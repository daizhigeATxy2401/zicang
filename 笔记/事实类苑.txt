　　钦定四库全书　　　　　　子部十
　　事实类苑　　　　　　　　杂家类五【杂纂之属】提要
　　【臣】等谨案事实类苑六十三卷宋江少虞撰少虞字里未详据序首自题称左朝请大夫权发遣吉州军州事而江西通志亦未载其履贯盖其事迹己不可复考矣其书成于绍兴十五年以宋代朝章国典见于诸家记録甚多而畔散不属难于稽考因为选择类次之分祖宗圣训君臣知遇名臣事迹徳量智识頋问奏对忠言谠论典礼音律官政治绩衣冠盛事官职仪制词翰书籍典故沿革诗赋歌咏文章四六旷逹隠逸仙释僧道休祥梦兆占相医药书画技艺忠孝节义将相才畧知人荐举广知搏识风俗杂志凡二十四门自序作二十八门盖録之讹也所引之书悉以类相从全録原文不加増损而以书名注明毎条之下共六十余家凡用功十四年而成故征采极为浩博至其杂摭成编有一事为两书所载而先后并存者又如邉镐称邉和尚等事及诸家诗话所摘唐人诗句皆与宋朝事实无闗亦槩録之未免有汜滥之失然北宋一代遗文逸事畧具于斯实可资于辨证王士祯居易録称为宋人説部之宏偹而有禆于史者良非虚语至其间若国朝事始三朝圣政録三朝训鉴蓬山志忠言谠论元丰圣训傅商公佳话两朝寳训熈宁奏对刘真之诗话李学士丛谈等书俱已久佚无均借此足以考见一二是尤説家之总彚矣王士祯又载此书四十卷而今本寔六十三卷检勘诸本皆合并无同异疑亦士祯笔误之失云乾隆四十四年四月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀














　　事实类苑原序
　　古之史者载籍极博其所表见皆不虚书其轶乃时时见于他说不可不知也太史公网罗天下放失旧闻至于分散数家之事则甚多防略后世犹或非之然则自汉以来千有余嵗君臣善恶治乱之外纷纷籍籍日有日繁使论著之人随世裒掇有所未尽况轶入他説者歴年浸乆踈残之余不少槩见则史失其传矣史册所无有学者不道也错乱磨灭不可复知者可胜计耶我宋肇兴圣神克继垂二百年太平宪物容典踵古治而増华未有缉熈炳焕可考如今者也不刋信史诚足以表覈万代然而秘省防严非外学所得见若其遗文逸説事羙一时语流千载者缙绅先生尚能言之徃徃皆前日今世巨公名卿老师宿儒以其所接于耳目可以警宪于世者笔之载録纪无虑数十家尝惜其畔散不属难以稽考曩因余暇备极讨论自一话一言皆比附伦类而整齐之去其文不雅驯或有抵牾者自余据实条次不敢以一字増损总凡防目合为一书名曰皇宋事实类苑圣谟神训朝事典物与夫勲名贤逹前言徃行艺术仙释神怪之事异域风俗之殊纎悉备有厘为二十八门选义按部考词就班如出一家语不待旁捜逺览而太平遗逸之羙丽具在足以观见当时风政庶几乎尚有典刑哉此学士大夫之所欲闻亦喜而乐道也深愧识见浅陋择焉不精取焉不详故于毎门之末不敢断以已意録而存之将以有望于后之君子云绍兴十五年五月十七日江少虞谨序







　　钦定四库全书
　　事实类苑卷一　　　　　宋　江少虞　撰祖宗圣训
　　太祖
　　太祖性至仁虽用兵亦戒杀戮亲征太原道经潞州麻衣和尚院躬祷于佛前曰此止以吊伐为意誓不杀一人开寳中遣将平金陵亲召曹彬潘羙戒之曰城陷之日慎毋杀戮设若困鬬则李煜一门不可加害故彬于江南得王师吊伐之体由圣训丁宁也初梁太祖因宣武府第修之为建昌宫晋改命曰太宁宫周世宗复加营缮犹未尽如王者之制太祖始命改营之一如洛阳之制既成太祖坐正殿令洞开诸门直望之谓左右曰此如我心少有邪曲人皆见之
　　钱俶入朝太祖眷礼甚厚然自宰相以下皆乞留俶而取其地太祖不从赐还本国复宴饯于便殿屡劝以巨觥陛辞之日俶感泣再拜太祖命于殿内取一黄袱封识甚宻以赐且戒以涂中宻观洎即涂启之凡数十轴皆羣臣所上章防俶自是益感惧江南平遂乞纳土秦亭之西地夕阳镇产巨材森鬰绵亘不知其极止利于戎建隆初国朝方议营造尚书髙防知秦州郡地数百里筑堡阨其要募兵千余人为采造务与戎约曰渭之北戎有之渭之南秦有之果获材数万本为桴蔽渭而上后蕃部率帐属絶渭夺筏杀防兵出师与我战我兵剪戮甚众生擒数十人絷俘于狱以闻太祖悯之曰夺其地之产得无争乎仍连边州之扰不若罢之下诏厚抚其酋所絷之戎各以袍带赐之遣还其部诸戎泣谢后上表愿献美材五十里于朝【并涑水纪闻】
　　太祖常与赵中令普议事有所不合太祖曰安得宰相如桑维翰者谋之乎普对曰使维翰在陛下亦不用盖维翰爱钱太祖曰茍用其长亦当防其短措大眼孔小赐与十万贯则塞破屋子矣
　　钱俶进寳犀带太祖顾谓曰朕有三条带与此盖不同俶请宣示一观太祖笑曰汴河一条恵民河一条五丈河一条俶大媿服其规模岂不宏逺哉
　　王全斌伐蜀之歳是时大寒太祖着防絮被裘御讲武殿氊帐曰此中寒尚不能御况伐蜀将士乎即脱所服裘防遣将持赐全斌其伐江南也曹彬李汉琼田钦祚入辞以匣劔授彬曰副将而下不用命斩之汉琼等皆股栗畏慑此所以见御将之恩威皆出于一
　　太祖皇帝将展外城幸朱雀门亲自规画独赵韩王普从幸上指门额问普曰何不祗书朱雀门须着之字安用普对曰语助太祖笑曰之乎者也助得何事
　　太祖服用俭素退朝常用絁袴麻鞋寝殿门悬青布縁帘殿中设青布幔【以上出杨文公谈苑】
　　太祖少亲戎事性好艺文即位未几召山人郭无为于崇政殿讲书至今讲官所领阶衔犹曰崇政殿説书云【出傅商公佳话】
　　钱俶初入朝既而赐归国羣臣多请留俶而使之献地太祖曰吾方征江南俾俶归治兵以攻其后则吾之兵力可减半江南若下俶敢不归乎既而皆如所处【出东轩笔録】
　　太祖闻国子监集诸生讲书喜遣使赐之酒菓曰今之武臣亦当使之读经书欲其知为治之道也【出涑水记闻】太祖皇帝以神武定天下儒学之士初未甚进用及卜郊肆类备法驾乗大辂翰林学士卢多逊摄太仆卿升辂执绥且备顾问上因叹仪物之盛询致理之要多逊占对详敏动皆称防他日上谓左右曰宰相须用儒者卢后果大用盖肇于此【出文正公笔録】
　　太祖讨平诸国收其府藏贮之别库曰封桩库每岁国用之余皆入焉尝语近臣曰石晋割幽燕诸郡以归契丹朕悯八州之民乆防彼中俟所蓄满五百万缗遣使北庭以赎山后诸郡如不我从则散府财募战士以圗攻取后改曰左藏库今为内藏库【出归田録】
　　魏咸信言故魏国长公主在太祖朝尝衣贴綉铺翠入宫中太祖见之谓主曰汝当以此与我自今勿复为此饰主笑曰此所用翠羽几何太祖曰不然主家服此宫闱戚里皆相效京城翠羽价髙小民窥利展转贩易伤生寖广实汝之由汝生长富贵当念惜福岂可造此恶业之端主慙谢主因侍坐与孝章皇后同言曰官家作天子日乆岂不能用黄金装肩舆乗以出入太祖笑曰我以四海之富宫殿悉以金银为饰力亦可办但念我为天下守财耳岂可妄用古称以一人治天下不以天下奉一人茍以自奉养为意使天下之人何仰哉当勿复言
　　太祖平蜀得孟昶七寳装溺器掷之于地令杵碎之曰汝以何器贮食似此不亡何待【以上见杨文公谈苑】
　　太祖豁逹既得天下赵普屡以微时所不足者言之欲潜加害太祖曰不可若尘埃中教识天子宰相则人皆物色之矣自后普不复敢言【出丁晋公谈録】
　　太祖尝谓左右曰朕每因宴防乗懽至醉经宿未尝不悔也
　　太祖尝见小黄门损画殿壁者怒之曰子可斩也此天子廨舎耳汝敢败之耶【始平公云】
　　太祖初即位颇好畋猎尝田猎坠马怒自挟佩刀刺马杀之既而叹曰我耽于逸乐乗危走险自取颠越马何罪焉自是遂不复猎
　　太祖常罢朝坐便殿不乐者乆之内侍王继恩请其故上曰汝谓天子为容易耶早来吾乗快指挥一事而误故不乐也
　　太祖采聼明逺毎遇边关之事纎悉必知有间者自蜀还上问曰劔外有何事间者曰但闻成都满城诵朱仙长苦热诗曰烦暑鬰蒸何处避凉风清冷几时来上曰此蜀民思吾之来伐也时虽已下荆楚孟昶有唇亡齿寒之惧而西讨无名昶欲朝贡王昭逺固止之干徳三年昶遣谍者孙遇赍蜡丸帛书间道徃太原结刘钧为援为朝廷所获太祖喜曰兴师有名矣执间者命王全斌率禁旅三万分路讨之俾孙遇指画山川曲折阁道逺近令工圗之面授神策令王全斌徃焉曰所尅城寨止籍器甲刍粮耳若财帛尽分给战士王师至蜀昶遣王昭逺帅师来拒未几相继就擒昶始降执昶赴阙大将王仁瞻自剑南独先归阙乞见恐彰已恶歴数全斌等数将贪黩财货纵弛兵律俱为所诉反欲以自蔽太祖笑谓仁瞻曰纳李廷珪妓擅开丰徳库取金寳此又谁耶惶怖叩伏待罪上又曰此行清介畏惧止有曹彬一人耳台臣请深治蜀诸将横越之恶太祖尽释之【已上出涑水纪闻】
　　太祖即位后遣王全斌刘光义为先锋曹彬为都监沈义伦为行营判官收复覀蜀无何全斌杀降三千人是时曺不从但收其文案不署字王曹沈等囬太祖宣送中书取勘左右曰方克复西蜀回虽杀降兵亦不可便案劾今后陛下如何用人太祖曰不然河东江南皆未归服若不勘劾恐今委任者转乱杀人又曰曹彬但退不干你事曹不退但叩头伏罪曰是臣同商议杀戮降兵朝廷问罪臣首合诛戮太祖见曹如此皆与原之王授金州节度余皆进擢之忽一日宣曹并潘美曰命汝收江南又顾曹曰更不得似徃时西川乱杀人曹徐奏曰臣若不奏又恐陛下未知曩日覀川元不是臣杀降卒縁臣商量固执不下臣见收得当日文案元不肯署字太祖令取进呈览之又谓曰卿既商量不下何为对朕坚自伏罪曰臣与王全斌等同奉陛下委任若王全斌等获罪臣独清雪不为穏便臣是以一向伏罪太祖曰卿既自欲当辜如此又安用留此文字曰臣从初谓陛下必行诛戮臣留此文书令老母进呈乞全老母一身太祖尤器遇之又潜谓曰但只要他归服慎勿杀人是他无罪只是自家着他不得卿切防取曹曰谨奉诏防不敢违越今国家享无疆之休良由是耳曹之四子璨玮琮珣皆享丰禄岂非余庆乎【已上出丁晋公谈録】
　　宋白言开寳九年雩祀西洛隂雨逾月斋宿之旦尚未霁太祖遣中使祷无畏三藏塔与之誓言倘不即止毁其浮圗又俾近臣赍诏与岳神宿斋日雨不止当施桎梏于汝至太极殿斋宿辰已间雨霁洛阳令督役夫軰除道上泥布干土及郊祀还雨复作无畏西僧唐开元中至长安宗甚礼重之毎祈雨輙应事具李徳裕次栁氏旧闻及李华碑【见杨文公谈苑】
　　太祖既纳赵韩王之谋数遣使者分诣诸道择选精兵凡其材力技艺有过人者皆收补禁军聚之京师以备宿卫厚其粮赐居常躬自按阅训练皆一以当百诸镇皆自知兵力精鋭非京师之敌莫敢有异心者由我太祖能强干弱枝致治于未乱故也
　　太祖征河东围太原乆之不防宿卫之士皆自奋告曰蕞尔城而乆不下者士不致力故也臣等请自徃力攻必取之上曰吾搜简训练汝曹心尽力竭矣汝曹天下精兵之髓而吾之股肱爪牙也吾宁不得太原岂可糜灭汝曹于此城之下哉遂引兵而还军士闻之无不感激徃徃有出涕者
　　太祖征李筠河东遣其宰相卫融将兵助筠融兵散败生获之上面责其助乱因谓曰朕今赦汝汝能为我用乎对曰臣家四十口皆受刘氏温衣饱食何忍负之陛下虽不杀臣臣终不为陛下用得间则走河东耳上怒命以鉄挝挝其首曳出融曰人谁不死得死君事臣之福也上曰忠臣也召之于御座前傅以良药赐衣及鞍勒拜太府卿王师平江南徐铉从李煜入朝太祖让之以其不早劝李煜降也曰臣在江南备位大臣国亡不能殉罪当死尚何所言上恱抚之曰卿诚忠臣事我当如事李氏也【并见涑水纪闻】
　　开寳中赵普犹秉政江南后主以银五万两遗普普白太祖太祖曰此不可不受但以书荅谢少赂其使人可也普叩头辞让上曰大国之体不可自寝弱当使之勿测既而后主遣其弟从善入贡常赐外宻赉白金如遗普之数江南君臣始震骇服上之伟度【出杨文公谈苑】
　　太祖明圣慈恵歴代创业之主不可比也初陈桥为三军拥廹而囘不得已而狥众恳乃先与三军约曰汝等入城不得惊动府君不得杀害百姓不得取夺财物能从吾令则不违汝推戴于是三军曰不敢违命【出丁晋公谈録】太祖将亲征军校有献手挝者上问曰此何以异于常挝而献之军校宻言曰陛下试引挝首视之挝首即劔柄也有刀韬于中平居可以为杖缓急以备不虞上笑投之于地曰使我亲用此物事将何如当此时此物固足恃乎
　　太祖亲征泽潞中书舎人赵达惮涉山险称坠马伤足止于泽州及师还当草制复称疾上怒宰相论逹人臣乃敢如此遂贬房州司户【已上出洓水纪闻】
　　太祖皇帝得天下破上党取李筠维诛李重进皆一举荡灭知兵力可用僣伪可平矣尝语太宗曰中国自五代以来兵连祸结帑廪虚竭必先取西川次及荆广江南则国用富饶矣今之勍敌正在契丹自开运以后益中国河东正扼两蕃若遽取河东便与两蕃接境莫若且存继元为我屏翰我完实取之未晚故太祖末年始征河东太宗即位即一举平晋也
　　周广者开寳中为内外马歩军都头尝好言外事一日白太祖曰朝廷遣使吴越钱俶南面坐旁设使者位俶虽贵极人臣民无二上而奉命者不正其名此大辱国太祖曰汝颇能折之否广曰臣请行上即日遣广为使俶犹袭故态广曰比肩事主不敢就席俶遂移床西向正賔主之礼复命广气甚骄将希宠赏太祖曰汝盖倚朝廷威势不然者俶何有于汝哉广大慙其御下之英略如此
　　刘鋹性絶巧自结真珠鞍勒为龙戱之状献太祖太祖以示尚方工皆骇服偿以钱三百索上谓左右曰移此心勤民政不亦善乎鋹在闽中多置酖以毒臣下太祖幸讲武池从官未集鋹先至诏赐巵酒鋹心疑之捧杯泣曰臣承祖父基业违拒朝廷至烦王师致讨罪在不赦陛下既待臣以不死愿为大梁布衣观太平之盛未敢饮此酒太祖笑谓之曰朕推赤心于人腹中安有此事即取鋹酒自饮别酌以赐鋹鋹惭谢
　　太祖善驭豪杰得人死力居常多幸讲武池临流观习水战目谓左右曰人皆言亡身为国然皆人之所难言之易耳时禁卫将帅军厢皆侍侧有天厢李进卿前对曰如臣者令死即死耳遂跃入池中上急令水工数十人救之得免防于委顿上左右内侍数十人皆善武艺伉健人敌数夫骑上下山如飞其慰抚养育无所不至然未尝假其威权泗州槛生虎来献上令以全羊臂与之虎得全肉决裂而食气甚猛悍欲观之也俄口呿不合视之有骨横鲠喉中上目左右内侍李承训即引手探取无所畏常因御五凤楼有风鸢堕南角楼鸱尾上上顾左右曰有能取之否一内侍失其姓名摄衣举屋桷以登縁歴危险取之以献观之胆落盖试其趫防也太祖始自总戎为士卒畏服及践阼善【阙】　籍者多以【阙】　雄武军自此或习试武【阙】　殴以教胜负渐增俸缗迁上军【阙】　侵晨出城习马至暮归饲马不合【阙】洽耐辛苦不甚肥盛初议取蜀有【阙】　曰西川除在
　　天上不可到若舟车足迹可至必取之耳士皆贾勇思奋平蜀止六十日用精兵才七千人
　　居常卫士直庐中或给以棊枰令对奕为乐曰此徒端居终日无他思虑以此使之适情耳
　　太祖平蜀择其亲兵骁勇者百余人补内殿直别立班院号川殿直南郊赏给凡夲班减五千遂相率撃登闻皷诉其事上大怒曰朝廷给赐自我而出安有例哉尽捕违状者四十人斩于市余悉配下军遂废其班一日内酒坊火悉以监官而下数十人弃市诘得遗火卒缚于火中自是内司诸署莫不整肃【并见杨文公谈苑】
　　太祖时李汉超镇关南马仁瑀守瀛州韩令坤常山贺维忠易州何继筠棣州郭进西山武守琪晋阳李谦溥隰州李继勲昭义赵賛延州姚内斌庆州董遵诲环州王彦升原州冯继业灵武搜榷之利悉以与之其货易则免其征税故边臣皆富于财以养死士以募谍者夷人情状山川道路罔不备见而周知之故十余年无西东之忧【出东斋记事】
　　太祖将改年号谓宰相曰须出古来未尝有者宰臣以干徳为请三年平蜀宫人有入掖廷者太祖因阅奁具得鉴背字云干徳四年铸大惊曰安得四年铸此鉴以出示宰相皆不能对乃召学士陶谷窦仪问之仪曰蜀中主曾有此号鉴必蜀中所得太祖大喜曰作宰相必用读书人自是大重儒臣矣
　　太祖躬履俭约多所减损常服澣濯之衣乗舆服用皆尚质素寝殿以青布縁帏帘宫中闱幕无文采之饰常出麻履布裳赐左右曰我旧所服者也【出圣政録】
　　太祖初临御欲知外事有史珪者常为队长掌卫殿防事入白颇得实后有徳州刺史郭贵知荆州贵之亲吏在徳州为奸知州国子丞梁夣升以法绳之贵素与珪善以事告珪圗去夣升珪纪于纸伺便言之一日探懐中所记进曰徳州梁夣升欺蔑刺史郭贵几至死上曰此必贵所为不法梦升真清强吏取记纸召黄门中防以夣升为賛善大夫既行又曰与左賛善珪慙怏而退俄坐漏禁中语黜官
　　太祖时赵普为相车驾偶出因忽幸其第时两浙钱王俶方遣使致书及海物十瓶普方置在庑下防车驾至仓卒迎不及屏也上顾见问何物普以实对上曰此海物必佳即令启之皆满贮子金也普惶恐顿首谢曰臣未尝发书实不知若知之当奏闻而却之上笑曰但受之无妨彼谓国家事皆由汝书生耳
　　开寳中教坊使卫某年老当外补援后唐故事求领小郡太祖曰伶人为刺史岂治朝事尚可法耶第令于本部中迁叙乃以为太常大乐令【出渑水燕谈】
　　自唐宝大后歴肃代藩镇遂不复制以及五代之乱太祖即位罢藩镇权择文臣使治州郡至今百余年生民受赐每一诏下虽拥重兵临大众莫不即时聼命太祖既好读书常曰尧舜四凶之罪止从投窜何近代法网之宻哉盖有意措刑矣【出事实】












　　事实类苑卷一
　　钦定四库全书
　　事实类苑卷二　　　　　宋　江少虞　撰祖宗圣训
　　太宗
　　太宗尝谓皇属曰朕即位以来十三年矣朕守俭素外絶游观之乐内郤声色之娱真实之言固无虚饰汝等生于富贵长自深宫民庶艰难人之善恶是必未晓略说其体岂尽余懐夫帝子亲王先须克己励精听言纳诲毎着一衣则悯妇每飡一食则念耕夫至于聼断之间勿先恣其喜怒朕每亲临庶政岂敢惮于焦劳礼接羣臣无非求于启沃汝等勿鄙人短勿恃己长乃可求永乆富贵以保终吉先贤有言曰逆吾者是吾师顺吾者是吾贼不可不察也
　　淳化三年太宗谓宰相曰治国之道在乎寛猛得中寛则政令不成猛则民无所措手足有天下者可不慎之哉吕蒙正曰老子称治大国若烹小鲜夫鱼扰之则乱近日内外皆来上对求更制度者甚众望陛下渐行清浄之化上曰朕不欲塞人言路至若愚夫之言贤者择之亦古典也赵昌言曰今朝廷无事边境寜谧正当力行好事之时上喜曰朕终日与卿等论此事何愁天下不治茍天下亲民之官皆如此留心则刑清讼息矣太平兴国九年太宗谓宰相曰朕每日所为有常节自凌晨视事既罢便即观书深夜就寝五鼓而起盛暑昼日亦未尝寝乃至饮食亦不过度行之已久甚觉得力凡人食饱无不昏浊倘四肢无所运用使就枕血脉凝滞诸病自生欲求清爽其可得乎老子云我命在我不在乎天全系人之调适卿等亦当加意无自轻于摄养也
　　上尝御便座録京城系囚至日昃近臣或以劳苦过甚上曰不然倘罪及无辜使狱讼平反不致枉挠朕意深以为适何劳之有因谓宰相曰国家设官分职本为治民耳如受任悉能尽公决断焉有不治之事古人宰一邑治一郡致飞蝗避境虎渡凤集臣下为政尚能致兹感应若帝王用意恵民申理寃滞岂不感召和气朕孜孜求治今得天下安泰亦其效也宋琪曰天下治乱系在一人陛下临御十年勤劳致治隂阳和顺寰宇寜谧毎日前殿所谈止在刑政退朝惟观古史究歴代兴亡善恶之事以准古成宪上资神圣中外甚幸
　　上谓侍臣曰法律之书甚资政理人臣若不知法举动是过茍能读之益人知识比来法寺断案多不识治体侍臣曰今天下所上案牍狱情已定法官上阅宰执定刑事之虚实不可改也当在精择知州通判庶知清狱讼若州县得良吏一二其下必无寃人上然之
　　灵州河外寨主李琼以城降贼有司将坐其家属上曰穷边孤垒又无援兵縁坐之法朕不忍行也二年契丹冦边边将言文安大成二县监军弃城遁走请以军法论上遣军吏诛之既行谓之曰此奏尚有疑得毋所部召之耶当详而后决使至部之【阙】　干宁军令部送民入城非擅离所部遽释之上之明察如此
　　上尝谓宰相曰朕于黎民孜孜访问务欲令其得所感悦人情亦不难致且虎狼之性最是难御然而能畜虎者以时饲之使知养育之意伏牙藏爪而况于人乎因思君臣之间要在上下情通即事无凝滞若稍间隔岂能尽致理之道古人有言君视臣如手足则臣视君如腹心君视臣如草芥则臣视君如冦仇此言甚有理致宋琪曰易卦干在上坤在下谓之否此天气不下降地气不上腾之谓也坤在上干在下谓之泰此天地交泰之象也则知君臣之道必在情通乃能成天下之务上恱
　　上闻汴水辇运卒有私贸市者谓侍臣曰市门如防穴何可塞之但去其尤者可矣篙工楫师茍有少贩鬻但无妨公不必究问冀官物之大无至损折可矣吕蒙正曰水至清则无鱼人至察则无徒小人情伪在君子岂不知之若大度兼容则万事兼济曹参不扰狱市者以其兼受善恶穷之则奸慝无所容故慎勿扰也圣言所及正合黄老之道【并事实】
　　至道二年夏大旱遣中使分诣五岳祈雨学士草祝上自书名随其名设香再拜而遣之王禹偁时在翰林上言五岳视三公从前祝版御署已逾礼典固无君上亲书之理上署之纪尾云昔成汤剪爪断髪祷桑林之社尚无爱矧为百姓请命岂于笔札而有所惜哉
　　内侍王继恩平李顺之乱中书议以为宣徽使太宗曰宣徽者执政之阶也朕览前籍多矣皆不欲宦者预政可授以他职宰相恳言继恩有大功合任昭宣使河州团练使非此拜不足以为赏上不恱因召翰林学士张洎钱若水议置宣政之名班在昭宣使之上以授之加领顺州防御使
　　登州海岸林中常有鹰自髙丽一夕飞渡海岸未明至者絶俊号曰海东青淳化中夏帅赵保忠得献上上叹曰朕乆罢畋游尽放鹰犬无所事此今即以赐卿当领之也【并杨文公谈苑】
　　兴国中张观乐史锁防合格不得进士及第祗以为幕职官太宗之爱惜科名如此【出渑水谈苑】
　　史【阙】唐贞观三年【阙】　以宰相监修复有修国史史舘修撰直舘之员集贤院自开元五年置丽正修书院于集仙殿十三年改为集贤殿以丽正书院为集贤书院有学士侍讲学士之名后置大学士以宰相领之并有修撰校理直院之职贞元中増置校书正字梁氏都汴贞明中以今古长庆门东北小屋十数间为三舘湫隘卑庳周庐徼道在旁卫士驺卒喧杂毎受诏有所撰述徙他所以就之太宗即位因临幸周览曰若此之陋何以待天下贤俊耶即日诏有司度左升龙门东北车府地为三舘栋宇宏大自举役车驾再临视劳赐工卒又令作园囿植卉木引金水河以注焉西序启便门通乾元殿以行幸三年春新舘成赐名崇文院悉迁西舘书分布西廊为集贤书库南廊为昭文书库西廊分经史子集南廊为史舘书库初平蜀得一万三千卷平江左得三万余卷参以旧书为八万卷凡四库皆用雕木架青绫帕幕之昭文舘集贤殿大学士监修国史常以宰相兼领此外有史舘修撰直史舘集贤院直学士检理之名淳化中复置直昭文舘直集贤院亦有修国史崇文院检讨编修只皆无定员不常置
　　太宗诏诸儒编故事一千卷曰太平总类文章一千卷曰文苑英华小说五百卷曰太平广记医方一千卷曰神医普救总类成帝日览三卷一年而读周赐名曰太平御览
　　太平兴国八年日本国僧【阙】　然至言其国袭六十四世矣文武寮吏皆是世官上顾宰臣等曰此蛮夷耳而嗣世长乆臣下亦世官颇有古道中国自唐季海内分裂五代世数尤促大臣子孙鲜能继述父祖基业朕虽徳不及徃圣然而孜孜求治未尝敢自暇逸深以畋游声色为戒所冀上穹降鉴亦为子孙长乆计使皇家运祚乆长而臣僚世袭禄位卿等各思尽心辅朕无使逺夷独享斯美
　　太宗尤重内外制之任每命一舎人必咨询宰辅求才实兼美者先召与语观其噐识然后授之尝谓近臣曰词臣之选古今所重朕尝闻人言朝廷命一舎人六姻相贺谚以为一佛出世岂容易哉郭鸷南府人朕初即位以其乐在词笔遂命掌记颇闻制书出人或哂之亦且素无时望不称厥位朕亦为之腼顔业已进用亦终不令入翰苑后因览唐书故事见其多自卑位作学士者遂令杜镐检阅録唐朝学士不拘品秩自校书正字畿尉至尚书皆得为之防光禄丞尹少连上书引马周遇太宗事其词多捭閤上异其才召试何以措刑论文理可观即欲超擢询及枢宰无有知少连名者虑不协时望遂止蘓易简荐吴人浚仪尉周亨俊防可任因御试首举人遂令亨考校临观与语以察其噐局俾易简索其文章得白花鹰赋以比张茂先鹪鹩之作文彩亦可尚上意其非大器也语易简曰且可令序迁京秩更余观之改光禄寺丞月余暴遇疾卒上之衡鍳精审如此【杨文公谈苑】
　　太宗尝谓侍臣曰国若无内患必有外忧若无外忧必有内患外忧不过边事皆可预为之防惟奸邪无状若为内患深可惧焉帝王当合用心于此
　　太宗初即位幸左藏库视其储积语宰相曰此金帛如山用何能尽先皇居常焦心劳虑以经费为念何其过也薛居正等闻上言皆喜其后征晋阳讨幽蓟嵗遣戌边用度寖广盐铁酤关市矾茗之禁逾峻
　　太宗尝谓近臣曰俟天下无事当尽蠲百姓租税终以多故不果故钱若水言至道中尝掌枢宻
　　太宗尝至玉华殿议边事议既定向敏中取纸笔将批之上曰卿大臣不当自作文李揆在外否耶召入授其意令其草之时揆承防也
　　太宗留心政事淳化五年自署一幅云勤公洁已奉法除奸恵爱临民始可称良吏本官有俸并给见缗凡【阙】三十余通命有司择京朝官之有课最者赐之殿中
　　丞李虚已以循良清白预其选得知遂州虚已作叙感诗以献自陈祖母年八十余喜闻其孙中循吏之目上喜甚批纸尾云吾真得良二千石矣赐钱五百缗以遗祖母翌日对宰相言及之已云与五十缗丞相曰前日所赐五百缗上曰此误也不可以追改虚已父寅举进士年六十余以母老求致仕得署著作佐郎有词学清【阙】虚已亦纯学笃慎家极贫虽至尊之误笔乃天之所赐如郭巨得黄金寻飞钱之比欤然自是诏阁门不得受羣臣诗赋襍文之献欲自荐者投文于中书宰臣第其臧否上之【并杨文公谈苑】
　　太宗淳化五年月厯载上谓侍臣曰听断天下事直须耐烦尽臣下之情者庄宗百战得中原之地然而守文之道可谓懵然矣终日湛饮听郑卫之声与伶官等嘲谑自昏彻旦谓之聒帐半酣之后至略酒箆沈醉【阙】至夜不已招箭者但以物击其银磬声音中的与俳优軰结十弟兄每略与近臣商议事必语于人叙相见迟晚之由纵兵出猎渉旬不反于优倡蹂襍之中复自矜冩春秋不知当时州政何如也蘓易简书于时政曰上自潜跃以来多详延故老问以前代兴废之由铭之于心以为鍳戒上来数事皆史不载秉笔之臣以记録焉
　　太宗将讨太原选军中骁勇趫防者数百人教以舞劔皆能掷劔髙文余袒裼跳跃以身左右承之妙絶无比见者莫不震惧防北庭使至宴便殿日令劔舞者数百人科头露股挥劔而入跳掷承接霜锋露刄飞舞满空北使惧形于色淮海国王钱俶等惊惧不敢仰视俶言于上曰此尚书所谓如虎如貔如熊如罴者也上甚恱及亲征毎廵城督战必令前道逞技贼乗城望之破胆太宗诏作上清宫谓左右曰朕在藩时太祖特钟友爱赏赉不可胜纪今悉贸易以作一宫为百姓请福不令费库物王沔曰土木之作必有劳费不免取百姓之脂膏耳上嘿然既营缮命中人董役役夫常不满三千人三司率多移拨三五百人给他作中人言于上上曰有司所须之人皆要切汝自当与计议圎融勿令有妨既而数年功不就言事者多指之遂令罢役嵗余内道塲与道流言及之上即令出南宫旧金银器数万两粥于市以给工钱讫其后宫成常服一诣焚香而已
　　至道初李继迁遣其大校张浦入贡上御便殿召卫士百軰习射御前所挽弓皆一石五斗以上先是赐继迁一弓皆一石六斗继迁但以朝廷威示虏谓非人力所能挽至是卫士皆引满平射有余力上问浦戎人敢敌否浦曰蕃部弓弱矢短但见此长大固已逺遁岂敢拒敌上恱后以浦为郑州防御使留京师
　　有司嵗请竹索以修河桥其数至广太宗曰渭川竹千畆与千户侯等自河渠之役嵗调寖广民间竹园率皆荒废为之奈何吕端曰芟苇亦可为索后唐庄宗自杨留口渡河为浮梁用苇索上然之分遣使臣诣河上列苇为索皆脆不可用遂寝当庄宗渡河盖暂时济师也【并见杨文公谈苑】
　　兖王宫翊善姚坦好直諌王常作假山所费甚广既成召其属置酒共观之众皆褒叹其美坦独俛首不视王强使视之坦曰但见血山耳安得假山王惊问其故坦曰在舎时见州县督税上下相驱峻急里胥临门捕人父子兄弟送县鞭血流身愁苦不聊生此假山皆民租税所为非血山而何是时太宗亦为假山亟命毁之王每有过失坦未尝不尽言规正宫中自王以下皆不喜左右乃教王诈称疾不朝太宗曰使视之逾月不瘳上甚忧之召王乳母入宫问王疾増损状乳母曰王本无疾徒以翊善姚坦检束王居曽不得自便王不乐故成疾耳上怒曰吾选端士为王僚属者固为辅佐王为善耳今王不能用规諌而又诈疾欲使朕逐去正人以自便何可得也且王年少未知出此必尔軰为之谋耳因命捽至后园杖之数十召坦慰谕之曰卿居王宫为羣小所嫉大为不易卿但能如此毋患防言朕必不聼田锡好直諌太宗或时不能堪锡从容奏曰陛下日徃月来养成圣性上恱益重之【出圣政録】
　　太宗锐意文史太平兴国中诏李昉扈蒙徐铉张洎等门类羣书为一千卷赐名太平御览又诏昉等撰集野史小说为太平广记五百卷类选前代文章为一千卷曰文苑英华太宗阅御览日三卷有阙则暇日追补之尝曰开卷有益朕不以为劳也【渑水燕谈】
　　太宗常谓侍臣曰朕万几之暇不废观书见前代帝王行事多矣茍自不能有所剽裁全倚于人则未知措身之所因言宋文帝恭俭而元凶悖逆及隋杨素邪佞唐许敬宗謟谀之事侍臣耸听蘓易简曰披览旧史安危治乱尽在圣懐斯社稷无穷之福也
　　上览兵法隂符经叹曰此皆诡诈竒巧不足以训盖奸雄之忠也至论道徳经则曰朕毎读至兵者不祥之器圣人不得已而用之未尝不三复以为规戒王者虽以武功克受终须用文徳致治朕每日退朝不废观书意欲酌先王成宪而行之以尽【阙】　意也
　　太宗亲征太原次澶渊太仆寺丞宋防者掌出纳行在军储迎谒道左太宗见姓名喜以为我师必有防之之兆车驾将至令语攻城诸将曰我端午日置酒髙防于太原城中至癸未继元降乃五月五日也太宗谓曹彬曰朕令潘美出雁门先取灵应卿以大军声言取幽州而持重缓行敌闻之必聚劲兵于彼不复出援山后矣既而美果下寰朔灵应重进得山后要害地
　　上亲録京师系囚谓近臣曰为君勤政即得感召和气如后唐庄宗不恤国事惟务畋游动经浃旬每出大伤苖稼及还蠲其租税此甚不君也张尤曰庄宗兼惑于音律纵酒自放中官典郡者数人上曰大凡人君以节俭为本仁恕为念朕在南衙时亦常留心声律今来非朝防未尝张乐每旦下药多以盐汤代酒鹰犬之娱素所不好且多杀飞走真【阙】　不许朕常以此为戒【已上见事实】
　　帝语宰相曰史舘所修太平总类自今日进三卷朕常览宋琪曰陛下好古不倦观书为乐然日览三卷恐至罢倦帝曰朕性喜读书开卷有益每见前代兴废以为监虽未终尽记其未闻未见之事固已多矣此书千卷朕欲一年读徧因思好事之士读万卷亦不为难大凡读书惟性所好若其不好读书亦不入昨日读书从已至申有鹤飞上殿砌至罢方去左右曰昔杨震讲学有鹳衔鳣坠堂下亦此类也【见帝学】
　　上读老子语侍臣曰伯阳五千言读之甚有益治身治国之道并在其内至云善者吾亦善之不善者吾则不善之此云善恶无不包容治身治国者其术如是若每事不能容纳则何以治天下哉
　　太平兴国八年上顾宋琪李昉等曰朕因思闾里间毎日焚香祝天子万嵗次大臣同夀朕与卿等焉得不日思善事以副亿兆之祷宋琪曰臣等陛下不次擢用又承戒谕岂敢为不善之事以负宸恩惟思公勤庶几万一咸再拜谢【并事实】
　　太宗喜奕碁諌臣有乞贬窜碁待诏贾相南州者且言毎进新圗妙势悦惑明主而万机聼断大致壅遏复恐坐驰霄襟神气滞鬰上谓言者曰朕非不知聊避六宫之惑耳卿等不须上言【出湘山野録】
　　太宗作九弦琴七阮尝闻其琴盖以宫加二十丝号为大武宫减二十丝号为小武其大向下宫徽之一徽定其声小向上宫徽之一徽定其声太宗尝酷爱宫调中十小调子乃隋贺若弼所撰其声与意及用指取声之法古今无能加【阙】　者十调者一曰不博金二曰不换玉三曰夹泛四曰越溪吟五曰越江吟六曰孤猿吟七曰清夜吟八曰叶下闻蝉九曰三清外一调最古忘其名琴家祗命贺若弼太宗尝谓不博金不换玉二调之名颇俗御改不博金为楚泽涵秋不换玉为塞门积雪命近臣十人各探一调撰一词蘓翰林易简探得越江吟曰神仙神仙瑶池宴片片碧桃零落春风晚翠云开处隠隠金轝挽玉鳞背冷清风逺文莹京师徧寻琴阮待诏皆云七阮九琴藏秘府不得见【出相山野録】
　　太宗善飞白其字大者方数尺善书者皆伏其妙又小草特工语侍臣曰朕君临天下亦何事笔砚但心好之不能舍耳江东人多称能草书累召诘之殊未知向背但填行塞白装成卷帙而已草字学难完飞白笔势难二无亦恐自此废絶矣以数十轴藏于秘府上尝作奕碁三势使内侍裴愈持以示舘学士莫能晓者其一曰独飞天鵞势其二曰对面千里势其三曰大海取明珠势皆上所制上亲指授喻令语诸学士始能晓之皆叹伏神妙前后召待诏等对奕多能覆局为圗藏于秘阁古碁圗之法以平上去入分四隅为记交襍难辨徐改为十九字一天二地三才四时五行六官七斗八方九州十日十一冬十二月十三闰十四雉十五望十六相十七笙十八松十九客以此易古圗之法甚为简便【并杨文公谈苑】
　　贾黄中字娲民沧州人耽之四代孙太宗时以给事参知政事召见其母王氏命坐与语曰教子如此此今之孟母矣作诗美之未几罢知澶州太宗戒之曰小心翼翼君臣皆当如此矣太过则失大臣之体太宗谓其母有贤徳年七十余未衰与之语甚敏因谓近臣曰黄中多忧畏必先其母死及其卒母尚无恙【出范蜀公蒙求】
　　太宗曰古者一夫耕三人食尚有受其馁者今殆二十人矣东南之俗连村跨邑去为僧者盖慵稼穑而避征役耳泉州奏未剃僧尼系籍者四千余人其已剃者数万人尤可惊骇【见事实】
　　六月命内供奉官蓝敏正赍御草书五轴藏秘阁史舘修撰张佖直秘阁朱昂率三舘之士登阁以观之信神笔也敏正仍言上虽盛暑之时笔札未尝释手服勤乐【阙】　前代帝王皆所不及佖等相谓曰万乘之尊尚勤笃若此臣子当何如哉各瞻翫移时而退
　　淳化三年九月太宗新修秘阁帝登阁观羣书整齐喜形于色谓侍臣曰防乱以来经籍散佚周孔之教将坠于地朕即位之后多方收拾抄写广募今方及数万卷千古治乱之道并在中矣即召侍臣赐坐仍命酒召三舘学士领焉日晚还宫顾昭宣使王继恩曰亦可召傅潜戴兴令至阁下恣观书籍给御酒诸将饮宴潜等皆典禁兵帝欲其知文儒之盛故也【已上见蓬山志】






　　事实类苑卷二
　　钦定四库全书
　　事实类苑卷三　　　　　宋　江少虞　撰祖宗圣训
　　真宗
　　龙圗阁直学士陈彭年因次对论儒术汚隆君臣难易之要上曰朕毎念太祖太宗丕变衰俗崇尚斯文垂世教人实有深防朕谨遵圣训绍继前烈庶警学者人君之所难在于听受人臣之不易在于忠直其或君以寛大接下臣以诚明奉上君臣之心皆归于正上下之际靡失厥中直道而行至公而遇此天下之逹理先王之【阙】　犹指诸掌孰曰难哉因作二论示之【出守突】
　　右正言知制诰朱巽上言朝廷命令不宜屡改自今应陈述利害更张法制请委官司议其可否如经乆可行者行之不可者止之真宗谓羣臣曰命令屡改甚失治体卿等识之且事有可否执政者所宜尽心无有隠也【三朝圣政録】
　　石熈正知宁州上言昨靖逺军失守盖朝廷素不留意因调兵三五万太宗曰西边事吾未尝敢忘之石熈乃敢如此不逊必罪之上曰羣臣敢言者亦甚难得其言可用则用之不可用置之若必加罪后复谁敢有言者因赐诏书褒嘉焉秦国长公主尝为子庄宅使世隆求正刺史真宗曰正刺史系朝廷公议不可鲁国长公主为翰林医官使赵自化求尚食使兼医官院事上谓王继英曰雍王元份亦为自化求遥郡朕以遥郡非医官所领此固不可也
　　驸马都尉石保吉自求见上言仆夫盗财乞特加重罪上曰有司自有常法岂肯以卿故乱天下法耶又请于私第决罚亦不许
　　真宗即位每旦御前殿中书枢宻院三司开封府审刑院及请对官以次奏事辰后入宫上食少时出坐后殿阅武事至日中罢夜则召侍讲侍读学士询问政事或至夜分还宫其后率以为常
　　真宗初即位以工部侍郎郭贽知天雄军贽自陈恋阙泣下不肯去真宗曰全魏重地委任于卿亦非防也宜去贽退召辅臣问之辅臣对以近例亦有已受命而复留者曰朕初嗣位命贽知大藩而不行则何以使人卒遣之羣臣皆畏服【见国朝事实】
　　五年讲春秋毕邢昺曰春秋一经少有人听多或中辍帝曰勤学有益最胜他事且深资政理无如经书朕聴政之暇惟文史是乐讲论文艺以日系时宁有倦耶十月召近臣观书龙圗阁帝曰朕自幼至今读经典其间有听过数四在东宫时惟以聚书为急其间亡佚者多方捜求颇有所得今已类成正本除三舘秘阁外又于后苑龙圗阁各有一本但恨校对未精如青宫要纪继体治民论此一书二名并列篇目盖收书之初务于数多不嫌复无谓也
　　景徳四年三月召近臣观书玉宸殿即帝偃息之所茵帏皆绢为之无文防之饰聚书八千余卷
　　天禧四年二月诏太子中允直龙圗阁冯元讲易于宣和门之北阁待制预焉自是听政之暇遂以为常三年九月召宰相枢宻两制及东宫僚属于清景殿观书帝以青宫要纪事有未备因博采羣书广为承华要略十卷毎篇以赐皇太子至是书成故召近臣咸聚观焉时帝虽政务繁剧亦中夕披阅条其舛误纎毫穷究诸儒疲于应对为文务求温雅制述尤多外书奏歌謡无不重复省覧暑月或衣单絺流汗浃体而详覧不辍文史政事之外无他玩好帝读经史摭其可以为后世法者着正就五十篇其后仁宗御经筵命侍臣日读一篇【已上见帝学】
　　景徳元年十二月契丹使韩祖奉书于行宫请息兵纳和与曹利用偕来初议求关南地真宗曰为民屈已诚所不辞但关南地极无名朕守祖宗基业不敢失坠必若固求当决一战所念河南重扰倘歳以金帛济其不足于体无伤利用言国母一车别无供帐亲与利用饮食轭上横板布食器主及其臣重行而坐语云私语左右曰尔见北塞兵否劲卒利器与前闻不同臣熟察之倘求割地必请防即荡平及通好二年十一月癸酉国母国主各遣使来贺承天节致御衣十二袭皆裘细绣刻丝透背纱縠贮以金玉水晶鞍勒马八散马四百弓矢镔铁刀鹰鹊粆腊契丹新罢酒青白盐果实百品贮以练器使人以戎礼见赐氊冠窄袍金鞾初时见李宗鹗引令式不许佩刀玉至上阁门欣然解之上曰戎人佩刀是其常礼传诏许其自便副使刘经曰圣上推心置人腹中足以示信遐迩也
　　真宗览两浙提防刑狱皇甫选狱空奏因谓近臣曰闻选务欲所部狱空常戒诸州毋得滥受词讼夫禁止告辨则人之曲直邪正无以辨明当谕转运使饬止之因道诸非法栲讯恐致非辜近覧其狱尚复逾越当申明前诏戒之【已上见三朝训鍳】
　　真宗好文雅以文辞取士然必视其器识每御崇政殿赐进士及第必召其高第三四人并列于廷更察其形神俊朗者始赐第一人及第或取其所试文词有理趣者孙奭铸鼎象物赋云足为下正讵闻公餗之欹倾乃上居实取王臣之威重遂以为第一蔡齐欹器赋云安天下于覆盂其功可大遂以为第一【出庐陵归田録】
　　真宗喜谈经一日命冯元谈易经筵之常讲也谓元曰朕不欲烦近侍久立欲于斋亭阁选纯学之士三四人止如同人便裘顶帽横经并坐暇则荐茗果尽已论削去进说之仪遇疲则罢元荐查道李虚巳李行简三人入奏曰道钦州人母病常思鳜鱼羮方冬无鱼黙祷河神于水中得鳜鱼一尺者以归虚巳母防明医者曰须以舌防勿药自痊虚已防睛二年遂明行简父患痈尝吮其败膏不唾于地父疾遂平元荐倍侍真宗喜曰朕得人矣【玉壶清话】
　　上尝谓近臣曰朕乐闻朝臣谠议近羣僚奏章多自是陈等绩过行国家政事自有大体使期不严【阙】　岂可惨虐克剥邀为已功使之临民徒伤和气此軰真酷吏也
　　上尝谓近臣曰朕聼政之外未尝虚度时日探讨简编素所耽玩古圣贤奥防有未晓处不免废忘昨置侍读侍讲学士自今令秘阁官每夕具名奏闻朕欲召见得以访问其后每当直或召对多至二三鼓方退
　　上尝谓王旦等曰经史之文有国家之龟鉴保邦治民之要尽在是矣然三代之后典章文物制度声名参今古而适时用莫若史汉学者可不尽心焉旦曰孔子于衰周歴聘诸国退而删诗书定礼乐以五常之道垂万世法后之王者虽上圣必师范之古人云生民以来未有如夫子者盖以此也如云志在春秋者诚欲以褒贬极笔于终古诛赏之法使乱臣贼子观而知惧兹立教之深防为国家之大要自司马迁为一家之书盖知春秋凡例不可记故曰纪曰书曰世家曰列劝惩之微防在焉班固而下不出其意但谓词采而已上曰夫子之道不可斯须而舎迂儒或言尧舜之时无夫子亦治此浅説之甚殊不知夫子之道尧舜之道也故曰祖述尧舜宪章文武又曰惟天为大惟尧则之其推尊而宗奉弥至所谓夫子之道与尧舜无异也
　　上尝谓侍臣曰古人多言祷神可以延福未必如此能行好事神必福之如礼记世子篇注云文王以忧勤损夀武王以快乐延年其圣经之防必不如此盖注皆不思之甚也文王焦思劳神以忧天下岂得减夀耶夏禹焦劳有锡圭之瑞而享国永年大约帝王能忧人之忧不自暇逸岂无感应郑康成注此颇不近理安足为之鉴戒朕常与邢昺论之昺不能对【已上出事实】
　　咸平初修太宗实録命钱若水主其事若水举给事中柴成务起居舎人李宗谔侍御史宗度洎予及职方员外郎吴淑上指宗谔曰自太平兴国八年已后皆昉在中书日事史策本凭直笔倘子为父隐何以信于后代乎除宗谔不许余悉可之【杨文公谈苑】
　　太宗善草行八分篆飞白六体皆极其妙草书尤竒絶今上悉各求编次凡三十余卷于阗玉水晶檀香为轴素紫绫标文锦条黄绢帕金漆柜作圗阁于含元殿之西南隅以藏之频召近臣观览称叹上自作太宗圣文神笔颂亲书刻碑以美其事碑隂列其部秩名题以墨本赐近臣焉【杨文公谈苑】
　　祥符中诸王有以翰林使医有效乞除遥郡真宗曰医工为郡非治朝美事厚赐之可也仍令宰臣面谕此意真宗一日晚坐承明殿召学士对既退中人就宣谕曰朕适忘御袍带卿无讶焉学士将降谢中人止之曰上深自愧责有防放谢真宗礼遇词臣厚矣【出渑水燕谈】真宗尝谕宰相【阙】　补郎官称其行甚美俟罢郡来朝与除监司及还帝还诘及之执政拟奏将以次日上之晚归里第其父来谒明日乃以名荐上黙然不许退察所以乃知已为伺察者宻报矣终真宗之世其人不复进用真宗之恶奔竞如此
　　真宗诏诸儒编君臣事迹一千卷曰册府元龟不欲以后妃妇人等厠其间别有纂彤管懿范七十卷又命陈文信公裒歴代帝王文章为宸章集二十五卷
　　真宗时京师民家子有与人鬪者其母追而呼之不从母颠踬而死防【阙】　决法官处其罪当笞上曰母言不从犯教令当徒二年何言笞也羣臣无不惊服【涑水纪闻】真宗尝谓李宗谔曰闻卿能敦睦宗族不陨家声朕今保守祖宗基业亦犹卿之治家也
　　咸平三年大理寺上言曰本寺案牍未决者常几百事言近日逾月并无公案汉文决死刑四百【阙】　唐太宗决下罪三百死【阙】　之以刑措今以四海之广而刑奏不闻动輙逾月是以知民识礼义而不死于有司也请载之史笔
　　景徳初契丹冦澶车驾议幸是时曺武公玮及秦翰为澶驻泊诏许便宜军马事不由申覆二将议曰戎辂不过河则已敌骑万一度桥奈澶州素不设备遂督士卒深濶渠以绕城旋开旋【阙】　以枯蒿襍草覆渠面使敌不测其深浅驾至澶臣僚乞驻跸澶南寇凖固请过河以取威髙殿前琼力挽銮驾以进其声曰儒人之言多二三愿陛下莫迟疑不渡河无以安六军之心御驾方渡桥时士卒不山呼左右颇异之琼曰乞急张黄屋使逺近认之既张繖果齐声呼万嵗士气欢振是时车驾次澶北匃奴毳帐前一黒星陨若沉石其声鸣吼移刻始尽此最为澶渊之先吉也皇弟雍王元份留守东京暴中风急诏王文正旦代司留守【出湘山野録】
　　真宗西祀回召臣寮赴后苑宣示太清楼聚书记朝拜诸陵自幸西京记西京内东门弹丸壁记皆御笔书也笑谓近臣曰虽不至精优尽是朕亲撰不假手于人此语盖指在杨大年也【归田録述之湘山野録】
　　真宗尝面谕宰臣以河东之役兵力十倍谓当一举克捷良由上党发兵之时左右有闻之者贼闻此语知神兵自戢坚守不即下至烦再举【东轩笔録】
　　真宗聴政之暇惟务观书每观毕即有篇咏使近臣从之和故有御制看尚书三章看春秋三章防周易三章防礼记三章看孝经三章后有御制读宋书【阙】　首读【阙】　书二首读后魏书三首读北齐书二首读后周书三首读隋书二首读唐书三首读五代梁史二首读五代后唐史二首读五代晋史二首读五代汉史二首读五代周史三首可谓近时好学之主也【青缃襍记】
　　真宗幸崇文院阅新编君臣事迹门杨亿修撰条例真宗曰著书难事非精敏详实后无取信亿曰史臣记事诚合备书然事有依据可载简册者方得纪録修书景徳二年诏国子监直讲孔奭龙圗阁待制杜镐等同校定庄子镐等以庄子序非郭象之文因删去
　　真宗尝出序文谓宰相曰观其文理可尚但写讹舛耳乃命翰林学士李宗谔杨亿直学士陈彭年龙圗阁待制等别加讐校冠篇首直史舘陈靖言吉州陆被疾狂噪迭相论诉不可治民望寘诸文馆以铅椠供职真宗曰国家文舘以待天下贤俊岂养疾之所耶陈靖妄有陈述当谨戒之【见蓬山志】
　　景徳四年朝陵次巩县监军康继彬献洛鲤三十尾上曰朕见其生不忍食之又玉宸殿养鱼垂钓得亟令放之顾左右曰万类一死无再生不欲杀也
　　右正言知制诰宋巽转对言朝廷命令不可屡有改更自今应陈述利害改张法制者望先委有司详议其经乆可行者行之不可行者止之庶张纪纲以絶分争上顾宰相曰此甚识体且事之可否执政之地所宜尽言无隠惟贵君臣道合若上下同心何忧不治今四方无虞頼卿等慎守经制若一事遽行则攀援徼讦词说竞起处置颇难是命令所施不可不慎至若言事利病防为厘革初则皆以为当后则翻成有害及复正其事乃是朝令夕改此事尤当执守书云慎乃出令令出惟行此之谓也上又曰涖官之人不可太寛致成弛慢亦不可过求人之罪务于烦扰王旦曰古人有法出而作令下而奸生寛则民慢防法者多极则民残无所措手足正谓此也上深然之【已上见事实】













　　事实类苑卷三
<子部,杂家类,杂纂之属,事实类苑>
　　钦定四库全书
　　事实类苑卷四　　　　　宋　江少虞　撰祖宗圣训
　　仁宗
　　富郑公弼庆厯中以知制诰使北庭仁宗嘉其有劳命为枢宻使郑公力辞不拜乃改资政殿学士王拱辰言于上曰富弼亦何功之有但能添金帛之数厚契丹而弊中国耳仁宗曰不然朕所爱者土宇生民耳财物非所惜也拱辰曰财物岂不出于生民耶仁宗曰国家经费取之非一日若终歳出以赐契丹亦未至困民若兵兴调发歳出不赀非若今之可以缓取也拱辰曰敌人无厌好窥中国之隙且陛下只有一女万一欲请和亲则如之何仁宗悯然动色曰茍利社稷朕亦岂爱一女耶拱辰言塞且知譛之不行也遽曰臣不知陛下能屈已爱民如此真尧舜之主也洒泣再拜而出
　　仁宗圣性仁恕尤恐深文狱官有失入人罪者终身不复进用至于仁民爱物孜孜唯恐不及一日晨兴语近臣曰昨日因不寝而饥甚思食烧羊侍臣曰何不降防取索仁宗曰比闻禁中每有取索外面遂以为例诚恐自此遂夜宰杀以备非时供应则歳月之乆害物多矣岂可不忍一夕之馁而啓无穷之杀也时左右皆呼万歳至有感泣者【见东轩笔録】
　　仁宗尝春日步苑中屡囬顾皆莫测圣意及还宫中顾嫔御曰渇甚可速进熟水嫔御进水且曰大家何不外面取水而致乆渇耶仁宗曰吾屡顾不见镣子茍问之即有抵罪者故忍渇而归左右皆稽颡动容呼万歳乆之圣性仁恕如此【东轩笔録】
　　仁宗读五代史至周髙祖幸南庄临水亭见双鳬戱于水出没可爱帝引弓射之一发叠贯从臣称贺仁宗掩卷谓左右曰逞艺伤生非朕所喜也内臣王昭信掌内饔十五年尝面戒曰动活之物不得擅烹深恶于杀也庆厯二年五月旱丁亥夜雨戊子宰相章得象等入贺上曰昨夜朕忽闻防雷因起露立于庭仰天百拜以祷须臾雨至朕及嫔御衣皆沾湿不敢避去移刻雨霁再拜而谢方敢升陛得象对曰非陛下至诚何以感动天地上曰比欲下诏罪已避寝彻膳又恐近于崇饰虚名不若夙夜精白一心宻祷为佳尔
　　庆厯三年九月知諌院王素余靖欧阳修蔡襄以言事不避并改章服十月王素除淮南转运使将之使官入辞上谓曰卿今便去谏院事有未善者可尽言之右正言余靖请奉使契丹入辞书所奏事于笏各用一字为目上顾见之问其所书者何靖以实对上指其事一一问之尽而后已上之听纳不倦如此【涑水纪闻】
　　庆厯中滕子京守庆州属羌数千人内附滕厚加劳遗以结其心御史梁坚言滕妄费公库钱仁宗曰边帅以财物防蕃部此李牧故事安可加罪【出渑水燕谈】
　　刘沆为集贤相欲以刁约为三司判官与首台陈恭公议不合刘言之再三恭公始见允一日刘作奏劄子懐之与恭公上殿未及有言而仁宗曰益州重地谁可守者二相未对仁宗曰知定州宋祁其人也陈恭公曰益俗奢侈宋喜游耍恐非所宜仁宗曰至如刁约荒饮无度犹在舘阁宋祁有何不可知益州也刘公惘然惊惧于是宋知成都而不敢以约荐焉【东轩笔録】
　　仁宗圣性恭俭至和二年春不豫两府大臣日至寝阁问圣体见上器服简质用素漆唾壶盂子素甆盏进药御榻上衾褥皆黄絁色已欲暗宫人遽取新衾覆其上亦黄絁也然外人无知者惟两府视疾因见之尔【出庐陵归田録】
　　庆厯中郎官李觉者勘公事因自陈绯衣已乆乞改章服仁宗曰待别差遣与卿换金紫朕不欲因鞫狱与恩泽虑刻薄之徒望风希意加人深罪耳帝寛厚钦恤之意如此庙号曰仁不亦宜乎
　　仁宗朝南劔州上言石碑等银鑛可发上谓三司使曰但不害民则为利国或于民有害岂可行也上之爱惜元元至矣【渑水燕谈】
　　仁宗朝流内铨引改京官人李师锡上覧其荐者三十余人问其族系乃知是王徳用甥婿上曰保任之法欲以尽天下之才今但荐势要使孤寒何以进止与师锡循资后翰林学士胡宿子宗尧磨勘以保官多亦令循资帝之照见物情抑权势进孤寒圣矣夫【渑水燕谈】
　　温成皇后乳母贾氏宫中谓之贾婆贾昌朝连结之谓之姑姑台諌论其奸吴春卿欲得其实而不可近侍进【阙】　对曰近日台谏言事虚实相半如贾姑姑事岂可是哉上黙然乆之曰贾氏实曽荐昌朝非吾仁宗之盛徳岂肯以实语臣下耶【出东坡集】
　　秘书监侍讲陈尧俞始召赴资善堂对迩英阁尧俞致谢上遣人宣召曰卿以博学参预经筵宜尊所闻多所发挥良足深喜是日上朝读三朝寳训至天禧中有二人犯罪法当死真宗皇帝恻然怜之曰此等安知法杀之则不忍舍之则无以励众乃使人持去笞而遣之以【阙】　讫奏又礼汾隂日见一羊自掷道左怪问之曰今日尚食杀其羔真宗惨然不乐自是不杀羊羔资政殿学士韩维读毕因奏言此特真宗皇帝小善耳推其心以及天下则仁不可胜用也真宗自澶渊之役却敌之后十九年不言兵天下富庶其原盖出于此昔孟子论齐王不忍一牛之死以为是心足以王矣今陛下恩足以及禽兽见昆虫蝼蚁逺而避之且勅左右勿践履此亦仁术也臣愿陛下推此心以及百姓则天下幸甚【阙】时为右史奏曰臣今十五日侍迩英阁窃见资政殿
　　学士韩维因读三朝寳训至真宗皇帝好生恶杀因论皇帝陛下在宫中不忍践履虫蚁其言论深切可以推明圣徳益増福夀臣忝备位右史谨书其事于册又録一本进呈意日望陛下采择无忘此心以广好生之徳臣不胜大愿【已上见东坡集】
　　明道二年二月十一日仁宗籍田礼上就耕位侍中奉耒进上搢圭三推礼仪使奏礼成上曰朕既躬耕不必泥古愿终畆以劝天下礼仪使复奏上遂耕十有二畦翊日作籍田礼毕诗赐宰臣以下和进寻诏吕文靖公等编为籍田记时许开封国学举人陪位因得免解【出渑水燕谈】
　　寳元康定间西方用兵急于边用言利者多摭拾微细颇伤大体仁宗厌之乃诏曰议者并须究知本末审可施行若事已上而騐无状事效不著者当施重罚于是矜肆者知畏而不敢妄述利害【渑水燕谈】
　　宋郑公庠初为翰林学士仁宗尝对执政讲其文学才望可大用者云俟两府有阙进名是时曽鲁公公亮为舘职在京师闻上有此言遽过郑公而贺之郑公蹙额曰审有是言免祸幸矣曽公惘然不测而退明年赴阙执政进名仁宗熟视久之徐曰诏张观执政曰去年曽得防欲用宋庠仁宗曰观是先朝状元合先用也又尝对执政曰三司使杨察判开封府王拱辰族望履歴时来两府有阙进此二人既而梁庄肃公通罪罢相两府推迁执政以二人名闻仁宗曰可召程戢执政复以异时上语奏陈仁宗曰若遂用察是二人之防得行也执政遂不敢复言盖梁公之出或【阙】　等所挤上之英鉴皆此类也【见东轩笔録】
　　帝于迩英阁出危竿论一篇述居髙慎危之意又出御书十有三轴凡三十五事一曰遵祖宗训二曰奉真考业三曰祖宗艰难不敢有坠四曰真宗爱民孝思感噎五曰守信义六曰不巧诈七曰好硕学八曰精六艺九曰慎言语十曰嗜老成十一曰进静退十二曰求中正十三曰惧贵【阙】　十四曰保勇将十五曰尚儒籍十六曰议释老十七曰重良臣十八曰广视听十九曰功无迹二十曰戒喜怒二十一曰明巧媚二十二曰分希防二十三曰从民欲二十四曰慎满盈二十五曰伤暴露二十六曰哀鳏寡民二十七曰访屠钓臣二十八曰讲逺圗术二十九曰辨朋比三十曰斥謟佞三十一曰察不忠三十二曰鉴迎合三十三曰罪已为民三十四曰损【阙】　换军三十五曰求一善可録小瑕不废顾丁度等曰朕观书之暇取臣寮言及进对事目可施政治者书以分赐卿等度及曽公亮杨安国王洙等拜赐因请注释其义帝许之丙戌丁度等上答迩英阁圣问一卷帝览之终篇指其中体大者六事付中书枢宻院令奉行之答圣问者即所释前所赐三十五事也其序曰伏奉宣示御书文字十三轴仰窥圣防皆陛下上念祖宗下思政治述安危败【阙】　忠邪善恶之事询谋臣下使进补敢不竭忠窃思自古求治之事靡不兴理道安邦国纳忠正退奸邪广聪明致功业然明此数事在明与威断尔明则不惑威则善柄断则能行縂是三者守而勿失非圣人孰能为臣等尝读唐书见宪宗英悟留心庶政宰相陈説政要必徃复诏诰既书则曰凡好事口説则易躬行则难卿等既为朕言之常须行之勿空陈而已李绛对曰非知之艰行之惟艰陛下处分可为至言然臣绛亦以天下之人从陛下所行不从陛下所言惟愿每言之则必行之宪宗欣然嘉纳今臣等亲承圣谕敷明至要亦愿陛下日与辅臣举此事自推而行之毋使唐之君臣専美前代也
　　帝谓赵师民曰以水喻政其有指哉对曰水性顺故通通则清逆故壅壅则败喻用贤则王政通而世清用邪则王泽壅而世浊幽王失道绌正用邪正不胜邪虽有善人不能为治亦将相牵沦于污浊也丁未讲诗至巷伯篇曰哆兮侈兮成是南箕注有鲁男子独处之事帝曰嫌疑之际古人之所慎也此不着鲁人姓氏岂圣人特以设教耶
　　乙未讲诗之都人士篇帝曰古人冠服必称其行今冠服或过之未必如古人也读三朝经武圣略至真宗朝李继和上言国初李汉超在关南以私钱贸易以佐公用之【阙】　或绳奏之太宗反令尽除所过税帝曰任人如此孰不尽力哉
　　四月己巳读贾谊论三公三少皆天下之端士与太子居处出入故少成若天性习惯如自然帝曰朕昔在东宫崔遵度张士逊冯元为师友此三人者皆老成至于遵度尤良师傅也
　　辛未读贞观政要唐太宗曰今所仕人必以徳行学识为本王珪曰人臣若无学业岂堪大用汉有诈称卫太子者隽不疑断以春秋蒯聩之事宣帝与霍光嘉之曰公卿大臣当用经术帝曰大臣须是知书宰相尤须有学也杨安国对曰汉儒多引经决事宰相必通一经帝谓宋祁曰近代士人多不务通经但用一时之艺尚取富贵盖取进用髙科者不十年便居显位所以不劝也七月壬子帝朝拜真宗神御因幸资善堂作诗先皇家善厰东闱菲徳承宗頼庆晖为感储筵惊嵗月目瞻台像驻骖騑楹书下启钦遗泽【一堂中藏北朝赐书】庭树重攀记旧帏畴日学文亲政地仰懐恩训倍依依
　　戊辰御迩英阁内出一欹器陈于御座谕丁度等曰朕思古欹器之法试令工人制之以示卿等帝命以水注之中则正满则覆虚则欹率如家语荀卿淮南之説其法度精妙度等列侍视之帝曰日中则昃月盈则亏圣人有持满戒慎之守正欲以中正临天下当与列辟共守此道度等拜曰臣等亦愿以中正事陛下因言太宗时尝作此器真宗制欹器论演先儒之义以垂戒曰然四月戊寅御迩英阁帝作欹器论后述一篇以申存亡成败之鍳侍讲读官丁度等请宣布中外使知圣心之所存帝曰朕但欲使卿等见之不须宣布度曰臣等欲各书一本以彰荣遇帝曰可便以此夲赐卿等皆拜而受之
　　六月壬寅御延和殿侍讲学士上五经精义周易节解二十卷因言尚书顾命礼记防礼春秋家语【阙】　乱臣旧所不讲今纂集精义所当去留上系宸防帝曰先王吉凶之制百代所遵不可俗忌而简去至于春秋防乱之事皆有善恶鍳戒人主宜闻之亦须存録先儒于经籍有一字之误者朕尝不敢改易但注以辨之况正经之义可转芟去耶
　　己巳讲尚书洪范五事帝曰王者之用五事皆夲于五行乎王洙对曰王者治五行得其性则五事皆善故五事得则有休　五事失则有咎徴是以圣人克谨天戒以修其身帝曰人君奉天在于修徳夙夜兢兢戒惧于未形尚恐不至必天有谴告然后修徳此岂畏天之道耶
　　十月戊寅诏侍讲讲尚书毕讲周礼令侍讲以下与贾昌朝先修节解以备讲説
　　十一月甲辰讲尚书无逸帝曰朕深知享国之君宜戒逸豫杨安国曰旧有无逸圗防于屏间帝曰朕方欲坐席皆圣人之言当尽置之左右又命丁度取孝经之天子孝治圣治广要道四章对为右圗因令王洙书无逸蔡襄书孝经又命翰林学士承防王拱辰为王圗序而襄书之五年四月丁酉御迩英阁讲冏命侍御仆从罔匪正人帝曰君臣之际必诚意相通而后治道成杨安国对曰陛下聪明文思从諌弗拂如水之走下视羣臣若友自古盛主未之有也帝曰臣下能进忠言何惜夏禹之拜
　　仁宗十月乙酉监修国史王曾言唐史官吴竞于正史太宗羣臣问对之语为贞观政要今欲采太祖太宗真宗实録日厯时政记起居注其间事迹不入正史者别为一书从之帝每遇经筵以象架书策外向以便侍臣讲读天圣末孙奭年髙视昏或其时遇隂晦即为徙御坐于阁外奭每讲论至前世乱君亡国必反复规谏帝意或不在书奭则拱黙以俟帝为之竦然改容所书无逸圗上之帝施于讲读阁明道元年二月癸夘监修国史吕夷简上三朝宝训三十卷即王曾所请也十月【阙】　戌读五说慎罚篇述后汉光武罢梁统从重之奏帝曰深文峻法诚非善政宋绶对曰王者峻法则易寛刑则难夫以人主得専生杀之权怒则如雷如霆是以峻易而寛难也【已上见帝学】
　　治平二年八月三日大雨一夕都城水深数尺上降诏责躬求直言学士草诏有大臣惕思天变之语上夜批出云淫雨为灾専戒不徳遽令除去大臣思变之言上之恭已畏天自励如此【见庐陵归田録】
　　仁宗在位四十二年赐诗尤多然未必尽上所作景祐元年赐诗末句云寒儒逢景运报国合如何论者以为浑厚完壮真诏防也
　　仁宗皇帝时学士书诏未尝有所増损庆厯七年春旱杨亿再当制降诏中书门下既进草上以为罪已之词未至也令更撰之其词有乃自去冬时雪不降今春大旱赤地千里天或震动以戒朕躬兹用屈已以悔愆归诚而上叩冀上穹之降监悯下民之无辜与其降疾于民不若移殃于朕自三月十九日避殿减膳许中外实封言事从王旦贾魏相吴春卿【阙】　枢宻副使令诏罢出猎明日诏南郊毋得上尊号二十七日幸西太一宫祈雨日色方炽上命彻盖既还宫乃雨又明日宰相参知政事降官是日遂大雨上作喜雨诗赐二府
　　至和初京师疫太医进方者用犀角内出二株解之其一株乃通天犀内侍举犀请以为御所服上谓曰岂重于御服而不以疗民乎命工碎之
　　仁宗初逐林瑀一日执政奏事罢因谈时政而共美上以聪明睿知洞察小人情状仁宗曰卿等谓林瑀去而朝廷遂无小人耶执政曰未谕圣防不识小人为谁仁宗从容曰蘓绅可侍读学士知河阳【出东轩笔録】
　　仁宗退朝尝命侍臣讲读于迩英阁贾侍中昌朝时为侍读讲春秋左氏每至诸侯淫乱则略而不说上问其故贾以实对上曰六经载此所以为后王鍳戒何必讳【出庐陵归田録】



　　事实类苑卷四
　　钦定四库全书
　　事实类苑卷五　　　　　宋　江少虞　撰祖宗圣训
　　仁宗　　英宗　　神宗
　　仁宗
　　天圣七年曹侍中利用因侄汭聚无赖不轨狱既具有司欲尽劾交纳利用者憸人幸其便隂以文武四十余人讽之俾深治仁宗察之急出手诏其文武臣僚内有先曾与曹利用交渉徃还曾被荐举及尝亲昵之人并不得节外根问其中虽有渉汭之事者恐诖误亦不得深行鍜链其仁恤至此是年圣夀方二十皇祐中杨待制安国迩英阁讲周易至节卦有慎言语节饮食之句杨以语朴仁宗反问贾魏公曰慎何言语节何饮食魏公从容进其説曰在君子言之则出口之言皆慎入口之食皆节在王者言之则命令为言语燕乐为饮食君天下者当慎命令节燕乐上大喜后讲论语当经者乃东北一明经臣讲至自行束脩以上之文忽进数语殆近乎戏曰至于圣师训诲人尚得少物况余人乎侍筵羣臣惊愧汗流明日传宣经筵臣寮各赐十缣诸公皆耻之方议共纳时宋莒公庠留身奏曰臣闻某人经筵进鄙猥之説自当深谴反以锡赐诚谓非宜然余臣皆已行之命拜赐可也若臣弟祁以臣在政府于议非使令谨独纳上笑曰若卿弟独纳不特妨诸臣亦贻某人之羞但传朕意受之【并湘山野録】
　　鲁人李廷臣顷官琼管一日过市有獠子持锦臂鞲粥于市者织成诗一聨取视之乃仁庙景祐五年赐新进士诗也云恩袍草色动仙籍桂香浮呜呼仁宗文章掞丽固足以流播荒服盖亦仁徳醇厚有以深浃夷獠之心故使爱服如此也廷臣以千钱易得之帖之小屏致几席间以为朝夕之玩【出渑水燕谈】
　　十一月癸巳以皇子生燕宗室于太清楼读三朝寳训赐御书又出寳元天子详异书示辅臣其书帝所集天地辰纬云气襍占凡七百五十六分三十六门为十卷庆厯元年七月戊申朔出御制观文览右圗记以示辅臣天章阁侍讲林瑀上周易天人防元纪御史贾昌朝言瑀以隂阳小説上惑天聴不宜在劝讲之地帝谕辅臣曰人臣虽有才学若过为巧佞终有形迹乃落瑀职通判饶州
　　寳元二年三月壬寅编修院与三司上歴代天下户数前汉千二百二十三万三千六十二后汉千六百七万七千九百六十魏九十四万三千四百二十三晋二百四十五万九千八百宋九十万六千八百七十后魏三百三十七万五千三百六十八北齐三百三万二千五百二十八后周三百五十万隋八百九十万七千五百三十六唐九百六万九千一百五十四国朝太祖朝二百五十万八千九百六十五太宗朝三百五十七万四千二百五十七真宗朝八百六十六万九千七百七十九寳元元年千一十一万四千二百九十先是迩英阁读真宗正説养民篇见歴代户口登耗之数帝顾侍读臣曰天下户口几何侍读学士梅询对曰先帝所作盖述前代帝王恭俭有节则户口充美赋敛无制则版图衰耗自五代之季生齿耗太宗受命而真宗继圣承祧休养百姓天下户口之数盖倍于前矣因诏三司及编修检阅以上之【见帝学】
　　仁宗时宦官虽有甚宠信者台谏言其罪輙斥之不吝也由是不能弄权
　　仁宗万防之下无所好玩惟亲翰墨而飞白尤为神妙凡飞白以防画象物形而防最难又致和中有书待诏李唐卿撰飞白三百防以进自谓穷尽物象上亦颇嘉之乃特为清浄二字以赐之其六防尤为竒絶更出三百防外【出庐陵归田録】
　　仁宗皇帝暑月不挥扇毎侍迩英阁常见左右以拂扇驱蚊蝇而已冬月不御炉以御寒气甚则于殿之两隅设之医者云体中和之气则然【东轩笔録】
　　庆厯四年八月乙夘上曰近观诸提举所按举官吏务为苛刻不存逺大可降诏约束
　　嘉祐中苏辙举贤良对极言阙失其略曰闻之道路陛下宫中贵妃至于千数歌舞饮酒欢乐失节坐朝咨谟便殿无所问考官以上初无此事辙妄欲黜之仁宗曰朕设制科本求敢言之士辙小官敢如此极言特与科名仍令史官编録【文正公笔録】
　　孔道辅以刚毅直谅多闻天下知谏院日请明肃太后归政天子为中丞日谏废郭后其后知兖州日近臣有献诗百篇者执政请除龙图阁直学士仁宗曰是虽多不如孔道辅一言乃以公为龙图阁直学士【见倦游襍録】玉清昭应宫使王曾请命舘阁校道藏经仁宗因言其书多载飞链金石服饵之事不如老氏五千言清浄简要也宰相张知白曰老氏五千言道徳之本非同方士一曲之説也
　　庆厯二年正月光禄寺丞盛中甫马直方在舘读书自陈嵗久请以帖职仁宗曰舘儒之职岂可求耶止令大官给食后三年与试因诏罢舘阁读书
　　武宁军节度使兼侍中夏竦武胜军节度使同平章事程琳荐尚书屯田员外郎张愿秘书丞蔡抗太子中舍李仲昌节度堂书记李师锡等试舘职仁宗曰舘职当用文学之士名实相等称者居之近时所多学薄之人朕甚不敢取也于是等送审官院与记名而已【见蓬山志】
　　英宗
　　治平三年英宗改清居殿曰钦明殿命直龙圗阁夏广渊书洪范于屏谓广渊曰先帝临御四十二年天下承平得毋以为朕方属多事其敢自逸故改此殿名因访广渊先儒洪范得失广渊对以张景所得最深以景论七篇进翌日上复召对延和曰景所説过先儒逺矣以三徳为驭臣之柄尤为善论朕遇臣下尝务谦柔听纳之间则自以刚断此屏置之坐右岂特无逸之戒耶英宗谓辅臣曰谏官御史贵通达大体如任已憎爱以中伤善民或绳治细故希圗且塞言责此何足以补职卿等亦当察之
　　英宗谓辅臣曰舘阁所以育俊才欲选入出使无可者岂乏才耶参知政事欧阳修曰今取才路狭舘阁止用编校书籍选人进用稍迟当广任才之路渐入此职庶几可以得人赵槩曰养育人才当试其所长而用之上曰卿等为朕各举才行兼善者数人虽亲戚世家勿嫌朕当亲问可否宰相曾公亮对曰使臣等自荐而自用之未免于嫌也韩琦曰臣等所患人才难于中选果得其人议论能否何可嫌也上因使荐之于是琦公亮修槩所举者凡三十人皆令召试琦等又以人多难之上曰既委公等举荐贤才岂患多也乃先诏尚书度支员外郎蔡延庆尚书屯田员外郎叶均太常博士刘汾王效夏倚太子中允张公裕大理寺丞季常光禄寺丞胡宗愈雄武军节度推官章惇【阙】宻州观察推官王存等十人余复试之
　　治平三年龙图阁直学士马光集战国下及五代君臣事迹可监戒者为编年书名曰通志八卷上之英宗覧而善之又诏光置局秘阁辟官二人续其后事书成取防乃赐名
　　英宗初即位辅臣请如干兴故事日诏侍臣讲读上旣御经筵谕任守中曰方日求讲官久待对未食必劳倦自合视事毕不进食即经筵故事讲读毕而拜上命毋拜遂以为常
　　治平元年诏葬皇后乳母永嘉郡夫人贾氏而开封府言徙掘民墓不易上曰岂宜以此扰民耶命勿徙是嵗京东西路水灾而陈蔡宿毫州尤甚上旣遣三司副使李肃之等分视被水州毕又命三司上上供米三万石振济之【已上两朝实训】
　　谏官陈升之言比来舘阁迁任益轻非所以聚天下贤才彰成就之意请约今在职者之数着为定员有论荐者中书籍其名若有阙即取其文学行义杰然为众所推者取防召试诏从之【见国朝事实】
　　神宗
　　熙宁五年六月上曰人有才不可置之闲处因言汉武亦能用人才王安石曰武帝所见下故所用将帅止卫霍辈至天下户口减半然亦不能灭匈奴上曰汉武帝至不仁以一马之故劳师万里侯者七十余人视人命如草芥然此天下户口所以减半也人命至重天地之大徳曰生岂可如此安石曰不仁如此非特人祸隂阳之报此岂可逃耶上又曰有政事则岂特人得其所鸟兽鱼鳖亦咸若上曰尧舜之时鳯凰来仪亦不足怪熙宁六年十一月吏有不附新法介甫欲深罪之上不可介甫固争之曰不然法不行上曰闻民间亦颇苦新法介甫曰祁寒暑雨小民犹有怨咨者岂足为虑耶上曰岂若并祁寒暑雨之怨亦无耶
　　熙宁二年上曰朕每思祖宗百战得天下今以九州生灵付一庸人尝痛心疾首上事慈圣至诚极孝所以娱悦后无不至在宫中从后行必自扶掖视膳定省惟谨后尝幸金明池豫为百寳船手持觞上夀上谦冲退让去华务实终身不受尊号帝王之盛徳也熙宁三年上谓执政曰尊号于朕亦无加省虽加百字奚益元丰三年诏曰朕惟皇以道帝以徳王以业各因时制名用配其实朕承祖宗之绪居士民之上凡虚名繁礼悉以革去而近思羣辟犹或以称号见请虽出于归美报上之忠然非所以仰承先王之意自今每遇大礼罢上尊号元丰元年十一月宰臣吴珪等云功臣非古陛下即位上徽号至数十而方许臣等何功力例恩数乞于即位中减罢诏如其请
　　元丰四年五月有上书乞慎择守令者上谓辅臣天下守令众至千余人其才难以徧知立法于此使象之于彼从之则为是背之则为非以此进退方有凖的所谓朝廷有政也如汉黄覇妄为条教以干名誉在所当治而反增秩赐金家自为俗先王之所必诛变风变雅诗人所刺朝廷为一好恶定国是守令虽众沙汰数年自当得人也五年二月上曰刺史县令治民为最近汉自刺史有入三公者盖重其任耳今之藩郡不过数十姓多不得人县令可知也自今便宜慎择
　　元丰五年五月上谓辅臣曰虽周之盛时亦以为才难惟能以道泛观不拘流品随材任使则取人之路广茍不称职便可黜退不可谓已与之官防反以系吝而难于用法如臣下有劳朝廷见之虽有过失亦当寛贷如吴居厚使京东治财数百万设有失防官钱二三千缗其功自可除过故律有议劳议贤之法亦周之八柄武王之遗意然也有司议罪自当守诛宥则系主断如此则用人之道勿难矣
　　一日宰执对毕枢宻退富彦国召留之因奏臣前宣谕当君臣相体悉心尽节无嫌疑形迹隠避臣以为此诚尧舜盛徳然独臣此宣谕臣以为中书枢宻臣寮皆宜知陛下圣意如此上曰每如此宣谕诸人弼又奏大臣惟和乃能成事若懐私意则相诿而废事上曰朕夙夜焦劳正期大臣坚白一心共成国家之务执政须是不执已见务求当而已朝廷事君舍却义理何所考据弼曰今大臣各有蕴蓄岂不愿尽心以事陛下但其间或恐上忤圣意或恐为小人所攻或以事大难行惟是彼此一心则事无不济臣衰老不才然陛下见遇殊异有所见不敢避忤防理须极言上曰相公言及此能用心如此则天下不胜幸甚朕无适莫惟义理所在与大臣共之耳弼又曰陛下临御以来内则讲求典礼继一制度兴利剔弊总核庻狱外则结兵将讨伐违命开拓疆境经制边用凡所措置悉皆圣虑一有奏禀皆出宸断上曰朕观三代以至唐未有百年之间无患难者国家承祖宗之业升平如此朕嗣守大器日夜恐惧以思为治之道无如择人又曰难得人唐三百年中惟一郭子仪朕观其人本应武举因诵杜牧诗云未知终始郭汾阳嗟叹久之元丰中辅臣论及人才上曰人才固有大小若古之立功名者管仲之于齐商鞅之于秦吴起之于楚皆使政令必行若于道则未也傅说之于商周公之于周可谓尚道徳而兼功名者也人臣但能言道徳而不以功名之实亦无补于世事
　　谏官杨绘言向傅范后族不当守郓领安抚使彦博曰傅范屡典郡非縁外戚上曰得谏官如此敢言甚好可以多言妄求耶
　　九月辅臣有言将帅宜制副佐者上曰人之忌能者众今举所知不过取其出已下者非有至诚恻怛之心为朝廷立事也
　　神宗英文烈武圣孝皇帝嘉祐八年五月始听讲于东宫天资好学寻绎访问至日昃或侍言恐饥当食上曰听讲甚乐岂觉饥耶
　　英宗以上读书太多尝议事茍见其有理何所不从但恐或有防词讽防不肯尽言之耳曰臣等奏事言一不从或至再三陛下未尝有不从者上曰惟先格王正厥事天地人变惟有正厥事乃所以应之也弼又进言今所进用或是小材刻薄之人恐须多进用醇厚敦实之人小材虽似可喜然害事壊风俗不可表章之虑犯奸邪故害事上曰大臣正要与天下图治三相旣如此则参枢皆宜如此用心务相协和每事求义理所在朕与卿等终身共守于是皆拜【以上熙寜奏对】
　　熙宁四年王荆公当国欲以朱东之监左藏库东之辞曰左帑有大禁而年髙宿直非便欲除某人干当进奏院忘其人名实愿易之荆公许诺翌日于上前进某人监左藏库上曰不用朱东之监左藏库何也荆公震骇莫测其故上之机神临下多知外事虽纎微莫可隐也熙宁十年王荆公初罢相以吏部尚书观文殿学士知金陵荐吕惠卿为参政而去旣而吕得君怙权虑荆公复进因郊礼荐荆公为节度使平章事方进上察见其情遽问曰王安石去不以罪何故用赦复官吕无以对明年复召荆公秉政而王吕益相失矣
　　神宗皇帝在东宫时极冲幼孙思恭为侍读一日讲孟子多助之至天下顺之寡助之至亲戚畔之思恭泛引古今助顺之事而不及亲戚畔之者上顾曰防子纣之诸父也抱祭器而入周非亲戚畔之耶思恭释然骇伏上之明睿可谓闻一知十矣










　　事实类苑卷五
　　钦定四库全书
　　事实类苑卷六　　　　　宋　江少虞　撰君臣知遇
　　文太师
　　元丰七年春文太师告老奏乞赴阙亲辞天陛庶尽臣子之诚旣见神宗即日对御赐宴顾问温渥上酌御盏亲劝数日朝辞上遣中使以手札谕公留过清明勅有司为公备二舟泝汴还洛清明日赐宴玉津园公作诗示同席将行特命三省已上赴琼林苑宴钱复赐御诗送行公留京师一月凡对上者五赐宴者三赐诗者再顾问不名称曰太师宠数优异近代无比【见渑水燕谈】
　　王冀公
　　王冀公罢参政真宗朝夕欲见择便殿清近惟资政为优因以公为本殿大学士公奏曰臣虽出于寒贱不能独宿欲乞除一臣僚兼之遂以陈文禧彭年并直一夕公携一巨榼入宿方与陈寒夜间饮遽中人持钥开宫扉独召公匆匆而入谓陈曰请同院不须相独酌数杯先请睡至行在真宗与公对饮饮罢持禁烛送归繁若列星陈危坐伺之已四鼓笑曰同院尚未寝乎陈曰恭司长岂敢先寝公喜笑倒载解袜褫带几不能支坦腹自矜曰某江南一寒生遭际真主适主上以巨觥敌饮仅至无算抵掌笑语如僚友之无间已而遂寝殆晓盥栉罢与陈相揖觉夜归数谈颇踈漏自言夜来沉湎殊不记归时之早晚毋乃失容于君子乎陈曰无之但殷勤愧谢旣辨色将赴班同趋出殿门执其手以语文禧曰夜来数事止是同院一人闻之文禧归谓子弟曰大臣慎宻体当如此【见湘山野録】
　　杜祁公
　　皇祐中明堂大享时世室亚献无官僚惟杜祁公衍以太子少师致仕南京仁宗诏加太子太保召陪杞明堂仍诏应天府敦遣就道趣亭驿设供帐具几杖待之称疾固辞进太子太傅又进太子太师知制诰王洙谒告归应天府有诏抚问封祁国公
　　李汉超
　　太祖时以李汉超为关南廵检使捍北邉与兵三千而已然其齐州赋税最多乃以为齐州防御使悉与一州之赋俾之养士而汉超武人所为多不法久之关南百姓诣阙讼汉超贷民钱不还及掠其女以为妾太祖召百姓入见便殿赐以酒食慰劳之徐问曰自汉超在关南契丹入防者几百姓曰无也太祖曰徃时契丹入防边将不能御河北之民嵗遭刼虏汝于此时能保其赀财妇女乎今汉超所取孰与契丹之多又问讼女者曰汝家几女所嫁何人百姓具以对太祖曰然则所嫁皆村夫也若汉超者吾之贵臣也以爱汝女则取之必不使失所与其嫁村夫孰若处汉超家富贵于是百姓皆感悦而去太祖使人语汉超曰汝须钱何不告我而取于民乎乃赐以银数百两曰汝自还之使其感汝也汉超誓以死报【见庐陵归田録】
　　苏内翰
　　苏内翰易简在禁林八年宠待之深夐出夷等李相沆入玉堂后于公一旦先除参政以公为承防赉赐与参政等苏不甚恱上谓公曰朕欲正旧典先合卿即正台宰然欲令卿延厚夀基乃先用沆卿宜无嫌盖知龄促也公以母老急于进用因干明圣节进内道塲醮歩虗十首中云玉堂臣老非仙骨犹在丹台望泰阶上悉其意俾参大政未几遂卒年三十九上嗟悼为之洒涕赐挽词断句云时向玉堂寻旧迹八花砖上日空长【见玉壶清话】
　　二
　　苏易简一日直禁林得江南徐邈所造欹器遂以水试于堂上传宣于公见之不识其名因宻奏旣晚太宗召对问曰卿所玩者得非欹器乎公奏曰然亟取进之于便坐上亲试之其于水或增损一丝许器则遂欹其中则凝然不揺上叹曰真圣人之器也公奏曰愿陛下执大宝神器持盈守诫皆如此器则王者之业可以与天地同久上徐笑谓公曰若人之容酒得此器以节安有沈湎之过耶葢易简嗜饮过中故托此规之易简泣谢惭佩上又撰欹器铭及草书诫酒诗以赐焉
　　三
　　苏易简为学士最被恩遇初与贾黄中李沆同时上擢黄中沆参政事以易简为中书舍人旣承防并赐白金三十两谕防曰朕之待卿非必执政而为重矣上作五言七言诗各一首赐之为真草行三体刻于石又飞白书玉堂之署四字以赐本院令龛于堂南门之上易简以御书三体十本分遗秘书监李至及从祖修撰江陵公伯梁周翰知制柴成务吕祐之钱若水王旦直秘阁潘慎修翰林侍书王着侍读吕文仲等凡十五人及至等宴于翰林以观神笔之迹上遣内司拱拟坐客赋诗宰相李昉等亦以诗贻易简悉以奏御上谓李昉等曰易简以卿等诗来上有以见儒墨之盛而学士之光也可别録一本进入以其本赐易简【杨文公谈苑】
　　陈执中
　　世传陈执中作相有婿求差遣执中曰官职是国家底非房廏笼箧中物婿安得有之竟不与故仁宗朝谏官累言执中不学无术非宰相器而仁宗注意愈坚其后谏官面论其非曰陛下所以眷执中不替者得非以执中尝于先朝乞立陛下为太子耶且先帝止二子而周王已薨非陛下而谁执中何足眷仁宗曰非为是但执中不欺朕耳然则人臣事主宜以不欺为先也
　　刘昌言
　　刘昌言泉州人先任陈洪进为幕客归朝不愿授官举进士三上始中第后判审官院未百日为枢宻副使时有言太骤者太宗不听言者不已乃谓昌言闽人语颇獠恐奏对间陛下难防太宗曰我自防得其笃眷如此【并见青箱杂记】
　　郭进
　　太祖时郭进为西山廵检有吿其隂通河东刘继元将有异志者太祖大怒以其诬害忠臣命缚其人予进使自处置进得而不杀谓曰尔能为我取继元一城一寨不止赎尔死当请赏尔一官嵗余其人诱其一城来降进具其事进之于朝请赏以官太祖曰尔诬害我忠良此才可赎死耳赏不可得也命以其人还进进复请曰使臣失信则不能用人矣太祖于是赏以一官君臣之间盖如此【见庐陵归田録】
　　二
　　郭进少以壮勇依汉祖于太原开国歴刺史团练使国初迁洛水防御使为西山廵检以并太原进御军严而好杀部下整肃每帅师入晋境无不克防太祖因遣戍西山语之曰汝辈当谨奉法我犹赦汝郭进杀汝矣尝择御龙宫三十人麾下押阵适与晋人战多退却进斩三十人奏至上方御便殿阅武厉声曰御龙宫千百人中始选得一二而郭进小违节遽杀之诚如此袭踵健儿亦不足供潜遣中使谕进曰恃其宿卫亲近骄倨不禀命戮之甚得宜矣进感泣由是一年精勇无敌上为治第令防堂悉用防瓦有司言亲王公主始得用此上曰进为国尽忠我待之岂不比吾子有何不可哉太宗征太原北敌由石岭关入援大破之献俘行在暴于城下并人丧气遂约降进功髙负气监军田钦祚所为不法进屡以语侵之钦祚心衔因诬以他事进不能甘自缢死太宗微知之绌钦祚终其身不复用【已上并杨文公谈苑】
　　梁丞相
　　梁丞相适始任详刑一旦随判院卢南金上殿进劄子奏案中偶有臣僚名次公者仁宗忽问曰因何名次公判院以明法登仕不能即对时梁代对曰臣闻汉黄霸字次公必以霸之字而为名也上遂问曰卿是何人对曰臣秘书丞审刑详议官梁适又问卿是那个梁家对曰先臣祖颢先臣父固俱中甲科独臣不肖于张唐卿榜及第上曰卿面酷肖梁固又他日上殿对罢适袍笏俯躬奏曰向陛下金口亲谕臣面貌类先臣伏念先臣祖父顷事太宗真宗皆祥符之前不知陛下何以知之上曰天章阁有名臣头子观之甚熟适因下殿谢音仪堂堂上颇爱之有用之之意一旦中书进拟除一臣僚为益漕凡进拟例更无改批但纸尾书可而已忽特批云差梁适未几又除修记注以合洛臣僚进之复批梁适自后知制至翰林学士除目凡上皆批于尾公由秘丞至台辅不十年
　　石元懿
　　石元懿熙载西洛人家贫游学事母以孝闻嵩阳道中遇一叟熟视之稽颡曰真太平良弼也吾幼为唐相房龄检书苍头公酷似房公嘱之曰见子意气相投者即真主也善事之语旣讫即灭后国初太宗建宁军节公谒之倾意投为掌书记情礼深厚公长于太宗间侍樽俎尝以兄呼之然亦得事上之体不谄不凟故免数【入声】辱云殆践祚七年为右仆射平章事卒太宗幸其第临丧哭之哀谓近侍曰石某以纯正事朕自幕府至台席朕窥之无纎瑕累方思委用朕不幸也
　　戴恩
　　戴恩为御龙弓箭直都虞一日西蜀进青龙城道观长夀仙人图其本吴道子之迹太宗阅之酷肖戴恩又恐所见有殊亟召数班军校近侍内臣遍视之曰汝辈且道此图似何人合辞奏曰似戴恩上笑而异之因是擢用后至建宁逺军节举朝呼戴长夀
　　邢尚书
　　邢尚书昺曹州田家子深晓播殖真宗每雨雪不时忧形于色责曰官所定雨泽丰凶之兆多或不中昺进来嵗占大有稽验皆收童老嵗月于畎畆间揣摩占得者咸平二年置经筵侍读首命公为之昺初应五经廷试升殿讲师比二卦取羣经发显太宗嘉其精博擢九经第一真宗晚年多召于禁寝従容延对忽一日见公衰甚御袖掩目然曰宫邸旧僚沦谢殆尽存者惟卿耳遽赐银千两缯千匹昺康裕无恙果非乆感疾将易箦车驾临问公施绅整巾歴叙遭际上为之流涕旣终又为之临丧惟将相丧疾方有此幸
　　窦偁谏议
　　窦偁为晋府賔佐后至谏议大夫防知政事僖起居郎俨文甚髙皆有集在秘阁偁亦有文为晋府记室贾琰为判官每诸王宗室宴集琰必怡声下气勃息褒讃谄词防给偁叱之曰贾氏子何巧言令色之甚独不愧于心耶太宗甚怒白太祖斥出为泾州节判后即位思之召为枢宻直学士数月防政进谢语之曰汝知何以及此偁曰陛下以臣徃年晋府遭逢所至耳上曰不然以卿尝面折贾琰故任卿左右思闻直言耳【见杨文公谈苑】
　　李文正
　　至道元年灯夕太宗御楼时李文正昉以同司空致仕于家上亟以安舆就其宅召至赐坐于御楼之侧敷对明爽精神刚劲上亲酌御樽饮之选肴馔之精者赐焉谓近侍曰昉可谓善人君子也事朕两入中书未尝有伤人害物之事宜其有今所享也又从容语及平日藩邸唱和之事公遽离席歴歴口诵御诗七十余篇一句不遗上问曰何其记之精耶公奏曰言不敢妄臣自得谢每晨起盥栉坐于道室防香诵诗每一诗日诵一遍或间却诵道佛书上喜曰朕亦以卿诗别笥贮之每爱卿翰墨也楷字老来笔力在否公对曰臣不善书皆防犬宗讷所写耳上即令六品正官与之遂除国子监丞【玉壶清话】
　　唐质肃
　　潭州一巨贾私藏蚌胎为闗吏所捜尽皆南海明珠蚌胎也在任无不垂涎而爱之太守而下轻其估悉自售焉唐质肃公介时以言事谪潭倅分珠狱发奏方入仁宗预料谓近侍曰唐介必不买案具奏覆上覧之果然真所谓知臣莫若君也【见湘山野録】
　　赵韩王
　　太祖初登极时杜太后尚康宁尝与上议军国事犹呼赵普为书记尝抚劳之曰赵书记且为尽心吾儿未更事也太祖宠待赵韩王如左右手御史中丞雷徳骧劾奏普强市人第宅聚财贿上怒叱之曰鼎铛有耳汝不闻赵普吾之社稷臣乎命左右曳于庭数匝徐使复冠召升殿曰今后不宜耳赦汝勿令后人知也
　　王光禄
　　光禄王济刑部详覆官屡上封事是时道置提举茶盐酒税一官朝廷因令访察民间事吏之能否甚重其选防京西道阙官太宗问左右刑部有好官者为谁左右以济对上即以授之
　　防莱公
　　太宗时防凖为员外郎忤上防拂衣起欲入禁中凖手引上衣令复坐决其事然后退上由是嘉之太宗器重凖尝曰朕得防凖犹唐文皇之得魏郑公也凖为礼部员外郎言事召对称防太宗谓宰相曰朕欲擢用防凖当授以何官宰相请为开封府推官上怒曰此官岂所以待凖耶宰相请用为枢宻直学士上沉思乆之曰且使此官可也
　　李尚书
　　李穆字孟雍阳武人幼沈谨忠厚好学问闻酸枣王昭素善易徃师之昭素嘉其聪敏谓人曰观李生材能器度他日必为卿相昭素先时着易论三十三卷秘不传人至是尽以授穆由是知名举进士翰林徐台符知贡举擢之上第验郢州军事判官迁汝州防御判官周世宗即位求文学之士或荐穆擢拜右拾遗太祖登极迁殿中侍御史屡奉使伪国平蜀之初通判洋州又通判陕州坐有罪复免一官久之召为中允寻以左拾遗知制诰太宗即位累迁至中书舍人宰相卢多逊得罪穆与坐以同年登进士第降授司封员外郎上惜其材寻命之考校贡院及御试进士上见其顔色憔悴怜之复以为中书舍人职任皆如故寻命知开封府事有能名遂擢防知政事穆性至孝母病累年穆身扶持起居能适其性或通夕不寐未尝有倦惰之色母卒哀毁过人朝命起复固辞不得已视事然终不饮酒食肉米终防而卒年五十七上甚惜之谓宰相曰李穆国之良臣奄尔沦没非穆之不幸乃国之不幸也赠工部尚书
　　孙奭
　　孙奭以儒素称词科及第数上书直谏真宗末侍东宫天圣初为侍讲学士十年奭固请去乃迁礼部尚书知兖州上宴太清楼下以饯之又诏两朝三馆饯于秘阁先是宴两制者中丞不预王随时为中丞耻之曰朝廷盛事也吾不可以不预上防请行诏许之上又赐御书以宠之卒于兖州



　　事实类苑卷六
<子部,杂家类,杂纂之属,事实类苑>
　　钦定四库全书
　　事实类苑卷七　　　　　　宋　江少虞　撰
　　君臣知遇
　　王元之
　　王元之尝草李继迁制继迁送马五十匹润笔公却之后守永阳闽人郑褒有文行徒歩谒公及还公买一马遗之或谤其亏价者太宗曰彼能却继迁五十匹顾肯亏一匹马价耶【见渑水燕谈】
　　二
　　王禹偁濮州人生十余嵗能属文太平兴国八年进士及第补成武主簿改大理评事知长洲县太宗方奨防文士闻其名召拜拾遗直史舘赐绯给银带上特命以文犀带锡之禹偁献端拱箴以为戒寻以左司谏知制诰上尝称之曰王禹偁文章当今天下独歩判大理寺散骑常侍徐铉为妖巫道安所诬谪官禹偁上防讼之请反坐尼罪由是贬商州练副使无禄种蔬自给徙解州练副使上思其才复召为左正言仍命宰相以刚直不容物戒之真宗初即位召王禹偁于扬州复知制诰脩太宗实録执政疑禹偁轻重其间落职出知董州州境有二虎鬬食其一冬雷羣鸡夜鸣禹偁上防引洪范陈戒且自劾上以问司天官对以守臣任其咎移知蕲州寻召还朝禹偁已卒
　　三
　　禹偁之卒谏议大夫戚纶诔曰事上不邪曲居下不谄佞见善若已有疾恶过仇讐世以为知言祥符中真宗观书龙图阁得禹偁奏章叹美切直因访其后宰相称其子嘉言以进士第为江都尉即召对擢大理评事【并涑水纪闻】
　　四
　　王元之在翰林太宗恩遇极厚尝侍宴琼林独召至御榻顾问帝语宰相曰王某文章独歩当代异日垂名不朽故元之有诗云琼林侍逰宴金口独褒【见渑水燕谈】
　　杜文正
　　真宗重礼杜镐镐直龙图阁上尝因沐浴罢饮上尊酒封其余遣使赐镐于阁下镐素不饮得赐喜饮之至尽因动旧疾忽僵不知人上闻之惊步行出至阁下自调药饮之仍诏其子津入侍疾少顷镐稍苏见至尊在欲起上抚令卧镐疾平然后入宫方镐疾亟时上深自咎责为由已赐酒致镐病也
　　杨砺
　　真宗判开封府杨砺为府寮及登储贰因为东宫官即位为枢宻副使病甚真宗幸其第问疾所居在隘巷中辇不能进左右请还上不许因降辇步至其第存劳甚至杨砺太宗建隆初状元及第在开封府真宗问砺何年及第砺唯唯不对真宗退问左右然后知之自悔失问砺不以科名自伐由是重之【已上出涑水纪闻】
　　董遵诲
　　董遵诲父宗本为随州将太祖微时徃依宗本与遵诲游常共臂鹰逐兎小不如意为遵诲所辱太祖遂辞去宗本固留厚给遗之即位之初访求遵诲欲自杀其妻止之曰等死亦未晚矣万乘之主岂念旧恶将因祸致福岂可测哉遵诲感其言幅巾见于便殿叩头请死上曰汝昔日豪荡太过我方将任汝事即命左右掖起赐冠带设食案赐食上前语及旧故欢笑以为通逺军使专委一面之事赋入悉以给军用不借于有司每嵗赐予无数幕府许自辟署选精甲数千人麾下不复更代隔嵗以春夏令归营省妻子遵诲至申严边镇抚蕃部号令如一戎族之强盛者倚为腹心有谋为防者必立以告发所部袭之剪灭无焦类凡在出师大克防党项诸羌畏威惕息养马数千匹择其良以入贡亲仆数百人皆厚给衣食日夕驰射田猎击鞠呼卢饮食作鼔吹为乐羌中动静即时知之朝廷不复西顾嵗时其亲表押马来献上必召问遵诲晨夕所为击节大喜曰是能快活耶多解服御衣物珠贝珍异以为赐遵诲捧之未尝不泣下每数嵗一来朝赐食御前笑语移晷赐御膳羊上樽酒皆五百数金帛累万复遣去终太祖朝不易其任末年稍迁罗州刺史有判官者因朝廷访利害上言通逺军养兵每嵗转运使调发地钱劳费民力本军关之入自可市籴给用上遣録判官所奏下本军及申约外讨凡嵗调入如故不得窃议市租徙判官于他郡遵诲感激流涕左右皆泣【杨文公谈苑】
　　种放
　　真宗优礼种放近世无比一日登龙图阁放从行真宗垂手援放臂上以顾近臣曰昔明皇优待李白御手调羮今朕以手援放登阁厚贤之礼无愧于前代矣故蒋颖叙荐放侄孙谊云放早以逸民被遇帝有握手登楼之眷真宗屡欲大用放固辞乃止惜哉【渑水燕谈】
　　张乖崖
　　乖崖公曰吾河曲一书生尔猥自出身遭逢圣主太平兴国中进士及第屡亲民政自太常博士罢荆湖北路转运使入觐时太宗皇帝御长春殿召对数刻上曰卿奏事精审可信特赐金紫降虞部郎中旋授枢宻直学士知益州面奉圣防西川经贼后民颇伤残不聊生卿去后可便宜行事钦哉君不疑臣委任至重乃感恩泣下到川后奉诏条之外事有大可苹者奏后始行其有从权而合义者先行后奏上悉允之故能展微效立功名诚由上信不疑下谗不入【见忠定公语録】
　　二
　　忠定公为御史中丞一日于行香所见宰相张齐贤呼防知政事温仲舒为乡弟及他语鄙甚公以非所宜言失大臣体遂弹奏之齐贤深以为恨后于上前短公曰张咏本无文凡有章奏皆姻家王禹偁代为之禹偁前任翰林作齐贤罢相麻其词丑诋及再入中书禹偁亦再知制诰故两中伤之公闻自辨曰臣苦心文学缙绅莫不知齐贤以臣假手于人是掩上之明诬臣之非罪也上曰卿平生著述几多可进来公遂以所着进上阅于龙图阁未竟赐坐曰今日暑甚顾黄门于御几取常所执红绡金龙扇赐公且称文善公起再拜乃纳扇于几上曰便以赐卿美今日献文事也【出渑水燕谈】
　　张文定
　　太祖幸西都肆赦张文定公齐贤以布衣献策太祖召至便坐令面陈其事文定以手画地条陈十防内四説称防文定坚执其六説皆善太祖怒令武士拽出及车驾还京语太宗曰我幸西都惟得一张齐贤耳我不欲爵之以官异时汝可收之使辅汝为相也至太宗即位放进士榜必欲置于髙等而有司偶失遴选在第三甲之末太宗不恱及注官有防一榜尽与京官通判文定释褐将作监丞通判衡州不十年果作相【东轩笔録】
　　栁仲涂
　　栁开知润州有监兵钱供奉者亦忠懿之近属也其父方奉朝请在京师开乘间来谒造其书阁见壁有绘妇人像甚美诘以谁氏监兵对曰某之女弟也旣笄矣栁喜曰开丧偶已逾期愿取为继室钱曰白家君敢议姻事栁曰以开之才学不辱于钱氏之门遂强委禽焉不旬日而遂成礼钱不敢拒走介白其父其父上殿面诉栁开刼取臣女仁宗问曰卿识栁开否曰不识上曰竒杰之士也卿家可谓得佳婿矣吾为卿媒可乎钱父不敢再言但拜谢而退【见倦游襍録】
　　袁廓
　　袁廓梓潼人敢大言太祖竒之太祖即位迁殿中丞掌市征嵗终增缗钱数万特赐钱百万防钱俶纳土诏廓按行府库仓廪所至公宴令别席而坐以宠之
　　钱俶
　　钱俶太宗即位来朝宴后苑泛舟池中太宗亲酌酒以赐俶俶跪而饮每贡乘舆服物器玩制作精妙遣使修贡必罗于庭防香再拜【并见范蜀公防求】
　　吕正惠
　　吕正惠公端使髙丽遇风涛恍惚间樯折舟人大恐公恬然读书若在斋阁时首台吕文穆公正吿老甚切上宴后苑作钓鱼诗独赐公断章云欲饵金钩深未到磻溪须问钓鱼人以首相属公公和云愚臣钩直难堪用宜问濠梁结网人文穆得谢果冠台席【见玉壶清话】
　　赵
　　赵字仲微单父人登进士第累为兵部员外郎益州路转运使真宗谓曰逺方之事朕皆欲闻一一奏来朕当为卿行之至蜀奏利害最详及后益州阙守乃自三司盐铁副使授谏议大夫集贤院学士知益州天圣中以工部侍郎知并州廻上殿奏事上曰先帝时尝诏益州市锦六千匹时有姓赵者知州止市千匹还是卿否曰是上曰卿如此恤民诚至公尝闻先帝言卿朴厚可任未几为刑部侍郎枢宻副使以先帝所委故也【见本朝名臣】
　　晏元献
　　晏元献公为童子时张文节荐之于朝廷召至阙下适值御试进士便令公就试公一见试题曰臣十日前已作此赋有赋草尚在乞别命题上极爱其不隠及为馆职时天下无事许臣僚择胜宴饮当时侍从文馆之士大夫各为燕集以至市楼酒馆徃徃皆供帐为游息之地公是时贫甚不能出独家居与昆弟讲习一日选东宫官忽自中批出除晏殊执政莫谕所因次日进覆上谕之曰近闻馆阁臣僚无不嬉游宴赏弥日继夕惟殊杜门与兄弟读书如此谨厚正可为东宫官公旣授命得对上面谕除授之意公语言质雅则曰臣非不乐宴游者直以贫无可为之具臣若有钱亦须徃但无钱不能出耳上益嘉其诚实知事君体眷注日深仁宗朝卒至大用【见笔谈】
　　晁迥
　　大中祥符元年冬行升中之礼驻跸岱宗晁迥当草赦书之词例先进呈裁定凖旧仪学士当直日或遇宣召即系鞋赴戴防子见之迥入对度今皇上以封祝大礼方在致斋之中必加严肃不同常时乃袍服秉笏造行宫门有中使入奏俄出报云上适问之闻学士穿袍服起入内矣可止此只伺暨中使复入迥伫立移晷中使来召引至幄次而上已改御巾帻而坐起居讫升诣帝所望之俨然即之也温进呈词稿省览称善怡顔俯问有加常等既而赐坐令饮茶而退因思古之帝王优礼节行之臣不冠不见则有之矣内愧孱琐何以当圣君体貌之重乎兹惟先皇帝恭己待士之盛徳度越千古欤
　　二
　　大中祥符天禧之间【忘其年月】暮春之月阁门传宣布告令赴池苑逰宴之防法从旣集俄而阴云兴宻雨降有诏罢后苑之逰上赐宴饮上御承明殿面北而坐预侍者翼列如仪既而执事之臣捧金盘进名花有牡丹重台千房者并诸竒花首置御座前余皆散布诸臣雕俎之上内臣先供奉至尊戴御花以及亲贤宰执亦如之以赐诸臣皆戴焉上忽乃眷西顾宣言曰与学士戴花【内庭侍従唯学士不呼名】俄有中使数人遽至与迥及一二同僚戴之观者无不竦动也前代加宠词臣有以宝装方丈赐食于前则尝闻之矣岂谓臣荷日月之照待以王公之礼何幸防之深欤
　　三
　　大中祥符天禧之间【忘其年日】迥当宿直方深夜奉召赴内东门上御面东阁子坐起居讫升进次宣索坐物执事者叠青墩于御坐之北隅方命坐而上语及遽起侧立以听焉示谕令草诏【今忘其所诏之事】恭受宸防毕命复坐赐茶而退却行才逾阈上宣言曰将蜡烛与学士照路俄有中使就御前拔取列置宻炤之其一围径甚大中使执之前引内东门赴于本院引接人吏古之取金莲烛其若是乎上周知故事善视侍臣多此类也【并金坡遗事】
　　王文正
　　上宣谕曰旧尹京荐卿弟旭宰属邑有亷干之称可委以繁使公对曰臣待罪宰府恐公议非便上曰前代父子兄弟并处贵位者多不可以卿故滞其才公曰今省府乃士人要职若论平进迁擢又得孤寒者一人臣弟陛下知名望他日出于宸衷且乞一闲局遂判吏部南曹公归喜语弟曰上知尔之才必有任使而终不言所得之防翌日被命乃知铨管入引对上见公弟赐与绯鱼公因对感谢恩被上曰不知尚着緑因朕失照管
　　二
　　王沂公曾张文节知白陈彭年防预政事因白公曰曾等拔擢至此亦公之力然愿有禆补公曰愿闻其説沂公等曰每奏事其间亦有不经上览者公但批防奉行恐人言之以为不可公逊谢而已一日奏对公退诸公留身上惊曰有何事不与王某同来诸公以前说闻于上上曰谁所行诸公曰皆公上曰王某在朕左右多年朕察之无毫髪之私自东封后朕谕王某令小可事一面奉行卿等当谨奉之退而谢于公曰上之委遇非曾所知也公曰向谕及不可自言曾得上防今后更赖诸公规益文正每休暇多与二府徃还莱公出镇防宿私第翊日公入朝上顾公曰昨日知有客甚欢朝廷无事大臣和睦诚可喜也
　　三
　　上宣示公曰闻卿居甚陋宻令更易之官为修营其间更以卿意增益之公顿首曰臣所居乃先父旧庐当日止庇风雨令葺已过甚矣每思先人尝有愧色岂烦朝廷上再三谕之公力辞乃止【并见名臣遗事】
　　礼遇词臣
　　真宗好文待学士尤重王钦若召见最频其后晁回李宗谔陈彭年王曾李继数人皆被恩遇惟演再入院天禧四年间屡召对或龙图阁滋福殿承明殿并宣和门之北阁子皆从容赐坐移刻而出其言议及奏对此略而不书又常令中使宻至院门询吏人云今日谁直然后召之【见金坡遗事】
　　御书碑额
　　仁宗天縦多能尤精书学凡宫殿门观多帝飞白题榜勲贤神道率赐篆螭首王曾之碑曰旌贤防凖曰旌忠李迪曰遗直晏殊曰旧学丁度曰崇儒王旦曰全徳元老文彦博曰效忠积庆李用和曰亲贤范仲淹曰褒贤曹利用曰旌功吕夷简曰懐忠张士逊曰旧徳狄青曰旌忠元勲其余不可悉记或云初王子融守河【阙】唐明皇题裴耀卿碑额献之仁宗乃赐文正碑曰旌贤大臣碑额赐篆盖始于此其后英庙神考亦屡有赐者【渑水燕谈】






　　事实类苑卷七
　　钦定四库全书
　　事实类苑卷八　　　　　宋　江少虞　撰名臣事迹
　　韩魏公
　　韩魏公以元勲旧徳夷夏具瞻熙宁留守北都辽使每过境必先戒其下曰韩丞相在此无得过有须索辽使与京尹书故事纸尾止押字至是悉书名其为辽人敬畏如此每使至其国必问侍中安否其后公子忠彦奉使至辽问尝使中国者曰国使类丞相否或曰类即命工圗之
　　二
　　韩魏公在相府时家有女乐二十余辈及崔夫人亡一日尽厚遣之同列多劝且留以为暮年欢恱公曰所乐能几何而常令人心劳孰若吾简静之乐也识者以为过人逺矣公旧有徳于闗中秦人爱之后子忠彦丞相出宣抚秦之父老有逺来观于道旁者乃谔然相谓曰吾以为韩公乃非也于是相引以去辽人每见汉使必起立致恭以问曰韩公安否今在何处次问文富二老亦以公余或以官以名而已公镇大名四年辽使每渉临清县即戒其下曰此韩侍中境内慎勿乱须索以辱我也又尝有使曰我辈在国中想望韩公名今幸过此如何得见故事惟通判摄少尹与之相见而留守不出也又尝有谕其下者曰献侍中马须择好者来旣而不如防怒曰此岂比他处敢尔不加意遂笞其人易其马
　　三
　　治平中夏国泛使将至以十事闻朝廷未知其何事也时太常少卿祝诰主舘伴使既受命先见枢宻府已而见丞相韩魏公曰枢宻何语曰枢府云若使人议及十事苐云受命舘伴不敢輙及边事公笑曰岂有止主饮食而不及他语也公乃料十事以授祝曰彼及某事则以某词对辨某事则以某词折祝唯唯而退及宴使者果及十事凡八事正中公所料祝如所教荅之夏人耸服祝常以为魏公真贤相非他人可及也
　　四
　　韩忠献公神道牌神宗御制也中云公薨前一夕有大星殒于园中枥马皆鸣又曰公奉诏立皇子被顾命立英宗为皇帝立朕以承祖宗之叙可谓定策元勲之臣后铭其碑曰公行不归中夕是悼尚想公仪泪落苑草复御篆十字填金以冠其额曰两朝顾命定防元勲之碑【见归田録】
　　五
　　熙宁初在咸秦平凉经略使蔡挺建议欲城白塔公许之及夲路兵马丁夫旣兴而虏骑亦至寨下挺恐兵败而事不济且已任其罪乃走使京师具事势如此及其可忧二状请命于朝廷惟责公留下当增修保障致一路沟城惧于奔冲而不知始建谋者挺也公亦不自辨自城成无事公复奏挺之功而乞加奨谕焉
　　六
　　公镇大名魏之牒诉甚剧而事无大小公亲视之虽在疾病不出亦许通问请命而就决于卧内人或以公甚劳事过多勉其略于总核委于佐属而少自便安曰两词在官人之大事或死或生或予或夺至此一言而决吾将何敢略也吾恐有所不尽而未尝輙敢有略也况其可以委之乎
　　七
　　公尝在政府十有余年赞辅三朝黜陟羣才其入践台省外总方镇出于门下者过半矣然其知恩感义于公者几希人或以此为説公曰吾以至公之道荐人而不求人知以至公之道责人不避人怨但无愧于天地岂复邀誉于人也
　　八
　　庆厯八年大水嵗饥流民满道公大发仓廪募人入粟分命官吏设飰粥以食民公日徃按视逺近归之者不可胜数明年皆给路粮遣归优诏褒美其略曰河北都转运司奏去年河北艰食人户流亡卿多方擘画全活人命及七百万并归夲业盖是卿用心拯救朕甚嘉之【并见魏王别録】
　　司马文正
　　司马文正公以髙才全徳大得中外之望士大夫识与不识称之曰君实下至闾阎畎畆匹夫匹妇莫不能道司马公之退有十余年而天下日冀其复用于朝熙宁末余夜宿青州北淄河马铺晨起北行见村民百余懽呼踊跃自北而南余惊问之皆曰人司马为宰相矣余以为虽出于野人妄亦其情之所素欲也故苏子瞻为公独乐园诗曰先生独何事四海望陶冶儿童诵君实走卒知司马盖纪实也【出渑水燕谈】
　　孙威敏
　　皇祐末契丹使请观太庙乐仁宗以问宰相对曰恐非祀享不可以习也枢宻副使孙威敏公沔曰当以礼折之谓使者曰庙乐之作皆夲朝所以歌咏祖宗功徳也岂他国可用耶使人如能留助吾祭可以观之仁宗从其议使者不敢复请
　　陈文惠
　　陈文惠公将终前一日自为墓志曰有宋頴川先生尧佐字希元道号余子夀八十二不为夭官一品不为贱使相纳禄不为辱三者粗备归息于先秦国公燕国太夫人仲兄丞相栖神之域吾何恨焉【并涑水纪闻】
　　王沔
　　王沔字楚望端拱初参大政敏于裁断时赵韩王罢政出洛吕文穆公正寛厚自任中书多决于沔旧例丞相待漏于庐燃巨烛天殆晓将入朝尚有留按遣未尽沔当漏舍止燃数寸事都毕犹徘徊笑谈方晓上每试举人多令公读试卷素善读虽有文格下者能抑扬髙下迎其词而读之聼者无厌经读者髙选举子尝纳卷祝之曰得王楚望读之幸也
　　陶尚书
　　陶尚书谷为学士尝晚召对太祖御便殿陶至望见上将前而复却者数四左右催宣甚急谷终徬徨不进太祖笑曰此措大索事回顾左右取袍带来上已束带谷遂趋入【并归田録】
　　韩魏公
　　皇祐五年韩魏公拜武康军节度使经略河东时公在定五年矣将行定人争欲遮留公使不得出公闻之一日伪游长春园隂由他道去民初不知至日晡时始悟奔走宿于北门门不得阖寮属相与设祖于道钤辖郝质壮勇士也首感泣大恸声彻于外官吏皆泣下既而道路士庻哭声动原野
　　二
　　北岳祠在州之曲阳县嵗久不葺守臣奉祀与执事者升降于頽垣壊庑间公以为慢神莫斯为甚廼完庙宇焕然一新每雨雪不时降公即走寮属祷于祠下而神必应之时北道荐饥定独屡丰故尝有诗曰灵岳祠官尚未回六花随祷下琼瑰其后公改帅并门人尝题于庙门后每时有水旱必致祷无不响应故定人即灵居以谢【并见魏王别録】
　　王荆公
　　王丞相尝云　　　　　　　　　【自】议新法【谓青苖免役更及法令等】始终言可行者曾布也言不可行者司马光也余皆前叛后附或出或入【渑水燕谈】
　　二
　　王荆公再为丞相党人之后平日肘腋尽去而在者已不可信又才不足以任事平日唯与子雱谋议而雱又死知道之难行也于是慨然复求罢去遂以使相再镇金陵未几纳节求闲地久之得防灵观使居于金陵一日豫国夫人之弟吴生者谒荆公寓止于佛寺行香防防同天节建道塲府寮当防于所谓行香防太守叶均使人白遣吴生不肯迁洎行香毕大防于其防而吴生于屏后嫚骂不止叶均俛首不聴而转运毛抗判官李宗大不平之牒州令取问州遣一皂将牒逮吴生吴生奔荆公家以自匿荆公初未知其事也顷之二皂至门下云捕人而諠忿于庭荆公偶出见之犹纷纷不已叱二皂去叶均闻之遂防二皂而与毛抗李宗大皆诣荆公谢以二皂生踈失于戒束荆公唯唯不荅而豫国夫人于屛后叱均抗等曰相公罢政门下之人解体者十七八然亦无敢捕吾亲属于庭者汝等乃敢尔耶均等趋出防中使抚问适至而闻争防事中使回日悉以此奏闻于是叶均毛抗李宗大皆罢而以吕嘉问为首又除王安上提江东刑狱俾迁治所于金陵
　　三
　　熙宁庚戌冬荆公自参知政事拜同中书门下平章事史舘大学士是日百官造门奔贺者不下数百人荆公以未谢皆不见之独与余坐西庑之小阁荆公语次忽颦蹙取笔书窓曰霜筠雪竹钟山寺投老归欤寄此生放笔揖余入后二年公罢相知金陵明年复拜昭文舘大学士又明年再出判金陵遂纳节辞平章事又乞宫观久之得防灵观使遂筑一第于西门外元丰癸丑春余谒公于第公遽邀余同游钟山憇法云寺偶坐于僧房余因为公道平昔之事及诵书窓之诗公抚然曰有是乎微笑而已【并笔谈】
　　向文简
　　太宗飞白书张咏向敏中二臣名付中书二人者名臣为朕记之向公自员外郎为谏议知枢宻院止百余日同平章事后坐事出永兴军驾幸澶渊手赐宻诏尽付西鄙事许便宜从事公得诏藏之视政如常防邦人因傩有告禁卒欲倚傩为乱者宻使麾兵被甲衣袍伏于帘幕明日尽召賔僚兵官置酒纵阅无一人预知其事者命傩先入令驰逞于中门外复召至堦公振袂一挥伏卒齐出尽擒之各懐短刃即席诛之勦讫屏尸亟命灰沙扫庭张乐宴饮賔从股栗
　　富文忠
　　庆厯末富文忠公镇青州防河决商胡北方大水流民坌入京东公所劝抚八州之民出粟以助赈给各因村坊择寺庙及公私空舍又因崖为窟以处流离择寄居官无职事者各给以俸即民所赘聚借而授劵以时给之器物薪刍无不完具不幸死者为义塜收瘗自为文遣使祭之明年夏大稔计其道路资遣还业八州之间所全活者无虑四十余万人其募为兵者又万余人仁宗嘉之拜公礼部侍郎公曰恤灾赈乏臣之职也卒辞不受【渑水燕谈】
　　二
　　富公弼忠厚正直出于天性始终一节故富公之使北也朝廷以三书与之其一增物二十万其一增十万其一以公主妻梁王使与敌约曰能为我令元昊称臣纳欵我嵗增二十万物不能者嵗增十万敌曰元昊称臣纳欵我頥指之劳耳汝当以二十万与我然须是谓之献或谓之纳然后可至于公主则不必尔也富公固争献纳之名以尊朝廷【见洓水纪闻】
　　三
　　富公为人温良寛厚泛与人语若无所异同者及其临大节正色慷慨莫之能屈智识深逺过人逺甚而事无巨细皆反复熟虑必万全无失然后行之宰相自唐以来谓之礼絶百僚见者无长幼皆拜宰相平立垂手扶之送客未尝下堦客坐稍久则吏从旁唱相公尊重客踧踖起退及公为相虽微官及布衣谒见皆与之抗礼坐语从容送之及门视其已上马乃还自是羣公稍效之自公始也自致仕归西都十余年常深居不出晚年賔客请见者亦多谢以疾所亲问其故曰凡待人无贵贱贤愚礼貌当如一吾累世居洛亲旧盖以千百数若有见有不见是非均一之道若人人见之吾衰疾不能堪也士大夫亦知其心无怨也尝欲之老子祠乘小轿过天津桥防府中从市于桥侧市人喜公之出随而观之至于安门市为之空其得人心也如此及违世士大夫无逺近皆相见则以言不相见则以书更相吊唁徃徃垂泣其得士大夫心又如此呜呼茍非事君尽忠爱民尽仁恻怛至诚之心充于内而见于外能如是乎
　　四
　　治平中公自定州归朝既入见退诣中书白执政以求致仕执政曰康宁如是又主上意方厚而求去如此之坚何也公曰若待筋力不支人主厌弃后去乃不得已也岂得为止足哉因退归私第坚卧不起自青州至是三年凡七上表其劄子不可胜数朝廷乃许之以太保致仕先是论者皆谓公筋力旣壮必未肯告去至是乃服【庐陵居士集】
　　五
　　富韩公熙宁中罢相镇亳常深居养疾罕出视事幕府诸君须有事必禀命者常以状白公公批数字于纸尾莫不尽其理或事有难决诸君忧疑不能措手者相与求见公公以一二言裁处徐语他事诸君晓然率常失其所疑者退而叹服莫可及也公早使强敌以片言折狂谋尊中国及摠大政视天下事若不足为者矧退处一郡乎【渑水燕谈】
　　梅圣俞
　　王副枢畴之夫人梅鼎臣之女也景彛初除枢宻副使梅夫人入谢慈夀宫太后问曰夫人谁家子对曰梅鼎臣女也太后笑曰是圣俞家乎由是始知圣俞名闻于宫禁也圣俞时在家甚贫余或至其家饮酒甚醇非常人家所有问其所得云皇亲有好学者宛转致之余又闻皇亲有以钱数千得圣俞诗一篇者其名重于时如此【庐陵归田録】
　　吕文穆
　　吕文穆公正以寛厚为宰相太宗有所眷遇有一朝士家藏古鉴自言能照二百里欲因公弟献以求知其弟因间从容言之公笑曰吾面不过镜子大安用照二百里其弟遂不敢言闻者叹服以为贤于李卫公逺矣盖寡好而不为物累者昔贤之所难也
　　二
　　吕中令正国朝三入中书惟公与赵韩王耳未尝以婚戚徼宠泽子从简当奏补时公为门下相旧制宰相奏子起家即授水部员外郎加朝阶公奏曰臣昔忝甲科及第释褐止授六品京官况天下才能老于岩穴不能霑寸禄者无限今臣男从简始离襁褓一物不知膺此宠命恐罹隂谴止乞以臣释褐所授官补之固让方允止授六品京官自尔为制公生于洛中祖第正寝至易箦亦在其寝其子集贤二卿居简平日亲与文寳语此云【并庐陵居士集】
　　燕王元俨
　　燕王元俨太宗幼子也太宗子八人真宗朝已亡殁至仁宗即位独燕王在以皇叔之亲特见尊礼契丹亦畏其名其疾亟时仁宗幸其宫亲为调药平生未尝语朝政遗言一二事皆切于理余时知制诰所作赠官制所载皆事实【见庐陵归田録】
　　陈尧叟
　　陈尧叟字广夫为广西转运使上言苎布所穅与桑柘不殊旣成宿根旋报新干枝叶繁茂则刈之周嵗之间三收其苎一固其夲十年不衰每织布一端止售百钱盖织者多而市者少故地有遗利人无余资固克复交市帛之数嵗万匹自劝农广植麻苎以盐钱折变收市帛未及二年已得三十七万余疋请以苎麻允折桑柘之数合佐书厯为课范【范蜀公求】
　　李文靖
　　李文靖公沆为相王魏公旦方参知政事时西北隅尚用兵或至旰食魏公叹曰我辈安能致太平得优游无事耶文靖曰少忧勤足以为警戒他日四方宁谧朝廷未必无事其后契丹讲和西戎纳欵而封禅祠汾搜讲坠典靡有暇日魏公始叹文靖之先识过人逺矣【见庐陵居士集】
　　二
　　李文靖公沆尝被同年马亮责之曰外议以兄为无口匏公叹曰吾在政府虽无长才但外所陈利害一切报罢聊以此报国耳今国家防制纎悉宻若凝脂茍毕狥所陈一一行之则所伤实多陆象先曰庸人扰之正此谓也憸人茍一时之进岂念于民耶公薨沐浴左脇而逝七日盛暑中方殓不闻腐气信践履之明效也
　　三
　　李丞相沆有长者誉一世仆逋宅金十千忽一夕遁去有女将十嵗美姿容自为一劵系于带愿卖于宅以偿焉丞相大恻之祝夫人曰愿如已子育于室训教妇德俟长成求夫嫁之虽止请夫人亲结防以主其婚然而务在明洁夫人如所诲及笄择一婿亦颇良具奁归之女范果坚白其二亲后归旧京闻之感公刻心骨丞相病夫妇刲股为羮馈之至薨衰绖三年【见湘山野録】
　　四
　　公尝言李丞相沆重厚淳质言无枝叶善属文识治体乐贤好善为丞相有长誉颇通释典尤厌荣利世务罕以撄其心自奉甚薄所居陋巷防事无重门偪下已甚頽垣壊壁沆不以屑虑堂前药栏壊妻戒守舍者勿令葺以试沆沆朝夕见之经月终不言妻以语沆沆笑谓其弟维曰岂可以此动吾一念哉家人劝治居第未尝荅维因语次及之沆曰身食厚禄有时有横赐计囊装亦可以次苐但念内与以此世界为缺防安得圎满如意自求称足今市新宅须一年缮完人生朝暮不可保又岂能乆居巢枝聊自足耳安事丰屋哉后遇疾沐浴左脇而逝时盛暑停尸七日室中无秽气亦履行之报也沆在相位接賔客常寡言马亮与沆同年生又与其弟维善语维曰外议以大兄为无口匏维乘间尝达亮语沆曰吾非不知也然今之朝士得升殿言事上封论奏了无壅滞多下有司皆见之矣若邦国大事北有强敌西有戎迁日旰条议所以备御之防非不详究荐绅中如李宗谔赵安仁皆时之英秀与之谈皆不能启发吾意自余通籍之子坐起拜揖尚周章失措即席必自论功最以希宠奨此有何防而与之接语哉茍屈意妄行即世所谓笼罩笼罩之事仆病未能也为我谢马君沆尝言居重位实无补万分唯中外所陈利害一切报罢之唯此少以报国耳朝廷防制纎悉备具或殉所陈请施行一事即所伤多矣此盖陆象先庸人扰之之谓也【杨文公谈苑】
　　五
　　真宗时或荐梅询可用者上曰李沆尝言其非君子时沆之没盖二十余年矣欧阳文忠公尝问苏子容云宰相没二十年能使主上追信其言以何道子容言独以无心耳轼谓陈执中俗吏耳特以至公犹能取信主上况如李公之才识而济之无心耶时元祐三年龙兴节赐宴尚书省论此【东坡志林】
　　事实类苑卷八
　　钦定四库全书
　　事实类苑卷九　　　　　宋　江少虞　撰名臣事迹
　　王沂公
　　王文正公曾为人方正持重在中书最为贤相尝谓大臣执政不当收恩避怨尝谓尹师鲁曰恩欲归已怨使谁当闻者叹服以为名言【庐陵居士集】
　　二
　　景福中朝廷始与契丹通好诏遣使将以北朝呼之王沂公以为太重请止称契丹夲号可也真宗叹赏再三朝论韪之
　　三
　　祥符中王沂公奉使契丹舘伴邢祥颇肆谈辨深自衒鬻且矜赐铁劵公曰铁劵盖勲臣有功髙不赏之惧赐之以安反侧耳何为輙及邢祥大沮【已上见涑水纪闻】
　　四
　　王沂公曾青州发解及南省廷试皆为首冠中山刘子仪为翰林学士戯语之曰状元试三塲一生吃着不尽沂公正色荅曰曾平生之志不在温饱
　　范鲁公
　　范质初作相与冯道同堂道意轻其新进潜视所为质初知印当判事语堂吏曰当判之事并施籖表得以视而书之虑临文失误贻天下笑道闻叹曰真识大体吾不如也质后果为名相【杨文公谈苑】
　　又
　　范鲁公质早辅周室及太祖受禅不改其任两朝翊戴嘉谋伟量时称名相然自以执政之地生杀惨舒所系茍不能早夜兢畏悉心精虑败事覆餗忧患毕至加之道有枉直时有夷险居其位者今古所难尝谓同列曰人能鼻吸三斗醇醋即可为宰相矣【出涑水纪闻】
　　范文正
　　范文正公仲淹少贫悴依睢阳朱氏家尝与一术者游防术者病笃使人呼文正公而告曰吾善链水银为白金吾儿幼不足以付今授子即以其方与所成白金一斤封志纳文正懐中文正方辤避而术者已絶后十余年文正为谏官术者之子长呼而告曰而父有神术者之死也以汝尚幼故俾我收之今汝成立当以还汝出其方并白金授之封志宛然【笔録】
　　二
　　景祐中范文正公知开封府忠亮谠直言无廻避左右不便因言公离间大臣自结朋党乃落天章阁待制出知饶州余靖安道上防论救以朋党坐贬尹洙师鲁上言靖与仲淹交浅臣于仲淹义兼师友当从坐贬监郢州税欧阳永叔贻书责司谏髙若讷不能辨其非辜若讷大怒缴奏其书降授夷陵县永叔复与师鲁书云五六十年来此辈沉黙畏惧布在世间忽见吾辈作此事下至灶间老婢亦相惊怪时君谟为四贤一不肖诗播于都下人争写鬻书者市之颇获利后北使至宻市以还张守庸使过幽州舘中有书永叔诗在壁者四贤希文安道师鲁永叔也一不肖若讷也【涑水纪闻】
　　三
　　晏丞相殊留守南京仲淹遭母忧寓城下晏公请掌府学仲淹尝宿学中训督学者皆有法度勤劳恭谨以身先之夜课书生读书寝食皆立时刻徃徃潜至斋舍诇之见有先寝者诘之其人绐云适疲倦暂就枕耳仲淹问未就寝之时观何书其人亦妄对仲淹即取书问之其人不能对即罚之出题使诸生作赋必先自为之欲知其难易及所当用意亦使学者凖以为法由是四方从学者辐辏其后诸人以文学有声名于塲屋朝廷者多其教也服除至京师上宰相书言朝廷得失及民间利害凡万余言王曾见而伟之时晏殊亦在京师荐一人为舘职曾谓殊曰公知范仲淹舍而荐斯人乎已为公置不行宜更荐仲淹也殊从之遂除舘职顷之冬至立仗礼官定议欲媚章献太后请天子率百官献夀于庭仲淹以为不可晏殊大惧召仲淹怒责之以为狂仲淹正色抗言曰仲淹受明公误知常惧不称为知已耻不意今日更以正论得罪于门下也殊惭无以应【湘山野録】
　　四
　　初范文正公贬饶州朝廷方治朋党士大夫无敢徃别王待制质独扶病饯于国门大臣责之曰君为长者何自陷朋党王曰范公天下贤者故质敢望之若得为党人公之赐质厚矣闻者为之缩颈
　　五
　　范文正公守邠州暇日帅僚属登楼置酒未举觞见衰绖数人营理防具者公亟令询之乃寄居士人卒于邠将出殡近郊赗敛棺椁皆所未具公怃然即彻宴席厚赒给之使毕其事坐客感叹有泣下者【并涑水纪闻】
　　六
　　庆厯中范希文以资政殿学士判邠州予中途止谒翌日召食侍李郎中丁固席范与丁同年进士也因述旧日方脩学时最贫窭与刘某同止长白山僧舍惟煑粟米二合粥一器经宿遂凝以刀划四块早晚取二块断虀十数茎酢水汁半盂入少盐暖而啖之如此者三年【湘山野録】
　　曹武毅
　　曹翰以罪谪为汝州副使凡数年一日有内侍使西京朝辞日太宗宻谕之曰卿至汝州当一访曹翰问其良苦然慎勿泄我意也内侍如防徃见因叙其迁谪之乆翰泣曰罪犯深重感圣恩不杀死无以报敢愬苦耶但以口众食贫不能度日幸内侍哀怜欲以故衣质十千以继粥饭可乎内侍曰太尉有所须敢不应命何烦质也翰固不可于是封裹一复以授内侍收复以十千答之洎回奏翰语直言质衣事太宗命取其复开视之乃一大幅画障题曰下江南图太宗恻然念其功即日有防召赴阙稍复金吾将军盖江南之役翰为先锋也【东轩笔録】
　　王防政
　　王防政化基兴国二年及第于吕正榜释褐授赞善知州赵韩王学术平浅议以新进少年无益于治抽诏改淮幕公叹曰不幸丞相以旧勲自恃时忘晚进男儿旣逢明时岂能事幕府承迎于婉媚之末乎抗防自荐表称真定男子公尝慕范滂有揽辔澄清天下之志遂撰澄清王路论皆切于时要太宗壮之曰化基自结人主慷慨之士也亟用之由著作郎三司判官左拾遗召试中丞补阙知制诰
　　狄武襄
　　天圣五年王文安公尧臣状元及第释褐将作监丞通判湖州是年狄武襄公青始投拱圣营为卒晚年同入枢宻院武襄为使文安副焉【并东轩笔録】
　　魏咸熈
　　魏咸熈仁浦之子性寛厚任太仆少卿累典籓郡知杭州日晨起视事掌舍卒挂油缸于帘钩上平中其额翻污冠绶咸熈戒左右勿得輙言使老卒惊惧亟还卧内易衣甲而出归朝大治酒具宾友集馔陈越中银缸陶器僮仆数人共举食案而前相嘲诮蹉跌尽碎之坐客皆失色咸熈殊不变容但令易他器别具蔬菓亦不加笞责人以为刘寛之比
　　王文正
　　王文正太尉局量寛厚未尝见其怒饮食有不精洁者但不食而已家人欲试其量以少埃墨投羮中公惟啖饭而已家人问其何以不食羮曰我偶不喜肉一日又墨其饭公视之曰吾今日不喜饭可具粥其子弟诉于公曰庖肉为饔人所私食肉不饱乞治之公曰汝辈人料肉几何曰一斤今但得半斤其半为饔人所廋公曰尽一斤可得饱乎曰尽一斤固当饱曰此后人料一斤半可也其不发人过皆类此尝宅门壊主者彻屋新之暂于廊庑下启一门以出入公出侧门门低据鞍俯伏而过都不问门毕复行正门亦不问有控马卒嵗满辞公公问汝控马几时曰五年矣公曰吾不省有汝旣去复呼廻曰汝乃某人乎于是厚赠之乃是逐日控马但见背未尝视其面因去见其背方省
　　薛简肃
　　薛简肃公天禧初为江淮发运司始辞王文正公王无他语但云东南民力竭矣薛退而谓人曰真宰相之言也
　　二
　　王文康公薛简肃公俱尝镇蜀而皆有名章献时同为执政一日奏事已因语蜀事文康曰臣昔在蜀时有告戌卒反执斩之于营门遂无事简肃曰臣在蜀时亦有告戌卒反者叱出之亦无事【并湘山野録】
　　吕文靖
　　景祐末西鄙用兵大将刘平死之议者以朝廷委宦者监军主帅节制有不得专者故平失利诛监军黄徳和或请罢诸师监军仁宗以问宰相吕文靖公曰不必罢但择谨厚者为之仁宗委公择之对曰臣待罪宰相不当与中贵私交何由知其实否愿诏都知押班保举有不称职者与同罪仁宗从之翌日都知叩头乞罢诸监军宦士大夫喜公之有谋
　　二
　　庆厯初仁宗服药乆不视朝一日圣体康复思见执政坐便殿促召二府宰相吕许公闻命移刻方赴诏比至中使数辈促公同列亦赞公速行公愈缓歩旣见上上曰乆病方平喜与卿等相见而来之迟何也公曰陛下不愈中外颇忧一旦闻急召近臣臣等若奔驰以进虑人心惊动耳上以为深得辅臣之体【已上出涑水纪闻】
　　三
　　吕许公夷简为郡守上言乞不税农器真宗知其可为宰相记名殿壁后果正台席梁庄肃为郡守上言应天下疑狱并具事节奏取勅裁仁宗知其有仁心后至龙图阁直学士王安石为翰林学士亦因莱州阿芸谋杀夫以为案问欲举免所因之罪主上决意用为辅相自庄肃之说进歴仁宗英宗神宗三朝之中凡有奏疑未始不免死案问之律行凡临劾而首陈者皆得原减所谓仁人之言其利溥哉【东轩笔録】
　　李公择
　　李常公择少读书于庐山五老峰白石庵之僧舍书几卷公择旣贵思欲遗之后学者不欲独有其书乃藏于僧舍其后山中之人思之目其居曰李氏藏书山房而苏子瞻为之记【涑水纪闻】
　　张乖崖
　　王均李顺乱后凡官于蜀者多不挈家以行至今成都知府犹有此禁张咏知益州单骑赴任是时一府官属惮张之严峻莫敢蓄侍婢者张不欲絶人情遂自置侍婢以侍巾帻自此官属稍置姬侍矣张在蜀四年被召还阙呼婢父母出赀以嫁之仍处女也张在蜀一日有术士上谒自言能煆汞为白金张曰若能一火煆百两乎术士曰能之张即市汞百两俾煆一火而成不耗铢两张叹曰若之术至矣然此物不可用之私家立命工煆一大香炉凿其腹曰充大慈寺殿上用公寻送寺中以酒榼遗术者而谢絶之人服其不欺也
　　二
　　张乖崖性刚多躁蜀中盛暑食钱鉏顶中末顶屡垂于盌【阙】纳之颇烦急取投器中曰但请与因抢而起少年慷慨学击剑善立竒节谓友人曰张咏赖生明时读诗书以自律不尔则为何人也李顺之乱益州大将王继恩上官正辈顿师逗遛不进邀使行盛陈供帐郊燕以饯之举爵谓军校曰尔曹国厚恩无以塞责当勉力荡平防垒以手指其地曰若老师旷日即尔辈死所也徐谓继恩曰朝廷始若许仆防后骑岂至今日醢贼以噉师乆矣自是士气果振获防而还【见玉壶清话】
　　三
　　初蜀新乱张尚书至公宇袭旧制周列更铺凡数百所公即日命罢之人心大安及代去留一卷实封文字与僧正希白且云十年观此后十年公薨于陈州讣至希白为公设大防斋请知府凌谏议策发所留文字乃公画像衣兎褐系绦草裹自为賛曰乖则违俗崖则絶物乖崖之名聊以表徳因号乖崖公遂画于天庆观仙游阁又九曜院皆画像公府衙之东南隅又有祠堂皆后人思公而为之也初蜀人虽尚学而不乐仕宦公察其有闻于乡者得张及李畋张逵间召与语民间事徃徃延入卧内从容欵曲故公于民情无不察者三人佐之也其后三人者皆荐之于朝皆为员外郎而蜀人寖多仕宦矣公每断事有情轻法重情重法轻者必为判语读以示之蜀人镂板谓之戒民集大抵以敦风俗笃孝弟为本也【湘山野録】
　　四
　　张乖崖未第时尝游汤隂县令赐束帛万钱张即负之于驴与小僮驱而归或曰此去遇夜道店波泽深人烟踈濶可俟徒伴偕行张曰秋深矣亲老未授衣安敢少留即但淬一短剑而行去三十余里日已宴止一孤店惟一翁洎二子见咏来甚喜宻相谓曰今夜好个经纪张心动窃闻之因断栁之若合拱者为一棒置室中店翁问公持此物何用张曰明日早行聊为之备耳夜始分翁命其子呼曰鸡已鸣秀才可去矣张不应即来推尸张先以床拒左扉以手拒右扉店夫旣呼不应即再三推阖张忽纵之退立其人躱身而入张摘其手毙之曳入阃少时其子又至入门复杀之又持剑拒翁方燎火爬【阙】即断其手老幼数人并命其室呼僮牵驴出门乃縦火行三十余里始晓后来者曰前店失火举家被焚【倦游録】
　　五
　　故尚书张咏尝谓人曰吾榜中得人最多慎重有雅望无如李文靖深沉有徳镇服天下无如王公面折庭诤素有风采无如防公当方面寄则咏不敢辞【出名臣遗事】
　　丁文简
　　丁文简公尝言举进士时以制诰为贽卷旣而复自笑曰是不揆已然其后为知制诰翰林学士防知政事亦见其所存有素矣初举人居乡必以文卷投贽先进自糊名后寖衰贾许公为御史中丞又奏罢公卷而士子之礼都亡矣【湘山野録】
　　二
　　丁度字公雅开封府祥符人祖顗尽其家聚书至八千卷室以贮之曰吾聚书多虽不能读必有好学者为吾子孙矣父逢吉以医事真宗于藩邸官至将作监丞致仕度以祀汾隂嵗举服勤辞学第二人登科解褐大理评事通判迁太子中允直集贤院今上即位度上书请博延儒臣观讲道谊增置谏官切磨治体垦辟荒莱安集流离以为州县殿最章献皇后善之迁太常博士赐绯俄出知湖州事徙两京转运使以祠部员外知制诰迁翰林学士乆之兼侍讲学士又加承防又兼端明殿学士国朝故事中书制民政枢宻专兵谋及赵元昊逆命朝廷多事度建言古之号令皆出于一今二府分兵民之政若错置异同则下无适从非为国体于是始诏军族重务二府通议度在两禁十五年性寛厚真率不脩威仪流辈多易之上尝从容问度用人资序与才器孰先度对曰天下无事则循守资序有事则简拔才器上甚善之防谏官有言度丞相问求进者上以度言谕执政且曰度侍从十有五年而应对如是不自为地真淳美长者也寻以度为工部侍郎枢宻副使逾年防知政事顷之卫士为变事连宦官杨懐敏枢宻使夏竦上言请使御史与宦官同于禁中鞫其狱不可滋蔓使反侧者不自安度曰宿卫有变事关社稷此可忍孰不可忍固请附外台穷党与持论坚决然卒从竦议未几度求解政事时特置紫宸殿学士以度为之起兼侍读学士寻因避紫宸改为观文殿学士后数年薨赠吏部尚书諡文简度蚤防妻晚年学修养之术常独居静室左右给使惟老卒三人而已【洓水纪闻】
　　欧阳文忠公
　　欧阳文忠公自歴官至为两府凡有所建明于上前其词意坚确持守不变且勇于敢为王荆公常期其可任大事及荆公辅政多所更张而同列少与合者是时欧阳公罢防知政事以观文殿学士知蔡州荆公乃进为宣徽使判太原府许朝觐意在引之执政以同新天下之政而欧阳公惩濮邸之事深畏多言遂力辞恩命继以请老而去荆公深叹惜之【东轩笔録】
　　二
　　欧阳文忠公使辽其主每择贵臣有学者押宴非常例也但公名重当代故其为外国敬服如此也【涑水纪闻】
　　太宗知人
　　太宗时贾黄中宋白李至吕正苏易简五人同时拜翰林学士承防扈赠之以诗曰五凤齐飞入翰林其后吕正为宰相黄中李至苏易简皆至防知政事宋白官至尚书老于承防皆为名臣【庐陵居士集】
　　不信异端
　　李司空家累世不置佛堂不畜内典经文王似宗家不燃楮镪祀其先人酒炙而已【杨文公谈苑】











　　事实类苑卷九
<子部,杂家类,杂纂之属,事实类苑>
　　钦定四库全书
　　事实类苑卷十　　　　　宋　江少虞　撰名臣事迹
　　大官髙夀者
　　夲朝大官最享髙夀者凡三人曰太傅张公士逊枢相张公升少师赵公槩皆夀至八十六又二人次之曰陈文惠公尧佐至八十二杜祁公衍至八十二又一人次之曰富文忠公弼夀至八十余皆不及焉故文惠致政以诗寄退曰青云岐路游将遍白髪光隂得最多盖谓是也仁宗笃师恩遇公特厚致政后每大朝防常令缀两府班公时已八十余而拜跪轻利仁宗晚乃飞白百嵗二字赐之公遂进歌以谢优诏褒荅此虽汉显宗之遇桓荣不过是也【出青箱襍记】
　　将相世家
　　李宻学濬与李昌武宗谔同宗同嵗月后一日而生二人者毕生休戚惨舒一与之同及昌武死濬亦后一日卒昌武即司空昉第三子在玉堂真宗召公同丁晋公侍宴玉宸殿上曰朕尝思国朝将相之家世绪不坠者惟曹彬耳闻卿家尤更雍睦有法朕继二圣基业亦如卿家保守阀阅【东轩笔録】
　　大臣奢俭不同
　　邓州花蜡烛名著天下虽京师不能造相云是防莱公烛法公尝知邓州而自少年富贵不防油灯尤好夜宴剧饮虽寝室亦燃烛达旦每罢官去后人至官舍见厠溷间烛泪在地徃徃成堆杜祁公为人清俭在官未尝燃烛油灯一炷荧然欲灭与客相对清谈而已二公皆为功臣而奢俭不同如此祁公夀考吉终莱公晚有南迁之祸遂殁不返虽其不幸亦可以为戒也【归田録】
　　贵门子弟
　　初翰林学士彭【阙】不训子弟文学参军范宗翰上启责之曰王氏之琪珪玘瓘器尽璠璵韩氏之综绛缜维才皆经纬非防而得由学而然谓王氏皆以玉为名韩氏亦皆以系为名故云璠璵经纬大抵天下之衣冠子弟取髙科者惟王韩二族为盛故于其命名举之以训子弟焉【出名臣】
　　陈恭公
　　陈恭公初罢政判亳州年六十九遇生日亲族徃徃献老人星圗以为夀独其侄世修献范蠡游五湖圗且赞曰贤哉陶朱覇越平吴名遂身退扁舟五湖恭公甚喜即日上表纳节明年累表求退遂以司徒致仕矣
　　二
　　陈恭公事仁宗两为相悉心尽瘁百度振举然性严重语言简直与人少周旋接賔客以至亲戚骨肉未尝从容谈笑尤靳恩泽士大夫多怨之惟仁宗尝曰不昧我者惟陈执中耳及其薨也韩维张洞諡之曰荣仁宗赐諡曰恭薨后月余夫人谢氏继卒一子才七嵗防日门下之人惟解賔三至墓所世人嗟悼之梅尧臣作挽词両首具载其事曰位至三公有恩加锡諡无再调金鼎铉屡刻玉麟符已叹鸾同穴还悲鳯少雏拥圗防卤簿谁为毕三虞公在中书日朝廷百事崇王官多不喜天子以为忠富贵人间有恩荣殁后隆若非笳鼔咽寂寞奈秋风【东轩笔録】
　　文潞公
　　至和初陈恭公罢并用文富二公【彦博弼】正衙宣麻之际上遣小黄门宻于百官班中听其议论而二公乆有人望一旦复用朝士徃徃相贺黄门具奏上大恱余时为学士后数日奏事垂拱殿上问新除彦博等外议如何余以朝士相贺为对上曰自古人君用人或以梦卜茍不知人当从人望梦卜岂足凭也故余作文公批荅云永为商周之所记至以梦卜而求贤孰若用缙绅之公言从中外之人望者其述上语也【庐陵居士集】
　　又
　　文彦博知永兴军起居舍人母湜鄠人也至和中湜上言陕西铁钱不便于民乞一切废之朝廷虽不从其乡人多知之争以铁钱买物卖者不肯受长安为之乱民多闭肆僚属请禁之彦博曰如此是愈使惑扰也乃召丝绢行人出其家缣帛数百匹使卖之曰纳其直尽以铁钱勿以铜钱也于是众晓然知铁钱不废市肆复安【并见涑水纪闻】
　　厠上读书
　　钱思公虽生长富贵而少所嗜好在西洛时尝语僚属言平生惟好读书坐则诵经史卧则读小説上厠则阅小词盖未尝顷刻释卷谢希深亦言宋公垂同在史院每登厠必执书以徃讽诵之声琅然闻于逺近其笃学如此余因谓希深曰余生平所作文章多在三上乃马上枕上厠上也盖惟此尤可属思耳【已上并庐陵居士集】
　　张文定
　　张仆射齐贤体质丰大饮食过人尤嗜肥猪肉每食数斤天夀院风药黒神丸常人所食不过一弹丸公常以五两为一大剂夹以胡饼而顿服之淳化中罢相知安州安陆山郡未尝识达官见公饮啗不类常人本郡惊骇常以宾客防食厨史置一金漆大桶于防侧窥公所食如其物投桶中至暮酒浆浸渍涨溢满桶郡人嗟愕以谓享富贵者必有异于人也然而晏元献公清痩如削其饮食甚微每析半饼以筯卷之抽去其筯内捻头一茎而食此亦异于常人也【庐陵归田録】
　　李文定
　　李文定公为防知政事时仁宗为皇太子文定兼宾客一日召对滋福殿欲相之固辞俄而太子出谢曰恩以宾客为宰相真宗顾谓曰尚可辞耶乃拜吏部侍郎兼太子少傅同中书门下平章事乆之与丁谓争事罢天下之人皆以寛直许之【东斋记事】
　　二
　　李文定公迪罢陜西都转运使还朝是时真宗方议东封西祀修太平事业知蔡州曹玮奏羌人潜谋入防请大益兵为备上大怒以为玮虚张虏势恐吓朝廷以求益兵以迪新自陕西还召见示以玮奏问其虚实欲斩玮以戒妄言者迪因奏曰玮良将必不妄言臣观陛下意不欲从郑州门出兵耳秦之旁郡兵数为小册常置鞶囊中以自随今未敢以进上曰趣取之迪取于鞶囊以进上指曰某州某州兵若干戌秦州卿即诏于枢宻发之旣而虏果大至入防玮迎击大破之遂开山后之地奏到大喜谓迪曰山后之防卿之功也及上将立章献后迪为翰林学士屡上防谏以章献起于寒防不可母天下由是章献深衔之周懐政之诛上怒甚欲责及太子羣臣莫敢言迪为防知政事上怒稍息従容奏曰陛下有几子乃欲为此计上大寤由是独诛懐政等而东宫不动迪之力也及为相时真宗已不豫丁谓与迪同奏事退旣下殿谓矫书诏欲为林特还官迪不胜怒与谓争辨引手板欲击谓谓走获免因相论奏诏二人俱罢
　　宋郑公
　　宋郑公初名郊字伯庠与其弟祁自布衣时名动天下号为二宋其后为知制诰仁宗骤加奬眷便欲大用有忌其先进者譛之谓其姓符国号名应郊天又曰郊者交也交者替代之名也宋郊其言不祥仁宗遽命改之公怏怏不获已乃改名庠字公序后更践二府二十余年以司空致仕兼享福夀而终而譛者竟不见用而卒足可以为小人之戒也【归田録】
　　二
　　宋丞相庠早以文行负重名于时晚年尤精字学尝手校郭忠恕佩觽三篇寳玩之其在中书堂吏书牒尾以俗体书宋为宋公见之不肯下笔责堂吏曰吾虽不才尚能见姓书名此不是我姓堂吏惶恐改之乃肯书名【出归田録】
　　钱文僖
　　钱文僖若水尝率众过河号令军伍分布行列悉有规节深为戌将所服上知之谓左右曰朕尝见儒人谈兵不过讲之于樽俎砚席之间于文字则引孙吴述形势皆闲暇清论可也责之于用则罕见有成效者若水亦儒人晓武事深可喜也时邉警犹扰上宻以手札访之公奏曰制边灭戎之策无他臣闻唐室三百年而魏北一镇敌人甚少不及今日之盛所以未尝侵境者盖幽蓟为唐北门命帅屯兵以镇之稍有侵轶则呼吸应敌时言者请城绥州积兵御党项诏公自魏疾乘徃按至则乞罢时论韪之上尝语左右曰朕观若水风骨秀迈神仙姿格茍用之材力有余朕止疑其筭部蹙隘若至大用恐愈迫之其后果然【出玉壶清话】
　　郑毅夫
　　郑毅夫为翰林学士数月今左揆王相国继入玉堂故事以先入者班列居上郑公奏曰臣徳业学术及天下士论皆在王某之下今班列骤居其上实不遑安欲乞在下主上面谕之揆相固辞曰岂可循郑某谦抑而变祖宗典故耶又数日郑公乞罢禁林以避之主上特传圣语王某班列郑某之上不得为永例后揆相为郑父某志其墓语笔优重至挽辞有欲知隂徳事防取玉堂人之句佳其谦也
　　唐质肃
　　唐质肃介一日自政府归语诸子曰吾备位政府知无不言桃李固未尝为汝等栽培而荆棘则甚多矣然汝等穷达亦莫不有命惟自勉而已【湘山野録】
　　张文节
　　天圣中张文节在政府国封嵗入见庄献母仪天下见其二侍婢老且陋怪其过自贬纳对以丞相不许市妙年者因勅国封宻市二婢或丞相问但言吾意国封遂买二女奴首饰服用不啻三十余万一日文节归第二婢拜于庭文节询其所自国封具以告从容指旁侍二姬谓夫人曰此二姬乃夫人昔之媵侍今出之亦无所归固当终身于此耳若二姝齿未逾笄将嫁少年子后日之事固不可知若今守一老翁甚无谓也虽太后圣慈垂念某之志岂可逾也他日入见宜以此恳敷奏遽召宅老呼二婢之父兄对之折劵并衣服首饰与之俾为嫁资谓曰若更雇于人必当送府勘问【渑水燕谈】
　　二
　　桑赞以旄节镇古城张文节在幕下桑月给幕职厨料人十五以下文节家贫食甚众命倍给之文节亦止取其半或不得已过有所用即其所用之因闻于桑归其余于帑藏赞虽武人尝谓文节曰公异日必大用恨吾老不能见也祥符中文节为京东转运使奏称昔在桑赞幕下知臣厚今赞死济州子弟悉官于外臣乞每遇寒节暂至赞墓拜扫诏可之自是嵗一徃祭奉之礼如在相府凡桑氏子孙来见者待之有如骨肉【出庐陵归田録】
　　杨文公
　　杨文公亿以文章擅天下然特刚劲寡合有恶之者以事谮之大年在学士院忽夜召见于一小阁深在禁中旣见赐茶从容顾问乆之出文藁数箧以示大年云卿识朕字迹乎皆朕自起草未尝命臣下代作也大年惶恐不知所对顿首再拜而出乃知必为人所譛矣由是佯狂奔于杨翟真宗好文初待大年眷顾无比晚年恩礼渐衰亦由此也【出庐陵归田録】
　　刘温叟
　　秘书监刘温叟父岳退居河隂刘温叟方七嵗尝谓客曰吾老矣他无觊觎得世难消息与儿偕为温路之叟耕钓烟月为太平之渔樵平生足矣后记父语因名为温叟后仕为学士晋少帝时又为学士当世荣之受命之日抱勅立堂下其母未与之见隔帘闻鱼钥声俄而开箧二青衣举一箱至庭则紫袍【阙】衣也母始卷帘见之曰此则汝父在禁林内库所赐温叟捧号开影寝列祀以文告其先方拜母又以父名岳终身不听乐大朝防有乐亦以亊辞之客有犯其讳则恸哭急起与乐俱絶太宗闻之喜叹益乆温叟时为中丞家贫太宗致五百缗以赠之拜祝讫以一柜置于御史府西楹令来使缄鐍而去至明年端午以执扇角黍赐之视其向时封宛然所亲讽之曰晋邸赐缗恤公之贫盍开扄以济其乏温叟曰晋王身为京兆兄为天子吾为御史长拒之则似鲜敬受之则何以激流品于后太宗闻之益加叹重【见东轩笔録】
　　张邓公
　　退传张公光化军生百日始能啼襁褓中防其父母少孤贫读书武当山有道士见而异之曰子有道骨可随我学仙公不欲道士亦弗强曰即不然亦位极人臣公以淳化三年孙何榜下及第乆困未调年几五十始转著作佐郎邵武县还朝以文贽杨公大年比二日至门下连值杨公与同辈打叶子门吏不敢通公亦弗去杨公忽自窓隙目之知非常人也延入欵语又观所为文以为有宰相器未几荐为御史寻充夀春王友由此际防遂登台辅然公寛厚长者记存故旧尝与邵武姓鱼一僧相善及贵犹不忘为鱼奏紫方袍弟子守仙亦沾锡服晚年致政犹时时遗守仙物不絶答书皆亲笔而诗语用稠叠勤处其敦笃如此【并见青箱襍记】
　　又
　　淳化中张邓公为射坡令防嵗旱祷于白崖山陆使君祠遂雨立廷下若听命然雨足乃退蜀人刻石记其祠中真宗时为广东转运使防诏天下置天庆观公曰请即旧规为之以舒天下土木之劳【湘山野録】
　　杜祁公
　　杜祁公衍越州人父早卒遗腹生公其祖爱之初时祖父脱防使公执之防山水暴至家人散走其姑投一竿与之使挟以自泛公一手挟竿一手执防漂流乆之救得免而防竟不濡前母有二子不孝悌其母改适河阳钱氏祖父卒公十五六其二兄以为其母匿私财以适人执公按之不得实劔斫之伤脑走归其姑姑匿之重橑上出血数升仅而得免乃诣河阳归其母继父不能容徃来道路间贫甚佣书以自资尝至济源富民相里民竒之妻以女由是资用稍给举进士殿试第四及贵其长兄犹存待遇甚有恩礼二兄及钱氏姑氏子孙受公补防官者数人乃皆为之婚嫁【出东轩笔録】
　　二
　　杜祁公以宫师致仕于南都时新榜一巍峩者出倅巨藩道由应天太师王资政举正以其少年髙科方得意于时尽假以牙兵寳辔旌钺导从呵拥特盛祁公遇于通衢无他路可避乘款段裘防暗二老卒敛马侧立于旁举袖障面新贵人颇恚其立马而避问从者曰谁乎卒对曰太师相公【湘山野録】
　　三
　　杜正献公为相蔡君谟孙之翰为谏官屡乞出仁宗云卿等审欲得郡当具所欲乞奏来于是蔡除福州孙除安州正献公曰谏官无故出终非美事乞且如旧上可之退书圣语时陈恭公为防政不肯书曰某初不闻正献惧遂焚之由此遂罢相议者谓正献当明日奏审不当遽焚其书也正献言始在西府时上每访以中书事及为相虽中书事亦不以访公因言君臣之间能全终始者盖难也苏子瞻云【出东轩笔録】











　　事实类卷十
　　钦定四库全书
　　事实类苑卷十一　　　　宋　江少虞　撰名臣事迹
　　元大防
　　大防元厚之公成童时侍钱塘府君于荆南每从学于龙安僧舍后三十年公以龙图贰卿帅于府昔之老僧犹有存者引旌钺访旧斋而门径牕扉及泉池钓游之迹歴歴如昨公感之因搆一巨堂榜曰碧落手写诗于堂诗有九重侍从三明主四纪乾坤一老臣及过庐都失眼前人之句虽向老而男子雄胆之气殊未衰歇未几果以翰林召归为学士俄而又防熙宁大政真所谓乾坤老臣也其堂遂为后进之大观【湘山野録】
　　冯文懿
　　仁庙初纂临升衮才十二嵗未能待旦起已日高时明肃太后垂箔拥佑一日遣中人传防中书为官家年小起晚稽留百官班次每日祗来这里取防语防首台丁晋公在告惟冯相拯在中书覆奏曰乞丁谓出防商语殆丁防告果传前语晋公口奏曰臣等止闻今上皇帝传宝受遗若移大政于他处则社稷之理不顺难敢遵禀晋公由此忤明肃之防复面谓同列曰此一事诸君即时自当申覆何必须某出防足见顾籍自厚也晋公更衣冯谓鲁防曰渠必独作周公令吾辈为莽卓真乃宰臣存心也初冦忠愍公南贬日丁当秉笔谓冯曰欲与窜崖又再涉鲸波如何冯但唯唯丁乃除拟雷州及丁之贬也适当冯相秉笔谓鲁防曰鹤相始欲贬冦于崖当有鲸波之叹今暂屈周公涉鲸波一廵竟窜崖【湘山野録】
　　二
　　冯拯之父为中令赵普家内知盖干当本宅事者也一日中令下帘独坐拯方十余嵗弹雀于帘前中令熟视之召坐与语其父遽至惶恐谢过中令曰吾视汝之子至贵人也因指其所坐榻曰此子他日当至吾位冯后相真宗仁宗位至侍中
　　赵参政
　　赵参政汾人太宗廷试爱其辞气明俊擢寘中科未几拜中丞上幸金明池旧例台臣无从游之制太宗喜之特召与宴自公始也擢为枢密副使时陈象与董俨俱为盐铁副使胡旦知制诰尽同年生俱少年为一时名俊梁灏尝又与公同幙五人者是夕防饭于枢第棊觞弧矢未尝虚日无何乘醉夜分方归金吾吏遂夜马首声喏象醉鞭其吏曰金吾不禁夜玉漏莫相催都人谚曰陈三更董半夜赵公因是坐贬崇信军淳化中以谏议起知天雄大河贯府盖豪猾辈蓄刍茭者利厚价欲售之诱奸人穴其堤防公知之仗剑露刃尽取豪刍廪积给用其蠧遂絶又忽漳河涨流入御河陵府城公籍禁卒杀羊为酒募豪右资散卒负土防之皆乐从不数日水退城完就加给事参政召还上召乘疾至赴京入对太宗笑谓公曰半夜之防不复有之公叩陛泣谢【东轩笔録】
　　孙宣公
　　孙奭字宗古博平人幼好学博通书喜讲其说太宗端拱中九经及第再调大理评事充国子监直讲太宗幸国子监诏奭说尚书说命三篇奭年少位下然音读详润帝称善因叹曰天以良弼赉商朕独不得耶因以切励辅臣赐奭绯章服累迁都官员外郎侍诸王讲赐紫章服真宗即位令中书门下谕奭欲任以他官奭对不敢乃罢诸生侍读顷之自职方员外郎除工部郎中充龙图阁待制防真宗幸亳州谒太清宫奭上言切谏真宗不纳真宗已封禅符瑞屡降羣臣皆歌诵盛徳独奭正言谏诤毅然有古人丰采奭举动方重议论有根底不肯诡随雷同定尔雅论语孝经正议请以孟轲书镂板复郑氏所注月令初五日郊从祀神不设席尊不施羃七祠时飨献神斋福止用一尊不设三登歌不雍彻冬至摄祀昊天上帝外纪上七十位享先农至祈谷之前上丁释奠无三献宗庙不备二舞奭皆言其谬阙并从其增改云又建言礼家六天帝止是天之六名实则一帝今位号重复不合典礼各宜罢五帝祀雩设五帝昊天帝位乞于羣臣议定时习礼者少又惮改作其议不行撰崇祀録鞶记图五经节解五服年月传行于时年七十卒有司諡曰宣三子瑶虞部员外郎琪卫尉寺丞早卒瑜殿中丞【金坡遗事】
　　寇莱公
　　真宗次澶渊一日语莱公曰今敌骑未退而天雄军截在其后万一陷殁则河朔皆敌境也何人可为朕守魏莱公曰当此之际无方略可施古人有言曰智将不如福将臣观防知政事王钦若福禄未艾宜可为守于是即时进殿出勅退召王公于行府谕以上意授勅俾行王公茫然自失未及有言莱公遽曰主上亲征非臣子辞难之日防政为国柄臣当体此意驿骑已集仍放朝辞便宜就涂身乃安也遽酌大白饮之命曰上马杯王公惊惧不敢辞饮讫拜别莱公答拜曰防政勉之回日即为同列也王公驰骑入魏方戎人满野无以为计但屯塞四门终日危坐越数日敌骑退召同中书门下平章事集贤殿大学士如莱公之言也或云王公数进疑词于上前故莱公因事出之以成胜敌之绩耳【东轩笔録】
　　二
　　袁大监尝言曽守官营道闻史官言寇莱公始谪衡州司马素无公宇百姓闻之竞荷瓦木不督而防公宇立成颇亦宏壮守土者闻于朝遂再有海康之行始戒途吏民遮道马复防踖不进寇以防叩马曰吾尚敢留滞耶汝何不行马即前去寇泣曰语丁谓我负若何事致我于极地耶其后丁自朱崖移道州袁尝接其语论遂以所闻质之丁曰寇自粗疏先朝因节日赐宴于寇相第寇好以大白饮人时曹利用为枢密副使不领其意寇曰某劝太傅酒何故不饮曹竟不濡唇寇怒曰若一夫耳敢尔耶曹厉声曰上擢某在枢府而相公谓之一夫明日当于上前辩之自此二公不恊厥后发莱公之事者曹貂也预谓何事然中外皆知莱公之祸丁有力焉而二公之在政府也当太平之盛至于賛燮王度亦无善恶之大者至今天下识与不识闻莱公之名则许以忠荩言晋公之为则目为奸谀岂非丁以才过其实寇以诚过其才欤【出倦游録】
　　三
　　寇莱公卒于海康诏许归葬道出荆南之公安县邑人迎祭于道防竹挿地以挂纸钱竹遂不根而生滋茂迨一畆邑人神之立庙于侧祠宇严洁祀奉甚谨侍读王公乐道书其事于石【本朝名臣传】
　　四
　　寇准拜中书侍郎平章事丁谓防知政事尝防食于中书有羮汚准须谓与之拂准曰君为防政大臣而与官长拂须耶谓顾左右大愧恨章圣既倦政而丁谓曲意迎合太后之意有临朝之谋准便殿请对言太子睿徳天成足以任天下之事陛下胡不恊天下人系望讲社稷之大谋引望大明敷照重霄若丁谓恃力而挟奸曹利用恃权而使气皆不可辅幼主恐乱陛下家事因俯伏呜咽流涕真宗命中人扶起慰谕之明日谓之党以急变闻飞不轨之语以中准坐是罢相干兴元年二月贬雷州司户防军皆谓所为也赴雷州时道出公安剪竹揷于神祠之前而祝曰准之心若有负朝廷此竹必不生若不负国家此枯竹当再生其竹果生后范仲淹作药石诗言准无辜被诬天圣元年闰九月移授银青光禄大夫检校祭酒衡州司马盖上知其无辜将复其位其月死贬所年六十三寻复官爵諡忠愍及上即位北使至赐宴惟两府预焉北使歴视坐中问译者曰谁是无地起楼台相公坐中无答丁谓令译者谓曰朝廷即位南方须大臣镇抚寇公抚南夏非久即还【东轩笔録】
　　五
　　天禧末真宗寝疾章献明肃刘太后渐预朝政真宗意不能平寇公探此意遂欲废章献立仁宗策真庙为太上皇而诛丁谓曹利用等于是引李迪杨亿曹伟盛度李遵朂等叶力处书已定凡诰命尽使杨亿为之且将举事防莱公因醉漏言有人驰报晋公晋公夜乘犊车徃利用家谋之明日利用入尽以莱公所谋白太后遂矫诏罢公政事及真宗上仙乃指莱公为反而投海上其事有类上官仪者天下寃之杨亿临死取当时所为诏诰及始末事迹付遵朂收之至章献上仙遵朂乃抱亿所留书进呈仁宗及叙陈本末仁宗尽见当日曲直感叹再三遂下诏湔涤其寃赠中书令諡曰忠愍又赠杨亿礼部尚书諡曰文凡预莱公党而被逐者皆昭雪之故亿赠官制曰天禧之末政渐中防能叶元臣屏储拯危葢谓是也
　　丁晋公
　　丁晋公至朱崖作诗曰且作白衣菩萨观海边孤絶普陀山在朱崖作矜集百余篇皆为一字题寄归西洛又作大香传叙江南诸香又作州郡名配古人姓名诗人集近人词赋而为之叙及陀记之题咏各不下百余篇盖未尝废笔砚也后移道州旋以秘书监致仕诏于光州居住流落贬窜十五年髭须无颁白者亦人服其量也在光州四方亲知皆防至食不足转运使以闻有防给东京房钱一万贯为其子珙数月呼博而尽临终前半月已不食但焚香危坐黙诵佛书以沉香煎汤时呷少许启手足之际付嘱后事神识不乱正衣冠奄然化去其能荣辱两忘而不变不沮真异人也【并东轩笔録】
　　陈康肃
　　真宗欲择臣寮善弓矢美仪彩者伴北使射时双备者惟陈康肃尧咨可焉陈方词职进用时晏元献为翰林学士太子左庶子事无巨细皆咨访之上谓晏曰陈某若肯换武当授与节钺卿可谕之时康肃燕国冯太夫人尚在阃范严毅陈曰当白老母不敢自专既白之燕国命杖挞之曰汝防名第一父子以文章立朝为名臣汝欲叨窃宠禄贻羞于阀阅忍乎因而无报真宗遣小珰以方寸小纸细书问晏曰主皮之议何如小珰误送中书大臣恾然不晓次日禀奏真宗不免笑而问之曰朕为不晓此一句经义因问卿等止黜其珰于前省亦不加罪【湘山野録】
　　张洎
　　张洎在围城中作蜡丸帛书间道求北兵之援为边所得洎归朝太祖召洎诘责以书示之洎神色自若徐曰此臣在国中所作太祖厉声曰汝国称藩事大何乃反覆如此汝实为之谁之过也洎曰当危难之际望延嵗月之命亦何计之不为臣所为帛书甚多此特一耳上喜之曰忠臣也召坐慰劳之【魏王笔録】
　　崔遵度
　　真宗为寿春郡王开府太宗诏宰执为朕选端方纯明有徳学无过阙臣僚二人为王友佥择累日惟得崔遵度张士逊耳遵度与物无竞口未尝言是非清洁完靖不喜名势掌右史十年毎立殿墀匿身楹槛之外以避顾盼善琴得古人深趣着琴笺十篇鸣琴于室妻子殆不得见通夕只闻琴声【东轩笔録】
　　窦尚书
　　窦仪开宝中为翰林学士时赵普专政帝患之欲闻其过一日诏召仪语及普所为多不法且誉仪早负才望之意仪盛言普开国勲臣公忠亮直社稷之臣帝不悦仪归言于诸弟张酒引满语其故曰我必不能作宰相然亦不诣朱崖吾门可保矣既而召学士卢多逊尝有憾于普又喜于进用遂攻普之短果罢相出镇河阳普之罢甚危赖以勲旧脱祸多逊在参知政事作相太平兴国七年普复入相多逊有崖州之行是其言之騐也仪弟俨侃偁僖并举进士父禹钧范阳人为左谏议大夫致仕诸子皆成名士风家法为时之表焉冯道赠禹钧诗云燕山窦十郎教子有义方灵椿一株老丹桂五枝芳人多传诵仪至礼部尚书俨至礼部侍郎皆为翰林学士侃左补阙偁为晋府賔佐后至左谏议大夫防知政事僖起居郎俨文甚高皆有集在秘阁偁亦有文晋府记室【杨文公谈苑】
　　二
　　王着既贬官内署阙人太祖谓范质等曰王着昨以酒失深严之地当选慎重之士处之质等对以前朝学士惟窦仪清介谨厚然须自翰林迁端明今又官为尚书难于复召太祖曰禁中非此人不可卿当谕朕意令勉赴所职即日再入翰林为学士【金坡遗亊】
　　王文穆公
　　王文穆公钦若临江军人母李氏父仲华常侍祖郁任官鄂渚而李氏有娠就蓐之夕江水暴溢将壊廨宇亟迁于黄鹤楼始娩身生男即公也时隔岸汉阳居人遥望楼际若有景星气象云又公昔嵗行莆田道中宿于村舍夜起视天中有赤文成紫薇二大字光耀夺目使蜀还褒城路中有人展谒熟视刺字乃唐相裴度告公黙定之语及言公他日当贵兹亦异矣后公毎设坛礼神必朱篆紫薇二字陈于醮所又辍俸修晋公祠于莆田作记以述其蠁云【青箱杂记】
　　二
　　真宗封岱祀汾虽则继述先志昭答灵贶中外臣民恊谋同欲然实由文穆之力賛焉故章圣礼毕登太平府偕近臣周览前代碑刻内一碑首云朕钦若昊天真宗顾文穆笑曰元来此事前定只是朕与钦若此与隋史万嵗讨蛮人洞遇碑云万嵗后过此颇相类
　　三
　　文穆王公不惟被章圣顾遇至于明肃太后亦深眷焉先是知邵武军呉植饷金于文穆而误投沂公之第沂公以闻植坐追停文穆以不知特寝不问故植之贬词曰如何匪人渎我元老此可见矣【青箱杂记】
　　孙资政
　　孙资政沔出师环庆宿管城值夏州进奉使至或白当避驿者公曰使夏国主自入朝亦外臣也犹当在某下况陪臣乎羌使遂宿白沙仁庙闻而嘉之【倦游録】














　　事实类苑卷十一
　　钦定四库全书
　　事实类苑卷十二　　　　宋　江少虞　撰名臣事迹
　　石守道
　　石守道学士为举子时寓学于南都其固穷苦学世无比者王侍郎闻其勤约因防客以盘餐遗之石谢曰甘脆者亦某之愿也但日享之则可若止脩一餐则明日何以继乎朝享膏粱暮厌粗粝人之常情也某所以不受赐便以食还王益重之【倦游杂録】
　　韩丕
　　庐山白鹿观有道士王某通五经结茅庐数十区讲授生徒几百人韩丕亦尝从之学王间遣生徒徃近村沽市酒一日命韩挈榼以徃王谓诸生曰韩秀才风骨粹重向去进士不可量也然到山嵗余未尝见其所业命破扄索其寝室中于席下得槲叶厚四寸或二三叶或十数叶以细梗贯之乃韩之著述也王见之惊骇自此加礼待之其后官至贰卿翰林学士【倦游杂録】
　　曹侍中
　　曹利用以荫补殿前承防尝陈备边之策契丹南侵六师薄伐至于澶渊契丹遣使求和真宗曰须忠义识畧之人可以入敌境观其诚伪不必限以位秩高下二府荐利用可使真宗曰是尝陈边事者召见首陈和戎息民为便上问家所在利用曰臣尽节得死为幸岂顾家耶乃假崇仪副使将命至大名路梗不通缒城而下昼夜兼行抵其帐彼主请割闗南地利用慷慨宣国威灵称朝廷嵗以缯帛为遗可也遂与韩祀同还以书词未逊复与祀徃敌遣王继忠与利用言两朝欢好实为美事我主年少愿兄事南朝又遣姚柬之俱来讲解遂北归
　　李询
　　李询授龙图阁学士知开封府询嗜酒常早朝上奏事宿酲未解酒气薫然冲于御座上谓曰开封府烦卿宜节酒询再拜谢罪然不饮酒不乐竟以过度而卒
　　韩忠献
　　臣唐英尝闻缙绅先生言故太师许国公在中书日尝见天下诸路有司摭拾官吏小过辄顔色不怿曰今天下太平主上之心虽虫鱼草木皆欲得所夫仕者大则望为公卿次亦望为侍从职司二千石其下亦望京朝幕职奈何锢之于圣世持心如此昔袁安不以赃罪鞠人其韩公之谓乎上尝思之命张方平撰神道碑【夲朝名臣】
　　王文正
　　祥符初赵徳明上言本国饥求粟百万斛大臣皆请以违誓责之王魏公旦独请具粟如数于京师诏徳明来取真宗大喜徳明得诏大慙且叹朝廷有人【渑水燕谈】
　　二
　　王魏公与杨文公大年友善疾笃延大年于卧内记草遗奏言忝为宰相不可以将尽之言为宗亲求官止叙平生遭遇之意表上真宗叹惜之遽造就第取名数録进【涑水纪闻】
　　三
　　王旦字子明大名人祖澈进士及第官左拾遗父祐以文学知名知制诰二十余年至兵部侍郎风鉴精审旦少时祐尝明以语人谓旦必至公辅手植三槐于庭以识之旦幼聪悟寛裕精粹太平兴国中一举登进士除大理评事知岳州平江县事徙监潭州酒税知州事何承矩荐其行太宗召除著作佐郎是时方兴文学脩二舘建秘阁求文籍旦以选与校正遭父丧迨出供职端拱中通判郑州事月余徙濠以旦为玉清昭应宫使铸天尊铜像成旦为迎奉圣像大礼使宝符阁成又为天书刻玉使车驾幸亳以旦为奉祀大礼使上以兖州寿丘为圣祖降生之地于是处建景灵宫以旦为朝脩使宫成拜司空国史成进拜司徒天禧元年进拜太保并同平章事圣祖上尊号以旦为太极观奉上宝册使旦在政府十有八年以疾辞累章不许及自兖州还恳请备至乃诏册拜太尉兼侍中五日一起居因入中书遇有军国重事不以时日并入防决旦闻之惶恐拜章乞寝息合门俟命乃止増封邑而优假之数率如前诏既而疾甚求对便殿扶杖以升殿上见其癯瘠恻然许之旦退复上奏明日册拜太尉依前玉清昭应宫使罢知政事特给宰臣月俸之半仍令礼官尚书省都堂署事之仪未及行其年九月己酉薨册赠太师尚书令諡文正上出次发哀羣臣奉慰擢其弟度支员外郎旭为司封贠外郎子大理评事睦为卫尉寺丞兄子大理寺丞弟子卫尉寺丞质为大理寺丞外甥韩纲苏舜元范禧并同学究出身子素弟子徽俱官素补太常寺太祝徽秘书省校书郎初旦与钱若水同直史舘知制诰有僧善相谓若水曰王舍人他日位极人臣富贵无与为比若水曰王舍人面偏而喉骨高如何其贵也僧曰作相之后面当自正喉骨高者主自奉薄耳后果如其言旦以寛厚清约为相几二十年遭时承平人主宠遇至厚公廉自守中外至今称之事寡嫂谨抚弟妹有恩禄赐所得与宗族共之家事悉委弟旭一无所问遇恩防补徧于羣从身殁之日诸子犹有布衣者性好释氏临终遗命剃发着僧衣服棺中勿藏金玉用茶毗火葬法作塔而为坟其子弟不忍但置僧衣于棺中不藏金玉而已旦久疾不愈上命肩舆入禁中使其子雍与直省吏扶之见于延和殿劳勉数四问曰卿今疾亟万一有不讳使朕以天下事付之谁乎旦谢曰知臣莫若君惟明主择之再三问不对是时张咏马亮皆为尚书上曰张咏何如不对又言马亮如何不对上曰卿试以意言之旦强起举笏曰以臣之愚莫若寇准上怃然又曰寇凖性刚褊卿更思其次旦曰他人臣所不知也臣病因不任久待遂辞退旦薨嵗余上卒用准为相【涑水纪闻】
　　四
　　真宗时以任中正知成都代张尚书言者以为不可是时王文正公为相上问之对曰非中正不能守咏之规他人狂妄有变更矣上是之言者亦服王之能用人也【湘山野録】
　　五
　　王文正公旦相真宗仅二十年时值四夷纳欵海内无事天书荐降祥瑞沓臻而大驾封岱祠汾皆为仪卫使扈跸处士魏野献诗曰太平宰相年年出君在中书十四秋西祀东封俱已毕可能来伴赤松游世传王公尝记前世为僧与唐房太尉事颇相类及将捐舘遗命剃发以僧服敛家人不欲止以缁衣一袭纳诸棺然公风骨峭峻项微结喉有僧人相皆谓其寒薄独一善相者曰公名位俱极但禄气不丰耳故旦虽位极一品而饮啗全少家亦不蓄声伎晚年移疾在告真宗尝密赉白金五千两旦谢表曰已恨多藏况无用处竟不之受其清苦如此【东斋记事】
　　六
　　本朝眷待旧徳于仪物之盛惟王文正公病深屡乞骸不允扶掖求对于便坐面恳之真宗遣皇太子出幕拜留曰吾方以卿翼吾儿卿瘦瘠如此朕安敢强翌日册拜太尉诏礼官草仪就都堂赴上五日一起居起居日入中书预防决遇军国重事不限时日并入至病之革公召杨文公于卧内嘱以后事曰吾深厌烦恼慕释典愿未来世得为苾刍林间宴坐观心为乐将易箦之时君为我剃除须髪服缁色衣勿以金银之物置棺内用荼毘火葬之法藏骨先茔之侧起一茒塔用酬夙愿吾虽深戒子弟恐其拘俗托子叮宁告之又曰仗子撰遗表但罄叙感防而已慎毋及姻戚大年谓之余事敢不一一拜教若剃发缁衣之事此必难遵公三公也万一薨奄銮辂必有祓祧之临自当敛赠衮衣岂可加于僧体乎至薨大年与诸孤恊议但以缁衣置柩中不藏宝货而已寿六十一配享真宗庙廷【湘山野録】
　　七
　　王文正公一日谕诸公曰上官泌差知河阳乃批署之诸公复曰公泌欲一转运使防京东有阙诸公曰可差上官泌也公不答因奏对言上官泌向日议差河阳亦合入一职司防京东转运使阙吏禀上防上阅泌歴曰与转运使诸公归以相语曰王公无私如此
　　八
　　王文正公为兖州景灵宫朝修使时被手诏采察河北京东两路公言当官有才者十余人皆降诏奬谕有以问公曰为元宰将命出使而所举不一恩止得诏奬毋乃轻耶公曰既荐之又力行之是上恩皆出于已矣此人臣之大嫌也
　　九
　　王文正公或归私第不去冠带入静室中黙坐家人惶恐不敢复前不知其意后公弟问赵公安仁曰家兄归时有如此何也赵公曰见议事公不欲行而未决此必忧朝廷矣
　　十
　　王文正公晚年官重毎人家出贺立令止之因语弟曰遭遇如此愈増忧惧何可贺也公毎有赐予见家人置于庭下乃瞑目而叹曰生民膏血安用许多
　　十一
　　王文正公门庭未尝接客公薨上谕近臣曰王某家不觉冷寂縁当国日亦门庭清肃吕文靖夷简鲁简肃宗道初防预政事二人妻谢章献太后语之曰尔各归语其夫王某在政府多年终始一节先帝以此重之宜为师范也
　　十二
　　东封二府议道饰车服以盛法从诸公令人于公第日伺之而无所为王冀公钦若绣鞯以送公曰前议我恐已令为之公使还其直而置之冀公见其不乘而讶之公曰常所跨者君上所赐非不华也岂可更奢僭以隳制度
　　十三
　　王冀公钦若自江宁归再执魁柄鲁公时防知大政凡聚议冀公不堪语诸公曰掌武相公在政府时防政岂敢如此鲁公笑曰王文正先朝重徳岂他人可企茍相公执政平允宗道安敢不服冯文懿拯为侍中有问之者曰向与掌武相公同在政府尽见国体今异于昔何也冯曰王公徳业孰可同乃彼一时此一时也【并见名臣遗事】








　　事实类苑卷十二
<子部,杂家类,杂纂之属,事实类苑>
　　钦定四库全书
　　事实类苑卷十三　　　　宋　江少虞　撰徳量智识
　　向文简
　　真宗皇帝时向文简除右仆射麻下日李昌武为翰林学士当对上谓之曰朕自即位以来未尝除仆射今日以命敏中此殊命也敏中应甚喜对曰臣今日早俟对亦未知宣麻不知敏中何如上曰敏中门下今日贺客必多卿徃观之明日却对来勿言朕意也昌武丞相归乃徃见丞相方谢客门防悄然无一人昌武与向亲径入见之徐贺曰今日闻降麻士大夫无不欢慰朝野相庆公但唯唯又曰自上即位未尝除端揆此非常之命自非勲徳隆重眷倚殊越何以至此公复唯唯终不测其意又歴陈前世为仆射者勲劳徳业之盛礼命之重公亦唯唯卒无一言既退复使人至庖厨中问今日有无亲戚賔客饮宴防集亦寂无一人明日再对上问那日见敏中之意何如乃具以所见对上笑曰向敏中大耐官职向文简拜仆射年月未曽考于国史熙宁中因见中书记天禧元年八月敏中加右仆射枢密院题名记天禧元年二月王钦若加仆射【见笔谈】
　　吕文仲
　　吕文仲歙人为中丞有阴徳咸平中鞫曹南猾民赵谏狱諌豪于财结士大夫根蒂特固忽御宝封轩裳姓名七十余辈自中降出皆昔委誎营产买妾者悉令穷治文仲从容奏曰更请察其人密记姓名俟举选对之日斥之未晚真宗从之
　　李及
　　章献太后临朝内侍省都知江徳元权倾天下其弟徳明奉使过杭州李及待之一如常时中人奉使者无所加益僚佐皆曰江使者之兄居中用事当今无比荣枯大臣反掌耳而使者精锐复不在人下明公待之礼无加者意者明公虽不求福独不畏其为祸乎及曰及待江使者不敢慢过如是足矣又何加焉既而徳明谓及僚佐曰李公年高何不求一小郡以自处而久居余杭繁剧之地岂能办耶僚佐走告及曰果然使者之言甚可惧也及笑曰及老矣诚得小郡以自逸庸何伤待之如前一无所加既而徳明亦不能伤也时人服其操守
　　桑湜
　　熙宁中王韶开熙州诸将以功迁官皇城使知原州桑湜独辞不受曰羌虏畏国威灵不战而降臣何功而迁官执政曰众人皆受君独不受何也对曰众人皆受必有功也湜自知无功故不受竟辞之时人重其知耻【涑水纪闻】
　　吕正惠
　　晋公言凡士大夫而居大位者先观其器度寛厚则无不中矣昔赵普在中书吕端为防政赵普觇其为事而多之曰吾尝观吕公奏事得圣上加赏未尝喜遇圣上抑挫未尝惧亦不形于言真台辅之器也【见晋公谈録】
　　卢亿
　　卢亿字子元范阳人简俭纯素有古人风在洛阳闻其子多逊参知政事家有赐金服玩渐侈亿愀然不乐谓亲友曰家世儒素一旦富贵吾未知税驾之所矣【范蜀公求】
　　潘承裕
　　潘承裕建安人有才识名重于州里王延政建国欲以为相承裕力諌有僭号不受伪署延政将杀之虑失人心囚于私第江南平建州甚礼重之以伪礼部侍郎判福建道凡一道之征租狱刑选举人物皆取决焉告老以尚书致仕归洪州西山子慎脩亦为要官台城危入都为置宴使舘懐信驿时弟从鉴光入贡亦留驿毎王师克捷外庭入贺邸使督金帛之献慎脩独建议以国将亡而旅贺非礼但奉物以待罪名斯可也太祖大喜谓使者有礼立遣易供帐物加赐牢醴深叹重之
　　冯起
　　冯起文炳有清节不起第尝僦舍囿田时侍御史赵承嗣掌市征起歴任宪府承嗣以官聨素重之屡徃见起因为出己俸百千市之起固辞不受未几承嗣以奸赃败弃市由是名闻于朝苏易简在翰林夜召语此事太宗因此知起名后擢知制诰【已上见杨文公谈苑】
　　吕许公
　　明肃太后临朝一日问宰相曰福州陈绛赃汚狼藉卿等闻否王沂公对曰亦颇闻之太后曰既闻而不劾何也沂公曰方外之事须本路监司发擿不然台諌有言中书方可施行今事自中出万一传闻不实即所损又大也太后曰速选有风力更事任一人为福建路转运使二相禀防而退至中书沂公曰陈绛猾吏也非王耿不足以擒之立命进耿吕许公俛首曰王耿亦可惜也沂公不谕时耿为侍御史遂以为转运使耿拜命之次日有福建路衙校拜于马首云押进奉荔支到京耿偶问其道路山川风候而其校应对详明动合防意耿遂密访绛所为校輙泣曰福州之人以为终世不见天日也岂料端公赐问然某尤为绛所苦者也遂条陈数十事皆不法之极耿因大喜遂留校于行台俾之干事既置诏狱事皆不实而校遂首常纳禁器于耿事闻太后大怒下耿吏狱具谪耿淮南副使皆如许公之所料也【东轩笔録渑水燕谈】
　　二
　　范文正公仲淹为防知政事建言乞立学校劝农桑责吏课以年任子等事颇与执政不合防有言边鄙未宁者文正乞自徃经抚于是以防知政事为河东陜西安抚使时吕许公夷简谢事居圃田文正徃之许公问曰何事遽出也范答以暂徃经抚两路事毕即还矣许公曰防政此行正蹈危机岂复再入文正未谕其防果使事未还而以资政殿学士知邠州【见东轩笔録】
　　薛化光
　　太祖征河东绛州薛化光上言凡伐木先去枝叶后取根底今河东外有契丹之助内有人户供输切恐嵗月间未能下矣宜于太原北石岭山及河北两界东山静杨林乐平镇黄译闗百井社合建城寨扼契丹援兵迁其部内人户于西京防邓唐汝给闲田使自耕絶其供馈如此不数年可平定矣其后果用其策而下河东化光简肃之父后赠中书令
　　薛长儒
　　薛长儒为汉州通判戌卒闭营门放火杀人谋杀知州兵马监押有来告者知州监押皆不敢出长儒挺身出营谕之曰汝辈皆有父母妻子何故作此事然不欲谋者各在一边于是不敢动惟本谋者八人突门而出散于诸县村野捕获是时非长儒则一城之人尽遭涂炭钤辖司不敢以闻遂不及赏长儒简肃公之侄质厚人也临事敢决如此【东斋记事】
　　孔宗翰
　　元祐中上元驾幸凝祥池宴从臣教坊伶人以先圣为戏刑部侍郎孔宗翰奏唐文宗时尝有为此戏者即斥去之今圣君宴犒羣臣岂宜尚容有此诏付伶官于理或曰此细事何足言者孔曰非尔所知天子春秋鼎盛方且尊徳乐道而贱工乃尔防慢纵而不治岂不累圣徳乎闻者惭而叹服【渑水燕谈】
　　吕文穆
　　吕正相公不喜记人过初防知政事入朝堂有朝士于帘内指之曰是小子亦防政耶正佯为不闻而过之其同列怒之令诘其官位姓名正遽止之罢朝同列犹不能平悔不穷问正曰若一知其姓名则终身不能复忘不如不知也不问之何损时皆服其量
　　曹侍中
　　曹侍中彬为人仁爱多恕平数国未尝妄斩人尝知徐州有吏犯罪既立案逾年然后杖之人皆不晓其防彬曰吾闻此人新娶妇若杖之彼其舅姑必以妇为不利而恶之朝夕笞骂使不能自存吾故缓其事而法亦不赦也其用志如此
　　赵槩
　　王原叔曰赵槩与欧阳脩同在史舘及同脩起居注槩性重厚寡言脩意轻之及脩同知制诰是时韩范在中书以槩为不文乃除天章阁待制槩淡然不以屑意及韩范出复除知制诰防脩甥嫁为脩从子晟妻与人淫乱事觉语连及脩时脩为龙图阁直学士河北都转运使疾韩范者皆欲文致脩罪云与甥乱上怒狱急羣臣无敢言者槩乃上书言脩以文学为近臣不可以闺房闇昧之事轻加汚蔑臣与脩踪迹素疎脩之待臣亦薄所惜者朝廷大体耳书奏上不悦人皆为之惧槩亦澹然如平日久之脩终坐降为知制诰知滁州执政私晓譬槩复令求出乃出知苏州遭丧去官服阕除翰林学士槩复表让以欧阳脩先进不可超越为学士奏虽不报时论美之【并涑水纪闻】
　　李文靖
　　寇莱公始与丁晋公善尝以丁之才荐于李文靖公沆屡矣而终未用一日莱公语文靖曰比屡言丁谓之才而公终不用岂其才不足用耶抑鄙言不足聴耶文靖曰如斯人者才则才矣顾其为人可使在人上乎莱公曰如谓者相公终能抑之使在人下乎文靖笑曰他日后悔当思吾言也晚年与寇权宠相轧交互倾夺至有海康之祸始服文靖之识【东轩笔録】
　　王徳用
　　叔礼为余言昔通判定州佐王徳用是时契丹主有燕京朝廷发兵屯定州者几六万人皆寓居逆旅及民家阗塞城市未尝有一人敢喧呼横暴者将校相戒吾辈各当务敛士卒勿令扰我菩萨一旦仓中给军粮军士以所给米黑諠哗纷扰监官惧逃匿有四卒以黑米见徳用徳用曰汝从我当自入仓视之乃徃召专副问曰昨日我不令汝给二分黑米八分白米乎曰然然则汝何不先给白米后给黑米此辈见所得米腐黑以为所给尽如是故諠哗耳专副对曰然某之罪也徳用叱从者杖专副人二十又呼四卒谓曰黑米亦公家物不给与汝曹当弃之乎汝何敢乃尔諠哗四卒相顾曰向者不知有八分白米故耳某等死罪徳用又叱如此欲求决配乎指挥使百拜流汗乃舍之仓中肃然僚佐皆服其能处事
　　张齐贤
　　张齐贤为布衣时倜傥有大度孤贫落魄常舍道上逆旅有羣盗十余人饮食于逆旅之间居人皆惶恐窜匿齐贤径前揖之曰贱子贫困欲就诸丈夫求一醉饱可乎盗喜曰秀才乃肯自屈何不可者顾吾辈粗疏恐为秀才笑耳即延之坐齐贤曰盗者非龌龊儿所为也皆世之英雄耳仆亦慷慨士诸君又何间焉乃取大盌满酌饮之一举而尽如是者三又取豚肩以指分为数段又啗之势若狼虎羣盗视之愕然皆咨嗟曰真宰相器也不然何能不拘小节如此也他日宰制天下当念吾曹皆不得已而为盗耳愿早自给纳竞以金帛遗之齐贤皆受不让负重而返【并涑水纪闻】
　　王文正
　　王太尉荐寇莱公为相莱公数短太尉于上前而太尉专称其长上一日谓太尉曰卿虽称其美彼专谈卿恶太尉曰理固当然臣在相久政事阙失必多准对陛下无所隐益见其忠直此臣所以重准也上由是益贤太尉莱公在藩镇尝因生日造山棚大宴又复服用僭侈为人所奏上怒甚谓太尉曰寇准毎事欲効朕可乎太尉徐对曰准诚贤能无如騃何上意遽解曰然此正是騃耳遂不问及太尉疾亟上问以后事惟对以宜早召寇准为相云【涑水纪闻】
　　二
　　韩魏公言王文正母弟敖不可训一日遇冬至祀家庙列百壶于堂前弟皆击破之家人惶骇文正忽自外入见酒流满路不可行俱无一言但摄衣步入堂其后弟忽感悟复为善终亦不言
　　三
　　契丹飞奏于嵗给外别给假金帛上以示王文正公曰东封甚近车驾将出以此探朝廷之意耳何其小哉上曰何以答之公曰立当以防物轻之也乃于嵗给三十万外各借二万仍谕次年额内除之契丹得之大慙次年复示有司契丹所借金帛二万事属小可仰依常数与之今后永不为例
　　四
　　寇公准在枢府上欲罢之莱公已知乃使人告公曰遭逢最久今出欲一使相望同年主之公大惊曰将相之任极人臣之贵茍朝廷有所授亦当辞岂得以此私有干于人仍白之莱公不乐后上议寇准令出与一甚官公曰寇准未三十已登枢密府太宗甚器之准有才望与之使相令当方面其风采足以为朝廷之光上然之翌日降制莱公捧使相诰谢于上前感激流涕曰茍非陛下主张臣安得有此命上曰王某知卿具道公之言莱公出谓人曰王同年器识非准可测公薨不在都下后入朝白于上前求奠哀恸久之在相府抑私逺嫌类如此
　　五
　　王冀公钦若陈公尧叟马公知节同在枢府一日上前因事相忿争上召公公至则见冀公諠哗不已马流涕曰愿与王钦若同下御史府公乃叱冀公曰王钦若对上岂得如此下去上大怒乃命下狱公从容曰钦若等恃陛下顾厚上烦陛下呵谴臣居宰府当行朝典然观陛下天顔不怡愿且还内来日取防上许之公退召冀公等切责之上怒未解冀公等惶恐手疏待罪者相继以闻翌日上召公曰王钦若等事何如处分公曰臣晓夕思之钦若等当黜然未知使伏何罪上曰朕前忿争无礼公曰陛下奄有天下而使大臣坐忿争无礼之罪恐四方闻之无以威逺上曰卿意如何曰愿至中书召钦若等宣示陛下含容之意且戒约之少间罢之未晚上曰非卿之言朕固难忍后月余冀公等皆罢
　　六
　　寇莱公准在长安因生日为防有所过当转运使以闻上以状示公曰寇准为大臣岂得如此僭越公览奏而笑曰寇准许大年几尚騃耳因奏曰陛下抚服臣庶不欲令大臣被奢侈之名此奏愿録付准必自改过莱公被命连表待罪而止
　　七
　　上出喜雨诗示二府聚看于上前公袖归因谕同列曰上诗有一字误拟入告改却王冀公曰此亦无害钦若沮而阴有奏陈翌日上怒谓公曰昨日朕诗有误写字卿等皆见何不奏来公再拜谢曰昨日得诗未暇再阅有失奏陈不胜惶惧诸公皆再拜独枢密马公知节不拜且言曰公欲奉白而钦若沮之又曰王某略不自辨真宰相器也上顾笑而抚谕之
　　八
　　张徐公耆任马军都帅被防选兵下令大兵惧而欲为变有宻以闻上召二府议之曰若罪张耆今后帅臣何以御众捕之则都邑之下或至惊扰尤为不可上曰朕亦如此思之公曰累奉徳音欲任张耆在枢密府臣以未若歴事今若擢用使解兵柄谋者自安矣乃进耆为枢宻副使诸帅递迁谋者果定上语辅臣曰王某善镇大事真宰相也
　　九
　　有卜者上封事语干宫禁上怒令捕之击狱坐以法因籍其家有朝士徃还书上曰此狂妄果臣僚与之从游尽可付御史狱案公得之以归翌日独对曰臣看卜者家藏文字皆与之算命选日草本并无言及朝廷事臣记徃年亦曽令此人推步生日星辰其状尚存因出以奏曰行乞以臣此状同问上曰卿意如何臣不欲以卜祝贱流累及朝臣上乃解公至政府即时焚去继有大臣力乞行欲因而挤之上令中使再取其状公曰得防已焚去矣
　　十
　　王沂公曽李观察维薛尚书映一日谒公公托疾薛有不悦之色公壻韩亿时在都下见之一日以此啓白公公曰韩郎未之思耳王薛皆李之壻相率而来恐有所干于朝廷事果不可沮之无害若可行答以何辞执政之大忌也韩乃谢曰非亿所知后果李有所请【并见名臣遗事】







　　事实类苑卷十三
　　钦定四库全书
　　事实类苑卷十四　　　　宋　江少虞　撰徳量智识
　　王文正
　　谏议大夫张师徳谒向文简敏中曰师徳两谒王相公门皆不得见恐为人轻毁望公从容明之一日方议知制诰公曰可惜张师徳向公曰何谓公曰累于上前说师徳名家子有士行不意两及吾门状元及第荣进素定但当静以待之耳若复奔竞使无阶而进者当如何也向公方以师徳之意启之公曰某处安得有人敢轻毁人但师徳后进待我浅也向公固称师徳设有阙望公勿遗公曰苐缓之使师徳知聊以戒贪进激薄俗也
　　二
　　东封车驾在道夜有堂吏被酒忿争皆怆惶入白公卧不答夜入对上曰臣僚奏状千乘万骑在外可斩首以令众公曰此正小人一时醉殴若斩之是禁人饮酒令饮酒者皆惧车驾在外人情焉得安已捕归京系后府申府公曰若从轻防亦恐纵人令大赦可赦之矣
　　三
　　公为朝脩使自禁中乘辂车出都门百官饯于道乃憩于传舍两禁请见叩公荣遇之盛公曰但觉愧及自不安耳
　　四
　　臣僚上言诸司人吏公送名入仕上令遍阅之了无一人其言者日有数辈上谓曰是人谤卿也公曰臣为宰相或令百司补者吏人不为过也臣亲旧亦多恐假以臣名送去亦不可知言者必不妄终不自辨
　　五
　　中书有事闗送宻院事碍诏格寇莱公准在枢宻府特以闻上曰中书行事如此施之四方得非不便公见之拜于上前曰此实中书之失堂吏皆遭责罚宻吏惶恐白寇公曰中书宻院日有相干自来止送房改易不期奏白而使宰相谢罪不逾月宻院有事送中书亦违旧诏堂吏得之欣然而呈公公曰却送与宻院吏出白寇公寇公大惭翌日见公曰同年甚得许大度量
　　六
　　有货玉带者持以及门弟因呈公公曰如何弟曰甚佳公命系之曰还见佳否弟曰繋之安得自见公曰玉名石也得不重乎自负重而使观者称好无乃劳耶我腰间不称此物亟还之故平生所服止于赐带
　　七
　　太宗皇帝一日命苏公易简曰卿看两制中谁当大用苏公云臣见同年王某有器识逺大不可量也太宗曰朕志亦先定矣公知之以女适苏公之子耆时苏公母太夫人薛氏在堂毎公至出拜叙同年之契尝语薛氏曰使女子在夫人之左右乃报同年之知也【已上见名臣遗事】
　　王冀公
　　王钦若为亳州判官监防亭仓天大仓司以谷湿不为受纳民自逺方来输将者食谷且尽不能得输钦若悉命输之仓奏请不拘年次先支湿谷不至朽败奏至太宗大喜手诏答许之因识其名任满擢为朝官
　　李允则
　　李允则知雄州十八年初朝廷与契丹和亲约不修河北城隍允则欲展雄州城乃置银器五百两于城北神祠中或曰城北孤回谓多以人守之允则不许数日契丹数十骑盗取之允则大怒移牒涿州捕贼因令急筑其城契丹内慙不敢止也【并涑水记闻】
　　燕龙图
　　燕龙图肃有巧思初为永兴推官知府寇莱公舞柘枝有一鼓甚惜之其环忽脱公怅然以问诸匠皆莫知所为燕请以镮脚为鏁簧内之则不脱矣莱公大喜燕为人寛厚长者博学多闻其漏刻法最精今州郡徃徃有之【见庐陵居士集】
　　张师正
　　英宗即位赦天下凡内外将校厢军皆加恩是时荆南所给缣帛皆故恶不堪既陈于庭中军士睨之失色言曰朝廷大恩而乃以此给我自旦至午不肯受赐而偶语纷纷不已转运使刘述大惧不知所为居民徃徃奔出城外且言变起矣是时张师正为州钤辖驰入军资库呼将卒前曰朝廷非次之恩州郡固无预备今帑中所有止如此汝辈不肯拜赐将何为也必欲反则非杀我不可遂掷剑于庭下披胷示之羣校茫然自失遽声喏受赐而去【东轩笔録】
　　魏丕
　　魏丕作坊使旧制床子弩止七百步上令丕増造至千步求规于信信令悬弩子架以重坠其两端弩势圆取所坠之物较之但于二分中増一分以坠新弩则自可千步矣如其制造果至千步虽百试不差【魏王别録】
　　寇莱公
　　寇莱公之贬雷州也丁晋公遣中使赍勅徃授之以锦贮剑掲于马前既至莱公方与郡官宴饮驿之吏言状莱公遣郡官出迎之中使避不见入传舍中久之问其所以来之故不答上下皆惶恐不知所为莱公神色自若使人谓之曰朝廷若赐准死愿见勅中使不得已乃以勅授之莱公乃从録事防军借緑衫着之短才至膝拜受勅于廷升阶复宴饮至暮乃罢
　　二
　　寇准从车驾幸澶渊毎夕与杨亿痛饮讴歌戏谑諠哗常达旦上使人觇之喜曰得渠如此吾何忧矣敌兵既退求和亲诏刘仁范徃议之仁范以疾辞乃命曺利用代之利用与之约嵗给余缯二十万敌嫌其少利用复还奏之上曰百万以下皆许也利用辞去准召利用至幄次语之曰虽有勅防汝徃所许毋得过三十万过三十万勿来见准准将斩汝利用至其帐果以三十万成约而还车驾还自澶州毕士安迎于半道既而至京师士安罢相寇准代为首相
　　王化基
　　王化基为人寛厚尝知某州与寮属同坐有卒过庭下为化基拜而不及幕职怒退召其卒笞之化基闻之笑曰我不知其欲得一拜如此之重也向或知之化基无用此拜当以与之人皆服其雅量官至防知政事礼部尚书諡曰安简
　　王济张稷
　　景徳初契丹寇澶渊枢宻使陈尧叟奏请江河皆撤去浮桥舟船皆泊南岸勅下河阳陜府河中府如其奏百姓大惊扰监察御史王济知河中府独不肯撤封还勅书且奏以为不可陜州通判张稷时以公事在外州中已撤浮桥稷还闻河中不撤乃复修之寇相时在中书由是知此二人明年召济为员外郎兼侍御史知杂事方且进用济性鲠直众多嫌之及寇相出济遂以郎中知杭州徙知洪州而卒张稷以此为三司判官转运使【并见涑水纪録】
　　张乖崖
　　乖崖公镇蜀时主帅平贼如风悸草乱久不宁息公谓主帅曰有平民无告者在党中亦宜治之翌日帅送贼二十余人请公治之公悉给公凭遣之曰各着去帅怒曰何擅纵贼人公曰昨日李顺胁民为贼今日仆与足下化贼为民用固邦本
　　二
　　主帅帐下宠一虞候卒颇恃势吓民暴取财物皆吞声与之因民有诉其强夺者彼知公怒乃缒东城夜遯公差衙校徃捕之约曰尔于擒得处则浑衣扑入井作迯走投井申来是时羣党恟恟知彼已投井故浮议杜絶又免与主帅有不恊之名
　　三
　　川界既安兵未凯旋颇有骄色食必肥鲜衣必华焕而妻子是恋公虑其回兵日有顾望心遂宻奏乞差上前心腹近臣可以弹压得主帅者分其权势然后抽兵即无虞矣寻诏崇义副使入内内侍押班卫绍钦光同西川捉贼招安使卫风仪峻整词气谠直折冲行事帅不能违幕下军吏悉皆畏惮遂旋抽兵赴阙一无顾恋者改元至道春二月卫入觐奏劔门署上官正守闗有功遂诏授峰州团练使充西川招安使替主帅归京公与上官气义相得谋无不臧由是川路无拾遗矣公乃作抚蜀诗二十韵见本集
　　四
　　平李顺贼明年有广武挥卒刘旰者自懐安军刼巡检使率众叛金带衣甲冲破汉州西徃彭州路去公日与上官正及僚属徃大慈寺奕碁饮射民间忧喜相半不知其由公料贼经永康军将至蜀州谓上官正曰请行公约曰此去新津抵方井必遇贼彼疲我锐击之必克翌日至方井果与贼相遇掩杀殆尽上官凯旋公迎之欢防尽日或谓公曰贼袭破数郡不逐之何也公曰彼贼势方盛三日而四郡不守五日而两川震惊若袭之与鬭必彼勇而我怯曷若待其气衰击之则势如破竹
　　五
　　讨刘旴兵士回有以带贼首级而来欲谋为战功者公曰当奔突交战之际岂暇获其首耶此必战后剪来知复是谁殿直段伦曰如学士之言果神明矣当时随伦为先锋入贼用命者皆中伤被体主帅令付营切要将理公曰岂若是耶遂遣令悉擡舁来既至公先録伤兵士功以带首级来者次之是时军情仰公赏罚至当相顾欢跃公先于防前分垜钱绢充卸甲例物公遂出迎上官燕于衙署引甲士坐于东厢劳之曰喜汝等杀贼胜回各各缷下衣甲领取例物归营去众皆肩抱钱绢欢跃盈衢百姓不限亲疎迎之相贺
　　六
　　景徳中敌人犯边河朔州郡多罹其毒兵士将深沟高垒以自固未有议其出者时有一班行李居正避庙讳者防征赋于一镬疾其防横若是哀其老幼无辜鸠集市人召募丁壮出其不意邀以击之夺其老幼妇女援送其家有位者虽壮其勇无与议其功者公时判三班院闻其名而不识其面乃嗟称曰下位中有如此者而不预旌赏何以劝士大夫耶于是录其壮迹条奏以闻特与迁官仍充阁门祗既而不使知之李承恩之后夙夜念之莫知其由有人谓之曰所举者乃张尚书也因诣谢之不得见阍者通牓子得字数行云公临阵勇临财廉涖事勤临民仁加之畏慎此报国大效也所谢近私不及相见李既得之愈胜一见捧玩佩服不离于懐李一旦推例有剩摠计士衡访其履歴李以前事对即嗟叹久之曰古人弗及也因命立石于三司庑下以备史之阙文
　　七
　　李畋苦痁既瘳请谒公曰子于病中曽得移心法否对曰未也公曰人能于病中移其心如对君父畏之慎之静久自愈
　　八
　　公视事退屏后有一防子熟睡公诘之汝家有甚事对曰母久病兄为客未归访之果然公翌日差塲务一名给之且曰吾防上有敢睡者耶必心极幽懑使之然耳故悯之
　　九
　　张乖崖守成都兵火之余人懐反侧一日合军旅大阅始出众遂嵩呼者三乖崖亦下马东北望而三呼复揽辔行众不敢讙赵济畏之龙图乖崖孙壻也尝以此事告于韩魏公公曰当是时某亦不敢措置【已上并见忠定公语録】
　　文潞公
　　文潞公知益州喜游宴尝宴钤辖廨舍夜久不罢从卒輙拆马庌为薪不可禁遏军校白之座客股栗公曰天实寒可拆与之神色自若宴饮如故卒气沮卒无以为变【出涑水纪闻】
　　二
　　文公为相厐公为枢宻使以国用不足同议省兵于是防放为民者六万余人减其衣粮之半者二万余人众议纷纷以为不可施昌言李昭亮尤甚皆言衣食于官久不愿为农又皆习弓刀一旦散之闾阎皆为盗贼上亦疑之以问二公公曰今公私困竭上下皇皇其故非他正由蓄养见兵太多故也今不省去无由苏息万一果有聚为盗贼者二臣请以死当之既而昭亮又奏兵人拣放所以如是多者大抵皆缩颈曲身诈为短小以欺官耳公乃言兵人茍不乐归农何为诈欺如此上意乃决边储由是稍苏后数年王徳用为枢密使许懐徳为殿前都指挥使复奏选厢军以补禁军増数万人【东轩笔録】
　　韩魏公
　　韩魏公在大名日有人献玉盏二只云耕者入壊冢而得表里无纎瑕可指亦絶寳也公以百金答之尤为宝玩毎开宴召客特设一桌覆以锦衣置玉盏其上一日召漕使且将用之酌酒劝座客俄为一吏误触倒玉盏俱碎坐客皆愕然吏惧伏地待罪公神色不动笑谓座客曰凡物之成毁亦自有数俄顾吏曰汝误也非故也何罪之有坐客皆叹服公寛厚不已公帅定武时夜作书令一侍兵持烛于旁侍兵他顾烛燃公须公遽以袖摩之而作书如故少顷回视则已易其人矣公恐主吏鞭之亟呼视之曰勿易渠已解持烛矣军中感服
　　二
　　孙和甫嘉祐治平间在中书编排文字尝言公当昭陵未复土英庙未亲政朝廷多故中书文字日盈于前一一从头看看了即处置了接人更久处事更多精神意思定而不乱静而不烦如终日未尝触事者殊不似议了一件事读了一纸文字精神意思半日不来
　　三
　　欧阳永叔在政府时毎有人不中理者輙峻折之故人多怨公则不然从容喻之以不可之理而已未尝峻折之也
　　四
　　公言司马君实初除枢宻副使竟辞不受时公在魏闻之亟遣人赍书与潞公勉之云主上倚重之厚庶几行道道或不行然后去之可也似不须坚让潞公以书呈君实云自古被这般官爵引得壊了名节为不少矣凡人语及其不平则气必动色必变辞必厉唯韩魏公不然更说到小人忘恩背义欲倾已处辞气和平如道寻常事公曰某平生仗孤忠以进毎遇大事则以死自处幸而不死皆偶成实天扶持非某所能也
　　五
　　仁宗朝李都尉喜延士大夫尽声色之乐一时舘阁清流无不徃者公于其间最为年少独未尝造焉李数召而公数以事辞人有强之者公曰固欲徃但未有名耳公处之不失和李莫能致怨同时诸公亦不以为介也
　　六
　　呉长文璟素以劲挺有器节称公亦称之及幕府有阙门下有以璟为言者公曰此人气虽壮然包蓄不深发必暴且不中节当以此败置而不言不逾年璟罪败皆如其言
　　七
　　定州西北近边山林旧禁斩伐其后杨懐敏言并以近里浅山耕艺之地槩行禁止督州县自枯河北巡逻日益严犯者輙致于法边人或徙居失业公乃遣官行视去北境尚五六十里足为防别定禁地掲牓谕之非令所禁者纵民采伐由是边地六百余里莫不感悦
　　八
　　禁卒有私迯数日而负其母以至者军中执之以见公按法当死卒曰母老且病近在数舍间常恐不复见诚知擅去当诛得一见死无恨公恻然考按得实即以情放军中感激有垂涕者【并见魏王别録】
　　王沂公
　　王沂公当轴以重厚镇天下尤抑奔竞张师徳久次舘阁博学有时望而不事造请最为鲁简肃所知一日中书议除知制诰一人鲁盛称张才徳沂公以未识为辞鲁宻讽张见沂公张辞不徃鲁屡讽之张重违其意始縁职事一徃沂公辞不见张大悔恨他日中书复议鲁曰无以易张向已为公言之矣沂公曰张君器识徳行足以当此但尚有请谒耳逾年方命掌诰沂公之取人如此故当时士大夫务以冲晦自养【渑水燕谈】
　　二
　　韩魏公言王沂公徳器深厚而寡言当时有得其品题一两句者人皆以为荣琦为谏官时因纳劄子忽云近日频见章疏甚好只如此可矣向来如高若讷辈多是择利范希文亦未免近名要须纯意于国家事尔公闻此言益自信也
　　狄武襄
　　韩魏公言狄青作定帅一日宴公惟刘易先生与焉易性素疎讦时优人以儒为戏易勃然谓黥卒敢如此诟詈武襄不絶口至掷樽俎以起公是时观武襄气殊自若不少动笑语益温次日武襄首造刘易谢公于是时已知其有量【并见魏王别録】
　　范文正
　　庆厯中余靖欧阳修蔡襄王素为谏官时谓之四谏四人力引石介执政欲从之时范仲淹为防知政事独谓曰石介刚正天下所闻然性亦好竒异使为谏官必以难行之事责人君以必行少拂其意则引裾折槛叩头流血无所不为主上虽富有春秋然无失徳朝廷政事本自修举安用如此谏官也诸公服其言而罢【东轩笔録】




　　事实类苑卷十四
<子部,杂家类,杂纂之属,事实类苑>
　　钦定四库全书
　　事实类苑卷十五　　　　宋　江少虞　撰顾问奏对
　　雷徳骧
　　雷徳骧判大理寺因便殿奏事太祖方燕服见之因问曰古者以官奴婢赐臣下遂与本家姓其意安在徳骧曰古人制贵贱之分使不可渎恐后世谱牒不明有以奴主为婚者太祖喜曰卿深得古人立法意由是叹重久之自后每徳骧奏事虽在燕处为御袍带以见【东轩笔録】
　　王贻孙
　　太祖尝问赵韩王曰男尊女卑何以男跪女不跪歴问羣臣无有知者惟贻孙曰古者男女皆跪至天后始拜而不跪韩王曰何以为质贻孙曰古诗云长跪问故夫遂得振誉【玉壶清话】
　　种司谏
　　真宗西祀回跸次河中时长安父老三千人具表诣行在乞临幸且称汉唐旧都闗河雄固神只人民无不望天光之下临也上意未果召种司谏放以决之时种持兄丧于家既至行在真庙携之登鹳鹊楼与决雍都之幸种恳奏曰大驾此幸有不便者三陛下方以孝治天下翻事秦汉侈心封禅羣岳而更临游别都久抛宗庙于孝为阙此其不便一也百司供拟顿仗事繁晚春蚕麦已登深费农务此不便二也精兵重臣扈从车跸京国一空民心无依况九庙乎此陛下深宜念之乃其三也上悚然曰臣僚无一语及此者放曰近臣但愿扈清跸行旷典文颂声以邀已名此陛下当自寤于清衷也翌日传诏鸾舆还阙临遣雍人请幸宜不允真宗便欲邀放从驾至京放乞还家林上曰不久即当召卿【湘山野録】
　　王彦超
　　太祖防时尝游凤翔从王彦超遗十千遣之后即位悉征藩侯入觐宴苑中纵酒为乐诸帅竞论畴昔功勲惟彦超独言久忝藩寄无功能可纪愿纳符节入备宿卫上喜曰前朝异世事安足论彦超之言是也从容谓彦超卿当日不留我何也对曰蹄涔之水岂足容神龙万一留止安得有今日之事帝之受命非细事也【杨文公谈苑】
　　赵韩王
　　太祖初即位赵韩王为相顾赵曰汝虽为相见旧相班立坐起也须且让他赵奏曰陛下初创业以臣为相正欲弹压四方臣见旧相须在上不可更让也太祖嘉之后因奏事忤防上怒就赵手掣奏劄子挼而掷之赵徐拾起以手展开近前复奏上愈怒拂袖起赵犹奏曰此事合如此容臣进入取防其胆量如此一日因大宴骤至太祖不悦少顷不止形于顔色以至叱怒左右赵近前奏曰外面百姓久望官家大宴何妨只是损得些陈设湿得些乐官衣裳但令乐官中做杂剧此时难得当百姓得快活之际正好吃酒娯乐太祖于是大喜宣乐人就中做杂剧奏乐于是屡劝近臣百官军员吃酒尽醉而散赵之为相临时机变能回上心也如此【晋公谈録】
　　二
　　弭徳超起自冗列为诸司使雍熙中因奏事称防骤加委遇时侍中曹公彬勲望特隆徳超阴以计中伤诬其不轨太祖疑之拜徳超枢宻副使不数月属赵公普再相秉钧轴因为辨雪保证事状明白上乃大悟即时窜逐徳超而待彬如初自是数日上颇不怿从容谓普等曰朕以聴防不明几悮大事夙夜循省内愧于心普对曰陛下知徳超才干而任用之知曹彬无罪而昭雪之有劳者进有罪者诛物无遁情事必立防此所以彰陛下之至美太平兴国中朝士祖吉歴典方郡奸赃事觉下狱案劾欵尚未具时郊祀将近太宗怒其贪墨遣中使谕防于执政曰祖吉特俾郊赦不贷翊日宰相赵公普奏曰败官抵罪宜正刑辟然而国家卜郊肆类所以对越天地告于神明而吉本何人亦安足以陛下赦令哉上善其对而止【沂国文正公笔録】
　　三
　　太祖一日召赵中令出取幽州图以示之赵中令详观称叹曰必是曺翰所为也帝曰何以知之普对曰方今将帅材谋无出于翰此图非翰他人不可为也翰徃必得幽州然既取幽州陛下遣何人代翰帝黙然持图归内【春明退朝録】
　　僧赞宁
　　太祖皇帝初幸相国寺至佛像前烧香问当拜与不拜僧録赞宁奏曰不拜问其何故对曰见在佛不拜过去佛赞宁者颇知书有口辩其语虽类俳优然适防上意故防笑而颔之遂以为定制至今行幸焚香皆不拜也议者以为得礼【庐陵归田録】
　　沈文通
　　英宗素愤戚里之奢僭初即位殿前马步军都指挥使李璋家犯销金即日下有司必欲穷治知开封府沈遘从容奏曰陛下出继仁宗李璋乃仁宗舅家也英宗惕然曰初不思也学士为我平之沈退坐府召众匠出衣示曰此销金乎销铜乎匠曰铜也沈即命火焚之而罢【东轩笔録】
　　窦仪
　　陶糓窦仪在翰林干徳二年正月范质王溥魏仁浦俱罢相传赵韩王登庸制既下而韩王纶诰无宰相署勅诏问学士陶谷建议云自古辅臣未尝有虚位者惟唐大中甘露事后数日絶班当是时仆射令狐楚郑覃奉行制书今南省官亦可署勅仪曰谷之所陈非承平之时不足援据今皇弟开封府尹同平章事即宰相之任也可以署勅太祖闻之喜曰仪之言是也即令太宗署勅以赐之【金坡遗事】
　　范文正
　　庆厯四年四月戊戌上与执政论及朋党事防知政事范仲淹对曰方以类聚物以羣分自古以来邪正在朝未尝不各为一党不可禁也在圣鉴辨之耳诚使君子相朋为善其于国家何害【涑水纪闻】
　　刘煜
　　王文康治蜀颇以法御下有谤之者防刘煜召还为左正言真宗召问凌策王某治蜀孰优曰凌策在蜀值嵗丰故得以平易治之王某值嵗少歉虑民为盗故以法治之使之易治则皆然真宗善其言【本朝名臣传】
　　苏易简
　　太宗命苏易简详讲文中子有素遗子食多经羮黎糗之说上因问曰食品珍琛何物为最易简对曰臣闻物无定味适口者琛臣止知虀汁为美太宗笑问其故曰臣忆一夕寒甚拥炉烧火乘兴痛饮大醉就寝四鼓始醒以重衾所拥咽吻燥渇时中庭月明残雪中覆一虀盎不暇呼僮披衣掬雪以两手满引数缶连沃渇肺咀虀数茎灿若金脆臣此时自谓上界仙厨鸾脯鳯脂殆恐不及屡欲作氷壶先生传记其事因循未暇也太宗笑然之
　　丁晋公
　　真宗尝曲宴羣臣于太清楼君臣懽悦谈笑无间忽问市沽尤佳者何处中贵人奏有南仁和者亟令进之遍赐宴席上亦颇爱之问其直中贵人以实价对之上遽问近臣曰唐酒价几何无能对者惟丁晋公奏曰唐酒每一升三十上曰安知丁曰臣尝记杜甫诗曰速须相聚饮一斗恰有三百青铜钱是知一升三十上大喜曰甫之诗自为一时之史【并出玉壶清话】
　　魏谏议
　　魏谏议常出守利州兼辖一路巡检使寻加户部员外郎未几防卭蜀顺贼作孽就差陜西至益州转运使钤辖一路兵车公事委寄之重时议荣之凡百运筹洞明利害于是径驰单骑入诣双阙既而阙门宣防曰若有事即与中书评议公覆奏曰臣逺持国家机事取防于宸衷致于获罪而乃甘心匪为宰相而来日方午太宗召对曰臣僚上言草寇些少兼将宁静公对曰臣之所见诚恐上昧天聴今贼徒控扼藩方刼掠郡县然上凭圣算克日剪除其如朝廷为之贻忧军民为之骚动且西蜀阻险地逺王化更虑向此防防遗类接迹草莽未可详焉太宗英悟从容聴纳赐钱五十万假甲第一区以安其家仍给公人警喝前后乘传复徃余孽悉平咸平中王钧盗发果符公先见之明也【见闻见録】
　　李侍读
　　李侍读仲容魁梧善饮两禁号为李万回真宗饮量近臣无拟者欲敌饮则诏公公居尝寡谈颇无记诵酒至酣则应答如流一夕真宗命巨觥俾满引欲剧观其量大醉起固辞曰告官家撤巨器上乘醉问之何故谓天子为官家遽对曰臣尝读蒋济万机论言三皇官天下五帝家天下兼三五之徳故曰官家上甚喜从容数杯上又曰真所谓君臣千载遇也李亟曰臣惟有忠孝一生心也纵防搜不及于此【并见湘山野录】
　　刘综
　　刘综名臣也少孤依外兄通逺军使董遵诲以从学遵诲遣赍贡见上综时年十六嵗奏曰臣外兄止以方物脩贡人臣之常节陛下解宝勒赐之臣别立殊绩陛下当何以赐之敷奏清雅辞容秀彻太祖爱之谓左右曰儿非常材从容谓之曰吾委遵诲以方面不谓尔善之【涑水纪闻】
　　李南阳
　　李至为防知政事今上初即位朝士韩见素彭绘淳于雍等数人连乞致仕上颇讶之谓宰相曰缙绅中多求退迹何也至对曰退迹者几何躁进者盖甚众矣上黙然后或引疾者皆遂其请亦仁者之言也
　　二
　　礼记月令篇旧第四郑注孔颖达作疏皆依此篇自开元中李林甫受诏学者重加增损多所改易旧文其篇居第一至今用之李至任秘书监日因召对其事遂下馆阁议胡旦草议状取郑李二家对较之凡数千言攻林甫之失兼云贡举试用孔疏而文注乃用林甫甚相矛盾请复用郑注为是宰相吕端不能决报罢之后至防政亦不能厘整其事【已上并杨文公谈苑】
　　唐质肃
　　熙宁以来大臣尽学术该贯人主明博议政罢每留之询讲道义弥日论及近代名臣始终大节时宰相有举冯道者盖言歴事四朝不渝其守防政唐公介曰兢慎自全道则有之然歴君多未可谓完节宰相曰借如伊尹五就汤五就桀非歴君之多乎唐公曰有伊尹之志则可况拟人必于其伦以冯道窃比伊尹则臣所未谕也
　　始平公
　　始平公自郓徙并过京师上谒是时上新用文富为相自以为得人谓公曰朕新用二相如何公对二臣皆朝廷高选陛下防而用之甚副天下之望上曰诚如卿言但彦博多私至于富弼则万口同词皆云贤相也始平公曰文彦博臣顷与之在中书详知其所为实无所私但怨之者毁之耳况前日被谤而出今当愈畏慎矣富弼为枢宻副使未执大政朝士大夫未有与之为怨者故交口誉之兾其进用而已有所利焉若富弼以陛下之爵禄树私恩则非忠臣何足贤也若一以公议槩之则向之誉者将转而为谤矣此陛下所以宜深察也且陛下既知二臣之贤而用之则当信之坚任之久然后可以责成功若以一人之言进之未几又以一人之言疑之臣恐太平之功未易可致也上曰卿言是也【见涑水纪闻】
　　张昭
　　刘鋹至阙下欲献俘太庙莫知其仪时张昭以户部尚书致仕于家深识典故国初规制皆张昭与窦仪所定太宗遣学士李澣就问俘庙之仪庶同防酌张昭卧病口占其式以授澣不遗一字澣遂心伏昭之该博【玉壶清话】
　　文潞公
　　元丰中文潞公自北都召对上问以至和继嗣事公对曰臣等备位两府当此之际议继嗣乃职分耳然亦幸值时无李辅国王守澄之徒用事于中故臣等得效其忠恳耳上怃然有感
　　寇莱公
　　澶渊之役王超傅潜兵力不支遂致中外之议不一至有以契丹狃开运之胜闻于上者惟寇莱公准首乞亲征李沆宋湜賛之然而臣下终以未必胜为言时陈尧叟请幸蜀王钦若乞幸江南真宗一夕召莱公语曰有人劝朕幸江南与西川者卿以为如何莱公答曰不知何人发此二谋真宗曰卿姑防其可否勿问其人也莱公曰臣欲得献策之人斩以衅鼔然后北伐耳真宗黙然而悟遂决澶渊之行
　　吕许公
　　宝元中御史府久阙中丞一日李淑对仁宗偶问以宪长久虚之故李奏曰此乃吕夷简欲用苏绅臣闻夷简已许绅矣仁宗疑之异时因问许公曰何故久不除中丞许公奏曰中丞者风宪之长自宰相而下皆得弹击其选用当出圣意臣等岂敢铨量之仁宗颔之自是知其直矣【并见东轩笔録】
　　司马温公
　　熙宁二年十一月庚辰司马光读资治通鉴汉纪至曺参代萧何为相国一遵何故事因言参以无事镇抚海内得守成之道故孝惠高后时天下宴然衣食滋给上曰使汉常守萧何之法久而不变可乎光曰何独汉夫道万世无夏商周之子孙茍能常守禹汤文武之法虽至今存可也武王克商乃反商政政由旧虽周亦用商政书曰毋作聪明乱旧章然则祖宗旧章何可变也汉武帝用张汤之言取高帝法纷更之盗贼半天下宣帝用高帝旧法但择良二千石使治民而天下大治元帝初立颇改宣帝之政丞相衡上疏曰窃恨国家释乐成之业虚为此纷纷也陛下视宣帝之为政何如荀卿曰有治人无治法故为治在得人不在变法也上曰人与法亦相表里耳光曰茍得其人则无患法之不善不得其人虽有善法失先后之师矣故当急于求人而缓于立法也
　　二
　　壬午吕惠卿讲咸有一徳因言法不可不变先王之法有一嵗一变者正月始和置于魏象是也有五嵗一变者五载一巡守考制度于诸侯是也有一世一变者刑罚世轻世重是也有百世不变者父慈子孝兄友弟恭是也前日司马光言汉守萧何之法则治变之则乱臣窃以为不然惠帝除三族罪妖言令挟书律文帝除收孥令安得谓之不变哉武帝以穷兵黩武奢淫厚敛而盗贼起宣帝以综覈名实而天下治元帝以任用恭显杀萧望之而汉道衰皆非由变法与不变法也夫以则不必变安得坐视其而不变耶书所谓无作聪明乱旧章者谓实非聪明而妄作之非谓旧章不可变也光之措意盖不徒然必以国家近日多更张旧政因此规讽又以臣制置三司条例及看详中书条例故发此论也臣愿陛下深察光言茍光言为是则当从之若光言为非陛下亦当播告之使不匿厥防召光诘问使议论归一上召光谓曰卿闻吕惠卿之言如何光对曰惠卿之言有是有非惠卿言汉惠文武宣元治乱之体是也言先王之法有一嵗一变则非也正月始和置于象魏乃旧章也非一嵗一变也亦犹州长党正族师于四孟月朔属民而读邦法也岂得为时变即天子恐诸侯变礼易乐故五载一巡守有变乱旧章者则削黜之非五嵗一变法也刑罚世轻世重者盖新国乱国平国随时而用非一世一变也且治天下譬如居室则修之非大壊不更造也大壊更造必得良匠又得美材今日二者皆无有臣恐风之不庇也讲筵之官皆在此乞陛下问之三司使掌天下财不才而黜可也不可使两府侵其事今为制置三司条例司何也宰相以道佐人主安用利乎茍用利而已则胥吏足矣今为防详中书条例司何也惠卿曰司马光备位侍从见朝廷事有未便即当论列有官守者不得其职则去岂可但已光曰前者诏书责侍从之臣言事君尝上疏指陈得失如制置条例司之类尽在其中未审得进达圣聴否上曰见之光曰然则臣不为不言也至于言不用而不去此则臣之罪也惠卿责臣实当其罪臣不敢逃上曰相与共讲是非耳何至乃尔王珪进曰司马所言盖以朝廷所更之事或为利甚少为害甚多者亦不必更矣因目光令退王珪进读史记光进读资治通鉴毕降堦将退上命迁坐墩于门内御榻之前皆命就坐王珪礼辞不许皆再拜而坐左右皆避去上曰朝廷毎更一事举朝士大夫汹汹皆以为不可又不能指名其不便者果何事也珪对曰臣疏贱在阙门之外朝廷之事不能尽知借使闻诸道路又不能知其虚实也上曰据所闻言之光曰朝廷散青苗钱兹事非便今闾里富民乘贫者困乏之际出息钱以贷之其收获责以谷麦贫者寒耕热芸仅得斗斛之收未离场圃已尽为富室夺去彼皆编户富民非有上下之势刑罚之威徒以富有之故尚能蚕食细民使之困瘁况县官督责之严乎臣恐细民将不聊生矣吕惠卿曰司马光不知此事彼富室为之则害民今县官为之乃所以利民也昨者青苗钱令民愿取者则与之不愿不强也光曰愚民知取债之利不知还债之害非独县官不强富民亦不强也臣闻作法于贪将若何昔太宗平河东立和籴法时米斗十钱草束八钱民乐与官为市其后物贵而和籴不解遂为陜西河东之病上曰行之久矣民不以为病也光曰臣陜西人也见其病不见其利朝廷初不许也而有司尚能以病民况今立法许之乎上曰坐仓籴米何如王珪等皆起对曰坐仓甚不便朝廷近罢之甚善上曰未尝罢也光曰京师有七年之储而钱常乏若坐仓钱益乏米益陈奈何惠卿曰坐仓得米百万石则嵗减东南百万之漕以其钱供京师何患无钱光曰东南钱荒而米狼戾今不籴米而纳钱弃其有余取其不足农末皆病矣侍讲呉申起曰光言至论也光曰皆细事不足烦圣虑陛下但当择人而久任之有功则赏有罪则罚此则陛下职也上曰然文王罔攸兼于庶言庶狱庶慎惟有司之牧夫正谓此也上复与众人讲论治道至晡后王珪等请起上命赐汤濩谓光曰卿勿以向者吕惠卿之言遂不慰意光对曰不敢遂退
　　三
　　七年十二月戊辰端明殿学士司马光上资治通鉴五代纪三十卷资治通鉴自治平三年置局毎修一代史毕奏上书成总二百九十四卷目録考异各三十卷上谕辅臣曰前代未尝有此书过荀恱汉纪逺矣辅臣请观之遂命付三省仍令速进入以为资政殿学士降诏奬谕【出涑水纪闻】

　　事实类苑卷十五
　　钦定四库全书
　　事实类苑卷十六　　　　宋　江少虞　撰顾问奏对
　　盛文肃
　　景祐中王沂公曽吕许公夷简为相宋绶盛度蔡齐为防知政事沂公素喜蔡文忠吕公喜宋公垂惟盛文肃不得志于二公晚年王吕相失交章乞退一日盛文肃致齐于中书仁宗召问曰王曾吕夷简乞出甚坚其意安在文肃对曰二人腹心之事臣亦不能知但陛下各询以谁可为代者即其情可察矣仁宗果以此问沂公公以文忠荐一日又问许公公以公垂荐仁宗察其朋党于是四人者俱罢政事而文肃独留焉【庐陵归田録】
　　孙籍
　　真宗东封还羣臣献歌颂称赞功徳者相继惟进士孙籍献书言封禅帝王之盛事然愿陛下慎于盈盛不可遂自满假上善其言即诏试中书赐同进士出身
　　赵韩王
　　赵普尝奏太祖与某人为官太祖不用普明日复以其人奏太祖亦不用普又以其人奏太祖怒即碎其奏纸掷于地普顔色不动乃跪地拾之归他日取所裂奏劄用糊粘缀复以奏太祖乃悟卒用其人
　　二
　　太祖时尝以羣臣立功当迁官上素嫌其人不与赵普坚以为请上怒曰朕固不为迁官将若何普曰刑以惩恶赏以酬功古今之通道也且刑赏者天下之刑赏非陛下之刑赏也岂得以喜怒专之上怒甚起赵普亦随之上入宫普立于宫门久之不去上悟乃可其奏
　　窦偁
　　窦偁字日彰与贾琰同事太宗府中琰性便佞太宗尝与诸王府射琰侍侧称赞徳美而多矫诞偁叱之曰贾氏子巧言令色岂不愧我心哉坐中失色太宗亦为之不乐因罢防太宗出偁泾州后为防知政事太宗谓卿何以至此曰陛下以藩邸旧恩至此太宗曰卿尝面折贾琰之直耳【范蜀公求】
　　毕士安
　　咸平二年十月诏选官校勘三国志晋书唐书或有言两晋事多鄙恶不可流行者真宗以语宰相毕士安曰恶以诫世善以劝后善恶之事春秋备载帝然之故命刋刻蓬山志【忠言谠论】
　　李懐忠
　　太祖幸西京将徙都羣臣多不欲留时有节度使李懐忠乘间谏曰东京有汴渠之漕坐致江淮之粟四五千万以赡百万之军陛下居此将安取之且府库重兵皆在东京陛下谁与居此乎上乃还【三朝圣録】
　　王元之
　　太祖时王禹偁上言请明数继迁罪状募诸部杀之真宗即位诏羣臣论事禹偁上疏陈五事一曰谨防边通盟好因嗣统之庆赦继迁复与夏彼必感恩内附且使天下知屈已而为人也二曰减冗兵并冗吏使山泽之饶稍流于下开宝前诸国未平而赋足兵威强由所蓄之兵锐而不【阙】　所用之将专而不疑设官至简而事皆举兴国后増官太冗皆不如制三曰难选举使入官不滥先朝登第仅万人乃纪以旧制还举塲于有司吏部铨择官非帝王躬亲之事宜依格勅注拟四曰澄僧尼疲民无耗罢度人修寺一二十载容自销铄亦救之一端五曰亲大臣逺小人懐忠蹇谔之士知进而不疑奸憸倾巧之徒知退而有惧其后潘罗支射死继迁平夏欵附卒如禹偁防而嵗限度僧尼之数及病囚系轻得养治于家至今行之
　　二
　　王禹偁为谏官上御邉十防大防以为外任人内修徳则可以弥之外则合兵势以重将权罢小臣诇逻边事行问谍以离其心遣保御卿率所部以张犄角下诏感励边人取燕蓟旧疆盖吊晋遗民非贪其土地内则省官以寛经费抑文士激武夫信用大臣以资其谋不贵虚名以戒无益禁游惰以厚民力端拱久旱禹偁上疏请节用省役薄赋缓刑【并涑水纪闻】
　　杨蟫
　　时辟杨蟫为益倅奏名上太宗不识蟫【音寻】字亟召问立名之因奏曰先臣命之不知其由兄蚡弟蜕尽从虫臣家汉太尉震之后今已孤不敢輙更上曰蟫有何义奏曰臣闻出羽陵蠧书曰白鱼虫也上叹曰古人名字不以日月山川隐疾尚恐称呼有妨今以细碎防例名其子未知所谓也以御笔特去虫上赐名覃覃弟蜕之女妻夏英公阃范严酷闻于掖廷因率命妇朝后宫庄献后苛责之方少戢【玉壶清话】
　　赵元老
　　元丰中高丽使朴寅亮至明州象山尉张中以诗送之寅亮答诗序有花而艳吹媿邻妇青唇之动桑间陋曲续郢人白雪之音之语有司劾中小官不当外交夷使奏上神宗顾问左右青唇何事皆不能对乃问赵元老元老奏不经之语不敢以闻神宗再三谕之元老诵太平广记云有覩隣夫见妇吹火赠诗曰吹火朱唇动添薪玉腕斜遥看烟里面大似雾中花其妻告其夫曰君岂不能学也夫曰君当吹火吾亦效之夫乃为诗曰吹火青唇动添薪黒腕斜遥看烟里面恰似鸠盘茶元老之强记虽怪僻小说无不该览
　　范文正
　　庆厯中议弛茶盐之禁及减商税范文正以为不可茶盐商税之入但分减商贾之利耳行于商贾未甚有害也今国用未减嵗入不可阙既不取之于山泽及商贾须取之于农以其害农孰若取之于商贾今为计莫若先省国用国用有余当先寛赋役然后及商贾今为计所当先也其议遂寝【以上出笔谈】
　　二
　　范文正仲淹为右司谏章献太后聴政忽遣一巨珰谕之曰今后凡有大号令不须强抝三五年为一宰相不难致公觉其言甘必有所谓果诞告冬至日大防前殿仁宗率羣臣为寿有司将期公上疏曰臣闻王者尊极仪法配天故齿辂马践厩刍尚皆有诛况屈万乘之重垂冕旒行北面之礼乎此乃开后世弱人主以强母后之渐耳陛下果欲为之太后贺于闺掖以家人承顔之礼行之可也抑又慈庆之容御轩陛使百官瞻奉于礼不顺事遂已又独衔乞皇太后还政疏曰陛下拥扶圣躬聴防大政日月持久今上皇帝春秋已盛睿哲明发握乾纲而归坤纽非黄裳之吉象也岂若保庆寿于长乐卷收大权还之真主以享天下之养云疏入不报【湘山野録】
　　厐庄敏
　　狄武襄既平侬智高仁宗欲以为枢宻使平章事厐庄敏公曰太祖遣曹彬平江南止赐钱三十万其慎重名器如此今青功不迨曹彬逺矣若用为平章事富贵已极后肯为陛下用耶万一复有寇盗青更立功陛下以何官赏之乃以青为防国军节度诸子皆迁官厚赐金帛
　　吕文靖
　　初真宗上仙庄献攀慕深切凡丧祭之礼务极崇厚吕文靖奏曰太后为先帝丧纪之数宗庙之仪不忍裁减曲尽尊奉此虽至孝之道以臣所见尚未足报先帝恩遇之厚惟是逺奸邪奬忠直爱惜民财防擢时彦使边鄙宁静人物常安皇帝徳业日茂太后寿乐无忧此报先帝之大节也
　　二
　　祥符中玉清昭应等宫成大臣率兼使领天圣中玉清宫灾庄献泣曰先帝遵道奉天故大建珍馆以尽祗肃之道今忽焚燬何以称先帝遗意吕文靖恐后复议缮完因推洪范灾异之端特请罢营建遂恳让使名玉清遂不葺
　　司马温公
　　嘉祐中内臣凌允言死以其常有军功勅给卤簿司马温公言古不以名器假人允言近习之人非有大勲大功而赠以一品给以卤簿不可为法仁宗嘉纳之
　　二
　　仁宗朝司天奏月朔日当食而隂云不见事同不食故事当贺司马温公曰日食四方皆见而京师独不见天意若曰人君为隂邪所蔽天下皆知而朝廷独不知其为灾尤甚不当贺诏嘉纳其言后以为例
　　贾先生
　　临淄贾冈公竦先生以著书扶道为己任着山东野录七篇颇类孟子尝奏谏书四篇谓丁谓造作符瑞以诬皇天欺先帝今幸谓奸发请明告天下白其事使后世无讥焉又谓谓既窜逐寇莱公犹在雷州请还莱公以明忠邪先生终以孤直不偶既晚得进士出身亦不乐为吏久之李文定公窃其告勅送吏部先生勉就之官至殿中丞卒后门人李冠元伯刘顔子望相与諡曰存道先生初先生得出身真宗赐名同改字希徳云
　　夏文庄
　　夏竦薨仁宗赐諡曰文正公刘原父判考功上疏曰諡者有司之事且竦行不应法今百司各得守其职而陛下侵臣官疏三上是时司马温公知礼院上书曰諡之美者极于文正竦何人可以当此书再上遂改赐諡文献知制诰王原叔曰此僖祖皇帝諡也封还其目不为草辞于是太常更諡竦曰文庄
　　赵禹
　　景祐中赵元昊尚修职贡莱州进士赵禹庶明上书言元昊必反请治兵为边备宰相以为狂言流禹建州明年元昊果反禹逃归京师上言自理宰相益怒下禹开封狱是时陈希亮为司録言禹可赏不可罪宰相不从希亮争不已卒从希亮言以禹为徐州推官徂徕先生石守道有诗曰莱牧男儿忽议兵谓禹也
　　孙冕
　　咸平中孙冕言乞放江淮荆湖通商贾盐许商人于边入【阙】　粮草或京师纳钱帛一年之内国家预得江淮荆湖三路卖盐课
　　范蜀公
　　范内翰景仁以宏才硕学时所推仰始立朝或不以鲠直许之仁庙春秋高少阳虚位首拜防乞择宗室亲贤为皇嗣熙宁初将推行新法独不肯阿比附议知不可争即告老归第天下士大夫始知仁者必有勇也【倦游杂录】
　　陈晋公
　　尚书左丞陈公恕峭直性靡阿顺总领计司多歴年所每便坐奏事太宗皇帝或未深察必形诮让公敛板踧踖退至殿壁负墙而立若无所容俟上意稍解复进慤执前奏终不改易或至三四上察其忠亮多从其议故当时言称职者公为之首【沂公笔录】
　　王昭明
　　韩魏公尝称内侍王昭明絶不类内官徃年执政贾昌朝陈执中恶欧阳公欲因张氏深治之令苏安鞫狱不成苏云不如锻链成就乞不录问昭明为监勘官正色曰上令某为监勘正欲尽公道锻链何等语也欧阳遂清脱【魏王别录】
　　余襄
　　庆厯中开宝寺塔灾国家遣人凿塔基得旧瘗舍利迎入内庭送还本寺令士庶瞻礼【阙】　言在内庭颇有光怪将复建塔余襄曰彼塔不能自卫何福可及于民凡腐草皆有光水精与珠之圆者夜亦有光乌用异也梁武帝造数千塔舍利尝有光台城之败何能致福其塔乞更不营造仁宗从之
　　二
　　乾道中天下蝗旱范文正公安抚江淮回以太平州贫民所食乌昧草进呈乞宣示六宫戚里抑奢侈【渑水燕谈】
　　李宗谔
　　咸平初脩太宗实録命钱若水主其事若水举给事中柴成务起居舍人李宗谔侍御史宗度洎予及职方员外郎呉淑上指宗谔曰自太平兴国八年已后此时在中书日事史防本凭直笔傥子为父隐何以传信于后代乎除宗谔不许余悉可之【杨文公谈苑】
　　王沂公
　　真宗初上仙丁晋公王沂公同在中书沂公独入劄子乞于山陵已前一切内降文字中外并不得施行又乞今后乞两府行下文字中书宰相防政密院枢密副使签书方可许中外承受两宫可其奏晋公闻之愕然自失由是深惮沂公矣
　　二
　　真宗晏驾二府同受遗诏辅立仁宗及皇太后权聴防军国事宰相丁谓欲去权字王沂公时防大政独执之曰皇帝冲年太后临朝斯非国家常典称权犹足示后况言犹在耳何可改也谓虽深憾其言然权字遂不敢去【魏王别録】
　　张乖崖
　　忠定公后自金陵入苦脑疽未陛见御史阁门累有奏上寛其告俾养疾公恨不得面陈所懐乃抗论近年以来虚国家帑藏竭生民膏血以奉无用之土木者皆丁谓王钦若启上之侈心也不诛死无以谢天下章三上不报出知陈州【渑水燕谈】
　　薛简肃
　　明肃太后从谒太祖诏礼官草仪时学臣【阙】　周官后服进议【阙】　佞者密请曰陛下垂帘聴大政号两宫尊称山呼及舆御皆王者制度入太室岂当以后服见祖宗耶遂下诏服衮冕谏疏交上后宰相执议俱不聴之不得已将诞告类薛简肃公以闗右人语气明直不文其谈帘外口奏曰陛下大谒之日还作汉儿拜耶女儿拜耶明肃无荅是夕报罢
　　事实类苑卷十六
　　钦定四库全书
　　事实类苑卷十七　　　　宋　江少虞　撰忠言谠论
　　薛师正
　　吕晦叔与薛师正并命枢府师正事晦叔甚恭久之晦叔亦稍亲之议事颇相佐佑阁门副使韩存实将陜西兵讨戎泸蛮防数栅斩首数百级上欲优进官秩以劝立功者师正曰戎泸本无事今优赏存实后有立功大于此者何以加之晦叔曰师正言是也乃除四方馆使【渑水燕谈】
　　钱若水
　　李继隆与转运使卢之翰有隙欲陷之罪乃檄转运司期八月出塞令办刍粟转运司调发方集继隆复为檄言据阴阳人状国家八月不利出师当取十月转运司遂散刍粟既而复为檄云得保塞人侦候状言贼已入塞当以时进军刍粟即日取办是时民输挽者适散苍卒不可复集继隆遂奏转运乏军食太宗大怒立召中使一人付三函令乘驿骑取转运使卢之翰窦玼及某人首丞相吕端枢密使柴禹锡皆不敢言惟枢密副使钱若水争之请先推騐有状然后行法上大怒拂衣趋入禁中二府皆退若水独留廷中不去上既食久之使人侦伺廷中有何人报云有痩而长者尚立焉上出诘之曰尔以同州推官再期为枢密副使朕所以擢任尔乃不才如是耶尚留此安俟对曰陛下不知臣无状使得待罪二府臣当竭其愚虑不避死亡补益陛下以报厚恩李继隆外戚贵重莫比今陛下据其一幅奏书诛三转运使虽有罪天下何由知之鞫騐事状明白加诛亦未晚焉献可替否死以守之臣之常分臣未获死固不敢退上意解乃召吕端等奏请如若水议先令责状许之三人皆黜为行军副使既而虏欲入塞事皆虚诞继隆坐罢招讨知秦州【涑水纪闻】
　　王文正
　　祥符中天下大蝗近臣得死蝗于野以献宰相将率百官称贺王魏公独言不可数日方朝飞蝗蔽天真宗叹曰使百官贺而蝗遽至岂不为天下笑耶
　　二
　　真宗朝宦者刘承珪以忠谨事上病且死求为节度使上将授之王魏公旦坚执不可曰后有求为枢宻使者何以拒之至今宦者官不过留后【渑水燕谈】
　　贾黄中
　　贾黄中乃造华夷图丞相晚四世孙七嵗举童子闗头及第李文质昉以诗赠之云七嵗成童古所难贾家门户有衣冠七人科第排头上五卷经书诵舌端见榜不知名字贵登筵求试管弦欢从兹稳上青霄去万里谁能测羽翰后兴国中防大政性极清畏尝知金陵一日按行府寺覩一隙舍扄钥甚严公怪之因发钥得宝数十柜乃【阙】　国【阙】　所遗之物【阙】　于籍数不可计公亟集僚吏启其封悉集之表上上叹曰贪黩者籍库之物尚冒禁侵盗况亡国之遗物乎赐钱三百万以旌其洁事母孝不【阙】　年五十六先母而逝太宗防其家既葬其母入谢上面抚之勿以诸孙及私门之窘自挠朕当记之【玉壶清话】
　　赵阅道
　　赵阅道为人清洁好养生知成都独与一道人及大偕行后知成都并二【阙】　　　和中范景仁为谏官赵阅道为御史以论陈恭事有隙熙宁中介甫执政恨景仁【阙】　许之于上且曰陛下问赵抃即知其为人他日上以问阅道曰忠臣上曰卿何以知其忠对曰嘉祐初仁宗违豫镇首请立皇嗣以安社稷岂非忠乎既退介甫谓阅道曰公不与景仁有隙乎阅道曰不敢以私害公【涑水纪闻】
　　吕晦叔
　　冯当世孙和甫吕晦叔薛师正同在枢府三人屡于上前争论晦叔独黙不言既而上固问之晦叔方为开析可否语简而当帝纳之三人亦莫能为也出则未尝语人皆讥晦叔循黙不副众望晦叔亦不辨也而同僚或辨之
　　王平甫
　　王安国字平甫介甫弟也尝非其兄所为为西京国子监教授溺于声色介甫在相位以书戒之曰宜放郑声安国复书曰安国亦愿兄逺佞人官满至京师上问以其兄秉政物论如何对曰但恨聚敛大急知人不明耳上黙然不悦由是别无恩命久之乃得馆职安国尝力谏其兄以天下恟恟不乐新法皆归咎于兄恐为家祸介甫不聴安国哭于影堂曰吾家灭门矣又尝责曽布以悮惑丞相更变法令布曰足下人之子弟朝廷变法何预足下事安国勃然怒曰丞相吾兄也丞相之父即吾父也丞相由汝之故杀身破家戮及先人发掘丘陇岂得不预我事耶【并涑水纪闻】
　　张杲卿
　　张杲卿为御史中丞日因登对言及家世及履歴本末仁庙曰卿亦出自孤寒杲卿曰臣本书生陛下擢任御史中丞三子皆服冠裳亦有先臣之田庐家事有托自谓非孤寒陛下可谓孤寒矣仁庙徐曰亦有说乎曰陛下春秋高奉宗庙社稷之重主鬯尚虚位天下之心未有所系是陛下孤寒也仁庙改容颇嘉其意后遂防柄用【倦游杂録】
　　王着
　　太宗朝有王著者学右军书深得其法侍书翰林帝聴政之余留心笔札数遣内侍持书示着每以为未善太宗益刻意临学而着对如初或详问其意着曰书固佳矣若遽称善恐帝不复用意其后帝笔法精絶超越前古以为由着之规益也【涑水燕谈】
　　田谏议
　　太宗尝谓侍臣曰朕欲以皇王之道御图媿无稽古深学旧有览但记分明事类繁碎难检今谏臣以治乱兴亡急要写置一屏欲常在目田锡奏曰皇王之道防妙旷濶今取军国要机二事以行之师平太原逮兹二载未赏军功愿因郊籍议功酬之乞罢交州戍兵免驱生民为瘴岭之鬼此二者虽不系皇王之治陛下宜念之上嘉纳锡真得鲠直之体而此事尤难为奏赵普当国锡谒于中书曰公以元勲当国宜事损俭今羣臣书奏尽必先经中书非尊王之体也谏官章疏令阁门填状大弱台宪之风尤为不可也普引咎正容厚谢皆罢之锡将卒自草遗表犹劝上以慈俭纳谏为意絶无私请上厚防之【玉壶清话】
　　二
　　田锡字表圣嘉州人太宗时上言军国要机者一朝廷大体者四太宗尝言锡有文行敢言真宗即位屡召对言事尝请抄畧御览三百六十卷日览一卷又采经史要言为御屏风十卷以便观览及卒真宗谓刘沆曰田锡直臣也何天夺之速朝廷每有少缺失方在思虑锡之章奏已至矣特赠工部侍郎以其子将作监主簿逺庆余庆并为大理评事给奉终丧仍布告天下以示激劝故事谏议大夫卒无赠典【范蜀公求】
　　王安简
　　王安简公奏河北朝廷根本而推州河北咽喉先朝用才如何承炬防边累年官止诸司使令刺史李允则几二十年亦不过引进使今用人太轻而赏典太厚非制虏之术公为御史中丞尝留百官班以廷争张尧佐事仁皇急遣使为止之罢尧佐官景灵二使【东斋记事】
　　程文简
　　程琳知开封府决事如神是年冬司天上明年正旦日蚀既此所谓三阳之始人君所忌请移闰月以避之上亦以为然琳曰日者众阳之长君上之象今有所蚀盖由干刚之道忽有所亏而致惟修徳正可以免之上曰卿言极是朕亦思之不如自责何以答天变上畏天之威不为日者所惑如此【本朝名臣传】
　　韩魏公
　　蔡挺在枢宻院日有废马监之议朝廷遂遣蔡确出将度利害确以可废闻上以谓所得【阙】　利给官吏与兵卒犹不足则国家所费亦大不如废之便公闻之曰马监之为国利岂少哉不惟马之蕃息足以备缓急之用又足以振四夷之声势【魏王别录】
　　李南阳
　　太宗将亲攻范阳李南阳至防大政以二防抗疏为奏愿陛下选将帅中威勇有谋敦厐多福克荷功臣名者授宸算付鋭兵俾往征大驾不出京毂恭守宗祧慰抚黔庶示敌人以闲暇防之上也大名河朔之咽喉或蹔驻跸扬天威以壮军声防之中也若边霜朔刃朝尘夕埃翻龙鳯于旂常拥貔貅于銮辂劳侵黼扆土失耕农非愚臣所知也疏既入继以疾求退士论嘉之至道二年重阳皇太子诸王宴琼林苑教坊以夫子为戏者賔客李至言于东朝曰唐太和中乐府以此为戏文宗遽令止之笞伶人以惩其不敬鲁公以儒为戏尚不可况敢及先圣乎东朝惊叹白于上而禁止此戏遂絶【杨文公谈苑】
　　唐质肃
　　嘉祐中仁宗自内阁降宻勅近以女谒纵横无由禁止今后一应内降批出事主司未得擅行次日执奏定可否始数日左承天门一寛衣老兵持竹器上以败荷覆之门吏搜之乃金巨笄一枚上缀巨蚌珠灿然不知其数禁门旧例尽依外门例凡有搜拦更不申覆即送所司时开封方鞫劾次一小珰驰骑急传防令放其物仰进呈府尹魏公瓘不用执法奏遂放之唐质肃公介方在谏垣疏曰陛下临御以来所降勅防未有若执奏内批之勅为治世之大公也臣闻禁门近日有搜拦之狱传防令放主司殊不顾执奏之法乞再收犯者劾之使正其典疏入不报公又疏曰臣闻王者一语朝出四海夕闻今执奏之勅既为无用乞下诏收之免惑天下既而又不报公不免又疏曰臣闻开封乃天下百执事之首也司魏瓘为尹丞君父诏防輙不遵守望端门无咫尺之地尚輙敢尔况九州之逺乎欲乞重贬魏某以咎不遵君命之恶臣以言职不能蚤悟清衷亦乞罢黜魏由此降越州时有感事诗曰铁冠持白简藩棘聚青蝇谢上表畧云狂风动地孤蓬所以易飘众斧登山直木终须先伐才者爱之【湘山野録】
　　二
　　张尧佐以进士擢第累官至屯田员外郎知开州防其侄女有宠于仁宗册为修媛尧佐遂骤迁擢一日中除宣徽节度景灵羣牧四使是时御史唐介上疏引天宝杨国忠为戒不报又与谏官包拯呉奎等七人论列殿上既而御史中丞留百官班欲以廷诤卒夺尧佐宣徽景灵两使特加介一品服以旌敢言未几尧佐复除宣徽使知河阳唐谓同列曰是欲与宣徽而假河阳为名耳我曹岂可终已耶同列依违不前唐遂独争之不能夺仁宗曰差除自是中书介遂极言宰相文彦博以灯笼锦媚贵妃而致位宰相今又以宣徽使结尧佐请逐彦博而相富弼又言谏官观望挟奸而言涉宫掖语甚切直仁宗怒趋召两府以疏示之介犹诤不已枢宻副使梁适叱介下殿介诤愈切仁宗大怒玉音甚厉众恐祸出不测是时蔡襄修起居注立殿陛即进曰介诚狂直然纳谏容言人主之美徳必望全贷遂贬春州别驾翌日御史中丞王举正救解之改为英州别驾始上怒未已两府窃议曰必重贬介则彦博不安彦愽去则吾属递迁矣既而果如其料当是时梅尧臣作窜诗曰皇祐辛夘冬十月十九日御史唐子方危言初造膝曰朝有巨奸臣介所愤疾愿条一二事臣职敢妄率巨奸宰相博邪行世莫匹曩时守成都委曲媚贵昵银珰挿左貂穷腊使驰驿邦媛将夸侈中赍金十镒为我寄使君竒纹织纎宻遂倾西蜀巧日夜急鞭抉红经纬金缕排科鬭八七比比双莲花篝灯戴心出几日成一端持行如鬼疾明年观上元被服穏称质璨然惊上目遽尔有薄诘既闻所从来佞对似未失且云奉至尊于妾岂能必遂回天子顔百事容丐乞臣今得初陈狡猾彼非一偷威与卖利班次推甲乙是唯隂猾雄仁防宜勇黜必欲致太平在列无如弼弼亦昧平生况臣不阿屈臣言天下公奚以身自防君旁有侧目喑哑横诋叱指言为罔上废汝还蓬荜是时白此心尚不避刀锧虽命御魑魅甘且同饴蜜既如勿可惧复以强词窒帝声亦大厉论奏不容毕介也容甚闲猛士胆为栗立贬岭外春速欲为异物内外臣恟恟陛下何未悉即敢救者谁襄执左史笔谓此傥不容盛美有所咈平明中执法懐疏又坚述介言或以狂百岂无一实恐伤四海和幸勿若仓卒亟许迁英山衢路有嗟咄翌日宣白麻称快口盈溢阿附连谏官去若懐絮虱其间因获利窃笑等蚌鹬英州五千里瘦马行防防毒蛇喷晓雾昼与岚气没妻孥不同途风波过蛟窟存亡未可知旅馆愁伤骨饥仆时后先随猿拾像栗越林多蔽天黄柑杂丹橘万室通醸酤抚逺无禁律醉去不须钱醒来弄鸣瑟山水仍竒怪已可消愁郁莫作楚大夫懐沙自沈汨西汉梅子真出为呉市卒市卒且不惭况兹别乘秩始尧臣作此诗不敢示人及欧阳文忠公为编其集时有嫌避又削去此诗是以人知者少故今尽録焉【出东轩笔録】









　　事实类苑卷十七
<子部,杂家类,杂纂之属,事实类苑>
　　钦定四库全书
　　事实类苑卷十八　　　　宋　江少虞　撰典礼音乐
　　皇后合食太庙
　　仁宗皇帝将祫飨韩持国爲礼官建言皇后庙孝章淑徳章怀神主不当合食于太庙下待制以上议议者凡十七人自梦得武平仲祖杨侍讲向龙图原甫景彜圣从八人以爲当食太庙永叔杨叔子华长文子方包希仁钱资元卢公彦并镇九人以爲当从持国论卒爲二议以上朝廷以爲日近且依旧合食须后别议而武平仲当草诏其词大主其所议自后亦不复议皇后别庙者以其不可入太庙也合食而入太庙又何必爲别庙哉其议论之难合也若是【出东斋记事】
　　僖祖庙爲始祖
　　熙宁五年十月太常礼院言奉防详定僖祖主祧迁者切以圣王用礼固有因循至于顺逆之大伦非敢违天而废古请僖祖爲太祖始祖迁顺祖神主藏之夹室依礼不讳孟夏祀感生帝以僖祖配诏恭依先是中书言万物本乎天人本乎祖故先王庙祀之制有防而无絶有逺而无遗西周之王断自后稷以下者非絶其以上而遗之以其自有本承之故也若尊卑之佐先后之序则子孙虽齐圣有功不得以加其祖考天下万世之通道也本朝自僖祖以上世次不可得而知则僖有庙与稷契宜无以异今毁其庙而藏其主于夹室替祖宗之尊而下附于子孙非所以顺祖宗孝心事亡如事存之义求之在前载虽或有然考合于经乃无成宪因而制礼实在圣时乞以所奏付之两府详议而择取其当诏合宫庙祧之庐盖有典彜所以上承先王下法后世朕嗣守大统获奉宗祀而世次迁毁礼或未安讨论经常荐我哲辅于以佐朕不逮而仰称祖宗追孝之心朕览之瞿然敢不只服宜依所请于是元绛等议云诗序生民曰尊祖也文武之功起于后稷故推以配天焉盖言尊祖不言尊有功言文武之功而不言后稷之功则知后稷配天者以尊祖而非以尊有功也从之熙宁八年五月礼院言今年四月太庙禘祭排列神位已依勅命尊始祖居东向之位自顺祖而下昭穆各各以南北爲序自今如遇禘祫着爲定礼诏恭依
　　借田
　　元丰二年七月详定礼文所言国语云王耕一亩庶人终于千亩廪于借东南钟而藏之自汉迄唐皆有帝借神仓今久废不设凡祭祀之所用皆索诸市中非以致洁诚也乞于京城东南度田千亩置借田仍徙先农坛于其中立神于东南五谷之外并植菜蔬各种藏氷一嵗祠祭之用取具焉并从之
　　祀明堂
　　元丰三年七月诏曰逺而尊者祖则祀于郊之圜丘而配天迩而亲者祢则祀于国之明堂而配上帝天足以及上帝未足以尽天故圜丘配天则对越诸神明堂则上帝而已歴代以来合宫所配既紊于经乃至杂以先儒六天之説此皆固陋昧古以失情文之宜朕甚不取其将来祀英宗于明堂推以配上帝余从祀羣臣悉皆罢祀
　　郊祀
　　四月诏亲祀北郊依南郊议如不亲祀则上公摄事见是奉祀礼文所言天地合祭自汉元始间以礼乐既合有合而祖夫妇共牢于是合祭天地以隆一体之谊后汉光武魏文帝晋元帝唐武徳以来皆因之殆非求神以类之意本朝上帝既设天皇地祗位稽之祀典有所未合于是翰林学士张璪言阳生于十一月隂生于五月则隂阳之生天地致用之始先王于是顺隂阳之义以冬至祀天于地上之圜丘夏至祭地于泽中之方丘以至牲币器服诗歌乐舞形色度数莫不仿其象类故天神地祗可得而礼由此观之夏至祭地于方丘而天子亲涖之此万世不易之礼也议者以当今万乘仪卫加倍于古方盛夏时不可以躬行乃欲改用他月无所据依又失所以祀地顺隂阳之义必不得已臣以为宜即郊祀之嵗夏至之日盛礼容具乐舞遣冢宰摄事虽未能皆当于礼庶防先王之遗意有存焉礼官请如璪议上批张璪之议在今所宜固无可易元丰六年冬至祭上帝昊天于圜丘以太祖配始罢合祭天地也制曰永惟五圣之烈必躬三嵗之祭祀以礼意寝而不明乐文杂而未正故刺六经之説考诸儒之言广缉众议是正钜典陟配烈祖对侑昊穹于时建太常之旂备金玉之驾乃垂冕旒以昭万国之观瞻乃服大裘以考前代之故事衮冕行事至是始加服大裘而被以衮冕【元丰圣训】
　　封程婴公孙杵臼立庙
　　神宗朝皇嗣屡阙余尝诣阁门上书乞立程婴公孙杵臼庙优加封爵以旌忠义庶防鬼不为厉使国统有继是时适值郓王服药上览之矍然即批付中书授臣将作监丞勅河东路访寻二人遗迹乃得其家于绛州太平县诏封婴爲诚信侯杵臼爲忠智侯因命绛州立庙嵗时致祭余所上书畧曰予尝读史记世家考赵氏废兴之本末惟程婴公孙杵臼二人各尽死不顾难以保全赵氏孤儿最爲忠义乃知国家传祚至今皆二人之力也盖下宫之难屠岸贾杀赵同赵括赵朔赵婴齐已赤族无噍类惟朔妻有遗腹匿于公宫既而免身生男屠岸贾闻之索于宫中甚急于是朔妻置儿袴中祝曰赵宗灭乎若则号不灭若无声及索儿竟无声乃得脱然则儿之无声盖天有所祚且天方启赵氏生圣人以革五代之乱极天下于汤火之中而奄有焉使圣子神孙继继承承而不已则儿又安敢有声盖有声则不免不免则赵氏无复今日矣然虽天祚亦必赖公孙杵臼谬负他婴匿于山中卒与俱死以絶其后患又必赖程婴保全真孤遂至成人而立之以续赵祀即赵文子也于是赵宗复盛十世至武灵王而遂以胡服与秦俱伯其后爲秦所并则子孙荡析散居民间今常山中山真定则古之赵地故赵氏世爲保州人而僖祖顺祖翼祖宣祖皆生于河朔以至太祖启运太宗承祧真宗绍体仁宗守成英宗继统陛下纉业向使赵氏无此二人以力卫襁褓孑然之孤使得以全则承祀无余育矣又岂能昌炽以至于此故臣深以爲国家祚至今皆二人之力也二人死皆以义甚可痛悼虽当时赵武爲婴服丧三年爲之祭祀春秋祀之世世勿絶然今不知其祀之所在窃虑其祠或废而复举或举而弗葺或葺而弗封三者皆阙典也左氏曰鬼有所归乃不爲厉自宋有天下凡两周甲子百二十二年于兹矣而二人忠义未见褒表庙食弗显故仁宗在位歴年至多而前星不耀储嗣屡阙虽天命将启先帝以授陛下然或虑二人精魄久无所归而亦因是爲厉也何哉盖二人能保赵孤使赵宗复续其徳甚厚则赵宗之有继皆自二人爲之也何况二人皆精诚忠刚洞贯天地则其魂常防于太虚而百世不灭故乞朝廷指挥下河东北晋赵分域之内访求二人墓庙特加封爵旌表如或自来未立庙貌即速令如法崇建着于令甲永爲祀典如此则忠义有劝亦可见圣朝不负于二人者矣【青箱杂记】
　　嫡孙重服
　　自唐开元时父卒众子在嫡孙不传重以其不袭封也然不知至后伦纪则有所不齐国朝亦着于礼令景祐中右资政中立卒众子在嫡孙不传重未防而众生子卒其家奏嫡孙合与不合重下礼院议于是宋景文公判太常不疑次道与予爲礼官景文遂令三人各爲议状不疑曰初常重误也宜改正之使遣爲服次道则用江都集礼以爲当接服若曰父死众子在嫡孙不传重众子嫡孙死众孙接服是一尊亲而爲两等服也予谓石氏子孙宜依礼令不得重且爲本服自今而后别着令父死众子在嫡孙传重然后得礼之正又爲不疑难曰石氏子当传重就令石氏子于服中犯刑如何处之必以见行法见行礼令处之也岂可嫡孙接服嫡孙死众孙接服是何异家人共犯止坐尊长方决而乃令次家长接续足其杖数耶是无此理也然景文从次道议仍请着爲令其后众子在嫡孙请传重者聴传重其不请者则不传重岂礼之意哉
　　武臣持服
　　故事武臣不持丧韩琦奏请持丧下两制台议官议唐子方爲谏官与诸御史皆不与令持丧是时会议于玉堂后署唐子方曰今日不可髙论也永乃勃然曰父母死而令持服安得爲髙梦得坐子方旁不觉叹曰俊也卒然一言亦中于理两制于台谏官竟爲两议以上遂诏阁门祗内殿崇班以上持服供奉官以下不持服是则官髙者得爲父母服官卑者则不爲无官者将何以处之乎
　　金龙玊简
　　道家有金龙玉简学士院撰文具一嵗中斋醮故投于名山洞府天圣中仁宗皇帝以其险逺穷僻难齐送醮祭之具颇爲州郡之扰乃下道箓院裁度才留二十余处余悉罢之河南府平阳洞台州赤城山玉京洞江宁府华阳洞舒州潜山司真洞杭州火涤洞鼎州桃源洞常州张公洞南康军庐山咏真洞建宁武夷山升真洞南岳朱陵洞江州马当山上水府太平州中水府润州金山下水府杭州钱塘江水府河阳济渎北海水府凤翔府圣湫仙游潭河中府百丈龙潭杭州天目山龙潭华州车湘潭所罢处不可悉数予常于学士院取金龙玉简视之金龙以铜玉简以阶石制【东斋记事】
　　婚礼坐鞍
　　刘岳书仪婚礼有女坐壻之鞍马父母谓之合髻之礼不知用何经义防岳自叙云以时之所尚者益之则是当时流俗之爲尔当五代干戈之际礼乐废坏之时不暇讲求三王之制度茍取一时世俗所用吉凶仪式畧整齐之固不足爲后世之法矣然而后世犹不能行之今岳书仪十已废其七八其一二仅存于世者皆茍简麤畧不知本书就中转失乖谬可爲大笑者坐鞍一事尔今之士族当婚之夕以两椅相背置一马鞍令壻坐其上饮以三爵女家遣人三请而后下乃成婚礼谓之上髙坐凡婚家举族内外姻亲与其男女宾客堂上堂下竦立而视者惟壻上髙坐爲盛礼耳或有偶不及设者则相与怅然皆咨嗟以阙礼其转失乖谬至于如此今虽名儒巨公衣冠旧族莫不皆然呜呼士大夫不知礼义而与闾阎鄙俚同习见而不知爲非者多矣【庐陵归田録】
　　蜡腊
　　建隆四年太常博士和岘奏唐以前寅日蜡百神夘日祭社宫辰日腊飨宗庙开元定礼三祭皆于腊辰以应土徳圣朝火徳合以戌日爲腊而以前土日辛夘便行蜡礼恐未爲宜下太常议而谨请蜡百神祀社稷飨宗庙同用戌腊日
　　正冬朝贺上夀
　　淳化三年正月朔太宗御朝元殿受贺礼毕改服通天冠绛纱袍升殿羣臣上夀国朝以来正冬朝贺御正殿即以退御大明殿羣臣常服上夀奏教坊乐至是始约开元礼皆以法服设官奏万舞酒三行而罢
　　宣祖配天
　　淳化四年正月辛夘合祭天地于圜丘以宣祖皇帝配有司因请常祀祈谷神州明堂以宣祖崇配圜丘北郊雩祀以太祖崇配奏可
　　彗星见罢祀南郊
　　太宗将南郊彗星见宰相赵普召检讨杜镐问之镐曰当祭日食犹废祭镐见如此罢祀不疑遂从其说至熙宁五年将郊而河决神宗问辅臣曰议者以河决地震不当郊王安石曰古者年不顺成八蜡不通八蜡小祭也或可以变异废上帝之祭乃祭之大者恐不宜如此上以爲然【出事实】
　　祭大社
　　太祖初有事于大社时国初坠典多或未修大祝文亦亡旧式诏辞臣各撰一文誊録糊名以进上览之谓左右曰皆轻重失中独御笔亲防一文曰惟此庶乎得体开视之乃窦仪撰者文曰维某年太嵗月朔日宋天子某敢昭告于大社谨仲秋仲春只率常礼敬以玉帛一大武柔毛刚鬛明粢香箕嘉荐醴殽备兹庶品用伸报本敢以后土勾龙氏配神作主惟神品物赖之载生庶类资以含方直所以着其守博厚所以兼其徳有社者敢忘报乎尚飨遂诏议定其仪制公以开元礼参酌于三代之典继以进祭之际作雍和乐大社之馔自正门入配坐之馔自左闼入凡荐奠尊罍之仪并如圜丘【事具本式】请大社所执樽者举幕赞酌醴太常卿引皇帝于大社神座前捧爵跪奠太祝持板进于神座之右西向跪读祝文【玉壶清话】
　　两制摄事
　　京师春秋社祭多差两制摄事王仆射珪爲内外制十五年祭社者屡矣熙宁四年复以翰林承旨摄太尉因作诗曰鸡声初动晓骖催又向灵坛饮福杯自笑怡声不辞醉明年强健更须来是冬遂参知政事【东轩笔録】
　　祀太一
　　太宗时建东太一宫于蘓村遂列十殿而太一五福二太一处前冠通天冠服绛纱袍余皆道冠霓裳天圣中建两太一宫前殿处五福君太一太逰三太一并用通天冠绛纱服之制余亦道冠霓裳熙宁五年建太一宫内侍主塑像乃请下礼院议十太一冠服礼院乃具状请如东西二宫之制太一尽服通天绛纱有言亳州太清宫有唐太一塑像上遣中使视之乃尽王者衣冠遂诏如亳州之制
　　九宫贵神
　　九宫贵神始天寳初术士蘓嘉庆上言请置坛明皇亲祠及王璵爲相又劝肃宗亲祀太和中监察御史舒元舆论列遂降爲中祀防昌中李徳爲相复爲大祀宣宗时又降爲中祀干符中宰相崔彦昭因嵗旱祷雨获应又升爲大祀
　　郊庙读册回班
　　故事知庙祀读册官至御名必起上至郊宫更衣诣坛下百官皆回班迎向英宗皇帝初告庙诏读册官毋起及诣坛下又诏百官勿回班所以见事郊庙之精意也【渑水燕谈】
　　醮祀御寳
　　真宗皇帝严于醮祀之事其奏章则用昭受干符之寳其后御寳止用御前之寳庆厯中下学士院别置其文曰皇帝钦崇国祀之寳醮祀则用之【东斋纪事】
　　朝献朝飨
　　上亲郊庙册文皆曰恭荐嵗事先景灵宫谓之朝献次太庙谓之朝飨末乃有事于南郊予集郊式时曽预讨论常疑其次序若先爲尊则郊不宜在庙后若后爲尊则景灵宫不宜在太庙之先求其所从来盖有所因按唐故事凡有事于上帝则百神皆预遣使祭告唯太清宫太庙则皇帝亲行其册祝皆曰取某月某日有事于某所不敢不告宫庙谓之奏告余皆谓之祭告唯有事于南郊方爲正祠至天寳九载乃下诏曰告者上告下之词今后太清宫冝称朝献太庙称朝飨自此遂失奏告之名册文皆爲正祠【笔谈】
　　云韶部
　　开寳中平岭表有广州内臣聪慧者数十人于教坊令习乐之箫韶部后改名云韶部内宴则用之
　　钧容直
　　太平兴国中择军之善乐者名曰别龙直防幸则骑而导驾后改曰钧容直取钧天之义焉
　　河市乐
　　驸马都尉髙怀徳以节制领睢阳嵗久性颇侈靡而洞晓音律故声伎之妙冠于当时法部中精絶者殆不过之宋城南抵汴渠五里有东西二桥舟车交防民居繁伙倡优杂户厥类亦众率多俚鄙爲髙之伶人所轻诮每宴饮乐作必效其朴俚之态以爲戱玩谓之河市乐迄今优俳常有此戏【王沂公笔録】
　　拱辰管
　　鼓吹部有拱辰管即古之义手管也太宗皇帝赐今名









　　事实类苑卷十八
　　钦定四库全书
　　事实类苑卷十九　　　　宋　江少虞　撰典礼音律
　　恊律
　　燕龙图肃判太常建言今之乐太髙始下诏求天下知音律者李照言乐比古髙五律而胡瑗阮逸相继出矣李照之乐以纵黍累尺黍细而尺长律之容乃千七百三十黍胡瑗以横黍累尺黍大而尺短律之容千三百黍而径乃三分四厘六毫与径三分四厘六毫与容千七百二十黍皆谓以尺而生律也阮逸又欲以量而求音皆非也最后有房庶者亦言今之乐髙五律盖用唐乐而知之因收方响一个皆唐乐也其法以律生尺而黍用一桴二米者是时无二米黍据见黍爲律虽无千七百三十黍之谬与三分四厘六毫之差然其声才下三律盖黍细耳其法则是矣王原叔胡瑗大不喜其说朝廷但授庶秘书省校书郎不究其说而庶房龄之后其爲人简脱尝与乡荐然好音宋京田元君荐而召之是时臣下亦已得雅笛二与庶笛同又尝于雄州王临处收得界笛一比太常乐下四律教坊乐下二律而髙于堂上乐一律又尝于才元处得并州铜尺一比大府尺长三分以之定律与唐乐声同大府之尺定律笛同二者必有一得也若得其黍用房庶法爲律以考之其爲至当不疑矣其黍一稃二米者
　　二
　　世言王朴爲乐而不知乐之壊自朴始也初依常钟磬皆无疑识用横黍尺制律命钟磬而志刻之太祖患乐太髙和岘用影长尺方能下律乐比唐爲髙五律矣今太常铸钟最大者黄钟庶之黄钟志刻乃下林钟余钟率皆如此李照则多镵磬削钟以合其律而钟磬又异朴时虽非大声而其噐不完矣惜哉
　　三
　　君实与予莫逆之友也惟议乐爲不合君实以胡瑗一黍之广爲尺而后制律予用房庶一稃二米积一千二百黍之广爲律而后生尺律之法曰凡律图九合以尺而生律者律爲十分三厘八毫矣以其不合又变而爲方分其差谬处不可一二数也以律生尺者九十分黄钟之长加十分以爲尺凡律皆径三分围九分长分积千八百一十分自九十分损益而十二律长短相形矣自八百一十三分损益之而十一律积实相通之往在舘阁时决于同舍同舍莫能决遂变碁以决之君实不胜乃定其后一十年君实西京爲留防予往之不持他书惟持所撰乐论八篇示之争论者数多莫能决又投壶以决之予不胜君实戏曰大乐还魂矣凡半月卒不得要领而归岂所见然邪将戏谑抑遂莫所执不敢改之邪俱不可得而知也是必戏谑矣【并东斋纪事】
　　鼓
　　周礼雷鼓鼔神祀灵鼓社祭路鼓鼓鬼享康成云雷鼓八面鼔也灵鼔六面鼔也路鼓四面鼓也鼔之数不见于经然神有尊卑则其数有多寡等杀理或然也必汉时尚然所以康成云也防面鼓犹言防两车防区宅防壥田也而唐开元中蜀人有绘其图以献者一鼓而爲八面六面四面既不可考击乃于县内别置散鼓国朝仍之却于宗庙设而不作景祐中冯章靖公言雷鼓灵鼓路鼓并当击考而散鼔请凖干徳四年诏废不用然不言鼔制之是非甚可憎也【东斋纪事】
　　二
　　吾闻羯鼔録序羯鼓之声云透空碎逺极异众乐唐羯鼓曲唯有邠州一父老能之有大合蝉滴滴泉之曲予在鄜延时尚闻其声泾原承受公事杨元孙因奏事回有防令召此人赴阙元孙至邠而其人已死羯鼓遗音遂絶今乐部中所有但名存而已透空碎逺了无余迹唐明帝与李年论羯鼓云杖之弊者四柜用力如此其爲艺可知矣
　　三
　　唐之杖鼓本谓之两杖鼔两头皆用杖今之杖鼓一头以手拊之则唐之汉震第二鼔也明帝宋开府皆善此鼓其曲多独奏如鼓笛曲是也今时杖鼔常时只是打拍鲜有专门独奏之妙古曲悉皆散亡顷年王师南征得黄帝炎一曲于交趾乃是杖鼓曲也
　　琴
　　秀水祥符院僧智和畜一古琴琴徽碧石细纹轸制作精巧音韵清越中刻李阳氷篆三十九字其畧云南溟夷岛产木名伽陀罗纹如银屑其坚如石遂用此作琴临岳沈括笔谈朱长文琴谱皆着此琴即唐相汧公李勉所置响泉之名见勉本传元祐末智和死州将以其琴匣送尚书礼部付太常收管好事者时时取鼓之非他琴比也
　　二
　　钱塘沈振畜一琴名氷清腹有晋陵子铭云卓哉斯器乐惟至正音韵清古月澄风劲三余神爽泛絶机静雪夜敲氷霜天击磬隂阳潜感否臧前镜人其审之岂独知政大厯三年三月三日上底蜀郡雷氏斵凤沼内书贞元十一年七月八日再修士雄记声极清越山隂陈圣与名知琴少在钱塘从振借琴弹酷爱之后三十年圣与官太常防振侄述鬻氷清索百千不售未防述卒其妻得二十千鬻于僧道清转落于太一道士杨道英久之圣与以五十千购得极珍秘之或以爲晋陵子杜牧之道号篆法类李义山笔亦莫可辨又不知士雄何人也【并渑水燕谈】
　　三
　　卢氏杂说韩谓嵇康琴曲有广陵散者以王陵毋丘俭辈皆自广陵败散言魏散亡自广陵始故名其曲曰广陵散以予考之散自是曲名如操弄操淡序引之类故潘岳笙赋辍张女之哀弹流广陵之名散又应璩与刘孔才书云聴广陵之清散知散爲曲名明矣或者康借此名以谏讽时事散取曲名广陵乃其所命相附爲义耳
　　四
　　琴虽用桐然须多年木性都尽声始发越予曽见唐初路氏琴木皆枯朽殆不胜指而其声愈清又尝见越人陶道真畜一张越琴传云古冢中败棺杉木也声极劲挺呉僧智和有一琴瑟瑟徽碧纹石爲轸制度音韵皆臻妙腹有李阳氷篆数十字其畧云南溟岛上得一木名伽陀罗纹如银屑其坚如石命工斵爲此琴篆文甚古劲琴材欲轻松脆滑谓之四善木坚如石可以制琴亦所未喻也投荒録云琼管多乌樠呿陀皆竒木疑伽陀罗即呿陀也【并笔谈】
　　钟
　　国朝雅乐即用王朴所制周乐太祖时和岘以爲声髙遂下其一律然至今言乐者又下其声太常歌工以其太浊歌不成声当铸钟时乃私赂铸匠使减其铜齐而声稍清歌乃叶而成声而李照竟不知以此知审音作乐之难也照每谓人曰声髙则急促下则舒缓吾乐之作久而可使人心感之皆舒和而人物之生亦当丰大王侍读洙身尤短小常笑戏之曰君乐之成能使我长乎闻者以爲笑而乐成竟不用
　　二
　　太常所用王朴乐编钟皆不圆而侧垂自李照胡瑗之徒皆以爲非及照作新乐将铸编钟给铜铸泻务得古编钟一枚工人不敢销毁遂藏于太常钟不知何代所作其铭曰粤朕皇祖寳龢钟粤斯万年子子孙孙永寳用叩其声与王朴夷则清声合而其形不圆侧垂正与朴钟同然后知朴博古好学不爲无据也其后胡瑗改铸编钟遂圆其形而下垂叩之掩欝而不其镈钟又长甬而震掉其声不和著作佐郎刘羲叟窃谓人曰此与周景王无射钟无异必有惑之疾未防而仁庙得疾人以羲叟之言騐矣其乐亦寻废不用【并归田録】
　　三
　　今太常钟镈皆于甬本爲纽谓之旋虫侧垂之皇祐中杭州西湖侧发地得一古钟匾而短其枚长防半寸大略制度如鳬氏所载惟甬乃中空甬半以上差小所谓衡者予细考其制亦似有义甬所以中空者疑钟縻自其中垂下当衡甬之间以横括挂之横括疑所谓旋虫也今考其名竹筩之筩文从竹从甬则仅乎空甬半以上防小者所碍横括以其横括所在也则有横之义也其横括之形似虫而可旋疑所谓旋虫以今之钟镈校之此衡甬中空则犹小于甬者乃欲碍横括似有所因彼衡甬俱实则衡小于甬似无所因又以其括之横于中也则宜有衡义实甬直上植之而谓之衡者何义又横括以其可旋而有虫形或可谓之旋虫今钟则实其纽不动何縁得旋名若以侧垂之其钟可以掉荡旋转则钟常不定击者安能常当其燧此皆可疑未知孰是其钟今尚在钱塘予羣从家藏之
　　磬
　　独异志云唐承隋乱乐簴散失独无徴音李嗣真宻求得之闻弩营中砧声求得丧车一铎入振之于东南隅果有应者掘之得石一段裁爲四具以补乐簴之阙此妄也声在短长厚薄之间故考工记磬氏爲磬以上则磨其旁已下则磨其端磨其毫末则声随而变岂有帛砧裁琢爲磬而尚存故声哉兼古乐宫商无定声随律命之迭爲宫徴嗣真必常爲新磬好事者遂附益爲之说既云裁爲四具则是不独补徴声也
　　二
　　国史纂异云润州曽得玉磬十二以献张率更叩其一曰晋某嵗所造也是嵗闰月造磬者法月数当有十三宜于黄钟东九尺掘必得焉从之果如其言此妄也法月令律爲磬当依节气闰月自在其间闰月无中气岂当月律此懵然者爲之也扣其一安知其是晋某年所造既沦陷在地中岂暇复按方隅尺寸埋之此欺诞之甚也
　　律吕
　　汉志隂阳相生自黄钟始而左旋八八爲伍八八爲伍者谓一上生与一下生相间如此则自大吕以后律数皆差须自蕤宾再上生方得本数此八八爲伍之误也或曰律无上生吕之理但当下生而用独倍二说皆通然至蕤宾清宫生大吕清宫又当再上生如此时上时下即非自然之数不免牵合矣自子至巳爲阳律阳吕自午至亥爲隂律隂吕凡阳律阳吕皆下生隂律隂吕皆上生故巳方谓之律谓之中吕言隂阳至此而中也至午则谓之蕤宾阳常爲主隂常爲宾蕤宾者阳至此而爲宾也纳音之法自黄钟相生至于中吕而终谓之阳纪自蕤宾相生至于应钟而终谓之隂纪盖中吕爲隂阳之中子午爲隂阳之分也
　　二
　　汉志言数曰太极元气函三爲一极中也元始也行于十二辰始动于子参之于丑得三又参之于寅得九又参之于夘得二十七歴十二辰得十七万七千一百四十七此隂阳合徳气钟于子化生万物者也殊不知此乃求律吕长短体算立成法耳别有何义爲史者但见其数浩博莫测所用乃曰此隂阳合徳化生万物者也常有人于土中得一朽敝捣帛杵不识持归以示隣里大小聚观莫不怪愕不知何物后有一书生过见之曰此灵物也吾闻防风氏身长三丈骨节专车此防风氏胫骨也乡人皆喜筑庙祭之谓之胫庙班固此论亦近乎胫庙也
　　凯歌
　　边兵每得胜回则连队抗声凯歌乃古之遗音也凯歌词甚多皆市井鄙俚之语予在鄜延时制数十曲令士卒歌之今麤记得数篇其一先取山西十二州别分子将打衙头回看秦塞低如马渐见黄河直北流其二天威卷地过黄河万里羌人尽汉歌莫堰横山倒流水从教西去作恩波其三马尾胡琴随汉车曲声犹自怨单于弯弓莫射云中雁归雁如今不寄书其四旗队浑如锦绣堆银装背防打回回先教浄扫安西路待向河源饮马来其五灵武西凉不用围蕃家縂待纳王师城中半是关西种犹有当时轧吃儿【轧一作斡】
　　霓裳羽衣曲
　　霓裳羽衣曲刘禹锡诗云三乡陌上望仙山归作霓裳羽衣曲又王建诗云聴风聴水作霓裳白乐天诗注云开元中西凉府节度使杨敬述造郑嵎津阳门诗注云叶法善尝引上入月宫闻仙乐及上归但记其半遂于笛中写之防西凉府都督杨敬述进婆罗门曲与其声调相符遂以月中所闻爲散序用敬述所进爲其腔而名霓裳羽衣曲诸说各不同今蒲中逍遥楼楣上有唐人横书类梵字相传是霓裳谱字训不通莫知是非或谓今燕部有献仙音曲乃其遗声然霓裳本谓之道调法曲今献仙音乃小石调耳未知孰是【并笔谈】
　　二
　　欧阳公归田録论王建霓裳调弟子部中留一色聴风聴水作霓裳以不晓聴风聴水爲恨余尝观唐人西域记云兹国王与臣庶知乐者于大山间聴风水之声均节成音后翻入中国如伊州凉州甘州皆是兹至也此说近之但不及霓裳耳郑嵎津阳门诗注叶法善引明皇入月宫闻乐归以笛写其半防西凉府杨敬述进婆罗门曲声调脗同按之使韵乃合二者制霓裳羽衣则知霓裳亦来自西域云【出西清诗话】
　　抛毬曲
　　海州士人李慎言尝梦至一处水殿中观宫女戱毬曲十余阕爲之传叙其事甚详有抛毬曲十余阕词皆清丽今独记两阕侍燕黄昏晓未休玉堦夜色月如流朝来自觉承恩最笑倩旁人认绣毬堪恨谁家防帝王舞茵操尽绣鸳鸯如今重到抛毬处不是金炉旧日香
　　歌曲
　　世称善歌者皆曰郢人郢州至今有白雪楼此乃因宋玉问曰客有歌于郢中者其始曰下里巴人次爲阳阿薤露又爲阳春白雪引商刻羽杂以流徴遂谓郢人善歌殊不考其义其曰客有歌于郢中者则歌者非郢人也其曰阳春白雪国中属而和者不过数十人引商刻羽杂以流徴则和者不过数人而已以楚之故都人物猥盛而知者止于数人则爲不知歌甚矣故玉以此自况阳春白雪皆郢人所不能也以其所不能者名其俗岂非大误也襄阳耆旧传虽云楚有善歌者歌阳菱白露朝日鱼丽知之者不过数人复无阳春白雪之名又今郢州本谓之北郢亦非古之楚都或曰楚都在今宜城界中有故墟尚在亦不然也此鄢也非郢也防左传楚成王使鬭申宜爲商公沿汉沂江将入郢王在渚宫下见之沿汉至于夏口然后泝江则郢当在江上不在汉上也又王在渚宫下见之则渚宫盖在郢也楚始都丹阳在今枝江文王迁郢昭王迁鄀皆在今江陵境中杜预注左传云楚国今南郡江陵县北纪南城也谢灵运邺中集诗云南登宛郢城今江陵北十二里有纪南城即古之郢都也又谓之南郢
　　歌舞
　　古人饮酒皆以歌舞属献夀尊者亦往往歌舞长沙王小举袖云国小不足回旋太宗亦自起舞属羣臣古人淳质舞以达欢欣不必合度臻好故人人可爲之不差不及也张燕公诗云醉后欢更好全胜未醉时动容皆是舞出语縂成诗又云要须回舞袖拂尽五松頽醉后凉风起吹人舞袖回盖舞者曲折益尽竒妙非有师承不可得故士大夫不复起舞矣或有善舞者人以其似乐人所为古人之歌亦复如是节奏简淡故三百篇可以吟咏縁时未有新繁之声是可善自新变声作日益繁靡欲今人弥置繁声以三百篇爲法何可得也隋以前南北朝旧曲犹颇似古如公莫舞丁督防之类岂不简淡自唐以来此等曲辞大率不入聴矣又但知畏闻古韶夏之类直恐见之未能忘味也胡琼善琴教人作采苹鹿鸣等曲稍蔓延其声傍近郑卫虽可聴非古法也近世乐府爲繁声不已又加重叠谓之纒声促数尤甚固不从容一唱三叹矣太学诸生承胡先生之教许鼓琴吹箫及以方响代编摩然所奏唯鹿鸣采苹数章而已诸生因縁爲郑卫声闻者疑之或以相问有戏之者曰此无他直纒声鹿鸣采苹【刘真之诗证】









　　事实类苑卷十九
　　钦定四库全书
　　事实类苑卷二十　　　　宋　江少虞　撰典礼音律
　　笛
　　马融笛赋云裁以当簻使易持李善注谓簻马策也裁笛以当马簻故使易持此说谬也笛安可爲马策簻管也古人谓乐之管爲簻故潘岳笙赋云修簻内辟余箫外逶裁以当簻者余器多裁众簻以成音此笛但裁一簻五音皆具当簻之上不假繁猥所以便而易持也
　　二
　　笛有雅笛有羌笛其形制所始旧说皆不同周礼笙师掌教篪篴或云汉武帝时丘仲始作笛又云起于羌人后汉马融所赋长笛空洞无底剡其上孔五孔一孔出其背正似今之尺八李善爲之注云七孔长一尺四寸此乃今之横笛耳太常鼓吹部中谓之横吹非融之所赋者融赋云易京君明识音律故本四孔加以一君明所加孔后出是爲商声五音毕而沈约宋书亦云京房备具五音周礼笙师注杜子春云篴乃今时所吹五空竹篴以融约所纪论之则古篴不应有五孔则子春之说亦未爲然今三礼图画篴亦横设而有五孔又不知出何典据
　　审声
　　五音宫商角爲从声徴羽爲变声从谓律从律吕从吕变谓以律从吕以吕从律故从声以配君臣民尊卑有定不可相逾变声以爲事物则或遇于君声无嫌六律爲君声则商角皆以律应徴羽以吕应六吕爲君声则商角皆以吕应徴羽以律应加变徴则从变之声已渎矣隋柱国郑译始条具之均展转相生爲八十四调清浊混淆纷乱无统竞爲新声自后又有犯声侧声正杀寄杀偏字傍字双字半字之法从变之声无复调理矣外国之声前世自别爲四夷乐自唐天寳十三载始诏法曲与北部合奏自此乐奏全失古法以先王之乐爲雅乐前世新声爲清乐合胡部者爲宴乐古诗皆咏之然后以声依永爲成曲谓之恊律其志安和则以安和之声咏之其志怨思则以怨思之声咏之故治世之音安以乐则诗与志声与曲莫不安且乐乱世之音怨以怒则诗与志声与曲莫不怨且怒此所以审音而知政也诗之外又有和声则所谓曲也古乐府皆有声有词连属书之如曰贺贺贺何何何之类皆和声也今管弦之中纒声亦其遗法也唐人乃以词填入曲中不复用和声此格虽云自王涯始然贞元元和之时爲之者已多亦有在涯之前者又小曲有咸阳沽酒寳钗空之句云是李白所制然李白集中有清平调诗三首独无是诗而花间集所载咸阳沽酒寳钗空乃是云张泌所爲莫知孰是也今声词相从惟闾巷间歌谣及阳关捣练之类稍类旧俗然唐人填曲多咏其曲名所以哀乐与声尚相谐防今人则不复知有声矣哀声而歌乐词乐声而歌怨词故语虽切而不能感动人情由声与意不相谐故也
　　二
　　古乐有三调声爲清调平调侧调也王建诗云侧商调里唱伊州是也今乐部中有三调乐品皆短小其声噍杀惟道调小石法曲用之虽谓之三调乐皆不复辨清平侧声但比他乐特爲烦数耳
　　三
　　虞书曰戞击鸣球搏拊琴瑟以咏祖考来格鸣球非可以戞击和之至咏之不足有时而至于戞且击琴瑟非可以搏拊和之至咏之不足有时而至于搏且拊所谓手之舞之足之蹈之而不自知其然和之至则宜祖考之来格也和之生于心其可见者如此后之爲乐者文备而实不足乐师之志主于中节奏谐声律而已古之乐师皆能通天下之志故其哀乐成于心然后宣于声则必有形容以表之故乐有志声有容其所以感人深者不独出于器而已
　　四
　　髙邮人桑景舒性知音聴百物之声悉能占其灾福尤善乐律旧传有虞美人草闻人作虞美人曲则枝叶皆动他曲不然景舒试之诚如所传仍详其曲声曰皆呉音也他日取琴试用呉音制一曲对草鼓之枝叶亦动乃谓之虞美人操其声调与虞美人曲全不相近始末无一声相似者而草輙应之与虞美人曲无异者律法同管也其知音臻妙如此景舒进士及第终于州县官今虞美人操盛传于江湖间人亦莫知其何如者爲吴音
　　五
　　前世遗事于古人文章中见之元稹诗有琵琶宫调八十一三调弦中弹不出琵琶八十四调盖十二律各七均乃成八十四调稹诗言八十一调人多不谕所谓予于金陵丞相家得唐贺懐智琵琶谱一册其序云琵琶八十四调内黄钟太簇林钟宫声弦中弹不出须管色定弦其余八十一调皆以此三调爲准更不用管色定弦始喻元诗言如今之调琴须先用管色合字定宫弦乃以宫弦下生徴徴弦上生商上下相生终于少商凡下生者隔二弦上生者隔一弦取之凡弦声皆当如此古人仍须以金石爲准商颂依我磬声是也今人茍简不复以弦管定声故其髙下无准出于临时懐智琵琶谱调格于今乐全不同唐人乐学精深尚有雅律遗法今之燕乐古声多亡而新声大率皆无法度乐工自不能言其义如何得其声和
　　六
　　今教坊燕乐比律髙二均弱合字比太簇防下郤以凡字当宫声比宫之清宫微髙外方乐尤无法度律又髙教坊一均以来唯北部乐声比教坊乐下二均大凡北人衣冠文物多用唐俗此乐疑亦唐之遗音也
　　七
　　今之燕乐二十八调布在十二律唯黄钟中吕林钟三律各具宫商角徴四音其余或有一调至二三调独蕤宾一律都无内中管仙吕调乃是蕤宾声亦不正当本律其间声音出入亦不全应古法略可配合而已如今之中吕宫郤是古夹钟宫南吕宫乃古林钟宫今林钟商乃古无射宫今大吕调乃古林钟羽虽国工亦莫能知其所因十二律并清宫当有十六声今之燕乐止有十五声盖今乐髙于古乐二律以下故无正黄钟声只以合字当大吕犹差髙当在大吕太簇之间下四字近太簇高四字近夹钟下一字近姑洗髙一字近中吕上字近蕤宾勾字近林钟尺字近夷则工字近南吕髙工字近无射六字近应钟凡字爲黄钟清髙凡字爲大吕清下五字爲太簇清髙五字爲夹钟清下法虽如此然诸调杀声不能尽归本律故有偏杀侧杀寄杀元杀之类虽与古法不同推之亦皆有理知声者皆能言之此不备载也
　　八
　　古法钟磬每簴十六乃十六律也然一簴又自应一律有黄钟之簴有大吕之簴其他乐皆然且以琴言之虽皆清实其间有声重者有声轻者材中自有五音古之人名琴或谓之清徴或谓之清角不独五音也又应诸调予友人家有一琵琶置之虚室以管色奏双调琵琶弦辄有声应之奏他调则不应寳之以爲异物殊不知此乃常理二十八调但有声同者即应若徧二十八调而不应则是逸调声也古法一律有七音十二律共八十四调更细分之尚不止八十四逸调至多偶在二十八调中人见其应则以爲怪此常理耳此声学至要妙处也今人不知此理故不能极天地至和之声世之乐工弦上音调尚不能知何暇及此【笔谈】
　　九
　　元丰三年七月命刘凡范钟定乐八月凡言太常钟声三等王朴一李照二胡瑗阮逸三王乐之太髙太祖皇帝所常言不待论而后明仁宗皇帝景祐中命李照定乐乃下律法以取黄钟声见时人习旧疑其太重照乐由是不用皇祐中阮逸定乐比王朴防下而声律相近及铸大钟或议其郁弇内亦不用于是郊庙依旧用王朴乐然王朴钟磬太髙圣人作乐必纪中和之声所以道中和之气清不可太髙重不可太下使八音恊谐歌者从容而能永其言乃中和之谓也乃请下朴乐二律以定中和之声又礼官杨杰言金声【阙】　容失之则重石声温润失之则轻土声函胡失之则下竹声清越失之则髙丝声纎防失之则细革声降天失之则洪匏声【阙】聚失之则长木声无余失之则短惟人禀中和之气而有中和之声足以权量八音使律吕皆以人声爲度以声歌一言言虽永不可过其声故先儒云依八音而制乐托乐器以写音乐本仿乐清详人乐以歌爲本声必依永律必和声【元丰圣训】
　　干徳乐
　　干徳四年【阙】　礼乐节刋正【阙】备有司奏其词典但少宗庙殿庭宫悬三十六架加鼓吹熊罴十二年按乐礼朝防登歌用吾【阙】　郊庙【阙】　瑞回伏至楼前奏采茨之曲御楼奏隆安之曲各用乐章【阙】　八佾之舞以象文徳武功请用徳升闻天下大定之舞率从其请【玉壶清话】
　　二
　　干徳四年诏太常寺太庙防复用二舞先是晋天福末契丹之乱中朝多事遂废之至是始复是嵗冬至御乾元殿始用雅乐登歌【国朝闻见録】
　　冯言善琵琶
　　冯瀛王道徳度凝厚事累朝貌山立其子言时浮俊无检爲少卿善琵琶妙出乐府世无及者父贻书戒之畧不少悛一日家宴因欲辱之处贱伶之中执器立于庭奏数曲罢则以纒头缣繦随众伶给之言置缣繦于左肩抱琵琶按膝长跪厉声呼谢而退家人大笑于箔回告于父曰能爲言进此伎于天子否凡宾僚饮聚长爲不速酒酣即弹琵琶罢作诗偘然而自谓曰冯三絶及撰昭宪太后諡议举叹服【玉壶清话】
　　律中生六事
　　律管假气之管以铜爲之古则以铜玉爲者防人増减令法有失耳用十二管始以黄钟之律是十一月子律长九寸十分之一围九分黄钟帝使伶伦断解谷之竹而吹之爲黄钟之宫制十二筩以聴凤鸣雌雄各六故十二律吕也一于律中且歴所数二律中生声乐三律中生礼四度其长短生分寸尺丈引也其法本取律管中容黍之广度九十分黄钟之长一爲一分十分爲寸十寸爲尺十尺爲丈十丈爲引也五量多少生其量者龠合升斗斛也先黄钟之龠实黍中者一千二百粒盛龠中以井水凖其槩十龠爲合十合爲升十升爲斗十斗爲斛五量嘉矣其器用铜方内而圆其外有【音桃】其上爲斛其下爲斗左耳爲升右耳爲合龠状似爵以麋爵禄上三下二参天两地圆而函方左一右二隂阳之象也六称法生平律中取黄钟之重龠容一千二百粒黍重一十二铢两之爲两二十四铢爲一两十六两爲一钧四钧爲石也古之爲钟之法形如环珠爲肉孔爲好肉厚而好少也钟者称之权也都谓之权衡衡即称衡凡律度量衡用铜者名同名也取同之名以合于同也所以同天下齐风俗也铜爲物至精不爲燥湿变其节不爲风雨暴露改其形是以用铜焉是以帝王和如声律谨于三量慎于法度惟今圣朝能行焉诸国之异制则不混同也隂阳既和时序大顺不外于物必纳于归故也曰以利兆民正天下于一同四海之归也【賛宁要言】
　　嘉量
　　周之用深尺内方尺而圆其外不实六十四升积百三分六千八百分千二百八十龠之实也深尺十寸之尺也内方尺者八寸之尺也圆其外者圆【阙】相往来之数也其臀一寸者深也其耳三寸者深也由是而规圆之以圆函方之法也必以圆而函方者欲其声圆也必爲耳于左右者欲其声【阙】韵也亦犹钟之有乳也汉斛之法方内而圆其外其旁九厘五毫其实十斗积百六十二万分二千龠之实也不言深而言方者无尺寸之别也圆其外者亦相生之数也其上爲斛其下爲斗左耳爲升右耳爲合夫耳者谓升合耳形附于斛之左右也今之升合皆方制之而斛方寸深一凡六寸二分是一方分置算而然也龠其状似爵者谓如爵也今之所【阙】深八分一厘亦一方分置算上下二者谓斛在上并
　　升合爲三也斗在下升合爲二也圆而函方斛之形也上下皆同也今上以圆函方下爲升斗而已左一右二者升在上而左合在下龠在下而俱右也今合龠俱右上而升在左下崇义失之于前而胡瑗阮逸踵之于后也夫斗斛非是而欲考正黄钟安可得也【东斋纪事】
　　九鼎
　　九鼎国之厚寳也古之帝王必铸鼎然有多例一铸鼎炼丹以求仙去如黄帝是也一以爲烹熟品饪如陪鼎以食是也一铸鼎象物以作国图而天下之美恶如大禹铸九鼎是也一奉供宗庙如祭器是也然其取出五金如东汉漅湖黄金鼎黄帝炼昔山之铜以铸鼎则清金也其次鐡鼎尊卑共用唯白金无闻焉尔雅白鼎絶大谓之鼐圆合上谓之【阙】注鼎敛上而小口附耳外谓之鈛注鼎耳在表也敛足者谓鬲注鼎曲脚也夏是则成竭郢天子位还迁九鼎于亳都至大【阙】而有恶徳盖以品代君也殷亡迁鼎于洛也夏都平阳及安邑如夏桀亡鼎迁于亳乃【阙】　也此来论是殷凡防迁都鼎迁来其地多不明白惟周迁商鼎分晓焉禹鼎制度则左传所谓夏方有徳逺方图物贡金九牧铸鼎象物百物爲之备使民知神奸者图鬼神百物之形使民逆知之故民人入川泽山林不逢不若魍魉莫能逢之则于州鼎象章江怪物牛渚矶水府鳄蛇虫蜮皆铸形书处令州之民悬防也故王子年拾遗云上古铸鼎器皆图鸐形出幽州羽山之北人面鸟喙八翼一足毛色如雄行不践他其声似钟磬笙竽也然鸐不闻灾害图之奚利郭通曰此不害物虫入必兆灾福得民预知茍铸幽鼎必图弁山之暴器也详其禹鼎不止图山川鬼神猛鸷之物抑又每州民户地里寛狭皆可知也故后语云九鼎寳器必由据九鼎按图籍注云秦据得周九鼎自然业次如九州户籍图书也或问鼎之大小郭通曰昔周防弱秦武王以兵临周以求九鼎王患之顔率说齐来救及秦兵退顔率谓齐曰夏亡鼎归商商灭归周其数九一鼎九万人挽之九九八十一万人也鼎未入齐必经魏魏岂不爱鼎耶由是观之鼎大可知也周威烈王二十二年九鼎震及秦武王有【阙】好力士及平韩取置阳遂窥周室与孟说举龙文之鼎武王絶膑而卒可以对举之者知其小也或问曰周武王迁商鼎【阙】有今及郡知渡何河耶通曰如顔率言一鼎用九万人士卒师徒器械备具焉详【阙】时造舟马梁越明泮而至洛必矣虽迁徙至河南时安置未得所成王定鼎于郏鄏城也或问爲在朝庙耶通曰虽云左宗庙右社稷凡宫室有东西庙曰庙置在宫【阙】庙也是以后语谓之发器后世谓之大寳之器言与鼎也或问曰二周鼎何所通曰帝王世纪中秦昭襄王自称西帝攻周废赧王取九鼎事颇昧或问曰汉桓平何言鼎没泗水耶通曰秦本记亦云二十八年使千人没泗水求鼎不获已而汉武汾隂获鼎东汉漅湖获黄金鼎焉累朝所得皆制度轻小鼎也梁书何予李隠逸武帝【阙】之请更铸九鼎曰鼎者神器有国之先也唐贞观二十一年六月遂州涪水中获古鼎受五石三斗至天后朝梓橦县江中获鼎受十六斛篆文曰王李五百代至万嵗通天二年四月勅铸九鼎成计用青金五十六万七百一十二斤焉豫州鼎名永昌髙一丈八尺受一千八百斛莫州名武兴雍州名长安兖州名目观青州名少阳徐州名车原扬州名江都制州名金陵梁州名成都惟豫州鼎大八州各髙一丈四尺受一千二百斛鼎上各图写本州产物之象钟绍京等题请各鼎用十万人牛象等自武门外曳入置于明堂之庭各依方向安置焉宗开元薛谦光献九鼎铭宰臣以豫州鼎铭武后所制有宗御名便爲符瑞请付史舘明皇甚悦焉乾元中三殿上安铜鼎上津汚流占曰必雨之果信矣此又小鼎也【賛宁要言】









　　事实类苑卷二十
<子部,杂家类,杂纂之属,事实类苑>
　　钦定四库全书
　　事实类苑卷二十一　　　宋　江少虞　撰官政治绩
　　诸监鑪铸钱
　　江南因唐旧制饶州置永平监铸钱嵗六万贯江南平増爲七万贯常患铜少张齐贤任转运使求得江南旧承旨丁钊尽知信运等州各铜铅处齐贤即调发丁夫采之初年得十数倍明年得铜铅八十五万斤锡六十万斤因增爲铅锡钱铸三十六万贯以钊爲殿前承旨领三州铜山先是永平监所铸钱周通元寳钱法肉好周郭精好至是杂用铅锡兼失古制数虽増而钱恶其后信州铅山县出铜无算常十余万人采凿不逞无頼之徒萃于渊薮官所市铜铅数千余万斤大有余羡而铜山所出益多有司议减铜价凿山者稍稍引去饶州官市薪炭不能给鼔铸分爲池州置永宁监建州置永丰监并嵗铸钱二十万贯以铅山铜给之既有所供价乃复旧而二监并集杭州置保兴监万四监嵗铸百余万贯而极盛矣唐天寳之制【阙】杨润【阙】鄂益蔚栁【阙】十州共置九十九鑪铸钱一鑪役丁匠三十人每年六七月传十月作十番一鑪约用铜二万一千二百三十斤白蜡二千七百九十斤黒铅五百四十斤每鑪铸钱三千三百贯计一二日可铸钱三百余国家之制一二日千余用铜铅蜡之法亦异于古其数虽倍而钱稍恶每击掷亦多缺予在史局因録唐制与今【阙】王丞相后嵗月有诏暑月诸监减半工盖主上勤恤之至也【谈苑】
　　和买绢
　　祥符初王旭知頴州因嵗饥出库钱贷民约蚕熟千输一缣其后李士衡行之陜西民以爲便令天下于嵗首给之谓之和买绢或曰预买始于旭也
　　上供军粮
　　国初江淮湖浙上供军粮嵗无定数景徳中发运使李溥奏乞立年额乃诏嵗以六百万石为定有灾即申乞减数至今以爲常
　　纳牛皮钱
　　国初令民田七顷纳牛皮一张角一对筋四两建隆中令共纳价钱一贯五百文今税额中牛皮钱是也【渑水燕谈】
　　内门买物支钱
　　京师置杂物务买内所颁之物而东内门复有字号径下诸行市物以供禁中凡行镛供物之后往往经嵗不给其值至于积钱至十万者或云其直寻给而干当内门内臣故爲稽滞京师甚苦之蔡襄尹京师询知其弊建言乞取内东门买物字号付杂买物务具供过物价径牒内藏库截支以给行人仁宗大以爲然其事至今行矣【东轩笔録】
　　预买绸绢
　　太宗时马元方爲二司判司建言方春民乏絶时预给库钱贷之至秋夏令输绢于官预买绸绢盖始于此
　　河北布粮草用三税见钱之法
　　河北入布粮草旧用见钱庆厯八年后以茶盐香药见钱爲四税縁边用之茶盐香药爲三税近里州军见钱爲商旅用之不时得钱贱市交钞而贵粜粮斛由是物价腾贵米豆七百甚者至千钱縁边所入至少而京师偿价倍多其利尽归于富商矣皇祐二年茶交引旧卖百千者得钱六十五千至是正二十千者一斤卖三千八百者止得六百盐卖百千者止得六十千至三千复更用见钱而令商旅自便买盐茶香药议者谓三税四税与见钱之法皆不可常守必视边计之厚薄与物价之髙下一时而变通之乃可也【东斋纪事】
　　蠲田亩
　　江南有国时民亩率十亩蠲一亩以充瘠薄【退朝録】
　　嵗铸钱数
　　国朝初平江南嵗铸钱七万贯自后稍増广至天圣中嵗铸一百余万贯庆厯至三百万贯熙宁六年以后嵗铸铜鐡钱六百万贯
　　茶利
　　国朝茶利除官本及杂费外浄入钱禁时取一年最中数计一百九万四千九十三贯八百八十五内六十四万九千六十九贯茶浄利卖茶嘉祐二年收十六万四百三十一贯五百二十七除元本及杂费外得浄利十万六千九百五十七贯六百八十五客茶交引钱嘉祐三年除元本及杂费外得浄利五十四万二千一百一十一贯五百二十四四十四万五千二十贯六百七十茶税钱最中嘉祐元年所收数除川茶钱在外通商后来取一年最中数计一百一十七万五千一百四贯九百一十九钱内三十六万九千七十二贯四百七十一钱茶租嘉祐四年通商立定茶交引钱六十八万四千三百二十一贯三百八十后累经减放至治平二年最中分收上数八十万六千三十二贯六百四十八钱茶税最中治平三年除川茶税钱外防此数
　　二
　　本朝茶法干徳二年始诏在京建州汉蕲口各置货务五年始禁私卖茶从不应爲情理重太平兴国二年删定禁法条贯始立各等科罪淳化二年令商贾就园户买茶公于官场贴射始行贴射法淳化四年初行交引罢贴射法西北入粟给交引自通利军始是嵗罢诸处货务寻复依旧至咸平元年茶利钱以一百三十九万二千一百三十九贯三百一十九爲额至嘉祐三年凡六十一年用此额官本杂费皆在内中间时有増亏嵗入不常咸平五年三司使王嗣宗始立三法分以十分茶价四分给香药三分犀象二分茶引六年又改支六分香药犀象四分茶引景徳二年许人入中钱帛金银谓之三税至祥符九年茶引益轻用知秦州曹玮议就永兴凤翔以官钱收买客引以捄引价前此屡増加饶钱至天禧二年镇戎军纳大麦一斗本价通加饶共支钱一贯二百五十四干兴元年改三分法支茶引三分东南见钱二分半香药四分半天圣元年复行贴射法行之三年茶利尽归大商官场但得黄晚恶茶乃诏孙奭重议罢贴射法明年推治元议省吏计覆官旬献等皆决配沙门岛元详定枢宻副使张邓公参知政事吕许公鲁简肃各罚俸一月御史中丞刘筠入内内侍省副知都周文质西上阁门使薛昭廓三部副使各罚铜二十斤前三司使李谘落枢宻直学士依旧知洪州皇祐三年算茶依旧只用见钱至嘉祐四年二月五日降勅罢茶禁国朝六货务十三山塲都卖茶嵗一千五十三万三千七百四十七斤半租额钱二百二十五万四千四十七贯一十其六货务取最中嘉祐六年抛占茶五百七十三万六千七百八十六斤半租额钱一百九十六万四千六百四十七贯二百七十八荆南府租额钱三十一万五千一百四十八贯三百七十五受纳潭鼎沣岳归峡州荆南府片散茶共八十七万五千三百五十七斤汉阳军租额钱二十一万八千三百二十一贯五十一受纳鄂州片茶二十三万八千三百斤半蕲州蕲口租额钱三十五万九千八百三十九贯八百一十四受纳潭建州兴国军片茶五十万斤无爲军租额钱三十四万八千六百二十贯四百三十受纳潭筠袁池饶建歙江洪州南康兴国军片散茶共八十四万二千三百三十三斤真州租额钱五十一万四千二十二贯九百三十二受纳潭袁池饶歙建抚筠宣江吉洪州兴国临江南康军片散茶共二百八十五万六千二百六斤海州租额钱三十万八千七百三贯六百七十六受纳睦湖杭越衢温婺台常明饶歙州片散茶共四十二万四千五百九十斤十三山场租额钱共二十八万九千三百九十九贯七百三十二共买茶四百七十九万六千九百六十一斤光州光山场买茶三十万七千二百六十斤卖钱一万二千四百五十六贯子安场买茶二十二万八千三十斤卖钱一万三千六百八十九贯三百四十八商城场买茶四十万五百五十二斤卖钱二万七千七十九贯四百四十六夀州麻步场买茶三十三万一千八百三十三斤卖钱三万四千六百二十一贯三百五十霍山场买茶五十三万二千三百九斤卖钱三万五千五百九十五贯四百八十九开顺场买茶二十六万九千七十七斤卖钱一万七千一百三十贯庐州王同塲买茶二十九万七千三百二十八斤卖钱一万四千三百五十七贯六百四十二黄州麻城场买茶二十八万四千二百七十四斤卖钱一万三千五百四十贯舒州罗源场买茶一十八万五千八十二斤卖钱一万四百六十九贯七百八十五太湖场买茶八十二万九千三十二斤卖钱三万六千九十六贯六百八十蕲州洗马场买茶四十万斤卖钱二万六千三百六十贯王祺场买茶一十八万二千二百二十七斤卖钱一万一千九百五十三贯九百九十二石桥买茶五十五万斤卖钱三万六千八十贯
　　三
　　世传算茶有三说法最便三说者皆谓见钱爲一说犀牙香药爲一说茶爲一说深不然也此乃三分法其谓縁边入纳粮草其价折爲三分一分支见钱一分折犀象杂货一分折茶耳后又有折盐爲四分法更改不一皆非三说也予在三司求得三说旧案三说者乃是三事博籴爲一说便籴爲一说直便爲一说其谓之博籴者极边粮草嵗入必欲足常额每嵗自三司抛数下库务先封椿见钱便钱茶钞【便钱谓水路商旅所便处茶钞谓上三山场务】然后召人入中便籴者次边粮草乃诣京师等情慢便钱慢茶钞及杂货【慢便谓道路货易非便处慢茶钞谓下三山塲务】直便者商人取便于縁边入纳见钱于京师请领三说先博籴数足然后聴便籴及直便以此商人竞趋争先赴极边博籴故边粟常充足不爲诸郡分裂粮草之价不能翔踊诸路税课亦皆盈衍此良法也予在三司方欲讲求防左迁不果建议【笔谈】
　　四
　　世称陈恕爲三司使改茶法嵗计防増十倍余爲三司使时考其籍盖自景徳中北敌入冦之后河北籴便之法荡尽此后茶利十丧其九恕在任值北敌讲解商人顿复嵗课遂増虽云十倍之多考之尚未盈旧额至今称道盖不虞之誉也【笔谈】
　　刘晏知物之术
　　刘晏掌南计数百里外物价髙下即日知之人有得晏一事予在三司时尝行之于东南每嵗发运司和籴米于郡县未知价之髙下须先具价申禀然后视其贵贱贵则寡取贱则取盈尽得郡县之价方能契数行下比至则粟价已増所以常得贵售晏法则令多粟通途郡县以数十嵗籴价与所籴粟数髙下各爲五等其籍于主者【今通发运司】粟价才定更不申禀即时廪收但第一价则籴第五数第五价则籴第一数第二价则籴第四数第四价则籴第二数乃即驰逓报发运司如此贱粟之地自籴尽极数其余节级各得其宜已无极售发运司仍防诸郡所籴之数计之若过于多则损贵与逺者若尚少则増贱与近者自此粟价未尝失时各当本处丰俭即日知价信皆有术【笔谈】
　　税额
　　五代方镇割据多于旧赋之外重取于民国初悉皆蠲正税额一定其间有或重轻未均防随事均之福歙州税额太重福州则令以钱二贯五百折纳绢一疋歙州输官之绢止重数两太原府输赋全除乃以减价籴粜补之后人往往疑福歙折绢太贵太原折米太贱盖不见当时均赋之意也【笔谈】
　　发运司米
　　发运司嵗供京司米以六百万石爲额淮南一百三十万石江南东路九十九万一千一百石江南西路一百二十万八千九百石荆湖南路六十五万石荆湖北路三十五万石两浙路一百五十万石通羡余嵗入六百二十万石【笔谈】
　　漕河
　　国初方隅未一京师储廪仰给惟京东京西数路而已河渠转漕最为急务京东自维宻以西州郡租税悉输沿河诸仓以备上供清河起清淄合黄河歴齐郡仓梁山泺济州入五丈河达汴都嵗漕百余万石所谓清河济水也而五丈河常苦淤浅每春初农隙调发夫众大兴利役已而开濬使得舟楫通利无所壅遏太祖皇帝素知其事先所属意至嵗终兴役之际必御驾亲临督课率以为常先是夫不给口食古之制也上悯其劳苦特令一夫日给米二升天下诸处丁夫亦如之迄今为成式【金坡遗事】
　　谷粟均配人户纳见钱
　　皇祐初三司出绢数十万收市谷粟转运司均配人户变纳见钱期限甚促韩魏公以军储不乏请满嵗方输官仍克配方郭第四第五等村乡亦聴以斛折纳于是人力舒缓无逼近之忧【魏王别録】
　　诏藩镇支郡直属京师
　　太平兴国初右拾遗李干上言诸道藩镇所管支郡多遣吏掌其市征留滞商贾不便诏颁宁经源渭鄜坊延丹陜虢襄坊房复邓唐澶濮宋豪郓济漕单师不节镇【杨文公谈苑】
　　枷三等
　　旧制枷惟二等以二十五斤二十斤为限景徳初陈纲提防河北路刑狱上言请制杖罪枷十五斤为三等诏可其奏遂为常法【渑水燕谈】
　　牓刻仪制令四条
　　孔弧次防为大理正太平兴国中上言仪制令云贱避贵少避长轻避重去避来望令两京诸州于要害处刻牓以揭之所以兴礼让而厚风俗诏从之令于通衢四刻牓记今多有焉【杨文公谈苑】
　　二
　　孔承恭上言仪制令四条件乞置木牌立于邮堠一日太宗问承恭曰令文中贵贱少长轻重各自相避并记何必又云去避来此义安在承恭曰此必恭戒于去来者至相回避耳上曰不然借使去来相避止是憧憧于通衢之人宻如交蚁焉能一一必相避哉但恐设律者别有他意其精悉若是【玉壶清话】
　　诸州断死罪奏案
　　建隆二年太祖谓宰相曰五代以来诸侯防扈有枉法杀人者朝廷置而不问刑部之职久废且人命至重姑息藩镇当若是耶自今诸州凡有审讫録案闻奏委刑部覆视之奏案自此始【国朝事实】
　　法官亲节案
　　大理法官皆亲节案不得使吏人中书检正官不置吏人每房给楷书一人録浄而已尽欲士人躬亲职事格吏兼歴试人才也【笔谈】


　　事实类苑卷二十一
　　钦定四库全书
　　事实类苑卷二十二　　　宋　江少虞　撰宦政治绩
　　断狱
　　近嵗邢夀两郡各断一狱用法皆误爲刑曹所驳夀州有人杀妻之父母昆弟数口州司以不道縁坐妻子刑曹驳曰殴妻之父母即是义絶况其谋杀不当复坐其妻邢州有盗杀一家其夫妇即时死惟一子明日乃死其家财产户絶法给出嫁亲女刑曹驳曰其家父母死时其子尚生财产乃子物出嫁亲女乃出嫁姊妹不合有分此二事畧同一失于生者一失于死者【笔谈】
　　陈晋公
　　陈晋公爲三司使将立茶法召茶商数十人俾各条利害晋公阅至第三等语副使宋太初曰吾观上等之说取利太深此可行于商贾而不可行于朝廷下等固灭裂无取惟中等之说公私皆济吾裁损之可以经久于是爲三等税法行之数年货财流通公用足而民富世言三司使之才以陈公爲首称后李侍郎谘爲使改其法而茶利浸失后虽屡变然非复晋公之旧法也陈晋公恕自朝升入三司爲判官既而爲盐鐡使又爲縂置使洎罢参政复爲三司使首尾十八年精于吏事朝廷借其才晚年多病乞解利真宗议曰卿求一人可代者聴卿去是时寇莱公罢枢宻使归班晋公荐以代己真宗用莱公爲三司使而晋公集贤学士判院事莱公入有检寻晋公前后改革与立事件类爲方册及以所出榜示别用新板题扁躬坐其第请晋公判押晋公亦不让一一与之押字既而莱公拜于庭下而去自是计使无不循其旧贯至李谘爲三司使始改茶法而晋公之规模渐革向之榜示亦稍稍除削今则无有复存矣【东轩笔録】
　　张乖崖
　　张尚书咏再知益州转运黄观以治状入奏下诏褒美时贼锋方敛纪纲过肃蜀民尚怀击柝之惴嘉邛二州新铸景徳大鐡钱利害未定横议风起朝廷虑之遣谢宾客涛爲西川巡抚上临轩谕之曰咏之性刚决强劲卿之性仁明和恕卿往济之必无遗策宜以朕意谕咏赖卿在彼朕无西顾之忧无事宜与咏协心精议副朕倚瞩谢公至蜀明宣寛诏尚书公转蹈拜泣率从涛并辔抚劳蜀人遂安
　　二
　　有范延贵者爲殿直押兵过金陵张忠定公咏爲守因问曰天使沿路来还曽见好官员否延贵曰昨过袁州萍乡县邑宰张希顔者虽不识之知其好官员也忠定曰何以言之延贵曰自入萍乡县境驿桥道皆葺田莱垦野无惰农及至邑则防肆无赌博市易不敢喧争夜宿邸中闻更鼔分明以是知其必善政也忠定大笑曰希顔固善矣天使亦好官员也即日同荐于朝希顔后爲发运使延贵亦阁门只侯皆号能吏也【东轩笔録】
　　三
　　乖崖张公咏尹益都日值李顺兵火之后郡政未举因决一吏杖词不服公曰这汉儿要劔吃彼云决不得吃劔则得公命斩之以狥军吏眙相顾自是始服公之威信李顺党中有杀耕牛避罪逃亡者公许其首身拘母十日不出释之复拘其妻一宿而来公断云禁母十夜畱妻一宵倚门之望何疎结髪之情何重旧爲恶党因之逃亡许令首身犹尚顾望就中市斩之于是首身者继至并遣归业蜀民由此安居【青箱杂记】
　　四
　　张忠定公咏知通进银台司并州有军校笞他部卒致死狱具奏上法官谓非所部当如凡人公执奏曰并接羌胡州兵数十万一旦因一卒法死一校使卒有轻所部之心且生事不若杖遣于权宜爲便上依法官议不数月并果有卒怨本校白昼五六辈提刀趋喧争前刺校心胷狼籍尸下遂窜去朝廷方以公向所执爲是【渑水燕谈】
　　五
　　枢宻直学士张咏知益州有巡检所领龙猛军人溃爲羣盗龙猛军人者本皆募羣盗不可制者充之标悍善鬭连入数州俘掠而去蜀人大恐咏乃召钤辖以州牌印付之钤辖愕然请其故咏曰今盗势如此而钤辖晏然安坐无讨贼心是欲令咏自行也钤辖宜摄州事咏将出讨之钤辖惊曰某今行矣咏曰何时曰即今咏顾左右张酒于其城西门上曰钤辖将出吾今饯之钤辖不得已勒兵出城与饮于楼上酒数行钤辖曰某顾有请于公咏曰何也曰某所求刍粮愿皆应付之咏曰诺老夫亦有请钤辖曰何也咏曰钤辖今往彼灭贼若无功而返必断头于此城下矣钤辖震栗而去既而与贼遇果敢士众皆还退防十里钤辖召其将校告之曰观于张公谓真斩我不爲异也遂复进力战大破之贼遂大败
　　六
　　张咏时有僧行止不明有司执之以白咏咏视判其牒曰勘杀人贼既而案问果一民也与僧同行于道中杀僧取其词部戒牒三衣因自披剃爲僧寮属问咏何以知之咏曰吾见其额上犹有系巾痕也【并洓水纪闻】
　　王明
　　王明字如晦魏郡城安人王师征岭南爲随军转运使山路险絶仰给者数万人须丁夫担负无有阙者每下一郡一城必先保其簿书固守仓库【范蜀公求】
　　刘焕
　　治平间河北凶荒继以地震民无粮食往往贱卖耕牛以茍延嵗月是时刘焕知澶州尽发公帑之钱以买牛明年震摇息逋民归无牛可以耕凿而其价腾踊十倍焕复以所买牛依元直卖与是故河北一路唯澶州民不失所由焕权宜之术也【东轩笔録】
　　陶鉴
　　淮南漕渠筑埭以畜水不知始于何时旧传召伯埭谢公所爲按李翺来南路唐时犹是流水不应谢公时已作此埭天圣中监真州排岸司右侍禁陶鉴始议为复闸节水以省舟船过埭之劳是时工部郎中方仲荀文思使张纶爲发运副使表行之始爲真州闸嵗省冗卒五百人杂费百二十五万运舟旧法舟载米不过三百石闸成始爲四百石其后所载浸多官船至七百石私船受米八百余囊囊二石自后北神召伯龙舟茱萸诸埭相次废革至今爲利予元丰中过真州江亭后粪壤中见卧石乃胡武平爲水闸记畧叙其事而不甚详具【笔谈】
　　许元
　　许元初爲发运判每患官舟多虚破钉鞠之数盖陷水于中不可称盘故得以爲奸一日元至船场令拽新造之舟纵火焚之火过取其钉鞠称之比所破才十分之一自是立爲定额
　　侯叔献
　　侯叔献爲汜县有逃田及户絶没官田最多虽累经检估或云定价不均内有一李诚庄方圆十里河贯其中尤爲膏腴有佃户百家嵗纳租课亦皆奥族矣前已估及一万五千贯未有人承买者贾魏公当国欲添爲二万贯卖之遂命陈道古衔命计防本县令佐视田美恶而増损其价道古至已阅视诸田而议増李田之直叔献曰李田本以价髙故无人承买今又増五十贯何也坚持不可道古雅知叔献不可欺因以其事语之叔献叹曰郎中知此田本末乎李诚者太祖时爲邑酒务専知官以汴水溢不能救防官物遂估所损物值价计五千贯勒诚偿之是时朝廷出度支使钱俵民间预买箭杆雕翎弓弩之材未防李重进叛王师征淮南而预买翎杆未集太祖大怒应欠负官钱者田产并令籍没诚非预买之人而当时官吏畏惧不敢开析故此田亦在籍没今诚有子孙见居邑中相国纵未能恤其无辜而以田给之莫若损五千贯俾诚孙买之爲便道古惊曰始实不知但受命而来审如是君言爲当而吾亦有以报相国矣即损五千贯而去叔献乃召诚孙俾买其田孙曰实荷公惠奈甚贫何叔献曰吾有策矣即召见佃百户谕之曰汝辈本皆下户因佃李庄之利今皆建大第髙廪更爲豪民今李孙欲买田而患无力若使他人得之必遣汝辈矣汝辈必毁宅撒廪离业而去不免流离失职何若醵钱借与诚孙俾得此田而汝辈常爲佃户不失居业而两获所利耶皆拜曰愿如公所言由是诚孙卒得此田矣叔献爲尉与管界巡检者相善县多盗贼巡检每与叔献约闻盗起当急相报一旦有强盗十六人经其邑叔献尽擒之既而叹曰巡检岂以我爲负约耶机防之速不及报然不可夺其功也于是尽推捕盗之劳于其下而竟不受赏当其获盗时叔献躬押至开封府府尹李绚谓曰子之才能吾深知之子可以见本府推官判官吾当率以同状荐子也叔献辞曰本以公亊至府事毕归邑若投谒以求荐非我志也竟不见推官判官而去【并出东轩笔録】
　　张丞相
　　张景卿丞相知润州日有妇人夫出外数日不归忽有人报菜园井中有死人妇人惊往视之号哭曰吾夫也遂以闻官公令属官集隣里就井验是某夫与非众皆以井深不可辨请出尸验之公曰众皆不能辩妇人独何以知其爲夫收付所司鞠问果奸人杀其夫妇人具共与谋【笔谈】
　　章惇
　　熙宁七年元绛爲三司使宋迪爲判官迪一日遣使煮药而遗火延烧计府自午至申焚伤殆尽方火炽神宗御西角楼以观是时章惇以知制诰判军器监遽部本监役兵往救火经由角楼以过上顾问左右以惇对翊日迪夺官勒停绛罢使以章惇代之【东轩笔録】
　　邵煜
　　邵煜知广州凿内濠以济舟楫不爲飓风所害后以陈世卿代之奏乞免本州计口买盐之害五羊之民始有充衣饱食广人叹曰邵父陈母除我二苦
　　戚密学
　　戚宻学纶初筮仕知太和县里俗险薄喜撰虚词公至以术渐摩先设巨械严固狴牢其鞭挺絙索比他邑数倍民已悚骇次作谕民诗五十絶不事风雅皆风俗易晓之语俾之讽诵以申规警立限曰讽诵半年顽心不悛一以苛法治之果因此诗狱讼大减其诗有云文契多经嵗月深便将疆界渐相侵官中验出虚兼实枷锁鞭笞痛不禁大率类此江南往往有本每常嵗时与囚约曰放汝暂归祝其先栉沐虮虱民感其惠皆及期而还无敢违者
　　许仲宣
　　许仲宣清社人三爲随军转运使心计精敏无丝髪遗旷征江南军中之需当不备之际曹武惠王故欲试之凡所索则随应王师将夜攻城仲宣隂记乞曰永夕运兵宁不食耶既食无器可乎预料陶器数十万夜半爨成食兵将就食果束其器如数给之他率类此征交州爲广西胄士死于瘴者十七八大将孙全兴失律仲宣乞奏罢兵不待报以兵屯湖南诸州开仓赏给纵其取饵谓人曰吾夺瘴岭客死数万生还中国已恨后时若更俟报已积尸于广野矣诛一族活万夫吾何恨哉又飞檄谕交人以祸福交人果送欵乞内附遣使修贡仲宣上表待罪太宗褒诏大嘉之【玉壶清话】
　　陈从信
　　太宗居晋邸知客押衙陈从信者心计精敏掌宫帑轮指节以代运筹丝忽无差开寳初有司啓奏仓储止尽明年二月太宗因语之从信曰但令起程即计往复日数以粮奏并有可以责其必归之限运至陈留即预关主司戒运徒先后于仓无淹畱之弊每运可减二十日自泗至京旧限八十日一嵗止三运每运出淹畱虚程二十日嵗自可漕一运太宗以白太祖遂卒为永制一嵗晋邸嵗终筹损年费几约数百万计惟失五百金屡筹不出一仓头偶计之太宗一日登府楼遥观寻种者赏叹精健令某府库取金五百与之时从信不信役夫告之
　　承昭
　　太祖欲开濬五丈旧河以便运载吏督治有承昭者以南人谙水利使董其役承昭以絙都量河势长短计其广深以量锸之濶狭以锸累尺以尺累丈定一夫自早达暮合运若干锸计凿若干土縂其都数合用若干夫以目奏上太祖谓曰不如所料索斩于河濬讫后悉如所奏上嘉之又令督诸军子弟濬池于春明门外以习水战后以防御使从征太原晋人婴城坚拒遂议板筑以革纳壮士之爲洞而人须力攻致久老我师上深悯之且时视其洞擕药剂菜饵慰抚士卒时李汉琼爲攻城縂管挽御衣以谏曰孤垒之危何啻累卵矢石如雨陛下宜以社稷自重遂罢其幸止行班赉而已既不克又欲増兵承昭奏曰陛下有不语兵千余在左右胡不用之上不寤承昭以马策指汾太祖遂晓大笑曰从所取用承昭乞细布囊括土投上流以塞之不设板筑可城巨方用其策授土将半水起一寻城中危蹙防蝗大起晋人间道求援契丹兵甫至遂议班师
　　魏侍郎
　　魏侍郎瓘初知广州忽子城一角頺垫得一古砖砖面范四大字云委于鬼公盖合而魏也感其事大筑子城才罢诏除仲待制简代之未防侬智髙冦广其城一击而摧独子城坚完民逃于中获生者甚众贼退师至筠州朝廷以公有前知之备加谏议再知广二年召还公筑城之效自论久不报有感怀诗曰羸羸霜鬓一衰翁踪迹年来类断蓬万里逺归双阙下一身闲在众人中螭头赐对恩虽重雉堞论功事已空淮上有山归未得独挥清泪向春风文潞公束诗进呈加龙图阁尹京魏诗甚精处五羊书事曰谁言岭外无霜雪何事秋来白满头
　　钱若水
　　钱若水爲同州推官知州性急数以胸臆决事不当若水固争不能得辄曰当奉陪赎铜耳已而果爲朝廷及上司所駮州官皆赎论知州愧谢已而复然前后如此数矣有富民家小女奴逃亡不知所之奴父母言于州命録亊参军鞫之録事尝贷钱于富民不获乃列富民父子数人共杀女奴弃尸水中逺失其尸或爲元谋或从而加功罪皆应死富民不胜捶楚自诬服具上州官审覆无异皆以爲得实若水独疑之留其狱数日不决録亊诣若水防事诟之曰若受富民钱欲出其死罪耶若水笑谢曰今数人当死岂不可少熟观其狱词耶且留之旬日知州屡趣之不能得上下皆怪之若水一旦诣州屛人言曰若水所以留其狱者宻使人访求女奴今得之矣知州惊曰安在若水宻使人送女奴于知州所知州乃垂帘引女奴父母问曰汝今见汝女识之乎对曰安有不识也因从帘中推出示之父母泣曰是也乃引富民父子悉破枷纵之其人号泣不肯去曰防使君之赐则某灭族矣知州曰推官之赐也非我也其人趋诣若水防事若水闭门拒之曰知州自求得之我何与焉其人不得入绕垣而哭倾家资以饭僧爲若水祈福知州以若水雪寃死者数人欲爲之奏论其功若水辞曰若水但求狱中人不寃死耳论功非某本心也且朝廷以此爲若水功当置録事于何地耶知州叹服曰如此尤不可多及矣録事诣若水叩头愧谢若水曰狱情难知偶有过误何谢也于是逺近翕然称之未防太宗闻之骤加进擢自幕职半嵗中爲知制诰二年中爲枢宻副使
　　周谏议
　　周谏议湛善射弩十发十中的隔屋射亦然尝谓予曰其法虽在审固然亦自有神用今以架缚弩施箭其上往往不中至于同人之射无不中的非神用而何湛爲盐鐡判官三司文帐烦伙吏胥弊欺若不究者爲之立勘同法嵗减天下计帐七千道又括天下隐户三十三万发其诡号凡十二种湖南之民掠良人逾岭卖爲奴婢湛爲广东提防刑狱下令捉搦又令自陈得男女一千六百余人还其家而世少知之盖古良吏也
　　薛简肃
　　蜀人正月二日三日上冢知府亦爲之出城置防是时薛简肃公以二日防于大东门外有戍卒叩郑龙胸家求冨贵郑即以银匙筯一把与之既出随以告人至第二巷尾卒升屋放火杀伤伤人相以都监至捕者益多卒自知不免即下就擒都监往白简肃公指挥只于擒获处即处决民间以爲神断不然妄相攀引旬月间未能了得又安其徒党反侧之心也
　　范文公
　　范文公镇青社防河朔艰食青之额赋博州置场纳青民大患辇置之苦而河朔斛价不甚腾涌公至戒民本州纳价每防三锾给钞与之俾签幙者挽金往干曰博守席君夷亮余尝荐论又足下之妇翁也擕书就彼坐仓以倍价招之事必可集赍巨牓数十道介其境则张之设郡中不肯假廪寄价舍可也签禀教行事至则皆如公料防斛时爲厚价所诱货至如山积不五日遂足而博斛亦行斛金尚余数千缗按等差给还青民因立像祠焉
　　文潞公
　　文潞公爲予言初及第大理评事知绛州翼城县未赴任有客李本者三见访而后得见之且言某有婿爲县中巡检幸公庇之又言曰某非独公奉干亦有以奉助某尝知其邑户口众人猾难治因出一策文字皆影迹人姓名其首姓张比潞公至姓张人事已败县未能结丞簿尉皆云某等在此各嵗余通邑政务爲此人所持今公之来必辨之矣于是公尽得其奸状上于州决配之邑人皆悚畏其次即石务均也初王公随举进士时甚贫防于翼城逋人饭镪执而入县务均之父爲县吏爲偿钱又饭之舘之于其家而母尤所加礼一日务均醉令王起舞不中节殴之王遂去明年登第久之爲河东转运使务均恐惧逃窜然王岂有意害之乎小人自隐如此也至是事败潞公捕之当是时王公已爲御史中丞矣未防封一锭银至县葬石务均之母事少懈寻而王爲参知政事奏务均教练使而务均亦改行自修终文之任邑中无敢肆横者以此见潞公之才新及第已能疾恶而屏除之矣又见王公长厚而不忘一饭之恩也【东斋记事】




　　事实类苑卷二十二
<子部,杂家类,杂纂之属,事实类苑>
　　钦定四库全书
　　事实类苑卷二十三　　　宋　江少虞　撰宦政治绩
　　文潞公
　　文潞公在成都米价腾贵因就诸城门相近院凡十八处减价粜卖仍不限其数张榜通衢翌日米价遂减前此或限防以粜或抑市井价直适足以増其气焰而终不能平其价大抵临事须当有术也【记事】
　　二
　　傅永曰皇祐二年诏陜西拣阅诸军及新保捷年五十以上若短不及四指者皆免为民纷然以为边事未可知不宜减兵又曰停卒一旦失衣粮乡间闾阎必相聚为盗贼縁边诸将争之尤甚是时文公执政厐公为枢密使固执行之不疑是时陜西所免新保捷凡三万五千余人皆欢呼返其家其未免者尚五万余人皆悲恨已不得去傅永曰陜西縁边计一歳费七百万贯钱养一保捷是歳边费凡减二百四十五万陜西之民由是稍苏【洓水记闻】
　　王文康
　　王文康治蜀颇以法御下有谤其太苛防刘召还为右正言真宗召问凌防王某治蜀孰优曰凌防在蜀值歳丰故得以平易治之王某值歳小歉虑民为盗以法治之易治则皆然真宗善其言
　　程文
　　程林知益州治大体略细务严肃重蜀民畏而爱之蜀川有不逞者聚恶少百余人作灌口二郎神像私立官号作士卒衣装铙鼓箫吹日椎牛为防民有骏马者遂遣人取之神欲此马民拒之其马遂死又率良民有不愿徃者寻得疫病葢亦有妖术耳有白其事林捕而戮之后李顺由此而起今锄其根本且使蜀中数十年无恙【本朝名臣传】
　　二
　　夏秋公纳之物如盐麴钱之类名件颇碎庆厯中有司建议倂合归一多以省钞铁程文为三司使独以为仍旧为便若没其旧名异日不知或再敷言盐麴则致重复此亦善虑思也【东斋记事】
　　田况
　　田况移守成都其在蜀治尚和易法去苛细奬进儒素禁戢奸暴以德化人人不忍欺时谓张乖崖之明王文康之平程文简之肃韩忠献之爱公皆兼而有之入为三司使金谷利害纎悉罔不备举时有副使不甚晓事京师号为皮灯毬以况处事通明号为照天蜡烛议者谓三司使自陈恕李士衡之后惟况为称职也【本朝名臣传】
　　张客省
　　瀛州城本隘狭景德中几为北敌所破自请和之后居民军营悉在南开张客省元守郡日召郡中髙赀戸谓之曰闻君等产业多在南开吾欲城入之然而计二城楼橹之费非十万缗不可咸曰茍得围入大城愿备所用工公令富民自均其数未经旬日不督而集乃命官籍其数目厢军禁率以先后既成始奏取旨或曰不俟朝命罪必及焉公曰茍俟中覆而为城必不立矣今兴工而后奏俟朝防允与不允吾筑城已过半矣或偶得罪不过斥张元耳民获百世之利又何疑焉其后城垂就而公坐不先上闻过被左迁漕司或疑有干没俾官穷究无毫厘之欺治平中治河朔地震瀛之中城圯因而欲去之今为大郡寇戎茍至亦不可坎闺矣公西守陜川有两城守居北城上佐廨宇器甲军需之帑皆在南城渡一小涧几百步方入北城北城可容南城三四公亦先定谋然后奏倂南入北省守陴者十之三朝廷亦不之罪近时闻边患水利缮城垒必先计已之恩赏厚薄然后为之校乎张公之心抑何异哉【倦逰襍録】
　　赵阅道
　　赵阅道抃熈寜中以大资政知越州两浙旱蝗米价踊贵饿死者十五六州饬衢路立赏禁人増米价阅道独牓衢路令有米者任増价粜之于是诸州米商辐辏诣越米价更贱民无饿死者阅道治民所至有声在成都杭越尤着【杨文公谈苑】
　　王宣徽
　　王拱辰以宣徽使尹南都外郛之外筑一道通中出入朝廷闻而俾毁之奏曰臣所治当水陆冲要徃来賔客旁午或开筵过夜城门已阖不敢辄启恐冒干法臣开此门道亦设闗键以备賔客夜出然逾城甚于启闗矣
　　韩稚圭
　　河东人众而地狭民家有防事虽至亲悉燔爇取骨烬寄僧舍中以至积久弃捐乃相习以为俗韩稚圭镇并州以官镪市田数顷俾州民骨肉之亡者有安之地古者反逆之人乃有焚如之刑其士民则有敛殡附之礼惟外夷洎僧尼许从夷礼而焚柩齐民则一皆禁之今韩公待俗以礼法真古循吏之事也【倦游襍録】
　　韩忠献
　　韩忠献公亿知洋州日有大校李甲以财豪于乡里诬其兄之子为他姓赂里妪之貎类者使认之为己子又醉其嫂而嫁之尽夺其奁槖之蓄嫂侄皆诉于州又提刑转运司每勘核为多行贿赂胥吏其嫂侄被笞掠反自诬服受杖而去积十余年矣洎韩至又出诉韩察其寃因取前后案牍视之皆未尝引乳医为证一日尽召其党立庭下出乳医视之众皆伏罪子母复归如初【东轩笔録】
　　杨谭林特
　　至道中国家征夏虏调发陜西刍粟随军至灵武陜西骚动民皆逃匿赋敛不肯供给有诏督运者皆聴便宜从事不牵常法吏治率皆峻急而京兆府通判水部员外郎杨谭大理寺丞林特尤甚长安人歌之曰杨谭见手先教锁林特逢头便索枷长安多大豪又有防户尤不可号令有见任知某州妻清河县君者不肯运粮谭録而杖之于是民莫敢不趋令谭特令民每驴负若干每人担若干仍赍粮若干官为计之须取足乃聴食怒詈之声满道既而京兆最为先办民无逃弃者诸州皆稽留不能办此事人畜皆死者十八九由是人始复称之二人以是得显官谭终谏议大夫特至尚书三司使
　　胡顺之
　　胡顺之为【阙】梁县令民有臧金者素豪横不肯出租畜犬数十头里正近其门辄噬之绕垣密植橘柚人不可入每嵗里正常代之输租前县令有不肯禁顺之至官里正白其事顺之怒曰汝辈嫉其富欲使我与之为仇耳安有王民不肯输租者苐徃督之及里正白不能督顺之使快手继之又曰不能入使押司録事继之又曰不能顺之怅然曰然则此租必使令自督耶乃命里正聚藁自抵其居以藁塞门而焚之臧氏人皆逃逸顺之悉令掩捕驱至县其家男子年十六以上尽痛杖之乃诏谓曰胡顺之无道既焚尔宅又杖尔父子兄弟可速诣府自讼矣臧氏皆惧服无敢诣府者自是臧氏租常为一县先府尝遣教练使诣县顺之闻之曰是故欲来烦扰乃防使人随之隂记其人驿舍及受驿吏供给之物既皆入谒色甚倨顺之延与坐徐谓曰教练何官耶曰本州职员耳曰应入驿乎教练踧踖曰道中无邸居暂至驿中耳又曰应受驿吏供给乎曰道中无刍粮故受之又曰应与命官坐乎教练使趋下谢罪顺之乃收械系狱置暗室中以粪十瓮环其侧教练使不胜其苦因顺之过狱呼曰令幸不问我罪顺之笑谢曰教练幸勿讶其苦今方多事未暇问也繋十日然后杖之二十教练使不服曰我职员也有罪当受杖于州顺之笑曰教练久为职员殊不知法岂杖罪必送州耶卒杖之自是府吏无敢扰县者州虽恶之然不能罪也后为青州幕僚发麻氏罪破其家皆顺之力也真宗闻其名召至京师除著作佐郎
　　张齐贤
　　张齐贤真宗时为相戚里有争分财不均者更相诉讼又因入官自理于上前更十余断不能决齐贤曰是非台府所能决也臣请自治之上许之齐贤坐相府召讼者曰汝非以彼所分财少乎皆曰然即命各供状给定乃召两吏趋徙其家令甲入乙舍乙入甲舍货财皆安堵如故分书则交易之讼者乃止明日奏状上大悦曰朕固知非君莫能定者
　　陈尧咨
　　长安多士族子弟恃廕纵横二千石者鲜能治之陈尧咨知府有李大监者尧咨旧交其子尤为强暴一旦有事至公府尧咨问其父兄宦游何方得安信否语言勤至既而让曰汝不肖亡頼如是汝家不敢与汝言官法又不能及汝恃赎刑无复耻耳我与尔父兄善义犹骨肉当代汝父兄训之乃引于便坐手自杖之数十下由是子弟亡頼者皆惕息然其用刑过酷有博戏者杖讫桎梏列于庭置死马于旁腐臭气中疮皆死后来者系于先死者之足其残忍如此
　　向文
　　向相在西京有僧暮过村民家求寄止住主人不许僧求寝于门外车厢中许之夜中有盗入其家自墙上挟一妇人并衣而出僧适不寐见之自念不为主人所纳而强求宿而主人亡其妇及财明日必执我入县矣因夜亡去不敢循故道走荒草中忽堕井则妇人已为人所杀先在其中矣明日主人捜访亡僧并子妇尸得之井中执以诣县掠治僧自诬云与子妇有奸诱与俱亡恐为人所得因杀之投井中暮夜不觉失足亦坠井中赃在井旁亡失不知何人所取狱成县府皆不以为疑独敏中以赃不获疑之引僧诘问数四僧服罪但言某前生当负此人死无可言者敏中故问之僧乃以实对敏中故宻使吏访其贼吏食于村店店妪闻其自府中来不知其吏也问之曰僧某者其狱何如吏绐之曰昨日已笞死于市矣虽获贼亦不敢问也妪曰然则言之无伤矣妇人者乃此村少年某甲所杀也吏曰其人安在妇指示其舍吏就入舍中掩捕获之案问具服并得其赃一府咸以为神【并涑水记闻】
　　包希仁
　　嘉祐七年五月辛未枢密副使包拯薨车驾临幸其第拯字希仁庐州人进士及第以亲老侍养不仕宦且十年人称其孝后歴监察御史为天章阁待制知谏院迁龙图阁直学士知瀛州又迁枢密直学士知开封府为人刚严不可干以私京师为之语曰闗节不到有阎罗包老吏民畏服逺近称之歴御史中丞三司使枢密副使薨拯为长吏僚佐有所闗白喜面折辱人然其所言若合于理亦幡然从之刚而不愎此人所难也
　　二
　　王禹玉曰包希仁知庐州庐州即乡里亲旧多乘势扰官府有从舅犯法希仁挞之自是亲旧皆屛息
　　孔中丞
　　李明公曰孔中丞赵辅知仙源县诸孔犯法无所容贷
　　王立
　　王立字成之维州渤海人咸平三年进士及第补宁化军判官天圣四年为夔州路转运使施州徼外蛮夷利得赐物每歳求入贡者甚众所过烦扰为公私患立奏令以贡物代为转输上嘉之歴陜西河北河东路转运使并州有羣盗攻刼行旅州县不能制立行部至并州选廵检军士五十人自随阳云以防行装防询知盗处掩捕尽获之五日中获十八人盗贼遂息自河东徙知州明道二年以太常少卿为户部副使寻以足疾出知庐州迁右谏议大夫徙知宻州秩满归卒
　　王居卿
　　市易司法聴人赊贷县官货财以田宅或金帛为抵当三人相保则给之皆出息十分之三过期之三不输息每月更加罚钱百分之三贪人及无頼子弟多取官贷不能偿积息罚愈滋囚系督责徒存虚数实不可得刑部郎中王居卿初提举市易司奏以田宅金帛抵当者成其息抵当徒相保者不复给自元丰二年正月七日以前本息之外所负法钱悉蠲之凡数十万缗负本息者延期半年众议颇以为惬
　　李南公
　　李南公知长沙县有鬭者甲强乙弱各有赤青南公使前自以指揑之曰乙真甲伪也诘之各服盖南方有榉栁以叶涂肤则青赤如殴伤者剥其皮横置肤上以火熨之则如掊伤者水洗不落南公曰殴伤者血聚肉硬伪者不然故知之有一村多豪户税不可督所差户长辄逃去南公曰然则此村无用户长知县自督之书其村名帖于柱豪户皆惧是歳初限未满此村税最先集又村多诡名税存户亡每歳户长代纳亦不可督南公悉召其村豪户谓之曰此田不过汝曹所典买耳与尔期一月为我推究否则汝曹均分输之及期尽得冒佃之人使各承其税河北提防刑狱有班行犯罪下狱按之不服闭口不食百余日狱吏不敢考讯甚患之南公曰吾立能使之食引出问曰吾欲以一物塞君鼻君能终不食乎其人惧即食且服罪人问其故南公曰彼必善服气者以物塞鼻则气结故惧【并杨文公谈苑】
　　王罕
　　王罕知漳州素号多事知州多以威严取办罕独以仁恕为之州事亦治有老妪病狂数邀知州诉事言无伦理知州却之则悖詈先后知州以其狂但命徼者屛逐之罕至妪复出左右欲逐之妪诉本为人嫡妻无子其妾有子夫死为妾所逐家资妾尽据之妪累诉为官不得直因愤急发狂罕为直其事尽以家资还之吏民服其能【洓水记闻】
　　顾方
　　丹阳顾方独行君子也皇祐末登进士第再调明州象山令涖事之日召邑中父老询究民间利害及境内士民之善恶善者召而劝之使勿怠恶者谕而戒之使自修又为建学舍率其子弟之秀者教之暇日亲为讲解诱掖使进于善逾年民皆化服俄而方病邑民相率出钱诣塔庙祈祷者千人焉脔股者十三人方竟不起百里之内号泣思慕如失父母相与立祠以歳时祀方余观近世为县者类以簿书期防为急务鲜有能及教化者而方独以仁义礼教治其民使民之爱慕如此丹阳钱君以毗陵胡完夫皆为方记其事刻石祠中而士夫以诗颂方之遗美者不可胜记余贱不得列其事史官传为循吏每以为怅
　　江翶
　　江翺建安人文蔚之兄子也为汝州鲁山令邑多旷土连歳枯旱艰食翺自建安取早稻令种此稻虽旱繁实可久蓄宜髙原至今邑人多种之歳歳足食【杨文公谈苑】
　　范讽
　　御史有阍吏台中四十余年事二十余中丞矣颇能道其事尤善评其优劣每声喏之时所执之挺视中丞之贤否中丞贤则横其挺中丞不贤则直其挺此话传于缙绅凡为中丞者唯恐其挺之直也范讽为中丞闻望甚峻阍吏每声喏必横其挺一日范视事次阍吏执事范视之其挺直矣范大惊立召问曰尔挺忽直岂视我之失耶吏初讳之再问乃言曰昨日见中丞召客亲谕庖人以造食中丞指挥者数四庖人去又呼之复丁寜教戒者又数四大凡役人者受以法而观其成茍不如法有常刑矣何事喋喋之烦若使中丞宰天下之事不止一庖人之知任皆欲如此喋喋不亦劳而可厌乎某心鄙之不知其挺之直也范大咲惭谢明日视之挺复横矣
　　刘彝
　　刘彝所至多善政其知防州也防江西饥歉民多弃子于道上彝掲榜通衢召人受养日给广惠食米一升每月一次抱至官中看视又推行于县镇细民利二升之给皆为字养故一境生子无失阙者一日曽鲁公公亮语公曰久知都官法状屡欲进擢然议论有所未合姑少迟之吾终不忘也彝曰人之淹诎速伸亦皆有命今姓名已纪録而尚屈于不合之论亦某之命也鲁公叹曰比来士大夫见执政未始不有求求而不得即多归怨而君乃引命自安吾待罪政府行十年未见如君之言者【东轩笔録】
　　刘偁
　　祥符中有刘偁者久困铨调为陜州司法防军亷慎至贫乃罢官无以为归计卖所乘马办装跨驴以归魏野以诗赠行曰谁似甘棠刘法掾来时骑马去骑驴未几真宗祀汾隂过陜征野赴行在野避不奉诏上遣中使就野家索其所着得赠偁诗上叹赏久之语宰臣曰小官有亷贫如此者使召之偁方为江南幕吏至以为京官知青州博陵县后每有差除上曰得如刘偁者可矣未数年迁主客郎中三司户部判官真宗之奬防亷吏如此然由野以诗发之也
　　韩魏公
　　皇祐三年本路八州之民合数千人挝登闻鼓愿不以三年代韩魏公上自以中山地重辍公未可及迁观文殿学士再任其制略曰领定武之雄塞控燕垂之巨方克宣壮猷有严武服戎落畏附师屯肃和思代尔庸艰难其付且惟进律之宠宜懋増职之留中山之民又尝相率走阙下愿得生祀公以庙天子皆叹焉故龙图阁李公询序阅古堂尝纪其事后公薨士民追思不已相与立祠以成其志【魏王别録】







　　事实类苑卷二十三
　　钦定四库全书
　　事实类苑卷二十四　　　宋　江少虞　撰衣冠盛事
　　吕文靖
　　庆厯二年十二月诏拜吕文靖公司空平章军国重事元祐三年四月正献公又以司空平章军国事父子相继以三公平章军国古所未有也【渑水燕谈】
　　窦尚书
　　晋公言窦仪尚书本燕人为性严重家法整肃尚书尝与客坐即二侍郎三起居四防政五补阙皆侍立焉【晋公谈録】
　　王相国
　　先公尝言同人相国王公溥二十六歳状元及第后六年拜相时年三十二又四年加守司空时年三十六一品罢相守太子太傅时年四十二归班在具庆下每先太傅见客公以前宰相兢兢侍侧略无惰容客不能安席引去者甚众当时缙绅之士无不以为美谈云在相府时恩门少保田在公以机务少暇每遇沐浴方得使谒田门人之敬于少保尝有诗寄相国云一战文塲防赵旗便调金鼎佐无为白麻骤济恩何极黄髪无闻喜可知防勅案前人到少筑沙堤上马归迟立班始得遥相见亲洽争如未遇时【春明退朝録】
　　陈谏议
　　谏议大夫陈省华三子皆登进士第而伯仲为天下第一晚年与燕国夫人冯氏俱康寜长子尧叟知枢密院事二子尧佐直史馆少子尧咨知制诰每对客三子列侍客不能安求去省华曰学生辈耳立侍常也士大夫以陈氏为荣
　　张文孝
　　张文孝公观以真宗幸亳歳状元及第仕至枢密副使而其父尚无恙父召归业周易学究及第选滞调三十余年年六十余始转京秩以主客员外郎致仕见其子入践枢宻府受太师卿夀九十余卒未逾年张公亦捐舘故諡文孝乃知张公贵达皆其父庆福之所致也【渑水燕谈】
　　宋太师
　　宋偓后唐明宗之外孙汉太祖之驸马歴累镇节度检校太师同中书门下平章事有女十五人开宝皇后最居长韩枢宻崇训寇莱公王武恭公皆其壻也多享国封【春明退朝録】
　　王文正
　　王文正公旦释褐知临江县时狱有合死囚公一夜不寐思以计活之方五鼓空中人喝直更速起相公将出防来斯须开堂门升防急呼死囚出问公之父中令晋公祐尝曰此儿异日必为三公因手植三槐于庭以待之有作诗纪其事者甚多晋国知制诰二十余年最号淹滞文正知制诰与父相去不数年入西掖墙壁间其父翰墨手泽犹在坐卧不易处长城钱公若水风鉴最髙与公同直史舘谓人曰王子明既贵且夀吾进用虽在其先皆所不及也果长城公才四十卒【湘山野録】
　　国朝歴三公三师者
　　国朝歴三公三师者三太祖即位天雄节度符魏王彦卿王守太尉太师定难节度西平王李中令兴相守太傅太尉荆南节度南平王髙中令保融自守太保为太傅
　　国朝宰相为仆射
　　国朝宰相为仆射魏公仁浦赵令薛文惠沈恭惠宋惠安李文正吕文穆吕正惠李文靖张司空王文正向文简王冀公寇莱公吕许公王沂公贾魏公陈恭公韩魏公文潞公富郑公曽鲁公二十二人枢相为仆射陈文忠曹襄悼张荣僖王康靖四人枢宻使为仆射石元懿一人
　　李相四美
　　先公尝言致政之明年正月十五夜上御乾元门楼观灯先公预焉初夕乐作酒三行上起凭栏四顾见灯烛士庶之盛诏移先公近御座别赐一榻在丞相上上自取御樽斟酒亲赐菓饵因问先公晋汉朝旧事久之圣意甚欢谓左右曰帝都人物騈阗闾里道途非复昔时之隘陋也方之晋汉则繁富百倍矣惟此李卿宿旧尚可纪耳上又目视先公语侍臣曰李卿可谓善人君子矣侍朕十年两在相位未尝有伤人害物之事余可知也先公但俯伏拜谢至中夜方退先公归舍谓诸子曰吾防名仕版仅五十年内省生平所为虽不能见竒功异勲以耀简册然不蔽人之善不忘人之德度德守分不愧屋漏今圣君奬拔两王相伍又保全老朽令退其身顾盼恩意甚厚于徃者又对羣臣言目之为善人君子惟四者有一足为幸吾何人哉而享是四美昔仲尼有言曰善人吾不得而见之矣又谓子贡曰女为君子儒今上金口崇奬训谕曲加于老朽吾何以称之知己尚思杀身以报况辱斯言哉尔曹勉励忠孝之节思圣君之所言念吾身之所行则庶几无忝尔祖矣【已上并春明退朝録】
　　同甲防
　　文潞公保洛日年七十八同时有中散大夫程珦朝议大夫司马旦司封郎中致仕席汝言皆年七十八尝为同甲防各赋诗一首潞公诗曰四人三百十二歳况是同生丙午年招得梁园为赋客合成商岭采芝仙清谈亹亹风盈席素髪飘飘雪满肩此防从容诚未有洛中应作画圗传【笔谈】
　　三学士两闲人
　　少师赵公概字叔平为人寛厚长者留滞内相十余年晚始防政治平中退老睢阳而欧阳文忠公亦退居东颍吕正献公以翰林学士出守颍一日文忠公同叔平访之吕公喜二公之来特为展宴文忠乃自为口号一联云金马玉堂三学士清风明月两闲人谓公与文忠也【倦逰録倂青箱襍纪】
　　未五十登庸
　　国朝宰相赵令卢相文潞公四十三登庸寇莱公四十四王沂公四十五贾魏公四十八
　　未四十入两府
　　枢宻副使赵令三十九寇莱公三十一晏元献公三十五韩魏公三十六参知政事苏侍郎易三十六王沂公三十九
　　少年掌词翰
　　知制诰苏侍郎二十六王沂公二十七卢相杨文公晏元献公宣献公今宣徽使王拱辰皆二十八夏文庄公三十学士苏侍郎二十八晏元献公宣徽王公皆三十宣献公三十五王沂公李邯郸三十六杨文公钱子飞皆三十三卢相今防政王禹玉皆三十八
　　父子掌诰
　　父子掌诰自国初至熈寜元年凡九家李文正昌武王兵部文正王惠献安简晁文元文庄钱希白修懿梁翰林庄肃吕文靖仲裕宋宣献敏求苏仪甫子容
　　宰相三入
　　宰相三入者赵中令太祖朝初相太宗朝两入吕文穆太宗朝再相真宗朝一入吕许公张邓公在仁宗朝皆三入
　　学士三入
　　学士三入李文正刘中山子修中山三入玉堂集云三入翰林皆待诏
　　学士四入
　　宋景文范景仁四入
　　学士五入
　　李邯郸五入而一不拜
　　侍中不珥貂
　　丁晋公冯魏公位三公侍中而未尝冠貂蝉
　　为相而冠貂
　　杜祁公相府百日当庆厯四年郊祀貂冠公衮又升辂奉册改諡诸后【并春明退朝録】
　　为相具庆
　　国朝宰相最少者惟王溥罢相时父母皆在以为荣
　　宰相丁忧
　　富丞相弼入中书时年五十二太夫人在堂康强后三年太夫人薨有司议赠防之典云无见任宰相丁忧例是歳三月十七日春宴有司已具前一夕有防富某母防在殡特罢宴此事亦前世未有
　　宰相侍立
　　宰相王溥父祚少为太原掾属累宿州防御使既老溥劝其退居洛阳居常怏怏及漙为相客或候祚溥常朝服侍立客不安席求去祚曰学士劳贤者起避耶
　　同时学士继登二府
　　嘉祐八年上元夜赐中书枢宻院御筵于相国寺罗汉院国朝之制歳时赐宴多矣自两制以上皆与惟上元一夜祗赐中书枢宻院虽前两府见任使相皆不得与是嵗昭文韩相集贤曽公枢密张公皆在假不赴惟余与西防赵侍郎槩枢宻胡谏议宿呉谏议奎四人在席酒半相顾四人者皆同时翰林学士相继登二府前此未有也因相道玉堂旧事为笑乐遂皆引满剧饮亦一时之盛事也【并庐陵居士集】
　　世代尚主
　　王承衍尚秦国贤肃大长公主至曽孙师约又尚惠和大长公主子植又选尚惠【阙】公主昔东汉窦氏一门三公主于时亲戚功臣莫与为比唐薛敬与其子锈相继尚睿宗明皇女独称盛于唐氏而尚三公主又父子相继惟王氏一门【渑水燕谈】
　　不坠阀阅
　　李宗谔之子昉卒年四十九真宗甚悼之谓宰相曰国朝将相家能以身自立不坠门阀者惟昉与曹彬耳又尝谓曰闻卿至孝宗族颇多长幼雍穆朕嗣守二圣其业亦如卿辈之保守门户也【范蜀公防求】
　　子弟五人同日登科
　　庆厯五年仁宗临轩赐进士第【阙】刑详议官祝谏侍庭中男唐中甲科次男虞弟诏一壻忘其姓名皆擢第季弟许得皆同出身每唱一名则称谢是日谏五拜殿下仁宗以问近臣对以皆子弟也仁宗嘉赏之【渑水燕谈】
　　父子状元及第
　　祥符二年真宗东封岱山六月放梁固以下进士三十一人及第四年祀后土于汾阳十一月放张师德以下三十一人及第固雍熈二年状元梁灏之子师德建隆二年状元去华之子两家父子状元当时士大夫荣之甘棠魏野处士闻而以诗贺之曰封禅汾阳连歳榜状元俱是状元儿
　　洛阳耆英防
　　富郑公熈寜四年以司徒归洛阳时年六十八是时司马端明不拜枢宻副使求判西台时年五十三二公安闲冲黙不交世务后十一年当元丰五年文潞公留守西都慕唐白乐天九老防于是悉聚洛中士大夫贤而以老自逸者于郑公第置酒相乐凡十二人既又命郑奂图形妙觉僧舍各赋一诗时人目之曰洛阳耆英防而司马公为之序其相聚也因洛中旧俗序齿不尚官时郑公年七十九潞公与司封郎中席汝言皆七十七朝议大夫王尚恭七十六太常卿赵丙秘书监刘几卫州防御使冯行已皆七十五天章阁待制楚建中七十三朝议大夫王慎言七十二大中大夫张问龙图阁直学士张焘七十司马公六十四故潞公诗云当筵尚齿尤多幸十二人中第一人郑公赠潞公诗云顾我龄年须第一在公勲德自无双潞公再答曰惟公福夀并勲德合是人间第一流是时宣徽使王拱辰年七十一留守大名贻书二人愿预其数凡十三人也
　　登第践歴相继
　　王文正公曽李文定公廸咸平景德间相继状元及第其后更践政府及罢相镇青又为交承故文正送文定移镇兖海诗有锦标得隽曽相继金鼎调元亦践更之句又云并土儿童君再见防稽章绂我偏荣葢文定再镇兖而青社文正乡里【渑水燕谈】
　　入参父在
　　参知政事父见其进拜者卢朱崖【阙】正肃与尚书张公安道枢府陈尧叟张文孝呉文肃由登用而朝廷多峻加其恩命【春明退朝録】
　　科第爵位皆同
　　范质初举进士时和凝知贡举凝常以宰辅自期登第之日名第十三人及览质文尤加叹赏即以第十三名处之塲屋间谓传衣鉢若禅宗之相付授也后质果继凝相位亦以太子太傅封鲁国公缙绅以为美谈质自从事未尝释卷人或哂之质曰昔常有异人与吾言他日必当大任茍如其言无学术何以处之【渑水燕谈】
　　美事三者并集
　　和岘字晦仁父凝晋宰相太子太傅鲁国公岘生之年防凝入翰林加金紫知科贡举凝喜曰我平生美事三者并集此子足继我矣且名之曰三美【范蜀公求】
　　礼闱之盛
　　嘉祐二年余与端明韩子华翰长王禹玉侍讲范景仁龙图梅公仪同知礼部贡举辟梅圣俞为小试官凡鎻院五十日六人者相与唱和为古律歌诗一百七十余篇集为三卷禹玉与余为校理时武成王庙所解进士也至此新入翰林与予同院又同知贡举故禹玉赠余云十五年前出门下最荣今日预东堂余答云昔时叨入武成宫曽看挥毫气吐虹梦寐闲思十年事笑谈今日一樽同喜君新赐黄金带顾我宜为白发翁天圣中余举进士国学两省皆忝第一人荐名其后景仁相继亦然故景仁赠余云淡墨题名第一人孤生何幸继前尘圣俞自天圣中与余为诗交余尝赠云犹喜共量天下士亦胜东野亦胜韩而子华笔力豪赡公仪文思温雅而敏捷皆劲敌也前此有南省试官者多窘束条制不少放怀余六人者懽然相得羣居终日长篇险韵众制交作笔吏疲于冩録僮使奔走徃来间以滑稽嘲谑多加于风刺更相酬酢徃徃哄堂絶倒自谓一时盛事前此未之有也
　　榜首三人皆登两府
　　自太宗崇兴儒学骤擢髙科至辅弼者多矣盖太平兴国二年至天圣八年二十三榜由吕文穆公正而下大用者二十七人而三人并登两府惟天圣五年一榜而已是歳王文安公尧臣第一外昭文相公韩仆射琦西防防政赵侍郎槩第二第三人余忝与公同府每见语科塲盛事自景祐元年以后至今治平三年三十余年十二榜五人以上未有一人登两府者亦可怪也
　　一榜之盛
　　咸平五年陈恕知贡举选士最精所解七十二人王沂公曽为第一御试又选其半而及第者三十八人沂公又为第一故京师为语曰南省解一百依除殿前放五十省陌也是歳取人虽少得士最多宰相三人乃沂公与王公随章公得象防知政事一人韩公亿侍读学士一人李仲容御史中丞一人王臻知制诰一人陈知微而汪白青杨楷二人虽不达而皆以文学知名当世【归田録】
　　阀阅之盛
　　庆厯中一日丞相将出中书俟午漏未上因从容聚防闲话评及本朝文武之家箕裘嗣续阀阅之盛诸公屈指若文臣惟韩大防亿之家武臣惟夏宣徽守赟之家堂吏驰白韩夏二宅以为美谈【湘山野録】
　　赐钱赎第
　　李谦溥太祖朝名将也在汾晋二十余年大小百余战未尝小衂每廵边老少拜望呼以为父晚治第于道德坊中为小圃植花木竹石颇与朝士游久之以从弟谦升女适王子陈王贫无资用遂以所居之第质于宋延偓后子允正为通事舍人侍太宗问曰尔父边陲三十年止余一第忍属他姓耶允正具对所以太宗即遣中使出内府钱付延偓购还之王禹偁作记美其事名二亭曰克家肯构宰相毕士安而下及诸名公赋诗纪述自成一编【渑水燕谈】
　　玉堂之盛
　　国朝自建隆初至天圣四年入院凡四十七人大拜者十人李昉卢多逊吕正李沆毕士安王旦王钦若李廸王曽钱惟演枢密使二人王钦若钱惟演防政十五人李昉卢多逊李穆贾黄中吕正李至苏易李沆张洎王旦王钦若赵安仁陈彭年王曽李廸枢密副使
　　六人钱若水宋湜【阙】　　　　王旦晏殊承防六人陶谷李昉宋白晁迥苏易李维三入院一人李昉再入院七人窦仪李穆宋白钱惟演杨亿刘昺李维父子入院一家昌武父子兄弟入院三家二窦二李二钱
　　弟拜相兄草麻
　　钱希白【阙】　为从父兄也天【阙】三年十二月子防军衡之命时希白当制也称弟拜相兄草麻自古未有惟座主拜相门生草麻前代有之矣
　　赐宴观御书
　　淳化元年八月一日李圣召右仆射李昉吏部尚书宋【阙】左散骑常侍徐铉及翰林学士诸曹侍郎给事谏议舍人等诣阙观御书图画帝知之即【阙】内品【阙】就赐御筵出书令纵观尽醉而罢二日又召御史中丞王化基及三舘学士纵观赐宴如前
　　御书扇赐舘阁学士
　　太宗每当暑月御书团扇赐舘阁学士【并蓬山志】






　　事实类苑卷二十四
<子部,杂家类,杂纂之属,事实类苑>
　　钦定四库全书
　　事实类苑卷二十五　　　宋　江少虞　撰官职仪制
　　枢密使
　　唐以中官为枢密使与中尉谓之内贵梁为崇政殿院使后唐旧有带相印者分东西二院晋废国初复置中书为二府亦曰二院但行东院印耳其后除授不常以检校官不带余使正官自赵普始使带节钺自曹彬始使签书院事自石熈载始以文资官充使亦自熈载始知院自张士逊始以文臣知院兼使相自王钦若始签书兼藩镇自曹玮始今官制复古而枢宻之职旧与三省长官同通谓之执政官矣
　　三司使
　　唐末始分盐铁度支户部专领财赋后唐明宗始号一司总以二使国朝或曰判三司或曰权判或曰防检三司开宝中以参知政事二人提防三司既而更用宰相为都提举兴国中分二使同判三司逾年复析为三使淳化中又合为三司既而又以天下为十道二京为左右计置二计使分判十道别命三司縂计使判左右计事所谓三司如故咸平末三司各置副使其官轻则曰发遣迄元丰初不废今悉归尚书省矣
　　司理防军
　　五代以来诸州马步军院都虞候以牙校为之太祖虑其任私髙下其手乃置司寇防军以进士九经及第人充之河东栁开先生初及第为宋州司寇防军后又改曰司理防军至今俚俗犹以司理院为马步院
　　选朝官知县
　　建隆中择才能之士出宰大邑大理正奚璵知大名府舘陶县监察御史王祐知魏县选朝官知县自璵等始太祖重县令之任至矣
　　参知政事
　　国初赵普为朝相欲用薛居正吕余庆同政而不欲令与普齐难其名号诏问陶谷曰唐有参知政事知机务下宰相一等故以命居正等参知政事然不押班不知印按唐裴寂以仆射参知政事郭待举以资政任【阙】于中书门下同受承进止平章事然则平章大于参政谷乃以为防政下宰相一等失之逺矣其后因之不改迨官制更革始罢
　　进奏院
　　国初州郡各自置邸吏散在都下外州将吏不乐久居京师又移符行下率多稽滞或漏泄宻事太平兴国中起居郎何保枢以为非便奏置钤辖诸道都进奏院以革其人给以铜朱印一纽起居王沂公外祖而予妻之曽祖也
　　发运使
　　至道初朝廷始遣洛阳苑使杨允恭作【阙】副使李延遂太子中书舍人王子舆为江淮两淛发运使并置制茶盐就江南剑南局后兼领荆湖南路旋又加都大字后废景德中复置迨今犹存
　　提防刑狱
　　景德中真宗御笔六事以示近辅三曰提防刑狱可于朝臣及武臣使副中选清干者使提防一路刑狱按举官吏贤否后又加权使迨今不废而武臣废置不常
　　纠察在京刑狱
　　祥符二年朝廷以京师狱讼之繁惧有寃滞始置纠察在京刑狱司以省寃滥命知制诰周起侍御史赵缃为之凡在京师刑狱御史开封府皆得察之起虑屈抑者不能尽知许令纠察陈状从之但非鞫狱耳
　　宣徽使
　　宣徽使位在枢宻使之下副使之上咸平初周营为宣徽使有所避乞居其下亦从之遂以为例【以上并渑水燕谈】
　　中书五房
　　中书有制勅院院内有五房第一曰孔目房次吏房户房刑房礼房旧每房堂后第一人主生事第二人主熟事第三人发勅向下逐房只置堂后堂一人【阙】行遣文书至道中逐房只置堂后堂一人却置主事録事各一人仍别置提防五员一员迄今行之
　　察院一司四房
　　察院所管一司四房一司曰院襍司第一房曰兵房次吏房户房礼房逐房有副承旨一人次有主事令史书令史贴房之人并行遣公事有都承防副承旨诸房副承旨诸人并都管一院之事所置名目不定
　　三司子司
　　三司子司三部各有计院都磨勘司支收司拘取司开拆司凭由司理欠司三计院各一人判之磨勘支收一人判之开拆衙司一人判之凭由理欠一人判之
　　刑部主判详覆法直官
　　刑部主判官或一员两员不定详覆官六员主详覆天下断讫大辟奏案法直官一员以流内人任之年满得京官
　　审刑院
　　审刑本中书刑房宰臣所领之职淳化中析出置审刑院每大奏案须经审刑详覆判院官同详议官一人进呈得旨后批送中书降勅始以枢宻直学士李昌龄知院使置详议官六员以京朝官并赐绯
　　御史台
　　御史自大夫至主簿并存六典旧式今只置中丞台端各一员共判台事外有推直言或以他官充左右廵使各一御史充主簿一员与推直同管刑狱公事旧更有推官勘主外勘公事今竝存
　　大理寺官
　　大理寺判官或一员两员不定少卿一员以他官权详断官十二员法直官一员以流内人任之年满得京官
　　三班院
　　国初承旧制有东头供奉官左右班殿直殿前承旨凡三班宣徽院第其任使熈寜四年始别置三班院以崇仪副使尉进掌之効其劳绩授以内外之任其名籍仍宣徽后又増置左右班改殿前承旨为三班奉职旧有借职承旨改为三班借职复有殿侍焉自供奉官至殿侍凡六等此亦必白之三署郎汉百官表属光禄勲有仪郎中郎侍郎郎中之类无员数所谓縂领从官预闻政事者也
　　骐骥院
　　在京有骐骥院旧名天廏坊左右天驷各二监此外又有毛驮峝退马务駞坊养駞致逺务养牛驴
　　中贵带将仕郎
　　祥符以前中贵人尽带将仕郎阶若太尉秦翰者左珰之名将累立战功始以将仕郎内侍省内府承局今则不问翰建彰国军节【湘山野録】
　　礼部郎官
　　予治平初同判尚书礼部掌诸处纳到废印极多率皆无用按唐旧说礼部郎中掌省中文翰谓之南宫舍人百日内须知制诰王元之与宋给事诗云须知百日掌丝纶又谓员外郎为瑞锦窠员外郎防前有大石诸州府送到废印皆于石上碎之又图冩祥瑞亦员外郎防所掌令狐楚元和初任礼部员外郎有诗曰移石几廻敲废印开箱何处送新图是也今之废印宜准故事碎之【春明退朝録】
　　南郊置五使
　　每南郊大礼循唐制命五使宰相为大礼使学士为礼仪仗使知开封府为桥道顿逓使而礼仪使本太常卿事主事图卤簿使是其职也仪仗使排列之而卤簿使督摄之其职颇相通
　　资政殿学士大学士
　　景德中上欲优宠王钦若乃特置资政殿学士以处之既而有司定议班在翰林学士下寻又置资政殿大学士亦以王钦若爲之而班在翰林承防之上则资政殿学士与大学士皆自王钦若始也
　　端明殿学士
　　后唐明宗不知书每四方章奏止令枢宻使安重诲读而重诲亦了晓大义宰相孔循特置端明殿学士二员班在翰林学士上以冯道赵凤为之则端明殿学士自冯道赵凤始也国初亦尝制此职而班在翰林学士之下寻改爲文明殿学士以侍郎程羽爲之序立乃在枢宻副使之下逮明道初复改承明殿为端明殿再置端明殿学士自宋绶始也
　　二
　　端明殿学士五代后唐时置国朝尤以为贵多以翰林学士兼之其不以翰院兼职及换职者百年间才两人特拜程戡王素是也
　　御史言事不白长官
　　御史台故事三院御史言事必先白中丞自刘子仪为中丞始榜台中今后御史所言不须先白中丞至今如此
　　龙图阁官
　　本朝太宗御书及典籍图书宝瑞之物并藏于龙图阁而阁有学士直学士待制直阁故景德初杜镐戚纶为龙图阁待制不数年镐迁龙图阁直学士班在枢宻直学士下至祥符中镐又迁龙图阁学士而班在枢宻直学士上则本朝龙图阁待制龙图阁直学士龙图阁学士皆自杜镐始也又祥符末以崇文院检讨冯元为太子中允直龙图阁则本朝直龙图阁自冯元始也
　　天章阁官
　　本朝真宗御集御书并藏于天章阁天圣末始置待制以范讽为之景祐中又置侍读以贾昌朝赵希言王宗道为之则本朝天章阁待制及侍读自范讽贾昌朝等始也【并青箱杂记】
　　三舘
　　唐两京皆有三舘两各爲之所以逐舘命修撰文字而本朝三舘合焉并在崇文院中景祐中命修总目则在崇文院余各置局他所葢避众人所见太宗实録在诸王赐食防真宗祥符中修册府元龟王文穆为枢宻使领其事乃就宣徽南院使防以便其事自后遂修国史防要名曰编修院又修仁宗实録而英宗实録同时并修遂在庆寜宫使舘领厯日周置修撰二员宰相爲监修自置编修院以修撰一人主之而厯日等书皆归编修院
　　三衙官
　　旧制侍御亲军与殿前分爲两司自侍卫司不置马步军都指挥使止置马步军指挥使以来侍卫一司自分爲二故与殿前司列爲三衙也五代军制非无典法而今又非其旧制者多矣
　　同三品同二品
　　唐时始有同中书门下三品时中书令侍中皆正三品大厯中并升为二品晋天福五年升中书门下平章事为正二品国初枢宻使呉延祚以父讳璋加同中书门下二品用外品也
　　观文殿
　　丁文简公度罢参知政事爲紫宸殿学士即文明殿学士也文明本有大学士爲宰相之兼职又有学士爲诸学士之首后以文明者真宗之諡号也遂更曰紫宸近世学士皆以殿名爲官称如端明殿资政殿是也丁既受命遂曰丁紫宸议者又谓紫宸之号非人臣之所宜更曰观文然又是隋时殿名理宜避之盖当时不知然朝廷之事不可以不学也
　　知州判州
　　节度使爲三品刺史州为五品唐内臣爲中尉唯属大都督国初曹翰观察司判頴州是以四品临五品也品同爲知隔品爲判自后唯辅臣宣徽使太子太保仆射为判余并为知州
　　通判
　　国朝自下湖南置诸州通判院非副贰又非属官故常与知州争权每云我是监郡朝廷使我来监汝举动为其所制太祖闻而患之下诏书戒励使与长吏同押文书非与长吏同签书者不得承受施行自此至今州郡徃徃与通判不和徃时有钱昆少卿者家世余杭人也杭人嗜蟹昆尝求补外郡人问其所欲何州昆曰但得有螃蟹无通判处则可矣至今士人以为口实【并庐陵居士归田録】
　　东西头供奉官
　　东西头供奉官本唐从官之名自永徽以后人主多居大明宫别置从官谓之东头供奉官西内具员不废则谓之西头供奉官
　　蛾眉班
　　唐制两头供奉官东西对立谓之蛾眉班国初供奉班于百官前列王溥罢相为东宫一品班在供奉班之后遂令供奉班依旧分立庆厯中贾安公为中丞以东西班对拜为非礼复令横行至今初叙班分立百官班定乃转班横行防罢复分立百官班退乃出防用旧制也【笔谈】
　　赐裌公服
　　文武陛朝官遇郊庙展礼诸大朝防并朝服起居并公服今百执事用常服上每歳诞节端午初冬各赐时服有差凡公服旧制虽冬赐亦祗单制至太祖皇帝在位讶其方冬而单衣诘诸有司对以遵用古法盖前代之阙典上于是特命改制今公卿大夫之有裌公服自此始也
　　赐状元金吾卫士
　　蔡文忠公自为布衣时固已恢廓有大志而姿表秀异见者耸动祥符中擢进士为天下第一人真宗临轩望其堂堂英伟进退有法大悦之顾冦莱公曰得人矣特诏给金吾卫士七人清道以为荣寻诏自今第一及第给金吾七人当直许出两对引喝上闻公单贫佣僦仆故有此诏
　　特诏佩鱼
　　陈尧咨以龙图阁学士换观察使自陈臣本儒生少习俎豆今荷圣恩易以武弁愿佩金鱼以示优异特诏从之【渑水燕谈】
　　兄弟封赠
　　天圣中诏每遇恩霈朝臣中兄弟俱该封赠者许列状陈乞特比常制例加优封叙从王子融请也
　　赐衣服
　　国朝之制文武官诸单【阙】在京者端午十月及圣诞节皆赐衣服其在外者赐冬衣袄遣使将之旧制在内者中书枢宻察院节度使至刺史诸军列校以上学士金吾驸马各给袍有差而学士给黄狮子锦品极贵淳化中改给盘雕法锦之衣晕锦之袍凡袍锦之品四曰天下乐晕锦以给枢宰亲王皇族观察使以上侍卫步军都虞候以上节度使盘雕法锦衣给学士中丞三司使观察使以上军头团练使以上皇族将军以上驸马都尉旧宰相翠毛钢锦以给防团刺史军主军头领刺史者黄狮子以给三司副使知开封府审刑登闻龙图直学士簇栏锦之品十曰天下【阙】　　节度观察使领部署者次晕锦以赐尚书以上学士管军者盘雕以赐观察使丞郎翠毛以赐阁门使以上防团刺史管禁军者倒仙丹以赐刺史以上方胜宜男赐诸司使领郡以上盘毬云雁赐诸司使方胜练雀赐河北河东陕西转运使副使余军校复有黄狮子宝照之品焉
　　赐带
　　腰带凡金玉犀银之品自枢宰节度使赐二十五两金带旧用荔枝带松花倒子寳照之品作瑞草地毬路文方圆胯带副以金鱼赐中书枢宻其武臣有宣徽枢宻使者仍旧制学士三司使中丞观察使管军四厢主而下赐二十两金带知制诰赐犀带涂金鱼亦尝赐金饰牯犀副金鱼非常例凡面赐紫者给犀带涂银寳瓶带其赐伎术官虽紫缘皆给金银带使出赐金束带两数如其秩刺史而上受边计者辞日亦赐二十两金束带其赴任者出赐涂金银带诸司使至崇班出为边城钤辖者亦赐金束带十五两二十两凡二等惟驸马都尉初选尚赐白玉带自亲王皇族皆许通服士大夫金带雕玉白玉犀通牯犀带
　　赐鞍辔
　　鞍辔除乘舆服黄金白玉雕玉玳瑁珍宝等鞍垂去鞘辔有三领诸王或赐金鞍者得乘之宰相使相赐寳相花韀八十两金涂银装衔镫防政副枢宣徽节度使驸马绣盘凤襍花韀七十两陷银衔镫学士中丞三司使观察使麻皮锦韀五十两撒星素衔镫复有三十两决束鞍以赐东宫官属
　　重戴
　　重戴者大裁帽也本野夫岩叟之服以皂为之后魏孝文帝自云中徙代以赐百僚五代以来惟御史服之淳化初宰相学士御史台北省官尚书省五品以上皆令服之
　　宪衔
　　唐德宗幸奉天还京诸州郡【阙】例得假宪衔后至有郡王者迄今用之
　　勅书楼
　　太祖朝令天下置勅书楼【并见杨文公谈苑】
　　赐饮宰相第
　　真宗朝歳时赐饮于宰相第两省待制以上赴林尚书以谏议大夫爲三司副使亦预既而并诸副使遂以为常王太尉【阙】防惟用大官之膳少加堂餐自丁晋公助一家馔今皆踵之
　　赐金带
　　国朝翰林学士得服金带朱衣吏一人前两府则朱衣吏两人金笏头带佩金鱼谓之重金居两制久者则曰眼前何日赤腰下甚时黄处内廷久者又曰眼赤何时两腰黄甚日重
　　真宗幸吕文穆宅
　　文穆有大第在洛中真宗祀汾时常驾幸正防其后人不敢复坐闲以防干设御榻焉即今张文孝公宅是也【并见倦逰襍録】











　　事实类苑卷二十五
　　钦定四库全书
　　事实类苑卷二十六　　　宋　江少虞　撰官职仪制
　　赐毬露金带
　　毬露金带俗谓之笏头带非二府大臣不得赐武臣而得赐者惟张耆为枢宻使李用和以元舅王贻永为驸马都尉李昭亮亦戚里四人者皆兼侍中出于特恩【东斋记亊】
　　职田
　　天圣七年晏元献公奏朝廷置职田葢欲稍资俸给其官吏不务至公以差遣徇私侥幸者极众屡致讼言上烦聴览欲乞停罢时可其奏但令佃户逐年收课利类聚天下都数纽价均散见任官员至九年二月忽降勅国家均敷职田以励清白向因侥幸遂行停罢风闻缙绅之间持亷守道者甚众苦节难守宜布明恩悉仍旧贯审官三班流内铨今后将有无职田处均济公平定夺差遣不得徇私【湘山野录】
　　赐常参官冬衣
　　建隆二年十月赐近臣冬衣有司言累代故事止赐将相学士诸军大校太祖曰不赐常防官甚无谓也宜亦赐之自是文武常防官悉赐冬衣自此始【玉壶清话】
　　宰枢聚防见客
　　王元之常谓宰相于政事堂枢宻于都堂同时见客不许本防私接识者以为是疑大臣以私也遂寝或以元之所请为当但难其率宰相于政事堂共见耳其后二府乞以朝退时聚防见客以杜请谒从之率如元之言【渑水燕谈】
　　二
　　天禧中宰臣奏中书枢宻院接见賔客然两府慎宻之地亦欲咨访天下之良楛早暮接待勿滞留机务又分防言事各有异同欲今后中书枢宻院每有所在外得替又在京主执臣僚如有公事并逐日于巳时以前聚防见客已分防即俟次日急速者不在此限非公事不得到中书枢宻院【玉壶清话】
　　学士预曲宴承旨预肆赦
　　故事便殿宴劳将帅翰林学士预坐开寳中阁门使梁迥轻鄙儒士启太祖以曲宴将相安用此书生辈遂罢之淳化中苏易知政事始引故事为请自今后当直学士与枢宻直学士并预长春殿曲宴又引元【阙】承旨防记御楼肆赦惟承旨得升丹凤楼之西南隅【杨文公谈苑】
　　前两府白事宰相掇案
　　熈寜中曽孝寛以端明殿学士签书枢宻公事未几以父鲁公解去服除判司农事旧例百官以事至中书即宰相据案百官北向而坐前两府白事即宰相案去叙賔主东西行坐时谓之掇案及孝寛之至司农也呉正宪公当国不以前两府礼待之每至中书不为掇桉自后每有建白止令同判寺太常博士周直孺请中书孝寛不至矣正宪颇疑之未几除直孺为两浙提刑以张璪判寺事璪为翰林学士班在端明之上乃本寺官长也异时白事皆璪诣中书而孝寛亦竟不至于是正宪知其果以掇案为嫌而出讥其隘矣
　　两制下狱
　　仁宗朝两制近臣得罪虽有赃汚亦止降为散官无下狱者旋亦收叙熈寜初龙图直学士祖无择始以台官下秀州狱是时郑獬知杭州上章救解言甚切直自后许将沈季长刘奉世舒亶相继下台狱而天下习熟见闻莫有为之救解者【东轩笔录】
　　前任班趂辨
　　唐朝【阙】　　阙则补之后唐长兴二年诏诸州得替节度防御团练副使并令随常朝官逐日立班二年放免常朝令五日赴起居国初尚多前资官令阁门仪制尚有见任前任防御团练使【倦逰襍録】
　　节度使罢除降麻不降麻
　　真宗时丁晋公谓自平江节度使除兵部尚书防知政事节度使当降麻而朝【阙】惜之遂以制除近者陈相执中罢使相除仆射乃降麻厐籍罢节度使观文殿学士又不降麻葢无定制也
　　枢宻使除罢降麻不降麻
　　嘉祐二年枢宻使田公况罢为尚书太丞观文殿学士兼翰林院侍读学士罢枢宻使当降麻而止以制除盖徃时髙若讷罢枢宻使所除官职正与田公同亦不降麻遂以为故事
　　二
　　汉干祐中除枢宻使始降麻如将相之制本朝循之石元懿罢为仆射亦降麻髙文庄曰宣简吕寳臣罢止舍人院出【春明退朝録】
　　三衙官不敢谒舍人逢之则立马
　　寳元康定之间余自贬所还过京见王君贶初作舍人自契丹使归余在坐见都知押班殿前马步军联骑立门外呈牓子称不敢求见舍人遣人谢之而去至庆厯三年余作舍人此礼已废然三衙管军臣僚于道路相逢望见舍人呵引者即敛马驻立前呵者传声太尉立马即遣人谢之比舍人马过然后敢行后官于外十年而还遂入翰林学士见三衙呵引甚雄不复如当时与学士相逢分道而过更无敛避之礼盖两制渐轻而三衙渐重
　　有偶出一时而为故事者
　　朝廷之制有因偶出一时而遂为故事者契丹人使见辞赐宴杂学士员虽多皆赴坐惟翰林学士只召当直一员余皆不赴诸王宫教授入谢祖宗特偶因便殿不御袍带见之至今教授入谢必俟上入内解袍带复出见之有司皆以为定制也
　　三班吃香羣牧吃粪
　　三班院所领使臣八十余人涖事于外其罢而在院者常数百人每歳乾元节醵钱饭僧进香合以祝圣夀谓之香钱判院官常利其余以为餐钱羣牧司领内外坊监使判官比他司俸入最优又歳收粪墼钱颇多以充公用故京师为之语曰三班吃香羣牧吃粪是也
　　官称讹谬
　　官制废久矣今其名称讹谬者多虽士大夫皆从俗不以为怪皇女为公主其夫必拜驸马都尉故谓之驸马宗室女封郡主者谓其夫为郡马封县主者为县马不知何义唐制三衙有司阶司戈执干执防谓之四色官今三衙废无官惟金吾有一人每日为正衙放朝唱不坐直谓之四色官尤可笑也
　　枢宻使侍宴赐衣循唐旧
　　国朝之制大宴枢宻使副不坐侍立殿上既而退就御厨赐食与阁门引进四方舘使列坐帘下亲王一人伴食每春秋赐衣门谢则与内诸司副使班于垂拱殿外廷中而中书则别班谢于门上故朝中为之语曰厨中赐食阶下谢衣葢枢宻使唐制以内臣为之故常与内诸司使副为伍自后唐荘宗用郭崇韬与宰相分秉政文事出中书武事出枢宻自此之后其权渐盛至本朝遂号为两府事权进用禄赐礼遇与宰相均惟趋内朝侍宴赐衣等事尚循唐旧制其任隆辅弼之崇而杂用内诸司故事使朝廷制度轻重失序盖沿革异时因循不能厘正也【归田録】
　　礼遇讲读官
　　崇政殿之西有延义阁南向近阳门之北有迩英阁东向皆讲读之所也仁宗皇帝新即位多御延义阁每初讲读终篇则宣二府大臣同听赐飞白书或遂赐宴其后不复御延义专御迩英春以二月中起至端午罢秋以八月中起至冬至罢讲读官移门上赐食俟后殿公事退繋【阙】以入宣坐赐茶就南壁下以赐坐复以次起讲读之宣坐赐汤其礼数恩渥虽执政大臣亦莫得与也【渑水燕谈】
　　堂劄子
　　唐中书指挥谓之堂帖子曽见唐人堂帖宰相签押如今之堂劄子也
　　宣头
　　予为史舘检讨时枢宻院劄子问宣头所起余按唐故事中书舍人职掌诏诰皆冩四本一本为底一本为宣此宣谓行出耳未以名书也晚唐枢宻使自禁中受旨出付中书即谓之宣中书丞受録之于籍谓之宣底今史舘中尚有梁室底三卷如今之圣语簿也梁朝初置崇政院专行宻命至后唐荘宗复枢宻使郭崇韬安重诲为之始分领政事不闗由中书直行下者谓之宣如中书之勅小事则废发头子拟唐帖也至今枢宻院亦用劄子中书劄子宰相押字在上次相及参政以次向下枢宻劄子枢长押字在下副二以次向上以次为别头子继给驿马之类用也【湘山野録】
　　宣勅
　　枢宻院问龙宣故事具故申院按今有梁朝宣底二本载朱梁贞明四年三年事每事下有月日云臣李振宣或除官差官或宣事于方镇等处其间有云宣头宣命宣旨者梁朝以枢宻院为崇政院始置使以大臣领之任以政事贞明四年李振为使当时以宣传上旨故名之曰宣而枢宻院所出文字之名也似欲与中书勅并行虽无所明见疑降宣始自朱梁之时晋天福五年改枢宻承旨为承宣亦似相合其底乃底本也系日月姓名者此所以为底本今尚仍旧名熈寜七年六月十三日或问今之勅起于何时按蔡邕独防曰天子下书有四一曰防书二曰制书三曰诏书四曰戒勅然自隋唐以来除改百官必有告敕而从勅字予家有景龙年敕其制盖须由中书门下省故刘祎之云不经凤阁鸾台何谓之敕唐时政事堂在门下省而除拟百官必中书令宣侍郎奉舍人行进入画勅字此所以为勅也然后政事堂出牒布于外所以云牒奉勅云云也庆厯中予与苏子美同在舘子美尝携其逺祖珦唐时勅数本来观与予家者一同字书不载勅令非近世所用也【春明退朝録】
　　百官拜宰相
　　百官于中书见宰相九卿而下台省吏髙声唱一声屈则趋而入宰相揖及进茶皆抗声赞喝谓之屈揖待制以上见则言请某官吏不屈揖临退仍进汤皆于席面南横设百官之位升朝坐京官以下皆立后殿引臣僚则待制以上宣名拜舞【阙】官但赞拜不宣名不舞蹈中书略贵者不示与之抗也上前则略微【阙】者杀礼也
　　笼门谢
　　唐制丞郎拜官即笼门谢今三司副使以上拜官则拜舞蹈于门下百官拜于门下亦不舞蹈此亦笼门故事也【湘山野録】
　　都堂及寺舘百官防集坐次
　　都堂及寺舘百官防拜坐次多出临时唐以前故事皆不可考惟顔真卿与左仆射定襄郡国王郭英文书云宰相御史大夫两省五品供奉官自为一行十二卫大将军次之三师三公太仆少师保傅尚书左右丞侍郎自为一行九卿三监对之从古以来未尝参错此亦略见当时故事今録于此以备阙文【湘山野録】
　　请修时政记
　　梁修撰周干一歳后苑燕从臣各探韵赋诗得春字曰百花将尽牡丹拆十雨初晴太液春上特称之为史舘修撰上疏自今崇德长春二殿皇帝之言侍臣论列之事令中书修为时政记其枢宻院使涉机宻亦令本院编修至月终送史舘其余百司凡于对拜除授沿革之事悉条报本院仍令舍人分直皆从之【玉壶清话】
　　宰相许才午归第
　　太祖受禅以赵韩王普有佐命功勲除右谏议大夫枢宻直学士未几范质罢相以公为门下侍郎平章事既冠台符参搃朝权参政李余庆薛居正虽副之但奉行制书备位而已不宣制不预奏事不押班每候对长春殿啓沃小大之务尽决于公兼权之议喧于时论防李继迁扰边用公计封赵保忠守夏台【阙】池令灭之保忠反与继迁合谋大为边患河西极挠罪归于公因不得专政诏令防政长史即押班奏事分其权也旧制宰相报到未刻方出中【阙】会歳大熟特许云才午归第遂为永制【玉壶清话】
　　丁晋公自节度使以制除防政
　　丁晋公自保信军节度使知江寜府召为防知政事中书以丁节度使召学士草麻时盛文肃为学士以为防知政事合用舍人草制遂以制除丁甚恨之【倦游襍录】
　　纳节不降麻
　　唐制节度使仆射尚书侍郎谓之纳节皆不降麻止舍人院出制天禧中丁晋公自保信军节度使除吏部尚书参知政事先公在西阁当制至和中韩魏公自武康军节度使除工部尚书三司使降麻非故事也
　　请立家庙者子孙袭三品阶勲及爵
　　皇祐中宗衮请置家庙下两制礼官议以为庙室若当灵长身殁而子孙官微则庙随毁请以其子孙袭三品阶勲及爵庶常得奉祀不报
　　文武官朝防
　　唐在京文武职事九品以上朔望日朝其文官五品以上官及监察御史员外郎太常博士每日防武官五品以上仍每月五日十一日二十一日二十五日防三品以上九日十九日二十九日又防其长上折冲果毅若文武散官五品以上直诸司及长上者各准职事防其昭文舘及国子监博士每季防若雨露沾服失容及泥潦并假以上唐仪制凡今在京百司有常防官谓五品以上职事八品以上供奉官以上唐大典贞观元年勅文官充翰林学士皇太子诸王侍读武官充禁军职事并不常朝防其在三舘等诸职掌者并朝防讫各归所务是年御史中丞窦【阙】奏常防文官准令每日防自艰难以来遂许分日得待戎事稍平即依常式其武准令五品以上每月六防三品以上每月六防二品以上更加三防顷并停废今请准令却复旧仪十三年御史奉奏诸司常防文官隔三日益以横行防假其武班每日先配九防六防【九防谓一月九次六防谓一月六次】今后每经三节假满纵不是配八日并令文官例横行防假【以上唐要典】后唐同光二年四方舘防令后除随驾将校及外方进奉专使文武两班三品以上官可于殿内对见其余并诣正衙从之天成元年御礼文武百僚每日正衙常朝外五日一赴内殿起居每月朔望日赐廊下食唐室太平时常防官每日入朝谓之廊餐自干符离乱罢之惟月旦入阁日赐食明宗即位请文武百僚五日一起居见对于便殿李琪以为非故事以五日为请每月朔望日入阁赐廊下食罢五日起居之仪至是宣旨朔望阁外五日一起居遂以为常天成元年勅今后若遇不坐正殿未御内殿前便令阁门使传宣不坐朝班退是年御史台奏凡新除官及差使者合于正衙谢辞若遇内殿起居日百官不于正衙叙班其差使及新除官辞谢不得合防谢每内殿起居日百僚先叙于文明殿庭后谢官退则班入内殿从之晋天福二年中书门下奏在廷诸司使等每除正官诸令赴正衙谢后不赴常朝其京官未升朝官秪赴朔望日朝班从之国朝诸在京升朝官每日朝其制免常朝者五日一防起居国朝令文掌唐制文武职事官并赴常防武班五日一防又有三日一防五日防为朔望为六防三日防乃九防所谓常防官未有无【阙】者由后唐同光中乃常朝内殿凡随驾官将校及外方进奉使文武三品以上官即于内殿对见其余并诣正衙至天成初诏文武百官每日常朝外五日一赴内殿起居其趋朝官遇宣不坐放朝各退归司本朝之制文德殿曰外朝以不厘务朝臣日赴是谓常朝垂拱殿曰内殿宰臣枢宻以下要近职事者并班【阙】日赴是谓常起居每日文武朝臣厘务不厘务并赴内朝谓之百官大起居是则奉朝之制自为三等盖天子坐朝莫先于正衙殿于礼羣臣无一日不朝有故正衙虽不坐常参官独立班后放朝乃退【凡有职事谓之常朝今格外朝不厘务者谓之常防】
　　参假横行之礼
　　旧制凡连假三日而着于令者宰相至升朝官尽赴文德殿参假为之横行次日百官乃赴内殿起居【阙】年连假后多便起居而废横行之礼
　　宰执押知印
　　开寳六年六月敕参知政事薛居正李余庆于都堂与宰臣赵普同议公事是月又勅中书门下押班知印及祠祭行香今后宜令宰臣赵普与参知政事薛居正李余庆轮知七月既而复有厘革
　　二
　　雍熈四年文德殿前始置防政位在宰相之后至道中寇莱公为防知政事复与宰相轮日知印正衙押班簿位遂与中书门下一班书勅齐列衔街衢并马宰相使相上事并有公事并升都堂后莱公罢遂诏令宰臣押班知印防政止得轮祠祭行香正衙位次宰臣之下立究有公事并与宰臣同升都堂如宰臣使相上事即不得升景德四年六月勅臣僚自外到阙及在京主执如有公事并逐日于己时以前中书枢宻院聚防相见其后复分防见客庆厯八年禁止之如景德之制
　　赐笏头带
　　太宗制笏头带以赐辅臣其【阙】　　　服之至祥符中赵文公罢防知政事为兵部侍郎后数载除景灵宫副使真宗廷赐御仙花带与绣鞯服御仙带自后二府罢者学士与散官通服此带遂以为故事予尝见蔡文忠公罢防知政事为户部侍郎服此带盖曽为学士用昭文金带曽经赐者许系之【沂公为翰林及侍读学士三清遂落职为中书舍人初旧服　皆如此景祐三年八月方】其宰相罢免虽散官并衣旧服笏带【阙】文定公天圣中自秘书监来朝除刑部侍郎并服笏带其后有罢防政者黒带佩鱼而入非故事也入两府自黒带赐笏带者太宗朝甚多祥符中张文节自待制为中丞而防知政事天圣中姜侍郎自三司副使为谏议大夫而枢宻并赐如上【以上皆春明退朝録】













　　事实类苑卷二十六
　　钦定四库全书
　　事实类苑卷二十七　　　宋　江少虞　撰官职仪制
　　对剔判铨
　　吏部流内铨每除官皆去权判正衙谢后正衙前殿引选人谢辞由唐以来谓之对剔判铨与选人同入起居毕判铨于殿前近北西向立选人谢辞讫出判铨官亦谢而出近止令选人门谢辞判铨不复入
　　罚俸例
　　罚俸例一品八贯二品六贯三品五贯四品三贯五百五品三贯六品二贯七品一贯七百五十八品一贯三百九品一贯五十
　　除节度使例
　　外臣除节度使景德中以前止舍人院作制杨文公外制集载潘罗支厮铎督朔方军节度使数制是也其后遂学士院降麻如大礼加恩在将相后数日方下然不锁院不宣麻近年遂同将相例锁院告庭矣
　　尚书以下不得靸鞋过都堂门
　　尚书省旧制尚书侍郎官不得着靸鞋过都堂门
　　谏议班
　　谏议班在知制诰上若带制则在知制诰下从职也戏语谓之带坠【并见春明退朝録】
　　五司防
　　余为鄜延经略使日新一防谓之五司防延州正防乃都督防洎延州事五司防治鄜延路军事如唐之使院也五司者经略安抚縂管节度观使也唐制方镇皆带节度观察处置三使今节度之职多归縂管司观察归安抚司处置归经略司其节度观察而按并支掌推判官今皆治州事而已经略安抚司不置佐官以帅权不可不专也都縂管副縂管钤辖都监同签书而皆受经略使节制
　　银台司
　　银台司兼门下封【阙】乃给事中之制当门下故事乃枢宻院下寺监皆用劄子寺监具申虽三司亦言上银台主判不以官品初冬独赐翠七锦袍学士以上自从本品行案用枢宻院襍司人吏主判食枢宻厨盖枢宻院子司也
　　歩行学士
　　叔【阙】鉴【阙】皆自左掖门下马入舘当时谓之歩行学士嘉祐中于崇文院置编校局授官皆许乘马至门院后其中书五房习学公事官縁例乘马赴局
　　卫士
　　车驾行幸前驱谓之队即古之清道也其次卫仗卫仗者视【阙】入宫门法则古之外仗也其中谓之禁围如殿中仗天官掌舍无宫则供人门今谓之殿门天武官极天下长人之选八人上御前殿则执钺立于紫宸门下行幸则为禁围门行子仗马之前又有衡门十人队长一人选诸武士力絶伦者为之上御后殿则执挝东西对立于殿前亦古之虎贲人门之类也
　　三司使班
　　三司使班在翰林学士之上旧制权使即与正同故三司使结衔皆在官职之上庆厯中叶道卿为权三司使执政有欲抑道卿者降勅时移权三司使在职下结衔遂立翰林学士之下至今为例后尝有人错列结衔虽依旧而权三司使初除閤门取旨间有叙学士上者然不为定例
　　三告官打杖子持藤杖
　　三司开封府外州官长升防事则有衙吏前道告喝国朝之制在禁中惟三官得告宰相告于中书翰林学士告于本院御史告于朝堂皆用朱衣吏谓之三告官所经过处闇吏以挺叩地警众谓之打杖子两府亲王自殿门打至本司及上马处宣徽使打于本院三司使知开封府打于本司近嵗寺监长官亦打非故事前宰相赴朝亦有旨许张盖打杖子者系临时指曯执丝梢鞭入内自三司副使以上副使惟乘紫緫暖坐从人队长特执木挺自待制以上近歳寺监长官持藤杖非故事也百官仪范着令之外诸家所记尚有遗者虽至猥细亦一时仪物也
　　功臣号
　　赐功臣号始于唐德宗奉天之后自后藩镇下至从军资深者例赐功臣本朝惟以赐将相熈寜中因上皇帝尊号宰相率同列面请三四上终不允曰徽号正如卿等功臣何补名实是时呉正宪为首相乃请上功臣号从之自是羣臣相继请【阙】遂不复次【并笔谈】
　　按察之职
　　旧制转运使官衔带按察二字庆厯中沈邈薛坤为京东转运使按察使欲令获吏民之情乃请部吏之险猾者四人尚同李孝先徐九思孔宗旦俾侦伺一路而四人者怙权恣睢颇致骚扰时谓之山东四伥王达杨纨王鼎皆为转运按察使尤苛虐多任耳目以害官吏时谓之江东三虎仁宗知其事下诏戒勅削去按察二字后浇风渐革而士大夫务崇寛厚无复暴察之名矣至熈寜中执政建言天下官吏皆持禄养交政事頽靡务相容贷盖由在上无督责之实于是出台阁新进分按诸路谓之察访既而又分三院御史为六察官领六察按以督举中外事自是按察之政复行矣【东轩笔录】
　　带侍读学士出外
　　故事侍读学士无带出外张知白罢防知政事授此职知大名府然非厯二府而出者不得焉寳元中梅询始带知郑州自后两制遂为例【见东斋记事】
　　三司属官兼直舘
　　韩国华字光弼相州人为右司谏盐铁判官每歳后苑赏花三舘学士皆预国华与潘大初封对自言任两省清官兼计司职不得侍曲宴即日命直昭文舘后三日苑宴即命陪预三司属官兼直舘自国华等始【见范蜀公求】
　　罢二府大礼进官
　　建隆至天禧每朝廷大礼二府必进官天圣二年南郊吕许公恳言之乃止自是加恩而已
　　加食邑
　　每大礼两府加恩功臣阶勲食邑实封内直三种学士至待制大两府得阶勲而下二种皆大卿监至少卿监一种得加食邑郎中而下京朝官一种阶勲而已凡加食邑宰相千户实封四百户余降麻官食邑五百户实封二百户舍人待制散尚书至少卿监已上食邑三百户实封二百户凡实食邑三百户封县开国男五百户封子七百户封伯一千户封郡侯二千户封公五千户【以上始加食邑】
　　封赠
　　凡朝官父在经大礼推恩得致仕官不给俸父任升朝官以上致仕自得俸旧制若因其子更加秩即不给俸凡宰相使相母封国太夫人妻封国夫人枢宻使副使防知政事尚书节度使母封郡太夫人妻封郡夫人【枢宻使防政母经南郊封国太夫人】直学士以上给谏大卿监观察母封郡太君妻封郡君旧制学士官至谏议大夫以上方得郡封天禧中改之少卿防团以下至升朝官母封县太君妻封县君凡辅臣宣徽初入封三代东宫三少【曽祖为少保祖为少傅父为少师】因进官或遇大礼进加至太师两令国公使相节度亦封三代尚书资政殿大学士三司使封二代至太尉大学士【自加两府例】学士至待制封一代至太尉余升朝官以吏部尚书【父歴两府赠至太师令国公歴两制大礼者赠至太尉】
　　掌选官限内不朝
　　唐兵部吏部侍郎郎官选限内不朝今审官东西院三班院皆预内朝而流内铨止趋五日起居疑循旧制
　　使相节度使不领京师官局
　　祖宗朝使相节度使未尝有领京师官局者其奉朝请必改他官多为东宫三少上将军统军赵中令以使相自河阳还除太子少保至明道中钱相始为景灵宫使治平中武康节度使李公端愿始为温泉观使真宗时东封西祀奉祀皆辅臣为五使南【阙】　用学士仁宗【阙】田恭谢大飨明堂祫飨上飨并循真庙之制
　　罢相得职
　　祖宗时宰相罢免惟赵中令得相余多本官归班防枢亦然天禧中张文节始得侍读学士知南京天圣【阙】文康以资政学士知陜州自庆厯后解免罢卒皆得职焉
　　禁职出外任
　　祖宗时惟枢宻直学士带出外任李尚书维罢翰林为集贤院学士知许州刘中学仪自翰林为台丞学宪壬戌以翰林推三司使皆蕲出并以枢宻直学士判知頴州李知洪判蔡文忠以翰林兼侍读两学士改龙图阁学士知宻州自翰林龙图阁而出藩由文忠始也近歳带侍读及端明学士邢公昺以侍读学士知曹州孙宣公亦以侍读知兖州二公皆久奉勘合劝讲遂听以其职补外自张文节始旧辅臣带侍读出守至寳元中梅公询始以侍读学士知许州侍读带外任自梅公始也其后翰林出者率皆换此职晁文元公天禧中自翰林承旨换集贤院学士判西京普台呉正肃公皇祐中以资政殿学士李少师公明嘉祐中以龙图直学士并换集贤判西台近歳皆以禁职分台
　　二府相压
　　二府旧以官相压李文正公自文明殿学士工部侍郎为防知政事而宋惠安自左谏议大夫防知政事为刑部尚书居其上至拜王沂公与张文节公防知政事王转给事中张转工部侍郎两班沂公下意颇不悦乃复还二卿之命止以旧官优加阶邑自后第以先后入为次第
　　未有磨勘转官
　　祖宗时未有磨勘每遇郊祀等恩皆转官未满二载者不转官例加五阶王黄州自知制诰未有勲便加柱国在滁州为散郎自承奉加朝散大夫阶
　　不隔磨勘迁官
　　太宗时始置磨勘差遣院后改为审官真宗时京朝官四年乃得迁天圣中方有三年之制而在外任者不得迁须至京引对乃得改秩明道中始许外任歳满亦迁时恭谢天地覃恩不隔磨勘有并进者于是朝士始多皇祐覃恩磨勘人情苦其不均英宗与神宗即位故复用恭谢之例
　　太常卿秘书监
　　先公尝言太常卿不是卿秘书监不是监以其职列清重不与诸卿监侔耳唐室士大夫多尚台省官不乐九卿故目秘书监为宰相病坊少监为给舍病坊然中秘书崇典籍有麒麟天禄二阁为藏书之所歴代名居禁中亦曰中书两汉刘向杨雄皆典校于其内东汉班固为兰台令史尚为美职况监令乎故其秩甚重迄今班在太常宗正之下七寺卿之上是以名儒宿老不务趋竞者多乐就此任唐白乐天刘梦得薛逢皆歴焉不可一一悉记吾为翰林学士承旨日厉以病尝语同列云禁中视草非养病之地他日解职得遂大监之拜归十数畞之园入就三品之列为国家典掌图籍于九流百氏之中优游以为老则甚幸也寜期遭逢明圣防预辅相此固非平昔之觊望也诸子因上问曰太常卿班列如何公曰太常卿在六尚书之下其资望与吏部尚书同每入朝随尚书立班与尚书承郎同幕次故太常卿舍为尚书里行者盖为此也少卿即寄郎中幕次博士即寄员外幕次卿与少卿每入幕次皆横行独据一榻向门而坐他卿不得并也
　　建隆班簿
　　建隆三年十二月班簿计二百二十四员文班一百五十人内南班一百一十人两省二十七人学士三人留司十人武班七十四人内留司一十二人【以上并春明退朝录】
　　吏禄
　　天下吏人素无常禄惟以受财为生徃徃有致富者熈寜三年始制天下吏禄而设重法以絶请托之是歳京师诸司歳支吏禄钱三千八百三十四贯二百五十四歳歳増广至熈寜八年歳支三十七万一千五百三十七贯一百七十八自后増损不常皆不过此数京师旧有禄者及天下吏禄皆不预焉【春明退朝录】
　　食邑满万户封国公
　　旧制将相食邑万户即封国公王太尉为相遇万户而谦抑不受庆厯七年南郊中外将相惟夏郑公满万户上书请封英国公因诏使相未满万户皆得封于是王康靖追封遂国公章文简封郇国公王武恭封冀国公其后遂以邑封合万户者彻国
　　二
　　国朝以封采封国者范侍中鲁王文献祁向侍中拱谯秦静难节度刘公重进燕保大节度赵公赞卫定国节度冯公继业梁张侍中永德邓卫张尚书诏郑陈孟中令防秦王中令彦超邠赵中令梁许魏吕文穆徐许寇忠愍莱丁秩监晋冯文懿魏章文简郇曹襄悼韩鲁蕲王文穆冀张荣禧岐邓李吕文靖申许王文正沂张文懿邹邓夏文庄英郑王文康遂邓王武恭祁鲁贾文元安许魏陈恭公英岐文侍中潞杜正献祁宋元宪莒郑厐庄敏英韩侍中仪卫魏曽侍中英鲁富相祁郑
　　宰相自草奏拟状
　　余尝求得后唐闵帝应顺元年案检一道乃除宰相刘昫并判三司堂检前有拟状云具官刘昫伏以刘昫经国才髙匡君志切方属体元之运实资谋始之规宜注宸衷委司判计渐期庶富永赞圣明臣等髙【阙】望授依前中书侍郎兼吏部尚书同中书门下平章事充集贤殿大学士兼判三司散官勲封如故未审可否如许允望付翰林降制处分谨録奏闻其后有制书曰宰臣刘昫可兼判三司公事宜令中书门下准此四月十日用御前新铸之印与今政府行遣稍异本朝要事对禀常事拟进入书可然后施行谓之熟状事速不及待报则先行下具制草奏知谓之进草熟状白纸书宰相押字他执政具姓名进草即黄帋书宰相臣报政皆于状背押字堂押检宰执皆不押惟宰相检皆书押堂吏书名印用此拟状有词宰相检押不印此其为异也大率唐人风俗自朝廷下至郡县决事皆有词谓之判则书判科是也押检二人乃冯道李愚也状检瀛王亲笔甚有改窜句抺处按旧五代史应顺元年四月九日己卯鄂王薨庚辰以宰相刘昫判三司正是十日与此检无差来次道记开元宰相奏请郑敏凤池藁草拟状注制集悉多用四六皆宰相自草今此拟状冯道亲笔盖故事也
　　宰相奏拟状
　　唐宰相奉朝请即退延英止论故事大体某进拟差除但执熟状书可今所存有开元宰相奏请状二卷郑敏凤池藁草内载两为相奏拟状数卷秘府有拟状注制十卷多用四六纪其人履歴往行谕请皆宰相自草五代亦然寇莱公谓杨文公曰予不能为唐宰相盖懒于词命也今中书进呈差除退即批圣旨而因列押字国初范鲁公始为之
　　宰相上殿命坐赐茶
　　旧制宰相早朝上殿命坐有军国大事则议之常从容赐茶而退自谓号令除拜刑赏废置事无巨细并熟状拟进入于禁中亲览批纸尾用御寳可其奏谓之印【阙】止降出奉行而已由唐室歴五代不改其制抑古所
　　谓坐而论道者欤国朝范鲁公质王宫师溥魏相仁浦皆在相位上虽倾心眷倚而质等自以前朝旧相惮太祖英武具劄子面取进止朝退各疏其事所得圣旨臣等同署字以志之如此则尽禀承之方可免妄设之失帝从之自是奏御寖或至旰昃啜茶之礼寻废固弗暇于坐论矣于今遂为定或自鲁公始也【并出金坡遗事】
　　提举宫观
　　天圣七年玉清宫成遂罢辅臣为宫观事使而景灵防灵祥源三宫观以学士舍人管干康定元年李康靖公罢防知政事为资政殿大学士提举防灵观自后学士皆为提举至和初晏元献公以旧相为观文殿大学士提举景灵观而当时有武臣令致政李少师端愿为观察使止管干祥源观自陈于枢宻府宗衮【宋元宪也谢脁谓谢安为宗衮】乃加以都管当今朝官亦云提举非故事也
　　枢宻副使同知不并置
　　本朝置枢宻使副或置枢宻院同知院然使副与知院不并置也熈寜元年文潞公品宣徽为使而润州陈宰相自越州召为知院前一歳陈丞相为副使位在吕公之上故也
　　文臣为枢宻皆带检校官
　　太平兴国四年石元懿始以枢宻直学士签书院事八年张司空齐贤王公沔并以諌议大夫同签书枢宻院事治平二年令郭宣徽为同签书院事文臣为枢宻使皆带检校太尉太傅兼本官干兴元年钱文禧以兵部尚书为枢宻使不带检校官有司之失也
　　相员
　　国初范鲁公王沂公魏仆射三相罢赵令独相始置防知政事自是一相或二相至咸平中始有吕文穆李文靖向文简三相又至至和中文潞公刘丞相富郑公三相
　　三司权使公事为两等
　　咸平六年并三部为三司使官轻则为权使公事庆厯中叶翰林再縂计止云权使盖中书误也其后遂分权使与公事为两等
　　因例赐带加服色
　　李西枢宪成为知制诰尚绯衣出守荆南召为学士閤门举例赐金带而不可加于绯衣乃并赐三品之服



　　事实类苑卷二十七
<子部,杂家类,杂纂之属,事实类苑>
　　钦定四库全书
　　事实类苑卷二十八　　　宋　江少虞　撰官职仪制
　　武臣赐笏头带
　　太宗命创方圆毬路带亦名笏头带以赐二府文臣明道初徐公为枢密使兼侍中独得赐之皇祐初李侍中用和以叔舅获赐时王侍中贻永为枢密院遂并赐之其后曹侍中亦以叔舅而赐焉
　　对赐
　　凡拜赐职入朝多有对赐拜官加勲封谢恩虽二府亦无有景徳初王冀公以防知政事判大名用召还加邑封时契丹方讲好真宗欲重其事冀公入谢特命以衣带鞍马赐之自后二府转官加阶勲封邑入谢并有对赐
　　郊礼召耆徳侍祠
　　皇祐二年仁宗始祠明堂范文正公时守杭州而杜正献公致政居南都蒋侍郎希鲁致仕居蘓州皆年老体尊范公建言朝廷盛礼宜召元老旧徳陪祀供帐都亭敦遣就道二公卒不至加赐衣带器币赐一子出身自是前两府执政者大礼前【阙】有诏召之然亦无至者礼毕皆赐衣带器币焉
　　二府拜恩诣景灵宫谢
　　文穆王冀公天圣初再为相既拜命谢恩即请诣景灵宫奉真殿朝谢真宗皇帝冀公仍以五百千建置道塲説先公为斋文其畧曰奉讳之初谢病于外临西宫而莫及企南狩以方遥失其本余不尽记自后二府初拜恩入谢即诣景灵踵冀公故事也
　　都省议事仪式
　　先公尝言自太祖临御以来百司人吏艰于选补由是台省旧规渐成空坠吾前嵗罢右仆射省中并非旧吏权私名散官三数人主掌按籍而已其举措祗应山野朴陋询省中故事则懵然莫知也适会勅下集五省官议事省吏以状白吾询之三省官议事仆射入省乎曰不知也台省官与承郎尚书杂坐乎曰不知也又掌名表名郎官与谏议御史何向而坐曰不知也左右丞与尚书坐孰为主曰不知也吾为主客郎中掌诰是时吏部尚书张公昭兵部尚书李公涛左丞赵公上交中丞刘公温叟致仕杨尚书昭以耆儒硕徳俱在班列委陪诸公于都省议事大凡在内廷论职不论官入都省论官不论职如翰林学士文明学士枢密直学士三司副使并同上带两省官及都省官遇议事之日入都省并缀本班坐此论官不论职也【如郎中则向郎中坐谏议则向谏议坐也】每议事所司于都堂上陈帟幕具酒馔设左右丞坐于堂之东北面南向设御史中丞坐于堂之西北面南向设六部尚书侍郎坐于堂之东厢面西向设两省尚侍给事谏议坐于堂之西厢面东向【如两省有侍郎则改左在尚侍坐】设知名表郎官坐于堂之东南面北向设谏议御史坐于堂之西南面北向设左右司郎中员外坐于左右丞后设三院御史坐于中丞之后设诸行郎中员外坐于尚书侍郎之后设左右司谏正言坐给舎谏议之后并重行异位故事左右仆射与侍中中书令是为四厢自唐开元之后仆射防知政事然非军国大事本朝会议事之日三省官早赴省次就所司先以议论呈诸官畧知大义然后所司引知名表郎官执【阙】春黄卷即所议事升防就本位次引小两省官就本位次引郎中员外就本位次引三号御史就本位次引两省官次引尚书侍郎次引御史中丞各就本位然后左右丞升防所司抗声曰揖羣官对揖讫各就本位知名表郎官以黄卷授所司所司捧议左右丞【如左右丞阙即次判都省官一人事】左右丞执卷展读讫然后授于中丞于尚书侍郎迤逦展读讫复授于名表郎官始命茶酒进食【再行酒进食所司抗声曰揖讫羣官方饮酒爵止于三行后以諠谈不设】食饮毕所司捧笔砚立于左右丞之前一吏抗声曰读定讫左右丞捧笔叩首所司曰揖左右丞与羣官揖讫后以一幅纸写所议事即署名于其下迤逦于四坐谏议御史命一吏抗声曰有所见不同者请不押字【在坐如有异议不问官位高卑并得进前论列进止】设食讫所司复抗声曰食毕揖羣官对讫各降阶出就本次以所议事可否共列状进入以髙者为表首如诸司三品以上并入省议事即诸司三品坐于尚书侍郎之东南官一品坐于尚书侍郎之前武班二品坐于给舎之南并同席异位如议大事仆射御史大夫入省惟仆射鞍辔至防下马余官至门下马设仆射大夫位于左右丞之前并行异位揖毕押字皆仆射専之矣故徐骑省博古之士多知典故亦言在江南见旧儒所説议事次第与吾畧同命写一图字授与省吏但不知此辈能遵行否【已上并见春明退朝录】
　　南郊执仗兵士
　　梁开平二年南郊执仪仗兵士计二千九百七十人建隆四年南郊执仪仗兵士一万三千六百人太常寺鼔吹等二千六百四人太仆寺拥驾兵士六百八十二人六军执擎人员兵士五百五十二人左右金吾衞仗各一百二十五人左金吾仗一百五十八人右金吾仗三百五十九人殿中省押番人员并执擎兵士共五百三十一人司天台一百六十二人八同都司四千三百七十三人合兵部一万七千四百三十三人【出金坡遗事】中书密院执政官非假日不得私第见客
　　庆厯二年九月丁丑知谏院蔡襄上言自今中书枢密院执政官非休暇日私第不得见客欲询访外事听呼召从之【见涑水记闻】
　　太祖令文武臣入见谢毕乃得入正衙
　　旧制文武羣臣由一命而上自外至者必先诣正衙见讫乃得入辞谢亦如之太祖皇帝御极之初亲总庶务常驿召一边城入对将以方畧讶其到闗已数日而未见左右或奏以未过正判衙太祖意不平之乃令自今皆入见谢毕乃得诣正衙遂为定制【出涑水记闻】
　　枢密院别撰时政记
　　左右史所以记言动也然则王者之密画切问弼臣之佥谐献纳外庭分职莫克与闻则中书有时政记得以详述焉近制防知政事二员共掌其任复有羣司上殿奏事及亲奉徳音或出宸防可以训俗示后者月中録送中书同编纂编记奏御宣付史馆景徳祥符中知枢密院王公钦若陈公尧叟请自今枢密院所覩嘉言美徳更不録送中书愿别为时政记从之【出金坡遗事】
　　译经润文使
　　太平兴国中始置译经院于太平兴国寺延梵学僧入院繙译新经始以光禄卿汤悦兵部员外郎张公润色之后赵文定杨文公晁文庄李尚书绛组皆为译经润文官天僖中宰相丁晋公始为使天圣三年又以宰相王冀公为使自后宰相继领之然降麻不入御又以防政枢密为润文其事浸重每嵗诞节必进新经前两月三府皆集以观翻译谓之闲堂亦唐之清流尽在也前一月译经使润文官集以新经进谓之开堂庆厯三年吕许公罗相以司【阙】为译经润文使明年致仕章郇公代之自后乃降麻入御
　　太常寺官
　　太常寺国初以来皆禁林之长主判而礼院自有判院司判院大中祥符中符瑞繁缛【阙】建礼仪院辅臣主判而两制为知院天禧末罢知院天圣中省礼仪院向寺与院事旧不相兼康定元年置判司同判司寺并兼礼仪寺近有置六七人者按太常置卿一员少卿二员博士四员祥符中博士二员后加至四员今若置判寺一员同判寺二员合唐之卿数矣天圣元年改同判院为知院即博士也
　　宰相带馆职
　　唐制宰相四人首相带太清宫使次三相皆带馆职文馆大学士监修国史集贤殿大学士以此为次序本朝置三相昭文修史首相领焉集贤次相领焉三馆职惟修史有职事而颇以昭文为重自次相迁首相乃得之赵令拜及独相领集贤殿大学士续兼监修国史久之还昭文馆薛文惠与沈恭惠并相薛自防政领监修相仍旧而沈领集贤毕文简与寇忠愍并相而毕领监修寇领集贤王太尉相并止领集贤近时王文惠厐庄敏初拜及独相悉兼昭文修史二职非旧制也
　　文臣自使相除枢相罢节还旧官
　　文臣自使相除枢相罢节而还旧官景祐元年王沂公自使相带检校官复为吏部尚书同平章事充枢密使庆厯七年夏郑公自使相入枢相仍带节度使亦非旧例也
　　文臣为使相节度使
　　太祖太宗时文臣为使相唯赵令一人真宗时寇莱公王冀公二人节度使李南阳一人干兴后难遽数矣
　　文臣换武
　　唐文臣武防用衰滋自尚书右丞出华州刺史召为左金吾衞大将军如是者数人本朝颇循其制工部侍郎王公明兼黄州刺史给事乔公维岳换海州刺史三司使尚书左丞李公士御换同州观察使翰林学士工部侍郎陈公尧咨换宿州观察使如钱邓州及庆厯初韩范厐王四公皆换观察使以用兵擢之也龙图阁直学士为李公良换奉州防御使非【阙】誉也
　　武臣换文
　　武臣换文资者太宗时白州刺史钱昱换秘书监选工部侍郎复换观察使
　　王冀公为大资政请铸印不许
　　真宗复侍郎王冀公景徳中罢防知政事始置资政殿学士以命之宰相冦莱公颇抑之班翰林之下乃命为大学士冀公请铸印不许遂领尚书省自有印也
　　太尉在三司之下
　　太尉旧在三司之下由唐以来以上公为重李光弼自司空为太尉薨赠太保郭子仪自司徒为太尉薨赠太师李徳裕自司徒为太尉皆以超拜李载仪自司徒为太保王智【阙】自司徒为太傅二人卒俱赠太尉是以上公宠待宗臣余虽有功可迁保傅而韦武之尊不可得也五代及国初节度皆自检校太傅迁太尉太尉迁太师然无升秩明文
　　不歴郎官为大监
　　唐姚南仲不歴尚书侍郎而入府使为仆射迩世郑文肃列丞相张尚书方平王宣徽拱宸滕侍读甫吕给事中惠卿邓中丞润父皆不歴郎中员外而便为谏议大夫
　　迁郎曹
　　尚书省二十四司唐世以事简者兼学士舍人本朝唯重左曹名曹馆职提防刑狱例得名曹而开封府判官转运使得名曹右迁左曹学士舍人待诏迁二资史馆撰史得优迁如王原叔自工部郎中迁吏部郎中是也朝官带史馆亦得优迁李邯郸自博士为礼部员外郎贾魏公自司封员外郎为礼部郎中是也本朝故事如此【以上春明退朝録】
　　宣徽使位枢密使下
　　宣徽使旧亚枢密使在枢密副使同知枢密院之上咸平中周营拜宣徽使有所畏避因陈愿居其下先帝从之遂为常例自营始也【出沂国文正公笔録】
　　驾亲临问臣僚
　　邢昺常被疾请告真宗亲临问赐药一奁银器千两练千疋国朝故事非宗戚将相问疾临奠帝不亲行惟昺与郭贽以恩旧特用此礼儒者荣之邢上问疾上复临丧【杨文公谈苑】
　　两府亲戚回避
　　国朝旧制父子兄弟及亲之在四府者与侍从执政之官必相回避熙宁初吕公弼为枢密使其弟公着除御史中丞制曰久欲登于近用尚有避于当涂公弼闻之义不能安遂乞罢枢密府久之以观文学士知并州
　　二
　　韩魏公掌诰妻父入防大政引唐独孤郁权徳舆故事恳求解职太宗览奏称赏除集贤殿修撰赵公罢公复职【阙】入两掖亲择牯犀带赐之今丞相陈公尧叟作相壻主举正殊伯相壻杨察忠献韩公执政壻学淑皆引公之请为法改以他职【见忠献公魏王别録】
　　具员
　　具员册小方册子可五六寸葢置怀袖也每官位以黄纸标格之一亲二中三枢密四使相节度使五仆射尚书六三司使七翰林侍读侍讲密直龙图阁学士八中丞丞郎给舍谏议待制九留后观察防御使【出蓬山志】
　　军巡马歩院用文史
　　先是军巡及马歩院判官皆用郡府吏建隆元年始诏两京军巡州诸马歩院判官令吏部流内铨择选入无遗省听减两选补之始用文吏也
　　定合班仪
　　建隆三年重定合班仪升六曹侍郎在给事舍人之上郎中补阙之上员外郎在拾遗之上节使在六曹侍郎之上中书侍郎之上故事北省官为侍从班五品押南省四品六品押南省五品节使在诸司五品之下至是改焉
　　赐百官冬服
　　建隆三年十月赐文官常防官冬服累朝止赐将相翰林学士诸军大校至是太祖曰冬服不及百官甚无谓也故赐之
　　一品致仕官缀班
　　建隆四年诏一品致仕官曾带同平章事者每遇朝会宜缀中书门下班是时太子太师致仕使益寄来陪祀故不足记
　　罢代判官
　　干徳三年诏诸州长吏或有【阙】籍人代判者即于宾佐中择公干者【阙】不得吏任尤从人先【阙】承五代以来领节旄为郡守者多武皆不知书所至必自置吏谓之代判政事一以委之用权不法太祖知其至是罢之
　　台省寺官以三周转官
　　干徳四年诏御史台吏部流内铨南曹刑部大理寺自少卿郎中员外郎知杂侍御史以下及丞簿司直评事等并以三周年为满须常在大司莅事者至月限满即与转官
　　常防官朝官
　　诏京朝官从今出入及受代归者宜令中书舍人郭赞善部知杂事滕中正户部郎中雷徳骧同考校劳绩及铨量材器有阙中书类能以授之先是常防官自一品以下皆谓之京官未尝防官谓之未曾防官近代以常官为朝官未尝防官为京官故有朝官之目
　　登闻检院
　　雍熙元年改匦院为登闻检院东延恩匦为崇仁检南招諌匦为思谏检西申寃匦为申明检北通匦为招贤检
　　选人赴调求官职
　　淳化五年十一月诏吏部选人赴调并须于京朝内求一人为职官用府县诸司监印
　　诏勅藏勅书楼
　　六月诏天下前后诏勅并藏于勅书楼着以籍受代日交相付仍于印纸厯及南曹厯内批书
　　羣臣入阁
　　十二月朔太宗御文徳殿羣臣入阁礼毕百官疑下飱唐制州望天子御宣政殿授百官起居诸司奏事仗衞如式敬宗时于紫宸为入阁之仪五代以来礼容多阙至是始复旧【以上见国朝事实】





　　事实类苑卷二十八
　　钦定四库全书
　　事实类苑卷二十九　　　宋　江少虞　撰词翰书籍
　　制词异名
　　学士之职所草文辞名目浸广拜免王公将相妃主曰制赐恩【阙】曰赦书曰徳音处分事曰勅榜文号令曰御劄赐五品已上曰诏六品已上曰勅书批勅羣臣表奏曰批答赐外国曰著书道醮青词释门曰齐文教方畧命曰自语土木兴建曰上梁文宣劳锡赐曰口宣此外更有祝文祭文诸王亦政牓号簿队名赞文佛疏语又有别受诏防作铭碑墓志乐章奏议之属此外章表歌颂应制之作旧説唐朝官中常于学士取眠儿歌伪蜀学士作桃符文孟昶学士辛寅逊题桃符云新年纳余庆佳节号长春是也
　　白麻
　　翰林规制自妃后皇太子亲王公主宰相枢密节度使并降制用白麻纸书每行四字不用印进入后降付正衙宣读其麻即付中书门下当日本院官告院取素绫纸待诏写官诰只用麻词官诰所署中书三司官宣奉行并依诰身体式常用门长一人衔位【并谈苑】
　　西掖植紫薇
　　咸平中翰林李昌武宗谔初知制诰至西掖追故事独无紫薇自别墅移植闻今庭中直院老吏相犹是武昌手植晏元献写赋于壁曰得自羊墅来从名园有昔日之绛老无当时之仲文观茂悦以怀旧指蔽芾以思人【湘山野録】
　　答北敌书
　　景徳初北敌请盟欲撰答书久无体制时赵文定安仁为学士独记太祖朝书礼规式诏撰之及修讲盟好之制深得轻重朝论美之【三盛清话】
　　知制诰上事阁长压角
　　舍人院每知制诰上事必设紫褥于庭面北拜防阁长立褥之东北隅谓之压角宗衮作掖垣业志而不解其事按唐书亦无闻焉惟裴瑶裕王陵遗事二舍人上事知印宰相当压角则其礼相自唐也予为舍人日邰与宗入院不疑为阁长压角时议美之
　　学士系鞋
　　翰林故事学士每退于中书皆公服靸鞋坐西堂使院吏入白学士至丞相出迎然此礼不行久矣章惇为知制诰直学士院力欲行之会一日两制俱白事于中书其他学士皆鞹足秉笏而惇独散手系鞋翰林故事十废七八忽行此礼大諠物议而中丞邓绾尤肆抵毁既而罢惇直院而系鞋之礼后亦无肯行之者京师春秋祭社多差两制摄事王仆射珪为内外制十五年祭社者屡矣
　　学士俸薄
　　先朝翰林学士不领他局故俸纳最薄杨亿久为学士有乞郡表其畧曰虚添甘泉之从官终作莫敖之馁鬼又有方朔饥欲死之句自后乃得判他局至元丰改官制而学士无主判如先朝矣
　　进退宰相议论皆出学士
　　进退宰相其帖例草仪皆出翰林学士旧制学士有阙则第一防舍人为之嘉祐末王荆公为阁老会学士有阙韩魏公素忌介甫不欲使之入禁林遂以端明殿学士张方平为承防盖用旧学士也既而魏公罢政凡议论皆出安道之手【东轩笔録】
　　知制诰先试后命
　　国朝之制知制诰必先试而后命有国以来百年不试而命者才三人陈尧佐杨亿及修忝预其一耳
　　索润笔
　　王元之在翰林当草夏州李继迁制继迁送润笔物数倍于常然用启头书送拒而不纳盖惜事体也近时舍人院草制有送润笔物稍后时者必遣院子诣门催索而当送者往往不送相承既久今索者送者皆恬然不以为怪也
　　学士朱衣双引
　　故事学士在内中院吏朱衣双引太祖朝李昉为学士太宗在南衙朱衣一人前引而已昉亦去其一人至今如此
　　学士入劄不着姓
　　往时学士入劄不着姓但云学士臣某先朝盛度丁度并为学士遂着姓以别之其后遂皆着姓
　　三馆
　　梁祖都汴庶事草创止明终始于今日长庆门东北创小屋数十间为三馆湫隘尤甚又周庐防道咸出其旁衞士驺卒朝夕喧杂每受诏撰述皆移他所至太平兴国中车驾临幸顾左右曰若此卑陋何以待天下之贤俊哉即日诏有司规度左升龙门东北居府地为三馆命内臣督役晨夜兼作不日而成寻下诏赐名崇文院以东廊为昭文馆书事南廊为集贤院书库西廊入经史子集四部为史馆书库凡六库书籍正副本仅入万卷斯为盛也昭文馆本前世文馆建隆中以其犯宣祖庙讳改焉淳化初以吕祐之赵安徳裕勾中正并直昭文馆则本朝直昭文馆自吕祐之等始也集贤有直院有校理端拱初以李宗谔为集贤校理淳化初以和防为集贤院则本朝直集贤校理自和防李宗谔始也史馆有直馆有修撰有编修有校勘有检讨太平兴国中赵隣几吕正皆为直史馆掌修撰而杨文举为史馆编修是时修撰未列于职至至道中始以李若拙为史馆修撰雍熙中以宋炎为史馆校勘淳化中以郭延泽董元亨为史馆检讨则本朝直史馆编修史馆修撰史馆检讨史馆校勘自赵隣几吕正李若拙杨文举宋炎郭延泽董元亨等始也
　　本朝三馆之外复有秘阁图书置直阁文置校理咸平初以杜镐为秘阁校理皆自杜镐始也三馆名目所谓崇文馆史馆集贤院建隆元年二月避讳字诏易名昭文馆端拱元年五月诏直秘阁于崇文院之中堂
　　学士赐带不佩鱼
　　国朝之制自学士以上赐金带者例不佩鱼若奉使契丹及伴北使则佩事已复去之惟两府之臣则赐佩谓之重金
　　得学士体
　　仁宗初立今上为太子令中书召学士草诏学士王珪当直诏至中书谕之曰王此大事也必须面奉圣防于是求对明白面禀得防草诏羣公皆以王为真得学士体也
　　咨报
　　唐人奏事非表非状者谓之牓子亦谓之録子今谓之劄子凡羣臣百司上殿奏事两制已上非时有所奏陈皆用劄子中书枢密院事有不降宣勅者亦用劄子与两府自相往来亦然若有司申中书皆用状惟学士院用咨报其实如劄子亦不出名但当直学士一人押字而已谓之咨报今俗所谓草书名谓押字此唐学士旧规也唐世学士院故事近时隳废殆尽惟此一事在耳
　　学士日益自卑
　　往时学士循唐故事见宰相不具靴笏系鞋坐玉堂上遣院吏计会堂头直官学士将至宰相出迎近时学士始具靴笏至中书与常防官杂坐于客位有移时不得见者学士日益自卑丞相礼亦渐薄盖习见已久恬然不复为怪也
　　翰林院故事
　　唐翰林院学士中乃人主燕居之所玉堂承明金銮皆在其间应供奉之人自学士以下工伎郡官司籍其间者皆称翰林如今之翰林监官翰林待诏之类是也惟翰林茶酒司正称翰林司葢相承闗文唐制宰相而下初命皆无宣召之礼惟学士宣召葢学士院在禁中非内臣宣召无因得入故院门别设复门亦以其通禁庭也又学士院北扉者为其在玉堂之南便于应召今学士初拜自东华门入至左承天门下马待诏院吏自左承天门双引圣阁门此亦用唐故事也唐宣召学士自东门入者彼时学士院在西掖故自翰林院东门赴召非若今东华门也至今挠铃故事亦縁其在禁中虽学士院吏亦止于玉堂门外则其严密可知如今学士院在外与诸司无异亦设铃索悉皆文其故事而已【归田録】
　　二
　　学士院玉堂太宗皇帝曾亲幸至今惟学士上日许正坐他日皆不敢独坐故事堂中设视草台每草制则具衣冠据台而坐今不复如此但存空台而已玉堂东承防阁子窓格上有火燃处太宗尝夜幸玉堂蘓易简为学士已寝遽起无烛具衣冠宫嫔自窓格引烛入照之至今不欲更易以为玉堂一盛事
　　学士蹑履见丞相
　　衣冠故事多无着令但相承为例耳如学士舍人蹑履见丞相往还只用平状扣堦乘马之类皆用故事也近嵗多用靴简章子厚为学士日因论列事例今则遂为着令矣
　　槐防
　　学士院第三防学士阁当前有一巨槐素号槐防旧居此阁者多至入相学士争槐防至有抵彻前人行李而强据之者予为学士时日观此事
　　学士上日用乐
　　旧制翰林学士地势清切皆不兼他务文馆职任自校理以上皆有职田惟内外制不给杨大年久为学士家贫请外表词千余言其间两聨曰虚忝甘泉之从臣终作莫敖之馁鬼从者之病莫兴方朔之饥欲死京师百官上日惟翰林学士勅设用乐他虽宰相亦无此礼优伶并开封府防集陈和叔除学士时和叔知开封府遂不用女优学士院勅设不用女优自和叔始
　　罢润笔
　　内外制凡草制除官自给谏待制以上皆有润笔物太宗时立润笔钱数降诏刻石于舍人院每除官则移文督之在院官下至吏人院驺皆分霑元丰中改立官制内外制皆有添给罢润笔物
　　直院
　　唐制官序未至而以他官权摄者为直官如许敬宗为直记室是也国朝学士舍人皆置直院熙宁中复置直舍人学士院他以资浅者为之其实正官也熙宁六年舍人皆迁罢阁下无人乃以章子平权知制诰而不除直院者以其暂摄也古人兼官多是暂时摄领有长兼者即同正官予家藏海陵王墓志谢朓文称兼中书侍郎【出笔谈】
　　制书不可称徳音
　　本朝之制凡霑宥大赦曲赦徳音三种自分等差宗衮言徳音非可名制书乃臣下奉行制书之名天子自谓徳音非也余按唐常衮集赦令一门总谓之徳音葢得之矣【退朝録】
　　学士职任事体与外司不同
　　先公尝言翰林学士居深严之地职任事体与外司不同至于谒见相府自非朔望庆吊止公服系鞋而已学士于内庭出入或应诏亦不具靴简若同列齐行前此命朱衣吏双引抗声言学士来直至室门方止归院则朱衣吏递声呼学士来者数四故事学士叙班只在宰相后今之防知政事班位即旧日学士立班处也近日以来会赴内殿起居叙班在枢密宣徽使后惟大朝会入阁圣节上夀始得级台司歩武为吾曰延州归闗再奉内职与朱崖卢相同列依旧命吏前后双引既而卢谓吾曰今府尹令尹【时皇上开封府尹兼中书令】亲贤英杰复兼在相尚以一朱衣前导吾侪为学士而命吏双引得毋格物议乎因而全罢双引自是抗声呼之仪后亦稍罢矣【退朝録】
　　学士班次
　　学士班旧制虽遗补府防军亦在丞郎之上建隆中陶谷任学士自以官至尚书因上言学士官未至丞郎者并叙于丞郎之下至丞郎者在左右常侍之上至尚书者从本品序从之淳化五年六月诏曰翰林枢密直学士职防内直礼絶外司况品秩以既殊在等威而益峻顷有所易深未便安宜申明于旧章用遵行于故事自今叙立班位宜依旧在丞郎之上旧规云学士大庆贺大朝会并列于宰相之后今分付凡立在亲王使相之后坐即居左重行于防知政事之后国朝侍读侍讲皆带翰林之名在密直学士之上又置龙图阁亦在密直学士之上龙图阁直学士即在密直学士之下立班坐位并少退
　　二
　　旧制端明殿学士必于翰林中久任者迁授后改为文明殿学士皇朝惟李昉为之资政殿学士真宗特置此官以王钦若罢防知政事优礼之也时执政奏班次学士之下上不悦月余授钦若兵部侍郎充资政殿学士班在翰林之上天禧初张知白自防知政事罢为侍读学士以两府旧臣诏特升在学士之上
　　三
　　学士入院旧不以职之高下惟以先后为班以干徳元年十一月工部尚书窦仪为学士诏议仪班次承防陶谷天禧四年四月杨亿再入翰林诏亿班在钱惟演之下盛度之上惟演奏让云窃见太祖朝窦仪自工部尚书再入翰林班在旧学士之上太宗朝王旦以礼部侍郎再知制诰在吕祐之上况杨亿在景徳中已为学士今来官位与臣并是丞郎伏乞圣慈特升杨亿班在臣之上遂降诏从之故亿谢表云縁笃相先之义俄颁得请之文
　　学士罢晚朝
　　旧规学士当直则趂晚朝不当直即无逐日起居国朝之制并早赴内朝而罢晚朝矣或知审官三班及判流内铨者三五日一诣承明禀奏公事即俟上再坐也旧制谓之诸司散今谓诸司公事退也【已上出金坡遗事】
　　直学士院
　　开宝二年李文公以中书舍人卢相以知制诰并命直学士院六年知制诰张公澹权直学士院太平兴国元年汤率更悦徐骑省铉直学士院王梓州克政张侍郎洎直舍人院四人皆江南文士也熙宁二年复制旧馆
　　韩丕不长应用出院
　　韩丕有清操颇能为诗及入禁中不甚长于应用一夕须诏书甚急韩停笔既久问吏索旧草吏以本典直户出宿不可捜检丕乃破锁取之改易而进丕越月遂出院
　　学士之职清切贵重
　　淳化四年五月命张洎钱若水为学士赴之日太宗谓近臣曰学士之职清要贵重非他官可比朕常重此官故事学士赴上有勅入殿防猕猴之戏久罢其事然亦非宜令教坊有杂伎跳丸舞矟之类今当设之仍诏枢密直学士吕端刘昌言及知制诰紫宸预会自此学士知制密学赴会承印给谏不得预也
　　太祖命李昉
　　李文正公昉开寳中为中书舍人时卢多逊为兵部员外知制诰会学士阙人太祖并命更直禁林未几昉请疾假多逊先为学士及九月九日宴大明殿太祖见昉坐于多逊之下怪而问之执政言多逊已为学士昉是更直太祖坐阁命为学士又以昉之旧徳坐于多逊之上自开宝五年昉也【出金坡遗事】
　　儤直例
　　学士初入儤直例【淳化二年刻石合砻于三堂复东瓦壁】诸行尚书【三十五直】左右承郎【四十直】常侍谏议给事【四十五直】诸官知制诰【五十直如谏议知印四十五直】太常少卿诸行郎中【五十五直】诸行员外起居侍御史【六十直】殿中司谏【六十五直】未升朝【一百二十直白身一百四十五直】前贺各加五直初入转官二直已后每转一直改服色一直如知制诰二直已上俱本直便儤一日每新人入五直旧学士一防次三直一防后两直一防亦须酌量如大儤直日数以定三等多少如两人齐入则不防如旧官再入纳计前直减半
　　二
　　杨钜旧规交宿吏云新人常早入旧人即轮一巡早入【阙】已后即晚入人待交早入人常先出早入卯时晚入趂早堂国朝学士每日趂朝故皆早入学士惟单直故无早入之事
　　试馆阁知制诰等
　　试京官及草泽等每试人前一日学士聚防共撰诗赋论各五题封进明日早降出有御笔防定者用之自朝直馆阁京官州县官草泽皆院中试之惟试知制诰即在中书禁门将开门三五刻下直学士即出如试未了即为拖白矣或诏两院同试即舍人并过院其日必盛馔置酒劝饮至暮也天禧四年六月诏每遇试人令翰林御厨供酒食
　　册皇太子
　　旧规云唐世册皇太子学士并就班贺礼毕又上表贺并上皇太子学士就出班贺礼毕又上表贺并上皇太子牋天禧四年九月今上为皇太子学士晁公等并用此礼
　　学士新入院
　　旧规云学士新入院飞龙赐马一匹鞍辔及刍粟谓之长借今则赐马并鞍辔续翰志云旧赐白成钉口鞍太宗改赐银閙装又改居要职带为金荔枝旧规云后两三日内令就院置宴金率以上日便赐宴旧规云十月初别赐锦长袄子国初已来赐翠毛锦淳化中蘓易简入院改赐黄盘雕舆观察使同其诸赐赉古今小异者皆具在李武昌翰林杂记矣

　　事实类苑卷二十九
<子部,杂家类,杂纂之属,事实类苑>
　　钦定四库全书
　　事实类苑卷三十　　　　宋　江少虞　撰词翰书籍
　　学士院
　　学士院在资福殿横街之南宣徽院北玉堂上东阁承防居之西阁第二防学士居之玉堂后东西各二阁第三防而【阙】分处之淳化中蘓易简为学士时建小楼于北轩甚低窄天禧三年惟演奏重葺治因去其下窓牖施以曲槛始明敞矣待诏房六间在玉堂西南孔目院在西【谓之两头】驱使在东【谓之两头】玉堂后东北一室二间不甚高敞大中祥符中今王相居之二年入防大政次李相迪又自此阁拜命其后入者多求居之此室常不空前檐有大槐树意以为祥亦有不令剪伐者
　　学士从行幸
　　太祖太宗出征时学士并于行宫之外安下自上东封泰山西祀汾隂幸亳学士始设次于行宫内防殿之东当直者居之以俟诏命其颁赐饮食茗果则日有四五皆与亲王丞相等焉
　　学士预丹凤楼放赦
　　唐制皇帝御楼肆赦学士得升丹凤楼之西南隅侍立五代已后因循废之淳化四年蘓易简自院入防大政乃奏自今上御楼覃恩望令与枢密使侍立御榻之侧从之
　　小宴学士预坐
　　淳化四年十月武宁军节度使曹彬来朝上宴于长春殿乃命翰林学士钱若水枢密直学士张咏皆赴坐旧制每便殿小宴当直学士与文明枢密直学士皆预坐故相李昉及扈蒙在翰林日常预斯宴后为阁门使梁迥奏罢之至是给事中防知政事蘓易简奏复之
　　学士草麻
　　学士每非时召对即公服系鞋袖具员而入每恩例除改即宰相得防后入熟状至晚或召对或降出熟状便草麻推进退宰相及非时将防改除皆夜后宣入面受处分宰相不得知也
　　二
　　天禧三年七月十六日夜降熟状以殿前都指挥使忠武军节度使曹璨移领河阳同中书门下平章事五更三防麻卷入本家奏璨卒牓子亦至其麻遂不宣明日却赴院架阁
　　学士草制次第
　　旧规当制者草第一第三并以命官高卑为次不系学士官位今单直不以多少皆独坐惟大礼后加恩即学士斋宿翰长草第一学士以次分之如四防学士即翰长却草第五他皆类此
　　舍人赐书预宴
　　皇朝太祖英武圣文神徳皇帝因置酒于紫云楼下命两制侍宴欢甚因命中书舍人来辰因缀内制起居令为通式仍各赐书千余卷以备检阅旧体每游宴止学士得赴召暨皇上留心儒墨精赏文翰时纶阁之臣使召赴曲宴或令和御诗舍人从游宴自此始也厥后立春镂银旂彩幡胜之物亦及之太平兴国八年诏阁下舍人李公穆宋公白贾公黄中吕公正李公至入院承防扈公赠诗贺之有五凤齐飞入禁林之句为一时之盛事其或观稼于南薰门赏花于芳园春昼严跸有司景从幸园西之金明池下雕辇登龙舟都人和百乐具举憩琼林苑有复道御层楼临轩置酒以阅繁盛两制必侍从焉至上苑春融千花万卉妍丽冠絶上必曲宴宰衡勲旧诏两制词臣俯龙池垂金钩举觞赋诗终日而罢
　　词臣神仙之职
　　上尝谓宰职近臣曰词臣寔神仙之职也翊日凡所进诗悉为御毫属和以赐焉雍熙三年十月敕由两制词臣公朝精选典司纶诰亲近冕旒宜于俸禄之间特示优丰之宠起自今后两制俸料并以见缗充
　　禁中墨妙
　　上听政之暇捜访钟王之迹以资阅翫焉御毫飞动神机妙思出竒制胜乃召书吏之有格性者置之便殿躬自省阅仍授以笔法既睹其有成各赐其银章象笏令入院充待诏者仅十人自是书诏四出寰海之内咸识禁中之墨妙焉
　　赐学士加等
　　旧体学士凡召入院止赐白成锷【都了切】口银鞍勒暨今上即位优待特异则金涂银閙装鞍勒对衣荔枝花带郊禋稷毕赐对衣金带或牯犀金鱼副之【朝士自唐末久缺佩鱼者今方复之】十月朔旧赐对衣红锦袍上特以细花熟锦代之【淳化二年代以细花盘雕锦下丞相一等】自是逺方之珎果天府之法酿龙凤之茗荈伏腊之饼饵以时而赐悉加等焉
　　玉堂瀛洲之象
　　玉堂东西壁延袤数丈画水以布之风涛浩渺盖拟瀛洲之象【待诏董羽之笔】修篁皓鹤悉图廊庑竒花异木罗植轩砌每外喧已寂风玉漏月色满庭真人世之仙境也
　　学士和诗草制
　　禁中垂帘人静之际则有中使忽降示御书宣令属和则必寻拜谢状后信宿方和进如声韵竒险难以赓载者必拜章沥恳陈述寡和之意优诏多免焉每锡赐谢恩奏状必当直学士草或郊禋行庆制命填委必聚防以分张之其余书诏辞祝顷刻之间虽缤纷而至必独当或数直有不草一词者自可探赜往诰研穷理体以备顾问焉
　　学士拜命
　　学士凡拜命先阁门受制书于常朝殿门之堦上【依旧格入院偶差中使赐】拜伏跪受讫求于便殿对敭陈述宠用遭值之由谓之告谢上必从容赐坐奬饬戒谕而退选日谢恩前一日待诏一人就宅宣召预于庭设茵褥堂设酒醴待诏称有敕望皇居拜伏听命其词皆褒奬严召之意【于本院旧学士】本人舞蹈讫升堂饮馔以谢恩奏状拜伏跪受之来日待诏迎于待漏院与新学士偕行引至阁门而退阁门舍人始引入中谢赐对衣金带金陞鞍勒马【近例就院转官特承防则赐分物敕设如初拜之例余不得比也】入本院上事宣徽院告报勅制仪鸾宿陈帟幕大官备珎备馔设尊酒茗果毕至赴是设者止凤阁舍人余不预坐【旧体禁中上事元无乐前代或有使艺人防猕猴及嵗称之戏】
　　玉堂坐次
　　玉堂之上惟上事受吏人贺礼始得正坐余虽承防亦须坐于东厢其副翰坐西厢余依双只对坐居是职者人物之选亦已极矣儒墨之荣亦已至矣茍能节用以安贫杜门以省事采真儒之防养浩然之气来者瞻望其出处时君优假其顔色逍遥卒嵗非神仙而何每上直一依旧制入者先之出者后之或食已日旰之后同列出翰院直学士茍已褫巾笏则可纱帽靸履送至于玉堂之上盖同列相恕其坦率也
　　进制书小字本
　　旧规云大顺二年十月宣防每进麻制书诏録小字留内永为定式自后令凡机密公事即用小字本常诏不进国朝自大中祥符九年后诏麻制进小字本盖便于看览焉书诏亦进之
　　学士中谢
　　旧规云学士中谢先于殿西北隅立俟容省奏某乞到殿上云唤容省使逅【阙】去唤即趋至中庭此礼今谓之通唤惟将相即通唤学士即不
　　进草
　　旧制学士晚得熟状其密防多从夜降出苹麻五更三防进惟演大中祥符八年十二月十四日入院礼上是夕召入面令草今上封上春郡王制惟演面奏此制一出天下写臣欲先进草本乞神笔判削然后写麻上再三不允坚请方从之是夕一更二防进草入三防降出御笔书依奏书写四字方封待诏写及天禧二年正月十七日再入院二月二日又召对令草今上封升麻一更初进草便降出御批依奏书写四字其后南郊加恩及册皇太子皆晁公当之亦进草亲王宰臣等即不进【国朝事始】
　　太宗赐赵昌国及第
　　太宗朝有赵昌国者自陈乞应百篇举帝亲出五言四句诗为题云秋风雪月天花竹鹤云烟诗酒春池山僧道栁泉凡二十字一字为五篇篇四韵至晚仅能成数篇词意不足取示赐及第用劝举学者
　　开封解以孙暨为第一
　　咸平元年开封发解以高辅尧为首钱易次之易有时名不得魁荐颇不平之上书言试题语渉讥讽辅尧亦请解头让易上命钱若水覆考既而上以为士人争进几不可长上令擢文行无著者一人为首乃以孙暨为第一辅尧次之易第三余如旧【并渑水燕谈】
　　太宗亲试进士以孙何为第一
　　太宗时亲试进士每以先进卷子者赐第一及第孙何与李庶几同在科塲皆有时名庶几文思敏速何尤苦思迟会言事者上言举子轻薄为文不求义理惟以敏速相夸因言庶几与举子于饼肆中作赋以一饼熟成一韵者为胜太宗闻之大怒是嵗殿试庶几最先进卷子遽叱出之由是何为第一【出归田録】
　　举子重戴
　　李巽字仲权邵武人以蜃楼上鼔周处斩蛟三赋驰名累举不第反为乡人所侮曰李秀才应举空去空回知席防甚时得离身巽亦不校至是乃贻乡人诗曰当年踪迹困埃尘不意乘时亦化鳞为报乡闾亲戚道如今席防已离身盖国初犹袭唐风士子皆曳袍重戴出则以席防自随巽从仕至度支郎中两浙转运使卒与王禹偁相友善今小畜集有送李仲权赴官序即巽也
　　二
　　世潘阆安鸿渐八才子图皆防蹇重戴又王禹偁赠【崔】遵度及第未脱白诗云且留重戴士风多则国初举
　　子犹重戴矣【并青箱襍録】
　　御焚试卷于真宗影殿前
　　真宗尤重儒学今科塲条制皆当时所定至今每亲试进士已放及第自十人已上御试卷子并録本于真宗影殿前焚制举登科者亦然
　　收李迪出贾边
　　景徳中李迪贾边皆举进士有名当时及就省试主文咸欲取之既而二人皆不与取其卷视之迪以赋落韵边以当仁不让于师论以师为众与注疏异説乃为奏具道所以乞特收试时王文正公为相议曰迪虽犯不考然出于不意其过可恕如边特立异説此渐不可启今后倘务为穿凿破坏科塲旧格遂收迪而出边云【东斋记事】
　　贡院设位供帐
　　礼部贡院试进士日设香案于堦前主司与举人对拜此唐故事也所坐设位供帐甚盛有司具茶汤饮浆焉试学究则悉撤帐幕毡席之类亦无茶汤渇则饮砚水人人皆黔其吻非故欲困之乃防毡幕及供应人私所试经义盖常有败者故事为之防欧文忠有诗焚香礼进士彻幕待经生以为礼数重轻如此其寔自为之
　　御试许详定官别立等
　　嘉祐中进士奏名讫未御试京师妄王俊民为状元莫知言之所起人亦莫知俊民为何人及御试王荆公时为知制诰与天章阁待制杨乐道二人为详定官旧制御试举人设初考官先定等第复弥封之以送覆考官再定等第乃付详定官发初考官所定等以对覆考之等如同即已不同则详其程文当从初考或从覆考即不得别立等是时王荆公以初覆考所定第一人皆未允当合行间别取一人为状首杨乐道守法以为不可议论未决太常少卿朱从道时为弥封官闻之谓同舍曰二公何用力争从道十日前已闻王俊民为状元事必前定二公徒自苦耳既而二人各以己意进禀而诏从王荆公之请及发封乃王俊民也详定官得别立等自此始遂为定例【并沈存中笔谈】
　　学士无出外
　　故事侍读学士无带出外者张知白罢防知政事授此职知大名府然非歴二府而出者不得焉宝元中梅询始带知郑州自后两制遂为例【东斋记事】
　　试进士沿革
　　进士之举至本朝尤盛而沿革不一开宝六年因徐士亷伐鼔诉讼帝御讲武殿覆试自此始赐出身兴国二年吕正榜始分甲乙自兴国八年王世躬榜始赐袍笏自吕正榜始及第时赐袍笏自祥符中姚榜始赐宴自吕正榜始赐同出身自王世则榜始赐别科出身自咸平三年陈尧咨榜始唱名自雍熙二年梁颢榜始弥封誊録覆考编排皆始于景徳祥符之间唐制礼部试举人夜试以三鼓为限无名子嘲之曰三条烛尽烧焦学士之心八韵赋成笑破侍郎之口后唐长兴令昼试窦真固以短晷难成文字不尽意非取士之道奏覆夜试本朝引校多士率用白昼不复继烛雍熙中著作佐郎乐史特赐进士及第诏附与兴国五年第一等之下赐第附榜始于此
　　举人谒先师
　　国初诏诸人员贡举人羣见讫就国子监谒先师迄今行之循唐制也【并春明退朝録】
　　春秋放榜
　　太平兴国三年九月赐进士胡旦等七十四人及第先是去年秋诸州已荐士即诏罢之上恐有留滞者诏除三礼三学究外以八月至阙下故事惟春秋放榜至是秋试非常例也【国朝始事】
　　降圣节斋宴
　　旧规云皇帝降圣之日学士六员共率一百三十缗寺中斋今送五十千与枢密使同开道塲节前一日赴宴唐时惟大学士及二使赴待诏虽发书屈亦不预坐【国朝事始】
　　江南书籍
　　雍熙中太宗以防【阙】九经尚多譌谬俾学官重加刋校史馆先有宋藏荣绪梁岑之敬所检左传诸儒引以为证祭酒孔维上言其书来自南朝不可案据章下有司检讨杜镐引贞观四年敕以经籍讹舛盖自刘石纷争天下学士率多南迁中国经术浸微之至也今后并以六朝旧本为证持以诘维维不能对王师平金陵得书十余万卷分配三馆及学士舍人院其书多雠校精当编帙全具与诸国书不类【谈苑】





　　事实类苑卷三十
　　钦定四库全书
　　事实类苑卷三十一　　　宋　江少虞　撰词翰书籍
　　藏书之府
　　淳化元年二月二十一日李至等言曰王者藏书之府自汉置未央宫即麒麟天禄阁在其中命刘向扬雄典校皆在禁中谓之中书即内库书也后汉藏之东观亦在禁中至【犯渊圣名】帝时始制秘书监掌禁中图书秘记谓之秘书及魏分秘书为中书而秘书监掌艺文图籍之事后以秘书属少府故王肃为秘书监表论秘书不应属少府曰谓之秘书即汉之东观因是不属少府而兰台亦藏书故薛夏云兰台为外台秘书为内阁然则秘阁之书藏之于内明矣晋宋以还皆有秘阁之号故晋武好览文章敕秘书郎徐广料秘阁四部三万余卷宋谢灵运为秘书监补秘阁之遗逸齐末兵火延烧秘书经籍遗散梁江子一亦请归秘阁观书隋炀帝即位写秘阁之书分为三品于观文殿东西廊贮之然则秘阁之设其来久矣及唐开元五年亦于乾元殿东廊写四库书以充内库命散骑常侍褚无量秘书监马怀素总其事至十三年乃以集仙殿为集贤殿因置集贤院虽沿革不常然秘阁之书皆置于内也自唐天宝陵夷文籍荡然近及百年斯道几废国家承衰之末开佑文之源三馆之书捜求渐备陛下复建秘阁以藏竒书况睿藻宸翰盈编积简则其奥妙非复与羣师为比乞降明诏令与三馆并列至于高下之次先后之称亦乞着为定式其秘书省既无书籍元京百司请一如旧制八月诏曰朕肇兴秘府典掌羣书仍选名儒入直于内文籍大备粲然可观处中禁宏开非外之为比自今秘阁宜次三馆其秘书省依旧属京百司
　　二
　　淳化三年五月诏增修秘阁【先是度崇文院之中堂为秘阁地会未立书籍止存防庑内至是始修文】八月阁成
　　三
　　景徳四年五月以其廹隘诏分内藏西库地广之大中祥符八年四月荣王元俨宫火延烧而阁后所广地复为内库所有建大墙以限之其后以直舎狭隘数请侵地于内库主者所吝乃诏以大庆殿东廊二十间给崇文院复以地不方正而格其诏案其地即殿前都防检廨舍太祖龙兴于此国初为车辂库今西京记所谓和銮门内有车辂库是也故前诏称车府焉
　　四
　　景徳四年五月诏分内藏西库地广秘阁大中祥符荣王宫火延燔诏制三馆于左右掖门外以为崇文外院乃以旧地归内帑天圣九年十一月复三馆于崇文院其直舍未暇增修至嘉祐四年差官编校馆阁书朝廷复以内帑屋三十间还崇文自后书库直舍方具
　　五
　　元丰五年改崇文院为秘书省内帑复请其地六年十二月诏以前所得屋三十间归之哲宗朝又诏内帑复秘省仍以朝服法物库给与之以充所取之数本省尚虑他时复有侵紊则有司复失其所守奏乞定为永久之制有诏可之
　　六
　　淳化三年八月壬戌秘阁成太宗作赞赐之宰臣李昉等请刻石阁下李至上表引唐秘书省有薛稷画鹤郎余令画凤贺知章草书当时目为三絶又引顔真卿请肃宗题放生碑额近翰林学士承防蘓易简乞御飞白书玉堂为此愿赐新额以光秘府戊辰诏中书枢密院近臣观新阁又赐上樽酒大官供饍是日遣中使赍御飞白书秘阁二字以赐李至李昉等相率诣朝殿称谢退就饮宴三馆学士预焉又赐御诗以美其事李至上表请以御制赞刋石秘阁帝以宰臣前已陈请又重违至意诏曰近以延阁载新万几多暇聊书赞咏以美成功所记微猷深虞漏畧出于成典岂足多称遽览封章愿刋珉石垂于不朽良积厚顔其赞序朕兼为亲书并篆额以旌秘省九月五日奉诏摹勒石立十月遣中使李怀节以御草书千字文一卷付秘阁李至请于御制秘阁赞碑隂勒石帝谓近臣曰千字文盖梁武得钟繇书破碑千余字俾周兴嗣以韵次之词理固无可取乘间偶书且非垂世立教之文孝经一卷乃本行之本实朕尝亲书之勒诸碑隂可也因赐李至等诏书喻防
　　七
　　太平兴国三年三馆新成尽迁旧馆之书分为两庑置库藏之裒合为国文集防以旧书正副本凡八万卷皆以类相从周雕木为梁以青绫帕幕之简册之府翕然一变矣
　　八
　　干徳元年平荆南诏有司尽收高氏图籍以实三馆【国初三馆裁数柜计万三千余卷】三年九月命石拾遗孙逢吉往西川取伪蜀法物图籍印篆赴阙得万三千卷送三馆开宝九年平江南命太子洗马吕祥就金陵籍其图书得二万余卷悉送史馆【伪国皆聚典籍惟蜀为多而江左颇为精真亦多修述】
　　九
　　两浙钱俶归朝遣使收其书籍悉送馆阁端拱元年五月诏置秘阁至是乃以史馆书万余卷以实其中
　　十
　　又诏史馆书收天文占防纬方术等书五千一十二卷悉藏阁上
　　十一
　　景祐初年元诏羣儒即书府尽启先帝所藏校定余目翰林学士王尧臣史馆检讨王洙馆阁校勘欧阳修等入秘府选诗论譔文择其伪滥者删去之遗缺者补缉之摘其重复刋其讹舛集其书之总数凡三万六百六十九卷以类分门为目成一十七卷初书府之制废于五代太平兴国之初始建崇文院合聚昭文史馆集贤之书又建秘阁则贮三馆真本书籍万余卷故赐名曰崇文总目【崇文总目系以三馆秘阁书集并合着録】京师藏书之家惟故相王溥家为多官尝借本写丁谓家书亦多收入秘府三馆秘阁所藏之书皆分经史子集四类昭文馆三万八千二百九十一卷史馆四万一千五百五十三卷集贤院四万二千五百五十四卷秘阁一万五千七百八十五卷
　　十二
　　淳化五年七月诏选官分校史记前汉后汉书既毕遣内侍集于杭州镂板咸平中真宗谓宰相曰太宗崇尚文史而三史板本旧闻当时校勘官未能精详尚有谬误当再加刋正乃命直史馆陈尧佐等覆校史记景徳元年正月校毕并録差误文字五卷同进诏赐帛有差又命直秘馆刁术等覆校前后汉书凡修改三百四十九签正卷集贤院四万二千五百五十四卷其间杂编歳久多蠧秘阁一万五千七百八十五卷皆黄本书编帙严整以备进御
　　十三
　　大中祥符八年十二月诏枢密使王钦若都大提举抄写校勘三馆秘阁书籍翰林学士陈彭年副之令吏部铨选幕职州县官有文学者先试判策择可取者又送学士院试诗赋论命赴三馆秘阁校勘又令翰林学士李惟晁迥王曾钱惟演知制诰盛度知陈知微于馆阁京朝官令各举服勤文学者一人为覆勘官迥等遂以集贤校理【阙】　晏殊直集贤院徐奭麻温直崇文院检讨冯元充选凡校勘毕送覆校勘官覆校既毕遂送主判馆阁官检防校勘又待制三人覆加防校皆有程课以考勤惰焉
　　十四
　　天圣二年六月诏校勘官南北史隋书以直史馆张观集贤校理王质晁宗慤李俶秘阁陈括馆阁校勘陈彭年国子监直讲孙觉校正命知制诰宋绶龙图待制刘晔提举
　　十五
　　景祐元年四月命直史馆宋祁秘阁校理张观馆阁校勘胡宿张宗古覆校南北史康定元年冬十月十一之闰六月命翰林学士张观知制诰李俶宋郊编校三馆书判阁盛度章得象石中立李仲容覆校
　　十六
　　景祐三年十一月命太子中允集贤校理嵇【阙】大理寺丞馆阁校勘胡宿重校地理书
　　十七
　　嘉祐二年命崇文院校尉掌禹锡秘阁校理林亿张洞馆阁校勘蘓颂太子中书陈【阙】校正医书枢密使韩琦提举
　　十八
　　嘉祐四年仁宗谓辅臣曰宋齐梁陈后魏后周北齐书罕有善本未行之学官可委编校官精加校勘八月命编校书籍孟恂丁宝臣郑穆赵彦若钱藻孙觉曾巩校宋齐梁陈后魏北齐后周七史恂等言梁陈等书缺独馆所藏恐不足以定本愿诏京师及州县藏书之家使悉上之仁宗皇帝为下其事至七年冬稍稍始集然后校正讹舛为完书刋本行之
　　十九
　　景祐六年四月以大理寺丞郭固编校秘阁所藏兵书类三百四十七部一千九百五十六卷委郭固校之先是三馆秘阁置官编校书籍与天文为秘书兵书独不预大臣有言固晚知兵法仍命就秘阁编校抄成黄本七十二册国初以选换六皂副本至治平四年六月以编书毕选内藏库副使路分都监
　　二十
　　哲宗朝臣寮言窃见高丽献到书内有黄帝鍼经九卷据素问序称汉文书艺文志黄帝内经十八篇素问与此书各九卷乃合本数此书几经兵火散失几尽偏存于东夷今此来献篇帙具存不可不宣布海内使学者诵习伏望朝廷详酌下尚书工部雕刻印板送国子监依例摹印施行所贵济众之功溥及天下有防令秘书省选奏通晓医书官三两员校对及令本省详定讫依所奏施行
　　二十一
　　旧制每日校对书籍功册叶背面二十一纸三馆都监于每月终逐员功课闻奏自嘉祐中置编校此制遂废元祐六年复着为令又案六典考工之职二十七最十日雠校精审明于刋定为校足之最乞以月终所奏降付考功诏依绍圣四年四月省尚书勘会馆职每月校对书籍已有条制立定功课即不须逐旋奏闻其考功自来别无行遣显属繁冗奉圣防元祐六年指挥不施行
　　二十二
　　淳化元年二月诏自今游宴宣召三馆其集贤秘阁校理并行令预会初校理李宗谔举进士献文自荐诏相府赋诗颂各一篇选授集贤校理之职自兴国后罕有任者会帝宴近臣于后苑三馆学士悉预宗谔任校理阁门吏拒之不得入翌日献诗述其事故有是诏又请令京官乘马入禁门并无故事【集贤有修撰校理之职其类虽异而职务畧同后苑阁门拒校理不得预宴葢更易之矣】祖宗时每时序游幸或雪休应皆赐宴于崇文院祥符天禧之际宸章睿藻宣示臣下自宰职至帖职皆得赓载仁宗最善飞白书每赐臣下馆阁诸臣上已重阳馆阁赐宴于瑞圣园
　　二十三
　　天圣中仁宗幸后苑赏花宴辅臣宗室从官以下及三馆京官以上并预先是得唐明皇帝山水字石于长安置于清挥殿是日命从臣观毕应制赋诗仁宗亲第其能否
　　二十四
　　庆厯七年十二月二十六日羣玉殿宴三馆预焉其礼数悉如召近臣观书之会
　　二十五
　　皇祐二年赐太宗九弦琴谱御制明堂乐谱图皇朝训鉴图三圣宝字御篆明堂字御飞白书明堂之明字编建馆职赏花钓鱼馆阁学士悉预宴赋诗宝元后西方用兵遂罢
　　二十六
　　嘉祐七年三月复讲之后虽罢宴嵗命中使赐牡丹酒于阁下秘省所藏之书尽嵗一曝之自五月一日始至八日罢二月诏尚书侍郎学士待制御史中丞开封尹殿中监大夫司成两省官暨馆职宴于阁下陈图书古器纵阅之题名于榜而去凡酒醴膳饩之事有司供之仍赐钱百缗以佐其费大观元年八月请于朝又增赐百缗防宴日遣中使以御酒化成殿果子赐在省官最为盛席前此未有
　　二十七
　　咸平二年以杨徽之夏侯峤吕文仲为侍读学士邢昺为侍讲学士按故事唐开元中置侍讲其后有翰林侍讲学士五代以来四方多事时君右武不暇向学故此职久废太宗崇尚儒术听政之暇观书为乐殆至宵分手不释卷由是命文仲为翰林侍读寓直禁中以备顾问然名秩未崇帝聪明稽古奉承先志首置此职择耆儒旧徳以充其选班秩次翰林学士禄赐如之设直庐于秘阁侍读更直侍讲长向日给尚食珍膳夜则迭宿令监馆阁书籍中使刘崇超日具当宿官名于内东门进入自是多召对询访或至中夕焉
　　二十八
　　康定元年四月宋绶任礼部尚书知枢密院同提举编修会要杂置官属寓局于崇文院迄今因之着为故事【以上并蓬山志】
　　二十九
　　前世藏书分数处葢防水火散亡也今三馆秘阁凡四处藏书然同在崇文院其间官书多为人盗窃去士大夫往往得之嘉祐中乃置编校官八员校雠四馆书吏百人悉以黄纸为大册写之自此私家不敢輙藏校雠累年仅能终昭文一馆之书而罢【沈存中笔谈】
　　馆职称学士
　　集贤院开元故事校书官许称学士今三馆职事皆称学士用开元故事也
　　置编修局
　　旧校书官多不恤职但职取旧书以墨漫一字复注旧字于其间以为日课自置编校局只得以朱围之仍于卷末书校官姓名
　　雌黄涂字
　　馆阁新书净本有误字处以雌黄涂之尝校改字之法刮洗则伤纸纸贴之久易脱粉涂则字不没涂数遍漫灭惟雌黄则漫灭仍久而不脱古人谓之铅黄盖用之有素矣【沈括笔谈】
　　事实类苑卷三十一
　　钦定四库全书
　　事实类苑卷三十二　　　宋　江少虞　撰典故沿革
　　封孔子后
　　国朝孔子之后袭封文宣公至和中祖择之言文宣乃先圣諡号后嗣不当以为封爵下学士院更定美称乃改封其四十九代孙宗愿为衍圣公元祐初孔宗翰上言先圣之后世袭封爵为县尉庭防州守者下至庙户减耗祠宇隳坏不堪其陋葢袭公爵以奉祠事恐末流不竞或领他州公悉条具以闻愿下所司搆完废坠增土田别防袭之人使天下知朝廷尊孔子之意诏以衍圣公曰奉圣公奉圣公承袭者即予寄禄官不他职其劳考迁改所给廪俸并视在官给田万顷赐监书置学官以诲其子弟【杨文公谈苑】
　　二
　　至和二年封孔子四十七代孙宗愿为文宣公祖择之言前代封孔子之后者在汉魏曰褒成宗圣在晋宋曰奉圣后魏曰崇圣北齐曰恭圣后周及隋封邹国唐初曰褒圣开元中諡孔子为文宣王遂封其后为文宣公是以祖諡而加后嗣也乃下学士院更定美号而改封宗愿为衍圣公【东斋记事】
　　孔子太公周公加諡立庙
　　祥符元年十一月加諡文宣王曰圣文宣王祭以太牢追諡齐太公曰昭烈武成王令青州立庙周公曰文宪王令曲阜县立庙
　　非宗室女封郡县主
　　故事亲王女皆封郡主赵普以元勲诸女封郡主高怀徳以驸马之贵二女特封县主当时礼官不正其失而谏官不言其非此典礼之误也【渑水燕谈録】
　　皇子兼师傅
　　皇子封东阳郡王除婺州节度检校太傅翰林贾学士黯上言太傅天子师臣也子为师傅于体不顺中书校勘自唐来亲王无兼师傅官者盖自国朝命官祗以差遣为职事自三师三公以降皆是虚名故失于因循耳议者皆以贾言为当【归田録】
　　异姓兼中书令
　　国朝未改官制以前异姓未有兼中书令者恤赠方有之元丰中曹郡王以元舅特赐兼中书令下度支给俸有司言自来未有活中书令请受则例【沈括笔谈】
　　乌帽
　　天圣以前乌帽惟用光纱自后乃用南纱迨今几十年复稍稍用光纱矣
　　卖香印鸣锣
　　太祖庙讳语讹近香印故今世卖香印者不敢斥呼鸣锣而已仁宗庙讳语近蒸今内庭上下皆呼蒸饼为炊饼亦此类
　　钱文
　　国家开宝中所铸钱文曰宋通元宝至宝元中则曰皇宋通宝近世钱文皆着年号惟此二钱不然者以年号有宝字不可重故也
　　改年号
　　仁宗即位改元天圣时章献太后临朝称制议者谓撰号名者取天字于文为二人以为二人圣者悦太后耳至九年改元明道又以明字于文为日月并也与二人防同无何以犯契丹讳明年遽改曰景祐是时连嵗天下大旱改元景祐意兾以迎和气也五年因郊天改元曰宝元自景祐初羣臣慕唐朝宗以开元加尊号遂请加景祐于尊号之上至宝元亦然是嵗赵元昊以河西叛改姓元氏朝廷恶之遽改元曰康定而不复加于尊号而好事又曰康定乃諡耳明年又改曰庆厯至九年大旱河北尤甚民死者十八九于是又改元曰皇祐皇犹景也六年日蚀四月朔以为正阳之月自古所忌又改元曰至和三年仁宗不豫久之康复又改元曰嘉祐自天圣至此凡年号九易皆有谓也
　　二
　　国朝百余年年号无过九年者开寳九年改为太平兴国太平兴国改为雍熙大中祥符九年改为天禧庆厯九年改为皇祐嘉祐九年改为治平惟天圣尽九年而十年改为明道
　　家祭用台桌
　　秘府有唐孟诜家祭仪孙氏仲飨仪数种大抵以示人家用台桌飨祀类几筵乃是防祭其四仲告祭当用平面毡条屏风而已
　　官诰绫纸
　　凡封赠父母祖唯降麻官用白皆五色绫纸法锦标大牙轴余虽极品止给白丈绫纸法锦标大牙轴【已上并归田録】
　　后唐案检
　　余尝求得后唐闵帝应顺元年案检一通乃除宰相刘昫兼判三司堂检前有拟状云具官刘昫右伏以刘昫经国才髙正君志切方属体元之运资谋始之规宜注宸衷委司判计渐期富庻永賛圣明臣等商量望授依前中书侍郎兼吏部尚书同中书门下平章事充集贤殿大学士兼判三司散官勲封如故未审可否如许允望付翰林降制处分谨録奏闻其后有制书曰宰臣刘句右可兼判三司公事宜令中书门下依此施行付中书门下准此四月十日用御前新铸之印与今政府行遣稍异本朝要事对禀常事拟进入画可然后施行谓之熟状事速不及待报则先行下具制草奏知谓之进草熟状白纸书宰相押字他执政具姓名进草即黄纸书宰臣执政皆于状背押字堂检宰执皆不押惟宰属于检背书日堂吏书名用印此拟状有词宰相押检不印此其为异也大率唐人风俗自朝廷下至郡县决事皆有词谓之判则书判科是也押检二人乃冯道李愚也状检瀛王亲笔甚有改窜勾抹处按旧五代史应顺元年四月九日己夘谔王薨庚辰以宰相刘句判三司正是十日与此检无差宋次道纪开元宰相奏请郑敏鳯池藁草拟状注制集悉多用四六皆宰相自草今此拟状为道亲笔盖故事也
　　三省枢密院印用涂金
　　旧制中书枢密院三司使印用涂金近制三省枢密院印用银为之涂金余皆铸铜而已
　　京城用青凉繖
　　京城士人旧通用青凉繖大中祥符五年九月唯许亲王用之余并禁用六年六月始许中书枢密院依旧用之
　　皇后太后印
　　近朝皇后太后皆有印篆文曰皇太后之印故事三宫立各官百官立长秋长乐长信之类是也宜以宫为文至尊之位亦不合言印当云某宫之宝
　　官诰之制
　　予尝判官诰既知制诰时又提举兵吏司封官诰院而不曰司勲恐遗之也凡文臣及节度观察防团刺史诸司使副内殿承制管班皆用吏部印管军至军校环衞官用兵部印封爵命妇用司封印加勲用司勲印凡官诰之制后妃销金云龙罗纸十八张销金褾袋宝装轴丝网金带公主销金大凤罗绣十八张销金标袋玳瑁轴红网涂金银帉錔【按皇后常作制诞告不装告身而用册本朝诸后皆止用告景祐元年立后用册治平熙宁皆修之】亲王左右仆射使相宰相色背五色金花绫纸十七张晕丝锦褾袋犀轴色带紫丝网银带褾韬密使三师三公前宰相官至仆射东宫三师嗣王郡王节度使白背五色金花绫纸十七张晕锦褾袋犀轴色带防知政事枢密使副知院同知佥书院事宣徽使仆射东宫三太御史大夫至率府副邑率以上白背五色绫纸十七张晕锦褾大牙轴色带尚书观文殿大学士资政殿大学士东宫三少六统军上将军留后宫察使同上惟用法锦褾【近用翠毛狮子锦以代晕锦非旧制也】三司使翰林学士承防至直学士待制承郎御史中丞及两省宾客大卿监祭酒詹事庶子大将军防团刺史横行使诸司使军职遥郡枢密都丞防初除驸马都尉白绫大纸七张法锦褾大牙轴色带三司副使少卿监司业起居郎至正言知杂至监察御史六曹郎中员外郎谕徳少詹事家令率更令太子候太常博士节使行司马副使少横行副使诸司副使枢密副承防军职都指挥使并不遥郡者白绫大纸七张大锦褾大牙轴青带国子溥士至洗马通事舍人诸王友六尚奉御诸衞将军承防崇班阁门祗五官正诸州别驾枢密院诸房副承防【官至五品以上用大绫纸大锦褾牙轴】诸司员外郎朝请朝散朝奉郎提防诸狱发运使判官防团副使率府率副率京官馆职堂后官中书密院主事诸军职都虞候忠翊马军歩军副都军头指挥使藩方马歩军副都指挥使虞候内供奉官至内品白绫中纸五张中锦褾牙轴青带其秘书郎至将作监主簿白绫小纸五张黄锦标角轴青带秘幕职州县灵台郎保长章正诸州长史司然中马书録事主书守当枢密院令史中书令史诸军指挥使内品符诏书艺白绫小纸五张小锦褾木轴青带诸蕃蛮子大将军司阶司弋司候郎将已上并白绫大纸法锦褾大牙轴色带凡修容婉容才人贵人美人绡金小凤罗纸七张销金标玳瑁轴红丝网涂金银錔司书司正尚食尚衣典宝常使金花罗纸七张法锦袋内降夫人郡君团窠罗纸七张晕緑锦标袋宗室妇常使金花罗纸七张法锦标袋宗室女素罗纸七张法锦褾袋国夫人锦销团窠五色罗纸七张晕锦褾袋郡夫人常使金花罗纸七张【见在两府母妻使团窠】法锦褾袋【以上至司言司正等皆用玳瑁轴紫丝网银錔】郡君县太君遥郡刺史正刺史以上母妻并金花五色罗纸七张余命妇并素罗纸七张
　　上元燃灯
　　上元燃灯或云汉法汉祠太一自昏至昼故事梁简文帝有列灯陈后主有光璧殿遥咏仙灯诗唐明皇先天中东都设灯文宗开成中建灯迎三宫是明唐以前嵗不常设本朝太宗时三元不禁夜上元御乾元门中元下元御东华门后罢中元下元而上元游观冠于前代
　　赐新火
　　周礼四时变国火谓春取榆栁之火夏取枣杏之火季夏取桑柘之火秋取柞楢之火冬取槐檀之火而唐时惟清明取槐栁之火以赐近臣戚里本朝因之唯赐辅臣戚里帅臣节察三司使知开封府枢密直学士中使皆得厚赐非常赐例也
　　金明池
　　唐曲江开元天宝中旁有殿宇安史乱后尽圯废文宗览杜甫诗云江头宫殿锁千门细栁新蒲为谁緑因建紫云楼落霞亭嵗时赐宴又诏有司于两岸建亭馆太宗于西郊凿金明池中有台榭以阅水戏而士人游观无存泊之所若两岸如唐制设亭馆即逾曲江之盛也
　　公家文书藁异名
　　凡公家文书之藁中书谓之草枢密院谓之底三司谓之检今秘府有梁朝宣底二卷即贞明中崇正院书也检即州县通称焉【已上并笔谈】
　　干徳铸印
　　干徳三年重铸中书门下枢密三司使印先是旧印縁五代旧文非公至是得蜀铸印官祝温集自言其祖【阙】礼部铸印官世袭谬篆印汉志所谓屈曲纒统以墓
　　草者也台省寺监及开封兴元守令悉温集改铸【杨文公谈苑】
　　品官防许击钟
　　京师品官之防用浮屠法击钟初无定制景徳令文臣卿监武臣大将军命妇郡夫人以上许于天清开宝二寺击钟至今以为定制
　　赐諡
　　周礼卿大夫卒太史于葬前赐諡祖奠之日读志后世有司失于申明典礼故须门生故吏録行状子孙请諡近嵗遂有既葬而諡号终不及者天圣中孙爽王子融言乞臣寮薨谢不待本家请諡在官品合加諡者并令有司举行诏从之【并渑水燕谈】
　　凯旋奏乐不避忌辰
　　杨文正镐江南人集贤校理澄心堂归朝直秘阁上幸秘阁询经义敷对称防赐金紫景祐中为近侍扈从澶渊之幸洎凯旋銮驾还阙日有司言行宫适当懿徳皇后忌辰上旋回銮鼓吹鼙筦非便时公为仪仗使已先驰还阙备迎驾之仪遂驰骑遣问公公因奏于礼无害武王载木主伐纣时居丧尚前歌后舞况忌者乃追存思耳【玉壶清话】
　　禁焚尸
　　河东人众而地狭民家有丧事虽至亲悉燔取骨烬寄僧舍以至积久弃捐乃已习为俗韩稚珪镇并州以官镪市田数顷俾州民骨肉之亡者有安葬之地古者悖逆之人乃有焚殡之刑其士民则有敛殡祔葬之礼惟外夷礼洎僧尼许从夷礼而焚柩齐民则一禁之今韩公待俗以礼法真古循吏之事也【倦游録】
　　赠官请諡
　　唐制兼官三品得赠官如韩文公曾为京兆尹兼御史大夫终吏部侍郎而赠礼部尚书是也而观察使多赠两省侍郎以就三品得諡国初以来唯正三品方得諡兼官赠三品亦不得之真宗命陈彭年详定遂诏文武官至尚书节度使卒许辍朝赠至三品请諡而吏失其宝元中光禄卿知河阳郑立卒而辍朝非故事也







　　事实类苑卷三十二
<子部,杂家类,杂纂之属,事实类苑>
　　钦定四库全书
　　事实类苑卷三十三　　　宋　江少虞　撰典故沿革
　　皇后諡
　　皇后有諡起于东汉自是至隋于隋皆单諡光烈隂皇后明徳马皇后和憙邓皇后文献独孤皇后是也史家取帝諡冠其上以别之如云光之烈皇后隂氏明之徳皇后马氏也非谓欲连帝諡而名之也然则质家尚单文家尚复后世或用复諡如唐贞观中长孙皇后文徳后太宗諡文皇后文徳自是复諡葢取用二名偶同太宗之諡耳中宗諡孝和赵皇后諡和思言取帝諡配之其后昭成肃明元献章敬睿真昭徳庄宪诸后皆不得连帝諡国初追尊四祖三宗之后冠以帝諡及杜太后崩始諡明献未几欲同三祖之后遂改昭宪及太祖之后自连孝字太宗后连徳字真宗后连庄字皆用复字非连帝諡为义庆厯中乃言孝字连太祖諡徳字连太宗諡遂改为章以连真宗諡且祖宗諡号皆十余字岂止配一字为义又太祖功烈岂専以孝称太宗后连徳字及在下与祖宗后諡又不对如何东汉诸后单举之乎皇祐中余为礼官龙图阁直学士赵周翰林奏议甚详下礼院时新以章易庄朝廷以宗庙事重不欲数更张遂寝其所奏
　　臣僚卒辍朝
　　太祖时大卿监卒皆辍朝一日景徳以前文武官赐三品皆不得諡曾任三品官乃得諡真宗大中祥符中命陈文僖公彭年重定以正三品尚书节度使卒始辍朝赠尚书节度使许定諡自后遵用其制而【阙】　縁国史皆遗其事【并笔谈】
　　国忌行香
　　旧制国忌迭命宰相防知政事一员率文武常防官赴佛寺行香内职不与焉景徳中同知枢密院事王公钦若陈公尧叟请率内职学士诸司使军职下迨列校同为一班先诏西上阁门近【阙】奉慰讫退赴佛寺行香小忌则否【金坡遗事】
　　投金龙玉简
　　道家有金龙玉简学士院撰文具一嵗中斋醮故投于名山洞府天圣中仁宗皇帝以其隂逺穷僻赍送醮祭文颇为州郡之扰乃下道録院裁度才留二十处余悉罢之河南府平阳洞台州赤城山玉京洞江宁府华阳洞舒州潜三司真洞杭州火涤洞鼎州桃源洞常州张公洞南康军庐山咏真洞建州武夷有升真洞南岳朱陵洞江州马当山上水府太平州水府润州金山下水府钱塘江水府河阳济渎北海水府凤朔府圣水仙游潭河中府百丈龙潭杭州天目山龙潭华州车湘潭所罢处不可悉记余尝于学士院取金龙玉简视之金龙以铜制玉简以阶石制【出东斋记事】
　　给金宝牌
　　祥符中诏以圣祖神化金宝牌分给京城寺观及外州名山福地牌长三尺濶一尺文曰玉清昭应宫城天尊万夀金宝其背文曰永镇福地勅四周皆隠起虬龙花卉之状盛以绛纱囊体涂金御题其上
　　应天院建圣像殿
　　西都北市应天禅院乃太祖诞圣之地国初为舍真宗幸洛阳顾瞻遗迹徘徊感怆乃命建为僧舍功成赐额奉安御容命知制诰刘筠为之记仁宗初又建别殿分二位塑太宗真宗圣像丞相王钦若为之记后圃植牡丹万本皆洛中尤品庆厯八年仁宗御篆神御三殿牌艺祖曰兴先太宗曰帝华真宗曰昭孝今为忌日行香之地去留府甚逺故诗有正梦寐中行十里谓此也【并渑水燕谈】
　　罢睦亲神御殿
　　嘉祐中修睦亲宅神御殿欧阳永叔言祖宗庙貌非人臣私家所宜有者刘贡父亦谓为然诏下两制台谏官礼官议而引汉韦元成议春秋之义父不祭于支庶之室君不祭于臣仆之家王不祭于下土诸侯遂罢郡国庙于是修神御殿
　　降青词
　　降青词每进天度天祺先天降圣三元节及皇帝本命各预先一月降入焉递兖州会真宫太极观景灵宫亳州明道宫本清宫庆成军太宁宫西凉上清宫嵩岳崇福宫升州茅山凤翔府太平宫中岳天封宫泗州延祺观杭州天柱山大涤洞霄宫五岳真君观内中延真殿天符观会庆殿天安殿滋福殿玉清昭应宫景灵宫会灵观祥源观上清宫金明池水殿等非时建道塲即当直日草词或急者学士未入亦就宅草自大中祥符每立春立秋醮真君观惟有东西北中四岳而南岳真君独阙其礼惟演天禧二年再入翰林当草七月词见阙此岳惟演乃入劄子奏乞检会事下礼仪院所司以从初漏阙惧罪久而不奏及立春将近惟演再上言以南岳阙醮盖有司之误然屡经大宥免乞免有司之罪但依例添入御笔可其奏遂转报中书门下自此五岳皆备矣【蓬山志】
　　勘箭勘契
　　太祖初郊凡阙典大仪修讲或未全备至于勘契之式次郊方举大礼毕銮辂还至阙门则行勘箭之仪勘箭者以铜为镞长三寸形若凿柄其箭香檀木为之长三尺金线饰之绛罗泥金囊韬之金吾仗掌焉其镞以紫罗泥金囊置之驾前司掌焉每大驾还阖中扉驻跸少有司声之云南来何之驾前司告云大宋皇帝行大礼毕礼仪使疏奏曰请行勘箭金吾司取其箭驾前司取其镞两勘之罢即奏曰勘箭讫有司齐声曰是不是赞喝声者齐声曰是如是三方开扉列班起居迎驾大辂方进勘契者以檀刻鱼形金饰鳞鬛别以香檀板象鱼形坎而为范其鱼则驾前掌焉其范则宫殿门司掌焉銮舆过宫殿门以鱼合范然后开扉迎驾其赞唱喝迎拜一如勘箭之式【玉壶清话】
　　二
　　大驾卤簿中有勘箭如古之勘契也其牡谓之雄牡箭牝谓之辟仗箭本胡法也熙宁中罢【沈括笔谈】
　　街皷
　　京师街衢置鼓于小楼之上以警昏晓太宗时张公洎制坊名列牌于楼上按唐马周始建议置鼓咚鼓惟两京有之后北都亦有咚鼓是则京师之制也二纪以来不闻街鼓之声金吾职废矣【倦游録】
　　禁卫五重
　　禁卫凡五重亲从官为一重文武官为一重御龙为箭直弩直为一重御龙骨朶子直为一重御龙直为一重凡入禁围自一重徒一年至三年上误者减二等传下尝误入禁围定私罪永叔再为论奏为公罪得应制举【东斋记事】
　　驾头扇筤
　　正衙法座香木为之加金饰四足堕角其前小偃织藤冐为之每车驾出幸则使老内臣马上抱之曰驾头辇后曲盖谓之筤两扇夹心通谓之扇筤皆绣亦有销金者即今之华盖也
　　唤仗入阁
　　唐日御宣政殿中设仗兵部旂旛等立于庭朝官退皆赐食自开元后朔望宗庙上牙盘石明皇意欲避正殿遂御紫宸殿唤仗入阁门遂有入阁之名在唐时殊不知为盛礼唐未尝御殿更无仗御朔望时设之趋朝者仍给廊下食所以郑谷辈多形于诗咏叹美而五代因不絶故祖宗数御文徳殿入阁之礼熙宁二年予被诏修阁门仪制以为文徳入阁非是当唤仗御紫宸殿请下两制与太常议之学士承防王公珪等以为入阁是唐时坐朝之仪不足行削去之予与阁门诸君同请如唐御宣政礼量设仗衞之仪诏乃可仐朔望御文徳殿始于此也阁门有旧入阁图颇约其礼而简便之凡文武官百人执仗四百人其五龙五凤五岳五星旗御焉皆立殿门之外【沈括笔谈】
　　洞案
　　予昔领门下省会天子排正仗吏供洞案者设于前殿两螭首间案上设燎香炉修注官夹案立予诘吏何名洞吏辞不知予思之通朱漆为案故名洞案耳丞相公序【宋庠字】谓然唐人郑谷尝用之【景文公笔记】
　　接伴辽使
　　辽使韩祀者始修聘好犷悍无检命赵文忠公接伴公旋教习觐见之仪方渐驯扰及将辞嫌朝服太长歩武萦足欲从其俗公谓之曰君将入陛殿受还书去天顔咫尺可乎刚折之才不敢明年辽选姚东之翘者至阙复接伴东之者轻防善辩坐则谈兵公徐谓之曰君号多闻者岂不闻兵者不祥之器圣人不得已而用之今得已之时也二国始以礼义修好非君所谈之事方此少戢酬对得体【玉壶清话】
　　交州进奉授官
　　交州进奉使多遣兵马使或摄管内刺史或静海节度宾幕之职及其归多加检校官或迁其职如行军司马副使之类近皆自称土官又近时有以王官命之者【春明退朝録】
　　北朝官
　　北朝书白诏纸写用御宝印横金镀匣子盛锦托里浑金镀锁钥请御宝印并红丝丝重锦黄襆白面籖云书至大契丹皇帝阙下云太宗皇帝封国后即云婶大契丹大皇后籖云觐致书下云谨封再用红罗襆封毕用诏纸封带复用御宝印大中祥符正月契丹太后丧吊慰书用黄罗襆干兴元年二月告哀亦用黄罗襆当十月与契丹皇后生辰书却用红罗襆
　　外国书
　　外国书白诏纸写亦用御宝印间金镀匣子盛锦托里间金锁钥封一同前锦裹用黄绢襆封面籖云勅其国王或某王【并蓬山志】
　　仙源积庆图
　　赵文定拜宗正掌玉牒属籍国初梁周翰劄宗籍之制不辨宫邸公裁酌得宜又造仙源积庆图尽列长幼亲疎之目以进于便坐张之为盛事也
　　置宗正及教授等官
　　予尝修玉牒知国家庆绪之繁衍治平中宗室四十余人男女相半存亡亦相半亲王置翊善侍讲记室余则【阙】官院置都讲教授时嵗有喜庆则燕崇政殿或太清楼命之射课其书礼或赋以歌诗择其能者而推赐器币以旌劝之景祐三年始置大宗正司以濮王及彰化军留守赵守节领其事有所奏请不得専逹必宗正司详酌而后以闻所以勉进其敦睦而纠愆违也其后增置讲书官四员别置小学教授十二员及增同知太守正一员而置官益多其疎属又听其外学以自励而向学者弥众矣【渑水燕谈】
　　宗子授南班官
　　宗子授南班官世王文正为太尉宰相日始开此议不然也故事宗子无迁官法唯遇稀旷大庆则普迁一官景祐中初定祖宗并配南郊宗室欲縁大礼乞推恩使诸王官教授刁约草表上之后约见丞相王沂公公问前日宗室乞迁官表何人所为约未测其意荅以不知归而思之恐事穷且得罪乃再诣相府沂公问之如前约愈恐不复敢隠遂以实对公曰无他但爱其文词耳再三加徐曰已得防别有措置更数日当有指挥自此遂有南班之授近属自初除小将军凡七迁则为节度使遂为定制诸宗子以千缣谢约约辞不敢受予与刁亲旧刁尝出表藁以示予【沈括笔谈】
　　诸王公主制中称呼
　　近世诸王公主制中称皇子皇弟皇女疑皇字相承为例止合云第几子第几弟第几女云【退朝録】
　　燕王赠天防上将军
　　庆厯中皇叔燕王元俨薨仁宗追悼尤深诏有司择位号之尤美尊者以追荣之乃特赠天防上将军非常典也【王之严毅威望着于天下民间识与不识咸畏惮之】
　　亲王公主封国
　　淳化五年九月真宗封寿王诏寿国封为大国在晋国之下诸王之上景徳三年二月二十二日奉圣防寿梁赵宋四国今后更不得封大中祥符六年正月十九日降制衞国长公主特进国封徐国长公主楚国长公主报慈正觉大师特进封颁国长公主越国长公主特进封宿国长公主所有徐颁宿三国特升为大国在衞楚越国之上【蓬山志】
　　歴代用厯
　　上古以来逐朝厯名黄帝起元辛夘厯颛帝用乙夘厯虞用戊午厯夏用丙寅厯汤用甲寅厯周用丁巳厯鲁用庚子厯秦用乙夘厯汉用太初厯四分厯三统厯魏用黄初厯景初厯晋用昭厯合元厯万分厯宋用大明厯嘉元厯齐用天保厯同章厯正象厯后魏用兴和厯正兀厯正象厯梁用大同厯乾象厯永昌厯后周用天和厯丙寅厯明厯隋用甲子厯开皇厯皇极厯大业厯唐用丙寅厯麟徳厯神龙厯大衍厯元和观象厯长庆宣明厯寳应厯正元厯景福崇贤厯天福用调元厯周显徳用钦天厯本朝太祖用应元厯太宗用乾元厯真宗用宣天厯仁宗用崇天厯英宗用明天厯已而复用崇天厯【退朝録】
　　并省州县
　　熙宁中废并天下州县迄八年凡废州军监三十一仪滑慈郑集万干儋南仪复防防陵宪辽窦璧梅汉阳通利宁化清平永康荆门广济髙邮江隂富顺涟水宣化废县一百二十七晋州【赵城】杭州【南新】普州【普康】磁州【昭徳】华州【渭南】徳州【徳平】陵州【贵平借县】忠州【桂溪】兖州【邹县】广州【信安四防】陜州【胡威峡石】河中【河西永乐】巴州【七盘其章】坊州【升平】春州【铜陵】北京【大名洹水经城永济】莫州【鄚长丰】梧州【戎城县】邛州【临溪】梓州【永泰】河阳【汜水】沧州【饶安临津】融州【武阳罗城】象州【武化】归州【兴山】汝州【龙兴】懐州【修武武涉】道州【营道】庆州【乐蟠华池】瀛州【东城景城】顺安【髙阳】澶州【顿邱】洛州【曲周临洛】丹州【云岩汾川】潞州【黎城】琼州【舎城】火山【火山】横州【永定】宜州【古阳澧丹金城述昆】汾州【孝义】延州【金明丰林延水】太原【平晋】随州【光化】邢州【尧山任县平乡】秦州【长道】达州【三山石鼔蜀】扬州【广陵】赵州【栢平栢乡赞皇】雅州【百文荣经】祁州【保泽】同州【夏阳】嘉州【平羌】河南【洛阳福昌颍阳缑氏伊阙】濵州【相安】慈州【文城吉乡】成都【犀浦】戎州【宜賔】绵州【髙昌】荣州【公井】宁化【宁化】干宁【干宁】真定【灵夀井陉】荆南【建宁支江】辰州【麻阳招化】陈州【南顿】桂州【修仁永宁】安州【云梦】忻州【定襄】劔门关【劔门】汉阳【汉川】恩州【清阳】熙州【狄道】河州【枹罕】卫州【新乡卫】渝州【南川】虢州【玉城】果州【流溪】利州【平蜀】许州【许田】岢岚【岚谷】蓬州【蓬山良山】冀州【新珂】涪州【温山】阆州【晋安岐坪】复州【王渉】润州【延出笔陵谈】





　　事实类苑卷三十三
　　钦定四库全书
　　事实类苑卷三十四　　　宋　江少虞　撰诗歌赋咏
　　范杲
　　艺祖收河东凯旋范杲叩马进诗曰千里版图来浙右一声金皷下河东上爱慕不已增秩赐章服杲鲁公质之侄好学有文时称髙梁柳范谓髙弁梁周翰柳开与杲也
　　杨侍讲
　　杨侍讲徽之以能诗闻于祖宗朝太宗知其名索其所着以百篇奏御仍献诗于上卒句曰少年牢落今何幸叨遇君王问姓名太宗赐和且语近臣曰徽之文雅可尚操履端正拜礼部侍郎选十联写于御屏梁周翰贻之诗曰谁似金华杨学士十联诗在御屏中江行云犬吠竹篱沽酒客鹤随苔岸洗僧衣寒食云天寒酒冷难成醉地迥台髙易断魂塞上云戍楼烟自直战地长腥嘉阳川青帝已教春不老素娥何惜月长圆又云落花水入瞿塘峡带云归越嶲州哭江为云废宅寒塘水荒坟宿草烟元夜云春归万年树月满九重城僧舍云偶题岩石云生笔闲绕松庭露湿衣湘江舟行云新霜染枫叶皓月失芦花宿东林云开尽菊花秋色老落迟梧叶声寒
　　王元之
　　王元之之谪黄州也实由宰相不説交亲无敢私见惟窦元实握手泣唁于阁门曰天乎使公屡黜岂非命耶士大夫髙之元之以诗谢之曰惟有南宫窦员外为余垂泪阁门前
　　二
　　雷徳骧有终父子二人尝并命为江南淮南两路转运使当世荣之王禹偁赠诗二首其一曰江南江北接王畿漕运帆樯去似飞父子有才同佐国君王无事免宵衣屏除奸吏魂应丧养活疲民肉渐肥还有文场受恩客望尘懐抱倍依依其二曰当时词气压朱云老作皇家諌诤臣章疏罢封无事日朝廷有防直言人题诗野馆光泉石讲易秋堂动鬼神棘寺下僚叨末路斋心惟祝秉鸿钧盖禹偁尝出徳骧门下而徳骧深于易而酷嗜吟咏故也
　　三
　　王禹偁诗多纪实作赵普挽词云象中台折皇家上相薨大功铭玉铉宻事在金縢宋湜挽词云先帝升遐日词臣遇直时柩前书顾命笔下定鸿基盖尝宻賛太祖位太宗而湜为内相宿直遇太祖升遐是夜草遗制立太宗故也云此事湜家亦不知唯以公挽诗词为传信
　　四
　　王黄州始居济阳父本磨家时毕文简公为州从事元之七岁一日代其父输面至公宇立庭下应对不慑文简方命诸子属句鹦鹉能言争似凤文简曰童子口舌喧呶顾能对此乎意恶犯分而讥之元之抗首应声曰蜘蛛虽巧不如蚕复涵讽意报文简文简叹曰子精神满腹将且鸣世矣其后与公接武朝廷焉
　　五
　　王元之谪黄州有诗云又为太守黄州去依旧郎官白髪生论诗者尚其质直元之先谪滁州谢上表云诸县丰登苦无公事一家饱暖全荷君恩元之有画像在滁及欧阳尚书谪官至郡谒画像取表中语为诗曰诸县丰登少公事一家饱暖荷君恩元之在朝与宰相不相能作江豚诗刺之讥其肥大云食啗鱼虾颇肥腯又云江云漠漠江来天意为霖不在汝俗云江豚出能致风也
　　杨文公
　　杨文公初为光禄丞太宗颇爱其才一日后苑赏花宴词臣公不得预以诗贻诸馆职曰闻带宫花满髻红上林丝筦侍重瞳蓬莱咫尺无因到始信仙凡迥不同诸公不敢匿以诗进呈上诘有司所以不召左右曰以来帖职例不得预即命直集贤院免谢令预晚宴时以为荣
　　谨案原本时以为荣下尚有唐韩吏部石鼎聨句一事共四十九字与上文不相属此条系引渑水燕谈检所书无此语当为原本误入今删去之谨附识于此二
　　杨大年与钱刘数公唱和自西昆集出时人争效之诗体一变而先生老辈患其多用故事至于语僻难晓殊不知自是学者之弊如大年新蝉云风来玉宇乌先转露下金茎鹤未知虽用故事何害为佳句也又如峭帆横渡官桥柳叠鼔惊飞海岸鸥其不用故事又岂不佳乎盖其雄文博学笔力有余故无施而不可非前世号诗人者区区于风云草木之类为许洞所困者也
　　三
　　冦莱公在中书与同列云水底日为天上日未有对而杨大年适来白事因请其对大年应声曰眼中人是面前人一时称为的对
　　四
　　杨大年年十一建州送入阙下真宗亲试一赋二诗顷刻而成上喜令中人送中书俾宰臣覆试时防政李至状云臣等今月某日入内都知王知眷传圣防押送建州十一岁习进士杨亿到中书其人来自江湖对敭轩陛殊无震慴便有老成盖圣祚平承神童间出也臣亦令赋喜朝金阙五言六韵亦顷刻而就其诗谨封进诗内有七闽波浩双阙势岧嶤晓登云外岭夜渡月中潮断句云愿秉清忠节终身立圣朝之句
　　五
　　杨文公亿数岁未能言一日家人抱登楼误触其首忽便言家人惊谓曰汝旣能言能吟诗乎曰能遂令吟楼诗应声吟曰危楼髙百尺手可摘星辰不敢髙声语恐惊天上人后为天下文章宗主
　　夏文庄
　　夏文庄公景徳初侍父监通州狼山盐场尝登狼山赋渡口诗曰渡口人稀黯翠烟登临犹喜夕阳天残云右倚维树逺水南建邺船山引乱猿啼古寺电驱甘过闲田季鹰死后无归客江上鲈鱼不直钱时年十七后之题诗无出其右识者以为甘过闲田虽有为霖之志终无泽物之功
　　二
　　夏文庄公举制科对防罢方出殿门遇杨徽之见其年少遽邀与语曰老夫他则不知唯喜吟咏愿丐贤良一篇以卜他日之志不识可否公援笔欣然殿上衮衣明日月砚中旗影动龙蛇纵横礼乐三千字独对丹墀日未斜杨公叹服数四曰真宰相器也
　　三
　　景徳中夏公初授馆职时方早秋上多宴后庭酒酣遽命中使索新诗公问上在甚处中使曰在拱辰按舞公即抒思立进喜迁莺词曰日霞散绮月沉钩帘卷未央楼夜凉河汉截天流宫阙鏁新秋瑶阶曙浥金茎露凤髓香云雾三千珠翠拥宸游水殿按梁州中使入奏上大悦
　　四
　　夏郑公以父殁王事得三班差使然自好读书工为诗一日携所业伺宰相李文靖公沆退朝拜于马首面献之文靖读其句有山势蜂腰断溪流燕尾分之句深爱之终卷皆佳句翊日袖诗呈真宗及叙其死事之后家贫乞与换一文资遂改润州金坛主簿平生好为诗皆有所属初罢枢宻府为南京留守时有忌疾之者到郡作诗曰造化平分荷大钧腰间新佩玉麒麟南湖日夜栽桃李准拟濉阳过十春又曰海雁【阙】桥春水深略无尘土到花隂忘机不管人知否自有沙鸥信此心晚年流落仇敌益众而抨弹之疏不辍上闻因作诗送一台官曰弱羽惊势未安孤飞殊不应鸳鸾黄金自有双南贵莫与游人作弹丸始王沂公曾当国郑公为翰林学士欲撼之因作青州诗曰日上西山舞鸾鹤波翻碧海对蛟龙直勾到了成何事消得君王赐履封以沂公青州人故也
　　五
　　景休曰夏竦字子乔父故钱氏臣归朝为侍禁竦幼学于姚铉使为水赋限以万字竦作三千字以示铉铉怒不视曰汝何不于水之前后左右广言之则多矣竦又益之凡得六千字以示铉铉喜曰可教矣年七岁善属文为时人所称举进士开封解者百数竦为第六贡院时奏名第四防其父死于边竦以死事者子补奉职贡院奏竦所试赋优于省元陈尧佐以其幼故抑之来举请免考试诏许之竦以奉职行父丧服终换丹阳主簿举贤良方正及第拜大理寺评事通判台州秩满迁光禄寺丞直史馆顷之奉诏修史俄知制诰时年二十七
　　陈文惠
　　陈文惠尧佐端拱元年程宿下及第止二十八人时公兄弟先登第举族贫时俱未仕父【阙】华尚为小官家极贫魏野以诗贺之曰放人少处先登第举族贫时已授官
　　苏东坡
　　庆厯中欧阳文忠公谪守滁州州有琅琊幽谷山川奇丽鸣泉飞瀑声若环佩公临听忘归僧智仙作亭其上刻石为记以遗州人旣去十年太常博士沈遵好竒之士闻而往游爱其山水秀絶以琴写其声为醉翁吟盖宫声三叠后防公河朔遵援琴作之公作歌以遗遵并为醉翁引以叙其事然词不主声为知琴者所惜后三十余年公薨遵亦殁有庐山道人崔闲逋客也妙于琴理常恨此曲无词乃谱其声请于东坡居士苏子瞻以补其阙然后声词皆备遂为琴中絶妙好辞争之其词曰琅然清圆谁弹响空山无言唯公醉中知其天月明风露涓涓人未眠荷蒉过山前曰有心哉此贤第二叠泛声同此醉翁啸咏声和流泉醉翁去后空有朝吟夜怨山有时而童巅水有时而回川思翁无岁年翁今为飞仙此意在人间试听徽外两三弦方其补词闲为弦其声居士倚声为词顷刻而就无所防窜遵之子比丘号本觉真禅师居士书以与之调曰二水同器有不相入二琴同手有不相应沈君信手弹琴而与泉和居士纵笔作词而与琴防此必有其同者矣
　　二
　　张芸叟奉使大辽宿幽州馆中有题苏子瞻老人语壁间者闻范阳书肆亦刻子瞻诗数十篇谓之大苏集子瞻名重当代外至辽人亦爱服如此芸叟题其后曰谁传佳句到幽都逢着邉人问大苏【已上并渑水燕谈】
　　李文质
　　李昉再入相以司空致仕为诗慕白居易之浅初所居有园林畜五禽以客为名白鹇为闲客鹭为雪客鹤为仙客孔雀为南客鹦鹉为陇客昉各为诗一章画五客图传于好事者又慕居易西京九老之防得宋琪等八人皆年七十余时为九老防未果而卒
　　玉溪生
　　公尝言至道中偶得玉溪生诗百余篇意甚爱之而未得其深趣咸平景徳间因演纶之暇徧寻前代名公诗籍观富于才调兼极雅丽包蕴宻致演绎平畅味有穷而久愈出防弥淡而酌不竭曲尽万变之态精索推言之要使学者少窥其一班略得其余光若涤肠而换骨矣由是孜孜求访凡得五七言长短韵歌行襍言共五百八十二首唐末浙右多得其本故钱邓帅若水尝留意捃拾才得四百余首钱君举其贾谊两句云可怜夜半虚前席不问苍生问鬼神钱云其措辞如此后人何以企及余闻其所云遂爱其诗弥笃乃专缉缀鹿门先生唐彦谦慕玉溪得其清峭感怆盖圣人之一体也然警拔之句亦多予数年类集搆求得薛廷珪所作序凡百八十二首世俗见予爱慕二君诗什夸于书林文苑浅学之徒相非者甚众噫大声不入俚耳岂足论哉
　　范文正公
　　海陵西溪盐场初吕文靖公尝官于此手植牡丹有诗列其后范文正公亦尝临莅复题一絶云阳和不择地海角正还春忆得上林色相看如故人以二公诗笔故题咏极多而花亦为人贵重防以朱栏不折岁久盛茂林枝复数文每春花开数百朶为海滨之奇观
　　二
　　范文正公未免乳丧其父随母嫁淄山朱氏旣冠文行过人一试为南宫第一人遂擢第仕宦四十年晚镇青州西望故居才百余里以诗遗其乡人曰长自一寒儒登荣三纪余百花春满路二麦雨随车鼓吹迎前道烟霞指旧庐乡人莫相羡教子读诗书
　　三
　　范文正公谪睦州过严陵祠下防吴俗岁里祀巫迎神但歌满江红词有桐江好烟漠漠浪似堆山如削绕严陵滩畔鹭飞鱼跃之句公曰吾不善音律撰一絶送神曰汉包六合网英豪一个冥鸿惜羽毛世祖功成三十六云台争似钓台髙
　　四
　　范希文为诗不徒然而作也赠钓者诗曰江上往来人尽爱鲈鱼美君看一叶舟出没风涛里观竞渡诗一棹轻如叶旁观亦损神他时在平地无忽险中人率以教化为主非独风骚之将抑又文之豪杰与
　　五
　　范文正公气节忠劲知无不言仁宗朝屡献章疏数见斥逐故梅圣俞作啄木鸟诗以见意啄尽林中蠧未肯出林飞不识黄金弹双翎坠落晖
　　张在
　　青州布衣张在少能文尤精于诗奇蹇不偶老死场屋题龙兴寺老栢院诗云南隣北舍牡丹开年少寻芳去又唯有君家老栢树春风恰似不曾来大为人所诵故御史中丞范讽补之喜论诗尤爱此篇诵于文潞公公皇祐中镇青诣老栢院访其所题字已漫灭公惜其不为大字书于西庑之壁后三十余年当元丰癸亥东平毕仲甫将叔见公于洛下公嘱毕往观毕至青访其故处壁已圮毁不复可得为刻于天官柱石又刋其故所题处
　　僧惠崇
　　寇莱公一日延诗僧惠崇于池边探分题丞相得池上柳青字韵崇得池上鹭明字韵崇黙绕池边心于杳冥以搜之自午及晡忽以二指防空防笑曰已得之此篇功在明字凡五押之俱不到今方得之丞相试请口举崇曰照水千寻逈栖烟一防明冦公笑曰吾之柳功在青字已四押之终未惬不若且罢崇诗全篇曰絶方塘隘迟不复惊曝翎沙日暖引步岛风清及断句云主人池上凤见尔忆蓬瀛
　　二
　　宋九释诗惟惠崇诗絶出尝有河分冈势断春入烧痕青之句传诵都下籍籍宣着余缁遂寂寥无闻因忌之乃厚诬其盗闽僧文兆以诗嘲之曰河分冈势司空曙春入烧痕刘长卿不是师兄偷古句古人诗句犯师兄
　　石昌言
　　皇祐间馆中诗笔石昌言杨林最得唐人风格余常携琴访之一诗见谢尤佳郑卫湮俗耳正声追不囘谁广陵操老尽峄阳材古意为师复清风寻我来幽隂竹轩下重约月明开恐遗泯故録耳【已上并湘山野録】
　　石曼卿
　　石曼卿天圣宝元间以歌诗豪于一时尝于平阳防中作代意寄尹师鲁一篇词意深美曰千年一见空花委依旧山河损桃李雁声北去燕西飞髙楼日日春风里局耸石州山对起娇波泪落妆如洗汾河不断水南流天色无情淡如水曼卿死后数年故人关咏梦曼卿曰延年平生作诗多矣独赏自以为平阳代意一篇最为得意而世人罕称之能令予此诗盛于世在永言耳咏觉后辄演其词引度于是天下争歌之他日复梦曼卿致谢咏字永言
　　二
　　石曼卿自少以诗酒豪放自得其气貌伟然诗格奇峭又工于书笔画遒劲体兼顔柳为世所好余家尝得南唐后主澄心堂纸曼卿为予以此纸书筹笔驿诗曼卿平生所自爱者至今藏之号为三絶真予家宝也曼卿卒后其故人有见之者云恍惚如梦中言我今为鬼仙也所主芙蓉城欲呼故人往游不得忿然骑一素驴去如飞其后又有云降于亳州一举子家又呼举子去不得因留诗一篇与之余亦记举子一联云莺声不逐春光老花影长随日脚流神仙事怪不可知其诗颇类曼卿平生语举子不能道也
　　赵师民
　　龙图赵学士师民以醇儒硕学名重当时为人沈厚端黙羣居终日似不能言而于文章之外诗思尤精如麦天晨气润槐夏午隂清前世名流皆所未到也又如晓莺林外千声啭芳草阶前一尺长殆不类其为人矣【已上并庐陵归田録】











　　事实类苑卷三十四
　　钦定四库全书
　　事实类苑卷三十五　　　宋　江少虞　撰诗歌赋咏
　　林和靖
　　处士林逋居于杭州西湖之孤山逋工笔画善为诗云草泥行郭索云木呌钩辀颇为士大夫所称又梅花诗云疎影横斜水清浅暗香浮动月黄昏评诗者谓前世咏梅者多矣未有此句也又其临终为句云茂陵他日求遗稿犹喜曾无封禅书尤为人称诵自逋之卒湖山寂寥未有继者【见庐陵归田録】
　　二
　　林和靖梅诗云疎影横斜水清浅暗香浮动月黄昏大为欧阳文忠公称赏大凡和靖集中梅诗最好梅花诗中此两句尤奇丽东坡和少游诗云西湖处士骨应槁只有此诗君压倒仆意东坡亦有防意也然和靖诗属对亲切如赠煅药秀才诗云鹍鹏懒击三千水龙虎闲封六一泥
　　欧阳文忠公
　　欧阳公顷谪滁州一同年忘其名将赴阆倅因访之即造为一曲歌以为送曰记得金銮同唱第春风上国繁华而今薄宦老天涯十年岐路辜负曲江花闻説阆山通阆苑楼髙不见君家孤城寒月等闲斜离愁无尽红树逺连霞其飘逸清逺皆太白之品流也公不幸晚为憸人撰艳数曲附之以成其毁于皇祐中都下已闻此阕歌于人口者二十年矣嗟哉不能为之力辨公尤不喜浮屠文莹顷持苏子美书荐谒之殆还亦防诗见送有孤闲竺干格平淡少陵才及联句有林间著书就应【阙】日边来句人皆怪之
　　二
　　赵叔平罢防政致仕居濉阳欧阳永叔罢防政致仕居汝隂叔平一日乘安舆来访永叔时吕晦叔以金华学士知颍州启宴以召二公于是欧阳自为优人致语及口号髙谊清才缙绅以为美谈口号曰欲知盛集继荀陈请看当筵主与宾金马玉堂三学士清风明月两闲人红芳已过莺犹啭青杏初尝酒正醇好景难逢良防少乘欢举白莫辞贫
　　三
　　庆厯中西师未解晏元献公殊为枢宻使防大雪欧阳文忠公与陆学士经同往候之遂至于西园欧阳公即席赋晏太尉西园贺雪歌其断章曰主人与国共休戚不唯喜悦将丰登须怜铁甲冷彻骨四十余万屯边兵晏深不平尝语人曰昔日韩愈亦能作言语每赴裴度防但云园林穷胜事钟鼔乐清时却不曾如此作閙
　　梅圣俞
　　景祐末元昊叛夏郑公出镇长安梅送诗云亚夫金鼔从天落韩信旌旗背水陈是时诗甚多独刻此于石文莹顷游颍中二邑见僧壁问尚有之书郢城新亭曰每到新亭即厌归野香经雨长松围四檐山色消繁暑一局棋声下翠微水片角声争涧月锦文拳石砌苔矶近来学得笼中鹤囘避流莺笑不飞寒食云客舍愁惊百五春余溪竹緑无尘金花触处【阙】秋鼓粉颊谁家鬭草人水上碧桃流片段梁间新燕语逡巡髙僧不饮客携酒来劝先朝放逐臣篇篇精絶不能尽録公闻灵州缁衣戎服引单骑冒雪间道走清逺故城得其实奏请班师【见玉壶清话】
　　二
　　梅圣俞尝于范希文席上赋河豚鱼诗云春洲生荻牙春岸飞杨花河豚于此时贵不数鱼虾河豚尝出于春暮羣游水上食柳絮而肥南人多与荻牙为羮最美知诗者谓祗破题两句已道尽河豚好处圣俞平生苦于吟咏以闲逺古淡为意故其缔思极艰此诗作于樽俎之间笔力雄赡顷刻而成遂絶唱
　　三
　　苏子瞻学士蜀人也尝于涓【阙】监得西南夷人所卖蛮布弓衣其文织成梅圣俞春节雪诗在圣俞集中未为絶句盖其名重落外蕃子瞻以余尤知圣俞因以见遗余家旧蓄琴一张乃雷防所斵其声清越如击金石遂以此布更为琴嚢二物真余家之宝玩也
　　四
　　晏文献公文章擅天下尤喜为诗而多称引后进一时名士往往出其门圣俞平生所作诗多矣然独爱其两联云寒鱼犹见底白鹭已飞前又絮暖鳜鱼繁波添莼菜紫余尝于圣俞见公自书手简再三称赏此二联云余疑而问之圣俞曰此非极致岂公偶自得意于其间乎乃知自古文字不独知己难得知人亦难也
　　五
　　宋元献公庠初罢参知政事知扬州尝以双鹅赠梅尧臣作诗曰昔居凤池上曾食凤池萍乞与江湖走从教养素翎不同王逸少辛苦写黄庭宋公得诗殊不悦
　　六
　　梅圣俞于谢氏中外亲谢师直少名锦衣奴圣俞作诗戯之曰古锦裁诗句斑衣戏坐隅木奴今正熟肯效陆郎无师直时十余岁读诗而悟【刘贡父诗话】
　　苏子美
　　松江新作长桥制度宏丽前世所未有苏子美新桥对月诗所谓云头艶艶开金饼水面沈沈卧防虹者是也时谓此桥非此句雄伟不能称苏子美兄舜元字才翁诗亦遒劲多佳句独罕其与子美紫阁寺联句无愧韩孟也恨不尽见之耳
　　二
　　尚书郎周越以书名盛行于天圣景祐间然笔软殊无古气梅尧臣作诗务为亲切闲淡近代诗人罕及也皇祐以后时人作诗尚豪放甚者粗俗强恶遂以成风苏舜钦喜为健句草书犹俊尝曰不幸写字为人比周越作诗为人比梅尧臣尤良可叹也【见东轩笔録】
　　三
　　苏子美谪居吴中欲游丹阳潘师旦深不欲其来宣言于人欲拒之子美作水调歌头有拟借寒潭垂钓又恐鸥猜鹭忌不肯傍青纶之句盖为是也
　　晏元献
　　晏元献公喜诗尝曰老觉腰金重慵便玉枕凉未是富贵诗不如笙歌归院落灯火下楼台此善言富贵者也人皆以为知诗
　　二
　　晏元献公虽起居田里而文章富贵出于天然尝觉李庆孙富贵诗轴装曲谱金书字树记花名玉篆牌公曰此乃乞儿相未尝语富贵者故公每吟咏富贵不言金玉锦绣而惟説其气象若曰楼台侧畔杨花过帘幕中间燕子飞梨花院落溶溶月柳絮池塘淡淡风之类是也故公自以此句语人曰穷儿家有这景致也无
　　三
　　晏相国今世之工为诗者也末年见编集诸篇乃唐人以来所未有然相国不自贵重其文凡门下客及官属解声韵者悉与酬和
　　丁晋公
　　真宗朝岁岁赏花钓鱼羣臣应制尝一岁临池久之而仰钓不食丁公为应制诗云莺惊凤辇穿花去鱼畏龙顔上钓迟真宗称赏羣臣皆自以为不及也
　　范补之
　　范讽自给事中谪官济南城有张氏园亭数泉上出有金锦真珠之句水木环合乃歴下之胜景园亭主人乃张寺丞聦也尝邀范宴饮于亭范题二韵诗于壁云园林再到由身健官职今抛梦乍醒唯有南山与君眼相逢不改旧时青
　　二
　　鼎州甘泉寺介官道之侧嘉泉也便于潄酌行客未有不舍车而留者始寇莱公南迁日经此酌泉志壁而去未防丁晋公窜朱崖复经此礼佛留题而行天圣中范讽以殿中丞安抚湖南至此寺覩二相留题徘徊慨叹留诗于寺曰平仲酌泉囘北望公言礼佛向南行烟岚翠锁门前路转使髙僧厌宠荣诗碑至今犹存【已上并湘山野録】
　　钟离权
　　邢州开元寺一僧院有五代时隠士钟离权草书诗二絶笔势遒逸诗句亦佳诗曰得道真僧不易逢几时归去愿相从自言住处连沧海别是蓬莱第一重其二曰莫厌追欢笑语频寻思离乱可伤神闲来屈指从头数得见升平有几人后从广知邢州访此寺遂命刋刻此诗于石
　　张宗永
　　张宗永华州人倜傥不羁善为诗宝元中以职官知长安县时郑州陈相尹京兆宗永尝以事失公意公有别业在鄠杜县间宗永知公好絶句诗乘间诣之于防大书二韵云乔松翠竹絶纎埃门对南山尽日开应是主人贪报国功成名遂不归来庄督録以闻公览而善之待之如初宗永尝有诗云大书文字隄防老剰卖峯岚准备闲佳句甚多往往脍炙人口
　　冯太傅
　　冯太傅端尝书一絶云鸣鹘直上一千尺天静无风声更干碧眼健儿三百骑尽提金勒向云防顾坐客曰此可画于屏障乃柳如金塞上之作【见倦游杂録】
　　吕文穆
　　洛阳龙门有吕文穆公读书龛云文穆昔尝栖息于此初有友二人一人则温尚书仲舒一人则忘其姓名而三人誓不得状元不仕及唱第文穆状元温已失意然犹中甲科遂释褐其一人径拂袖归隠文穆作相太宗问昔谁为友文穆即以归隠者对遽以著作佐郎召之不起故文穆罢相尹洛作诗曰昔作儒生谒贡闱今提相印出黄扉九重鸳鹭醉中别万里烟霄达了归隣叟尽垂新鹤髪故人犹着旧麻衣洛阳谩道多才子自叹遭逢似我稀所谓故人盖斥其友归隠者也
　　王荆公
　　王丞相初得请于金陵出东府寓定力院自题于僧壁云溪北溪南水暗通隔溪闻得夕阳舂当时诸葛成何事只合终身作卧龙
　　二
　　王荆公初罢相知金陵作诗曰投老归来一幅巾君恩犹许备藩臣芙蓉堂上疎秋水聊为鱼作主人乃再罢相遂乞宫观以防灵观使居钟山又作诗云乞得胶胶扰扰身钟山松竹替埃尘只将鳬雁同为客不与鱼作主人
　　三
　　熙宁中诏王荆公及子雱同修经义成加荆公左仆射兼门下侍郎雱龙图阁直学士同日受命故元防政绛贺诗曰陈前舆服同桓傅拜后金珠有鲁公
　　四
　　熙宁初张侍郎核以二府成诗贺王公公和曰功谢萧规惭汉第恩从隗始愧燕台示陆农师曰萧规曹随髙帝论功萧何第一皆摭故实而请从隗始初无恩字笑曰子善问也韩退之鬭鸡联句感恩惭始若无据岂当对功字耶乃知前人以用事一字偏枯为倒置眉目返易中裳其慎之如此
　　五
　　荆公爱防水中影亦性所好如秋水写明河迢迢藕花底又桃花诗云晴沟涨水緑周遭俯视红影移鱼舠皆观其影也其后云攀条弄芳畏晼晚已见黍雪盘中毛事见仪礼
　　王平甫
　　王平甫学士硕学髙才劲正不附丽熙宁中判官告院忽于秋日作宫词防绛唇一阕其防盖有所刺以示其友魏泰泰曰公之词美矣然断章乃流离之鬼何也明年平甫竟以防得罪废金陵其词曰秋气微凉梦囘明月穿帘幕井梧萧索正绕髙枝鹊宝瑟尘生金雁空零落情无托鬓云重掠不似君恩薄
　　二
　　熙宁中髙丽遣使入贡且求王平甫学士京师题咏有防令权知开封府元厚之内翰抄録以赐时厚之自诣平甫求新着平甫以诗戏厚之曰谁似诗仙来凤诏欲贾客过鸡林
　　三
　　王安国俊迈而貌陋黒肥熙宁中余与同官于洛下尝谓予曰子可作诗赠我余因援笔戏之曰飞卿素号温钟馗思道通脱还魁肥江淹善啖笔五色庾信能文腰十围只知外貌乏粉泽谁料满腹填珠玑相逢把酒洛阳社不管淋漓身上衣安国由此不悦
　　蔡子正
　　蔡子正久在边任晚年以龙图阁直学士再守平凉作喜迁莺词一阕以【阙】曰霜天清晓望紫塞古垒寒云衰草汉马嘶风邉鸿叫月陇上铁衣寒早剑歌骑曲悲壮尽道君恩须报塞垣乐尽櫜鞬锦领山西年少谈笑刁斗静烽火一把长报平安耗圣主忧邉威懐遐逺骄蹇尚寛天讨歳华向晚愁思谁念玉闗人老太平也且欢娱莫惜金樽频倒此曲成大都下【倦游襍録】
　　二
　　蔡挺自宝元以后歴边任至于熙宁初徇师平凉防边无事因作乐歌以教边人有谁念玉关人老之句此曲盛都下未几召为枢宻副使
　　三
　　熙宁六年有司言日当食四月朔上为撤膳避正殿一夕防明日不见日食百官入贺是日有皇子之庆蔡子正为枢宻副使献诗前四句曰昨夜薫风入舜韶君王未御正衙朝阳辉已得前星助隂沴潜随夜消其叙四月一日避正殿皇子庆诞隂云日蚀四句尽之当时无能过之














　　事实类苑卷三十五
<子部,杂家类,杂纂之属,事实类苑>
　　钦定四库金书
　　事实类苑卷三十六　　　宋　江少虞　撰诗歌赋咏
　　张邓公
　　退傅张邓公士逊晚春乗安舆出南薫绕都城游金明抵暮指宜秋而入阍兵捧牌请官位退傅即书一絶于牌云闲游灵沼送春囘关吏何须苦见猜八十衰公无品秩昔曾三到凤池来
　　二
　　退传张公性喜山水宰邵武时多游僧舍至则吟哦忘归尝至西庵题诗曰西庵深入西山里算得当年少客游宻宻石丛盘水径涓涓云窦泻寒流松皆有节垂青盖僧尽无心也白头欲制粉牌书姓字调官官冗不堪留又公尝至宝盖岩亦留题曰身为冠冕流心是云泉客每到云泉中便拟忘归迹况兹宝盖岩天造清凉宅脱车官道旁谁知愿言适又公尝沿牒至建宁县过洛阳而山路险峭穹絶不可名状亦题二韵于村寺曰金谷花时醉几场旧游无日不思量谁知万水千山里枉被人言过洛阳杨文公谈苑称楚僧惠崇诗于近代释子中为杰出而欧阳少师归田録亦纪其佳句则不甚多余尝见惠崇自撰句图凡一联皆平生所得于心而可喜今试録之书杨云卿别墅云河分冈势断春入烧痕青长信词云隂井生秋早明河转曙迟送达上人西游云地形吞蜀尽江势抱蛮囘江行晚泊云岭暮清猿急江寒白鸟稀上相公池上作云归禽动疎竹落果响寒塘赠陈少师云野人相鹤山吏学弹琴夜坐云春浅水生井宵分月上轩赠凝上人云掩门青桧老出定白髭长送迁客云浪经蛟浦濶山入鬼门寒经縁公旧寺云遗偈诸国留真在一峰塞上云河氷坚渡马塞雪苦藏雕喜长公至云乆别年顔改相逢夜话长隠者云多年不道姓近日旋移家宿东林寺云鸟归松堕雪僧定石沈云上翰林王学士云露寒金掌重天近玉绳低柳氏书斋云著书经日短弹劔惜春深上王太尉云探骑通蕃垒降兵逐汉旗田家秋夕云露下牛羊静河明桑柘空舟行云林断城隍出江分岛屿寄梅苏州云鏁城山月上吹角海鸥惊宿杨侍郎东亭云卷幔来风逺移床得月多送程至云白浪分吴国青山隔楚天游隠静寺云空潭闻鹿饮疎树见僧行送钱供奉巡警云剑佩明山雪旌旗湿海云梅鼎臣河亭云旷野行人少长沙去鸟平宿肇公山斋云月髙山舎迥霜落石门深送卢经西归云霜多秦木落云尽汉山孤壕梁夜泊云夜防潮动舸秋迥月临城崔仰秋居云叶影风中尽虫声月下多赠裴使君云行县山迎舸论兵雪绕旗早行云繁霜衣上积残月马前低秋夕云磬断虫声出灯飞鹤影沈书韩退之屋壁云移家临丑石租地得灵泉秋夕懐长公云秋近草虫乱夜遥霜月低观宴乡老云海鸥听舜乐山老醉尧觞赠素上人云中食下林狖寒禅移冢狐晚夏夜云扇声犹泛暑井气忽生秋江行早发云残月楚山晓孤烟江庙春宿翻经馆靖少卿房云梵容分古像唐语入新经题王太保道院云鹤传沧海信僧和白云诗秋夕懐汪白云寒禽栖古柳破月入微云赠白上人云花漏沈山月云衣起海风喜陈助至云楼中天姥月坐上杜陵人冬日野望云人归冈舍迥雁过渚田遥送人牧荣州云山色临巴迥江流入汉清春早道中云湘云随雁断楚路背人遥赠李道士云松风吹雪乱岩溜溅碁寒栖霞寺云境闲僧渡水云尽鹤盘空林逋河亭云古路随冈起秋帆转浦斜杨秘监池上云寒禽时动竹露重忽翻荷魏野山亭云岚重琴棋湿风长枕簟寒塞下云夜梵通云窦秋香满石丛陜西道中云关河双鬓白风雪一灯青送防秋杨将军云杀气生龙剑威风动虎旗州亭子云落潮鸣下岸飞暗中峯贺刘舍人云日躔黄道迥春入紫微深除夜云寒灯催腊尽晓角唤春囘幽并道中云雁行沈古戍雕影转寒沙送僧归天台云景霁云回合秋生树动摇过陈抟旧宅云乱水僧频过荒松鹤不还宿江馆云露馆涛惊枕空庭月伴琴维邢道中云马渡氷河濶雕盘积右髙国清寺秋居云惊蝉移古柳鬭雀堕寒庭书平上人山房云松风传夕磬溪雾拥春灯观南郊天仗云霓旌摇曙景凤吹绕春云赠义省上人云坐石云生衲添泉月入缾升平词云万国无刑治三边不战争国清寺云暝鹤栖金刹秋僧过石桥吕氏西斋云雪残僧扫石风动鹤归松刘参幽居云风暖鸟巢木日髙人灌园杨都官池上云竹风惊宿鹤潭月戏春鱼书矫方屋壁云圭窦光先晓盆池别见天送陈舍人巡抚云月露踈寒柝云涛闪画旗宿齐上人禅斋云鹤惊金刹露龙蛰玉缾泉春日寇宫赞池上云暄风生木末迟景入泉心七夕云河来天上濶云渡月边轻赠道士云海人来相鹤山鸟下听琴送孙荆州云画鹢浮秋浪金铙响夕云江城晚望云丹枫映郭迥緑屿背江深题王太保山亭云危溜含清瑟飞花防玉觞送李秦州云朱旗凌雪卷画角入云吹书上人西斋云孤云还静境逺籁发秋空李太傅山庄云围棋分雪石汲井动金沙宫中词云井含春气碧楼转夕阳迟送吴袁州云鸟暝风沈角天清月上旗寄肇公云斜吹鸣金锡归云拥石床塞上云古戍生烟直平沙落日迟赠嗣上人云扫石云离箒尝茶月入铛舟行云逺屿迎樯出寒林带岸廻送延上人云来时云拥衲别夜月随笻马蠙淮亭云路横冈烧断风转浦帆斜上戴殿前太保云剑静龙归匣旗闲虎绕竿髙諲书斋云品画逢名岳横琴忆古贤太一山云云隂移汉塞石色入秦天塞上送人云地遥羣鸟小天濶一雕平范溶园池云江花凌霰发山溜入池深猎骑云长风跃马路小雪射雕天髙略书院云古木风烟静寒潭星斗明送段工部河北转运云渡河风动斾巡部霑车
　　三
　　张退傅相公与陈文惠公同秉政张既以帝傅【阙】政有诗寄文惠曰赭按当年并命时蒹葭衮佩倚琼枝皇恩乞与桑榆老鸿自髙冥凤在池张公既退居年七十八岁有除夜诗八十光隂有二年烟萝门户喜开关近来无奈山中相频寄诗来许缀班退傅以八十二岁薨年八十有二之防也【倦游杂録】
　　韩魏公
　　韩魏公在北门重阳燕诸曹于后园有诗一联云不羞老圃秋容淡且看闲花晚节香公居尝谓保初节易保晚节难故晚节事功着效所立特完又作喜雪诗一联云危石盖深盐虎防老枝擎重玉龙寒人谓公身虽在此自任以天下之重如此公为诗用意深非详味之莫见其指皆此类也【见魏王别録】
　　李师中
　　唐介为台官廷疏宰相之失仁庙怒谪英州别驾仍命中官乗驿押赴任时朝中士大夫以诗送行者颇众独李师中待制一篇为人诵曰孤忠自许众不与独立敢言人所难去国一身轻似叶髙名千古重如山并游英俊顔何厚已死奸雄骨尚寒天为吾皇扶社稷肯教夫子不生还
　　二
　　唐子方始弹张尧佐于谏官皆上疏及文公贬吴奎畏缩不前当时谓拽动阵脚及唐争论于上前遂并及奎之背约执政又黜奎而文公益不安遂罢政事时季师中作诗送唐略曰并游英俊顔何厚已死奸雄骨尚寒厚顔之句为奎发也
　　龚颖
　　龚颖自负文学少许可又谈论多所折难太宗朝知朗州士罕造其门独丁谓贽文求见颖倒屣延迓酬对终日以至忘食曰自唐韩柳后今得子矣翊日丁献诗于颖颖次韵酬和云胆怯何由带铁冠祗縁昭代孤寒曲肱未遂遗前志直指无闻是旷官三署每朝客语五溪闲凭郡楼防祝君早得文场隽况值天堦正舞干
　　冯瀛王
　　冯瀛王诗虽浅近而多义理若但知行好事莫要问前程须知海岳归明主未省乾坤陷吉人之类世虽盛而罕见其全篇今并録之诗曰穷达皆由命何劳发叹声但知行好事莫要问前程冬去氷须泮春来草自生请公观此理天道甚分明又偶作云莫畏危时便怆神前程往往有期因须知海岳归明主未省乾坤陷吉人道徳几时曾去世舟车何处不通津但教方寸无诸恶狼虎丛中也立身
　　杜祁公
　　杜祁公酷嗜吟咏致政后林下书懐曰从政区区到白头一生宁肯顾恩雠双鳬乗雁常深媿野马黄羊亦遇忧岂是林泉堪佚老只縁蒲柳不禁秋始终幸防承平日乐圣谁能击壤讴然余不见野马黄羊亊后读唐张説乃见之则所谓吾肉非黄羊必不畏吃血非野马必不畏刺是也
　　邵枢宻
　　枢宻邵公亦防见知屡加论荐尝谓余诗浅近有似白乐天一日阅相国寺书肆得冯瀛王诗一帙而归以语之公曰子诗格似白乐天今又爱冯瀛王将来捻取个豁达李老庆厯中京师有自号豁达李老好吟而词甚俚故公以戏之遂皆大笑然余赋才鄙拙不能强为豪英今齿已老而诗格定时时遣兴实有李老之风足见公之知也余辟定武主管机宜文字公时牧郓州附所作诗一大轴并寄余诗曰流年真似隙中驹别后情懐懒更疎天下又颁新岁厯牀头喜达故人书慇懃羔雁功曹檄狼藉杯盘上客鱼好在仲宣家万里从军苦乐定何如未几公即捐馆迄今追念知己每增感怆
　　刘昌言
　　刘昌言极有才思尝不第作诗落句云唯有夜来梦蝴蝶翩翻飞入刺桐花后为商丘记室王禹偁赠诗曰年来拓落事堪嗟载笔商丘发欲华酒好未陪红杏宴诗狂多忆刺桐花盖为是也刺桐花深红色一枝数十蘲而叶颇大类桐故谓之刺桐惟闽中有之
　　潘逍遥
　　昔王维爱孟浩然吟哦风度则绘为图以翫李洞慕贾岛诗名则铸相以师之近世又有好事者以潘阆遨游浙江咏潮著名则亦以轻绡写其容形谓之潘阆咏潮图阆酷嗜吟咏自号逍遥子尝自咏苦吟诗曰发任茎茎白诗须字字清又贫居诗曰长喜诗无病不忧家更贫又峡中闻猿云何须三呌絶已恨一声多哭髙舍人云生前是客曾【阙】卷死后何人为撰碑寄张咏云莫嗟黑发从头白终见黄河到底清皆佳句也故宋尚书赠诗曰宋朝归圣主潘阆是诗人又王禹偁亦赠诗曰江城卖药常将鹤古寺防碑不下驴其为名公赏激如此
　　王章惠
　　王公随惟嗜吟咏有宫词云一声啼鸟禁门静满地落花春日长又野步云桑斧利春色渔歌唱夕阳皆公应举时行卷所作也
　　曾武毅
　　曹翰尝平江南有功后归环卫数年不调一日内宴太宗侍臣皆赋诗翰以武人不预乃自陈曰臣少亦学诗亦乞应制太宗笑而许之曰卿武臣宜以刀字为韵翰援笔立进因以寄意曰三十年前学六韬英名尝得预时豪曾因国难披金甲不为家贫卖宝刀臂健尚嫌弓力软眼明犹识阵云髙庭前昨夜秋风起羞见盘花旧战袍太宗览之恻然即自环卫骤迁数级
　　苏为
　　苏为酷嗜吟咏知湖州日有诗数十首唯一篇最为絶唱曰野艇闲撑处湘天景亦防春波无限緑白鸟自由飞柳色浓垂岸山光冷照衣时携一壶酒恋到晚凉归在宣城有诗十首皆以宣城为目题内宣城花一首尤为清丽曰宣城花叠嶂楼前簇绮霞若非翠露陶潜柳只是红藏小谢家又尝知邵武军亦有小诗十首唯一篇最善曰爱重八九月登临髙下楼红云白处起寒瀬泊渔舟














　　事实类苑卷三十六
　　钦定四库全书
　　事实类苑卷三十七　　　宋　江少虞　撰诗赋歌咏
　　刘沆
　　刘沆与乡人尹鉴少同场屋刘已登第大拜皇祐中尹以恩榜始登第刘以诗送之曰少年相欵老相逢乡举虽同遇不同我已位登三事后君方名列五科中荣登莫计名髙下宦达须由善始终若到乡关人见问为言归思满秋风
　　张师锡
　　张师锡年八十余卒又有喜其子及第诗曰御榜今朝至见名心始安子能俱中第吾遂可休官贺客留连饮家书反覆看世科谁不继得慰二亲难
　　寇莱公
　　向敏中寇准同以太平兴国五年登科向秉钧寇以使相知永兴军向作絶句赠寇寇酬之曰玉殿登科四十年当时僚友尽英贤岁寒惟有君兼我白首犹持将相权【见青箱杂记】
　　陈恭公
　　陈恭公执中以衞尉寺丞知吴州驿递上疏乞立储贰真宗喜其敢言翊日临朝袖其疏以示执政叹想久之召为右正言然为王冀公所忌一日真宗赋御沟柳诗宣自宰相两省皆和进恭公因进诗曰一度春归一度新翠光长得照龙津君王自爱天然态恨杀昭阳学舞人
　　宋子京
　　韩魏公知定州日作阅古堂自为记书于石后又画公像于堂上宋子京知定州作乐歌十阕其一曰听説山中好韩家阅古堂画图真宰相刻石好文章魏公闻之不喜
　　胡恢
　　金陵人胡恢博物强记善篆隶臧否人物坐法失官十余年潦倒贫困赴选集于京师是时韩魏公当国恢献小诗自达其一联云建邺关山千里逺长安风雪一家寒魏公深怜之令篆太学石经因此得复官任华州推官而卒
　　魏野
　　蜀人魏野隐居不仕宦善为诗以诗著名卜居陜州东门之外有陜州平陆县诗云寒食花藏院重阳菊绕湾一声离岸橹数防别州山最为警句所居颇潇洒当时显人多与之游寇忠愍尤爱之尝有赠忠愍诗云好向上天辞富贵却来平地作神仙后忠愍镇北都召野置门下时北都有妓女美色而举止生梗土人谓之生张八因府防忠愍令乞诗于野野赠之诗曰君为北道生张八我是西州熟魏三莫惜樽前无笑语半生半熟未相猜吴正宪忆改郊诗云南郭迎天使东郊诏隐人谓野也野死有子闲亦有清名今尚居陜中
　　朱台符
　　朱台符眉州人俊迈敏博少有【阙】　各同辈课试以尺正度其晷台符八寸而一赋已就凡有所作文字其雕篆皆类于赋章疏歌曲亦然河西作梗因上封事其略曰且夫结之以恩者彼必懐之示之以威者彼必畏之若尔则所谓继迁者自当革面而束手款塞而来庭矣又尝为【阙】数阕其略曰歌遏云兮惨客在囘雪兮腰一搦又曰颦多而翠黛难成望【阙】而乌云易散本当【阙】身心兮牡丹期到如今兮赐氷颁扇乡人日锡尝曰朱拱正一阕乃闺怨赋一首只少【阙】
　　钱熙
　　钱熙泉南才雅之士进四夷来王赋万余言太宗爱其才擢馆职有司请试上笑曰试官前进士赵某亲自选中尝撰三钓酸文举世称精絶略曰渭川凝碧早抛钓月之流商岭排青不逐眠云之侣又曰年年落第春风徒泣于迁莺处处羁游夜空伤于断雁其文数千言率类于此卒乡人李庆孙为诗哭之曰四夷妙赋无人诵三钓酸文举世
　　汪处士
　　文莹至长沙首访故国马氏天防府诸学士所着文章擅其名者惟徐东野李髙迩遂得东野诗浮脆轻艶皆铅华歌舞媚一时樽俎耳其好句不过牡丹宿醉兰蕙春悲霞宫日城剪红刻翠而已独汪处士一篇庶乎可采曰门在深松里山僧几度过药灵丸不大碁妙子无多薄雾蒙寒径残风恋緑萝金乌兼玉兎年几奈君何又得髙杂文十卷皆搐章绘句虽龊龊者亦能道信乎文之难【见玉壶清话】
　　徐
　　太祖太宗下诸国其伪命臣僚忠于所事者无不面加激以至弃瑕録用故徐铉潘眘修辈皆承眷礼至如卫融张泊应答不逊独优假之故虽陈逺寇讐无不尽其忠力太平兴国中吴王李煜薨太宗诏侍臣撰吴王神道碑时有与徐铉争名而欲重伤之者面奏曰知吴王事迹莫若徐铉为详太宗未悟诏徐铉撰碑遽请对而泣曰臣旧事李煜陛下容臣存故主之义乃敢奉诏太宗始悟让者之义许之故铉之为碑但推言厯数有尽天命有归而已其警句云东邻结祸南箕扇疑投杼致慈亲之惑乞火无里妇之谈始劳因垒之师终后涂山之防又有偃王之比太宗览之独称叹异日复得铉所撰吴王挽词三首尤加叹赏每对宰臣称铉之忠义吴王挽词今记者二首曰倐忽千龄尽冥茫万事空青松洛阳陌荒草建康宫道徳遗文在兴衰自古同受恩无补报反袂哭途穷土徳承余烈江南广旧恩一朝人事变千古信书存哀挽周原道旌名郑国门此生虽未死寂寞已消魂李王葬北邙江南録乃铉与汤悦奉诏撰故有邻国信书之句东隣谓钱俶也
　　黄孝先
　　宗衮尝赏黄子温诗子温名孝恭天圣八年登进士第为大理寺丞失官从兄子思亦善诗咏懐曰日者未知裴令贵世人争笑祢生狂【阙】　句曰风帘燕引五六子露井榴开三四花子思名孝先天圣二年登进士第终太常博士
　　贾公餗
　　蔡文忠公擢进士第一以将作丞倅兖将母之官年少气鋭日沈酣以酒色废务贤良贾公餗居郡中屡谒不得见因书一絶屏间圣君宠厚龙头选慈母恩深鹤发垂君宠母恩俱未报酒如为患悔何追文忠见之亟往泣谢自是终身不饮酒
　　王君玉
　　王君玉琪诗务刻琢而深醇独至髙视古今每云初学诗易于形状写物而难于题赠至成一家言则反此君玉秋后莲实诗蚕寒氷茧瘦蜂老露窠甜比兴曲尽妙也他诗数百十首字字清奇读之咀氷嚼雪若鱼寒不食清池钓鹭静频惊小阁棋闻角诗陇防半惊天在水征人相顾月如霜之类是也
　　李邯郸
　　李邯郸公作诗格句自三字至九字有五字成篇者尽古今诗之格律足以资详博不可不知也伯父娶邯郸孙女尝闻邯郸公与小宋饮酒咏一物隶僻事以多者为胜饮不胜者他人莫敢造席
　　张文定
　　张司空齐贤致仕归洛康宁福寿先得裴晋公午桥庄凿渠周堂花竹照日与故旧乘小舟携酒游钓牓于门曰老夫已毁裂冠冕或公绶垂访不敢拜见造一卧榻举以视田稼醉则憇于木隂酒醒则起尝作诗戏赠故人午桥今得晋公庐花木烟云兴有余师亮白头心已足四登两府九尚书公慕唐李文亮为人对上前申明律意惟务裁减又奏乞罢三班吏杖罚请从赎论皆可知【见玉壶清话】
　　王化基
　　王化基言任中丞日鞠祖吉知晋州受赇事败询其土豪王基者云吾小民见州将贫乏相醵率为一日之寿岂知其犯法哉怅叹不已化基诘其前后郡守王基言三十年以来唯梁都官不受一钱余无免者乃梁朂也朂汉干祐中司徒诩下进士及第有文词太祖欲令知制诰为时宰所忌遂止化基言于太宗时朂以老病不任吏事特授华州行军司马给郎中俸料其子昭琏亦举进士得杭州从事化基送以诗曰文章换贵双枝秀清白家两地贫人多传诵【见文公谈苑】
　　王嗣宗
　　种放以处士召见拜官真宗待以殊礼名动海内后谒归终南山恃恩骄倨甚王嗣宗时知长安放至通判以下羣拜谒放小俛垂首接之而已嗣宗内不平放召其诸姓出拜嗣宗嗣宗坐受之放怒嗣宗曰向者通判以下拜君扶之而已此百十耳嗣宗状元及第名位不轻胡为不得坐受其拜放曰以手搏得状元耳何足道哉嗣宗怒遂上疏言放实空疎才识无以逾人専饰诈功蹈虚名陛下尊礼放擢为显官诚恐天下窃笑益长浇伪之风且陛下召魏野闭门避匿而放隂结权贵以自荐达因抉【阙】　放【阙】事数条上虽两不之问而待放之意寝衰齐州进士李冠尝献嗣宗诗曰终南处士声名灭邠土妖狐窟穴空
　　张乖崖
　　张忠定公咏布衣希夷先生一见奇之公曰愿分华山一半居之可乎先生曰于公固可及别赠以毫褚公曰是将婴我以世务也后公显贵果以名徳重天下将赴剑南以诗寄先生曰性愚不肯林泉住刚要清流拟致君今日星驰剑南去囘头惭愧华山云及还又寄以诗曰世人大抵重官荣见我东归夹道迎应被华山髙士笑天真丧尽得虚名【见渑水燕谈】
　　聱隅子
　　黄晞闽人好读书客游京师数十年不归髙文苦学贫而有守衣不蔽体得钱辄买书所费殆数百缗自号聱隅子石守道为直讲闻其名使诸生如古礼执羔雁束帛就里中聘之以补学职晞固辞不就故欧阳永叔哭徂徕先生诗云羔雁聘黄晞晞惊走隣家是也著书甚多在至和中荐于朝除试太医助教月余未及【阙】緑袍遇疾暴卒有子甚愚鲁所聚及自著书皆散失无存者【见涑水记闻】
　　王沂公
　　王沂公为布衣时以所业贽吕文穆正中有早梅诗其警句云雪中未论和羮事且向百花头上开文穆云此生登第已安排作状元宰相矣已而果然【见魏王语録】
　　僧有明
　　浮图诗者不少士大夫莫为汲引多汩没不显尝仕福州见山僧有明有诗百余首其中佳句如虹收千嶂潮展半江天诗因试客分题僻碁为饶人下着低不减唐人
　　花蕋夫人
　　孟蜀时花蕋夫人能为诗而世不传其歌词清婉可听他日王平甫治馆中废书得其七言诗一卷题云八十九首而存者才三十余篇大约似王建宫词一篇云厨船进食簇时新列坐无非侍从臣日午殿头宣索脍隔花催唤打鱼人又云月头支给买花钱满殿宫娥近数千遇着唱名多不语含羞急过御床前他篇类此
　　杨玢
　　杨玢靖恭虞卿之曾孙也仕前伪蜀王建至显官随王衍归后唐以老得工部尚书致仕居长安旧居多为隣里侵占子弟欲诣府诉其事以状白玢玢批纸尾云四隣侵我我从伊毕竟须思未有时试上含元殿基望秋风秋草正离离子弟不复敢言
　　孙仅
　　孙何孙仅俱以能文驰名一时仅为陜西转运使作骊山诗二首其后篇有云秦帝墓成陈胜起明皇宫就禄山来时方建玉清昭应宫有恶仅者欲中伤之因録其诗以进真宗读前篇云朱衣吏引上骊山遽曰仅小器也此何足夸遂弃不读而陈胜禄山之语卒不得闻人以为幸也【见庐陵居士録】
　　王禹玉
　　京师祭二社多差近臣王禹玉在两禁二十年熙宁三年为翰林承防又膺是任题诗斋宫曰隣鸡未动晓骖催又向灵坛饮福杯自笑治聋不知足明年强健更重来执政闻而怜之【见倦游杂録】
　　陈烈先生
　　陈烈先生初尝与蔡君谟同砚席时君谟出镇福州束吏治民毫发不容一日烈往见之维舟城下闻其严察不往谒之但留诗于庭曰溪山龙虎蟠溪水鼓角喧中宵卿云破六月夜衾寒风生残树蛟螭喜怒澜慇懃祝舟子移棹过前滩亭吏不敢隐録诗呈公自是公为之少霁威棱
　　事实类苑卷三十七
　　钦定四库全书
　　事实类苑卷三十八　　　宋　江少虞　撰诗歌赋咏
　　真宗亲选两制馆阁送刘总诗
　　枢宻直学士刘总出镇并门两制馆阁皆以诗宠其行因进呈真宗深究诗雅方竞务西昆体磔裂雕篆亲以御笔选其平淡者止得八联晁迥云夙驾都门晓微凉苑树秋杨亿止选断句云关榆渐落边鸿度谁劝刘郎酒十分朱巽云寒垣古木含秋色祖帐行尘起夕阳李维云秋声如暮角膏逐行轩孙仅云汾水冷光摇画防防山秋色镇层楼钱惟演云置酒军前乐闻笳塞上清都尉王贻永云河朔雪深思爱日并州春暖咏甘棠刘筠云极目关山髙倚汉顺风雕鹗逺凌秋上谓总曰并门在唐世将相出镇凡【阙】遣从事者以题咏述宠行之句多写佛宫道宇纂集成编目曰太原事迹后不闻其作也总后写御选句图立于晋祠
　　于越亭诗
　　公言咸平初罢处州赴阙道经饶州余【阙】登于越亭前瞰琵琶州后镇思禅寺林麓岑郁千峯竞秀真天下絶境古今留诗者百余篇张佑云扁舟亭下驻烟波十五年游重此过洲嘴露沙人渡浅岩梢藏竹马蹄多层澜涨水痕犹在古极题诗字已讹况是髙秋正圆月可堪闻听异乡歌刘长卿云天南愁望絶亭下柳条新落日独啼鸟孤舟何处人生涯投越峤世业陷邉尘草色迷征路莺声傍楚臣秦台愁白首楚渚怨青苹杳杳钟陵暮悠悠鄱水春独醒翻取笑直道不容身得罪风霜古全生天地仁青山数行泪沧海一穷鳞流落机心尽空怜鸥鹤亲三篇絶唱也
　　雍熙以来文士诗
　　公自言雍熙初归轫迄今三十年所闻文士多矣真能诗者甚鲜如【阙】　者夙擅盛名而徐铉梁周翰黄夷简范杲皆前辈郑文宝薛映王禹偁吴俶刘师道李宗谔李建中李维姚铉陈尧佐悉当侪流后来之著名者如路振钱熙丁谓钱易梅询李挺苏为朱严陈越王曾李堪陈谈吕夷简宋绶邵焕晏殊江任焦宗古布衣有钱塘林逋缙云周啓明钱氏诸子有封守惟济供奉官昭度乡曲有今南郑殿丞兄故黎州家君极髙安薄览宗人字牧之子并有佳句不以擿举而钱惟演刘筠特工于诗其警防殆不可遽数自兵部而下公之所尝举今略记之兵部春望杳杳烟芜何处尽摇摇风柳不胜垂徐铉游水兰亭云兰烟破浪城隂直玉勒穿花苑树深习水战云千帆助隂山势万里风驰下瀬声病中题云向空咄咄烦书字举世滔滔莫问津谪居云野日苍茫悲逺舍水风隂惨湿貂裘陈秘监归泉州云三朝恩泽冯唐老万里江关贺监归宿山寺云落宿依楼角归云拥殿廊梁周翰应制云百花将尽牡丹拆十初晴太液春黄夷简题人山居云宿一番蔬甲拆春山几焙茗旗香范杲颂圣云千里版图来浙右一声金鼓下河东郑文宝春郊云百草千花路微风细天重经贬所云过关已跃樗蒲马误喘犹惊顾兎屏洛城云星沈防节歌钟早天近斜阳烟树防张灵州云越絶晓城蝴蝶梦单于秋引尽龙声长安送别云杜曲花光浓似酒灞陵春色老于人送人归湘中云满帆西日催行客一夜东风落楚梅南行云失意惯中迁客酒多年不见侍臣花凄灵云旧井霜风仙界橘双溪晴落海边鸥送人知韶州云人辞碧落春风晚花老朱陵古渡头水熙陵云承露气清驹送日觚棱人静鸟呼风边上云鬓须相似雪峰外寂寥烟薛映送人鄂州云黄鹄晨霞傍楼起头陀秋草绕碑荒吴淑送朱致政云洛殿夜凉初阁笔渚宫岁晚得悬车刘师道寄别云南浦未伤春草碧北山仍愧晓猿惊与张秘云久师金马客就敌玉溪生荷花云有路期奔月无媒与嫁春残花云金谷路尘埋国艶武陵溪水泛天香寄陈龙图云城瞻北斗天何逺梦断南柯日未沈叹世云野马飞牎日醯鸡舞瓮天春雪云青帝翠华沈物外素娥孀影吊云端又雪云三千世界银沈色十二楼台玉作层湘中云凌波帝子魂何在芳草王孙怨未归李宗谔春郊云一溪脆緑浮鶒万树春红呌杜鹃苏承防云金銮后记人争写玉署新牌帝自书李建中送人云山程授馆闻鸿夜水国还家欲雪天李维渚宫亭云故宫芳草在往事暮江流朱致政云清朝解组犹强健白首还乡正太平和人赠马太保云转盼囘岩电分须磔猬毛寄洪湛云谪去贾生身健否秋来潘岳鬓斑无姚铉钱塘郡云疎钟天竺晓一雁海门秋陈尧佐潮州徴还云君恩来万里客路出千山送种放云风樵若耶路霜橘洞庭秋送朱荆南云部吏百函通爵里从兵千骑属鞬櫜钱熙送人金陵拜扫云鹤归已改新城郭牛卧重寻旧墓田丁谓和钱易云瑚新笔案云母旧屏风送章南安云杨花过岭路桃叶渡江船章明州云泣珠泉客通关市种玉仙翁寄版图陈荆南云楚客梦云铃阁宻郢人歌雪射堂开钱易画景云双蜂上帘额独鹊下庭柯芭蕉云緑章封奏缄初启青凤来王尾乍开梅询隂陵云千重汉围合一夜楚歌声李拱春题村舍云犬眠花影地牛牧水声坡苏为湖亭云春波何限緑白鸟自由飞刘端州云夜浪珠还浦春泥象印踪宋严赠徐常侍云寓直有谁同骑省立班独自戴貂冠陈越侍宴云千钟人既醉九奏凤来仪与刘从云谁怜松下韵不废洛中吟李秦州云拥路东方骑悬腰左顾王曾李驸马拜陵云人畏轩台久春归泽多李堪哭黎州家君云桐乡留语葬泉路在生悲周建州云海月随帆落溪花绕驿流送人云雷风有约春虬振霜雪无情紫蕙枯退居云宻緑桐润潮平钓石沈陈谈闲居云笼鸡对语庭雀绕门飞吕夷简春早云梅无驿使飘零尽草怨王孙取次生九日呈梅集仙云人归北阙知何日菊应东篱自去年寒食云人为介推初禁火花愁青女再飞霜宋绶送人知江陵云奇才剑客当前队丽赋骚人托后车送人洪州云江涵帝子云飞阁山际真君鹤驭天周贤良云楚泽伤春落鹎鵊长安索米愧侏儒邵焕送晏集南归云官船风破浪闗吏鼓通晨晏殊与张临川云篱边菊秀先生醉桑下雏娇稚子仁又云东阳诗骨秀南浦别魂消章明州云骚客江山知有助秦源鸡犬更相关送人洪州云射斗气沈龙已化置刍人去榻犹悬江任送人云珠盘临路泣斗印入乡提焦宗古送人游蜀云芳树髙低啼蜀魄朝云浓淡极巴天赠周良云南阳客自称龙卧东鲁人应叹凤衰林逋湖山云片月通萝径幽云在石床周启明近臣疾愈云一丸童子药五返使人车皇甫提刑云鸱夷江上湖田稔牛斗星边贯索空钱惟济太乙宫醮云庭下焚香连宿雾林间鸣佩起栖鸾从驾西巡云晓陌壶浆满春风骑吹长故主第云凤箫通碧落星石辨灵源钱昭度村居云黄蜂衙退海潮落白蚁战酣山来大寒云被北风虽作雪水愁东海亦成氷金陵云西北髙楼在东南王气销梅花云东北风吹大庾岭西南日映小寒天雁云三年别馆风吹雪万里长沙月照来秋日华山云人间路到三峰尽天下秋随一叶来又郑殿丞云青鸟几王母信白鵞曾换右军书将至京云近阙已瞻龙虎气思乡犹望斗牛星家君黎州赦至云山川百蛮国露九天书寄逺云吴越自为迢递国参商元是别离星自遣云天上羲轮都易失人间尧厯自难逢哭诸屯田云部中车春无润水上郎星夜殒光感懐云顿缨狂走鹿喣沫倦游鳞心知云速客苦惊云聚散相逢多倍月亏盈自咏云刚肠欺竹叶衰鬓怯菱花泪云一斑早寄湘川竹万防空遗岘首碑春昼云人归汉后黄金屋燕在卢家白玉堂寄鳞云世味嫌为枳时光怨落蓂闲居云歌懐饭牛起书愤抱麟成蝉云二子自不食三闾何独清登楼云逺水净林色微云生夕阳咏尘云已伤花榻满休妒画梁飞凡公之所举者甚多值公病心烦不喜人申问今聊记其十之一二耳
　　钱惟演刘筠警句
　　近年钱惟演刘筠首变诗格学者争慕之得其标格者蔚为佳咏二君丽句絶多如惟演奉使涂中云雪意未成云着地秋声不断雁连天又云客亭厌见名长短村酒那能辨圣贤送僧游楚云宿舍孤烟起行衣梦凉张并州云戈矛巡雾夕钟鼓宴花晨章衢州云平槛晚波吴舫渡绕城春树越禽飞章南安云离人南浦多春草越鸟栖枝有早梅刘潭州云坐激鲜颷湘竹晚树寒凉越禽归李太仆北使云汉月随移帐燕鸿伴解鞍何袁州云疏钟静起军城晚华表双髙水国秋陈江陵云深沈珠网通归梦紫翠春山接去舟太一宫云神庭古栢啼乌起斋室虚帘宿雾通送人云思满离堂酒魂惊客舍乌髙泉州云东南一尉霄烽息西北髙风晚望迷章分亭云小郊原连苦雾夕阳楼阁照丹枫东封应制云羽毛相野驾宴喜鲁郊民送余之处州云轻颷使车逺明月直庐空张仆射判河阳云緑野桑麻连泗水黄钟歌吹拥千兵孙永兴云鱼尾故宫迷草树龙鳞平隰自风烟汉武云五候东溟邀鹤驾几穷西极待龙媒公子云歌翻南国桃根曲马过章台杏叶韀槿花云欲作飞烟散犹怜返照迟荷花云泪有鲛人见魂须宋玉招禁中鹤云天渊风多秋思辽海烟波失旧期无题云有时盘马防游懒尽日投壶笑未囘又曰春瘦已寛连理带夜长谁有辟寒金元夜云九枝火树连金阙万里霜轮上璧珰马延州云沃野桑麻涵细严城鼓角送残阳刘筠禁直云势宫城濶秋城禁树多陜州从事云角迥含商气桥长断落尘周贤云崎岖一乗传憔悴五羊皮章南郑云甲士气豪汉俗丙鱼味美敌吴乡李太仆北使云望月卿曹重占星使者贤送僧云卷袖斋钟断搘笻岳余僧崇惠云醉令难同社仙鵞好换书叶金华云柔桑蔽野鸣雏雉髙柳含风变早蝉刘潭州云前席久虚温室树心旌无奈楚风长又云沙禽两两穿铃阁江草依依接射堂章九陇云溪牋未破水生砚炉酒新烧雷满天又周贤良云春风乱莺啭夕雾一鸿冥张岭南云山月愁子风涛怒鳄鱼西巡云龙驾昌明御天旗水一神张婺州云大野几星分婺女清风万古感顔乌章南安云岭云夏变梅蒸早越贾秋藏桂蠧多西京首坐云萦河带绕中天濶碧落星悬大士居题雪云刘伶醉席梅花地海客仙槎粉水天利州转运云鸱蹲野芋难为食雪积盐泉久置宫章分宁云鹤伴鸣琴听事晚鸟惊调角武城秋处州云朱饰两轓巡属邑月留双笔在中台阁宿云二让月临承露掌九雏乌绕守宫槐又云酒供砚滴濡毫冷太守更筹沃漏长雪【阙】云已囘隣面三年粉又结寒蚕几茧氷汾阳道中云鼓音【阙】　绳逺舞节鸣鸾玉步迟杨洪州云桃叶横波人共醉剑光射斗狱常空李秦州云右墄独登温树宻前旗双抗岭云南刘潭州云洛田荒二顷楚浪涨三篙槿花云吴言何薄命楚梦不终朝宫词云难销守宫血易断舞鸾肠又云虹跨层楼绕萤飞下苑凉夏日云云容倐变千峰险草色相沿百带长新蝉云翼薄乍舒宫女鬓蜕轻全解羽人尸公子云行庖爨蜡雕胡熟求埒铺金汗血骄明皇云棃园法部兼胡部玉辇长亭更短亭荷花云湔裙无限水障袂几多风别墅云云际寻撞技花间笑壁楼无题云荷心出水终无定萝蔓从风莫自持又云藻井风髙蛛壊网杏梁春暖燕争泥咏梨云先时樱熟烦羊酪信逺梅酸损瓠犀洞户云宻鏁香云深处户乱飘梨雪晚来天赠希聿云吟余雪散叶话久麈遗毛夕阳云塞迥横烟紫江清照叶丹闺中云笼禽思陇树洞犬识秦人柳絮云平沙万里经春雪广陌三条尽日风属疾云帘鸣风笑厨烟絶月树乌惊药杵喧灯夕云金吾抱箭催壶水玉宇来风满砌蓂禁中云万年宫省树五色帝家禽其警句絶多此但所记者耳
　　近世释子诗
　　公尝言近世释子多工于诗而楚僧惠崇蜀僧希尽为杰出其江南僧元净梦【阙】浙右僧宝通守恭行肇鉴微简长尚能智仁休复蜀僧惟凤皆有佳句惠崇赠裴太守云行县山迎舸论兵云绕旗髙生山阁坐云对语淮潮起题诗楚月新周达州云锁城山月上鸣角海鸥惊东林寺云鸟归松堕雪僧定石沈云光梵师云梵容存古像唐语入新诗明大师云门掩前朝树心悬别郡峰送李堪云秋声动羣木暮色起千山希尽雁荡山云来书逢岁晚去梦歴峰危广南陈转运云春生桂岭外人在海门西僧东归诗云帆影随寒雁经声隐暮潮宋承防林亭云雪溜悬危石棊灯射逺林赠僧云漱齿水溪逺开禅雪屋深送人云玉绳天濶逺金折海【阙】　句学士云晓天金马路晚岁石霜心寄人云山日秋光短江虹晚影低新津尉云剑月啼猿苦江沙濯锦寒北宫书亭云花露盈虫穴梁尘落燕泥登上人云寄禅关树老乞食塞城荒僧归新安云风泉旧听僧改云穴曾行鸟径残春山云芳树寻云老孤泉落石危送人归南海云落日横秋岛寒涛兀夜船宝通题相国寺云下朝人天香入出定僧迎御仗来守恭佛迹峰云布发人来絶衔花鹿去多朝海峰云影落阳侯宅髙连觉帝居行肇送僧云听锡樵停斧窥禅客立门送人之鄞江云江深鼇背出帆影斗边飞简长送人归宁云烟垒沈寒角霜空击怒雕尚能送僧归浙右云霜州枫落冷水馆月生寒送僧归四明云古寺山光满重城海气遥送人云西风随雁急寒柳向人疎孙大谏知永兴军云关河虎符重殿阁兽镮闲智仁溪居云寒声病叶落晓色冻云开僧归天台云路遥无去伴山叠有啼猿冬夕云风灯易灭雪屋夜偏长休复送道士西游云日暮长安道秋深太白峰惟凤秋日送人云去路正黄叶别君堪白头哭度禅师云海客传遗偈林僧写病容皆公之所举畧记之云尔公又言应集当代名公诗为笔谈时有下江吴僧闻之竞以诗为贽择其善者多写入笔谈中
　　唱和聨句
　　唱和聨句之起其源逺矣自舜作歌臯陶飏言赓载及栢梁聨句顔延年有和谢监晖有和伏武昌登孙权故城等篇梁何逊集中多聨句至唐朝文士唱和聨句固多元稹作春深题二十篇并用家花车斜四字为韵白居易刘禹锡和之亦同此四句令狐楚所和诗多次韵起于此凡聨句或两句四句亦有对一句者谓之辘轳体【见杨文公谈苑】
　　李白词
　　平林漠漠烟如织寒山一带伤心碧暝色入髙楼有人楼上愁玉阶空伫立宿鸟归飞急何处是归程长亭连短亭此词不知何人写在鼎州沧水驿楼复不知何人所撰魏道辅泰见而爱之后至长沙得古集于子宣内翰家乃知李白所撰
　　杜工部诗
　　陈舍从易当时文方盛之际独以醇儒古学见称其诗多类白乐天盖自杨刘唱和西昆集行后进学者争效之风雅之变谓之昆体由是唐时诸诗集几废而不行陈公时偶得杜集旧本文多脱误至送蔡都尉诗云身轻一鸟其下脱一字陈公因与数客各拈一字补之或云疾或云落或云趂下莫能定其后得一善本乃是身轻一鸟过陈公叹服以为虽一字诸君亦莫到也
　　九僧诗
　　国朝浮图以诗名于世者九人故时有集号九僧诗今不复传矣余少时闻人多称其一曰惠崇余八人者忘其名字也余亦略记其诗有云马放降来地雕盘战后云又云春生桂岭外人在海门西其佳句多类此其集已亡今人多不知其所谓九僧者矣是可叹也
　　周朴诗
　　唐之晚年诗人无复李杜豪放之格然亦务以精意相髙如周朴者措思尤艰每有所得必极雕琢故时称其诗曰锻链虽未及成篇已播人口其名重当时如此而今不复矣余少时犹见其集其句有云风暖鸟声碎日髙花影重又云晚来山鸟閙过杏花稀诚佳句也
　　评梅蘓二家诗
　　圣俞子美齐名于一时而二家诗体特异子美笔力豪肆以超迈横絶为奇圣俞覃思精微以深逺闲淡为意各极其长虽善论者不能优劣也余尝于水谷夜行诗略道其一二云子美气方雄万窍号一意有时肆颠狂醉墨洒滂霈譬如千里马已发不可杀盈牋尽珠玑一一难拣汰梅翁事清切石齿潄寒瀬作诗三十年视我犹后辈文辞愈精新心意虽老大有如妖娆女老自有余态近诗尤苦硬咀嚼且难嘬又如食橄榄真味久愈在苏豪亦气轹举世侵惊骇梅穷独我知古货今难卖语虽指二子谓粗然不能优劣之也





　　事实类苑卷三十八
<子部,杂家类,杂纂之属,事实类苑>
　　钦定四库全书
　　事实类苑卷三十九　　　宋　江少虞　撰诗歌赋咏
　　王建宫词
　　王建宫词一百首多言宫禁中事皆史小说所不载者徃徃见于其诗如内中数日无呼唤搨得滕王蛱蝶图滕王元婴髙祖子新旧唐书皆不着其技能惟名画録畧言其善画亦不云其工蛱蝶也惟见于建诗耳或谓今人家亦有得其图者唐世一艺之善如公孙大娘舞劔器若曹刚琵琶米嘉荣歌皆见于唐贤诗句遂知名于世当时山林田畆潜德隐行君子不闻于世者多矣而贱工末艺得所附托乃垂于不朽盖各有幸有不幸焉
　　钱文僖郑工部题咏
　　西洛故都荒台废沼遗迹依然见于诗者多矣惟文僖公一联最为警絶云日上故陵烟漠漠春归空苑水潺潺裴晋公緑野堂在午桥南时适张仆射齐贤家仆射罢相归终日与賔客吟宴于其间惟郑工部文寳一联最为警絶云水暖鳬鸥行哺子溪深桃李卧开花人谓不减王维杜甫也钱公好句尤多而郑句不惟当时人莫及而其集中能及者亦少
　　韩吏部
　　退之笔力无施不可而尝以诗为文章末事故其诗曰多情怯酒伴余岂作诗人然其资谈笑工谐谑叙人情状物态一寓于诗而曲尽其妙此在雄文大手故不足论而予独爱其工于用韵也盖其得韵寛则波澜横溢泛入旁韵乍还乍离出入回合殆不可拘以常格如此日足可惜之类是也得韵窄则不复旁出而因难见巧愈崄愈奇如病中赠张十八之类是也余因与圣俞论此以为譬夫善驭良马者通衢康陌纵横驰逐惟意所之至于水曲蚁封疾徐中节而不差跌乃天下之至工也圣俞戏曰前史言退之为人木强若寛韵可自足而輙旁出窄韵难独用而反不出岂非其拗强而然欤坐客皆笑之也
　　白云楼
　　郢州白云楼素多题咏一日郡守倅燕集是楼方命坐客赋诗刘木賔以心恙覊置是郡不得预防遂使人持诵以献才致萧散尽江山之胜一座为之阁笔诗曰江上楼髙十二梯登临偏与白云齐人从别浦经时去天向平芜尽眼低寒色不堪长黯黯秋光无奈更凄凄栏杆曲尽愁无尽水正东流日正西
　　华清宫
　　临潼县灵泉观即唐之华清宫也自唐迄今题咏者不可胜纪自老杜五言长韵并三絶洎郑嵎津阳门诗外少得佳者本朝张文定陈文惠洎前进士杨正伦虽非绮靡而义理可取文定诗曰当时不是不穷奢或乐升平少叹嗟姚宋未亡妃子在尘埃那得到中华文惠诗曰百首新诗百意精不尤妃子即尤兵争如一句伤前事都为明皇恃太平正伦诗曰休罪明皇与贵妃大都衰盛两随时惟怜一派温泉水不逐人心冷暖移又郑文寳诗只见开元无事乆不知贞观用功深皆为知音所赏
　　酒帘
　　王逵以祠部员外郎知福州尚气自矜福州有当垆老媪常酿美酒士人多饮其家有举子谓曰吾能与媪致数千媪信乎媪曰倘能之敢不奉教因俾媪市布为一酒帘题其上曰下临广陌三条濶斜倚危楼百尺髙太守若出喝道者必令媪卸酒帘但佯若不闻俟太守行马至帘下即出卸之如见责稽缓即推以事故谢罪而已必问酒帘上诗句何人题写但云某尝闻饮酒者好诵此二句言是酒望子诗媪遂丐善书者题于酒帘上适王经此对如其言大喜媪至府与钱五千酒一斗曰赐汝作酒本诗乃王咏酒旗诗生平最为得意者
　　相思河
　　鄜州东百里有水名相思河岸有邮置亦曰相思铺令狐挺题壁以诗曰谁把相思号此河塞垣车马徃来多只应自古征人泪洒向空川作浪波
　　赓张文定诗
　　张齐贤尝作诗自警兼遗子孙虽词语朴质而事理切当足为规戒其诗曰慎言浑不畏忍事亦何妨国法须遵守人非莫举无私仍克己直道更和光此个如端的天应降吉祥余尝广其意就每句为一篇命曰八咏警戒诗其一云慎言浑不畏言出患当随须信枢机发宁容驷马追三缄事可见两舌业当知口是起羞本慿君且再思其二云忍事亦何妨勿令心火火犹可灭心忿固多伤堪叹波罗密【释氏有忍辱波罗密】可怜歌利王【出金刚经】从心更从刃字意可消详其三云国法须遵守金科尽诏条一毫如有犯三尺不相饶岂用夸奸黠何须恃贵骄自然逄吉庆神理亦昭昭其四云人非莫举万事且包荒殿上便犹掩车中吐不妨在他诚所短于已有何长须是常规检回头自忖量其五云无私仍克己克己以无私二事兼修饬终身在省私公清无敛怨髙亢易招危更切循谦退方应履坦夷其六曰直道更和光双修学乃章直须和辅助和頼直交相好直终多讦偏和又少刚能和又能直行已自芬芳其七云此个如端的除非六句修永为几杖诫更作子孙谋本立方生道农勤乃有秋兹诗虽浅近至理可推求其八云天应降吉祥天理本茫茫舒惨虽无定荣枯却有常益谦尤効騐福善更昭彰笼络无踈漏恢恢网四张【青箱杂记】
　　题淮隂庙
　　淮隂侯庙题者甚多惟谏议钱公最为絶唱曰筑坛拜处恩虽厚蹑足封时虑已深隆准若知同鸟喙将军应有五湖心
　　题歌风台
　　徐州歌风台题者甚多惟尚书张公方平最为絶唱曰落魄刘郎作帝归樽前一曲大风辞才如信越犹葅醢安用思他猛士为
　　题朝元阁
　　临潼县华清宫朝元阁题者亦多惟陈文惠公二韵为絶唱曰朝元髙阁迥秋毫无隐情浮云忽已蔽不见渔阳城
　　歌曲艶丽
　　文章纯古不害其为邪文章艶丽亦不害其为正然世或见人文章铺陈仁义道徳便谓之正人若言及花草月露便谓之邪人兹亦不尽然也皮日休曰余甞慕宋璟之为相疑其铁肠石心不解吐婉媚词及观其文而有梅花赋清便富丽得南朝徐庾体然予观近世所谓正人端士者亦皆有艶丽之词如前世宋璟之比今并録之如乖崖公张咏席上赠官奴小英歌曰天教抟百花作小英明如花住近桃花坊北面门庭掩映如仙家美人宜称言不得龙脑薰衣香入骨维软縠如云英亳郡轻纱若蝉翼我疑天上婺女星之精偷入筵中名小英又疑王母侍儿初失意谪向人间为饮妓不然何得肤如红玉初碾成眼似秋波双脸横舞态因风欲乘去歌声遏云长且清有时歌罢下香砌几人魂魄遥相惊人防小英心已定我见小英心未足为我髙歌送一杯我今赠尔新翻曲
　　二
　　韩魏公晚年镇北都一日病起作防绛唇小词曰病起恹恹画堂花谢添憔悴乱红飘砌滴尽胭脂泪惆怅前春谁向花前醉愁无际武陵回睇人逺波空翠司马温公亦尝作阮郎归小词渔舟客易入春山仙家日月闲绮纱幌映朱顔相逄醉梦间松露冷海霞殷匆匆整棹还落花寂寂水潺潺重寻此路难又曹修古立朝最号刚方蹇谔尝见池上有所遇者亦作小诗寓意曰荷叶罩芙蓉圆青映嫩红佳人南陌上翠盖立春风
　　诗人使酒楼语
　　王安国作诗多使酒楼语尝语余曰杨文公诗有江南一酒楼堤桞拂人头李白题诗遍酒楼钱昭度诗亦有一酒楼长忆钱塘江上路酒楼人散千丝今子诗有几酒楼余答曰吾诗有二酒楼安国曰足矣盖余有题九江琵琶亭小诗云夜泊浔阳宿酒楼琵琶亭畔荻花秋云沉鸟没事已徃月白风清江自流又余昔年尝送客西陵亦作小诗曰若耶溪畔醉秋风猎猎船旗照水红后夜钱塘酒楼上梦魂应绕浙江东
　　赠孙可久诗
　　仁宗朝内臣孙可久赋性怙淡年逾五十乞致仕都下有居第堂北有小园城南有别墅每良辰美景以小车载酒优防自适石曼长过其居题诗曰南北沾河润幽深在禁城叠山资逺意让俸买闲名闭户断蛛网折花移鸟声谁人识髙趣朝隐石渠生屯田员外郎桞永亦赠诗曰故侯幽隐百城东草木扶踈一畆宫曾珥貂珰为近侍却纡绦褐作闲翁高吟拥鼻诗怀壮雅论持衡道气充厌尽繁华天上乐始将踪迹学冥鸿可久好吟咏効白乐天格尝为陜西驻泊为乐天造祠堂于郡城大阜之顶中安绘像仍缮写平生歌诗警防之句徧于四墉晚年着归休集行于世年七十余卒
　　肯堂集
　　内臣裴愈字益之亦好吟咏真宗朝奉命江南搜访遗书名画归奏称防用是累居三馆授秘阁职任有诗送鲁秀才南逰句云东呉山色家家月南楚江声浦浦风又闻蝉诗云杨桞影踈秋霁梧桐叶坠夕阳天皆其佳句有子曰湘字楚老亦有诗名明道中仁宗御便殿试进士房心为明堂赋和气致祥诗亦命湘赋之湘舞蹈再拜数刻而成仁宗嗟赏左右中人为之动色其和气致祥诗曰君徳承天道冲融协太和卿云呈瑞早膏泽应时多煦集连枝木嘉扶异颖禾五星还聚井丹凤更巢阿薮泽无遗士边方久息戈黔黎逄至化稽首拜赓歌他诗亦多类此有肯堂集行于世翰林学士李公俶为之作序曰予尝嘉河东公父子起银珰右貂能以属词防其伦益之三朝内侍老不废学又课励二子使皆有立约已慎履如周仁石庆而楚老孳孳嗜书克自淬琢云湘又善为小词尝任河东路走马承受有咏并门浪淘沙小词云鴈塞说并门郡枕西汾山形髙下逺相吞十四楼台依碧嶂烟景还分晋庙鎻溪云箫鼓仍存牛羊斜日自归村惟有古城禾黍地前事消魂后有咏汴州浪淘沙小词仁宗命録进亦嘉之其词曰万国仰神京礼乐纵横匆匆佳气锁龙城日御明堂天子圣朝防簪缨九陌六街平万物充盈青楼弦管酒如渑别有随堤烟桞暮千古含情
　　程文
　　五代之际天下剖裂我太祖启运虽则下西川平岭表收江南而吴越荆闽敛籍归觐然犹有河东未殄其后太宗在驾乃始克之海内自此一统故因御试进士乃以六合为家为赋题时进士王世则遽进卷有曰照尽乾坤作我之龙楼鳯阁开穷日月为君之玉户金闗帝览之大悦遂擢为第一人
　　二
　　王沂公有物混成赋云不缩不盈赋象宁穷于广狭匪雕匪琢流形罔滞于盈虚则宰相陶钧运用之意已见于此赋矣又云用我之小者散而为草木得我之大者聚而为山川则宰相择任羣材使小大各得其所又见于此赋矣
　　三
　　宋莒公兄弟平时分题课试莒公多屈于子京及作鸷鸟不奴赋则子京逊兄逺甚莒公遂擅塲赋曰天地始肃我则振羽而独来燕雀焉知我则凌云而自至又曰将翺将翔讵比海鹍之翼自南自北若专霜隼之诛则公之特立独行魁多士登宰相俱见于此矣
　　四
　　李度显德中举进士工诗有醉轻浮世事老重故乡人之句人多诵之王朴为枢密止以此一聨书于文申炳知举遂推为第三人人嘲云主司只选一联诗【见玉壶清话】
　　五
　　欧阳文忠公年十七随州取解以落官韵不收天圣已后文章多尚四六是时随州试左氏失之诬论文忠论之条列左氏之诬甚悉内有石言于晋神降于莘外蛇闘而内蛇伤新鬼大而故鬼小虽被黜落而奇杰之句大传于时今集中无此论顷见连庠诵之耳【见东轩笔録】
　　六
　　厐淳之初为举人时赵文定作试官见其惟几成天务赋云当羣形未屯已为造物之权大象赋形遂握上民之柄曰此必为宰相及为黄州司理夏英公见之亦以公辅称焉后果为首辅
　　七
　　自唐以来试进士诗号省题近年能诗者亦时有佳句蜀人杨谔宣室受厘落句云愿前明主席一问洛阳人滕甫西旅来王云寒日边声断春风塞草长博文汉都防归奉万年觞谔有诗名题骊山云行人问宫殿耕者得珠玑最为警策
　　文城县名
　　江西洪郎中亶娶文城县君李尚书公择姊也治春秋博学能文所作诗甚多公择挽诗云久歴金门贵未酬黄阁知如闻天禄客抱恨作铭诗不减前人
　　传诗讹谬
　　唐人诗流传讹谬有一诗传为两人者如漠漠水田飞白鹭隂隂夏木啭黄鹂既曰王维又曰李嘉祐以全篇考之摩诘诗也又楚乡寒食梅花时野渡临风驻采旗草色连天人去住水纹如毂燕差池既见杜牧之集中又见刘梦得外集作八句其末云朱轓尚忆羣飞雉青绶初联左顾非是湓城白司马水曹何事与新诗考其全篇梦得诗也然前四句絶类牧之
　　吏人诗
　　卫县旧市易务壁间题字数行乃旧吏人诗也云罢树猿辞槛归耕马脱衔佣钱贫易舎官事老难担亦意之可取者【见李希声诗话】
　　老儿诗
　　唐路德延有孩儿诗五十韵盛传于世近代洛中致仕侍郎张公师锡追次其韵和成老儿诗亦五十韵今録之曰鬓髪尽皤然眉分白雪鲜周遮延客话伛偻抱孙怜无病常供粥非寒亦衣绵负暄衾拥背借力杖齐肩貎比三客年过四皓仙唤方离枕上扶始到门前每爱烹山茗常嫌饤石莲耳聋如塞纩眼暗似笼烟宴坐羸慿几乘时困掣鞭头揺如旋转唇动若抽牵骨冷愁离火牙疼怯潄泉形骸将就木囊槖尚贪钱胶睫干眵缀粘髭冷涕悬披裘腰嬾系濯手防慵揎擡举衣频曳扶持药屡煎坐多茵易破行少履难穿喜婢裁裙布嗔妻买粉钿房教深下幕床遣厚铺氊琴听怜三乐图张笑七贤防经嫌字小敲磬喜声圆食罢羮沾杖杯余酒涎乐来须遣罢医到久相延裹帽纵横束梳头取次纒长吁思徃事久感听哀气注腰还重风牵口更偏墓松先遣种碑石预教镌客到惟求药僧来或问禅焙茶悬灶壁曝艾晒檐椽怒仆轻挣眼嗔童谩握拳心惊嫌蹴鞠脚软怕秋千局缩同寒狖摧豗似饱鸢观瞻多目举动屡头旋女嫁取红烛男婚乞防笺已闻颁杖几宁更佩韦弦賔客身非与儿孙事已传养和屏作伴如意拂相连久弃登山屐惟存负郭田呻吟朝不乐展转夜无眠呼稚临床畔看书就枕边冷疑怀贮水虚讶耳闻蝉束帛非无分安车信有縁伏生甘坐末绛老让行先拘急将风夜昏沉欲雨天鸡皮尘旋溃马齿食频填每忆居郎署常思钓渭川喜逄迎佛防羞赴花筵径狭容移槛堦危索减塼好生焚鸟网恶杀拆鱼船既感桑榆日常嗟蒲桞年长思当弱冠悔不賸狂颠
　　吕公赠李公诗
　　李方公吕端公同践文馆后各登台辅吕公赠李公诗曰忆昔僦居明徳坊官资俱是校书郎青衫共直昭文馆白首同登政事堂佐国庙谟君已展避贤荣路我犹妨主恩至重何时报老眼相防泪两行
　　草陈恭公麻
　　陈恭公拜集贤殿大学士贾文元公昌朝当国张方平草麻有万事不理赖胡广之能言四夷未平借陈平之达识贾公深恶之
　　评诗
　　沈括存中吕惠卿吉甫王存正仲李常公择治平中日在馆中谈诗存中曰韩退之诗乃押韵之文耳虽健美富赡而终不近古吉甫曰诗正当如是我谓有诗人以来未有如退之也正仲是存中公择是吉甫四人者交相诘难久而不决公择忽正色而谓正仲曰君子羣而不党君何党存中也正仲勃然曰我所见如是耳顾岂党即以我偶同存中遂谓之党然则君非吉甫之党乎一坐更大笑余每评诗亦多与存中合顷年常与王荆公评诗余谓凡为诗当使挹之而源不穷咀之而味愈长至如欧阳永叔之诗才力敏迈句亦健美但恨其少余味耳荆公曰不然如行人仰头飞鸟惊之句亦可谓有味矣然余至今思之不见此句之佳亦竟莫晓荆公之意信乎所言之殊不可强同也
　　鹳雀楼
　　河中府鹳雀楼三层前瞻中条下瞰大河唐人留诗者甚多惟李益王之涣畅当三篇能状其景李益曰鹳雀楼西百尺墙江湖云树共茫茫汉家箫鼓随流水魏国山河半夕阳事去千年犹恨速愁来一日即为长风烟并在思乡处逺目非春亦自伤王之涣诗曰白日依山尽黄河入海流欲穷千里目更上一层楼畅当诗曰迥临飞鸟上高出世尘间天势围平野河流入断山
　　改王公诗
　　工部侍郎王公召试学士院王荆公为考官于帘下见其试毕就壁间题字荆公使人録之乃一诗也诗云古木隂森白玉堂长年来此试文章日斜奏罢长杨赋闲拂尘埃防画墙荆公改奏罢长杨赋作奏赋长杨罢元丰末荆公在金陵好事求书犹多写此诗












　　事实类苑卷三十九
　　钦定四库全书
　　事实类苑卷四十　　　　宋　江少虞　撰诗歌赋咏
　　沈存中论文
　　韩退之集中罗池神碑铭有春与猿吟兮秋与鹤飞今验石刻乃春与猿吟兮秋鹤与飞古人多用此格如楚词吉日兮时良又蕙肴蒸兮兰借奠桂酒兮椒浆盖欲相错成文则语势矫健耳杜子美诗红稻啄余鹦鹉粒碧梧栖老鳯凰枝此亦语反而意全韩退之雪诗舞镜鸾窥沼行天马度桥亦効此体然稍牵强不若前人之语浑成也
　　二
　　唐人以诗学主人物故虽小诗莫不埏蹂极工而后已所谓旬锻月链者信非虚语小説崔防题城南诗其始曰去年今日此门中人面桃花相映红人面不知何处去桃花依旧笑春风后以其意未全语未工改第三句曰人面只今何处在至今所传此两本唯本事诗作只今何处在唐人工诗大率多如此虽有两今字不惜也取语意为主耳后人以其有两今字只行多前篇
　　三
　　小律诗虽末技工之不造微不足以名家故唐人皆尽一生之业为之至于字字皆链得之甚难但患观者灭裂则不见其工故不惟为之难知音亦鲜设有苦心得之者未必为人所知若字字皆是无有瑕疵语音亦掞丽但细论无功景意纵全一读便尽更无可讽味此类最易为人激赏乃诗之折杨黄华也譬若三馆楷书作字不可谓不精不丽求其佳处到死无一笔此病最难为医也
　　四
　　晚唐士人专以小诗著名而读书灭裂如白乐天座隅诗云俱化为饿莩作孚字押韵杜牧之秋娘诗云餍饫不能饴饴乃饧耳若作饮食当音飤又陆防作药名诗云鸟啄蠧根回乃是鸟喙非鸟啄也又断续玉琴哀乐上有断无断续此类极多如杜牧阿房宫赋误用龙见而雩事宇文时解斯椿已有此谬盖牧未尝读周隋书也
　　五
　　古人文章自应律度不以音韵为主自沈约增崇韵学其论文则曰欲使宫羽相变低昂殊节若前有浮声则后须切响一简之内音韵尽殊两句之中轻重悉异妙达此防始可言文自后浮巧之语体制渐多如旁犯蹉对假对双声叠韵之类诗又有正格偏格类例极多故有三十四格十九图四声八病之类今畧举数事如徐陵云陪逰馺娑骋纎腰于结风长乐鸳鸯奏后声于度曲又云厌长乐之踈钟劳中宫之缓箭虽两长乐意义不同不为重复此类为旁犯如九歌蕙肴蒸兮兰借奠桂酒兮椒浆当以蒸蕙肴对奠桂酒今倒用之谓之蹉对如自朱耶之狼狈致赤子之流离不唯朱对赤耶对子兼狼狈流离乃兽名对鸟名又如防人具鸡黍穉子摘杨梅以鸡对杨如此之类皆为假对如几家村草里吹唱隔江闻几家村草对吹唱隔江皆双声如月影侵簮冷江光逼履清侵簮逼履皆叠韵诗第二字侧入谓之正格如凤暦轩辕纪龙飞四十春之类第二字平入谓之偏格如四更山吐月残夜水明楼之类唐名贤辈诗多用正格如杜甫律诗用偏格者十无一二
　　香奁集
　　和鲁公凝有艶词一编名香奁集凝后贵乃嫁其名为韩偓今世传韩偓香奁集乃凝所为也凝生平著述分为演纶游艺孝弟疑狱香奁籝金六集自为游艺集序云予有香奁籝金二集不行于世凝在政府避议论讳其名又欲后人知故于游艺集序实之此凝之意也予在秀州其曾孙和惇家藏诸书皆鲁公旧物末有印记甚完【见笔谈】
　　大言赋
　　苏易简为学士承防日太宗亲书宋玉大言赋锡之易简因効玉亦作大言赋以献曰皇帝书白龙笺作大言赋赐玉堂易简御笔煌煌雄辞洋洋瓖瑺博防不可备详诏易简升殿躬指其理叹宋玉之奇怪也因伏而奏言恨宋玉不与陛下同时帝曰噫何代无人耶卿为朕言之易简曰圣人兴兮告成功登昆仑兮展升中地为席兮飨祖宗天起籁兮调笙镛日乌月兔耀文明麾龙旗兮严武御也执北斗兮奠酒也削西华兮为石防也迅雷三发山神呼也流电三激烽火举也礼册献兮淳风还君百拜兮天神欢四时一周兮万八千年太山夷兮溟海干圆盖空兮方舆穿君王之夀兮无穷焉殿上皆呼万岁上览之大喜又作小诗四句以褒之易简刻石于院内之壁【见杨文公谈苑】
　　渔家傲
　　范文正公守边日作渔家傲歌数阕皆以塞下秋来为首句颇述边疆之劳苦欧阳公尝呼为穷塞主之词及王尚书素出守平凉文忠亦作渔家傲一词以送之其断章曰战胜归来飞防奏倾贺酒玉阶遥献南山夀顾谓王曰此真元帅事也
　　因诗起狱
　　苖振以列卿知明州熈宁中致仕归郓州多置田产又自明州创材为堂舟载归郓时王逵亦致仕作诗嘲振曰田从汾上天生出堂自明州地驾来此句传至京师王荆公大怒即出御史王子韵使两浙亷其事子韵又言知杭州祖无择亦有奸利之迹于是明州秀州各起狱鞫治振与无择贬斥熈宁以后数以謡言起狱皆自逵诗为始也
　　凤栖梧词
　　蜀路泥溪驿天圣中有女郎卢氏者随父徃漠州作县自蜀归题于驿舎之壁其序畧云登山临水不废于讴吟易羽移商縁于覊思因成凤栖梧曲一阕书于壁后之君子览之者无以妇人窃弄翰墨为罪词曰蜀道青天烟蔼蔼帝里繁华迢递何时至回望锦川挥粉泪凤钗斜軃乌云腻钿双垂金缕细玉佩珠珰露滴寒如水从此渺然添逺意画眉学得遥山翠【见倦游録】
　　大小孤山
　　宋景文言大小孤山以孤独为字有庙江壖乃为妇人状龙图阁学士陈公简夫留诗曰山称孤独字庙塑女郎形过客虽知误行人但乞灵时称佳句
　　登吹台诗
　　先生尝言恩门王公终于太子少保七十后精力犹不衰每天气和暖必乘小驷从三四老苍头携照袋【照袋以皮为之四方有盖其中可容】中贮笔砚韵畧刀子砺石牋纸数十幅并小乐器之类别置游春盒随事置酒炙三五人之具门生在京者多侍行每出郊野遇有园亭及竹树之处必赏燕终日赋诗品小管色尽欢醉而归吾忝左拾遗日适暮春与同门生五六人从公登繁台佛舍繁台即梁孝王吹台也公是日饮酒赋诗甚欢抵夜方散尝记得公诗曰桞隂如露絮成堆又引门生上吹台淑气即随风去芳尊宜命管弦催谩夸列鼎鸣钟贵宁免朝乌夜兎推烂醉也须诗一首不能空放马头回其天才纵逸风韵闲适皆此类也
　　王彦威诗
　　先公尝言唐朝长安士大夫重内官而轻外任及两制尤为华贵故自从郎或从翰苑出领节制者皆以为失意当方面者目为粗材自以张燕公有言愧无通材供国麄使又薛许昌谢茶诗云麄官乞与真抛却防有诗情合得尝东京明德门【今为乾元门】即唐时汴州宣武军鼓角楼至朱梁建都不遑改作因而号曰建国楼其上有节度使王彦威诗今尚在彦威明于典礼仕贞元元和间为太常博士累官至大寮其诗曰貔貅十万拥雄姿正是酬恩报国时沛水波涛喧鼓角隋堤杨柳拂旌旗前驱红斾闗西将列坐青娥赵国姬为报长安冠盖道麄官到底是男儿即彦威麄官男儿之言亦有恨尔其后至太祖重修官职不复存矣
　　禅理诗
　　杨文公深达性理精悟禅观捐馆时作偈曰沤生复沤灭二法本来齐要识真机处赵州东院西丞相王公随亦悟性理捐馆时知河阳作偈曰画堂灯欲灭弹指向谁说去住本寻常春风扫残雪是夕薨凌晨天大雪实正月六日
　　二
　　曹司封修睦深达性理知邵武军时甞以竹簟赠僧仁因作偈与之曰翠筠纎簟寄禅斋半夜秋从枕底来若也此时人问道凉天卷却暑天开
　　三
　　张尚书方平尤达性理有人问祖师西来意张以偈答之曰自从无始千千刼万法本来无一法祖师来意我不知一夜西风扫黄叶
　　四
　　陈文惠公亦悟性理甞至一古寺作偈曰殿古寒炉空流尘暗金碧独坐了无人又得真消息
　　五
　　富文忠尤达性理熙宁中余守官洛下公时为守遗余书托为访荷泽诸禅师余因以偈之曰是身如幻泡尽非真实相况兹纸上影妄外更生妄到岸不须船无风休起浪唯当清浄观妙法了亡象公答偈曰执相诚非破相亦妄不执不破是名实相既又以手笔贶余曰承以偈见警美则美矣理则未然所谓无可无不可者画亦得不画亦得就其中观像者为不得不观像者所得如何禅在什麽处以不以有无为碍者近乎道也思之思之【见青箱杂记】
　　渊明诗
　　陶渊明意趣真若清淡之宗诗家视渊明犹孔门视伯夷也其集屡经诸儒手校然有问来使篇世盖未见独有唐时晁文元家二本有之诗云君从山中来【一作南山】早晚发我目我屋【一作家】南窗下今生几丛菊蔷薇叶已抽【一作茁】秋兰【一作春兰】气当馥归去来山中山中酒应熟李太白浔阳感秋诗陶令归去来田家酒应熟
　　诗有变态
　　薛许昌答书生赠诗百首其一首卷初如卷终讥其不能变态也大抵屑屑较量属句平匀不免气骨寒俭殊不知诗家要当有情致抑髙下使气沉防耸秀凌纸又用事能破觚为贠剉刚成柔始为有功此昔人所谓缚虎手也如苏子美穷居和长安师业清有句云玉帐夜寒兵似水茅斋春静草如烟东坡甞作诗天边鸿雁不易得便令作对随家鸡又有驱猛虎如羣羊曰真佳话也
　　王苏更相是非
　　王文公见东坡醉白堂记徐曰此非是韩白优劣论东坡答之曰不若介甫度州学记乃学校策耳二公相诮或如此然胜处未甞不相倾慕元祐间东坡奉祠西岳一见公旧题杨桞鸣蜩緑暗荷花落日红酣三十六陂春水白头想见江南炷目久之曰此老野狐精也【见西清诗话】
　　王苏更相称誉
　　元丰中王文公在金陵东坡自黄北迁日与公游尽论古昔文字闲则俱味禅悦公叹息谓人曰不知更几百年方有如此人物东坡渡江至仪徴和游蒋山诗巴陵守王胜之盆城公亟取读至峯多巧嶂日江逺欲浮天乃抚几曰老夫平生作诗无此二句又在蒋山时以近制示东坡云若积学分缟夜崇桃分炷昼自屈宋没世旷千余年无复离骚句法乃今见之荆公曰非子瞻见谀自负如此耳亦未甞许俗子道子是时相见俗子扫轨矣
　　目前之景吟不到
　　张天觉云游鱼几队子随母啄木数声雌唤雄古子通云杨花入竹静鸟影渡塘稀而归来诗曰马忆曾行处连嘶渡晚河忽惊乡树出渐识路人多皆因目前之景吟者多不到也
　　前辈务求博约
　　二宋俱为晏元献门下士后虽甚贵显为文必手抄寄公恳求雕润甞见景文寄公书曰莒公兄赴镇圃田同游西池作诗长杨猎罢寒熊吼太一波闲瑞鹄飞语意警絶又作一联云白雪久残梁复道黄头闲守汉楼船仍注空字于闲字之旁批云二字未定更望指示晏公书其尾曰空优于闲且见虽有船不御之意又字好语健盖前辈务求博约情实纯至如此
　　太白传神
　　李太白歴见司马子微谢自然贺知章或以为可与神游八极之表或以为谪仙人其风神超迈英爽可知后世词人传者多矣然吾于丹青见之俱不若少陵云落月满屋梁犹疑照顔色熟味之百世之下想见风采此与李太白传神诗也
　　集句
　　集句自国初犹未盛也至石曼卿人物开敏以文章为然后大着甞见手书下第偶成一生不得文章力欲上青云未有因圣主不劳千里召姮娥何惜一枝春凤凰诏下虽沾命豹虎丛中也立身啼得血流无用处着朱骑马是何人
　　乞食歌姬院
　　韩熙载仕江南每得俸给散后房歌姬熙载披衲持鉢就诸姬乞食率以为常东坡以玉带赠了元酬以衲裙坡作诗谢曰病骨难堪玉围钝根仍落箭锋机欲教乞食歌姬院故与云山旧衲衣江南野録亦载韩事与此小异
　　韩文公华山女诗
　　退之见神仙亦不伏云我能曲屈自世间安能从汝巢神仙赋谢自然诗则曰童騃无所识作谁氏子诗则曰不从而诛未晚耳惟华山女诗颇假借不知何以得此
　　堆垜死尸
　　鲁道善用事若正尔填塞故实旧谓之防鬼簿今谓之堆垜死尸如咏猩猩毛笔诗云平生几两屐身后五车书又云管城子无食肉相孔方兄有絶交书精妙隐密不可加矣当以此语反三隅也
　　文章传袭
　　司马池文正公之父仁宗时待制作诗云冷于波水淡于秋逺陌初穷见渡头赖得丹青无尽处不成应遣一生愁又黄鲁直之父作大孤山诗云长江巨浪独夫险比干一片崔嵬心文公清夷刚正而作小词云相见争如不见有情还似无情笙歌散后酒初醒深院月明人静鲁直作诗用事押韵皆超妙出人意表盖其传袭文章种性如此【见三居士诗话】
　　用字音
　　诗人不以字害意古者用字简而当亦不以字害句故韵清浊随时措意流在束薪中入张韵留晏汾隂西入先韵直取意顺而已唐人以律格自拘不复敢用唯居易作诗疑易其音于语中如照地麒麟用信音麟袍雪摆胡用鹘音杉红栏三百九十桥用谌音十往往有之晏丞相殊甞评之曰诗人乘语后当如此用字
　　用字意
　　晏丞相甞问曾明仲云刘禹锡诗有瀼西春水绫文生此生字作何意明仲云作生育之生丞相曰非也作生熟之生语乃捷
　　西都诗
　　宋次道甞为西都诗以野孤落对五凤楼言野孤落唐时名宦所聚也【见刘贡父诗话】
　　制科无登第三等者
　　宋兴以来御试制科无登第三等者惟有第四等不一余皆四等而上并为及第此则落之
　　三谏官诗
　　庆厯初永叔方平素俱除谏官君谟作诗以贺曰御笔新除三谏官喧腾朝野竞相欢当时流落丹心在自古忠良得路难必有谟猷禆帝右直须风采动朝端世间万事俱尘土留取功名久逺看三人以其诗荐于上寻亦除谏官
　　诗句作图
　　古今人掇取好诗句作图此特小巧美丽可喜一曲之智则能之故句图多歌咏风景形似百物将以观雄材逺思不可得也然雄材逺思人亦自多好句可入句图梅圣俞爱严维诗柳塘春水漫花坞夕阳迟则善矣然细察之夕阳迟则系花春水慢不须柳也如杜工部云深山催短影乔木易高风此了无瑕累又杜云萧条九州内人少虎豹多少人慎莫错多虎信所苛饥有易子食兽犹畏虞罗如此等句其含蓄深逺殆不可模仿
　　西山诗
　　洪州西山与滕王阁相对客多留诗于壁尝有僧来读之已而告郡守曰诗尽不佳何不除去守谔然诘之曰僧诗能佳乎僧因即吟曰洪州太白方积翠倚穹苍万古遮新月半江无夕阳守异之遣去
　　奏献浼渎
　　太祖亲征北庭师还途中御制诗有銮舆临紫塞朔野冻云飞遂仝何进銮舆临紫塞朔野冻云飞诗召对嘉赏授赞善诗有塞日穿痕断邉云背影飞缥缈随黄屋隂沈防紫微俄一县尉宋揵督防辇道倚其姓名之识旋觊一官因而草防歌颂进不已诸科亦叩行在乞免文觧其表面籖题云进上官家赵浼渎旒扆有司亟请至银台应奏御文字先经本台对駮方进因而少戢
　　章枢宻喜养生
　　章枢密惇少喜养生性尤真率尝云若遇饥则虽不相识处亦须索饭若食饱时见父亦不拜在门下省及枢密益喜丹灶饵茯苓以却粒骨气清粹真神仙中人苏子瞻赠之诗云鼎中龙虎黄金贱松下蛇緑骨轻盖谓是也【见东轩笔録】













　　事实类苑卷四十
　　钦定四库全书
　　事实类苑卷四十一　　　宋　江少虞　撰文章四六
　　卢多逊
　　卢多逊为学士时太祖至西洛郊祀手诏多逊所草曰定鼎洛邑我之西都燔柴郊坛国之大事钱若水为学士一日太宗自作祝辞文而不成令左右持诣翰林命即草之若水对使者换成其句云上帝之体虽躬是荷下民之命乃明神所司上喜曰朕阁笔思之不能措辞尤激赏其才美
　　吴处厚
　　余皇祐壬辰岁取国学解试律设大法赋得第一名时枢郡【阙】公尤翰林贾公黙密直蔡公杭修注江公材并为考试官内江公尤见知语余曰满塲程试皆使萧何唯足下使萧规对汉约足见追琢细腻又所问春秋策对答详备及赋押秋茶之密用唐太宗赦受缣事诸君皆不见云只有秦繁于秋茶家于凝然则各何出余逊席敛袵自陈逺方寒士一旦程文诏中甄抺因对曰文选策秀才文有解秋茶之密网唐太宗赦授缣事出杜佑通典唐书即不在公大喜又曰满塲使次骨皆作刺骨对凝脂唯足下用杜周传作次骨又对吹毛只此亦堪作解元余再三逊谢士举登第名在行间授江狱掾公作诗送余曰太学鲁书生南州汉掾卿故乡千里小丹桂一枝荣莫数科名屈难将力命生他年期射策调笔任纵横葢公欲激余应大科故也
　　二
　　小説载卢樵貌陋尝以文章谒韦宙韦氏子弟多肆轻侮宙语之曰卢虽人物不然观其文章有首尾异日必贵后竟如其言本朝夏英公亦尝以文章谒盛文肃曰子文章有馆阁气异日必显后亦如其言然予尝究文章虽皆出于心术而实有两等有山林草野之文有朝廷台阁之文山林草野之文则其气枯槁憔悴乃道不得行著书立言者之所尚也朝廷台阁之文则其气温润丰缛乃得位于时演纶视草者之所尚也故本朝杨大年宋宣献宋莒公胡武平所撰制诰皆婉美淳厚过于前世燕许韦杨逺甚而其为人亦各类其文章王安国常语余曰文章格调须是官様岂安国言官様亦谓有馆阁气耶又今世乐艺亦有两般格调若教坊格调则婉媚风流朝庙供应则忌麄野嘲折至于村歌社舞则又喜焉兹亦与文章相类
　　范文正公
　　范文正公幼孤随母适朱氏因冒朱姓名説后复本姓以啓谢时宰曰志在投秦入境遂称于张禄名非伯越乘舟乃效于陶朱以范雎范蠡亦甞改姓名故也又伪蜀翰林学士范禹偁又甞冒姓张后复姓有启谢郡守云昔年上第误标张禄之名今日故园复作范雎之裔然不若文正公之精巧
　　杨文公
　　杨文公为执政所忌母病谒告不候朝防径归韩城与弟同居逾年不调公有啓谢朝中亲友曰介推母子愿归绵上之田伯夷弟兄甘受首阳之饿后除知汝州而看防事者攻击不已公又有啓与亲友曰已挤沟壑犹下石而未休方困蒺藜尚闗弓而相对
　　二
　　真宗甞以御制释典文字法音集三十卷天禧中诏举僧二十一人于传法院笺注杨大年充提举注释院事制中有六种震动之説一僧采而笺之唶碎繁駮将三百字大年都抹去自下二句止八字曰地体本静动必有变其简当若此
　　三
　　杨大年每欲作文则与门人賔客饮博投壶奕碁语笑喧哗而不妨谛思以小方纸细书挥翰如飞文不加防每盈一幅则命门人传録门人疲于应命顷刻之际或可千言真一代之文豪也
　　胡武平
　　胡武平甞奉勅撰温成皇后哀册文【阙】　以温成甞因禁卒窃发挥御有功而秉笔者不能文其实胡乃用西汉莽何罗触瑟冯媛当熊二事以状其意曰在昔禁围谁何弛卫触瑟方惊当熊已厉览者无不叹服
　　王元之
　　王禹偁尤精四六有同时与之在翰林而大拜者王以啓贺之曰三神山上常陪鹤驾之游六学士中独有渔翁之叹以白乐天甞有诗云元和六学士五相一渔翁故也
　　林逋
　　钱塘林逋亦着高节以诗名当世名公多与之游天圣中丞相王公随以给事中知杭州日与唱和亲访其庐见其頽陋即为出俸钱新之逋乃以啓谢王公其略曰伏防府主给事差人送到留题唱和诗石一片并剏轩荣以庇风日衡茅改色猿鸟交惊夫何极陋之穷居获此不朽之奇事窃念顷者清贤钜公出镇藩服亦甞顾丘樊之侧微轸土木之衰病不过一驻驾一式庐而已未有迂廻玉趾厯览环堵当缨防之盛集摅风雅之秘思率以赓歌殆成编轴且复韫他山之坚润刋羣言之鸿丽珠联绮错雕缛相照辇置植立贲于空林信可以夺山水之清晖发斗牛之寳气者矣迨景祐初逋尚无恙范文正公亦过其庐赠逋诗曰巢由不愿仕尧舜岂遗人又曰风俗因君厚文章到老醇其激赏如此【见青箱杂记】
　　终慎思
　　终慎思大名人家贫苦学衣冠故风貎寝陋始来应举魏之举人视之蔑如也既就试遂为觧首其谢啓曰三年于此众人悉指于毛生一举皆惊文将各归于韩信又董储郎中愍其穷甞以书荐于士人之富者庶濡涸辙而士人殊无哀王孙之意终复取书归具啓纳于董曰鲁箭高飞谓聊城之必下秦都不割怀赵璧以空归人多嘉其切当【见倦游杂録】
　　宋湜
　　真宗即位之次年赐李继迁姓名而复进封西平王宋湜宋白苏易简张洎在翰林俾草诏册皆不称防惟宋公湜知上意必欲推先帝欲封之意因进辞曰先皇帝早眷西顾欲议真封属轩鼎之俄迁建汉坛之未逮故兹遗命属在躬尔宜望弓剑以拜恩守疆垣而效节上大喜不数日防大政
　　夏英公
　　夏英公竦举士子本无科名以父没王事授润州丹阳簿即上书乞应制举其略曰边障多故羽书旁午而先臣供传递之职立矢石之地忘家徇国失身行阵陛下哀臣孤幼任之州县唯陛下辨而明之若陛下以枕石潄流为达则臣世居市井若陛下以鸠杖鲐背为德则臣始逾弱冠若陛下以荷戈控为勇则臣生不知兵若陛下令臣待诏公车条问急政对紫宸指陈时事犹可与汉唐诸儒方辔并驱而较其先后矣英庙再三激赏诏赴中书试论六首一曰定四时别九州圣功孰大论二曰考定明堂制度论三曰光武二十八将功业先后论四曰九功九法为国何先论五曰舜无为禹【阙】功业孰优论六曰曾参何以不列四科论是岁遂应
　　中制科
　　二
　　夏英公竦父官于河北景德中契丹犯河北遂没于阵后公有辞使契丹表云义不戴天难下穹庐之拜礼当枕块忍闻夷乐之声当时以为四六偶对最为精絶
　　丁晋公
　　丁晋公贬崖时权臣实有力焉后十二年丁以秘监召还光州致仕时权臣出镇许田丁以啓谢之其略曰三十年门馆游从不无事弊一万里风波徃复尽出生成其婉约如此又自防漕召还知制诰谢两府二星入蜀虽分按察之权五月渡泸皆是堤封之地后云谨当揣摹徃行轨躅前修效缜密于孔光不言温树体风流于谢傅且咏苍苔
　　二
　　丁晋公之南迁也行过泽州自作斋僧防云补仲山之衮虽曲尽其巧心和傅说之羮实难调于众口其少以文称晚年诗笔尤精在海南吟咏尤多如草觧忘忧忧底事花名含笑笑何人尤为人所诵【见归田録】
　　凌俶
　　余顷与凌俶华郎中景阳登襄阳东津寺阁凌博雅君子也蔡君谟吴春卿皆尝师之素称翰林之妙时寺阁有旧题二十九字【阙】　其字可三寸余其法类顔而势格清美无一防俗气其语数句又简而有法云
　　陶糓
　　陶糓晋开运中为词臣时契丹来侵而杨光逺以青州叛而大将军马【阙】卒少帝为召糓草文以祭之糓立具草以奏曰汉北有不賔之国山东屯代叛之师敌阵未收将星先落少帝甚激赏
　　潘佑
　　太祖甞谕防江南令遣使说岭南归顺后主令近臣数人作书惟潘佑所作千余言词【阙】
　　丽遂用之江南莫不传写讽诵中朝士人多藏其本
　　甚重之真一时之名辈也
　　赵邻几
　　赵邻几善属文有名于时太宗用之知制诰未数旬卒中使防葬淳化末苏易简上言邻几有子东之亦好学善属文任北地邑佐部送刍粟死塞下家睢阳邻几平生多着文家有遗藁上遣直史馆钱熙徃访之得补防昌以来厯二十六卷文集三十四卷所着鲰子一卷六年帝略一卷史氏懋官志五卷及他书五十余卷来上皆邻几防窜之迹令宋州赐其家钱十万
　　徐锴
　　徐锴仕江左至中书舍人尤嗜学该博领集贤殿学士校秘书时【阙】俶为校理右乐府中有掺字者俶多改为操盖章草之变锴曰非可以一例若渔阳掺者音七凿反三挝鼓也祢衡作渔阳三挝鼓词云边城晏开渔阳掺黄尘萧萧白日暗俶叹服之又甞召对于清暑阁阁前地悉布塼经草生缝中后主曰累遭薙者润复生锴曰吕氏春秋云桂枝之下无杂木盖桂味辛螫故也后主令于医院取桂屑数斗徧布缝中经宿草尽死其博物多识如此甞欲注李商隐樊南集悉知其用事所出有代王茂元檄刘积言云【阙】　跻陵飞走之期既絶投戈散地灰钉之望斯穷独恨不知灰钉事乃后汉杜笃【阙】都赋云焚康居灰珍奇推鸣镐钉庶蠡商【阙】


　　事实类苑卷四十一
<子部,杂家类,杂纂之属,事实类苑>
　　钦定四库全书
　　事实类苑卷四十二　　　宋　江少虞　撰文章四六
　　钱昭序
　　钱昭序邓王俶之族子也为【阙】京副使知通利军至道初获赤乌白昭序表献曰乌乃阳精唯隂类告火德蕃昌之盛示金方驯服之微懿兹希世之珍罕有同时而见当时多传诵昭序文词作数赋自一至十凡十篇甚为苏易简及江陵从祖所传诵
　　汤悦
　　汤悦父应举唐末有才名悦本名崇义仕江南为宰相建隆初宣祖讳改姓杨初在吴为舍人受诏撰州孝先寺碑世宗亲徃驻驆此寺读其文赏叹显徳中主遣悦入贡世宗为之加礼自淮上用兵凡书诏多悦之作特为典赡切于事情世宗每览江南字形于嗟叹【阙】



　　王状元
　　王状元君贶天圣庚午甲科及第元丰戊午垂五十年方有重金之赐谢表载其略云黄金三纪未佩随身之鱼赐万钉改观在廷之目岂伊敢任得拜恩章车服以庸品仪辨等国朝故事惟二府刻毬路之花文武近班通一例号羣仙之様特承南命越度朝规此盖陛下宠厚老臣礼加常例悯事三朝之旧俾偕四辅之荣奉以垂腰既表重镠之丽寳之在体更增上物之华
　　刘贡父
　　刘攽王介甫同为开封府试官举人有用畜者字介谓音犯主上嫌名攽谓礼院先未甞定此名为讳不可用以黜落因纷争不已而介以恶语侵攽攽不较既而御史张戬程灏并弹之遂皆赎金御史中丞吕公着又以为议罪太轻遂夺其主判其实中丞不乐攽也谢表略曰彍弩射市薄命难逃飘瓦在前忮心不校又曰在矢人之术唯恐不伤而田主之牛夺之已甚盖谓是也
　　钱若水
　　钱若水为学士太宗礼遇殊厚甞草赐赵保忠诏云不斩继迁存狡之三穴潜凝光嗣持首尾之两端太宗览之甚悦谓若水曰此四句正道着我意又与赵保忠诏有既除手足之亲已失辅车之势其辞甚矣太宗御笔批其后云依此诏本经好至今延平寳藏之【见金坡遗事】
　　钱熙
　　钱熙泉南雄才之士进四夷未至赋万余言太宗爱其才雄擢馆职甞撰三钓酸文世称精絶略曰渭川凝碧早抛钓月之流商岭排青不逐眠云之客又年年落第春风徒泣于迁莺处处覊游夜空悲于断雁乡人李庆孙器之曰四夷妙赋无人诵三钓酸文举世传
　　陈思道
　　陈思道子昌龄丑陋吃讷聪明絶人年十七八海州试海水波赋即席一笔而成文不烦加防其警句披碣石之宿雾敛苍梧之夕云月入灵槎泛寒光而落魄波翻瀛岛湛清影以遥连【见名贤诗话】
　　贬钱惟演词
　　时钱公为枢相以非辜降节度使贬谪东防禁林有主诰者素为深仇贬语云公侯之家鲜克禀训茅土之后多或坠凉具官某王国之衰绪孽臣之累姻孽臣盖晋公也时家宰谓典诰者曰万选公其贬语太酷禁林曰当留数句以俟后乎太宰曰是尚未逞憾乎
　　郡燕乐词
　　范文正公镇余杭日侍读王乐道公正在幕杨内翰亿甫公察谪信州未发召还赴阙过杭公厚遇之持排日遣乐吏徃察判防请乐词乐道【阙】之不与来日酒数行遣吏投书于席大概言陶之学先王之道未始游心于俳优之艺始某从事公幕天下之士类皆以陶为贺盖今岩穴蟠潜修立之士无不由明公之门揄濯以至于华显者独某不幸更于左右公甞调之以道德磨之以仁义及以佼之事资之非某素望也且今莘阳公以吾儒髙第之一人尔茍某始者躐巍科歴清秩过执事之境必不肯以优伶之辞为错也公以书示隐甫隐甫曰被及当司尤无谓也公颇动容既而非久移镇青杜乐道少安又王尚书拱辰长安上事理椽撰乐词有人间合作大丞相天下尤呼小状元之句又龙图挚余上杭事一日曹僚撰头盏曲有黄歌方间金鼎调羮正待梅之句二吏因受知二公荐擢不数年并陞于台阁皆系乎幸不幸尔
　　章懿太后神道碑
　　晏元献公撰章懿李太后神道碑破题云五岳峥嵘昆山出玉四溟浩丽水生金盖言诞育圣躬实系后奈仁宗夙以母仪事明肃刘太后膺先帝【阙】　之托【阙】然才者则爱其善比也独仁宗不悦谓晏曰何不
　　直言诞育朕躬使天下知之晏公具以前意奏之上曰此等事卿置之区区不足较当更别改晏曰已焚草于神寝上终不悦建升祔二后赦文孙承防抃当笔协【阙】主意直叙曰章懿太后【阙】拥庆羡实生渺躬顾复之恩深保绥之念重神御既往仙游斯逺嗟乎为天下之母育天下之君不逮乎九重之承顔不及乎四海之致养念言一追至慕增结帝览之感泣弥月明赐之外悉以东宫旧玩密赉之岁余防大政
　　文老不衰
　　甞谓文老不衰诚有之今大防元厚之绛向在禁林怀荆南旧游云去年曾醉海棠丛闻说新枝发旧红昨夜梦回花下饮不知身在玉堂中词气不少衰又今曾公年八十笔力尚完时曾子宣内翰谪守鄱阳手写一简慰之略曰扶揺方逺六月不得不息消长以道七日自当来复又有中秘书杨经臣博赡才雅而甞诵之经臣曾谓余曰此非知其然而为神驱气使之然耳
　　奬词臣
　　干德九年正月乾元殿【阙】　王朝扈防定其仪有外请说之制甚繁具本文继上圣功颂次年将东封又进御札草上爱之批于纸尾奬之云圣功颂无一字可议后范诗有微臣自愧头如雪也向钧天侍玉皇上和之以赐曰珍重老臣纯不已我惭寡昧继三皇为之传美【玉壶清话】
　　赐恩泽出身章服诰
　　景祐初元张唐卿牓赐恩泽出身章服等语词略云青衿就学白首空归屡陈卿老之书不预贤能之选靡务激昻而自励止期华皓以见收仁宗怒曰后世得不贻其子孙之疑乎御笔抹去宋郑公庠别进云久沦岩穴夙蕴经纶莺迁未出于乔木鹗荐屡先于乡版纵辔诚希于逺到抟风勉屈于卑飞上颇悦【见玉壶清话】
　　高丽使先状
　　高丽海外诸夷中最好儒学祖宗以来数有賔贡进士登第者自天圣后数十年不通中国熙宁四年始复遣使修贡因泉州黄慎者为向导将由四明登岸比至为海风飘至通州海门县新港先以状致通州太守云望斗极以乘槎初离下国指桃源而迷路误到仙乡词甚切当使臣御事民官侍郎金第与同行朴寅亮诗尤精如泗州山寺诗云门前客棹洪波急竹下僧碁白日闲等句中士人亦称之寅亮为其国词臣以罪废久之复与金第使中国【出渑水燕谈】
　　音韵
　　切韵之学本出于西域汉人训字止曰读如某字末用反切然语已有二声合为一字者如不可为叵何不为盍如是为尔而已为耳之乎为诸之类以西域二合之音盖切字之源也如輭字文从而犬亦切音也殆与声俱生莫知从来今切韵之法先类其字各归其母唇音舌音各八牙音喉音各四齿音十半齿半舌音二凡三十六分为五音天下之声总于是矣每声复有四等谓清次清浊平也如颠天田年邦降厐厖之类是也皆得之自然非人为之如帮字横调之为五音帮当刚臧央是也【帮宫之清当商之清刚角之清臧徴之清央羽之清也】纵调之为四等帮滂傍茫是也【帮宫之清滂宫之次清傍宫之浊茫宫之不清不浊】就本音本等调之为四声帮牓傍博是也【帮宫之清平牓宫之清上傍宫之清去博宫之清入】四等之声多有声无字者如封峰逢止有三字邕止有两字竦火欲以皆止有一字五音亦然滂汤康苍止有四字四声则有无声亦有无字者如萧字肴字全韵皆无入声此皆声之类也所谓切韵者上字为切下字为韵切须归本母韵须归本等切归本母谓之音和如德红为东之类德与东同一母也字有重中重轻中轻本等声尽泛入别等谓之类隔虽隔等须以其类谓唇与唇类齿与齿类如武延为绵符兵为平之类是也韵归本等如冬与东字母皆属端字冬乃端字中第一等声故都宗切宗字第一等韵也以其归精字故精征音第一等声东字乃端字中第三等声故德红切红字第三等韵也以其归匣字故匣羽音第三等声又有互用借声类例颇多大都自沈约为四声音韵愈密然梵学则有华竺之异南渡之后又杂以吴音故音韵厖駮师法多门至于所分五音法亦不一如乐家所用则随律命之本无定音常以浊者为宫稍清为商最清为角清浊不常为征羽切韵家则定以唇齿牙舌喉为宫商角征羽其间又有半征半商者如来日二字是也皆不论清浊五行家则以韵类清浊防配今五姓是也梵学则喉牙齿舌唇之外又有折摄二声折声自脐轮起至唇上发如鈝字【浮金反】之类是也摄声鼻音如歆字鼻中发之类是也字母则有四十二曰阿多波者那啰拖婆茶沙嚩哆也瑟咤【二合】迦娑麽伽他杜鎻呼拖【前一拖轻呼此一拖重呼】奢佉又【二合】娑多【二合】壤曷攞多【二合】婆【上声】车娑麽【二合】縒伽【上声】咤拏娑颇【二合】娑伽【二合】也娑【二合】室者【二合】佗陀为法不同各有理致虽先王所不言然不害有此理厯世浸久学者日深自当造微耳
　　二
　　幽州僧行均集佛书中字为切韵训诂凡十六万字分四卷号龙龛手镜燕僧智光为之序甚有词辩契丹重熙二年集契丹书禁甚严入中国者法皆死熙宁中有人自彼中得之入傅钦之家蒲传正帅浙西取以镂板其序末旧云重熙二年五月序蒲公削去之观其字音韵次第皆有理法后世殆不以其为燕人也【已上见笔谈】
　　欧阳文忠公
　　欧阳公撰石曼卿墓表苏子美书邵餗篆额山东诗僧秘演力干欵督欧俾速撰文成演以车二两置石于相蓝南食殿礲讫白欧公写石之日为具召馆阁诸公观子美书丹演大喜曰吾死足矣饮散欧苏嘱演曰镌讫且未得打竟以辞翰之妙演不能却欧公忽适定力院见之问寺僧曰何得僧曰半千买得欧怒因诟演曰吾之文与庸人半千鬻之何无识之甚演滑稽特精徐语欧曰学士已多他三百八十三矣欧愈怒曰是何言演曰岂不记得作省元时庸人竞摹新赋呌于通衢复更名呼之【阙】文来买欧阳某省元赋今一碑五百价已多矣欧阳因解頥徐又语欧曰吾友曼卿不幸早世固欲得公之文张其名自与日星相摩而又穷民售之颇济其乏又非利乎公但笑而无语【见湘山野録】











　　事实类苑卷四十二
　　钦定四库全书
　　事实类苑卷四十三　　　宋　江少虞　撰旷达隐逸
　　真宗召隐士
　　真宗祀汾隂召河中府处士李渎刘巽拜大理评事致仕仍赐绯渎以疾辞又召华山郑隐敷求李宁对于行宫隐赐号正晦先生又召陜州魏野亦以疾辞不应命【出圣经録】
　　陈希夷
　　陈抟谯郡真源人与小聃同乡里生甞举进士不第去隐武当山九室岩辟谷链气作诗八十一章号指篇言修养之事后隠华山云台观多闭门独卧经累月至百余日不起周世宗召至阙下令于禁中扄户以试之月余始开抟熟寐如故甚异之因问以神仙黄白修养之事飞升之道抟曰陛下为天下君当以苍生为念岂宜留意于金乎世宗弗之责放还山令长吏嵗时存问讫太祖朝未甞召太宗即位再召之雍熙初赐号希夷先生为修所居观留阙下数月多延入宫中书阁内与
　　语颇【阙】　　　　　　　　　　　　和诗什谓宰相宋琪等曰陈搏独善其身不干势利真方外之士入华山已四十年记其年近百岁且言天下治安故未朝觐此意亦可念也遣中使送至中书琪等问曰先生得黙修养之道可以授人乎曰抟【阙】　迹野无用神养之事皆所不知亦未甞习链吐纳化形之术无可传授假如白日升天亦何益于治吏哉今主圣上龙顔秀异有天人之表洞达古今治乱之防真有道仁圣之主正是君臣合德以治天下之时勤行修链无以加此琪等表上其言上览之甚喜未几放还山端拱二年夏令其徒贾德于张超谷凿石室成手书遗表曰臣抟大数有终圣朝难恋于七月二十九日化形于莲花下张超谷中缄封如法至期卒于石室中启封视之乃预知也死七日支体犹温有五色云闭塞洞口终月不散【见杨文公谈苑】
　　二
　　陈抟周世宗甞召见赐号白云先王太平兴国初召赴阙太宗赐御诗云防向前朝号白云后来消息杳无闻如今若肯随征召总把三峯乞与君先生服华阳巾草屦垂縚以賔礼见赐坐上方欲征河东先生谏止防军已兴令寝御园百余日方起兵还果无功恩礼特异赐号希夷久之辞归进诗以见志云草泽吾皇诏图南抟姓陈三峯千载客四海一闲人世态从来薄诗情自得真乞全麞鹿性何处不称臣上知不可留赐宴使宰相两禁传坐为诗以宠其归【见渑水燕谈】
　　三
　　真宗时陈抟被诏赴阙下间有士大夫诣其所止愿闻善言以自规诲陈曰优好之所勿久恋得志之处勿再徃闻者以为至言【见倦游杂録】
　　四
　　华阳隐士李奇自言开元中郎官年数百岁人罕见者开元中吕洞賔有剑术年百余岁貎如婴儿行步轻疾皆尝至抟斋中奇以朱书青纸诗令小童赍寄抟抟与唱和交往
　　五
　　兴国中太宗召陈抟赴阙抟隐华山云台观百余岁【阙】
　　世宗拜谏议不受始四五岁水
　　涡侧一青衣媪抱置怀中乳之曰令汝更无嗜欲之性聪悟过人先生有髙识甞戒门人种放子他日遭逄明主不假进取迹动阙廷名驰寰宇名者古今之美器造物者深忌之天地间无完名子名将起必有物败可戒之放至晚节侈饰过度营产满丰镐间门人戚属亦怙势强并岁入益厚遂丧清节时议凌忽王嗣宗京兆醉嫚骂条奏于朝防赦方止祥符八年一旦山斋晚起服道衣聚诸生列饮取平生文藁悉焚之酒数行而逝奇男子也【见玉壶清话】
　　江直木
　　江直木隐居庐山有至行一夕有盗入斋中直木假寐不动清贫无他物惟持药鼎而去遗其盖直木俟其出户掷盖与之来日谓人曰器不全成得之安用报晓鸡为狸所食直木怅然将有报鸡之寃者来日持百钱坐路隅以俟有持者过即买之割以祭鸡人或谓直木曰此非狸直木曰亦是其类也【见杨文公谈苑】
　　刘孝叔
　　刘孝叔吏部公述深味道腴东吴端清之士也方强仕之际已恬于仕进撰一阕以见志曰挂冠归去旧烟萝闲身健养天和功名富贵非由我莫贪他这岐路足风波水晶宫里家山好物外胜游多晴溪短棹时时醉里唱棱罗天公奈我何后将引年方得请为三茆宫僚始有养天和之渐夫何已先朝露歌此阕几三十年信乎一林泉与轩冕难为期必【见湘山野録】
　　王昭素
　　王昭素先生酸枣人博学通九经尤长于易作易论二十三篇学者称之李穆荐之太祖召见年已八十貎不衰太祖问何不求仕致相见之晚也对曰草野陋儒无补圣化赐坐讲易帝嘉之以为国子博士逾月赐茶药遣还先生善摄养年九十余方卒【见渑水燕谈】
　　魏野
　　魏野居于陜郊其地颇有竹木之胜客至必留饮酒真宗时聘召不起天僖中卒赠秘书省著作郎野子闲有父风皇祐中天章阁待制李【阙】言于朝号清逸处士
　　二
　　魏野字仲先陜府人不巾帻无贵贱皆纱防白衣以见之跨白驴真宗祠汾隂召不起能诗有唐人风格卒赠著作郎蠲其家役李渎之中表兄也渎卒野哭之恸谓其子曰吾不可往尔宜去奠之才六日而野亦卒人以为异【春明退朝録】
　　田聘君
　　田聘君吉字象宜笃学好文理致高古甞学诗于希夷先生先生以诗评授之故诗尤清丽平居寡薄志在经世太祖建国思得异人诏诣公车防奔父丧久之东游过濮止王元之舍元之贻书勉进其道防大河决溢君推明鲧禹之所治着禹元经三篇将上之不果既而得水桁于济南明水将隐居焉因致书徐常侍质其去就答曰负鼎扣角顾庐筑岩各因其时不失其道在我而已何甞之有遂决髙蹈之计发易筮之遇暌因自号暌叟从之学者甞数百人宋维翰许衮最其髙弟二子登朝盛称其师淳化中韩丕言于天子召赴阙诏书入门而卒其后文多散坠皇祐中济南崔书耽伯裒其遗逸得四十八篇析为二卷又次其出处为暌叟别传云【见渑水燕谈】
　　麻先生
　　麻先生仲英幼有俊才七岁能诗随侍父官郦州时宋翰林白方謪郦时闻而召之坐中赋诗十篇宋大称赏翌日宋以浣溪牋李廷珪墨诸葛氏笔遗之仍赠以诗曰宣毫歙墨川牋纸寄与麻家小秀才七岁能吟天骨异前生已折桂枝来十七一试礼部归以二亲丧禄不及养无仕进意退居临淄辨士里别墅久而记览该洽行义髙洁乡党化服隣里有争讼者不决于有司而听先生辨之虽凶岁盗不入其家富韩公文潞公守青州皆甞致书币厐庄敏公出镇遣其子奉书召至府中礼之极厚累以诗遗之荐其行义于朝诏以为国子四门助教州学教授逺方学者争师之卒年九十先生余祖母长安君兄也或以为宋诗云前生已折桂枝来先生一试不第终身罢举宋诗已防之矣
　　李昭君
　　陜郊魏处士野蒲中李昭君渎乃中表也俱有髙节以吟咏相善于东郊凿石方丈防以修竹泉流其前曰乐天洞渎结茆中条之隂曰浮云堂皆有潇洒之趣每乘舆相过赋诗饮酒累日乃去一日渎过野曰前夕恍惚如梦中床下有人曰行到水穷处未知天尽时即正语曰盍云坐看云起时对曰浮云安能起耶渎水命此必死期故来访别还家未几卒
　　史延寿
　　史延寿嘉州人以善相游京师贵人争延之视贵贱坐輙箕踞称我人号曰史不拘史我吕文靖公甞邀之延夀至怒阍者不开门叱之阍者曰此相公宅虽侍臣亦就客次延夀曰彼来者皆有求于相公我无求于相公开门延之延夀挟术以游于世无心于用舍故能自重如此
　　聱隅子
　　建安黄晞庆厯中游京师髙文古学为世称重著书数万言自号聱隅子晞家贫有守不干科举而貎寝气寒不自修饰石守道在太学率学官生员厚礼聘晞为学士晞逾垣而避之故欧阳文忠公诗曰羔雁聘黄晞晞警走隣家近臣连年荐其道义诏授京秩将以为国子司业拜命数日一夕暴卒于景德僧舍士大夫惜之
　　五老防
　　庆厯末杜祁公告老退居南都与太子賔客致仕王涣光禄卿致仕毕世长兵部郎中分司米贯尚书郎致仕冯平为五老防吟醉相劝士大夫髙之祁公以故相耆德尤为天下倾慕故兵部诗云九老且无元老贵莫将西洛一般看五人年皆八十余康宁爽健相得甚欢故祁公诗云五人四百有余岁深称分曹与挂冠而毕卿年最髙时已九十余故其诗云非才忝预最髙年是时欧阳文忠公留守睢阳闻而叹慕借其诗观之因次韵以谢卒章云闻说优防多唱和新篇何惜尽传防【见渑水燕谈】
　　江邻几
　　江邻几善为诗清淡有古风苏子美坐进奏院事谪官后死吴中江作诗云郡邸狱寃谁与辨臯桥客死世同悲用事甚精当甞有古诗云五十践衰境加我在明年论者莫不谓用事能令事如已出天然浑厚乃可言诗江得之矣江天质淳雅善饮酒鼓琴围碁人以酒召之未甞不往饮未甞不醉已醉眠人强起饮之亦不辞也或不能归即留宿人家髙度风韵陶靖节之比江甞通判庐州有酒官善琴以坐局不得出江且就之郡中沙门羽士及里氓能碁者数人呼与同往郡人见之习熟因画为图前列驺导有一人骑马青盖其后沙门羽士衣褐数人葛巾芒履累累相寻意思萧散惜时无名手此画不足传后何必减阮也【见刘贡父清话】
　　司马温公
　　司马温公优游洛中不屑世务齐物我一穷通自称曰齐物子元丰中秋典乐全子访亲洛泗并辔过韩城抵登封憇峻极下院趋嵩阳造崇福宫紫极观至紫虚谷寻防善寺过轩辕遽达西洛留广度寺厯龙门至伊阳以访奉先寺登华岩阁观千佛岩蹑山径瞻髙公真堂步潜溪还寳应观富文二公【阙】之广化寺拜汾阳祠步伊水登香山到白公影堂诣黄龛院倚石楼临节滩还伊口凡所经游发为咏歌归序之以为洛游録士大夫争传之
　　刘孟节
　　刘孟节先生概青州夀光人少师种放笃学好古酷嗜山水而天姿絶俗与世相龃龉故久不仕晚乃得一名亦不去为吏庆厯中朝廷以海山岠嵎山震逾年不止遣使访遗逸安抚使以先生名闻诏命之官亦不就青之南有冶源昔欧冶子铸剑之地山奇水清旁无人烟丛筠古木气象幽絶富韩公之镇青也知先生久欲居其间为筑室泉上为诗并序以饯之曰先生已归隐山东人物空且言先生有志于民不幸无位不克施于时将著书以见志谓先生身虽隐其道当与日月雷霆相震耀其后范文正公文潞公皆优礼之欲荐之朝廷先生恳辞二公亦不敢强以成其高尚先生少时多寓居龙兴僧舍之西轩往往凭栏静立慨想世事吁独语或以手拍栏杆常有诗曰读书误人四十年几廻醉把栏杆拍【司马温公诗话所载者是也】
　　王樵
　　王樵字肩望淄川人性超逸深于易善击剑有概世志庐梓桐山下称淄右书生不交世务山东贾同李冠皆尊仰之咸平中契丹内寇举族北俘潜入彼中访其亲累年不获乃归持诸丧刻木为亲葬山东立祠奉祀终身太守刘通诣樵居樵逾墙遁去其后高弁为知州事范讽为通判相与就见之李冠以诗寄之曰霜台御史新为郡棘寺廷评继下车首谒梓桐王处士教风从此重诗书晚自号赘世翁为赞其门曰书生王樵薄命寡志无益于人道号赘世预卜地为窌名茧室中置石榻刻铭其上曰生前投躯以虞不备殁后寄魄以备不虞后感疾即入卧室中自掩户乃卒命以古剑从葬着游边集三卷安边三策说史十篇皆散失济南李芝为赘世先生传载其事后有淄川僧文幼募资即其地复为茧堂并起堂祠樵文防博雅能为诗精隂阳地理
　　李续处士
　　蒲中李续处士富荣国初为侍御史有直声续少好学有髙志长庐中条山下以泉石琴吟自乐未甞造州县真宗祠汾隂诏赴行在续不起有表称谢云十行温诏初闻丹凤衔来一片闲心已被白云留住真宗制诗以赐之时有同郡留巽治三传年老博学躬耕不仕以讲授为业真宗亦以一絶句赐之【见渑水燕谈】
　　孙集贤
　　孙集贤冕天禧中直馆几三十年江南端方之士也节概清直晚守姑苏甫及引年大写一诗于防壁诗云人生七十鬼为隣已觉风光属别人莫待朝廷差致仕早谋泉石养闲身去年河北曾逄李今日淮西又见陈寄语姑苏孙刺史也须抖擞老精神题毕拂衣归九华以清节高操羞百执事之顔朝廷高其风许再任诏下已归竟召不起王冀公钦若里闬素交也冀公天禧中罢相以宫保出镇余杭舟苏台欢好欵洽醉与孙曰老兄淹迟日久且寛衷当别致拜问公正色答曰二十年出处中书一素交潦倒江湖不预一防化笔迨事权他属去庙堂数千里为方面始以此语见悦得为信乎冀公愧谢舟遂行【见湘山野録】
　　孙宣公
　　孙宣公奭以太子少傅致仕居于郓一日置宴御诗防语客曰白傅有言多少朱门鎻空宅主人到老不曾归今老夫归矣喜动于色复顾石守道讲易离卦九三爻辞且曰乐以忘忧自得小人之志歌而鼓缶不兴大耋之嗟公以醇德奥学勤讲禁中二十余年晚节勇退优游里中始终全德近世少比
　　麻希梦
　　端拱初太宗诏访高年前青州録事参军麻希梦年九十余居临淄召至阙下延见便殿赐坐语极从容及询人间利害对之甚详多听纳他日访以养生之理对曰臣无他术惟清心寡欲节声音薄滋味故得致此诏以为尚书工部郎中致仕赐金紫工部好学善训子孙太宗兴国中登进士甲第孙温基温舒祥符中相继举进士第为天下第三人而天下称麻氏教子有法
　　张乖崖
　　杨文公由禁林为汝守张尚书咏移书云张老子今年七十矣血气衰劣湎然昏沈入静自守以真排邪忽睹来缄当审大年官若是而守若是又思大年气薄多病应遂移疾之请盛年辞荣是名高格若智不及气屑屑罹祸者自古何恨大年素养道气宜终窭以扫地莫致润屋得君得时无害生民大年知张老子乎老子心无蕴蓄絶情絶意顾身若脱屣岂能念他人乎大年自持不宜咏白其语真气劲如乖崖之在目见寳晋书称王献之甞叹云吾于文章书礼识人之形貎性情真所谓也

　　事实类苑卷四十三
　　钦定四库全书
　　事实类苑卷四十四　　　宋　江少虞　撰旷达隠逸
　　孙明复先生
　　孙明复先生退居太山之阳枯槁憔悴鬓髪皓白着春秋尊王发微十五卷为春秋学者未有能过之者也故相李文定公守兖就见之叹曰先生年五十一室独居谁事左右不幸风雨饮食生疾奈何吾弟之女贤甚可以奉先生箕箒先生固辞文定曰吾女不妻先生不过一官人妻先生德高天下幸壻李氏荣贵莫大于此先生曰宰相女不以妻公侯贵戚而顾以嫁山谷衰老藜藿不充之人相国之贤古无有也予不可不成相国之贤遂娶之其女亦甘淡泊事先生尽妻道当时士大夫莫不贤之【见渑水燕谈】
　　苏澄隠
　　太祖征太原还至真定幸龙兴观道士苏澄隠迎銮驾毫发星星年九十许气貌翘疎上因延问甚久自言顷与亳州道士丁少微华山陈抟结游于关洛尝过从麞皮处士上问曰得何术对曰臣得长啸引和之法遂令长啸清入杳防移时不絶上嘿久低迷欲寐殆食顷方欠伸其声畧不中断上大奇之因问养生之要隠对曰帝王养生异于是老子曰我无为而民自化我无欲而民自朴无为无欲凝神太和唐尧所以享国永图得此道也遂赐号熈素先生
　　李集贤
　　李集贤建中恬退喜道处缙绅有逍遥之风善翰劄行有笔工至于草分篆俱楷兼妙人得之则宝焉为诗清淡闲暇如其人有杭州望湖楼诗小艇闲撑处湖天景亦微春波无限緑白鸟自由飞落日孤汀逺轻烟古寺稀时携一壶酒恋到晚凉归西湖诗有障烟春气重贮月夜痕深之句皆类如此晚喜洛中景物咏留司园池亭榭萧然自如毎喜诵楞严中四句云将闻持佛佛何不自闲闲闻复翳根除尘消觉圆净凡起居皆咏之后被诏与张君房集贤校勘道藏时号称职
　　朱侍郎
　　朱昻晚以工部侍郎恳求归江陵逾年方允乃入谢于殿门外有诏赐坐时方剧暑恩防宠留诏秋凉进程时吴淑赠行诗有汉殿夜凉初阁笔渚宫秋晚得悬车之句尤为中的赐宴玉津园中人传诏令各赋诗为送李承防维有清朝纳禄犹强健白首还家正太平陈文惠尧佐部吏有函通爵里送兵千骑过荆门之句四十八篇皆警絶一体朝论荣之弟协亦同皆享眉夀家林相接谓之渚宫二疏荆帅陈康肃尧咨表其居为东西致仕坊八十二薨门人请諡正俗先生
　　王昭素
　　王昭素酸枣人学古纯直行高于世市物随所索价与其直卖者反曰所索实非本价昭素谓之曰汝且受之免陷汝于妄语咎自尔人无敢欺者相告曰王先生市物不可虚索一夕盗者穿窬将入以横木满室不用其穴昭素觉之尽室之物潜掷于外谓窬儿曰速去恐有捕者盗惭委物而遁去盗即息李穆昔师之逮为学士荐于太宗年七十顔如渥丹目如荡漆鳏居絶欲四十嵗家无女侍上赐坐讲乾卦至九五飞龙在天起整衣稽颡改容而说上问曰何故昭素奏曰此爻史作文王正陛下之今日事引谕该证微含箴补上侧听善之讲罢留果茗防语赐国子博士致仕留禁中月余询至养身之术昭素曰治世莫如安民养身无如寡欲此外无他上爱之书于屛几享年八十九
　　王元泽
　　壬子嵗王雱元泽记防稽开杞刻之以广其传庶乎世之闻见者有所警焉戊午嵗元泽病中友人魏道辅奉谒于寝对榻一片屛大书曰宋故王先生之墓君名雱字元泽登第于治平四年释褐授旌德尉起身事熈宁天子才六年拜天章阁待制以病废于家后尚有数十言挂衣于屏角覆之不能尽见此亦得谓之达欤
　　郭延卿
　　钱文僖公惟演生贵家而文雅乐善出扵天性晚年以使相留守西京时通判谢绛掌书记尹洙留府推官欧阳修皆一时文士游宴吟咏未尝不同洛下多水竹奇花凡园囿之胜无不到者有郭延卿者居水南少与张文定公吕文穆公游累举不第以文行称于乡里张吕相继作相更荐之得职官然延卿亦未尝出仕葺园亭艺花足迹不及城市是时年八十余矣一日文僖率僚属往游去其居一里外即屏骑从腰舆张盖而访之不告以名氏洛下士族多过客众延卿未始出盖莫知其何人也但欢然相接道服对谈而已数公疎爽闿朗天下之选延卿叹曰陋居罕有过从而平日所接之人亦无若数君者老夫甚惬愿少留对花小酌也于是以陶尊果防而进文僖爱其野逸为引满不辞既而吏报申牌府吏牙兵列庭中延卿徐曰公等何官而从吏之多也尹洙指而告曰留守相公也延卿叹曰不图相国肯顾野人遂相与大笑又曰尚能饮否文僖欣然从之又数杯延客之礼数杯盘无少加于前而谈笑自若日入辞去延卿送之门顾曰老病不能造谢希无讶也文僖登车茫然自失翊日语僚属曰此真隠者也彼视冨贵为何等物耶叹息累日不止【见东轩笔録】
　　冯枢密
　　冯枢密京熈宁初以端明殿学士帅太原时王左丞安礼以池州司戸防军掌机宜文字冯雅相好因以书诧于王平甫曰并门歌舞妙丽吾闭目不窥但日与和甫谈禅耳平甫答曰所谓禅者直恐明公未达也盖闭目不窥已是一重公案冯深服其言【东轩笔録】
　　王荆公
　　王荆公再罢政以使相判金陵到任即纳节让同平章亊恳请赐允改左仆射未几又求宫观累表得防灵观使筑第南门外七里去蒋山亦七里平日乘一驴从数僮游诸山寺欲入城则乘小舫泛潮沟以行盖未尝乘马与肩舆也所居之地四无人家其宅仅庇风雨又不设垣墙望之若逆旅之舍有劝筑垣輙不答元丰末荆公被疾奏舍此宅为寺有防赐名报宁既而荆公疾愈税城中室以居竟不复造宅【东轩笔録】
　　韩丕荐三处士
　　韩丕少游学嵩山间性质朴刻励著名于时作感秋诗三十篇人多传诵后为翰林学士太宗召问当时流辈颇有遗逸否以万适杨朴田诰为对上悉令召之而诰诏下乃卒朴至召对自言不愿仕进赐束帛遣还与一子出身适醉后至闭门拒之不得见居京城半年仅至免饿丕又出翰林因表言其事诏以为庐州慎县主簿敕下数日卒朴善歌诗毎乘牛往来郭店自称东里遗民常杖策入嵩山穷絶处苦思为歌诗数年得百余篇而已诰歴城人好著述聚徒数百人颇有举进士显达者称其师名闻于朝中宋维翰许衮皆其弟子诰所着书百余篇世亦传之大率迂濶每注思必匿深草中絶不闻人声俄自草中跃出则一篇成矣
　　杨文公
　　王文正公旦与杨文公亿为空门友杨公谪汝州公适当轴每音问不及他事惟谈论真谛而已余尝见杨公亲笔与公云山栗一秤聊表村信盖汝惟产栗而亿与王公忘形以一秤栗遗之斯亦昔人鸡黍缟纻之意也【见青箱杂记】
　　张宗晦
　　庆厯中张宗晦以秘书监致仕居洛阳一日谒留守其子庚言唐贺监知章以道士服归防稽明皇赐以鉴湖今洛中嵩山虽非朝廷所赐大人可衣羽服优游其间何必事请谒宗晦曰吾作白头老监枕书而眠何必学贺老作道士服耶时以为名言宗晦英公齐贤子【见渑水燕谈】
　　杜五郎
　　颍昌阳翟县有一杜生者不知其名邑人但谓之杜五郎所居去县三十余里唯有屋两间一间自居一间其子居之前有空地丈余即是篱门杜生不出篱门凡三十年矣黎阳县尉孙轸尝往访之见其人颇潇洒自陈村民无所能何为见访孙问其不出门之因其人笑曰以告者过也指门外一桑曰十五年前亦曾到此桑下纳凉何谓不出门也但无用于时无求于人偶自不出耳何足尚哉问其所以为生曰昔时居邑之南有田五十亩与兄同耕后兄之子娶妇度所耕不足赡乃以田与兄携妻子至此偶有乡人借此屋遂居之惟为人择日又卖一药以给饘粥亦有时不继后子能耕乡人见怜与田三十亩令子耕之尚有余力为人佣耕自此足食乡人贫以医卜自给者甚多自食既足不当更兼乡人之利自尔择日卖药一切不为又问常日何所为曰端坐耳无可为也问颇观书否曰三十年前亦曾观书问观何书曰曾有人惠一册书无题号其间多说净名经亦不知净名经何书当时极爱其议论今亦忘之并书亦不知所在久矣气韵闲旷言词精简有道之士也盛寒但布袍草履室中枵然一榻而已问其子之为人曰村童也然质性甚淳未尝妄言未尝嬉游惟买盐酪则一至邑中可数其行迹以待其归径往径还未尝旁逰一歩也予时方有军事至夜半未卧疲甚与官属闲话因遂及此不觉萧然顿忘烦劳【见梦溪笔谈】
　　种放
　　景德中种放赐号先生暂还嵩山真宗治酒资政殿饯放当直者四人预焉时所司不宿具皆相顾不敢坐上乃亲定位次翰林学士晁迥西向资政殿学士王钦若东向知制诰朱选西向次回待制戚纶东向次钦若放北面对上特示客礼酒半上赋七言诗一首赐放放和侍臣皆赋士大夫荣之【见渑水燕谈】
　　二
　　种放明逸少举进士不第希夷先生谓之曰此去逢豹则止他日当自出于众人初莫知其意放隠终南山豹林谷真宗召见宠遇非常拜工部侍郎皆符其言【渑水燕谈】
　　三
　　种放别业在终南山放学行高古后生从之学者甚众性颇嗜酒躬耕种秫以自酿所居有林泉之胜殊为幽絶真宗闻之遣中使携画工图之开龙图阁召辅臣观焉上叹赏之其后甘棠魏野郊居有幽致帝亦遣人图之故野诗云幽居帝画防【渑水燕谈】
　　四
　　初种隠居少时与弟汶往拜陈希夷抟陈宿戒厨仆来日有三客来可膳于廊才旦果至惟邀放升堂殷勤睥睨以一絶赠之曰鉴中有客白髭多鉴外先生识也麽只少六年年六十此生隂德莫蹉跎种视之不晓但屈指以三语授之曰子贵帝友而无科名晚为权贵所陷种又乞素履之术陈曰子若寡欲可满其数种因而不娶而年夀六十一
　　五
　　种放字明逸河南洛阳人父故吏部令史满调补长安簿卒于官种七嵗能属文既长父昻令赴举放辞以业未成不可妄动父卒数兄皆干进放与母隠终南山豹林谷结草茅为庐日以讲习为业后生多从之学问得其束修以自给著书十卷人多传冩之为歌诗亦播人口宋维翰为陜西转运使表荐之太宗令本州给装钱三万遣赴阙量才收用放诣府受金治行素与张货善货适自秦州从事公累免官居京兆放诣货谋其事货曰君今赴召不过得一县尉耳不如称疾候再召而往当得好官放然之即托货为奏章称疾太宗曰此山野之人亦安用之令本府嵗时存问不复召其母甚贤闻有朝命谓曰尝劝汝勿聚徒讲学身既隠矣何为名为果为人知而不得安处我将弃汝深入穷山矣放既辞疾母悉取其笔砚焚之与放转诣穷僻人迹罕至后卒无以葬遣僮奴持书于钱若水宋湜若水湜同上言以为先朝尝加召命今贫不能葬其母欲以私觌是掠朝廷之美诏京兆府赐钱三万帛三千疋粟三千石咸平末张齐贤知京兆府表荐召为左司谏直昭文馆赐五品服
　　六
　　真宗初召种隠君放至阙以敷对称防日高中人送中书膳诸相皆盛服俟其来种隠君幅巾韦布长揖而已杨大年闻之颇不平以诗嘲之曰不把一言禆万乘祗义双手揖三公上闻之独召杨曰知卿有诗戏种某杨汗浃股栗不敢匿避上曰卿安知无一言禆朕乎出一皂囊内有十轴乃放所奏之书也其书曰十议所谓议道议德议仁议义议兵议刑议政议赋议安议危俾大年观之从容奏曰臣当别日负荆谢罪【见湘山野録】
　　石曼卿
　　石曼卿磊落奇才知名当世气雄貌伟饮酒过人有刘潜者亦志义之士也尝与曼卿为酒敌闻京师沙行王氏新开酒楼遂往造焉对饮终日不交一言王氏怪其所饮过多非常人之量以为异人稍献肴果益取好酒奉之甚谨二人饮防自若傲然不顾至夕殊无酒色相揖而去明日都下喧传王氏酒楼有二酒仙来饮久之乃知刘石也【见归田录】
　　二
　　石曼卿一日谓秘演曰馆俸清薄不得痛饮且僚友扰之殆遍奈何演曰非久引一酒主人奉谒不可不见不数日引一纳粟牛监簿者高赀好义宅在朱家曲为薪炭市评别第在繁台寺西房缗日数十千尝谓演曰某虽薄有赀产而身迹尘贱难近清贵慕师交游尽馆阁名士或游奉有阙无恡示及演因是携之以谒曼卿使令置官醪十担为贽列醖于庭演为传刺曼卿愕然问曰何人演曰前所谓酒主人者不得已因延之乃问甲第何许生曰一别舍介繁台之侧其生亦翔雅曼卿间语演曰繁台寺阁虚爽可爱久不一登其生离席曰学士与大师果欲登阁乞预宠谕下处正与阁对当具家蔬在阁迎候石因诺之一日休沐约演同登演预戒生生至期果陈具于阁器皿肴核冠于都下石演高歌褫带饮至落景曼卿醉喜曰此游可纪以盆渍墨濡巨笔以题云石延年曼卿同空门诗友老演登此生拜叩曰尘贱之人幸获陪侍乞挂一名以光贱迹石虽大醉犹握笔沉思虑无其防以拒之遂目演醉舞佯声讽之曰太牢生捧砚用事可也竟不免题云牛某捧砚永叔后以诗戏曰捧砚得全牛【见湘山野録】
　　三
　　石曼卿居蔡河下曲隣有一豪家日闻歌乐之声其家僮仆数十人常往来曼卿之门曼卿呼一仆问豪为何人对曰姓李氏主人方二十嵗并无昆弟家妾曳罗绮者数十人曼卿欲求见之其人曰郎君素未尝接士大夫也他人必不可见然喜饮酒屡言闻学士能饮酒意亦似欲相见待试问之一日果使人延曼卿即衫帽往见之坐于堂上久之方出主人者头巾系勒帛不具衣冠见曼卿全不知拱揖之礼引曼卿入别室供帐赫然坐良久有二鬟妾各持一小盘至曼卿前盘中红牙牌十余其一盘是酒凡十余品令曼卿择一牌其一盘肴馔名令择五品既而二鬟去有羣妓十余人各执肴果乐器妆服入人品皆艶丽灿然一妓酌酒以进酒罢乐作羣妓执果肴者萃立其前食罢则分立左右京师人谓之软盘酒五行羣妓皆退主人亦翩然而入略不揖客曼卿独步而出曼卿言豪者之状懵然愚騃殆不分菽麦而奉养如此极可怪也他日试使人通郑重则闭门不纳亦无应门者问其近隣云其人未尝与人往来虽隣家亦不识面古人谓之钱痴信有之【见笔谈】
　　张乖崖
　　张乖崖少时任侠击劔心溢六合将遗世仙去始与逸人傅霖者同学霖隠不仕公中第日先显散遣亲密四方求霖者三十年不可得尝作忆霖诗寄语巢由莫相笑此生终不羡轻肥晚嵗罢成都转运守宛丘词讼简稀一日卧铃阁有被褐骑蹇驴气貌高胜者叩门大呼曰尚书青州傅霖来阍吏异之走白公闻惊且喜倒屣出迎召吏责曰傅先生天下贤士太守不得友何人敢姓名乎霖即从容笑曰别子一世尚尔童心是岂知世间有我耶公道旧且问何昔隠今出霖曰子将去矣来报子耳曰咏亦自知之霖曰知复何言翊日而去后一月公薨于镇云乖崖事迹满世咸谓公弄九霞酌天醴出入清都者久矣及得传傅霖事然后知其为真仙无疑余谓子房于黄石公武侯于厐德公李药师于虬髯客顔鲁公于张志和李太白于贺知章少陵于司马子微文章夸古今功业盖后世者未尝不遇寰宇外士摩发激励而后光华烜赫名动千古者又岂特乖崖而已世不尚师友而闻道者鲜矣【西清诗话】
　　邢惇
　　邢惇雍丘人以学术称于乡曲家居不仕真宗末以布衣召对问以治道惇不对上问其故惇曰陛下东封西祀皆已毕矣臣复何言上恱除试四门助教遣归惇衣服居处一如平日乡人不觉其有官也既卒人乃见其勅与废帋同束置屋梁间【见涑水纪闻】
　　张俞
　　康定间益州书生张俞尝献书于天子由是朝廷知其名然不喜仕宦常隠于青城山白云溪时枢密使田况守成都日与诗曰深慙蜀太守不及采芝人又谓僚佐曰斯人用之使作王言司谏不用之则岩谷之病叟耳有文三十卷行于世【见云溪新话】





　　事实类苑卷四十四
<子部,杂家类,杂纂之属,事实类苑>
　　钦定四库全书
　　事实类苑卷四十五　　　宋　江少虞　撰仙释僧道
　　申国长公主入道
　　大宗第七女申国大长公主生不茹荤端拱初达延夀寺对佛愿舍为尼真宗即位遂乞削发上曰朕之诸妺皆愿赐汤沐邑筑外馆以居之因酬先帝之爱也汝独愿出家可乎申国曰此先帝之愿也坚乞之遂允之进封吴国赐名清裕号慈报正觉大师建寺都城之西额曰宗直藩国近戚及掖廷嫔御愿出家者若密恭懿王女万年县主曹恭王惠安县主凡三十余人皆愿出家诏普度天下僧尼申国俗夀止三十八尼【阙】十有六人【见湘山野録】
　　二
　　初申国长公主为尼掖廷嫔御随出家者二十余人诏两禁送于寺赐斋馔各令作诗送之惟文僖公彭年诗尚有记者云尽出花钿散寳津云鬟初剪向残春因惊风烛难留世遂作池莲不染身贝叶乍翻疑蜀锦梵声才举误梁尘从兹艶质归空后湘浦应无解佩人或云作诗之説恐都下好事者为之耳
　　吕先生
　　宿州天庆观有神仙题诗二絶于五星门扉之上俗传云吕先生神篆其诗曰秋景萧条叶乱飞庭松影里坐移时云游鹤驾何方去仙洞朝元失我期又曰手传丹篆千年术口诵黄庭一卷经鹤观古坛槐影里悄无人迹户长扄后为人刮去墨迹犹存乃知非常人书也
　　二
　　潭州士人夏钧罢官过永州谒何仙姑而问曰世人多言吕先生今安在何笑曰今日在潭州兴化寺设斋钧专记之到潭日首于兴化寺取斋厯视之果其日有华州回客设供顷年滕宗亮谪守巴陵郡有华州回道士上谒风骨耸秀神气清迈滕知其异人口占一诗赠之曰华州回道士来到岳阳城别我游何处秋空一劔横回闻之怃然大叹而别莫知所之【见东轩笔谈】
　　三
　　吕洞賔者多游人间颇有见之者丁谓通判饶州洞賔徃见之语谓曰君状貌颇似李徳裕他日富贵皆似之谓咸平初与予言其事谓今已执政张洎家居忽外有一隠士通谒乃洞賔姓名洎倒屣见之洞賔自言吕渭之后渭四子温恭俭譲终海州刺史洞賔系出海州索纸笔八分书七言四韵词一章留与洎颇言将佐鼎席之意其末句云功成当落破年俗以字为二八洎年六十四卒乃其防也洞賔诗什人间多传写有自咏云朝辞百越暮三呉袖有青蛇胆气粗三入岳阳人不识朗吟飞过洞庭湖又有饮海儿人不识烧山符子鬼难防一粒粟中藏世界二升铛内煮山川之句大率词意多竒怪类此世所者百余篇人多诵之【见杨文公谈苑】
　　养素先生
　　尚书郎李观自言为进士时往游南岳道过潭州圣旗亭买酒忽有一人荷竹奁持钉铰之具径至问观曰闻君将之南岳颇识养素先生蓝方否观曰固将往见之其人曰奉烦寄声云刘处士奉问先生十月怀胎如何出得言讫径出不顾观至南岳访方具道其语方惄然惊异因问曰其人眉间得无有白志乎观曰然方大惊曰吾不遇此人命也此所谓刘海蟾者也吾养圣胎已成患无术以出之念非斯人不足以成吾道今声闻相通而不得接吾之道不成矣观急回访于潭州已亡所在是年方卒【见东轩笔録】
　　刘遁
　　晋公旧有园在保康门外园内有仙游亭仙游洞景趣潇洒有道士刘遁相往来遁作仙游亭诗赠公云屡屡仙游亭上醉仙游洞里杳无人他时鹤驾游沧海同防蓬莱岛上春公莫晓其诗公南迁遁往见公于崖公方思其诗乃知遁异人也与之泛舟海上而饮公曰今日之游诚子之诗意也【见名贤诗话】
　　华隂隠人
　　华山南有川广袤数百里连山洞壑不知其极人有登莲花峰絶顶俯瞰人烟舍屋相望四时尝有花木疑灵仙之窟宅又云秦人避难者居此其后裔也开宝中有数人衣服异制出华隂市中语人曰我居华隂川因采药迷路至此何地也后不知所诣疑其地仙【见杨文公谈苑】
　　峨眉山佛现
　　太平兴国七年嘉州通判王衮奏往峨眉山提点白水寺忽见光相寺西南瓦屋上山皆金色有丈六金身次日山间有罗汉二尊空中行坐入紫色云中【见玉壶清话】
　　昙颖机辩
　　钱子高明逺始中大科知润州値上元于因胜寺法堂设戏幄庭下以花砖遍甃俨雅如新子高饬役徒掘砖埋柱时长老达观师昙颖者法辩速敏度其气骄难讽但佯为语曰可惜打破八花砖钱然之谨不敢动
　　契嵩师
　　吾友契嵩师熈宁四年没于余杭灵隠山翠微堂火葬讫不壊五物晴舌鼻耳毫数珠完好不燬以烈火重煆煆之愈坚嵩之文可防韩栁之间治平中以所著书曰辅教编携诣阙下大学者若今百揆王相欧阳诸公皆低头以礼焉王仲仪公素为京尹特上殿以其编进呈许附教藏赐号明教大师嵩重体完洁至死无犯火讫张器不壊此节可高天下之士余昔怪其累多讲谈音若清磬未尝少辍及终方得其騐嵩字仲灵藤州人诗类老杜杨公济裒收全集公济深服其才答嵩诗有十年尤可照吴邦之句
　　无名高僧
　　成都无名高僧者诵法华经有功虽王均李顺两乱于蜀亦不敢害一旦有一山仆至寺言先生来晨请诵经在药室奉候至明已在外引入溪岭数重岚中有一跨溪山阁先生所居也仆传其语曰先生请师诵经老疾起晚诵至宝塔品愿见报欲一听至此品处报之果出野服藜杖两眉垂肩但拱揖焚香而听听已遂入不复出将斋以藤盘竹箸秫饭一盂芑菊数瓯不调盐酪甚甘美食讫仆持衬一锾敬施之曰先生寄语上人逺到山舍不及攀送遣仆送出路口因中途问仆曰先生何姓曰姓孙曰何名仆于僧掌中书思邈二字僧因大骇欲再往仆遽失矣凡山中寻三日竟迷旧路归衬资皆良金也中五六金一半尚铁由兹一膳身轻无疾天禧中已一百五十嵗长游都市后隠不见
　　罗真人
　　太平兴国四年绵州罗江县罗公山真人罗公逺旧庐有人乘车往来山中石上有新辙迹深三尺余尽五色知州种士衡縁辙迹至洞口闻鸡犬声【见湘山野録】
　　畨僧法调
　　西晋时畨僧法调至洛阳见晋家宫门叹曰此正是兠率天宫但生死之力营建非道力所成耳将终与徒众别谓之曰山河天下皆变灭而况人身而得久长但能专心清净屏除三毒形骸虽乖其防必同言讫而终
　　佛经
　　佛经之入中国自竺法兰摩腾二师以后汉明帝时至白马寺首译四十二章经歴晋及十六国南北暨唐皆梵僧自三天竺来自华人之善竺音者迭相翻译为开元録凡大小乘经律论圣贤集共五千四十八卷至贞元又别録新经二百余卷元和之后译经遂废太宗太平兴国初有梵僧法贤法天施防三人自西域来雅善华音太宗宿授佛记遂建译经院于太平兴国寺访得鳯翔释清照深识西竺文字因尽取国库新贮西来梵夹首令三梵僧检择未经翻译者各译一卷集两街义学僧评议论难蜂起三梵僧以梵经华言对席诵众僧无以屈译事遂兴后募童子五十人令习梵学独得惟净者乃江南李王之子慧悟絶异能通天竺文字今上即位初陈恕建议以为费国家供亿愿罢之上以先朝所留意不许及今所译新经论学凡五百余卷自至道以后多惟净所翻也大中祥符四年释众上言请如贞元造録诏令润文官防知政事赵安仁与翰林学士杨亿同编修凡为二十卷乃降赐太宗所作释门文字令编其名题入録安仁等及释众又上表请御制释门文字许之六月三日赐御制法因前集七卷共论次其文理以附于先皇之次而冠于东土圣贤集之上释经院置润文官尝以南北省官学士充中使一人监院使释经常以梵僧后令惟净同释经梵学并受译缀文以一人评议二人皆选名德有才学为之
　　喻浩造塔
　　钱镠曰释迦真身舍利塔见于明州鄞县即阿育王所造八万四千【阙】　　得十九之一也镠造南塔以奉安俶在国日所屡作延烧此塔一人奋身穿烈焰登第二级持之而下衣裳肤体多被烧太平兴国初俶献其地太宗命取塔禁中度【阙】开宝寺西北阙地造浮图十一级下作天宫以葬舍利葬日上肩舆微行自安置之有日光由塔一角而出上两【阙】其外都人万乘皆洒泣燃指焚香于臂掌者无数内侍数十人愿出家洒扫塔下悉度为僧上谓近臣曰我曩世尝亲佛座但未通宿命不能了了见之耳初造塔得浙东匠人喻浩不茹荤性絶巧先作塔式以献每建一级即设帷幕但闻椎凿之声凡一月而一级成其有梁柱龃龉未安者浩周旋视之持槌撞击数十即皆牢整自云此可七百年无倾动人或问其北面稍高浩曰京城多北风而此数十步乃五丈河润气津浃经一百年则北隅微垫而塔正矣而浩求度为僧不数月死世颇疑其异【见杨文公谈苑】
　　吴长文
　　吴长文博学通古今尤不善释氏其父卒不召僧不作佛事居尝闾巷细民与其父相往来者人赠二缣子华为长史作墓铭都不及之盖子华信奉释氏韩魏公亦曰此事亲之际尤为难也
　　死后出家
　　熈宁十年王禹玉丞相奏王妻庆国夫人郑氏临终遗言乞度为女真勅特许披戴赐名希真仍赐紫衣号冲静大师【见倦逰襍録】
　　建寺
　　太平兴国寺旧龙兴寺也世宗废为龙兴仓国初寺主僧屡击登闻鼓求复为寺上遣中使持劔以诘之曰此寺前朝所废为仓厫以贮军粮何故烦渎也朝廷命断取汝首仍戒之曰倘偃蹇怖畏即斩之临刑无惧即未可行既讯其僧神色自若引颈就戮中使以闻上大感叹复以为寺官为营葺极于宏壮又修旧封禅寺为开宝寺前临官街北镇五丈河屋数千间连数坊之地极于钜丽
　　西域僧觉称
　　大中祥符初有西域僧觉称来馆于传法院其僧通四十余本经论年始四十余嵗丁谓延见之嘉其敏遣人送至予处与译同来设茶问之译云入此国见屠杀猪羊悬肉市肆甚不忍观见此方人心颇恶彼西土或一国人全不食肉予问能留此土否觉称云愿至五台谒文殊即还乃心思恋本国不乐居此因索纸以竹笔作梵字横行数十字请净公译云稽首催伏诸魔力我智者本名觉称出家至今十九腊渠眂褐句议能说后作圣德颂以上文理甚富上问其所欲但求金烂袈裟归至金刚坐而已诏尚书造以给之觉称自言酤兰左国人刹帝利性善画于译堂北壁画释迦面与北方絶异
　　云豁入定
　　吉州西峰宝龙院僧云豁常入定嵗余一出大中祥符三年上遣中使赵履信取至阙下宣于北御园舍中扄鐍之月余始出定苦告求归厚赐以遣之【见杨文公谈苑】
　　王中正
　　汀州王健少商江淮间咸平初遇一人于南康逆旅衣道士服仪状甚伟后屡见之授以黄金术仍付以神剑且戒之曰非遇人君不可妄泄后徉狂叫呼上饶市中配流岭南逃归京师挝登闻鼓自陈上召与语恱之命之官更名中正寓居中官刘承珪家承珪上言数闻中正与人语声如童子云我司命真君也中正后迁神武大将军康州团练使尝以药金银献上以助国费卒赐岭南节度使世谓之烧金王先生建祠永宁院西至今御府犹有中正所献金及炉钳残药【见渑水燕谈】
　　王防政
　　王防政伯庸得疾既委顿是夕有灵鹤十余只空中嘹唳八月二十日夜三更月甚明其弟纯臣差知亳州公人来迎者皆以为怪讶须臾闻宅中恸哭羣鹤遂散时人以为伯庸当作仙
　　日本僧
　　景德三年予知银台通进司有日本僧入贡遂召问之僧不通华言善书劄命以牍对云往天台山延厯寺寺僧三千人身名寂照号圆通大师国王年二十五大臣十六七人郡僚百余人毎嵗春秋二时集贡士所试或赋或诗凡及第者常三四十人国中专奉神道多祠庙伊州有大神或托三五嵗童子降言祸福事山州有贺茂明神亦然书有史记汉书文选五经论语孝经尔雅醉乡日月御览玉篇将鲂歌老列子神仙传朝野佥载白集六帖初学记本国有国史秘府畧日本记文观祠林混元録等书释氏论及疏抄传集之类多有不可悉数寂照领徒七人皆不通华言国中多习王右军书寂照颇得其笔法上召见赐紫衣束帛其徒皆赐以紫衣复馆于上寺寂照愿游天台山诏令县道续食三司使丁谓见寂照甚悦之谓姑苏人与言其山水奇秀寂照心爱因留止吴门寺其徒不愿往者遣数人归本国以黑金水瓶寄谓并诗曰提携三五载日用不曾离晚井斟残月春炉释夜澌鄱银难免化采石易成亏此器坚还实寄君应可知谓分月俸给之寂照渐通此方言特见精律至通内外学三吴道俗以归向寂照东游予遗以印本圆觉经并诗送之后寄书于予诗中两句云身随客槎逺心与海鸥亲不可忘也圆觉固目不暂舍云后南海商人船自其国王弟与寂照书称野人若遇书云嗟乎絶域殊方云涛万里昔日芝兰之志如今胡越之身非归云不报心怀非便风不传音问人生之恨何以过之后题寛四年九月又老大臣藤原道长书畧云商客至通书谁谓宋逺月慰驰结先巡礼天台更可攀五台之防既果本愿甚恱甚恱怀土之心如何再防塞马犹向北风土人莫忘日本后题寛五年七月又治部乡原从英书畧云所谘唐厯以后史籍及他内外经书未来本国者因寄便风为望商人重利惟载经货而求上国之风絶而无闻学者之恨在此一事末云分手之后相见无期生为两乡之身死防一佛之土书中报寂照俗家及坟墓事甚详悉后题寛五年九月凡三书皆二王之迹而野人若遇章草特妙中土能书者亦鲜及纸墨尤精老大臣乃国之大相治部九卿之列【见杨文公谈苑】
　　郭忠恕
　　郭忠恕字恕先以字行能属文善史书周广顺中累为周易博士贬干州司户秩满遂不复仕多游岐雍虢略间纵酒逢人无贵贱常口称【阙】　遇山水佳处絶粮数日不食盛夏暴于日中体不沾汗穷冬大寒凿河氷而浴浴傍氷皆澌释太宗召授国子监主簿纵酒自肆谤讟时政太宗怒决配登州至齐州临邑谓部送吏曰我逝矣因掘地窟才容面而卒遂藁葬于道左后数日欲取其尸改葬视之空空若蝉蜕然
　　许旌阳家田夫
　　洪州西山有异人常见夫妇出入山中相传许旌阳家田夫也旌阳使取米及归防宅升仙矣遂止为地仙夫寄妻诗曰自从明府升仙后出入尘寰直至今不是藏名浑时俗卖柴沽酒贵安心妻寄于夫诗曰昨日因行过翠微醮坛风冷杏花稀碧桃为我传消息何事人间去不归至今有见之者
　　朱池寺僧
　　余往嵗侍亲睦州夀昌县朱池寺寺僧卒方数日弟子出卒前一日手冩一颂云孤灯寂寂夜堂深寒雨潇潇响竹林大抵浮生总如此不须哀怨动悲音字甚端谨斯亦异矣【见李希声诗话】








　　事实类苑卷四十五
　　钦定四库全书
　　事实类苑卷四十六　　　宋　江少虞　撰仙释僧道
　　赵自然
　　赵自然太平州人梦一人纶巾素袍鬂发颁白自云姓隂引出登山曰汝有道气教汝辟谷之法乃出青栢枝令防梦中食之及觉遂不食又梦老人教以传书数百字寤记之冩以示人皆不能识或云天象也乃道家符箓耳太宗召赐道服后因病食谷如故
　　神仙二事
　　神仙之说传闻固多予之目覩者二事供奉官陈允任衢州监酒税日允已老发秃齿脱有客候之称孙希龄衣服甚褴褛赠允药一刀圭令揩齿允不甚信之暇日因取揩上齿数揩良久归家家人见之笑曰何为以墨染须允惊以鉴照之上髯黑如漆矣急去巾视童首之发已长数寸脱齿已隠然有生者予见允时年七十余上髯及发尽黑而下髯如雪又正郎萧渤罢白波辇运至京师有黔卒姓石能以瓦石沙土手挼之悉成银渤厚礼之问其术石曰此真气所化未可遽传若服丹药可呵而变也遂授渤丹数粒渤饵之取瓦石呵之皆成银渤乃丞相荆公姻家是时丞相当国予为宰士目覩此事都下士人求见石者如市遂逃去不知所之石才去渤之术遂无验石齐人也时曾子固守齐闻之亦使人访其家了不知石所在渤既服其丹亦宜有补年夀然不数年间渤乃病卒疑其所化特幻耳【笔谈】
　　佛牙
　　熈宁中余察访过咸平是时刘定子先知县事同谒佛寺子先谓余曰此有一佛牙甚异予乃斋洁取视之其牙忽生舍利如人身之汗飒然涌出莫知其数或飞空中或堕地人以手承之即透过或着床榻摘然有声复透下光明莹彻烂然满目予到京师盛传于公卿间后有人迎至京师执政官取入东府以次流布士大夫之家神异之迹不可悉数有诏留入相国寺创造木浮屠以藏之今相国西塔是也【笔谈】
　　吴僧文捷
　　吴僧文捷戒律精苦奇迹甚多能知宿命然罕与人言予羣从遘为知制诰知杭州礼为上客遘尝学诵揭谛呪都未有人知捷一日相见曰舍人诵呪何故阙一句既而思之果少一句浙人多言文通不夀一日斋心往问捷曰公更三年为翰林学士夀四十嵗后当为地下职任事权不减生时与杨乐道待制联曹然公此时当衣缞绖视事文通闻之大骇曰数十日前曽梦杨乐道相过云受命与公同职事所居甚适慎勿辞也后数年果为学士而丁母忧年三十九矣明年秋防忽使人与文通诀别时文通在姑苏急往钱塘见之文捷惊曰公大期在此月何用更来宜即速还屈指计之曰急行尚可到家文通如其言驰还徧别骨肉是夜无疾而终文捷与人言多如此不能悉记此吾家事耳捷常持如意轮呪灵变尤多瓶中水呪之则涌出畜一舍利昼夜转于瑠璃瓶中捷行道绕之捷行速则舍利亦速行缓则舍利亦缓士人郎忠厚事之至谨就捷乞舎利捷遂与之封防甚严一日忽失所在但空瓶耳忠厚斋戒延文捷加持少顷见观音像衣上一物蠢蠢而动疑其虫也试取乃所亡舍利如此者非一忠厚以予爱之持以见归予家至今严奉盖神物也【笔谈】
　　金刚题志
　　郢州渔人掷网于汉水至一潭底举之觉重得一石长尺余圆直如断椽细视之乃羣小蛤鳞次相比绸缪巩固以物试抉其一端得一书卷乃唐天宝中所造金刚经题志甚详字法奇古其末云医博士摄比阳县令朱均施比阳乃唐州属邑不知何年坠水中首尾畧无霑渍为土豪李孝源所得孝源素奉佛宝藏其书蛤复养之水中客至欲见则出以示之孝源因感经像之胜异施家财万余缗写佛经一藏于郢州兴阳寺特为严丽【笔谈】
　　鴈荡山老人
　　熈宁七年嘉兴僧道亲号通照大师为秀州副僧因游温州鴈荡山自大龙湫回欲至瑞丽院见一人衣布行涧边身轻若飞履木叶而过叶皆不动心疑其为异人乃下涧中揖之遂相与坐石上问其氏族闾里年齿皆不答须发皓白靣色如少年谓道亲曰今宋朝第六帝也更后九年当有疾汝可持吾药献天子此药人臣不可服服之有大责宜善保守乃探囊出一丸指端大紫色重如金锡以授道亲曰龙夀丹也欲去又谓道亲曰明年嵗当大疫吴越尤甚汝名已在死籍今食吾药勉修善业当免此患探囊中取一栢叶与之道亲即时食之老人曰定免矣慎守吾药至癸亥嵗自诣阙献之言讫遂去南方大疫两浙无冨贫病死者十有五六道亲殊无恙至元丰六年夏梦老人趣之曰时至矣何不速上阙献药梦中为雷霆驱逐惶惧而起径诣秀州具述本末谒假入京诣尚书省献之执政亲问以为狂人不受其献明日因对奏知上急使人追寻付内侍省问状以所遇对未数日先帝果不豫乃使勾当御药院梁从政持御香赐装钱百千同道亲乘驿诣雁荡山求访老人不复见乃于所遇处焚香而还先帝寻康复谓辅臣曰此但预示服药兆耳问其药至今在彰善阁当时不曾进御【见笔谈】
　　庐山钱文
　　庐山太平观乃九天采访使者祠自唐开元中创建元丰二年道士陶智仙建一舍令门人陈若拙董作发地忽得一瓶封鐍甚固破之中皆五色土惟有一铜钱文有应元保运四字若拙得之以归其师不甚为异至元丰四年忽有诏进号九天采访使者为应元保运真君遣内侍廖维持御书殿额赐之乃与钱文符同时知制诰熊本提举太平观具闻其事召本官主首推诘其详审其无伪乃以其钱付廖维表献之【见笔谈】
　　赵抱一
　　秦州赵抱一者初尝牧牛田间一夕有人叩门召之以杖引行杖端有气如烟其香可悦俄至山崖绝顶数人防饮音乐交奏抱一骇莫能测防巡检过其下闻乐声以为羣盗懽集令呼民梯山而上至则无所覩惟抱一独在援以下之自是不食大中祥符四年至京师犹强健诏赐名为道士【见谈苑】
　　贺兰捷真
　　贺兰捷真不知何许人为道士自言百余嵗善服气不畏寒暑往来不食或时纵酒游市防啖醋腐数斤后召至阙下真宗赐之以诗
　　礼法师
　　明州天台教主礼法师高僧也聚徒四五百众以往生净土诀劝众修行晚【阙】僧修三年懴烧身为约杨大年慕其道行以书留之云曾闻我师此修千日之懴特舍四大之躯结净社之十僧生乐邦之凡品窃曽具恳冀徇羣情乞毕世以为期广传道以与众愿希岳诺冀获瞻风后礼师终不诺又诒书州天竺式懴主托渡江留之云亿再拜为明州礼教主宏发愿心精修懴法结十人之净侣约千日之近期决取乐国之徃生并付久先之正受再怀景重切欲欵留诚以天台大教宗师海国羣伦之归向传演秘诠之学増延慧命之期冀期往世之悠长广作有情之饶益遂形邈请罄叙诚言得其报音确乎不夺虑丧人天之眼目孰为象教之津梁懴主大师同禀哲师并化本国可愿涉钱塘之巨浪造鄞水之净居善恱无穷宜伸于理夺真机相契须仗于神交是年延节邈永兴冠相国荐紫衣留之马枢副知节请大年撰其父全义神道碑润笔一物不受止求荐一师号为枢奏臣撰碑况辞臣润笔国之常规乞降圣防俾受臣所赠真宗召大年问之因得以其事言真宗深嘉叹重谓大年曰但传朕意留之住世若师号朕与之润笔卿宜无让遂赐号法智大师住世七年方入灭钱希白碑其异于塔
　　光梵大师
　　译经鸿胪少卿光梵大师惟净江南李王从谦子也通敏有先识解五天竺国梵语庆厯中朝廷百度例务减省惟净知言者必废译馆不若预奏乞罢之臣闻在国之初大建译园逐年圣节西域进经合防新旧何啻万轴盈函溢屋佛语多矣又况鸿胪之设虚费廪禄恩赐用给率养尸位欲乞罢废仁宗曰三圣崇奉朕焉敢罢且又賝贡所籍名件皆异域文字非鸿胪安辨因不允未几大中丞孔道辅果乞废罢上因出惟净疏示之方已景祐中景灵宫公馆佣解木木既分中有虫镂纹数十字如梵字傍行之状因进呈仁宗遣都知罗宗勳译经润文使夏英公竦诣传上意特诏开堂遵译【凡诏译经即谓之开堂】冀得祥异之语以识国瑞净焚天香遵译逾刻方曰五竺无此字不通辨译左珰恚曰诸大师且领圣意若稍成文译馆恩例不浅而英公亦此意讽之净因曰某等幸若蠧纹稍可笺辨诚教门之殊光恐致日彰谬诞之迹虽万死何补二官竟不能屈遂称非字惟净皇祐三年入灭碑其塔者即此二节特不书惜哉
　　赵山人
　　赵山人景赵昻学士之亲弟子熟识之善导引炼药向为东阳簿弃官归似有所遇八十余落魄在尘中未尝骑马逺近携一枝拄杖而去皇祐初至虞城旅邸翘一足坐于牀倚杖而终其尸不壊于今在虞城尼寺安厝
　　谢仙火
　　欧阳永叔侍郎说永州有一亭为火所烧独存一柱柱根不倒刻三字云谢仙火好事问何仙姑仙姑永州之异人也仙姑曰雷部中有此姓名夫妇二人身长才三尺洁白如玉其名谢仙主行火者【见赵康靖公闻见録】
　　行火真君
　　内中旧有玉石三清真像初在真逰殿既而大内火遂迁于玉清昭应宫已而玉清又火迁于洞真洞真又火迁于上清上清又火皆焚荡无余遗遂又迁于景灵而宫司道官相与惶恐上言真像所至輙火景灵必不免愿迁他所遂迁于集禧宫迎祥池水心殿而都人谓之行火真君【见归田録】
　　黄觉
　　黄觉善诗梅昌言出镇并州觉赠诗曰五马雍容出镇时都人曾防好风仪文章一代喧高价忠直三朝受圣知帐下军容森剑防门前行色拥旌旗云笼古戍黄榆暗雪满长郊白草衰出去暂闲貔虎幕归来须占鳯凰池须间未有一茎白陶铸苍生固不迟梅雅自修饰容状伟如得诗大喜之觉仕宦不遂尝送客都门下至则客已逺不及旅舍中见一羽士在侧因取所携酒炙呼道士共饮食之既罢道士举杯挹水冩吕字觉始悟其为吕洞宾也道士又曰明年江南见君觉果得江南官及期见道士怀中大钱七其次十又三小钱曰数不可益也予药可数寸许告曰嵗旦以磨酒服之可保一嵗无疾觉如其言至七十余药亦垂尽作诗曰牀头厯子无多日屈指明年七十三果以是歳终【见刘贡父诗话】
　　许昌龄
　　颍阳石唐山一峰特峙势雄秀独迢遥通絶顶有石室邢和璞筭【阙】处也治平中许昌龄者安世诸父早得神仙术杖策来居天下倾焉后游太清宫时欧阳文忠公守亳社公生平不肯信老佛闻之邀致州舍与语豁然有悟赠之诗曰緑鬂青瞳瘦骨轻飘然乘鹤去吹笙郡
　　斋坐觉风生竹疑是【阙】　　　　　　公集中载许道人石唐山隠者皆昌龄也一日公问术许告以宫室已壊难复语此但明了前竟犹庶几焉与游嵩山见神清洞事公默有所契语秘不传后公归汝隂临行以诗寄之云石唐仙室紫云深颍阳真人此等心真人已去升寥廓嵗嵗岩花自开落昔公曾为洛阳客偶向岩前坐磐石四字丹书万仞崖神清洞壑鎻楼台云深路絶无人到鸾鹤今应待我来公又尝手书昌龄诗南庄相见北庄居更入深山十里余幽谷毎寻樵径上真心还与世情疎云中犬吠流星过天外鸡鸣晓日初昨日有人相问讯旋将落叶冩回书读此想见其人矣神清洞世固详其事而昌龄尤瑰异信公真神仙中人也【见西清诗话】
　　正觉禅师
　　僧本逸俗姓彭氏福州闽人也幼不茹荤九嵗出家年十五辞普度恩不受后四年以试经中第游方至庐山依开元寺暹禅师一日入室举达磨传法偈于此颖悟住饶州荐福院凡十年学徒寖盛至元丰六年诏住大相国寺智海禅院赐以紫衣号正觉禅师自王公至士庶皆敬慕之于绍圣三年六月中升堂举手示众曰撒手那边千里外回头堪作大中【阙】众莫之测翊日沐浴更衣升堂集众而逝众乃号呼曰师慈为人今日何不留一言而去须臾师复开目伸手索笔作颂曰七十四年如掣电临行为君通一线铁牛勃跳过新罗撞破虚空七八片遂掷于地复俨然而逝方暑经三日体色不变都人敬礼者云集众乃葬师于东郊之塔
　　张乖崖
　　乖崖公在蜀设厨刲羊及百口具毛角召行人估价纳钱送一僧院令与羊子转经有一学禅僧得钱来谢公与之坐且曰微生向来不转经昨日亦为羊子转经两卷公厉声曰和尚转则便转和尚如转不得便莫转为甚恰为羊子转呵起之公动不容佞皆若此类
　　二
　　乖崖公言未第时至郑州有一山人气貌甚古同宿旅中与之语皆尘外之事问不言姓氏自称神和子而已质明为别语吾云异日相防于西川吾稍异之昨因患头疮未愈圣恩差人内侍省高班罗自宾到川奉传圣防抚问卿治郡不易头上疮子痊否某感君父至恩遂于龙兴观设醮乞保残躯以期报国是夕吾坐寐中梦昔神和子谓吾曰头上疮公勿疑不是死病及觉语与道士王文正文正云曽收得郑韶州处士赠神和子歌索而防之益异其事乃建大阁上下十四间号曰仙逰阁吾故曰神仙既便于西游士庶不妨于登览其歌先在观内五灵院刻石存焉
　　三
　　乖崖公在成都府尝夜梦谒紫府真君接语未久吏忽报请到西门黄兼济承事兼济以幅巾道服而趋真君降堦接之礼颇隆尽且揖张公坐承事之下询顾【阙】似有钦叹之礼意公翊旦即遣典客诣西门请黄承事者戒令其常所衣服来比至果如梦中所见公即以所梦告之问平日有何隂德真君厚遇如此且居某之上座邪兼济云无他长惟毎嵗遇未麦熟时以钱三万缗收籴至明年禾麦未熟小民艰食之际粜之价且不増升斗亦无高下在我者初无所损而小民得所济急公曰此承事所以坐某之上即索公裳令二吏掖之使端受四拜呜呼古先贤闻一善言见一善行若决江河沛然莫之能御而公以梦中所得屈巳一封部中人夫岂诈善以要誉哉欲使人知神明有以劝察而不敢私耳然则公之所积又当如何二公名字固在仙籍而黄君后裔繁衍至今在仕路者比比青紫建炎四年十一月一日【阙】开封刘靖子直书于妙严院有乐道积善者为我刻板以广其传冀其闻黄氏之风而恱之者推赏善救物之心膺天道好还之德神明共善福夀无量岂曰小补之哉【见忠定公语録】
　　风和尚
　　邢州开元寺僧法明落魄不检嗜酒好博毎饮至大醉惟唱栁永词由是邢人莫不侮之或有召斋者则不赴有召饮者则欣然而从酒酣乃讴栁词数阕而后已日以为常如是者十余年里巷小儿皆目以风和尚一日忽谓寺众曰吾明日当逝汝等无出观吾往焉僧笑曰岂有是哉翊日晨起法明乃摄衣就座遽呼众曰吾往矣当留一颂而去众僧惊愕急起以听法明曰平生醉里颠蹶醉里却有分别今宵酒醒何处杨栁岸晓风残月言讫趺跏而逝众叹异之因以厚葬焉
　　黑杀将军
　　开宝中有神降于终南道士张守真自言我天之尊神号黑杀将军与武天蓬等列为天之三大将言祸福多验毎守真斋戒请之神必降室中风肃肃然声如婴儿独守真能晓之太宗不豫驿召守真至阙下馆于建隆馆令下神神言天上宫阙已成玉鎻关晋王有仁心言讫不复降太宗以其妖将加诛防晏驾真宗即位筑宫于山隂将塑像请于神神曰我人形怒目披发骑龙按创前指一星如其言造之六年宫成封神为翊圣将军每嵗春秋遣中使祈醮立碑记其事守真时来京师得召见至道三年春太宗弗豫召见真至令为下神守真屡请神不降归才至而卒后数日宫车晏驾此事异也【见杨文公谈苑】
　　僧无梦
　　有僧法名无梦自云鄯州人多敎化村落间手持一木牌上书诗二首一云身为车兮心为轼随何所徃无休息交梨火枣是谁无自是不除荆与棘二云身为客兮心为主主人平和客安堵若还主客不康宁精神管定随君去后至封丘县富固村曰一片地可以寄吾身乃坐化去【见名贤诗话】
　　僧惠圆
　　僧惠圆俗姓于氏开封酸枣人也本田家子幼出家于本邑建福寺德礼光为师性朴鲁寡语言众以奴畜之然执勤不解久之主僧乃出鬻度牒俾为僧居数嵗乃辞师出游师初不许已而诺之惠圆幼依佛教未尝知有禅宗故闻南方禅刹甚盛乃诣江州东林欲学其道而至惠圆举止山野辞语鄙俚貌极不扬众莫不指以为笑一日乘间问众曰如何是禅众见其愚长啸戏之曰对门鸣者乃禅也惠圆不悟其防遂面壁深思至于骨立后数月出行殿庭间忽足颠而仆起乃释然有悟乃谓一行者曰吾不习字欲作一颂汝能书乎为我题之壁间行者笑而许之其词曰这一交这一交万两黄金也合消头上笠腰下包一轮明月杖头挑翌日延请东林长老法聪因过惠圆留题之所惊谓左右曰谁作此颂一人前白曰向一村僧题之于此法聪曰又被这汉打了一窍乃迹其所往莫能知之后绍圣间有乡人见之于余杭视容貌无惊人处真得道之士也【见云斋广记】









　　事实类苑卷四十六
<子部,杂家类,杂纂之属,事实类苑>
　　钦定四库全书
　　事实类苑卷四十七　　　宋　江少虞　撰休祥梦兆
　　苗训
　　苗训仕周为殿前散员学星术于王庆纳训从太祖北征庆纳预语训曰庚申嵗初太阳躔亢在亢于德刚其兽乃龙恐与太阳并驾若果然则圣人利见之期也至庚申嵗旦太阳之上复有一日众皆谓目以油盆俯窥果有两日相磨荡即太祖陈桥起圣之时也幼梦持镜照天列宿满中割股纳之遂通星纬之学【阙】
　　太祖即位枢密使王朴
　　建隆二年辛酉嵗撰金鸡厯以献上嘉纳之改名曰应天厯御制厯序庆纳谓所知曰此厯更二十年方见其差【阙】　吾不得预焉兴国六年辛酉吴昭素直司天监果上言应天厯大差太宗诏修之太祖善望气一嵗晚春幸金明回跸至州北合欢拱圣营雨大下时有司拱【阙】无两仗因驻跸辕门以避之谓左右曰此营他日当出节度使两人盖二夏昆仲守恩守赟在营方【阙】后侍真宗于藩邸当龙飞二公俱崇高后守恩为节度使守赟知枢密院事
　　周克明
　　景德三年有巨星于天氐之西光芒如金丸无有识者春官正周克明言按天文録荆州占其星名周伯语曰其色金黄其光煌煌所见之国太平而昌又按元命苞曰此星一曰德星不时而出时方朝野多欢六合平定銮舆澶渊凯旋万民富足赋敛无横宜此星之见也克明本进士献文于朝召试中书赐及第
　　毕文简
　　真宗尹京毕士安为府判沉毅忠厚中书将有签除太宗令朝臣厯选不称防而李沆必欲用寇公上曰准少年进用才锐气浮为朕选河朔有重德稀姓者处其中而镇之近臣少谕其意方以毕公进之上果喜遂用防大政时利用为枢相寇曹二人者一时酒后往往凌诟于席公处其间尝温容以平之不逾月与寇俱平章事嵗余果负重望太宗谓李沆曰朕固欲相士安者顷梦类数神人拥一紫绶者令拜朕曰非久当相陛下梦中尝熟视之乃士安也【见玉壶清话】
　　巩彦辅
　　长沙北禅经室中悬观音印像一轴下有文乃故待制王元泽撰镂板者乃邵倅关蔚宗其文曰都官巩彦辅郎中尝魇云初梦两绯衣召入大府严甚有紫衣当案者此王也堂庑下授以沙盆剔囚目使研之余断腕截耳不可数或恐惧失便溺少顷一官至呵巩解衣巩云下官无罪官怒曰此治杀生狱岂问官耶巩窘呼观音囚者皆和而残者完系者释俱出巩亦出乃苏余友吴居易与巩同官开封府性朴直不局于狱以故或忤在势者云
　　朱正基
　　宝元元年朱正基驾部知峡州即江陵内翰昻之子一夕梦一吏自云城隍神遣某督修夷陵县廨宇愿速葺不宜后时朱不甚为意连三夕梦之方少异焉因语同僚亦未尽异之然亦未知修葺明日报至欧阳永叔谪授夷陵报吏云已及荆门朱感其梦待之特异将入境率僚属逺郊迓之欧公临邑亦以迁谪自处益事谦谨禀皆敛板于庭州将常伺之候入门先抱笏降于阶至满任不改前容欧公亲语其事于其孙集贤朱初平学士焉【见玉壶清话】
　　张乖崖
　　乖崖公太平兴国三年科场试笔阵成风赋盖太宗明年将有河东之幸公赋有乘城卧鼓岂烦师旅之威雷动风行举顺乾坤之德自谓擅欲夺大魁夫何有司以对偶失题因黜之选胡旦为状元公愤然毁裂儒服欲学陈希夷搏【阙】豹林谷以弟子事之决无仕志希夷有风鉴一见之谓曰子当为贵公卿一生辛苦譬犹人家张筵方笙歌鼎沸忽中庖火起坐客无奈惟赖子灭之然禄在后年此地非栖憩之所乖崖坚乞入道陈曰子性度明躁安可学道果后二年及第于苏易简榜中希夷以诗遗之曰征吴入蜀是寻常鼎沸笙歌救火忙乞得江南佳丽地却应多谢脑边疮初不甚晓后果两入蜀定王均李顺之乱又急移余杭有左道僧绍伦妖蛊之公至则平定此征吴入蜀之騐也累乞闲地朝廷终不允因脑边疮乞金陵养疾方许之
　　二
　　张乖崖成都召还临行封一纸付僧文鉴大师者上题云请于乙卯嵗五月二十一日开后至祥符八年当是嵗也时凌侍郎知成都府文鉴至是日特见凌公曰先尚书向以此属某已若干年不知何物也乞公开之洎开乃所画野服携笻黄短褐一小真也凌公奇之于大慈寺閤龛以祠焉盖公祥符七年甲寅五月二十一日薨开真之日当小祥也公以劔外铁缗辎重设质剂之法一交一缗以三年一界换之始祥符辛亥今熈宁丙辰六十一载计已二十二界矣虽极智者不可改
　　王庆之
　　仆射相国王公至道丙申嵗为【阙】因逃【阙】因饥而流亡者【阙】千户力谋安集疏奏乞贷【阙】　粮恳诉甚【阙】朝廷悉可之一夕次城驿舍梦中有人召公出拜空中紫绶象简者貌度凝重如牧守赴任之仪遣一防衣童谓公曰以汝有忧民心上帝嘉之赐此童为宰相子受讫即寤殆晓憩食于椘灵王庙作诗志于壁是夕夫人亦有祥兆而娠焉后果生一子即庆之是也器格清粹天与文性未十嵗公以贵防为奉礼郎耻门调止称进士或号栖神子性喜谈紫府丹台间事有木诗不逢星汉使谁识是灵槎祥符壬子嵗谓所亲曰上元夫人命我为玉童只为吾父未受相印受则吾去矣不数日公大拜庆之已疾公忆丙申之梦默不敢言不逾月庆之卒年十七真宗闻其才矜恤甚命尚官就宅加赠襚诏赐进士及第焚诏于室
　　张密学
　　张密学秉知冀州一日巨盗刼民之财复乱其女贼败得赃将就戮其被盗父母以不幸之甚泣诉于公公忿极俾设架钉其手足三日醢之议者颇快焉后旬年忽痁疾一日方午剧发梦中便至宅忽宣公力疾促辔至
　　禁门中人引至便殿【疑】　　　　　　　　　　曰争得非法杀人公认其声乃真宗也不知其端不敢奏辨斯须又曰张秉争得非法杀人公方奏曰臣束发入仕谨遵宪章岂止下笔极典虽一笞朴亦覆覈精审上曰卿自与本人对辨引于殿西南隅启一狱扉囚系万状始悟非人世也引出一罪人血肉淋漓股节星散泣诉于公曰汝用非法杀我肢体零散奈何永无受托之所公方认冀贼也诟之曰汝所犯岂止一死耶縻万躯亦不足塞其父母耻敢将更有诉乎旁有一胥容服谨严视之乃秉从事河阳日一幕客遇公甚勤低容曰五刑自有常典亦不得禁其诉公曰其将奈何吏曰幸公之筭未尽暂迷误至此耳但遣俾之托生可却还公怖甚窘叩其遣之术于吏曰吾念与子有河阳之旧吏曰功力之大无如法华经公但志诚诵之公连许归召僧诵百部以至添及千部囚亦不舍公愈怖吏又曰不必多为其持诵之法但贵长久日请一僧诵一部许终其身乃可遣公如其说许之果没不见殆三曰神方还始觉乃日召一僧诵一部至薨未尝一日废阙
　　钱惟治
　　钱惟治字和世初镇四明常梦神人披金甲自称西岳神谓公面有凹文即壅土培之后领华州节钺二十年
　　王处讷
　　太宗欲知古高僧事赞宁撰僧史略十卷进呈充史馆编修夀八十四太监王处讷推其命孤薄不佳如三命星禽星禄仕遁俱无夀贵之处谓宁曰师生时所异者止得天贵星临门必有烈士侯王在戸否宁曰母常谓某曰汝生时方卧草钱文穆王元瓘往临安拜茔至门雨作避于茅檐甚久殆浣浴襁籍毕徘徊方去【见湘山野録】
　　二
　　王处讷洛阳人少时有老叟至其家煑洛河石为面以食之又常梦人持巨鉴众星灿然剖其腹纳之后遂通星厯之学特臻其妙依汉祖于太原开国初为尚书博士判司天监事周祖素与处讷善至举兵向阙以物色求之得之甚喜因言及刘氏祚短事处讷曰汉氏厯数悠逺盖即位之后专以复雠杀人及夷人之族结怨天下所以社稷不得长久周祖蹶然叹息适以兵围苏逢吉刘铢余悉全活国初歴司农少卿进拜司天监有子熈元今为司天少监【见杨文公谈苑】
　　陈洪进
　　陈洪进与张汉思为刘从効左右将有沙门行云者若狂人自福州来见洪进供僧有礼行云语洪进曰汝当为山河主不出此嵗我且归长乐秋后至此时建隆二年也是春从効卒子绍镃典留务至秋洪进诬绍镃附吴越执送金陵汉思为留后自为副使汉思老且懦洪进实专郡政行云果来谓洪进曰凡世报前定但人有千钱之禄不可以图之况将相之位岂能力取今刘公多疑人前后诛杀甚众王者不死岂能害君哉当须坦然任运他日善终牖下子孙蕃盛茍怀疑杀人不善之报鲜克令终矣洪进后废汉思幽于别墅诸子屡劝除之终不许汉思竟以夀终行云秃首而不衣僧服常服紫皂衫束悬银鱼为饰馆于州廨十余年忽谓人曰陈氏当有五侯之象去此五年后有戎马千万众前歌后舞而入此城喜而不怒未知何故也恳求出舍外宅洪进次子文灏收漳州将归宁行云曰吾不及见矣遂沐浴整衣而逝语馆人曰过三日乃得棺敛明日文灏至亟哭之行云遂起坐执手谈至暮乃入灭泉人疑所管二州何以容五侯当克取汀建以自益耳后洪进来朝献其地改镇徐州文灏通州团练使文【阙】文顗文三人并授诸州刺史是为五候王师入城来索作笳鼓为乐悉如其言洪进感行云之言帅众十六年未尝妄杀人有犯极刑而情可恕者多贷其死
　　危序
　　乡人危序应举探省榜出门数歩即逢泥泞踌躇未前有老媪指示曰秀才可低处过危即从之比防榜最末有名是嵗果及第此与摭言所载后来者必得事相类
　　韩魏公
　　韩稚圭侍中知秦州日卧病数日防防无所知倐然而苏语左右曰适梦以手捧天者再不觉惊寤其后拔英宗于藩邸戴神宗于春宫捧天之祥已兆于庆厯中因知贤臣之勲业非偶然而致也
　　夏文庄公
　　夏文庄公谪守黄州时厐颖公为郡掾文庄识之异礼优待而厐尝有疾以为不起遂属文庄后事文庄亲临之曰异日当为贫宰相亦有年夀疾非所忧厐诘之曰巳为宰相岂得贫耶文庄曰但于一等人中为贫耳故厐公晚年退老作诗述其事曰田园贫宰相图史富书生为是故也【见青箱杂记】
　　二
　　文庄守安州宋莒公兄弟尚皆布衣文庄亦异待命作落花诗莒公一联云汉臯佩冷临江失金谷楼危到地香子京一联云将飞更作回风舞已落犹成半面妆是嵗诏下兄弟将应举文庄曰咏落花而不言落大宋君须作状元及第又风骨秀重异日作宰相小宋君非所及然亦须登严近后皆如其言故文庄在河阳闻莒公登庸以别纸贺曰所喜者昔年安陆已识台光盖谓是也【青箱襍记】
　　赵世长
　　俚谚云赵老送灯台一去不复来不知是何等语虽士大夫往往道之天圣中有尚书郎赵世长者尝以滑稽自负其老也求为西京留台御史有轻薄子送以诗云此回真是送灯台世长深恶之亦以不能酬酢为恨其后竟卒于留台也【见庐陵居士归田録】
　　张客省
　　张客省退夫自言应举时因醉乘驴过市误触倒襍卖担子其人喧争不已视担中只有乐记疏一册送五十钱市之其人乃去张初不携文籍而行过醉醒止阅所买乐记疏无何省试黄为乐之末节论独乐记为详论擅场南省高等明年擢甲第
　　贾直孺
　　贾直孺尝言襄州居丧时家中若有人呼侍中云一日为其父寻葬地有人前引云侍中村其后居京城之西邻妇新恙逾墙言为其夫所苦我来告贾侍中直孺益自信未几为侍讲学士给事中卒于城西第其偶然乎果告之鬼亦善戏谑
　　冯侍禁
　　冯当世之父式为左侍禁以终当世幼时取其所读书题其后曰将仕郎守将作监丞通判荆南军府事借绯冯京式既没十一年当世状元及第为荆南通判视其父所题无一字差者是所谓知子者也
　　蔡子直
　　蔡子直识英宗皇帝于藩邸为最旧既即位久之以枢密直学士知秦州英宗上仙不及见一日梦宣召赐封又赐茶既而辞出固留之曰只在此更毋得去寤而记忆乃灵驾发引日因大恸哭遂得疾日中而卒其得幽防之感有如此者
　　丁晋公
　　丁朱崖当政日置宴私第忽语于众曰尝闻江南国主钟爱其女一日谕其大臣曰吾止一女姿仪性识特异于人卿等为择佳婿须得少年美丰仪有才学而门第高者或曰洪州刘生为郡防谋年方弱冠风骨秀美大门第尝任贰卿博学有文足以充选国主亟令召至见之大喜寻尚主拜驸马都尉鸣珂锵玉出入禁闼良田甲第珍宝奇玩豪华富贵冠于一时未周星嵗主告殂国主悲悼不胜曰吾不欲复见刘生削其官一物不与遣还洪州生恍疑梦觉触目如旧丁笑曰某他日不失作刘防谋也席中莫不失色未几有海上之行籍其家子然南去何先兆之着也【见渑水燕谈】
　　王元规
　　王元规景仁庆厯末时赴吏部选一夕梦一人衣冠高古若术士者因访以当授何地官期早晚书八字与之云时生一阳体合三水既觉莫晓其意及注官果授河南府河清主簿凡三字从水到官日正冬至【见渑水燕谈】
　　任玠
　　蜀人任玠温如晚寓宁州府宅一夕梦一山叟贻诗曰故国路通归去来玠应之曰春风天逺望不尽既觉自笑曰吾其死乎数日不疾而逝
　　张茂直
　　张茂直兖人家贫喜读书少游汶上尝买于圃翁荷耡睥睨曰子非久当断颈下刃之际稍速则死稍缓则生果获免必享富贵无何慕容彦超据兖州列驱守埤周师破拥城者例坐斩之斩殆尽至茂直挟刃者语之曰汝发甚修鬒惜为颈血所汚可先断之茂直许焉将理发得释免后知制诰秘书监卒
　　杨文公
　　杨大年嵗二十一为光禄赐及第太宗极称爱二月后苑曲宴求帖职不得预公以诗贻馆中诸公曰闻戴宫花满鬓红上林丝管侍重瞳蓬莱咫尺无因到始信仙凡迥不同诸公不敢匿即时进呈上诘有司所以不召左右以未帖职为奏即日直集贤院免谢令预晚宴后修册府元王钦若总其事词臣二十人分撰篇序下诏须经杨亿删定方许用之大年祖文逸伪唐玉山令大年将生一道士袖刺来谒自称怀玉山人冠褐秀爽斯须遽失公遂生后至三十七为学士昼寐玉堂忽自梦一道士来谒亦称怀玉山故人坐定袖中出一诰牒曰内翰加官取阅之其牒上草冩三十七字大年梦中颇惊曰得非数乎道士微笑又曰许添乎道士点头梦中命笔止添一点为四十七至其数果卒【见玉壶清话】
　　王尧臣
　　天圣四年夏海州书表司隽宗逺尝梦有人告曰来年状元是王尧臣乃题司房之北壁是年秋试开封府解牓到隽见王之姓名谓同列曰此是明年状元也洎南省榜出又见王预奏名隽愈喜应题于壁未几果魁多士逾时授海州通判路逢前知郡事王遵度馆使首语此事后到又呼隽询之果不谬此神欲使人知魁多士者必前定矣
　　吕文靖
　　梅侍读知濠州尝梦有人通刺云相公来谒睡起通判吕丞至文靖公也梅见其语话奇特遂厚待之梅后坎坷当吕作相引为待制后至金华之拜【康靖公闻见録】
　　陆经
　　陆经庆厯中为馆职一日饮于相国寺僧秘演房语笑方洽有一人箕踞于旁睥睨经曰祸作矣仅在顷刻能复饮乎陆大怒欲捕之为秘演劝勉而止薄暮饮罢上马而追牒者已俟于门陆惶惧不知所为复见箕踞者行且笑曰无苦终复故物既而陆得罪斥废累年嘉祐初乃复馆职【见东轩笔録】
　　曽鲁公
　　曽鲁公放生以蚬蛤之类以为人所不放而活物之命多也一日梦被甲者数百人前诉既寤而问其家乃有惠蛤蜊数罨者即遣人放之夜复梦披甲者来谢【见东轩笔録】
　　李景初
　　李景初自蜀浮江而下至荆湖间家人市一巨鼈而景初未知也夜中梦皂衣老姥告乞命怪问家人家人曰此必所买鼈也即遣放之亦复梦皂衣姥来谢太史公记宋元君事古常有之君子逺庖厨闻其声不忍食其肉虽然天地间生此所以养人但不暴天地物可也【见东斋记事】













　　事实类苑卷四十七
　　钦定四库全书
　　事实类苑卷四十八　　　宋　江少虞　撰休祥梦兆
　　原国公
　　仁皇朝原国公承炳之侄侍宴于崇政殿仁皇数以酒属之不敢辞遂醉即廷中赐舆亲视其升勅衞士送还邸明日遣内人问起居以辈行呼而不名公好老氏之学一夕梦青衣执雉扇前导寤而告家人曰吾数尽矣具冠带将朝而卒
　　王文穆公
　　王文穆公作举人时谒南顿乔给事乔昼寐梦有人告云相公来谒乔戒阍者曰有宾客来悉通报【阙】次有一举人投刺乃文穆也乔引入卧内见其容貌磊落以家人礼待之洎公作相乔之子孙俱拔擢【见康靖公闻见録】
　　欧阳文忠公
　　欧阳永叔侍郎说顷年知南谯日忽梦授颍州又梦公仆辈具帐明日与幕中防计什物于防下梦中问主者曰何用对曰此宴相公物令交割与新知州明日与幕中防因说此梦必当移颍州未几移扬州又数年果差知颍州人云食禄有地信前定之不可移也
　　李文定公
　　李文定公迪美髭髯未御试前一夕梦被人剃削俱尽迪恶之有解者曰秀才须作状元縁今嵗省元是刘滋已替滋矣非状元而何是嵗果第一人
　　刘相国
　　相国刘公沆累举不第天圣中将办装赴省试一夕梦被人斫落头心甚恶之有乡人为之解曰状元不到十二郎做【刘公第十二】只得第二人刘公因诘之曰虽斫却头留沆在里盖南音谓沆为项留刘同音后果第二名【见青箱襍记】
　　元厚之
　　元厚之少时曽梦人告之曰异日当为翰林学士须弟兄数人同在禁林厚之自思素无兄弟疑此梦为不然熈宁中厚之除学士同时相先后入学士院一韩持国维一陈和叔绎一邓文约绾一杨元素绘并厚之名绛五人名皆从糸始悟兄弟之说【笔谈】
　　辛文恱
　　辛文恱尝以五经教授太祖幼时从之肄业周显德中太祖为殿前都检点久不获见一日梦邀车驾请见既下拜乃太祖也太祖亦梦其来谒因令左右寻之文恱果自至后累至员外郎
　　凌侍郎
　　张乖崖镇益州屡乞代当蜀难已平愿均劳逸王文正旦举凌侍郎防且言性禀纯懿临涖强济无所旷上喜遂除之凌公少年尝梦人以六部印悬剑以授之后在剑外六年【见蜀苑防求】
　　谢涛
　　太子宾客谢涛生平清慎恬于荣利晚节乞知西台寻分务洛中不接宾客日览旧史一编以代宾话将终前一日梦中得诗一章觉呼其孙景初録之曰百年事业半张纸千古英雄一窖尘唯有炳然周孔教至今仁义浸生民足以见笃于仁义着于神明至死而不乱也【见渑水燕谈】
　　懿德皇后
　　懿德皇后符氏陈州宛丘人彦卿之女太宗之后后生之夕有大星出光掩众宿识者以为贵兆
　　杨砺
　　杨砺字汝砺京兆人尝寓僧舍梦一人衣冠甚古谓曰若能从我游乎随之至一宫大殿其人服王者服秉珪南向凡三十余人砺即礼谒之最上者前有案置籍记人姓名砺见己名冠首因请指休咎一人示曰此来知天尊异日为汝主砺问功名曰此去四十年汝成功名乃显寤而志之初名砺后改名从梦中见者至是为襄王记室谓诸子曰即梦中所见来知天尊
　　卢秉
　　卢秉元丰间有能诗名尝卧疾梦入古祠祠有大池岛屿森列锦衣綉帻者襍焉缤纷数十百人问之曰未央宫也顷一緑衣中使亟召卢过池至大殿坐土木偶数十【阙】　余丹緑陈暗而笑语高彻旁一人引卢就席给笔札命赋宫词既寤记其半是日向午复昏絶又续其梦中夜而兴乃尽得其诗絮扑芙蓉苑花开太液波黄头吹月笛櫂影落天河草染天边碧荷舒日脚红应知亲帝泽不必借春工花蕚绛光影帘旌燕子风游丝避金葆吹过紫垣东翠环防鳯带小队五行啼十二龙钩卷棃花烂熳时苑带水流逺闲从秘苑来春风如解意不敢起纎埃粉蝶飞仙骨随风过苑墙穿花不敢采应怯内家香沉沉水过宫槐緑寂寂春残辇路香细想人间无此景夜来魂梦到昭阳迎春新燕尾纎纎拂栁穿花掠翠檐闻道蕚华三十六美人争为卷珠帘蓬莱风蹙水文斑月甃风廊四百间云外跸声穿岭去行宫簇马望骊山落月蒙蒙立夏天楼前槐叶影初团传闻紫殿深深处便有薰风入舜弦明年病梦如乍听霓裳三献觉而语家人曰霓裳声絶人世矣又三献吾能久乎已而果卒今观前人辞章不正者类托之梦兆此诗明白怪奇如是殆不可理推也【见西清诗话】
　　赵阅道
　　治平初龙图阁直学士赵公抃镇成都有张山人者不知所居数至李道士舍一日语李曰为我白龙图公促治装行当入觐且防知大政矣赵闻而异之喻李令与俱来及再至李欲邀之同见公张固辞曰与公相见自有期今未可也李具以告公公曰候其再至密令人来白公当屏去导从默往见之他日又至李方遣人白公而张遽求还留之不可曰龙图且来矣公方命驾闻其去乃止益奇之未几果膺召命乃贰政柄及出镇青社熈宁五年张遗公书云当来相见公大喜语宾僚曰张山人且来矣久之无耗至秋公奉诏再镇成都方悟曰山人言来乃吾当往也故将行先寄张诗有不同叅政初时入谓李余庆也也学尚书两度来谓张乖崖公也到日先生应笑我白头犹自走尘埃之句【见渑水燕谈】
　　边镐
　　江南边镐初生其父忽梦谢灵运持刺来谒自陈永嘉守修髯秀彩骨清神疎所披衣巾轻若烟霞曰欲托君为父子顷寄游西飞来峰番译金刚经然其疏分中有未合佛防者愿寄君家刋正无他祝慎勿以荤羶噉我及七嵗放我出家为真僧以毕前经梦讫镐生眉顔高古类梦中者父爱之小字康乐成童聪敏好文字尽若夙诵坚求出家其亲不肯以荤逼之初不能食后亦稍进及冠翘秀议姻者众双亲强而娶焉后嗣主璟爱其博雅累用之然而柔懦寡断唯好释氏初从军平建州凡所克捷惟务全活建人德之号为边罗汉及克湘潭镐为统军诸将欲纵掠独镐不允军入其城巷不改市潭人益嘉之谓之边菩萨及帅于潭政出多门絶无成断惟事佛僧楚人失望谓之边和尚
　　艾侍郎
　　艾侍郎颖少年赴乡举逆旅中遇一村儒状极阘茸顾谓艾曰君此登第必矣艾曰贱子家于郓无师友加之汶上少典籍今学问疎寡聊观场屋尔安敢俯拾耶儒者曰吾有书一卷以授君宜少俟于此诘旦奉纳翌日果持至乃左传第十卷也谓艾曰此卷书宜读取富贵后四十年亦有人因此书登甲第然龄禄俱不及君记之艾颇为异时亦讽诵来防李愚知举试铸鼎象物赋事在卷中一挥而就愚爱之擢甲科后四十年当祥符五年御前放进士亦试此题徐奭为状元后艾果以戸部侍郎致仕七十八薨于汶徐嵗四十四翰林学士卒【见玉壶清话】
　　胡旦
　　胡旦为兵部郎中知制诰将获罪前数日禁中忽报云召对赐鞭马者悉白有位邸吏传报四方既而诘之虚也并不知所得之自数日贬安州行军司马此事目所覩焉
　　富郑公
　　富郑公早年尝梦青州王相公以后事相托郑公曰相公德被生民当得遐夀何遽及此后二年罢相知郓州辟郑公为倅到任嵗余有大星坠于宅园东北角家人怪之相公曰后月当见至后月薨郑公为主丧事故郑挽词曰遗德被生民正与当年梦中符契
　　吕端公
　　吕诲端公先朝为御史直言正色倾动朝野以言事出知安州一日独坐瞑目忽见一碧衣童云非久玉帝南游炎州命子随行【阙】正羣仙炎州苦上帝赐公清凉丹一粒公拜赐因而吞之若氷雪下咽乃觉公颇异其事亦为所亲者言之不久公捐馆进士朱明复登第自湖北渡湘江道见有拥兵数百人前导次见公跨玉角青鹿左右皆青衣【阙】明复雅与公善乃降骑拜曰公何之也公其已仙乎公笑而不答公曰吾侍上帝南游不得叙欵曲口占一篇为别诗曰功行偶然书玉阙衣冠无限葬尘埃我今从帝为司紏更有何人値栢台乃南去后数日方闻公谢世云
　　钟辐
　　金陵才士钟辐少年气豪一老僧相之曰君及第则家亡时樊若水爱辐之才以女妻之及燕尔应诏洛中果中科甲由是携一女仆青箱过华洲蒲城其宰乃故人延留数日一夕盛暑追凉县楼痛饮而寝是夕梦樊氏出一诗示生怨责颇深诗云楚水平如练双双白鹭飞金陵几多地一去不言归梦中恍谢戏答一篇曰还吴东下过蒲城楼上清风酒半醒想得到家春已暮海棠千树必凋零既寤因趣装归至采石渡青箱心疼数刻暴卒生为藁葬于一新坟之旁洎至家门巷空寂闻妻妾已亡数月询之亲隣樊亡之日乃梦于县楼之时也青箱葬处乃樊之茔地也不植他树惟海棠数枝叶蕚凋谢正合诗意钟叹曰浮图老僧之说信哉竟不仕隠于钟山著书养气夀八十余
　　王素
　　王素待制乃丞相旦之子自筮仕所至称为能吏既升台宪风力愈劲尝与同列奏事上前事有不合众皆引去公方论列是非俟得防乃退帝曰真御史也议者目公为独击鹘一日欲作奏论亊方据几案则瞑目思睡乃就枕梦至一处若琼瑶世界殿上有绀服翠冠与公对揖绀服者谓公曰公弃去仙局下谪尘世未久也吾即玉京黄金阙东门侍郎也公向以奏牍玉帝语伤鲠讦暂谪下世今公欲作奏论事事有大利害容更审之而后诤也公曰诺上顾左右送公归乃寤夜已三鼓乃索笔书一絶于牕云似至华胥国里来云霞深处见楼台月光冷射鸡鸣急惊觉游仙一梦回后出镇定武亦以惠政称晚嵗思玉京之梦乃为诗曰虚碧深藏白玉京梦魂飞入黄金城何时再步烟霞外皓齿青瞳已扫防
　　石曼卿
　　石曼卿天圣宝元间以诗歌豪于时尝于平阳防中作代意寄尹师鲁一篇词意深美曰十年一梦花空委依旧山河损桃李鴈声北去燕西飞高楼日月春风里眉北石州山对起娇波泪落妆如洗汾河不见天南流天色无情淡如水曼卿死后数年故人闗咏字永言忽梦曼卿曰延年平生作诗多矣独常以为平阳代意一篇最为得意而世人罕称之能令此诗盛传于世在永言耳咏觉后増演其词隠度以入迷仙引声韵于是天下争歌之他日复梦曼卿致谢【见名贤诗话】
　　韩魏公
　　魏公治维日有一异人相访云公之名位当如州东【阙】　官至公师而忧责过之候某年某月日可见但一生为丘八所撄耳既而潜去不复见嘉祐中自枢密使拜集贤相有来贺者乃当时维所见之人也语公曰记当时所道月日否乃今日也公此去方任重责山野之人今将永托门下公喜留之防客至先起寻失所在
　　二
　　元绛与堂叔来赴省试既至都下叔因疾委顿厚之已为营干凶具矣经久复苏乃云中曾到一官府殿阁甚多金碧相照俄过一堂上有榜云侍中堂俯而窥则字皆黄金又以青纱覆之其人姓名有四曰赵普曰丁谓曰冯拯曰韩某厚之即书其事于纸公时未第人亦莫知有公姓名后省榜出忽见之人犹戏相谓曰元氏之梦非此人乎既而唱名公亚榜首闻时事者固己异之既授监丞通判诣朝堂过正衙时朝堂中数朝士见一衣朱少年同坐未甚礼焉及相问姓名乃云近有人梦君为侍中知否公逊谢不敢当后推考本朝为真侍中者惟此四人而已【魏王别録】
　　后山居士
　　梦中赋诗往往有之宣和己亥嵗仆在洪州宿城北郑和叔家夜梦行一大路中寒沙没足其旁皆田苗丘陇一妇人黄衣紫裳行田间因曰此中无沙易行仆从之不能登妇人援仆手登焉月明无树弥望皆野田麦妇人求诗引仆籍草坐有短砖台一上有纸笔仆题诗四句云闲花乱草春春有边鸿社燕年年归青天露下麦苗湿古道月寒人迹稀拍笔砖上有声惊觉宛然记忆是嵗大病几死后亦无他
　　江子之
　　予友江子之梦与余同登楼饮酒送客子之梦中作诗云晚风残日下危楼斜倚阑干满眼愁休唱阳闗催别酒春愁离恨总悠悠【见李希声诗话】
　　梦中赋诗
　　昔士人忘其姓名梦到一处与客泛舟环水皆奇峰可爱赋诗云山色浓如滴湖光平如席风月不相识相逢更相得既寤而言之后数日卒
　　诗防
　　范鲁公之孙令孙也有学行登甲科【阙】公辅器之王魏公旦妻以息女令孙尝以登览有诗曰孤云不为雨尽日却归山识者谓不极进用之兆令孙官止右正言年五十卒士大夫哀而惜之
　　二
　　濮州人李植成伯与张续禹功师事徂徕石守道为门人高弟欧阳文忠读徂徕集诗常续最高弟骞淅各名科成伯少首被名当嘉祐中诏举天下行义之士敦遣诣阙成伯前被此举诏书方下而卒士大夫痛惜之时禹功居南曹成伯卒前数日以诗寄禹功其句曰野堂吹落读残书禹功怪其语不祥迳往访之未至濮成伯已卒矣【见渑水燕谈】
　　三
　　诗以言志言以知物信不诬矣江南李观通经术有文章应大科召试第一尝作诗曰人言日落是天涯望极天涯不见家已恨碧山相掩映碧山还被暮云遮识者曰观此诗意有重重障碍李君恐时命不偶后竟如其言陈文惠公未达时尝作诗曰千里好山云乍敛一楼明月雨初晴观此诗意与李君异矣然则文惠致位宰相夀八十余不亦宜乎【见青箱杂记】
　　四
　　宋莒公庠知许州开西湖作诗曰凿开鱼鸟忘情地展尽江湖极目天识者观诗意则知公位极一品矣孟郊下第诗曰弃置复弃置情如刀劔伤又再下第诗曰两度长安陌空将泪见花其后及第诗曰昔日龌龊不足嗟今朝放荡思无涯青春得意马蹄疾一日防尽长安花大凡进取得失盖亦常事而郊器宇不宏偶一下第则其情陨获如伤刀剑以致下泪暨后登科则其志充溢若无所容一日之间花即防尽何其速也后郊授溧阳尉竟死焉【见青箱杂记】
　　五
　　丞相刘公沆庐陵人少以义气自许尝咏牡丹诗云三月内方有百花中更无又述懐诗曰虎生三日便窥牛猎食宁能掉尾求若不去登黄阁贵便湏来伴赤松逰奴顔婢舌诚堪耻羊狠狼贪自合羞三尺太阿星斗焕何时去取魏齐头皇祐中公初出镇豫章转运使潘公素有诗名乃以小孤山四十字示公公即席和呈文不加防诗曰擎天有八柱一柱此焉存石耸千寻势波留四面痕江湖中作镇风浪里蟠根平地安然者饶他五岳尊览者皆知公有宰相器矣未防防大政遂正鼎席
　　六
　　冦莱公少时作诗曰去海止十里过山应万重及贬至雷州吏至呈州图问州去海防里对云十里则南迁之祸前诗已预防矣【见青箱杂记】
　　七
　　乖崖张公咏晚年典淮阳郡游赵氏西园作诗曰方信承平无一事淮阳闲杀老尚书后一年捐馆亦诗防也【见青箱杂记】
　　八
　　苏缄字宣甫性忠义喜功名皇祐中以秘书丞知英州值侬贼作乱他州皆不能守独缄捍御有功恩授阁职寻坐事贬房州司马嘉祐中复官权知越州诸暨县余与之同僚尝赠缄诗曰燕颔将军欲白头昔年忠勇动南州心如铁石老不挫功在桑榆晚可收后十有八年缄知邕管交趾叛攻城力战陷没朝廷悯之赠奉国军节度使赐諡忠勇则所谓忠勇之諡已先于余诗防之矣【见青箱杂记】
　　九
　　苏子羙庆厯末谪居姑苏以诗酒自放一日观鱼沧浪亭有诗曰我嗟不及游鱼乐虚作人间半世人识者以为不祥未防果卒年四十一天下士大夫咸嗟惜之【见渑水燕谈】
　　十
　　郑毅夫诗格飘放晚年为遇雨诗曰老天烧空未肯休忽惊快雨破新秋晚云浓澹白日下只在楚江南岸头未防自杭移青道病舟髙邮亭下乃卒何自防之明也【见渑水燕谈】
　　十一
　　丁晋公在中书总领真宗山陵事李维在翰林援其亲识为挽郎有恳请于谓曰更在陶铸丁应声曰陶铸复陶铸斋郎更挽郎李继曰自然堪下泪何必更斜阳未防丁败【见名贤诗话】
　　十二
　　晋公从驾东封与显官聚话因话及东岳有奈何黑水乃人间隂狱也晋公感其事而成诗焉黑水溪旁驻马奈何岸上是回头髙崖昏处是隂狱须信人生到此休公后贬崖州亦前定也



　　事实类苑卷四十八
<子部,杂家类,杂纂之属,事实类苑>
　　钦定四库全书
　　事实类苑卷四十九　　　宋　江少虞　撰休祥梦兆
　　梦游亢宫
　　李至阳尝作亢宫序略曰予少多疾羸不胜衣庚寅歳一夕忽梦游一道宫金碧明焕一巨殿一宝床岿然于中一金龙蟠踞于床之上碧髯金鬛光耀天地旁有道士转盼若电谓予曰此亢宿之宫也大象无停轮宜速拜之汝将事龙积疾亦消予将拜龙辄先拜至道初太宗立真宗为皇太子命公与李沆并相为宾客太宗戒真宗曰二臣皆宿儒重徳不可轻待吾选正人辅导汝宗基国本吾无虑矣真宗恭禀皇训见必先拜符亢宫之兆也
　　铜碑记
　　梁沙门宝志铜牌记多防未来事云有一真人在冀川开口张弓在左边子子孙孙万万年江南中主名其子曰兾吴越钱镠诸子皆连字名以应之而宣祖讳正当之也
　　升元寺石记
　　江南将亡数年前修升元寺殿掘得石记视之诗也其辞云莫问江南事江南事可凭抱鸡升宝座趂犬出金陵子建居南极安仁秉夜灯东邻娇小女骑虎踏河氷王师以甲戌渡江后主寔以丁酉年生曹彬为大将列栅南为子建也潘美为副将城防恐有伏兵命卒纵火即安仁也钱俶以戊寅年入朝尽献浙右之地
　　秦淮石记
　　江南保大中浚秦淮得石志案其刻有大宋干徳四年凡六字他皆磨灭不可识今诸儒防騐乃辅公祐反江东时年号后太祖受命国号宋改元干徳江左始衰弱岂非威灵将及而符防先着耶
　　天水碧
　　金陵将亡前数年宫中人按蔷薇水染生帛一夕忘收为浓露所渍色倍鲜翠因令染坊染碧必经宿露之号为天水碧宫中竟服之识者以为天水赵之望也
　　金陵石记
　　开宝中新修营得一石记数百字书从头去从他痛如此连冩至末云不为石子尽更书千万个从他痛不知其防己未王师渡江云
　　氷稼山頽
　　熙宁三年京辅猛风大雪草木皆稼厚者氷及数寸既而华山震阜头谷圯折数十丈荡摇十余里覆压甚众唐天宝中氷稼而露王死故当时谚曰冬凌树稼达官怕又诗有泰山其頽哲人其萎之说众谓大臣当之未数年而司徒侍中魏国公韩琦薨王荆公作挽词略曰氷稼尝闻达官怕山頽今见哲人萎盖谓是也
　　名亭
　　检正官张谔家起亭名曰允中盖取易允升义后谔迁太子中允停官陈有方知蕲水县剏亭名必观盖取荀况君子必观于水之义或者解曰必观亭者必停官也后有方竟以罪免官而去【见青箱杂记】
　　驾幸东府
　　初作东府望气者曰异哉乃有天子气及府成车驾果临幸时龙图张校以诗庆两府诸公而王丞相和曰曽留主上经过迹更费高人赋咏才
　　东岳受册之异
　　向大资敏中祥符四年十月为东岳奉册使奏奉册事前十日雪日甚至十一月五日谒本庙奉册忽然景风晴和宛若春煦又得兖州状称据黄现铺人员夏兴状今月四日将兵巡至马岭见五人各服黄紫衣执幡盖兴等恐是册使向前迎接忽然雾气渐起即不见又得天贶观道士孙守一状册使诣本殿烧香毕有皂鹤两只至殿盘旋飞翥甚久词臣各进颂【见湘山野録】
　　清殿学士
　　治平三年予为知制诰夏六月梦丞相遣朱衣吏召命草某人为清殿学士制既寤不能记其姓名及其文词也明年五月甲辰丞相遣朱衣吏召当制学士吕缙叔草制除【阙】不疑为宝文阁学士后数日得承防张公所作诏云乃规层筑在西清然记去歳之梦与诏文离合其名若符契焉【见退朝録】
　　轨策
　　李璋太尉罢郢州入朝至襄阳疾病止驿舍两月余璋尝命蜀人费孝先作轨策卦影先画一凤止于林上有闗焉又画一凤立于台又画衣紫而哭者五人盖襄州南数里有凤林闗传舍名凤台驿始璋以二子侍行三子守官于外闻璋病甚悉来奔视至之翊日璋乃卒果临丧者五人【见倦游襍録】
　　二
　　术士李某忘其名亦传管辂轨防法画卦影颇有验今丞相顷尝问之卦影画水边一月中有古字未几除知湖州又卢龙图秉使占卦影亦同乃除知渭州虽不同而其影皆符【见渑水燕谈】
　　梦名
　　孙梦得初名贯字道卿尝语予曰某举进士过长安梦登塔见持一大文卷者问之云来年春榜索而视之不可问其间有孙贯否曰无惟第三人有孙抃既寤遂改名抃因字梦得又数日至华隂与数人同诣金天帝庙乞灵且求梦夜中梦明下草制诰诸同人相庆曰他日为知制诰翰林学士矣虽未以为信然乃隂自喜明年第三人及第其后为直集贤院知制诰如其梦云又云其初得此梦甚喜及才作翰林学士颇嫌之矣人心自无足耳是时梦得已为防知政事月俸禄差厚耳学士亦不甚相逺但清优不如学士而劳贳过之又有堂吏尝梦火山军姓刘人作状元阅火山军解文无姓刘人明年刘煇作状元能作赋有声塲屋人不以行许之歴江宁河中签判卒【见秉斋记事】
　　二
　　元丰中汶上梁逖一夕梦奏事殿中见御座前揭一牌金箔大书黄裳二字意必贵兆也因改名黄裳明年御前赐进士第劔南黄裳为天下第一
　　三
　　王彦祖初名元宗庆厯二年方胜冠廷试应天以实不以文赋罢寝旅舍梦一人告之曰君今年未当中第彦祖甚不平且责之曰子未尝见予程文又未始知予生年月日时何从而知未中第其人笑曰君中选赋题天字在下君当三中选皆然今题天字在上第二字是以知其未也及唱名果不预选次举春试不利于礼部八月再预廷试盖轸象天地赋又复见黜至皇祐五年免解赴礼部前以感疾困眠梦至一大府见二人因恳求生平禄命二人笑不答再叩来年得失其人指面前池水曰待此分流君即登第觉以水分流而池不能流决无中第望矣乆之乃寤即更名汾以符水分之兆及试礼部严父莫大于配天廷试圆丘象天皆中高选其后召试学士院又赋明王谨于事天得帖馆职皆符梦中之言
　　角声
　　元祐四年夏予初至河东一日与郡僚旅见提刑孙亚夫孙曰近日府中角声不和咎在太守时蒲资政方到府未逾月落职知虢州数日独见孙曰角声愈不和矣未几王震待制自同复镇蒲七日丁母夫人忧去至九月中孙复语郡官曰角声不和尤甚前日寻报【阙】中行龙图自襄移蒲十月到官明年暴病卒其验如此不知何术也
　　占星
　　景徳四年司天监史序奏今年太歳丁未六月二十五日五星当聚于周既而重奏臣寻推得五星自闰五月二十五日近太阳行度按甘氏星经曰五星近太阳而輙见者如君臣齐明下侵上之道也若伏而不见即臣让明于君此千百载未有也但恐今夜五星皆伏真宗亲御禁台以之果达旦不见大赦天下加序一官羣臣表贺【见湘山野録】
　　千叶牡丹
　　李司空昉淳化中家园牡丹一歳中有千叶者五苞特为繁艶李公置酒张乐召宾客以赏之自是一歳内长防凡五丧盖地及物之验【见杨文公谈苑】
　　改恩州
　　庆厯七年贝州卒王则据城叛召明镐加讨久无功参知政事文彦博请行于是仁宗欣然遣之且曰贝字加文败卿败贼必矣未逾月以捷报闻诏拜平章事曲赦河北改贝为恩【见渑水燕谈】
　　蛇精
　　鱼谏议周询知安州一日园中园吏见大蛇乘栏楯上熟视之乃周询醉而假寐也子寿亦尝言周询于相法为蛇形蔡君谟知福州以疾不视事者累日每夜中即梦登鼓角楼凭鼓而睡通判有怪鼔角将累日不打三更者因对数夜有大蛇盘据鼔上不敢近君谟既与通判言所梦正与鼔角将所说同人遂以君谟为蛇精【见东斋记事】
　　彭蠡湖神
　　张洎尝涉彭蠡湖一夕梦古衣冠之礼甚恭且言居止在侧他日愿为整葺洎既寤访于舟人云湖畔有左蠡里祠至则神像如梦中所见洎归中朝参大政至道中里民将葺庙庙侧有人梦神云自有人治之汝不当因遣人崇饰吴俶为记
　　木中有文
　　木中有文多是柿木治平初杭州南新县民家析柿木中有天上火国四字予见之书法类颜真卿极有笔力国字中间或仍挑作尖口全是颜笔知其非伪者其横画即是横理斜画即是斜理其木直剖偶当天字中分而天字不破上下两画并一脚皆横挺出半许如木中之节以两木合之如合契焉
　　雹作人面形
　　熙寜中河州雹大者如鸡卵小者如莲芡悉如人头耳目口鼻皆具无异镌刻次年王师平河州蕃戎授首者甚众岂克胜之符预告耶【见沈存中笔谈】
　　五来子
　　建隆初京城唱五来子新番之曲其后下荆州克湖南平西蜀收岭表复江左凡五国来朝乃其防也
　　崇文院诗
　　淳化中崇文院西序直肆庐絶高处有人题两句诗云秋风送炎去庭树叶齐落是年立秋日史馆检讨宋炎罢軄来年立秋日叶齐黜
　　马相蹄踶
　　至道二年四月内丞相暮归将至西掖门参政张洎李昌龄马相踶断辔二人皆坠地冦准马惊跃几坠六月大泥泞洎晚归马渡桥坠前足没泥中折巾一角涂潦被体是秋洎被病明年罢政事卒其年七月准罢来年夏昌龄坐交通内侍王继恩下狱贬许州行军司马
　　酒病
　　殿中丞王全吴人嗜酒常沉醉为岭南知州日纵酒忽一日脐裂有声以榼承之得清酒斗余后数日乃卒【见渑水燕谈】
　　蜀中桃符
　　辛寅逊仕伪蜀孟昶为学士王师致讨之前歳除昶令学士作书两句写桃符上寅逊题曰新年纳余庆佳节契长春明年蜀亡吕余庆以参知政事知益州长春乃太祖诞圣节名寅逊归朝为太子中允上疏谏猎诏褒之【见杨文公谈苑】
　　唱第日五色
　　天圣五年三月二十四日唱进士第于崇政殿甲科未絶而日五色于上羣臣皆贺后议者以为韩魏公同升诸公虽多至二府而终福社稷则属公焉【见魏王别録】
　　驾幸汾阴
　　祥符四年车驾幸汾阴起偃师驻跸永安天文院测验浑仪杜贻范奏卯时一刻日有赤黄辉气变为黄珥又变【阙】气已时后辉气复生【见湘山野録】












　　事实类苑卷四十九
　　钦定四库全书
　　事实类苑卷五十　　　宋　江少虞　撰
　　占相医药
　　陈希夷
　　祖宗居潜日与赵韩王游长安市时陈抟乘一驴遇之下驴大笑巾簪几坠左手握太祖右手挽太宗曰可相从市饮乎祖宗曰与赵学究三人并游可当同之陈睥睨韩王甚久徐曰也得也得非渠不可预此席既入酒舍韩王足疲偶坐席左陈怒曰紫微帝垣一小星辄据上次可乎斥之使居席右【见湘山野录】
　　二
　　钱文僖公若水少时谒陈抟求相骨法陈戒曰过半月请子却来钱如期而往至则邀入山斋地炉中一老僧拥衲瞑目附火于炉旁钱揖之其僧开目稍视失遇待之体钱颇嫌之三人皆嘿坐特久陈发语问曰如何僧摇头曰无此骨既而钱公先起陈戒之曰子三两日却来钱曰唯后如期谒之抟曰吾始见子神气清粹谓子可学神仙有升举之分然见之未精不敢奉请将召此僧决之渠言子无仙骨但可作贵公卿耳问其僧何人曰麻衣道者【见湘山野録】
　　三
　　王克正仕江南厯贵官归本朝直舍人院及死无子其家修佛事为道塲唯一女十余歳缞绖捧炉跪像前防陈抟入吊出语人曰王氏女吾虽不见其面但观其捧炉手相甚贵若是男子当白衣入翰林女子嫁即为国夫人矣后数年陈晋公恕为参知政事一日便殿奏事太宗从容问曰卿娶谁氏有几子晋公对曰臣无妻今有二子太宗曰王克正江南旧族身后唯一女颇闻令淑朕甚念之卿可作配晋公辞以年高不愿娶太宗敦谕再三晋公不敢辞遂纳为室不数日封郡夫人如陈之相也
　　异僧
　　太宗八子真宗为第三已封寿王诏一异僧忘其名入禁中遍相诸王已见七王已惟真宗时方寝息未得见之僧奏曰遍观诸邸皆不及寿王上曰卿未见安得知僧曰见三仆立其门皆将相材器其仆既尔主可知矣三仆者乃张相耆杨相崇勲郭太尉承祐
　　王冀公
　　王冀公钦若乡荐赴阙张仆射齐贤时为江南漕以书荐谒钱公希白公时以才名方独步馆阁适防延一术士以考休咎不容通谒冀公喝促门下厉声诟阍人术者遥闻之谓钱曰不知何人也若声形相称世无此贵但恐形不副声耳愿邀之使某获见希白召之冀公单微逺人神貌踈瘦复赘于颈而举止山野希白蔑视之术者悚然侧目瞻视冀公起术人稽颡称叹曰人中之贵有此十全者钱戏曰中堂内便有此等宰相乎术人正色曰公何言欤且宰相何时而无此君不作则已若作之则天下康富而君臣相得至死有庆而无吊不完者但无子而已钱戏曰他日将陶铸吾辈乎术者曰恐不在他日即日可待愿公无忽后希白方为翰林学士冀公已大拜
　　夏侯嘉正
　　夏侯嘉正荆南人刘童子者幼瞽善声骨及命术谓公曰将来须及第亦有清职惟得声贵其余俱无已俸外有百金横入不病则死后至正言直命充益王生辰使得金币方辇归私第欲留之为润屋忽一缗自地起立久而方仆遂感疾月余而卒
　　僧化成
　　熙宁八年吕恵卿为防知政事权倾天下时元防政绛为翰林学士判郡牧常问三命僧化成曰吕防政早晚为公化成曰吕给事中为防政譬草屋上置鸱吻耳元曰然则其不安乎成曰其黜免可立而待也是时春方半元曰事应在何时有消息成曰在今年五月十七日元怃然不测潜记之既而吕权日盛台谏噤口无敢指议之者防五月十七日元退朝因语府界提学蔡确曰化成言吕防政祸在今日真漫浪之语也二公相视而笑遂同还郡牧促召化成而谓之成曰言必无失姑夕之二公愈叹其术之非既而化成告去蔡亦上马是时曽待制孝寛同判牧薄晚来防方即坐元因访今日有何事曽曰但闻御史蔡承僖入劄子不知言何等事也语未已内探报今日蔡察院言吕防政兄弟元闻之大骇乃以化成之言告曽公既而吕罢政事实始此也
　　费孝先
　　唐坰知谏院成都人费孝先为作卦影画一人其衣紫持弓箭射落一鸡坰语人曰持弓者我也王丞相生于辛酉即鸡也必因我射而去位则我亦从而贵矣翊日抗防以弹荆公又乞留班颇諠于殿陛上怒降坰为太常寺太祝监广州军资库以是八月被责坰叹曰射落之鸡乃我也【东轩笔録】
　　二
　　自至和嘉祐以来费孝先以术名天下士大夫无不作卦影而应者甚多独王平甫不喜之尝语人曰占卜本欲前知而卦影验于事后何足称耶
　　章郇公
　　章郇公庆厯中罢相知陈州舟蔡河上张方平宋子京俱为学士同谒公公曰人生贵贱莫不有命但生年月日时胎有三处合者不为宰相亦为枢密副使张宋退召术者泛以朝士命推之惟得梁适吕公弼二命各有三处合张宋叹息而已是时梁吕二公皆为小朝官既而梁为相皇祐中熙宁中吕为枢密使皆如郇公之言
　　陈恭公
　　陈执中好阅人而解宾王最受知初为登州黄县令素不相识执中一见即用大勅举京官及后作相又荐馆职宾王仕至工部侍郎致仕家雄于财诸子皆京秩年七十余卒宾王为人方头大口敦厐重厚左足下有黑子甚明大寔亦福人也
　　马尚书
　　马尚书亮知庐州见翰林王公洙为小官马公曰子全似宋尚书异日官至八座日加异待通判嫉之后罗织王公遂以罪免乃曰你这囬更作宋尚书其后王公竟登近侍及卒赠尚书
　　吴处厚
　　予尝谓风鉴一事乃昔贤甄识人物防擢贤才之所急非市井间卜相之流用以贾鬻取资者故春秋单襄公成肃公之徒毎遇防同则先观威仪以省祸福而前世郭林宗裴行俭又考器识以言臧否然亦粗知大槩尝与富文忠公论之文忠曰观子之论多取丰厚者是则屠儿防饦斯皆贵矣余复思之大凡相之所先全在神气与心术更或丰厚其福十全固语曰今王逺角犀丰盈而此顽童穷固则丰盈固贤哲相也
　　杨文公
　　杨公大年尤负藻鉴在翰林日与章郇公共事常言郇公异日作相己所不及又见著作佐郎张士逊知其有宰相器即荐之由此大拜又乡人吴待问尝从公学公语其徒曰汝辈勿轻小吴异日须登八座亦有年寿后皆如其言待问即春卿冲卿父也
　　钱副枢若水尝遇异人相法其事甚怪钱公后杨大年故世称此二人有知人之鉴仲简州人也少习明经以贫佣书大年门下大年一见竒之曰子当进士及第官至清显乃教以诗赋简天禧中举进士第一甲及第官至正郎天章阁待制以卒谢希深为奉礼郎大年尤喜其文每见则欣然延接既去则叹息不已郑天休在公门下见其如此怪而问之大年曰此子官亦清要但年不及中寿尔希深官至兵部员外郎知制诰卒年四十六皆如其言谢希深初以奉礼郎锁防应进士举以启事谒见大年有云曳铃其空上念无君子者解组不顾公其如苍生何大年自书此四句于扇曰此文中虎也由是知名
　　张尧封
　　张尧封者南京进士也累举不第家甚贫有善相者谓之曰视子之相不过一幕职然君贵骨必享王封人初莫晓其防其后尧封举进士及第终于幕軄尧封温成皇后父也后既贵尧封累赠太师中书令兼尚书令封清河郡王由是始悟相者之言【见归田録】
　　李文靖
　　文靖李公沆布衣时先正端公炳知舒州属因事涉江公寔侍行俄而风涛暴作舟几覆时有大校王某者善风鉴曰此有真相孰敢为害何惧之有是日果利涉无虞众皆神其事及公之贵王校尚存焉【魏王语録】
　　张永徳
　　周朝驸马都尉张永徳轻财好施喜延接方士尝遇异人言及时事且曰天下将太平真主已出永徳曰其谁乎曰天意所兆安能识诸然而有事庶几可验公或覩紫黑色属猪人善战果于杀伐者善待之永徳常阴自求访及太祖皇帝勲位渐盛永徳因潜识帝之英表问其生歳在亥永徳骇叹其事乃倾身亲附相得甚欢凡己之所有玩好资用子女玉帛必先恣帝择取有余乃以自奉至国初乃以旧恩礼貌富贵与佐命勲戚同等终太祖世无替焉
　　丁晋公
　　晋公言赵普初罢陇州判官到京至日者王勋卜肆问命次帘下防范鲁公质驺从稍盛叹似此大官修个甚福来得到此勋曰员外即日富贵更强于此何足叹羡往往便为交代亦未可知后果如其言【晋公谈録】
　　僧奉真
　　四明僧奉真良医也天章阁待制许元为江淮发运使奏课于京时方欲入对而其子疾亟瞑而不食惙惙欲死逾宿矣使奉真视之曰脾已絶不可治死在明日元曰观其疾势固知其不可救今方有事须陛对能延数日之期否奉真曰如此似可诸脏皆已衰而肝脏独过脾为肝所胜其气先絶一脏絶则死若急防肝气令肝气衰则脾少缓可延三日过此无术也乃投药至晚乃能张目渐苏而能食元甚喜奉真曰此不足喜肝气暂舒耳无能为也后三日果卒
　　闽王延政
　　闽中王氏兄弟寻干戈之衅延政以建汀二州称帝国号大殷郊坛于郎山以延平县为铎州以将乐县为镛州凡四州焉立三年为江南所灭延政归金陵至鄱阳有一僧求见且言大王此去当有三大厄过是无咎矣因馈之药凡大赤丸二小緑丸十云毎晨起即服大赤丸一至暮以五小丸下之复涤洗以寘鞶囊以备迭饵时中主多置鸩内宴独赐巵酒延政既饮便已昏醉坐不安席而起趋出使人视之至宫外大呕吐通夕无恙又月余复宴苑中如前赐酒便已昏醉如是者三即时吐无所苦中主谓其有天助不敢复图之建饶州为永平军以延政为节度使封光山王延政祖潮光州故也延政至鄱阳泊船故处复见其僧云当以药见还三厄无忧矣在镇数年以寿终
　　陈昭遇
　　陈昭遇者岭南人善医随刘鋹归朝后为翰林医官所治疾多愈世以为神医纯朴不读书诘其所习不能答尝语所亲曰我初来都下持药囊抵宁垒中日阅数百人其风劳冷气之皆黙识之然后视老幼虚实按古方用汤剂鲜不愈者实未尝寻脉诀也庄周所谓悬解董遇以为读书百遍义自见岂是谓欤
　　吴越王钱镠
　　世言钱镠年老一目失明闻中朝国医胡某者善医上言求之晋祖遣医泛海而往医视其目曰尚父可无疗此当延六七歳寿若决瘼去内瘴眼即复旧但虑损福耳镠曰吾得不为一目鬼于地下足矣愿医尽其术以疗之当厚报医为治之复故镠大喜丸赂医金帛宝带计五万缗具舟送医归京师医至镠卒年八十一矣医之孙收得镠与其祖书数幅曽孙惟演赎得亲见焉
　　太宗校医人
　　贾黄中为礼部侍郎兼起居监察中风卒太宗悼惜之切责诸医大搜京城医工凡通神农本草黄帝难经素问及善针炙药饵者校其能否以补翰林医学及医官院祗
　　王继忠
　　真宗为开封尹呼道衢中鐡盘市卜一瞽者令张耆夏守赟杨崇勲左右数辈揣听声骨日因以为娱或中或否独相王继忠瞽者骇之曰此人可讶半生仕中朝半生事外国真宗笑而遣去继忠后为观察使高阳搃管咸平六年敌冦望都与敌酣战至一夜敌骑合围数十重徐战徐行欲傍西山而遁至城陷被俘上闻之甚嗟悼景徳初敌人乞和继忠与撰奏章而讽劝诱掖大有力焉朝廷方知其存后每歳遣使真宗手封御带药茗以赐焉继忠服汉章南望天阙称未死臣哭拜不起圣体起居下避敌嫌以其姿仪雄美敌以女妻之封伪吴王改姓耶律卒于外国为陷畨王氏也【见玉壶清话】
　　史炤母张氏
　　史中晖之母张氏能知人观其所为而知其贵贱贫富文潞公张杲卿高敏之吕公初举进士时皆馆其家极礼待之言潞公杲卿敏之大贵公初有名而不达后皆如其言中晖名炤为光禄卿公初终于大理寺丞国子监直讲【见东斋记事】
　　寇忠愍
　　寇忠愍初登第授大理评事知归州巴东县时唐郎中谓方为郡夕梦有人告云宰相至唐思之不闻朝廷有宰相出镇者晨兴视事而疆吏报寇廷评入界唐公骇喜出迎郊劳见其风神秀伟便以公辅待之且出诸子罗拜唐新饰勒置防之左寇既归船其子极白其父曰适者寇屡目此宜即送之寇果询牙校何人知吾欲此对以十四秀才既而力为延誉遂于孙汉公榜中甲第成名【见倦游杂録】












　　事实类苑卷五十
　　钦定四库全书
　　事实类苑卷五十一　　　宋　江少虞　撰占相医药
　　贵人识贵人
　　马尚书亮以尚书员外御史直馆使淮南时吕许公夷简尚为布衣方侍其父罢江外县令亦至淮甸尚书求见马公一阅知其必贵遂以女妻之后公果为宰相马公知江宁府时陈恭公执中以光禄寺丞经过马接之极厚直谓曰寺丞他日必至真宰令其数子出拜曰愿以老夫之故他日得在陶铸之末曾谏议致尧性刚介少许可一日在李侍郎虚已坐上见晏元献公晏李之壻也时方为奉礼郎諌议熟视之曰晏奉礼他日贵甚但老夫耄矣不及见子为相也吕许公夷简为相日文潞公来谒许公改容礼接因语之曰太博去此十年当践某位夏英公竦谪守黄州时厐頴公司理防政英公曰厐司理他日当贵逺过于我既而四公皆至元宰古云贵人多识贵人信有之也
　　状元多同歳
　　本朝状元多同歳此于星厯必有可推者但数问术士无从而晓之尔前徐奭梁固皆生于乙酉王曾张思得皆生于戊寅吕泰杨寘皆生于甲寅贾黯郑獬皆生于壬戌彭汝砺许安世皆生于辛巳陈尧咨王整皆生于庚午
　　择壻
　　晏元献判西京范希文以大理寺丞丁忧推掌西监一日晏谓范曰吾一女及笄仗君为择壻范曰监中有二举子富臯张为善皆有文行他日皆至卿辅并可壻也晏曰然则孰优范曰富修谨张疎俊晏曰唯即取富臯为壻臯后改名即丞相郑国公富弼也
　　择妻
　　龙图刘公煜未第前妻赵尚书晃之长女早亡而赵氏犹有二妹皆未适人既而刘公登科晃已捐馆夫人复欲妻之使媒妁通意刘公曰若是武有之徳则不敢为姻如言禹别之州则庶可从命盖刘公不欲七姨为匹意欲九姨议姻故也夫人诘之曰谚云薄饼从上揭刘郎才及第岂得便简防人家女刘曰非敢有择但七姨骨相寒薄非某之匹九姨乃宜匹遂娶九姨后生七子凡忱皆至大官七姨后适闗生竟不第落薄寒馁暮年刘氏飬之终身【见青箱襍记】
　　年命同
　　太尉程公戡侍郎掌公禹锡俱以庚寅三月十日生程子时掌午时二公同年及第程作枢副使晚年帅安建节而掌以工部侍郎致仕位不迨于程而二公享年不差程以治平三年二月薨掌以其年三月捐馆
　　二
　　翰林王公洙修撰钱公延年俱以丁酉八月巳时生王十九钱二十日钱以嘉祐二年六月卒卒时王公已病或谓王公起于寒素早歳蹇剥庶可以免乎侍郎【阙】公曰钱虽少年荣进晚节滞留王虽早歳奇蹇晚节迁擢长短比析祸福均王公竟不起
　　三
　　梁少卿吉甫宋郎中咸俱以乙未八月二日生梁申时宋巳时梁年二十八已为太子中舍通判饶州而宋犹未第客游鄱阳有日者妙于星术宋往叩之日者曰秀才命似本州通判他日官职亦相类寿则过之后皆如其言
　　四
　　王端明素卢太尉政俱以丁未八月二十四日辰时生而王出于贵胄卢起于军伍王卒于边藩卢薨于殿帅事皆略同亦可怪也但卢之寿考有过于王得非少年微贱耶
　　五
　　张尚书方李给事徽之王秘监端俱以丁未九月二十三日生张酉时李夘时王戌时迄今皆致政康强
　　六
　　刘忱过鸣犊岭见所由张秀问其年甲与忱同辛酉八月二十四日生刘午时秀巳时张后陜西郊用有功累官至团练使卒卒之年忱任利路运使因出廵乘轿扑落崖亦几于死
　　寇莱公骨似卢多逊
　　初寇莱公年十九擢进士第有善相者曰君相甚贵但及第太早恐不善终若功成早退庶免深祸骨类卢多逊耳后果如其言【渑水燕谈録】
　　卜者一日阅四宰相
　　张邓公尝谓予曰某举进士时寇莱公游相国寺诣卜肆卜者曰二人皆宰相也既出逢张相公齐贤王相公随后往诣之卜者大惊曰一日之内而有四宰相四人相顾而笑以退因是卜者日消声誉不复有人问之卒穷饿以死而四人者其后皆为宰相公欲为之作传未能也是时邓公已致仕犹能道其姓名今予久则又忘其姓名矣其人亦可哀也哉
　　官不可妄得
　　予姻家朝散郎王九龄尝言其祖贻永侍中有女嫁诸司使夏偕因病危甚服医朱严药遂差貂蝉喜甚置酒庆之女子于坐间求为朱严奏官貂蝉难之曰今歳恩例已许门医刘公才当明年女子乃哭而起径归不可留貂蝉追谢之遂召公才谕以女子之意转是歳恩命以授朱严制下之日而严死公才乃属王公曰朱严未受命而法容再奏公然之再为公才请及制下公才之尉氏县使人召之公才方饮酒闻得官大喜遂暴卒一四门助教而死二医官不可妄得况其大乎
　　栢继邕
　　栢继邕者善为小儿医学月余皇女疾呼继邕切脉皇女遥见衣緑官人以绯袍之而入以白上即赐绯袍
　　艾谓之一壮
　　医用艾一灼谓之一壮以壮人为法其言若干壮壮人当依此数老幼羸弱量力减之【沈括笔谈】
　　分曹围碁
　　四人分曹共围碁者有术可令必胜以我曹不能者立于彼曹能者之上令求急先攻其所必应则彼能者为其所制不暇恤局则可以我曹能者当彼不能者此虞卿鬭马术也【沈括笔谈】
　　须髪眉所主脏
　　医者所论人须髪眉虽皆毛类而主五脏各异故有老而须白眉髪不白或髪白而须眉不白者脏气有所偏故也大率髪属于心禀火气故上生须属于肾禀水气故下生眉属肝故侧生男子肾气外行上为须下为势故女人宦人无势亦无须而眉髪无论男女则知不属肾也【沈括笔谈】
　　鸡卜
　　史记称四夷各异卜汉书亦称粤人以鸡卜信有之矣元丰中予为大理丞断岭南奏案韦庻为人所杀尸在潭中求之弗获庻妻何以铛就岸防煑鸡子卜之呪曰侬来在个泽里来在别处少顷鸡子熟剖视则侬韦全曰鸡卵得侬尸在潭里果得之然不知所谓得侬者其兆何如也【见青箱杂记】
　　羊卜
　　西戎用羊卜谓之防焦卜师谓之厮乩【坚奚反】以火灼羊髀骨间视其兆谓之死防焦其法兆之上为神明近脊处为坐位坐位者主位也近旁处为客位盖西戎之俗所居正寝常留中一间以奉鬼神不敢居之谓之神明主人乃坐其旁以此占主客胜负又有先呪粟以食羊羊食粟则自摇其首乃杀羊视其五脏谓之生防焦其言极有验委细之事皆能言之生防焦土人尤神之【沈括笔谈】
　　服石
　　医之为术茍非得于心而恃书以为用者未有见能臻其妙如术能动钟乳石按论曰服钟乳当终身忌术五石诸散用钟乳为主复用术理极相反不知何谓予以问老医皆不能言其义按乳石论云石性虽温而体本冷重必待其相蒸薄然后发如此则服石多者势自能相蒸若更一药蒸之其发必甚五石散襍以众药用石殊少势不能蒸须借外物激之令发尔如火少必因风气所鼓而后发火盛则鼓之反为害此自然之理也故孙思邈云五石散太猛毒宁食野葛不服五石遇此方即须焚之勿为含生之害又曰人不服石庶事不佳石在身中万事休泰惟不可服五石散盖以五石散聚其所恶激而用之其发暴故也古人处方大体如此非此书所能尽也况方书乃多伪襍如神农本草最为旧书其间差舛尤多医不可以不知也【沈括笔谈】
　　服芎防暴死
　　予一族子旧服芎防郑叔熊见之云芎防不可多服多服人暴死后族子果无疾而卒又予姻家朝士张子通为因病脑气服芎防甚多亦一旦暴亡予皆目见者【沈括笔谈】
　　苦参损腰
　　予尝苦腰重久坐则旅距十余歩然后能行有一将佐见予曰得无用苦参洁齿否予时已病齿数年笑曰此病由也苦参入齿其气伤肾能使人腰重后有太常少卿舒昭亮用苦参揩齿歳久亦病腰自后悉不用苦参腰病皆愈此皆方书旧不载者【沈括笔谈】
　　长松治大风
　　释普明齐州人久止灵岩晚游五台得风疾眉髪俱坠百体腐溃哀号苦楚人不忍闻忽有异人教服长松明不知识复告之云长松生古松下取根饵之皮色如荠苨长三五寸味防苦类人参清香可爱无毒服之益人兼解诸毒明采服不旬日毛髪俱生顔貌如故今并代间士人多以长松杂甘草干山药为汤煎服甚佳然本草及诸方书皆不载独释慧祥作清凉传始序之然失于怪诞【见渑水燕谈】
　　丹砂
　　予中表兄李善胜曾与数友辈链朱砂为丹经歳余因沐砂再入鼎误遗下一块入他丸服之遂发感冒一夕而毙朱砂至良药初生婴子可服因火力所变遂能杀人以变化相对言之既能变而杀人则宜有能生人之理但未得其术耳以此知神仙羽化之方不可谓之无然亦不可不戒也【笔谈】
　　治面疡
　　杨嵎为光禄寺丞直史馆疡生于颊连齿辅车外肿若覆瓯内溃出脓血不辍吐之甚痛楚医为疗之百方弥年不差或语之曰天官疡医中有名方何不试用嵎乃案疡医疗疡必攻以五毒合黄堥实石胆丹砂雄黄碁石其中烧之三日三夜烟上着以鸡羽扫取以注创恶肉破骨尽出嵎即依方注药疮中少顷朽骨速溃出疾遂愈至今十五年嵎见任主客员外郎【见谈苑】
　　疗齿
　　莹丙午歳访辰师张不疑帅正时不疑方五十齿少疎摇咀嚼颇艰后熙宁丁巳不疑师鼎复见招为武陵之游凡巨脔大胾利若刀截时已六十二矣余怪而诘焉得药固之时予满口摇落危若悬带谩以此药试之輙尔再固求此方以疗病齿者凡用之皆効题曰西岳莲花峰神传齿药方序曰凡亨在天圣中结道友登岳顶斋宿祈祠方已遍游三峰酌大工泉至明星馆于故基下得断碑数片髣髴有古文洗涤而后可辨读之乃治口牙乌髭药歌一首虑歳浸日久剥裂不完遽録以归而后朝之名公巨卿访山中故事语及者皆传之修制以用其効尝应歌曰猪牙皂角及生姜西国升麻蜀地黄木律旱莲槐角子细辛荷叶要相当青盐等分同烧煅研煞将来使最良揩齿牢牙髭髪黒谁知世上有仙方不疑晚学益深经史防革讲摩纵横文章歌诗举笔则就着括异志数万言倦游録八卷观其余蕴错于胸中与余武陵之别慨然口占二诗云忆昔荆州屡适从当时心已慕防鸿渚宫禅伯唐齐已淮甸诗豪宋恵崇老格疎闲松倚润清谈把酒坐生风史官若覔高僧事莫把名参技术中又云碧嶂孤云苒苒归相携情密异常时余生歳月能多少此别应难后约期风义见于诗焉【玉壶清话】
　　进火锨草方表
　　臣闻食石饮水可作充肠之馔饵松食栢亦成拯病之方是以疗饥者不假于珍羞愈病者何烦于异术既获济时之药敢陈被物之形不耻管窥輙干天听臣诚惶诚恐稽首顿首臣谓四时推运负阴阳者必有可观万彚发生吐风云者宁无所益俱承帝力咸荷天休或叨摘采之知愿试苦辛之效伏惟崇文广武仪天尊道应真祐徳上圣钦明仁孝皇帝陛下慈深悯物道切忧民行百王久坠之文纳羣后可言之事以至恩沾兆庶信及豚鱼风顺而灾沴不生天地和而黎元尽防宸衷不倦圣意难穷臣因听政之余备阅古方之秘尽医民瘼徧计物情唐太宗轻剪龙须唯恩一将宋高祖碎舂琥珀止慰三军焉能并吾皇广添歴代之宝书甄别三王之闿泽咸苏万有溥活羣生日月久照之方明幽罔间华夏升平之俗造次奚论臣遭逢盛时歌謡景泰知皇风之下逮极圣虑之犹劳下恶缄言常思报効既服唐虞之教尚乖葵藿之能淼淼羣流已遂朝宗之望茫茫列曜既谐拱极之诚是以不度僣渝輙形简牍事稍同于葑菲理切近于刍荛臣所闻奏者因换当州龙兴观元始天尊三皇大帝殿基掘得一小石碑内说修养气术并草药方二件臣依方差人访问采覔其草颇有其异金银线素根紫防对节而生蜀号为火锨草茎叶颇同苍耳不费登高厯险每常求少获多急采非难广收甚易倘勤久服旋见神功谁知至贱之中乃有殊常之效微臣自吃至百服眼目轻明即至十朝髭须乌黑筋力颇健其効多端臣本州右都押衙罗一守曾因中风坠马失音不语臣与十服其病立愈又太恵寺中和院僧司副正明数天师智严年垂七十忽患偏风行履妨废臣与十服旬日病瘳又有玉局化主道士皇甫因上元日与合城奏醮中风口眼防斜时时吐瀑臣与十服立便得瘥今輙修合一百剂谨差本畨职贡吏元龟奉表奉进臣无任瞻望圣恩激切屏营之至谨奏【见忠定公语録】













　　事实类苑巻五十一
<子部,杂家类,杂纂之属,事实类苑>
　　钦定四库全书
　　事实类苑卷五十二　　　宋　江少虞　撰书画技艺
　　太祖赐翰林院书画
　　太祖平江南赐本院书三千卷皆纸札精妙多先唐旧书亦有是徐锴手校者其后散失过半惟演再入院编排得千余卷而不成部帙其三史三国志晋书即是晁逈李宗谔在院时奏请其书即署部帙
　　二
　　太祖平江南所得图画赐本院初有五十余轴及景徳咸平中只有雨村牧牛图三轴无名寒芦野鸭三轴徐熈笔五王饮酪图二轴周文举笔亦令重装背焉【见金坡遗事】
　　秘阁藏书
　　端拱元年以崇文院之【阙】常置秘阁命吏部侍郎李志兼秘书提防并御图书选三舘书本正万卷实之置直秘阁及校理之职命至择其人奏置吏以内侍监之其外省自百司秘阁列于集贤之下写御书及百余卷即秘监以奉进御退藏于秘阁内居从中降图画及前贤李王迹数千轴以藏之淳化中始造阁成上飞白书额亲幸召近臣纵视图籍赐宴又以供奉僧元蔼所写御容二轴藏于阁【见杨文公谈苑】
　　置御书院
　　翰林学士院自五代以来兵难相继待诏军习王书以院体相传字势轻弱笔体无法凡诏令刻石皆不足观太宗留心笔札即位之后募求善书许自言于公车置御书院首得蜀人王着以士人任簿尉即召为御书院只候迁翰林侍书着善草独歩一时取智永禅师真草千字文缺数百字着补之刻石但见形范而无神妙世亦寳重之修东岳庙立碑命著书着时仕著作佐郎辞以官卑不题刻即日迁著作郎时吕文仲为翰林侍读与着更侍禁中太宗每歳九月后至暮夜即召宿直侍书及待诏书艺于东门北偏小殿内张烛令对御书字或问以外事常至一夜而罢着善大书其笔甚大全用劲毫号散卓笔市中鬻者一管百钱初以纸一畨令书八字又一畨分书六字又一畨书四字又一畨两字又一畨一字皆极于遒劲上称善厚赏之着后官至殿中侍御史赐金紫太平兴国中选善书者七人补翰林待诏各赐绯银鱼袋十枚并兼御书院祗更配宿两院余者以次补外官自是内著书诏笔体一变灿然可观人用传寳逺追唐室矣【见杨文公谈苑】
　　秘阁画
　　太宗皇帝淳化元年八月内出古画墨迹百一十四轴藏之阁上有唐太宗明皇晋王羲之献之庾亮梁萧子云唐欧阳询顔真卿桞公权懐素懐仁墨迹顾恺之画维摩诘像韩干马薛稷鹤戴嵩牛及近代东丹王李赞华千角鹿西蜀黄筌白兎一时之妙也今懐仁墨迹维摩诘像韩马薛鹤皆不存考之积年旧籍亦不复载大中祥符八年荣王宫火延烧秘阁然则书画岂亦有亡逸耶秘书省请以秘阁所藏墨迹未经太宗庙摹刻者刋于中有防从之至建中靖国元年四月二十二日内出缗钱十五万趣其工以八月旦日毕厘十卷上之东丹王名突欲阿保机之长子也唐同光中从其父攻渤海扶余城下之改为东丹国以突欲为东丹王保机死其母立其次子突数欲自以失位且畏逼遂归中国唐明宗赐姓李氏名赞华出镇滑州賛华尤工画归朝载书数千卷自随亦能为五言诗其子尤欲亦善丹青千角鹿出塞外观其所画诚妙笔也五星二十八宿真形图卷首题梁令瓉姓名而以箕宿为风星盖避明皇讳也此虽不知画者为谁要是唐人妙笔耳然经星惟有十二宿初疑亡去其余徐观其用笔次第所画至是而止耳昔吴道子画壁下笔未尽处后之人终莫能继岂妙于艺者当啬其巧而不欲尽耶傅古龙用笔简劲虽柝缣败裂而神气活动曽不少亏牧羊图品格洒落皆妙作也比于下库故画中得之因加整治藏之阁上牧羊图乃曽氏子以罪籍没然验其印记盖太平兴国初禁印所蓄画也不知外人何自得之千角鹿五星二十八宿真形图傅古龙牧羊图崇宁四年八月有防取入内留之【见蓬山志】
　　太宗碁品第一
　　太宗碁品至第一待诏有贾者臻于絶格时人以为王积薪之比也杨希紫蒋元吉李应昌朱懐璧亦皆国手然非之敌嗜酒病死上痛惜之末年得洪州人李仲年甚少而碁格絶胜可侔于歳余亦卒朝臣有潘慎修蒋居才亦善碁至三品内侍陈好至第四品多得侍碁自而下皆受三道慎修受四道好受五道慎修常献诗云如今乐得仙翁术也怯君王四路饶又作碁说千余言以献上嘉叹之皆渉治道【见杨文公谈苑】
　　拨镫法
　　钱邓州若水尝言古之善书鲜有得笔法者唐陆希声得之凡五字擫押钩格抵用笔双钩则防画遒劲而益妙矣谓之拨镫法希声自言昔二王皆传此法自斯公以至阳氷亦之希声以受沙门光入长安为翰林供奉希声未逹以诗寄光曰笔下龙蛇似有神天池雷雨变逡廵寄言昔日不手应念江头洴澼人光感其言因引荐希声于贵幸至宰相刁衎言江南后主得此法书絶劲复増二字曰导送今待诏尹熈古亦得之而所书为时之絶李无惑工篆亦得其法查道始习篆患其体势柔弱熈古教以此法仍用双钩用笔经半年始习熟而篆体势劲直甚佳
　　墨
　　仁宗嘉祐中宴次羣臣于羣玉殿尝以其墨赐之曰新安香墨其后翰林诸君承赐者皆廷珪双脊龙尤为佳品【出渑水燕谈】
　　草书
　　凡章草小草防画皆有法不可率意辄书近年李君简善草书太宗甚爱之以赞善大夫直御书院王词宗亦习而不能精谚云信速不及草书家贫不辨素食言其难卒置也然小草尤难
　　僧喜书
　　近年释子中多善书者庐山僧颢彬茂蒋善王书闗右僧梦贞善桞书浙东僧苑基善顔书多写碑石印板皆不下前辈寿春僧恵崇善王书又其次
　　张维
　　公言张维者蜀人也为沙门后反初尤善王书絶得懐素之骨世鲜能及之王嗣宗曽荐于今上召试御书院维自负其能少所可意于院内环视诸人所书不觉微笑众怒共排之止得秘阁为稽书不就景徳末扈驾谒陵还经郑州从幸开元寺观新塔僧前揖言闻公深信内典愿为之碑因诺之后为撰碑维为真书一时之絶也维贫薄甚后寄死人家
　　缙云醖匠
　　缙云置一匠善酝经手者罔不醇美尝令写其方俾建安酒家造之味不佳因召匠诘方之谬匠曰方尽于是矣然其酘浆随天气温炎寒凉量多少之数均冷暖之节揽匀洽尝味体测此不可口授但能心晓耳家二子亦不能其要此亦庄子斵轮之意也【见杨文公谈苑】
　　王舎城寺璧
　　北都临清县北有王舎城僧寺东一古殿皆吴生画佛像旁有题记类禇河南笔法国朝已来奉使大僚皆道出寺下例往观之题名粉板或则取一二像今且尽矣
　　秘府书画
　　秘府书画予尽得观之二王真迹内三两卷有陶谷尚书防尾者尤竒其画梁令瓉二十八宿真形图李思训着色山水韩【阙】水牛东丹王千角鹿其江南徐熈暨蜀黄筌父子画笔甚多
　　画三朝圣迹
　　皇佑中仁宗命待诏髙尧明辈尽出三朝圣迹一百事人物才寸余宫殿山川车马仪卫咸具诏学士李淑等【阙】


　　寿圣寺画壁
　　王鉷防陜州聚天下良工画寿圣寺壁为一时妙絶画凡二十八人皆杀之同为一坎瘗于寺西厢使天下不复有此笔其不道如此至今尚有十余堵其间西廊迎佛舎利东院佛母壁最竒妙神彩皆欲飞动又有鬼母瘐佛二壁差次其余亦不甚过人
　　摹字
　　世之摹字者多为笔势牵掣失其旧迹惟当横摹之泛然不问其防画惟旧迹是循然后尽其妙也
　　散草
　　古人以散笔作书谓之散近歳蔡君谟又以散笔作草书谓之散草或曰飞草其法皆生于飞白亦自成一家【见笔谈】
　　画防
　　淳化甲午李顺乱蜀张乖崖平之伪蜀僣侈其宫室规模皆王建孟知祥乘其弊而为之公至则尽损之如列郡之式郡有西楼前有堂防屏乃黄筌画双鹤花竹怪石甚众名曰双鹤防南壁有黄氏画湖滩山水双鹭二般画妙格冠于两川贼锋既平公自壊屋尽置画为一堂名曰画防【见湘山野録】
　　辨画绢
　　唐彦猷侍读询弟彦范诏俱擅一时才雅之誉彦猷知书好古彦范文章气格髙简不屈疎秀比六朝人物尤精翰墨遣一小札必精致成妙品忽一客擕黄筌梨花卧鹤于花中敛羽合目其态逼真彦猷蓄画最多开箧蜀之赵昌唐之崔彜数名花较之俱所不及题曰锦江钓叟黄荃笔彦猷赏其半因暂留斋中少玩其绢色晦淡酷类缣彦猷讶其图角有巨印徐润揭而窥之乃和买绢印彦范知世故大笑曰和买始于祥符初因王勉知颖州歳大饥出府钱十万缗与民约曰来年蚕熟每贯输一缣谓之和买自尔为例黄筌唐末人此后人矫为也遂还之不受其诬也
　　书字肥瘦
　　唐初书字得晋宋之风故以劲健相尚至禇薛则尤极瘦硬矣开元天寳已后变为肥厚至苏灵芝辈几于重浊故老杜诗云书贵瘦硬方通神虽其言为篆字而发亦似有激于当时也贞元元和已后柳沈之徒复尚清劲唐末五代字学大壊无足观者其间王凝式国初李建中妙絶一时而行草结字亦主于肥厚至李昌武以书著名而不免于重浊故欧阳永叔评书曰书之肥者譬如厚皮馒头食之未必不佳而世命之为俗物矣亦有激而云耳江南李后主鄙之曰真卿之书有楷法而无韵处正如义手并脚田舎汉耳【见东轩笔録】
　　蜀人善画者
　　蜀有孙太古知微善画山水仙官星辰人物其性髙介不娶隐于大靣山时时往来导江青城故二邑人家至今多藏其画亦尝画于成都今寿宁院十二曜絶精妙有先君题记在焉又有李懐襄者成都人亦善山水又能为水石翎毛其尝所居及寝处皆置笔虽夜中酒醒睡觉得意时急起画于地或被上运指模写之则丘壑悉如所为也又有赵昌者汉州人善画花每朝晨露下时绕槛栏谛玩手中调彩色写之自号写生赵昌人谓赵昌画染成不布彩色验之者以手扪摸不为采色所隐乃真赵昌画也其为生菜折枝果尤妙三人者平生至意精思一发为画故其为士而能名于世又有王有者汉州卒也州将每令赵昌画则遣有服事供应是以其画遂亚于昌其为人亦清洁有巧思非卒之流辈也【见东斋记亊】
　　叶子格
　　叶子格者自唐中世以后有之说者云因人有姓叶号子青者撰此格因以为名此说非也唐人藏书皆作卷轴其后有叶子其制似今策子凡文字有备检用者卷轴难数卷舒故以叶子写之如吴彩鸾唐韵李郃彩选之类是也骰子格本备检用故亦以叶子写之因以为名耳唐世士人宴聚盛行叶子格五代国初犹然后渐废不今其格世或有之而人无知者惟昔杨大年好之仲待制简大年门下客也故亦能之大年又取叶子歌名红鹤皂鹤者别演为鹤格郑宣徽戬章郇公得象皆大年门下客也故皆能之予少时亦有此二格后失其本今絶无知者【见归田録】
　　投壶格
　　司马温公既居洛每对客谈诗赋文或投壶以娱宾公以旧格不合礼意更定新格以为倾邪险诐不足为法而旧图为竒箭多与之算如倚干带剑之类合皆废其算以罚之颠倒反覆恶之大者奈何以为上如倒中之类今当尽废旧列壶中之算以明逆顺大扺以精密者为工偶中者为下使夫用机徼幸者无所措手此足以见公之志虽嬉戏之间不忘于正也【渑水燕谈】
　　张僧繇画壁
　　保定军东北数里【阙】路噇一小寺殿后照壁旧有画水世传张僧繇笔势若揺动真名手也熈宁初地震壁壊好事者或取一二段藏去今无复可见矣
　　近时名画
　　近时名画李成巨然山水包鼎虎赵昌花果成官至尚书郎其山水寒林往往人家有之巨然之笔惟学士院玉堂北壁独存人间不复见也包氏宣州人也世以画虎名家而鼎最为妙今子孙犹以画虎为业而曾不得其彷佛也昌花写生逼真而笔法软俗殊无古人格致然时亦未有其比
　　玉堂画壁
　　玉堂北壁旧有董羽画水二堵笔力甚劲势若动揺其下三尺颇有雨壊处苏易简为学士尤爱重之苏适受诏知举将入南宫语于同院韩丕使召工完葺之苏既去韩不择名手呼圬者汚墁其半而用采画槛栏以承之苏出见之怅恨累日命水洗涤而痕迹至今尚在时人以苏之鉴尚韩之纯朴两重焉【金坡遗事】
　　君谟润笔
　　蔡君谟既为余书集古目録序刻石其字尤精劲为世所珍余以防须栗尾笔铜緑笔格大小龙茶惠山泉等物为润笔君谟大笑以为太清而不俗后月余有人遗予以清泉香饼一箧者君谟闻之叹曰香饼来迟使我润笔犹无此一种物兹又可笑也清泉地名香饼石炭也用以焚香一饼之大可终日不灭【见庐陵居士归田録】
　　王揵链金
　　真宗朝有王揵者汀州长汀人少时薄游江介至星子县夜宿逆旅遇道士授黄白术未尽其要后再遇其人于茆山相擕至歴阳指示灵草又以和合宻诀诚皆有验仍别付灵方环剑绒縢之书戒曰非遇人君慎勿轻述揵后以徉狂犯禁配流岭南时供奉官阁门祗谢徳权适总兵颇闻其异揵后窜归阙下权乃馆于私第链成药银上进真宗异之命军籍使刘承珪诘其事揵以师戒甚严终不敢泄唯愿见至尊面陈于是承珪乃为揵改名中政俾诣登闻始得召见即授揵许州散掾留止京师寻授神武将军致仕仍给全俸迁髙州刺史康州团练使前后贡药金银累巨万数辉彩絶异不类世寳常时赐臣下天庆观金寳牌即其所铸金也然中政亦不敢妄贾唯周济贫乏崇奉仙释而已今汀州开元寺乃其施财所建也卒赠镇南军节度此近古所未有也【见青箱杂録】
　　雪中芭蕉
　　书画之妙当以神防难可以形器求也世之观画者多能指摘其间形像位置采色瑕疵而已至于奥理造者罕见其人如彦如画评言王维画物多不问四时如画花往往以桃杏芙蓉莲花同画一景予家所藏摩诘画袁安卧雪图有雪中芭蕉此乃得心应手意到便成故其理入神迥得天意此难可与俗论也谢赫云卫恊之画虽不该备形妙而有气韵凌跨羣雄旷代絶笔又欧阳文忠盘车图诗云古画画意不画彩梅诗咏物无隠情忘形得意知者寡不若见诗如见画此真为识画也
　　黄梅出山图
　　王仲至阅吾家画最爱王维画黄梅出山图盖其所图黄梅曹溪二人气韵神检皆如其为人读二人事迹还观所画可以想见其人
　　按乐图
　　国史谱言客有以按乐图示王维维曰此霓裳第三叠第一拍也客未然之引工按曲乃信此好竒者为之凡画奏乐止能画一声不过金石管弦同用一字耳何曲无此声岂独霓裳第三叠第一拍也或疑舞节及他举动拍法中则有竒声可验此亦不然霓裳曲凡十三叠前六叠无拍至第七叠方谓之叠遍自此始有拍而舞作故白乐天诗云中序擘騞初入拍中序即第七叠也第三叠安得有拍但言第三叠第一拍即知其妄也或说尝有人观画弹琴图曰此弹广陵散也此或可信广陵散中有数声异他曲如泼攦之类是也
　　沈括论画
　　画牛虎皆画毛惟马不画予尝以问画工工言马毛细不可画予难之曰鼠毛更细何故却画工不能对大凡画马其大不过盈尺此乃以大为小所以毛细而不可画防乃如其大自当画毛然牛毛亦是以大为小理亦应见毛但牛虎深毛马浅毛理有别故名笔为小牛小虎虽毛但畧拂拭而已若务详宻翻成冗长约畧拂拭自有神观迥然生动难可与俗人论也若画马如牛虎之大者理当画毛盖见小马无毛遂亦不□此庸人袭迹难可与论理也又李成画山上亭舘及楼塔之类皆仰画飞檐其说以为自下望上如人平地望塔檐间见其榱桷此谬论也大抵山水之法大观小如人观假山耳若同真山之法以下望上只合见一重山岂可重重悉见兼且不应见其溪谷间事又如屋舎亦不应见中庭及后巷中事若人在东立则山西便合是逺境人在西立则山东却合是逺境似此如何成画李君盖不知以大观小之法其间折髙折逺自有妙理岂在折屋角也画工画佛身光有匾圆如扇者身侧则光亦侧此大谬也渠但见雕本佛耳不知此光常圆也又有画行佛光尾向后谓之顺风光此亦谬也佛光乃定果之光虽刼风不可动岂常风能揺哉【出笔谈】



　　事实类苑卷五十二
　　钦定四库全书
　　事实类苑卷五十三　　　宋　江少虞　撰书画技艺
　　字讹
　　古文自变其法已错乱后转为楷字愈益讹舛殆不可考如言有口为吴无口为天按字书吴字本从口从夬音捩非天字也此因近世谬从楷法言之至如两汉篆文尚未废亦有可疑者如汉帝以隠语召东方朔云先生来来解云来来枣也按枣字从束音刺不从来此或是后人所非当时语如卯金为刘货泉为白水真人此出于纬书乃汉人之语按刘字从丣音酉从金如桺畱駵皆从丣非卯字也货从贝真乃从具亦非一体不知縁何如此字书与本史所记必有一误也
　　韩偓墨迹
　　唐韩偓为诗极清丽有手写诗百余篇在其四世孙奕处偓天福中避地泉州之南安县子孙遂家焉庆厯中予过南安见奕出其手迹字极醇劲可爱后数年奕诣阙献之以忠臣得司士防军终于殿中丞又予京师见偓送光上人诗亦墨迹也与此无异
　　画佛圆光
　　名画録吴道子尝画佛留其圆光当大防中对万众举手一挥圆中运规观者莫不惊呼画象为之自有法但以肩倚壁尽臂挥之自然中规其笔画之粗细则以一指拒壁以为凖自然均匀此无足竒道子妙处不在于此徒惊俗眼耳
　　晋宋人墨迹
　　晋宋人墨迹多是吊防问疾书简唐贞观中搜求前世墨迹甚严非吊防问疾书迹皆入内府士大夫家所存皆当日朝廷所不取者所以留至今
　　鲤鱼鳞
　　鲤鱼当脇一行三十六鳞鳞有黒文如十字故谓之鲤文从鱼里者三百六十也然井田法即以三百歩为一里恐四代之法容有不相袭者
　　沈括论书
　　予从子辽喜学书尝论曰书之神韵虽得之于心然法度必资讲学尝谓世之作字分制无法凡字有两字三字四字合为一字者须字字可拆若笔画多寡相近者须令大小均停所谓笔画相近如杀字四字合为一当使防木几又四者大小皆均如歩字乃二字合当使止与少二者大小长短皆均若笔画多寡相逺即不可牵强使停寡在左则取上齐寡在右则取下齐如从口从金唫即取上斋扣则取下齐如从尗从又及从口从胃三字合者多寡不同则叔当取下齐喟当取上齐如此之类不可不知又曰运笔之时常使意在笔前此古人之良法也
　　乐毅论
　　王羲之书旧唯乐毅论乃羲之亲笔书于石其他皆纸素所传唐太宗装取二王墨迹唯乐毅论石本在其后随太宗入昭陵朱梁时耀州节度使温韬发昭陵得之复传人间或曰公主以伪本易之元不曽入圹本朝入髙绅学士家皇佑中绅之子髙安世为钱塘主簿乐毅论在其家予尝亲见之时石已破缺末后独有一海字者是也其家数十余年安世在苏州石已破缺为数片以鐡束之后安世死石不知所在或云苏州一富家得之亦不复见今乐毅论皆摹夲也笔画无复昔之清劲羲之小楷字于此殆絶遗教经之类皆非其比也
　　霜花纸
　　致政王侍郎子融言天圣中归其郷里青州时滕给事歩为守盛冬浓霜屋瓦皆成百花之状以纸摹之其家尚余数幅
　　王祁公家书画
　　王祁公家有晋诸贤墨迹唐相王广湋所寳永存珍秘阁刻阎立本画老子西升经唐人画锁图王冀公家禇遂良书唐太宗帝京篇太宗见録束赞歩辇图钱文禧书画最多有大令黄庭经李邕杂迹钱宣靖家王维草堂图周安惠家王献之洛神赋苏侍郎家魏郑公谏太宗图楚枢宻有江都王马王尚书仲仪有囘文织锦图以上皆録见者近人有收汉相过沛图者画迹颇佳而有僧为观者所指翌日并加僧以幅巾【见退朝録】
　　李无惑
　　李无惑同安人善小篆为翰林待诏自斯公阳氷之后未见其比徐郑文寳查道髙绅申牵葛端皆江东人善篆莫能及也其劲健端好又过于阳氷士大夫家藏之以为寳钱塘人吴皓供奉造笔尤妙世莫能及无惑爱之甞藏数十百管语人曰皓死当絶笔无惑后为常防官宰邑歳常寄万钱市大笔于皓无惑今已死其小篆固无能嗣之者
　　僧择仁
　　永嘉僧择仁善画松其初遍求诸家画松采其所长而学之有善画松身者朽皮者布枝柯者画针者根石者择仁尽得其意一夕梦吞数百条龙自是遂臻于神妙絶嗜酒毎醉挥墨于粉堵绢之上醒乃添补之千形万状极于竒怪曽饮酒永嘉市肆醉甚顾新泥壁取戒盘布濡墨洒其上来日少増修为狂根枯枿善画者皆服其神
　　董羽
　　董左人善画水太宗作端拱楼命羽四壁画龙水羽极其精思凡半年而毕羽时为翰林艺学颇用意望恩赏太宗与宫中嫔御登楼皇子尚幼遥见画壁惊畏呼哭不敢视亟令圬墁之羽卒不获赏
　　朱文济
　　朱文济者金陵人善鼓琴为待诏性冲澹不好荣利専以丝桐自娱太宗令待诏蔡裔増琴为九弦阮为七弦文济执意以为不可后蔡裔以为増之善太宗曰古琴五弦而文武増之今有何不可文济曰五弦尚有遗音兹以二弦实无所关上怒斥出从裔増琴阮弦令文济抚之辞以不能上愈怒靣赐蔡裔绯衣文济班衣上独衣緑欲以此激之又遣裔使剑南两川获千緍裔甚富足而文济受贫困殊不以为念上又尝置新琴阮于前令抚之旁设绯衣金帛赏赉物以动其意文济终守前说上令文济及裔赍琴阮遣中使押送相府召近臣同聴文济不得已取琴中七弦抚之丞相问曰此新曲何名文济曰古曲风入松也上嘉其有终亦赐绯衣济风骨清秀若神仙中人上令供奉僧元蔼写其真留禁中
　　李成
　　营丘李成字咸熈磊落不羁喜酒善琴好为歌诗而尤善画山水周枢宻使王朴与之友善召至京师将以处士荐之防朴卒干徳中陈守大司农卫融以乡里之旧延之郡斋日恣饮死于酒子觉仕至国子博士直史馆赠成光禄丞于浚仪之魏陵乡宋翰林由为之志成画平逺寒林前所未有气韵潇洒烟林清旷笔势脱颖墨法精絶髙妙入神古今一人真画家百世师也虽【阙】柏王继李思训之徒亦不可同日而语其后燕文贵翟院深许道宁辈或仅得一体语全则逺矣考白所作成志则成未尝仕也而欧阳文忠公以为成仕至尚书郎按白与成同时人又与成子觉同列于朝其所纪宜不妄又不知文公以何为据也正当以志为当
　　翟院深
　　翟院深营丘伶人师李成山水颇得其体一日府宴张乐院深击鼓为节忽停挝仰望鼓声不续左右惊愕太守问之对曰适乐作以有孤云横飞淡行可爱意欲图写凝思久之不知鼔声之失节也太守笑而释之
　　欧阳文忠公
　　欧阳文忠公文章道义天下宗师凡世俗所嗜无一留意独好古石刻自岐阳之鼓岱山邹峄之篆下及汉魏以来碑刻山崖川谷荒林破冢莫不皆取以为集古録因具石木轴而藏之撮其大要别为目録并载可以正史学之阙谬者以后学防尾多公自题复为之序请蔡君谟书之真一代絶笔也公之守亳余主城簿尝得阅之
　　孔仁让
　　杭州有雕木匠孔仁让一时之絶手尝于杭州菩提寺造千手千眼大悲观音像既相度置千手不能尽凡数日沉思如醉一夕沙门语之曰何不分形于寳熖之上仁让豁然大寤如其置列焉特为竒妙后又于明州开化造一躯如其法千手之制取于襄州画像凡五百手各执物器五百手结印本神迹也






　　事实类苑卷五十三
　　钦定四库全书
　　事实类苑卷五十四　　　宋　江少虞　撰书画技艺
　　陈文恵
　　陈文惠公善八分书变古之法自成一家虽防画肥重笔力劲健能为文字谓之堆墨八分凡天下名山胜处碑刻题榜多公亲迹世或效之而莫能及也
　　喻浩
　　开寳寺塔在京师诸塔中最髙而制度甚精都料匠喻浩所造也塔初成望之不正而势倾西北人怪而问之浩曰京师地平无山而多西北风吹之不百年当正也其用心之精盖如此国朝以来木工一人而已至今木工皆以喻都料为法有木经三卷行于世世传浩唯一女年十歳每卧则交手于胸为结缔状如此逾年撰成木经三卷今行于世者是也
　　吴正肃
　　藏书画者多取空名偶为钟王顾陆之笔见者争售此所谓耳鉴又有观画而以手摸之相以为色不隠指者为佳画此又在耳鉴之下谓揣骨聴声欧阳公尝得一古画牡丹丛下有一猫未知其精粗丞相正肃吴公与欧阳公姻家一见曰此正午牡丹也何以明之其花披哆而色燥此日中时花也猫眼黑睛如线此正午猫眼也有带露花则房敛而色泽猫眼早暮则睛圆日髙渐狭长正午则如一线耳此亦善求古人笔意也
　　髙益之
　　相国寺旧画壁乃髙益之笔有画众工奏乐一堵最有意人多病拥琵琶者误拨下弦众管皆发四字琵琶四字在上弦此拨乃掩下弦误也予以谓非误也盖管以发指为声琵琶以拨过为声此拨掩下弦则声在上弦也益之布置尚能如此其匠心可知也
　　宋迪
　　度支员外郎宋迪工画尤善为平逺山水其得意者有平沙雁落逺浦帆归山市晴岚江天暮雪洞庭秋月潇湘夜雨烟寺晚钟渔村落照谓之八景好事者多传之往歳小姚村陈用之善画迪见其画山水谓用之曰汝画信工但少天趣用之深服其言曰尝患其不及古人者维在于此迪曰此不难耳汝当先求一败墙张绢素讫倚之败墙之上朝夕观之观之既久隔素见败墙之上髙卑曲折皆成山水之像心存目想髙者为山下者为水坎者为谷缺者为涧显者为近晦者为逺神领意造恍然见其有人禽草木飞动往来之象了然在目则随意命笔黙以神防自然境皆天就不类人为是谓活笔用之自此画格日进
　　徐
　　江南徐善小篆映日视之画之中心有一缕浓墨正当其中至于曲折处亦当中无有偏侧处乃笔锋直下不倒侧故锋尝在画中此用笔之法也尝自谓吾晚始得匾之法凡小篆喜瘐而长匾之法非老笔不能也【笔谈】
　　徐熈黄筌
　　国初江南布衣徐熈伪蜀翰林待诏黄筌皆以善画著名尤长于画花竹蜀平筌并二子居寳居实弟惟亮皆翰林院图画院擅名一时其后江南平徐熈至京师送图画院品其画格诸黄画花妙在赋色用笔极新细殆不见墨迹但以轻色染成谓之写生徐熈以墨笔画之殊草草略施丹粉而已神气迥出别有生动之意筌恶其胜己言其画粗恶不入格罢之熈之子乃效诸黄之格更不用墨笔直以彩色图之谓之没骨图工与诸黄不相下筌等不能复瑕疵遂得齿院品然其气韵皆不及熈逺甚
　　郑工部
　　郑工部文寳在江南师徐铉骑省小篆尝篆千字文以示铉其字字不出一中指之中骑省尝曰篆难于小而多于大郑子小篆李阳氷不及大篆可无尔【见湘山野録】
　　陈康肃
　　陈康肃公尧咨善射当时无双公亦以此自矜尝射于家圃有卖油翁瞻而视之久而不去见其发矢十中八九但微颔之康肃问曰汝亦知射乎吾射不亦精乎翁曰无他但手熟耳康肃忿然曰尔安敢轻吾射翁曰以我酌油知之乃取一葫芦置于地以钱覆其口徐以杓酌之沥自钱孔而入钱不湿因曰我亦无他惟手熟耳康肃笑而遣之此与庄生所谓解牛斵轮者何异
　　二
　　陈尧咨善射百发百中世以为神尝自号小由基及守荆南囘其母冯氏夫人问汝典郡有何异政尧咨云荆南当要冲日有宴集尧咨以弓矢为乐坐客罔不叹焉母曰汝父教汝以孝辅国家今汝不矜行仁化而専一夫之伎岂汝先人之志耶杖之碎其金鱼【见渑水燕谈】
　　射覆
　　丁文杲司天监丞无他学惟善射覆太宗时以为娱一日置一物器中令射之杲乃课其经曰庑下托所山中采花虽无官职一日两衙啓之乃数蜂也又令寿王邸取一物令射之课曰有头有足不石不玉欲要缩头不能入腹啓之乃压书石龟也即日赐绯并钱五万【见玉壶清话】
　　蹙融
　　蹙融或谓之蹙戎汉书谓之格五虽止用数棊共行一道亦有能否徐徳占善移遂至无敌其法以已常欲有余裕而致敌人于险虽知其术止如是然卒莫能胜之
　　造弓
　　余伯兄善射自能为弓其弓有六善一者性体少而劲二者扣而有力三者久射力不屈四者寒暑力一五者声清实六者一张使正凡弓性体少则易张而寿但患其不劲欲其劲者妙在治筋凡筋生长一尺干则减半以胶汤濡而极之复长一尺然后用则筋力已尽无复伸弛又揉其材令仰然后传角与筋两法所以为筋也凡弓节短则和而虚【虚谓挽过吻则无力】节长则健而柱【柱谓挽过吻则木强而不来节谓梢禆木长则柱短而虚】节得中则和而有力仍清声实凡弓初射当天寒则劲强而难挽射久天暑则弱而不胜矢此胶之为病也凡胶欲薄而筋力尽强弱任筋而不任胶此所以射久力不屈寒暑力一也弓所以为正者材也相材之法视其理不因矫揉而直中绳则张而不跛此弓人之所当知也
　　板印书籍
　　板印书籍唐人尚未盛为之自冯王始印五经已后典籍皆为板本庆厯中有布衣毕升又为活板其法用胶泥刻字薄如钱唇每字为一印火烧令坚先设一鐡板其上以松脂蜡和纸灰之类冐之欲印则以一鐡范置铁板上乃密布字印满鐡范为一板持就火炀之药稍镕则以一平板按其靣则字平如砥若止印三二本未为简易若印数千百本则极为神速常作二鐡板一板印刷一板已自布字此印者才毕则第二板已具更互用之瞬息可就每一字皆有数印如之也等字每字有二十余印以备一板内有重复者不用则以纸贴之每韵为一贴木格贮之有竒字素无备者旋刻之以草火烧瞬息可成不以木为者文理有疎宻沾水则髙下不平兼与药相粘不可取不若燔土用讫再火令药镕以手拂之其印自落殊不沾汚升死其印为予羣从所得至今寳藏
　　算术
　　算术求积尺之法如刍萌刍童方池冥谷堑堵鳖臑圆锥阳马之类物形备矣独未有隙积一术古法凡算方积之物有立方谓六幕皆方者其法再自乘则得之有堑堵谓如土墙者两边杀两头齐其法并上下广折半以为之广以直髙乘之又以直髙为勾以上广减下广余者为股勾股乘以为斜髙有刍童谓如覆防者四面皆杀其法倍上长加入下长以上广乘之倍下长加入上长以下广乘之并二位法以髙乘之六而二隙积者谓积之有隙者如累碁层坛及酒家积罂之类虽似覆斗四面皆杀縁有刻缺及虚隙之处用刍童法求之常失于数少予思而得之用刍童法为上行下行别立下广以上广减之余者以髙乘之六而一并入上行【假令积罂最上行纵广各二罂最下行各十二罂行行罂相次先以上二行相次率至十二当十二行也以刍童法求之倍上行长得四倂入下长得十六以上广乘之得二十二又倍下二长得十六并入上长得四十六以下广乘之得三百一十二倂二倍得三百四十四以髙乗之得二千七百八十四重列下广十二以上广减之余十以髙乗之则一百一十并入上行得三千八百九十四六而一得六百四十九此为罂数也刍童求见实方之积隙积求见合角不尽益出羡积也】履亩之法方圆曲直尽矣未有防圆之术凡圆田既能拆之须使防之复圆古法惟以中破圆法拆之其失有及三倍者予别无拆会之术置圆田径半之以为又以半径减去所割数余者为股各自乘以股除余者开方除为勾倍之为割田之直径以所割之数自乘退一位倍之又以圆径除所得加入直径为割田之弧再割亦如之减去已割之数则再割之数也【假令圆田径十歩欲割二歩以半径为五歩自乘得二十五又以半径减去所割二步余三步为股自乗得九用减外有十六开平方除得四歩为勾倍之为所割直径以所割之数二歩自乗为四倍之得为八退上一倍为四尺以圆径除今圆径十已足盈数无可除只用四尺加入直径为所割之弧凡得圆径八步四尺也再割亦依此法如圆径二十步求弧数则当折半乃所谓以圆径除之也】此二类皆造微之术古书所不到者漫志于此
　　造舎之法
　　造舎之法谓之木经或云喻皓所撰凡屋有三分【去声】自梁以上为上分地以上为中分阶为下分凡梁长几何则配极防何以为榱等如梁长八尺配极三尺五寸则防法堂也此谓之上分楹若干尺则配堂基若干尺以为榱等若楹一丈一尺则阶基四尺五寸之类以至承栱榱桷皆有定法谓之中分阶级有峻平慢三等宫中则以御辇为法凡自下而登前竿垂尽臂后竿展尽臂为峻道【荷辇十二人前二人日前竿次二人日前绦又次曰前脇后二人曰后脇又后曰后绦末后曰后竿辇前队长一人曰传唱后一人曰报赛】前竿平肘后竿平肩为慢道前竿垂手后竿平肩为平道此之为下分其书三卷近嵗土木之工益为严善旧木经多不用未有人重为之亦良工之一业也
　　缀术
　　审方靣势覆量髙深逺近算家谓之□术□文象形如绳木所用墨防也求星辰之行歩气朔消长谓之缀术谓不可以形察但以算数缀之而已北齐祖亘有缀术二卷
　　厯术
　　淮南人卫朴于厯术一行之流也春秋日蚀三十六诸厯通验宻者不过得二十六七惟一行得二十九朴乃得三十五惟庄公十八年一蚀古今算皆不入蚀法疑前史误耳自夏仲康五年癸巳岁至熈寕六年癸丑凡三千二百一年书所载日蚀凡四百七十五众厯考验虽各有得失而朴所得为多朴能不用算推古今日月蚀但口诵乘除不差一算凡天厯悉是算数令人就耳一读即能暗诵旁通厯则纵横诵之尝令人写厯书写讫令附耳读之有差一算者读至其处则曰此误某字其精如此
　　蹴踘
　　蹴踘以皮为之中实以物蹴踘蹋为戯乐也亦谓为毬焉今所作牛彘胞纳气而张之则善跳跃然或俚俗数少年簇围而跳之终无堕地以失蹴为耻以不堕为乐亦谓为筑毬鞠也就东方之故事习蹴踘乃习将之道后变鞠为木角者见其圆转自若似审视其间不无法度形势故有着蹴踘二十五篇也枚臯作赋咏之又霍去病穿城蹋【音踏】鞠穿地作鞠室也士之言谓之论今有歩打徒打不徒则马打大有制规制体格用意竒巧取其精练者为上今圣精敏此艺置供御打毬供奉亦犹唐有后园大小毬官也然时习之不为常好也矣
　　二
　　顔师古注霍去病去病穿城蹋鞠云鞠以皮为之实以毛蹙鞠而戯也顔谓鞠乃如此至晚唐已不同矣归氏子弟嘲皮日休云八片尖斜砌作毬火中燖了水中揉一包闲气时常在惹踢招拳卒未休国朝士人柳三复最能之丁晋公亦好焉作诗叙述曰背装花屈【口易反】膝白打大亷斯又曰进前行两歩跷脚立多时初柳为进士欲见晋公无由防晋公蹴后园柳往蹴之毬果并出柳即挟取左右以告晋公亦素闻柳名即召之柳白襴懐所素业首戴毬以入见晋公再拜者三出懐中诗又再拜每拜辄转至背臂间既起复在幞头上晋公大竒之留为门下客世毬最贱艺天下万事皆弟子拜师独毬弟子学毬或富贵子弟而善毬者率多贱人每劳赐以酒必拜谢而去是师拜弟子也术不可不慎此亦可喻大云【见刘贡父诗话】
　　围碁
　　围碁博物志曰尧造围碁以教子丹朱或云舜以子商均愚故作围碁以教之也其法非智不能有髙下临局下子则见其愚智也孟子曰奕秋通国之善奕者使奕秋诲二人奕其一人专心致志惟奕秋之为听一人虽听之一心以为有鸿鹄将至思援弓缴而射之虽与之俱学弗若之矣为是其志弗若欤曰非然也注奕人名秋是谓其智弗若也曰非也以其志不致也扬雄方言闗中谓奕即碁也今碁品以国手为极何谓国手耶孟子云奕秋通国之善奕者也此言一国之内更无敌者也如南朝以羊保为逸品梁武帝同之然南北国局侠故言通国也若孟子时六国也若天下一统殊无抗敌可称为天下絶格也齐高弟子有曰华随在淮阳破荻为片纵横以为碁局指防行势遂至名品东汉马融着赋焉
　　二
　　小说唐僧一行曽算碁局都数凡若干局尽之予尝思之此固易耳但数多非世间名数可能言之今畧举大数凡方二路用四子可变八千十一局方三路用九子可变一万九千六百八十三局方四路用十六子可变四千三百四万六千七百二十一局方五路用三十五子可变八千四百七十二亿八千八百六十万九千四百四十三局方六路用三十六子可变十五兆九十四万六千三百五十二亿八千二百三万一千九百二十六局方七路以上数无名可纪尽三千一十六路大约连书万字五十二即是局之大数【笔谈】
　　弹棋
　　西京杂记云汉元帝造蹴踘以蹴踘为劳求相类而不劳者遂为弹棋之戏予观弹棋絶不类蹴踘颇与击鞠相近疑是传写误耳唐薛嵩好蹴踘刘钢劝止之曰为乐甚众何必乘危邀顷刻之欢此亦击鞠唐书误述为蹴踘弹棋今人罕为之有谱一卷葢唐人所为棋局方二尺中心髙如覆盂其巅为小壶四角微隆起李商隠诗曰玉作弹棋局中心最不平谓中央髙也白乐天诗弹棋局上事最妙是长斜长斜谓抹角斜弹一发过半局今谱中具有此法柳子厚叙棋用二十四棋者即此戏也汉书注云两人对局黑白子各六枚与子厚所记小异如奕棋古局用十七道合二百八十九道黑白棋各百五十亦与后世法不同【笔谈】
　　算术
　　算术多门如求一上驱搭因重因之类皆不离乘除惟増成一法稍异其术都不用乘除但补虚就盈而已假如欲九除者増一便是八除者増二便是但一位一因之若位数少则颇简防位数多则愈繁不若乘除之有常然算术不患多学见简即用见繁即变不胶一法乃为通术也【笔谈】






　　事实类苑卷五十四
<子部,杂家类,杂纂之属,事实类苑>
　　钦定四库全书
　　事实类苑卷五十五　　　宋　江少虞　撰忠孝节义
　　范文正
　　景祐中范文正公以言事触宰相黜守饶州到任谢表云此而为郡陈优优布政之方必也立朝增蹇蹇匪躬之节天下叹公至诚许国始终不渝不以进退易其守也
　　二
　　范文正公轻财好施尤厚于族人既贵近郭买良田数千亩为义田以给羣从之贫者择族之长而贤者一人主其出纳人日食米一升嵗衣丝一匹嫁娶丧葬皆有赡给聚族人仅百口公殁逾四十年子孙贤至今奉公之法不敢废弛【并见渑水燕谈】
　　欧阳文忠公
　　欧阳文忠公在蔡州屡乞致仕门下生蔡承禧因间言曰公德望为朝廷倚重且未及引年岂容遽去也欧阳答曰某平生名节为后生描画尽惟有速退以全节岂可更俟驱逐乎承禧叹息无以答既而以太子少保致仕【倦游襍录】
　　陈乔
　　陈乔仕江南为门下侍郎掌枢密后主之称疾不朝乔预其谋及王师问罪警以固守时张洎为乔之副常言于后主茍社稷失守二臣死之城陷乔将死后主执其手曰当与我同北归乔曰臣死之即陛下保无恙但归咎于臣为陛下建不朝之谋斯计之上也掣其手去入视防内语二亲仆曰共缢杀我二仆不忍解所服金带与之遂自经后主求乔不得或谓张洎者已诣北军矣乔既死从吏撤尸而瘗之明年朝廷嘉其忠诏改塟后见其尸如生而不僵掘得尸以手加额上如所覩者【见扬文公谈苑】
　　刘温叟
　　国初御史中丞刘温叟博学惇厚动必由礼义父讳岳叟终身不听丝竹尝令子和药有天灵葢温叟见之恻然亟令致奠瘗于郊外五代士人鲜蹈礼义温叟笃行为世所推
　　马遂
　　庆厯末妖贼王则盗据贝州贾魏公镇北门仓卒发兵围之未有破贼之计公日夜忧思有指使马遂者白公曰坚城深池不可力取愿得公一言手杀元凶余党可説而下也公壮其言遣行丁宁嘱之曰壮士立功名在此行也遂至城下浮渡濠水呼守城者垂匹练缒身以上见贼偶坐为陈朝廷恩信尔能束身出城公为尔请于朝亦不失富贵若守迷自固天子遣一将提兵数千不日城陷血膏劔防肉饱犬彘悔无及矣辞甚激切贼不答遂度终不能聴乃复白曰公有宻防愿屏左右以语贼令左右引避遂急击贼仆地扼其喉防死左右兵至遂被杀闻者莫不义之是时翰林郑毅夫方客魏特为之作传【出渑水燕谈】
　　赵师旦曹觐
　　侬贼破邕州偶江涨遂乗桴沿流入番禺时賛善大夫赵师旦知康州到任始一日贼既逼境谕官属吏民使避谓曰吾固知斯城不可守守城而死乃监兵洎吾之职耳若曹无预祸贼既至率弱卒不满百御之半日城陷赵与监兵皆死之士卒得免者无一二先是一日赵方出其妻藏于山谷之间有一子弃草中贼去比三日归视之尚生人谓忠义之感有曹觐者以太子中舍知封州贼既至乃易服遁去未十余里为贼所擒贼酋谓曰汝乃好骂我南人作变者今日犹不拜耶曹竟不屈至晚积薪燔死于时本路至漕运者与曹有旧仍依师旦事勒书于石朝廷赠觐太子少卿子孙弟侄洎女子受官赏命服者数人赵赠卫尉少卿一子得殿直赵使君之事岭外率知之康人为之立祠堂至今祭祀不絶
　　刘潜
　　刘潜以州从事官权知郓州平隂县事一日与客饮驿亭左右忽报夫人暴疾潜驰归已不救矣潜抱母一恸而絶其妻见潜死复抚潜尸大号而卒时人谓之曰子死于孝妻死于义孝义之事并集于家【并见倦游録】
　　徐积
　　山阳徐积仲车博学志行父石少亡积终身不登山行遇石必避尝冐暑道遇奔丧者辍马以遗之徒行还家年仅四十勉从母命作诗赋一举登第久之丧母哀毁过人乡里化之其母助葬者数千人
　　支渐
　　资州资阳县支渐熙宁中丧母既庐墓日号躬行縢步负土成坟有双白鹤徘徊松上狐狸驯侧观渐上土又有异鸟一目如丹每渐哭鸟亦悲鸣夜有一狐狸环呼坟侧如巡警状乆之有羣鸟翔集中一白鸟独日至又有五色雀万余随渐行哭七日而去年七十毎号恸涕泪流如雨日食脱粟不盥手洗足所衣苴麻碎烂不易须发蓬乱乆皆断落见者为之凄恻隣舍子勾氏自娶弃其父母观渐至行感愧迎其亲侍奉不衰渐后年八十余与其妻王氏皆康宁渐白发再黑四齿脱复生步履轻健饮食如少年人以为至孝之感神宗诏赐渐粟帛付之史官元祐八年范祖禹奏乞优与旌以助孝治诏为资州助教【出渑水燕谈】
　　朱夀昌
　　司农少卿朱夀昌方在襁褓而所生母被出及长仕于四方孜孜访寻不逮治平中官至正郎矣或传其母嫁为关中民妻夀昌即弃官入关中得母于陜州士大夫嘉其孝行多以歌诗美之苏子瞻为作诗序且讥激世人之不养者李定见其序大恚恨防定为中丞劾轼尝作诗谤讪朝廷事下御史府鞫劾时至不测頼上保之止黜为黄州团练副使轼素喜作诗自是结舌不敢为一字
　　钟离君
　　予为儿童时尝闻祖母集庆郡夫人言江南有国日有县令钟离君与邻县令许君结姻钟离女将出适买一婢以从嫁一日其婢执箕帚治地至堂前熟视地之窊处恻然泣下钟离君适见怪问之婢泣曰幼时我父于此穴地为毬窝道我戏剧嵗乆矣而窊处未改也钟离君惊曰而父何人婢曰我父乃两政前县令也身死家破遂落民间而更卖为婢钟离君遽呼牙侩问之后质于老吏具得其实是时许令子纳采有日钟离君遽以书抵许令而止其子且曰吾买婢得前令之女吾特怜而悲之义不可乆辱当辍吾女之奁篚先求婿以嫁前令之女也更俟一年别为吾女营办嫁资以归君子可乎许君答言曰蘧伯玉耻独为君子君何自专仁义愿以前令之女配吾子然后君别求良门以嫁君女于是前令之女卒归许氏祖母语毕叹曰此等事前辈之所常行今则不复见矣余时尚幼恨不记二令之名姑书其事亦足以激天下之义也【见东轩笔録】
　　鲁简肃
　　仁宗在东宫鲁简肃公宗道为谕徳其居在门外俗谓之浴堂巷有酒肆在其侧号仁和酒肆有名于京师公往往易服微行饮于其中一日真宗急召公将有所问使者及门而公不在移时乃自仁和肆中饮归中使遽先入白乃与公约曰上若怪公来迟当托何事为对幸先教莫不异同公曰但以实告曰然则当得罪公曰饮酒人之常情欺君臣子之大罪也中使嗟叹而去真宗果问使者具如公对真宗问公何故私入酒家公谢曰臣家贫无器皿酒肆百物具偹賔至如归适有乡里亲客逺来遂与之饮然臣既易服市人亦无识臣者真宗笑曰卿为近臣恐为御史所弹然自此竒公以为忠实可大用晚年为章献明肃太后言羣臣可大用者数人公其一也后章献皆用之【庐陵归田録】
　　赵延嗣
　　赵隣防好学善著述太宗朝权知制诰逾年卒子东之亦有文前以职事死塞上家极贫三女皆幼无田以养无宅以居仆赵延嗣者久事舍人义不忍去竭力营衣食以给之虽苦不避如是者十余年三女皆长延嗣未尝见其面一日至京师访舍人之友谋嫁三女见宋翰林白杨侍郎徽之发声大哭具道所以二公惊谢曰吾徒披儒衣冠且与舍人友而不能恤舍人之孤不迨汝逺矣即迎三女京师求良士嫁之三女皆有归延嗣乃去徂徕先生石守道为之作传以励天下云
　　于令仪
　　曹州于令仪茗市井人也长厚不忤物晚年家颇丰富一夕盗入其家诸子擒之乃隣舍子也令仪曰尔素寡过何苦为盗盗曰廹于贫耳问其所欲曰得十千足以资衣食如其欲予之既去复呼之盗大惧语之曰尔贫甚夜负十千以归恐为逻者所诘留之至明使去盗大感愧卒为良民乡里称君为善士君择子侄之秀者起学堂延名儒以诲之子伋侄杰仿皆登进士第今为南曹令族
　　姚栖云
　　唐贞元中调卒戍边河中府永乐县姚栖云之父语其兄嗣未立无往某幸已有子请代兄行遂战殁塞上时栖云方三嵗后其母再嫁栖云鞠于伯母如事其母伯母亡栖云之又招魂其父庐于墓次终身哀慕不衰县令苏辙以俸钱买开阡刻石表之河中尹浑瑊上其事诏加优赐旌表门闾名其乡曰孝悌社曰节义里曰敬爱栖云生岳岳生君儒君儒生师正自岳至师正四世庐墓五世孙厚六世孙雅七世孙文八世孙敬真九世孙直十世孙宗明庆厯初本府奏自栖云十世同居显有孝行仁宗诏赐旌表复其徭役十一世孙和用十二世孙士明十三世孙徳自和用至徳又三世自庆厯至今又五十余年而其家孝友不衰姚氏世为农无为学者不甚富田数十顷聚族百余口子孙躬耕农桑仅给衣食厯三百余年无人异辞者经唐末五代干戈乱离而子孙保守坟墓骨肉不相离散求之天下未有也永乐熙宁初河东余元祐中知河东以状列于府乞持檄奏下其事史官重加旌表特免户役钱以旌孝义以励风俗状丁尚书不报【见渑水燕谈】
　　莫节妇
　　翰林朱昂尝撰莫节妇传大为人伦之劝节妇少归周谓谓绍州人布衣谒太祖召使殿试时务大称上防擢賛善大夫当天造之初凡所任人处置从便符彦卿暴恣不法谓为属邑求济县令俾绳之彦卿闻其来魂胆俱防鞬櫜郊迎谓但折于马上境上数强盗刼财伤人彦卿受赂纵之使逸谓出令敢有藏盗者斩不数日获之解府即时斩决以按具奏太祖大壮之兴国二年诏移副广南罗延防为转运使以定岭冦时奔命赴道不得与莫别后委寄繁剧岭塞驰走不还于家二十六年父欲夺莫嫁之莫泣谓曰吾夫岂碌碌乆困者耶食贫守死以俟之父不敢强莫执礼事舅姑益谨闺阃有法家素贫莫嵗事蚕绩得丝则机而为杼轴勤俭自营生计渐盛子长筑舘于外置书令师教之后产业益丰舅姑将老选美丘大为夀坟松槚茂宻尽得其制又为其夫创上腴田数百顷水竹别墅髙阁相望然谓在路亦修髙节以莫二十六年间毕婚二家皆清望之族迨谓归俱已皓首劝夫终老于家林焉
　　张诚
　　郓州须城县杨村民张诚者其家自绾至诚六代同居九百一十七口内外无间言衣裳无常主旦日家长坐堂上率子弟而分职事罔不祗勤张氏世无冠冕者不读书耕田捕渔为业无蓄积嵗给一嵗而能人人孝弟友顺六世防二百年百余口无一日少异亦可尚也
　　曹修古女
　　曹修古明道初为御史知杂上书乞章献太后还政谪守兴化军暴疾终于官家贫死之日无衣以敛郡之寮属若吏民之贤者莫不号慕叹惜相与出钱帛数十万赙其家曹女年始笄泣语其母曰先人忠节名闻天下不幸以直言谪死且君子不家于防安可受此以凂我先人之全徳哉哭不已谢而遣之吏民固请卒不受一钱其纯孝髙识如此曹建安人四御史之一也【见渑水燕谈】
　　卫融
　　卫融字明逺太原刘崇相国刘均助李筠融为王师所擒太祖责谓何故賛成刘均助李筠对曰犬各吠非其主臣四十口为刘氏温衣美食不忍负之陛下纵不杀臣臣岂为陛下用臣今得路必走河东太祖怒以铁挝击其首遣曳出戮之融大声曰大丈夫死或重于泰山或轻于鸿毛太祖谓左右曰忠臣也命释之召于御座前以万金良药亲傅其疮赐袭衣金带鞍马既而太祖欲放融归乃先遣融为书以谕均助周先逊等即遣融去不报授融太府卿赐第京师
　　崔轮
　　崔轮京兆人镇安军节度免商阳开都部置召还以疾留京师疾间请见上曰臣以身许国不愿死于家太祖壮之便令之仕轮骁勇有方略所至立功公少时不修小节颇爱飞鹰走犬太夫人性严尝不胜怒举枰槌投之中足流血由是折节从学及贵母已亡扪其痕輙哭
　　史吉
　　康定初夏敌冦延州永平寨主监押欲引兵匿深山候敌去复归指挥使史吉帅所部数百遮防门立于马前曰寨主监押欲何之二人以谋告吉曰如此兵则完矣如城中百姓刍粮何此往还之迹何可掩异日为有司所劾吉为指挥使不免于斩愿先斩于马前不然不敢以此兵从行也寨主监押慙惧引辔而返敌至围城吉帅下拒守数日而敌去朝廷以寨主监押完城各迁官曰幸不防城寨者论功乎后官至团练女为郭进夫人亦有明识进善治生家甚富夫人尝规之曰我与公俱老所衣食能防何子孙皆有官位望不轻胡为多藏以败名也
　　任福
　　任福字祐之开封人少时颇涉书史咸平中应募补殿前诸班以材力例选为列校凡六迁至遥领刺史寳元初夏州赵元昊始絶朝贡朝廷选班直诸校有勇干者除【阙】









　　事实类苑卷五十五
　　钦定四库全书
　　事实类苑卷五十六　　　宋　江少虞撰
　　忠孝节义
　　栁仲涂
　　河东先生栁仲涂少时纵饮酒肆坐侧有书生接语乃以贫不能葬其父母将谒魏守王公裕求资以办事先生问费几何曰得钱二十万可矣先生曰子姑就舍吾且为子谋之罄其赀得白金百两钱数万以遗之议者以郭代公之义不能逺过【渑水燕谈】
　　死妇阿毛
　　愍説者不知何人所撰偶一册中録之云熙寜丙辰四月二十六日襄州通衢一死妇阿毛其夫杨金配房陵既死本州请陈愿负夫骨归故乡遭时大疫遂毙于道呜呼辕门之匹妇岂不知改从于人免冻馁以茍余生乎翻能以义藏中毅然不惮数千里之逺负夫骨以归此节妇义女之为及毙于道天乎福善助顺之理信所以难忱也膏粱士俗之家夫始属纩即括奁结橐求他耦而适者多矣宜将何理以殛之【玉堂嘉话】
　　冯守信
　　冯守信事真宗为步军指挥防郊礼其弟欲以其子冒为守信子取髙防守信曰吾自行伍主上防擢至此每愧无以报称奈何欺之耶是嵗并巳子无所防以明于弟无所爱
　　田元均
　　庆厯中田元均帅秦鳯防其父乞解官奔防仁宗累降手诏乂遣中使勉谕元均既托边事求见上曰陛下以孝治天下方边隅无事而区区之心不得自从因泣下上视其貌乃许终防其后富韩公以宰相丁母忧仁宗诏谕数十竟终防乃起葢大臣终防自二公始【渑水燕谈】
　　相州部民张某
　　张洎言典相州日有部民张某杀一家六人诣县自陈县上州洎诘之曰某家之姻贫困常取息少有所负被其诟辱我熟见而心不平思为姻家报仇幸毕其志然所恨七口而遗其一使有噍类私仇已报愿公执法洎曰杀人一家宁无党乎对曰某既出身就死肯复连及同谋又曰汝何不亡命对曰姻家即某邻茍不获盗岂得安堵又曰汝不即死何就缧絏曰我若灭口谁当辨吾姻之不与谋乂孰与暴其事于天下等死死义可乎洎曰吾将闻上赦汝之死曰杀人一家而茍活且先王以杀止杀若杀人不诛是杀人终无已岂愿以一身乱天下法哉速死为幸洎嗟叹数四卒案诛河朔间无不传其事者【杨文公谈苑】
　　龚颖
　　龚颖邵武人先仕江南归朝为侍御史尝愤臣卢绛杀其叔慎义文害其家后绛来陛见舞蹈次颖遽前以笏击而踣之太祖惊问其故颖曰臣为叔父复雠非有他也因俯伏顿首请罪极言绛狼子野心不可畜太祖即下令诛绛义颖而赦之
　　刘温叟
　　刘温叟父名岳终身不听乐不游嵩峰每赴内宴闻钧奏回则号泣移时以谓若非君命则不至于是此与唐李贺父名晋肃贺不敢举进士事颇相类【并青箱襍记】
　　张蕴
　　咸平中契丹举国入寇南至淄青淄川小郡城垒不完刺史吏民咸欲弃城奔于南山兵马监押张蕴按剑厉声曰今何去城隍委府库大众一溃更相剽夺敌未至而民已残矣刺史若出吾当斩以徇由是无敢动者后为环州马岭镇监押虽处穷塞犹建孔子祠刻石为记庆厯中范文正公适其地书其碑隂以美之蕴二子揆掞以文学才行有名于世皆登侍从
　　刘煇
　　铅山刘煇俊敏有词学嘉祐初连冠国庠及天府进士四年崇政殿试又为天下第一得大理评事签书建康判官防其祖母乞解官以嫡孙承重服国朝有诸叔而嫡孙承重服者自煇始煇哀族人之不能为生者买田数百亩以养之四方士人从煇学者甚众乃择山谷胜处以处之县大夫易其里曰义荣社名其舘曰义荣斋未终防而卒大夫惜之初范文正公呉文肃公皆有志置义田及后登二府禄赐丰厚方能成其志而煇于初仕家无余赀能力为之士君子尤以为难
　　富大监王郎中
　　扈郎中褒尝言昔知苏州呉县苏州士大夫寓居者多然无不请托州县独致仕富大监严三年无事相委又丘太傅舜元言尝知洪州新建县洪之右族多挠官政但致仕王郎中述安贫杜门衣食不足而未始苦人斯二人者固未尝知其亷节也【倦游録】
　　刘焕
　　康定中赵元昊既获刘平遂约吐蕃毋与中国通隂相为援朝廷患之择能使絶域者将以恩信喻唃氏尚书屯田员外郎刘焕上书请行间道驰至青唐城诮让唃氏皆顿首悔谢请以死捍边因尽画其地形并誓书还奏仁宗嘉叹进直昭文馆俄而元昊臣服再加刑部郎中赐金紫焕之奉使也或数日不得食于佩得药数粒咀润咽喉唃嘶啰【吐蕃呼啼曰唃嘶啰諀乌儿子二字称为佛之儿子也】更鼓自昏逹旦三挝而已每有公事量大小以绵绮裹其讼牒物多者为有理【渑水燕谈】
　　王逵
　　王逵屯田郎中李昙仆夫也事昙父亲信之既而去昙应募兵以选入榉目军十余年防昙以子学妖术妄言事父子械系御史台狱上怒甚治狱方急昙平生亲友无一人敢问之者逵旦夕守台门不离给饮食信问者四十余日昙坐贬南思州别驾仍即时监防出城诸子皆流岭外逵追送之防者逼之逵曰我主人也岂得不送之乎昙河朔人不习岭南水土其从者皆辞去曰某不能从君之死乡也数日昙感患自死旁又无家人逵使母守其尸出为之治防事朝夕哭如亲父子见者皆为流涕殡昙于城南佛舍然后去呜呼逵贱也非知有古忠臣烈士之行又非矫节求令名以取禄士也独能发于天性至诚不顾罪戾以救其故主之急于终始无倦如此岂不贤哉呜呼彼所得于昙不过一饭一衣而已今世之士大夫因人之力或致位公卿已而故人临不测之患屏手侧足戾目窥之犹惧其祸之延及己也若畏猛火逺避去之或从而挤之以自脱敢望其忧恤拯救耶彼虽巍然衣冠类君子哉稽其行事则此仆夫必羞之【涑水纪闻】
　　潘盎谢福
　　皇祐四年五月广原蛮侬智髙率众陷邕又将袭广至梧州有潘盎者弃妻子儒衣常持一大翣行坐独语南粤谓愚为盎侬贼闻其异召而问曰吾形貌如何盎曰汝一贼耳他无所类又问曰梧州几日可陷曰百年亦不可陷又曰吾欲据此城以为南粤如何曰汝将斩首岂能有粤耶贼遂害之一日城西有人疾呼曰城中将士宜无懈贼计穷矣明日当烧西门急备水以灭之问曰汝何人曰虎翼兵谢福也先为贼虏今不忍负国故以死告语罢贼杀之明日果以硫黄聚草烧西门赖水扑灭贼乃解去【湘山野録】
　　将相才略
　　曹武惠
　　曹武惠彬始生周嵗日父母以百玩之具罗于席观其所取武惠左手持干戈右手取爼豆斯须取一印余无所视后果为枢宻使相卒赠济阳王配飨帝食虽兼领将帅不以爵禄自大造门者皆降庑而揖不名呼下吏吏之禀白者虽剧暑不冠不与见平江南西蜀二国诸将皆捆载而归惟公但图史衾席而已为藩帅途中遇朝绅必引车廻避过市戢其传呵戒导吏云马不得越十轮恐壅遏市井性仁恕清慎无挠强记善谈论清白如寒儒宅帑无十日之蓄至坐武帐正衣冠绨纻素而已征幽州偶失律于涿鹿素服待罪赵参政昌言请案朝廷察之止贬右骑卫上将军未几赵政自延安还因事被劾于尚书省乆不许见时公方复枢宻使三抗疏力雪之方许朝谒士论叹服天禧三年授使相拜制未乆而卒【玉壶清话】
　　二
　　曹彬事太祖时将讨金陵责后主称疾不朝之罪以彬长者令为统帅以保全其城彬累遣告城中大军决取十一月二十七日破城宜早为之图后主将遣其爱子清源郡公仲寓入觐至仲冬下旬日日克期仲寓将出彬屡遣督之言郎君到寨即四面罢攻终惑左右之言以为坚垒如此天象无变岂可计日而取盖敌人之言岂足为信但报言行李之物未备宫中之宴饯未毕将以二十七日出彬又令恳言至二十六日亦无及矣果以是日城陷整军成列至其宫城门后主方开门奉表纳降彬答拜为之尽礼先是宫中预积薪后主誓言若社稷失守当携血属以赴火既见彬彬谕以归朝俸赐有限费用至广当厚自赍装既归有司之籍则无及矣遣后主入治装禆将梁迥田钦祚皆力争以为茍有不虞咎将谁执彬但笑而不荅迥等切谏彬曰非尔所知观煜神气懦夫女子之不若岂能自引决哉煜果无他彬遣五百人为搬致辎重登舟有一卒负下道回旋彬立命斩之负担者罔敢蹉跎后主既失国殊无心问家计既升舟随军官吏入宫观屏帏几砚什器皆设不动所赍持鲜矣后贾黄中知州因领賔客厯览宫内见一斜门封鎻甚固即召官吏同启锁视之得金寳受用物言直三百万缗城之陷也有净徳尼院近四十余众皆宫中人出家者也城危亦积薪于院庭后主悔之约如有不虞宫中举火为应当皆焚死是日浙兵纵火净徳遥观其焰起一院四十人皆赴火死无一人肯脱者【杨文公谈苑】
　　三
　　曹冀王彬前后受命帅师征讨诸国凡降四国主江南西川广南湖南也未尝杀一无辜功名显著为诸将之首诸子皆贤令玮琮璨继领旄钺陶弼观王畵像有诗曰搜兵四解降王缚教子三登上将坛其后少子玘追封王爵实生光献慈圣太后辅佐仁宗母仪累朝圣功仁徳天下懐慕以至济阳生享王爵子孙昌盛近世无比非元功隂徳飨报深厚何以至此虽汉马唐郭殆无以过呜呼盛哉【渑水燕谈】
　　四
　　曹武惠王彬国朝名将勲业之盛无与为比尝曰自吾为将杀人多矣然未尝以私喜怒輙戮一人其所居堂室坏子弟请加修葺曰时方严冬墙壁瓦石之间百虫所蛰不可伤其生其仁心爱物葢如此既平江南回诣閤门入见榜子称奉勅江南干当公事囬其谦恭不伐又如此
　　辛仲甫
　　太祖问赵韩王儒臣中有才勇兼人者何人赵以辛仲甫为对曰仲甫才勇有文顷从事于郭崇文教其射法后崇文反师之赡辨该博纵横可用遂召见时太祖方以武臣戡定寰宇更不暇他试使令武库以为新漆劲弓令射仲甫轻挽即圆破的而中又取坚铠令擐之若披单衣太祖大称爱仲甫奏曰臣不幸本学先王之道愿致陛下于尧舜之上臣惟遇昌时陛下止以武夫之艺试臣一弧一矢其谁不能上慰之曰果有竒勲用卿非晚后歴险易雍熙三年叅大政公尝为起居舍人使契丹敌主曰中朝党进者真骁将也如进辈有几敌所以固矜者以为进本北人中国无也公对若进辈鹰犬驽材耳行伍中若进者不可胜数敌主少沮以维絷意中之辛曰两朝以诚讲好今渝约见逼臣有死而已尝笑李陵辈茍生甘耻于荒远之城无足取也契丹厚赂遣之度其志必不可夺也
　　折御卿
　　折御卿淳化中拜永安节度使府总管契丹万余骑忽入寇御卿一击遂败斩五千级获马千匹擒司徒舍史数十人敌中号为突厥太尉太宗大赏之自后世袭其爵子孙世为府州总管治其郡夏倚中立常言嘉祐中为麟倅公牒至府州其时乃御卿四世孙不类武夫虽为云中北州大族风貌厐厚揖让和雅其子弟亦粗知书留州中凡数日出图史器玩琴樽弧矢之具虽中州缙绅家止于是耳信乎文徳之遐被也数马于庭虽上闲殆少嵗仲春纵游牝于燕山孕归于枥任自产其种必渥洼也然其牝【阙】有归者
　　马太尉
　　真宗车驾在澶渊大将王超拥兵十万屯真定逗留不进马太尉知节移书诟让复辞以中渡无桥徒涉为患公命工度材一夕而就始肯出兵知节全义之子七嵗父卒太祖轸念曰真羽林孤儿也召入内送国子学列青衿胄子之间御赐今名彼果有立才三十余为枢宻使咸平初帅秦号为善政奏质羌酋支属二三十辈殆二纪公悉遣归诸蕃懐感终其任不敢犯边水泉银绯累嵗不发嵗课不除主吏破产鞭扑累世公三奏悉已之知延州或人将谋入钞值上元令大张灯累夕大开诸门敌不测即皆引去
　　李士衡
　　李士衡少时有一侠者遗一剑嘱之曰若他日发迹在于剑记之后为秘书丞知剑州王均乱成都陷汉州进攻绵不下因趋剑门士衡预度寇至城必不能守纵全绵居民保剑阁焚其仓库厚募军卒之流迸者得数千人贼果至公与监军裴臻据闗御之仓库既焚数夕大氷雪均众食败槽木皮臻与再战斩冻馁者三千级堕崖壑者无算贼宵遁保益州驰奏既上除士衡度支员外郎臻崇义使公果因剑发迹以至贵显逮卒剑亦失之
　　雷宣徽
　　雷宣徽有终李顺乱为峡漕调发兵食规画戎事大有纪律至广安军贼势充斥公濒江之南树栅一夕隂晦贼众掩至鼓噪举火公安坐自若贼既合公引竒兵出其后击之贼惊乱赴水火死者无算迁右谏议知益州寓佛舍度贼必至命左右重关召土人严更警备初夕间道而出贼围寺【阙】　得击柝者公喜施予丰于宴犒费不足则顷私帑给之奉身止铜鞍勒而已颇涉道因读史废书流涕曰功名者贪夫之钓饵横戈开边防剑讨叛死生食息之不顾及其死也一棺戢万事已悲夫景徳初卒
　　王显
　　王显太宗在藩与周荣为给事赤脚道者相显曰此儿须为宰相但无隂徳耳及长太宗爱之曰尔非儒家奈寡学问他日富贵不免面墙取军诫三篇令诵之咸平三年以使相出帅定州便宜从事忽一旦道士投刺进谒破冠褐自称酆都观主笑则口角至耳乱鬂若刚鬛谓显曰昨日上帝牒蕃魂二万至末观未敢收于防籍死于公之手者公果杀之则功冠于世然减公算十年二端请裁之显谓风狂叱起后日契丹引数万骑猎于威逺军境而梁门也防雨敌弓皆皮缓弱不可用显引兵劲袭大破之枭名将王贵辈十五辈获伪羽林印二组斩二万级筑京观于境上露布至阙朝以枢相诏归赴道数程而卒
　　杨信
　　杨信髙阳人忠朴善御士卒开寳三年为散指挥廨居直大内之北一夕终夜忽梦巨衔敕叩其寝信惊起披衣曰大廷必有警果太祖开武门急召信入禁中擒叛党杜庭等十九人隂以姓名授之离明尽为信所捕上擒至便殿不用吏鞠面诘得实悉戮于市信忽患瘖太祖惜其善抚辖以重兵之柄委之虽不能语而申呵纪律严肃有度有女童曰玉奴者天赋其慧善揣信意凡奏事及指挥賔客语论但回顾女奴尽掌其字悉能代信语轻重缓急便否避坐尽协其意病将革忽能语太祖亲幸其第信力疾扶于榻感步叙谢音词明彻至死犹叩头乞严边备无忽边障信泣太祖亦泣之翌日卒赐端玉小玦为含【并玉壶清话】












　　事实类苑卷五十六
　　钦定四库全书
　　事实类苑卷五十七　　　宋　江少虞　撰将帅才略
　　田重进
　　田重进范阳人不识字忠朴有守太宗在藩邸以酒饵赐之拒而不受使者曰晋王赐汝重进曰我只知有官家谁能吃他人酒食乎太宗极爱之后郑文寳出漕陜右上嘱付曰田某先帝宿将勇毅宣力卿善待之
　　李继隆
　　李继隆善驰驿日走四五百里征江南往来觇兵势中途遇虎射杀之与呉人战流矢中额胄坚不伤太祖欲使用谓曰升州平时献书来当厚赏汝时军中内侍数皆伺城陷事来献捷有机防时当入奏皆不愿行继隆奏曰金陵破在旦夕上问安知对曰臣在途中遇大风天地晦防城破之兆也翌日捷至太祖召谓曰果如汝所料是夜城陷均其赏在献捷之上遂除庄宅使
　　曹武毅
　　曹武毅翰魏人也曹武惠彬真定人也二曹皆著名谓之同宗翰有宏杰伟特之度能诗有玉关集领金吾日当直太宗诏与语笑曰曾览卿诗曾因国难披金甲不为家贫卖寳刀他日燕山磨峭壁定因光勒大名曹颇佳朕每爱之翰因叩谢征幽州为东路总管善风角一夕角声逆风至帐翰促令擐甲曰寇至之兆也未防果然大败其寇于城下从征幽州率所部分攻城忽得一蠏翰曰水物而陆栖失依据也而足多有救又蟹者解也其将班师乎果然其精敏率如此【并玉壶清话】
　　范文正
　　仁宗时西戎方炽韩魏公琦为经略招讨副使欲五路进兵以袭平夏时范文正公仲淹守庆州坚持不可是时尹洙为秦州通判兼经略判官一日将魏公命至庆州约范文正公以进兵范公曰我师新败士卒气沮当自谨守以观其变岂可轻兵深入即以今观之但见败形未见胜势也洙叹曰公于此乃不及韩公也韩公尝曰大凡用兵当先置胜败于度外今公乃区区过慎公所以不及韩公也范公曰大军一动万命所悬而乃置于度外仲淹未见其可洙议不合遽还魏公遂举兵入界而师次好水川元昊设伏全师陷没大将任福死之魏公遽还至半途而亡者父兄妻子号于马首防千皆持故衣帋招魂而哭曰汝昔从招讨出征今招讨归而汝死矣汝之魂识亦能从招讨以归乎既而哀恸声震天地魏公不胜悲愤掩泣驻马不能前者数刻范公闻而叹曰当是时难置胜败于度外也【东轩笔録】
　　曹玮
　　曹侍中将薨神宗亲临视之问以后事对曰臣无事可言固问之对曰臣二子璨与玮材器有取臣若内举皆堪为将上问其优劣对曰璨不如玮已而果然玮知秦州尝廵城以城上遮箭板太髙召主者令下之主者对曰旧如此乆矣玮怒曰旧固不可改耶命遣出斩之僚佐以主者老将谙兵事罪小宜可赦皆谏玮玮不听卒诛之军中慑伏西番犯塞骑报敌将至玮方饮啗自若顷之报敌去城数里乃起贯戴以帛纒身令数人引之身停不动上马出城望见敌阵前有僧奔马往来于阵前检校玮问左右曰彼布阵乃用僧耶对曰不然此敌之贵人玮问军中谁善射者众言李超玮即呼超指示之曰汝能取彼否对曰凭太保威灵愿得十五骑裹送至敌阵前可以取之玮以百骑与之敕曰不获而返当死遂至敌阵前骑左右开超射之一发而毙于是敌鸣笳啸而遁玮以大军乘之敌众大败出塞穷追俘斩万计改边凿壕西番由是慴伏至今不敢犯塞每言及玮则加手于顶呼之为父云玮在秦州有士卒十余人叛赴敌中军吏来告玮方与客奕棋不应军吏亟言之玮怒叱之曰吾固遣之去汝再三显言耶敌闻之亟归告其将尽杀之【涑水记闻】
　　李继伦
　　端拱中或言威逺军粮运而不续敌乗其虚将欲窥取朝廷急遣天府李继隆发镇定卒万余防送刍粟数千辎重得实其廪敌谍报之率精锐万余骑邀于中道时李继伦为沿边都巡检领步骑千巡徼边野忽当敌锋蔑视而不顾劲欲前掠继伦谓麾下曰敌气锐于进吾当卷甲衔枚掩其后以击之彼但勇行必忘其后岂虞我之至耶遂饱秣饮膳饵其夕懐短兵嘿逐其后至唐河天未明敌骑去我军将近遂释鞅防食罢将战举兵一鏖如拉枯折朽于越且举方食短兵击折一臂乗马先遁一皮室击死皮室者敌相也分飞溃乱自相蹂践【阙】　之意遂已继伦面色黎黒边人相诫曰黑大王不可当后淳化中著作孙崇諌陷敌北归太宗召见面诘边廷事崇谏备奏唐河之役上始尽知之叹曰奏边者忌其功不状其实以昧朕非卿安知遽加防御使
　　许骧
　　许骧知益州归首奏乞预为剑外之备上怪问之骧曰臣解任时实无烽警富民浮窳易扰难安以物情料之但恐啸聚不可测耳既而李顺果叛时皆服其先见
　　张鉴
　　李顺叛朝廷王继恩讨之既平除张尚书咏知益州继恩等素失督御之略师旅骄狠咏宻奏乞命近臣分屯师旅以杀其势朝廷命张鉴往之上召对后苑门鉴虽进士本出将家奏曰成都新服军旅未和闻使命遽至变易戎伍虑有猜惧变生不测乞假臣安抚之命臣至彼自措置上嘉纳果以川峡分为益持利夔四路代还拜谏议【并玉壶清话】
　　武行徳
　　武行徳太原榆次人身长八尺余絶有膂力以负薪自给里人号为一各柴晋祖在镇州日因出猎行徳方入城鬻薪避道左晋祖见其魁岸驻马问之怪所负薪多于常令左右数人不能举竒其材因留帐下后至节帅中书令国初终太子太傅
　　呼延賛
　　呼延賛以武勇为卫士直长自言受国恩深誓不与契丹同生徧刺其体作赤心杀契丹字涂以黑文及其唇内亦刺之鞍鞯兵仗戎具什器皆作其字或刺绣雕刻朱熏为之召善黥之卒横剑于膝呼其妻责以受重禄无补报当黥面为字以表感恩之意茍不然者卒断其首举家皆号泣以为妇人黥面非宜愿刺臂许之诸子及仆妾亦然尝延一举子亟走不敢还顾賛曰是家必与我异卒不留之矣賛作破阵刀降魔杵鞭幞头两旁有刃皆重数十斤乌骓马绯抺额慕尉迟鄂公之为人自称小尉迟母姓李拜郑州灵王像为舅自称甥以其子病割股肉以为羮食之数子亦有膂力日夕课其击剑驰射枪鬭蹶张挠强持棰挺相击挞殆无完肤幼子才百晬服襁褓持登城楼掷于地不死人问其故曰聊试其命耳为忠佐都军头每至直舍中内侍近臣多环绕之賛取佩刀刺胞出血召从吏濡墨为书奏言乞捍边杀敌内侍或戏曰何不割心明忠賛笑曰我非爱死但契丹未灭徒轻掷其躯耳出刺保州奏太宗曰臣服饰竒异所过多观者壅遏愿勅郡县发卒遮列清道上笑而不许至团练使领军头
　　郭进
　　郭进少以壮勇依汉祖于太原开国歴刺史团练使国初选洛州防御使为西川巡检以镇太原进御军严而好杀部下整肃每帅师入晋境无不克捷太祖因遣卒戍西山必语之曰汝軰当谨奉法我犹赦汝郭进杀汝矣尝择御龙宫三十人麾下押阵头与晋人战多退进剑斩十余人奏至上方御便殿故作厉声曰御龙宫千百人中始选择得二三而郭进小违节度遽杀之诚如此垄种健儿亦不足供矣潜遣中使谕进曰恃其宿卫亲近骄倨不禀命戮之甚得宜矣进感泣由是一徃精勇无敌上为治第令防堂悉用瓦有司言亲王公主始得用此进何得用之上曰进事国尽忠我得之岂不似吾子有何不可哉太祖征太原北戎自右岭关入援进大破之献俘行在暴于城下并人防气遂约降以功髙负气监军田钦祚所为不法进屡以语侵之钦祚心衔之因诬以他事进不能甘自缢死太宗微知之黜钦祚终其身不复用【杨文公谈苑】
　　曹太尉
　　曹太尉玮知秦州立遵内寇是时公方灼艾才数壮猝起应敌指挥号令及事定灸疮愈瘢大数寸盖用力气使然也曹公在边藩部有过恶者皆平定之毎以饯将官为名出郊而兵马次序以食品为节若曰下某食即某队发比至水饭则捷报至矣大帅料敌当如此【东斋襍亊笔纪】
　　二
　　唃嘶啰唐吐蕃賛普之后据邈川之宗哥城尽有河隍之地祥符中用番僧立遵之防将众十万穿古渭州入寇时曹玮以引进使知秦州领骑卒六千守伏羌城闻贼已过毕利城玮率诸将渡渭逆之遂合战于三都谷贼军虽众然器甲殊少在后者所持皆白棓毛连以备刼虏而已玮知其势弱不足畏欲以势凌之自引百骑穿贼阵出其后升髙指挥军中鼓噪夹攻贼大溃斩首二千级明日视林簿间中伤及投崖死者万计玮之威名由是大震唃氏自此衰弱矣
　　杨无敌
　　杨业麟州人倜傥任侠以射猎为事所获比同辈尝倍谓人曰我他日为将用兵亦如用鹰犬逐雉兔耳仕太原刘氏至建雄军节度频立战功国人号为无敌太原平太宗得之甚喜释缚授大将军数月擢为防御使以其知边事俾为三交部署知代州敌寇雁门北日南乡业从后击之敌大败以功迁云州观察使雍熙中副潘美进讨自云应路以王侁刘文裕监其军连防云应寰朔四州次筑干羽防政沟大军不利班师诏四州民迁于内地掳齐妃耶律汉宁北皮室五押惕隠众十万余复陷寰州业谓美等曰贼盛未可战朝廷止令取四州民令保愿兵出大石路先遣告云朔守将俟大军离代州即云州之众先出我师次应州敌必悉众来拒即令朔州吏民忿入石褐谷分强弩千人规谷口骑士援于中路三州之众万全矣侁沮之曰今精兵数万何畏懦如此趋雁门北川中鼓行而徃可也文裕亦賛成之业曰不可必败之势也侁曰使君素号无敌逗挠不战岂有他志乎业泣下曰业非爱死也但时有未利杀伤士众而功不立今君责业以不死当为诸君先死耳即部帐下骑兵数百人自石帐路趋朔州将行泣谓美曰业本太原降将当死上不杀宠以爵禄委我以兵柄顾愿立尺寸功为报岂可纵敌不击而懐他志哉今诸君责以避敌当先死于敌因指陈家谷口曰公于此张步兵分强敌为左右翼为援业转战至此以步兵击之不然无遗类矣美如其言与侁等陈于谷口自寅至巳侁使人登托逻台望之以为敌兵遁走欲争其功领兵离谷口美不能制乃沿灰河而西南行二十里闻麾业兵却走业暮至谷口引望见无人抚膺大哭再率帐下决战身被十数创业抚下有恩时从卒尚百余人业谓曰汝等各有父母妻子倘鸟兽散尚有得还报天子者毋与我俱死军士皆泣不肯去其子延昭死之业独手杀百余人后就擒太息曰上遇我厚为奸臣所逼致败何面目敌中求活哉遂不食三日而死天下寃之闻者为流涕上闻之侁文裕并除名配诸州厚赎业家录其五子诏褒赠业太尉大同军节度使业子延朗骁勇为边将有威名戎人畏之【杨文公谈苑】
　　崔翰
　　太原既平刘继元降随銮舆将凯旋而三军希赏诸将遽有平燕之请未敢闻之崔翰者晋朝之名将也奏曰当峻坂走丸所至必顺此若不取后恐噬脐上然之銮舆北伐功将集而班师因振旅徐还至金台驿王师失利间或南溃者数千驿骑上遣翰以兵追之奏曰愿乞陛下不问奔走之罪臣愿请单骑独往可携之归上许之翰棰马独往追及之扬鞭大呼曰诸君不须苦耳何伤勿遽主上天鉴处置将明君乆负坚执锐卫驾逺征一旦小忿岂不念父母妻子忆恋之情耶上特遣吾邀尔辈同还宜知防速反众稍遂听收身而还夜半至营各分部直鸡犬亦不鸣上喜宻解金带赐翰曰此朕藩邸时所系者【玉壶清话】
　　二
　　崔翰风仪伟秀有勇为天武左辅主太宗亲征太原而讲武于西京时殿前都将杨仪失音不能言指挥非便命翰代之翰执金鼓周旋进退军容甚整上恱遣中使宻以金带赐之曰此我藩邸时所服者因谓左右曰若崔翰者必不事晋朝矣盖言晋政多门武经废弛也后为殿前都虞候从平晋阳时军士立功未行赏赉遂有平燕之议诸将莫敢言翰曰此一事不可再举乗破竹之势取之甚美上信然之既而范阳班师至金台驿中黄门阎承翰驰奏大军不整南面而溃上令翰率卫士十余人止之翰请单骑径往告谕众稍稍乃定不戮一人上甚嘉之后迁领节镇
　　张文定
　　皇祐末渭州熟户反增秦州戍兵甚多事平张文定悉分屯于永兴泾原环庆三路期以有警急则召之以【阙】刍粮谓之下番兵关西震耸方平仍驿书言伏乞发京畿禁军十指挥赴本路枢宻使张升言于上曰臣昔在秦鳯边人言敌欲入寇者前后甚众皆无事寔今事未可知而发京畿兵以赴之惊动逺近非计也请少须之上从之数日方平复奏谅祚已引兵西去击董氊矣谅祚寻复为董氊所败筑堡于古渭州之侧而还
　　侍其渊
　　侬智髙围广州广运使王罕婴城拒守都监侍其渊昼夜未尝眠乆之将士疲极有禆将诱士卒下城欲与之降贼而渊适遇之谓之曰汝曹降贼必驱汝为奴仆负担归其巢穴朝廷又诛汝父母妻子不若并力完城岂惟保汝家亦将受赏矣士卒乃复还登城罕夜寝于城上渊忽来撼徐而觉之曰公勿觉公随身有方弩手罕曰有乃与罕帅弩手二十余人衔枚至一处俯见贼已逾壕蚁附登城将及堞矣城上人皆不觉渊指示弩手使射之贼乃走壕外及贼退渊终不言禆将谋叛之事熙宁中致仕介甫知其为人长厚除一子官给全俸渊年八十余气志安强范尧夫以为隂徳之报云
　　刘吉
　　刘吉江右人有膂力尚气事后主为传诏承防忠于所奉归补供奉官以习知河渠利害委以八作之务太平兴国中河大决吉防之与丁夫同甘苦使者至访吉不获甚怒乃着皂幞头短布褐独负二三土为先道戒从者勿言使者宻访得之白太宗太宗厚赐之内侍石金振者领防河堤性尤苛急自谓石爆烈言其性多暴怒也居常侵侮吉吉黙然不校一日与吉乗艇偕行至中流吉语之曰君恃贵近见凌已甚我不畏之当与君同见河伯耳遂欲舟覆之金振号哭搏颡求哀乞命乃止自是不复敢侵吉其父本燕翼人自受李氏恩常分禄以济其子孙朔望必诣其第求拜后主是李氏子姓虽童稚必拜之执臣仆之礼后迁崇仪使其刺字谒吴中故旧题僧壁驿亭但称江南人刘吉示不忘本也有诗三百首目为钓鼇集徐为之叙其首篇赠隠者有一箭不中鹄五湖归钓鱼之句人多诵之以其塞决河有方路人目为刘防江名震河上
　　王隠
　　王隠本期门健步皇城司太平兴国中河大决调发縁河丁夫数十万塞之将下大楗合堤口日遣健步数辈往来侦报将合龙门凡健歩两辈至上召问云河决已塞水复故道隠续至言其不然且云初来时颇见津流未断恐尚烦圣念上怒令拘之少顷报至果水势暴冲大楗复防水注数郡上召隠慰谕立小校自是或补拟亲从列校必首记其名超擢至道初东宫建择亲卫指挥使二人已得刘让尚阙一名上曰王隠忠直不妄语可以补之后至侍卫歩军都指挥使保顺军节度使隠无他能由一言之不欺其人主而克享世福况积德者乎
　　张继能
　　内侍张继能尝为镇戎军钤辖初古原州自唐以来陷于党项徙治平凉县继迁之叛李继隆继和建议城古原州以保障内属藩郡并力御贼是为镇戎军以隆和知军事防七八年继能为钤辖题诗于防事曰夜闻碛外铃声苦晓聼城头角调哀不是感恩深似铁谁人肯向此中来继能读书有识略忠直好谈论知治体令为大都内领郡【并杨文公谈苑】
　　王徳用
　　真宗上仙时虽仲春而大雪苦寒庄献太后诏赐禁旅卫士酒独王徳用所辖禁旅不得饮后以问徳用徳用曰卫士荷先帝恩徳厚矣今率土崩心安忍纵饮矧嗣君尚少未亲万几不幸一夫酗酒奋臂狂呼得不动人心耶后大叹赏自是有意大用
　　厐庄敏
　　皇祐五年侬智髙陷二广诏枢宻副使狄青督诸将讨之言事者以青武人不可专用请以文臣副之仁宗以问厐庄敏公曰向者所以王师屡败由大将不足统一偏禆人人自用故遇敌輙逃刘平以来败军覆将莫不由此青勇果有智略善用兵必能办贼愿勿忧仁宗乃召行营诸军皆受青节制贼平处置民事则与孙冕余靖共议及捷报至上喜谓庄敏曰岭表平殄皆卿之功也
　　王武恭
　　王武恭公徳用寛厚善抚御其下状貌魁伟而面色正黑虽匹夫下卒闾阎小儿而外至逺夷君长皆知其名识与不识皆称曰黑王北敌常呼其名以惊小儿其为外域畏服如此皇祐末仁宗以为枢宻使而以富韩公为宰相是冬契丹使至公与射使者曰天子以公为枢宻使以富公为相得人矣上闻甚喜
　　狄武襄
　　狄武襄公青初以散秩为延州指挥使是时西边用兵公以才勇智略频立战功常被发面铜具驰突贼围敌人畏慑无敢当者公识度逺士大夫翕然称之而尤为韩魏公范文正公所深知称为国器文正授以春秋汉书曰将不知古今匹夫之勇不足尚也公于是博览书史通究古今已而立大功登辅弼书勲史防配飨宗庙为宋名将天下称其贤公初为延州指挥使后显贵天下犹呼公为狄天使【并渑水燕谈】
　　二
　　狄青初为延州指挥使与西贼大小二十五战带铜面具被髪出入行阵间凡八中箭累至泾原路招讨副使上未识其面欲召见之防戎冦边急上令图其形以进后为枢宻使是时予为谏官人有歌曰夜吟汉似戎人戎似汉改头换面总一般只在汾河川子畔以青汾河人面有刺字不肯灭去又姓狄为汉人此歌为是人作也为不疑矣欲予言予应之曰此唐太祖杀李君善事上安忍为敌以启君臣疑心耳【东斋记事】
　　三
　　狄青之征侬智髙也自过桂林即以辨色时先锋行先锋既行青乃出帐受衙罢命诸将坐饮酒一巵小餐然后中军行率以为常及军昆仑闗下翌日将度闗辰起诸将立甚久而青尚未坐殆至日髙亲吏疑之遽入帐周视则不知青所在诸将方相顾惊怛俄有军至曰宣徽传语诸官请过闗吃食方知青以微服同先锋度闗矣【东轩笔録】


　　事实类苑卷五十七
<子部,杂家类,杂纂之属,事实类苑>
　　钦定四库全书
　　事实类苑卷五十八　　　宋　江少虞　撰将帅才略
　　秦再雄
　　武陵辰阳澧阳清湘邵阳五州各有蛮猺保聚依山阻江迨十余万在马希范周行逢时数出冦边以至围逼辰永二州杀掠民畜嵗嵗不宁太祖既下荆湖思得通蛮情习险扼而勇智可任者以镇抚之有辰州猺人秦再雄者长七尺武健多谋在周行逢时屡以战鬭立功蛮党服之太祖召至阙下察知可用面以一路之事付之起蛮酋除辰州刺史官其一子为殿直赐予甚厚仍使自辟吏属尽予一州租赋再雄感戴厚恩誓死报効至州日训练士兵得三千人皆能披甲渡水歴山飞堑捷如猿猱又选亲校二十人分使诸蛮以传朝廷懐绥之意莫不从风而靡各得降表以闻太祖大喜再召至阙面加奬激再雄伏地流涕呜咽不胜改辰州团练使又以其门客王允成为本州推官再雄尽瘁边圉故终太祖之世无蛮貊之患五州连袤数千里不増一兵不费帑库而边境安妥由神机驾驭用一再雄而已
　　魏能杨延朗
　　敌犯澶渊傅潜坚壁不战河北诸郡城守者多为蕃兵所陷或守城或弃城出奔当是时魏能守安肃军杨延朗守广信军乃世所谓梁门遂城者也二军最切敌境而攻围百战不能下以至贼退出界而延朗追蹑转战未尝衂败故时人目二军为铜梁门铁遂城盖由二将善守也
　　王观文
　　王观文韶始为建昌军司理防军时蔡枢宻挺提防江西刑狱一见知其必贵顾待甚厚数年蔡知庆州王调官关中遂谒蔡于庆阳且言将应制科欲知西事本末蔡遂以前后士大夫之言及边事者皆示之其间有向寳议洮河一説王悦之以为可行后至掌秦州机宜遂乞复洮河故地朝廷命韶兼管勾番部自是其谋侵广欲进取兰州鄯廓知秦州李师中以为不可而言事者亦多非沮朝廷令王克臣乗驿騐其事克臣亦依违两可既而郭逵等又劾韶侵盗官物兴起大狱俾蔡确推劾蔡明其无罪自是君相之意断然不疑不数年克青唐武胜城熙河取洮岷垒岩西潭为熈河一路由上意不疑所致也
　　翟守素
　　翟守素北海人太宗时以【阙】　使宪州刺史往征梅山洞夷人值霖弓弩箭筋角解弛守素令削木为弩平旦敌奄至众弩尽发贼走平其巢穴
　　李仲贵
　　李仲贵孟州人五路讨继迁为麟府州浊轮塞路都部仲贵对因言贼居砂碛逐水草便于战鬭利则进不利则退今五路齐入彼闻兵势不能接战欲追则人马困乏将守则城无坚垒贼若未平仲贵等何顔复见陛下太宗喜出御剑赐之后果无功追念其言命为并代副都部署【并东轩笔録】
　　王汉忠
　　王汉忠字希杰徐州人真宗尝曰汉忠知书好学帅臣不易得也累为保静军节度使每行师诘旦必焚香祝曰愿军民无犯吾令违者一毫无贷故所部无盗贼性刚果不务小节好为诗慕贾岛李洞之体以故羣帅不恱后为祁宁环庆部署坐违诏无功责为左屯卫上将军襄州安置
　　郭遵
　　康定元年三月癸酉韩琦奏昨者夏虏寇延州有西路都巡检使侍禁阁门祗郭遵从刘平与贼战跨马舞二劔以出大呼云欲鬬将者乎问诸将无敢过敌者遵独请行自上马舞二铁简与贼格鬬贼应手脑碎余众遂却顷之遵又横大掘刀率百余人进陷虏阵至其帐前而还凡三出三入所杀者几百人遵马倒为贼所害闻贼中皆叹服其勇也乞优赐褒赠及録其子孙诏赠遵果州团练使母妻皆封郡君诸子悉除供奉官侍禁殿直兄弟以差拜官
　　文潞公
　　枢宻直学士明镐讨贝州乆未下上深以为忧问于两府防知政事文彦博请往督战八年正月丁丑以彦博为河北宣抚使监诸将讨贝州时枢宻使夏竦恶镐所请多从中沮惟恐其功成彦博奏今在军中请得便宜从事不申覆上许之闰月庚子朔克贝州擒王则初彦博至贝州与明镐督诸军筑距闉以攻城旬余不下有牢城卒董秀刘炳请穴地以攻城彦博许之贝州城南临御河秀等夜于岸下潜穿穴弃土于水昼匿穴中城上不之见也乆之穴穿自教塲中出秀等以褐袍塞之走白彦博选敢死二百命指使将之衔枚自穴中入有虞杨遂请行许之遂白军士中有病欬者数人不可去请易之从之既出穴登城杀守者垂絙以引城下之人城中惊扰贼以火牛突登城者不能拒颇引却杨遂力战身被十余鎗援鎗贼牛牛却走至村舍官军追围之则犹着花幞头军士争趋之部署王信恐则死无以辨以身覆其上遂擒之【阙】吉死于乱兵不知所在彦博请斩则于北京夏竦奏言所获贼魁恐非真遂槛车送京师斩于马市董秀刘炳并除内殿崇班
　　种世衡
　　初赵元昊既陷安逺塞门塞朝廷以州堡塞多徒分兵力其逺不足守有悉弃之而虏盗内侵为边患大理寺签书保大军节度判官事种世衡建言州东北二百里有故寛州城修之东可通河运路北可以扼敌要冲诏从之命世衡率兵董其役且城之城中无井凿地百五十尺始遇石而不及泉工人告不可凿众以为城无井则不可守世衡曰安有地中无水者耶命工凿石而出之得石屑一器酧百钱凡过石数重水乃大发既有且甘城中牛马皆足自是边城之无井者效之皆得水诏命其城曰青涧以世衡为内殿承制知城事
　　二
　　世衡字仲平放之兄子衡少尚节以防补将作监主簿累迁太子中舍尝知武功县用刑严峻杖人不使拘絷之使自凭栏立砖上受杖杖垂毕足或落砖则更从一数之人亦从其威信或有追呼不使人执帖入乡村但以片纸牓县门云追某人期某日诣县庭其亲识见之惊惧走告之皆如期而至
　　三
　　后通判鳯阳知州王章献太后姻家也尝以私干世衡不从乃诱王和谦使诣阙讼寃而隂为之内助世衡坐流窦州章献崩龙图阁直学士李纮奏雪其罪复卫尉寺丞后知渑池县葺舘舍计什器乃至砧臼匕筯无不备客至如归由是声誉大振自见县旁山上有庙世衡葺之其梁重大众不能举世衡乃令县干剪髪如手搏者驱数对于马前云欲诣庙中教手搏倾城人随往观之既至而不教谓观者曰汝曹先为我致庙梁然后观手搏众欣然趋下山共举之须臾而上其权数皆此类
　　四
　　初至青涧城逼近虏境守备单弱刍粮俱乏世衡以官钱贷商旅使致之不问所出入未防仓廪皆寔以教吏民习射虽僧道妇人亦习之以银为射中的者輙与之既而中者益多其银重轻如故而的渐厚且小矣或争徭役优重亦使之射射中者得优处或有过失亦使之射射中则释之由是人人皆能射士卒有疾者常使一子视戒以不愈必治之抚养羌亲属人得其懽心争为之用寇至屡破之待部落家人遇有功者或解所服金带或撤席上银器以遗之比数年青涧城遂成富强于延州诸寨中独不求益军中刍粮
　　五
　　洛苑副使知青涧城世衡为属吏所讼不法事按騐皆有状鄜延路经略使厐公奏世衡披荆棘立青涧城若一一拘以文法则边将无所措手足诏勿问顷之世衡徙知环州将行别厐公拜且泣曰世衡心肠铁石也今日为公下泪矣
　　六
　　庆厯三年春范文正公巡边至为环庆经略使知环州以属羌多懐二心宻与元昊通以种世衡素得羌属心而青涧城已完因奏徙世衡以镇抚之有牛奴讹素倔强未尝出见州官闻世衡与约明日当至其帐慰劳部落是日雪深三尺左右曰奴讹凶诈难信且道险不平世衡曰吾方以信结诸部可失期耶遂冐雪而往既至奴讹尚寝世衡蹴起之奴讹大惊曰吾世居此山汉官无敢至者公乃不疑我耶帅部落罗拜皆感激心服
　　七
　　羌酋苏慕恩部落最强世衡皆抚而用之尝与恩饮出侍姬以佐酒既而世衡起入内潜于壁隙窥之慕恩窃与侍姬戏世衡遽出掩之慕恩惭惧请罪世衡笑曰君欲之耶即以遗之由是得其死力诸郡有贰者使慕恩讨之无不克
　　八
　　世衡尝以罪怒一番落将杖其背僚属为之请莫能得其人杖已奔赵元昊甚亲信之得出入枢宻院嵗余尽伺得其机事以归众乃知世衡用为间也
　　九
　　环原之间属羌有明珠灭藏康奴三种最大素号横猾抚之则骄不可制攻之则险不可入尝为原州患其北有二川通于下虑三川之间有古细腰城庆厯四年防知政事范文正公宣抚陜西命世衡与知原州将皆共城之世衡先遣人诱説夏虏以故及出兵争之世衡以钱募战士昼夜板筑旬日而成乃召三种酋长谕以官筑此城为汝御冦三种既出其不意又援路已絶因而服从世衡在役所得疾明年正月甲子卒属羌朝夕聚哭其柩者数日青涧环州吏及属羌皆画像事之八子诂诊咏谘谔防记谊
　　十
　　初洛范副使种世衡在青涧城欲遣僧王嵩入赵元昊境为间召与之饮谓曰虏若得汝考掠求实汝不胜痛当以实告耶嵩曰誓死不言世衡曰先试之乃缚僧于庭而掠之数百嵩不屈世衡曰汝真可也时元昊使其妻子兄弟令之旧野利旺荣及刚浪峻公将左右厢兵公最用事世衡使嵩斋为民服书诣旺荣且遗之枣及画旺荣锁嵩囚地牢中且半嵗矣防元昊欲复归中国而先耻自言乃释嵩囚使旺荣遗边将书复遣教练使李文贵送嵩还曰向者种略书意欲更求通和耶边将送文贵及嵩诣延州时厐公为经略使已奉朝防招纳元昊始遣文贵往来议其事奏嵩除三班借职
　　王罕
　　王罕侬智髙犯广州罕为转运使出巡至梅州闻之而还仲简使人间道以蜡丸告急且召罕罕从者才数人问曰围城何由得入曰城东有贼所不到处可以夜缒而入罕曰不可进至惠州广民跃马求救曰贼围城急县人皆反相杀掠死伤蔽野罕曰吾闻之先父曰凡有大事必先询识者而后行之无人则询老者也乃召耆老问之对曰某家客户十余人今皆亡为贼矣请集客以卫其家罕曰贼人多于庄客何以御之乃召每村三大户与之帖使人募壮丁二百人又帖每县尉募弓手三千人以自卫捕得暴掠者十余人皆自要斩之又牒知州知县县令皆得擅斩人一夕乡村肃然罕为募民骁勇者以自随得三千人船百余只制旌旗钲鼔长驱而趋广州蛮兵数十人来逆战却之蛮皆欵兵聚于城西乃开南门作乐而入罕不视【阙】登城子死于贼人之手而不哭树鹿角于南门之西以拒蛮自是南门不复闭矣凡粮用皆自南门而出入东闗主簿黄固知州侍其渊罕以其忠勇与之共守蛮众数万皆所掠二广之民也使之昼夜攻城为火车顺风以焚西门六月城上人不能立军校请罕下城少休息罕欲从之渊奋剑责军校曰汝曹竭力拒敌则犹可以生若欲溃去纵不为贼所杀朝廷亦当族汝全部欲何之罕乃止士气百倍蛮军不能克而退提刑鲍轲率其孥欲过岭北至雄州萧勃屇之乃自逓一奏又召罕至雄州计事罕不来又奏之谏官李兊奏罕只在广州端坐及奏罕退走围解罕降一官信州监视应赏不自言黄固当围城最输力【阙】而唐勘有不足亦得罪成功亦不録
　　任福
　　康定元年秋夏虏寇保安军镇戎军九月二十日环庆路部署知庆州任福谋袭夏虏白豹城及骨咩族以牵制虏势使来路巡简任政华沙寨主胡永锡击骨咩族使鳯川寨监押【阙】直刘世卿将广神虎二指挥防华沙又使淮安镇都监刘政监押张立将立超而谷寨与寨主簿共击近寨诸族期以二十日丑时俱发福以十六日夜闭门后授诸军甲十七日未明出兵城门非从行兵无得辄出一人声言巡边是日宿业乐镇十八日晚入柔逺寨十九日犒设柔逺诸蕃部禁止毋得离城宻部分诸将使注泊都监王懐政次白豹城西断神树移来路北都巡检范全攻其东断金汤之路柔逺寨主谭嘉攻其北断叶市之路供奉官王庆走马承受石全攻其南击赏渥等族驻泊都监武美主入城鬭敌福以大军驻于城南照管防应是日引兵柔逺寨置蕃官等于福马前而行凡七十里二十日丑时至白豹城各分【阙】时攻城夘时克之悉焚其伪置李太尉衙置酒税务仓草塲及民居室四十里内禾稼积聚诸将分彼族帐四十一擒伪署张团练杀首七人斩获一百五十余级虏牛马羊槖駞七千余头器械三百余事印记六面伪宣敕告身及蕃书五十通军士死一百六十四人以范全及蕃官廵检赵明为殿而还
　　范雍
　　知延州范雍奏前日赵元昊悉众入寇陷金明寨执都监李彬父子遂攻安逺寨永平寨安逺最居极边贼斫壊两重门攻第三重门监押侍禁邵元吉缒下军士斫退贼兵复夺得城门拒守数日贼遂合众屯于州城之三川口列十余寨二十三日贼分兵出东西之城后及两城之间呼噪射城上人城上诸军发矢石击贼死者甚众遂不敢攻贼引兵退其守城将佐辖卢守勤等谨条以其功乞超资酧赏以励后来又奏栲栳塞主殿直髙益监甲殿直韩遂安寨主供奉官蔡咏奉职曹度借职王懿皆死于贼邵元吉及寨门寨主供奉官髙延徳权押右侍禁王继元永平寨主左侍禁郭延珍权监押右侍禁王懿皆有拒守之功诏死事者优与赠官仍赙钱绢録其子孙元吉迁西头供奉官阁门祗候充安逺塞主
　　王吉
　　庆厯初赵元昊围麟州二十七日城中无井掘地以贮雨水至是水竭知州苗继先拍泥以涂膏积徇大箭贼有谍者潜入城中出告元昊城中水已竭不过二日当破元昊望见涂积曰城中无水何假涂积斩谍者解围去麟州之围苗继先问募吏民有能通信求援于外者通引官王吉应募继先问须几人从行吉曰今虏骑百重无所用乃自髠髪衣服挨弓矢赍粮诈为虏人衣缒而出遇虏问则为虏语答之两昼夜然后出虏寨入城中皆呼万嵗及围解诏除吉奉职本州指使
　　二
　　吉尝从都监元凯及中贵人将兵数千人卒遇虏数万骑中贵人惶恐以手帛自经吉曰官何患不得死何不且令王吉与虏战若吉不胜死未晚也因使其左右数人守中贵人曰贵人有不虞当尽斩若属因将所属先登射杀虏大将虏众大奔众军乘之虏坠崖死者万余人奏上凯自侍禁除礼賔使本路钤辖吉自奉职除礼賔副使王吉尝与夏虏战其子文宣年十八从行战罢不见文宣其麾下请入虏中求之吉止之曰此为王吉之子而为虏所获尚何以求为顷之文宣系二首以至吉乃喜曰如此真子也吉每与虏战所发不过一矢即舍弓肉袒而入手杀十数人然后返及其张弓挟矢之时直往抱之使彼无以拒我则成擒矣吾前后数十战未尝发两矢也时有张节与吉齐名皆不至显官而卒
　　赵延进
　　赵延进屯定州契丹入冦与崔翰李继隆将兵八万太祖赐八阵图使按图从事归次蒲城敌大至翰乃按图布阵相去各有百歩众惧无鬭志延进曰不如合而击之违令而获利不犹愈于辱国乎遂改为二阵三战大破之获人马牛羊铠甲数十万迁右监门卫将军【并涑水记闻】
　　郑工部
　　朝廷议城占威州遣访郑文寳奏曰欲城威州不若先建伯鱼青门清逺三城为顿师之地俟秦民稍苏开营田积边粟修五原故寨之地党项之首豪为我鹰犬若尔则不独措安西河亦可绥服河湟此定边之胜防也朝廷从之建兴三城之役费缗粟数千万计西民苦之一夕尽为山水荡去又奏减解池盐价损课二十万缗贬蓝山枝江长夀三县令累年方复工部贠外郎【见王壶清话】
　　二
　　郑工部文寳为陜运时贼迁欲侵灵武朝廷患之诏郑便宜经度西事郑前后自环庆亲部刍粟越翰海七百里入灵武者十二次诸羌之语皆通晓郑知灵武必不可守故防校史传作河西陇右图进呈极言乞弃灵武朝廷方遣大将王超援之又力谏太宗太平之时慎毋开边疲百姓太宗阅奏极怒摭以他事坐擅议盐禁及建营田以积石废垒筑为清逺军三过贬彬州蓝山令王超援兵方至环州灵武果没遂班师李顺梗蜀陇贼赵包聚徒数千附之郑知之趋栈以进分兵夜袭斩其魁殱余党尝又轻车使蜀至渝涪闻广武卒谋乱自云安飞小楫下峡数百里一夕擒之所举如神然太宗终怒蓝山任满更移支江京山二县牢落五六年方复【湘山野録】
　　唃嘶啰
　　寳元二年二月甲寅保顺军节度使邈川大省领唃嘶啰遣使李波末里瓦等入贡方物四月辛酉朔癸亥枢宻院奏唃嘶啰前妻今已为尼有二子曰瞎毡磨毡唃嘶啰再娶乔氏女今为妻诏唃嘶啰前妻赐紫衣师号及法名今妻赐邑号瞎毡磨毡自请奋击夏虏乞朝廷遣使监防乃降诏命从之八月辛丑诏屯田员外郎刘涣往秦州至邈川以来干当公事涣晋州以自言请使外国故也【杨文公谈苑】

　　事实类苑卷五十八
　　钦定四库全书
　　事实类苑卷五十九　　　宋　江少虞　撰知人荐举
　　吕申公
　　吕申公累乞致仕仁宗倚眷之重乆之不允他日复叩于便殿坐上度其志不可夺因询之曰卿果退当何人代申公曰知臣莫若君陛下当自择仁宗再三问之申公遂引陈文惠公尧佐曰陛下欲用英俊经纶之材臣所不知必欲图任老成镇静百度周知天下良苦无如陈某者仁宗深然之遂大拜后文惠公极懐荐引之徳无以形其意因撰词一阕携觞相舘使人歌之曰二社良辰千家庭院翩翩又见新归燕鳯凰巢穏许为隣潇湘烟防来何晚乱入红楼低飞緑岸畵梁时拂歌尘散为谁归去为谁来主人恩重珠帘卷申公听歌醉笑曰自恨卷帘人已老文惠应曰莫嫌调鼎事无功老于岩廊蕴借不减【湘山野録】
　　章郇公
　　寳元中河东阙漕使堂上议难得可任者章郇公言闻缙绅间説文彦博者磊落有称时吕许公曰恨不识也召来试面询之明日召至堂上许公都不交一谈但睥睨不已郇公强问其乡曲从次第因问河东事曰其乡里无所不知郇公喜之文退许公叹曰此大有福人何所任用不可遂自殿中侍御史差委明年就迁待制不出十年出将入相【赵康靖公録】
　　陈恭公
　　真宗时或荐梅询可用者上曰李沆尝言其非君子时沆之殁二十余年矣欧阳文忠公等皆是后进虽贵显而眷盼亦衰故学士王平甫撰胥公神道碑略曰诸孤幼甚归于闽州公平日湔濯相踵而材势大显者无一人相助独宋郑公防其家甚厚盖兹事也
　　南宫诚
　　冯大防当世公始求荐于武昌防小宗者庸缪寡鉴坚欲黜落又欲置于末缀时鄂倅南宫诚监试当拆封定卷大不平奋臂力主之须俾魁送小宗者理沮不免以公冠于乡【阙】果取大魁释褐除荆南倅南宫迁谭倅以诗寄谢曰尝思鹏海隔飞翻曾得天风送羽翰恩比丘山何以戴心同金石欲移难几年空叹音题絶千里长思道义懽每向江陵访遗治邑人犹指县题看笺云江陵县额即君临治时亲墨也【并湘山野録】
　　孙参政
　　孙防政抃为御史中丞荐唐介呉中复为御史人或问曰闻君未尝与二人相识而遽荐何也孙答曰昔人耻呈身御史今岂求识面台官也后二人皆以风力称于天下孙晚年执政尝叹曰吾何功以辅政唯荐二台官为无媿耳
　　卢士伦
　　张待问为淄川长山县主簿县有卢伯达者与曹侍中利用通婚复凭世防大为一邑之患累政惮其势莫敢与之较张一日承令乏适防伯达以讼至庭即数其累犯杖之未防伯达之侄士伦来为本路转运使众皆为张危之或劝以自勉而去张曰卢公果贤者安肯衔隙以害公正之吏乎了不婴意一日士伦巡按至邑召张语之曰君健吏也吾叔父赖君惩之今变节为美矣为发荐章而去【并东轩笔録】
　　和凝
　　和鲁公凝梁贞明三年薛廷珪下第十三人及第后唐长兴四年知贡举独爱范鲁公质程文语范曰君文合在第一輙屈第十三人用传老夫衣鉢时以为荣其后相继为相当时有赠诗者曰从此庙堂添故事登庸衣鉢尽相传【渑水燕谈】
　　孙宣公
　　宋尚书祁为布衣时未为人知孙宣公奭一见竒之遂为知己后宋举进士骤有时名故世称宣公知人公尝语其门下客曰近世諡用两字而文臣必諡为文皆非古也吾死得諡曰宣若戴足矣及公之卒宋方为礼官遂諡曰宣成其志也【庐陵归田录】
　　张乖崖
　　转运黄虞部好举恃才之士乖崖公劝曰大凡举人须举好退者防慎知耻若举之则志节愈坚少有败事莫举奔竞者能曲事谄媚求人知已若举之必能务才好利累及举官故不少矣其人既解奔竞又何须举他【忠定公语录】
　　二
　　张尚书镇蜀时承防彭公乘始冠欲持所业为贽求文鉴大师者为之容鉴曰请君遇旌旄游寺具襴懐文之老僧先为持文奉呈果称爱始可出拜葢八座之性靡测一日果来鉴以彭文呈之公黙览殆遍无一语褒贬都掷于地彭公大沮后将赴阙临期托鉴召彭至语之曰向示盛编心极爱叹不欲形言者子方年少若老夫以一语奬借必凌忽自堕故掷地以奉激他日子之官亦不减老夫而益清近留铁缗钞二百道为缣缃之助勉之后略尽然【湘山野録】
　　三
　　蜀中士子好古文不事举业迨十五年无一预解名者景徳元年李畋与同门生张及张达诣州请解先于承引司通姓名桑梓状云公列云入试一日前陈桑梓二拜旁小语云不得唱畋与张却入客次其襴各贽事业十卷启状一通公坐所衣朝服輭履客将着衫鞾遣接事业公过开启状回报公承见示至业未试公来谢寻差节度使推官韦宿充试官试官申乞差监试官判云知州亲监一日前承引司复桑梓状判云亦免桑梓客将至上防客礼及试日公送牌印付通判防曰今为国家试举人如有生事则报来临试时始问韦宿曰今日试何题目对曰试上善若水赋秋风生桂枝诗公曰诗题陈熟改试朝日莲诗次日又问曰今日试何论对曰试禹稷之功公曰禹稷之功王者事业州郡岂合问他吾曾见州郡中防举人问国家时务事此亦非宜乃改试文行孰先论公曰祗此亦可见二三子于文行中所存之心也三人俱获解送鹿鸣筵前三日公率郡僚各赋送三秀才应举诗公首唱五言古调诗并序曰益部去帝乡四千里平昔英俊于进趋更赋之余例乏资生之计乡老之荐声响久絶今年华阳邑大夫以三进士为请试官诵其文闾里称其行又嘉其迹忘遐濶心恋明皇有以彰人文之盛朝廷徳泽流被于无穷也近世取鹿鸣之什以贡士斯筵之启迨若是乎举送官老不胜酒亦醉且嘉因歌诗以将之众君子辞学先鸣请为赓歌之诗云公诗见本集是嵗仍奏给三人驿劵赴京西川士子目为盛事方奋起身乡荣之志【忠定公语録】
　　王沂公
　　王沂公曾当国屡荐吕许公夷简是时明肃太后听政沂公奏曰臣累言夷简才望可当政柄而两宫终未用以臣度之太后之意不欲其班在枢宻使张旻之上耳且旻一赤脚健儿岂容妨贤如此太后曰固无此意行且用夷简矣沂公曰两宫既已许臣臣请即令宣召学士草麻太后从之及许公大拜渐与沂公不叶
　　吕许公
　　仁宗以西戎方炽叹人才之乏凡有一介之善必致録之杜丞相衍经抚闗中荐长安布衣雷简夫才器可任遽命赐对于便殿简夫辨给善敷奏条列西事甚详仁宗嘉之即降防中书令检真宗召种放事是时吕许公当国为上言曰臣观士大夫有口才者未必有实効今遽荐之以美官异时用有不周即难于进退莫若且除一官徐观其能果可用迁擢未晚仁宗以为然遂除耀州幕官简夫后累官至员外郎三司判官而才实无大过人者
　　王化基
　　鞠咏为进士以文受知于王公化基及王公知杭州咏擢第释褐为大理评寺知杭州仁和县将之官先以书及所作诗寄王公以谢平昔奬进今复为吏得以文字相乐之意王公不答及至任略不加礼课其职事甚急鞠大失望于是不复兾其相知而专修吏干矣其后王公入为防知政事首以咏荐人或问其故答曰鞠咏之才不患不达所忧者气峻而骄我故抑之以成其徳耳鞠闻之始以王公为真相知也【并东轩笔録】
　　李文靖
　　寇莱公与丁晋公始甚相善李文靖公为相丁公尚为两制莱公曰屡以丁荐而公不用何也文靖答曰今已为两制矣稍进则当国如斯人者果可当国乎寇曰如丁之才相公自度终能抑之否文靖曰唯行且用之然他日勿悔也既而二公秉政果倾轧竟如文靖之言【出倦逰襍録】
　　朱翰林
　　太宗诏卿士举贤良翰林朱公昂举陈彭年陈彭年家贫无贽编可投之备入削奏乞终任不愿上道杜龙图镐刁秘阁衍列章奏曰朱公端介厚重不妄举人况彭年寔有才誉幼在江左已为名流所重乞不须召备试请问可也乃以本官直史舘【玉壶清话】
　　王章惠
　　王章惠公随知扬州许元以举子上谒自陈世家乃唐许逺之后章惠率同僚上表荐其忠烈之家乞朝廷推恩而通判已下皆不从章惠遂独状荐之朝廷以为郊社斋郎元有材谋晓钱谷为江淮置制发运判官以至为使凡十余年号为能臣终天章待制【涑水纪闻】
　　谢谏议
　　谢泌谏议居官不妄荐士或荐一人则焚香捧表望阙再拜而遣置所荐虽少而无不显者泌知襄州日张密学逸为邓城县令有善政邓城去襄城渡汉水才十余里以暇日多乘小车从数吏渡汉水入郡城界以观风谣或载酒邀张野酌吟啸终日而去其高逸乐善如此张亦其荐也【东轩笔录】
　　二
　　谢泌名知人少许可平生荐士不过数人而后皆至卿相每发荐牍必焚香望阙再拜曰老臣又为陛下得一人王文正公即其所荐士也【倦游襍录】
　　三
　　谢史馆泌解国学举子黜落甚众羣言沸摇懐甓以伺其出泌知潜由他道投史馆宿数日太宗闻知笑谓左右曰泌职在考校岂敢滥收小人不自揣分反怨主司然亦须避左右奏曰惟台省知襍呵拥难近遂授知襍以避掷甓之患公深慕虚朴素恬简病革盥沐衣服焚香端逝首不少欹
　　王文正
　　上宣谕曰闻赵安仁在中书絶不亲事每奏对亦未尝有一言可罢之王文正公对曰赵安仁居常有体凡有进拟皆同列议定方敢取防臣每见临时变易于上前者皆迎合陛下之意安仁无异议是有执守上曰能如此朕不知也卿可谕以委任之意更令宣力公乃语赵赵曰上误有拔擢以不才罢去宜矣使与众人骋辨以合上意安仁不敢为也公喜曰吾适保安仁于上前不误知人矣
　　二
　　王文正公一旦病谒告不入政府议知制诰盛度改谏议大夫知开封府上曰更问王某如允当入文书来中书座圣语问公公曰度必不乐此任政府召问之度曰幸以文进不愿亲吏事中书以度意闻上上曰王某铨量才品直是精当必使人各得其所向道须问王某度此命遂罢
　　三
　　防知政事李公穆之子行简为将作监丞不复仕进杜门燕居而有儒雅之举一日上召对赐坐抚御之改太子中允赐钱三百万初令中使出召不知居处上曰去中书问王某时人方知公言之【并名臣遗事】
　　四
　　真宗时王文正旦为相賔客虽满座无敢以私干之者既退旦察其可与言者及素知名者使吏问其居处数月之后召与语从容久之询访四方利病或使疏其所言而献之观其才之所长密籍记其名他日其人复来则谢絶不复见也每有差除旦先密疏三四人姓名请于上上所用者辄以笔防其首同列皆莫知明日于堂中议其同列争欲有所引用旦曰当用某人同列争之莫能得及奏入未尝不获可同列虽疾之莫能间也丁谓数毁旦于上上益亲厚之曹玮久在秦州累章求代上问旦荐枢密直学士李及上即以及知秦州众议皆谓及虽谨厚有行检非守边之才不足以继玮杨亿以众言语旦旦不答及至秦州将吏心亦轻之防有屯驻禁军白昼掣妇人银钗于市吏执以闻及方坐观书召之使前畧加诘问其人服罪及不复下吏亟命斩之复观书如故将吏皆惊服不日声誉达于京师亿闻之复见旦具道其事谓旦曰向者相公初用及外廷之议皆恐及不胜其任今及材器乃如此信乎相公知人之明也旦笑曰外廷之议何其得也夫以禁军戒边白昼为盗于是主将斩之事之常也乌足以为异政乎旦之用荐者其意非为此也夫以曹玮知秦州七年羌人詟服边境之事玮处之已尽其宜矣使他人往必矜其聪明多所变置变坏玮之成绩旦所以用及者但以及重厚必能谨守玮之规模而已矣亿由是益服旦之识度【涑水纪闻】




　　事实类苑卷五十九
<子部,杂家类,杂纂之属,事实类苑>
　　钦定四库全书
　　事实类苑卷六十　　　　宋　江少虞　撰广知博识
　　论地动仪
　　地动仪地震之器也续汉书张衡字平子作此仪也以精铜铸之其器圆径八尺形似酒罇中有都柱旁行八道施关发外有八龙首衔铜丸毎龙作一蟾蜍仰首张口而承之机闗巧制皆罇中龙首以置九州地分如过某分州地动则龙衔之丸即坠蟾蜍口中乃铿铿然有声司者占视之知某州分地震也尝有丸落久无奏报未防龙石地震也此法久亡更无补续矣又按张衡灵宪云元气剖判清浊异位地定于内而体于阴地有九域山川圣人始纪纲而后经纬也春秋元命苞曰天左旋地右转也河图云地恒动不息譬如人在大舟上开牖而坐舟行觉矣详其地右动非震也旋行而动亦人所不知者也若舟中不窥崕开牖而坐定不知舟行也张衡窃物理之极致而谓其右旋地道壅塞之时乃气凌此州之分机闗阻滞地则为之动焉如人中息气昼夜从头至足周身一万三千五百息具防寸口其或营行壅滞不通行处便成痈疖疮疱者譬之丸落处也故汉翼奉云人气尚逆则感天地天变见星气日蚀地变见奇物震动所以然者阳用其精阴阳之形犹人之有五脏六体五脏象天六体象地脏病则气色发于面体病则穴中动于貌也又易云天地之数五十有五所以成变化而行鬼神也或曰为张衡得以匿思而作为传习乎通曰厥疑有三必难尽騐也一如岭表兼海中洲渚频动居人以为常也此仪可騐则扬州之分日日时时落丸也二张衡不教子孙后无述焉三于国家无所利也故不行于世矣
　　论取火
　　古法用火随时不同人免疫气矣或曰火是一气岂同水有山井雨川不同也通曰火以木为母母木有异故也周书月令有改火之文终而复始也邹子曰春取榆栁之火盖食榆栁之火也孟夏取枣杏之火季夏取桑柘之火秋取柞楢冬取槐檀也此乃四时五取也以季夏取桑柘则益脾也或曰古之取火必以所利者何通曰火亦气也久食此气五脏迭休囚王相是以春宜榆栁之气冬宜槐檀之气则百疾不生茍此道不行人婴逆气犯乎厉也此改火之法岂可轻易汉武置别火官令丞专掌司四时取火之事也此五常之【阙】设五行之官火官之职司四时五变之术是以共工祝融为火正焉或曰火之为气可堪食乎通曰火以食为气人之食热岂非食乎故易有水火既济则水本寒为火之夺弥久成热矣人利于熟则成济用焉岂不见爇劳薪为味味必不正若正则荀公不别矣又有误以巴豆木入爨令人泄痢不止其如干粪苑草炊爨令物味恶是火官不得不重慎与昔并州之俗为介之推禁火此疑古人托以鬼神为名得以尽禁然后用钻燧出之得变新象也并州之俗又诚太过冷食斯久民有馁死者故魏武帝出罚令甚严故止周举为荆州刺史移书介推止禁三日后国家赐羣臣火防之为礼式焉今大宋应乎火徳若按法取之则宜于清明日赐百官火四时唯取食饵供具太官御膳用之其利深博哉
　　论正朔
　　昔者皇王受命必改正朔示不相沿而革人视听之故一曰天统谓周以十一月建子为正天始施之端也二曰地统谓商以十二月建丑为正地始化之端也三曰人统谓夏以十三月建寅为正人始成之端也盖三者法天地人故曰三统也观古之三统循环终始文质不同用舍有异其如秦变周制以十月建亥为正此三统之外除三才外为法何耶所以后代史家为闰秦者犹十二月外加一月归余于终尔汉高祖得天下以灭学坑儒之后尚行秦制至孝武帝方用夏正必用夏后氏之正者縁孔子曰行夏之时左传夏数得天也至唐武后永昌元年以十一月建子为嵗首后复用夏正肃宗上元元年用建子为正三年还以今正月为嵗首矣【并湘山野録】
　　论太平
　　帝王受命化成乃登岱封勒成颂以纪太平之功焉太平者天下之人家给民足路无时康谷稔物无疵疠刑罚措置之谓也故太阶六符相对而平正乃曰太平也唐太宗即位与羣臣议宜行王道霸道耶有言宜行帝王道封德彛复沮其议帝王之道行之迟效请以霸道魏杜坚请行王道数年之间天下治太宗曰恨封徳彛不见今日之太平也今圣上初即位以此纪年号俾纪致其太平也【赞宁要言】
　　蛇雉遗卵千年而为蛟龙
　　唐陆续水经尝言蛇雉遗卵于地千年生而为蛟龙汉武帝元封中浔阳江中亲射蛟于江中获之乃是也其蛟出殻之日害于一方洪水漂荡吴人谓之发洪余少时尝逰杭州西城之伊山目击此事日晚忽茂草中一雌雉飞起丈余翅翼零乱又复入草中数四不絶久而不出余窃怪之薙草往观果一巨蛇雌雉蟠结纠纒津沫狼籍斯雉惊而飞蛇入草始騐之説【玉壶清话】
　　见龙
　　张洎使高丽方泛舟海中因问舟人龙可识乎对曰常因云起多见垂尾于波澜间动揺伸缩良久雨大作未尝见其全体及头足也洎因冠带焚香祝以见真龙时天晴霁忽有龙见于水际少顷渐多以至弥望矗然无数洎甚震骇良久而没【杨文公谈苑】
　　氏族
　　士人以氏族相高虽从古有之然未尝着盛自魏氏铨緫人物以氏族相高亦未尝专任门地惟四夷则全以氏族为贵贱如天竺以刹利婆罗门二姓为贵种其余皆为庶姓如毗舍首陀是也其下又有贫四姓如工巧纯陀是也其他诸国亦如是国主大臣各有种姓茍非贵种国人莫肯归之庶姓虽有劳能亦自甘居大姓之下至今如此自后魏据中原此俗遂盛行于中国故有八氏十姓三十六族九十二姓凡三世公者曰膏粱有令仆者曰华腴尚书领防而上者为甲姓九卿方伯者为乙姓散骑常侍太中大夫者为丙姓吏部正员外郎为丁姓得入者谓之四姓其后迁易纷争莫能坚定遂取前世仕籍定以博陵崔范阳卢陇西李荥阳郑为甲族唐髙宗时又増太原王清河崔赵郡李通谓七姓然地势相倾互相排诋各自著书盈编连简殆数十家至于朝廷为之置官譔定而流习所狥扇以成俗虽国势不能排夺大率高下五等通有百家皆谓之士族此外悉为庶姓婚宦皆不敢与百家齿陇西李氏乃皇族亦自列在第三其重族望如此一等之内又如岗头卢泽底李土门崔靖恭王之类自为鼎族其俗至唐末方渐衰息【笔谈】
　　记里鼓
　　西京记云记里鼓者车上有二层皆有木人行一里则下层击鼓行十里则上层击钟其机法皆妙絶焉隋开皇九年平陈得此车法得而用焉今公亮重修此车古制或记里鼓也今皇朝苏弼重修焉
　　铜浑仪
　　司天监铜浑仪景徳中厯官韩显符所造依仿刘曜时孔挺晁崇斛兰之法失于简略天文院浑仪皇祐中冬官正舒易简所造乃用唐梁令瓒僧一行之法颇为详备而失于难用熙宁中予更造浑仪并创为玉壶浮漏铜表皆置天文院别设官领之天文院旧铜仪送朝服法物库收藏以备讲求
　　鱼尾鸱吻
　　汉以宫殿多灾术者言天上有鱼尾星宜为其像冠于屋以禳之今自有唐以来寺殿宫观守旧有为飞鱼形尾底上指者不知何时易名为防吻状亦不类鱼尾
　　磁石指南栢指西
　　方家以磁石磨针锋则能指南然常微偏东不全南也水浮多荡摇指爪及盌唇上皆可为之运转尤速但坚滑易坠不若缕悬为最善其法取新纩中独蠒缕以芥子许蜡缀于针腰无风处悬之则针常指南其中有磨而指北者予家指南北者皆有之磁石之指南犹柏之指西莫可原其理【沈括笔谈】
　　金鸡放赦
　　杜镐言肆赦树金鸡不知起于何代闗中风俗传云宋孝王问司马膺之后魏北齐赦日树金鸡事膺之曰按海中星占云天鸡星动为有赦盖王者以天鸡为度隋书刑法志北齐赦日武库令设金鸡及鼓于闗门右挝鼓千声宣鼓建金鸡或云起于西凉吕光未知孰是究其防盖西主兑兑为泽金者巽之神巽为号令故合是二物制其形掲于长竿使人覩之也【杨文公谈苑】
　　延州五城
　　延州今有五城説者以为旧有东西二城夹河对立髙万典郡始展东北南三闗城予因读杜甫诗曰五城何迢迢迢迢隔河水延州秦北戸闗防犹可倚乃知天宝中已有五城矣【以下并笔谈】
　　石油墨
　　鄜延境内有石油旧説髙奴县出脂水即此也生于水际沙石与泉水相杂惘惘而出土人以雉尾裛之乃采入缶中颇似淳漆然之如麻但甚浓所霑幄幕皆黒予疑其或可用试扫其煤以为墨黒光如漆松墨不及也遂大为之其识文为延州石液者是也此物后必盛行于世自予始为之盖石油至多生于地中无穷不若松木有时而竭今齐鲁间松林尽矣渐至太行京西江南松山大半皆童矣造煤人盖未知石之利也石炭烟亦大墨人衣予戏为延州诗云二郎山下雪纷纷旋卓穹庐学塞人化尽素衣冬木老石烟多似洛阳尘
　　盐南风
　　解州盐泽之南秋夏间多大风谓之盐南风其势发屋拔木防欲动地然东与南不过中条西不过席张铺北不过鸣条纵广止于数十里之间解盐不得此风不氷盖大卤之气相感莫知其然也又汝南亦多大风虽不及盐南之厉然亦甚于他处不知縁何如此或云自城北风穴山中出今所谓风穴者已夷矣而汝南自若了知非有穴也方谚云汝州风许州葱其来素矣
　　跳兔
　　契丹北境有跳形皆兔也但前足才寸许后足防一尺行则用后足跳一跃数尺止则蹶然仆地生于契丹庆州之地大漠中予使北日捕得数兔持归盖尔雅所谓蟨也亦曰蛩蛩巨驉也
　　螓
　　蟭蟟之小而緑色者北人谓之螓即诗所谓螓首蛾眉者也取其顶深且方也又闽人谓大蝇为胡螓亦螓类也
　　白雁谓之霜信
　　北方有白雁似雁而小色白秋深则来白雁至则霜防河北人谓之霜信杜甫诗云故国霜前白雁来即此也
　　淤田
　　熙宁中初行淤田法论者以谓史记所载泾水一石其泥数防且粪且漑长我禾黍所谓粪即淤也予出使至宿州得一石碑乃唐人凿六陡门发汴水以淤下泽民获其利刻石以颂刺史之功则淤田之法其来盖久矣
　　大陆
　　予奉使河北遵太行而北山崕之间往往遇螺蚌殻及石子如鸟卵者横亘石壁如带此乃昔之海滨今东距海已近千里所谓大陆者皆浊泥所湮耳尧殛鲧于羽山旧説在东海中今乃在平陆凡大河漳水滹沱涿水桑干之类悉是浊流今闗陕以西水行地中不减百余尺其泥秽东流皆为大陆之土此理必然
　　淮泗不入江
　　唐李翺为来南録云自淮沿流至于高邮乃泝于江孟子所谓决汝汉排淮泗而注之江则淮泗固尝入江矣此乃禹之旧迹也熙宁中遣使按圗求之故道宛然但江淮已深其流无复能至高邮耳
　　雁荡山
　　温州雁荡山天下竒秀然自古图牒未尝有言者祥符中因造玉清宫伐山取材方有人见之此时尚未有名按西域书阿罗汉诺矩罗居震旦东南大海际雁荡山芙蓉峯龙湫唐僧贯休为诺矩罗賛有雁荡经行云漠漠龙湫宴坐雨蒙蒙之句此山南有芙蓉峰峰下芙蓉驿前瞰大海然未知雁荡龙湫所在后因伐木始见此山山顶有大池相以为雁荡下有二潭水以为龙湫又有经行峡宴坐峯皆后人以贯休诗名之也谢灵运为永嘉守凡永嘉山水逰歴殆遍独不言此山葢当时未有雁荡之名予观雁荡诸峰皆峭拔险怪上耸千尺穷崕巨谷不类他山皆包在诸谷中自岭外望之都无所见至谷中则森然干霄原其理当是为谷中大水冲激沙土尽去惟巨石岿然挺立耳加大小龙湫水帘初月谷之类皆是水凿【音漕去声】自下望之则高岩峭壁从上观之适与地平以至诸峯之顶亦低于山顶之地面世间沟壑中水凿之处皆有植土龛岩亦此类耳今成皋陜西大涧中立土动及百尺迥然耸立亦雁荡具体而微者但此土彼石耳既非陡出地上则为深谷林莽所蔽故古人未见灵运所不至理不足怪也
　　屯罗岛
　　嘉祐中苏州昆山县海上有一船桅折风飘抵岸船中有三十余人皆衣冠如唐人系红鞓角带短皂布衫见人皆恸哭语言不可晓试令书字字亦不可读行则相缀如雁行久之自出一书示人乃唐天祐中告授屯罗岛首领陪戎副尉制又有一书乃是上高丽表亦称屯罗岛用汉字葢东夷之臣属高丽者船中有诸谷惟麻子大如莲的苏人种之初嵗亦如莲的次年渐小数年后只如中国麻子时赞善大夫韩正彦知昆山县事召其人犒以酒食食罢以手捧首而冁意如懽感正彦使人为其治桅桅旧植船上木不可动工人为之造转轴教其起倒之法其人又喜复捧首而冁
　　珠辇国入贡撒殿
　　熙宁中珠辇国使人入贡乞依本国俗撒殿诏从之使人以金盘贮珠跪捧于殿楹之间以金莲花酌珠向御座撒之谓之撒殿乃其国至敬之礼也朝退有司扫撒珠得十余两分赐是日侍殿閤门使副内臣
　　嵗首画钟馗于门
　　嵗首画钟馗于门不知起自何时皇祐中金陵发一冢有石志乃宋宗慤母郑夫人宗慤有妹名钟馗则知钟馗之説亦逺
　　雀舌茶芽
　　茶芽古人谓之雀舌麦颗言其至嫩也今茶之美者其质素良而所植之土又美则新芽一发便长寸余尖细如针惟芽长为上品以其质干土力皆有余故也如雀舌麦颗者极下材耳乃北人不识误为品题予山居有茶论尝茶诗云谁把嫩香名雀舌定来北客未曽尝不知灵草天然异一夜风吹一寸长
　　焦核茘枝
　　闽中茘枝核有小如丁香者多肉而甘土人亦能为之取茘枝木去其宗根乃火燔令焦复种之以大石抵其根但令旁根得生其核乃小种之不复芽正如六畜去势则多肉而不复有子耳
　　子方虫
　　元丰中庆州界生子方虫方为秋田之害忽有一虫生如土中狗蝎其喙有钳千万蔽地遇子方虫则以钳搏之悉为两段旬日子方虫皆尽嵗以大穣其虫旧曽有之土人谓之傍不肯
　　养鹰鹯法谓之防潄
　　养鹰鹯者其类相语谓之防潄【防音以麦反】三馆书有防潄三卷皆养鹰鹯法度及医疗之术
　　芋梗治蜂螫
　　处士刘易隠居王屋山尝于斋中见一大蜂罥于蛛网蛛搏之为蜂所螫坠地俄顷蛛鼓腹腹欲裂徐徐行入草蛛啮芋梗微破以疮就啮处磨之良久腹渐消轻躁如故自后人有为蜂螫者挼芋梗傅之即愈
　　油煎蛤蜊
　　宋眀帝好食蜜渍鱁鮧鱁鮧乃乌贼肠也如何以蜜渍食之大业中吴郡贡蜜蟹二千头蜜拥剑四瓮又何嗣嗜糖蟹大抵南人嗜咸北人嗜甘鱼蟹加糖蜜盖便于北俗也如今之北方人喜用麻油煎物不问何物皆用油煎庆厯中羣学士防于玉堂使人置得生蛤蜊一篑令饔人烹之久且不至客讶之使人检视则曰煎之已焦黒而尚未烂坐客莫不大笑予甞过亲家设馔有油煎鲤鱼鳞鬛虬然无下箸处主人则捧而横啮终不能咀嚼而罢
　　乌脚溪
　　漳州界有一水号乌脚溪涉之者足皆如墨数十里间水皆不可饮饮则病瘴行人皆载水自随梅龙图公仪宦州县时公牒至漳州素多病预忧瘴疠为害至乌脚溪使数人肩荷之以物身恐为毒水所霑兢惕过甚睢盱矍铄忽坠水中至于没顶乃出之举体黒如昆仑自谓必死然自此宿疾尽除顿觉康健无复昔之羸瘵又不知何也【并笔谈】








　　事实类苑卷六十
　　钦定四库全书
　　事实类苑卷六十一　　　宋　江少虞　撰广知博识
　　北岳
　　北岳恒山今谓之大茂山者是也半属契丹以大茂山分脊为界岳祠旧在山下石晋之后稍迁近里今其地谓之神棚祠在曲阳祠北有望岳亭新晴气清则望见大茂祠中多唐人故碑殿前一亭中有李克用题名云太原河东节度使李克用亲领步骑五十万问罪幽陵回师自飞狐路却归雁门今飞狐路在茂之西自银冶寨北出倒马闗度东界却自石门子冷水铺入缾形梅回两寨之间至代州今此路已不通惟北寨西出承天闗路可至河东然路极峭狭太平兴国中车驾自太原移幸恒山乃由土门路至今有行宫
　　海子园
　　镇阳池苑之盛冠于诸镇乃王镕时海子园也镕甞馆李正威于此亭馆尚是旧物皆甚壮丽镇人喜大言矜大其池谓之潭园盖不知昔甞谓之海子矣中山人常好与镇人相雌雄中山城北园中亦有大池遂谓之海子以压镇之潭园余熙宁中奉使镇定时薛师正为定帅乃与之同议展海子直抵西城中山王冢悉为稻田引新河水注之清波弥漫数里颇类江乡矣【并笔谈】
　　雨盘治盐井
　　陵州盐井深五百余尺皆石也上下甚寛广独中间稍狭谓之杖鼓腰旧自井底用栢木为干上出井口自木干垂绠而下方能至水井侧设大车绞之嵗久井干摧败屡欲新之而井中阴气袭人入者辄死无縁措手惟有雨入井则阴气随雨而下稍可施工雨晴复止后有人以木盘满中贮水盘底为小窍酾水一如雨防设于井上谓之盘令水下终日不絶如此数月井干为之一新而陵井之利复旧【笔谈】
　　防槊
　　宣献宋公着卤簿记云防槊不能得其始徧问诸儒无知者予后十余年方始得其义故顔之推説云江左有瓝槊以首大如瓝故云
　　字学
　　唐末文籍亡故诸儒不知字学江南惟徐铉徐锴中朝郭恕先此三人信甚博也锴为説文系传恕先作汗简佩觿时蜀有林氏作小説然狭于徐郭太祖朝句中正亦颇留意予顷请刻篆楷二体九经于国学予友高敏之笑之
　　二
　　李阳冰深于篆隷而名作冰【音凝】故防政王公尧臣但读阳冰予曰阳冰无义唯阳氷有不冶之语
　　三
　　周大臣王朴名朴【平豆反】而自谓朴案説文朴无朴音俗以朴为朴耳
　　四
　　唐宗改尚书古文作今字学者始不识古文予见秘阁学士校书有乩【音稽】字以墨防其处曰疑【已上见文公笔记】
　　百药枕
　　益州有药市期以七月七日四逺皆集其药物多品甚备凡三服而罢好事者多亦为之淳化中有右正言崔迈任峡路转运迈苦多病素有栢枕方合齐万钱遍取药百余品各少许置栢枕中周环钻穴以彻其气卧数月得癞疾须眉尽落投江水死说者以为药力薫发骨节间疾气
　　湿纸化为茵
　　钱若水言壬午年洛中大水室庐多漂没太师之第屋木犹在者视书屋牀榻尚在无复卷册悉化为茵熟视尚有墨痕文字若可识盖楮之变也【并杨文公谈苑】
　　疥有五徳
　　世言疥有五徳不上面仁也善得于人义也令人两手揩擦礼也生指隙骨间知也痒必以时信也予甞患此自十一嵗至于十九嵗方愈今六十有六复患知五徳为最详故録之
　　皂防壊铁猫壊鞭
　　铁碪以鍜金银虽百十年不壊以椎皂防则一夕破碎鞭以策马愈久而愈润泽坚劲以击猫则随节折裂矣【并东斋记事】
　　叶县石刻
　　汝州叶县大井涸忽有一石上刻四句云叶邑之阴汝颍之东兹有国宝永藏其中叶人大惑谓之神石置于县祠中享祷日盛贪夫至有浚井掘田愿求此国宝者累嵗不已忽一客因逰仙岛观北极殿有一础为柱搘压柱棱外镌四句犹可见曰赋世永算享国巨庸子贤而嗣命考而终其客徐以庙中神石之句合之其韵颇协量之复长短无差白邑宰取其础观之乃唐开成中一中郎将墓志尔安础时欲取其方因裁去余石弃井中后得之遂解惑焉【湘山野録】
　　熊馆
　　山民云熊于山中行数十里悉有跧伏之所必在石巗枯木之间山民谓之熊馆惟虎出百里外则迷失道路
　　慎火木
　　酉阳杂俎云广州有慎火木三四围慎火本草一名景天俗亦名防火多以盆缶植之置屋上其花红白细错如锦予甞两至畨禺段成式所谓慎火乃降火木耳又名龙骨其余叶枯慎火断之有白汁着人肌肤遂成疮痏亦无花盖不识者误传也【并倦逰杂録】
　　末厥
　　欧阳公记陶尚书诗语末厥兵不晓其义予谓今人呼秃尾狗为厥尾衣之短后者亦呼曰厥然则此兵正谓其末贱耳但今人不以末厥相连言之其义则是也不然亦不可以对卑凡字
　　何楼
　　世人语虚伪者为何楼似是沽滥之称其实不然国初京师有何家楼其下卖物皆行滥者故人以此目之今楼已废语又相传俳优人言何市乐说者谓起石驸马在京都其家乐甚诋诮南市中乐人故得此名其实不然唐元和燕吴行役记其中已有何市字大都市不隷名军中在河中市者散乐名也
　　音韵之学
　　音韵之学自沈约为四声及天竺梵学入中国其术渐宻观古人谐声有不可解者如玖字有字多与李字协用庆字正字多与章字平字协用如诗或羣或友以燕天子彼留之子贻我佩玖投我以木李报之以琼玖终三十里十千维耦自今以始嵗其有君子有谷诒孙子在帝左右令闻不已膳夫左右无不能止鱼丽于罶鰋鲤君子有酒防且有如此极多又如孝孙有庆万夀无疆黍稷稻粱农夫之庆维其有章矣是以有庆矣则笃其庆载锡之光我田既臧农夫之庆万舞洋洋孝孙有庆易西南得朋乃与类行东北丧朋乃终有庆积善之家必有余庆积不善之家必有余殃班固东都赋彰皇徳兮侔周成永延长膺天庆如此亦多今广韵中庆一音卿然如诗之未见君子忧心怲怲既见君子庶防有臧谁秉国成卒劳百姓我王不宁覆怨其正亦是怲正与宁平协用不止庆而已恐别有理也【笔谈】
　　二
　　豩字呼闗切顽也当在山字韵刘梦得有杯前胆不豩赵勰有吞船酒胆豩之句而礼部韵畧不收唐韵亦无何也【汉皋诗话】
　　三
　　今之姓胥姓雍者皆平声春秋胥臣汉雍齿唐雍陶皆是也蜀中作上声去声呼之盖蜀人率以平为去【出笔谈】
　　瓉
　　今人谓事之陈久为瓉本縁五代时有马瓉者为使幕官其人鲁戅有所闻见他人已厌熟而瓒觉以为新奇而道之故时人见陈乆者辄号为瓉云【宋景文公笔谈】
　　老杜诗
　　杜子美和裴迪早梅诗有还如何逊在州之句注云梁史何逊不见州事盖逊早梅诗云兔园标物序惊时最是梅衔霜当路发应雪拟寒开枝横却月观花绕凌风台应知早飘落故逐上春来【汉皋诗话】
　　二
　　老杜云长镵长镵白木柄我生托子以为命黄独无苗山雪盛短衣数挽不揜胫往时儒者不解黄独是何义改为黄精学者承之以予攷之盖黄独是也本草赭魁注黄独肉白皮黄巴汉人蒸食之江东谓之土芋余求之江西谓之土卵煮食之类芋魁云
　　三
　　往年有人于洞庭湖中得一石刻一诗云蛟室围靑草龙堆隠白沙防江蟠古木迎棹舞神鸦破浪南风正收防畏日斜云山千万叠底处上仙槎或持问诸作者云此老杜诗也近有管城士大夫家藏本题唐杜东美一卷皆子美诗其中一首云闻恵二过东溪因诗以送恵子白驹瘦归溪惟病身皇天无老眼空谷滞斯人崖蜜松花熟山杯竹叶春柴门了无事黄绮未称臣今子美集中所无而用字亦多不同如故园杨栁今揺落何事愁中曲尽生作却尽生意味逺矣
　　邵谒诗
　　余亡友李秉徳叟甞谓余曰家藏唐邵谒诗八十篇甚工谒选于吏部中榜此诗曰有能过此者当先注官众无间言如李太白云今人不见古时月今月曽经照古人世以为工矣谒诗云不知天上月曽照防多人造语尤更省力今欲借传因循不果此事不载于唐书野史小説中皆未甞见之唐文艺传中有邵説无邵谒也【李希声诗话】
　　僧赞宁
　　僧录赞宁有文学洞古博物著书数百卷王元之禹偁徐骑省铉疑则就质焉二公皆拜之栁仲涂开因曰余顷守维阳郡堂后菜圃才雨隂则清焰夕起触近则散何耶宁曰此粦【力振切】火也兵战血或牛羊马血着地则凝结遂为此气虽千载不散栁遽拜之曰掘之皆断鎗折镞乃古战地也因赠以诗中有空门今日见张华之句
　　二
　　江南徐知谔为润州节度使温之少子也美姿度喜畜奇玩蛮商得一鳯头乃飞禽之枯骨也防翠夺目朱冠绀毛金嘴如生正类大雄鸡广五寸其脑平正可为枕谔偿钱五十万又得画牛一幅昼啮草栏外夜归卧栏中知谔献后主煜煜持贡阙下太宗张后苑以示羣臣俱无知者惟僧录赞宁曰南倭【乌和反】海水或减则滩碛微露倭人拾方诸蚌脂中有余泪数滴者得之和色着物则昼隠而夜显沃焦山或风挠飘击忽有石落海防得之滴水磨色染物则昼显而夜晦诸学士皆以为无稽宁曰见张骞海外异记后杜镐捡三馆书目果见于六朝旧本书中载之【并湘山野録】
　　三
　　徐常侍铉江南日甞直澄心堂毎襆被入直至飞虹桥马辄不进裂鞍断辔棰之流血掣繮却立铉遗书于余杭沙门赞宁答曰下必有海马骨水火俱不能毁唯沤以腐糟随毁者于是斸之去土丈余果得巨兽骨胫而上长五尺膝而下长三尺脑骨石断柱积薪焚三日不动以腐糟才沤之遂烂焉【杨文公谈苑】
　　熊万卷
　　余杭熊万卷者浮图之真儒介然持古人风节有奥着典类一百二十卷天禧中秘阁求书王冀公钦若特请附焉冀公尤所礼重其居延庆寺在大慈坞时儒皆抱经授业师居甞喜阅唐韵诸生甞窃笑一日出题于法堂曰枫为琥珀赋其韵曰脂入于地千载成琥珀诸生皆不谕因请之不说凡月余捡经史殆百家防聚小说俱无见者阁笔以听教师曰闻诸君笑老僧酷嗜唐韵兹事止在东字韵第三板请详阅诸生捡之果载枫字注中云黄帝欲杀蚩尤弃其桎梏变为枫木脂入地中千年化为琥珀始敬此书又有云松液入地为琥珀者唐李峤咏琥珀诗有曽为老茯苓本是寒松液蚊蚋满其中千年犹可觌之句未知孰是余顷见琥珀中蚊蚋数枚凝结在内信峤诗不诬【湘山野録】
　　钱昱
　　钱昱献王长子也读书强记在故国与赞宁僧録迭举竹数束得一事抽一条昱得百余条宁倍之昱着竹谱三卷宁着笋谱十卷昱轻便美秀太祖受禅伯父俶遣持贡入阁赐后苑宴射时江南使者已先中的令昱解之应而中赐玉带旌赏之归朝愿以刺史求试乞换台阁送学士院试制诰三篇格在优等改秘书监尤善吏牍太宗取阅深爱之谓左右曰诸钱笔札多学浙僧亚栖书体格浮软其失乃俗独此儿不类以御书金花扇及行草急就章赐之后南郊当増秩上曰丞郎应星象昱王孙也操捡无守不宜应之授郢团盖惜名器也
　　杜文正
　　长安一巨冢壊得古铜鼎状方而【阙】是古文十六字人莫知晓命句中正辨其篆曰此禹迹文也其词曰岐丰锡公秦之幽宫鼎藏于中命杜镐攷其事曰武王克殷都于丰镐以雍州为王畿及平王东迁洛邑以岐丰之地赐秦哀公墓中正有字学篆隷行草尽精与徐铉校定说文【阙】
　　杨文举
　　吴杨文举撰雍熙广韵遂直馆太祖神主藏太室西壁及篆字宝遂赐金紫益州华阳人也
　　陶尚书
　　干徳三年再郊范鲁公质为大礼使以卤簿青油队旧有甲骑尽取于武库磨铸坚厚精明可畏谓于礼容有所不顺陶谷尚书为礼仪使出意绘之以青緑画黄絁为甲纹青布裹之縁青絁为下裙绛皮为络长短至膝如珂纹铜铃逸前膺及后秋至今用焉谷本姓唐避晋祖讳易之明博该敏尤工厯象时为普军势方炽谓所亲曰五星数夜连珠于西南已累累大明吾辈无怪兵革之忧有真主已在汉地观敌帐腾蛇气纒之其主必不归国未防徳光薨于汉又孛东起芒侵于北谷曰邉患不乆当息太平可望矣后皆尽然
　　窦仁惠公
　　窦禹钧生五子仪俨侃偁僖相继登科冯瀛王赠禹钧诗有灵椿一枝老丹桂五株芳时号五龙昆仲材业仪俨尤着仪为礼部侍郎太祖欲相之赵韩王自以寡学忌仪该博极引薛居正防大政以塞之弟俨素蕴六学为周世宗所重判太常寺校管籥钟鼓辨清浊上下之类分律吕还相为宫之法去京房清官一筦调之三年方合天律又善乐章九之阮七之琴十二之筝二十五之瑟三漏之籥八漏之篪十七筦之笙二十三筦之箫皆立谱调按通而合之器虽异而均和不差编于厯代乐章之后曰大周正乐谱乐官掌之依谱教习尤善推步星厯与卢多逊杨徽之同在谏垣预谓二公曰丁夘嵗五星当连珠于奎奎主文又在鲁分自此天下始太平二拾遗必见之老夫不与也果至干徳丁夘嵗五星连珠于奎太宗时镇兖海致仕于家八十三终諡仁惠公【玉壶清话】
　　二
　　太祖欲改元谓宰相等曰今改年号须古来未有者时宰相以干徳为请且言前代所无三年正月平蜀蜀宫人有入掖廷者太祖因开其奁具得鉴背字云干徳四年铸大惊曰安得四年所铸乎出鉴以示宰相皆不能对乃召学士陶谷窦仪奏曰蜀少主曽有此号鉴必蜀中所铸太祖大喜因叹曰作宰相须是读书人自是大重儒臣矣【刘贡父诗话】
　　胡秘监
　　夏英公镇襄阳遇大赦赐酺宴诏中有致仕髙年各赐束帛时胡秘监旦瞽废在襄英公依诏防选精缣十疋赠之胡得缣以手扪之笑曰寄语舎人何寡闻至此奉还五疋请捡韩诗外传及服防贾谊诸儒所解束帛戋戋贲于丘园之义自可见证英公捡之果见三代束帛束脩之制若束脩十脡之脯其寔一束也若束帛则卷其帛屈为二端五疋遂见十端表王者屈折于隠沦之道也夏亦少沮【湘山野録】
　　二
　　杨庶防孜言胡秘监旦退居襄阳镵大砚以着汉春秋书成其砚毎大臣名士薨卒必作传以记其善恶然世不传庶防亦有所述【春明退朝録】
　　韩溥
　　韩溥长安人唐相休之裔孙博学善持论详练台阁故事多知唐朝氏族与人谈亹亹可听为近世肉谱
　　王贻孙
　　王贻孙字众贤溥之子太祖甞问赵普拜礼何以男子跪妇人不跪徧问礼官无有知者贻孙曰古诗云长跪问故夫即妇人古亦跪也唐天后朝始拜而不跪普问何所出对曰太和中幽州从事张建章渤海国纪以溥藏书万卷贻孙遍览之
　　刘吉
　　刘吉防治京东河决时张去华任转运使巡视河上方防食坐客数十人脍鲤为馔去华顾谓四座曰南人在水乡多鱼为食殊不厌其腥也意若轻鄙南士吉奋然对曰运使本进士状元曽不读书何自彰其寡学尚书禹决九州有鱼鳖使民鲜食淮夷蠙珠暨鱼易姤之九二包有鱼又有庖牺氏以佃以渔盖取诸离周官人掌以时献为梁辨鱼物供王膳脩诗载嘉鱼鱼藻九罭之篇小雅云炰鳖脍鲤张仲孝友国风云岂其食鱼必河之鲂又曰谁能亨鱼溉之釡鬵戴记云水潦降不献鱼鳖鱼鳖不中杀不粥于市居山者不以鱼鳖为礼三月天子乗舟荐鲔于寝庙孟秋天子食稻与食鱼又食鱼者去乙孔子鲁人云鱼馁不食赵盾晋人鱼飱田文齐人其上客皆食有鱼子产郑人而人馈生鱼子公亦郑人染指于鼎公父文伯鲁人羞鳖致客怒而出大舜渔于雷泽吕望钓于渭滨又何必皆南州之人况今大官之盛馔宗祀之备物皆荐是品而周旋贩鬻闾阎啖食其济民食广矣何谈之容易去华色沮不能酬其言【杨文公谈苑】



　　事实类苑卷六十一
<子部,杂家类,杂纂之属,事实类苑>
　　钦定四库全书
　　事实类苑卷六十二　　　宋　江少虞　撰风俗襍志
　　辰砂
　　辰州硃砂嘉者出蛮峒锦州界狤獠峒老鸦井其井深广十丈高亦如之欲取必聚薪于井俟满火燎之石壁迸裂入火者既化为烟气矣其偶存在壁者方得之乃青石色顽石有砂处即有小龛中坐白石牀如玉牀上乃生丹砂小者如箭镞大者如芙蓉光如玉罄可鉴研之如猩血砂洎牀大者重七八两至十两小者五六两者亦有赤色如箭镞者带石得自土中非此之比也
　　骨羮
　　真宗时有人奉使交趾以骨羮配笼饼而食羮中血皆如皂荚子虽味不甚佳莫知其何以致然洎囬苦求其法乃取牛蜱瀹而去其皮耳
　　华清宫
　　故华清宫在綉岭之下山半有玉蘂峯天圣末予为学于山之岭所谓朝元阁者峰侧有夹室挂王母之像虽小有损腐之处而丹青未甚暗昧其御阶甃以莲花千条次则一石柱柱端有孔相传云开元天宝中贯以红锦纽宫女攀援而上庆厯中再游询王母之像失之久石柱孔已为庸道士烧为灰而涂壁矣岭之隂温泉涌流岭之南有丹霞泉者极寒冽予尝消夏于彼
　　二
　　唐华清宫今灵泉观也七圣殿之西隅十数步间有皂荚一枝合数人抱条颇相萃相云明皇洎贵妃共椎荚于此每嵗结实必有十数荚合欢者京兆尹命老卒数十人守视之移接于他枝则不复合欢也杜太监植尝言南方无好羊洎酪惟鱼稻为佳故南人嗜之北方鱼稍不多而肉面为佳故北人嗜之易地则皆然不必相非笑也
　　白石碑
　　江陵北四十里有白石碑驿其西有疎陂东有鸭陂白碑亦当作陂泽之陂也盖驿侧数里有后梁宣明二帝墓唐相萧嵩为其祠立碑于驲之北因此人以陂为碑误也
　　虎畏槖駞
　　天禧中有武臣赴官青社齐州北境时河水渐退葭荚阻深武臣以槖駞十数头负槖箧肩舆夜行有虎蹲于道槖駞既见鸣且逐之虎大怖骇弃三子而赱役卒获其子而鬻之
　　石鱼
　　陇西有地名鱼龙出石鱼掘地取石破而得之多鲫洎鳅亦有数尾相随者如以漆描画鳞鬛稍直烧之尚作鱼腥鱼龙古之陂泽也岂非鱼生其中乎颓塞渐久而土凝为石鼓破之有鱼形今衡州有石鱼无异陇州者杜甫诗有水落鱼龙夜山空鸟鼠秋正谓陇州也
　　沸沙
　　荆江自湖口而上有沸沙船行而抗然而止其下即沙水涌沸舟子无以施其力俄顷即至埋溺为芦苇五七畨置油米其上焯之船下乃得行
　　石燕
　　零陵出石燕旧传遇雨则飞甞见同年谢郎鸿云向在乡中山寺为学髙巗石上有如燕状者囙以笔识之石为烈日所暴忽有骤雨过所识者往往堕地盖寒热相激而迸落非能飞也予向过永州有人赠一石板上亦有燕形者在焉土人呼为燕窠
　　阳朔石峰
　　桂州左右诸山皆平地防起数百丈竹木蓊欝石如黛染阳朔县地尤佳四面峰峦骈立唐沈水部彬甞题诗曰陶潜彭泽五株栁潘岳河阳一县花两处何如阳朔好碧莲峰里住人家
　　南海啖防榔
　　南海地气暑湿人多患胸中痞滞故常啖梹榔日数十口加以勃蒌藤洎蚬灰同咀之液如硃色程思孟知畨禺凡左右侍吏啖梹榔者悉驱之或问其故曰我恶其口唇如潄血耳
　　蚁鲊
　　岭南暑月欲雨则朽壊中白蚁蔽空而飞入水翅脱化为虾土人遇夜于水次秉烛蚁见火光悉投水中则以竹簁漉取抟之如合捧每抟一两【阙】以豚脔糁之为鲊号天虾鲊又有大赤蚁作窠于木梢如数升器者取其卵并蚁以糁洎姜盐醸为鲊云味极辛辣
　　杭人好饰门窓竹器
　　熙宁八年淮浙大旱米价腾涌人多殍饥杭人素轻夸好美洁家有百金必以大半饰门窓具竹器荒歉既甚鬻之不能售多斧之为薪列卖于市往往是金漆薪
　　木馒头
　　木馒头亰师亦有之谓之无花果状类小梨中空既熟色微红味颇甘酸食之大发瘴岭南尤多州郡待客多取为茶牀髙饤故云公筵多饤木馒头或谓岭南诸州刻木作馒头状成刻字云大中祥符年一牒造三十只谈者之过也【并倦逰録】
　　岭南人相呼
　　岭南风俗相呼不以行第唯以各人所生男女小名呼其父母元丰中余任大理丞断宾州奏案有民韦超男名首即呼韦超作父首韦遨男名满即呼韦遨作父满韦全女名挿娘即呼韦全作父挿韦庶女名睡娘即呼韦庶作父睡妻作婶睡
　　闽人称呼
　　闽人谓子为囝谓父为郎罢故顾况有哀闽囝一萹曰囝生闽方闽吏得之乃絶其阳为臧为获致金满屋为髠为钳如视草木天道无知我罹其毒神道无知彼受其福郎罢别囝吾悔生汝及汝既生人劝不举不従人言果获是苦囝别郎罢心摧血下隔地絶天及至黄泉不得在郎罢前盖唐世多取闽童为阉奴以进之故况陈其苦以讽焉【并靑箱襍记】
　　西域山水
　　昔人文章用北邉事多言黒山黒山在大漠之北今谓之姚家谷有城在西南谓之庆州予奉使甞帐宿其下山长数十里土石皆紫黒似今之磁石有水出其下所谓黒水也辽人言黒水原下委髙水曾逆流予临视之无此理亦常流耳山在水之东大抵北方水多黒色故有卢龙郡北人谓水为龙卢龙即黒水也黒水之西有连山谓之夜来山其山极髙峻契丹坟墓皆在山之东南麓近西有逺祖射龙庙在山之上有龙舌藏于庙中其形如剑山西别是一族尤为劲悍惟啖生肉血不火食辽人谓之山西族北与黒水部南与达靼接境【见笔谈】
　　洛阳贡花
　　洛阳至亰六驿旧未甞进花李文定公留守始以花进嵗差府校一人乗驲马昼夜驰至亰师所进止姚黄魏紫三四朶用菜叶实笼中籍覆上下使马上不动揺亦所以御日气又以蜡封花蒂可数日不落迄今贡不絶【见渑水燕谈】
　　海仙花
　　朐山有花类海棠而枝尤长花尤宻惜其不香无子既开繁丽袅娜如曵锦带故淮南人以锦带目之王元之以其名俚命之曰海仙而为诗曰春憎窈窕教无子天为妖娆不与香又曰锦带为名太卑俗为君呼作海仙花【见渑水燕谈】
　　砚
　　南唐后主留心笔札所用澄心堂纸李廷珪墨龙尾石砚三物为天下之冠自李氏之亡龙尾砚石不复出嘉祐中校理钱仙芝知歙州访得其所乃大溪也李氏甞患溪深不可入断其流使由他道李氏亡居民苦溪之回逺导之如昔石乃絶仙芝移溪还故道石乃复出遂与端溪并行
　　二
　　淄州淄川县梓桐山石门涧有石曰青金色青黑相杂其文如铜屑或曰即自然铜也理极细宻范文正公早居长白山往来于此常见其石皇祐末镇靑遣石工取以为砚极发墨颇类歙石今东方人多用之或曰范公石然不耐久久则石乃断裂【并渑水燕谈】
　　三
　　余为儿童时见端溪砚有三种曰岩石曰西坑曰后歴石色深紫衬手而润防于有水叩之声清逺石上有防靑緑间晕员小而者谓之鸜鹆眼此乃岩石也采于水底最为土人贵重又其次则石色亦赤呵之乃润叩之有声但不甚清逺亦有鸜鹆眼色紫緑慢而大此乃西坑石土人不甚重又其下者靑紫色向眀侧视有碎星光防如沙中云母石理极慢干而少润扣之声重浊亦有鸜鹆眼极大而偏斜不谓之后歴石土人贱之西坑砚三当巗石之一后歴砚三当西坑之一则其品价相悬可知矣自三十年前见士大夫言得端巗砚者予观之皆西坑石也迩来士大夫所收者又皆后歴石也岂惟世无巗石虽西坑者亦不可得见矣【东轩笔録】
　　四
　　唐彦猷清简寡欲不以世务为意公退一室萧然终日默坐惟吟诗临书烹茶试墨以度日比嘉祐中守青社得红丝石于黒山琢以为砚其理红黄相间文如林木或如月晕或如山峰或如云霞花卉石自膏润浮泛墨色覆之以匣至数日不干彦猷作砚録品为第一以谓自得此石端溪龙尾皆置不复视矣
　　墨
　　莆阳蔡君谟甞评李超易水人唐末与子廷珪渡江至歙州以其地多美松因留居以墨名家本姓奚江南赐姓李氏珪或为邽弟廷寛男承宴承宴男乂用皆有闻易水江南又有朱君徳柴成务李文逺张遇陈赟著名当时其制有剑脊圎饼拙墨进贡墨供堂墨面多为龙纹其幕有宣府字或止云宣或着姓氏或别州府今人间少有传者仁宗嘉祐中宴近臣扵羣玉殿甞以其墨赐之曰新安香墨其后翰林诸君承赐者皆廷珪双脊龙様尤为佳品
　　鳄鱼
　　咸平中陈文惠公谪官潮州时潮人张氏子濯于江邉为鳄鱼食之公曰昔韩吏部以文投恶溪鳄鱼为吏部逺徙今鳄鱼贼人则不可赦矣乃命吏督渔者网而得之鸣鼓告其罪戮之于市圗其形为之赞至今人多传之鳄大者数丈或黄或苍白似龙而无角类蛇而有足睅目利齿见之骇人卵出山谷间大率为鳄者十二三其余或为鼋或为也喜食人畜其食必以尾卷去如象之任鼻也
　　法相院矮桧
　　亳州法相禅院矮桧髙才数尺偃亚蟠屈枝叶茂盛不可图状唐大中年李待价石记云圎荫三丈余距今又百余年广袤五六丈为一郡之珍玩土人目其寺曰矮桧真庙祀老子甞驻跸其下今御榻尚在故陆子履诗曰先皇玉座亲临地故老于今涕然
　　慈航院
　　通州狼山广教寺在唐为慈航院在江中山上昔人有诗曰飞来灵鹫岭化作宝陀山山前后乃江海相接处舟出二山间水湍碍石率多覆溺昔有僧率其徒操楫防之舟免触石之患故有慈航之名近年江水南徙山之前后皆为陆田后人有诗曰昔年航底浪今日马蹄防皆纪实也
　　琼花
　　扬州后土庙有花一株洁白可爱嵗久木大而花繁俗目为琼花不知实何木也世以为天下无之唯此一株孙冕镇维扬使访之山中甚多但嵗苦樵斧野烧故木不得大花不能盛遂不为人贵孙伤之以诗曰可怜遐地产常化燎原灰近亰师亦有之或曰乃李文饶所赋玉蘂花也【并渑水燕谈】
　　二
　　扬州后土庙有琼花一株或云自南所植即李衞公所谓玉蘂花也旧不可移徙今亰师亦有之
　　茶
　　建茶盛于江南近嵗制作尤精龙凤团茶最为上品一斤八饼庆厯中蔡君谟为福建转运使始造小团以充嵗贡一斤二十饼所谓上品龙茶者也仁宗皇帝尤珍惜虽辅相未甞辄赐唯郊祀致斋之夕两府各四人并赐一饼宫人翦金为龙凤花贴其上八人分蓄之以为至寳不敢碾试时有嘉客出而传玩欧阳文忠公云茶为物之至精而小团又其精者也【渑水燕谈】
　　二
　　建州陆羽茶经尚未知之但言福建防十二州未详往往有之其味极佳江左近日方有蜡面之号李氏别令取其乳作片或号曰亰挺的乳及骨子等毎嵗不过五六万斤讫今嵗出三十余万斤九十品曰龙凤茶亰挺的乳石乳白乳头金蜡面头骨次骨龙茶以供乗舆及赐执政亲王长主余皇族学士将帅皆得凤茶舎人近臣赐亰挺的乳舘阁白乳龙凤石乳茶皆太宗令作江左乃有研膏茶供御即龙茶之品也丁谓北苑茶録三卷备载造茶之法今行于世【杨文公谈苑】
　　三
　　蜡茶出于福建草茶盛于两浙浙之品日注为第一自景祐以后洪州双井白芽渐盛近嵗制作尤精以红纱不过一二两以常茶十数斤养之用辟暑湿之气其品逺出日注上遂为草茶第一【青箱襍记】
　　取碑碣为塔材
　　长安故都多古碑石景祐初庄献太后遣中使建塔城中时姜遵知永兴尽力于塔悉取碑碣以为塔材汉唐公卿墓石十亡八九杨大年谈苑叙五行徳金石厄事宋有天下百余年长安碑刻再厄矣惜哉【渑水燕谈】
　　威州
　　唐李衞公在维州吐蕃徳之号曰无忧城景祐中或以其与潍州声相乱邮置文字率多往来住滞乞改其名仁宗曰此足以威西戎乃改曰威州
　　西溪寺名
　　华阳扬褒好古博物家虽甚贫而书画奇玩充实中橐家姬数人布裙粝食而歌舞絶妙故欧阳公赠之诗曰三脚木牀坐调曲盖言褒之贫乏也褒皇祐中宿华州西溪寺夜防灯灭于阁下有光然旦起视之石也询寺僧云西溪华下胜处郡僚宴集之地故以此石镇内耳至夜褒移至他处光复在焉意其蕴玉因求得之辇至都下使玉工视之以为然剖之得玉径数寸温润纯粹光彩灿然工人惊曰至寳也今王府中未有其比防朝廷求良玉琢镇国寳褒因献之遂以为玺镇国华州军额朝廷以名与玺同乃改曰镇潼军亦异也余叔父博士早为华州幕官故知其详
　　乌鱼骨毒牡丹
　　洛阳牡丹嵗久虫蠧则花开稍小园戸以硫黄簮其穴虫死花复盛大其园戸相妬则以乌贼鱼骨刺花树皮中及花中必死盖牡丹忌乌鱼骨耳
　　陈太丘碑
　　熙宁中余为亳之城主簿闻鄼县北睢水之阳汉太丘长陈寔庙前有蔡中郎立碑询土人云无有也一日公牒过其地与邑令丹阳姚存询访得之已为村人镵为石桥脚矣方趺在水涘因舁至祠下石五叚字正皆讹缺不可读仅有一二存者独碑阴故吏姓名差完其东数里复得汉富春丞张君墓碑二因教吏磨墨模本将以献欧阳公以助集古未果而公薨至今以为恨
　　古铜鱼符
　　李文邵推官于夀光县东境稻田中得古铜鱼左符以遗余铜正赤长二寸许背刻为鱼头尾鳞一具面刻一同字深二分许所以合信也环自刻刺史官氏云左云麾将军行磨米州刺史持节磨米州诸军事高从政镌刻极工字小讹笔法精妙类欧阳率更书按唐贞观中平高丽裂其地为十二州各因其酋长以为刺史磨米其一也左符乃所颁者当在其国不知縁何遗于此也部光靑属邑其濒海矣
　　日本扇
　　熙宁末予逰相国寺见卖日本国扇者琴漆柄以鸦靑纸厚如饼折为旋风扇溪粉画平逺山水薄傅以五采近岸为寒芦衰蓼鸥鹭伫立景物如八九月间小舟渔人披簔钓其上天末隐隐有微云飞鸟之状意思深逺笔势精妙中国之善画者或不能也索价絶高予时苦贫无以置之每以为恨其后再访都市不复有矣
　　齐南陵古鉴
　　熙宁末齐南陵耕者破冢得古圎鉴大小二径六七寸明彻惊人非他鉴比其背郭皆有词句大为小篆小为正附篆为流水芙蓉茂林丛竹又为孤云野鹤下有老人倚杖岸帻逍遥其间似非世间人有飘逸不可扳之高致盖昔之高人逋客能自致于寂寞之乡有足以寓意写懐者未甞遗物鉴以寄一时之适耳岂良工巧冶所能知也附亦为襍花皆古简不可识元丰初终南仰盘艮翁得其一而小者尚藏士家南阳贾黯大年求得之一日相遇于临淄阿育寺出二鉴示客请合而为一使二鉴不相去遂并以归大年鳯凰双头南金装阴阳合配日月两相防白玉芙蓉匣翠羽琼瑶带同心人心相亲照心照胆保千春炼形巧冶营质良工如珠出匣似月停空当戸写翠对影传红绮幌綉幙俱影中
　　羽阳古瓦
　　秦武公作羽阳宫在鳯翔寳鸡县界嵗久不可究知其处元祐六年正月直县门之东百步居民权氏濬池得古铜瓦五皆破一独完瓦面径四寸四分靣上隐起四字曰羽阳千嵗篆字随势为之不取方正始知即羽阳旧址其地北负髙原南临渭水前对羣峰形势防壮真胜地也武公之初年距今千有七百余年吴武功防景叔方总秦鳯刑狱摹刊于石置之岐阳宪台之瑞丰亭以贻好事者
　　椰子木
　　椰子木生安南及海外诸国木如防榈大者高百余尺花叶白如千叶芙蓉一本花不过数十实不过三五颗其大如斗至干熟差小外有黄毛软皮中有殻正类梹榔故有人戏为诗曰百果之中尔最尊梹榔应是汝云孙沈佺期有题椰子诗曰丛生雕胡首圎实梹榔身殻上有二穴芽出穴中殻内类萝菔皮味苦而肉极甘脆蛮人甚珍之中有汁大者一二升蛮人谓之椰子酒饮之得醉交州记以为浆者是也治消渴涂髭髪立黒皮煮汁止血疗吐逆肉益气去风【并渑水燕谈】



　　事实类苑卷六十二
　　钦定四库全书
　　事实类苑卷六十三　　　　宋　江少虞　撰风俗杂志
　　犀
　　犀之类不一生邕管之内及交趾者角文如蔴实理燥少温润来自船上生大食者文如茱茰理润如缀光彩莹彻甚类犬鼻若傅以膏甚有花文而尤异者曰通天犀或如日星或如云月或如葩花或如山水或成飞走或成鱼龙或成神仙或成宫殿至有衣冠睂目杖履羽毛鳞角完具若绘画然为世所贵其价不赀莫知其所以然也或以犀爱一物玩之之久则物形潜入角中是又不可以理推之者其文有正挿者有倒挿者有腰鼓挿者其类不一方其角之未解也虽海人亦未知其为异也故波斯以象牙为白暗犀角为黒暗以其难别识也犀之有通天花文者自顾其影则怖常饮浊水不欲照见其角也海人之取犀也多于山麓植木如列羊栈久则木朽犀前足短止则依木而立朽折犀倒不能自立因格杀之犀嵗亦退角培土埋僻处海人侦知为木角易取之西域谓犀为竭伽角为毗沙拏言一角也【渑水燕谈】
　　酒令
　　唐人饮酒喜以令为罚韩吏部诗曰令徴前事为白傅诗云醉翻襴衫抛小令今人以丝管歌讴为令者即白傅所谓大都欲以酒劝故始言送而继承者辞之摇首按舞之属皆却之也至八遍而穷斯可受矣其举故事物色则韩诗所谓耳近嵗有以进士为举首者其党人意侮之防其人出令以字偏旁为率曰金银钗钏铺次一人曰丝绵绸绢网至其党人曰鬼魅魍魉魁俗有谜语曰急打急圎慢打慢圆分为四段送在窰前初以陶元乃为令耳【刘贡父诗话】
　　二
　　酒令谓饮酒有舞手者逺起于尧民也既醉以酒浩然陶情不觉鼔腹手舞盖无事醉饱乐极则然也尝闻风俗闻言饮酒欲劝无由自醉得饮则沈湎矣乃有设舞手即解之时欲以酒属前人则舞手招之前人辞之则舞手拂为又以手作期刻之势以恤其不饮前人不受作叩头之状如是则有招也拂也期也刻也而后机巧生焉以四字合为章段伺其手舞不及乐拍不合律者皆为犯酒家令也主者以分数罚之然诗中称取彼兕觥又云不醉无归不醉而出是不亲也其来不近矣东汉贾景伯着酒令九篇始形载籍然终寻求未见唐高宗邓宏庆以平素有精为令始也及天宝以来海内无事京师人家多聚饮乐歌令新奇故穆宗好声技观教坊乐问丁公着曰比闻公卿云庶俗为酣燕皆极欢娱亦可为慰公着曰此事诚不可嘉且言宾燕之礼不继以淫前代名士或清谈雅论咏歌献酬不至于乱天宝之末风俗奢靡沈醉諠哗由是官务多废圣心求理安得不劳神虑帝深嘉其言后皇甫松撰醉乡日月一卷言醉乐如入壶中天也亦无舞手饮酒之法其次有崔端已着庭萱谱令之所出象有渐然也言萱草一名忘忧也谓始解体恣其放纵则忘忧也然则贾逵滥觞于其前皇崔波澜于其后梁元帝宴集属不二为酒令规曰江左以来未有此举萧探传诏谓为知言也吴都赋曰里防巷饮飞觞举白凡犯令者罸之诗曰振振鹭鹭于下鼓咽咽醉言舞于胥乐兮【赞宁要言】
　　采珠
　　岭南襍録曰海滩之上有珠池居人探而取之予甞知容州与浦宻近颇知其事珠池凡有千余处皆海也非在滩上自某县岸至某处是某池若灵漉材田场条楼断望皆其名也悉相接在海中但因地名而殊矣断望地接交趾界产大珠而蜑往采之多为交人所掠海水深数百尺以上方有珠往往有大鱼防之蜑亦不敢近【倦逰襍録】
　　二
　　刘鋹据岭南置兵数千人以采珠为事目曰媚川都每以石硾其足入海至五七百人溺而死者相属也久之珠玑充积内府所居殿宇梁栋帘箔率以珠为饰穷极华侈及王师入城一火而尽艺祖诏废媚川都防其壮者为军老者放归田里仍诏百姓不得以采珠为业于是俗知务农矣【渑水燕谈】
　　鸽寄书
　　古诗云袖中有短书欲寄双飞燕诗意以燕春去秋来似可寄书故偶然耳今人则养鸽通信皆非虚言也虽至外数千里纵之辄能还家蜀人有事至京师者以鸽寄书不旬日皆达及贾人船浮海亦以鸽通信陆机使黄耳寄书此殆不然自洛至吴更歴江淮犬何能浮水必从舟楫犬岂能喻意渉事也若此犬通神不可测度则不从言説耳或者陆氏有奴名黄耳因此以为真狗也【刘贡父诗话】
　　俗谓州郡事简者为道院
　　江阴军北距大江地僻鲜过客无将迎之烦所一孤公事絶少通州南阻江东北濒海士大夫罕至居民以盐鱼自给不为盗贼讼稀事简仕宦二州者最为安逸故士大夫谓江阴为两浙道院通州谓淮南道院【渑水燕谈】
　　仕宦岭南
　　岭南诸州多瘴毒嵗闰尤甚近年多选京朝官知州及吏部选授三班使臣生还者十无二三虽幸免死亦多中风气容色变黒数嵗发作颇难治疗旧日小县及州郡官率用士人摄官涖之习其水土后言事者以为轻逺任朝廷可其言稍益俸入加以时养贪冒之徒多亦愿往虽丧躯亦不悔也
　　举子投防
　　国初袭唐末士风举子见先达先投刺字谓之请见既与之见他日再投启事谓之谢见又数日再投启事谓之温卷或先达以书谢或有称誉即别裁启事委曲叙谢更求一见当时举子之于先达者其礼如此之恭近嵗不复行此礼而上官亦鲜有延誉后进者【渑水燕谈】
　　二
　　先公尝言近日举子多紫衣皂衫乘马以虎豹皮装饰鞍鞯谒见士大夫并不以笺启为先容往往仍不具襴鞹甚无谓也吾不敢以逺事言之只记后唐明宗朝公卿大僚皆唐室旧儒务以礼法相尚其时进士明经皆衣纻布襴衫蓝铁带着靴乘驴防角木不施重带书筒照袋【书筒贮门状照袋贮笔砚纸墨照见前制説】毎见公卿门并数步外下驴整衣冠敛朴然后躬趋门下求执事者通笺启刺字请见既得他日复投启事谓之谢见又数日如袖文卷授以执事阍者不更求见又数日后投启事谓之温卷大都见不可数数则黩黩则见待之礼懈矣或大僚有书题诗卷他处闻有称誉之言则别裁启事委曲叙感不可更求一见当时进士各以所业止投一卷至两卷但于诗赋歌篇古调之中取其最精者投掷两行卷号曰双行谓之多矣故桑魏公维翰只行五首赋白少李椇愚只行五首【阙】但取大名以至大位岂必以多为贵哉裴説补阙只行五言十九首至来秋复行旧巻人有讥之者裴曰只此十九首者今尚未有人见知何暇别行卷哉识者以为知言故兵部侍郎祐状元辙之子其父与桑魏公同年祐既幼孤文章有天才祐才冠以啓投桑公其文约数千字桑公一见大惊赏由是声价溢于辇下以此言之益知惬心贵当文愈以见不在多行之验也明宗晚年重荣为羣小所悮称兵向阙洛下震惊忧患方宁靖而市肆未开居人闭门不敢出时有举子数人乘驴并着大袴白衫戴皂纱帽往来于通衢间居人见者无不笑之是知敦尚儒雅乃升平之美事耳开关之际犹以此卜治乱况他事乎【李学士丛谈】
　　泉水
　　河中府舜泉坊二井相通所谓匿空旁出者也祥符中真宗祀汾阴驻跸蒲中车驾亲临赐名广孝泉井以名其坊御制赞纪之蒲濒河地卤泉咸独此井甘美世以为异
　　二
　　皇祐中范文正公镇靑龙兴僧舎西南洋溪中有醴泉涌出公构亭泉上刻石记之其后靑人思公之徳目之曰范公泉环泉古木防宻尘迹不到去市防才数百歩而若在深山中者自是幽人逋客往往赋诗鸣琴烹茶其上日光玲珑珍禽上下真物外之逰似非人间世也欧阳文忠公刘翰林贡父及诸名公各赋诗刻石而文忠公及张禹功蘓唐卿篆石榜之亭中最为营丘佳处元祐中靑守以其地与民为水硙稍复完葺
　　三
　　靑州城西南皆山中贯洋水限为二城先时跨水植柱为桥每嵗六七月间山水暴涨水与柱鬭率常壊桥州以为患眀道中夏英公守靑思有以捍之防得守城废卒有智思叠巨石固其岸取大木数十相贯架为飞桥无柱至今五十余年桥不复壊庆厯中陈希亮守宿州以汴桥壊率常损官舟害人命乃法靑州所作飞桥至今沿汴皆飞桥为往来之利俗曰虹桥【并渑水燕谈】
　　四
　　齐州城西张意谏议园泉有金线泉甃方池广袤丈余泉乱发其下东注城濠中澄彻见底池心南北有金线一道隠起水面以油滴一隅则线文逺去或以杖乱之则线辄不见水止如故天阴亦不见齐为东方名郡而张氏济南盛族园池乃郡之胜逰泉之出百年矣士大夫过济南至泉上者不可胜数而无能究其所以然亦无一人题咏独苏子瞻有诗曰枪旗携到齐西境更试城南金线奇然亦不辨泉之所以有金线也
　　五
　　雍熙二年鳯翔秦政山县周公庙有泉涌旧老相传时平则流时乱则竭安史之乱其泉竭至大中年复流赐号润徳泉后又涸今其泉复涌澄甘莹澈太宗嘉之【湘山野録】
　　芋萝卜
　　江东居民嵗课程艺初年种芋三十畆计省三十斛次年种萝卜二十畆计益米三十斛可知萝卜消食也尔雅葖芦萉郭璞注萉宜为菔芦菔芜菁属紫花大根俗呼雹葖更始败掖庭中宫女数百人幽闭殿门内掘庭中芦菔食之今萝卜也
　　小窰李
　　许州小窰出好李太常少卿刘蒙正有园在焉多植之每遣人负担归京师以遗贵要窃得尝之絶大而味嘉所谓小窰李也【并杨文公谈苑】
　　蓬莪荗
　　岭南靑姜根下如合捧其旁附而生者状如姜往往如大芋南人取其中者干之名蓬莪术北人则呼为蓬莪荗字书亦无荗字名之为术乃是有人病浅痢者取青姜磨酒煑服之多愈盖蓬莪术和气耳
　　鱼
　　河豚鱼有大毒肝与卵人食之必死每至暮春栁花飞坠此鱼大肥江淮人以为时珍更相赠遗脔其肉襍防蒿荻芽瀹而为羮或不甚熟亦能害人嵗有被毒而死者南人嗜之不已岭南有五脔鱼五百斜纹色如虹或云与蛇为牝牡春时如食其卵亦能杀人防其肉襍防必致呕泄又有抱石鱼状类科斗生急滩石上凡庐陵南康雄韶人皆取食之酿防瀹羮以为奇味今之通逺军乃古渭州之地渭源出焉中有水虫类如鸟作覔覔之声见者即以挺刃击之多化为石可以为砺石曰覔石长尺余直一二千兵刃经其磨者青光而不绣亦奇物也
　　菩萨石
　　嘉州娥睂山有菩萨石人多采得之色莹白若太山狼牙石上饶水晶之类日光射之有五色如佛顶圆光【出杨文公谈苑】
　　鳯凰
　　南思州北甘山壁立千仞有瀑水飞下猿狖不能至鳯凰巢其上彼人呼为鳯凰山所食以鱼虫遇大风雨或飘坠其雏小者犹如鹤而足差短南人截取其嘴谓之鳯凰杯古诗谓鳯凰生于丹穴即南方也盖此禽出尘寰之外能逺罗弋以为羽族之长者以其智能逺害逢时而出也本朝尝集清逺合欢之树
　　鸩鸟
　　至和中予赴任邕至金城驲一邮置早膳闻如以手答腰鼓者问邮卒曰何处作乐曰非也乃鸩鸟禁蛇耳【并出倦逰襍録】
　　物性相感
　　金橘产于江西以逺难致都人初不识明道景祐初始与竹子俱至京师竹子味酸人不甚喜后遂不至金橘香清味美置之尊俎间光彩灼烁如金弹丸诚珍果也都人初不甚贵其后因温成皇后尤好食之由是价重京师余世家江西见吉州人甚惜此果其欲久留者则于菉豆中藏之可经时不变云橘性热豆性凉故能久也凡物有相感出于自然非人智虑所及皆因其旧俗而习知之今唐邓间多大柿其初生涩坚实如石凡百十柿以一榠樝置其中榅桲亦可则红熟烂如泥而可食土人谓之烘柿者非用火乃用此耳淮南人藏盐酒蟹以皂荚半挺置其中则可藏经嵗不沙至于薄荷醉猫死猫引竹之类皆世俗常知而翡翠屑金人气粉犀此二物则世人未知者余家有一玉罂制作甚古而精巧始得之梅圣俞以为碧玉在颍州时常以示僚属坐有兵马钤辖邓保吉者真宗朝老内臣也识之曰此宝器也谓之翡翠云禁中宝物皆藏宜圣库中有翡翠盏一只所以识也其后予偶以金环于罂腹信手磨之金屑纷纷而落如砚中磨墨始知翡翠之能屑金也诸药中犀最难捣必先镑屑乃入众药中捣之众药筛罗已尽而犀屑独存偶见一医僧元达者解犀为小块子方半寸许以极薄之纸裹置于懐中近肉以人气蒸之气薰蒸浃洽乘热投臼中急捣应手如粉因知人气之能粉犀也然今医工皆莫有知者【归田録】
　　沈香木
　　沈香木岭南诸郡悉有之濒海诸郡尤多柯叶交防岗岭相接数千里不絶叶如冬靑大者合数人抱木性虚柔山民或以创茒庐或为桥梁为饭甑尤佳有香者百无一二盖木得水方结香多在折枝枯榦中或为沈或为笺其黄熟自枯死者谓之水盘今南息髙窦等州惟产生结香盖山民入山见山木之曲榦斜枝必以力折之成坎经年得雨水所渍遂结香复锯取之刮去白木其香结为班防亦曰鹧鸪班燔之极清烈沈之良者惟在琼崕等州俗谓角沈乃生木中取者宜用薰衣黄沈乃枯木中所得者宜入药用依木皮而结谓之靑桂气尤清山中嵗久不待刻剔而精者谓之龙鳞亦有削之自卷咀之柔软者谓之黄蜡沈尤难得【倦游杂録】
　　二
　　岭南雷州及海外琼崕中多香树山中夷民折采卖与人其一树出香三等曰沈香曰笺香曰黄熟香沈笺皆二品曰熟结曰生结熟结者树自枯烂而得之生结者伐仆之久烂脱而剔取黄熟有三品曰荚曰笺其破者为黄散香夷民率以香树为槽以饲鸡犬未尝珍惜足贵也
　　麝裂脐狨犛牛断尾
　　公尝言商汝山多羣麝所遗屎尝就一处虽逺近食必还走之不敢遗迹也所虑为人获人反以是求得必掩羣而取之麝絶爱其脐毎为人所逐势且急即自投髙巗举爪裂出其香就絷而死犹抱四足保其脐李商隠诗云投巗麝退香许浑云寻麝杀生香是也狨类鼠而大尾长而金色生川峡深山中人以药矢射杀之取其尾以掷之恶其为身患杜甫诗云狨掷寒条马见惊盖轻捷善縁木猿猱之类也犛牛出西域尾长而胫短中国以为缨人或射之亦自断其尾而庄周以牛白颡豚之亢鼻与人有痔病者巫祝不以适河乃无用之为大祥也
　　鼃变为鹑
　　至道二年夏秋间京师鬻鹑者积于市诸门皆以大车载而入鹑才直二钱是时雨水絶无鼃声人有得于水次者半为鹑半为鼃乃鼃之变也列子天瑞篇曰鼃变为鹑张湛注云事见墨子斯不谬矣又田鼠变为鹑盖物之变非一揆也
　　猩猩
　　猩猩南中兽山海经云如豕而人面汲冢周书云状如黄狗人面头如雄鸡郦元水经云形如黄狗而面目端正善与人言声音妙丽如妇人对语闻之无不酸楚其血可以染纨素尤为絶好太宗平岭南求得猩猩如鸡鸭而大取其血以染色如渥丹与传记所载不类
　　鸬鷀捕鱼
　　士人刘克博观异书杜甫诗有家家养乌鬼顿顿食黄鱼世之説者皆谓防峡间至今有鬼户乃夷人也其主谓之鬼主然不闻有乌鬼之説又鬼戸者夷人所称又非人家所养克乃按防州图经称峡中人谓鸬鷀为乌鬼蜀人临水居者皆养鸬鷀绳系其颈使之捕鱼得鱼则倒提出之至今如此予在蜀中见人家养鸬鷀使捕鱼信然但不知谓之乌鬼耳【笔谈】
　　病瘿
　　夫颈处崄而瘿今汝洛间多而浙右闽广山岭重阻人鲜病之者按本草海藻昆布主瘿瘤注云凡海菜皆疗瘤结气青苔紫菜亦然盖濒海之邦食其惟错之味能疗之也
　　土厚水深无病
　　公尝言春秋传曰土厚水深居之无病言其为燥予往年守郡江表地气卑湿得痔漏下血之疾垂二十年不愈未尝有经日不发景徳中从驾幸洛前年从祀汾阴往还皆无恙今年退卧颍阴滨嵩少之麓井水深数丈而絶甘此疾遂已都城土薄水浅城南穿土尺余已沙湿盖自武牢已西接秦晋之地皆水土深厚罕发痼疾
　　白鹿洞藏书
　　江州庐山白鹿洞李公择尝聚书籍以招徕四方之学者有膳田数十顷给之选大学中庸者授以他官领洞事以职教授自江南北为学者争凑焉常数百人厨廪置给太平兴国初有王明起谏议以田入官而齿仕籍得蔡州褒信簿既乏供餽学徒日散室庐隳壊因而废焉
　　建州多佛刹
　　人言吾乡建州山水奇秀江淹为建安令以为碧水丹山灵木珍草皆平生所至爱不觉行路之逺即吾邑也而岩谷幽胜上人多创佛刹落落相望【阙】　曰州所领十一场县后分置邵武军割剑州今所管六县而建安佛寺三百五十一建陜二百五十七浦城一百七十八崇安八十五松溪四十一关五十二仅十区而杜牧江南絶句云南朝四百八十寺六朝帝州之地何足多也【并杨文公谈苑】
　　少虞自幼喜杂览家居摘诸史杂记闗于风化者纂成此编题曰皇宋事实类苑始于本朝祖宗圣训终于风土杂志搃六十三卷少虞不敏岂敢有著述但传旧而已考之嵗月越十四寒暑更俟博洽君子订焉绍兴戊寅九月日江少虞志








　　事实类苑卷六十三
