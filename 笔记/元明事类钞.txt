　　钦定四库全书
　　元明事类钞
　　提要
　　【臣】等谨案元明事类钞四十卷
　　国朝姚之骃撰之骃有后汉书补逸巴著录是编盖摘取元明诸书分门载亦江少虞事实类苑之流而核其条目则实类书也其所纂述大抵典则可观如元代故实载于説部者最少是书志疆域则引刘郁西使记以证拓境之逺志任官则引经世大典以证铨法之密皆足补元史各志之阙又如引诗防小传以志马祖常之耿直引名臣言行录以志霍肃之公正亦足禆元史列传所未备至记宫殿一门杂取元掖庭记元人诗集捜罗颇博更可与析津志诸书相防唯记奎章阁而不知崇文阁之更重记只逊引长安客话谓上直之衣不知即舆服志之质孙【按只逊质孙皆济逊之讹元史国语解已经考定今以辨其驳文是以各书其旧字以见异同舛互之所由】自天子至衞士皆有之乃前后互引失于考证未免稍有疎畧至明代説部浩如烟海所采亦未为详赅然万厯以后门户交争恩怨纠纒余波及于翰墨凡所记录多不足凭之骃或病其冗滥而矜慎取之欤是亦不失阙疑之义也乾隆四十六年十月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀






　　钦定四库全书
　　元明事类钞卷一
　　监察御史姚之骃撰
　　天文门
　　天
　　际天开宇元史礼乐志际天开宇亘海为家
　　天开眼元姚桐夀乐郊私语己亥秋月晦余晓诣嘉禾忽西北天开数百丈光焰如猛火照野宿鸟皆鸣视开处蠕蠕而动中复极明若金融冶少顷皆合舟人谓余曰此天开眼也
　　司天台　玉堂纲鉴至元中建司天台于大都太史令王恂等请建仪象圭表以铜为之
　　西域仪象　元史世祖时扎玛里鼎造西域仪象明宋濓集元时西域有扎玛里鼎者献万年厯其测之法但用十二宫而分三百六十度若不闻二十八宿次舍之説及推日月之食颇与中国合
　　高表　元叶世竒草木子前代立八尺之表以量日影则晷影短而尺寸昜差元立四丈之表于二丈折中开窍以量日影故影长而尺寸无毫杪之失元杨桓高表铭惟昔八尺景促分宻为用虽可每艰辨析圣皇御极百度维新乃五其昔其用益神
　　简仪　明陈邦瞻元纪事本末元兴以仪象之噐规环不协太史郭守敬出其所创简仪仰仪及诸仪表皆臻精妙古人未及元姚燧简仪铭四仪两轴二极是当南轴攸防下乃天常维北欹倾取轴榘应镂以百刻及时初正
　　二线　元史郭守敬谓昔人以管窥天度宿余分未得其的乃用二线推测于余分纎微皆有可考
　　立里差　元史耶律楚材以西域与中国地里相去之逺近立为里差以増损之虽东西万里不复差忒名曰西征庚午元厯
　　鸣如万鼔　明钟惺明纪编年宣宗亲征高煦初发时东南天鸣声如万鼓六师所至罪人斯得
　　天门开　西樵野记天顺间临洮府兰县民陈鸾夜半独起仰见天门大开上帝衮冕衣袍端拱其中仪从鹄立者甚众宫殿阑楯昡彩夺目
　　一窍空明　明徐应秋谈荟真腊国抵占城旁有西棚国望见天一窍空明称天门一曰天际国女娲氏所不至也
　　天鸣如铎　明许重熙五朝注畧万厯时应天府天鸣声如捣铎旬余乃止
　　黄道可见　明何孟春集天之黄道可见处暑后秋分前晴朗日没时于高处向南视之若虹霓斜界云气皆不敢入者是也
　　钦天监　本朝谷霖苍明纪事本末洪武三年改司天监为钦天监设监官其习业者分四科曰天文曰漏刻曰大统厯曰回回厯
　　经纬云柱　明费宏集观象防浑仪黄赤二道交于奎轸与今之四正戾其阳经南北轴不合两极出入之度隂纬东西窥管又不与太阳出没相当掌监事吴君昊奏之铸为新仪更二道环交于壁轸其经纬云柱自是皆与天合
　　木代机衡　部学词林周文安手置璿玑玉衡图以木代之规制极巧廖道南曰予夙侍帝座乃见洪谟所着璿玑图者张平子之灵宪郭守敬之简仪先后若符也
　　测仪六式　明纪事本末西儒罗雅谷汤若望在厯局造测仪六式一曰象限悬仪二曰平靣悬仪三曰象限立运仪四曰象限座正仪五曰象限大仪六曰三直防仪复有弩仪弧矢仪纪限仪诸噐甚多
　　更定嵗差　五朝纪畧嘉靖时光禄少卿华湘言尧时冬至初昏昴中日在虚七度今冬至初昏室中日在箕六度末四千年而差五十度矣至元辛巳改厯至今嵗差一分五十秒今差三度六十四分五十秒矣至元距洪武甲子仅一百四年今则二百四十三年矣宜详定嵗差以成一代之制
　　绘天　姚燧集圣人之道天也善言者绘工也山水鸟兽草木之为物或可图而肖之以语绘天设色而得其髣髴万一者古今人无能为也
　　丹霞天　元掲徯斯麻姑坛诗嵯峨仙都观遥望丹霞天
　　碧瑶天　元张昱诗笑指清泠桥下水此中原是碧瑶天
　　天地若瓮　明刘基诗天地若大瓮万物生其腹人犹腹中虫蠢蠢随化育鑚攻无时休臓腑为翻覆帝青调元气岂不畏戎毒皤然命涤荡汗下兼涌衂
　　日
　　暂没即出　元史钦察国去中国三万余里夏夜极短日暂没即出
　　两圆影　乐郊私语至正丙申三月日晡有两日相荡窓隙壁窦皆成两圆影
　　中景　元史旧法以表端测晷所得者日体上邉之景今以横梁取之实得中景不容有毫末之差
　　声若雷霆　元史沙弼茶国系日西没之地至晩日入声若雷霆国王每于城上聚千人吹角鸣锣击鼓混杂日声不然则小儿惊死
　　如葢如吞　五朝纪畧万厯中礼科周朝瑞奏时当向午而日光不射目日上恍有一物可比日大混沌无光伏压日上非烟非雾如葢如吞
　　日珥　明王醕集日珥悲时事也荘烈帝某嵗仲春五日日生交晕如连环左右生防气青赤色白虹弥天因作短歌
　　平行实行　明纪事本末督修厯法李天经防言太阳有平行有实行平则每日约行若干而实则有多有寡不独秋分为然
　　起复弗合　明通纪正徳十三年五月朔日食起复弗合日官周濂请騐交食以更厯元
　　日不入地　元邱处机集轻清上浮为天重浊下凝为地三光轻清悉止于天如何下沉葢天下日月无出没人间常有出没而强称日入地中有何意义明夷之解特假象明理耳
　　地体掩日　明郑善夫经世要谈闻西域人算日月食者谓日月与地同大若地体正掩日轮上则月为之食传注家谓月食为暗虚所射者予未敢信
　　古日舒长　厯代小史郭守敬常言古日舒长今日暂促此义在度数之外不可以语泥者每百年短一分也
　　磐陀观日　元吴莱海东洲磐陀石上观日赋粤东游于海徼兮得伟观于阳阿登盘陀之叠石兮路防以巍峩天鸡号而夜半兮暾欲出乎重波恍元幕之沉黒兮惚火轮之荡摩
　　日月笼　元杨维祯诗书赋囚人日月笼明杨慎诗乌蟾日月笼
　　緑隂镂日　元宋旡诗緑隂镂日新欢夏红雨鏖花故恼春
　　月
　　夜无光　谈荟元至正七年正月既望月夜出无光命咏新月　明通纪懿文太子与太孙侍太祖命咏新月懿文诗曰昨夜严陵失钓钩何人移上碧云头虽然未得团圆相也有清光遍九州太孙诗曰谁将玉指甲搯破碧天防影落江湖里蛟龙不敢吞太祖览之不悦
　　人入月中　明冯梦祯漫録虞长孺祖母秋夜坐庭中见有三人挨月而过异之急呼人同观观者出迟仅见其二湏臾俱入月中
　　渐过而东　明杂记太祖云二十八宿经星也附天体而不动日月五星纬乎天者也甞于天气清爽之夜指一宿为主太隂居是宿之西相去丈许尽一夜则太隂渐过而东矣以此断为天左旋日月五星右旋
　　望后西阙　玉堂漫录新月之阙向东残月之阙向西此谓映日可也惟望后月阙亦向西似与映日之説稍异
　　进退　明李梦阳空同子夏之初月高其圆也低冬之初月低其圆也高进退之义也
　　瑞云承月　明夏言瑞云承月赋序嘉靖己亥八月上南郊驾还时漏下四十刻仰见月生圆晕五采旋绕祥光绚发澹素云承之移时乃散明日降手札示臣
　　月如佳士　元袁桶立春舟中见新月诗云春月如佳士翩翩欲上船相逢疑昨日一别又新年
　　月痩　元刘因诗苍月痩黒风酸枯梢老窍号空山呼酒客　杨维桢诗仰唾天上蜍誓作酒中魄劝君饮此酒呼月为酒客
　　钓月　元柯九思题钓月轩诗凭防看月出倚钓待云生
　　延月　元许谦延月楼诗主人欲擅四时秋夜夜掀帘为延待
　　划钗记防　元孙氏蕙兰诗隔窓乆坐怜清影闲划金钗记月防
　　月有防　明王祎诗春来天上浑无迹月到花间似有防
　　看月生　存斋诗话晩凉浴罢闲无事水阁东头看月生此吴主一平生得意之句
　　月可呼　明僧梵琦诗船上见月如可呼爱之且复防斯须
　　星
　　禜星　元史命回回司天监禜星
　　天狗堕地　元史纪要顺帝丙戌司天监奏天狗星堕地血食人间五千日始于楚徧及齐赵终于吴其光不及两广
　　星陨如箕　续资治通鉴元世祖十五年有星陨于广南色红大如箕中裂为五坠地时声如鼓焉
　　南望北斗　明纪事本末成祖亲征阿噜台次长清塞地极北夜望北斗已在南矣明王世祯忆昔诗天门直向隂山辟北斗翻从南极悬
　　景星颂　明纪事本末宣徳八年景星见天门少傅杨士竒进颂
　　五星紊度　明通纪洪武九年钦天监奏五星紊度日月相刑下诏求言而平遥训导叶居升以直言死狱中
　　五星聚室　五朝注畧嘉靖三年正月丙子五星聚营室辛巳五星皆伏太白先过壁
　　夜望三台　明泳化类编万安罢相在道犹夜望三台星冀复进用寻卒
　　星入月中　明纪事本末荘烈帝十七年正月星入月中
　　寿星见　明余继登典故纪闻永乐十五年寿星见羣臣请贺上曰四方旱涝蝗疫比比有之鲜为朕言者此何足贺
　　长庚四角　明邹漪明季遗闻福王称制江南灾异叠见东方长庚星光芒闪烂有四角或五角中有刀剑旗帜马影似閧闘象
　　红头白尾　明谢在杭麈余万厯壬寅八月福建地见一长星头大红色尾尖白色霹雳一声裂开中红外白蠕蠕而动
　　星道　本朝王鸿绪明史藁日行黄道月行九道古来无所谓星道者山隂周述学推究五纬之行为星道五图于是七曜皆有道可求
　　星轮　西洋厯书五星之天各有小轮原俱平行特为小轮旋转于大轮之上下故人从地靣测之觉有顺逆迟速之异
　　星数　明陈继儒集三垣二十八宿中外宫计二百八十三座一千五百六十五星
　　斗柄挿水　明高启时开篷望天邉斗柄挿水低
　　云
　　白云庇墓　元史赵荣至孝之日白云庇墓前后十五里葬毕而散
　　彩云如葢　典故纪闻太祖攻城有五色云见城西驻跸地氤氲如葢
　　西北异云　明王世祯史传刘基甞游西湖有异云起西北光射湖水客以为庆云将赋诗基大言曰此天子气也在金陵十年后英主出其下非我谁名世者
　　囊云　明宁献王囊云诗蒸入琴书润粘来几榻寒小斋非岭上宏景坐相看注臞仙每月令人徃匡庐最高处囊云以归搆云斋障以帘幙放云一囊四壁氤氲如身在岩洞
　　黒云如繖　经济録英宗至大同暮有黒云如繖罩营雷雨大作众皆危之已而有土木之难
　　青云随渡　明解缙集高皇渡江青云随之亲征州五色云覆军上下
　　云中畵舫　狯园杂记隆万间虞山采石者见云一片自西南隅至鼓乐骇空有畵舫数只荡漾云端仙妹靓妆列坐珠帘下江涛之声在云汉
　　云闘　谈荟正徳时江西有黒云红云若相闘者乆之分为两城人马汹汹明年宁藩叛
　　云如车葢　明何乔逺名山蔵孝宗册立为太子时诏至南京瑞云见孝陵如车葢
　　云占贼兵　刘基行状都督冯胜攻某城上使公授之方畧公以一赫号封曰夜半出兵至某所见某方青云起即设伏顷有黒云起者贼伏也勿轻动日是而黒云渐薄回与青云接者贼归也急撃勿失已而具如基言
　　玉局云　杨慎集防苍山之麓有玉局观焉四时有云气于夏尤着
　　黄海　明黄汝亨游黄山记从三天门扶笻上是为海子又曰黄海葢云极天界上下四方杳茫无辨似浮身海上称黄山最胜处少顷登炼丹台时落照弄晴白云海中为翠为黛为巨浪为积雪为彩霞片片为金紫光为锦绣文百道千花幻出空界不可名状归而作看云之歌
　　组杂班错　明祝允明建康观云记以青以丹以黄以碧以绯以赤以苍以紫以緑以素以组杂以班错
　　云坛　本朝陆陇其集汉唐宋风雷雨皆各坛以祭未甞及云明洪武二年诏风云雷雨合为一坛
　　骑追云　本朝王士祯池北偶谈成化时翰林王公敕有仙术一日见白云一片命骑追之云落地化为石色如雪煮食之甚甘曰此云母也
　　天孙妬　明屠隆五色云赋大物矜炫变幻靡穷乍散乍合若淡若浓廓乎若启窅乎若蒙嗟此璀粲雕彼太素神乎巧哉天孙所妬何文章之绮靡恐大帝之是怒
　　如幂　元栁贯诗隙雨拂靣来空云稍如幂
　　野碓舂云　元周权诗溪深野碓自舂云
　　为賔　袁桶诗古树不受采白云为之賔
　　冻云　高启诗梁园雪早冻云痴
　　风
　　祷风　姚燧集潘泽知宏州州之南故山风为灾公为文以祷之自尔风灾衰息
　　杨爵风　五朝注畧杨爵为御史以直諌逮诏狱平生清介絶俗居狱中惟推演易义而已逮之日京城大风人呼为杨爵风
　　只管有风　明太祖周颠仙传周颠从行至皖城苦无风问颠颠曰只管行只管有风无胆行便无风行不三里果大风倐达小孤遂破友谅
　　旋风识火　明焦竑献徴录世宗南廵至卫辉白昼有旋风绕驾不散上问陶仲文何祥对曰主火上命禳之仲文曰火终不免苐谨防圣躬耳是夜行宫果灾上仅以身免
　　海泛风　王世祯集倭舶之来恒在清明之后前乎此风不凖清明后方多东北风且积乆不变过五月风自南来不利于行矣重阳后亦有东北者过十月风自西北来亦非所利故防海者以三四五月为大泛九十月为小泛
　　好黔　明冯时可滇行纪畧旧志雨师好黔风伯好滇风伯主穴　明王尚防风穴赋序闻风气之为天地之号令也而汝州独有穴又有所谓风伯者主之故又有风伯庙春秋祈报祀飨靡阙而风时为虐余惑焉
　　八风诗　吴伟业八风诗序余消夏小园风塕然而四至虽泠泠可以析酲已疾而凄其怒号不能无爰居之思避其庶人之雌风乎广其意作为此诗
　　鱼苖风　明袁宏道擢歌行四月鱼苖风随君到巴东十月洗河水送君发杨子自注鱼苖风洗河水皆长年语
　　凉信　元熊鉢诗西风凉信入虚檐
　　掲花影　元陈樵临花亭诗歌珠一串流莺出花影数重风掲开
　　雷电
　　击小吏　元史至正中永兴县雷击死粮房贴书尹章于县治时方大旱有朱书在其背云有旱却言无旱无灾却道有灾未庸殱厥渠魁且击庭前小吏
　　震谨身殿　明徐祯卿剪胜野闻洪武中雷震谨身殿帝亲见火炎自空中下乃再拜曰上帝赦臣臣赦天下
　　突烟雷　明陆深漫笔刘少师健为庻僚夏日奉命徃祀华山与客登高頋见山下白雾弥漫若大海而山顶赤日方炽俯视突烟暴起或丈余逓至尺许亦无所闻颇异之及下山问人云适有骤雨挟雷数百已过矣向所谓烟中突起者悉雷也
　　积沙书　谈荟崇祯时雷击余邑王家偶触产室雷电
<子部,杂家类,杂纂之属,元明事类钞,卷一>遂霁堦上有天书二子不孝他日重治八字体作行书径二尺余似积沙成之洗濯不能去顷之自灭
　　绘梅花　耳谈姑蘓韩某暑月坐堂中忽暴雷起绕柱奋击数刻始去堂上砌石上绘梅花一枝纹理精妍
　　雷神掣符　邹漪启崇野乗万尊师以三吴旱禜于数县皆大雨道流窃语曰有雨无雷何也君方持请雨勘合未及焚雷神就其手掣去大震撃死谤法者
　　红色楷书　武林纪事洪武乙酉杭州吴山三茅观雷击白蜈蚣长尺余有红色楷书秦白起三字
　　手执绿斧　狯园杂记广东人家风雨晦明中雷神落地不得去赤髪狰狞头如狝猿肉翅青手执绿玉斧语其家急延正乙道士诵清浄经出我须臾诵毕腾空而去
　　雷泉如愿　明曺大章元君灵应记大章建碧霞君庙于郊外日徃薫修四明王生携一童子亦在顶礼白日雷作攫童子离殿二三丈地烈为池碧绿涟漪结成雷泉如愿四字硃书久乃渐灭
　　四时雷电　明王世懋二酉委谭浮梁景徳镇天下窑噐所聚余以分守至其地万杵之声殷其火光烛天令人不能戱目之曰四时雷电镇
　　落电　明何景明雨诗树明稍落电山暗转奔雷
　　雨
　　雨核　元陶宗仪辍耕录至正时杭湖二州空中有物若果核与雨杂下五色间错破其实食之似松子仁皆曰婆娑树子后红巾来雨核之地悉被兵火
　　平章雨　元史王伯胜拜辽阳行中书省平章嵗大旱祷毕即雨人谓之平章雨
　　别驾雨　元史宇文公谅同知余姚州夏不雨公谅出祷辄应人颂之为别驾雨
　　着衣皆赤　元史元统二年正月朔雨血于汴梁着衣皆赤
　　二羊闘　元纳新集元统间知枢宻事萨都拉过龙门峡见二羊闘山椒间顷刻大雨泛溢人马皆漂溺
　　雨木氷　辍耕録顺帝时雨木冰状如楼阁人物鸟兽卉木俱偹高林大树珠葆羽幢弥望不絶
　　独不霑湿　本朝邵逺平元史类编王庸至孝母卒露处墓前旦夕悲号一夕雷雨暴至邻人持席徃蔽之见庸坐卧地独不霑湿
　　菩萨线　元史至正三年三月彰徳雨毛如线而绿俗云菩萨线
　　永隆雨　明兴杂记洪武中吴僧永隆请焚身以救冒请之僧至雨花防望阙拜辞取香瓣书风调雨顺四字语侍中曰烦语陛下以此祈雨必騐乃自焚时大旱上命以所遗香至天僖寺祷雨夜雨大降上嘉曰此真永隆雨也别见僧
　　发矢约雨　明沈国元大事记滁州之柏子潭有龙祠水旱祷之辄应上因滁旱弯弓注矢立潭西祝曰吾与神约三日必雨连发三矢而还后三日果大雨
　　雨鱼　明通纪嘉靖壬戌三月山东徳州雨鱼三日时有诗云鱼乃跃于渊何如降自天
　　侍郎雨　名世类苑永乐时浙江旱灾上命王文安公英往祀南镇公至绍兴即大雨田野沾足人皆喜曰此侍郎雨也
　　红黑雨　谈荟俞震斋精五雷祈祷术同时有黄天元亦能之洪武时闽大旱官召二人祈雨立东西二坛分书朱墨二符私约曰吾二人雨当如其符色乃以书符朱墨二砚分投水缸中须臾雨至一坛水黑一坛水红
　　天水　罗茶记云烹茶以泉水为佳如泉水不可得则用天水秋雨为上梅雨次之秋雨冽而白梅雨醇而白
　　泻汞　元赵文敏孟頫雨诗云蛛网悬珠络荷盘泻汞银
　　梅月逢庚　元李孝光诗梅月逢庚江雨歇稻花迎午水风凉
　　支干不灵　元马臻诗雨乆支干尽不灵
　　烟织雨　元郭钰诗江烟寒织雨山鸟暝穿云
　　痴雨　元张飬浩乆雨初霁诗痴雨歇檐滴顽云开日华
　　露
　　乾清露　宋濂膏露颂洪武二年冬膏露降于乾清宫后苑苍松之上光润如酒凝结如珠肪白饴甘弥布松柯
　　扭露饮　明金幼孜北征录发静卤镇人渇甚以衣于草间且行且拽渍露水扭出饮之
　　露如霜　元虞集诗天高露如霜客子衣尽白
　　霜
　　聚霜煑　元史赫噜事太祖西征在道絶汲晨起聚草上霜煮以进问曰何从得水因告之故
　　写霜景　明董其昌集画家霜景与烟景淆乱余末有以昜也丁亥冬燕山道上乃始悟之题诗驿楼云晓角寒声散栁堤干林雪色亚枝低行人不到邯郸道一种烟霜也自迷
　　繁霜是血　明戚继光望阙台诗繁雪尽是心头血洒向干峯木叶丹
　　霜片　明高启诗月下冻防生绿井隔帘霜片飞无影
　　雪
　　雪猎　元史朱徳润为镇东行省提举二月大雪英宗猎于栁林召见献雪猎赋万余言
　　黒雪　元纲鉴大全顺帝时湖广雨黒雪
　　苦得滕字　元史类编吕徽之逃名以耕渔自给偶诣人家易谷种值大雪闻阁中分韵作雪诗有得滕字者苦吟弗就徽之不觉失诸贵逰方侮之因询其笑何谓徽之曰我意举滕王蛱蝶事耳众始叹服邀入座赋诗立就即去
　　祈雪　元史睿宗军防于三峯山金人沟地立军围之睿宗令军中祈雪夜果大雪三尺沟中军僵立刀槊冻不能举
　　暑雪　元刘郁西使记潮海地极寒虽酷暑雪不消赋瑞雪　明闵文振仰山脞录方孝孺少侍潜溪宋公寓京师防大雪太祖宴羣臣命各为瑞雪赋宋公既醉还邸属孝孺赋翊晨进上上读之曰此非卿茟词甚雄伟有用之才也
　　时玉　夏言集嘉靖乙未正月夜雪诘朝全霁上喜札谕礼官曰天赐时玉欲与卿等一见伏读圣文以时玉名雪实古今所未道恭掇赋一首
　　送雪　明周宪王送雪诗准暖金香盒子明朝送雪与相知自注汴土风俗每嵗遇雪初下则以小盒子盛之送亲知以为瑞或举觞欢宴尤为宫中所尚焉
　　看雪堕松　王祎集宋景濓性踈旷或独卧长林下看晴雪堕松顶雪出没岩扉间悠然自适
　　掬雪颒靣　宋濓集孙孝子惟中庐墓晨起无火掬雪颒靣辄诣墓前拜
　　雪寒下马　名臣遗事夏忠靖与蹇忠定值雪夜过禁门有不欲下马者曰雪大寒甚公曰君子不以堕行
　　屋角垫　明文震孟集邢丽文家贫无所干请甞大雪人徃视之则屋三角已垫方携书坐其一角不糁者相见但诵所得佳句絶无惨凛色
　　赤足上岳　明陈仁锡潜确类书王冕当天大雪赤足上岳峯四頋大呼曰遍天地间皆白玉合成使人心胆澄彻便欲仙去
　　听雪篷　明诗话岭南无雪惟杨孚宅一见之杜诗所云南雪不到地也番禺黄哲度岭而北倚篷听雪诧曰天下竒音也归搆一轩名听雪篷
　　三千扫雪　野获编大内每雪后即于京营中拨三千人入内庭扫雪轮番出入亦有防闲少年代充其役以观禁掖者
　　和蒸字　明李东阳集王古直作诗亦有致甞与予和雪诗蒸字韵数徃复出新意予颇讶之乆乃觉其为方石所助因以一诗挑之谢乃跃然出和遂成巨卷
　　待伴　元张雨诗山防待伴雪春禁隔年花
　　齐腰　袁桷上京诗今年春事减土舍雪齐腰
　　粉月　元萨天锡诗吴刚粉月成琼屑洒向人间沃春热
　　七月雪　元纳新七月十六夜看月诗却忆去年滦水上夜深孤舘雪萧萧自注去年客上都是日大雪
　　压山　元吴澄雪诗防添吴楚千江水压倒淮徐万里山
　　千丈雪　明唐寅诗一夜空山千丈雪草元人在玉壶天
　　卖雪　明施武卖雪词注大理苍山雪六月不化市上女郎卖之犹吴下之卖氷也
　　三色　涌幢小品万厯四十四年正月大雪无锡有黄红黒三色
　　五月劖雪　明范汭滇中词五月防僮劖雪去三冬女担花来
　　雾
　　红雾　元史至正中丹阳雨红雾草木叶及行人衣裳皆濡成红色
　　十重雾　元史类编董抟霄奉命以兵援江南贼犯徽州有道士能作十二里雾霄以计破之妖雾顿开诸伏兵皆起遂破贼
　　银色界　杨慎集安宁之境杪秋初冬天将霁晨必大雾千里一白如银色界湏臾日出霞彩辉焕亦竒观也
　　元日雾　明王守仁诗元日昏昏雾塞空出门咫尺误西东
　　沉峯　明汤显祖匡山舘赋积雾沉峯横云矫嶂
　　雹
　　玲珑有窍　元史至元中清州雨雹大过于拳其状有如者如小儿形者如狮象者如环玦者或撱如卵或圆如弹玲珑有窍色白而坚
　　成形　明邢侗集万厯时山东临邑县雨雹尽作男女鸟兽形
　　如牛如象　谈荟崇祯十年又四月武乡县雨雹知县亲騐有如象大者二块如牛大者数十块
　　虹
　　青红线　明董谷碧里杂存彭友信嵗贡至京一日高祖微行见虹霓口占二句云谁把青红线两条和云和雨繋天腰友信应声曰玉皇昨夜鸾舆出万里长空驾彩桥上异之约明日同早朝至明宣入以为北平布政使
　　渴虹下饮　升庵外集予甞登眺山寺见雨霁虹霓下饮涧水明若刻画日射其旁如盻睐然得句云渇虹下饮玉池水斜日横分苍岭霞
　　屈虹　明郑选虹赋以子所言是名屈虹字以挈贰谥以防蝀晦者为雌昭者为雄或言阳以隂防或言隂受阳攻或言枢镇所散或言雨日所冲
　　霞
　　撚细末　元贯裕实诗暖翠流香春自活手撚残霞皆细末
　　银霞　邱处机望隂山诗逺观日脚射银霞
　　紫烟衣　元倪瓉诗朝霞补作紫烟衣
　　天河
　　黄河无影　明王鏳诗空拟乗槎问消息黄河无影到衡阳自注衡州不见天河疑黄河逺也
　　澹澹　刘因明河秋夕图诗明河澹澹纵复横行云悠悠度踈星



　　钦定四库全书
　　元明事类钞卷二
　　监察御史姚之骃撰
　　地理门
　　地
　　幅员之广　元史元起朔漠并西域平西夏灭女直臣髙丽定南诏遂下江南而天下一故其地北逾隂山西极流沙东尽辽左南越海表汉隋唐宋以来幅员之广咸不逮元
　　测景之所　元史当时测景之所二十有七东极髙丽西至滇池南逾朱崖北尽铁勒亦古人所未及为者
　　平云南　元程钜夫集世祖授钺专征絶洮逾吐蕃遣使大理未几防善阐攻交趾金齿白衣罗鬼缅中诸蛮相继纳欵云南平列为郡县刻石防苍山以纪功
　　通缅国　元史缅国为西南夷不知何种前史皆不载其文字进上者用金叶冩之次用纸次用防榔叶谓之缅书世祖遣使招之道始通
　　舆图画方　纲鉴舆图引是图乃元人朱思本所画思本抚之临川人博学多闻踪迹遍宇内自叙此图乃其十年之力茍非目足所及未敢遽书可谓用心之勤至其所为画方之法则巧思者不逮也
　　慈悲国　元史类编八百媳妇国民皆种好佛恶杀毎村创一寺毎寺建一墖约以万计有敌人来侵不得已举兵得其讐而止俗名慈悲国元世祖初命将征之道逺不能通后竟招附焉
　　獞狼　本朝陆祚蕃粤西偶记猺人服化最早獞人之出自元至正始也狼人之出自明治始也
　　两都　草木子元世祖定大兴为大都开平为上都毎年四月草青则幸上都避暑八月草将枯则驾回大都矣
　　气白　明史藁龙泉胡深精术数元末兵乱叹曰浙水东地气尽白祸将及矣乃集里中子弟自保
　　寰宇縦横　明纪事本末洪武中寰宇通志成东距辽左都司东北至三万卫西极四川松潘卫西南距云南金齿南逾广东崖州东南至福建漳州府北暨太平大宁卫西北至陕西甘肃縦一万九百里横一万一千五百里四裔不与焉
　　燕蓟形势　明王鏊震泽长语古今都防未有及燕蓟之形势者太行盘盘自西而北居庸古北松亭等闗北瞰沙漠南引江淮土厚水深博大爽垲岂非天造其胜以贻帝王之业乎
　　建都籓篱　明邱濬集建都于燕切临邉境太行西来逶迤而北歴居庸而东极于医无闾是为第一层之内籓篱也又东起大宁界越宣府大同代州之境而西至于保定徳州之黄河又为第二层之外籓篱也
　　驿传古名　杨慎集慎往年执简史局见洪武中有请以春秋两汉地名名今各路驿传者诏既从其请史复书其事
　　大西洋　明纪事本末万歴时天津税监进大西洋利玛窦方物明刘侗帝京景物畧大西洋奉耶稣教者利玛窦自欧罗巴国航海九万里入中国
　　开贵州　明郑晓今言贵州本西夷罗施鬼国国初霭翠宋钦归附乃其世官山峭地瘠夷情猾诈分川湖云南永乐癸巳始立三司明吴国伦诗我闻水西奢香氏奉诏曾谒髙皇宫承恩一语九驿通凿山刋木穿茸
　　复哈宻　明史藁哈宻汉西域唐伊州地也明髙帝定陜西甘肃诸镇嘉峪闗以西置不问永乐间封为忠顺王即其地置哈宻卫
　　交趾兴废　明纪事本末张辅平安南奏请为郡县如中国制乃置交趾布政使司都指挥按察司分十七府四十七州一百五十七县至仁宗朝交趾复反上从杨士竒杨荣言遂弃之诏文武吏士携家来归
　　五大洲　谈荟西洋利玛窦为万国全图言天下有五大洲一曰亚细亚洲中凡百余国而中国居其一二曰欧罗巴三曰利未亚四曰亚墨利加其地最大分为南北二洲最后得墨瓦腊加洲为第五而域中大地尽矣
　　地心测算　西洋歴书天包地外地在天中其体皆圎皆以三百六十度算之地经各有测法从地窥天其自地心测算与自地面测算者多有不同
　　三辅　五朝注畧嘉靖二十九年以易州昌平通州为三辅
　　陪京　金陵社集海宇承平陪京佳丽仕宦者夸为仙都游谈者指为乐土
　　如一圎毬　西洋歴书地形如一圎毬凡一切流峙动植之物皆粘吸于毬上故海水绕毬而流土物环毬而生于是有正者倒者横者斜者而天则虚空笼罩毬外
　　燕山八景　元陈栎燕山八景赋建皇都于燕山信广大而超卓稽载籍之所传跨亳殷与京雒仰景致之佳絶殚頴而难穷味绮名之有八恍莫措其形容案八景为琼岛春云太液晴波玉泉垂虹西山晴雪蓟门烟树卢沟晓月居庸叠翠金防夕照
　　南溟竒甸　邱濬赋序高皇帝劳海南卫指挥勑有曰南溟之浩瀚中有竒甸数千里地名炎方是时琼郡入职方仅再朞荒僻陋鄙而圣祖即视之以畿甸而褒之以竒之一言岂无意哉
　　留都　明莫如忠留都诗班林禁旅讥诃卒头白中珰给扫人
　　乌撒　明万士和乌撒诗干羽未能驯鬼国祗贪闗市中盐茶
　　无三尺平　明朱茂时黔中曲叠嶂曾无三尺平盘江狭处銕桥横自注地无三尺平黔中谚也
　　山
　　长白山　名胜记长白山其巅有潭周八十里深不可测南流为鸭绿江北流为浑同江明一统志长白山在故防宁府南六十里横直千里髙二百里
　　日月山　元史宪宗二年八月始以冕服拜天于日月山明徐尊生读元史诗祭天逺在日月山
　　万嵗山　辍耕録相传漠北有一山形势雄伟金人望此山有王气谋厌胜之乃求通好以乞此山因大发卒凿掘辇运至幽州城北积累成山开挑海子营搆宫殿为游幸之所后金亡元世祖徙都之及兴筑宫城山适在禁中遂赐名万嵗山明纪事本末宣徳中召蹇义夏原吉杨士竒等十八人游万嵗山
　　煤山　日下旧闻案宣宗广寒殿记及杨文贞诸公西苑诸记所称万嵗山皆本金元之旧至马仲房始以煤山为万嵗山迨万歴间揭万嵗门于后苑而纪事者往往混二为一盖金元之万嵗山在西而明之万嵗山在北也
　　仁山　元史金履祥居仁山之下学者称为仁山先生防苍山　元史世祖平云南刻石防苍山以纪功徳诏程钜夫撰其文
　　蟠龙山　元史杨大渊建言取呉必先取蜀取蜀必先据防乃遣其侄文安相防逹要冲城蟠龙山
　　慈悲岭　元史诏与髙丽画慈悲岭为界
　　栲栳峯　元诗话岑安乡余姚人自号栲栳山人以所居近栲栳峯也
　　山分　元史李忠至孝大徳七年地震郇保山移所过摧压将近忠家分为二行五十余步复合其家独完也
　　太和山　明罗宏运卓异记本朝太和山即古武当山也真武祀典之重前世无比明袁中道太和山诗山为凾夏诸丘长帝是轩辕有道孙
　　封陵山　嘉靖实録上谕内阁昨议进祖陵皇陵二山名朕思孝陵在钟山亦宜同体文皇既封黄土山为天夀山今又拟显陵为纯徳山其祖陵宜曰基运山皇陵宜曰翔圣山孝陵宜曰神烈山并方泽从祀
　　鸡鸣山　圣君初政录洪武时初建成均地多蜈蚣上令筑土峯以镇之号鸡鸣山自是蜈蚣顿息
　　西山　黄汝亨集西山之游凡六日得泉树十七得山十三而禅宫梵刹居半此山自我明标置间有唐宋元一二之遗故多宏丽少寂寞又皆为中贵人瘗骨处香林佛地实多聚溷亦此山所遭也元马祖常西山诗凤城西去玉泉头杨栁堤邉马上游
　　琴杵　王鏊七十二峯记有若琴者曰琴山有若杵者杵山
　　封日本山　卓异记岛寇刼畧文皇勑日本国王源道义讨之获渠魁以献上嘉其勤诚赐书褒赉又封其国之山曰夀安镇国之山
　　宝山　明杨士竒集时航海者莫知停泊往往胶浅陈平江瑄于太仓相可泊处以二十万卒筑髙丘二十丈延亘十里为表识众便之称宝山上亲制文树碑焉
　　瓮山　帝京景物畧瓮山初未名瓮也初一老父语人曰山麓魁大而凹秀瓮之属也乃凿之果得石瓮因留防曰石瓮徙贫帝里嘉靖时瓮忽失去嗣是物力渐耗
　　康山　本朝吴绮扬州鼓吹词康山在徐宁门内传为开河时积土所成明康状元海以救李梦阳罢官隠居玩世于此因以此得名
　　进耳山　涌幢小品髙帝欲征云南未发衢童即謡于道求之知为土地神所泄因谪之云南后凭巫于府治之西山故名之曰进耳山
　　凌霄峯　明纪事本末云成祖出塞次凌霄峯登絶顶望漠北万里萧条顾谓胡广等曰元盛时此皆民居也
　　兎儿山　天啓宫词注兎儿山即旋磨防天啓乙丑重
　　阳车临幸
　　四面异色　明史藁西洋忽鲁谟斯有大山四面异色一红盐石为器盛食物味自和一白土可涂壁一赤土一黄土皆适于用
　　山移　明李贤天顺日录王振擅权灾异叠见浙江绍兴山移平地地动白毛遍生
　　崖豁二扉　国初事迹刘诚意未遇时知青田灵异日手一编面山而坐忽崖上豁二扉公即入其中有石室壁上有字云此石为刘基所破
　　涌山　明史稿万厯时狄道山崩平地涌大小山五礼侍冯琦疏言山陷成谷地涌成山自开辟来惟唐垂拱中有之而今再见
　　布嚢贮山　明陈献章行状先生尝梦一长髯道士以布贮罗浮山遗之
　　望山为云　李梦阳集云内弟生不识山出阳武行望见山喜以为云已知其山也益有喜跃马行懊不即至
　　山市　明吕维祺集山市自古未闻东牟志载栖霞大方有之余按部栖霞薄暮峰云缭绕皆如城郭台榭人物花鸟之状已抵蓬莱祷海市见焉与栖霞所见不殊
　　山鬬　明李日华杂缀正统时太湖中大贡山小贡山忽鬬开閤者数次乃共沉于水忽复起复鬬逾一时乃止
　　山带防　刘因集今朝雪岭初逢雨应是郎山带防迎自注土人语云郎山带防十日无道
　　惠山怪我　明沈周冐雨登恵山诗惠山怪我昨径去归来欲登却作雨
　　倦看北固　明泳化类编云姚广孝初为僧字斯道尝有京口览古诗其末云萧梁事业今何在北固青青眼倦看僧宗泐见之曰此岂释子语耶斯道薄南朝矣
　　献碧　袁中道诗云天雨乍霁云乍拆马首诸山齐献碧
　　曾见古人　明郑琨青山诗把酒对崔巍青山顔亦开吾嗟不如汝曾见古人来
　　山生面　明魏学洢诗青山宜作生面观耳目烂熟妍亦丑
　　水
　　落际　元史水至彭湖渐低近琉球谓之落际际者水趋下不回也凡舟遇风漂流落际回者百无一二
　　防滦水　元史决双塔白浮诸水为通惠河以济漕运而京师无转运之劳浑河防滦水而武清平滦无垫溺之虞　本朝髙士竒松亭行记水经及注皆有濡水汉地里志亦有濡水音乃官反五音集韵濡水名一作渜据此则今水有滦而无濡且渜滦字形相类岂古或通用而然耶
　　水髙如山　北征録经濶滦海子遥望水髙如山但见白浪隠隠自髙而下尝经江湖望水无不平者独此水逺见如山之髙近处若极下此理极不可晓
　　浮光上烛　明张谊宦游记闻宏治辛酉夏夜古渝城上忽白光映天人起视之但见渝水明耀浮光上烛而已次早视之宛如豆汁人不敢饮逾三日始澄澈
　　五色如画　明于慎行笔麈至正十四年汴河水皆成五色花草如画三日方解
　　水宝　祝允明语怪宏治中有回回入贡道山西某地见居民竞汲山下一池谓伴者吾欲买此泉民漫言须十金回回即与之民曰戱耳遂闻于县及府至五千金守不得已许焉回回凿山入穴得泉源乃天生一石池水从中出即舁之去问之曰此水宝也凡汲者竭而复盈虽三军万众城邑国都只用以汲终无竭时
　　赤水　献徴録讨来里思国山下有水赤色望之如火宣徳年入贡
　　水僵　李日华集正徳中文安县水忽僵立是日天大寒遂冻为冰柱髙五丈围亦如之中空而旁有穴后数日流贼过县民避入冰穴赖以全活者甚众
　　火万炬　霏雪録洪武丁夘会稽王家堰夜大雨水暴至溺人无算水上有火万炬
　　水向髙行　戒庵漫笔孝陵内寺僧于沿墙脚下凿石作曲形引水水皆逆行自低向髙与江水异
　　真水无香　明王象晋羣芳谱洞庭张山人论水云山顶泉清而轻山下泉清而重石中泉清而甘沙中泉清而冽土中泉清而厚流动者良于安静负隂者胜于向阳山削者泉寡山秀者有神真源无味真水无香
　　襟街带巷　明吕柟固原州行水记襟街带巷出逹南河
　　善饮水　李梦阳集邵道人善饮水乡野人争来欲观道人令人自置水以椀列案无问多少饮之若冬月水氷则齿间瀺瀺声顷之肩踊面红汗下如雨
　　竹溜　刘因诗松巢低映防竹溜细通厨
　　波如淀　杨维桢诗瑶池春暖波如淀
　　海
　　海运　元史朱清张瑄并为海道运粮万户辍耕録国朝海运咸谓古来未有不知此法自秦已行之张昱诗国初海运自朱张百万楼船渡大洋
　　星宿海　元地理志河源在土番朶甘思西鄙有泉百余方可七八十里履髙山下瞰灿若列星以故名卾端诺尔卾端译言星宿诺尔译言海也徐尊生诗穷河直至星宿海
　　海涸　元五行志宪宗讨八尺蛮于衮腾吉斯海防大风吹海水尽涸济师大防
　　海子　元史海子在皇城之北旧名积水潭聚西北诸泉之水流入都城而滙于此汪洋如海人因名焉
　　双泉海　后北征録次双泉海即萨里竒尔元太祖发迹之所旧建宫殿及郊坛毎嵗于此度夏前有二海子一咸一淡
　　文檄海神　明蔡锡传鄞人蔡锡仁庙时守泉州欲脩洛阳桥桥跨海功难施锡以文檄海神忽一醉卒乞往自没于海俄而以醋字出锡意必八月廿一日也遂以是日兴工潮旬余不至工遂成　本朝宋荦筠廊偶笔此事人不知而以附蔡端明且以为传竒中妄语矣
　　不与海争　明潘损集陈让知杭州时海渐内徙逼海宁城羣策莫治公请去城一里许开支河筑内堤延袤十里以寛治猛不与海争利海果及堤而止
　　祷海神　明纪事本末倭寇浙江赵文华请祷海神杀贼遂遣如浙
　　祀海地　邱濬集今制祀东海于登州祀南海于广州皆临海而祭西海则望祀于蒲州北海则望祀于懐庆此因循宋旧也今京师东北乃古碣石渤海之处于此立祠为宜滇之极西百夷之外闻有大海通西海岛夷即西海也宜于云南城西望祀之
　　海气结市　五杂爼海市海气所结非蜃也家居海濵毎秋月极明海中蚌蛤车螯之属皆能吐成城市楼阁截流而渡至杳不可见盖借海之气也
　　十更　明史藁海道不可以里计舟人分一昼夜为十更因以更计道里如台湾至彭湖四更可达彭湖至金门七更可达是也
　　罗刹海　元王逢诗风黑浪髙罗刹海月明天度使臣星
　　滇海　杨慎诗金碧山前恶氛起虏马来饮滇海水无分野　明俞安期望海诗星临东极无分野山入南荒有沃焦
　　空青一片　王世贞泛海诗空青一片引牙不遣乾坤入混茫
　　江
　　源出昆仑　江隂县志徐霞客言河源星宿海在昆仑之北江源犁牛石在昆仑之南佛书谓之殑伽河南经石门闗始东折而入丽江为金沙江又北曲为叙州大江与岷山之江合金沙在蛮獠人迹不到故舍逺而宗近也余亲歴昆仑南境故知之
　　金沙江　明纪事本末王骥征麓川师逾孟养至孟那孟养在金沙江西去麓川千余里诸部皆怖曰自古汉人无渡金沙江者今王师至此真天威也元史郑鼎从宪宗征大理国至金沙河波涛汹涌案金沙河疑即江也
　　通江滙　明纪事本末初漕舟至淮安过坝渡淮以达清河输挽甚艰平江伯陈瑄采故老言凿清江浦引水由管家湖入鸭陈口达淮筑堤置闸以便引舟浚仪真州通潮凿吕梁百步二洪石以平水势开泰州白塔河通大江筑髙邮湖堤而江淮遂通
　　白石江　明沐英传英攻云南梁王驻兵曲靖拒守英乗大雾进至白石江阻水而止雾敛则已薄其营矣
　　黒龙江　刘因诗黑龙江头气郁葱自注黑龙江见金史
　　孝女江　明王穉登诗急雨潮平孝女江案即曺娥江也
　　水色变白　明朱国贞涌幢小品宏治时马湖府底涡江水色变白眀莹可鍳翊日白浊如泔浆凝于岸者如土粉
　　江色飞入　明陶安江色诗竹屋晨起闗江色直飞入空碧压几案隂隂四壁湿玻瓈作天地泠然手可挹
　　萦纡万里　明李东阳长江诗朝离巴峡暮洞庭九却转浔阳城萦纡南徐万余里更万余里通蓬瀛
　　河【漕河附】
　　平河碑　元史至正四年黄河大溢命贾鲁为总治河防使发军民十七万人供役自四月至十一月水土工毕扫诸堤成河复故道特命承防欧阳元制平河碑文以旌劳绩元又从鲁访问方畧及询过客质吏牍作至正河防记欲使后世罹河患者按而求之
　　河清　元史顺帝二十一年黄河自平陆三门碛下至孟津五百里皆清凡七日泳化编世宗生之年河清三日
　　寻河源　元史至元中命多克实为招讨使佩金虎符往求河源四阅月始抵其处是冬还报其后学士潘昻霄得其説撰为河源志临川朱思本又得帝师所藏梵字图书而以华文译之与昻霄所志互有详畧明僧宗泐望河源诗汉使穷河源要领殊未得遂令西戎子千载笑中国
　　河入淮　元方囬诗更乗四凟舟自注谓江淮河济皆至今黄河入淮归有光诗淮水自西流黄河从北下并合向东行终年无停防
　　防通河　续文献通考元世祖因夀张尹韩仲晖献议命兴工起东平州安民山西南道夀张西北二百五十里抵临清引汶絶济以达御河建牐三十有一以节蓄泄遂名防通河
　　穆棱河　元史张荣从太祖征西域至穆陵河召问济河之策荣请造船百艘一月而办
　　金口河　纲鉴顺帝托克托用言者于都城外开金口河引水东流达通州河成以水积泥壅卒以无功
　　通惠河　元史世祖时开通惠河以郭守敬领都水监道昌平白浮村神仙泉过防墖榆河引一亩玉泉诸水入城滙于积水潭从京北而南入旧河逾年毕工自是免都民陆运之劳帝京景物畧嘉靖时御史吴仲请修通惠河三月告成上登舟观之大学士张等聫句以闻
　　二凟合一　邱濬集凟者独入于海故江河淮济皆名焉今以一淮而受大河之全盖合二凟为一也
　　束水刷沙　明潘季驯河防一览通漕于河则治河即以治漕防河于淮则治淮即以治河合河淮而同入于海则治河淮即以治海惟在筑堤束水借水刷沙以此奏功百年可治
　　挑浅　明马从聘防黄河善淤故沿河州县俱设有浅夫以为挑河而设如夏镇则一千余名徐州至三千余名当水落之时率夫于滩浅处挑浚俟伏秋水至冲刷一空矣自治河者为束水涤沙之説取其効速而功显无论旋涤于此复停于彼且河水暴发前堤坝尽化为河身宜其髙与城齐也
　　防水势　泳化编徐有贞治河先是治者率筑堤以遏之毎筑輙壊更七年弗成有贞防言治水当先防其势势平乃治其决决至乃濬其淤于是作制水之闸流水之渠凡数百里越三年功成
　　遏汶入河　眀纪事本末永乐九年防通河成以汶泗为源汶水出宁阳县泗水出兖州至济宁而合置天井闸以分其流南流通于淮北流由新开河道东昌入临清置十五闸以时啓闭又于宁阳筑坝以遏汶水尽入漕河明谢肇浙诗汶流乆湮絶负载劳牛车戴村一以坝分水开龙渠畚锸不再举天府盈仓储谁建平成烈共城宋尚书
　　五色照映　解缙河清颂荣光羃河河献图五色照映氷玉壶昔洪武今永乐袭休祥颂声作自注三门碛黄河清凡三十有二日袁桷诗马足曾穷五色河
　　河济漕　今言大禹治河易今治河难禹时直欲除害今并欲兴利以济漕故甚难明纪事本末尚书朱衡言古之治河惟欲避害今之治河兼欲资利
　　议河套　五朝注畧嘉靖时縂督曾铣请复河套条八议以上　明呉一鹏诗去年捜河套今年捜河套河套水草多反以资冦盗
　　合五行　明纪事本末徐有贞治河功成渠名广济闸名通源架涛截流栅木络竹实之石而键以铁盖合五行用平水性
　　河入秦沟　明纪事本末朱衡治河开广秦沟以通运道是名夏镇于是河专由秦沟入洪而河治
　　新河　河渠志刘荣嗣尚书衔命治河时骆马湖溃运道填淤乃创挽河之议起宿迁至徐州别凿新河分黄水注其中以通漕计二百余里费金钱五十万然黄水冲沙往往成淤漕艘入新河者輙胶而潮水适平可行尚书下狱论辟后骆马湖复溃舟行新河人颇称便焉
　　河决汴梁　明李光壂守汴日志闯贼三次围汴最后决河满城俱成河洪止存钟皷二楼及王府屋脊相国寺寺顶军民溺死数十万吴伟业诗城上黄河屋注来千金堤帚一时开梁园遗迹销沉尽谁与君王避吹防
　　堰帚　河防一览凡堤系扫湾预干帚以卫堤根帚须土多料少桩签用长入地须深
　　度闸　明贡奎度闸诗新河十里分三闸闸束水奔河势狭万艘昻昻拥不前我愁度闸如度峡
　　一旬百里　明邱兆麟泇河诗四月泇河濵运艘千百檥我舟衔尾来偶与同起止八牐闭九日一旬得百里前途牐更繁闭者转难啓
　　春流无恙　眀李攀龙上朱司空诗春流无恙桃花水秋色依然瓠子宫
　　湖
　　湖水立　宋濓集上攻陈友谅大战于彭蠡湖军声啸呼湖水为之起立
　　东湖　明吴寛集东湖本陈湖也在长洲邑东南周可六七十里陈仁锡集予家东湖成宏间诗人倡和甚多
　　胭脂湖　明陆应广舆记监利有胭脂湖相传陈友谅侍姬脂粉费以此湖渔利供之
　　复湖　献徴録白昻奉命治河以髙邮甓社湖风浪时作多覆舟议即其东开湖以避其患河成舟行无险名其河曰康济人思公惠别名白公堤
　　湖涸　王世贞集于谦未死时杭之西湖涸底孙厚贞时镇其地语人曰哲人其萎乎吾甚虞于公
　　髙士湖　鸿书孙一元与殷近夫泛西湖带华阳巾披髙士服把酒四望谓近夫曰昔青莲与尚书郎张谓泛沔州南湖因改为郎官湖今日予与子颇追踪前迹而湖可改为髙士湖矣时已醉甚信口成长歌云
　　惠娜湖　云南志鹤庆城西有惠娜湖茂草佳木掩映其旁叶落水面即有青鸟啣出
　　湖眉　明闻啓祥种两堤桃栁议子瞻云杭之有西湖如人之有眉目余谓两湖目也湖有两堤堤有花栁眉也葑草则其翳也为目计则先去葑为眉计莫先植花栁与禁折花栁
　　带三郡　髙啓太湖诗长溪如白虹分走荆霅具区纳羣流襟带三郡界
　　泉
　　瑞应泉　元史世祖赐长兴县金沙泉名瑞应泉此泉不常出唐时用以造紫笋茶进贡有司祭之始得水事讫輙涸宋末屡浚泉迄不出至是中书省遣官致祭一夕水溢可溉田千亩故赐今名
　　明月泉　元吴莱集浦阳旧有明月泉乆而不应今乃防其源似与望晦朔之间相为消长然
　　玉泉井　元史太弟攻大理以乆旱水逺军渴甚乃仰天黙祷以剑挿地清泉涌出名曰玉泉井
　　神应泉　明纪事本末文皇北征至清水原水咸苦不可饮人马俱困明日营西北二十里有泉涌出甚甘冽赐名神应泉
　　玉泉垂虹　一统志燕京八景有玉泉垂虹何景明玉泉诗入宫朝太液穿苑象昆明
　　紫泉　潜溪集贵州有紫泉去城百歩相传天子治则紫泉出洪武元年冬泉流溢于江其色深紫光洁可染
　　燃泉　杨慎丹铅録犍为县出泉如油人取燃之以代灯烛
　　金线泉　祝允明野録齐州有金线泉池心西南有金线一道微起水面以杖乱之线纹不见水止如故
　　呼来泉　武夷山志每嵗制茶令众鸣金皷扬声齐喊曰茶发芽旁有井旋即渐满因名呼来泉详见茶
　　南旺分泉　汤显祖南旺分泉诗惟王资转输画地此萦廻涓涓连卫潞洒洒注河淮吴伟业诗平分泰山雨两使济河风
　　一人泉　宋濓游钟山记泉出小窽中可饮一人继以干百勿竭
　　漉梨泉　呉莱游记西樵在南海西南岩有石室跳珠飞瀑如防下为漉梨泉
　　水火共鼎　明王衡阳泉记遵化州有汤泉泉本寒沁有石根可一亩类焦釡覆之水受石性故沸所不及则否盖数武之内而水火共鼎亦一竒也
　　石子养泉　明徐献忠水品移泉水逺去信防便不能佳取泉中子石养之味可无变
　　洗屐　元谢翺诗窟泉春洗屐
　　泉舞　陶望龄第五泄诗客来泉亦喜舞作十溪雨赤脚立雨中衣沾翳厓树
　　潮
　　潮不至　元史巴延破临安进军浙江之浒潮不至者三日人以为天助纳延诗三日钱塘海不波子婴繋组纳山河
　　闻潮误哭　乐郊私语布哈至海上时秋涛大作潮夜吼布哈起问门者误聴为祸到惊跳入内呼其妻曰不意今夕共作水鬼遂大恸外巡闻哭皆来意不花遭大故也布哈方令闭门使水不得入门者破扉而入见布哈夫妇皆升屋大呼救我因共询知不觉絶倒
　　息潮患　元史天师张与材习掌道教时潮囓盐官海盐两州为患与材治之一夕大雷电以震明日见有物鱼首龟形者磔于水际潮患顿息
　　潮三至　元纪事本末顺帝十七年泉州海潮日三至冻死潮　明杨穆西墅杂记钱塘江潮自嘉靖甲午以来非惟不能过夷亭或且旬日不至时人谓之冻死潮
　　潮无信　眀史鉴观潮歌人言潮来信有时我言潮来不可期君不见戎马营沙人有待潮乎此时信何在徒劳日后来不休万古莫洗钱塘羞
　　层波复浪　元黄溍诗前潮将断后潮续层波复浪无重数
　　井
　　龙泉　陶宗仪元氏掖庭记龙井泉玛瑙石为井床雨花台石为井甃香檀为盖离云锦为索云母石为汲瓶
　　满井　长安客话满井径五尺余清泉突出冬夏不竭或凿石栏以束之水常浮起散漫四溢
　　生石笋　泳化编胡惟庸定逺旧宅井中忽生石笋出水数尺谀者争言符瑞自是益有异谋
　　啜厨井水　献徴録黄学士谏好评品泉水自郊畿论之玉泉为第一自京城论之文华殿东大庖厨井水所烹茶比众过多或当罢讲则连饮数杯曰暂与汝辞谈者以为嘉话
　　洒风　明史藁天方国有一井水清而甘泛海者汲以行遇风取水洒之即息郑和使西洋所传也
　　圎甃　髙啓氷壶井诗圎甃夏生氷光涵数星冷窓有定中僧休牵辘轳绠
　　氷
　　岭南氷　元史岭南素无氷卜天璋为广东亷访使始有氷人谓政化所及
　　五色如　元史顺帝时汴河氷皆成五色花草如绘
　　西湖氷合　明田汝成集元至正间西湖氷合故老云六十年前曾有此异元张仲举诗西湖雪厚氷澈底行人径度如长川安得长氷通沧海我欲三岛求神仙
　　河氷夜合　明纪事本末燕王列阵河西河水难渡是日雪黙祷曰天若助予则河氷合是夜果合遂击败都督陈晖兵晖众遁河氷忽觧溺死无算
　　氷异　典故纪闻永乐时金水河及太液池氷凝具楼阁龙凤花卉之状竒巧特甚此氷异也
　　涌浮屠　狯园杂记常熟陈庄靖公瓉修净业弥留时诵佛益庄时方赐氷既置氷于榻前众见氷中七级浮屠涌出栏楯钩缀窓格玲珑移时方消
　　盂水夏冻　明史藁礼部侍郎蔡毅中有至性母病盛夏思氷盂水忽冻
　　氷走　元陈基诗浊浪满河氷乱走
　　氷生瘿　刘因寒夜诗砚滴氷生瘿
　　练色寒光　明杨基咏氷诗壶清迷练色瓯薄耀寒光当座人俱素登筵体共凉
　　漕驿报氷　明谢铎诗漕铎星驰已报氷
　　石
　　石囤　元史盐官州海溢壊堤侵及城郭有司请疉石为塘诏曰筑塘劳民其增石囤捍之
　　奎章元玉　虞集诗序奎章阁有灵壁石竒絶名世御书其上曰奎章元玉命集赋诗
　　石人只眼　元史嵗庚寅河南北童謡云石人一只眼挑动黄河天下反及贾鲁治河果于黄陵冈得石人一眼而汝頴之寇起
　　血影石　明史藁黄观殉建文之难妻翁亦赴水死死时呕血石上成小影讹传为大士像僧舁至庵中翁夫人见梦曰我黄状元妻也比明沃之以水影愈明有愁惨状后移至观祠名血影石
　　折粮石　本朝髙士竒金鳌退食记万嵗山疉石巉岩金元故物也或云本宋艮岳之石金人载此石自汴至燕毎石一准粮若干俗呼为折粮石
　　鹦鹉石　云林石谱荆南府有石如巨碑色浅緑不甚坚名为鹦鹉石明程敏政月河梵苑记槐屋南为小亭中度鹦鹉石其重二百觔色净绿
　　沁雪石　沈周集赵文敏公鸥波亭前有二石一曰沁雪一曰垂云垂云流落云间沁云在海虞县治中钱氏购之白石翁为作图系之以诗
　　山水如画　宋濓集波斯人来闽相古墓有宝气以钱数万市而发之见骨肉俱溃惟心坚如石锯开观之有佳山水青碧如画傍有一女靓妆凝睇盖此女有爱山水癖朝夕玩望故能融结如此
　　苍松白猿　狯园程君某好畜竒石一石莹泽如玉上有老猿手攀枯松根而以一足挂下濯于水其松苍其猿白
　　文成梅花　耳谈杨给舍言曾见一大理屏黑质白文成梅花一枝绘事所难工坠片纷纷撼风轻动树下一巽字端楷类赵承防书
　　石行　麈余林都运应雷闲坐山斋有太湖石一片自东行至西林恶之得疾卒
　　石函　谈荟嘉靖时奸僧李福达一日至苏税一大宅袖中出一小石函縦横不数寸凡屏幛卧具衣服供膳尽从中出又于函中挈出妇人男子凡数軰皆其妾媵又有十余小儿皆衣五彩将行仍挈诸人并器玩一一纳石函中负之而去
　　一种一杯　笔麈海豊太宰杨公平生宦游所歴名山皆取其卷石以归乆之积石成小山闲时举酒酬石毎石一种举酒一杯亦自饮也
　　相思石　王世懋闽部防莆田青山海滨产小白石状似杏仁而擘两瓣腹有纹如虫向无知其异者近有人拾之贮之醯碟中两石离立相对须臾能自动两相迎合名之曰雌雄石亦曰相思试之良然案宋周公谨曰长生之螺置之醋中则活疑即此也
　　石可为器　明通纪介休县民言县出五色石可为器成祖曰此石饥不可食寒不可衣奈何以此累民
　　石坊血下　本朝吴陈琰旷园杂志琼州海忠介公以直节显崇祯甲申三月公石坊镌名处泚然血下以为其家祸拭之已复出至十九日乃止
　　石兎　暖妹繇笔福清化南里童子入石洞见石无故自动凿开得一白兔走数歩即化为石
　　六合文石　筠廊偶笔明米友石为六合令好石六合文石得名自公始其珍藏甚多第一枚如柿而匾彩翠错杂千丝万缕即锦绣不及也
　　瑞石图　解缙永乐歌序有瑞石呈图日月合璧重轮宛然
　　防苍石　山堂肆考大理府防苍山出石白质墨文有山水草木之形温润如玉可琢为屏五朝注畧万歴时下云南采大理石
　　出香石　元王恽出香竒石诗一峯华不注堕我几案间炷香烟满窦野烧生春山
　　太古雪　元杨仲宏诗往时天大风能吹华山裂坠此一卷石或云太古雪
　　耄石　明倪元璐宿碧云寺诗耄石雏花巡佛案瘦云微雨裹禅房
　　城
　　一字城　元史张君佐调守襄阳一字城
　　以城为墓　元史亦都防镇火州都勒斡围之急都防曰吾生以此城为家死以此城为墓不能从尔也
　　重城　世宗实録嘉靖四十三年京师重城成先是以边报日至羣臣请筑外城乃命相度四面约七十余里既又虑工费重大只筑正南一面东西转北接内城角可以刻期完报
　　濒海城　王世贞集髙帝谓汤和曰日本数为侵盗当固我封戍强为朕一行和乃巡视登莱淮扬吴越闽岭濒海要害处筑城凡数十民取一丁戌之弇州外史曰余尝按行海上父老咸指言汤信公功不劘灭哉
　　活城　元史鄂与汉阳分据大别山中挟巨浸号为活城
　　南城　旧京遗事初英庙居南城垣墉峻密及复辟之日令人椎壊曰我得出此城天也至今皇城豁达如洞
　　城如鸟巢　明唐顺之古北口诗诸城皆在山之坳此城冠山如鸟巢
　　防令筑城　涌幢小品胡司空松先为嘉兴推官署印平湖适倭寇至议筑城公曰民难与虑始请防某军前御倭百姓受某恩必相急从之民大震不阅月城成



　　元明事类钞卷二
<子部,杂家类,杂纂之属,元明事类钞>
　　钦定四库全书
　　元明事类钞卷三
　　监察御史姚之骃撰
　　嵗时门
　　春
　　赋清江引　明查应賔靳史贯酸斋于立春小集客以清江引请赋且限金木水火土五字冠于毎句之首句各用春字酸斋即题云金钗影揺春燕斜木秒生春叶水塘春始波火春初热土牛儿载将春到也
　　迎春即至　明皇甫庸近峯闻畧正徳冬驾幸扬州河氷方合上问何时当觧江彬对曰立春然尚有旬余日也上曰春迎之即至耳焉能之命迎春于扬州之东郊明日百花盛开河氷流澌
　　春聫　本朝陈尚古杂记春聫之设自明孝陵昉也帝于除夕前忽传防公卿士庶家门上须加春聫一副防行出观以为笑乐偶见一家独无询知为奄豕苖者帝大为书曰双手劈开生死路一刀割断是非根投笔径去
　　春加王上　畜徳録景泰时立春日正值圣节众议庆贺迎春之先后于肃愍至众质之公曰迎春宜先众曰何据曰不见春王正月春加王上乎众是之
　　亲观迎春　吕柟集武皇驻跸留都亲观迎春寇公涂水时为府丞啓具于郊外嬖幸欲劾公迟延或曰此人劲直不可动乃免
　　赋春隂　明诗话王钦佩为秀才时梦中闻人诵诗云起来小步傍兰堦花雾袭衣寒气重宏治乙丑阁试春隂题以梦中句入之李长沙批其卷云二句如有神助遂登上选
　　咬春　金鏊退食记南花园在西苑门明时曰灰池植蔬于坑洞内烘养新菜以偹春盘荐生之用立春日进鲜萝卜名曰咬春
　　赐春饼　燕都游览志立春日于午门赐百官春饼结羊肠　揭徯斯诗正月十六日风光京师女儿结羊肠焚香再拜礼神毕剪纸九道尺许长撚成对绾双双结心有所祈口难説明赵雍诗结成羊肠肠反断惆怅春闺坐长叹
　　春花　涌幢小品正统中毎立春顺天府别造春牛春花进御前及仁夀宫中宫凡三座毎座用金银珠翠等物费钱九万余
　　耍燕九　帝京景物畧京师人于正月十九日集白云观曰耍燕九弹射走马焉呉寛燕九日诗京师胜日称燕九少年尽向城西走白云观前作大防射箭击毬人马吼
　　春事　明程羽文清闲供春时晨起防梅花汤课奚奴洒扫防堦苔取蔷薇露浣手读书晌午采蕨作供汲泉试新茗午后乗欵段携柑酒往聴黄鹂日晡坐栁风前裂五色牋集锦囊句薄暮绕径灌花
　　穷春盘　元耶律楚材驿中穷春盘诗匀和豌豆揉葱白细剪萎蒿防韭黄
　　春不死　陈樵诗春在地中常不死月行天尽又飞来春光一担　马臻西湖春日诗石函桥畔人烟晩挑得春光一担归
　　望春如赦　张欲诗寒谷望春如望赦雨雨风风恶相吓
　　四时春　杨慎滇海曲天气常如二三月花枝不断四时春
　　彩仗迎春　李东阳立春驾诣南郊诗暖香和露绕蓬莱彩仗迎春晓殿开北斗旧杓依嵗转南郊佳气隔城来
　　赋两春　王世贞集迎春日对酒客有谈一嵗两春及中秋再闰者赋之秋当好处仍留闰腊未穷时再见春但使黄杨初厄过不妨青艸两回新
　　花朝寒　袁宏道集燕地寒花朝节后余寒犹厉冻风时作作则飞砂走砾局促室内
　　元日
　　签柏枝　明田汝成熈朝乐事正月朔日签柏枝于柿饼以大橘承之谓之百事大吉
　　旦除诗卷　明诗话李杲堂云薛千仭年八十集其生平元旦除夕诗为一卷起万厯庚辰至崇祯庚辰身为太平词客六十年
　　閙嚷嚷　北京嵗华记元旦人家小儿女剪乌金纸作蝴蝶戴之名曰閙嚷嚷
　　懐一品　靳史呉子充游大人以成名尝于元旦赋诗懐分宜阁老其友闻之笑曰厯头第一日懐中朝第一品循是懐人虽嵗除亦轮不到吾軰
　　防胜云屏　于慎行谢元旦赐门神挂屏葫芦等物诗防胜曾分仙禁缕云屏况借汉宫春
　　老畏嵗朝　明何园客元日诗老畏今朝至贫看去日长
　　稀闻爆竹　明程孟阳元日诗欲访寒梅愁信逺稀闻爆竹觉人遥
　　百花开　明吴兆诗闽中风景丽元旦百花开有岸皆萦草无波不染苔
　　人日
　　草堂礼像　明朱日籓集升庵先生在江阳以画像寄我己未人日金大舆何良俊诸君过余先生像在壁间诸君不肻背之坐各东西席觅阳羡茶烹中泠泉为供作礼毕各叹曰幸甚今日乃得覩升庵先生也文子作人日草堂图以寄先生并令诸君各赋诗于上
　　与春并　赵孟頫人日立春诗今年人日与春并人得春来喜气迎
　　人日南郊　明胡俨人日从驾行南郊诗千门万户东风暖胜里金花剪防新
　　人无頼　明髙承埏人日诗人日人无頼春风春可怜
　　元夕
　　罢灯山　元史泰定帝以元夕勅搆灯山于内庭御史赵思鲁以水旱请罢从之
　　太平皷　帝京景物畧上元时童子揺皷傍夕向晓曰太平皷
　　侍母往观　明通纪永乐十年正月元宵赐百官宴聼臣民赴午门外观鳌山自是嵗以为常上或御午门示御制诗使儒臣奉和时尚书夏原吉侍其母往观鳌山上闻之曰贤母也赐钞二百锭
　　十夜灯　帝京景物畧上元三夜灯始于唐五夜灯始于北宋六夜灯始于南宋而十夜灯则始自明代也太祖建南都放灯十日今北都灯市起初八至十三而盛迄十七乃罢也
　　立成百首　明彭时集刘定之资极頴敏一日中使传防命制元宵诗公据几不停挥顷刻成四句七言诗百首以进
　　报献灯　明纪事本末宣徳元年髙煦遣人献元宵灯或曰此是窥瞰朝廷特以进献为名耳上曰吾惟推诚待之复书报谢
　　罢烟火　五朝注畧神宗问居正元夕鳌山烟火祖制乎居正曰非也成化时以奉母后当时多谏者隆庆时方嵗供耳乃命罢之
　　观灯计嵗　明袁凯集偕王叔明黄元吉钱伯云张梦辰金彦振元夕观灯会于萧塘隐居景元举酒属客曰七人四百九十嵗以灯字为韵以此为首句因赋此
　　与妇饮　杨维桢元夕与妇饮诗问夜夜何其睠兹灯火夕老妇记节序清夜罗酒席
　　宪王乐府　李孟阳汴中元夕诗中山孺子倚新妆郑女燕姬独擅塲齐唱宪王春乐府金梁桥外月如霜
　　走桥　明张宿走百病诗白绫衫照月光殊走过桥来百病无再过前门钉触手一行直得一年娯帝京景物畧上元时妇女相率宵行以消疾病曰走百病又曰走桥
　　不夜天　程敏政元夕奉太后致语窥月中之火树疑新开不夜之天分霜后之黄柑知共乐长春之宴
　　两元宵　明周用夀沈给事诗初度漫歌双劝酒新年恰见两元宵
　　清明
　　戴栁　熙朝乐事清明日人家挿栁满檐男女亦咸戴之谚云清明不戴栁红顔成皓首
　　书几　明冯时可集王少湖先生年十防值清明节书几云天何以清人何以浊天何以明人何以昏见者惊其早慧
　　观蚁坟　帝京景物畧京师人于清明日走海子观蚂蚁坟详见蚁
　　旅庖无烟　元范梈清明日诗旅庖欲禁自无烟酒中原熟食天不分小桃红似火为人儿女照秋千
　　借看梨花　明瞿祐清明诗客不甘佳节过借人亭舘看梨花
　　上巳
　　爽心宴　元氏掖庭记上巳日诸妃嫔祓于内园迎祥亭漾碧池宴饮于中谓之爽心宴
　　走马射兎　燕北杂记三月三日以木雕为兎分朋走马射之先中者胜其负朋下马奉胜朋人酒胜朋于马上接盏畨呼此节为陶裒花陶裒是兎花是射
　　戴荠花　赏心乐事三月三日男女皆戴荠花谚云三春戴荠花桃李羞繁华
　　续兰亭　至元庚子刘仁本治师余姚州作雪咏亭于龙泉左麓仿佛兰亭景物集名士赵俶谢理朱右天台僧白云以下四十二人修褉赋诗名曰续兰亭防
　　脱圏　元杨允孚诗脱圏窕意如何罗绮香风漾绿波自注上巳日滦京士女竞作绣圏临水弃之即修褉意也
　　老谢袚除　沈周上巳诗老谢祓除何故事健追行乐有间身
　　补褉　吴伟业补禊诗春风好景定昆池散诞天涯却误期
　　夏
　　坐禅　元欧阳公集贯云石毎夏坐禅包山暑退始入城
　　避暑滦凉　明周宪王元宫词年年避暑出居庸北望滦京朔漠中柯九思宫词三十六宫齐上马太平清暑幸滦都
　　炎暑赋　李东阳年谱公为庶吉士时刘文安阁试公炎暑赋叹曰此文殆絶无而仅有者观子之志盖欲用世吾老不及见矣
　　啓氷　帝京景物畧京师立夏日啓氷赐文武大臣编氓得卖买卖者手二铜盏叠之其声磕磕曰氷盏
　　暑不持盖　王鏊集夏原吉为户部尚书治水两浙布衣徒歩昼夜经营盛暑或持盖至曰众赤体暴日中吾何忍求凉
　　火节　明江盈科谈丛滇俗毎于六月二十八日各家俱束苇为藁髙七八尺遇夜炳燎其光烛天是日俱为生肉切脍调以醯蒜名曰吃生縂称曰火节问其故则吊忠臣王袆盖梁王以是日杀祎醢其肉也
　　可无三伏　李日华集尝见礐石大如拳明透闪烁象一掬珠盖絶品也闻归歙友程季白季白有王右丞雪溪图又兼取此可无三伏矣
　　巨槛载树　明诗小传钱华能诗好客园池种荷数十畆作锦香亭其中亭苦炎日以巨槛载大树视日所向防之林木郁然不知为水榭也
　　夏供　清闲供夏时晨起傍花枝吸露午后浮沉李捣莲花饮碧芳酒日晡浴罢掉小舟垂钓薄暮萚冠蒲扇立层冈看云峯
　　荐麦　清闲供六月初伏荐麦中伏碧筩劝竹篠饮二十四日莲诞
　　红泣香枯　元萨都拉新夏曲红泣香枯怨水流夜放箨龙千尺尾
　　包暑　明王维贞热诗院深风不度火链井犹温林宻翻包暑蚊多故趂昏
　　暑嬾　王世贞暑嬾诗一暑生百慵一慵百事简偃息衡门下悠悠梦初转
　　红岚　刘基大热遣懐诗清晨登楼望四野皆红岚暑中图雪　沈周暑中题雪圗诗老生放笔还自笑颠倒炎凉聊戱尔
　　五日
　　散绒縧　杨允孚诗酬节凉糕犹未品内家先散小绒縧自注滦京重午节事
　　骠骑戱　明周賔所识小编禁中端午有龙舟骠骑之戱骠骑者一人骑而持帜前行后骑继之各于马上呈弄巧技盖以习骑乗云实元制也彭时笔记五月五日赐文武官走骠骑于后苑即俗名走解者也
　　防西苑　五朝注畧嘉靖时上以端午泛舟西苑召李时夏言郭勋侍行赐艾虎防索牙扇自芭蕉园歴玉蝀金鳌桥至澄碧亭命诸臣近龙舟頋问
　　赐艾虎　泳化编嘉靖甲子端阳赐大学士徐阶以灵符五道艾虎八个扇二把大符六道花縧一条陶望龄端午诗艾叶巧成虎
　　女儿节　帝京景物畧京师五月一日至五日家家妍饰小闺女簮以榴花曰女儿节余有丁帝京午日诗都人重午女儿节酒蒲角黍榴花辰
　　击射　卓异记五日文皇幸东苑观击毬射栁聴朝臣夷使及耆老聚观皇太孙而下以次击射
　　侍御供状　靳史髙举拜御史罢归谢絶人事值重午郡守饮月波楼以观竞渡举防服坐小舟守怒令其供状举书一絶云皇后升遐未一年今春先帝又宾天江山草木皆含泪太守如何看船守询知为髙侍御急延之公拂衣去
　　捕虾蟇　帝京景物畧京城嵗五日中侍列同太医院官金鼓前至南海子捕虾蟇以取蟾酥
　　赐御诗扇　泳化编天顺五年端午赐诸臣扇有御制十景七言古诗十首明年端午赐扇有御制清暑解愠二歌国家赐朝官扇有御诗惟此
　　绿艾黄梅　周权诗人家绿艾端阳节天气黄梅细雨时
　　午日雪行　栁贯午日雪后诗尖峯犹是漠南山驼褐萧萧午日寒艾叶漫将头上挿榴花应许梦中防
　　金叶银符　于慎行集端午赐黄金艾叶银书灵符等物嵗以为常诗宝叶光分仙岛月灵符香缀御炉烟
　　健人符　明王屋端阳日诗重碧杯中满轻黄额上涂醉怜双髩短还挿健人符
　　赐粽　明庄防端午食赐粽诗大官角黍菰蒲香防防万缕云霞光
　　钗符镇胆　髙启端午咏羙人钗符诗灵篆贮纱囊薫风绿鬓傍从今能镇胆不怯睡空房
　　蛇首装船　明沐璘午日诗蛇首装船十丈长船头铙鼔间笙簧百夫划桨齐声去阿瓦城河沸似汤
　　半黍金铃　呉伟业端午词葫芦如豆虎如蝇旁系累丝银扇子半黍金铃
　　秋
　　吞豆　熈朝乐事立秋之日男女咸带楸叶以应时节或以秋水吞赤小豆七粒案戴楸叶宋梦华録已有之
　　秋供　清闲供秋时晌午用莲房洗砚拭梧竹午后戴白接防望红树叶落得句题其上薄暮焚香壅菊
　　秋耕宜早　羣芳谱秋耕宜早恐霜后掩入隂气乐清秋　杨慎乐清秋赋皇天平则成四时兮窃独乐此清秋无宋玉之悲懐兮匪江淹之离愁袪炎曦之焰焰兮追凉飑之飕飕
　　六月秋　刘因诗山深六月有秋意
　　山瘦　元黄庚诗落叶瘦秋山
　　满天商吹　明世宗秋日即事诗拂暑金风动衮裳满天商吹助新凉
　　减叶声　明梅鼎祚诗秋减叶声中注云五字擅塲虽千章万句何以加兹
　　秋先到　王守仁诗客途最觉秋先到
　　衣偏早　沈周诗老人衣服秋偏早
　　七夕
　　鬬巧宴　元氏掖庭记至大中七夕台上结防为楼洪妃与宫官数人升焉剪防散台下令宫嫔拾之以色艳淡为胜负次日设宴大防谓之鬬巧负巧者罚一席
　　九尾针　元氏掖庭记九引台七夕乞巧之所至夕宫女登台以五防丝穿九尾针先完者为得巧迟完者为输巧各出资以赠得巧者
　　金合防巧　周宪王元宫词盝顶殿中逢七夕遥瞻牛女列珍羞明朝防巧开金合喜得蛛丝笑未休
　　投巧针　帝京景物畧京师七月七日之午丢巧针妇女曝盆水中令膜生面绣针投之则浮防水底针影有成云物花头鸟兽形者谓乞得巧其影粗直或细如丝此拙征矣妇或叹女有泣者
　　五生盆　燕石集七夕前数日种麦于小瓦器为牵牛之神谓之五生盆宋褧诗巧棚人静五生蔫
　　鹊桥衣　明秦徴兰天启宫词鹊桥衣卸巧山空自注七夕节各宫立乞巧山子宫眷衣鹊桥补自初一至初十止
　　踏歌乞巧　明朱日藩集滇南风土毎嵗七夕前半月人家女郎各分曹相聚以香水花果为供连臂踏歌乞巧于天孙因采其意为滇南七夕歌
　　却巧　元王达集昔栁仪曺曾制乞巧文銕崖亦尝拟之余于壬辰七夕读二先生之作感而作却巧文
　　鍼线月　张昱七夕诗乞与人间巧全凴此夜秋如何鍼线月容易下西楼
　　地底相逢　元赵雍七夕诗夜深只恐天轮转地底相逢未可知
　　曝画　倪瓉寄王叔明诗今年七夕闻多事曝画繙书到夕曛
　　祖席果　李攀龙七夕送茂秦诗祖席陈果征衣理薜萝明年见牛女能不忆羊河
　　中元
　　盂兰防　帝京景物畧京师七月十五日诸寺建盂兰盆防夜于水次放灯万盏
　　西苑灯　秦徴兰天启宫词注中元节西苑作法事放河灯
　　兰舟灯火　张雨中元西湖放灯诗共放兰舟灯火閙不知风露湿青防如今池底休铺锦此夕槎头真挂星
　　中秋
　　月圎佳防　元氏掖庭记仲秋之夜武宗与诸嫔妃泛月于太液池鹢中流莲舟夹持舟上设女军左曰凤队右曰鹤团帝开宴而喜曰际此月圎共此佳防池液之乐不减瑶池惜不闻步虚声耳有骆妃者能歌歌曰玉华兮如织照临兮一色丽正兮中域同乐兮万国帝悦其以月喻已赐八宝盘玳瑁盏
　　防月防　月令广义燕都士庶中秋餽遗月饼西之属名防月防
　　祭月　帝京景物畧京师八月十五日人家多祭月其果饼必圎分必牙错瓣刻之如莲花向月供而拜则焚月光纸
　　停杯待月　明郎瑛类藁永乐中中秋开宴不见月圣情不怿学士觧缙口占风落梅一阕又赋长短句一首上览之欢甚为停杯以待夜午月复明上大笑曰解缙真才子夺天手也命宫人满酌宣劝尽欢而罢
　　撰致语　王世贞集隆庆初年有防令词臣撰中秋致语徐文贞阶曰先帝神主在几即宴且不可而况致语之盛于是并宴罢
　　中秋防城　明纪事本末燕师渡白沟河谓诸将曰今夕中秋彼不偹饮酒为乐此可破也夜半至雄县防之
　　团圎节　帝京景物畧京师八月十五日女归宁者必返其夫家曰团圎节也
　　闰而月　王穉登集中秋而闰称难遇矣闰而皆有月又皆有江山楼阁良朋把酒相燕乐也岂不尤难而予今者两得之
　　分题赋诗　明史藁王孙承采齐庻人后于万厯三十二年中秋日大集四方名士百二十人于金陵分题赋诗承采名由此大着
　　伴嫦娥　明陆濬原沈余长安妇女有好事者曾于侯家覩一防笺题曰一轮初满万户皆清若乃狎处衾帷不惟辜负蟾光亦恐嫦娥见妬涓于十五十六二宵聫女伴同志者一茗一炉相从卜夜名曰伴嫦娥
　　虎丘防月　明黄尊素虎丘防月赋八月之望呉公子邀客单舸游虎丘盖呉苏翫月大抵集此绮罗竽交笙歌鼎沸月悬扶桑烟浮水际有少年持檀板坐生公石起子夜之吴歌振楚之余风善洞箫者倚歌而和之吹眇壮音嫋嫋余响闻者沾襟
　　罢月赏　何景明中秋无月诗月赏今年罢髙楼独客愁
　　九日
　　五解　方囬重阳吟序兴有不同而皆极天下之感陶渊明曰闲居爱重九之名此闲寂之极感也蘓长翁曰菊花开时即重阳此旷达之极感也潘邠老曰满城风雨近重阳此衰谢之极感也吕居仁曰乱山深处过重阳此覊旅之极感也予不肖何足以跂前人尝有诗曰干戈丛见重阳此亦乱离之极感也癸未之嵗适遇闲居重九私念平生五感俱集遂吟为五解焉
　　云岩诗酒　明徐有功集古菊节登髙必以诗酒为乐事然鲜能兼之龙山有酒无诗栗里有诗无酒蓝田齐山有诗有酒而又无属和之什今云岩之集盖前此所未有也
　　春兰秋菊　熙朝乐事载云重九日以苏子微渍青梅卤和甘蔗与霜梨香橙玉榴小颗各品名之曰春兰秋菊
　　菊花补服　金鳌退食记故老监云明时重九或幸万嵗山或幸兎儿山登髙宫眷内臣皆着重九景菊花补服吃迎霜兎菊酒
　　神筄变鱼　旷园杂志崇祯癸未重九杭城数友登五云山一友戏拈神筄卜曰我辈今日得入城否时日尚午筄语答以不能众人一笑而去既下山见双鱼溪头可俯拾也乃共捕之良久始得因就南屏酒家烹鱼佐酒烹久不熟而禁门已扄矣啓视釜中乃庙中两木筄耳
　　花糕　帝京景物畧京师九日麫饼种枣栗其面星星然曰花糕
　　重乾　元余阙九日宴盛唐门诗今日良宴集玉帐设金县賔称此嘉辰令徳应重干
　　赤枣糕　髙啓九日食赐糕诗故园莫忆黄花酒内府初尝赤枣糕
　　花糕旗　帝京景物畧九日糕肆摽纸彩旗曰花糕旗都人市以相问遗父母必迎女食花糕
　　无菊　沈周九日无菊诗苦无新菊安排醉漫有新诗剪刻秋
　　满城秋色　谢榛九日过友无菊诗不种黄花君更嬾满城秋色防人闲
　　天夀登髙　明潘纬圣驾九日天夀山登髙诗仙舆九日驻郊圻清跸传呼上翠微
　　莫上髙峯　明朝鲜总制郑道传九日诗望欲逺时愁更逺登髙莫上最髙峯
　　冬
　　冬宜　清闲供冬时午后携笼向古松悬崖间敲氷煮茗日晡皮防策蹇问寒梅消息晩则围炉煨芋魁説无上偈
　　扫疥　熙朝乐事立冬日以各色香草及菊花金银花煎汤沐浴谓之扫疥
　　冬暖如春　明廖道南集洪武三年十一月冬暖如春上召魏观及危素宋濓等游燕命各赋诗观诗有淑气已从天上转人间无地不阳春之句
　　送寒衣　类函燕市俗刻版为男女衣状饰文五色印以出售小民竞以初一日鬻去焚之祖考名曰送寒衣
　　纸笼花　北京嵗华记腊月束梅于盎匿地下五尺许更深三尺用马通然火使地微温梅渐放白用纸笼之鬻于市小桃郁李迎春皆然
　　寒借麦草　明马理集吕文简柟夙夜居一矮屋危坐庄诵隆冬足寒则借麦草焉
　　妻御葛裳　明史藁陈道亨为吏部郎遭忧僦屋以居穷冬无衾帏妻或御葛裳日与其子拾遗薪爇以御寒
　　语笑冻咽　明刘鳯斵氷记粟肤手不足言至语笑皆为冻咽
　　痴隂　元许衡诗痴隂冷堕云间雪
　　成四絶　明何中冬日山中乐诗云穆山山下数弯月华山山崖千丈雪幽人独在雪月中要与梅花成四絶
　　冬令偷春　明胡天游诗冬令偷春多得暖灞桥无思可吟诗
　　长至
　　涂梅　梅允孚诗试数窓间九九圗余寒消尽暖回初梅花防徧无余白看到今朝是杏株自注冬至后贴梅花一枝于窓间佳人晓妆以胭脂日涂一圏八十一圏既足变作杏花即暖回矣
　　一线竿　元氏掖庭记刺绣亭冬至则日于此亭边有一线竿竿下为缉衮堂至日命宫人把刺以騐一线之功
　　日箕宿　献徴録博士朱裕上言臣将嵗差之术叅详较騐考得正徳丙子嵗冬至在辛夘丑初刻日赤道箕宿六度四十七分五十秒黄道箕宿五度九十六分四十三秒为厯元
　　大祀　明防典冬至大祀天于圜丘配以太祖
　　服貂　类函明制冬至节赐百官始戴貂防服貂裘万厯初犹然
　　贺冬　马臻至节即事诗天街晓色瑞烟浓名纸相传尽贺冬明汪元量诗三殿乗舆去贺冬
　　新阳一缕　董其昌长安冬至诗子月风光雪后防新阳一缕动长安
　　冬假　明髙叔嗣至日省中诗恩赐冬假拜手庆年华
　　愁长　明鲁铎至日诗日未及愁长
　　除夕
　　悬钟馗　旧京遗事禁中嵗除各宫门改易春聫及安放绢画钟馗像以素木小屏装之缀铜镮悬挂
　　防装门神　艮斋笔记宫中不帖门神殿门外列防装二木人长与人等毎嵗除则饰以冠笏庄烈帝末防装人入夜輙走久之日未落即走至内官不敢独行
　　读书牀上　明史藁冯恩家贫力学除夜无米且雨室尽湿恩读书牀上自若后为御史以直言论死寻得遣戍
　　却桃符　名世类苑章文懿为福建佥事以振风纪为己任尝因嵗序却桃符题其门曰要使鬼神司屋漏不须郁垒卫门庭
　　清寂可念　明通纪神宗三十四年除夕上谓左右曰此时廷臣受外觐官书帕开宴打閙惟侍郎杨时乔李廷机副都詹沂三人清寂可念
　　褚囊衡石　啓祯野乗郝给事仲舆毎嵗著述不辍纸札投匦中除夕輙令侍儿以褚囊示客衡之中石相与大笑曰聊以为豪具耳
　　令节不怡　明季遗闻福籓称制江南一日除夕忽不怡韩賛周言新宫宜懽王曰梨园殊少佳者賛周泣曰陛下令节或思皇考或念先帝乃作此想耶
　　比省过　明世宗除夕诗序去年除夕朕以残冬已尽阳和回春遂赋诗一首以辞残比省过迓嵗比进善以示杨少师一清
　　不须爆竹　明张楷诗除夜不须烧爆竹四山烽火照人红按楷是时提督八闽军务赋此诗为言者所劾而罢
　　照田蚕　髙啓照田蚕词东村西村作除夕髙炬千竿照田赤老人笑祝小儿歌愿得宜蚕又宜麦
　　徧书春帖　明徐霖除夕禁直书事诗徧书春帖子知是沐恩殊
　　一年忧喜　明谢臻除夕诗一年忧喜今宵过两髩风霜明日新
　　桃帖　明卢琦除夕诗援笔题桃帖
　　除夕春　王世贞除夕立春诗已遣黄鸡催腊去真成白雪和春来盘中传菜犹疑栢庭际封条縂是梅
　　除魔　李贽除夕诗白髪催人无奈何可怜除夕不除魔
　　不独屠苏　明朱多炡除夕咏懐诗白屋多强仕朱门屈壮夫万端皆落后不独是屠蘓
　　惠炭　谢应芳谢人除夕惠炭诗范叔寒多正不禁乌薪意重比乌金
　　闰
　　昙花多瓣　云南志优昙花在府城中土主庙髙二十丈毎嵗四月花开如莲有十二瓣闰嵗则多一瓣占花多少以卜嵗
　　闰日　六砚斋笔记回回厯毎月有闰日而无闰月二月为一时六时为一嵗
　　忘闰　耶律楚材诗毎春忘旧闰随月出新年自注西人不计闰以十二月为嵗
　　闰中秋　明洪希文闰中秋小集诗今年中秋月不见白玉盘天公莫省事留待闰月防王穉登诗何人不赏中秋闰防度能逢八月双
　　冬闰　明严嵩诗嵗闰移隂律寒深值晩冬
　　厯
　　厯理　元史至正十三年诏王恂定新厯恂以厯家知厯数而不知厯理乃召许衡至京与太史令郭守敬等新制仪象圭表
　　授时厯　元纪事本末许衡与郭守敬定厯増损古嵗差法上考春秋以来冬至无不尽合赐名曰授时厯
　　正厯失　元史类编耶律楚材以大明厯后天言迟也乃损节气之分减周天之秒去交终之率治月转之余课两曜之后先调五行之出没以正大明厯之失
　　大统厯　眀纪事本末太祖吴元年太史院刘基率其属髙翼上戊申大统厯
　　不用建除　明叶秉敬説铃解大绅封事云治厯明时授民作事但伸播植之宜何用建除之谬方向煞神事甚无谓孤虚宜忌亦且不经东行西行之论天徳月徳之云臣料唐虞之厯必无此等
　　漏刻　陆深燕闲録厯家定漏刻长极六十短极四十惟正统己巳有昼漏三十九夜刻六十一以为隂过故有土木之变元授时厯则长极于六十二短极于三十八以为騐于燕地稍偏者故然
　　以晷影　眀纪事本末光禄少卿华湘言古今善治厯者三家汉太初以钟律唐大衍以蓍策元授时以晷影而晷影为近其所因者本也
　　晷漏长短　明郑世子厯书元人都燕其七曜出没之早晏四时昼夜之永短皆凖大都晷漏算定国朝都金陵故大统厯则依南京晷漏大统夏至昼冬至夜皆五十九刻冬至昼夏至夜皆四十一刻授时夏至昼冬至夜皆六十二刻冬至昼夏至夜皆三十八刻相差三刻有竒
　　二分多少　西洋厯书七政诸天之中心与各地心不同处所春分至秋分多九日秋分至春分少九日此由太阳天心与地心不同处所人从地面望之觉有盈缩之差其本行初无盈缩
　　二厯有差　厯学新説大统与授时厯相较时差九刻若旦暮之间节气所差不过一辰若处夜半之际所差便隔一日夫节气差天一日则置闰差天一月自万厯九年以来节气差一日者甚多此非厯官之失正由厯经当改而未改也
　　西洋厯法　眀纪事本末太仆寺卿李之藻上言大西洋国陪臣厐廸我龙化民熊三防阳玛诺诸人慕义逺来洞知厯算之学携彼国书籍极多其言天文厯数有中国昔贤所未及道者乞勑礼部依原文译出成书不无禆益
　　撰中经　眀史藁自西域回回经纬厯入中国始闻经纬凌犯之説然其立法度数与中厯不合名度亦异唐顺之欲剙纬法以防通中西卒官不果周述学乃撰中经用中国之算测西域之占以毕顺之之志
　　陪臣供厯　眀纪事本末庄烈帝二年征西洋陪臣汤若望罗雅谷供事厯局
　　论十二属　杨慎集十二属之説天地自然之理日中有金鸡乃酉之属月中有玉兎乃夘之属日月隂阳互藏其宅也古篆巳字作蛇形亥字作猪形余可推而知矣
　　颁厯　本朝王崇简冬夜笺记眀颁厯旧在十一月朔成化十五年是日冬至改于十月朔后随因之
　　正朔新　徐祯卿奉天殿颁厯诗礼乐明堂旧乾坤正朔新一阳回建子夏厯豫颁春
　　防厯纪年　眀侯一元防新厯有感诗少日见星厯毎自阅纪年常常在人后渐渐出其前一朝见新厯我辰不及编
　　宝厯铜仪　明呉防送隂阳教授诗宝厯敬时颁嵗正铜仪窥夜识星文









　　元明事类钞卷三
<子部,杂家类,杂纂之属,元明事类钞>
　　钦定四库全书
　　元眀事类钞卷四
　　监察御史姚之骃撰
　　君道门
　　符命
　　白光化神　元史太祖十四祖勃端察尔阿伦果斡寡居夜寝梦白光自天入化为金色神人趋卧榻惊觉遂娠勃端察尔
　　天改姓　元纪事本末金末太白经天郭寳玉叹曰北军南汴梁即降天改姓矣
　　制大寳　元经世大典我朝惩歴代之谬虽得秦刻及前世之器皆藏而不用爰制大寳质兼金玉之贵文列古今之宜以成一代之制
　　献秦玺　元史国王拾得家有故玺将鬻之以示中丞崔彧有御史杨桓辨其文曰受命于天既夀永昌盖秦玺也彧请献之赐金织文叚二
　　甲辰君　元史顺帝时司徒香山言陶宏景胡笳曲有负扆飞天歴终是甲辰君之语陛下生年纪号寔与之合此受命之符宜宣付史馆翰林诸臣以为恐启防纬之端事遂寝
　　庚申帝　权衡庚申帝大事纪瀛国公居甘州山寺有赵王者赠一女子后生一男眀宗适自北来见寺中龙文五采气问之曰子室中有异寳乎曰无今早产一男子耳眀宗因求为子并其母以去即庚申帝也余应诗合尊之妻夜生子眀宗隔帐闻笙镛至今儿孙主沙漠吁嗟赵氏何其雄
　　红罗幛　名山蔵太祖初生浴汲河水水浮红罗遂取为衣故所居名红罗幛
　　娄宿降灵　皇甫庸记畧元天歴戊辰娄宿降灵髙皇以是年生至洪武戊寅而娄星复眀
　　告太平　眀髙皇周颠仙传颠人周姓者建昌人因患颠疾凡新官到任必谒见而诉之曰告太平后朕帅师取南昌颠者来谒必曰告太平
　　凤阳陵　剪胜野闻淳皇帝及后疫死不能具棺太祖谋草山中行未抵所而绠絶忽风雨雷电闻神语曰孰袭取我土有应者具淳皇名曰为若人则己巳而暴风扬沙天转晦比眀徃视土裂尸已防田伯刘大秀遂归其地今凤阳皇陵是也
　　紫衣与俱　眀纪事本末太祖歴光固诸州道病辄见两紫衣人与俱病已遂不见解缙瑞应颂途中遇疾紫衣馈食
　　光烛地　名山蔵成祖初举兵风雨四起咫尺昏迷少焉东方云开露青天尺许有光烛地将士皆喜
　　日照龙鳞　卓异记文皇同东宫侍太祖偶见御辇马命对曰风吹马尾千条线文皇应声曰日照龙鳞万防金东宫徐对曰雨打羊毛一片氊其气象不侔如此
　　太医様　卓异记太祖看列代帝王像至宋真宗以下曰太医様也至元世祖曰北人南相至顺帝曰此又如太医様何也盖顺帝乃宋防主防所生
　　国号年号　春眀梦余录辽之正殿曰洪武元之正殿曰大眀后国号年号先见于此谁谓非定数也
　　赤光罩帐　眀通纪英宗既防北营时有赤光罩定御帐额森雪夜遣人行刺其人见一大蟒蛇绕防帐外畏怖而去
　　雨再来　明纪事本末正统中京师旱羣小儿为土龙拜祷歌曰雨帝雨帝城隍土地雨若再来还我土地未几而有监国即位之事继有复辟之举説者谓雨帝者与弟城隍者郕王再来还土地复辟也悉如谣言
　　帝诞
　　天夀节　元史仁宗朝诏以生日为天夀节
　　寺观祝夀　元典章每圣诞前期一月文武官躬诣寺观建祝圣万安道埸本日朝臣诣阙称贺外官则率民人结防焚香呈舞百戱夹道只迎就寺观三呼舞蹈毕公宴而防其费皆督之里下
　　祠中异香　名山蔵当皇妣娠时梦黄冠授一丸有光吞之觉而口尚闻香眀日生太祖于土地祠中白气贯空异香经宿祠中神惊避数里
　　授大圭　名山蔵宣宗始生之夕成祖梦髙帝授以大圭命曰传之子孙永世其昌
　　圣节赋诗　陈建眀通纪宣宗二年圣节上制诗一章赐蹇义胡濙杨士竒杨荣赐宴尽欢而罢诗曰九天日月绚祥光万嵗慈帏乐夀康初度幸逄全盛日賛襄有道赖贤良
　　民服祝圣　眀黄佐集叅议项乔舟出潞河遇圣夀节方欲行礼有报者曰小舟有民服具香案叩首祝圣礼节甚恭者乔曰此必薛某访之果然盖薛侃是时方以行人放还其忠敬如此
　　赐镂金字　于慎行万夀节赐镂金万夀字银书灵符等物诗裁就灵符华舜旦镌成寳画记尧年
　　金镜瑶池　髙啓圣夀节早朝诗金镜千秋録瑶池万夀觞
　　君德
　　物价顿减　元通鉴仁宗御便殿李孟进曰陛下御极物价顿减方知圣人神化之速
　　迟防覆奏　元史世祖谕史天泽曰朕或乗怒有所诛杀卿等宜迟防一二日覆奏行之
　　禁飞放　元经世大典冬春之交天子或亲幸近郊纵鹰隼击名曰飞放至仁庙以谷不熟诏曰朕不飞放其勅诸王皆不听出
　　亲署御名　元史秘书蔵裕宗当时仿书于学生之下亲署御名习书谨呈其敬如此
　　却珠留钱　续文献通考世祖时回回献大珠要价数万上曰珠何用当留是钱以赈贫遂却之
　　天性恭俭　经济类编元仁宗天性恭俭通逹儒术事太后终身不违顔色待宗戚勲旧始终以礼大臣亲老时加恩赉大官进膳必分赐贵近有司奏大辟每惨恻移时
　　故箧示俭　元史英宗燕大安阁阁中有故箧宦者进曰此世祖贮裘带者有圣训云蔵此以遗子孙使见吾俭朴可为华侈之戒即命发箧视之
　　素服寝地　元史仁宗不豫英宗忧形于色夜则焚香泣祷及升遐哀毁过礼素服寝于地日歠一粥
　　给林庙　元史成宗时给曲阜林庙洒扫户以尚珎署田五十顷供嵗祀焉
　　不似汉髙　元许衡集刘秉忠定朝议奏之因言汉髙帝有言吾乃今知皇帝之贵上曰汉髙眼孔小朕岂如是
　　却雨衣　元通鉴仁宗以夏旱露祷既而大雨左右以雨衣进帝曰朕为民祈雨何避焉
　　度越前代　眀郑晓吾学编谢方石尝曰我太祖有度越前代者五外攘荒漠収复诸夏一也肇基南服统一天下二也威加胜国锋刄不交三也躬自创业临驭乆四也申眀祖训宗法最严五也
　　衣袖敝垢　典故纪闻成祖坐右顺门所服里衣袖敝垢纳而复出侍臣有賛圣德者上曰念当惜福故每澣濯更进昔皇妣躬缉故衣皇考见之而喜朕守先训岂敢忘之
　　论寛恤事　眀通纪宣宗谓杨士竒曰忆五年五月共尔宿斋宫论寛恤事且两阅嵗民事不又有可恤乎士竒退与胡濙条上十数事即命行之
　　虞夏为盛　眀林贞肃疏孝宗振举旧章复午朝定日讲开经筵时召刘健李东阳谢迁刘大夏戴珊等讨论道理且革传奉裁冗食善政不可枚举宏治之政虞夏为盛
　　三举耒　典故纪闻宣宗上陵还道中见耕者以数骑往视之下马询其稼穑之事因举所执耒三推谓侍臣曰朕三举耒已不胜劳况常事此乎耕者始知为帝乃惊跃罗拜命赐以钞
　　不用殉　皇甫庸纪畧英宗遗命不用殉宫嫔此最盛徳事宪宗賔天亦有是命
　　得圣之威　王世贞集世宗皇帝得圣之威
　　谁能治吾　眀通纪孝宗曰吾不自治谁能治吾史臣曰上简言慎动慤诚充粹燕处必衣冠置笔砚有常处
　　但取完固　眀纪太祖命有司立庙社建宫室典缮者以圗进见其有雕琢竒丽者即去之曰宫室但取完固而已何必极雕巧以殚天下之财
　　寛疏驳　名山蔵成祖谕诸给事云尔等疏驳奏牍一字之误亦皆喋喋自今有此即改注印葢之不必以闻尔等在朕左右凡天下何弊当革何利当兴当歴举以言如此细故可略也
　　以手撤牍　泳化编宣宗仁爱每法司奏要囚辄惨然御膳废食以手撤其牍谓左右曰说与刑官稍缓之
　　角楼草诏　典故纪闻仁宗闻淮徐饥坐西角门召杨士竒命草诏免税及罢官买士竒对曰可令户部工部与闻上曰此不可迟即令士竒就西角楼书诏览毕即命用玺已遣使赍行再语户工二部
　　片纸缀衣　徐祯卿集太祖勤于庶政思得一事即以片纸书之缀于裳衣或得数事则累然满身若悬鹑焉
　　櫜鞬导従　名山蔵宣徳五年清眀上奉太后上陵櫜鞬导従步掖过河
　　吾惟一叔　眀纪事本末宣宗平髙煦羣臣多请削赵王上曰吾惟一叔奈何不爱然当思所以保全之道乃封羣臣言章遣人赍视之赵王大喜曰吾生矣即献防衞
　　素冠而朝　王世贞史传仁宗即位丧满礼部请释服従吉而朝杨士竒止之不获蹇义具二议以请上素冠麻衣出朝英公张辅与士竒等三学士如上服上曰张辅武臣而礼依之何六卿之不辅若也
　　郤玉玺　眀纪事本末宣徳时卫拉特顺宁主入贡并献前元玉玺上曰朕观前代传世之久歴年之多皆不在此王既得之可自留用其毋献
　　毁香烟　眀纪事本末庄烈帝御便殿阅章奏闻香烟心动疑之出步堦墄间乃定询内官乃宫中旧方即叱令毁之太息曰皇考皇兄皆为此误也
　　习郊礼　眀王慎中诗序南郊工就冬至前四日上亲勤玉辂习郊礼于坛上威仪卒度小臣従观其羙作异典
　　五更传跸　王世贞宏治宫词静数连筹第五更寒鸦金井未分明披衣欲坐犹疑蚤前殿连传警跸声
　　咏曜灵　明陈子龙集曜灵天子遇旱而忧省狱减刑雨以时降诗人羙之按此美庄烈帝也
　　驭臣
　　资左手　元史世祖语布呼珠曰太祖有言人主理天下如右手持物必资左手承之然后能固卿实朕之左手也
　　召老臣　元史仁宗即位召世祖朝谙知政务素有声望老臣程鹏飞董士选李谦郝天挺程钜夫等诣阙同议庶务
　　徴用老儒　元通鉴英宗时拜珠言前集贤侍讲赵居信直学士吴澂皆有徳老儒请徴用之帝喜曰卿言适副朕心
　　治天下匠　元纪事本末常巴津以善造弓见知于太祖每曰国家方用武耶律儒者何用楚材曰治弓尚须用弓匠为天下者可不用治天下匠耶帝闻而善之
　　集贤馆　类函元世祖置集贤馆士应诏者尽命馆谷之凡饮食供张之盛皆喜过望
　　屈四先生　眀纪事本末刘基宋濂章溢叶琛至建康入见上喜甚曰我为天下屈四先生
　　移榻召对　廖道南集刘公大夏受知敬皇每朝罢辄召对移时商确时事虽贵近不得闻李梦阳诗九重移榻数召见夹城日髙未下殿英谋宻语人不知左右微闻至尊羡
　　君臣隔絶　陆深集本朝君臣隔絶以宪庙口吃之故仕元不与　眀纪事本末李文忠克应昌获元主及其孙等防闻百官称贺上令礼部榜示凡经仕元者不与
　　试士祝天　严嵩集孝宗乙丑试士日于宫中焚香祝天愿得真才是年得顾鼎臣为进士第一眀顾存仁诗闻道孝皇曽露祷台星奕叶照麒麟
　　臣不孤　眀王直集洪熙朝有议朝觐官养马责课者杨士竒埶不可上许出内批罢之已而不闻眀日又言上曰偶忘之午刻召公谕曰内批岂真忘耶闻李庆辈皆忿卿念卿孤立不欲因卿言而罢今有名矣出示陕西按察使一疏命公据此草勅止之公顿首言陛下知臣臣不孤矣
　　阁老不名　治世余闻孝皇优礼大臣每召至幄中従容讲论真如家人父子内阁诸臣皆称为先生李西涯有近臣常造膝阁老不呼名句盖实録也
　　门何必杜　王世贞史传宏治朝上最重刘大夏及戴珊等一日召对良久曰述职者集矣大臣皆杜门若二卿门何必杜也因各手白金一锭授之曰小佐而防且属无廷谢恐他人或觖望
　　倚防呼名　眀王锜寓圃杂记宣徳中驾幸杨士竒第夜已二皷士竒惊起朝服而迎但见仪従塞屋香气氤氲不知上所在惟北向拜不已上方倚东阑看月笑而呼曰士竒朕在此所赐已充庭矣
　　推诚付托　眀通纪都御史戴珊以疾求退不得一日刘大夏奏事及之上曰卿去语珊朕以天下事推诚付托犹家人父子也太平未兆何忍舎我而归乎
　　不杀谏臣　崔铣集李梦阳应诏陈二病三害六渐之弊末指皇亲张侯侯怒诬以讪母后遂下狱已仅夺俸三月上语刘大夏曰朕欲寘梦阳轻典左右谓当廷杖渠忿则泄如朕杀谏臣何
　　不信飞语　吾学编孝宗尝问刘大夏天下卫所军士何如大夏对曰江南困于运粮江北困于京翊日有造飞语帖宫门诬公者上曰宫门外人不能至必内臣忿不得私役军士耳
　　好文
　　奎章献书　元野史文宗御奎章日学士虞集博士柯九思常侍従以讨论法书名画为事授经掲徯斯潜着一书曰奎章政要以进万几之暇每赐披览及晏朝有授经献书圗行于世
　　译孝经　通鉴元武宗时右丞以国字译孝经进帝命刻板摹印诸王以下皆赐之
　　五经要语　元史世祖留意经学商挺与姚枢窦黙王鹗杨果纂五经要语凡十八类以进
　　途中赋诗　元诗选文宗自集庆路入正大统途中有作
　　雷轰电烛　觧缙集臣少侍髙帝蚤夜载笔楮以进圣情尤喜为诗睿思英发雷轰电烛玉音沛然数千百言一息无滞臣辄草书连幅笔不及成防画
　　宫中观书　名山蔵成祖顾侍臣曰朕爱孔子饱食终日之言宫中恒观书尔等盛年切莫自逸
　　自撰程文　宣宗天纵神敏逊志经史每试进士辄自撰程文曰此不当防元及第耶
　　嗜学士书　王鏊集孝宗喜玩书尤嗜故学士沈度之书日临数过
　　能书画　眀纪宣宗多才艺善诗文能书画所赋緑竹引采茶歌诸篇皆御笔亲书世传为寳
　　十龄大书　眀通纪神宗十龄践阼即善书大书责难陈善四字分赐讲官
　　改元宵句　明诗小传肃皇帝喜为诗杨文防元宵作有爱看氷轮清似镜之句上以为类中秋诗乃云爱防六街灯似月文防防谢以为曲尽情景不问可知为元宵诗
　　御制祭文　武宗南巡将临大学士靳贵丧词臣撰祭文皆不称防乃御制一首云朕居东宫先生为傅朕登大寳先生为辅朕今南巡先生已矣时老于文者皆叹息敛手
　　纳谏
　　思魏徴　元史帝尝谓拜珠曰今亦有如唐魏徴之敢谏者乎对曰槃圆则水圆盂方则水方有太宗纳谏之君则有魏徴敢谏之臣
　　移仗　元史仁宗将即位廷臣用皇太后防行大礼于隆福宫法驾已陈矣张珪言当御大眀殿帝悟移仗大眀
　　自当不满　元通鉴文宗欲逰西湖自当谏不听遂称疾不従文宗在舟中顾谓臣曰自当终不满朕此逰耶
　　留葢御史　元史类编葢苖为御史时帝幸防国寺泛舟玉泉苖进曰今频年不登邉隅不靖何暇逸防以临不测之渊帝嘉纳之臣拟佥淮东防访司事帝曰仍留葢御史朕欲时闻谠言
　　罢张灯　元通鉴英宗欲以元夕张灯结防楼于宫中设宴叅议张养浩进谏帝曰非张希孟不敢言即命罢之赐以织币
　　置白牌　泳化编太祖虑朝政有失无人敢言乃立执法议理官置白牌于上书执法议理四字如有失许将牌极谏后竟废之
　　听讲罢游　王守仁集王文恪鏊为日讲官方春上游后苑左右谏不听公讲文王不敢盘于游田上为罢游并召所幸戒之曰今日讲官所指殆为若等
　　以妃礼葬　眀程楷集尹文和直在内阁时贵妃万氏薨欲易太子婚期公执不可竟不易上又以妃殓宜服黄且欲以后礼葬皆以公言而止
　　皆得建言　眀史藁始太祖不设谏官宣宗时或以为言帝曰设官定制朕不得増损今中外大小臣皆得建言所得更多
　　吕震误朕　眀纪事本末仁宗时太理少卿戈谦言事过激吕震等奏其沽名上因免谦朝叅杨士竒曰四方朝觐之臣咸在岂能尽知谦过将谓朝廷不能容直臣上惕然曰此吕震误朕也遂命书引过而待谦如初
　　全无痛痒　五朝注畧神宗在御乆每见台谏条陈即曰此套子也即有直言激切亦曰此欲沽名耳卷而封之于慎行以为大度宋纁曰宁可罪及言官毕竟还有儆省若一概不理如痿痹之疾全无痛痒无药可医矣此后数年凡百奏请一切留中万歴之政遂衰
　　赐银章　邱濬集仁宗召夏原吉等至扆前赐银章一其文曰绳愆紏谬且谕曰朕有过举卿即举奏来以此识之朕不难于従善也
　　杀谏臣　眀纪事本末严嵩杀杨继盛国家杀谏臣自此始
　　立谏官　眀方孝孺诗伏枕三旬不整冠梦中时复对金銮忽闻盛事披衣坐今日朝廷立谏官
　　武功
　　灭四十国　元史太祖征西域灭国者四十
　　市肆不移　元巴延平南宋表爰従江海之上流复出武昌之故渡藩屏一空于江表烽烟直接于钱塘犄角之势已成水陆之师并进奉扬寛大抚戢吏民九衢之市肆不移一代之繁华如故
　　奄入南方　眀太祖檄文西抵巴蜀东连沧海南控闽越湖湘汉沔两淮徐邳皆入版圗奄入南方尽为我有
　　北取中原　眀纪事本末太祖命将北取中原谕曰都城城守必固若悬师深入餽饷不继援兵四集非我利也吾欲先取山东撤其屏蔽旋师河南断其羽翼防潼闗而守之防其户槛天下形势入我掌握然后进兵则彼势孤援絶不战可克既克其都皷行而西云中太原及闗陇可席卷而下诸将皆曰善
　　亲冒矢石　类函成祖大小百战皆亲冐矢石
　　刻石纪功　眀纪事本末文皇三征阿噜台班师至清水源道旁有石崖数十丈命杨荣金防孜刻石纪功曰使万世后知朕亲征过此也
　　马上料敌　眀通纪宣宗亲征髙煦于马上谓従臣曰髙煦外多夸诈内实怯懦今敢反者轻朕年少新立众心未附又谓朕不能亲征即遣将来得以利诱今闻朕行已胆落敢出战乎至即擒矣
　　巡幸
　　一幸再幸　眀纪太祖一幸汴梁再幸中都
　　北巡　类函成祖定鼎幽燕北巡者三
　　存问髙年　眀通纪文皇巡幸所经必命存问髙年思念保民　眀书宣德三年车驾巡邉谕诸将曰朕深居九重岂不自逸但朝夕思念保民故有此行
　　营府第　眀纪武宗时江彬等导上防戯近郊因数言宣府乐遂出居庸闗至宣府彬为营镇国公府第辇豹房珍玩女御其中帝乐之忘归曰家里
　　临幸不谢　眀纪宣宗遣使问杨士竒车驾临幸曷不谢对曰至尊夜出愚臣迨今中心惴栗未已岂敢言谢
　　幸承天　眀纪事本末世宗以皇考显陵狭隘欲南幸躬视羣臣谏不听遂幸承天奉章圣太后梓宫合焉
　　亲征南游　眀通纪宸濠叛上欲假亲征南游遂下诏南征出师驻良乡而王守仁防奏至上令追回待至南京另奏遂诣孝陵受江西俘至次年闰八月乃旋跸
　　庐次卫宫　夏言大驾南巡赋于时大司马肃甲骑教步师而慎张皇大司徒布委积严刍饷而偹输蔵大宗伯率胥史讲巡狩而道趋跄大司空饬行道列庐次而卫宫墙文章侍従则有起居百职集螭防而献技金吾宿卫则有羽林千骑奋虎贲而超骧
　　翠网黄旗　黄佐南征词翠网张瑶浦黄旗漾碧流殷勤供庙荐萧洒事宸游
　　万马踏云　眀胡广扈従幸北京诗万马踏云开辇路六龙扶日渡天津
　　隔防鹓序　眀周忱车驾渡江诗衣冠隔防催鹓序舸舰中流列雁行



　　元眀事类钞卷四
　　钦定四库全书
　　元眀事类钞卷五
　　监察御史姚之骃撰
　　君道门【二】
　　凉德
　　烟霞小仙　元氏掖庭记顺帝自称玉宸馆佩琼花第一洞烟霞小仙就万歳山建玉宸馆叠石为琼花洞以居焉
　　称将军　眀纪事本末武宗议北征自称威武大将军太师镇国公朱夀廵邉令内阁草勅梁储泣谏不可上乃自称之郑善夫诗闻道汉天子身封镇国公
　　大庆法王　续蔵书康陵好佛自称大庆法王内批礼部称大庆法王与圣旨等傅珪为礼部尚书佯不知执奏孰为大庆法王者敢并至尊书防天子大不敬诏勿问
　　上道号　眀纪事本末世宗自号灵霄上清统雷元阳竗一飞元真君后又加帝君等号各数十字
　　土木之变　眀纪事本末英宗惑于王振亲征额森前军覆没因班师至土木敌四面来攻上遂被拥以去尹耕诗永宁山外黄花镇隆庆州旁土木城
　　外四家　眀纪大同逰撃江彬入亰赂钱宁引入豹房得见上上喜冒国姓为义儿时时在上前说兵事时许泰刘晖皆有宠于上号外四家而彬尤甚
　　破产礼佛　眀海瑞防陛下破产礼佛民间室如悬磬天下因即位改元之号而臆之曰嘉靖者言家家皆浄而无财用也
　　中防　眀通纪魏忠贤窃柄动曰中防廷臣交谏给事李鲁生上言执中者帝宅中者王防不自中出而谁出时论鄙之
　　内撡　眀纪事本末熹宗任忠贤开内撡钲皷之声喧衠宫禁眀沈德符天启宫词封章台锁俱休进万乗临戎正内撡
　　选淑女　明季遗闻福籓称制江南惟以选淑女为事特遣内监于杭州选到三人命户工二部采办珠冠明沈一贯有观选淑女诗其词云吏符登门如索
　　仇斧柱破壁怒不休父母长跪兄婶哭愿奉千金从吏赎
　　开帅府　王世贞正徳宫词大内别开元帅府传声侍女莫称臣
　　兴亡
　　冬青塜　倪端叟游杭杂稿防稽唐珏闻发宋陵事乃聚诸少年潜收诸陵遗骨埋之又于宋常朝处掘冬青树植于所函土上杨维桢冬青塜篇云江南石马久不嘶塜上冬青今已拱袁洪道诗云六陵花鸟哭冬青
　　羊儿年　元史至正五年淮楚间童謡云富汉莫起楼穷汉莫起屋但看羊儿年便是吴家国
　　日月并行　明刘玉纪已疟编元主尝召一术士问以国祚对曰国家千秋万嵗不必深虑惟日月并行为可忧耳至明兵至而元亡
　　乾坤有恨　明建文帝诗乾坤有恨家何在江汉无情水自流
　　开箧披剃　传信录太祖一日问刘基汝有何术以教朕使守天下基对曰有因成一小箧用銕汁灌锁戒后世非有大故不可开后靖难师至建文开箧视之则见袈裟一伽黎一剃刀一曰此伯温教我也遂披剃而遁
　　制锡椑　吾学编成祖崩于榆木川金文靖与杨文敏速集诸内侍秘不发丧亟括行在及军中锡器召攻金者销锡为椑权敛而锢之杀工以灭口命光禄寺进馔如常仪
　　夺门　眀纪事本末李贤对英宗曰陛下应天顺人门何必夺且内府门宁当夺耶泳化编时言夺门防者纷纷上一日与李贤论及此深陈夺门二字之非
　　西山抔土　眀顾起元诗西山一抔土寂寞亦冬春自注旧传建文君于西山不封不树
　　蓝衣朱履　眀通纪京城防帝自经于万嵗山之夀皇亭披御蓝衣跣左足右朱履衣前书曰逆贼直逼京师虽朕薄徳匪躬然皆诸臣之误朕也朕死无面目见祖宗于地下去朕冠冕以覆靣任贼分裂朕尸勿伤百姓一人
　　眀亡厰卫　眀诗话沈起尝拟撰眀书谓眀不亡于流防而亡于厰卫自成化十二年秋始设西厰絶笔焉眀季遗闻福王称制时礼科袁彭年防谏锦衣缉事言厰卫一盛于成化再盛于正徳三盛于天啓即厰卫之兴废而世运之治乱因之
　　皇后
　　却临幸　元史巴延呼圗克皇后从顺帝廵上京次中道一夕帝遣内官传防欲临幸后曰暮夜非至尊徃来之中使反覆者再竟不纳
　　易院官　元史成宗尊母为皇太后命设官属置徽政院后院官有受献浙西田七百顷籍于位下太后曰江南率土皆国家所有我安得取之命中书省易院官之受献者
　　一视而返　玉堂纲鉴世祖后鸿吉哩氏性眀逹帝以宋府库物置殿庭召后视之后一视而返帝问何欲后曰宋人贮蓄以贻子孙子孙不能守我又何忍取之
　　礼法自持　辍耕录皇后鸿吉哩氏性节俭不妬忌动以礼法自持第二皇后竒氏有宠帝希幸后所后无防微怨望
　　法古贤后　元史类编顺帝谔勒哲呼圗克皇后故能矫饰每暇则取女孝经史书访问歴代皇后之有贤行者为法四方贡献珍羞辄先遣使荐太庙然后敢食
　　赐臣下酒　元史史枢取剑州帝大宴頋皇后命饮枢酒且曰我国家未有皇后赐臣下酒者以枢父子世笃忠贞故宠以殊礼有能尽瘁国事者亦如之
　　岂能相救　纲鉴巴延诛腾吉斯其弟走匿皇后座下后蔽之以衣左右曳出斩之巴延并执后后呼曰陛下救我帝曰汝兄弟为逆岂能相救
　　斋素作福　剪胜野闻太祖欲杀宋濓太子救之不得防与后食后具斋素帝问之对曰妾闻宋先生坐罪薄作福佑之帝投筯而起竟使谪茂州
　　女官加刃　眀书张太后谒陵还召英国公辅大学士士竒荣漙尚书濙入頋上曰此五臣三朝所简任贻皇帝者顷之宣太监王振曰汝侍皇帝起居多不法今赐汝死于是女官加刃振颈上为跪请太后曰我听帝姑留然自今不得令干国事
　　懐糗饵　泳化编太祖曰皇后起布衣同甘苦尝在军仓卒忍饥懐糗饵以进比之豆粥麦饭其困尤甚
　　戒垂帘　泳化编英庙防冲大臣请太后垂帘视事不许且曰毋坏我祖宗家法使母后预政也
　　哀吁拜天　寓圃杂记英宗钱后性谨不妬上北狩每夜哀吁拜天倦则卧地因损一肢哭泣太多复损一目倾宫中所有佐迎驾之费复辟之后防景皇后犹有礼焉
　　星见燕分　眀王家屏集慈圣太后降里中异香弥旬不防司言后星见燕分直帝城东南其地女家多喜后慈圣俪庄皇帝于裕邸
　　梦月入懐　眀史藁孝宗孝康皇后张氏兴济人母金梦月入懐而生后
　　召谕大臣　弇山堂别集宣宗侍太后谒陵太后命召见大学士三杨英国公张辅少师义于便殿谕曰皇帝数言卿等忠勤今天下清寕固是祖宗福祐亦卿等賛襄之功赐以酒肴及白金纻丝表里
　　呼帝起　眀史藁神宗初立李太后每当朝即五更至帝所呼曰帝起勅左右掖帝坐取水为盥面挈之登辇以出
　　读赵髙传　眀纪事本末张后贤眀魏客忌之上一日幸后宫頋见几上书一卷问后何书曰赵髙传也上黙然
　　有娠托疾　芜史玉熈宫内安乐堂在焉成化间万贵妃专权孝穆纪皇后有娠托疾居此诞生孝宗
　　妃嫔
　　缉驼茸　元史世祖出猎道渇见一女子缉驼茸従覔马潼女子曰马潼有之但父母不在我女子难以与汝世祖欲去女子曰我独居此汝自来自去于理不宜姑待父母归须臾果归出马潼饮世祖贤之后纳为太子妃
　　聫缟　元氏掖廷记熊嫔性耐寒尝于月夜逰棃花亭露袓坐紫斑石上帝见其身与棃花一色因名其亭曰聮缟
　　玉龙笛　元氏掖庭记程一寕未幸时尝春夜登翠鸾楼倚阑弄玉龙之笛歌中情词悲怆帝闻之遂至其所一宁见龙骑簇拥趋出俯伏帝以手扶之曰卿非玉笛中自道其意朕安得至此
　　投敝梳　泳化编代王母下邳人初太祖尝过其家已晩母曰人言汝当为天子因留宿诘旦去母曰有娠以何为验太祖投以敝梳既而果娠生代王
　　歌闵农诗　椒宫旧事髙皇登香云阁观后苑刈稻取酒为赏令孙贵妃诵诗歌李绅闵农诗上大悦
　　天外玉箫　明宁献王宫词忽闻天外玉箫声花下聴来独自行王司防宫词赢得君王留步辇玉箫嘹喨月明中注永乐间上宠幸髙丽贤妃权氏秾粹善吹箫宫中争效之司防宣徳中女官也亦咏权妃事
　　守宫论　徐祯卿异林女氏沈秀州人孝宗尝试六宫守宫论沈发端云甚矣秦之无道也宫岂必守哉擢第一赠弟溥试春官诗有同补山龙上衮衣之句
　　年长获宠　明史藁宪宗年十六即位万贵妃巳三十五矣宠之专房遂譛废吴后六宫希得进御
　　诃妹妲　五朝注畧神宗元夕御宴慎嫔魏氏劝停矿税君民同乐面诃郑贵妃为妹妲忤旨幽之七日卒
　　缄玉合　明史藁郑贵妃于大髙元殿要帝谒神设誓立其子为太子因御书一纸缄玉合中赐妃为符劵后以廷臣之争既立皇长子帝遣人取玉合封识宛然发合虫蚀书尽矣
　　罗巾有诗　明郭子章诗话嘉靖中宫人张氏卒身畔罗巾题自叹诗有雨过玉阶秋气冷风吹金鎻夜声多之句上伤之杖死宫监数人案涌幢小品以为成化宫人邵氏诗宪宗闻之遂召幸焉后诞献皇帝
　　移宫　三朝典要给事杨涟疏曰先帝升遐宫中有选侍俨然以母道自居故诸臣请陛下暂居慈庆宫今既登大宝岂有天子偏处东宫之理选侍非嫡母非生母无妄恃旧恩曰我贵妃我哥儿作此大不敬语宜勅遵天语立移入一号殿是为守礼安分
　　江南供设　明史藁懐宗田贵妃知书善画兰鼔琴母家本扬州宫中供设皆自江南辇致吴伟业永和宫词有私买琼花新様锦自修水递进黄柑句
　　太子
　　承华事略　元史裕宗在东宫王恽进承华事略二十篇裕宗览之至汉成帝不絶驰道唐肃宗改服绛纱为朱眀服心甚喜曰我若遇是礼亦当如是王恽西池幸遇诗首询帝子龙楼召喜辍犀弓偃月弯自注时进承华事略太子读之喜至为辍射
　　旁求经籍　元史类编仁宗为太子雅重儒学遣使旁求经籍装潢成帙识以玉印时有进大学衍义者命节而译之曰治天下此一书足矣命与圗象孝经列女传并刋行以赐臣下
　　崇儒重道　元通鉴世祖太子真金好贤若渇宋衟目眚则赐钞王磐请老官其壻于东平辟刘因举夹谷之竒为賛善孔洙自江南入觐则责张九思以学圣人之道何不知有圣人之后其崇儒重道夲天性如此
　　不效流觞　元史东宫香殿成工请凿石为池如曲水流觞故事太子曰古有肉林酒池亦欲吾效之耶不许
　　戒飞放　辍耕録太子在端夲堂读书近侍之尝以飞放従者辄臂鹰至廊庑间喧呼驰逐将勾引出逰太子授业毕徐令戒之曰此读书之所先生长者在前汝辈安敢亵狎如此众皆惊惧而退
　　屏去臂禽　元史许有壬前朝旧德太子敬礼之一日入见方臂鸷禽以为乐遽呼左右屏去
　　置东宫官　王世贞集元以太子领中书令髙帝曰太子当尊师傅习经传他日军国机务皆令唘闻何中书令也其议置东宫官属
　　负逃圗　剪胜野闻太祖尝为汉兵所逐马后负之而逃太子私绘为圗及后崩帝愈肆诛虐太子骤谏帝怒射之太子走帝追及太子探懐中所绘圗遗于地帝发视之大恸而止
　　赈荒　眀纪事本末仁宗为太子过邹县见男女持筐路拾草实为食因下马入民舎视民皆衣百结灶釜倾仆叹曰民隠不上闻至此乎赐之钞即令布政使停止秋税且发官粟赈之官吏请人给三斗曰且与六斗
　　起立拱听　李东阳集周文端为中允侍太子讲文华大训太子每起拱听大臣以为劳谓宜跪请坐听公不従竟得如礼
　　亲封御物　圣谕録文皇北征命太子监国一日问杨士竒太子何如士竒对曰太子孝敬仁眀有事宗庙祭品祭器皆亲阅每进御物必亲为封识
　　情须自致　眀纪懿文太子薨皇太孙欲服三年丧太祖不可然三年内未尝髙声笑未尝露齿不饮酒食肉不举乐不御内人劝之则曰服可例除情须自致
　　养正圗　万歴注畧修撰焦竑为皇长子讲官进飬正圗
　　读三字经　隆庆注畧一日太子遇阁臣于御道西召谓曰先生翊賛良苦阁臣顿首谢曰愿殿下勤学荅曰方读三字经既而曰先生且休矣睿音清朗听者悚恱眀徐阶朝贺东宫词千官绕仗容常防三字开编诵已成
　　抱足对泣　后渠杂识英皇病卧便殿召李贤谕曰今庶事颇寕頋大者反揺奈何贤力陈国本不可动上遂召太子太子至贤曰天下事定趋出谢太子抱上足对泣谗遂不行
　　叹不同时　杨士竒集仁宗在东宫览欧公奏议爱重不已有生不同时之叹常举公所以事君者勉羣臣
　　好皇孙　玉堂丛话汉庶人谋夺嫡成祖惑焉遂欲易储召重臣决之诸臣莫对觧缙独曰好皇孙成祖由是释然盖缙以三语而决此大事云
　　啖金银　眀通纪景帝欲易太子恐大臣不従与太监谋先啖阁下诸学士赐以金五十两银一百两陈循辈遂以太子为可易
　　所见七事　明姚防集仁宗监国时有飞语上闻上属胡濙往察之公至以所见七事皆诚敬孝谨宻疏以闻上自是不复疑
　　争国夲　眀纪神宗晚年国夲之论起庙堂益相水火上颇厌恶之斥逐相继持论者愈坚乃一切置之髙阁
　　震器有归　明姚登孙贺建储表坤元居上扶皇统于中天震器有归衍孙谋于奕世
　　三加冠　眀陆釴漫记太子三加初折上巾二逺游冠三九旒冕
　　藩王
　　分封西北　续文献通考元初以亲王分封西北其地极逺去亰师数万里
　　自归藩　元史噶玛拉封晋王世祖崩奔赴上都王于世祖为冡孙大臣皆属之王慨然曰昔皇祖命我镇朔方服厥职母弟特穆尔仁孝可嗣大统于是成宗即位而王自归籓
　　五世六王　元元眀善集许慎氏五世六王六太师男婚帝族女嫓王家入垂子则出垂臣范
　　一字王　续文献通考元制封一字王者金印兽纽两字王者金印螭纽
　　金印传国　元史穆呼哩沉毅多智略事太祖以忠勇称灭金后封为鲁国忠武王赐黄金印曰子孙传国世世不絶
　　蜀秀才　眀朱谋玮籓献记蜀献王椿博综典籍容止都丽有儒素风髙皇常以蜀秀才目之
　　喜生食人　吾学编祥符王有熺喜生食人脑肝胆薄暮每伺人过门辄诱入杀而食之故其邸前日未晡即断行迹
　　园亭待友　献徴録唐恭王弥钳平生雅尚俭素晚年乃广置园亭曰吾非耽乐以待賔友尔士大夫过南阳无不造门求见者
　　制赋亲饯　明史藁襄王瞻墡入朝英宗为制岘山汉水赋及襄阳四时歌亲饯之卢沟桥
　　日赋一诗　类函明秦简王嗣位日赋一诗积三十年薨后妃某氏命纪善校刻其诗号賔竹小鸣集
　　女不乞封　籓献志恭裕王载坅以已禄縻费国廪无所补故事郡王女封县主嵗食禄六百石王四女皆不乞封而以妻诸郡学弟子
　　囊云送雪　明宁献王有囊云诗注云臞仙每月令人往匡庐最髙处囊云以归搆云斋障以幙放云一囊四壁氤氲如身在洞壑又周宪王有送雪诗自注云汴土风俗每嵗遇雪初下则以小合子盛之送亲知以为瑞或举觞欢宴尤为宫中所尚焉按臞仙囊云宪王送雪此宗籓中佳话可以属对
　　墐户著书　明史藁镇国中尉谋防墐户著书至百十有二种皆手自缮写黄汝亨为进贤令投谒抗礼剧谈乆之逡廵改席次日遂北靣称弟子人两髙之
　　四叶有集　类函蜀自献王移四叶皆有文集行世昭王仁厚好儒孝宗尝赐诗以河间礼乐为比
　　不用妇言　徴吾録宸濠将叛娄妃泣谏不听及后被擒于槛车中泣语人曰昔纣用妇人言而亡天下我以不用妇人言而亡其国
　　风流好文　明钱希言辽邸记闻辽王宫室声伎之乐甲于诸籓且风流好文于诸技靡不狎弄四方之墨卿赋客博徒酒人无不集其座上江陵相未第时极为辽王所眷既入掌国事日夜思齮龁王十年间小山兰坂遂鞠为草莱矣
　　百子并封　弇山堂集庆成王生百子俱长成每防紫玉盈座详见生子
　　两疏上慰　眀纪事夲末土木之变襄王两上疏安太后乞命太子摄位急圗迎复仍乞训谕郕王尽心辅政疏上景帝已立八日矣天顺复辟得疏宫中上感叹取王入朝礼待甚隆
　　蜀府最富　病逸漫记天下王府惟蜀府最富楚秦次之其他如韩府襄城范德最贫至有丧不能举服不能完者
　　自比世民　眀纪事夲末髙煦封汉王不之国请得天防衞为防衞曰我英武岂不类秦王世民乎后谋反死
　　桐棺一寸　眀史藁福王常洵就封洛阳是时帝所遣税矿使日进月奉贵妃斥十之九资之又赐庄田四万顷荻洲塩茶之税以亿万计及为闯贼所杀两承奉乞収王骨贼义而许之桐棺一寸载以断车
　　六王　王世贞集今世知六王不知六王之为韩宋二公而后不王者作李善长冯胜传袁袠集眀兴猛将云従而六王最着按六王徐中山逹常开平遇春李岐阳文忠邓寕河愈汤东瓯和沐黔宁英
　　支禄法　皇甫庸纪畧宗籓之盛二百年来不下万余人后以禄米不能供亿定十六嵗以上支禄之法又定妃夫人而下不系奏请宫嫔所生皆与庶人同不得混袭
　　司香　眀敖英集旧制太子未生生而未立立而未长亲王一位不之国令其出阁而于太庙司香其虑深逺矣
　　裁抑宗籓　明通纪卓敬宻奏裁抑宗籓于是燕周齐湘代岷诸王颇相煽动上患之谋诸齐泰泰与黄子澄首建削夺议
　　共篷分饼　今言髙帝子孙盖四万有竒邸禄嵗増民财日窘至有共篷而居分饼而膳四旬未婚十年不者
　　婚嫁命名　眀史藁宗籓婚嫁命名例请于朝贫者为部所稽积疏数千有已死尚未名者崇祯初用何如宠请贫宗得嫁娶者六百余人
　　辨方分土　髙啓封建亲王赐宴诗汉运初兴日周籓并建年辨方分社土当陛列宫悬
　　公主
　　王公主　元诸公主表秦汉以来惟帝姬得号公主而元则诸王之女亦槩称焉
　　以钞还直　元史类编廉希宪为北京行省平章长公主入朝縦猎郊原希宪欲入奏公主恐以钞五千贯还民之直
　　谘禀军政　元史阿拉克必济公主眀敏有智畧太祖征伐四出尝使留守军国大政悉谘禀而后行故师出无内頋忧
　　拜甎双趺　紫柏禅师语録潭柘寺有元妙严公主拜甎双趺隠起防透砖背相传妙严为元世祖女削居此日礼观音遂留此迹
　　驸马安在　明通纪驸马都尉梅镇淮安燕师假道拒之革命日殷大恸欲死燕王迫公主囓血为书以招殷后为人挤死桥下公主疑出上意牵衣大哭曰驸马安在文皇笑觧之
　　金瓶取一　笔麈万歴中选择尚主兄弟三人入见太后置其名金瓶中焚香祝天取其一即时绯袍覆之送入春曹
　　贻书阻兵　吾学编寕国公主尝遗书阻靖难兵文皇不荅兵至淮北与公主书言兴师不得已故令迁居太平门外公主亦不荅
　　孤髙行　眀史藁神宗荣昌公主下嫁杨春元春元早卒主孤髙行帝深重之
　　何敢偷生　眀纪事夲末李自成犯京师尚衣监何新入宫见长公主断肩仆地与宫人救之而苏公主曰父皇赐我死我何敢偷生
　　长平诔　夲朝张宸长平公主诔贼以贵主既陨授尸国戚越五日复生顺治二年上书髠缁空王诏不许以周君故剑是合俄焉薨逝于彰义门之赐庄礼也
　　闰位
　　海精　元史补遗方国珍生有膂力善驰跳时童谣云杨屿青出海精杨屿者台州海上童山也延祐六年忽草木欝然是嵗国生后防有台温庆云等路赐爵衢国公眀兴乃降
　　捕鱼儿　眀纪事夲末陈友谅鸷悍为羣防冠其初起也父戒之曰若捕鱼儿耳而乃圗大事友谅曰相塜者言我家当富贵今其时矣及僣称汉帝往迎父焉康郎之战败死称帝仅四年
　　张王　杨循吉吴中故语迹士诚之所以起葢亦乗乱保结然在元犹贡运不絶亦固知有大义者苏人至今犹呼为张王云
　　黄菜叶　眀纪事夲末张士诚委政于弟士信每事惟与黄敬夫叶德新蔡彦文三人谋时有民謡曰丞相做事业专用黄菜叶一朝西风起干瘪后徐达破平江刳三参军藁于旗杆之首眀胡俨姑苏诗夜月人歌黄菜叶秋风梦绕白驹场
　　樊楼主人　垄起杂事韩林儿啸乱称小眀王都汴梁起樊楼于街西饰红裙绮瑟于上将帅出师饮饯于此自称樊楼主人
　　濠城甥馆　眀通纪时四方兵起定逺人郭子兴据濠上欲入濠城避兵卜吉而往子兴以养女妻焉即髙后也上在甥馆有救天下安生民之志后上克滁子兴立为滁阳王王卒上统其军
　　披圗伐蜀　明纪眀玉珎称帝于蜀国号大夏遣使来聘太祖使参知政事蔡哲往报哲挟画工同往圗其山川险易以献太祖览而嘉之遂为取道伐蜀之张夲


　　元明事钞卷五
<子部,杂家类,杂纂之属,元明事类钞>
　　钦定四库全书
　　元眀事类钞卷六
　　监察御史姚之骃撰
　　政术门【一】
　　法制
　　行中书省　元史世祖混一天下立行中书省十一曰岭北辽阳河南陕西四川甘肃云南江浙江西湖广征东
　　不立兆域　元史诸帝皆起辇谷李日华集元人起辇不立兆域无丘垄隧道用木刳中两片合之金皮束固髹漆重重至期穴土而埋厚覆土驰万马踏平之列骑环坐至草生弥望不可复识乃驰去
　　泥金书诰　谈荟巴延擅政谀者上言其功勲盖世合用泥金书制以尊之院议不可止金书上天眷命皇帝圣旨八字
　　行汉法　许衡集考之前代北方奄有中夏必行汉法可以长乆故后魏辽金歴年最多
　　丝纶簿　今言王文恪公曰陆防伯言内阁故有丝纶簿杨文贞晚年以子稷故欲媚王振以丝纶簿付之故内阁之权尽归中官予入内阁见列朝诏诰底夲皆在非所谓丝纶簿乎不闻送入也汤显祖集谭侍御疏言阁中故有丝纶簿为大珰窃去诏旨切责问出何记竟谪归
　　论分封　泳化编太祖封诸王叶居升应诏陈言论分封太侈太祖大怒曰小子敢间吾骨肉后死狱中双溪杂记国初诸王皆置防卫有兵权太宗靖难后遂皆革罢其有感于居升之言耶
　　票旨　词林记洪武中批荅皆御前传旨永洪犹然至宣德时始令阁臣于章奏用小票黒书贴各疏面以进御笔易红书以出及遇大事则命大臣面议议定即传旨处分嗣后正统则止委中官治中防复国初之旧正德时批荅大率与正统类也
　　年号不更　笔麈夲朝庙号多至十六字比之唐宋尤为过溢惟年号不更及主上临御不上尊号此前代所不及
　　嫡裔博士　王鏊集沈杰知衢州府初宣圣有嫡裔在衢侪于齐民公始命复其家为疏于朝得世袭五经博士
　　言事八件　玉堂丛话自太祖相传凡临朝每至日昃英宗防冲三杨虑圣体易倦权制每日早朝只许言事八件前一日先以副夲诣阁下豫为处分遇奏事止依所陈传旨而已后遂以为定制
　　制词体　眀张居正集成宏时诰不过百余字至扵庆典覃恩其词尤简此制体也近年以来多至百千言或无实行虚为颂羙以臣谀君犹谓之佞况以上谀下乎
　　复内朝　王鏊疏国家大朝防则奉天殿即古之正朝常朝则奉天门即古之外朝而内朝独缺然非缺也华葢谨身武英等殿非内朝之遗制乎今内朝罕临常朝之外人臣无复进见故上下之情壅惟陛下仿古内朝之意大臣防三日日一起居更不时引见羣臣则眀目逹聪不是过矣
　　停内批　吾学编孙懋疏言臣请每日视朝之余即御文华殿听政凡章奏皆赐观覧不时召入阁臣斟酌裁决防有矛盾则勅廷臣集议不宜谋及防近従内批
　　美諡　震泽长语夲朝之諡有美无恶官由翰林者乃得諡文定諡出扵秉笔一二人又不能如前代有博士驳正之条何以服天下信后世哉
　　封赠如一　于慎行集宋元封赠大父母降父母一等父母降夲身一等夲朝则三代一如见爵教孝之典可谓大偹
　　封夲生　明张元忭集旧制为人后者不得兼封夲生亦未有兼服夲生者诸公大绶痛之草奏祈貤封甚恳肃皇嘉其孝允之经陈淑人防衰绖三年当事为疏于朝凡后于人者皆得服其夲生遂皆着为令
　　武爵袭防　王鏊集时议武爵以世坐耗天下宜以渐消之欲令继絶者不得以旁支犯奸盗禠职者不得袭陈凯时为武选郎中曰如前功何议凡同宗出自立功者袭余则否作奸禠职者夲支则坐属従降二谓得调停之宜
　　纠仪陈政　名世类苑孝庙登极御史汤鼐侍班纠仪庶吉士邹智告之曰祖宗盛时御史纠仪得面陈政务当下取旨近年遇事惟退而进夲此君臣情分所由隔也公值大政维新时请效盛时故事
　　辞宻掲　眀名臣录孝宗召刘大夏语曰事有当行当罢者可写掲帖宻封来公曰不敢臣下以掲帖进朝廷以掲帖显行是前代斜封墨勅之弊也
　　劝御朝　万歴注畧王锡爵劝御朝疏云一刻临御胜于百刻披览面决一事胜于手勒百言
　　诰勅　宛委余编凡给一品至五品皆诰六品以下勅花色殊异公侯一品玉轴伯及二品犀轴三四品镀金轴余角轴内用御寳加于年月上
　　迁都　眀通纪永乐十四年上将建北亰宫殿命羣臣防议诸臣上疏曰北亰圣主龙兴之地诚万世帝王之都也宜蚤兴工营建上従之十五年上廵北亰遂迁都焉
　　排和议　明纪事夲末额森声言欲送上皇众遂多主和于谦独排众议曰社稷为重君为轻遣人申戒各邉毋堕贼计
　　止南迁　眀通纪土木之变徐珵请幸南亰于谦上疏言京师天下根夲宗庙社稷陵寝百官万姓帑蔵仓储咸在若一动则大势尽去宋南渡之事可鉴也珵妄言当斩
　　锦衣害　天顺日録李贤言于上曰今天下百姓颇安惟有一害上曰何害贤曰锦衣官校是也上即悟曰此辈害人不问可知今后非重事不遣明通纪霍文敏见亰官有罪即命锦衣卫擒挐上疏以为越介胄之职侵刀笔之权使士大夫朝列清班暮汚幽狱
　　赏卓　万歴注畧光禄卿言内廷赏卓之费不堪耗用驾帖　名世防苑王端公廵抚云南锦衣官校络绎縦横公疏言驾帖下各衙门用司礼监印刑科挂号皇城诸门俱用照出闗防所以防诈伪也今所赍驾帖俱无之臣恐行诈济私其不一
　　毁要典　眀纪事夲末倪元璐上言魏忠贤杀人则借三案羣小求富贵则借三案以臣观之三案者天下之公议要典者魏氏之私书惟有毁之而已
　　十家牌　王守仁集军民之家多圗小利寄住来歴不眀之人盗贼以之不靖今令在城居民每家置一牌偹写门户籍贯及人丁多寡之数有无寄住暂宿之人掲于门首以凭官查仍编十家为一牌开列各戸姓名日轮一家按牌审察但有靣目可疑即行报究防有隠匿十家连罪
　　疆域
　　拓境万里　刘郁西使记帝弟实喇乌讷格统诸军西征凡六年拓境防万里
　　龙蟠踞　元史世祖在潜邸语巴圗尔曰今天下稍定我欲劝主上驻跸回鹘何如对曰幽燕之地龙蟠踞南控江淮北连朔漠大王欲经营天下驻跸之所非燕不可
　　路府州县　元地里志唐以前以郡领县而已元则有路府州县四等大率以路领州领县而腹里有以路领府府领州州领县者其府与州又有不路而直省者
　　西域奉表　眀史藁元太祖尽平西域封子弟为王镇之其小者则设官置戍元亡各自割防洪永间遣人招谕稍稍来贡迄宣德朝称臣奉表者多至七八十部
　　都燕　郭子章集成祖之营燕也当时防谏交口言不便成祖曰北平之迁吾与大臣宻计数月而后行夫燕非金元始也周为召公封国歴四十三世九百余年眎周歴且过意亦宻计之一也
　　制驭西番　眀史藁太祖建重镇于甘肃以北据古南捍诸畨不得相合又令畨人得以马易茶且亦许其朝贡彼势既分又动于利不敢为恶自邉臣失防北防得与畨族交通西陲遂多事然防其患终在防而不在畨故议者以太祖制驭为善
　　邉闗为急　吾学编额森薄京师大臣有奏留邉将守亰者于公谦言今日之事邉闗为急徃者独石营不弃则六师何以防土木紫荆白羊不破则畨骑何以薄都城今宜遣固守宣府居庸为便
　　通马市　眀纪事夲末仇鸾使谙达以贡马互市为请羣臣弗敢异兵部贠外郎杨继盛疏谏陈十不可五谬焉
　　复河套　王世贞集都御史曾铣议复河套夏言主之相嵩不可竟斩铣
　　生熟畨　眀董份集洮岷古西羗地自国家服属号熟畨然尚羁縻之不约偹也洮叠之外诸名为生畨者则以计之得失为安危
　　众建土司　眀纪事夲末时西南荒服杨氏反播奢氏反蔺安氏反水西朱爕元総督五省军务讨平奢安朝廷欲郡县之爕元谏止以为不若众建土司使其势少力分则易制各欲保土地传子孙则不敢为逆宜分水西之地授诸渠长及有功汉人制曰可
　　脩邉谣　眀尹耕脩邉谣去年脩邉君莫喜血作邉墙墙下水今年脩邉君莫忧石作邉墙墙下头
　　悯黎咏　眀钱嶫悯黎咏序嘉靖中崖吏失驭重以积蠧之余羣黎遂叛攻掠城邑当路请命征讨予分典戎事悯而咏之
　　任官
　　补吏　经世大典元代入官之制自吏业进者为多卿相守令于此出焉故补之法尤宻
　　増俸　玉堂纲鉴崔彧言今百官月俸不能副其赡养难责以防勤之遂诏官吏内外俸以十分为差増给五分
　　贰古　元百官志序世祖命刘秉忠许衡定内外之官自中书省以至路府州县其长则古人为之而汉人南人贰焉
　　定朝班　解酲语元史定朝班凡执政大臣谓擎天班玉堂清署谓焕璧班言官法司谓剑锷班亲王谓琼枝班功臣将帅谓豹首班外戚谓淑兰班其余朝臣谓随班
　　先守令　元史哈喇哈斯尝言治道必先守令近者多不得人于是精加遴选定官吏赃罪十二章
　　不致仕　齐履谦集国家内外官年及七十并听致仕郭公守敬以旧臣且朝廷所頼独不许其请至今翰林太史司天官不致仕者自公始
　　职田　元食货志至元中定路府州县官职田凡交代芒种以前去任者其租后官収之以后去任者后官分収
　　従吏入　元史时由进士入官者仅百之一由吏致显要者常十之九帝欲起傅岩为吏部尚书御史韩镛言吏部掌天下铨衡岩従吏入官乌足尽知天下贤才
　　集赛　元史凡集赛出身者国初用左右宿卫心膂爪牙故四集赛子孙世为宿卫之长使得自举其属元张宪诗集赛儿郎年十八手中弓箭无虚发黄昏偷出齐化门大王庄前行刼夺
　　夺敕还粟　元纲鉴顺帝时令人入粟补官赈有匿奸罪而输粟得七品杂职者右司郎成遵以为鬻爵已非令典况又卖与奸人必夺其敕还其粟着为令乃可従之
　　河渠官　元纪事夲末诏曰农桑之事以旱潦为先凡河渠之利悉委夲处正官一员以时濬治民力不足则相其轻重官为导之贫不能造水车者官具材木给之
　　陞秩　元史英宗时广海郡邑官旷贠勅愿往任者陞秩二等
　　课赋吟诗　元通鉴帝尝従容问赵良弼曰汉人惟务课赋吟诗将何用焉对曰此非学者之病在国家所尚耳
　　章程学　元史杨湜习章程学工书算辟为中书掾用资格　经济録邱文庄曰祖宗立法之善文职四品及在京堂官在外方靣皆具名以闻五品以下吏部始得铨注此所谓用资格而有不用者也
　　西序书名　卓异记洪熙初谕吏兵二部曰庶官贤否军民休戚所系皇考尝书中外官姓名于武英殿南闲暇观之今在京官朝夕接见可察贤否若在外三司官朕之未识可具其姓名履歴掲诸西序将考其行事而黜陟焉
　　大选　涌幢小品每双月大选吏部先于门下奏选官承旨退同吏科都给事中于御道谢防出赴东领酒饭赴午门外直房上覧夲毕传出印子夲于左顺门部官接出照夲填榜张挂于吏科之上除官看榜选事毕各官出朝
　　久任成功　眀胡世宁疏旧制藩臬守令皆久任而责其成功今则一嵗之中迁徙不常是诸官皆过客也必以九载为满以六期为限其政事卓异者玺书旌奨増秩赐金如汉世庶得収用人之效乎
　　给道里费　典故纪闻太祖时除郡县官皆给道里费葢以先养其防也
　　文武轩轾　嘉靖注畧杨一清奏言年来文武二途轩轾太甚文吏以法防将官或寸牒不眀罗织骁将他日邉事之坏未必不由于此
<子部,杂家类,杂纂之属,元明事类钞,卷六>
　　不拘曺局　眀张衮集朱希周为南京吏尚考察时譛者谓南科无一人之去以为私公曰使一曺皆贤必去一人以为公则一曺偶皆不肖亦将姑去一二以塞责乎上亦不之谴
　　用保举　名世类苑有言方靣官及府州县专用保举恩出于下宜仍洪永故事令吏部选除杨士竒曰宣徳时以官多不得其人是以令大臣保举自后人才颇出况众官保举吏部覈实奏请俞允然后授官防实非出于下也宜仍用保举便
　　准周礼　陆深集夲朝准周礼建官以吏户礼兵刑工为次第在廷立班亦然宋制虽不合而转迁之次亦同
　　文武职数　眀史藁解学龙为给事言国初文职五千四百有竒武职二万八千有竒神宗时文増至一万六千余武増至八万二千余今又不知増防倍若冗者汰之嵗可得饷数十万
　　译言官　邱濬大学衍义补译言之官自古有之文皇始为八馆曰西天曰鞑靼曰回回曰女直曰髙昌曰西畨曰缅甸曰百夷初以举人为之其后择俊民使专其业焉
　　孝行授官　杨士竒集张信孝友出于天性自幼虽饥渇饮食不先父母又尝刲臂煮液疗母疾永乐初有司以逹于朝诏旌其门授为尚寳司丞
　　锦衣志　王世贞锦衣志锦衣一禁校耳其领宿卫则光禄勲也制奸则司也至炳而分将相任极矣一重于纪纲再重于钱寕三重于陆炳其究乃位师保叅纶綍不亦异哉
　　经抚不和　眀史藁熊廷弼经畧辽东主守廵抚王化贞一切反之中外举知经抚不和必悮疆事已而果然
　　问三李　眀纪事夲末给事李鲁生太仆李蕃謟事魏忠贤与礼科李恒茂相善时人语曰官要起问三李
　　弃筐绾符　觧缙集陛下进人不择贤否授职不量重轻使阘冗之辈朝捐刀镊夕拥冠裳左弃筐箧右绾符组
　　疏三病　眀通纪庄烈帝时武举陈啓新疏朝廷有三大病一当停科目以黜虚文一当举孝防以崇实行一当罢知推行取科道以除横恣之陋习上嘉异之特简为吏科给事
　　学校
　　免丁　元史嵗壬子料民丁于中原凡业儒者试通一经即不同编户儒人免丁者实月乃合始之也
　　分教三斋　元史至元十四年立国子学而定其制设博士通掌学事分教三斋凡读书必先教经博士助教亲授句读音训正録伴读以次传习其功课对属诗章经解史评则博士出题生贠具稿録课簿以凭考校
　　建学　泳化编洪武己酉诏天下郡县并建学校以作养士类师生月廪米六斗有司给鱼肉
　　立附学　眀侯甸野记旧制生员惟有廪膳増广廪膳有额増无额然成化初京师语曰和尚普度秀才拘数礼部姚防请奏立附学焉
　　选贡　续通考宏治时祭酒张懋疏奏资格所拘羙材多滞乞于常员外令提学行选贡之法不分廪膳増广生员通行精选充贡
　　増广生员　眀纪洪武二十年令増广生贠不拘额数正统元年生员名缺许夲处官贠军民之家及社学俊秀无过犯者选补十二年奏准生员常额之外军民子弟入学者提调教官考选待补増广名缺一体应试
　　武臣听讲　寓圃杂记正统十一年英国公张辅暨侯伯二十余人奏曰臣等武夫不谙经典赐假诣国学聴讲上命以三月三日徃至日到监祭酒李时勉命诸生立讲五经各一章讲罢设酒命诸生歌鹿鸣之诗賔主雍雍抵暮而防
　　临雍　眀王衮圣驾临雍诗俎豆三千士都俞十九人公庭看万舞未许羽衣陈眀杂记思陵再临辟雍龙虎山张真人适在亰疏请入监观礼礼臣不可驳回
　　纳粟　明史藁邹干成化时为礼部尚书不恱学尝廵视水灾临清诸生伍铭等输粟入监读书干为之请遂为例矣
　　移学　眀张鼐疏古之时简太学之不率教者移之郊遂今之时举四民之顽钝无耻者移之太学臣未见朝廷之能重太学也
　　经筵
　　陈七臣状　元史库库侍经筵日劝帝务学凡四书五经所载治道必防绎而言若栁宗元梓人传张商英七臣论尤喜诵说尝于经筵力陈商英所言七臣之状左右错愕有嫉之之色
　　经筵活我　宋濂集危素检讨经筵一月进讲者三尝绎民惟邦夲之言以进顺帝大恱诏赐经筵官酒公不饮诏复赐马湩一革嚢已而诏下中书发钱粟千万赈河南永平民咸曰活我者经筵官也
　　随事规谏　玉堂纲鉴库库知经筵随事规谏尝曰天下事宰相当言宰相不得言则谏言之台谏不敢言则经筵言之
　　不必忌讳　歴代小史孝宗经筵日刘学士机进讲责难于君二句上注听久之问何以不讲末句答以不敢上曰何害善者可感善心恶者可惩逸志自今不必忌讳
　　分撰讲义　泳化编仁宗命翰林分撰讲义与阁臣阅改然后呈讲乃以觧缙属书胡广属诗金防孜属春秋杨士竒属易其义有疑必召四人辨析
　　念苦辛　泳化编孝宗雅重讲幄诸臣文华殿讲书毕赐织金绯衣金带等頋劳之曰先生辛苦程敏政诗经生职分寻常事消得君王念苦辛
　　重讲官　典故纪闻正统元年始开经筵毎讲毕上必曰先生吃酒飰阁老与讲官承旨而退成化时刘主静入阁托中贵言今后酒飰只以成例赐无烦玉音自是俨然而进黙然而退先生之称亦不获闻左右亦不知讲官之重矣
　　揺扇铺氊　万歴注畧上每御讲筵盛暑时先就居正立处令内史摇扇殿角试其凉暄隆冬进讲以氊一片铺丹地恐居正立处寒也
　　正勃字　眀通纪神宗在讲筵读论语至色勃如也读勃作背居正従旁厉声曰当作勃字上悚然而惊同列皆失色说者谓居正有参乗之萌而不自觉也
　　讲言可畏　眀邹元标集朱赓充日讲经筵官一日闻宫中娱情花石因讲宋史花石纲极言羣小骚夺之害上退戒左右曰讲官言可畏
　　感出狱　眀史藁文震孟在讲筵最严正常讲君使臣以礼章反覆规讽帝即出尚书乔允升侍郎胡世赏于狱
　　锦衣侍　眀纪事夲末上以王振侄山为锦衣卫同知寻命侍经筵
　　黄绫冩夲　贡师防诗黄绫冩夲奏经筵正是虞书第二篇圣主従容听讲罢许教留在御床邉
　　经帷讲殿　杨慎经筵纪事诗经帷当日表讲殿直天中莹徳同金砺温规借玉攻
　　赋役
　　减丝赋　元史世祖时勅减今嵗丝赋之半
　　科差　元史类编科差之名有二曰丝料曰包银各騐其户之上下而科焉后又有俸钞之科亦以户之髙下为等于是以合科之数作大门摊分为三限输纳
　　以唐为法　元史时取民大率以唐为法其取于内郡者曰丁税曰地税此仿唐之租庸调也取于江南者曰秋税夏税此仿唐之两税也
　　储大仓　元通鉴张宏范守大名以大水请免民租曰朝廷储小仓不若储大仓帝曰何说对曰水潦不収而责民输赋民死亡且尽眀年租将安出曷若活其民则嵗有恒収非陛下大仓库乎
　　助役粮　元史防定时立助役法命江南民户有田一顷以上者于所输税外每顷量出助役之田具出扵册嵗収其入以助充役之费民赖以不困
　　蠲佃民　元史成宗时江浙行省言今年蠲田租十分之三然江南与江北异贫者佃富人之田嵗输其租今所蠲特及田主是防不逮于贫民也宜令佃民当输者亦如所蠲之数从之
　　不登羡课　眀薛应旂元通鉴成宗语省臣曰比有以嵗课増羡希求爵赏者此非掊刻于民何従而出自今除原额外勿以増羡作正数
　　市舶　续通考世祖定市舶抽分例舶货精者取十之一粗者十之五
　　门摊　元史御史台言江南宋时行两税法自阿尔哈雅改为门摊増课五万今宣慰请复科夏税与门摊并徴以圗陞进湖湘重罹其害帝命辄罢之
　　至元新格　元史时以至元新格定科差法诸差皆司县正官监视人吏置局均科夫役皆先富强后贫弱贫富均者先多丁后少丁
　　免门徭　元史成宗时诏免医工门徭
　　庙户给复　元通鉴至元间王磐定孔子庙给民百户以供洒扫复其家
　　科船　元史顺帝时立船户提举司定船户科差纳钞夏税秋粮　经济録邱濬曰我朝稽古定制以天下之垦田定天下之赋税徴之以夏者谓之税徴之以秋者谓之粮嵗有定额家有常数其额则具于黄册搃于户部其徴输期限则责之藩服州县
　　减官田租　眀实録正统元年户部奏浙江直蘓松等处减除租粮命官为覈实其官田毎畆秋粮四斗一升至二石以上者减作二斗七升二斗一升以上至四斗者减作一斗一升其二斗者减作一斗従之
　　鱼鳞册　典故纪事太祖以两浙田多诡寄遣国子生徃各处量之圗其田之方员次其字号书其主名及丈尺四至类编为册号为鱼鳞圗册
　　斛靣尖头　眀吴道贤集杨继宗知嘉兴时粮长人役有多収斛靣尖头事发公叹曰是弊自上始于是先革管粮官之遗赂后治其罪故彼时徴収石米但増三升而已
　　不蠲旧逋　焦竑集申公时行为相一切以寛大行之蠲新税不蠲旧逋俾民沾实恵而奸民不得滥免
　　减租诗　眀宣帝减租诗官租颇繁重在昔葢有因而此服田者夲皆贫下民下诏减十三四方行之均实録宣徳七年勅行在部院近年百姓税粮逺运艰难官田尤甚其悉为减免
　　除香米　续通考太祖谓中书省臣曰金华嵗贡香米三十石其禁除之
　　黄册　眀史藁范敏授试户部尚书髙帝以徭役不均命编造黄册敏议百一十户为里丁多者十人为里长鸠一里之事以供嵗役十年一周余百户为十甲后遂仍其制
　　鳞圩栉号　王世贞集时方均田平湖之田多不实刘士瑗为令召集三老正平帅区役之能者为分界植标窍石弓步鳞圩栉号听民自实上之三老躳自稽之乃得实田之数
　　编审均徭　续通考宏治元年令各处编审均徭查照嵗额差使有力者止编夲等差不许加増人户并逃亡者听其空闲
　　丈量　近峯闻畧苏守杨贡以民间多隠田乃为丈量之法有投诗者曰量尽山田与水田只留沧海与青天如今那有闲洲渚寄与沙鸥莫浪眠守为罢法
　　赔粮　眀杨一清疏存伍止军身有差撡随伍军余例拨屯种然附郭屯地每归于该管官司势要之家屯田军余有终嵗赔粮而不知屯地之所在者
　　増赋　眀史藁杨嗣昌当国主加赋予饷然饷徒虚縻兵益无实自神宗末増赋五百二十万崇祯初再増百四十万総名辽饷至是复増勦饷练饷先后共増一千六百七十万民不聊生益起为盗迨帝末年始诏罢练饷而贼兵已逼城下矣
　　十倍淮隂　眀归有光集国初田赋往往因其旧贯苏州田不及淮安半而吴赋十倍淮隂松江二县粮与畿内八府百七十县埒其不均如此
　　因赋定役　续通考明初因赋定役每十年大造黄册分上中下三等差役照册佥定之凡各处赋役必騐丁粮多寡产业厚薄以均其力
　　条八式　眀史藁庄烈帝时毕自严为户尚时军饷匮乏诏令辑赋役全书自严言自行一条鞭法距今已四十五年有一事而此多彼少者其弊为混派有司听奸吏暗洒分其弊为化派当大为申饬因条八式以献
　　市布漆　眀纪事夲末工部奏修军器请徴布漆于民宣宗命给钞市之
　　船税　涌幢小品国初止収商税未有船钞宣徳间始设钞闗凡七所河西务临清九江浒墅淮安扬州杭州万歴注畧时始徴湖口船税后又徴长江船税
　　矿税　眀纪编年礼部侍郎冯琦上言矿使出而天下之苦甚于兵税使出而天下之苦甚于矿
　　店租　明纪事夲末万歴中给督徴天津等处店租内官闗防又山东及荆州俱徴店税
　　罢织造　眀通纪庄烈帝即位罢苏杭织造谕曰封疆多事徴输重繁朕不忍以衣被组綉之工重困此一方民吴伟业闻撤织造志喜诗恩诏只今怜赤子贡船従此罢黄河
　　素衣诗　倪瓉素衣诗序素衣内自省也督输店租羁絷幽愤思弃田庐敛裳宵遁焉
　　裁驿站　眀纪编年给事刘懋清请裁驿站即给邮乗传者有额无滥用县官钱嵗省费无算而河北防民向借食驿糈用是益无赖溃兵煽之而全陕无寕土矣
　　议役法　眀纪事夲末命中书议役法每田一顷出丁夫一人不及顷者以别田足之名曰均工夫于农隙用之







　　元眀事类钞卷六
　　钦定四库全书
　　元明事类钞卷七
　　监察御史姚之骃撰
　　政术门【二】
　　重农
　　劝农官　元史至元九年命劝农官举察勤惰
　　耕织图　虞集文元置十道劝农使皆慎择其人亲歴原野而教之功成省归宪司宪司置四佥事其二乃劝农之官故天下守令皆以劝农系衔宪司以耕桑之事上大司农至郡县大门两壁皆画耕织图也
　　募耕间田　续通考元至元中募民能耕江南旷土者免其差徭又遣官垦甘肃间田给以牛种农器
　　社长　元经世大典凡县邑所属村堡五十家立一社择髙年晓农事者为社长以教督农桑为事凡种田者立牌橛于田侧书某社某人于上社长以时防视举不率教者姓名以授提防官责之有疾病凶丧不能耕种者合力助之一社之中灾病多者两社助之凡为长者复其身郡县官不得以社长与科差事
　　农桑辑要　元史世祖即位首诏天下国以民为本民以衣食为本衣食以农桑为本于是颁农桑辑要之书于民俾民崇本抑末
　　分司农　元纲鉴顺帝时托克托言近京水地宜募南人耕种嵗可得粟麦百万余石不烦海运京师足食帝从之乃立分司农司立法佃种所用工价牛具悉从官给
　　遍歴农家　类函洪武间圜丘成帝出视太子从行因命左右导之徧歴农家观其居处饮食器用
　　垦田　明纪沐英镇云南治水利垦田一百一万余畆云南遂为乐土
　　农桑皷　明纪事本末太祖令民每村置皷凡遇农桑时月晨起击皷会田所怠者里老督责之
　　耕夫记　明通纪宣宗道路见耕夫因录其语作耕夫记
　　同观收获　明通纪嘉靖十年无逸殿豳风亭成上召翟銮等同观收获谕曰农之辛勤见于纸上不如亲见为真果为粒粒皆辛苦也
　　教艺稻　明史藁董应举万歴时以御史理天津至山海屯务买田十八万畆广募耕者畀工廪田器牛种濬渠筑防教之艺稻凡费二万六千而嵗收黍麦谷五万五千余石廷臣多论其功
　　开水田　明申时行集京东诸县多卑洼地可开水田如江南耕耨法嵗收自倍徐尚寳主其说垦田以亿计畆收一钟而北人恐其起税如江南也挠之水田遂罢尽毁堤岸斥为间田案徐名贞明字孺东贵溪人
　　漕粮
　　粮数　元史天下嵗入粮数总计一千二百十一万四千七百八石
　　海运　元通鉴朱清张瑄并为海道运粮万戸详见海京粮　元史顺帝时命大司农司屯种防覇二州以给京师号京粮
　　仓数　元史河西务十四仓京师二十二仓通州十三仓
　　陆运术　元史类编董抟霄言海寜一境不通舟楫惟可陆运其陆运之方每人行十步三十六人可行一里三百六十人可行十里三千六百人可行一百里每人负米四斗以夹布囊盛之用印封识人不息肩米不着地排列成行日行五百囘计路二十八里日可运米二百石此百里一日运粮之术也明史藁延绥盗起李继贞请发帑金用董抟霄人运法籴米输军前庄烈帝不从
　　罢海运　明纪事本末永乐十三年始罢海运凡漕渠在齐鲁间者宋礼功为多在江淮间者陈瑄功为多
　　长运　续通考成祖时海陆兼运后会通河成于淮安诸处设仓令军船每嵗通运四次所谓支运也宣徳时始令民补给脚价及加耗米与运弁则转运变而为兊运也成化时罢淮兊运里河官军雇江船于江南水次民加过江之费是兊运变而为长运也
　　通济仓　明实录永乐七年修通州卫十六年置通州卫通济仓
　　益耗纳官　明纪事本末宣徳时陈瑄言支运法军民均劳甚善但民病舍穑往还不若益耗兊军便因改为兊军法行之既久耗亦纳官矣
　　支变为兊　明邵寳集我朝支运虽遇灾伤民有免徴而军无免运支者不必出当年之居纳纳者不必供当年之军支盖通数年之裒益而计之及支变为兊向也转输今也直达派徴免纳丛于一嵗之中矣
　　冬月兊运　玉堂丛话漕河通张居正谓嵗赋逾春而发即水横溢非次即涸乃采漕臣议令以孟冬月兊运及嵗初而毕发少罹水患
　　四凟毕涉　明王恕漕河图志序跨江入淮由河达济四凟毕涉舳舻相望者三千里
　　减耗　续通考治二年令应天府上元等七县官田粮每石减耗米二斗五升民田每畆劝出米二升其余有差
　　粟支六年　张居正尺牍运艘过淮无任欣慰今计太仓之粟一千三百余万石可支五六年鄙意十年之上当别有勾当今未敢言也
　　一耕十食　刘基感时诗圣人别九州田赋扬为殿豳风重稼穑王业丘山奠哀哉防稽古生齿徒蕃羡一耕而十食何以奉征缮
　　漕四百万　吴寛诗幽燕建都邑九鼎从而迁八政一曰食仰此东南偏嵗漕四百万舳舻相后先云帆罢转海江淮达且沿迤逦经齐鲁有渠昔人穿置牐以啓闭相时为节宣
　　官仓行　何景明官仓行帐前喧呼朝不休剪旌分队听唱筹富家得粟堆如丘大车槛槛服两牛乡间饿夫立墙下稍欲近前遭吏骂
　　盐法
　　红盐甘　元史类编宁夏所产红盐池不办课程其池隣接陜西环州百余里红盐味甘而价贱解盐味苦而价贵百姓私相贩而不可禁约
　　野盐　元史至元九年罢辽阳濒海民煎熬野盐盐利居八　元史世祖时朝廷经费盐利居十之八而两淮盐商独当天下之半法日以壊以郝彬行户部尚书省经理之
　　捞盐　元史中统十年命捞盐户每丁捞盐一石给工银五钱
　　地震涌盐　元通鉴卭州有金鳯茅池二井因地震盐水涌溢民有愿作什器煮盐而输课于官者从之
　　海灶图　名世类苑彭韶进海灶图防曰庶民之中灶户尤苦今将两浙盐场景物事情畧分八节各绘为图并述以诗装册上进庶防目击贫灶之迹
　　开中　续通考明初天下盐课俱于各边开中上纳本色米豆商人欲求盐利于近边转运本色以待开中故边方粟豆无甚贵之时嘉靖时户部尚书叶淇听商人言更其制而边储自此匮矣
　　不粟而银　明李文靖盐法议输之不粟而银也不之塞下而之鹾司也自度支叶淇始也
　　停奏讨　治世余闻李东阳疏曰盐法今大壊各边开中徒有其名商人无利不肯上纳此皆因奏讨之弊盖奏讨之中有夹带奏一分则夹带十分也上然其言
　　鹾有秋　邢侗集姚三让按山西鹾周视鹾池剂量池势髙下别为塍畦翻车以时转运不令亢旱潦淖鹾乃大有秋
　　盐租界　元贡师防诗法重盐租严犯界官多鱼税倍征闗
　　黒井好　明施武煮盐词使君不及郁林亷旧例逡巡新例添白井争如黒井好一斤水煮半斤盐
　　茶马
　　长短引　续通考至元中定茶课长引短引之法以三分取一后置茶都转运司于江州总江淮荆湖福建之税遂除长引专用短引
　　防金牌　经济录杨一清言我朝之制西畨纳马谓之差发我则酬以茶斤较之前代互市得失较然洪武年颁降金牌以定茶马数目今金牌制废私贩盛行畨人不知懐徳畏威坐失茶马之利此大弊也
　　折马　明袁黄羣书备考祖制种马所以壮京营乃种之既久而马蕃则议折折之既久而价多则议借至边镇之借者遂沿以为例而太仆大困矣
　　种马　明刘大夏疏祖宗之法种马养在民间正欲孳生起俵以备边用今虽有种马之额而无种马之实
　　易马　续通考洪武初令陜西洮州河州西寜各茶马司收贮官茶每年一次差京官捧金牌信符往附近畨族将茶易马上等马每匹一百二十斤中七十斤下五十斤
　　中茶　续通考明招商中茶上引五千斤中引四千斤下引三千斤每七斤蒸晒一箆运至茶司官商对分官茶易马商茶给卖每上引仍给附茶百箆中八十下六十名曰酬劳
　　马市　明纪事本末嘉靖时仇鸾有贡马互市之请详见疆域
　　余地何罪　王世贞集罗良司理大名时燕齐之境不困赋而困养马故事养马而赋金者为牧地赋金而免马者为余地后并赋金地悉通融养马矣久之赋复如故公曰余地何罪而重困之乃更为调停蠲减焉
　　荒政
　　不罪擅发　元史王克敬除江浙行省都事畨阳大饥总管王都中出仓粟赈之行省欲罪其擅发克敬曰畨阳距此千里比待命民且死彼为仁而吾属乃不仁乎都中因得免
　　示糠饼　元史盖苖为单州判官嵗饥郡遣苖至户部请赈部难之苖伏中书堂下出糠饼以示曰济寜民率食此况不得食此者尤多岂可坐视不救因泣下时宰悟乃许赈
　　善法汉唐　续通考元立义仓于乡社又置常平于路府使饥不损民丰不伤农可谓善法汉唐者矣
　　廪给流移　明通纪宣宗时山西民饥流移至南阳诸郡者十余万有司捕逐死亡者多上闻之曰民饥流移岂其得已驱逐使之失所不仁甚矣其即发仓廪给之随其所至居住有捕治者罪之
　　秋赈　明蔡清集何乔新按察河南时大水民艰食旧制赈贷贫民至秋罢公曰止于秋者以秋成可仰也今秋田无收赈可已乎命如旧赈之麦熟乃止
　　识额授票　献徴录同安大饥俞大猷领赈东偏每诣一乡令民敷地而坐公徧行坐间审其饿者以药识其额就授以票使得受谷于官既不病里胥墨冐而饥民又无离乡而死者
　　济农仓　泳化编周忱巡抚江南诸郡大稔朝廷诏许以官钞平籴且劝借储峙以待赈忱承命于各县置仓分贮名曰济农仓
　　救荒令　羣书备考凡救荒洪武六年有蠲免税粮之令二十六年有先发仓廪然后奏闻之令永乐二年有星口借给之令六年有各项停徴之令景防四年有有力囚犯给米赈济之令
　　散银　明朱睦防集山东大饥议出帑银三万赈之徐有贞曰散银有弊无益饥者李贤曰天下事未尝无弊顾奉行何如耳散银有弊而不贷将听其饥死乎上以为然命增银四万两民赖以活
　　救荒录　名世类苑王庄毅巡抚江北时淮南大祲公不待奏报大发广运仓赈之近者人日饲之粥逺者量散以米流移者给米以为道食被鬻者赎其人以还择医四十人空庾四十楹处流民之病者其死者给以棺为丛冡葬之或述公行事为救荒录传世
　　籴以升斗　玉堂丛话京师饥陈俊奉勅发太仓粟百万减价粜之有乗时射利者俊请凡籴以升斗计满一石者闭不与由是饥者获济
　　救荒平政　明杨继盛集京师有舍米饭及减价卖米之惠人皆闻风而来而又鲜有实惠每至冻饿以死夫救荒自有均平之政若令各处抚按作急赈济然后给示谕之使各归乡里又将所舍之米预支二三十日以为囘家之费则穷民有乡井饱食之乐京师无死亡道路之惨矣
　　移转籴　明朱坤集茅坤补丹徒令时旱饥徐沛间稍登而闭籴公移诸司词多剀切遂得弛禁于是搜库金五千两并导富民出赀收籴于稔乡归而出粜价踊者平矣
　　救荒本草　献徴录周定王以庶草多可佐饥乃购诸野人得四百余种植圃中躬自辨别察其成熟绘图而注疏之作救荒本草四卷
　　发赈旁县　献徴录梁泂奉命赈徐州时萧砀二县亦饥泂欲赈之有司以未有命沮泂泂曰民皆王民可坐视其死耶有罪吾自任之遂发粟赈济事闻太宗嘉之
　　籴粮贮仓　续通考正统时杨士竒言太祖备荒有制郡县悉出官钞籴粮贮仓以时散敛嵗久滋弊谷尽仓毁请京官往督之五年敕立预备仓发所在库银籴粮贮焉
　　赎锾籴谷　续通考嘉靖时许纉言郡县赎锾引税多干没宜令籴谷备赈从之
　　刑法
　　循金律　元史元兴其初未有法守百官断理狱讼循用金律颇伤严刻
　　用七　元经世大典五刑自七下至一百七数用七者考之元以前断狱皆用成数大徳中刑部尚书王约言国家用刑寛恕笞杖十减其三故笞十减为七今之杖一百者宜止九十七不当又加十也议者惮于变更其事遂寝
　　误杀罚铜　元史济阳县有牧童持铁连击野雀误杀同牧者系狱数嵗达尔玛曰小儿实无杀人意难以定罪罚铜而遣之
　　身被五刑　元通鉴曺伯启言五刑者刑异五等今黥杖徒役于千里之外百无一生还者是一人身被五刑也法当改
　　焚狱具　元史富珠哩翀往淮东覈宪司官声时宪臣尚刑多置狱具翀曰国家所以立风纪将肃清天下初不尚刑也取其狱具焚之
　　绳索法　元典章王仪为刑部侍郎能以一绳缚囚令其徧身痛楚稍重则四肢断裂号王侍郎绳索法
　　赃吏治丧　元纲鉴顺帝时有议赃吏遭丧不许归葬须竟其狱者右司郎中成遵曰恶人固可怒然与人伦孰重议遂寝
　　赎俸　泳化编洪武中工部尚书坐法当笞太祖曰六卿不宜以细故辱命以俸赎罪后百官有过皆许赎俸葢始此
　　审驳成卷　吾学编王恭毅任两法司及畿籓多所平反诸所审驳防文切理伦要简畅转相传录类成卷籍至今法司行之
　　八字五服　续通考明律以名例摄科条以八字括词议以五服参情法以墨湼识盗窃凡死刑并谳上巳乃听决
　　焚防定书　续通考宣徳时王恕言近日书坊刋大明律后有防定见行律一百八条皆轻重失伦不可行于天下法司防议自后断罪悉依大明律并奏准现行事例不得用会定律条仍行书坊即将刻本烧毁
　　抱案听读　明周忱墓志文襄欲活一死狱而无路形于忧叹使吏抱成案读之至数万言背手立听至一处忽然防头喜曰幸有此可生遂出其人
　　折狱缘文　明文徴明集薛君采折狱详明所当必允缘餙以文条例灿然一时法家咸推之
　　枷锁香　杨继盛朝审口吟诗风吹枷锁满城香簇簇争看员外郎
　　廷杖　明伍袁萃集自古言官无杖辱者国初间有之然皆不去衣重绵裹受汪直用事或教之曰言官不怕贬只怕杖耳于是始去衣痛惩后宰执亦效尤而毙杖下者多矣
　　重氊叠帊　嘉靖注畧林俊言古者挞人于朝辱之而已成化初廷杖容令重氊叠帊至刘瑾始啓觧衣之端酿成挞死之惨非祖宗仁厚之意
　　胡蓝狱　明纪事本末太祖时胡惟庸之狱僚属党与被诛者凡万五千人蓝玉之狱坐党论死者可二万人
　　蔓抄　王鏊集景清醢上昼寝梦清入绕殿追之曰清犹能为厉耶命籍其乡转相攀染至数百千人谓之蔓抄明曾朝节方正学祠诗蔓抄虽毒遗文百世传
　　鸩血染衣　泳化编太祖用法过严一时仕者多以鸩血染衣带一有捕命即吮带死每早朝即与妻子泣诀至暮则相庆更生
　　二字狱　明纪事本末英宗复辟徐有贞嗾言官以迎立外籓议劾王文并诬于谦下狱勘之无騐法司阿石亨軰乃以意欲二字成狱
　　犯圣经　嘉靖注畧杨继盛论严嵩刑部受嵩指论绞或问郎曰继盛绞犯何律曰不犯律犯圣经耳直而无礼则绞也满朝传为美谈
　　遣缇骑　天啓注畧许显纯勘问汪文言受魏忠贤指罗织杨涟左光斗魏大中诸人于是内传防遣缇骑逮之明纪事本末御史杨仁愿言臣子获罪但勅抚按槛车送诣未为不可缇骑一遣为害实深
　　用比律　文徴明集吴愈为比部郎内库遗火事连中司坐死者数人公具狱以比请尚书言情罪既得奚比为公曰法如是不可逾也狱上当谳者称善曰此所坐非正律宜以比言卒改用比律奏之
　　焚燬非刑　明通纪庄烈帝元年诏曰非法非刑惨毒异常岂盛世所宜有今遵高皇帝勅概从焚燬
　　贿赂
　　羊羔利　元史时州县多贷回鹘贾银以偿官息动累数倍名羊羔利至奴其妻子犹不足楚材奏令本利相侔而止民所负者官代偿之
　　棒头血　杨维桢集四溪吏某积金若干盛以巨木柜妻曰此非金柜乃血柜耳吏问故曰棒头旧血渐新血柜里黄金压白金柜非血乎
　　四髙会　弇州史料严世蕃积赀满百万辄置酒一髙会其后四髙会矣而干没不止
　　以钱偿　明纪给事韩一良言今之世何处非用钱之地何官非爱钱之人向以钱进安得不以钱偿臣起家县官居言路知县令行贿之首而给事纳贿之魁今但咎守令之不亷然守令亦安得亷乎
　　黄白米　明史藁宦者李广死于其家得路籍多文武大臣名餽黄白米各千百石帝曰广食几何家亦甚隘岂能容是左右曰黄米者金白米者银也帝怒下法司究交结广者
　　京债　明纪事本末刘瑾用事诸司官朝觐者各敛银赂之多贷于京师富豪复任日取官库赔偿名曰京债
　　古器货赂　明王穉登集往时吴中古器物视今价不能一二今读邸中书若某人为御史则曰以某器进某人为监司则曰以某图入是古钟鼎金石图书为金钱货赂矣
　　扫钱　明季遗闻福籓称制江南马士英借徴饷名卖官鬻爵时人语曰扫尽江南钱填塞马家口
　　书帕长安　明赵南星疏司选者每遇退朝羣遮留讲陞讲调至署则公书私书阗户盈几所谓面皮世界书帕长安也
　　戏双陆　元史哈玛尔宁宗乳母之子顺帝深眷之官侍御史尝与帝双陆为戱又宻进西天僧以运气术媚帝帝习为之号演揲儿法
　　以言利进　元纲鉴卢世荣初以言利进太子深非之曰财非天降安能嵗取赢乎后伏诛
　　佞幸
　　折栁鼓噪　明通纪成祖宠任纪纲既久端午帝与羣臣射栁纲属镇抚厐瑛曰我故射不中若折栁鼓噪以觇众瑛如其言无敢纠者纲喜曰是无能难我矣遂谋不轨
　　臣安进　皇甫庸纪畧宪宗崩宫中得疏一箧皆房中术也纸尾悉署臣安进太监懐恩袖至阁下示安曰是大臣所为乎安惭汗不能出一语案万安时为大学士
　　遣校侦事　明史藁天顺时逯杲大幸遣校尉侦事凡四方大吏及富家多进伎乐货贿以祈免亲籓郡王亦然无贿者輙执送于是天下朝觐官大半罹罪
　　学五雷法　明纪事本末宪宗好方术李孜省乃学五雷法厚结中官以符箓进赐金冠法印至擢礼部侍郎掌通政
　　大小丞相　杨继盛疏嵩以臣而弄君之权世蕃复以子而弄父之柄京师有大丞相小丞相之謡
　　枕卧　明史藁钱寜得幸赐国姓为义子其名刺自称皇庶子帝在豹房常醉枕寜卧百官朝至晡莫得帝起居宻伺寜寜来则知驾将出矣
　　炼秋石　献徴录顾可学以进士官叅议家居十年瞷上好长生重贿相嵩自言能炼秋石服食却老遂得进用累擢至礼部尚书然惟带空衔支俸不与闻公事
　　兼公孤　弇山堂集陆炳以乳媪子得幸势倾天下累加太保兼少傅掌锦衣如旧故事三公无兼三孤者仅于炳见之
　　四字諡　嘉靖注畧邵元节入京大加宠信后拜礼部尚书死时帝为出涕赐少师葬用伯爵礼礼官拟諡荣靖不称防又拟文康帝遂兼用之互见道士
　　权奄
　　释奠风异　元通鉴武宗遣宦者李邦寜释奠于孔子方行礼忽大风起殿上及两庑烛尽灭烛台底銕鐏入地尺许无不防者邦寜惭悔累日
　　失铁牌　献徴录太祖置铁牌髙三尺上铸内臣不得干预政事八字在宫门内王振恶之一夕忽失牌所在
　　西厰　明纪事本末宪宗命太监汪直诇刺外事遂置西厰初永乐中因僇建文诸臣设东厰主刺奸至是名西厰以别之明商辂集去嵗有妖物出自西北绕城伤人当时人言必有应騐及妖怪方息遂立西厰一如妖物害人之时若不除革祸卒难消
　　呼先生　王鏊纪闻王振之横天子亦以先生呼之三殿初成宴百官故事宦官虽贵宠不与上乃使人视王先生何为振方大怒曰周公辅成王我独不可一坐乎使以复命乃命振由东华中门出使百官振拜振始恱
　　两帝　疏议辑畧刘瑾肆恶四川巡抚林见素上疏以为今日近而京师逺而天下皆有两皇帝之謡曰朱皇帝刘皇帝又曰坐皇帝立皇帝
　　入觐投册　明纪事本末庄烈帝时总理太监张彛宪请入觐官投册以隆体统许之佥事袁继咸上言诸臣未觐天子之光先拜内臣之座士大夫尚得有亷耻乎
　　老伴来　明陆釴漫记宦官覃吉识大体通书史辅导东宫之功为多东宫尝念髙王经而吉适至骇曰老伴来矣即以孝经自携吉跪曰主得无念经乎曰否吾才读孝经耳其见畏如此
　　垂手小扶　王世贞觚不觚录冯珰势张甚固安武清以长乐尊父见之亦叩头惟谨冯少屈膝荅之曰皇亲免礼而已若驸马叩头则垂手小扶之耳
　　笞寄尚书　嘉靖注畧太监崔文奴横索民钱刑部鞠之文请防移讯锦衣尚书林俊不与文劾俊抗防即收捕告人捶之叱曰此笞寄与尚书
　　内臣总兵　明纪事本末英宗使太监曺吉祥监定西侯军号都督多选降丁骑射以从此内臣总兵之始
　　呼士录书　吴中故语成化时太监王敬以采药材书籍至江南横暴尤甚呼士子录书至千余卷或不如意则出梵经使钞之得赂而止方近秋试复以纸牌召集诸生于是有三学骂王敬一事
　　刻沉香　明纪事本末英宗复辟悔杀王振乃刻沉香木为振形葬之祀智化寺焉
　　厰臣并防　天啓注畧时有防称朕与厰臣轸念云云嗣后圣谕皆上与厰臣并称而不名
　　蟒玉趋随　明杨涟疏魏忠贤进香涿州铁骑之簇拥如云蟒玉之趋随耀日警跸传呼清尘垫道
　　富贵自在　明纪事本末闯贼薄彰义门太监杜勲缒城上入见大内张皇贼势语守珰辈曰吾党富贵自在也
　　秉笔尊　明周宗建感事诗宫禁髙皇诰尚存只今秉笔自言尊




　　元明事类钞卷七
<子部,杂家类,杂纂之属,元明事类钞>
　　钦定四库全书
　　元明事类钞卷八
　　监察御史姚之骃撰
　　官品门【一】
　　内阁
　　十八入相　元明善集安同年十八入相荐用端良职任汉士天子嘉之曰安同为相朕寝乃熟元名臣事畧安童十八登庸在相位前后二十年海内号为极治案元史俱作安童
　　花马平章　元史布延特穆尔持身亷介常乗花马时称花马儿平章
　　为百姓哭　元通鉴耶律楚材为相每陈民生休戚辞色恳切太宗尝曰汝又欲为百姓哭耶楚材尝言兴一利不若除一害生一事不若减一事
　　元德上辅　元史巴延求解政柄三宫勉留诏为大丞相加号元德上辅辍耕録巴延所署官衔计二百四十六字曰元德上辅云云
　　自毁其稿　元史类编李文忠孟三入中书退居一室萧然如布衣凡献纳谋议常自毁其稿家无存者
　　给皮服　元通鉴京师苦寒有丐诉丞相马前丞相索皮服予之仍覈在官皮服悉给贫民都事归旸曰宰相当广济天下此皮服几何而欲给之
　　丞相废置　明侯甸西樵野记本朝承宋元以来亦尝置丞相若汪广洋胡惟庸等俱在相位后因井油之变诛戮数千由是始置三公阁内以备顾问而丞相废革矣陈子龙集国家废中书而立阁学然久之竟如真相者近人主而操丝纶也此即东京政归台阁之意耳
　　入内阁　今言直文渊阁者入内阁预机务出纳帝命奉承规诲防检题奏拟议批答九卿奏事亦不得相关白盖既罢中书丞相此直阁者即虞揆殷衡周宰之职也
　　功名始终　明实録费宏恭慎谦抑明习国家故事能持重得大体凡三入内阁以功名始终云
　　三杨　玉堂丛话正统间文贞为西杨文敏为东杨因居第别之文定郡望每书南郡世遂称南杨西杨有相才东杨有相业南杨有相度论本朝贤相必曰三杨
　　风流儒雅　明何良俊丛説李文正当国每朝罢门生羣集其家皆海内名士谈文讲艺絶口不及势利其文章亦足领防一时风流儒雅虽前代宰相罕见其匹
　　李谋刘断　明费宷集刘文靖健晩年遭际孝庙与李公东阳谢公迁同心辅政上推心任之时人语曰李公谋刘公断谢公尤侃侃
　　荐文武才　明名臣记李贤为大学士练达政务不屑为小廉曲谨荐用耿九畴轩輗年富王竑姚防崔恭顔彪冯宗诸文武才臣皆得其用
　　学博才雄　吾学编正德时杨一清入内阁学博才雄善应变尤晓畅边事羽檄旁午一夕十疏口占指授悉中机宜
　　首相　今言设内阁自李文达领吏部尚书而彭文宪商文毅万安相继领之遂为首相故事
　　不私乡故　殿阁词林信阳进士何景明年少能诗时刘文靖在内阁人以为首相同乡必入翰林公曰此人福薄能诗何用后竟如其言自来居内阁不私乡故惟公一人
　　手折疏名　陆深集杨文贞士竒当国时有手折子书知府以上名姓懐之防中暇即展阅此与宋吕晦叔籍记人才事件谓之掌记者正同
　　虚扆总已　明杨廷和行状四月二十一日嗣君至行殿明日即位自三月十四日至是三十有八日公承虚扆总已内外晏然十六载弊政奸人皆于即位诏除之
　　视部如属　明孙鑛集高皇罢丞相以政事归六卿吏部为首故文皇委任蹇忠定犹在三杨上后三杨位益尊而继蹇者资浅因少逊焉后王文端忠肃继之职守复正自兹以还时有低昻要不甚远分宜在阁久部权始失至江陵而始自为真相视部如属也
　　首疏八事　名臣记商辂于成化二年复入阁首疏八事勤政纳谏储将材饬边备革冗员设社仓崇先圣之号以配天开入德之基以造士
　　自访一人　明岳正传英宗复辟召见文华殿既出上曰今内阁朕自访得一人乃岳正也
　　问子荐贤　明耿定向集杨溥执政其子自乡来省公公问一路守令孰贤子曰儿道出江陵其令殊不贤曰云何曰即待儿茍简甚矣乃天台范理也公黙然居数日即荐陞安陆知府
　　直庐三语　王世贞集徐文贞阶为相上辍分宜直庐以赐公于是公始为政书三语悬之朝房壁曰以威福还主上以政务还诸司以用舍刑赏还公论
　　直穷慕古　名臣记大学士薛瑄卒刘定之请从祀孔庙言公直穷慕古谈道淑徒进无附丽退不慕恋
　　多平反　献徴録仁宗时金幼孜为武英殿大学士当时法司论死罪多寃帝命临决必三学士防谳幼孜知律例多平反
　　老儒读书　献实邱濬宏治中入内阁上时政疏凡十余万言帝知濬老儒读书事上辄允
　　六载拜相　王世贞集张文忠孚敬在公车最久而其成进士仅六载而拜相天子之所以礼信之者自明兴无两
　　封还手谕　明史藁郑贵妃不欲福王之国沮挠万端以明年太后七十寿宜留庆贺帝令内阁宣谕廷臣叶向高留弗宣帝又遣中使促之向高反覆上言封还手谕帝不得已从之
　　父子宰辅　明史藁陈于陛大学士以勤子也终明世父子为宰辅者惟南充陈氏世以比汉韦平
　　梦二祖　明王锡爵集李文定春芳少时梦与百神游于钧天广乐二祖御而引之曰大事付汝又一夕梦谒英宗其相高少保取其扁授公曰而嗣我而嗣我
　　第称元辅　明纪事本末张居正为相刚愎自用至章疏不敢斥名第称元辅始誉以伊周渐进以五臣居正亦恬然居之至有以舜亦以命禹题试士者当时目为劝进
　　外僚入阁　明史藁庄烈帝将增置阁臣以翰林不习世务思用他官参之召廷臣数十人各授一疏令拟防遂擢张至发入阁自世宗朝许瓒后外僚入阁自至发始
　　林下九相　王世贞明盛事记万厯元年少傅李本太子太保严讷少师徐阶李春芳太师高拱少傅郭朴陈以勤少保殷士儋太子太保赵贞吉凡九人皆一品腰玉逍遥林下此亦前代所未见者
　　南人作相　王鏊相论国朝之兴奋自南服一时元勲皆出濠定之间其后名臣硕辅如三杨蹇夏出于南者不可缕数
　　万嵗阁老　泳化编成化时彭时以君臣悬隔为言司礼乃约云上御文华殿召见但情未洽浃不宜多言至期时方奏天变减俸二事万安遂呼万嵗彭时商辂皆同呼而退四方因传笑万嵗阁老云
　　阁中无人　万厯注畧阁中李廷机请告至一百二十三疏后叶向高复杜门阁中虚无人者五月
　　清客宰相　明纪事本末庄烈帝初年编修倪元璐屡言事大学士来宗道尝曰渠何事多言吾词林故事惟香茗耳时谓宗道清客宰相
　　争枚卜　明纪事本末时防推阁员礼部尚书温体仁讦钱谦益主试纳贿不宜枚卜上召廷臣及体仁谦益于文华殿质辨体仁言如涌泉而谦益出不意颇屈
　　阁权　今言内阁之预机务也自建文始也孤卿入内阁自王文始也内阁之领吏部亦自文始也至于今非孤卿则六卿内阁职业重于中书省体统尊于三公府而内阁之权益隆
　　吏部
　　不私乡人　元通鉴成宗时吴元珪为吏部尚书时选曹多私其乡人元珪曰此风不可长蜀党朔党宋之所由衰也自视事请谒皆谢絶
　　从吏入官　元史帝欲起傅岩为吏部尚书韩镛言吏部掌天下铨衡岩从吏入官不可详见任官
　　嵗月定资　元史仁宗时韩若愚为吏部郎中故事凡潜邸官吏不次迁转若愚请以嵗月定其资品遂着为令
　　简命特异　官制沿革洪武时革中书省使政归六部吏部分四子部曰总部后改文选曰司封后改验封曰司勲后改稽勲曰考功尚书之简命礼数特异其勲劳茂着徃徃加以三孤赠以三公
　　铨法秩然　明史藁洪武四年陈修拜吏部尚书偕侍郎李仁详考旧典叅以时宜按地剧僻为设官繁简凡庶司黜陟及课功覈实之法皆精心筹画铨法秩然
　　榜吏部壁　王世贞集徐文贞阶当迁吏部时榜于壁曰咄汝阶二十一而及第四十三而佐天官国恩厚矣何以称塞
　　揭缺　明高拱志铭徃除吏时其善地多留而不除曰养缺公曰民方无主何以留为只留以供用且以供人之用耳命选司凡有所缺悉揭诸门外使众见之
　　不受私谒　申时行集严文靖讷为吏部尚书下教诸以公事谒及攻吾阙者之待漏所毋私第吾不受私谒有郡守使人上谒公镌守三秩曰吾不爱一守以明吾志
　　革顶首　明何世守集旧时吏役实防者皆坐名拨缺多行重赂以图厚利新旧相代索顶首银至千两霍韬为吏部侍郎一概拨之痛革顶首之弊
　　朝房见客　献徴録陈有年为吏部尚书视事即止息于公署以朝房见客诸中贵闻之人人自失自是片楮不及门矣
　　不家此官　名臣记吏部阙侍郎上求老成名持法者乃以兵侍欧阳铎上辄报可铎佐吏部不携家曰吾乃敢家此官哉
　　布秧敛手　卓异记洪武间吏部尚书吴琳致仕上遣使察之潜至旁舍见一农人孤坐小几起拔稻秧徐布于田使者问曰此有吴尚书乎农人敛手曰琳是也使以状闻上益重之
　　典铨严肃　明徐阶集周用为吏部尚书自近嵗来郎中于为政专尚书至不暇有可否而侍郎以噤不语为知体郎中者其智与力俱困则尽以任吏于是铨部之政几由吏出公有举错必叅以众论吏不得为奸私故其典铨不严而肃
　　黜幽创条　吾学编成化时李裕为冢宰旧制以老疾罢软贪酷不谨四条为黜幽公谓迟钝似软偏执似酷创立才力不及一条以处之实爱惜人才之意其法迄今不变
　　子接宾客　名臣记王恕居冢宰时子承裕随任令接海内宾客籍其所长恕依而用之当时既不疑其子而海内号称公明
　　寿最高　实録上尝谓李贤曰今六部尚书庶皆得人但虑吏部王翺老尔时翺年七十八贤对曰臣闻禄命之説翺寿最高尚有十年上喜曰如此无虑
　　注地停笔　明黄佐集吏部尚书屠滽注选至恶地必停笔良久务以土俗稍宜者补之
　　嵗寒图　名世类苑正统间俞山为吏部侍郎上嘉其清慎作嵗寒图并题诗以赐之
　　注牍填牓　献徴録李裕拜冢宰每大选先二日于后堂设一木榻上书皇天鉴之与二侍郎文选司官以缺员与选人一一第资格可否注牍至期引奏填牓更无舛错而庶官得人
　　恊心为政　明何乔新集宏治初王恕为吏部尚书杨守陈与刘绍和为左右侍郎三公恊心为政凡黜陟人才杨公于其人忠邪易险侃侃言之二公知公好恶无私率皆听用故当时用舍天下皆以为当
　　书册参验　明郭正域集高文襄拱以内阁兼吏部集诸司官各授之柬曰吏部职在知人某也德某也才某也不德不才或所自见或得之何人各书诸册月终以复予慎之哉每嵗得八百余册以为参验
　　注王官　明史藁赵南星为吏部尚书鋭意澄清有给事为赀郎求盐运司即注赀郎王府而出给事于外知县石三畏夤缘行取亦置之王府时进士无为王官者南星不恤也
　　选人报缺　明胡直集杨载鸣掌铨事时曹中吏多匿善缺市贿选士有数年不得出者公乃示应选者各呈报其乡之缺官不逾月缺尽出遂无复壅滞
　　京察不狥　献实考功郎赵汝谦主京察事人谓公曰两阁下私人须先请问否则匪直损官而已公不从明日立堂上簿唱官名执议不狥
　　别疏请汰　明杨廉集凃观在考功别白贤否人以为明当考察时力与侍郎章公纶争可否既连署以上章公复别疏请汰十余人宪庙命廷臣覈之卒从观议
　　采乡评　名山藏张瀚曰铨部省各一人凡以采乡评杜诬蔑也
　　不知吏部　名臣记林春赴官泊淮淮守某以次谒客舟始及春供馔又薄若不知为吏部者后淮守入觐考下春时为稽勲郎白尚书以过淮事荐其亷静
　　延访人才　明史藁故事选郎悉闭门谢客黄孔昭入文选公退客至辄延见访以人才书之于册除官以其才高下配地繁简其以私干者悉拒之
　　因才授职　献徴録嘉靖朝屠楷为选郎每注选因才授职权势请托抗论不从后以久任当迁侍郎奏留之曰四五十年来无此文选云
　　掷眼纱　明诗话刘天民始谏南廵再谏大礼两笞阙下以选郎调知寿州故事京官外谪出都以眼纱自蔽时过部门选人拥其马不得前天民掷纱于地曰吾无愧于官俾汝辈见吾面目可耳
　　选郎忧喜　吴寛集黄仲昭为选郎十五年持法最慎侍郎谢铎尝称之曰在文选每见其喜则知贤者之得进见其忧则知小人之不得退十有五年始终一节
　　从他部调　明史藁时选郎缺仪制郎吴昌时欲得之周延儒力荐于帝诸臣亦称其贤遂以他部调选郎前此未有也
　　封外无职　孙鑛集成国公朱希忠卒援封王例为请时陈恭介有年为騐封郎中拒之诏下竟王焉公即日移病曰郎官职在司封封外无职今有王封而不得争复何冀乎
　　阳秋可畏　明顾璘集储文懿瓘为考功时留意人才考注臧否无不曲当一时人士竦然戒曰储君阳秋可畏
　　抽籖注缺　万厯注畧孙丕扬为吏部更定选法亲自抽籖时人嘲铨部为籖部明顾大韶竹籖传竹氏之兴盖显于禹益之世后更名籖万歴间太宰荐于朝命入吏部贰文选郎事
　　南铨　明萧士玮集南铨如退院僧日煨折脚铛罨糙米饭
　　执劵酬　吴莱诗选曹已似执劵酬皂雕一飞即掣韝玉带朱衣　沈周寄三原王冢宰诗玉带朱衣鹤明夕阳林下寄长生
　　带翰林　李东阳贺彭阁老诗吏部衔清带翰林路随仙歩转高深
　　户部
　　指蠒　姚燧集李德辉为户部尚书事无大小必决之一日书判烦劳指为之蠒
　　心计精析　元史类编杨湜心计精析为户部侍郎时用壬子旧籍定赋役之高下湜言不可因俾第其轻重人以为平
　　奏罢提举　元史至元中尚文为户部尚书奏罢怀卫竹税提举司民便之
　　十二部　吾学编明初制户部属有四曰民部曰度支曰金部曰仓部后以庶务浩繁改为十二部各令清理一布政司事二十九年又改十二部为十二清吏司
　　公毋署名　献徴録年富拜户部尚书钱谷防计躬任其劳事有关于利害者僚佐或难之富曰苐行之吾当其责公毋署名可也
　　告报草米　明通纪命户部侍郎刘大夏理北边粮草时粮草半属中贵子弟经营以致缺乏大夏日夕讲究得其要领揭榜云某仓场缺几千石每石给官价若干官民客商但愿告报者米自十石以上草自百束以上皆准告虽中贵子弟不禁也不两月公有余积民有余财盖徃时来告粮百千石草十万束方准故中贵子弟相争为市耳
　　袖小帖　泳化编夏原吉为户部尚书每天下钱粮之数悉书小帖于袖暇即按阅
　　天眼开　明崔后渠杂识诏还梁健庵材司徒途人马子相语曰今天眼开故囘梁爷
　　请停取买　明纪编年隆庆时刘体干为户部尚书凡内降取买金玉之类每执持不行尝上疏请停取买疏至文思房不肯进体干仍令赍上内阁请体干面谕不必上本体干遂致仕
　　乘一骡去　明纪事本末户部尚书韩文为刘瑾所厄而罢即日乘一骡宿野店而去
　　课多考下　李东阳集周文端经为户部尚书每委官监税必谕以爱节民力凡课入多者则与下考
　　呼李戅　献徴録宣德中李新任户部侍郎上常呼李戅而不名其见重如此
　　笔如嵌金　明彭韶集陈俊为户部侍郎随时裁决悬合事宜部属相谓诸文移稿有陈公笔如嵌金然其重之如此
　　张板知名　名山藏徃年南京刍粟委之宪臣及张鳯改南户部侍郎特勅鳯兼督盖以出纳严慎故时人以其执法号为张板朝廷亦知其名
　　名堂后乐　名臣记南户部尚书黄福公正亷恕素孚于人忧国之心始终不渝尝以范希文语名其退食之堂曰后乐以见其志
　　食止柿饼　献徴録刘玑为户部尚书未制绯冬月朝防公卿皆绯纻玑独绛纱直至郊赐始制服日至部视事过午堂食止柿饼四枚茶一盂耳
　　响应无遗　解缙集户部侍郎郁新每奏事廷中玉音顾问天下地理隂阳户口漕运之数民间利害无巨细皆响应无遗谬
　　得十二人　京学志梁端肃材为司徒上念吏治厖杂特命公行考察所汰者数百人人心大服又大狱久不决者四事上命兼司冦谳之居数日尽得其情上喜曰得尚书十二人如材者朕可无忧矣
　　士得宿饱　明史藁郑三俊起南京户部尚书南粮嵗额八十二万有竒积逋至数百万三俊初至时仓库不足一月饷乃力祛宿屡与兵部争虚冒久之士得宿饱
　　尽令入署　明史藁户部十三司自宏治来以公署隘惟郎中一人治事员外郎主事止除官日一赴而已王国光为尚书尽令入署职务得修
　　立输贾法　明邵宝集畿内诸仓有饷马菽久腐且弃或扺数给军徃徃生怨陆广为山西司主事立输贾法平籴直给有备无坏且省道理费以备荒赈疏上行之
　　属京府　杨廷和集侯观为户部郎尚书周文端器之云南司缺荐公调补盖云南司属京府事倍他司故也部中章奏多以委之
　　不给公廪　献徴録户部员外郎张昕一以养民为心恒念先人所遗幸有余自为主事即辞禄虽奉使在外不给公廪餽遗一无所取
　　司农倚重　献实世宗时邹守愚歴户部郎中议行平粜法奏发帑金赈全陜饥劾中贵冒刍茭与为逋逃主者诸所持论谔谔不阿司农氏倚重焉
　　减珰息　明史藁曹珖授户部主事督皇城四门仓卫军贷羣珰子钱偿以月饷军不支饷者三年珖命减息珰大哗珖曰并私券奏闻听上处分耳羣珰请如命军困稍苏
　　汉命周余　明俞安期送路司农考绩诗仙吏度支犹汉日黎民苦旱似周余
　　礼部
　　不视众　元通鉴库库拜礼部尚书故事大乐教坊本部遇公防众伎杂陈库库端坐不一视僚佐以下皆肃然
　　亲书官阶　元史至大中郭贯除礼部尚书帝亲书其官阶曰嘉议大夫以授有司
　　如古图畵　元史类编文宗视郊时张起岩为礼部尚书充大礼使导帝陟降歩武有节百姓望之如古图畵中所覩帝甚嘉之赐赉优渥
　　申卷班令　元史曹元用为礼部尚书及大朝防为纠仪官申卷班之令俾以序退无争门而出之扰行之
　　自翰林擢　续文献通考国家稽古右文敷典察伦类非道艺德行具备者莫称兹任故成宏以来率以翰林为之登公孤任辅导皆必由此明史藁礼部长不由翰林者席书以言大礼故由他曹选万士和亦先歴其部侍郎惟徐学谟则以刑侍径拜张居正之力也
　　不奉封册　明王锜寓圃杂记宣庙时胡濙为大宗伯宫中屡有封册必先命于公或有不当必奏曰臣掌天下大礼一不合宜遗讥万世臣不敢奉诏上亦为之中止
　　关系礼仪　明霍韬行实公为南京礼部尚书诸施为建白若拜牌更十二拜之礼制帛严导送之仪拟差小九卿之进笺议革小京堂之用轿察百职事之拜孝陵劾刘监丞之冲仪仗皆关系礼仪之大者
　　风化为务　明赵永集李文康时长礼部首以风化为务京师节日城西诸刹假礼佛邀男妇出游公以为狎昵薄俗奏止之
　　十知贡举　明盛事记胡忠安濙在礼部自宣德丁未至景泰甲戌凡十为防试知贡举官
　　奏请専对　名臣记太宗时吕震为礼部尚书每朝时奏请他尚书皆执副本以备遗忘又与左右更进迭奏时震兼户兵二部奏牍之多数倍震皆自専对未尝有误
　　天选侍郎　献实天顺时礼部侍郎缺时有结权贵圗进者上不许密访得李绍甚喜曰朕知其人久矣召吏部陞绍公卿往贺尚书王皥举酒酬曰天选侍郎也
　　侍郎雨　泳化编礼部侍郎王英遣祀南镇时久旱英至绍兴即大雨四野沾足人皆曰此侍郎雨也又详见雨
　　了无供具　名山蔵吾绅拜少宗伯衣冠毕贺而一室萧然了无供具有诮之者曰拜官不祀先防客乎绅笑唯而已
　　方术尚书　嘉靖注畧陶仲文起筦库以符水噀剑絶宫中妖太子患痘祷之而瘥帝深宠异仕至礼部尚书加少保
　　却様茶　明顾清集精膳司主天下贡茶至者必先呈様様者其名实则以私餽唐贞为郎中饬门者正供外无得入流风一清
　　临轩试诗　献徴録林鸿擢膳部员外郎太祖临轩试龙池春晓孤鴈二诗一日名动京师
　　辨安南表　宋濓集安南来贡主客曹已受其表曽鲁为祠部主事取其副览之其王乃陈叔明公曰前王陈日熞今骤更名必有以也白尚书诘之果簒位者托修贡以觇朝廷之意上闻之乃却贡不受
　　毁淫寺　明屠应埈集兄应埙迁祠祭郎中人有建议毁京师诸淫寺事下部议议者多幻惑兄一夕发檄遍京师尽毁诸寺无复艰虑
　　订读书约　孙鑛集蒋劝能为精膳司员外余亦备员主客是时署中多知名士共订读书约欲兼通今古先读经济録吾学编次乃读左氏传班范诸史今书日一卷古书半之各以意加评防十日为期公退后共携所读来直共相辨论
　　知贡焚香　明张以宁贺礼部王尚书诗知贡春题榜焚香昼鎻防为公植桃李报国蓄参苓
　　兵部
　　增驿钞　元史兵部总天下诸驿时使客之费十倍强取于民赵孟頫授兵部郎中请于中书增钞给之
　　蹇驴赴戍　名臣纪刘大夏以兵部尚书发戍策一蹇驴赴戍所披甲持鋭与诸卒无异
　　不论首功　明史藁王琼为兵部尚书时四方盗起将士率以首功进秩琼言此嬴秦弊政行之边方犹可未有内地而论首功者今江西四川妄杀平民千万纵贼滋蔓贻祸实深自后惟以荡平为功不计首级从之
　　真司马　王世贞集英庙北狩时于公谦称真司马叶公盛称真夕垣
　　防中手册　献徴録上尝召兵部尚书齐泰问边将姓名泰歴数无遗又问诸图籍泰出防中手册以进简要详宻上大竒之
　　不与管钥　明书武皇南廵江彬欲为乱一日遣校索南京九门管钥甚急督府莫能难问兵部尚书乔宇宇曰守备者所以备非常城门管钥孰敢取亦孰敢与乎虽天子诏无听可也事得寝
　　屹立无怍　野记王继改南大司马时中贵李广以左道见宠大臣竞以贿结广败科道劾交通之大臣上宥之翊日早朝空班谢罪惟公与钧阳马公弗预垂绅屹立了无怍色
　　可属大事　名山藏兵部尚书戴金首陈安攘大计十二事上省览嘉悦谓戴尚书可属大事命斟酌举行
　　献三经　名臣记胡世宁前谪辽东熟知京东一带利病及起兵部侍郎进备边二十五事复忧时献三经讲义辞多中羣忌
　　一日剖决　献徴録杨博再起兵部尚书署事者以公将至案牍皆谦让未敢判丛积多至数十公至一日尽剖决无留滞者
　　两熊夹马　明通纪熊翀为兵部侍郎时大司马马文贞公名焰然而侍郎有左熊右熊公为左熊京辇有两熊夹一马天下太平之谣
　　余羡治船　吾学编武库司故所风马船千余以备上供物每船敝辄衞校士自补破产者相望王积为郎中时言于朝以武库余羡治船不累衞校士
　　武选得人　献徴録陈恺任武选久武选固剧司怨丛势轧恺一意奉公杜门自守一时称得人大司马钧阳马公谓可备方岳之任
　　裁贡船　泳化编正德中臧应奎授南职方司时中官以进贡多索船利私载縻金害民奎悉裁省
　　条论互市　王世贞集杨继盛为兵部员外郎时仇鸾骄且畏敌请于二边互市市马公上疏条论其十不可五谬遂贬狄道典史
　　匿籍　泳化编朝廷欲使人于西洋求宝玩命兵部查王三保至西洋时水程尚书使都吏检旧案时刘大夏为主事先入检之匿其籍遂不得后私语尚书曰三保下西洋时所费钱粮数十万军民死者万计旧案虽在何足究其有无耶
　　恤马户　明陈所蕴集留都故有买马户供骑士用所市马必由兵垣及守备以次传阅皆横索钱不则驳不中选陶大年为驾部郎白大司马自驾部一验肥瘠即付领骑又檄管操人同阅以杜军人口嵗省马户若干缗
　　竟日坐署　明于慎行集武选掌天下军职图籍充栋郎不能一一阅曹椽以其间受赇上下之李学诗为郎每逢选月即谢絶人事竟日坐署中校其功阅即有秋毫之奸无不烛照
　　绘九边图　明顾梦圭集周鳯鸣为职方尝绘九边图以献欲上知边隅要害本兵李公每语人曰职方得周郎吾可坐啸矣乂献徴録载郑晓撰次九边图志三十卷
　　单骑出关　明史藁袁崇焕为职方主事广宁师溃廷议扼山海关崇焕即单骑出阅关外部中惊失袁主事家人亦不知所徃已还朝具言形势且自任一人可守遂使监关外军
　　职方贱　明季遗闻福藩称制南京马士英阮大铖等用事一时幸进者众京中为之语曰职方贱如狗都督满街走
　　洗诸司马　水东日记刘洗马定之朝遇王伟兵侍王戯之曰吾太仆马多洗马须一一洗之刘应声曰何止太仆也诸司马不洁我固当洗之耳
　　储养本兵　高拱集兵乃专门之学非人人可能者宜养之有素臣谓储养本兵大臣即当自兵部司属始宜特高其选以有智谋才力者充之使其专官于此而又优其陞格焉
　　刑部
　　何必强壮　元史阿噜台为平章议刑部尚书宰职有所举者或曰此人柔软非刑部可用阿噜台曰庙堂即今选刽子耶何必求强壮之人
　　不责稽迟　元通鉴仁宗朝以吏多滞事责曹按不如程谢让曰刑狱非钱谷铨选之比寛以嵗月犹恐失实岂可律以常法由是刑曹独得不责稽迟从让言也
　　辨赦前　元史丞相特们徳尔专政一日召刑曹官属问曰西僧讼某之罪何久不治众莫敢对时曹伯启为侍郎从容言曰犯在赦前丞相虽怒莫之夺也
　　四科　歴代沿革洪武时于刑部中分十二部各清理一布政司刑名事每部仍分宪部比部司门部都官部四科以领其事
　　笔不忍下　明通纪夏原吉为刑部尚书尝夜阅文书抚案叹息欲下而止者再夫人问之吉曰适所批者嵗终大辟奏也吾笔一下生死决矣是以惨沮而不忍下也
　　簿籍无名　笔麈万厯初籍没冯珰阅其簿籍大臣皆有问遗惟无司冦严公清名上甚重之内中因呼为严青天未几拜太宰
　　牒付司城　明汪道昆集闻渊迁南刑部尚书南京讼故烦晨持牒者数百公曰守备中官受告宻侵刑部权释此不问顾独下行有司事乎自今民间大事必由通政司达刑部其余一切付司城
　　作期无轩　献徴録刑部尚书周雍初迁即作期无轩以自警
　　书名御屏　明曽同亨集陆光祖为大司冦时上尝列公名于御屏间下书清正二字后改吏部实出上意
　　奏定条例　吴寛集刑部尚书臼昻以律为万世之法条例为一时之宜今吏得为奸皆条例繁冗之故因详定为若千条奏上颁行而奸弊始少
　　以徃牍决　何乔新集陆瑜简为刑部尚书英庙语左右曰刑部得人矣公久居法曹练达国家典故凡有大狱下不能决者质于公则曰某时某所犯类此退索徃牍阅之年时无少差
　　与属讲律　献徴録陈璋之为刑部侍郎也日以律法与诸属讲明故一时多以刑名著闻
　　无路可通　名臣记刑部狱词既经侍郎详定尚书多不覆视惟死罪始自裁决杨志学迁刑部尚书自笞以上皆亲览请托不行人皆曰杨公无路可通也
　　外翰林　客燕杂记嘉靖间李攀龙王世贞辈俱官西曹相聚论诗建白云楼榜诸君诗人目刑部为外翰林
　　何铁而　本朝朱彛尊明诗综传永乐中仁和何滪官刑曹郎持法不避贵势京师语曰无纵诞避何铁面
　　杀猪享囚　四部稿王守仁为刑部主事当直狱嵗行尽而故尚书侍郎家畜猪饲以囚食甚腯守仁悉杀以享狱卒及囚莫能诘也
　　辨诈囚　明李濓集赵羾为刑部郎时一人犯大辟死狱中出其尸实闭气诈死也越四十年公为司冦其人复犯法公一见呼其姓名曰汝非曩死狱中者耶讯之伏辜人以为神
　　胜百辈　献徴録洪武中詹鼎为刑部郎中刑郎僚佐未完有司请除吏丞相曰刑部有詹鼎在胜百軰其见重如此
　　治锦衣　献实锦衣衞广东司其官校多恣横法司每优容之何乔新为员外郎时有犯辄捕治不贷官校皆悚惧无犯
　　关门郎中　泳化编刑部郎朱恩逊志吏事不通问谒有关门朱郎中之称至闻于孝皇
　　治律如经　王锡爵集王樵为刑部郎治律如经生治经字比句栉贯串折衷有手纂读律私笺法家不能难也
　　有着辄属　王世贞集李于鳞官刑部曹事寖剧守文法无害而其业日益进大司冦有著作辄以属于鳞借借公卿间
　　自署疏尾　明袁洪愈集相嵩之欲杀杨忠愍也授指侍郎案以诈传亲王令防时史朝宾为刑部郎论辨终日无如之何乃自署疏尾有杨继盛语虽诖误心实无他惟陛下悯其愚狂以全好生等语嵩怒乃降职调外
　　一官易命　明史藁顾大章为刑部员外时辽阳逻奸细论死絶无左騐者二百余人未死者仅四之一大章曰以一身易五十人命且甘之况一官乎即言于尚书防谳系三人余悉移大理释放
　　赭衣啼　明通纪南京狱官孙一谦于狱囚甚有恩囚米旧日一升率为狱卒盗去公手一秤秤米计饭按籍分给囚衣敝为浣濯补缀终其官囚无冻饿凌虐死者王世贞赠孙狱官诗青衫白马帝城西祖道无人日欲低独有苦卢方亩地赭衣犹作数行啼
　　生地狱　涌幢小品闽人苏梦为狱官禁狱卒患苦诸囚又恐其夜虐莫知也则监置一锣令曰有虐囚者同监鸣此其他抚恤法甚备郎中沈珖指狱户语曰此生地狱也
　　掌三法司　献徴録杨茂元授刑部主事练习法比大司冦器之部政有干三法司者悉令兼理人谓之掌三法司盖慎选也
　　工部
　　息民力　元史成宗时连年水旱五谷不登工部尚书吴元珪言春秋之义以养民为本凡用民力者必书葢民力息而生养遂
　　丞相怒我　元史类编唐仁祖迁工部尚书丞相欲重困之考织课稍缓遽命吏徃督且促其期仁祖召诸署长谕曰丞相怒在我尔等勿惧众皆感激昼夜倍其功期未及而办
　　不治鹰食　元史阿哈玛特使鹰监奏工部不给鹰食鹰且瘦死帝促召治之时董文用为工部侍郎帝望见文用入曰此岂为尔治鹰食者置不问
　　赐绣囊　名山藏毛伯温为工部尚书以意制八轮车上闻之喜赐绣囊银勺各一详见车
　　治决河　献徴録景泰中赵荣迁工部侍郎张秋河决命董治之卒复故道
　　不虚让　名臣记杜铭迁大司空故事拜尚书者率上疏礼辞公曰事君贵诚虚让非礼也独不辞
　　请酌缓急　献徴録时大工并兴漏巵干没百出张润为工部尚书躬勤省阅百弊尽祛乃请酌缓急为先后上纳之
　　均羣匠　献实孙需为南工部尚书先是诸营建给领料价悉匠魁専之部或与为市故羣匠无所得而工不可完需令匠魁及羣匠同领而均分之称便如出一口
　　冬曹大臣　泳化编陆杰晋工部侍郎御札谕问称冬曹大臣而不名
　　马前双　明説听工部居六曹后仕进者泠局视之嘉靖间兴大工添设郎官数倍营缮司尤盛或得骤陞京堂亦有先赐四品服者人始慕之而为语云马前双马后方督工郎双者棍方者杌也
　　题诗驿亭　献徴録屠勲授都水主事分司清江浦督修运舟持亷秉公百度具举有题诗驿亭以美其事者
　　献玉池　泳化编工部郎陆祥多巧思尝用玉一方寸许刻镂为方池以献凡水中所有鱼龙荇藻之类皆备
　　戎器坚利　孙鑛集沈子木为虞衡主事领盔甲厰厰有中贵主之物料半侵牟公乃召工匠严谕之有不中程者辄毁弃令重治后敌猝至通州禁军出御出戎器十三万有竒皆坚利可用
　　印识　明茅瓒集虞衡司嵗収所贡缣及军仗当事者恶其滥恶辄卤渍而刀碎之输者大困吴源在司以膏硃印识缣两端以火烙印识军仗滥恶者不得行而民免于困
　　一迁自可　明纪事本末石亨以迎复功专恣工部侍郎孙宏縁亨荐得官复请以为尚书上曰且使侍郎再迁则尚书矣亨出曰一迁尚书何不可者乃待再耶
　　贰尚书　明通纪庄烈帝时工部侍郎高宏图言臣部有公署中则尚书旁列侍郎礼也内臣张彛宪奉总理两部之命俨临其上不亦辱朝廷乎臣之为侍郎也贰尚书非贰内臣也
　　诸曹郎
　　颠主事　明世説杨循吉多病好读书最不喜酬应常开卷至得意因起踔掉不休人遂呼为颠主事
　　愿就部曹　褒谈士之始进以翰林为极选竞进者率规计恐后戴公珊与华容刘公坚避不徃且曰愿就部曹习民事没没老文字窃所耻也后两公咸为名臣
　　南郎　汤显祖集南郎者仕人所谓迟回厌怠之者也然仆有私愿而特不愿去者五
　　翰林院
　　翰林中人　元史曹元用幼嗜书经目成诵为翰林编修值禋院副史缺中书奏以元用为之帝不允曰此人翰林中所不可无者
　　援笔立成　元史类编李之绍授编修姚燧欲试其才凡翰林应酬之文积十余事并以付之绍援笔立成燧曰可谓名下无虚士也
　　叹未显擢　元史虞集兼编修官仁宗尝对左右叹曰儒者皆用矣惟虞伯生未显擢耳
　　乌珠宫　瀛洲道古録元时翰林院以金乌珠第为之欧阳楚公诗翰林老屋势深雄犹是金家乌珠宫
　　六入翰林　元史欧阳元歴官四十余年六入翰林三拜承防凡宗庙朝廷雄文大册多出元手金缯上尊之赐几无虚嵗
　　万世公论　元史仁宗曰御史台是一时公论国史院是万世公论于是陞翰林史院秩从一品
　　养老地　玉堂纲鉴袁成宗曰集贤翰林乃养老之地自今诸老满秩者陞勿令辄去
　　词林　殿阁词林记洪武初建翰林院于皇城内学士而下晩朝即宿其中扁之曰词林
　　二十八宿　吾学编永乐甲申始选庶吉士得二十八人以应列宿
　　挨宿　明世説永乐时选庶常周文襄忱自陈年少乞读中秘书时人谓之挨宿明彭惠安为文襄像赞学博而邃沛乎有容二十八宿谁能右公
　　玉堂仙　彭时笔记翰林官职清务简世谓之玉堂仙好事者谓第一甲三人为天生仙余为半路修行仙以三人即除撰编余选庶吉士须教养数年而后除也
　　投献　皇甫庸纪畧宏治前凡选庶吉士必先呈所为文于内阁谓之投献后讳其名废不用
　　不屑文　内阁行实徐武功入翰林不屑以文名凡军旅行役水利之类无不讲求其法曰此孰非儒者事使朝廷一日有事用我恐学之无及矣
　　柯亭刘井　明诗话北京翰林院设玉河桥西堂后有井刘文安所凿也亭二间凡八楹柯学士所筑也至今入院者以刘井柯亭为佳话李东阳诗当时院长文安公柯亭刘井相西东
　　教如国子　明徐阶集欧阳德奉命教庶吉士曰此朝廷所厚养以需大用者不宜徒以文为也教之如国子而继之以时政之所急
　　不减年　献徴録王崇俭举进士防考选庶吉士有逹官见其诗翰者谓曰以君才学宜居上选惜年逾三十少减一二入选必矣公正色曰岂有未事君而先欺君者乎卒不减
　　伐老栁　涌幢小品杨守随掌院事院后有巨栁数章参天蔽日民之输廪米者欲曝于庭患栁隂翳之请伐其最巨者公不许作伐老栁赋示意
　　改翰院　唐顺之集昔官翰林者进士高甲与庶吉士两途今天子以为不足遂得李学诗等十一人改翰院皆取之科道与部属而学诗与余皆从吏部入
　　柯学士柏　玉堂丛话廖道南游翰林见有亭一区曰柯亭有柏二株曰柯学士柏叹曰流风遗泽令人永矢勿谖
　　独长揖　吾学编崔铣为编修时宦瑾擅权卿佐皆伏谒跪铣遇瑾史馆门独长揖瑾怒目视铣他日诸史官见又皆长揖瑾怒谓张防曰翰林后生多轻薄如崔铣尤甚
　　疏諌南巡　明通纪江晖翰林庶吉士与同馆舒芬等抗疏谏南巡廷杖几毙
　　四谏　玉堂丛话成化丁亥上以元宵张灯令侍从诸臣赋诗编修张懋庄防检讨黄仲昭上疏谏上怒杖之谪补外时称三君子先是修撰罗伦论执政起复被谪而章等继之号翰林四諌
　　积沙　明蒋一葵长安客话翰林院门左右各积有飞沙高三四尺世庙中掌院某尝令除去官僚罢谪几空未几沙还积如故或以为形势宜尔
　　久握院章　明王防集王献天顺时入翰林三十有七年先后握院章者十六年而年始五十余
　　多陟显要　明王琼双溪杂记自成以来南北史部必用翰林一人礼部非翰林出身不得陞入由是翰林人多陟显要而科道部属不得齐驱矣
　　草诰无夸　陶望龄集林偕春为编修以次草江陵诰词防体演文无所夸饰江陵不怡属令改定公曰王言适如是止也不増易一字
　　入馆徒行　明毛纪集李逊学教习庶吉士言曰学者宜甘淡泊服劳苦以为他日受大任重之地向予辈初入馆艰于置骑徒行者久之虽暑寒弗辍也今寜有是夫
　　屡建言　明通纪张元贞天顺时为编修屡建言与时宰议不合告归潜心理学名益高
　　不吊内臣　王鏊集成化中司礼监黄赐母死省寺监院无弗吊祭翰林独不徃或曰时且如此奈何陈音奋言曰堂堂翰林相率而拜内臣之门天下其谓何事遂已
　　女儿官　凡史官在禁近者皆暖暖姝姝俯躬低声涵养相体谓之女儿官孙少师承宗独不然
　　刻励古学　献徴録陈束为庶吉士与唐顺之王慎中诸人刻励为古学张桂受上殊宠朝士咸奔走束独不徃诸老憾之呼为轻薄小黄毛
　　分畨入直　万厯注畧张居正请令翰林官分畨入直应和文章或侍上清晏质问经义陈説治理如唐宋故事
　　吉士専疏　明史藁明世以庶吉士専疏建言者前惟邹智后则刘之纶刘纲并四川人
　　非三公府　明史藁宣徳七年以故鸿胪寺为翰林院落成大学士皆至掌院事钱习礼不设杨士竒溥座曰非三公府也士竒漙以闻于帝帝命具坐士竒漙乃自阁内出坐诸学士上
　　一时之厄　嘉靖注畧张璁以不由翰林骤居辅导而议礼时为词臣攻讦乃因事逐之十去六七又进阁时庶吉士不屑赴揖乃谓皆不堪教养不当出为科道于是尽补司属知县为翰林一时之厄
　　就热去寒　明诗综传明京师谚曰翰林九年就热去寒
　　七科　涌幢小品词林初授官有七科以上旁坐避马之説闻己丑焦弱侯过司成邓定宇邓辛未科焦执旧礼邓固辞曰即如俗礼所云曰七科以上葢八科也奈何仍讹至此遂得改正
　　重前辈　涌幢小品翰林最重前辈张太岳丁未进士陆平泉第辛丑盖前两科太岳柄国起平泉大宗伯从人望也而欲其速去平泉乃亟请归
　　作自罚文　焦竑集景旸为编修以不获裨补时政居恒深念作自罚一篇大意以进不得成启沃开导之益与磨研编削之功而退复不束修自励徒恬享大官之赐美服而安坐于心能自宁乎
　　三讨　泳化编王九思授检讨有名史馆中时人语曰上有三老下有三讨
　　诮无文　馆阁文字皆沿袭格套烂熟如举子程文人目为翰林体及王李之学盛行则词林又改步而从之至天下皆诮翰林为无文也
　　滞选调　文征明集蔡羽为文每一篇出人争传以为式然试輙不售以太学生赴选天官卿雅知其名曰此吾少日所闻蔡某今犹滞选调耶然限于资地奏授南翰林院孔目
　　一见相契　献征录何良俊偃蹇场屋当事者重其才名授翰院孔目赵文肃公来视院篆一见相契后王谕徳维贞至亦如之每出游必挟与俱
　　持节　元王逢诗况有翰林持使节宪郎应得效驰驱自注翰林指欧阳学士时除闽使
　　教习师　王世贞送韩宗伯召兼翰学教习庶吉士诗为开东阁翘材馆劳借良师贡玉堂
　　春帖分裁　袁桷翰林故事诗春帖分裁阁分多宫娥争餽缬绡罗青绡茶饼银盘送幡胜新题墨旋磨
　　十洲仙　程敏政玉堂散直图诗奎文上应图书府挿架连籖照今古同游恐是十洲仙下界纷纷半尘土



　　元明事类钞卷八
<子部,杂家类,杂纂之属,元明事类钞>
　　钦定四库全书
　　元明事类钞卷九
　　监察御史姚之骃撰
　　官品门【二】
　　学士
　　代署御名　马祖常集元明善为学士英宗亲祼太室礼官进祝册奏请署御名上命代署者三眷遇褒优近世无有
　　典国史　元通鉴仁宗时以赵孟頫为翰林学士承防有言国史不宜令孟頫典帝曰子昻世祖所简抜朕置之馆阁史典述作传之后世何呶呶也
　　养老尊贤　元史类编汪泽民预修三史书成迁集贤直学士未两月移书告老大学士曰集贤翰林实养老尊贤之地愿少留以副上意泽民竟致仕而去
　　润笔资　元史富珠哩翀从幸上都奉撰碑文称防帝曰候朕还大都当还汝润笔资也迁集贤直学士
　　植立斯文　元史类编宋本元统中转集贤直学士性高伉不屈然以植立斯文自任知贡举满百人额为读卷官増一甲为三人
　　练习典故　元史王构学问该博练习台阁典故凡諡册之文皆所裁定朝廷每有大议必咨访焉荐引寒士数十人后皆有名终翰林学士承防
　　书置禁中　玉堂纲鉴耶律希亮武宗时特除翰林学士承防兼修国史希亮以职在史官乃类次世祖嘉言善行以进英宗取其书置禁中
　　裁定典章　元文类王磐世祖即位首抜为翰林学士承防制诰典章皆所裁定
　　小张学士　明史藁张以宁为侍读学士知制诰在朝宿儒虞揭欧阳之属相继物故以宁有俊才博学强记擅名于时人呼小张学士后入明终侍讲学士
　　醉学士歌　双槐嵗抄宋濂素寡饮尝侍晏上强之饮至三觞而如赭行不成步上欢笑赋楚词一章赐之仍命羣臣赋醉学士歌
　　撰元　明纪事本末嘉靖中命学士严讷李春芳中允董份直西内撰元词时词人多舍本职求供奉以希进
　　当帷中寄　续通考明太祖时学士刘基最贵幸当帷中寄丞相以下莫敢望之
　　每预密议　吾学编刘三吾在洪武中为翰林学士三吾博学通经史为文章颇典丽既入翰林备顾问每预密议焉
　　不答易绯　名臣记吕原在天顺初陞翰林学士时石曹用事而知敬爱原原尝朝防衣青袍石亨笑谓曰行为先生易绯袍耳原不答未防原与岳正列上石曹罪状
　　専尚经术　献征录王文恪鏊为侍讲学士试士南宫専尚经术宏治间文体为之一变士习亦稍端皆文恪力也
　　书温树　泳化编宋濓为学士尝大书温树二字于室中或问朝政指二字不对
　　磨墨学士　卓异记永乐时命儒臣纂修书籍总裁官则学士胡广杨荣金幼孜惟武进陈济字伯载以布衣荐入学问该博馆中頼焉呼为陈头巾而目金为磨墨学士
　　兼官　涌幢小品今学士之官皆为尚书侍郎詹事少詹所兼而本院废不复设岂难其人抑靳其官而惜之耶
　　免考察　明典故宏治十年考察京官五品以下掌院侍读学士杨守阯疏言臣与掌詹侍读学士王鏊俱在听考之数但我朝于学士之官特加优异庆成侍晏坐四品之上视学与三品以上坐彛伦堂今四品官不属考察而学士一概听考其于事体不便诏从之
　　五品不逊　涌幢小品五品不逊一语乃各衙门所以嘲学士者或且収为佳话邓定宇先生见而哂之詹事府
　　辅成道德　玉堂纲鉴时太子卒朝议欲罢詹事院张九思方为詹事丞抗言曰皇孙宗社人心所属詹事所以辅成道德者奈何罢之遂止
　　入参出掌　元史类编裕宗为太子史天泽署詹事长入参谋议出掌环衞小心慎宻太子甚重之
　　屏鹰以见　元通鉴许有壬兼左谕德太子颇敬礼之一日入见方臂鹰以为乐遽呼左右屏去
　　戒为飞龙　元史王约为太子副詹事抗章谏节饮仁宗嘉纳焉家令薛居敬言陜西分地事太子因被命徃理之约不肯署行曰太子潜龙也为飞龙之事可乎遂寝
　　进经术　元史帝开端本堂命太子入学以李好文为谕德文以孝经大学论语孟子中庸摘其要畧又取史传及先儒论説有关治体者仿大学衍义之例为书名曰端本堂经训奉表以进
　　资匡弼　实録周述永乐时为谕德从太子居守南都上谕之曰汝素厚重尤资匡弼太子虽聪明纯谨然智或未逮行或过中必须尽言庶称朕意
　　宫端宿德　献徴録刘歴任祭酒天顺复辟以宫端必求宿德之儒在朝无逾铉者遂陞少詹事
　　用圣贤后　实録孔公恂为给事中时大学士李贤言于英宗谓公恂与赞善司马恂皆古圣贤后可居辅导之职遂同日超陞少詹事
　　进圣功图　明霍韬传韬嘉靖间掌詹事府事进东宫圣功图
　　书称先生　献实天台徐善述进左赞善仁庙在东宫以师礼待之诗文皆令改定致书称为赞善好古先生
　　学士同班　明书汪叡洪武初为春坊司直郎上亦日召侍讲周旋于两宫之间与朱善刘三吾二学士趋朝则同班赐座则联席人称三老
　　聘布衣　续通考英宗知吴与弼贤聘之问李贤曰当授何职贤对以东宫讲学宜授宫僚遂命为左谕德与弼固辞而归
　　义门特授　续通考洪武时以义门郑济王懃特授春坊左右庶子
　　劝讲学　献徴録孝宗在东宫学少闲呉寛为詹事上疏曰东宫讲学自寒暑风雨朔望令节外一嵗之内不过数月一日之中不过数刻况其间又多闲歇人生八嵗出就外傅欲其亲正人也庶民且然况有天下者乎
　　恊理多人　明史藁先是词臣多积资不迁天启初当迁者众而林居又并起乃悉擢尚书侍郎署之詹事府掌印者一人恊理者多至二十余人时诧为异事
　　日洗几马　耿定向杂説杨守陈以洗马乞假次一驿其丞不知为何官曰公职洗马日洗几马公漫应曰勤则多洗懒则少洗俄一御史至则公门人也丞乃匐伏乞怜公亦不校
　　资论纳　明仁宗赐右春坊赞善梁濳诗旦夕资论纳岂独词华新
　　都御史
　　拜谒平受　元史中丞崔彧好盛气待人他御史拜谒皆平受独见刘广则待以上宾之礼
　　中丞忠臣　虞集文张珪以道士刘志清不当死强争之明日复极谏上曰张中丞乃张忠臣也
　　谕存大体　元史彻尔拜御史大夫召都事谓曰国家置御史台所以肃清庶官兴起教化也乃者御史不存大体按廵以苛为明徴赃以多为功为语诸史毋辄效尤
　　为耳目　元史类编姜卫为御史大夫奏曰陛下以臣为耳目臣以监察御史按察使为耳目倘非其人则臣之耳目先自闭塞矣帝嘉之命御史台清其选
　　独持风裁　元史桑节至治中为江南行台御史大夫时承平日久内外以观望为政桑节独持风裁御史行部必勅厉而遣之
　　死义不畏　元史何玮授御史中丞成宗崩丞相阿古台集羣臣议祔庙及摄政事玮难之阿古台变色曰中丞谓不可行独不畏死耶玮曰茍死于义夫复何畏
　　叅用南人　元通鉴程钜夫言省院诸司皆叅用南人惟御史台按察司不用不宜过于区别帝即命钜夫为御史中丞
　　纺棉锄菜　明纪来恭洪武中为佥都御史弹劾不避权势有谗恭者帝私幸其第见夫人纺棉恭锄菜遂诛谗而益重公
　　火差簿　李梦阳集黄绂为左都严甄御史量能委之火其差簿于庭曰事贵得人耳资劳久近岂立官者意哉
　　杖御史　万歴注畧海瑞为南院都御史南台故养望地右都虽长然无所短长瑞约束诸御史甚严一御史为戯晏者瑞坐堂上谓曰尔闻高皇帝有杖御史法乎诸御史争不得卒杖之
　　宪台一清　续通考宣德中左都邵纪奉命考察御史黜其不肖者二十余人服其公明宪台为之一清
　　双藤外立　九朝野记永乐末都御史顾佐刚严为朝绅冠每待漏朝房诸僚无一人与同坐或过门见有双藤外立知是公也趋而避之
　　僚侪相避　吾学编轩輗为左都御史严毅遇人嵗时时诣礼部拜表庆贺屏居一室撤烛朝服端坐鼔严出行礼毕竟肩舆归僚侪闻輗来辄避去
　　不恃抟击　名臣记章溢洪武元年拜御史中丞务存大体不屑细故尝曰宪台百司仪表居其职者当先养人廉耻使避而不犯岂直恃抟击为哉
　　诛卖国贼　吾学编练子宁建文时为御史大夫李景隆懐异志屡败召还子宁执之于朝请诛之不听叩首言此卖国贼臣备员执法不能除奸请先伏诛遂罢朝
　　御史
　　医左右手　元史明宗命台臣曰天下国家譬犹人身中书右手也枢宻左手也左右手有病治以良医省院阙失不以御史台医之可乎
　　直声震时　诗防小传马祖常拜御史直声震一时防特们徳尔专政祖常率同列劾其十罪仁宗黜之
　　称贷　元史言者谓董士选尝贷朱清张瑄钞非义帝曰台臣称贷其廉可知不必问也
　　从本台选　续通考世祖时中丞崔彧言选用台察若由中书必有偏狥合从本台官选择因敇御史台得选御史
　　峭直无忌　元史余阙拜御史知无不言言多峭直无忌或劝之稍逊以避祸阙勿答
　　譬卧虎　虞集文时有忌亷察官者建议行台行省董文用为尚书议曰不可御史台譬之卧虎虽不噬人人犹畏之一旦摧折则风采薾然矣
　　巴儿恩　续通考元世祖时姚天福为御史每廷折羣臣上嘉其直赐名巴儿恩谓其不畏强御犹虎也仍厚赐以旌之
　　冷面寒铁　献徴録周新拜御史弹劾敢言贵戚畏之目为冷面寒铁京师至以怖小儿
　　止女乐　明史藁高帝初建御史台擢周观政监奉天门有中使将女乐入观政止之中使愠而入顷之出报曰御史且休女乐已罢不用观政曰必面奉诏已而帝亲出曰宫中音乐废缺欲使内家肄习耳朕已悔之御史言是也左右无不惊异
　　访朝班　玉堂丛话薛文清为御史时每至三杨门止投刺而去三杨慕其人憾不得见后访于朝班谁为薛御史始识其面
　　四铁　王世贞集冯恩弹汪大夫下狱论死防审南阙门汪执笔故令卒持公转膝面之公即起立不跪辨词甚厉观者叹曰是御史始者以其膝铁也其辨口亦铁今者觉其胆与骨皆铁矣因目公为四铁御史
　　数以目眴　明徐观澜集林润擢南京御史相嵩子世蕃置酒为别诸御史见世蕃不敢吐一语润独高谈座上世蕃数以目眗之既罢语其客曰林御史是好持谔谔者吾顷以目摄之后公竟劾世蕃致之死
　　闭关不纳　名世类苑武宗防行欲过居庸关御史张君钦闭闗不纳扣马諌阻疏凡三上帝即囬銮猎昌平而还明韩邦靖西巡歌去年天子诣行宫今年榆林驻六龙闻得北关张御史曽囬圣驾在居庸
　　独持大体　吾学编林鹗景泰初为御史时言官多妄言捃摭中伤人鹗独持大体畧细故
　　踣而复奋　献徴録陈祚宣德时为御史疏请帝读大学衍义帝怒曰蛮朕谓大学不识耶并逮其妻子族人下狱五年得出旋以发辽府事再下狱甫出又劾法司乱成法吴寛曰陈御史忠义之心刚大之气踣而复奋几死不悔
　　民御史　王世贞集万歴初一御史上书忤防夺职归自称为吴氓病剧而谓其友人曰死幸呼我为民御史于是友人草为民御史状而属余传之为民御史者胡涍无锡人
　　练纲口　名臣録练御史纲性刚鲠严于嫉恶遇事辄尽言院中语曰欧宁手练纲口按明史藁称御史练纲以敢言名而左鼎尤善为章奏京师语曰左鼎手练纲口与此不同
　　快御史　献徴録王越为御史英宗数目之寻大同有警当置巡抚吏部请徴越召见便殿越故伟服而短其上熟视良久曰非故快御史耶可使弁而将也
　　捧疏升堂　魏禧集江东之为御史劾佥都御史王宗载故事上疏必以副本白堂上官公捧疏升堂宗载迎谓曰江御史何言公曰言公杀人媚人耳宗失气反走后戍边
　　翘楚　典故纪闻萧山朱仲安为御史亷重不茍仁宗每曰朱仲安今御史之翘楚者
　　射东楼　明纪事本末御史邹应龙欲劾严嵩一夕梦出猎见一高山射之不中东有培垒楼其下甚壮楼俯平田有米草覆其上一注矢拉然醒而悟曰此小儿东楼之兆也遂疏劾世蕃竟下于理
　　呵珰　明史藁魏忠贤欲杖御史林汝翥诸言官诣阁争之小珰数百人入阁肆骂阁臣俯首不敢语黄尊素厉声曰内阁丝纶地即司礼非奉诏不敢至若辈无礼至此乃稍稍散去
　　猛虎绵羊　泳化编正统时言路风力北不如南时人谣曰南京科道如猛虎九年考满陞知府北京科道如绵羊九年考满陞京堂
　　三方鼎峙　明通纪万歴中上于奏疏俱留中无所处分惟言路一纠其人自罢去不待诏防于是台省之势积重不返有齐楚浙三方鼎峙之名
　　能御史　名臣记高明天顺时御史同官劾来朝吏语触帝怒诘疏出谁明任实草疏都御史言每年奏牍皆属高明乞贷其过帝怒亦解顾喜明曰是能御史也
　　秀才御史　启崇野乗冯从吾为御史壬辰大计公司侦逻包匦肃清生平与相知赠答惟书卷人目为秀才御史
　　斥之此辈　明纪事本末李应升上言言官为耳目近臣魏广防父尝居言路公正发愤得罪阁臣以去广防独不念乎奈何比之路马斥之此辈
　　风宪　明赵时春集明制内设御史外立按察司以纠邦治号曰风宪臣
　　劾藩王　吾学编曽凤韶建文初为御史防藩王入觐驰皇道入且不拜凤韶侍班劾其大不敬帝以至亲勿问
　　十三道　明董份集明兴诸御史皆称监察分其道十三畧仿晋制而各以诸省因名焉
　　骢马避　明王履和骢马行貂珰行骢马鸣缇骑至骢马避骢马欲鸣声不长君不见昨日新杀屯田郎自注记乙丑林侍御事
　　花粉御史　明孔迩云纪谈明升在蜀蜀故有粉水井以为粉则膏腻鲜明升建银辉殿于侧署官掌之日给数锭于宫内号为花粉御史
　　给事中
　　源士　明袁集卓敬为给事中一日与同官见适八十一人上命改为元士寻以六科为政事本源又改为源士后复称给事中
　　増置谏垣　夏言疏六科给事共五十八员后乃有不尽然者先朝一时补足当时侈为美谈盖増制谏垣自是盛代事
　　抗章报公　泳化编廖庄为给事中时同乡杨士竒居相位家人有不律者庄抗章论之或曰独不为杨公地乎庄曰此所以报公也
　　大声如钟　献实永乐中陈给事谔举劾权贵无所避每奏对大声如钟上令饥之数日奏对如故上曰是天生也每见呼为大声秀才
　　选貎　菽园杂记编修张元贞尝建言选给事不必拘体貎长大惟以器识远大学问该博文章优赡者充之其言最当盖六科近侍官兼主奏对故当时以选貎为重邹智疏今之谏官以体貎魁梧为美以应对给防为贤
　　真给事　明通纪张宁拜谏议遇事敢言每有大议景帝必问张给事云何英庙复位尤多眷注每对廷臣称真给事中
　　惴惴给諌　王世贞集父老称孝皇朝每给事御史上殿则大臣色惴惴重足立盖諌官之势尊其黙折逆消者多
　　言官枉人　明杨文防集陈尚书寿在谏垣指陈时政无惟不喜弹劾曰吾父戒勿作刑官枉人而言官枉人尤甚顾可以此沽直名耶
　　一日三疏　吾学编叶盛授兵科给事巳己之变率同列请诛将臣扈从失律者谢天下然后练兵选将讨贼复雠一日三疏悉中机宜
　　响张　献徴録张益为礼科给事上临朝羣臣奏对多失序益代陈奏明辨称防特呼为响张
　　劾罢二相　名臣记陆粲为给事中时张璁桂蕚继相粲抗疏劾其奸帝为罢二相无何用霍韬言召还二相粲谪驿丞
　　纠正违失　吾学编年富永乐中为给事纠正违失务存大体
　　即日解官　名臣记贺钦为给事见白沙论学叹曰至性不显宝藏犹霾世即用我而我奚以用即日上疏解官互见师生
　　自请外补　明史藁给事中率内外逓转人情轻外百方规避萧近高自请外补吏部请亟许以成其美乃用为叅政所至以清操闻
　　给相门事　万歴注畧沈一贯为相给事中钱梦皋当外补特防留用时有吴中布衣在一贯座梦皋戏云昔之山人山中闲人今之山人山外游人布衣对云昔之给事给黄门事今之给事给相门事
　　建言马尾　余冬録宏治间一给事建言处置军国事一条言京师士人好着马尾衬裙官马多被偷拔尾马拔尾落臕不无有悮军事
　　呼虾蟇　明靳史万歴时给事胡汝宁请禁捕田鸡以广好生人呼为虾蟇给事
　　通政司
　　枢机喉舌　明宣宗通政司箴维枢维机维喉维舌尔饬无怠庶儆在列
　　有大臣量　明杨鼎集李锡在通政时封驳章奏通达下情虽倥偬烦剧而无壅滞之弊又能不察察小失有大臣德量
　　大柜封钥　明靳贵集王敞为通政使初天下章奏皆诸吏分掌出纳得縁为奸至是置大柜列后堂亲封钥之弊遂革
　　为鹰犬　杨继盛疏赵文华为通政凡疏到必先送世蕃阅而后上进是纳言为其鹰犬也
　　宗人府
　　防决庶务　续通考元大宗正府初未有官制首置断事官会决庶务至皇庆元年以汉人刑名归刑部
　　修玉牒　吾学编宗人令掌皇族六亲之属籍以时修其玉牒书宗室子女适庶名封生卒婚嫁諡府尹【丞附】
　　尹京称首　元史姚天福拜大都路总管兼大兴府尹畿甸大治后之尹京者以天福为称首
　　改京尹　吾学编洪武初郑沂为御史言京师天下根本今南京知府与在外散知府同甚失内外之统宜改应天府知府为南京尹则国体尊而爵位当上从之
　　冗繁待治　献徴録王贤为顺天府尹恤民疾苦折中贵横暴景泰间再疏乞休上曰京畿冗繁非尔不治英宗复辟之初顾谓近臣曰府尹如贤者何可得哉
　　治以简静　明雷礼列卿记宏治间高敞尹应天欲以简静治之或曰古尹京者必严明始称其官敞笑曰任吾性而已公退辄与宾客燕饮如平时久之吏乐其简民安其易
　　忠良鲠直　献实陈蕚擢顺天府尹政尚严察尝出行误冲太子驾太子诉之上曰陈府尹是我父母官竟不问赐以忠良鲠直四字示宠异焉
　　视牒八百　名世类苑马谅尹应天府溧水民素健讼一日投牒至八百公视其虚实而讯之曰虚则受笞实则待勘时待勘者不十一焉
　　种蔬自饱　献徴録薛均受应天府尹益尚廉明买顿舍余一片地种蔬旦暮荷锄徃芸之日饱饘粥菜茹文皇宻使人侦之笑曰人皆乐惟孤与均苦耳然庭无废事
　　抗请回銮　名世类苑正德时孙懋为南京府尹适驾幸南都懋上章屡请回銮江彬生日众期徃贺懋曰某抗疏欲置之死而今复贺其生非情也彬虽憾之然因懋不敢轻动
　　小衣坐衙　丛説冦天叙为应天府丞武宗南巡江彬肆横公每日带小防穿一衫坐堂自供应朝廷外毫不妄用彬有所索每差人来冦佯为不见直至堂上方起立呼为钦差语之曰南京百姓穷仓库又没钱粮无可措办府丞所以只穿小衣坐衙专待拿耳其人无可奈何径去每次如此彬亦不差人来索矣大理寺
　　鵞止舆下　献徴録龚永吉为大理卿时有土豪杀细民项仕和以贿脱罪公疑之晩归过太平堤忽一鹅止肩舆下挥之弗去公指谓鹅曰若有寃可随我至门及至则鹅不见矣公曰此非项士和之寃耶翌日阅案遂驳囬后竟按如律
　　严其选　杨士竒集仁宗即位严大理之选曰是天下之平也乃擢虞谦为卿公察寃狱凡释百余人
　　明断之誉　李贤集薛瑄为大理少卿时有妾诬妻魇夫死者公辨其寃王振诬公出入人罪系狱当死公曰辨寃获罪死何愧焉以大臣申救得免后陞南京大理卿有富豪虐人命者执法者欲贷之公曰死者何辜竟扺于法明断之誉播于民谣
　　贯城　续通考洪武十七年改建刑部都察院大理寺等官署于太平门外名其所曰贯城
　　三平　明史藁马恭敏森初为大理卿屡驳疑狱与刑部尚书郑晓都御史周延称为三平
　　独持明允　名臣録天顺时王概为大理卿出入十年多所平反时吏谙律比者类多深刻概独持明允济以长厚
　　乞从南　徐祯卿传贞卿以进士除大理寺寺副乞从南就养防失囚谪官卒于京
　　据律参驳　邱濬集大理之设自两法司所听断日抱成案引囚徒诣寺详谳寃者疑者情轻重者皆得一一据律参驳必求之当然后月报嵗闻于上请施行之
　　超拜　明史藁崇祯时范复粹以大理少卿擢侍郎入阁初张至发由刑侍入薛国观由佥都入望气者言大理中当有超拜者以应三法司之祥至是果验太常寺
　　増乐舞　元史徐世贞请増宫悬大乐文武二舞令旧工教习以备大祀制可命世隆卿太常以掌之
　　记笏　元史富珠哩翀佥太常时文宗亲祀翀为礼仪使详纪行礼节文于笏遇至尊不敢直书必识以两圏帝偶取笏视曰此为皇帝字乎因大笑以笏还翀
　　管梨花　明诗话南京太常尤闲寂先辈有为是官者终日坐啸而已一日传门柝甚急询之乃宣州公文因春风多园户诉所供太庙梨花被落尽至秋恐难结实故为申请因成一絶云印床高阁网尘沙日听喧蜂两度衙昨夜宣州文檄至又嫌多事管梨花
　　革俗乐　明书吕柟为太常少卿革教坊俗乐四方士趋讲下问学者殷勤开诱引接无倦
　　真太常　明陈璘集乔尚书宇为太常少卿时有事南郊公导驾斋坛孝庙竒公貎曰真太常也
　　请祧睿宗　明史藁洪文衡为太常卿光宗崩议升祔文衡请祧睿宗言一时崇奉之情不合古谊更定正在今时疏格不行
　　请别建置　实録宣德时太常寺奏本寺寄处故元万寿宫承庆堂祭器神帛品物皆贮于内请别建置从之
　　儒者有用　元史类编虞集除太常博士丞相拜珠方为院使从集问礼器祭义甚悉拜珠叹息益信儒者冇用
　　膝行阻桥　梧溪集李好文为太常博士至顺皇帝祭太庙乗马至里桥无敢谏止者好文膝行阻桥曰请皇帝下马上如其言
　　不轻与人　实録永乐中吏部尚书师逵荐魏骥陞太常寺博士上谓逵曰刘履节九年御史皇考方授以此职不轻与人也
　　清标如雪　贡师泰诗最喜太常张博士清标如雪照鸳行
　　光禄寺
　　月籍支费　典故纪闻世宗时光禄嵗用银计三十六万两帝疑有干没乃切责寺官而添差御史月籍该寺支费进览
　　躬视精洁　实録张泌为光禄卿二十余年于御膳必躬视精洁然后敢以进其祭享必洁清而宴防必丰美
　　紫禁沧洲　明农丈人集张元易于光禄署种竹甚蕃黎惟敬秘书题曰紫禁沧洲
　　羡金偿直　明葛守礼集卢宗哲为光禄卿故事光禄上供品物皆长安中贾人然不时予直积万计公曰是县官绐贾人食物也索蔵中故有羡金悉以偿之
　　西华报进　明黄瓒集张恵为南京光禄寺少卿时法度废弛钱粮不清巵漏渔侵端百出公到寺即盘防以亏折数目具奏上闻又曰欲要正人必须洁己自是分毫不染日用饮食俱取具于私家从西华门报进
　　土物上供　献征録赵廷瑞为光禄寺卿驾幸承天公扈从上言行营仓猝珍膳或不能办请以土产时物供用公私两便上纳之
　　谨德至近　明霍韬集黄宗明为光禄卿辑光禄须知为疏以进畧曰帝王谨德供御饮食至为切近又曰宗庙荐祭竭诚致报防奢止欲养德养身不可不慎太仆司
　　输金代马　于慎行集田濡为太仆卿马政之敝也南畿苦赋北畿苦养公请以额马赋十之三其七以金代而输之北寺即有军兴以便宜召买使两畿民力有所苏息从之
　　民不破产　献徴録孙绪为太仆卿时淮安鳯阳诸郡饥马俱小弱绪察其故咸与交兊省费万缗民赖之不破产者千余家
　　筑城养马　名臣纪金弼为太仆少卿以马政修举为任有顺圣川者水草甘肥永乐中尝牧马蕃息天顺初命弼徃视定筑二城用养天闲之马増二驿于中道以便徃来从之
　　不愿太仆　明通纪刘大夏官郎中议擢太仆卿大夏曰郎中转京堂固人所欲但吾做秀才时见府县政事不善辄曰使我为之不若此今幸登朝不得一亲民官非志也吏部乃陞大夏福建叅政
　　立草塲　吾学编太祖留心马政拜朱守仁太仆寺卿首奏都督等府衙门各立草塲俱于江北笼泉滁州等处牧放马匹
　　照刷马政　献徴録故事太仆马政不得为人所窥文卷例不刷登耗无所于考吕防为太仆卿曰他官可不相涉太仆所掌何事而可不与知乎乃建白凡马政卷许三年一照刷以为例
　　视司牧　明刘鳯集太仆之官冏之命书独着之若今之建官则视司牧也其职少异然入践九卿国之大政实预闻之
　　马曹散吏　明文林诗马曹散吏真如隐咫尺山田带雨耕
　　鸿胪寺
　　不设鸿胪　续通考元以礼部防同馆掌接外国之来朝者以通政院廪给司掌使客饮食供张而鸿胪寺不设
　　罄折甚恭　实録施纯成化时为鸿胪卿习礼度每旦侍朝为罄折状甚恭又诸司奏事上是之语颇澁纯请以照例易之用是宠眷
　　奏对明畅　明传珪集杨宣掌鸿胪寺凡朝廷宴飨朝贺大礼皆出职掌公修干美髯奏对明畅日见宠遇后擢礼部侍郎仍掌寺事
　　局闲事省　列卿记嘉靖间吴森为南鸿胪卿以局闲事省减去直役谈説理学讲明国是
　　古九宾职　献徴録齐政宣德间以太学生选为鸿胪寺序班或谓政且登科甲政曰此古九宾职也愳不能称耳政音吐洪亮礼制嫺熟至天顺时累陞至正卿
　　冠裳肃立　谢榛寄郭鸿胪诗今上垂衣海宇平冠裳肃立待鸡鸣千年防阙山河势五夜趋朝剑佩声国子监
　　魁拜座　欧阳元集泰定丁卯进士右榜第一人阿恰齐左榜第一人李黼皆肄业国学余授业生也是日京尹备鼓乐麾葢导二状元入学谢师拜余明伦堂榜眼探花皆尝从余游亦拜其侧其余进士以门生礼来者杂遝都人以为昔未有也作诗纪之淡墨题名二十年一官独自拥寒氊居然国子先生馆三五魁拜座前
　　谢絶人事　国学事迹许衡为祭酒自诣学家事悉委其子凡宾客来者皆谢絶尝谓学中若应接人事诸生学业必有所荒
　　儒人师　元史富珠哩翀为祭酒不拜帝师曰余孔子之徒天下儒人师也详见方正
　　教法四条　元通鉴仁宗时以吴澄为司业澄用程纯公学校奏疏胡文定公六学教法朱文公学校贡举私议约之为教法四条一曰经学二曰行实三曰文艺四曰治事
　　奏立学馆　元史类编耶律有尚除司业奏立学馆后陞祭酒儒风为之丕振前后五居国学身为学者师表数十年海内宗之犹昔之宗许衡也
　　六馆兴让　虞集文学士刘赓之在成均也有生贫且亲老同舍生有在前名者因博士以告曰我方壮有以为养请让之公大喜从焉别为书荐其人自是六馆之士皆兴让矣
　　升斋积分　元史齐履谦为司业立升斋积分法详见闱试
　　他馆率诣　元史虞集为助教即以师道自任诸生时其退每挟策趋门下卒业他馆生多相率诣集请益
　　南陈北李　明纪事本末陈敬宗官南祭酒李时勉官北祭酒并以师席着闻世称南陈北李
　　举为楷法　献徴録宋讷为祭酒请于上严立学规诸生皆知敬畏卒后太学生有连举大魁者上曰此宋祭酒教迪之功也凡诸生守官称职者多出讷门上每举讷为教国子者楷法
　　易服受籍　名臣録徐文贞阶官祭酒时为籍记诸生淑慝月朔廷诵之以吉服受淑籍素服受慝籍然有暧昧失者亦务覆盖之
　　宋胡　明杨溥集胡若思以内阁学行堪为师表太学称曰前有宋胡后有李陈
　　灯光待旦　可斋杂记李时勉为祭酒极意造士列格致诚正四号每夜读书务尽二更将五更复令膳夫提铃循号唤读或潜行以察勤惰无灯者暗记示责自是灯光逹旦书声不歇
　　刋史　明费寀集先是有防命国子监校刻二十一史未就林文俊为祭酒躬率诸生讐校窜补恒至逹曙不数月锲梓上献圣心嘉悦每御文华殿指示元臣曰此林祭酒所刋书也
　　若氷　明世説崔铣作南祭酒罢归行囊无江南一物自笑曰人言金祭酒我今若氷矣
　　荷校　通纪王振尝诣国子监以祭酒李时勉无加礼诬以罪矫防令荷校肆诸成均司业及掌馔同械时勉校特重而窍隘诸生上书求解者数千人
　　铜司业　陆深随笔本朝国子监例不刷卷故谚曰金祭酒银典簿正德中予转司业适送供堂皂锒数两至色如黒铜予笑曰正好谓之铜司业闻者絶倒
　　立十二防　献徴録林时为司业立十二防选博士堂官文行优者六人分领之月终稽核亲为改正教勋戚定国公而下二十二人授业日礼遇如书生体貎峻絶怠者必斥
　　鸱鸮公　玉堂丛话南京国子监有防鸮鸣祭酒周洪谟恶之令监生能捕者予假三日一时跅弛之士多得假因目为鸱鸮公其后刘祭酒俊好食蚯蚓监生名之曰蚯蚓子以为对
　　成均三助　明史藁洪武时聂以献诗赋授助教迁典籍后与同邑张美和同赐归帝亲为文赐之时称成均三助谓与羙和及嘉兴贝琼也
　　书名殿柱　黄佐集陈南宾为国子助教高皇帝命之讲洪范九畴辨析甚详上喜曰此天下善讲书者御书其姓名于殿柱以褒之
　　考最不陈　泳化编欧阳贤为助教九年考最凡考最者皆援例自陈得陞贤曰吾尝戒学者宜安命乃今自蹈之耶即卒不自陈
　　普讲　献徴録林大猷为国子学録从游者数百轮畨听讲又约日通集诸生讲经谓之普讲进监丞后陞检讨仍管监丞事
　　中书
　　同为侍从　石淙稿中书舍人每大朝防则与翰林史官上殿东西班侍立东宫朝贺文华殿导驾侍班其初本与翰林宫坊六科同为侍从之臣诸司无相并者
　　不写佛经　明诗话李应贞在中书日应制写佛经进曰臣闻为天下国家有九经不闻有佛经也不受命
　　工书法　明宋璲传璲太史公濓之次子为中书舍人工书法真行草篆俱入能品
　　徐拾一文　明诗小传宣嗣宗为中书舍人宣宗幸内阁以银钱撒地令从官竞取嗣宗俟诸臣取毕徐拾一文
　　却题畵　何景明传刘瑾诛景明复除中书钱宁方贵幸以古畵求题景明却之详见方正
　　小中书　寓圃杂记昆山夏防年少登科一日与诸中书在文渊阁写书成祖见其字爱之语诸人曰今后俱效此小中书写因问姓名以其名昶移日于永字之上
　　立就雪赋　典故纪闻李儒博学能文天顺初以荐授中书舍人尝在翰林奉命撰雪赋甚急儒援笔立就一时惊叹
　　牙牌易银　明史藁刘鈗大学士吉子也八嵗时宪宗召见爱其聪明命为中书舍人宫殿门阈高同官杨一清常提之出入帝虑牙牌易损命易以银
　　存舍人　续通考明中书舍人属内阁革中书存舍人小瀛洲　明张翥赋中书左曹小瀛洲诗东曹地逈集名郎宛是仙家紫翠房
　　行人司
　　诗卷为赠　明马汝骥集孟阳为行人初使宣府犒军餽遗一无所取再使韩府亦郤其餽王乃制诗卷赠之
　　諌南幸　明张岳集武皇将南幸余时备员行人同僚上疏者二十人其七人杖死
　　差易官多　明茅元仪谈话国初差行人极易故行人官极多而资格亦不贵后则不然矣
　　请去题名　明史藁姜垓授行人见署中题名碑崔呈秀阮大铖与魏大中并列立拜疏请去二人名
　　真铁汉　献徴録嘉靖时薛侃为行人司正疏请建储事下廷鞫侃曰明有君父幽有鬼神头可断心不可欺观者啧啧以真铁汉称之
　　南使楼船　李梦阳送李行人还朝诗南使楼船漫北回西巡车驾歘东来
　　王官
　　留居藩府　元史世祖在潜邸时谭澄入见嘉其容止安祥留居藩府称其官而不名
　　大义劝王　献徴録王镡为晋府长史燕师起徴兵于晋镡以大义不可靖难后诏械至不屈死之
　　拟成相篇　明朱睦防集户侍王瀹为郑王长史王当祀不斋又累月不视朝瀹諌不听乃拟荀卿成相篇撰十二章以进语尤激切
　　赵董　实録太祖简赵季通董子庄为赵王左右长史两人端厚和平操守坚确太祖及仁宗皆深知之当时论亲藩辅导之臣盖赵董为极选云
　　谏毁孔庙　何乔新集刘诚为秀王府长史羣小逢迎欲毁孔子庙以广王宫苑君极言力谏其不可庙得以不毁
　　摅忠槐　献征録刘淳为周王长史端礼门槐忽枯数干淳厯陈咎征劝王修省王纳其言槐乃复荣号曰摅忠槐又详见槐
　　十事　明洪文科集王官十事一曰习仪拜牌二曰接诏送表三曰救防四曰春秋祭坛五曰朔望朝王六曰拜千秋七曰两台作揖八曰计期支俸九曰手谈消日十曰染须



　　元明事类钞卷九
<子部,杂家类,杂纂之属,元明事类钞>
　　钦定四库全书
　　元明事类钞卷十
　　监察御史姚之骃撰
　　官品门【三】
　　総督
　　総制军务　列卿记成化时满四乱始命都御史项忠総督固原等处军务后王越総制陜西马文升节制三边然皆未有专职宏治时部议三边宜得重臣专任开府乃起王越为之又命秦綋総制军务遂为定规至嘉靖时避制字改为総督
　　擕二僮　名臣录刘大夏総督两广勅使临门即擕二僮以行两广人士闻其来如饥儿之得乳母
　　筑边墙　献征录翁万达総督宣大偏保军务议筑边墙东自老营堡西距滑石涧延袤几二万丈于是自居庸以临三镇室家无虞行旅络绎皆筑垣守要之力也
　　旌防杜餽　海瑞集郭襄靖应聘総制两粤粤故苦奉大吏将领不暇扞圉日计剥取军饷时遂有东山之变公至未言讨贼先下令旌防杜餽吏民惴恐东山叛卒争丐降矣
　　民为立祠　名臣録秦綋総制三边造兵车置火器修城堡闗隘一万四千余处边功孔多既去民为立祠祀焉
　　上疏手书　涌幢小品胡宗宪総督浙江先后上疏皆手书如一葢不独有御倭之功其一段敬谨心亦自难及
　　约和市　列卿记石茂华縂督陜西时云中和市初成公与为期约不使越额后秦陇大饥日夜露祷为民请命天果大雨
　　仍欲用论　献征録许论为蓟辽総督有功入为尚书敌掠滦西上曰朕仍欲用许论论至镇敌伺大水峪论登陴誓诸军力战而却之
　　抚蛮得宜　列卿记王翺威望素着総督两广蛮人闻其至大惧翺曰蛮人久反要在抚化得宜耳引其酋长犒以金帛酒食多见归顺
　　封威宁　名臣録王越成化时総督三边出延绥斩敌搜河套夺其马牛羊器械无算又出大同破威宁海遂封威寜伯
　　设险除器　泳化编刘天和総制三边设重险以卫内除戎器以备外于是有干沟涧诸女濠墩之设又制为有脚轻车强弩诸火器短兵之制
　　平奢安　明纪事本末崇祯时起朱爕元仍総督贵湖云川广五省军务爕元再涖黔乃檄滇兵下乌撒蜀兵出永宁毕节而亲帅大军驻陆广八月奢崇明安邦彦俱授首焉明史藁爕元长八尺腹大十围饮噉兼二十人治事明果使人各当其材
　　尽撤防兵　名世类苑嘉靖中王守仁総制广西等四省军务时土官作乱守仁至南宁尽撤防守之兵于是思田二州头目悉领其众移境来归
　　屹然巨障　明谢纯集正德改元命杨公一清総制全陜兼督马政公以宁夏花马池要害地宜修濬垫以固边防乃兴工筑边墙刻期奏绩时刘瑾憾公公乞休仅筑四十余里至今屹然巨障
　　谙逹封贡　澹园集王襄毅崇古総督宣大谙逹数入塞叛人赵全辈实传翼之谙逹孙扣闗请降厚遇之以购全等竟执全以献因议封谙逹为顺义王嵗贡马五百有九
　　方王　明史藁万厯时方逢时起故官总督宣大山西军务始逢时与王崇古共决大计贡市之议崇古独成之逢时复代崇古申明约信两人首尾共济边境遂安人称方王云
　　巡边供具　玉堂丛话何元郎云王晋溪総制三边时每一巡边虽打中伙亦费百金未尝折干到处俱要供具烧羊亦数头不数脔尽撤去散与从官虽众头目亦皆沾及西北一有警则人人效命
　　堕泪碑　明纪事本末荆襄流贼叛命项忠総督军务讨平之忠多滥杀既树平荆襄碑或亦呼为堕泪以嘲焉
　　听节制　泳化编総督军务自総兵下悉听节制葢自靖逺伯王骥麓川之役始
　　元枢上畧　明冯锜贺総督启帝眷元枢国资上略自天子所出宣南仲之威以我公归入领北军之重
　　総河
　　河平圗　元史顺帝时河决命贾鲁以工部尚书総治河防功成帝遣使报祭河伯召鲁还朝以河平圗献详见河
　　宋陈功　明纪事本末凡漕渠在齐鲁间者宋礼功为多在江淮间者陈瑄功为多
　　総河专官　明马从聘疏歴朝命大臣出総漕运兼理河渠河漕原未分设间值河有他故亦旋设旋罢而総河专官则自尚书潘季驯始
　　橇檋治河　王世贞集刘尚书天和総理河道时河骤南徙歴济而徐皆旁溢公晨夜改舟车为橇檋探求尽得其利便疏汴以杀其下流疏七十二泉以濬其上流不淹时而河工就
　　治张秋　泳化编孝宗时命刘大夏为佥都御史治张秋决河大夏浚河筑堤五旬而事竣费轻功重逾于徐有贞云
　　得龙首　明通纪万厯时潘季驯総理河漕筑髙家堰塞崔镇东河淮正流使并趋入海三年而堰成一夕黄浦涸得龙首以献其大专车时以比龙首渠云
　　祷神潮涌　名臣记乔毅以工部侍郎治漕河时亢旱水浅舟胶公斋沐祷于江海之神江潮涌入漕河运船遂通
　　事不中制　明纪事本末景泰时河决兖州济汶诸水皆从之入海防通河遂淤上命徐有贞治之有贞言治河必先疏上流水势平乃治决决止乃濬淤多为之方以时节宣时工部请如有贞言不中制以是得有功葢三年而告成
　　四治河　潘季驯河防一览河性湍悍善徙者水漫而沙壅也法莫若以隄束水以水攻沙循河故道束而湍之使水疾沙刷无留行而又近为缕隄缕隄之外复为遥隄则水益浅逺不至旁决葢季驯凡四治河河皆治云
　　开淤避险　明史藁李化龙総理河道与巡抚李三才奏开淤河由直河入泇口抵夏镇二百六十里避黄河吕梁之险
　　礼官新祀　邵寳诗我有瓣香何所致礼官新祀宋司空按明工部尚书宋礼与平江伯陈瑄俱治防通河漕运赖之建祠世祀于南旺
　　诏领河隄　陈子龙送人擢河道少司空诗旧京开府静牙璋诏领河隄入未央
　　総漕
　　始置督漕　续通考景泰二年始置钦差总督漕运都御史一员驻淮安府
　　从河运　明纪事本末永乐十三年罢海运粮命平江伯陈瑄于湖广江西造平底浅船三千艘以从河运嵗运三百余万石
　　嵗运不稽　明张灿集李裕于宪宗时総督漕运时法久生皆起于军官掊克交兊违期闸河阻浅之故公剔其而更之嵗运不稽漕卒亦乐于趋事
　　疏河固隄　明书马卿以副都御史督漕防漕塞议者纷纷言复海运开济汶卿曰令六月无漕者京师困矣他岂及救哉盍姑纾目前急乎仍疏河而固隄水无泛泄漕旋通
　　奏留漕米　列卿记张缙宏治中総督漕运兼巡抚造舟之价必预给漕卒必选精壮者淮扬饥奏留漕米万石全活之
　　议导淮　五朝注略万厯二十三年河决総督漕运褚铁议导淮総督河道杨一魁议先分黄次导淮御史牛应元议合行之
　　漕政一新　明谢廷谅集镇逺侯顾仕隆有心计时漕政久坏督漕难其人咸推毂公公至漕政一新其大者为士卒请月粮奏恩恤循仁宗诏书故事不禁附载什物私盐则禁军士无不感泣者
　　敝衣数事　列卿记李纲成化中総督漕运奏准运船遭风漂流粮米免送问以疾卒箱中止敝衣数事
　　濬泇河　明纪事本末庄烈帝七年漕运総督杨一鹏议濬泇河从之九年泇河重濬成
　　漕府　张翥诗每念京师食遥需漕府粮
　　巡抚
　　堪任侍郎　泳化编宣德时以各省多逋粮欲差巡抚等官上召胡濙问之濙与杨士竒议堪任侍郎者六人分莅各省
　　抚按政体　张居正尺牍抚按职掌不同政体亦异振纲维察奸摘幽隠纠贪残如疾风迅雷一过而不留者巡按之职也措钱谷调赋役饬武备安军民如髙山大河奠润一方而无壅者巡抚之责也
　　朝卿出监　朱睦防集巡抚之设即成周以王朝卿出监之意洪永之际或曰采访或曰巡视事已即还宣德庚戌乃置耑职其迁转亦以年资计也
　　区处榆林　邱濬集余肃敏子俊巡抚延绥以榆林列戍未有卫也请以戍者编伍实之拓城加广范铜铁为军器择军中子弟之秀者请建学以教之又教民种植蔬果开地以为屯田自是榆林为重镇与宁夏甘肃鼎立而三
　　王公周公　名山藏王竑景泰中総督漕运兼巡抚请发漕米以镇淮安饥与巡抚周忱借余米以足民食皆先发后闻人称名巡抚必曰王公周公云
　　筑城徙畨　献征録杨博巡抚甘肃始罕东属畨为土鲁畨所逼入据肃州既久边民苦之公召其酋长喻以复业于是筑白城威卤金塔诸城于塞外诸畨乐焉尽徙去
　　捍海隄　列卿记成均宣德中巡抚浙江筑捍海堤民赖之
　　夜书木简　名臣录周文襄忱巡抚苏松每夜留暗灯及笔砚木简于卧榻旁寤度政务有所得遂书之简即日施行
　　焚香礼示　玉堂丛话王端慤恕巡抚云南不挈僮仆惟行灶一竹食箩一服无纱罗日给惟猪肉一觔乳豆二块其告示云欲携家僮随行恐致子民嗟怨是以不惜衰老单身自来人皆録词而焚香礼之
　　知胡卿　明陆粲集宣德初胡公槩巡抚南畿其为政尚严一时豪猾之徒薙除略尽去之百年而其名犹赫赫人皆知胡卿云
　　风雨必记　玉堂丛话周忱为巡抚有一册自记日行事每日隂晴风雨亦必详録一日有告粮船失风者公诘其失船何日风起何时及东西何方其人不知妄对公一一语其实其人惊伏诈不得行乃知公之风雨必记葢亦公事非漫书也
　　厐父　明诗综传防稽商初正万歴初巡按福建与巡抚厐尚鹏协心共事民歌云恤我甘苦厐父商母
　　置二匣　名臣录王守仁巡抚南赣置二匣行台前榜曰求通民情愿闻已过
　　名録屏风　今献备遗刘夔任保定巡抚屡荷殊恩世宗常録防名于屏风曰此可大用
　　思齐堂　名世类苑彭惠安任苏松巡抚何文肃书勉之曰东吴巡抚有遗惠在人者周文襄也公遂作思齐堂
　　二驴送客　献征録徐节巡抚山西居官甚防不忍扰民饲二驴于私廨乡人过郡者以驴送出境
　　清风袖　弇州史传于谦为巡抚入朝人谓即不槖金往宁无土物如合芗干菌裹头足充交际者谦两举其袖曰吾惟有清风而已因赋诗见志
　　黄绢敝衣　明通纪秦纮巡抚陜西时秦府旗校肆横民苦之綋擒治不少贷秦王奏綋欺蔑亲藩上怒逮綋下狱籍其家只黄绢一疋敝衣数事上亲阅嘉叹良久诏释之且赐钞以旌防
　　更记得　献征録保定巡抚陆钶时车驾驻真定中贵有厚望者偶语于马前曰君记得送往迎来否钶应之曰记得更记得节用爱人
　　定二乱　明史藁万厯时杭州营兵以减饷搆乱缚殴巡抚朝命张佳允来代甫入境而民以行保甲故亦乱佳允知乱兵与乱民未合乃令营兵讨乱民自赎禽斩五十人佯予乱兵二人冠带而宻属捕渠魁并二人斩之二乱悉定
　　少黜罚　寓圃杂记王恕为巡抚每御府县小官少所黜罚尝曰此辈去此辈来徒费送迎耳真得大臣之体
　　黒髯慈父　列卿记陈镒巡抚陜西值亢旱奏免宿逋数百万人呼为黒髯慈父明史藳陈镒凡三镇陜先后十余年每还朝必遮道拥泣再至则欢迎数百里
　　罢工天雨　明李濓集郑宁巡抚宣府时盛暑筑城堡工役数千人久旱祈祷莫应公曰此劳民弗息之徴也下令罢工是夕大雨
　　絶优晏　王世贞集陆树徳巡抚山东间一留客不过酒茗鲑菜客偶谓齐优一何拙耶公念必藩司宴有之次日入谒以微言自引咎不已众相顾错愕不敢对而优晏絶矣
　　单骑谕降　列卿记杨信民巡抚广东时黄养萧作乱信民单骑谕降贼数十万迨卒广人奏请立庙水旱疾疫必祷焉
　　由乡举　明史藁明世举于乡而仕至巡抚者隆庆朝海瑞万厯朝张守中艾穆庄烈帝破格求才得十人
　　一方之本　张居正集一方之本在抚按天下之本在政府
　　牙旗髙建　唐顺之寄周中丞诗牙旗髙建白羊东彭角殷殷瀚海空
　　玉节中丞　王穉登送吴中丞诗玉节中丞新荡冦楼船诸将旧平吴
　　镇抚　明罗洪先寄朱中丞巡抚山东诗镇抚正资清净理片言肻向盖公防
　　巡按
　　长斋御史　续藏书河东朱裳少励清节躬自汲炊为御史寒约如故巡按山东西有风采人称为长斋御史
　　有识量　治世余闻孝皇召戴刘大夏谕曰近各衙门凡事俱奏巡按御史勘报岂以此官公道可托耶大夏曰巡按无久交不掣肘故事多责成之上曰权之所在惟在有识量者能不移其心今后差巡按务拣老成有识者毋用轻躁新进之人
　　题诗还金　寓圃杂记吴文正讷巡按贵州回三司遣人赍黄金追送公不启题其上还之诗曰萧萧行李向东还要过前途最险滩若有赃私并土物任他沈在碧波间
　　留经记　京学志耿定向按闗西归行李惟二笥或餽以石经虑疲役夫卒留之境上作留经记
　　一哲　明通纪宏治中吴江王哲巡按江西所至恤民隠作士风又善断疑狱民为谣曰江西有一哲六月飞霜雪天下有十哲太平无休歇
　　老奴司户　献征録董建中按顺天遣其妻子还独留老奴司户毋敢私谒
　　斗米为餽　于慎行集郭康介宗臯按江南时顾文康公柄政公行部至县以廪米一斗为餽吴中至今称御史防平以公为最
　　愿年年　名臣录邻水杨纯巡按贵州任满百姓乞留一年诏许之民乃谣曰邻水杨但愿年年巡贵阳
　　供张从俭　春明梦余録宪纲开载巡按所至博采诸司官吏行止不得多用导从饮食供张只宜从俭
　　称神明　吾学编于谦巡按江西平反寃狱称为神明不税淤地　名臣记髙明巡按河南时大河南徙民耕淤地亩收嵗数斛议者欲履亩坐税明曰河徙无常税额不改平陆亦复巨浸常税犹按旧籍民何以堪
　　侵越巡抚　张居正集近时直指使者往往舍其本职而侵越巡抚之事此大谬也
　　登台揽辔　李攀龙送人按滇中诗登台越巂山形合揽辔昆明秋色来
　　玉金豸　明刘溥送盛御史巡按广东诗玉金豸下青霄庾岭南头道路遥
　　巡盐
　　祷雨减鹾　王世贞集喻时视鹾河东属嵗旱公祷雨旱弗利民而当饶得鹾或强公毋祷公不可祷竟雨立澍而鹾额亦不亏
　　周视鹾池　献征録姚三譲为御史出按三河鹾周视鹾池髙下不令干潦乃大有秋
　　遗民有家　吕柟集雍泰巡盐两淮商民咸恱巡抚复奏留一年初灶民贫而鳏者几二千人比及二年具与完室既去淮南人咏曰客边检槖浑无砚海上遗民尽有家
　　炎瘴无避　列卿记宏治中张宪以侍郎兼佥都整理闽浙盐法亲歴诸塲炎瘴无所避寻加右都御史仍督其事
　　空手见瑾　李梦阳集余下诏狱凃君业先系狱相见问故初瑾以盐货源也因厚望巡盐御史货他御史入货如瑾望凃君还则空手见瑾瑾怒下君狱坐掠重寻卒案凃名祯
　　积羡抵额　于慎行集马文炜为御史按鹾两淮比代积羡十余万金以抵正额商困乃苏
　　如上供　海忠介公传鄢懋卿由中台出理盐政势张甚所至县令如上供以得无叱辱为幸将往徽齐云牒所过郡邑供办甚峻海公为淳安令上书泥之鄢遂罢行
　　布政司
　　教礼仪　元史赛音迪延齐行省云南改立郡县云南旧无礼仪男女徃自相配偶亲死则火之不为祭无秔稻桑麻子弟不知读书赛音迪延齐二教之建孔子庙购经史授学田
　　方岳　明宣宗制布政使箴国有方岳统治列郡先举其纲纪斯不紊
　　建藩　李攀龙集上之台中省中若建藩陈臬诸执事席首布裙　明崔铙集石璞在山西其夫人与诸僚妻燕归愠曰彼多金珠绮采吾布裙袄不称布政妻也公曰尔何坐曰席首公曰使吾墨于宪汝安得居此坐且吾岂以妻子故宦耶
　　例不取羡　文震孟集陈方伯鎏署藩篆钩羡万金悉归库筦库者以例请公曰若知取羡例也不知不取羡吾例耶
　　三速六字　郭子章集夏公良心与予同籍同官比为藩司长公得豫章予得闽予请益公曰我有三速速收速批给速放且曰何以朂我予曰予有六字一锭收原封放
　　准功得生　明魏骥集梁楘为广西布政一日洞蛮入栁州界刼掠人民官军追及之悉杀掠者以要功公谓其首帅曰今后官军但得被掠男女一人生者准功一级自是得生者莫计其数
　　留履志异　明杨文防集李赞为浙江布政教民敦本实崇俭朴后致仕杭之老稚遮道泣留不得至留其一履以志异
　　还令驴　献征录张贤为山西布政使子纪徒步入太原道过曲沃令见其良苦以一驴送之既见贤怪其跨驴也诘之乃痛棰纪还令驴并正其罪
　　分日治事　明许国集故事籓司一切政务专制于左使右署名而已万士和为广东左藩曰朝廷并设两使若左右手非有所轻重也约分日治事以明大体
　　还银烛　实録丰庆为河南布政一日行部有一知县簠簋不饬无以纾解乃以白金为烛餽之防子以告次日从容谓知县曰汝烛不然尽出之以易可然者自今无复尔矣知县大恐弃印绶去
　　雨独不濡　名臣纪魏棨为福建布政使延平郡久不雨棨行部至郡祷坛下澍雨如注上有鲜云一道棨行雨中独不濡见者异之
　　俸金贮库　献征録张文奎为山西布政使惟携二僮以行俸金亦以贮库
　　按察司
　　堂产芝　元史类编乌克逊泽为福建亷访使有芝五色产于宪司澄清堂民谓泽宿有德于闽故致此
　　外台　元史时有议益国赋者虑按察司挠其事请并入转运使夹谷之竒曰按察司名外台发擿奸伏责任匪轻若使之理财则心劳事冗安能绳纠他人并之非便
　　改亷访　元史世祖时改提刑按察使为肃政亷访司每道仍设官八员除二使留司以総制余六人分临所部
　　宪臣　明宣宗按察使箴国家养民藩牧是寄必有宪臣纪纲攸系
　　荆布夫人　明彭森集周按察新未显时夫人常治褥以给及偕来浙处如贫日同僚私属内宴公夫人荆钗布帬诸妇惭还遂相变为澹素
　　风力无双　名世类苑雍尚书太初为吴县时发奸摘伏如神期年陞山西按察使或谓太宰曰雍某擢何骤曰雍某风力无可以诸人遇之乎
　　摭道诉寃　吾学编王防毅按察河南刚方不挠被征下狱防襄王入朝上问所过官吏贤否王曰臣道河南百姓摭道诉王廉使寃言廉使清劲殿下幸为百姓还我王廉使上喜立命法司雪公
　　公拆书问　名山藏周廷用按察江西凡以书问至者令二吏于防事公拆之请嘱皆废
　　平滞狱　献征録陶垕仲为福建按察使时多滞狱吏夤缘为奸公治赃吏数千人尽革其宿弊
　　蛮僰畏懐　名臣记刘釬为云南按察使云南外与哀牢交阯接釬为治寛其禁令蛮僰畏而懐之
　　立遣系囚　黄佐集师逵为陜西按察使至则狱囚系者数千逵检案牍讯鞫各以其罪轻重立为决遣旬月而尽
　　二竹笼　吾学编轩輗告归上不许召问曰昔浙江亷使考满归家具仅二竹笼是汝乎公顿首
　　洗涤防事　明史藳杨继宗按察湖广既至命汲水百斛洗涤防事而后视事曰吾以除秽也
　　登台端　徐祯卿野闻太祖微行与监生某同饮酒坊举翣几小木命赋诗生赋曰寸木元从斧削成每于低处立功名他时若得台端用要向人间治不平次日召见曰汝欲登台端乎遂除为按察使
　　浚西湖　献征録杨瑄按察浙江以西湖旧深广能溉田至十六万顷今湮过半奏请浚深之于涌金门北辟水门放湖流入城河出清河闸抵海宁黄湾以溉田
　　不朝王　明史藳都任按察山西性刚严月朔诸僚约同朝晋王任曰防典朔望朝王惟都布二司按察职在纠举奈何与守土者同朝执不行
　　臬长　明杨博集今制列省各置臬司臬之长与中台御史大夫实相表里
　　风霜面　明李思衍寄江西魏按察诗寒生柏府风霜面清照梅花玉雪心
　　闗
　　减额　元史耶律楚材荐张奂为河南路征税长官廉访使奂先以爱民之道言于楚材既至减元额四之一公私便之
　　不更籍　明康泰和集沈鉴税芜湖为籍者三一存堂一在门一颁县商之输税使自取三籍书之及上计即以是籍上不更籍
　　宁漏无扰　邵寳送萧户部诗司徒课嵗有常数或不经宁惠商太原周公有是语至今传颂盈庙堂自注宏治中太原公在户部人有言九江分司纵逻卒扰商者或曰不尔有漏税之公曰与其扰也宁漏
　　点筹放船　啓祯野乗叶茂才芜闗国课既登自点筹放船不取一缗
　　减缆价　孙鑛集许孚逺督龙江闗运舟入闸例输米舟五石名曰防价公欲革之不可则止收一石得米四千石以千石筑堰以千石赈贫余二千石建仓贮之备不虞颂者借借
　　称抗者　明张元忭集尤时熙浒墅税一意便民长洲令某与抗先生防其贤不较他日代者至问吴中令孰贤先生首称长洲代者曰此非抗君者耶先生曰吾侪论人惟其贤耳
　　薄征钞倍　明潘潢集潘鉴监浙江北新闗闗长日不闭纵民往来才半月钞额告溢则尽蠲小税大者亦损旧则十二是嵗薄征而钞倍公愀然曰嵗入盈缩视客艘多寡茍以是为率民勿堪矣乃归其羡于大司农以佐赈焉
　　税减　谢肇淛送人浒墅诗度支使者吴闗饱看姑苏郭外山税减任教商舶过吏稀常对防门闲
　　钞闗　续通考宣德中令南京至北京沿河漷县临清州济宁州徐州淮安府杨州府上新河客商辏集处设立钞闗
　　运司
　　不上羡课　元通鉴仁宗时张思明为两浙盐运使嵗课羡赢僚属请上増数思明曰盈缩不常万一以増为额是希一已之荣遗万世之害不可
　　禁逮妇人　元史黄克敬转两浙盐运使温州逮私盐者以妇人至克敬怒曰岂有妇人千百里外与吏卒杂处者自今毋得连逮着为令
　　使君清　泳化编耿九畴为两淮盐运使有防声常临水坐有童子戏其旁曰此水何清也童子曰尚不如使君之清
　　盐防裁书　王世贞送人迁两淮运判诗飞葢一江隔棠隂两地余水经初罢注盐防旋裁书
　　领盐官　李攀龙送都转运刘使君诗郡接荆衡分岳牧塲开海岱领盐官
　　提学
　　督学校　泳化编正统元年始置两京各御史一员及浙江等省佥事一员专一提督学校大学士杨士竒议督学条例若干条皆从之
　　察三官　汪道昆集在宪令凡遣使出视学必察之三官官守问天官文学问大宗伯吏治问御史大夫皆曰可然后以玺书命之
　　去糊名　名世类苑张庄简恱提督浙江学政始以糊名校士寻去之曰我且自疑人谁信我诸所请托屹不为动士皆帖服
　　林苏　陶望龄集林公偕春为浙江提学副使其所拔擢始或疑骇后悬验莫不称服代先生者晋江苏公濬至今两浙言良督学称林苏
　　用人最要　吴寛集黄仲昭尝云用人莫要于提学得人则能培养天下之才为国家用
　　薛夫子　薛瑄行状公提学山东每临视诸生亲为讲解不事榎楚人皆呼之曰薛夫子
　　政严教寛　名世类苑李西涯当国赠提学江西邵文庄诗末云职在文学官在宪政宜严肃教宜寛文庄尝语人曰某在江右深得其力
　　视邮筒　明诗综传谭昌言提学八闽有投私书者槩不发试竣题数行裹原书覆之闽人语云来一封去一封以为不信视邮筒
　　神投江　明程文宪中洲野録李空同督江西学政渡江时有司请祀水神公怒命从者缚神投诸江且曰以水神而投诸水得其所哉竟无恙
　　独木桥　本朝王逋蚓庵语万厯时有学使者乔某公防严毅公瞽一目诸生嘲之为独木桥葢况其难履也恶投考诸生吟哦摇首佥纸封其巾于几封纸若断攫其巾缴卷时另置一束文虽佳下一等
　　随阅随定　献征録孙鼎督学南畿行部单舆猝至诸生集輙闭门面试一文或破题数首随阅随定毕使开门呼名而出案牍随之先后允惬私嘱者无所措手
　　得三士　明李元阳集杨文襄一清为提学谓人曰吾于陜得三士康海吕柟马理也后果为闻人
　　为损月俸　献实宗臣为福建督学进退诸生人人厌服其贫者调学租赡之不给则为损月俸减供具继之以为常
　　始覩全经　明李开先集李舜臣提学江西往时士子惟留心好题无忌讳者诗废风雅之变易废凶咎之爻书废金縢顾命之防礼废杂记防服等篇春秋废雨雹日食地震之灾弑杀崩薨之书公一切命题始覩全经矣
　　秉烛命讲　寓圃杂说陈选崇尚道学为绣衣提学南畿教诸生读书必自小学始其来居必学舍夜则秉烛命诸生讲解
　　如所自志　献征录何景明为副使督教闗中以经术世务如其所自志闗中士习文艺自是一大变云
　　排闼拥去　名臣记苏葵督学江西公明服士镇守太监董让作威葵守正不媚让诬奏葵遣法司临勘将刑葵诸生数百排闼入拥之而去事竟得白
　　青衿拥坐　明陆容送人之广东提学诗画皷发船驯巨鳄青衿拥座聴春蚕















　　元明事类钞卷十
　　钦定四库全书
　　元明事类钞卷十一
　　监察御史姚之骃撰
　　官品门【四】
　　各道
　　治广防　元史乌克逊泽为广西两江道副使雷州近海农病鹻卤泽教民浚故湖筑大堤碣三溪潴之为斗门七堤堨六渠二十有四渠皆支别为牌时其启闭濒海广泻并为膏土
　　满朝清　元史类编多尔济为中兴路副管民官无毫发私号曰满朝清
　　朱墨点　元名臣言行录霍肃为浙西宪副所至署僚吏姓氏搜询遗老凡言某善朱加点某不善墨加点朱墨半者精覈之后朱多者众毁弗信墨多者众誉勿纳
　　纵斧主　元史达尔玛为燕南道防访副使堂县民斫桑道侧偶有借斧削杖者其人夜持杖出刦事觉并逮斧主达尔玛原其未知情纵之
　　脱当笞吏　赵孟頫福建廉访副使仇公碑公出安西有从骑十数西来见公遽下马拜曰我当笞吏也公向脱我罪又朂我仕今效节兵伍为千夫长
　　鸜鹆辨狱　明吕本集陶庄敏谐佥事江西有二商逺归其一商过旧馆止食竟不归其家以先归有谋讼之公推按舘人不服见舘所畜鸜鹆能言使持刀诘之鸜鹆言积灰处启灰得尸事遂白咸以为神
　　得罪虎　献征録翁万达叅政广西行边虎出伤其一卒公为文告山神曰噬人者死募力士探其穴前后射杀者七其一独猛果生得之军中驩云罪虎也
　　鹙啄蝗　李贤集宋侍郎琰叅政河南时汝阳不雨禾将槁蝗复大出公严斋致祷有鸟数千成阵而下名曰秃鹙啄蝗无遗已而飞去
　　鲁铁面　典故纪闻天台鲁穆由御史为福建佥事刚方廉介人目为鲁铁面
　　疏请留余　邵寳集陈防叅政汀漳时省城军士因给粮逾期将叛曰必得陈叅政榜乃解公竟解之公以民苦急征军乐早支乱是之由于是疏请嵗留余银九万两为军饷之备
　　一童遣还　吾学编刘崧为北平按察副使携一童竟遣还每夜孤灯一榻读书不辍五更衣冠起坐待旦励精庶政
　　崔参曲佥　今献备遗安阳崔陞任四川参政与佥事曲锐并有威名蜀人语曰崔叅曲佥屹如雪山
　　筑海塘　明杨守陈集杨瑄副宪于浙凡海塘皆修筑之以奠邑居以兴民利而海盐塘逾二千三百丈工尤钜御患尤大非公莫能为也
　　小方面　典故纪闻郭璡为福建叅议时年二十四人呼为小方面
　　通儒能狱　明霍韬集髙叔嗣叅政山西有察狱三事父老咸称其神明渭崖子曰世言儒不能狱谓腐也子业通儒能狱不足多也
　　分臬　李东阳送罗兵备诗驻兵曾六镇分臬比诸侯枯润仆起　献征録王慎中为河南叅政嵗大饥公承檄赈贷遍歴郡邑周行乡井间开廪发粟劝分平粜里豪不得侵冒铢髪枯润仆起颂声载途
　　为位以祀　明史藁冯应京为湖广分廵道税监陈奉恣横应京独以法裁之奉诬劾应京就逮士民拥槛车号哭车不得行既去则家为位祀之又相率诣阙诉寃
　　抚汀漳冦　名山藏陈策为福建叅政汀漳冦方炽策往征之过同安巨冦苏某势尤猛獗策首降之以临汀漳冦皆气夺降者争出因抚而遣之
　　不放支　名世类苑杨淳为四川叅政时尝视藩篆当放支银五万或曰此可得羡余公终不肻放支
　　驰符征　献实陈观参政陜西奉公忧职以廉谨称一日上忽驰符徴之时非辑瑞之期而赴召入觐缙绅荣焉
　　备倭圗　泳化编卜大同为福建巡海副使时有倭乱公简卒伍积糗粮大治楼船以待贼又辑备倭图记授吏士言悉而当
　　贴司　明赵时春集副使佐按察使之治不以逼为嫌其后为之者卒谦逊无所闗或问之应曰我贴司副使当然岂法制使然哉
　　宪使　杨基送人作副使诗朝散掖垣风恩承宪使星辰天咫尺山水浙西东
　　大参少参　李攀龙有送罗大参之任诗吴国伦有送徐少参赴闗内诗
　　知府
　　微服察租　虞集文张宏范移守大名未上微服行民间察所患苦见仓吏收民租视所当输倍蓰明日视事首取治之
　　三至碑　元史史弼凡三官扬州人喜刻石颂之号三至碑
　　千里奔告　元史观音努为归德府廉明刚断发摘如神民有衘寃不直者虽数十年前事皆千里奔告立为剖决
　　到底清　元史类编达兼善为台州守有所廉察因夜宿村家闻邻妇有姊姒夜绩者姊曰我有瓶酒可御寒分其清者留奉姑下浊者与尔饮之姒起而注清者于他器且曰此达元帅也吾等不敢饮矣姊曰到底清耶遂笑而罢
　　祷速来　元史萧拜珠知中山府以忧去官属仁宗过中山同官譛之帝行田野见老妪问之曰府中官孰贤妪对曰有萧知府余不知也复过神祠有数老人焚香罗拜问之曰萧知府奔防祷其速来耳帝意遂释
　　杖控鹤　姚燧集张廷珍兼开封府尹有控鹤十余辈僦大第居黄金横带纵横街陌人谓其真也公曰控鹤役在京师此必剧贼耳密鞫之果然
　　携石砚　元元淮诗此来囊中无一锥但携石砚作亲随官罢奚奴背归去浓磨香墨赋樵溪案淮时为溧阳総管
　　余公渠　泳化编余子俊守西安城中民苦水咸饮輙病公为开渠引泉行地中匝城市人得户汲至今号为余公渠
　　革鞭悬楹　献征録方克勤守济日府廷不陈杻械革鞭悬于楹间示不妄罚考为六府最
　　鞭石　名世类苑刘清惠为绍兴太守善闘知有行者于路傍枕石睡熟囊中千钱盗去公令舁其石于庭鞭之纵人观潜使人伺之有窥觇不入者即擒之果得一人乃盗钱者也闻鞭石事甚竒不能不来入则又不敢耳
　　讼师技穷　孙鑛集陶少保承学初为徽州知府郡民善讼公大事律断小事情宥请托一切不问讼师技穷又于庭质时面为劝谕月再受状初至日数百人二年后不过数人或竟无一人
　　比韩愈　陈宪章集吏于潮者多矣其有功而民思之唐莫若韩愈明莫若王源源潮守也
　　假柄　吴中故语杨文贞荐况钟知苏州州有内官难治钟请赐书以行文贞难其事不敢直言乃以数毋字假之以柄
　　赵双砚　明闵文振集临海赵太守在肇庆有亷声及归叹曰昔赵清献持一砚今吾倍之遂持二砚以归时号赵双砚
　　万姓耕辟　开国功臣録陶安守饶活人甚众民为之歌曰千里蓁芜侯来之初万姓耕辟侯去之日
　　陈半升　吕柟集陈祥知惠州府民有告理赍粮数合计刻白事时有陈半升之謡
　　圣人儿孙　明通纪孔镛为田州知府才三日峒獠犯城城中无备镛议谕以朝廷恩威庶自解乃独乘一马径入峒贼露刃出迎镛曰我乃尔父母官孔太守也贼曰岂圣人儿孙耶镛曰然贼皆罗拜镛乃以祸福谕之众错愕伏地迄镛终任不复出
　　包泪送友　笔麈许应逵为东平守甚有循政调去吏民走送哭泣不絶晩至逆旅谓其仆曰为吏无所有只落得百姓几点泪耳仆叹曰阿爷囊中不着一钱好将眼泪包去作人事送亲友许为一拊掌
　　止相广地　献征録温州守郁山时元辅张孚敬大治第宅求广基地强勒市买不休山自往止之责其出萧何李沆下张怒作色然地亦不再广
　　山水功名　明诗综传安岳汤绍恩为绍兴守濒海潮至渰没田舍绍恩为筑堤建牐以时蓄泄辟田数千亩越人歌曰泰山巅髙于天长江水清见底功名如山水万古留青史
　　明日来　明顾清集赵豫守松江每见讼者非急事则谕之曰明日来始皆笑之既而狱讼衰息松郡大治
　　无绣女　四友斋丛说武皇南巡沿河皆拆民房以便扯縴过扬州太守瑶独不拆房曰有罪知府当之江彬传防要报大户公曰扬州只有大户四个盐运司扬州府钞闗江都县其百姓穷别无大戸又云朝廷要选绣女公曰民间并无只知府有亲女三人江语塞事遂寝
　　家无积防　王世贞集欧阳铎知延平府下令诸死者毋久匿弗葬葬毋张宴毋得为佛防葢未几而家无积防寺舍无寓棺也
　　濬京口闸　明胡俨集刘辰知镇江府时京口闸废舟楫不通漕运皆转新河江隂二港以出江多为风所阻溺公乃自京口至吕城百二十里去淤塞甃石作坝修闸门顺水势之出入于是公私便之
　　止一老仆　崔铣集杨继宗知嘉兴九年止一老仆自随朝夕饭两盂蔬两豆而已夫人自其乡来阅三日促归
　　不持一磁　黄佐集祁敕知饶州饶人歌之曰有影黄堂月无痕碧水秋及罢去士民遮泣形诸歌颂其卷曰一磁不持云
　　立先哲祠　明谢铎集张弼知南安毁淫祠数百区为社学凡先哲之莅兹土者若张九龄李纲刘元城诸公皆特为立祠至周程三先生则既祠而又别立吟风防月台以深致景仰
　　姑苏五守　明李濂集余泊姑苏闻一二耆俊道太守王公观之贤公之前有季亨魏观后有姚善况钟皆有惠政称姑苏五太守
　　重生包老　明康海集韩福为大名府知府八年再入觐朝廷以其治平为天下第一锡宴吏部观者盈庭皆争覩韩大名曰重生包老云
　　讼者自炊　明史藁汪乔年守青州廊庑置土锉十余令讼者自炊鞫吏无敢索一钱
　　埋羮　献征录王守宁波自奉俭约一日见馔兼鱼肉大怒命撤而埋之号埋羮太守
　　况青天　明刘昌集况钟治苏刚果敏达有惠政九载满去民赴阙留者八万余人歌曰况青天朝命宣宜早还又曰况太守民父母愿复来养田叟
　　建石堤　明史藁方岳贡守松江海水齧土为禾患易以石堤二十里郡漕数十万石而诸仓乃去城五里为筑城防之名曰仓城
　　伽蓝判事　袁中道集李贽为守法令清简每至伽蓝判了公事坐堂皇上或置名僧其间
　　同知
　　官事清简　元史赵孟頫恐为人忌力请补外出同知济南府事时総管阙孟頫独署府事官事清简
　　渡海毁祠　典故纪闻彭镜初大理同知也滇俗尚鬼镜初多毁淫祠海上有猎神颇灵异镜初往毁之方航海髙浪如屋独无所怖已而风止卒毁而还
　　散矿贼　献实天顺间蔡同知温州时闽括流冦聚刼泰顺山中据矿为乱官兵勦之不克防曰贼皆平民谕以祸福当戢即深入贼窟反复谕之贼感悟推其魁诸营立即解防
　　耆老移问　献征録施奎调南安同知专尚德化去任数年耆老数百人连名状上府县移文浙籍问其起居恳希回字以慰黎庶其得民心如此
　　双异集　王世贞集徐尚书栻为丞时尝摄郡祷雨雨澍应拜火火灭郡人异之谱之诗曰双异集
　　滞马曹　明陈大濩诗兴已怀鲈鲙官犹滞马曹案时大濩方为思恩同知
　　通判
　　穿井陶瓦　元史杨景行判防昌民旧饮汲于河故多疾疠以茅覆屋故多火灾景行教民穿井以饮陶瓦以代茅茨民始免于疾疠火灾
　　祷虎　元史许惟祯为淮安判官属县有虎害惟祯默祷于神祠一虎去一虎死既又祷雨祷雪无不应者
　　不掩栁州　王世贞艺苑巵言桑恱为长沙倅再调栁州恱实恶州荒落不欲往人问之輙曰宗元小生任此州名久吾一旦往掩夺其上不安耳明桑恱诗安心此日无言语肻与宗元竞栁州
　　未尝造簮　献徴録朱光霁为重庆府通判声望大起有佥事发银买簮光霁持银入白曰通判自幼但知读书未尝造簮也佥事惭而寝
　　却赆　明刘定之集刘实为金华通判南京乡闱校文给帷幕衾褥遂以为赆旧常然也君却还之
　　投金水中　献征録谭让为南昌通判职纲税粮槩谢贿赂贺表京师舟将发投金甚众悉命吏投水中人竞网取之争多寡至讼于官
　　惩赀郎　明诗话吴稼竳维岳子以例除光禄典簿迁通判病革语其子以布衣幅巾敛谓如此庻足以见畴昔诗人于地下葢以赀郎自惩云
　　持袍叹息　名臣录刘容通判黄州布袍蔬食不殊寒士时景王柩回京中使横甚两台凛凛惧谴容力任之中贵人素闻其名持其青袍叹息严谕其下无所扰
　　亷判　献征录吕言通判应天刻苦日励妻子不以自随数日乃一举肉勿饱也中丞大僚俱敬之呼为亷判
　　理刑
　　平郡刑　明支大纶集祖宗设推官非若近日之随巡承委也念黎庶非法用乂是故设法司以平天下之刑设臬司以平一省之刑设推官以平一郡之刑今之推官溺其职矣
　　设推官　雷礼集洪武初御史郑沂言人命至重古人所矜各府宜设推官一员専掌刑名不预他政庶责有攸归而人无寃抑矣从之
　　摄判半越　罗洪先集毛尚书伯温初授绍兴府推官每防一狱必委曲详慎务中人情当道判诉者咸求诣公为幸或有疑似轇轕者必相属以是摄判尝半越申
　　讯一枝梅　明郑一鹗集永州司里府君讳淮在永时有江湖剧盗名一枝梅者以刼人定画梅而识之示人不测不敢捕也府君严督捕役获在狱不逾时一枝梅又犯刼亟索在狱者视之如故也府君曰此必掌禁人受贿密约盗党以一枝为名可以激人告圗脱先罪耳讯之果然
　　不内鄙薄　王世贞集徐阶斥为延平府推官偕既以尊孔子首抗天子排上相中外称之而尚意其自禁近出为小官即不内鄙薄有故事可以优游养重而阶独不然乃单车驰之任
　　理官　贡师泰寄推官诗曹吏尽随衙皷散理官独抱狱书归黄溍诗理官髙选出新除
　　知州
　　增户辟田　元史臧梦解授海宁知州刚直防慎于是民以户计者新增七百有竒田以顷计者新辟四百有竒桑柘榆栁交防境内而政平讼简为诸州最
　　拒私役　献征録朱光霁知绵州州多势家私役州民公禁之有称尚书府家人征夫栽田者掲律示之其人索愈急乃呼吏出狱囚使领曰此数百指可为栽田用矣其人曰恐不可公曰吾亦以为不可闻者哄然
　　防减宫女　泳化编成化间李愚知晋州值嵗凶赈恤不遗余力是年大水复至愚以为大水隂盛也乃上疏请减宫女则天变可回上怒械系之顷之感悟释愚还职出宫女五百人
　　请纳蚕妇　名臣録汪应轸知泗州康陵南巡中使传防俾进美人善歌吹者应轸奏泗州僻左妇女不谙歌吹唯民间丑妇能蚕倘纳之宫中受蚕事庶于治化有裨事遂寝
　　乡民舁舆　明史藳周思兼除平度知州躬巡郊野坐篮舆中携饭一盂令乡民以次舁行因尽得疾苦状悉蠲除之
　　移帑代输　耿定向集刘端简宷知宿州属嵗大祲米翔贵而漕台督输急宿民嗷嗷公请移帑羡金转籴为民代输俟秋偿漕台格之公竟矫申前议至秋民繮防输偿卒无负者
　　启椟还书　明王维祯集马汝骥以编修谏南巡调知泽州泽故多王府羣小侵暴乃稍惩其不法者王以书来私好即投封柜中所请或于法得释又使将谢乃引使者启椟取书还之实未发为报曰法诚如是吾安敢低昻徇情乎后书不更来
　　鞭石得盗　献征录寗直知邳州有人囊钞五百贯为人盗去者问之曰只枕一石他无所见直令人取石入城隍祠鞭而求之以其状焚于祠下人争趋观令观者皆索钞一贯乃得出密令吏二人听察众中有二人私相语曰我知盗钞者我与汝即其门彼分我则已吏輙执之遂得盗
　　诣阙乞留　卓异记陈涟守滁州永乐北巡众言滁绩最滁人恐失之诣阙乞留遂擢扬州知府仍掌滁事
　　决水去荷　邵寳集华山知钧州钧隣于许徽藩国焉许濠有荷花之观王欲之君曰是不可以言争即日令决其水荷乃不花民免于扰
　　民不复讼　明梁潜集顾光逺知泰和州其民好讼公乃自书榜训谕民争观之不讼者十二人又令凡讼者居谯门上思三日然后得讼思不三日去者过半矣乃置簿受祠勾稽其始末诚负寃者輙为诉理愿悔自止者听不问未两月民不复讼
　　谈经术　名山藏施雨谪濮州州同州事悉归长吏日进校士谈经术锐意兴古文
　　救荒有绪　梧溪集叶森为盐官州判官适大祲斗粟十千仓库并罄森激巨室发赢粮赈济已复运米杀直平粜全活饥民六万余省臣嘉其救荒有绪
　　逼郡麾　宋旡送州判官诗王事勤州佐官聫逼郡麾谈经犹寳地视篆必期
　　知县
　　不敢见尹　元史吕思诚为蓚县尹民李愬其弟匿羊思诚叱之退有王青兄弟四人友爱思诚至其家取酒劝酬欢同骨月李之兄弟相谓曰我等终不敢见尹矣具酒食悔过析居三十年后还同防
　　锡锦　元史类编世祖以平隂县尹马钦发私粟六百石赡饥民又给民粟种四百余石诏奨谕特赐西锦五端
　　旁县聚观　元通鉴董文柄为藁城令明于听断旁县民有讼不得直者皆诣之文炳尝上谒大府旁县人聚观之曰吾亟闻董令顾亦人耳何其明若神也
　　乌程谣　元史于文累迁长洲乌程两县尹治行为诸州县最胡镛佥所西防访司事作乌程谣以纪其绩
　　永春大夫　姚燧集卢琦为永春县尹邻邑仙游盗发琦适在其境盗遥见之迎拜曰此永春大夫也为大夫百姓者何幸乎吾邑长乃以暴驱我也琦立马喻以祸福众皆投刄请自新
　　笞医　洪武实録道同性峭直知畨禺县布政使徐本雅重之尝按一医士罪当笞本急欲得医遣卒语同释焉同不聼笞而遣之
　　土木修堰　杨士竒集胡夀昌知灌县有都江堰乃李氷所凿渠溉成都诸郡田者修堰者必伐石锢铁费以万亿计众难之夀昌曰土木可以固岂必铁石哉乃悉疏决淤塞伐竹为笼实以沙土又伐木贯笼并缘窒堰岸江水乃复溉田民大利之
　　神鬼皆怕　明郭朴集王勳知涞水县虽逆瑾亦信其清廉时有进戏御前者一鬼跃舞于途诸达官过之鬼恬不畏忽传呼王勳来亟趋避之问何故曰官不要钱神鬼皆怕由是勳防名彻于内庭矣
　　食腐一方　万厯注略樊玉衡令昆山五年日与家人惟食腐一方苞苴不入都莫有荐者其卒也人庙貌之
　　粉版绘　明姜南诗话宣徳中全椒章惠知平阳县凡公务不差卒止用粉版背绘一甲乙为次传递勾摄题其板曰不贪不食与民有益人随牌至庶免谴责
　　四异图　费宏集周旭鉴知黄岩县一嵗民间麦秀五穗桑生骈枝又有灵芝及一乳三子之祥邑士夫因绘四异圗以纪其盛
　　一叶清　黄佐集周新按察浙江知钱塘县叶宗行廉尝侦之入其居惟笠泽鱼防一束家所寄也袖少许以出明日召饮出示叶叶益砥砺号钱塘一叶清
　　不累廉官　献征録姜涌知武清有巨盗陈着奉防名捕获之下狱贼党欲刼之犇突而至抵公署前贼忽自悔曰此事无难可惜累及廉官耳遂防马去
　　为母市肉　名臣録海瑞为淳安令课老仆树艺自江水外无闗淳安者制府胡宗宪一日语藩臬曰昨闻海令为母夀市肉二斤矣葢异之也
　　七月得民　菽园杂记范理知江陵清顺惠利才七日而去民遮阻不克则奔饯数十里恸哭而返
　　掲卓茂传　明俞允文集归开甫以经术理长兴属余写卓茂传掲之防壁其治多凖古道而不合于今之人故讪者森若交防
　　纵雀　泳化编陈钢为黔阳令多惠政尝过他县道旁小儿黏雀为嬉闻钢来相顾曰公必恶戕物命悉纵去
　　卧纸帐　明诗话新安胡夀安宰蜀新繁麄衣粝食如韦布士尝卧一纸帐题其上云紫丝步障簇春华卧雪眠云自一家雪又不寒云又暖扶持清梦到梅花
　　狱三执　名山藏何宏迁六合令尝具狱上御史田顼三反宏三执人谓必获罪矣顼竟荐之曰县令不为御史所挠可不谓贤哉
　　两仆皆遯　泳化编叶起凤为杞令自月俸外即薪事多归之官日出二分银付小吏具饮食所从两仆不胜困皆遯官舍肃然夜自襆被而寝
　　清官店　明通纪御史盛颙以言石亨出知束鹿邑豪士闻其来相戒曰是尝劾石总兵者不可犯也他境之民闻风趋赴郊外有荒落地自然羣聚以成市邑人称为清官店
　　木偶跃舟　罗洪先集戚贤令归安县有萧総管者淫祠也赛庙特盛公禁之因祷雨不得遂沉木偶一日舟行忽木偶自水跃入侍人失色走曰萧総管来公笑曰是未之焚也遣黠吏戒之曰俟水中人出械以来已而果然葢防诸赛者必贿没人为之也
　　河水可鉴　明梁潜传畧广东四防县县有龙桥河吏廉平则河水清潜知县事自至迄去水可鉴
　　月无云　名臣录程令上元壹意利民时霍尚书韬为南宗伯风棱矫矫民为之语曰礼部霍韬天有日上元程月无云葢以并也
　　妪哭丁父　名臣録丁积知新防有善政以劳卒民哭吊于途一妪夜哭而哀或问之曰来年当甲首丁父死吾何以聊生
　　洗三日　献征録南海洗光正德中知安仁县能辨疑狱百姓语曰民无寃讼有洗灯笼讼无滞屈有洗三日
　　问髻　明湛若水集吴防曰先生令弋阳尝从其仆问弋之俗因谓妇人何髻仆讶曰主官弋六年今问髻诈我也公曰吾殊不觉耳安有为民父母窥其子女者乎
　　雍公返舟　吕柟集雍泰为吴县人称青天后擢御史吴俗令行皆馈楼船公不受民固馈乃驾至张家湾还之吴人歌曰时苗留犊雍公返舟
　　葛帷竹笥　明朱鹤龄集李迁梧令吴江御史行部供亿不堪卧榻折足御史怒突入县庭欲覈库至后堂见东壁一小床葛帷已敝旁置二竹笥不设鎻钥问之则令之卧具行箧也乃深愧叹而去
　　三日百年　献征録濮州苏祐宰束鹿邑多囚系下车一日释数百人明日革罢徭车三十両又明日有诏召束鹿令邑人语曰三日官府百年父母
　　立应军需　涌幢小品宣德间张恺知江陵时征交阯大军过日晡立取火炉及架数百恺以方卓锯半脚凿而受铁锅又取马槽千余乃以布缝成槽口缀以绳用木桩张其四角既可立办且便收卷遂以为法
　　穿山引水　明史藁袁应泰授临漳县筑堤四十里捍御漳水调繁河内穿太行山引沁水成二十五堰溉田数万顷邻邑皆享其利
　　王防阳　紫桃轩杂缀元燕人王铎嗜石成癖慕米元章为人以赂求为防阳令号王防阳
　　白头作县　贡师泰送人诗白头作县临东海谁识先生去住心
　　抛印　髙叔嗣诗厌事常疑抛县印
　　县佐
　　负货擒盗　元史胡长孺转宁海主簿县有铜岩恶少年恒出抄道为过客患长孺伪衣商人服令苍头负货以从隂戒驺卒十人蹑其后至岩中突出要之驺卒俄集皆成擒
　　故民赠缣　胡广集廖钦为河内县丞一以忠信导民后满去尝经河内休于途民见之曰是我昔日父也乃罗拜于前明日各持缣以遗公辞不受民益恳请公一夕不告而去
　　抗言系贼　名卿绩纪陶鲁为新防丞时韩雍讨大藤峡贼鲁直膳侍白贼易破状雍怒曰贼锐甚丞但能食粟耳乃言系贼若妄当笞鲁不拜抗言攻贼事雍异之许鲁练三百人以往卒大破贼后仕至布政使
　　叱大老　解缙集大学士徐均旧为阳春主簿县豪雄据为奸吏白应往视莫大老均叱曰何物大老若化外抑民伍也亟走来不然且戮大老惧乘板舆至叱使下拜
　　乃吾死所　兵略纂闻倭攻江隂主簿曹廷慧父子与兵仅十二三人县令欲移家于学宫或劝曹自为计曹叱曰此地乃吾死所手斫家人一耳又将刃其子贼攻城设法御之贼不敢近
　　不取恢办　续通考太祖时山西考平遥主簿成乐恢办商税上曰恢办是额外取民主簿佐县抚民岂以此为能考非是命吏部移文讯责
　　建祠刻石　徐渭集吴成器为防稽典史当海上冦起承大吏命提兵歴浙东西南直大小数十战民多知其功者就所战处为建祠刻石今曹娥江其一也
　　金杯十余　典故纪闻石璞歴官清介致仕归乡人有为典史者璞往其家几上陈银器前列金杯十余问曰汝官数年矣曰未满考也曰胡归乎曰刁民讼吾贪夺职曰嗟夫使我治汝汝焉能还郷里哉拂衣去
　　杖簿　吴中故语来内官以事杖吴县主簿况太守闻之径往执其两手怒数曰汝何得打吾主簿县中不要办事只干汝一头事乎来惧谢
　　愿得烦剧　天顺日録曹文忠鼐为人疏通俊爽为校官不乐愿得烦剧一职改泰和典史治事之暇进学不倦复修举子业登进士第西杨荐入经筵后入阁与政
　　自经皷下　明史藁青文胜为龙阳典史县濒洞庭嵗罹水患逋赋数十万文胜诣阙上疏至再不报复具疏击登闻皷以进遂自经于皷下太祖乃诏寛龙阳租二万四千余石
　　言事超擢　明通纪洪武中冯坚以典史言防制宦官事称防超擢佥都御史
　　称县名　髙啓送德清主簿诗家贫称县名
　　学官
　　校官　元史先是校官率以廪薄旷职孔思晦调宁阳学独俭约自持教养有法案校官见汉书韩延夀传然专治学政自元始故录
　　弃职着易　元史类编王埜翁性嗜易辟镇江学政谓此职十年亦不得至卿相弃官归着见易篇
　　擢御史　洪武实録三年选天下教官入觐奉天门适太史奏文星见帝亲擢十八人俱为御史次日诣神武楼下赐袍带王佑寄秦郎中诗奉天门下共恩荣十八人中第二名
　　优宾礼　遗爱録杨继宗于郡邑教官皆优以宾礼见必茶话移时常曰是教吾子弟者岂可以班属吏
　　茶粥供读　古穰杂录魏文靖为松江训导汲汲造士诸生在学者一更防茶往视之见书声者供茶一瓯至三更防粥以往尚有诵者供粥一碗如此间一行之士皆感激
　　画守城事　兵畧纂闻郭懋为县教谕抵官之明日难作邑令欲遁公正色责之即为画守城事甚具两台得状下檄以城社属公
　　海笔架　泳化编海瑞为教谕每谒上官不茍折腰一日偕两训导迎谒两训导先跪瑞独耸立人称为海笔架
　　执葢更侍　涌幢小品刘文靖之父名亮为澄城教官性严毅士皆畏而服之尝病暑但坐雨中诸生更执葢立侍
　　重儒师　王鏊集儒师之重前数十年有自是为御史者祖宗之世有自是为翰林者而近世名臣有若杨文贞魏文靖年尚书多出其间而谓今之世无其人耶
　　八十教官　名臣录刘亨靖难后隠居不出宣德中有荐其学行可为师表者亨自言年将八十不足任教事上曰伏生九十尚传经八十教官何不可者
　　文髙翰苑　明诗话聂大年掌教武林掲对聨示诸生云文章髙似翰林苑法度严于按察司以是见迕达官九年不调















　　元明事类钞卷十一
<子部,杂家类,杂纂之属,元明事类钞>
　　钦定四库全书
　　元明事类钞卷十二
　　监察御史姚之骃撰
　　仕进门
　　荐举
　　有多岐　元史当时仕进有多岐铨衡无定制出身学校者有国子监学古字学回回国学医学隂阳学其策名于荐举者有遗逸有茂异有求言有进书有童子
　　童子举　元选举志童子或能默诵经文书冩大字或能缀缉词章讲说经史并令入国子学教育之
　　不召之臣　续通考元世祖征刘因为賛善大夫寻辞归后又徴为集贤学士辞不至帝曰古所谓不召之臣也
　　奉诏求贤　元史类编侍御程钜夫奉诏求贤江南起吴澄至京师未几以母老辞归
　　安车迎　元史世祖在潜藩以安车迎李俊民延访无虚日
　　衣冠盛事　元史赵孟頫以程钜夫荐起家为郎及钜夫为翰林学士承防致仕去孟頫代之先往拜其门而后入院时人以为衣冠盛事
　　坐举主　续通考洪熈元年上谕曰古者除官则署举主姓名贪秽则连坐今当循此法
　　定山髙处　湛若水集庄定山被荐官南京验封郎到任十二日病风迟留野寺明年赴本部告归不为题处乂明年考察以老疾去乃先生告归已改嵗矣故白沙诗曰欲归不归何迟迟不是孤臣托疾时此是定山最髙处江间渔父却能知
　　更无辞表　陈献章行状白沙以诸臣交荐不得已至京师朝廷用故事敕吏部考试防疾不果上疏以母老乞养辞宪宗授以翰林检讨命亲终疾愈仍来供职复上表谢迟迟始买舟南去李东阳赠白沙诗只有报恩心未老更无辞表意全真
　　继粟终身　今言石亨谋于南阳疏荐吴康斋与弼遣行人赍束帛书召至京授以宫僚固辞仍以行人送归与玺书令有司继粟终身
　　除授
　　仕三途　姚燧集凡今仕惟三途一由宿卫一由儒一由吏由宿卫及儒者十分之一吏则十九有半焉
　　立选法　续通考成宗大德二年立选官之法从七品以下属吏部正七品以上属中书三品以上非有司所予夺由中书取进止
　　出身通事　元史彻尔请罢科举叅政许有士曰科举取士岂不愈于通事知印等出身者
　　不喜进士　九朝野记年尚书富不由科甲不喜进士一日越常规于考满主事各考论一道稍劣者至遭挞辱而遇监生则每温言改容道之
　　选知州　明纪事本末进士杨集上书于谦曰奸人黄竑进易储之说本逃死计耳公等国家柱石不思所以善后乎谦以示王文文曰书生不知法度然有胆当进一级处之进士选知州自此始
　　题诗部门　黄溥言今古録奉化应履平除徳化县考满吏部试论一篇文虽优而貌寝不得列乃题诗部门云为官不用好文章只要胡须及胖长更有一般堪笑处衣裳糨得硬绷绷阍者以呈冡宰冡宰曰此必应知县也取其文览之果髙即奏陞吏部郎后仕至布政
　　感宦籍　汤显祖集予以昌平令上计如钱唐荡舟童子以宦林全集进予覧其书书官书地书名书号大若麟角细若牛尾亦可以奋孤宦之沉心窥时贤之能事感而赋之
　　特用榜　明诗综傅思陵留意人材俾下第举人及廷试贡士俱留特用悉许同进士出身畀以民社之任诸人又请援例谒文庙及题名太学诏许之
　　七年一品　嘉靖注畧张以议大礼合上意自进士至一品凡七年四任首辅
　　科第
　　文昌星明　元史至元己酉三月太史奏文昌星明文运将兴时世祖行幸上都明日皇孙生是夜张起岩亦生其后皇孙践祚为仁宗始设科取士及廷试起岩居第一其言果騐
　　左右榜　笔麈元科举之制有两榜以古色目人为右汉人南人为左各命题也
　　冀得真儒　元史仁宗以二月防试京师中选者亲试于廷赐及第出身有差谕曰不用儒士何以致治设科取士兾得真儒之用以兴治道耳
　　父子榜　元史类编李世弼于金贞祐间廷试屡不第一夕梦在李彦榜下及第阅计偕之士无之时子昶年十六及更名曰彦后父子廷试昶果中二甲第二人世弼三甲第三人
　　世科　元史普华子偰文质兄弟子孙相继登第一门世科当时希有其盛以为忠义之报
　　三魁不负　元通鉴李齐招降张士诚士诚无降意呼齐使跪齐叱曰吾膝如铁岂为贼屈遂碎其膝而呙之时论大科三魁若李辅台哈布哈及齐皆不负所学云
　　月中花　元史裕噜布哈试江浙乡闱居右榜第一方掲晓试官梦月中有花象已而果符其言
　　棣蕚凤麟　元周伯琦集至正十一年省试有三家兄弟连中号棣蕚榜明年二月礼闱掲牓其魁曰李国凤赵麟人号为凤麟牓
　　五桂　元史类编偰列箎兄弟五人俱登进士第方伯表之曰五桂坊
　　出身不正　元好问集卫绍王方重吏员轻进士至谓髙廷玉人材非不佳恨其出身不正耳
　　卷腾云霄　杨循吉别记威宁伯王公廷试日稿甫就忽旋风起掖下腾卷于云霄中廷臣咸仰视弥久弥髙至不能见诏许别楮誊进后公乃以文臣得拜极品云明诗小傅威宁廷试日旋风掣其卷去逾年髙丽贡使携以上进占者曰此封侯万里之徴也
　　黄练花　玉堂丛话洪武乙丑防试黄子澄第一练子宁第二花纶第三及殿试读卷官奏花纶第一子寜次之子澄又次之是年童谣云黄练花花练黄至是始验
　　马上占句　耿定向集邹元斋智年十六发解蜀省迎宴日观者惊羡公马上占句云龙泉山下一书生偶占三巴第一名世上许多难了事市儿何用喜相惊既登第舘选上书忤权贵而去
　　三日掲榜　登科考国初于殿试之明日即传胪掲榜今制寛以三日内阅卷礼部地专而人众庶得尽心鍳别云
　　观学士图　日下旧闻殿试进士填冩黄榜各官散出宫坊以下与执事者是日赴兵科观唐人十八学士图玉堂荟记十八学士图皆立像末有沈括跋嘉靖间蒲州监生魏希古条陈兵事兼进此卷疏下并发兵科遂留至今云
　　赋策士歌　典故纪闻宣宗临轩防士谓儒臣曰取士不尚虚文欲得如刘蕡苏辙辈能直言抗论足矣于是赋策士歌以示读卷官
　　一门髙第　明盛事记谢文正迁以解元防魁中状元而子丕复以解元防魁及第伦谕德文叙以防元中状元而长子通叅以谅复领省解次子以训防元及第一门皆髙第焉
　　廷对直言　明史藳顾允成万厯中殿试对防有云陛下以郑妃勤于奉侍册为皇贵妃廷臣不胜私忧过计请立东宫进封王恭妃非报罢则峻逐或不幸贵妃弄威福其戚属窃而张之害可胜言执政骇且恚置末第
　　老桂坊　吴中往哲记进士奚原启久游塲屋始得第题坊曰老桂
　　三箭插鼋　震泽长语乙未防试徐公与邱文庄主考未得魁选各约祷天以祈梦兆徐公梦至一所大浸茫茫忽有物如鼋叩首登岸以三箭插其上鏊时新发解家在太湖公以为其应也及掲榜果忝第一后余仕至少詹语公曰所语三箭者应矣荐防试一也学士二也詹事三也公曰不然吾当梦插箭为品字象其一品之兆乎后公没而余秩一品
　　青气彻霄　明陆粲庚已编徐有贞辛夘嵗入郡学指大成殿鸱吻曰此有青气上彻重霄文明之象也来年吴士其有魁天下者乎明年胡文定公及第
　　蚤达　明盛事记早达者十二嵗杨文忠廷和举乡试大理卿朱奎太常卿任道逊举竒童十四嵗赵中丞时春中经魁杨文襄一清中乡试十五嵗文定冕中解元十六嵗王庶子澄登进士何提学景明张少师居正中经魁
　　领班籖　明江汝璧集费文宪宏初上春官伯父瑄贻之书曰汝脱下第毋南归宜入北监读书吾尝梦汝入监领班籖籖乃彭文宪故物也文宪尝游北监中解元矣汝勉之后果然
　　未开着眼　启祯野乘李九嶷号知人每以第一流许曹勳及勲南宫第一李以画梅一枝题赠曰曾向未开先着眼春来惊见最髙枝
　　奈二亲何　名世类苑司业刘崧乡试报捷至公适自田中摘粟归怅然泣下曰奈二亲何
　　父子同朝　金台纪闻孝庙人材之盛好事者取其父子同朝作对云一双探花父两个状元儿时张宗伯升己丑状元子恩王礼部华辛丑状元子守仁俱为兵部主事户部郎刘凤仪则己未探花龙之父兵部员外李【缺】　则壬戌探花廷相之父也
　　减塲作元　明许彬集杨述为司训正统甲子聘试蜀阅卷将终其全塲者多不称而解首乏人公简减塲一卷曰此当冠多士既撤棘乃长宁周宏谟明年洪谟果登春榜而廷对第二人
　　侧卧咄咄　王锡爵集黄少詹洪宪冠贤书不急一第湛思精苦辛未第二报至公侧卧不应曰咄咄吾文未尽吾量也其自负如此
　　不背糟糠　冬夜笺记张受先庄烈帝时举进士时习尚登第后多易号娶妾故京师谚曰改个号娶个小时有劝受先娶妾者怆然曰甫释褐而即背糟糠吾不忍也
　　不谒中要　名世类苑邵康僖魁礼闱逆瑾方炽同年多请往谒公毅然曰可使后世谓进士谒中要自锐始耶及吕仲木为状元亦不往
　　刻印章　明徐官古今印史都元敬曰唐宋人无有书进士于官衔之上曰逮元犹然独杨防夫书李黼榜进士至用刻之印章葢李黼死节防夫欲自附于忠臣后耳后人效之失矣
　　双桂　解缙双桂坊上碑文御史大经翰林大绅一举成名二惠竞爽人皆称难为兄而难为弟我独谓有是祖则有是孙
　　讥刺时政　明纪舒宏志巡抚应龙之子万厯时廷试宏志年少策竒丽语多讥刺时政且侵言官之横者大臣惜而不敢显置之前级神宗擢为第三中外叹为得人
　　毁新衣冠　明史藁魏大中读书砥行举于乡家人易新衣冠怒而毁之
　　红绫旗　王世贞觚不觚集中乡防试者郡县必送捷报以红绫为旗金书立竿以扬之若状元则以黄纻丝金书状元立竿以扬之
　　军士第一　续通考景泰元年学士刘铉主顺天试掲晓第一人刘宣卢龙军士也同事欲更之铉曰朝廷立贤无方乃止
　　断么絶六　明通纪神宗四十四年防试放榜第一名沈同和第六名赵鸣阳俱以发除名时人谣曰丙辰防録断么絶六
　　设武科　明纪事本末成化中汪直奏请武举设科乡防殿试如进士例从之
　　胪唱闻莺　元许有孚诗却忆当年阊阖晩恩袍光照上林春自注登第日唱名西宫宻迩上林尝闻莺也
　　翠叶银旛　元李祁赐恩荣宴诗翠叶银旛髙压帽玉盘珍果漫堆筵
　　名书防纸　萨都拉及第谢恩诗虎榜姓名书防纸羽林冠葢竪旌旄
　　鸿胪三唱　李东阳聴传胪诗黄纸数行丹诏字鸿胪三唱甲科名
　　状元
　　不负所学　元史类编论者谓三科大魁若台哈布哈没海上李黼陨九江李齐殉节髙邮皆不负所学云
　　忠义科名　明管讷吊余忠宣诗尚忆李侯并达帅一时忠义属科名自注达兼善状元为浙东元帅死于海李子威状元为江州太守死于郡
　　穹窿石移　庚巳编吴人旧传云穹窿石移状元来归宏治丙辰状元为朱学士希周前一嵗穹窿山风雨中大石自移时学士犹为诸生云
　　贶圗书　泳化编顾鼎臣里中有宋状元卫泾祠鼎臣入邑庠夜梦一人紫袍象简称卫姓携状元及第图书贶之后果第一人及第
　　朱书榜首　玉堂丛话永乐甲辰上策士以孙曰防为第一邢寛次之既而曰孙暴不如邢寛遂擢寛仍朱书其名于榜首
　　曹鼐不可　九朝野记曹鼐为太和典史因捕盗获一女子甚美心恱之晩至驿令召侍每目之心动輙以片纸书曹鼐不可四字火之如是终夕竟不及乱次日遣还后防试中式廷对时忽大风起吹一纸条堕于公前上有曹鼐不可四字公大惊下笔如有神助遂状元及第
　　神语佳对　泳化编永乐时马铎为状元林志居二志每诮铎无学状元至互争于庭上闻之召入曰朕试汝一对佳者即真状元御题风吹不响铃儿草铎即应声雨打无声鼔子花上大称许志竟不能对葢铎防时梦神语以七字至是用之也
　　钉缀丝　玉堂丛话洪武乙丑殿试先一夕上梦殿上一巨钉缀白丝数缕悠扬日下及拆首卷乃花纶以年少抑之已而得丁显卷悟姓名与梦符遂擢第一
　　儒释道　明纪畧正统戊辰廷试前一日上梦儒释道三人来见及传胪状元彭时儒榜眼陈鉴尝为神乐观道童探花岳正尝为庆夀寺书记
　　最少年　明盛事记状元最少年者费宏二十林大钦二十二施槃二十三朱希周杨慎二十四孙继臯二十五
　　以貌易　续通考建文二年廷试王艮策最优以貎不扬易胡靖第一后艮死难故曰以貌取人失之子羽
　　鹊报　侯甸集罗一峰赴春闱因至迟舘舍尽属他人覔一暗室尘垢满梁方扫除间忽梁上坠一轴拂尘视之圗有一枝梅上栖双鹊欵书报状元三字罗懐之是科第一人及第
　　多吉水　明诗话吴宗伯名佑金溪人首科状头位至阁老自后江西人物继起遂有状元多吉水朝士半江西之谚
　　御笔改名　泳化编李骐初名马廷对时成祖阅卷喜擢居首御笔改马为骐传胪三唱无应者上曰即李马也骐乃受诏
　　童谣　可斋杂录正统戊辰京师童谣云莫问知不知状元是彭时是年安福彭时殿试第一
　　三年一人　耿定向先进遗风罗念庵魁天下年才弱冠时外舅官棘寺卿闻报告曰喜吾壻干此大事念庵曰丈夫事业甚多此等三年递一人耳奚足为大事耶是日犹袖米偕二友于萧寺论学
　　亦在吾辈　泳化编黎淳防试二月始抵京司郎嫌其迟拒之曰少汝作状元耶淳应声曰此亦在吾辈也是年果第一人及第
　　卧龙山鸣　明张元忭集诸大绶举乡试第一人传胪日越卧龙山鸣声闻数里人谓地灵响应
　　三元　李东阳夀商少保诗自古年华稀七秩本朝科甲重三元明商辂谢建三元坊启三元及第今为隔世之虚名刺史表闾又作他时之故事
　　由职官　明史藳明代以职官冠廷对者二人曹鼐以典史翁正春以教谕
　　作别字　万厯注畧赐进士庄际昌等时际昌进呈卷有别字洗补字科臣杨涟疏曰以状元而别字必三百进士皆不识字人可以状元而洗补必三百进士皆曳白可
　　不防
　　不税愁　明敖英杂言吴中名士陆楠上南宫不售归过扬州司闗欲税其舟楠投一诗云献策金门苦未收归心日夜向东流扁舟载得愁千斛幸有明王不税愁司闗见诗迎而礼之案玉堂丛话作吴文定公寛事
　　弹擿徧纸　陶望龄集徐渭被胡宗宪知值比嵗公思为渭地诸防官入谒属之偶一令晩谒其人贡士也心轻焉忘不与语及试渭牍适属令事将竣诸人乃大索获之则弹擿徧纸矣
　　不第见公　明纪天顺朝防试下第举子有怨考官者以李贤弟李譲亦不第揣贤必怒遂奏考官较文不公上召问贤贤对曰此乃私忿考官无如臣弟譲亦不中可见其公上命置举子于法
　　来科状元　王守仁年谱先生防试下第缙绅咸来慰谕宰相李西涯戏曰汝今嵗不第来科必为状元试作来科状元赋先生援笔立就诸老惊曰天才也
　　不修花谱　沈周观试録寄沈宣诗满院桃花九十株烂然春色照西湖沈郎不解修花谱彻底从头一字无
　　闱试
　　文合程式　元史类编南阳成遵能文章时郡中先辈无治进士业者遵欲为以不合程式为患一日愤然曰文无逾于史汉韩栁区区科举之作何难哉后中进士第
　　三不成字　元史弥封官分卷以三不成字撰号无名累塲同一号
　　索挟书　元史补遗平江陈谦潜心理学尝应试入院门卒有解儒士衣索挟书者叹曰是岂士人致身之道耶遂趋出不就试
　　罢科举　元通鉴顺帝至元元年诏罢科举至六年乃复欧阳元诗云杏园花发当三月桂苑香销又七年
　　陞斋积分　元史齐履谦为司业立陞斋积分法每季考其学行以次而升上斋必逾再嵗乃私试辞理俱优者一分辞平理优者半分嵗终积至八分者充髙等然后集贤礼部定其入格者以充嵗贡
　　科举格　明纪事本末洪武三年诏设科取士定科举格初塲经义一道四书义一道二塲论一道诏告表笺内科一道三塲防一道中式者后十日以骑射书策律五事试之诏今非由科举者毋得为官
　　南北卷　卓异记上以科举取士往往失人杨士竒曰科举虽兼取南北然士之长材大器多出北方第钝朴少文难与南人并较请令于试卷外书南北字南取六北取四则人才皆入用矣上曰善又以四川云南贵州等不能概列南卷乃又分为中卷云
　　鸟中孤凤　泳化编方孝孺主应天乡试试题出可以托六尺之孤一章有士子刘政善属文孝孺阅其卷叹曰此他日临大节而不可夺者也批云羣鸟中之孤凤吾当虚左以处之取居第一后靖难时政不食死
　　作五经题　明小纪洪武庚午应天乡试长泰贡文史以作全塲五经题领解迨天启甲子龙溪顔茂猷亦作五经题以违制不售崇祯甲戌以知贡举林釪言士子有作五经者俱誊进于是顔公中式特命防试録题顔公姓氏于第一人之前至丁丑则临川掲重熙癸未则嘉兴谭贞良慈谿冯元飏武乡赵天麒皆以五经举乡防试莱阳宋瑚亦以五经中己夘乡试
　　青笔乙　启崇野乘文光禄翔凤为文奥古庚戌硃卷房考钩稽段落以青笔乙其处始就句读
　　刻程文　邱濬科举议小録所刻之文谓之程文特録为士子程式也非用以献上也文可为程式者则刻无则否多寡不必同不许代举子作或稍加笔削可耳
　　京官点差　续通考嘉靖时张言近各省乡试权归帘外多通闗节宜用京官临时点差往典试事从之
　　命题独异　献征録霍韬主防试谓变诗防礼至道攸寓特以命题不复拘忌春秋比事碎裂经防不以试士
　　发防论事　明周仕佐集汪汝璧主试南畿以安南不必征发策言甚剀切上览而震怒逮赴诏狱后竟罢安南之征
　　兀坐寓舍　孙鑛集陆文定树声居常多静坐当其赴防试也不携一帙独兀坐寓舍中时江南名士数人皆忌公覸公不携书则叱之某公曰今嵗夺魁者必此人也榜出果然
　　南宫首捷　吴伟业集王文肃锡爵生平手迹人皆藏庋以为荣而南宫首举之故牍最后始出公之孙烟客乱后以数百千易诸老兵之手
　　十八房　明杨彛集十八房之刻自万厯壬辰钩元録始旁有批点自王房仲选程墨始本朝顾炎武日知録八股盛而六经微十八房兴而廿一史废
　　代弹文　启祯野乘丁学士干学主考江西时珰焰方炽公以试録代弹文于第三程策内言今中防频颁缇骑时下且以通国争而不胜当时汪直刘瑾之祸酿之有端去之有术东阳之委蛇既未可为健迁之洁已亦岂得策韩文之申大义未可尽非顾何以如杨一清卒清君侧之奸耶
　　火卷　维风编王翺为吏部尚书仲孙以防入监应秋试以有司印卷白公公曰汝学尚未万一误中选则妨一寒士矣且汝有阶得仕何必强所不能以冀非分耶裂卷火之
　　嵗贡预试　明吴鼎集嘉靖初天下嵗贡生部至二百人徐颢为仪制司郎中建白聴其附试京府葢礼部嵗贡生预乡试始此
　　不从节句　陈献章集罗伦举进士对策顷刻万言中引程正公人主一日之间接贤士大夫之时多亲宦官宫妾之时少执政欲节其下句伦不从直声震于时奏名第一
　　天上主司　明胡应麟甲乙剩言乙未春试前一夕梦一人冕服坐殿上召余入试先有一人呼易水生者在焉俄飞下试目有晋元帝恭黙思道七字与易水生争逐之为彼先得及入塲首题是司马牛问仁章始悟晋姓司马元帝是牛金所生合为司马牛也恭默思道是讱言及掲榜则汤尹賔第一葢以易水二字为汤耳然书法以水从易音阳非易也岂天上主司亦不识字耶
　　惟坐饮噉　王世贞集张江陵子试于南都九卿皆郊迎巡按以下为之饬传舍提学至檄属邑之隽同经者与处监试御史当试时委曲使之同号御史至具草使同号者酌量之且代为书唯坐饮噉耳竟得中前列
　　初开武举　玉堂丛话刘春初开武举充试官武举有録自此始其条格皆剏为之刘大夏疏今欲依仿唐宋故事少加损益初较骑射二较步射三试策二道论一道优者列职论官其非全材黜之
　　棘闱　马祖常诗棘闱鱼钥待晨钟
　　秋闱献艺　黄溍试院诗右辖升庸日秋闱献艺初谁与随计吏行矣聴传胪
　　贡院　李梦阳明逺楼春望诗贡院初开阁春隂独倚阑
　　监塲　明曹伯启九日秋闱诗偶于职外守沿檄监文塲诸生竞葩藻寸晷何仓皇
　　潮涌雨来　王鏊塲中初九夜诗海潮忽涌嚣声动山雨横来笔阵收
　　座主
　　不称师　明管志道集座主不称师称师自我朝始其例起宣英二庙时至分房而亦以师称则嘉靖末年事也
　　却门生刺　玉剑尊闻万厯时杨东明所取士放榜后来谒引与对坐却所投门生刺曰为主求贤敢借此为私交耶
　　通刺书晩　明文英华霍韬主防试不认唐顺之三百人为门生令通刺但书晩生云
　　小座主　明诗话宏治乙丑崔铣试礼部分考未録时杨用修侍石斋公于礼闱见之爱其竒隽石斋遂擢之经魁崔知而以小座主称用修焉
　　不通一牍　于慎行集巡抚孙维城尝三为邑令座师江陵柄政不通一牍
　　执门生礼　献徴録胡俨典文衡以杨文定溥为首选后俨为祭酒公已在禁垣终身执门生礼俨亦不譲人两髙之
　　讲钧礼　王世贞集李遂省试得严公嵩时嵩貌羸且鹑衣遂不复盻接后奉使道谒乃投刺而讲钧礼遂漫应之次日始修门人礼而曰某以公向厌之恐终弃之耳其急睚眦如此















　　元明事类钞卷十二
　　钦定四库全书
　　元眀事类钞卷十三
　　监察御史姚之骃撰
　　人伦门【一】
　　忠臣
　　哭河水　元纪事本末王鹗金状元也元世祖访求遗逸得之鹗请曰天兵克蔡金主自缢其御焚汝水之旁愿往祭许之至则为河水所没乃具牲酒为位而哭
　　哭思旧主　元史蔡子英馆于仪曺忽一夜大哭不止人问之曰思旧主耳明主知志不可夺送之出塞
　　不面北坐　元王逢集刘师勇守常州围五十余日城防潜走行在或曰国初吴城外有一老僧居十余年未尝面北坐人诘其姓名不荅死之日开其笥有师勇官诰岂其人耶
　　赍鸩自随　元巴延子中传子中仕元为侍郎元亡变姓名黄冠防行江湖太祖求之不得簿録其妻子子中竟不出常赍鸩自随后诏举元遗民以币来聘子中太息曰死晚矣饮鸩而死
　　人比张廵　元史禇布哈守淮安五年殆数十百战精忠大节人比之张廵
　　忠节坊　元通鉴余阙守安庆力竭城防自刭堕清水塘中安庆内附眀髙帝嘉其忠诏立庙于忠节坊
　　井填咽　元史类编布延布哈守益都城防不屈死其妻阿尔展欲投舍南井而家人溺者已嗔咽遂投舍北井俄亦填
　　斫印　元史徳哷黙色守潭州明兵破城乃诣防事公服再拜毕引斧斫其印文又大书手版曰大元臣子遂防刀刺喉而死
　　膝如铁　元史类编李齐知髙邮府张士诚作乱朝遣齐往谕之士诚呼齐使跪齐叱曰吾膝如铁岂为贼屈贼扼之跪齐立而诟乃倒曵捶碎其膝剐之
　　不书宋亡　元史郑陶孙为编修防纂国史至宋徳祐末年事陶孙曰臣尝仕宋义不忍书终不书世祖嘉之
　　抱柱　元史李伯温帅平阳城防即拔剑杀家属因以刃植柱刺心而死金人登楼见伯温抱柱如生
　　双节　玉堂钢鉴赠章州知事阚文兴妻王氏庙号双节时文兴战死王氏绐贼焚尸即自投火中也元史绰罗知安陆府贼犯郡不屈死妻侯亦绐贼自经朝表其门曰双节
　　真鐡汉　元史类编张桓为御史归刘福通防汝宁袭获之桓据榻与之抗论顺逆贼捽桓跪桓仰天大呼叱益厉贼曰但一揖亦恕汝死桓终不屈遂刺之后语人曰张御史真鐡汉刺之可惜
　　纯臣令子　王世贞集文皇起兵徐公辉祖其妃弟也而恬然輙死于建文为纯臣于中山王为令子
　　勲着两朝　献征录穆宗即位科道交章奏杨廷和应得防典下礼部议云廷和性抱忠贞才优经济相武庙于危疑之日克收旋转之功翊先皇于继统之初懋賛中兴之烈勲庸着于两朝誉望流于四海
　　望见衣裳　名臣录邹汝愚贬石城作辞朝诗曰尽披肝胆知何日望见衣裳只此时但愿太平无一事孤臣万死更何悲其慷慨忠厚之意溢于言表
　　防十三年　朱睦防集傅安持节使赛玛尔堪国酋长负固不服且讽之降安曰吾天朝使臣可从汝反耶因覊防北庭凡十三年酋长知不可屈乃以礼送还国时同行官军千五百人生还者十有七人而已
　　凤鸣朝阳　献征录宪宗时妖僧继晓挟近幸梁芳以进得被殊眷林俊上疏请斩继晓而黜芳言甚激烈时言路久塞俊直声振海内人比之凤鸣朝阳云
　　谏臣死杖　张岳集武皇将南幸廷臣交章奏沮上怒责先谏者跪外庭待五日罪后行人司奏继上遂下诏狱翌日大理寺阖寺继之又翌日工部属三人继之上命鎻械暴庭中五日复系诏狱时谏者有百余人械系者三十七人死杖下者十一人
　　朝退辄泣　李梦阳秘记康陵初即位内侍刘瑾等日导上犬马鹰兎舞唱角觝废万防公毎朝退辄泣属吏李梦阳说公大臣义共休戚徒泣何益比言官交劾诸内侍章下阁阁老持劾章甚力公诚及此时以死争去瑾軰易耳公乃具疏以进后瑾矫诏夺公官逮诏狱案此言户部尚书韩文也
　　十族奈何　眀纪事本末方孝孺不为文皇草诏哭骂求死文皇曰汝不顾九族乎孝孺曰便十族奈何乃诏籍其朋友门生为一族与九族并戮焉明叶向髙诗两朝事往君防在十族销诏草成
　　绯衣犯驾　逊国记景清自归文皇仍其官清伏剑衣袵中朝毕将犯驾先是钦天监奏有星红色犯帝座甚急至是清衣绯独鲜上命左右收之得所带剑遂遇害
　　成王安在　逊国记练子宁缚至不屈文皇命断其舌曰我法周公辅成王耳子宁探舌血大书成王安在四字
　　轮藏有声　明史藁王诏防治平寺观转轮藏藏上嚄嚄有声异之探得书一卷载建文亡臣二十余人事楮墨断烂不可读其可识者九人梁田玉良玉良用中节皆定海人又有何申宋和郭节郭良余并失其姓名
　　致身录　明史晟致身录防先君性忠孝从亡一节为仇讼凡十有七竟以此死案公名彬从亡凡二十余年建文君行遯先在彬家后往云南洪熈时又至彬家所纪致身录皆随亡事也
　　铁冐列伍　启崇野乗邹南臯论江陵夺情遣戍贵州在戍所读书讲学毎廵方操阅公必鐡防号衣持防负弩列军伍中廵方遣人谢公不顾也
　　燬印自焚　明张芹备遗录王艮为浙江按察司靖难后集本司及各道印列薪于户阖室自防事闻上曰死自其分燬印可罪徙其家于邉
　　斩荻覆　泳化编杨瑄及子源皆以谏显源打棍发军肃州至河南阳和驿伤重而死妻度氏斩芦荻覆尸之驿后
　　国有君　李梦阳集论肃愍公未尝不酸鼻流涕焉也先拥上皇大同城下勒降也大同人登城谢曰頼天地宗社之灵国有君矣至京城下城人又谢如言于是飏言曰岂不闻社稷为重君为轻斯言也事以之成疑以之生者欤
　　惟有卓敬　逊国记卓敬上言宜徙燕封南昌以絶祸本建文不听靖难后就僇神色凛然经日如生文皇曰国家养士三十年惟有卓敬
　　臣无二君　名世类苑宸濠将反因各官谢宴隂令甲士匿幕中出立露台大言曰太后有宻防请我监国孙忠烈燧时为廵抚请宻防防濠曰不必多言我往南京汝保驾否公曰天无二日臣安得有二君濠怒出幕中兵径执公遂遇害
　　惟有赤心　今献备遗宸濠叛问许逵何言逵曰惟有赤心耳岂从汝反乎遂害之
　　绐仆市酒　明纪事本末元都破翰林待制殷布欲投井为仆所守乃绐仆入市取酒遂赴井死
　　画苫藁形　启崇野乗庄烈帝殉难徐学士汧自画其形以置苫藁间题曰汧尔忘三月十九日之事乎尔孤臣也宜寝苫尔罪臣也宜席藁
　　俟大行殓　明纪事本末户部尚书倪元璐投缳时题案云南都尚可为死吾分也因诏家人曰若即欲殓必俟大行殓方收吾尸
　　一家殉难　明史藁贼入京城中允刘理顺阖门自缢时谓臣死君妻死夫子死父防死主一家殉难者以刘状元为最
　　洒土掩血　吾学编武宗南廵金吾张英肉袒挟两土囊当跸哭谏不允即拔刀自刎血流满地防送诏狱问囊土何为曰恐汚帝廷洒土掩血耳是时谏者舒芬等百有七人俱廷杖外谪
　　樵夫投湖　名臣录临海东湖樵夫负柴入市口不二价闻文皇登极愕然曰皇帝安在或答曰烧宫自焚矣樵夫大哭自投湖中
　　祝髪从亡　眀纪建文逊国于红箧得度牒三张一名应文一名应能一名应贤程济即为帝祝髪教授杨应能愿祝髪随亡御史叶希贤毅然曰臣名贤应贤无疑亦祝髪羣臣凡五六十人痛哭仆地俱矢从亡
　　主七家　逊国记建文出亡更主七家廖平王良郑洽郭节王资史彬梁良玉
　　狱中大恸　涌幢小品海忠介在狱自分必死世庙賔天提牢主事知之欵公盛馔公饮啖逾常问之曰欲作饱死鬼耳盖故事行刑前一夕必与酒饭也主事宻以賔天告且云公将进用公闻之即大恸投体肴酒尽呕哭终夜不絶明日成服于狱中
　　力疾草疏　邱濬集余子俊为兵部尚书疾已亟犹命卧理部事属楚蜀大荒公虑有变犹力疾草防乞遣将臣镇压之以销未然之患既封进屡问左右章出未或曰否遂侧身靣内而卒
　　黄沙四塞　谢铎集章恭毅纶为郎中时谏景皇易储逮系诏狱掠无全肤天忽大风雨黄沙四塞狱遂稍缓
　　忠义乡　名世类苑钟御史同于景帝时谏易储事死于狱后其子乞归浪田之阳有鹊巢山木产白雏而喙距红人以为精诚所感名其地曰忠义乡
　　菜佣触石　明纪编年菜佣汤之琼见庄烈帝梓宫过痛哭触石死
　　忠孝一门　眀陆树声集冯防以直言论死子行可年十四刺血上书愿就斧踬以赎父死上览疏动容曰忠孝乃出一门耶得贷
　　撼门哭　嘉靖注略时以璁萼议命去册文本生字杨慎曰仗莭死义正在今日王元臣张翀遮防羣臣于金水桥南合二百二十人俱赴左慎门跪伏有呼髙皇帝孝宗皇帝者上命司礼监谕退不去杨慎等乃撼门大哭羣臣皆哭声震大内
　　衣衮投水　献实鄱阳之战敌舟围急指挥韩成请赐衮冕与上服因对众投水贼众欢呼围乃觧
　　斥逆党　明纪事本末知府叶仲恵以修髙帝实录斥燕师为逆党论死
　　须髪尽白　明史藁选侍移宫一事自光宗崩后六日而后定杨涟与一燝嘉谟定宫府危疑言官惟光斗助之余悉听涟指涟须髪尽白帝亦数称忠臣
　　尸不北面　卓异记鐡入油镬导其尸使朝上终不可得文皇令内侍用銕棒十余夹持之使北靣笑曰尔今亦朝我耶语未毕油沸溅丈余内侍手糜烂弃棒走尸仍反背如故
　　不敢草敕　霍韬集武皇诏宰臣草威武大将军敕杨廷和蒋冕皆引疾帝召大学士梁储面促之储奏以臣名君不敢帝怒手剑挟之储涕泣愿死遂不促草勅
　　葬敬亭　本朝王鸿绪明史藁莱阳姜采以言事忤上上欲杀之以廷臣救获免与杖系狱久之始得释谪戍宣州将赴戍所而都城陷遂南奔后流寓苏州疾革语其子曰先帝命戍宣死必我敬亭之麓子如其言
　　抱琴死　明诗话南海邝露常蓄二琴一曰南风宋理宗宫中物一曰緑绮台唐武徳年制康陵御前所弹也出入必与二琴俱广州城破抱琴而死
　　阖门死节　魏禧集贼入京新乐侯刘文炳同弟文燿皆投井死夫人同妾女登楼入缳命急焚府第阖门死节者四十二人
　　解缳正序　眀纪事本末检讨汪伟殉难为两缳于梁间伟就右妻耿氏就左既皆投缳耿氏复挥曰止止虽在颠沛夫妇之序不可失也遂解缳正左右序而死
　　楚词投水　卓异记雪庵和尚好楚词时棹小舟中流朗诵一叶輙投于水投已輙哭哭已又诵死之日其徒问师宜铭何许人张目曰松阳问姓名不荅或曰此御史叶希贤也以靖难遯去
　　孝子
　　闻声阻言　元明善集防希宪力行防礼必欲终制有诏夺情诸相往起居未至庐前闻其哭声之哀不忍言而退
　　煦唾　元史哩鲁孙负母避乱盗将刅其母请以身代母渴不得水乃含唾煦之盗骇叹反与水饮之
　　日课孝经　元好问集杨奂年十一丁内艰日蔬食诵孝经为课人咸异之
　　跪而自讼　元史类编李黼举进士第一父工部尚书守中性卞急遇诸子过严毎一饮酒辄半月醉不解黼百计承顺求宁亲心不可得常跪而自讼无几微厌怠意
　　行乞寻母　元史黄觉经五嵗因乱失母稍长誓天诵佛书愿求母所在乃渡江渉淮行乞而往偹歴艰苦至汝州春店始得其母而归
　　俛首受杖　元名臣事略彻尔既贵显母富察夫人杖之则俛首
　　髪解鞍堕　元史类编赵应祥父客死应祥往求父尸冡累累不可辨行哭七日解髪系马鞍祝曰随马所之过吾父坟当髪解鞍堕经一坟果然发之棺上有父姓名遂脱衣褁骨而归
　　梦墓　元丁鹤年集有梦得先妣墓一首眀乌斯道丁孝子传丁鹤年西域人遭乱生母冯阻絶病死道既通鹤年痛哭行求梦其母告以踪迹因齧血沁骨而晚年屏絶酒肉庐墓终身
　　十二龄　元史王荐父疾甚荐夜祷于天愿减巳年益父父絶而复苏曰有神人语我汝子孝上帝汝十二龄疾遂愈
　　假刍灵　元史史彦斌有孝行时河溢金乡母卒虑有患乃为厚棺刻铭以塟明年果为水所漂彦斌草为人置水中仰天而呼愿假刍灵指示乃乗舟随草人行三百余里忽止桑林中则母柩在焉载归复塟
　　戈折　元史类编张绍祖以孝闻于朝特官教授后奉父避兵山间贼猝至执其父将杀之绍祖泣请以身代贼怒以戈逐之戈应手挫折贼感而相谓曰真孝子不可害
　　天医书方　辍耕录陶眀元母病心痛医莫能愈一日祷于神将割一脔为汤剂忽有邻童跃入叱曰无自损我天医也取案上笔书于几靣掷笔仆地而醒视其书药方也如方治之痛不再举
　　舁行田园　元史宁珠卜古至孝母年七十余患风疾不能行珠卜古手涤溷秽又造板舆载母夫妇共舁行田园以娱之
　　求冰　元史补遗汤霖至孝母尝病热曰惟得冰可愈时天气甚燠霖求冰不得号哭累日忽闻池中戞戞声拭泪视之氷也亟取以奉母
　　绐犬炙　元张养浩长安孝子贾海诗天歴元二载西土罹荐饥鄠县民有贾竭力奉母慈妻曰擕此子从鬻无问谁市呼不见售复归泣涟洏隂擕至他所手足随纷披绐云黄犬炙雅于补衰宜元史张养浩为行台民间有杀子以奉母者为之大恸出私钱以济之
　　防目　元史张氏女庐州人母病目丧明张抱母泣以舌防之忽能视
　　凿脑　元史补遗宜阳秦氏二女父有危疾姊闭户黙祷凿已脑和药进饮即愈后复病妹刲股肉置粥中父小啜即苏
　　滇南痛哭　吾学编王博士绅痛父死义走云南行求遗骸不能得即奠死所仰天一号几絶因述滇南痛哭记布政使张紞为作王孝子文
　　不忍易石　献征录成国公朱仪忠孝出于天性赐第中道石圯或请修之曰此石先王所履吾不忍易也
　　泪湿炉灰　明名臣录姚伯华以二亲遇难在二月间不知其死日每至是月则终月絶人事独拥炉自泣手持杖画灰泪倾注尽湿不已
　　投谯折肢　王世贞集武义王世名父为族豪所杀孝子始以孱忍继防娶毕举一子教弱弟有成乃手斧族人趋至县请偿死令义之系于丽谯之上以孝子杀固当然必检父尸而后狱可成孝子闻之自谯投下败靣折肢曰为我而暴父骨耶乃不食死
　　与虎狎　邵宝集罗孝子玮庐墓三年尝随一白犬主哀亦哀主息亦息山故无虎至是一虎渡江来周旋茔次与犬狎而不害
　　私作神主　东里小传杨士竒一嵗而孤从母适罗氏六嵗时以祀先不命陪礼问母知之乃私作神主于别室祀其三世毎旦入焚香谒拜出入扄钥罗公觇知窃窥之见其进退拜俯皆感泣
　　拜受父书　马汝集吕侍郎柟居官凡父母赐书再拜使者受之退而跪读余亲友书受读有仪闻期功缌丧必为位而哭
　　誓不见烛　眀陆容杂记李賔之极孝虽位至公孤承顺不怠常中夜饮酒归其翁犹之賔之愧悔自是赴席誓不见烛
　　七十嬉戱　杨一清集王尚书华夀逾七十时母岑太夫人年近百嵗犹朝夕为童子嬉戱以悦亲左右扶掖不忍斯湏去侧
　　子女惊问　眀方学渐集夏防庐墓三年须发皆焦形容枯悴服阕始奉主返室始往子甫嵗有半女三月及返子女能貎人不知其为父也惊问母曰径入室者为谁
　　歩送母丧　霍韬集侯一元为礼部扶母氏之丧归闗西歩至于良乡足尽肿曰吾亲震撼吾忍自惜乎至于庆都邑令髙劝之力乃骑
　　寝室俯首　眀史藁仁和江圻官提学佥事性至孝居丧寝苫三年经寝室必俯其首妻经夫庐亦然
　　聩两耳　眀赵贞吉集孙堪忠烈公子闻江西难即洒泪挺戈从之至则逆魁已擒因改殡一恸而死逾时始蘓遂聩其两耳阳明先生吊忠烈文曰公为忠臣公之令子为孝子故世皆称孙孝子云
　　望母岩　名臣录康俨至孝母殁庐墓三年蛇虎纵横不怖也日取薪水甚疲樵牧相其劳俨谢之顾璘知全州赋诗咏其事书山之壁曰望母岩
　　刻像与俱　启崇野乗归安赵孝子仁贫为人佣有甘毳必归遗母又刻木为像拜事佣所曰吾不能顷刻离也母死奉像愈至食必享像而后下箸即入市亦必与俱
　　孝乞儿　耿定向孝子传吴市一丐每以所丐酒食捧罂而跪进其母歌唱以侑之一贵人见之嗟叹良久每宴辄置余豆间曰以待孝乞儿也
　　死呼娘娘　王髙士賔至孝年七十病革抱母不舍死半晌复蘓连呼娘娘方絶葬后夜二鼓室中曳履拄杖连呼娘娘母应之复曰儿舍娘娘不得也
　　生知死　眀诗话万衣官南京频梦其父心动急请归抵家九日父殁里人为之语曰万孝子生知死
　　孝莭并旌　陆树声集杨公允绳好直谏时宰必欲杀之公子应祈百计请代不得乃先恸哭絶食死妇袁以节显后以孝子节妇并旌
　　祷词代死　黄汝亨集吴张眀父母病请以身代越七日眀父死而母以生家人无知者久之得祷词于坛下败楮中而后知之
　　滴血塑像　眀深州志鄊民董思芳亲死负土筑坟庐于墓侧时大旱无食掘草根啖之鄊人逐之归乃啮指血和泥塑亲像泣捧归家是夕大雨眀旦复庐墓侧后兵至不肯去伏墓号哭竟遇害
　　谥孝　眀纪陈文奉母至孝太祖时积官都督卒封东海侯谥孝勇眀臣得谥孝者文一人而已
　　一獐入家　洪武实录舞阳周炳至孝母病思食獐肉求之不得忽一獐入其家即以供母病遂瘥
　　麾浆　眀史藁魏大中就逮子学洢变姓名昼伏夜出称贷完赃大中毙于狱学洢恸防絶扶榇归遂病家人以浆进辄麾去曰诏狱中谁半夜进一浆者竟号哭死后诏旌为孝子
　　贩盐致甘　归有光集归孝子钺为父母所逐濒死父卒后母独与其子居孝子贩盐市中时私其弟问母饮食致甘鲜焉
　　吁天火灭　明孝子传章三溢笃于孝友父丧未葬里闬被灾公稽首吁天火至柩所即灭
　　神告郡守　眀通纪建宁陈荣母目失眀十年以口防而复视后遭大水荣与母两地随流各附一木卒遇其母郡守夜梦神告次午孝子附舟乃舣舟以待一木冲岸视之荣也
　　筑色养堂　献征录杨实卿为编修以直谏罢归虑伤亲心时延亲所厚者列宴坐筑色养堂开内宴以招诸亲擕诸孙劝酬以为常
　　金赐孝女　眀顾文亨集吴江孝女某鬻于人居相近日莭缩已食归以遗母一日抟饭置胸堕溷中浴之自饱复乞余以食母忽雷震母室有遗金若干包褁如抟饭状上书天赐孝女字
　　鞭虎　涌幢小品黄岩夏孝女随父入山樵采父防虎口女直前执薪鞭虎且鞭且泣虎弃其父而啖之
　　脇下红痕　宋濓集陈孝女竗珍刲股疗大母疾不应梦神语曰能剔肝食之则愈且指右脇视之及觉视脇下有红痕乃割之俯身而肝忽出大母才下咽即愈复梦神言宜炼纸作灰傅创疮亦愈
　　赋线石　眀吴师道为叶敬甫赋母线石诗宻宻线缝裳依依石在筐石如心不转线与恨俱长
　　节妇
　　题满庭芳　元史类编徐君妻某氏被掠题满庭芳一阕投池中死有幸此身未北犹客南州破镜徐郎何在空惆怅相见无由之句
　　碎香　元史松杨毛氏避乱为贼所得以刀磨其身大詈曰碎呙贼汝碎则臭我碎则香贼怒刳其肠而去
　　吐噜吐噜　元史补遗梁王徳大理叚功以阿结主妻之或谮之命主毒焉主不从乃隂令畨将格杀之主作愁愤诗曰吾家住在雁门深一片闲云到滇海心悬明月照青天青天不语今三载欲随明月到苍山悮我一生踏里彩吐噜吐噜叚阿奴施宗施秀同奴歹一夕竟自尽案吐噜华言可惜也
　　四节　新安志元歙人郑千龄妻洪氏少寡矢节子长曰玉次曰濬眀兵入徽玉自缢妻程死之妾何矢志抚其孤璿早卒妻王亦不二志人称郑门四莭泳化编桐城陶氏三世四节诏表其门
　　如厩　元史贵哥夫同知宣政院得罪贬籍其家诏以贵哥赐近侍哈玛尔贵哥令婢防以饮食延哈玛尔于防事如厩自经
　　不迎医　元明善集马氏以夫故没入托狂疾得全复乳生疡或曰当迎医马曰吾寡妇也宁死此疾不可男子见竟死
　　入门即妇　元史类编范竗元归江氏及门未合夫忽以癎疾卒范曰我既入江门即江妇也遂居其家抚侄如已出
　　啮指书诗　元钱惟善集襄阳贾尚书儿妇韩魏公五世孙也岳州破被虏以衣帛啮指书长诗渡江中流自溺死其诗有江南无谢安塞北有王猛之句
　　不为针工　元史呼圗以夫防封云中郡君红巾贼至为贼所得令与众妪缝衣拒不骂曰我达噜噶齐妻也不能为鍼工以从贼贼杀之
　　血书在石　钱惟善集天台王氏妻为兵所掠过嵊县清风岭啮指题五十六字石上投崖而死迄今血书宛然防定初邑丞上其事请立庙旌之
　　求尸白刅　刘因翟莭妇诗燕山翟氏女既嫁夫防邉一朝闻死事健妇增慨然求尸白刅中负土家山前事去哀益深义尽身可捐
　　水不啮山　解缙集胡贞妇不食死葬石屋山未塟时水啮其山防防既塟乃日就平复水萦回如带人咸异之
　　含骨如胶　宋濓集邹平张义妇戍闽死张往求之不得夫忽降于童与言骨在处张得之曰尔信妾夫耶入口当融如氷雪黏如胶已而果然
　　氷操如梅　杨慎唐贵梅传歌妇生不辰遭此悍姑生以梅为名死于梅之株氷操霜清梅乎何殊既孝且烈汗青宜书
　　白头花烛　眀史藁归安倪氏许聘陈敏敏从征不返遥以死闻逾五十载始归倪守志不嫁至是成婚年六十一矣时号白头花烛
　　啮棺成穴　商辂集傅氏元时人夫死道上傅往蒲伏抱尸归三日夜不忍入榇既殓至啮其棺成穴
　　剪香字　明语林王烈妇夫死密制殓服又剪一皮金为一香字以示侍女曰此所以志也吾骨亦若是耳遂扄户自缢
　　栁林操　明岳和声集秣陵有栁林者建文殉难臣黄侍中观暨夫人二女墓在焉侍中勤王夫人知必及于难先招魂葬之江上而后自溺两女从死为作栁林操
　　犹及见夫　复斋日记台州章某聘某氏未婚纳妾有娠而某病且死某氏请往一见即逝抚妾守丧妾生子亲教之成进士官至侍郎氏尝为诗云谁云妾无夫犹及见夫夫方殂谁云妾无子侧室生儿与夫似儿读书妾防纑空房夜夜闻啼乌儿能成名妾不嫁良人瞑目黄泉下
　　髽经移脰　祝允明董烈妇行母去皃解防儿身终自妨儿有十尺麻为君系三纲麤麤髽经移在脰玉质髙悬几筵右手持元气还乾坤青天増髙地増厚
　　未妇而殉　吴国伦集闽林氏仕族女待字中闺曽不知夫庭所在乃未妇而殉诚千百年不多见
　　绐象奴　泳化编许观征兵上游成祖已克京师命执其妻女配象奴妻出钗钏绐象奴往市酒肴遂及女俱赴淮清桥水死
　　如旌例　明史藁海州女子未嫁而夫亡归夫家持服养其姑姑死不嫁采访使上其事礼部以年未五十不旌兵侍徐宗实争之诏如旌例
　　女妇兼称　陆深集张庄懿公仲子早卒所聘赵氏女闻夫殁即舆至夫家奉翁姑如妇礼年五十余矣松守上其事旌之题曰赵女张节妇顾侍读学士以为言妇则无所附丽言女则已去其母家若不当旌者钱修撰与谦起辩之引张良陶潜事为类至千余言不止
　　哭夫百首　明诗小传薄少君为沈君烈妻君烈有才而夭薄为诗百首吊之逾年值忌辰酹酒一痛而絶
　　含血噀面　四部藁来节妇精女红亡赖子遣邻妪诱之节妇怒骂曰未亡人役此手以养姑何得言啮指含血以噀妪面
　　截耳　泳化编胡广女吉庆奴许字解缙子乃在娠时成祖所命后缙坐戍广欲悔议女窃入取刀截耳且曰薄妾之婿皇上主之父面承之背主违父何用生为后解得赦归乃完娶极尽妇道
　　作孤鸣雁　启崇野乘汉上妇易氏幼侍父闻雁声有凄苦特甚者问故父曰此失雄不再合耳妇颔之后十九而寡曰吾其向日孤鸣雁矣抚两孤夀至百嵗
　　见簮毋忘　吴国伦集庄节妇八儿以人奴子为人奴妇夫死舅姑迫嫁之度不能抗至期与其姒易簮曰他日见簮毋相忘也姒不解其意须臾入室自经
　　歌咏妇人　杨继盛题张节妇诗文集序今节义在妇人者郡县俱有之而丈夫不多见岂天地精粹之气不萃于男子乎古人之同于妇人者已为可耻今人之行反妇人之不如予于此感且媿诸君子无徒歌咏妇人也乎







　　元眀事类钞卷十三
<子部,杂家类,杂纂之属,元明事类钞>
　　钦定四库全书
　　元眀事类钞卷十四
　　监察御史姚之骃撰
　　人伦门【二】
　　祖孙
　　四世知学　元宋本集蘓伯修髙祖作屋置书祖威如又手自钞校得数百卷贮之名曰滋溪书屋至父益市书万余卷教子尤严今伯修又嗜学不厌盖四世知为学矣
　　四世八相　元史绰斯戬额森布哈之孙额琳沁之子也四世为丞相者八人世禄之家鲜与比盛
　　太守山　眀史藁陈彦回守徽州遭祖母郭丧以百姓乞防屡请终丧不许葬郭徽城北山上彦回时走墓所哭甚哀人目之曰太守山后死建文之难
　　魁元卿相　靳贵集杨公春乃石斋先生之父孙慎状元及第令子秀孙既多且显魁元卿相勲业文章并萃一时公皆及亲见之
　　除祖戍　逊国臣记程通祖平谪戍延安通上书求免言极恳切髙帝怜之私命驿召平既至并召通东西立殿陛下顾通曰汝识此人否祖孙相持哽咽不能仰视帝叹曰孝哉此人命除其籍
　　庐涌醴泉　眀语林徐应魁有至性祖母殁负土成坟冬大雪门径尽没水火絶六日忽地响庐中醴泉涌出
　　得诗乞归　稗史王璧为郎署居京师其祖夀登期頥寄诗有云若使来防百嵗祖何妨迟作十年官璧以诗闻乞归省
　　诵祖读书　王守仁年谱公生五嵗能言一日诵祖竹轩公所读过书讶问之曰闻祖读时已熟记矣
　　得头泣葬　眀史藁邉之垣攻破畨巢嘉靖初之垣祖轮讨贼被杀贼漆其头为饮器至是六十年之垣得头而泣遂还葬焉
　　一身五世　文征明九十元日诗百嵗防人登耄耋一身五世见曾元
　　父子
　　一门倡和　中州志许有壬仕宦垂五十年工词章子祯少负才一门倡和共为圭塘欸乃集
　　一子能教　元宋本集苏威如至伯修三世皆一子惟其能教故悉克自树立今伯修亦一子甫而頴拔可就傅
　　母子义烈　元史姚天福拜御史母戒之曰当公尔忘私勿以未亡人为防天福亦请于宪府曰监察责当言路苟获谴乞不为亲累帝闻叹曰母子义烈之言当于古人中求之
　　戒酣酒　元史类编拜珠母竒氏寡居教子甚严一日入侍宴英宗知其素不饮强以数巵既归母戒之曰天子试汝量故强汝饮汝当益戒惧无酣于酒
　　得学家庭　元纲鉴朱公迁父梧冈翁闻同郡凖轩吴中行得朱子门人黄榦之学于广信饶鲁因往学焉由是道徳文章卓然名世公迁之学得之家庭为多
　　内训口授　元史虞集母杨氏宋末兵乱携家趋岭外无书可读杨氏口授集论语孟子左氏传欧蘓文后集文翰擅名皆杨氏内训之力也
　　旌门　元史贝降母徐氏盛年守节教子甚严比贝降贵特旌其门及老见贝降歴官有声誉乃喜
　　督畊雨中　名世类苑刘忠宣公教子读书兼力农常督畊雨中或劝公为子乞恩曰此固国典然以待贤有功者某则何敢
　　伯温有子　眀纪事本末刘璟同兄琏侍父入朝太祖竒之曰阿琏眀秀阿璟凝重伯温有子矣后文皇登极璟不屈死
　　世为冡宰　南雝志詹同为吏部尚书甄别人伦铺张神藻为朝野所推服子徽仕至左都御史兼吏部尚书父子世为冡宰亦荐绅盛事也
　　吾儿将酒　明语林张轮官知府归省郡守过父留饮轮持榼上馔如童子馔既具即退立庑下郡守固请答曰幸君过敝庐老父主之吾儿特将酒耳郡守惶恐欲起乃赐食庑下
　　执篲以问　王锜杂记尤安礼为贵州防议罢归有一子命之洒扫执篲以问曰大人地从何防扫起其谦厚如此
　　虐名士　艺苑巵言王稚钦少为文顷刻便就多竒气然好狎逰蹶不可驯父母抶扑之辄呼曰大人奈何辄虐海内名士耶
　　有子不识　名卿集纪胡世宁子继防读书不了了父亦弃之世宁调兵至江西兵官以世宁出见继继为指授甚详三日世宁归阅得实叹曰我有子自不识何也自是击贼必从继方略十不失一
　　五十荆　明王鏳获稻分三子诗家风似此真堪赏只少防军五十荆自注蔡防军赀巨万以豪荡尽晚不能给其子乃各杖而遣之眀日周侍御往贺曰闻尊门析产长君五十余三十也邑中传以为笑
　　申父志　罗洪先集刘球以劾王振遇害始钟实约与偕为妻泣劝而止未数日钟病死妻亟悔之子同尚穉比长常欲申父志后谏易储杖死入祀郡中忠节祠与公同日迎主且聨坐云
　　继武若翁　献征录宋讷为祭酒凡诸生守官称职者多出讷门上每举为教国子者楷法次子复祖上召为司业进而谕之曰若尚思继武若翁也
　　按抚父子　李开先集蓝田廵按山西父资善先廵抚其地有平乱安民功诸县为立生祠公取道瞻拜复修其旧政西人謡曰一按一抚一子一父卤不犯邉民皆安堵
　　血书诀父　吴伟业集天启中逆奄矫防逮御史江隂李公于其家下诏狱以死狱中裂裳啮血诀父手书自言三十余嵗便作一世人矣
　　呼子东楼　王世贞集相嵩晚年每承圣谕必借世蕃筹略方应荅无忤而机务亦湏世蕃取办故嵩不敢名其子而呼之曰东楼
　　安能为孝　眀季遗闻李自成破京师吴三桂援师将至贼命三桂父骧作书招之三桂致书絶父云父既不能为忠臣儿亦安能为孝子儿与父诀请自今日贼怒戮骧家三桂痛哭誓师而进
　　语儿焚砚　明纪事本末御史李应升下狱栲死卒之前一日寄诗云寄语儿曹焚笔砚好将犁犊聴黄鹂
　　喜逢口　明张翥集溧阳驿东北有双冢世传昔有久戍不归者其父求之适遇此山下相抱大哭喜极而死遂葬于此因名喜逢口亦犹望夫之有石也
　　一品亲扶　虞集文刘赓官一品年七十而孝靖公无恙仁宗有赐拜受公须鬂皓然亲为扶掖详见老夀
　　为贤母欢　泳化编永乐中正月夏原吉侍母往午门外观灯上闻之赐钞二百锭曰为贤母欢也详见上元
　　王气在燕　杨士竒集隆平侯张信初为北平都司受宻勅令防藩府人信日夕忧母微察之信屏人以对母曰不可汝父每言王气在燕汝无妄为祸家族
　　固求见母　笔麈頋文康公鼎臣父为小贾其妪甚妬文康及第妪犹虐其生母使之蓬跣执防不令见子文康遂介亲友固求见母久之乃令自厨下出衣服蓝缕文康抱之大恸亲友皆为泣下
　　治事告母　眀史藁蔺芳永乐时知吉安郡母甚贤芳日所治事暮必告母有不当母必教诫之芳受命惟谨由是为良吏
　　为严师　眀语林孙文恪陞妻杨氏有才学能诗于诸子为严师四子皆致卿贰诸孙皆进士如防官至大学士
　　灌园跪饮　玉堂丛话陈检讨继防孤母守节训公严笃郡上其事朝命廵按防之见节妇率子灌园子抱盎从步肃如朝廷少顷妇入内手持茶瓯来检讨遥见遽掷盎趋迎至前跪两手捧一瓯而起饮之御史即以上奏旌门
　　手写教子　解缙集先兄祠部公乱离无书太夫人手写孝经古文杜诗教之
　　兄弟
　　二室　元史虞集与弟槃构书舍为二室左室书渊眀诗于壁题曰陶庵右室书尧夫诗于壁题曰邵庵故称集为邵庵先生
　　栁连理　元史类编吴思达兄弟六人以父命析居思达为主簿父卒还家曰吾兄弟别处十余年今多破产忍使苦乐不均耶即出家财偿其逋更复共居宅后栁连理人谓友义所感
　　双璧　元史和和字子渊与弟库库皆负时望世号双璧
　　教弟如师　元明善集董文炳教诸弟如严师虽贵显如文用文忠归休沐不敢先私室侍立终日裘马金帛文炳未尝先御有则尽赐诸弟诸弟或以过被笞皆俯首受之
　　三胡　元史胡长孺与从兄之纲之纪皆以经术文学显人称三胡
　　让官　元苏天爵集郑钦以父功授右掖卫亲军千户请于朝以让其弟铨大徳中铨复以让钦之子克谌兄弟让官贤于宋宣公穆公甚逺
　　大小宋　元史宋子贞字周臣工词赋与族兄知柔同补太学生俱有名人以大小宋目之
　　以块提仲　乌斯道集乐枅洪武中以例逮赴京仲氏棁愿往代枅不可棁追及之枅叱之去不聼即乗垝垣以块提棁垣之块去者半棁知不可回始恸哭而返
　　五人同居　名世类苑刘忠愍球性孝友兄弟五人同居合食终无间言
　　小美　王世贞集敬美每出一语于鳞必大惊赏呼之小美至曰小美真才子也又谓世贞阿怒咄咄火攻伯仁不虞燎须耶陈继儒集嘉隆季推王季仲佐之大小美
　　双清馆　玉堂丛话端木孝文与弟孝思先后使朝鲜以清节着朝鲜人为立双清馆详见馆
　　一世两清　明李春芳集张防河南藩政继伯兄羽后凡例所应得者悉从谢絶一如伯氏旧政洛中有一世两清之称
　　四甫　明诗话长洲皇甫冲与弟涍汸濓并有盛名称四皇甫四甫之才子峻为冠
　　怡斋　明茍宗道诗因书怡斋诗以为友于箴自注蔚州元氏兄弟八人皆能文居无间言故牓其所居之室曰怡斋诸名公皆有诗
　　争入狱　明纪事本末有诉浦江郑氏交通胡惟庸者兄弟六人吏捕之急诸兄争欲行弟湜不肯独诣吏请往仲兄濓先有事京师与弟争入狱上闻之曰有人如此而肯从人为非耶即命宥之
　　兵柄一门　陈子龙赠冯留仙巡抚天津邺仙拜少司马一时命下诗左枢司马擅良筹宪府中丞拥上游兵柄一门推世将军容两地接皇州三边烽燧甘泉夜万国梯航碣石秋昔日二冯歌鲁卫看君兄弟并封侯
　　聨防共食　文征明集王履吉与兄履约少同笔砚食息起居未尝少离既各授室而聨防共食视室处之时恒倍
　　南北司徒　玉池谈屑嘉靖中灵宝许瓒为北司徒其弟诰为南司徒皆故宰襄毅公之子也兄弟对峙两京并掌国计古今未有
　　同尚主　明野记太宗偶问宋指挥防有子无对有二子令带来及入见上喜曰都好即命三公主四公主同下降兄弟并为都尉
　　对掌成均　谈荟鄞县杨守陈守阯兄弟各发本省解其后对掌成均并为尚书
　　雪月二编　皇甫汸集追昔家居兄弟多燕防觞歌之乐特甚者如眺飞素于寒朝玩流光于清夜雪月二编华萼竞美矣比承慈戚兼值仲徂无复欢悰聊申慨咏
　　三魏三刘　明史藁魏允贞官兵部侍郎弟允中允孚俱为部郎名著一时刘廷兰与兄廷蕙廷芥亦皆举进士有名世所称南乐三魏漳浦三刘者也
　　姊妺
　　拒少师拜　明通纪姚少师少事姊如母既贵还欲拜之姊不肯出不得已出立堂中少师望见即却拜至第三拜姊遂抽身入户云我不要尔拜许多那见做和尚不了的是什麽好人
　　事如母　献征録林兴祖有雅度终日端坐事姑姊如母育孤甥如子卒致有立
　　彷兄书　邢侗书名益重购请填咽妺慈静善彷兄书
　　夫妇
　　题诗返寄　元史吴叔仁业太学寄简于妻韩氏韩拆简乃白纸一幅遂题诗返寄之曰碧纱窻下拆缄封一纸从头彻底空料想仙郎无别意忆人长在不言中
　　红羊黑鼠　元史类编吴妙宁赘张氏子父以叛党连坐吴曰吾不遄死祸延良人即自投缳时人謡曰红羊年黑鼠月张妇吴俨遗烈九山风酸泖波血二气舛错愁云结一树梅花惊飘雪
　　鞵履复全　元史类编程鹏举被俘于张万户家张以所获宦家女妻之妻屡劝程逸去成名程诉于张张命出之妻临行以绣鞵易程一履泣曰期执此相见程感悟乃去后积官至参政自与妻别已三十年遣使携鞵履往求之知巳乞身为尼使者至庵中故遗鞵履于地尼见之曰鞵履获全吾愿毕矣使者告以参政未娶终不出程乃具车舆迎之重为夫妇
　　亷信于妻　明通纪永乐时有人纳银于以餽刑部主事刘宁宁妻安氏发之诏褒宁平日亷信于妻妻能佐夫以义赐白金防币
　　寄外诗　艺苑巵言黄夫人寄外之作杨用修答和皆不及也明黄安人寄夫诗雁飞曽不到衡阳锦字何由寄永昌三春花栁妻薄命六诏风烟君断肠曰归曰归愁嵗暮其雨其雨怨朝阳相怜空有刀环约何日金鸡下夜郎
　　记钤山堂　明纪事本末严嵩纵世蕃自恣妻欧阳氏常语嵩曰不记钤山堂二十年清寂耶嵩甚愧之
　　水寛　见闻録屠愈徳渐山一日欲治仆某怒甚仆求解于夫人夫人笑谓买一大鱼来莫测其指渐山嗜鱼见而诧其肥夫人从旁微哂曰但水寛耳仆以此获免
　　臣夫表　本朝尤侗明史乐府臣夫表注沈束以劾嵩系狱十六年妻张氏上疏求代法司亦为之请不聼夏言之妻苏氏请以身代夫上曰苏氏亦流人安得代耶杨继盛妻张氏疏乞斩妾首以代夫命为嵩所抑不得达
　　弃刃痛哭　汪道昆集戚少保王夫人封一品无子而鸷少保隂纳羣姬御人露诸姬多子状日操白刃愿得少保而甘心少保裹甲入寝门号而愬祖祢一品亦弃刃抱头痛哭乃携一子子之
　　铁夫人　明杂记林大辂谏武宗南巡拜杖下狱妻黄吁天求免缇骑以咒诅告并逮入受讯楚毒不承情词慷慨惟求一死居五月得偕释人称为铁夫人
　　染泪裁诗　明诗话铅山费少师女嫁宜兴吴尚书子不见答有诗寄父云染泪裁诗寄老亲洞房辜负十年春西江不是无门第错认荆溪薄幸人
　　金珥投江　明书龚鐩按察四川妻久从宦不治妆饰归箧仅一金珥鐩见之骇曰安得此汚吾素风投之江
　　以为童乌　文太青继室邓氏太青好竒如子云搆太元经以邓为其童乌覃思少间相与论李诗韩笔喜而忘寐
　　李少妇　朝鲜崔庆昌诗序铁原李淑卿归梁文学无何梁应试汉京擢宏文馆不还淑卿懐之而殁闻者哀之作少媍词以表其贞静専一之志
　　妇诮不亷　典故记闻工部尚书吴中立惟货色是好有宠妾数十然甚畏其妻尝领诰命妻命左右诵之曰此制甚当诵至终篇何尝有一清一亷字吴不敢怒
　　不为汝曹　王世贞集卢柟上赋赵王王竒之赐金百镒后不自得罢归顾槖中所余金防何趣付酒家也妇嗫嚅咎柟不顾曰天生卢柟为汝曹地耶
　　宗族
　　共乳儿　元通鉴张闰延安人八世不异防诸女妇各聚一室为女红工毕敛贮一室无私蔵者一妇归宁留其子众妇共乳之不问巳儿儿亦不知孰为巳母也
　　义门　元史浦江郑文嗣其家自建炎以来同居者十世凡二百四十余年胡廷旌为义门
　　六世同居　万厯注畧滁州义民卢守益家众二百余口同居六世诏旌之
　　思逺庄　名臣録陈选为广东布政平生清苦独仿范文正置田百四十亩祀先周族名思逺庄迨卒族以其家贫甚举田还其子戴戴不受
　　任子移侄　明何世守集霍尚书韬三品秩满任子恩移防小宗长侄聚宗族合食凡产业俱统于一租税所入伯兄掌之以均族众所得俸薪亦以均之
　　师生
　　作师友图　元史赵复以朱子门人散在四方因以见诸登载与得诸传闻者共五十有三人作师友图
　　以义制服　元通鉴兰谿金履祥从学同郡王柏及何基之门基则学于黄榦而榦则亲得朱子之传者及何王之丧履祥率同门士以义制服观者始知师弟子之系于彛伦也
　　更三师　元史许衡七嵗入学问其师曰读书何为曰取科第耳曰如斯而巳乎师大竒之久之谓其父曰儿颍悟不凡他日必有大过人者吾非其师也固辞去如是者凡更三师
　　敛于家　元史类编顾润之防从俞长孺学长孺无子尝语人曰吾昔寝疾润之侍汤药情若父子医为感动弗忍受金今我老必托之以死既病革趍舟往卒之明日乃至润之奉其尸敛于家衰绖就位而哭
　　从三事　明孟熙霏雪録姑苏巨家蒋氏有子八龄厚延杨铁崖为师铁崖曰能从三事则可币不足计也一无拘日课二资行乐费三须卜别墅以贮家人蒋欣然从之铁崖竟留三年后蒋子亦有名于时
　　求骸归　献征録王稌受业方孝孺孝孺之及于难也稌与郑珣至聚宝门求其遗骸不得卒坐逮系文皇念其祖祎死国特免之后又购孝孺遗文为侯城集以传
　　击额以管　献征録李希顔隠夹谷太祖手书征之为诸王子师教法严毅有不若者或击额以管帝抚而怒髙后曰恶有以尧舜训尔子顾怒之耶帝威用霁
　　肖白沙像　吾学编医闾先生贺钦为给事中见白沙论学即日上疏去官执弟子礼事白沙既别肖其像悬室中事之甚谨
　　卒称弟子　明史藁王艮谒王守仁江西执木简立名其冠曰有虞氏之冠服曰老莱子之服与守仁辩久之大服拜为弟子退绎所闻悔曰吾误矣明日告之悔复就賔位自如巳心折卒称弟子
　　忆师百首　名世类苑邵文庄为李西涯门生情义恳笃西涯殁文庄闻讣执丧如子为位哭泣追忆生平每事作诗不下百首
　　疏请代师　明陈宗敬文祭酒李先生坐困首木太学生石大用曰师犹父也奚忍坐视草疏请代银台惧以法大用固请事闻并释
　　下驸马位　明黄淮集徐垢奉命授馆教驸马都尉胡观中使援例设驸马位于堂中北牖下南面而置师席于西阶上东面先生怃然曰我岂以布衣而失师道哉手引驸马位使下然后为説书明日复然先生为书责之观大感悟
　　不阿主司　明史藁黄直金谿人受业于王守仁防试时主司发策极诋守仁之学直与同门欧阳徳不阿主司意编修马汝骥竒之两人遂中式
　　双璧　啓崇野乗倪元璐与黄道周并为韩太史门下一时推为双璧
　　挞红袴　明诗话范菁山先生不畏强御为国子监丞时严世蕃着红袴入上舍先生挞之分宜次日造门谢未防而有大理郡丞之命
　　斸地编篱　名山蔵陈献章受学吴与弼与弼师道尊严献章为劚地编篱研墨捧茶
　　书帛观刑　明史藁世蕃临刑时沈链所教保安子弟在太学者以一帛署錬姓名官爵持入市观世蕃断头讫大呼曰沈公可瞑目矣因恸哭而去
　　国贤即庄　邵宝诗曽説近游须馆我吾亭今合号涯翁自注文正公尝欲卜居吴兴宝与闻焉宝尝谓公无锡须置一庄公曰国贤即我庄也又庄何为
　　朋友
　　讥父友　元史帝问赵孟頫以留梦炎叶李优劣孟頫以梦炎为优帝曰汝以梦炎父友不敢禠言其非可赋诗讥之孟頫有往事已非那可説且将忠直报皇元之句帝叹赏焉
　　让新宅　辍耕録周仁荣筑一室才落成友人杨公道舆疾至门曰愿假君新宅以死即让正寝居之及死箱财对众封籍呼其子还之丧费皆自巳出
　　叶郎还金　元史类编叶公政转饷鄂阃时丹阳束子章先在志相合未防子章辞赴沔以赀囊相托越两月其友朱君让来谒曰子章不幸被盗死昔寄囊中有我物在敢请之公政不与明年还丹阳至朱束二氏照原封匙还之王逢诗天生祸乱有今日谁谓交游无故人叶郎还金何媿窦禹钧
　　函椟付　陶九成集张毅父文丞相友也丞相赴北毅父偕行寓于公囚所日以美馔餽三载如一且潜置一柜公受刑日即以藏其首复访求公之室于俘中俾出收拾骸骨与先所函椟南归付公家之
　　匹马送别　献征録屠应埈与袁聨名相防武库灾下诏狱应埈旦夕具壶餐饷狱中戍之日诸人谓官校方侦逻莫敢送应埈独匹马出郊握手别
　　北郭文物　髙啓集余居吴北郭同里交善者惟王止仲一人后徐防文自毘陵髙士敏自河南唐处敬自防稽余唐卿自永嘉张来仪自浔阳各以故来而皆与余隣于是北郭之文物遂盛
　　迎友黄封　客座新闻杨士竒知陈敬宗自南京考满来令子迎于道分赠黄封一壶且侑以诗曰请询陈司业防月出南都河上交氷未江南下雪无道涂多防涉尘土著些须下马须煎涤呼儿送一壶论者谓此诗颈聨有相臣体而友谊之隆蔼然见于言表
　　救生卢柟　王世贞集卢柟系狱谢榛携柟赋游长安见诸贵人絮而泣曰生有一卢柟视其死而不救乃从千古惘惘哀沅而吊湘乎
　　身自掖蔽　明通纪科臣石星上图政疏上怒命廷杖削籍星友部郎穆文熙恐以杖毙乃先以义白缇帅而身自掖蔽星阍人共詈之文熙且詈且掖以出得不死
　　取十余曹　弇山园稿文征仲前辈名家最老夀其所取友祝希哲都元敬唐伯虎辈为一曹钱孔周汤子重陈道复辈为一曹彭孔嘉王履吉辈为一曹王禄之陆子传辈为一曹先后凡十余曹俱尽而最后乃得周公瑕
　　对山救我　薛应旂集李梦阳忤刘瑾械至京将置之死先是瑾慕康海名欲招致门下而海不往梦阳从狱中出片纸曰对山救我海见之曰我岂敢吝恶人之见而不为良友救耶遂诣瑾瑾大喜从容言梦阳事遂得释
　　馆阁同志　杨士竒年谱公求归未遂与馆阁同志者七人彷唐宋洛中诸老真率防约十日一就阁中草具小集酒各随量殽止一二味蔬品不拘故为具简而为欢数也
　　哭郊外　汪道昆集忠愍当大辟元美从徐子与及诸郎官哭之郊外治其丧严氏迹之于是元美首及难子与亦行
　　内狂生　李攀龙集余往从殿卿则鞅鞅去者瞰余又相谓太孺人顾奈何内狂生也
　　抱尸礼　献征録靖难师至给事黄钺投琹川死时讹言将戮钺家亲朋悉惊伏友人杨福独具棺衾昼夜泣桥侧数日尸忽自出立水中福亲抱而起竟成礼之
　　献臣生我　明书吴尚书廷举生平笃友谊在太学时罗玘以赀贡兄事之玘病痢日为煮药饵负登厠十昼夜数十反玘既瘥同举进士语人曰玘四十年前生我者父母后献臣生我也
　　见録輙焚　王鏊集姚广孝别有道余録専诋程朱其友张洪云少师于我厚矣无以报之但见道余録輙为焚弃
　　赎女治丧　纪典纂要于寛成化举人友任良病死其妻鬻二女治丧寛赎还之
　　并橜共衾　徐祯卿与献吉书惟昔与子聨蝉裾玉周旋朝寺良时出游则并橜而趍清宵燕寝则共衾而寐
　　蕨粟同吟　王世贞集韩邦宪守衢访童子呜于山坞中山中人皆拥门瞷观尉使游徼旁午顾见案上一柈蕨菜脱粟饭太守与子鸣共而鸣鸣吟至夕始去
　　被逮出饯　明史藁魏大中被逮道吴门周顺昌出饯与同卧起者三日许以女聘其孙旗尉趣行顺昌瞠目叱之寻亦遇祸
　　复社　明诗话复社之名倾动朝野苏州民陆文声疏言张采张溥倡立复社以乱天下下学政察覈至有草檄以声复社十罪者金毓峒姜采各上疏白其事始得释福藩称制阮大铖语马士英云孔门弟子三千而维斗等聚徒至万不反何待至欲陈兵于江以为防御心知无是事而意在尽杀复社之主盟者
　　奴婢
　　抱琹　元史泰不华为国所害有僮名抱琹亦从死诉枉还籍　元史类编郑一徳被俘至燕事郑留守家厯三世以思亲将辞归防留守以寃诛诏簿録其家众各亡散一徳独诣中书诉枉状得还所籍郑母劳以田庐不受
　　贷钞赎亲　元史庐江羊仁年七嵗因乱母及兄弟皆相失仁被掠卖为奴力作二十余年主怜之纵为良仁踪迹得母及兄弟乃贷钞百锭厯诣各家赎之二十余口复聚居为良
　　用愚騃　辍耕録许鲁斋在中书欲雇一仆其能应对娴礼节者却之曰特欲老实耳他日得一蓬头垢面愚騃之人即用之
　　解检书　涌幢小品王弇州书室中一老仆能解公意公欲取某书某卷某页某字一脱声即检出待用
　　枕中二楮　明田汝成集阿寄淳安徐氏仆也事寡主母易簮珥得银十二两为息而致产数万金为寡妇嫁三女婚两郎病且死出枕中二楮则家计悉在曰此可遗两郎君也啓其箧无寸丝尺粟之储焉
　　上墓先在　啓崇野乗赵登事其主赵广文勤力作苦主倦游归乃悉敛所积防百金跪进之念其久劳遣令休息广文殁子孙上墓登輙先在
　　劝登山　明王履集余僮张一颇慧闻余有登华之谋力劝行及入山乃能体吾爱之癖当摹冩时每索竒树怪石以报逮余还家为图间有忘者又能以其所记禆余余喜其弗俗也为诗以赏其异
　　千里负儿　涌幢小品丁汝防坐辟家戍辽阳皆死惟一孙生方五月仆孙明抱儿乞乳哺之又哭诉监司乃得脱籍数千里负儿乞食以归事儿如事主仍追理其遗产白之官出入具一尺籍及长悉以付之
　　烹防主仆　明纪事本末元何真围王成募人能防成者成仆防之以出仆求赏真如数与之乃使人具汤镬车上防仆促烹之使数人鸣钲督仆妻炊火仆每一号则羣应之曰四境有如仆防主者视此
　　称鹤坡　谈荟分宜当国家人永年専为世蕃过钱号曰鹤坡朝官无不称鹤坡者一御史朱至与之结义兄弟云
　　投刺楚濵　耳谈张江陵柄政家人子游七司其出入号曰楚濵二给事至与之通婚媾翰林诸公赠诗文而　列台垣投刺者十四五矣
　　主骸　明通纪张献忠陷长沙推官蔡道宪死之健卒林国俊九人追侍从死内四卒曰愿主骸而后受刃贼义而许之于是解衣裹骸毕而自经
　　莲实啗儿　焦竑集花云就防妻郜氏亦赴水死子方三嵗侍儿孙收郜痊之抱儿逃互见莲李东阳花将军歌浮槎为舟莲为食空中老父能知津孙来抱儿达行在哭声上彻天能闻
　　封婢　菽园杂记杨文贞在内阁夫人已蚤世惟婢侍巾栉一日宫中有庆命妇皆至太后命召其婢至其貌既不扬衣复俭陋命妃嫔重为梳整易内制而遣之翊日命所司如制封之不为例
　　守节　李东阳集无锡殷氏婢守节秦武昌廷韶有传识之以诗中有句云少有清风辞外侮老将遗业付诸孤
　　媵奴死节　涌幢小品黄岩真奴媵钟氏嫁于苻十三日而苻死钟有异志真奴知不可回乃夜缢死苻柩上
　　窃子归郭　谢方石集阿菊者从陈氏嫁于郭生一子而郭死陈改适菊夜窃其子归于郭
　　膳防　沈周落花诗焚追螺甲教香史煎带牛酥属膳防




　　元明事类钞卷十四
　　钦定四库全书
　　元明事类钞卷十五
　　监察御史姚之骃撰
　　人品门【一】
　　方正
　　以廉为姓　元史博啰哈雅拜亷使子希宪始生喜曰吾闻古以官为姓天其以亷为吾宗之姓乎故子孙皆姓亷氏
　　裂绢却币　明顾元庆云林遗事张士信使人持绢以币求元镇画元镇曰予生不能为王门画师即裂其绢而却其币
　　面折廷诤　元史窦黙于国家大计面折廷诤人谓汲黯无以过之
　　手记暮书　元史类编宇文公谅尝挟手记一册识其编首曰昼有所为暮则书之其不可书即不敢为天地鬼神实闻斯言
　　天下儒师　元通鉴元迎帝师至京令朝臣郊迎大臣俯伏进觞帝师不为动富珠哩翀时为祭酒举觞立进曰帝师释迦之徒天下僧人师也余孔子之徒天下儒人师也请各不为礼帝师笑而起举觞卒饮
　　一人独立　眀纪事本末王振以杨士竒言召薛瑄为大理少卿瑄至不谒振一日防议东阁公卿见振皆拜一人独立振知其为瑄也先揖之且告罪然自是深衔之
　　硬黄　李梦阳集尚书黄正色山立当为郎中时人业以硬黄目之
　　不见时相　词林人物考李淑防南宫相严嵩曰闻楚有才士李某者吾乡人也能一见我乎公谢不肯往当射防夏太宰荐之鼎甲嵩故下之
　　岂可呈身　献征录隆庆时刘淛试南宫下第大学士李公得其遗卷心竒之欲致一见不可曰落第书生岂可呈身相门耶张居正欲致之东阁亦拒不相见
　　旋师却女　传信录徐武宁南征至苏州见一女子絶色即以重币遗之曰当为后期及师旋悔之令其他适女父母坚求以侍巾栉拒不从
　　谢延致　眀史藁张居正欲其子及第罗名士以张之闻汤显祖及沈懋学名命诸子延致显祖谢弗往懋遂与居正子偕及第显祖迟久始成进士
　　防褐见客　嘉靖注略杨一清起总制陕西过雒阳造故大学士刘健欵良久健防褐出曰应宁出将乎曰承乏耳出瓯茗饮之竟无一语
　　不致半词　明林俊集吴希贤为检讨预修实录要人子冦者赂优其父半词公曰茍为是他日何以见董狐于地下却之
　　还处子　笔麈御史大夫葛端肃公终身不置姬侍年且五十夫人求一姬奉之不得已一往见其无羞澁态即拂衣出竟不复往数年乃召其家还之犹处子也
　　长揖谢扇　献征录逆瑾肆虐一日赠川扇于诸翰林有入而跪见者公独长揖顷之受赠者复跪谢公傍正色曰何跪而又跪也瑾大怒诘其姓名公自前对曰翰林何塘
　　涕唾爵禄　刘定之集元儒刘因傲晲浊世涕唾爵禄是以裕宗不能留世祖不能致
　　叱权门犬　明纪编年都城戒严赵贞吉议罢盛气谒相嵩嵩不见防赵文华入谓贞吉曰公休矣天下当徐议之贞吉骂曰汝权门犬何知天下事
　　衡山有恒　靳史文衡山素不至河下拜客严介溪过吴门之二日不至忿然谓顾东桥曰不拜他人犹可渠亦敢以我概人耶东桥曰若非衡山有恒那得介溪有芥
　　耻列乡祠　唐顺之集罗念庵以吉水乡祠驳杂所祀非类耻其父与之同列欲奉其主以归
　　效韩愈　王鏊集西域法王来朝上将亲劳之夏原吉曰宜示以君臣之礼上曰尔欲效韩愈耶他日法王见便殿上命公拜公曰臣死不敢奉诏上笑曰卿过杨勉之拜猕猴逺矣
　　耻为谀墓　明纪事本末忠贤尝营坟于玉泉山遣人诣缪昌期乞墓碑昌期叱之曰吾生平耻为防墓岂肯顺珰旨耶忠贤后起大狱竟杀之
　　不与瑾交　吾学编吕柟为修撰时逆瑾用事以柟鄊人欲引啗柟骤与卿佐柟逊避不与交瑾憾且中伤防瑾败得免
　　避台选　献征录郑世威嘉靖己丑进士防台臣阙诏廷臣従诸进士选择众竞趋之世威曰才脱章句便躐司耳目母论躁且虞旷也竟不往
　　首请削濠　霍韬集王琼为兵部尚书宸濠反闻朝士愕骇持两端公独奋曰竪子鸟防聚刻期成擒又曰王守仁据上防蹑濠后擒濠必守仁乃从直房顷刻覆十三疏首请下诏削濠属籍正贼名次防命帅进兵已而擒濠皆如公防
　　谢外丹　徐阶集罗念庵尝逰衡岳僧楚石欲授公外丹公曰吾道自足宁须此
　　死拚一身　维风编刘忠宣大夏遭逆瑾之难同难者谋行贿纾祸公曰如此而死拚一身耳如此免死则累一生且累子孙矣頼屠中丞得减死戍肃州
　　聼选人语　可斋杂记学正魏龄至京侍古亷先生言曰昨聼选郎羣众相语但问某地有出产不闻一人施政教方略为言者如此天下安得治先生闻之语彭文宪曰新学正有志之士因力荐之
　　不题古画　献实何景明为中书钱宁欲交驩景明持古画求题景明谢曰此名画不可防汚卒不许
　　直道不贬　武宗实录马文升歴事五朝垂六十年俭节清名终始如一直道而行不阿权贵屡起屡仆卒不少贬
　　顾独坐　明纪顾佐性严重为都御史非议政不与诸司羣坐人称为顾独坐详见都御史
　　在在逆旅　王锡爵集海刚翁天下竒男子有传其倦逰状者仆曰如此公不必归不必不归故衣一箧饥仆数人在在皆逆旅息息皆婴儿也
　　报诗却金　嘉靖注略沈链以论严嵩戍宣府总督杨瑞方媚事嵩然畏链之口时顺方杀平民奏首功以金遗链结好链报诗有云试听沙场风雨夜寃魂相唤覔头颅顺得诗大惧遂谋杀之
　　水汚吾手　徐渭集叶信为工部时同舍郎某以墨闻公从之饮醉沃手先同舍郎次公公叱奉盆者易水曰是水汚吾手
　　手削署名　明史藁顾宪成为主事时张居正病朝士羣祷焉宪成不可同官代之署名宪成闻驰往手削去之
　　越中四谏　献征録防稽沈束为给事中抗疏论严氏下狱十八年其后余姚赵锦上虞徐学诗防稽沈链先后上书论嵩皆被逮谴谪以去时号越中四谏
　　不易一官　函史宏治中景州阜城献县民田万顷界连东宫庄管庄内侍欲冐占民田诉于朝命户部贠外官亷往勘内侍私之曰田归我讲官可得也亷曰以万人之命易一官我不忍为卒以田归之民
　　长揖势阉　吴中故语况钟知苏州下车首谒一势阉于驿拜下不答敛揖起云老太监固不喜拜且长揖既乃就坐与之抗论
　　半揖画像　明史藁耿如杞偹兵遵化廵抚刘诏悬魏忠贤像于行署率文武将吏五拜三叩首杞半揖而出忠贤令诏劾之
　　不建珰祠　冬夜笺记梁应泽抚治郧阳当魏忠贤擅权天下廵抚鲜不具疏建祠者郧阳独无
　　东林　明通纪万歴中沈一贯为相以才自许不为人下顾宪成谪归讲学于东林而孙丕扬邹元标赵南星之流謇谔自负与政府每相持宪成讲学天下趋之一贯持权求胜受黜者身去而名益髙此东林浙党所自始也其后更相倾轧垂五十年
　　义烈
　　作生祭文　元史类编王鼎翁负气节文天祥被执至青原作生祭文遗之
　　取奸臣头　玉堂纲鉴益都千户王着杀阿哈玛特于阙下时阿哈玛特病国欺君着因人心愤怨矫制杀之帝命讨乱者着临刑大呼曰我为天下除害今日死矣异日必有为我书其事者王恽义侠行堂堂义烈王青州胸藏秘防通神谋防中金锤斩马剑谈笑馘取奸臣头
　　葬陵骨　张孟兼集杨琏真伽发宋陵唐珏隂召恶少收贮遗骨瘗兰亭山后人咸称为义士详见兴亡
　　持竹夹　郑元祐杂录东嘉林霁山当杨总统发诸陵时林故为丐者背竹箩手持竹夹遇物即夹又铸银作小牌击腰间取贿畨僧果得髙孝两朝骨归葬
　　碎膝　元史巴拉为父报仇不克被执逼令跪不屈以铁挝碎其膝终不跪
　　扑酹觞　名臣录于谦为曹吉祥軰所害行路嗟叹吉祥麾下有达官指挥多尔者以一觞酹其地而恸吉祥恚扑之明日复酹恸如故
　　袒胷受射　明通纪钱唐洪武中为刑部尚书后上读孟子欲去其配飨即上疏谏先是有旨来谏者当射杀之唐置棺袒胸受射上见其谏甚切命太医治其疮配飨得不废眀陈南山诗引棺絶粒箭当胸拚死扶持亚圣公
　　扶颠子　眀卢演方氏本末记先生抗命时魏公泽时尉宁海匿其防子徳宗天台余学防佯狂迓公而歌有区区尚愿效程婴之句公心动叱曰扶颠子去越日又歌如前公乃潜以德宗托之航海匿云间依俞祠部允万厯时乃得复姓归台
　　观杖上疏　明纪事本末邹元标观政刑部时吴中行赵用贤艾穆沈思孝以劾江陵受杖复加镣鎻元标愤甚视四人杖毕而疏上旋亦受杖谪戍
　　书劾魏疏　明史藁吴怀贤为中书杨涟劾忠贤疏出懐贤书其上曰宜如韩魏公治任守忠故事即时遣戍又与吴昌时书有事极必反反正不逺语忠贤侦知之大怒矫防下狱拷掠死
　　张屈字　髙启集元至正间袁有一守多恵政郡使者强夺其官一博鸡人素豪闻之即连楮为巨幅广二丈大书一屈字以两竿夹掲之走诉御史台台臣弗理乃与其徒日张屈字游金陵市中台臣惭为复其官
　　脱封刳梏　李东阳集岳正为曹石所陷谪戍至涿州传舍手梏急气奔且死涿人杨四为祈哀解人不肯杨醉以酒伺其睡乃烧鏊令热以酒喷梏封炙之纸皆昻起因去钉脱梏刳其中复钉而封之其人觉有异杨说之以银为夀公乃得至戍所
　　射三鹄　王世贞集沈青崖田保安塞外人争为公詈相嵩公与従游士射立三鹄书李林甫秦桧严嵩名于其上令射之
　　为世诛贼　明纪事本末王振挟帝亲征师溃于土木帝北狩将军樊忠従帝旁以所持锤捶死振曰吾为天下诛此贼
　　珰头祭忠　启崇野乗蔡经歴士顺自号为东林乡人庄烈帝御极首拆珰祠万愤逡廵尚为余威所刼公直前与王太守索珰像头徧祭死事忠介诸公
　　疏相八罪　明胡直集御史王宗茂劾相嵩八大罪以为中外唾骂人神怨恫虽唐之杨国忠宋之秦桧大有甚焉疏入谪平阳县县丞
　　白气缕缕　李梦阳集霍恩为上蔡令贼来攻城恩力竭而溃遂遇害颈断无血白气缕缕若腾龙事闻诏赠光禄少卿
　　説魏公　明纪事本末周宗建逮至诏狱鞫时更偃卧不能出声许显纯骂之曰此时尚能说魏公不识一丁否葢宗建前疏中有此语也卒毙于狱
　　燕中少年　王世贞锦衣志门达搆袁彬以死罪燕中少年杨贤者常为漆工尚方奋曰袁公上鱼服侣也门达何人而輙害之因上疏诋达极称彬枉诏并下达治达捶贤至百余贤以计呼寃上悟竟出袁彬
　　猛拚一死　周顺昌尺牍大丈夫猛拚一死何事不可为末后一着定当俊伟
　　税官谣　明钦叔阳税官谣序太监孙隆以织造驻苏州朝廷方起税额恶少年贿充委官勒索商税民不堪命昆山人葛诚率众杀委官慷慨就狱焉诗斩尔木揭尔竿随我来杀税官
　　讨天下贼　杨继盛劾严嵩疏嵩有十罪五奸臣居兵曹以讨贼为职嵩盗权窃柄误国殃民天下一大贼也
　　五人墓　明张溥五人墓碑记五人者当蓼洲周公之被逮急于义而死者也至于今郡之贤士大夫请于当道即除魏阉废祠之址以之且立石墓门以旌其所为五人曰顔佩韦杨念如马杰沈扬周文元李继贞五人咏五人生为义士死为神不然厉鬼除君侧
　　孔孟主使　明史藁宦官何鼎性忠直张鹤龄常侍内宴帝如厠鹤龄倚酒戴帝冠他日复窥御帷鼎持大欲击之张后激帝怒下鼎狱问有主使乎曰有问谁耶曰孔子孟子也后竟杀之
　　绐贼断喉　明纪编年闯贼分宫嫔宫人费氏年十六投眢井贼钩出之绐曰我长公主也遂见自成察之非是赏部校费复绐贼置酒成礼懐利刅俟贼醉断其喉因自刎
　　琼枝曼仙　本朝徐岳见闻録张献忠破荆州召恵府乐户行酒有琼枝者色艺出羣命之歌不肯曰我虽贱岂能以歌侑贼觞以刅挟之不畏乃脔之同时有曼仙者召至刻意逢迎献忠大恱曼仙侍寝置毒于酒以奉献忠妮之曰汝先饮此却之不得立饮而毙献忠始觉碎磔其尸
　　道学
　　儒道不废　虞集文南北未一许衡先得朱子之书伏读而深信之持其説以事世祖儒者之道不废衡实启之
　　传道图　元史赵复原羲农尧舜所以继天立极孔子顔孟所以垂世立教周程张朱氏所以发明绍续者作传道图而以书目条列于后
　　戒科举文　元史许谦居东阳八华山学者不惮百舍来受业然独不以科举之文授人曰此义利之所由分也
　　德性为本　元史类编吴澄尝为学者言朱子道问学之功居多而陆子静以尊徳性为主学问不本于徳性其必偏于言语训释之末故学必以德性为本议者遂以澄为陆氏之学所居草屋数椽程钜夫题曰草庐
　　不复赴试　元通鉴休宁处士陈栎致力圣贤之学科举初开不欲就试有司强之中选遂不复试礼部教授于家学者称为定宇先生
　　梦夫子　元史黄泽明经学道尝梦见夫子以为适然既屡梦见之最后乃梦夫子手授所较六经字画如新由是深有感悟
　　亲得二氏　元通鉴金履祥従学同羣王柏及何基之门二人葢得朱子之传者当时以为基之清介纯实似尹和靖柏之髙明刚正似谢上蔡履祥则亲得之二氏而并克于巳者也
　　未尝偃卧　元史杨桓防读论语至宰予昼寝章慨然立志由是终身非疾病未尝偃卧
　　生朱子乡　明詹烜集赵东山汸谒虞公集于临川时江西宪试请题虞公拟策问朱陆所异同东山条对精切虞公曰子常生朱子之乡而得陆氏之説乎二家所以成巳教人反覆究明葢素用力于斯非缀缉者比也
　　三礼尤深　元史类编熊朋来于诸经中三礼尤深持钱买水　元史尚野诲人先经学而后文艺毎谓诸生曰学未有得徒事华若持钱买水所取有限能自凿井及泉而汲之不可胜用矣
　　儒风独盛　元史类编胡云峰先生名炳文尤潜心朱氏之学其族子淀为建明经书院以处四方学者儒风之盛甲于东南
　　道学正脉　明通纪薛瑄年十二作诗赋监司竒之稍长讲周程张朱书叹曰此道学正脉也遂焚其所作后授御史三杨欲一识面不可得
　　活孟子　玉堂丛话姜麟使贵州特枉道见白沙先生出曰吾阅人多矣如先生者耳目口鼻人也所以视听言动者殆非人也至京师有问之者对曰活孟子活孟子
　　传习録　王守仁年谱先生讲学始论知行合一后专以致良知训学者门人薛侃刻传习録后南大吉续之
　　濳心録　李贤古穰襍録吉水罗侨尝为台州知府平生所养甚正着潜心録有云每见青天白日便看吾心光明何如每见云影蔽日便看吾心昏蔽何如每见草木生意便看吾心生意何如每见禽兽自适便看吾心自适何如
　　书与世敝　明王慎中集陈紫峰之书焯乎昭布大行而乆存虽与世相敝可也今书肆所板四书浅説易经通典是也
　　疏朱子言　一统志胡一桂入元隠居著书以闽为文公讲学地过其乡访求绪论复従建安熊禾游十余年归乃裒诸家之説以疏朱子之言学者称双湖先生
　　二王　明赵贞吉集泰州王艮讲学以悟性为宗以格物为要闻阳明良知之论即日往造江西就第子列后従居越卒配越中为二王云
　　建书院　献徴録湛尚书若水平生足迹所至必建书院祀白沙无处不授徒无日不讲学従游者殆遍天下
　　多说梦　泳化编吴康斋日録多説梦録首即説梦见文王孔子与朱子中间复言梦孔子来访朱子来访
　　系狱讲经　玉堂丛话金问坐系狱十年非义相餽皆不受时黄淮杨溥同坐系三人相得甚省躬念旧之暇各持一经讲论曰此处忧患之道也
　　以敬名斋　明书胡居仁字叔心従吴聘君游其学以主忠信为本以穷理尽性致命为期谓圣学成始成终在于敬因以敬名斋
　　传伊雒　明吕维祺集中州真儒辈出程邵开天国初曹月川与文清诸君子鼓吹羽翼隆万之间雒有尤西川新安有孟云浦皆传伊雒之鉢古道清时正学垂后月川已諡静修而二先生尚未易名
　　六经正宗　蔡清传清之学以六经为正宗四书为嫡传宋四儒为真派摹拟阐解学者宗之称曰虚斋先生着有四书易经引太极图宻箴世庙阅其易説特命颁行列姓名于理学名臣録中
　　志在世道　明史稿泾阳先生顾宪成讲学东林书院尝曰官辇毂志不在君父上官封疆志不在民生上居水边林下志不在世道上君子无取焉故其讲习之余往往讽议朝政裁量人物朝士慕其风遥相应和故东林名大着而忌者亦多
　　真士大夫　名世类苑邵文庄尝曰愿为真士大夫不愿为假道学
　　辟良知　明史稿越中自王守仁后弟子一再传皆襍于禅或以因果为说去之益逺刘宗周忧之乃筑证人书院集同志讲肄临殉难时语门人曰为学之要一诚尽之而主敬其功也若良知之说鲜有不流于禅者学者称念台先生
　　笑拥如花　黄佐大醉言志诗倦游却忆少年事笑拥如花歌落梅自注欲尽理还之喻王世贞集此公作美官讲学恐人得而持之故诗云云
　　清介
　　卖田之官　元史董士选仕至平章每一之官必卖先业田庐为行赀子孙不异寒士
　　休粮方　辍畊録胡长孺方絶粮赵孟頫为罗司徒奉钞百锭为父求墓铭长孺怒曰我岂为宦官作墓铭者坚却之其送蔡如愚诗云薄糜不继袄不暖讴吟犹是钟球鸣语之曰此余秘宻藏中休粮方也
　　鬻产佐费　元史黄潜天资介特在州县惟以清白为治月俸弗给毎鬻产以佐其费
　　还金　元史类编曺鉴任湖广员外时有故掾顾渊伯以辰砂一裹餽鉴漫置笥中半载后因割药剂取视之中有黄金三两鉴惊叹曰渊伯以我为何如人也时渊伯已殁呼其子归之
　　行炭穴　元史刘正以阿哈玛特故被系寻得释上曰刘正衣白衣行炭穴十年可谓廉洁
　　芥视珠犀　元史类编库库往覈泉舶芥视珠犀不少留目
　　世无贪墨　杨士竒集杨氏世以清白闻不必逺举由元至今一二百年内自朝宁外至郡县无不有焉而无一人以贪墨失官者
　　氷霜铁石　明史稿马谨正统时仕至廵抚素亷介杨士竒尝称为氷霜铁石
　　白袍防墨　水东日记山襄毅亷正自持帅府有老性敢言公呼试问曰世谓为将不忌贪有诸对曰白袍防墨终不可湔公举手曰教我教我
　　书壁却餐　献徴録王敬臣庐居甚隘寄寓天王寺中鬻书易米有餽餐者却之不已则书壁云不食嗟来食宁为沟壑夫其人乃止
　　教鬼负　笔麈徐阶为宗伯其同邑孙承恩亦以大宗伯掌詹徐宾客甚盛孙惟闭门深卧而已一日仆窃语曰同为尚书他家车马盈门相公第中鬼亦不至我辈何望孙闻之曰任尔等他往留我一人在此教鬼负去
　　餽目无名　内阁行实广东布政徐竒来朝载土簟诸物以餽廷臣或得其单目以进上阅无士竒名召问将治廷臣私交之罪士竒曰竒赴广时众皆作诗文赠之故有此餽臣时病未有不然亦不免今受否未可知且物微上意解命燬其目
　　吊马张　明石瑶集张举为户部主事日自擕菜果以度饥渇所乘马亦清鞚终日不与少秣人呼为吊马张
　　三日一肉　古穰襍録轩輗按察浙江俸资之外一毫不取四时着一青布袍三日以米易肉一斤
　　贫不爱钱　献徴録钱昕官布政鱼侃守开封皆有亷名人曰富不爱钱钱昕贫不爱钱鱼侃
　　不二衾　王世贞集陈察为南赣廵抚生平不二衾蔬肉分日而食冠衣袽亡易令缀以丝襚色错然乆而失其故
　　辞禄　杨士竒集张昕为户部主事即辞禄虽奉使在外公廪一无所取
　　不増一室　孙鑛集礼部尚书陶承学所居惟楼三楹犹与季氏布政公共之子息既众则屏藩以居终身不增一室
　　辞计偕金　雷礼集胡端敏世宁初举乡试第二故事计偕者给路费百金公以浙眚竟辞其半
　　不受一蔬　吴中往哲记长史顾德辉清介絶俗平生不受人一蔬之餽诣人家誓不饮食或主自啜茶公对之清谈而已
　　却求画　四友斋丛説衡山先生于辞受界极严人或持饼饵一来索书欣然纳之唐王以黄金数笏遣人求作画先生拒絶不纳竟不见其使
　　乳羊博沽　续藏书刘麟为工部尚书罢归太宰李黙访之觞于逸老堂了无夙具旋以乳羊博市沽风雨潇潇欣然逹夜
　　十擡　周穉闽小纪永乐时洪公英以都御史还家有十擡士绅疑皆辎重也相戒不与通公后知之令取几案尽开诸笥陈之乃图籍耳于是置十擡空摃于案下人共窥探士绅方往来如初
　　就日而暴　维风编李文正东阳清约之出自性成冬月不炉披册觚不胜其栗輙就日而暴之日移亦移
　　案设陶器　献征录成祖常宴近臣各设银器一案因以赐之惟兵部尚书张本坐案皆设陶器谕曰卿号穷张银器不知用也本顿首谢
　　死不汚财　典故纪闻余姚毛吉为副使以杀贼众寡不敌而死或闵其家贫无归以所余犒军金宻授其仆是夜仆之妇忽据中堂举止正如吉状顾左右请夏宪长来夏至起揖而言曰某受国恩死无所恨但所遗官银已付我家虽官无所考然汚我地下矣愿急以还官言毕而仆
　　归益斛　顾璘集景旸为司业与六馆诸生讲解不惮寒暑典簿餽公廪私益以斛公知之归其益让之曰吾虽贫何相贼也
　　却金赐酒　明史藁孙祖夀为大帅部将以五百金遗其子于家却不受他日来省赐之酒曰却金一事善体我心否则将尽法于汝矣
　　焦纱为帷　黄汝亨集王二固为留都侍御既殁吾辈入哭于时寒风腊雪犹以敝焦纱为帷所覆布被陈絮而已槖中如洗至无以为殓
　　醵金为殓　明通纪海瑞为南京都御史卒于官佥都王用汲入视葛帷敝籯有寒士所不堪者启其箧仅十余金士大夫醵金为殓具士民哭之罢市者数日明朱良佑吊海忠介诗萧条棺外无余物冷落灵前有菜羮
　　盗不启箧　典故纪闻太仆少李纲居官防介会于途遇盗夺其箧将启之既知为纲曰乃李少耶是无钱不启箧而去
　　苍头给防　明史藁魏大中为都给事不以家自随二苍头给防而已入朝则键其户寂无一人
　　家惟书籍　明纪事本末英宗复辟籍于谦家无余赀萧然仅书籍耳而正室鎻钥甚固则皆上赐也
　　封还红褐　明陈建通纪邝埜按察陜西其父家教至严尝以俸易一红褐寄之父大怒曰子不才乃索此汚我耶封还以书责之
　　赠防磁　玉堂丛话万公士和之饶时唐先生赠以双磁罂曰夫饶非乏磁而吾以磁赠知君不取磁于饶也
　　厚徳
　　追署案　元史额勒登为右司员外郎尝谳狱既论决而中书谴其额勒登初未尝署案及是乃窃署巳名或讶之曰吾前偶不及署耳中书闻之并同列并免
　　归田焚劵　元史类编魏敬益好施与有田十六顷一日语其子曰自吾买四庄村之田十顷环村之民多不自给今将以田归其人也乃呼四庄村民语之众愕不受因强与焉焚其劵丞相贺太平闻之诏授以官不拜
　　奏勿杀掠　元通鉴史天泽自真定病笃附奏曰臣死不足惜但愿天兵渡江慎勿杀掠语不及他
　　亷民　亷希宪神道碑希宪行省江南初宋故官入谒必广罗珍货希宪拒之见者輙献所俘男女乃受之听其归完聚归者感徳自称防民云
　　建惠局　明赵贞吉集杨文忠廷和一生宦游毎归则为乡人建一惠局初通水利灌涸田万顷乡人徳之号为学士堰次捐建坊费修县城城成而贼至完生命万计次置义田于城西北以赡族人
　　不报少年　献征录呼良朋防时年少齮龁之比贵其人悔谢且虞修报良朋曰騃防子乃公岂以一日遭逢而伤汝曺令淮隂専美哉后少年中文法为解救不使知
　　不问甬溜　九朝野记尚书杨翥厚徳事甚多如隣家搆舍侵其甬溜坠其庭公不问曰晴日多雨日少也又或侵其址公有普天之下皆王土更过些些也不妨之句
　　慰遣伪师　明钱鹤滩遗事梁溪华某以厚币交公公不纳里中薛生潜谒华氏称为公师华厚欵之俄报公入邑薛驰诣公跪请愿以死报公笑而慰遣之因过华氏漫语曰所不辞防渉者为吾先生庚癸谋也华乃更厚遗薛
　　租入分给　吴文定公寛传公笃厚伦谊吴中有田数百亩每嵗租入视亲戚故旧之贫者分给之
　　不受失褐　涌幢小品罗念庵尊人遵善公当防试时忽亡其槖中褐同舍唐鹏物色其人比入座戏探其囊出褐曰是不类君物耶公目逆曰毋戱言唐持褐欲辨公趍出向其人曰唐谇语也唐归责公公曰吾失褐不甚损张彼恶名尚得为士人乎
　　戒泄伪金　维风编魏骥为吏部侍郎奉命往南都所积俸资召同年子官刑曺者付之其人请封钥公不允刑曺之壻乃为伪银以盗其真者公竣事归知之戒勿泄已而刑曺防闻之乃尽数以偿公曰君误矣奈何以不明迹加人乎予银具在未有以伪易者迄不受
　　市门散布　顾璘集储侍郎瓘曾大父仲文倜傥负义尝隆冬载布数乗入辽遇警道阻人多冻死遂立市门散之
　　并价不取　献征录鄞人张翁尚书邦竒之父也公为学宪时其防事仅二楹旁一楹乃叔居愿售公以倍价买之告于翁翁知其倍也甚悦已忽泪下曰至日拆屋彼夫妇何以为情公恻然遽抽身取劵翁止之曰吾计其银已偿人去矣将若何公曰第并其价不取可也翁乃欣然
　　慿阑不怿　申时行集严文靖讷尝楼于第之东落成宴客酒半公慿阑四顾忽愀然不怿客问故公曰吾初不知是栋直东隣此形家所忌亟更之其笃厚如此
　　荐用仇吏　杨士竒集金忠襄公防时里人有数窘辱公者公为尚书其人由吏来京师惧不为容公荐用之或曰彼不于公有憾乎曰其才可用奈何以私故掩人之长
　　不发伪文　宋濂集杨鐡崖性寛厚无赖之徒伪为君文以冐受金缯或疑以为问将发其奸君曰此诚予所作也
　　火焚簿録　刘基传畧基先世濠仕宋宋亡邑人倡义事败元遣使簿録其党将尽殱焉濠醉使者而寝之楼夜纵火焚楼籍已燬乃托言有宻戚可録其名因以渠魁二百人授之余全活无算
　　不下防扉　张鳯翼集秦鸣雷尝肩舆入市有防扉碍车葢其人趣下之已而知为公曰吾以为他官若秦尚书固可无下渠不我谴也
　　累杜君　献征録杜环好周人急父友死其母无所归环赡养十三年将死举手向环曰吾累杜君环具殡殓葬之嵗时祭其墓
　　索还金环　明杂録天顺癸未罗状元伦赴春闱试宿邸舍其家奉盥遗金环于盆仆取以行伦知返而还之比至其妇为夫所逼几捐生矣是嵗礼闱火举子多厄伦竟免焉
　　解驴欲行　马氏日抄徐尚书晞始为郡吏有某甲以人命被诬公宻为释之嵗久跨驴行遇甲苦邀至家与妻泣拜设鸡黍已而甲逸妻曰吾夫感活命之恩愿以陋姿侍寝公大惊即起解驴欲行媍乃呼甲还公慰谕再三待曙即去
　　发囊还金　宋濓集金陵李疑好周人急金华范景祥病且死愿假一榻疑为之征医治疾景祥知不复生告以有黄白金四十两在故逆旅令自取焉疑求其里人偕擕归面封识之范死乃书召其二子同发囊按籍而还之并赆以货
　　言语
　　论三教　辍畊录富珠哩翀在翰林进讲罢上问曰三教何者为贵对曰释如黄金道如白璧儒如五谷上曰然则儒贱耶对曰黄金白璧无亦何妨五糓于世岂可一日阙哉上大悦
　　辞赉金　辍耕录元文敏公明善副古臣使交阯将还国主赉以金古受之公固辞曰彼使臣已受矣公独何为公曰彼所以受者安小国之心我所以不受者全大国之体国主叹服
　　郷里人物　明陈敬则明兴襍记朱善为大学士太祖问卿家丰城郷里人物何如答曰乡有长安长乐里有鳯舞鸾歌人有张华雷焕物有龙泉太阿
　　对县令　西墅杂记宣徳间慈谿一县令初至任谓羣下汝闻谚云灭门刺史破家县令否乎一父老对曰间者生员多读书某等只闻得岂弟君子民之父母县令为之黙然
　　龙须　明马生龙纪事太祖一日御膳中有髪一茎问之光禄司对曰非髪也乃龙须耳上因捋须得数茎乃罢遣之
　　闗中三才　明张治道集康海以救李献吉往见刘瑾留饮谓曰人谓自来状元俱不如先生真为闗中增光先生绐言曰海何足言人称闗中有三才公闻之否瑾惊问之先生曰其一为公次则李郎中如海亦从二公后幸矣瑾曰非李梦阳耶若应死无赦先生曰应则应矣杀之闗中少一才矣明日瑾奏赦李
　　买东西　兎园册思陵间遣中官问词臣曰今市肆交易只言买东西而不及南北何也词臣猝无以对辅臣周延儒曰南方火北方水求水火无弗与者此不待交易故惟言买东西上善之
　　对似魏征　献征录景帝欲易储一日语内侍金英曰七月二日东宫生日也英叩首曰东宫生日乃十一月二日帝黙然葢帝所言谓怀敏英所对谓宪庙也实与魏征献陵之对相似
　　劝诛瑾　明通纪寘鐇之叛以诛刘瑾为名杨一清偕太监张永讨平之一清宻劝永除瑾永难焉一清曰公亦天子信幸臣公班师入京请上间语宁夏事上必就公问公于此时上寘鐇伪并述瑾凶狡谋不轨上英武必悟且怒诛瑾瑾诛必柄用公矣永攘臂起曰我亦何惜余生报主乎
　　不贪重宝　王世贞集兴济伯杨善迎太上皇也先谓有重宝来购乎善曰太师得重宝而归我太上皇天下后世谓太师贪重宝也归太上皇而不索重宝天下后世以太师贵信义而贱贪黩令名奕奕何况我之徳太师无已而重宝以渐继也也先大悦
　　陈矿害　明史藁沈鲤贺长至于仁徳门帝赐食遣司礼监陈矩侍鲤徐及矿税害民状且曰小民犹可亏圣体奈何矩问何也鲤曰自矿使出破坏天下名山大川灵气尽矣圣躬安得无亏矩还道之帝悚然咨鲤所以补救者鲤言急停开凿则灵气自复帝闻为首肯
　　复道周　明纪编年黄道周在狱人谓必不可救时周延儒承眷最深多以防词回上意一日上言及岳飞事延儒曰飞自是名将然史或多溢词即如黄道周之为人传之史册不免曰其不用也天下惜之上黙然即传防复官
　　雅量
　　不抗御史　经济类编伯勒齐尔布哈讽御史劾阿噜图不宜居相位阿噜图即辞避所亲为之不平阿噜图曰我固世裔岂以丞相为难得但御史台世祖所建我与御史抗即与世祖抗矣汝等勿复言
　　碎玉毋惧　辍耕録河南王布琳济逺一日行郊天气且暄王易凉帽左右捧笠侍风吹堕石上击碎御赐玉顶王笑曰是有数也令毋惧
　　比安石　白下纪闻宸濠报至南京都人汹汹乔公宇时任留守従容筹画客至则谈笑饮奕自若京师恃以无恐人谓公有安石雅量
　　大臣量　实録商辂在内阁与钱溥不相能溥至为秃妇传以讥之亦不与较黎淳以易储事专归咎于辂上章攻之辂待之无异平时人咸谓其有大臣之量
　　凿石椁　王守仁年谱先生贬龙阳驿在贵州万山中时瑾憾未释自计得失荣辱俱亡惟死生一念尚在乃凿石椁以俟命焉
　　称艳科第　埜记杨文贞自布衣至帝师且擅当时文柄而其于进士科第称艳夸道往往见之诗文
　　不责污衣　献徴録太宰屠襄惠公部堂燕居命办事官捧砚时公新衣白绫甚泽其人误倾砚汁狼籍公衣惶惧请罪公曰去去汝何为者吾方恶其太白而易汚也
　　围碁赋诗　明费宏集谢文正公迁为逆瑾所切齿禠职归瑾意叵测人皆危之公曰天佑皇明我当无他日与客围碁赋诗以自娱
　　缧絏讲文　献徴録李时勉为祭酒王振恶其不附已逮之方阅试卷锦衣官校猝至即掩卷起受缧絏合监皆惊愕公神色自若徐呼诸生语曰某人某处讲是某处非某人今次稍胜前某人比前不及因顾僚属曰还须校定髙下出榜语毕乃行
　　囊笔生　吴伟业集石田先生隠相城有郡守召之图其树塞门先生不肯祈免囊笔往图毕而归后守辑瑞入吴文定公时为宗伯首迎问先生起居守愕诒不能应退访之则向者囊笔生也归而惶恐执贽谢先生已逾垣遁矣
　　狱中读书　杨荣神道碑汉庶人谋夺嫡宫臣杨文定下狱十年家人供养数絶粮又上命叵测公方读书不辍或止之公曰朝闻道夕死可也
　　题素牓　明纪事本末周顺昌被逮曰吾固知诏使必至也令请入治装举家号哭笑曰无事乱人懐顾案上有素牓徐曰此龙树庵僧属我书者今日不了亦一负心事乃题小云栖三字投笔而起改囚服出门
　　三木赋诗　明通纪御史黄尊素在诏狱狱吏曰内侍欲毙公公何语可书以寄家尊素畧不及他事即于三木上赋诗是夜卒




　　元明事类钞卷十五
<子部,杂家类,杂纂之属,元明事类钞>
　　钦定四库全书
　　元明事类钞卷十六
　　监察御史姚之骃撰
　　人品门【二】
　　聪敏
　　一览千言　元史许有壬幼頴悟一目五行尝阅滦州净居寺碑文近千言一览輙背诵无遗
　　诵彻秘书　玉堂丛话景清逰国学时同舎生有秘书公假之约明旦即还生旦往索公谬曰吾未尝假也生忿讼于祭酒公即持所假书往见曰此清所业书即诵彻卷祭酒问生生不能诵一词因叱生退公出即以书还生曰吾以子珍秘太甚特相戏耳
　　假书七日　金幼孜集向都御史宝资性异常尝从人假通鉴纲目七日即还之间举以问答之如响
　　疏碑文　明史鉴集吕尚书震从上北征见碑立沙碛中率从臣读之后一年上语及碑诏往録焉震曰臣当时与读此今尚记忆遂于上前疏之上不信密使人至彼拓其本囘校之无一字脱误
　　已在胸中　明黄伯生集刘诚意在燕京时书肆有天文书一帙因阅之翌日即背诵如流其人大惊欲以书授公公曰已在吾胸中矣无事于书也
　　持轴一挥　澹园集张文僖益才甚敏捷而好围碁求者敦迫辄令侍书持轴举笔一挥词翰双美
　　马过成诵　程敏政集汤允勣少负才入学为生徒日记数万言学有旧版文千余字允勣骑马过一目成诵
　　一过识面　洪武实録陈洽为给事中尝奉命阅军一过辄识面目记姓名有再至者辄叱去
　　按毕成诵　宋濂小传潜溪公善记张继之问四书经传若干曰可通背公以一月为答继之不信抽架上杂书俾即记五百余言公以指爪逐行按之按毕成诵一字不遗
　　书染肆籍　典故纪闻刘昌蚤嵗頴悟尝避雨染肆阅其簿籍已而染肆火即书以畀之不失毫发后仕至防政案五杂俎作闽人林志事
　　横看书　启崇野乗陈行人际泰一目数行尝黙二十一史不三月而成人以为略公曰诸君目钝我横看耳
　　书绘圮壁　玉堂丛话黄谏博学工篆隶兼善绘事馆中壁旧写白菜其上题者先后数百人一日忽圮众共惋惜谏命亟立壁一一书之并绘白菜如旧
　　百韵二章　明史藁屠长卿诗文一挥数纸常戏命两人对案分拈二题各赋百韵咄嗟之声二章立就
　　幼慧
　　诘金钏　元史岳柱八嵗观画师何澄画陶母剪发图指陶母手中金钏诘之曰钏可易酒何剪发为何大惊
　　画地为卦　元史类编巴延生三嵗以指画地或三或六若为卦者
　　识风丁　元史王恂颖悟三嵗时家人示以书帙辄识风丁二字
　　画地为阵　元史齐荣显幼聪悟与羣儿戏画地为战阵端坐指挥各就行列九嵗代父任为千户
　　得钱市书　元史类编马祖常七嵗知学得钱即以市书十嵗时见烛欹烧屋解衣沃水以灭火
　　童子举　元史补遗时举童子科惟张奉山尤精篆籕陈元麟能通性理叶留耕问元麟以四书大义则曰无过事父母能竭其力事君能致其身
　　折軰与交　元史李孟七嵗能文通贯经史善论古今治乱一时名人商挺王博文皆折行軰与交
　　日易一帙　元史吴莱七嵗能属文书一经目辄成诵尝往族父家日易汉书一帙以去族父扣之莱琅然而诵不遗一字
　　应口作诗　解缙行状公頴悟絶人六嵗时人戏之曰小儿何所爱即应口作四诗其一曰小儿何所爱爱者芝兰室更欲附飞龙上天看红日
　　暗诵九经　宋濂集曾鲁官至侍郎七嵗时能暗诵九经一字不漏
　　赋凤凰台　沈周年十五防金陵作百韵诗上地官崔侍郎面试凤凰台赋援笔而就咸以为不减王子安
　　目市厯　杨一清墓表公七嵗时便能属文读书过目成诵人欲试其心取诸市家日厯鳞杂米盐之数令目一过辄无遗脱
　　不易美衣　明崔铣集刘主事佐生五嵗值嵗凶民有鬻美衣于市者大母以升米易之曰将衣汝佐泣曰今米与衣孰重无米死矣衣何用大母大奇之
　　石蟹金龙　明吕本集袁文荣炜五嵗时即能属对试之者曰书生寻石蟹公应声曰学士跨金龙识者已知为台辅矣
　　夹袋法言　明吴俨集徐文靖溥为儿时从里师逰尝取经典法言为一册题曰圣贤要语藏夹袋中以自警里师疑为玩具逼而观之乃大惊
　　神童脚短　李东阳年谱文正四嵗能作大书顺天府以神童荐入内庭过门限太监云神童脚短即髙应云天子门髙召见文华殿命给纸笔书麟凤龟龙十余字上甚喜抱置膝上赐珍果及宝镪六嵗八嵗复两召试讲尚书命京庠
　　诏试馆阁　明洗东之集程篁墩生而蚤慧十余嵗以神童荐英庙喜其应对拜起如老成人诏馆阁试之赋圣节瑞雪诗并经义一篇援笔立就文采灿然
　　私作诗文　刘定之行状公父石潭先生日授以书而不令作文字公每私为之一日于床褥间得所作祀灶文及咏桃浆诸诗先生大惊自是稍敢以文字进
　　为韵语　王鏊集张少宰元贞生而灵异出语惊人宁靖王闻其名召见之命为韵语响应无穷有心定万事定之语
　　咏宝刀　陈继儒集王元美年十五咏宝刀诗师为之避席
　　老吏笔　吴寛集倪文毅公生而瓌岸童时业文之余兼通吏事有羣吏将赴部试出狱词为题令剖断旁观者曰此老吏笔也
　　咏五指山　黄佐集邱濬六嵗时信口为歌诗语皆警拔如咏五指山诗识者知其必为国器
　　赋赤雁　薛应旂集舒芬幼峭颖甫成童入郡学郡守试以赤雁赋奇其才谓当魁天下
　　父名辍读　明史藳姜士昌五嵗授书至惟善为宝以父名宝辍读拱立师大奇之后仕至员外郎数有论建
　　不学识字　麽防诏元时有麦宗生七嵗不学而识文字旁通外畨百蛮诸家之书
　　勤学
　　必至千遍　元史韩择积学四十年多读书必熟诵乃已尝言人读书不至千遍终于无益
　　抄日者家　元史许衡遭世乱且贫无书尝从日者家见书疏义因请寓宿手抄
　　塞窻读书　姚燧集姚公枢稚弱读书夜分不辍鲁国夫人恐伤耽苦每止之乃塞窻不使见烛就枕读书必至三鼓
　　就磨坊灯　梧溪集李好文幼力学家贫夜夜就邻之磨坊灯读书凡十余年不懈
　　书柳简　元史类编秦起宗生长兵间学书无从得纸父顺削栁为简写以授之成诵削去更书
　　辘轳传食　明贝琼集铁崖先生父宏筑万卷楼使先生读书楼上惧易怠去梯辘轳传食积五年
　　摘叶书事　元史类编陶九成辍耕树隂每记一事辄摘叶书之贮一破盎去则埋于树根十余年遂累盎至数十一日尽发其藏萃而録之题曰南村辍耕録
　　革衣偃卧　元史萧读书南山三十年制一革衣由身半以下及卧辄倚于榻玩诵不置
　　赴操求火　献征録翟少傅銮少时日记数千言每读书率终夜不寝邻有武人张姓者每五鼓赴操必扣门求火公自给之如是者数载
　　两甎皆穿　名山藏曹端笃尚理学専尽研究座下着足皆穿
　　居牛棚　明戚元佐集海宁祝先生教授生徒学者云集吴昻短褐草鞋负书走数十百里从学先生奇之曰生来晩书室尽满惟室旁一牛棚幸无牛生宁居乎昻曰唯唯先生乃令人扫除涂塈昻解衣杂涂人共作不日就舎后学业大成登进士仕至方伯
　　竹筩注膏　唐顺之集林吏部春少时家贫常以竹筩注膏系衣带间惟所适则出膏于筩燃火读书
　　狱中读书　明通纪杨溥在狱十年家人供食不能继日与死为邻愈励志读书不辍同难者止之对曰朝闻道夕死可也已而得释晩年遭遇为阁老大制作多出其手狱中读书之功居多
　　药主人　献征録王行家贫随父雠药时数嵗阅药千品悉志其名主人遂悉所储书恣其披阅三年辞去对客防绎经史纚纚不穷然几上无留册叩其所自曰向得之药主人耳郡守魏观为荐于朝
　　画牧牛图　耿恭简集董大防朴少鲁读书日不能数行邻父谓其父曰郎君不慧曷不令牧耶公闻之愤丐画工画一牧子牧牛置座右益奋励比长而发慧卒成进士以文学显
　　不践房闼　明黄姬水集赵佥事汴弱冠始室即晨兴占俾多在鸡鸣前一老妪执烛辨明而出夜分而入昼日不践房闼曹夫人嫔公半载未识其面
　　燃叶讽诵　献征録邹智幼读书龙泉庵中贫无继晷之给扫树叶蓄之燃以代烛讽诵达旦
　　习不待职　王世贞集徐有贞为编修时于书无所不读而好习兵法刑名水利诸家于天文风角尤精究不倦人曰此岂公职耶有贞笑曰待职而后习则已晩矣
　　袪勌鬼　李日华集吴匏庵少勤夜读作祛勌鬼文宦者传入禁中世皇御笔改鬼作魔
　　读书灯　吴中有娶妇者夜大风雨灭烛徧乞火无应者佥曰南濠都少卿家当有读书灯在叩其门果得火案少卿名穆
　　绕屋温诵　王世贞集杨忠愍少读书僧寺毎至夜分灯且尽瞑坐而思属文谊会寒无下襦绕屋行且温诵日所臆令胫以上微暖得少假寐五更起汲水手冻属于绠呵之乃解
　　褰裳送目　陶望龄三条编夙龄嗜篇翰屈首受诗书褰裳九流津送目万古初
　　博物
　　三不可及　元名臣事略郭公守敬以纯徳实学为世师法然其不可及者有三一曰水利之学二曰厯数之学三曰仪象制度之学
　　记僻学　元史富珠哩翀记问宏博于异言僻语无不淹贯
　　嵗记月记　山堂肆考袁伯长学士博问洽识江左絶伦尝语张伯雨曰宋东都典故能以嵗记之渡江以后事能以月记之
　　该贯旁通　元史许谦肆力于学若天文地理典章制度食货刑法字学音韵医经术数之説靡不该贯旁通而释老之言亦洞究其蕴
　　如探箧笥　元史侯均积学四十年无不淹贯兼通释老外典其答诸生所问穷索极捜如探诸箧笥虽方言古语世所未晓者莫不随问而答
　　职注张　玉堂丛话武庙阅文献通考有星名注张问钦天监不知内使下问翰林杨慎对曰注张栁星也周礼以注名者注曰注味也鸟喙也音呪南方朱鸟七宿栁为鸟之咮也史记律书西至于注张汉书天文志栁为鸟喙因取史记汉书二条以覆
　　熟藏书　明罗圯集吴孜为典籍文渊阁藏书数万卷标目亦数帙或问之矢口缕缕如注
　　如探渊海　献徴録翟銮在内阁上尝顾问罗峰张公某事莫知所本公告以出刘向説苑手自检授张公叹服曰公博物洽闻如探渊海非吾所及
　　矞宇嵬　杨慎集嘉靖初给事张翀上疏论学术有矞宇嵬琐语上以此四字问内阁值慎在史馆即取荀子非十二子篇以复
　　对应龙　王鏊记闻宣宗阅画见龙有翼而飞者后问阁下三杨诸公皆不能对上顾翰林诸臣曰有能知者否陈继时官在下对曰龙有翼曰应龙上问何出对曰出广雅命取视之信
　　求未见书　献徴録邱濬名动京师益求人间所未见书读之遂以博极羣书称于时尤熟本朝典故
　　诇四事　明周复俊集杨升庵举进士少师三南杨公设四事诇之皆生平所未了者升庵从容酬对本末融贯少师叹曰此真才子
　　条对僻事　明曾棨传略成祖摘记载诸隠僻事问棨条对无遗误由是见宠有荐文字者帝必问才学如棨否
　　熟掌故　明史藳蒋徳璟博闻强识熟前代典章及本朝典故九边阨塞河漕屯牧盐防水利厯律刑法莫不究其利文章敏捷尝一日应二十余诰勅
　　识鉴
　　试古文　元史渊頴先生吴莱人或以古文暗试之察其词气即知为某代某人作
　　非逺器　元史龚伯璲以才俊为马祖常所喜欲虞集为荐引集曰不可是子虽小有才然非逺器亦恐不得令终伯璲后以事败杀身世乃服集知人
　　脱俘籍　元史类编姚枢奉诏即军中求儒释道医卜士凡儒生挂俘籍者辄脱之赵复在其中枢与之言信奇士
　　缙非狂士　名臣録文皇尝与解缙论羣臣御书蹇义而下十人命各疏于下公以实对后验之十不失一仁宗出所评示杨士奇曰人谓缙狂士缙非狂士也
　　论相器　刘诚意行状上欲相杨宪公与宪素厚以为不可曰宪有相才无相器上曰汪广洋何如公曰此褊浅曰胡惟庸何如公曰此小犊将偾辕矣
　　阅文知人　李东阳集戴恭简珊毎试士阅文即知其人之心术器识至年之修短位之崇卑悉断决不爽督学南畿其最赏誉者王公鏊也
　　持律与别　赵贞吉集杨廷和少年读中秘书才器庙廊司马余肃敏重之归老之日独持大明律与别曰介夫当相天下为我熟此以助他日谋断
　　解带相赠　张居正集仆年十三东桥顾公时为巡抚一见即许以国士呼为小友毎与人言此子将相才也又解束带以相赠曰子他日不束此聊以表吕防意耳
　　有王伯安　明纪事本末宸濠反飞报至朝王琼宣言曰有王伯安在何患不久当有捷报耳卒如其言
　　文足传世　玉堂丛话吴文定未遇时受知于徐武功有人来乞墓志公曰若欲名宦以荣亲耶欲传世之文耶其人言为亲不死计正欲传世耳公曰若是则吴寛秀才其文足传世者盍往求之
　　啮手出血　献徴録赵尚书羾善赏识臧否于肃愍巡抚河南时公方家居于数造焉一日公执于手啮之出血于即悟泣拜请教公不答于出其孙问之公怃然曰于好官惜不得令终耳
　　朝服再拜　明史藳杨继宗尝监乡试得二卷具朝服再拜曰二子当大魁吾为朝廷得人贺耳及拆卷乃王华李旻也后果相继为状元
　　诗识贤辅　献徴録郭璡为吏部尚书进士李贤入选公试嘉禾诗奇贤辅相材授騐封主事
　　让一头地　李贤杂録杨文定溥乡试胡俨典文衡批其卷曰初学小子当退避三舍老夫亦让一头地又曰他日立玉阶方寸地必能为董子之正言而不效公孙之阿曲时以俨为知人
　　能知人　杨文襄行略文襄急于进贤而明于知人拔仇钺于列校而寘鐇擒举王守仁于庶僚而宸豪诛録杨洪于编戍而总兵漕运俱得至于宇文定之首倡义旅乔公宇之捍御留都俞公谏之总制江右是皆储才于无事之时应用于有事之日也
　　戒吏伐鼓　明史藳南乐魏允中为诸生副使王世贞大器之嵗乡试戒门吏曰非魏允中第一无伐鼓以传也已而果然
　　识社禝臣　本朝王贻上居易録左光斗有知人鉴视学北畿拔史可法为童子冠史年少貌寝左抚之曰善自爱将来社禝臣也众咸笑之后果大拜殉国难
　　赏誉
　　公辅器　元史虞集闻成遵名亟欲见之会遵来谒集方有目疾迫而视之曰适观生文今见生貌公辅器也
　　何如曼硕　元史类编揭徯斯擢授经郎文宗多所咨访中书每奏用儒臣必问曰其才何如揭曼硕
　　神人　元名臣事略太宗时西域诸国及髙丽使者来朝帝指楚材示之曰汝国有此人乎皆对曰无有殆神人也帝曰朕亦度必无此人
　　宜居师范　元史陈旅字众仲为闽海儒学官中丞马雍右与俱至京虞集见其文叹曰此所谓我老将休付于斯文者即延至馆中誉以博学多文宜居师范之选
　　景星麟凤　元史同恕自京还家居缙绅望之若景星麟凤乡里称为先生而不姓
　　中原硕儒　元史类编文宗尝驻跸龙虎台马祖常应制赋诗尤被赏叹称为中原硕儒
　　文章政事　元史廉希宪为名相慎许可尝语人曰方今文章政事兼备者王国宾也
　　赐六花袍　元史补遗王景贤号愚谷著作超逸文宗出居海南得所为诗嘉其清隽手书愚谷二大字赐之及即位更赐以六花官袍
　　比之李苏　元史世祖与侍臣论文学之士曰赵孟頫唐李太白宋苏子瞻之流也
　　真台掾　元史张养浩辟为礼部令史仍荐入御史台一日病布呼珠亲至其家问疾四顾壁立叹曰此真台掾也
　　儒林四杰　元史州黄溍与同郡栁贯临川虞集豫章揭徯斯齐名号为儒林四杰
　　追漷南　元史揭徯斯年七十致仕而诏遣使追及于漷南复奉防还撰明宗神御殿碑文成赐楮币甚渥
　　完名令徳　续通考本朝学者见道分明践履笃实惟薛文清一人至吕泾野出完名令徳不忝文清
　　赐对　明沈士谦明良録陶安字主敬上赐对曰国朝谋畧无双士翰院文章第一家
　　岐舌并口　唐寅集仆往冒东南文士之上方斯时也荐绅交友举手以庆岐舌而赞并口而称
　　真儒复出　吾学编陈白沙逰太学邢祭酒让试和杨龟山此日不再得诗大惊曰龟山不如也即飏言朝宁谓真儒复出由是名动京师
　　子房诸葛　明刘瑜谢表先臣刘基放迹江湖识真主于未遇决机帷幄翌丕运于方开故在军则称之曰子房其命词至比之为诸葛
　　厚重博大　名臣録蹇忠定公厚重博大为当代名臣凡大臣得位行志未有若其显且久者
　　楚三杰　玉堂丛话世宗在藩邸献皇帝语之曰吾楚有三杰若知之乎兵部尚书刘大夏大学士李东阳杨一清
　　古人未易　明纪事本末陈献章少所许可刘大夏在广东时献章称之曰刘公爱民如子守身如女无论今人即古人亦未易得也
　　赋相逢行　明陆师道集袁永之制作灿然动师古北地李献吉少所许可独一见欢然如故赋相逢行为赠且命其子他日必袁生表吾墓其重之如此
　　伯宗才子　吾学编吴伯宗入朝太祖制十题命赋援笔立就辞语峻洁太祖曰伯宗才子
　　先民遗轨　宪章録刘忠宣明识治理如贾谊通达治体如陆贽质直不阿如汲黯廉洁不私如包拯忠诚恳至如司马光固先民之遗轨云
　　神骏祥鸾　耿定向集李东阳幼负俊才借有清誉艺林推为神骏云路比之祥鸾
　　恭慎醇粹　名山藏刘闵恭慎醇粹孝行髙古日无二粥身无完衣而处之裕如宏治中尚书林俊荐以布衣入侍东宫
　　一攀龙　汪道昆集元美之多于鳞也其言曰汉庭两司马吾代一攀龙言兼长也
　　玉光剑气　玉堂丛话吴祐幼而頴悟乡先达葛元诘曰此儿玉光剑气终不可掩洪武三年乡试又一年礼部廷对皆第一
　　小韩子　吾学编方孝孺髫龄已善属文读书十行俱下曰积寸许人呼为小韩子
　　清刚简贵　梅村集黄陶庵先生为人清刚简贵言规行蚤有得于濂洛之传
　　一身四现　明薛刚笔余长卿仪部之才如天风乍来海涛忽勇汉之文园唐之青莲宋之坡老明之长卿葢一身四现者也
　　两文敏　吴伟业题思翁仿赵承防笔诗佘山云接弁山遥苕霅扁舟景色饶羡杀当时两文敏一般残墨画金焦董尚书其昌宏光补諡以其风流文物继迹承防得諡文敏
　　名望
　　遇冦诡称　元史萧有盛名乡人有暮行遇冦者诡曰我萧先生也冦惊愕释去
　　容接为荣　元名臣事畧王磐夙有重名天下想闻风采得被容接者终身以为荣
　　武夫知重　贝琼集杨铁崖先生武夫悍卒识与不识皆知其文为重
　　白云先生　元史许谦身任正学之重尝以白云山人自号世称为白云先生又察罕暮年居徳安白云山别墅以白云自号尝入见帝望之曰白云先生来也
　　称韩先生　元史补遗韩性出无舆马仆御所过负者息肩行者避道巷夫街叟至于童稚厮役咸称之曰韩先生云
　　以米沽名　元史类编有陈柏者被命监铸祭器来杭州倪瓒慕其名张燕湖山间餽米百石柏命从者举豆觥引伎乐悉分散之顾瓒曰自在京时即熟尔名葢以米沽之也遂絶不与交
　　御冦还财　典故纪闻陈公甫与族弟同舟遇冦尽刦舟中财物而去公甫居舟尾呼曰我有行李在此宁取我物耳冦问为谁答曰我陈献章也冦曰小人不知冒犯君子舟中人皆先生友也忍利其财乎悉还于舟乃去
　　悬像对坐　王琼事略晋溪在本兵时王文成抚赣每读其疏必称奇才平生不见先生面客有进先生像者公悬之中堂焚香对坐左手抱孙右手执先生奏读之明日入奏事必尽行其所请明王士骐诗尚书悬像拜中丞仆仆生前岂为名
　　疏荐遗佚　明史藳邹吏部元标里居讲学从逰者曰众名髙天下中外疏荐遗佚凡数十百上莫不以元标为首
　　三甫　嘉靖中五子创诗社于长安于鳞出守元美为政南昌铜梁张肖甫及助甫相继入焉是为七子元美所谓吾党有三甫是也
　　鼎立而三　陈继儒集御史杨公谒于忠肃公墓叹曰浙中伍大夫岳武穆与公鼎立而三命廓公祠遂成湖上伟观
　　不犯乡里　玉堂丛话正徳中湖广调土兵截杀流贼所经掳掠一空至华容见刘司马大夏各拜曰大人乡里安敢犯遂肃然出境
　　贡使问安　明楼琏集海外殊絶罕至之国朝贡之使接于国门必门宋公濂安否购公文集以归孙蕡送先生致仕诗髙丽日本朝王使长向仙班问姓名
　　草木知名　明史藳黄忠宣福两以尚书领交阯布按事多恵政后防赞南京有安南使来或问曰汝识此大人否对曰南交草木亦知公名安得不识
　　闗中先生　明杨廉琬琰録马溪田未登仕籍安南贡使问礼部主事黄清曰闗中马理先生何在其名重外若是
　　蛮貊所重　刘忠宣言行録邑举人张某会朝鲜使使问公起居某诘其故曰吾闻中国有李西涯刘东山某复扣其孰优使徐曰是何待言乡人令广中遇安南使者入贡问曰尔乡刘司马逺戍西鄙今安否其为蛮貊所重如此
　　东西王　明史藳王直泰和人在翰林二十余年著作多出其手与金谿王英齐名人称二王以居地目直曰东王英曰西王
　　褐衣客　李攀龙诗谢榛吾党彦咄嗴名士籍遂令清庙音乃在褐衣客
　　八君子　明史藳时称东林八君子顾宪成允成髙攀龙安希范刘元珍钱一本薛敷教叶茂才
　　老许小李　启崇野乗李维贞为庶吉士与许文穆齐名同馆有曰记不得问老许做不得问小李
　　四皇三张　明诗话吴人皇甫冲兄弟四人并有盛名既而张凤翼兄弟三人亦有名于时吴人语云前有四皇后有三张
　　罗刹成佛　启崇野乗方震孺在诏狱魏珰必欲置之死其卒或时佐公饮啜公疑之卒曰此我妻闻公精忠手治以献者也公因赋罗刹成佛诗赠之
　　读诗爱名　艺苑巵言郑郎中善夫初不识王廷相作漫兴中有云海内谈诗王子衡春风坐徧鲁诸生后郑卒王始知之为位而哭走使千里致奠仍刻其遗文甚矣人之爱名也
　　四钱　明史藁钱象坤在翰林时与龙锡士升并负物望称四钱
　　酒楼悬像　陈眉公之名倾动寰宇逺而酋土司丐其词章近而酒楼茶馆悬其画像享髙名食清福古称通隠庶几似之
　　品藻
　　窦心姚才　玉堂纲鉴元世祖尝曰如窦渼卿之心姚公茂之才合而为一可谓全人矣
　　不让汉卿　元史特穆尔好读书与学士大夫逰字之曰汉卿仁宗曰汉名卿不让也字之宜矣
　　贤王聘问　元史世祖在潜邸召李冶问人材贤否冶曰今儒生如魏璠王鹗李献卿兰光庭赵复郝经王博文軰皆有用之材又贤王所尝聘问者
　　防孟子　元通鉴廉希宪一日方读孟子闻召急怀以进世祖问其説遂以性善义利仁暴之防为对世祖嘉之曰廉孟子
　　三杨　元史杨湜工书算为中书掾与中山杨珍无极杨卞齐名时人以三杨目之
　　气融神迈　元史吴澄身若不胜衣正坐拱手气融神迈
　　书画掩才　元史史官杨载称孟頫之才颇为书画所掩知其书画者不知其文章知其文章者不知其经济之学人以为知言
　　操翰自苦　新倩籍文徴仲述造勤工尝矫诸友曰君等并持欵説而璧独操翰自苦譬之騄耳泛驾蹇牛负轭诚不可共语也
　　完人　王守仁集世所谓完人若震泽先生王公非耶内裕伦常无俯仰之憾外际明良极禄位声光之显所谓夀福康宁攸好徳而考终命者公殆无愧焉
　　人如龙虎　明王维贞集在昔经国之臣有所谓杨石淙者其人如龙又有所谓王晋溪者其人如虎龙所在渊雷雨兴焉虎所在山草木茂焉人罔不仰其为祥亦罔不骇其为异
　　貌古心　湛若水集庄定山貌古心学博志大就之退逊若不胜衣而胸中多奇探之不穷使人恍然若失
　　布衣学士　涌幢小品明初南城潇泗其父兄皆仕宦泗独为农而通经术多读古书时号曰布衣学士
　　靖难人豪　何良后集皇天眷佑凡国家有一大难必生一人以靖之英宗北狩则生一于肃愍刘瑾谋逆则生一杨文襄宸濠之变则生一王阳明武宗南巡则生一乔白岩武宗大渐时江彬隂蓄异谋则生一杨文忠王晋溪皆对病之药手到病除
　　勲业文章　玉堂丛话杨文懿守陈曰子房不见文词元龄仅办符檄刘诚意勲业造邦文章传世可谓千古人豪
　　含宏亮直　王鏊集成宏间翰林声望最著者吴寛谢迁二人皆状元仪貌修伟寛温粹含宏迁明畅亮直并有公辅之望
　　经济大业　杨文忠行状太师李文正公曰文章我不敢辞经济大业须归石斋梁文康公曰天下大事非石斋莫能济
　　四王　王文贞集时海内有称二王者则元驭兄弟而又有称四王者则滥及余与敬美余实不能当也
　　朗畅玉立　国宝新编李梦阳朗畅玉立傲睨当世字一字　袁小修集顾镐字京汝南人今人皆两字字而京独字一字自东汉以下无之
　　真孝廉　啓崇野乗吴江朱陛宣乡举后益俭约自矢不名一钱惟日以娱亲为乐几度春闱献嵗而行甫竣事即归未尝有三月淹巡按衫彪佳以真孝廉请于朝赠翰林院待诏
　　拟祢李　卢集余坐诬系濬狱有人传四溟诗集读之乃茂秦所为中二絶句矜予极寃拟之祢衡李白夫祢李虽死诗文犹传于世若余发迹既隠又罹重患有説如山谁肯为余传哉因作诗以答其意
　　三不贪　海瑞集郭襄靖公之不贪三白首淹恤迟马后鞭处咸宁分宜江陵际进退完珏是不贪位自公开府粤地夷停橹珠胎断罾是不贪利削平獠功满东南孙肤寂若儒生是不贪功案公名应聘官兵部尚书
　　志肆材缩　徐贞卿集唐寅悲以华盛荣名不立乃作昭恤赋以自见又尝自论曰嗟乎唐生何志之肆而材之缩乎
　　醍醐称　弇山园稿徐子与舌有臧而无否庄事李攀龙不敢以友进宗臣梁有誉早死攀龙髙简少延纳国伦与世贞不耐多口语独于公无间言以故得醍醐称一曰国老和而甘且善剂也
　　表里相称　李贤杂録吏部侍郎缺上召李贤问之对曰无如礼部二人上复问其优劣贤曰邹干为人端谨但规模稍狭姚防表里相称有大臣之量上遂用之
　　附庸风雅　陈仲醇通明俊迈短章小词皆有风致亦可装防山林附庸风雅
　　品第四等　嘉靖注略御史曹嘉品第朝臣五十余人厘为四等上奏上以其狂肆令补外
　　隠逸
　　米桶中人　元史补遗吕徽之隠居万竹山诸贵防往访之时天寒忽米桶中坐一人乃其妻也问吕先生何在曰溪上捕鱼诣其处见之少顷擕鱼换酒至尽欢而别他日复往则迁居矣
　　老客妇　杨维贞傅维贞于洪武二年召修礼乐书谢曰岂有八十嵗老妇就木不逺而再理嫁者耶赋老客妇词以进遂以白衣乞骸骨归
　　林泉民　贝琼集陈留张梦辰居华亭之城东日与子弟数十人讲春秋或劝之仕不应人以是髙之称曰林泉民
　　待清　元史补遗潘音生十嵗闻崖山之变不食者累日长而絶意进取筑居南洲山中扁其轩曰待清后徴天下遗逸廉访使赞之行固辞不就
　　畀床　元史陈友谅陷江西吴当戴黄冠着道士服杜门不出友谅辟之当卧床不食以死自誓乃畀床载之舟送江陵终不为屈
　　致书丞相　元史杜本隠武山丞相托克托以隠士荐诏遣使以织币上尊召为翰君待制使者致君相意趣之行至杭州称疾固辞致书丞相而返
　　枕槖卧　明李希顔传希顔隠居不仕太祖手书征为诸王师授赞善诸王就国希贤归旧隠部使者驺舆访之途遇一老枕槖而卧前驱蹴之起乃希顔也倚槖与语竟日而别
　　浮防湖山　明周南老集倪处士元镇晩嵗益务恬退弃散无所积屏虑释累黄冠野服浮防湖山间足迹不涉贵人之门
　　晋宋风致　宋濂集吾衍意气简傲不为公侯屈生徒从逰者常数十百人衍左目眇又跛右足一俯一仰妩媚可观宛有晋宋风致
　　倚楼长啸　献征録王冕每居小楼上客至僮入报命之登乃登部使者行郡坐马上求见拒之去去不数武冕倚楼长啸使者闻之大惭
　　行窝诗画　明张时彻集沈周隠居奉母居常戒入城市郭外置一行窝间与亲宾欵语有拥驺徒过者则不纳每欲至窝逺近喧传曰沈先生来矣之者舟满河干乞诗乞画随所欲应之然以母故亦不留宿
　　不足而足　王鏊集东冈髙士施凤食贫砺行晩构一台于松竹之间客至与饮怡然终日有贵者过而问焉曰君何所得而乐若是曰吾无得也吾所欲易足耳贵者惘然曰吾足而不足君不足而足
　　鹤鹿夹舆　王鏊集吴兴有逸人王纶每值好风日肩舆行山溪间苍鹿一白鹤一夹舆驯扰乡人遥望之辄曰吴隠君来也
　　风神藻雅　李梦阳集太白山人者吴越间放人也往刘子过门数山人风神藻雅云与之逰令人坐忘然予竟莫知其何人也明孙一元传一元字大初入太白山嚼草木因自号太白山人
　　世隠　文震孟集顾氏自乐安君隠居临顿里结椽三楹署曰春潜子克成孙子武葢三世饶隠徳焉
　　大笼五六　李东阳集王古直名佐旅食三十年无僮仆不置釡甑有大笼五六惟诗画数百幅中贮壶酒晨出饮一再勺已复钥之以去
　　一石支门　献征録陆叔平善绘事饶风雅筑室支硎山下蓺名花数百种佳客过从即迎至花所茍非其人强造者以一石支门剥啄如弗闻矣
　　自答不在　明韩奕小传奕字公望絶意仕进与王宾咸隠于医建文初姚善守吴造请之公望不逾中门于布帘内答云不在一日伺宾在掩入其室公望走楞伽山善随至则泛小舟入太湖善太息而去
　　苕溪五隠　李梦阳集孙一元就昏吴兴与刘麟吴珫陆昆龙霓称苕溪五隠
　　山人横金　王世懋集余乞休不允强出朝过李临涯遇一旧识山人在座李谓余曰君知旧日山人多改业乎是君为一中丞所知腰已横金矣余戏谓山人方竞横金那听横金吏反作山人也
　　寒山名　啓崇野乗赵凡夫得地寒山之阳凿涧疏泉披蓁削莾收户三十连岑五百于是寒山之名闻海内
　　煤书厯背　本朝王士祯诗话天启初颍川张逺度置田颍南一日独逰见耕而歌者听之皆杜诗也遂呼与语自言王姓清臣名因过其庐见旧厯纸背以煤书所作诗皆有致
　　处士头衔　元陈旅赠梅石诗还家不复羡浮荣处士头衔字字清
　　地髙卿相　吴伟业题陈徴君祠诗通隠居城市风流白石仙地髙卿相上身逺乱离前






　　元明事类钞卷十六
<子部,杂家类,杂纂之属,元明事类钞>
　　钦定四库全书
　　元明事类钞卷十七
　　监察御史姚之骃撰
　　人品门【三】
　　富豪
　　花嬉玉乐　元氏掖庭记雅克特穆尔脂红粉白罗列左右随其所取以为花嬉玉乐
　　散五十篚　元史姚燧文名天下髙丽求诗文不与至奉防乃与之王酬币帛金玉名画五十篚燧即时分散属吏止留金银为翰林院公用器物其豪迈如此
　　金盘美人　杨维桢金盘美人诗注伪驸马潘某娶美妓数十一蘓氏才色兼美醉后杀之以金盘荐其首于客絶类北齐主事
　　人皮褥　涌幢小品韩观都督两广杀人甚多御史欲劾之一日观召御史饮以人皮为坐褥耳目口鼻显然髪垂褥首披椅后殽上设一人首观以箸取二目食之御史战栗迄不能劾
　　女伎夹道　谈荟胡少保开府钱唐值迎春设宴选伎女二百侍饮每十人则以一佳者领之使捧酒炙乐器之属不设几案亦无他执役者日已瞑张灯火数里鼓吹沸天女夹道跪送
　　七宝虎子　明靳史严东楼所用虎子以七宝嵌金为之又用金银铸妇人而空其中粉白彩衣以隂受溺
　　盐防祭酒　李攀龙集汪次公客东海诸郡部使者视盐防必召公画便宜有司乃籍为盐荚祭酒
　　得金牛马　稗编明沈万三为江南第一家太祖定鼎金陵召廷见令嵗献白金千锭黄金百斤甲马钱谷多取资其家后得罪发辽阳从戎又穴地得金牛马亦累千云
　　望竿灯　谈荟王文恪子延喆性豪奢宠姬数十人人设一院院设一竿夜悬纱灯其上夜与诸姬纵饮为乐最后出白玉巵是夜所属意者则酌以赐诸姬拥入院始散去余纱灯皆熄惟此院独存各院望见纱灯知尚私饮啧啧相羡
　　人双陆　明杂记大同佥事某餽东楼以人双陆饰女童三十人分红白绣衣二色织紫绒为局毎对直当食子则应移女子抱当食者出局
　　文锦被厠　明史稿鄢懋卿性奢侈至以文锦被厠床白金饰溺器
　　富媪　杨维贞盐商行人生不愿万户侯但愿盐利淮西头人生不愿万金宅但愿盐商千料舶吁嗟海王不爱宝吾荚之成霸道如何后世严立法只与盐商成富媪
　　贫俭
　　无茗具　名臣録邵清为副史归无室庐依外氏以居督学御史访之笑语移时贫无茗具可设乃太息而去
　　称穷鬼　明陈凤集刘都督玺分阃江西计廪而食巡按荐之有僚友比之学官家人谓之穷鬼诸语后推总漕上识其名喜曰是前穷鬼耶亟可其奏
　　举火日午　陈献章集罗一峰家居客晨至留具饭其妻语其子曰瓶粟罄矣之旁舎干之比举火日已近午一峰旷然不以为意
　　无一暖食　吴中往哲记邢蠢斋于书无所不览僮仆皆无惟炊一黍分而食焉未尝得一暖食
　　陈也罢　客座新闻陈愧斋性寛坦在翰林时会客至呼茶夫人曰未煮公曰也罢又呼曰干茶夫人曰未买公曰也罢客为捧腹时因号曰陈也罢王鏊集愧斋小事无可不可辄曰也罢人戏称为也罢先生
　　车牕　薛瑄集薛徳温官御史五年始买小屋两间于京师又苦其东壁暗甚力不能办一牕乃取废车辕中方穿櫺若牕者穴壁而安置之因作车牕记
　　爨马通　崔铣集家君为京官二十年日令僮拾马通夹薪以爨
　　买油　裒谈耿裕为礼部尚书时尝曰吾暮自部归必经三原王公之门见一老苍头每持秤买油吾自入仕未尝买油故每过辄面城而行葢愧之也
　　楼碍冠　玉堂丛话章枫山徙居城中废寺旧有小楼二间其卑至于碍冠枫山终日宴坐其中每作文搆思必绕室中行纱帻数为所触亦不知也后年八十六竟哭于斯别无营搆
　　子孙榼　祝允明猥説江西俗俭果榼作数格惟中一味或果或菜可食余悉充以雕木谓之子孙果榼
　　布被十年　明刘崧传略崧博学有志行微时兄弟三人共居一茅居有田五十亩及贵无所增益十年一布被鼠伤始易之仍缉以衣其子
　　局蹐败絮　虞集贫士诗老骨寒不寐夜长况闻风心悸危欲折局蹐败絮中
　　典衣购画　赵孟頫诗贫尚典衣贪购画
　　简傲
　　谒部三揖　湛若水集庄定山被荐以特防召用故行谒吏部三揖不跪冡宰起延之以茶令四司送出部门
　　割薪忙　明世説苏郡隠士王宾素与姚少师善及少师靖难宾愧其所为不与接少师屏骑从以往宾不纳因徉问为谁曰是昔日道衍也不应少师大呼曰不弃旧雅容老僧一见乎答曰吾方割薪忙不暇也
　　送客对山　刘麟集太白山人隠居西湖一朝贵辟驺从过访太白送之出面对山不一顾朝贵讶曰山有何好太白曰山无好处但对青山胜对俗人耳
　　半醉骂侯　艺苑巵言李献吉以上书论夀宁侯事下狱赖上恩得免一夕醉遇侯于市骂其生事害人以鞭稍击堕其齿侯欲陈其事隠忍而止献吉后有诗云半醉唾骂文成侯葢指此也
　　刺书才子　王世贞集桑悦为博士弟子谒部使者书刺曰江南才子使者大骇延之较书预刋落以试悦校至不属即索笔请书足乃敬礼焉
　　任达
　　至宝是保　何氏语林赵子固尝得姜白石所藏定武不损本褉帖乗舟夜泛而归行至霅之升山风起舟覆子固披湿衣立浅水中手持褉帖语人曰兰亭在此不足问也因题于卷首云性命可轻至宝是保
　　儒衣僧帽　献征録顾瑛才情妙丽尝阅释氏书有悟遂祝发称金粟道人自题其像曰儒衣僧帽道人鞋天下青山骨可埋若説向时豪侠处五陵鞍马洛阳街
　　前者无触　云林遗事元镇使童子入山担七宝泉以前桶煎茶后桶濯足或问之曰前者无触后者或为泄气秽耳
　　骑牛诵书　元史补遗王元章一试不第即焚所为文常着髙檐帽披緑簑衣履长齿木屐或骑黄牛持汉书朗诵人皆目为狂
　　埋骨湖心　西湖志余张昱官杭省左司后弃官归居西湖每放舟湖心把酒扣舷自歌其诗笑曰我死埋骨于此题曰诗人张员外墓足矣
　　诅三等　艺苑巵言丰坊狂诞傲僻尝要邑子沈嘉则结忘年交甚驩或问之曰是尝姗笑公诗即大怒设醮上章诅之所诅凡三等一等皆公卿大夫有仇隙者二等则布衣文士嘉则为首三等鼠蝇蚊虫其狂易可笑类如此
　　缚帚不给　袁中道集李温陵闭门下楗日以读书为事性爱扫地数日缚帚不给
　　哗声撼邻　方孝孺集孙伯融持辨风生人莫当其口夏煜有诗名伯融与对饮务出奇相胜每得一爽句拍案大呼拔剑起舞哗声撼邻
　　扣扉起咏　丛説朱野航葑门老儒教书王氏晩酌罢主人入内适月上野航得句云万事不如杯在手一年几见月当头喜剧发狂扣扉呼主人起咏此二句主人亦大击节取酒更酌明日更请吴中善诗者赏之
　　吾师少住　艺苑巵言崔子钟好剧饮尝五鼓踏月长安街席地坐饮李文正以元相朝天偶过遥望之曰非子钟耶崔便趋至舆旁拱曰吾师得少住乎李曰佳便脱衣行觞火城渐繁始分手别
　　挟册坐桶　嵩阳杂识何大复傲睨当世在京师毎有燕席常闭目坐一日命隶人擕圊桶至会所手一册坐桶上傲然不屑
　　挿花逰市　玉堂丛话杨用修在泸州尝醉辄胡粉傅面作双丫髻挿花门生畀之诸仗捧觞逰行城市了不为怍
　　醉卧谢令　王世贞集濬令某阳慕卢柟从容语柟吾旦过若饮柟归夜共张至旦会令有他事日昃不来柟愧且望之斗酒自劳醉则已卧报令至柟故徐出坐久之称醉不能具宾主令恚去曰吾乃为伧子辱遂以事系柟狱中
　　秀才嚎嚣　献征録徐渭在胡宗宪幕府性通脱多与羣少年眤饮市肆幕中有急需召渭不得夜深开防门以待之侦者得状报曰徐秀才方大醉嚎嚣不可致也
　　眼同季真　明世説袁中郎逰鉴湖语陶石篑曰尔狂不如季真饮酒不如季真独两眼差同耳石篑问故袁曰季真识谪仙人尔识袁中郎
　　杖藳人　陶望龄集蔡羽怪诞有三间斋已处其中缚藳为二大儒令腰膝皆可屈折系两旁室朝课易夕课四书自为解而置传注几旁每开卷便大诟曰某甲谬甚叱童子牵以来跪而杖之
　　更衣为丐　明阎秀卿集张灵好逰侠与唐寅逰武邱会数贾饮于可中亭且咏诗灵因更衣为丐者上贾与之食啖之灵请作狗尾续贾笑曰得无诳乎令赓之即挥毫不已返舟易维萝隂下令迹絶贾使人察之不见皆以为神仙
　　吟啸还家　黄佐集秫坡黎贞戍辽东十八年其归也适薄暮明月满江呼舟中余酒登所筑钓鱼台吟啸久之乃扣门还家
　　微吾长夜　微吾长夜于鳞既跋扈于前才胜相如伯玉亦簸扬于后
　　栖树呌呼　四部稿王稚钦为庶吉士翰林故事两学士典司教习体貌严重稚钦俟其退食栖院署树杪窥见其起居状大声呌呼两学士无如之何佯弗知也
　　排调
　　倒好嬉　水东日记吾子行尝作一印曰好嬉子魏国夫人作马图子行为题诗后倒用此印坐客莫晓文敏见之骂曰个瞎子他道倒好嬉子耳
　　多耳少目　靳史聂大年被征修史卒于京邸翰林中多惜不获见者时童大章在座因曰不必识其人彼但多一耳少一目而已众为閧堂葢大年姓聂而眇一目也
　　楚兵六千　弇州史传张永多役兵治私第优人阿丑装为楚歌者曰吾张子房也能一歌而散楚兵六千问者曰吾闻楚兵八千人何以六千曰其二千在保国府作役上为一笑永惧而出其兵
　　陈公一怒　玉堂丛话髙谷夫人悍妬无出偶留陈公循酌谈及夫人闻之即出诟循掀案作怒以一棒扑夫人仆地数其罪且云当奏闻置于法自是妬少衰髙得御妾生一子人曰此陈公一怒之力也
　　李先生　山堂肆考西涯李公善谑居政府时庶吉士进见公曰今日诸君试属一对云庭前花始放众哂其易各思一语以应公曰总不如阁下李先生一笑而散
　　无钱可贯　明陆楫杂抄刘文庄徤邱文庄濬同在内阁刘凡事独秉大纲邱则博极羣书一日刘对客论邱曰渠所学如一仓钱纵横充满而不得贯以一绳邱公闻之语人曰我固然矣刘公则有绳一条而无钱可贯奈何士林传为雅谑
　　行窝门生　明世説湛甘泉在南都讲学其门生甚多后为宗伯扬州仪徴大盐商亦皆从学甘泉呼为行窝中门生
　　生死市　明世説张江陵当国附势者竞趋其门江陵败众急攻之以觊殊擢太仓相公曰生江陵市与死江陵市等耳
　　刘棉花　明文棉漫抄阁老刘吉屡为台谏所论而上眷不衰人因称为刘棉花谓转弹转可用也
　　笑长卿　王世贞集王兆贞为文有声而久蹭蹬客谓君家幸饶胡不北逰京师取他途显乎君曰吾尝笑长卿以如是才而甘心赀郎借令不借人主知以三赋称天下后世即锦江水庸能洗之
　　何用今泣　明通纪正徳初大臣议攻刘瑾西涯李公俛首不语葢与刘厚也后刘公健谢公迁被斥囘日李公祖道嚱吁刘曰使当日出一语何用今日泣为
　　中庸又见　内阁行实胡文穆性乏骨鲠一味承顺病笃时有人投诗云汉朝胡广号中庸今日中庸又见公可笑天生两奸宄天教名姓正相同
　　给事餂疥　菽园杂记近时言官尝受挫辱自是噤不敢言有孙御医者人问生疥何以愈之曰请六科给事餂之问故曰不语唾可治疥也
　　非跨鹤人　靳史钱鹤滩告归门生某守扬州遣使迎公久始一至诸大贾争先迎谒将有所属公曰老夫扶杖来看广陵涛并问琼花消息耳无作跨鹤人猜也
　　洗几马　明尹直琐缀録景泰间刘主静为洗马兵部侍郎王伟戏曰先生一日洗几马刘应声答曰大司马洗得干净少司马洗得不干净众为噱然
　　厚礼　王鏊震泽纪闻闽人呼猪为咨翁世资为尚书属官禀工部送一咨来世资以为猪也曰厚礼闻者大笑
　　名大　泳化编成化间一御史性颇狂以居言路署名字大寸许或贻之口占云诸葛大名垂宇宙今人名大欲如何虽于事体无妨碍只恐文房费墨多
　　怀一品　明诗话吴子充于元旦赋诗懐分宜其友笑曰厯头第一日怀朝中第一品详见元日
　　倚靠苏子　留青日札近俗学尚三苏合之得隽一士素不喜眉山文笑曰人皆有苏子倚笔我独无苏子可使唤耶于是论防中三引苏子苏氏之言主司批云此子固留心三苏者但未纯熟士见而大笑葢所引苏子乃苏秦苏竟苏氏则若兰也
　　太史附热　明史陆式斋迁职方李西涯时为学士戏曰先生其知几乎曷为又入职方也式斋应声曰太史非附热者奈何只管翰林耶
　　仗两钺　王世贞集阉人汪直挟上宠开边衅恃主越以行而兵部尚书陈钺亦中直心有优者阿丑尝于上曲宴为中贵武状者挟两斧踉跄而前人问之曰我汪太监也已左右顾其手曰吾惟仗此两钺耳
　　烹白阳　池北偶谈毕白阳崇祯初为户部尚书精心计时新饷日增一言官以亢旱上疏有烹宏羊天乃雨之语先生笑曰此非烹宏羊直是要烹白羊耳
　　纰漏
　　不惊越女　辍耕録张氏据平江部将吕珍守越防军陈庶子饶介之在左右一日陈赋诗寄吕有闻説锦袍酣战罢不惊越女采荷花之句饶为题扇寄之词翰双絶吕倩人诵罢大怒曰我为主人血战守封疆岂爱一女子不忍惊乎见则必杀之
　　唐寅以降　王世懋集文徴仲生年与灵均同尝为图书取离骚句曰惟庚寅吾以降一郡守问曰文先生前尚有善画于先生者否或对曰有唐解元寅守跃然曰信吾见先生图书惟唐寅吾以降
　　误入户部　玉堂丛话陈太常音常考满误入户部见入税银者惊曰贿赂公行至此已极
　　惩鐟　天顺日録陈智性褊急一日因岸帽取鐟剔指失坠于地怒其鐟起自拾之触地数次若惩其鐟者
　　窃鉄　笔尘在朝时有一台谏上疏以草相示内有窃鉄二字葢以鈇为鉄也予难于面质苐曰此莫是错写渠愕然不答及奏牍上进已写作大铁字不可复正
　　效跪　泳化编汪直势焰逼人王越为尚书每见必跪时吏部尚书尹旻欲诣直私问越跪否越曰安有六卿跪人者越先入跪叩头出旻伺之入见皆跪比出越尤旻旻曰吾自见人跪来特效之耳
　　并案宋元　明史稿焦芳居内阁恶江西人因刘本事乃减江西解额五十名通籍者勿选京职又欲榜王安石吴澄罪杨廷和曰以一盗而祸连一方已足矣宋元人物亦欲并案耶
　　公乃重瑞　万厯注略张居正丧父湖广巡抚至其家丧服而哭并祈见居正母母指旁私役小阉谓瑞曰幸一垂盻之瑞即起揖阉曰瑞安能重公如公乃能重陈瑞耳
　　谁为作传　明纪事本末衡府纪善周是修与杨士奇辈约同死义惟是修不负其言后杨士奇为作传语其子辕曰当时吾亦同死谁为尔父作传闻者笑之案天顺日録作解缙语
　　书几　继世余闻李西涯子兆先幼颖敏然防侠无度公一日过其馆中书几云今日栁陌明日花街焚膏继晷秀才秀才兆先见之亦过公斋书几云今日黑雨明日黄风爕理隂阳相公相公闻者以为笑谈
　　苏文劣等　明靳史姜宝提学四川道楚汪伯玉为臬副会饮黄鹤楼举杯大言曰蜀人如苏轼者一字不通此等秀才当以劣等处之众皆眙数日复会汪大言如初姜笑应曰访问蜀中胥吏秀才中并无此人想临考畏避耳座为閧堂
　　晩年泥爱　天顺日録杨士奇晩年泥爱其子或以其暴横来告反疑之必与子书云某説尔过即改之子得书反毁其人后主者连奏其不善状朝廷不忍加辠士奇卒始论死
　　全似吾家　靳史陈师召尝自院中归语从者以访某官从者不闻引辔归舎师召谓至某官家矣升堂周览曰境界全似吾家何也又覩壁间画曰是我家物縁何在此夫人出视之公讶曰何为亦在此
　　闻何况　明史稿内阁郑以伟读书过目不忘文章渊奥而票拟非所长章疏中有何况二字误以为人名也拟防提问帝驳改始知
　　学飞堕地　朱大复好仙罢官后修真炼形常累几案数十重梯而登其上反手跋足如鸟之学飞以求翀举堕地伤重仅而不死人争揶揄之
　　褁身若茧　谈荟明梁次栌常令积绵于楼之庭与槛齐已从髙坠其中绵褁身若茧然人争解之以为乐
　　拟孔子　明通纪监生陆万龄请建魏忠贤祠于国学之旁谓孔子作春秋而忠贤作要典孔子诛少正卯而忠贤诛东林诏许之
　　比妖贼　明纪事本末天启时给事朱童疏紏邹元标冯从吾醵金讲学比之妖贼
　　拟选人名　明史稿司礼王体干附魏忠贤凡遇选人有似忠贤所恶者即极力排斥故钱受益黄尊素辈并禁锢闻者之
　　文选有诗　明张凤翼谈辂予纂文选注既成一贵逰阅之云张公误矣既云文选安得复选有诗客以语予予笑曰此事当问萧君不干张君事
　　改牡丹　日知録山东人刻金石録于李易安后序绍兴二年元黓嵗壮月朔不知壮月之出于尔雅而改为牡丹凡万厯以来所刻之书多牡丹之类
　　称明年　冯梦贞漫録临安令有赵鼻涕者最罢软民钱徳明持状称徳明年若干嵗赵怒命行笞曰汝欺我不称今年而称明年何也
　　风怀
　　鸳鸯会　元史雅克穆尔姬妾数百一日宴赵世延家男女列坐名鸳鸯会见座隅一妇色甚丽问为谁欲与俱归左右曰此太师家人也
　　竟夕不交　云林外纪元镇常眷赵宝儿疑其不洁俾之浴既寝且扪且嗅复俾浴不已竟夕不交而罢
　　侑觞乞诗　元顾瑛传阿瑛筑玉山草堂园池声伎之盛甲于天下四方名士常主其家有二伎曰小璚花南枝秀者毎遇宴会辄会侑觞乞诗风流文雅著称东南
　　绫裓醉墨　艺苑巵言杨用脩谪滇有东山之癖酋欲得其书不可乃以精白裬作裓遗诸伎服之使酒间乞书杨欣然命笔醉墨淋漓裾袖酋购归装潢成卷
　　毋伤十娘　余怀板桥杂记莱阳姜如须逰李十娘家匿不出户方密之孙克咸并能屏风上行漏三下两君一跃登屋排闼閧张势如盗贼如须下床跪称大王乞命毋伤十娘两君掷刀大笑曰三郎郎当复呼酒尽醉而散
　　牵妾载舆　明史稿张防尤渔色其乡人刘介守抚州妾美防擢为太常少卿盛服往贺曰何以报我介谢曰一身外皆公物防曰命之矣即使人直入内牵其妾舆载而去
　　玉云生　汤显祖集予昔时一曲才罢即为玉云生夜舞朝歌而去生故修窈其声若丝辽彻青云莫不言好
　　惜是妇人　明世説楚中有笃于男色者见一美姬姿态絶伦乃叹曰可惜是妇人耳
　　眉约目成　明宋珏集汤宣城诗有长桥细月眉相约之句惜全篇不称春日坐浪楼为对以逺浦微波目共成戏为足之
　　狭斜行　明吴鼎芳挽王百谷诗生平只合狭斜行纷纷安用栽桃李
　　闺媛
　　拾炭题壁　元史徐彩鸾逃乱舍身救父为贼所拘至桂林桥拾炭题诗壁间有惟有桂林桥下水千年照见妾心清遂投水死
　　立前妻子　元史类编耶律瑠格妻侄里氏见帝请以长子薛阇袭父爵帝欲立其弟氏拜且泣曰锡沙者前妻所出嫡子善格婢子所出若立之自私已而蔑天伦窃以为不可帝叹其贤许之
　　緑窻遗稿　元诗话傅若金妻孙氏蕙兰因其弟受唐诗得其音格辄能为近体五七言早卒若金为序其诗曰緑窻遗稿
　　真真曲　贝琼诗序姚文公燧在玉堂一日宴集有妓真真者操南音公问之泣对曰妾西山之裔也父坐盗县官钱卖妾以偿遂落倡家公悯之白丞相为落借且谓翰林王棣曰汝无妻以此配汝吾即其父也为作真真曲以纪事
　　易服从征　焦氏笔乗国朝蜀韩氏女遭明玉珍之乱服男子服从征云南七年无人知者后遇其叔始擕以归
　　龙香一篆　王逢感宋遗事诗龙香一篆魂同返犹借君王旧赐恩自注宋三宫赴上都内人安康朱夫人安定陈夫人及二侍儿闭门焚香于地自经死衣中自书有不免辱国幸免辱身焚香设誓代书诸绅之语
　　银簪词　明诗话徳清女子沈囘奴元末兵乱为贼所获绐贼以择日具礼至期防头上簪刺喉死明陈震银簪词银簪不刺股银簪不锥目咽喉三寸气出入此气一断难再续
　　薄皇后　明杂记徐竗锦仁孝皇后妹靖难后矢志不嫁后薨成祖聘之不从宣徳中张太后召入宫自称徐达第三女宫人窃语此薄皇后不为者
　　二女赋诗　王鏊纪闻铁铉不屈死其家属发教坊为娼有二女誓不受辱仁宗即位赦出之皆嫁朝士二女能诗有教坊脂粉洗铅华一片闲心对落花及览镜自怜倾国貌向人羞学倚门妆之句
　　着酒食议　解缙集缙母髙夫人好读书其治食馈酒醯醢果蔬俱有法着酒食议若干卷
　　乞序旌母　语林韩防议妻屈氏有诗才及卒女异悲母集散失以书贻康对山乞序书云愿借皮为楮削骨代頴以传母集对山感其诚为作序表之
　　夫人城　明通纪沁水之窦庄堡甚坚贼入众议弃去张忠烈铨妻霍氏曰死于家不犹愈死于野乎躬率僮仆为守御贼攻不克宗族独金兵备表其堡曰夫人城
　　三娘子　明纪事本末谙达妻三娘子慕华欵塞总督吴兑儿女畜之或致手书索金珠兑随市与以敦好部落有梗化者三娘子时时报闻后封忠顺夫人于慎行题忠顺夫人画像不道长安春色少甘泉宫里画阏氏
　　女秀才　明诗话明初识字妇女得举女秀才入尚功局
　　忠允姑　明纪事本末大理卿胡闰死于靖难女郡奴方四嵗一功臣家爨下婢收之稍长识大义发至寸即截去曰以炭汚面后遇赦郡奴行乞归鄱阳乡人争馈之女所受免死而已后没私諡曰忠允贞姑
　　论夫学　明史稿冀元亨以宸濠事为张忠辈所诬下狱所司系其妻李李无怖色曰吾夫尊师乐善岂他虑哉狱中与二女治麻枲不辍事且白按察诸僚妇闻其贤召之问其夫学曰吾夫之学不出闺门袵席间闻者悚然
　　手制征袍　明庄烈帝赐女土司秦良玉诗蜀锦征袍手制成桃花马上请长缨世间不少奇男子谁肯沙场万里行明通纪良玉兄弟三人皆死王事诸部以其忠勇遂袭宣抚使屡有战功张献忠入蜀铸金印赍之不为动贼党无敢入境者
　　驿壁题诗　新嘉驿壁间有题云余生长会稽幼攻书史嗟林下之风致事腹负之将军加之河东狮子曰吼数声逢彼之怒辱等奴婢忍死须臾伺同类睡熟窃以泪和墨题三诗于壁庶知音读而悲之
　　跃御河　明通纪闯贼入清宫官人魏氏大呼曰贼入大内我辈必为所汚有志者蚤为之计遂跃入御河顷间从死者一二百人
　　捣衣杵　杨慎集山东女子赵小钱年十五为贼所掠骂贼不从以捣衣杵击贼遇害事闻诏旌其门
　　经济宏文　浙江通志仁和顾若璞适黄汝亨之子蚤寡每为遗孤説经史大义平生好讲求河漕边备诸大计所着卧月轩集多经济宏文又尝论建文景泰间事欲建白更定嘱二子曰而他日得备官必勉为之
　　萱草帖　杨维祯答士女曹妙清诗冩得雪涛萱草帖西湖纸价可能髙明诗话妙清钱塘人善鼓琴工诗行书防画皆有法三十不嫁事母孝谨故云
　　作上梁文　明诗话朝鲜许兰雪其兄篈筠皆状元八嵗作广寒殿玉楼上梁文才名出二兄之右不见答于其夫夫徇国难许遂为女道士有集盛传中夏
　　摹本草　启崇野乗赵灵均妇文字端容性明慧所见花草虫蜨皆能摹写性情图得千种名曰寒山草昆虫状又尝摹内府本草购者填塞
　　撰状乞铭　启崇野乗赵灵均与妇卒无子一女曰昭嫁平湖马氏撰其父母事状乞铭当世
　　河东君　明程嘉燧赠河东君诗杯近仙源花潋潋云来神峡雨蒙蒙案河东君姓栁字如是工笔札其所居名我闻室
　　美人
　　香肌席　元氏掖庭记雅克特穆尔洞房设楼床广褥择美姬温软少骨者枕藉而寝谓之香肌席
　　三圣奴　明周宪王元宫词队里惟夸三圣奴清歌妙舞世间无御前供奉深宠赐得西洋塔纳珠
　　花月对　杨维贞集春日偕顾仲瑛诸人燕于吴城佐酒六姝皆苏台之选有璚花与珠月者选中之絶也璚花捧砚请予题仲瑛曰花月一对虽絶而不无相妬题品稍偏当令偏者举一巨觥予矢口月满十分珠有晕花开第一玉无瑕两姬大喜明日乃足成之
　　羣珠碎　元陈基集吴帅潘元绍七妾皆青年絶色善纂组歌词因潘出军恐致疑皆自经为作羣珠碎诗杨慎集七姬之死葢潘逼焉平居则獶杂子女而渔聚之一旦有变恐乐他人之少年而雉经之潘之恶甚矣
　　香唾盂　明杂记严东楼唾吐皆美人以口承之方发声婢口已巧就谓之香吐盂
　　云英　明周宪王诗云英何处访遗迹空对阳台十二峯注王宫人云英生五嵗闇诵孝经七嵗尽通释典色艺絶伦其居曰端清阁后卧病求为尼以了生死作偈示众而逝
　　圆圆　吴伟业圆圆曲鼎湖当日弃人间破敌收京下玉关恸哭六军俱缟素冲冠一怒为红顔家本姑苏浣花里圆圆小字娇罗绮
　　奉圣夫人　明纪事本末客氏为太孙乳媪先与魏朝私忠贤亦通焉熹宗即位一夕忠贤与朝争拥客氏嚣声达御前上知客厌朝獧薄乃逐朝而忠贤得専客氏后封奉圣夫人
　　囘鹘队　王世贞正徳宫词红粉别依囘鹘队君王新自虎城来
　　延年药　王世贞西城宫词两角鵶青双箸红灵犀一防未曾通自縁身作延年药憔悴春风雨露中
　　戎妆美人　黄汝亨戎妆美人诗芙蓉宝剑石榴裙一片香鬟挽阵云自是倾城能破敌漫疑娘子学从军
　　妓女
　　折花歌曲　乐全堂广客谭野云廉公于万柳堂张筵邀疎斋松雪两学士歌姬刘名解语花者左手执荷花持献右手举杯歌骤雨打新荷之曲松雪喜而赋诗
　　揭帘半面　张昱辇下曲教坊女乐顺时秀岂独歌传天下名意态由来看不足揭帘半面已倾城
　　杂剧独步　辍耕録歌儿珠帘秀姓朱氏姿容珠丽杂剧当今独步胡紫山宣慰极赏之
　　正反双下　明潘之恒曲中志徐飞卿一字翩周公瑕曰翩字法遒媚又能正反手双下不失丝毫称为絶技
　　赠簪　明武宗外纪上南巡与伎刘氏有约刘赠一簪且以为信过卢沟驰马失之大索不得至临清使召刘刘以无信辞上乃乗单舸疾归张家湾与刘俱载而南
　　春隂诗　异林金陵妓徐氏有文藻作春隂诗末云杨花厚处春隂薄清冷不胜单裌衣
　　像传蛮峒　薛素素为李征蛮所嬖其画像传入蛮峒酉阳彭宣慰深慕之吴人冯生自诡能致素素费金钱无算竟不雠
　　红妆季布　王穉登序马湘兰诗有美一人风流絶代问姓则千金燕市之骏托名则九畹湘江之英轻钱刀若土壤翠袖朱家重然诺如山邱红妆季布
　　盒子会　明诗话南都旧院特盛成宏间院中色艺优者结二三十姓为手帕姊妹每月节以春檠巧具殽核相鬭名为盒子会沈启南曾为作图系以长句
　　宝奴老去　梅鼎顿妪坐追谈正徳南巡事诗宝奴老去优仁逺坊曲今谁记姓名自注顿之先有顿仁弹琵琶及角妓王宝奴俱见幸
　　冦白门　丛残红粉念君恩女侠谁知冦白门板桥杂记诗冦家姊妹总芳菲十八年来花信迷则冦家多佳丽白门其一也
　　士女表　明曹大章秦淮士女表表有学士太史状元等目学士者王赛玉品云嬴楼国色原名玉瑶岛天仙旧是王状元者蒋玉兰品云丽质人如玉幽香花是兰
　　咏骰子　天禄识余正徳间有妓女失其名于客所分咏骰子诗曰一片寒微骨翻成面面心自从遭防汚抛掷到如今
　　散花词　王穉登诗闽中有女最能诗寄我一部散花词
　　禁用歌妓　崔铣后渠杂识宣徳初臣僚燕乐歌妓满前纪纲为之不振顾公为都御史始禁用歌妓焉
　　善弹　胡应麟剰言京师薛素素姿度艳雅工书画又善驰马挟弹能以两弹先后发必使后弹击前弹碎于空中又置一弹于地能反引弓以击地下之弹百不失一
　　讪妓　明诗话郑若庸妙擅乐府尝填玉玦词以讪院妓一时白门杨栁少系马者羣妓患之乃醵金数百行薛生近兖作绣襦记以雪之秦淮花月顿复旧观
　　画兰　明王醇题马湘兰画兰诗冰绡宛是湘江曲寒映秋芳数枝玉
　　用官妓　明揭轨宴南市楼诗江头鱼藻新开宴苑外莺花又赐酺赵女酒翻歌扇湿燕姬香袭舞裙纡明姜明叔诗话观揭孟同诗知国初宴集皆用官妓与唐宋同




　　元明事类钞卷十七
<子部,杂家类,杂纂之属,元明事类钞>
　　钦定四库全书
　　元明事类钞卷十八
　　监察御史姚之骃撰
　　艺术门
　　医学
　　纳牛腹　元史布札尔力战身中数矢血流闷仆太祖命取一牛剖其腹纳布札尔于内浸热血中移时遂苏
　　铜人鍼　元史类编窦黙少避乱蔡州遇名医李浩授以铜人鍼法
　　十三科　元史诸人于十三科内不能精通一科者不得行医
　　赐铤如年　元史许国祯以医徴庄圣太后疾治之即愈太后时年五十三遂以白金铤如年数赐之
　　东垣十书　元史李杲深于医所着有东垣十书丹溪心法　元史类编朱震亨师事许谦一日母病延医因自悟曰人子不知医或委之庸人宁无有失于是研究医理治症多竒效学者称丹溪先生
　　尚医　元史中统元年置宣差提防太医院事二十年改为尚医监明冯璧诗尚医冗食渠百軰公论共推君十全
　　知非人脉　庚巳编元至正间范益为医官有老妪擕二女求医益诊之曰何以俱非人脉妪曰妾西山老狐也知公仁术故来投耳益曰禁城百神呵防何得至此妪曰真天子自在濠州此间空虚故得出入益异其言授以药
　　刘李　王祎丛录金时张洁古刘守真张子和李明之皆精于医洁古子和一再传无闻焉明之专于补守真主于攻李氏弟子多在中州刘氏传于江南而南方皆宗之
　　不言疹靥　王世贞集痘疹于幼为甚危而医之于方絶不及或曰其症不起唐以前第不知所由始考之前史备载人貌之妍丑正偏独不言疹靥其然哉
　　红丸　三朝典要光宗大渐召诸臣入宫有鸿胪寺丞李可灼自言欲进红丸诸臣迟疑间可灼袖出万病回春书一卷载有此方旋召入诊脉即和药以进帝举玉杯饮之曰似已小安次蚤即闻上升矣
　　下锡　陆深金台纪闻金华名医戴元礼被召至京见一医家迎求溢户其按方发剂皆无他异偶一人求药者既去追而告曰临煎时下锡一块元礼始大异之叩之曰是古方耳元礼求得其书乃是饧字
　　下蝗　震泽纪闻太宗得瘕疾诸药不效召戴元礼至问上所嗜曰生芹曰吾得之矣乃处剂以进是夜暴下视之皆细蝗也盖食生芹所致耳
　　砭犬　异林葛可久遇异人授以医术道有狂犬可久曰是可疗恶少环执之砭其肾犬卧良久差
　　授针术　明史稿归安凌汉章云逰泰山古庙有病人垂死云嗟叹久之一道人曰汝欲生之乎为针其左股立苏曰此人毒气内侵非死也毒散自生耳因授以针术云拜受之为人治疾无不效
　　礼药王　王世贞赠盛国医诗任是医和通国脉可烦臣意对师方生平怪杀儿曹嬾拥篲争先礼药王
　　诊肠断　徐祯卿集葛可久医术神异羣少戏里中望见可久一少年从牗跃入室曰召可久诊视不騐则羣噪之可久诊之曰肠已断矣当立死耳有顷少年死
　　证治凖绳　明史稿金坛王肯堂官检讨贬福建参政博极羣书兼通医学所着证治凖绳为医家所宗
　　本草纲目　明史稿蕲州李时珍字东璧病本草之杂乃穷搜博采芟烦补阙歴时三十年阅书八百余家稿三易而成本草纲目一书书成将上之朝而遽卒后其子来献神宗命刋行之
　　艾师　杨维祯诗艾师艾师古中黄肘有补注明堂方笼有岐伯神鍼之海草箧有轩辕洪炉之燧光
　　杏村清杵　沈周分得药臼谢医诗抱疾人来识清杵数声遥在杏花村
　　药市春　杨慎药市赋蓬邱仙伯匕刀圭而通神奈园老宿品千二而称珍何如蓉城之日重开药市之春
　　卜筮
　　羊脾卜　元史睿宗烧羊胛骨卜得吉兆果大胜银河棹　杨慎集元至正间瑞州曾义山卖卜有瞽而丐者曰明有三人共一目者来宜叩之巳果然遂以其书相授且画沙指诀其书名银河棹山后占卜如神临终谓其子曰某月日刘姓过吾家取书畀之后刘伯温官髙安果经山家其子如言授焉
　　白马将军　元史张廷瑞攻其酋长罗拜曰我近生裂羊脾卜之视肉之分拆分吉防其兆曰有白马将军来可不劳兵而罢今公马果白敢不从命
　　教学竒中　元通鉴阿荣长文翰尤深于数学言多竒中天厯三年春防士于庭阿荣与虞集防于直庐语集曰更一科后科举当辍辍两科而复复则人材彬彬矣后竟如其言
　　金姬卜　涌幢小品李金儿章邱人从父得卜艺言皆响应被俘入张士诚宫髙邮被围防其必胜及士诚据姑苏则以为不可居且有大患士诚不聼且将册为妃姬知不免遂闭目而逝后屡见夣于士诚妻乱后为黙保其二子
　　三殿当燬　卓异记永乐时三殿工毕上召刻漏博士胡仑卜之曰明年某月某日午时当燬上怒囚之至期狱卒报午过无火胡服毒死则午正三刻也殿果焚
　　筮复辟　明纪事本末上皇北狩隂遣使谕镇守太监裴富富私问卜者仝寅筮得干之初九附奏曰大吉可以贺矣龙君象也四初之应也龙潜跃必以秋应以壬午浃嵗而更龙变化之物也庚者更也庚午中秋车驾其还乎还则必幽勿用故也或跃应焉或之者疑之也计七八年当必复辟故曰大吉
　　狸七斤　异林胡宏善卜易有一人家暴富心疑宏为设卦曰家有貍奴走入室是其祥也曰然曰狸形必大称之得几斤曰七斤曰富及七载狸奴当去后果然
　　占胜兆　稗史彚编华亭沈昭阳善卜太宗时驿取至京命于午门上布卦问英国公征南事昭阳占曰此大胜之兆时正午当得防音至其时果有飞檄至报安南平上大悦赐钞币
　　筹易知赦　嘉靖注畧杨爵复系又三年冬日爵筹易与同系者饮曰须尽此杯明日出矣是日大髙元殿火火中恍呼爵名者遂并释为民
　　十八孩儿　明纪事本末李自成有卜者善河洛数名宋献防长不满三尺献图防云十八孩儿当主神器自成大喜拜军师
　　赐筮钱　程敏政集仝寅字景明英庙北狩占复辟日月皆符将官之固辞乃命工铸隂阳神灵四字为筮钱十八文制牙盒贮之并金杯彩币以赐
　　九宫数　杨维祯集洪州矮张如矮瓠大帛深衣更双屦自言矮瓠不食酒惟贮先天九宫数
　　瞽师　髙启赠谈鬼谷数瞽师诗瞽师得异传相去逾千春不为纵横説谈数妙入神
　　异术
　　识鸡卵　元史田忠良好学通儒杂家言世祖召至俄指西序第二人谓忠良曰彼手中握何物对曰鸡卵也果然又帝出猎驻辇召忠良曰朕有所遗汝知何物还可复得否对曰其数珠乎明日二十里外当有得而来献者已而果然
　　通鸟语　元史补遗玛尔藏能通禽鸟语道其呼鸣之故试之輙騐互见幼慧
　　定相日　谈荟元相哥元名桑哥拜相后延日者书桑字令拆曰欲知相位久近曰木字十八也上有三个十字当有四十八个月相哥不满遂更今名复书相字令拆曰目字横防又是四字横直只四十八个月后果然【按相哥桑哥俱应改僧格因载日者之言故仍其旧】
　　铁冠竒中　从信録铁冠道人张中曾遇异人授以太极数学太祖闻豫章受围问何日当解中曰当在七月丙戌暨报至乃乙酉盖日官算厯是月差一日实在丙戌解去其他竒中类如此
　　秘记图　明季遗闻大内有宻室刘诚意留秘记鐍钥甚固戒非大变勿啓崇祯癸未秋啓之柜中得绘图三轴第一图绘文武官手执朝服披髪乱走第二图绘兵将倒戈穷民奔逃状再展三图图像酷肖帝容身穿白背心右足跣左足有履袜披髪中悬后煤山之事皆符焉
　　将台见水　杨士竒集杨本精于遁法建文募才智之士本应募授锦衣卫镇抚时吴王抚军一日本请王出观兵及登将台见大水淼茫平阶而一军皆不见本曰此水遁也
　　预知兵起　卓异记荧惑守心岳池教谕程济上言北方兵起期在明年朝议以济妄言将杀之济曰陛下幸囚臣至期无兵杀臣未晩也诏囚于狱至期靖难兵果起
　　自知当窜　献徴录宋琮洪武丁丑礼闱第一琮明于易数谓其同进诸士曰旬月间翰林多罪琮其窜乎后因西北人无登第者以试官狥私至主考刘三吾等皆置于法琮以首举连坐安置威虏卫
　　土遁　白醉言正徳初有太监入京一老人附舟日与欢洽俄贼报至老人曰无恐令散诸仆留一二人侍戒勿言笑乃出小嚢以挑其中物于舟首尾曰可髙枕矣明晨贼骑皆四顾曰昨有龙衣船当泊此今何之老人徐起收其物入囊而舟遂见或曰土遁也
　　拆榜字　霏雪录洪武初参知政事刘某王某莅浙日改拱北楼为来逺楼榜掲拆字者张乗槎视之曰三日内主哀防之事如期王父母夫人皆病卒刘以事坐法或问之张曰来者防字形逺者哀字形旁之一防相结者泪防也
　　望大将气　王鏊集皇甫仲和善占土木之难敌骑逼城下城中皆哭仲和登髙望曰云头向南大将气至冦将退矣明日杨洪等入援敌遂遁
　　红箧　明通纪金川门失守太监王钺曰昔髙帝升遐时有遗箧曰临大难当发命急出之俄舁一红箧至四围俱灌以铁二鎻亦灌铁程济碎箧得度牒三张袈裟帽鞋剃刀俱备建文帝乃即祝髪出亡
　　卜骰子　本朝揆叙杂识闽郑仰田有异术倪元璐与温体仁忤将请告遇郑于席上初未通名取骰子绯四者予卜郑曰京官四品而握印者非祭酒耶倪颔之曰骰子骨所成而四面棱骨公必与当事忤姓名骨字者又曰公欲归乎得请矣骰体方类口四亦类口乃回字也后果然
　　相字　献徴录胡宏善相字有二士将赴试皆书立字问得失宏云一当中一有服阻已而果然或问之宏曰一问时适有人汲水而过水与立泣字也故知其当有哭泣之戚一人问时偶有人立于旁成位字故知其必中也
　　闻撞木声　庚巳编刘诚意游吴门夜闻撞木声则居人上梁也曰吉日辰良上梁最宜问知是贫家仅数楹屋叹曰后日骤发必当更置此屋旺气一去其衰可待惜哉后果然
　　审音术　瓯江逸志富春孙君遇异人授以审音之术周坦未第时偶坐市肆厉声诟仆孙闻其声往揖之曰状元何来耶周以绐已不答后果擢进士第一
　　当西南事　明史稿朱爕元初官陜西遇一老人尽得其风角占遁甲诸术将别语爕元曰幸自爱异日西南有事公当之矣后督云贵广西军事安奢之难皆平之
　　日者
　　居官有火　献徴录古行翁王竒为诸生兼通星数之学王郎中应煃问命翁曰是火气太盛若官之南所至必有火灾后守台州三月郡中十室九烬王以疾去
　　知瞽女贵　王世贞史传郭公善日者言里中富翁有女而瞽为推其支干曰是命当贵遂委禽焉自是家益饶生仲子兴封滁阳王
　　不谙自命　李夣阳集副使周君善星命十中八九然不谙自命华林之役有星命者实贼党来谈君命曰美哉动罔不利君曰我刑杀太重无制其人曰夫刑杀者利于兵者也遂决自攻贼竟死焉
　　命舎磨蝎　髙啓集苏文忠谓韩文公身生磨蝎宫而已命亦居是宫故平生毁誉颇相似余景仰二公无能为役而命亦舎磨蝎又与文忠皆生丙子是幸而偶同也
　　不对命　邵寳集古行翁善星数之学在金陵吏部官欲黜二御史而问其命翁曰命岂宜问于公哉进退人才固有不在命者不对而出
　　多王侯命　明王文禄龙兴慈记刘伯温往临淮见人皆英雄直谅与之算多王侯贵人命叹曰天子必在此不然何从龙者之众耶
　　焚禄命书　本朝劳大与瓯江逸志萧鸣鳯精于星学以郡守罢归遇比部张公璁以命叩之曰禄命书从此可焚矣仆自揣位应至方伯而今如此君命不出三年便应入相而君犹郎署也岂吾术未至耶后张入京仅三载以议大礼至大拜既贵忆萧言即起之果仕至方伯
　　拙运　耶律楚材诗拙运且淹童子役雄材宜作帝王师
　　相士
　　相子封侯　明史稿濠州郭山甫善相人太祖微时过其家山甫相之贵不可言因谓诸子子兴英曰吾相汝曹皆可封侯者以此亟遣从渡江并遣女侍后封皇寕妃
　　视日不　霏雪录洪武中有胡僧善相见四明袁廷礼欲授其术乃令袁视日久之杂以黒白豆令防之袁目不遂以其术传之
　　平世封侯　明封爵考石亨方面丰躯美髯及膝从侄彪亦雄伟髯亦过脐尝同贳酒相工遇之酒肆大竒之曰今当平世奈何二人有封侯相后亨封武靖伯彪封定逺伯
　　酒肆趋拜　传信录燕王闻袁珙名召至王从貌类者十余人知珙饮酒肆亦入焉珙一见即趋王前拜曰殿下何自轻如此王手止之命入宫悉屏左右珙俯伏曰大王太平天子也臣逰燕市见诸将相接肩则以大王之故也王大喜
　　尚书骨法　双槐嵗抄袁廷玉过鄞县见妇人哭甚哀曰夫戍当行遂往问其夫曰我金世忠也卜课度日为强人以我代戍袁相之曰此尚书骨法也因厚赆之嘱曰他日无相忘金至戍所开卜肆以竒騐闻燕邸召问靖难事卜吉多用其谋后至兵部尚书
　　相王于　明史稿袁忠彻父相术相王文谓面无人色法曰沥血头相于谦谓目常上视法曰望刀眼后果如其言
　　摩顶卜相　于谦集古春法师于予弥月时赴汤饼防摩予顶曰此儿他日救时宰相
　　子星满容　泳化编徐昻初无嗣有相士王姓者言多中曰君相不容嗣也徐后守西安途娶一嬖诘之故家女也即焚券及之任择士人嫁之后王生见之惊曰君相异矣子星满容讵非培徳所致乎后果育五子
　　识执扇儿　献实袁尚寳忠彻相术妙天下盛琦少役于刘指挥家袁见其执扇在旁谓刘曰善视此儿乃进士知县也后果业举子登进士授无锡尹
　　圣果圆　王守仁年谱公年十二于长安街遇相者有须至下丹田圣果圆之语详见须
　　胖和尚　卓异记姚广孝尝逰嵩山佛寺遇袁珙珙相之曰宁馨胖和尚乃尔耶目三角影白形如饿虎性必嗜杀他日刘秉忠之流也广孝大笑
　　眉间气　髙啓赠薛相士诗自言解相人视予难久藏脑后骨已隆眉间气已黄
　　地师
　　当出异人　元史吴澄祖居南华盖临川二山之间望气者徐觉言其地当出异人
　　禁聴野师　元典章郭贯上言江淮无知人多发掘坟墓改售图地或聴信野师妄以风水诳惑曰某山强则某支富某水弱则某支贫以致轻发先茔请以此同恶逆定罪野师责逐刑曹是其言着为令
　　狐卧　芝园集李东阳父淳家贫业渡因渡一孝妇终身不受直忽遇一老叟指一山视之曰此中狐卧处善地也可以葬淳往果白狐稔睡不起惊狐去之而葬讫复遇叟告之叟曰惊之而去后当中衰然汝子不失为三公后果然
　　择黄土　潜确类书廖均卿精地理成祖择夀陵久不得吉壤均卿至昌平徧阅诸山择黄土山最吉成祖即日临视封为天夀山授均卿以官
　　万马腾空　卓异记王京兆某微时夣人授以一书曰读此可以衣绯翌日于道旁拾一书乃青乌家言遂以其术显文皇召见于房山指示所得地对曰此公侯地耳更扈从至窦十郎故宅奏曰万马腾空而下真龙穴也上从之今长陵是也
　　金鎻玉钩　涌幢小品舒梓溪微时尝济人之急除夕闻鬼语曰银环金鎻鎻帘卷玉钩钩后有形家者告曰此中有大地为美女梳妆形有银环金鎻珠帘玉钩先生念其与鬼语合遂葬其先人不数年廷试第一
　　风水御史　明史稿万厯时作夀宫于大峪山中有石帝躬往视之终谓其吉御史柯挺因自言习葬法力称大峪之美获督学南畿时称风水御史
　　出金　庚巳编长洲薛副使英祖墓在夷亭刘诚意舟过之曰此地当出一系金带人时薛犹未达后果然
　　玉带数条　笔麈正徳时乐长臧贤被宠给一品服相传本司门曾改方向有形家云此中当出玉带数条未几上有所幸伶儿诏尽官之使入为钟皷司后皆赐玉
　　画学
　　进比干图　元史顺帝欲观古名画库库取郭忠恕比干图以进
　　妙在界画　虞集文永嘉王振画学妙在界画运笔和墨毫分缕柝左右髙下不失锱铢
　　小弓弹粉　明都穆谭纂王叔明知泰安防事后有楼对泰山叔明张绢素于壁毎兴至輙一举笔凡三年而图成时陈汝言为经厯一日大雪叔明欲改雪景汝言曰当为小弓夹粉笔张满弹之粉落绢上俨然飞舞之势相顾以为神叔明题其上曰岱宗宻雪图因赠陈
　　西域才人　本朝查嗣瑮辑闻髙尚书画在元时推为第一危素赠诗云房山居士髙使君系出西域才超羣周伯琦云西域才人画似诗云山髙下墨淋漓
　　绘鉴　元史类编夏士良笃爱绘事赏鍳无毫髪爽乃自史皇封膜而下讫于有元刋冗补阙为五卷名图绘寳鉴
　　画欵　明沈颢画麈元以前画多不用欵欵或隠之石隙恐书不精有伤画局后来书绘并工附丽成观
　　三絶图　虞集诗注髙文简公一日逰西湖见素屏乗兴画竒石古木数日后文敏公为补丛竹后为杨侍郎所得虞文靖公题诗其上此图遂成三絶
　　补摘图　张羽集赵文敏家藏小李将军摘图厯代寳之常倩胡廷晖同补晖私记其笔意归写一幅质公公大惊赏谓其乱真
　　画解　元稗编陈汝言坐法临刑犹从容作画画毕乃就戮説者以兵解之法推之谓之画解
　　飞白体　真逸农田余话古无画葡萄者吴僧温日观于月下视葡萄影因以飞白书体为之明杨载题日观葡萄诗翠藤蟠屈那可辨但见满纸生龙蛇
　　诘金钏　元史岳柱八嵗观画陶母剪髪图诘金钏可以易酒详见幼慧
　　横披　许衡诗桃溪风景写横披浑是秦人避乱时喜怒气　元僧觉隠集吾尝以喜气写兰怒气写竹竹同八法　柯九思题魏公竹石诗石如飞白竹如籀写竹原于八法同
　　手卷四家　吴梅村词元人手卷四家中注谓倪元镇王叔明黄子久呉仲圭也
　　写逸气　元史类编倪瓒自题其画竹云人每爱予竹予之竹聊以写胸中逸气耳岂复较其是与非哉
　　红袍垂钓　陆深随笔宣庙喜绘事戴文进入京众工妬之尝进秋江独钓图一红袍人垂钓画家惟红色为难文进独得古法妬者奏曰大红是朝廷品官服以此钓鱼甚失大体遂挥去
　　工画　笔麈宣宪二宗雅好画品武英待诏精者颇多然皆工画也
　　数年一幅　悬笥探王孟端中书山水名笔尝退朝黔国公呼之不应谓同行者曰此必与我索画耳黔公又造其第求之数年始作一幅曰吾不可直寄黔公其西賔吾故人也吾寄之待彼与求耳
　　诡翻墨汁　献徴录吴次翁亦称小仙宪宗命作松风图诡翻墨汁信手涂抹而风云生屏障间上叹曰仙人笔也李夣阳诗帝命待诏仁智殿有时半酣被召见诡翻墨汁信手涂白日惨淡风云变
　　重元画　王世贞集画当重宋而三十年忽重元乃至倪元镇以逮明沈周价增十倍矣
　　仁智殿　四友斋丛説国朝设仁智殿以处画士一时在院中者人物则蒋子成翎毛则边景昭山水则商喜石鋭马轼李在倪端陈暹钟钦礼王谔朱端然皆画家第二流人
　　画兼诗书　明薛冈笔余吴中名画如啓南徴仲伯虎道复诸公后世珍之不在黄痴倪迂下以其皆文人之笔无画工色相更难在毎画之中诗与书法无不佳
　　蜂蝶丛集　籓献记荆王厚烇精绘事一日拂素图蜀葵移暴日中蜂蝶丛集花上拂之輙来其神妙动物如此
　　天真幽淡　明莫是龙画説倪迂晚年聚精于画一变古法以天真幽淡为宗要亦所谓渐老渐熟者若不从北苑筑基岂容易到
　　苍润　盛贡士时泰善画家有小轩文徴仲题曰苍润以盛画法倪迂沈啓南赠诗有笔踪要是存苍润画法还应入有无之句
　　画梅得米　宋濓集王冕善画梅不减杨补之求者相望以缯幅短长为得米之差
　　卖画为活　明诗话六如沦落明时恒卖画为活其诗有湖上水田人不要谁来买我画中山之句
　　渇苔攒苔　画麈山石防苔水泉索线常法也叔明渇苔仲圭攒苔是二氏一种学二氏以苔取肖钝汉也
　　俟时防苔　紫桃轩杂缀山水林石家以苔为眉目古人极不草草尝闻白石翁积画一箧俱未防苔语人曰今日意思昏钝侯精明澄彻时爲之
　　画松驰声　杨士竒题费同知松树障子歌当代画松谁最精王绂卓廸俱驰声两生以来鲜继者凤池周璿新得名
　　写鸟用墨　李梦阳题林良画鹰诗百余年来画禽鸟后有吕纪前邉昭二子工似不工意吮笔决眦分毫毛林良写乌只用墨开缣半扫风云黑水禽陆禽并臻妙挂出满堂皆动色
　　真菊　明荘宝题计汝和墨菊诗郎中画菊真是菊泉葡萄太常竹一时能事并驰声岂真文章难继续自注天顺中语云林良翎毛夏防竹岳正葡萄计礼菊
　　催赐金钱　吴伟业诗武宗供奉徐髯仙豹房夜直从游畋青熊苍兕写竒特至尊催赐黄金钱
　　似龙眠　陈继儒集丁南羽白描似龙眠所画阿罗汉像丝髪之间而眉睫意态毕具
　　翎毛独歩　萧镃诗宣徳年间邉景昭彩色翎毛称独歩
　　烟霜　董其昌集画家烟景与霜景淆乱余未有以易也丁酉冬燕山道上乃始悟之题诗驿楼末二句云行人不到燕山道一种烟霜也自迷
　　淡墨欹斜　白阳山人陈道复善画尤好写生一花半叶淡墨欹斜非画工可比
　　题元兔图　万厯注畧上御文华殿取宣宗元兎图示史官令赋诗复命张居正而下三十五人皆亲书于轴并得自用图记
　　琳琅照座　献徴录钱叔寳嗜读书以其余工绘事尝裒吴中先贤而像之各手录其志传而联缀之开卷一室琳琅照座
　　画状元　献徴录孝庙时复召见吴小仙命画称防赐画状元印
　　称腕痛　袁凯咏朱泽民画诗王卿巨公数见寻往往闭门称腕痛
　　侵画位　画麈石田晚年题写洒落毎侵画位翻多竒趣人多效之
　　四龄善画　明诗话陈章侯四龄见翁家新垩壁登案画关侯像长八九尺翁见下拜遂以室奉之
　　朱竹　谈荟朱竹古所无起于国初宋仲温在试院卷尾以朱笔扫之故张伯雨有偶见一枝红石竹之句管夫人常画悬崖朱竹一枝杨亷夫题其上云网得珊瑚枝掷向筼筜谷
　　江山图　徐祯卿野闻太祖召画工周元素令画天下江山图于殿壁元素曰惟陛下草建规模臣再润之帝即操笔倏成大势令加润元素进曰陛下山河已定岂可动揺帝笑而唯之
　　挟画工　明纪事本末夏主明升遣使来聘太祖遣蔡哲报之哲挟画工同往图其山川险易以献太祖览而嘉焉遂为取遂伐蜀之张本
　　画像如塑　帝京景物畧西洋天主堂藻缋特异供耶稣像其上画像也望之如塑中国缋事所不及
　　绣画　李攀龙集许太安人生十嵗兼善绘事尝曰刺绣制形图画制意形致欲实意致欲虚并伎相发若辍若起
　　求古画　明纪事本末严世蕃尝乞古画于王忬忬有临幅类真者以献世蕃知之后竟杀忬
　　射
　　贯松牌　元史张廷瑞为蛮夷部宣慰使叛蛮善飞鎗聨松枝为牌自蔽廷瑞讨之所射矢出其牌半簳蛮惊曰何物弓矢如此之力即请服
　　射雄　元史太祖与贼遇将战二飞鹜至命绰哈射之请曰为雄乎为雌乎帝曰雄一发坠雄贼大惊
　　坠雕　元史类编谔勒哲图勒诸军大猎以耀武令降人纵观之适一雕翔空中谔勒哲图引仰射雕应而坠贼大慴服
　　洞虎喉　元史张珪少能挽强命中尝从父出林中遇虎珪抽矢直前虎人立遂洞其喉一军尽欢
　　剪栁　明周賔所识小编永乐时禁中有剪栁之戱即射栁也陈继儒云以鹁鸽贮葫芦中悬桞上射中輙飞出以飞髙为胜防于清明端午日名射栁
　　折两弓　典故纪闻都督武忠善射尝使朝鲜国人请阅兵忠挽弓輙嫌其弱并张两弓折之会有雁横空忠射之应而落
　　坠翔鸱　杨士竒集平江伯陈瑄精骑射少侍大将出郊遥望孤雁杂鹅羣命从者射不中公发一矢毙之有翔鸱于上命公射应而坠
　　胜十万师　名世类苑鄱阳之战友谅自督战子兴射之死余悉降上喜曰郭子兴一箭胜十万师
　　三发三中　明纪事本末王守仁平宸濠张忠许泰軰复以内防讨濠余党忠泰自挟所长较射教塲乃强守仁守仁故不得已应之忠泰笑守仁乃三发三中北军皆同声呼跃
　　折青丝　明王直射栁诗向风飞白羽和露折青丝
　　奕
　　不能碁　泳化编故俨侍宣宗朝一日上命之围棋对不能问之对曰防时父师严只教读书不学无益之亊所以不能案献徴录作尚书福事
　　消日　明世説李西涯躭奕何燕泉劝之李曰将何消日
　　老人指示　胡应麟剰言方子振小时嗜奕尝于月下见一老人示之由是海内遂无敌者
　　以口对奕　涌幢小品韩苑洛之弟邦靖有竒质尝与客奕背坐不视局以口对奕者始终不差一着
　　命终局　王世贞集盛寅以御医入直宣宗幸内直房时方奕弗及屏上命终局且授韵俾赋奕诗明日上倚和焉
　　不敢让　卓异记刘璟文成仲子尝至燕文皇与奕不胜文皇曰卿独不少让我耶璟正色曰可让处璟不敢不让不可让处璟不敢让后文皇登极璟对语犹称殿下遂下狱自经死
　　用纸　震泽长语宣宗一日过城令内防覸阁老何为曰方对奕问何以不闻落子声对曰棊用纸上笑曰何陋也明日赐象牙棊一副
　　奕律　王思任奕律笞十赎银五厘杖十赎银一分徒作愚徒之徒毎一年赎银三钱不赎侍坐
　　胜国手　陆深玉堂漫笔国初奕棋以江隂相子先为国手鄞人楼得胜乃累胜子先得赐冠带
　　蚤知胜负　燕山丛录阎子明善围碁下子十余便知胜负所在终日对局令再布不差一子隆万间推为第一
　　败中有胜　杨慎集谚曰败棋有胜着惜乎当局者迷耳对奕救灾　龙兴慈记圣祖赐刘诚意一金曰撃门椎有急则撃之一夕夜将半撃门而入曰睡不安思圣上奕碁耳命对奕俄顷报太仓灾命驾往救刘止之曰且奕先遣一内使充乗舆往遂如言回则内使已毙车中矣
　　怕死贪生　明郭登棊诗怕死贪生错认真运筹多少费精神防来总是争闲气笑杀旁观防手人
　　添烛了残　黄庚诗分茶醒酒客添烛了残棋
　　篆刻
　　比绍之　王世贞集童叟善书工镌刻文待诏毎书石非叟刻不快待诏曰吾不能如钟成侯戴居士手自登石童生非吾茅绍之耶绍之者赵文敏客也
　　才子图石　唐寅传伯虎文章风采照耀江表图其石曰江南第一风流才子
　　片石金价　李维贞集何主臣以篆刻名东南一时无軰设而人益重之片石与金同价
　　刀芒森立　黄汝亨集镌古篆如作古诗政使笔慧刀瘢两两俱化为佳予所见何雪渔篆刻笔笔皆古人而刀芒森立睨视流軰
　　擢尚寳卿　明史稿进士郭琮由主事以篆刻为中人所引擢尚寳少卿日与市井工技趋走阙廷
　　守三寸铁　吴寛题何刻工卷诗百年独守三寸铁姓名与石同贞坚
　　铜章　王世贞谢人刻五湖长铜章诗铜章仍再锡知我莫如君果署五湖长应须十赉文
　　算法
　　算术一艺　元史王恂善算术裕宗问焉曰算数六艺之一定国家安人民乃大事也
　　诵年加减　国学事迹许衡为祭酒欲令诸生习学算术遂自唐尧戊辰至元壬申凡三千六百五年编其世代厯年为一书俾诸生诵其年数而加减之
　　问答算数　元史至元间初立太史局治厯皆司天台子太史王恂问以算数莫能对独齐履谦随问随答恂大竒之
　　洞渊九容　元李冶测圆海镜序予自幼善算数恒病考圆之术例出牵强后得洞渊九容之説日夕玩之遂衍为一百七十问
　　废算法　明郑善夫请改厯元防本朝算法既废户部考校数嵗限取数人又止于算钱谷户口此在九章尚未得其一也
　　自拨盘珠　明李开先集唐顺之至庐州适府有算粮事唐子乃索善算者十余人人各与一数算讫记其概只数字凡三四易自拨盘珠毎一数亦只记数字不移时而一府钱粮数目清矣老书算咸惊其神速
　　精明九数　明从信录博士元统奏言郭伯玉精明九数愿徴令推算以昭一代之制
　　杂技
　　见魏徴像　元史刘元从阿尔尼格学西天梵相称絶艺大都作东岳庙元造神圣帝像巍巍然有帝王之度其侍臣像乃若忧深思逺者始元欲作侍臣像久之未措手适阅秘书图画见唐魏徴像瞿然曰得之矣非若此莫称为相臣者遂走庙中为之即日成
　　绣工　元史闽俗滛巧文绣局多取良家女充绣工范梈为阅海道知事作诗歌述其弊后得罢遣
　　赏蹴踘　元通鉴有近臣蹴踘帝前命出钞十五万贯赐之阿实克布哈曰以蹴踘而受上赏则竒技滛巧之人日进而贤者日退矣
　　织御容　元史原庙御容皆阿尔尼格织锦为之图画弗及
　　鍼灸像　元史阿尔尼格以心为师知画塑铸金之艺帝以明堂灸铜人嵗久阙壊无能修完之者命新之后新像成闗鬲络脉皆备金工叹其大巧
　　烟火　野获编世宗居永夀宫冬夜火大作凡乗舆服御及先朝异寳悉烬相传上是夕被酒与尚美人于貂帐下试小烟火延灼遂炽赵孟頫赠放烟火者诗人间巧艺夺天工炼药燃脂清昼同栁絮飞残铺地白桃花落尽满阶红
　　泥金画漆　张弼集义士杨埙父为漆工宣徳间尝遣人至倭国传泥金画漆之法以归埙习之更出已意以五色金钿并施物色各称倭人见之亦齚指称叹盖其天资敏妙即一艺亦絶古今也
　　指鸟而下　髙啓集南宫生吴人博涉书传喜撃剑走马尤善弹指飞鸟下之
　　垒石　吴伟业集张南垣少学画好写人像兼通山水遂以其意垒石最工董元宰陈仲醇亟称之曰江南诸山土中戴石一峯仲圭常言之南垣知夫画脉者也
　　补锅　卓异记补锅匠不知何许人往来防庆间所至不过三日必去有欲学补锅者即教之不索谢但令负担从一日于市逢冯翁相顾愕然已复相持哭哭已乃相牵入深山中
　　叶子谱　潘之恒叶子谱题词叶子古贝叶之遗制其法始于昆山初用水浒传中名色为角抵戏耳后为马掉
　　数钱叶　汪道昆数钱叶谱语云河间姹女工数钱夫钱无尽藏数无穷极工者为谁惟不贪乃能工故有取于介士
　　演义　吴伟业集栁敬亭善谈论或问生何师曰吾师乃儒者云间莫后光莫君之言曰夫演义虽小技其以辨性情考方俗形容万类不与儒者异道栁生退揣摩数月莫君望见惊起曰子得之矣目之所视手之所倚足之所跂言未发而哀乐具乎其前此説之全矣
　　治犀玉　觚不觚录吴中陆子冈之治玉鲍天成之治犀朱碧山之治银赵璧之治锡马勲治扇周治治商嵌及歙吕爱山治金王小溪治玛瑙蒋抱云治铜皆比常价再倍也
　　昊十九　明杂记浮梁人昊十九善制磁器士大夫多与之逰时人语云成窑太薄永窑厚天下驰名昊十九


















　　元明事类钞卷十八
<子部,杂家类,杂纂之属,元明事类钞>
　　钦定四库全书
　　元明事类钞卷十九
　　监察御史姚之骃撰
　　释道门
　　佛
　　白伞　元史世祖以帝师言于大明殿御座上置白伞葢一顶用素縀泥金书梵字于上毎嵗二月十五日启建白伞葢佛事用诸色仪仗迎引伞葢周游皇城士女聚观
　　防檀像　辍畊录京师防檀佛像以灵异着相传其像无所倚着人君有道则至其国国初时尚可通一线今不然矣帝京景物略鹫峰寺防檀像髙五尺许寒暑晨昏不一色像造自优阗国当佛升天时乃周穆王辛卯至明熹宗丁邜凡二千六百一十余年
　　泥金书经　元史顺帝时诏以泥金书经一藏
　　三禅防　元史世祖诏僧人通五大部经者为中选以有徳业者为僧录等官仍于各路设三学讲三禅防
　　铁像自移　燕山丛录香河铁佛寺旧有铁佛像髙大余元至正中佛见梦于僧曰吾缘法不当住此将辞去僧以铁锁锁佛臂一夕竟移去东光寺独锁臂存至今为僧供养
　　金佛塔　元史世祖时阇婆国供金佛塔
　　辟支牙　耶律楚材题佛牙诗殷勤敬礼辟支牙缘在西庵居士家午夜飞光惊晓月六时腾熖灿朝霞
　　心佛　宋濓集临川僧法循常行舟三昧示寂后阇维心独不化炽火鍜之出五色光视之获佛像髙三寸非金非石絶类刻成者又有优婆塞得禅观之法死后火塟心内包观自在鹦鹉军持皆具
　　塔光　王世贞集京师天宁寺塔可髙三十寻四周缀铎以万计恒语不絶至是忽尽敛乃它声作于下耔耔然仰睇相轮表青白光晶濙大于五防瓮上下焛不定间一射人衣亦作青白色可炊黍熟许时乃息则铎声发它耔耔声亦息矣
　　观音梦　明董谷碧里杂存文皇后在燕邸尝梦白衣大士授以经一卷谓之曰汝他日正位中宫诵此可以御难梦中诵之觉书之不遗一字命之曰观音夣感经自制序文宣入大藏
　　佛帚　明梵僧锁喃嚷结记天竺国荅辣寺有佛箒帚一把乃伽舍草作成长三尺围七寸帚柄杂寳装餙玉石匣盛
　　年齿当拜　苏谈周文襄抚吴好徜徉梵刹毎至佛殿则膜拜人或笑之文襄曰即以年齿论之彼长葢二三千嵗岂不直得人拜一二拜也
　　塔见多影　名山藏成祖往灵谷寺观向日塔影随心所祝见影十一彩云轮囷寳像周现上大悦曰物影一而已塔见多影佛道僧法于斯为胜
　　摄身光　明李逸民集鸡足山放光寺见兠罗绵云缅出一白宛如玉地大圆光如镜倚立玉地之上观者自见身现镜中僧呼为摄身光也
　　塔光迎经　启崇野乗憨山为报恩寺请藏上命师赍送寺塔放光累日迎经之日光如浮桥北渡经在塔光中行
　　佛现了　暖姝繇笔蛾眉山放光或见七圆光五大二小一二日前有鸟连呌施主施主数声后云佛现了则光见矣
　　大士女像　谈荟大士像餙以妇服前此未闻考宣和画谱唐宋名手写像俱不作妇人凢法苑珠林等记观世音显迹六朝至多其相或沙门或道流或菩萨无作妇人者惟宋夀涯禅师咏鱼篮观音有金兰茜裙诸语然亦其变相耳后世讹为女像又讹为妙庄玉女尤可笑
　　窑变　帝京景物畧报国寺窑变观音像可尺许寳冠绿帔瞑而右倚谭元礼賛陶人为陶水火土佐烟销窑开有观音座是观音来匪窑也变世化若烟空际色现
　　燔佛骨　云谷卧余世宗撤大善殿夏言请以佛骨瘗之中野世宗曰今虽埋之将来岂无窃发乃焚之于通衢佛骨佛牙凡一万三千余觔
　　销金像　明纪事本末嘉靖中黜禁中佛像召李时夏言入视大善殿见金范像不下千百俱命销燬
　　天雨杪椤　明杂记洪武四年诏徴江南髙僧十人诣京师建法防以荐国殇泰厉帝搢圭靣佛乐七奏是日天雨杪椤子于山中
　　上佛表　明僧夷简诗序洪武五年正月十三日三皷上御奉天殿集公侯百官奉上佛表命礼部尚书赍赴钟山焚之诗尚书夜待三更漏使者朝持五色云
　　求遗经　明太祖以佛书有遗帙命宗引徒三十余人徃西域求之三年得庄严寳王文殊等经还朝姚广孝和宗泐使天竺取经回朝诗昙花瑞现传天界贝叶文翻进帝宫
　　浮来佛　明袁易观浮海石佛诗阁中两金象竒姿斵山石当年浮巨海波泛来中国髙启开元寺诗法身已现浮来佛宗防曾传化去僧
　　雪佛　程本立雪佛碑诗乃瞻白玉相安用黄金餙一洗热恼心悉依清净力
　　螺髻挿星　王世贞咏大佛诗何来布金地螺髻挿星辰谓尔原无相怜予亦幻身
　　母即佛　明李元阳集杨黼读书养亲一日闻蜀有无际大师悟道因辞亲往访途遇一老僧告之僧曰即无际不如见佛曰佛安在曰汝但回遇着某色衣履者即是佛也遂回数日无遇暮夜至家其母喜甚披衾出户乃即老僧所言佛状也自此知父母是佛不用逺慕
　　呼佛当怒　明世説翟永龄之母日诵佛不辍声永龄徉呼之母应诺又呼不已母怒曰无事何频呼也永龄曰吾呼母三四便不悦母日呼佛千万声怒当何如母为少止
　　未闻佛经　明世説李应贞以中书舍人供奉上命缮冩佛经李奏曰臣闻凢为天下国家有九经未闻有佛经者
　　活佛　明史藁正徳时以乌斯藏僧有能知三生者国人称之为活佛命中官乗传往迎縻金钱数十万不能致韩邦靖宫女行更宠番僧取活佛似欲清浄超西天
　　由敎而禅　明僧古溪集入佛之门有二由文字而显曰敎离文字而悟曰禅泥文字则失之滞畧文字则失之诞去滞与诞其必由敎而禅乎
　　掇释腴　唐顺之集薛君采喜观释氏书谓能一死生外形骸将掇其腴以求防于吾儒性命之防
　　儒释合　吴伟业集唐宋之讲学儒释分而明之讲学儒释合憨山莲池诸大法师皆能融防书传归之敎乗
　　仙
　　神仙宗伯　元史邱处机自号长春子儿时有相者谓其异日当为神仙宗伯金宋之际俱遣使来召不赴一日语其徒曰天使来召我我当往翊日太祖召者至遂行
　　仙相　元史类编张留孙少时入龙虎山为道士有道人相之曰神仙宰相也后从天师入朝遂留阙下封大真人位大学士上
　　焚道书　元史张易言道书惟道徳经系老子亲着余皆后人伪撰宜悉焚燬从之
　　告太平　明太祖周颠仙传颠人周姓者建昌人因患颠疾凡新官到任必谒而诉之曰告太平后朕帅师取南昌颠者来谒必曰告太平
　　噀水登舟　异林太宗召张刺达穷其道术张命取水噀于中庭须即成巨川岸际横一舟张举手招之舟忽近人遂登舟去不知所之寻视庭际杳无波浪
　　八仙像　王世贞集八仙者钟离李吕张蓝韩曹何也不知其防所由始余所观仙迹及图史详矣凡元以前无一笔而明画手稍有名者亦未尝及之意或庸画工取委巷丛俚之説而为之耶
　　剪纸成舟　卓异记金箔张有道术上召问之曰能顷刻开莲花请上御金水桥观焉张取莲子撒河中随见荷叶竞发菡萏齐开张复剪纸作舟吹落河中张拏舟而登歌采莲之歌妻子僮仆皆在舟中相与倡和上大悦忽骤风起人舟荷叶皆不见
　　留小皷　献徴录张三丰有仙术临复生以小皷一腔留寳鸡民家虽戞大镛不能混其身后亦亾去本朝陈鼎滇黔纪游平越城内有张邋遢脩道故迹邋遢名三丰闽人
　　投桥出闗　类纂铁冠道人术甚神太祖重之居白下数年自投大中桥水死太祖令索尸不获未几潼闗守奏某月日道人杖策出闗计之正其投桥之日也
　　昙阳　王世贞集昙阳大师姓王氏少好诵佛号忽梦大士及朱真君吸香烟遂不饭后诸真数至久之能链形出神临化时曰吾昙鸾菩萨化身也因左手结印执剑右手握麈尾端立而瞑明王叔承诗昙阳仙子王家姑幼从节烈参虚无七年服气絶烟火玉楼明月寒氷壶
　　仙谕　明杨仪异纂程济朝邑人有仙术尝为四川岳池敎谕相去数千里旦暮寝食未尝离家而日治岳池事不废
　　从十洲来　李日华集人説黄子久年九十余碧瞳丹颊一日于虎跑同客立石上忽云雾涌溢片时竟不见子久以为仙去予繙道藏见公望编录者非一其师则金蓬头友则莫月鼎冷起敬张三丰乃知此老原从十洲来
　　达夫访客　罗达夫没人言其仙去不死或见之燕齐海上云蜀人马生恢怪士也于京口语余曰念庵先生数千里访公得无相失乎余归问之果有西江老人衣冠甚伟杖防叩门不告姓名而去
　　懐皮雀　异林张道脩师事胡风子欲宻授以五雷法以书置屋上覆瓦中呼道脩曰天将雨急乗屋道脩如其言往胡公曰得乎曰得矣于是能驱风雷如神常懐一皮雀狎小儿毎出则小儿群绕之故时人谓之张皮雀
　　隠瓶　献徴录冷谦为恊律郎有故人贫甚知谦有异术求济谦曰吾指汝一所有赢金二锭可资但勿过取廼于壁间画一门一鹤守之令其人敲门门忽自开竟恣取以出而不觉遗其引他日内库失金吏获引执其人词连及谦谦将至城门谓逮者曰吾死矣安得少水以济渴守者以瓶汲水与之谦遽以足入瓶中其身渐隠守者遂携瓶至御前问之輙于瓶中奏对上怒碎其瓶片片皆应
　　法钟齐发　异林雷蓬头者名太云成化间居太和山敝衣蓬首行若飘云倐忽数十里山中祠宫咸固锁钥毎鸡鸣诸山法钟逺近俱发道士惊起曰雷仙人入宫矣
　　噉担　献徴录尹蓬头入市适卖担停焉人戱曰公能尽此一担乎曰能即买而馈之噉立尽
　　祭碑　逊国记徐州之防诸将树碑叙战功及统军者姓名程济一夜潜往祭碑人莫测所以后文皇过徐见碑大怒趣左右椎碑再椎遽止曰为我录碑文来已而按碑族诸将济名正当椎处得免
　　虞臯宴客　明杂记虞臯罗源人常为道士所辱故人木当敏背之去寻入罗喜洞望见玉堂金阙丽人百数臯至皆前迎有顷宴客坐当敏于堂下居十日辞归城郭人民尽非昔日葢洪武之十二年矣
　　月府侍书　启崇野乗郑公子曽脩玉京女史时月府侍书寒簧闻之于其读书楼下花架中一现天仙女身此天顺二年事后郑公子托生张姓寒簧谪为叶工部女名小鸾方缔姻好便尔长逝小鸾仍仙籍焉
　　英雄为仙　彭仙翁幼朔尝语余近有人入青城山中见老人跨白鹿曰我三国徐庶也世宁有英雄不为神仙者乎
　　通名纸　异纂刘知府伟好神仙比死命无塟我其甥韩邦竒宦山西忽阍人持名纸入报韩惊起命延入戴古毡笠青绢袍一童子扶之入坐无异平生手接茶而不饮语及家事颇作悲泣之状别去令人踪迹之至一逺寺中止明日访之去矣刘氏闻之发棺视惟一冠在焉
　　左手常握　山东通志海上一老人发如银丝顔如渥赭左手常握而不开日进生果三枚水一勺而已生元至正甲辰至明成化癸卯涉一百二十余嵗济南卫指挥奏其事赐名王士能
　　袖中两橘　献徴录尹蓬头馆魏国家尝偃大棹昼睡寤而语魏国曰适游姑苏洞庭山而返魏国不信即出袖中双橘其时南都尚未有也
　　箕仙　名世类苑世宗信任箕仙勅建承天阁以奉之吏部尚书熊浃言箕仙不足崇信上怒黜为民
　　青词　明纪事本末夏言与严嵩俱以青词得幸言老倦令幕客具草毎多旧所进者上輙抵之地嵩闻益精其事上愈幸嵩
　　僧
　　步行水面　谈荟元时黄衣和尚毎渡津即步行水面衣履不湿遇虎豹輙叱之而驭
　　帝师　元史世祖以梵僧帕克斯巴为帝师授以玉印统释教
　　数珠愈疾　元史允丹嘉勒灿妻得竒疾国师丹巴以所持数珠加其身立愈
　　并驱嵩琏　元欧阳詹为蒲庵集序由唐至宋大觉琏公明敎嵩公觉范洪公宏词妙论人尽叹服元初若天隐至公晦机熈公倡斯文于东南一洗咸淳之陋晦机之徒笑隐诉公尤为雄杰后见心复公以敏悟之资发为词章即卓然并驱于嵩琏诸师无愧也
　　咒食龙湫　元史丹巴习梵秘法祷雨立应又尝咒食投龙湫久之竒花异果上尊涌出波面取以上进
　　聪书记　元史刘秉忠初从释氏名子聪世祖爱之虽居左右而犹不改旧服人称之为聪书记后位太保
　　延彻尔　元史顺帝时西天僧进房中运气之术号延彻尔法帝又习西番僧秘宻法
　　梵孙　姚燧集佛游悠久其言斯存孰为其言百世梵孙
　　羊皮牒　涌幢小品元时僧度牒以羊皮为之
　　不入僧座　元史虞槃以兄集喜接方外士闻诸僧在坐輙不入竟去
　　立聼诏防　耶律楚材集万松老人住持仰峤章庙入山屡重顾问翌日遣赐钱二百万使者传勅命师跪聼师曰出家儿安有此例竟焚香立聼诏防
　　皁衲　元方囬诗敲月防碁迎皁衲
　　怀探玉龙　狯园西域僧班廸达与真人张宇皆侍髙皇令二人较术曰闻西域某国有玉龙可取之真人受诏作法的达止盂水置前趺坐而已逾六日不至宇以的达破其术帝令觧之廸达取盂水防于地有顷诸神报曰取得玉龙行抵流沙忽洪涛涨天六日水退始得渡而玉龙竟沉于沙中帝不悦廸达便从懐中取出以献
　　焚身救僧　剪胜野闻洪武中下度僧之令僧至者三千余人巾有冐名代请者上悉命戮之吴僧永隆请焚身以救帝允之至雨花防秉炬自焚骸骨不倒异香逼人羣鹤舞于龛顶上乃宥三千人
　　役木球　李东阳集宣徳中板庵禅师能役木球大如斗转轮行驰登下委折如目胫具逢人跃跃如首稽叩师曰入某门则入募金若干宣宗召入命为木球使者施金钱遂建巨刹曰功徳寺
　　雪中红光　宋濓集壁禅师在五防顺帝召之冬夕大雪有红光自师空室中起上接霄汉帝惊叹赐以金纹伽黎衣
　　泐秀才　传信録泐公好儒帝呼以泐秀才
　　拂子赶蝇　明髙僧传雪公将示寂坐髙斋俛见担粪者过其下呼至授以拂子曰拿去赶苍蝇
　　设灯懴诅　今言靖难兵起南州法师愽洽设药师灯懴诅长陵金川门开又为建文君薙发长陵闻其事囚之十余年姚荣靖疾问所欲言于榻上叩首曰愽洽系狱久矣上即日释之
　　乞施剩韵　明陆俪山诗话国初越中诗人游曹娥祠一僧敝衣坐船尾众方分韵赋诗殊不之顾忽作礼云有剰韵乞布施一个众拈蕉字与之即应声赋七律一章末云西北隂沉天欲雨卧聼篷韵学芭蕉众惊曰公非噩梦堂乎遂邀入社
　　讽经虎溪　西湖志莲池师见云栖山水幽寂有终焉之志环山多虎患师发悲恳讽经施食虎遂逺徙
　　宣偈送塟　徐祯卿野闻马后塟日大风雨雷电帝不乐召僧宗泐至命宣偈泐应声曰雨落天流泪雷鸣地举哀西方诸佛子同送马如来帝大悦
　　不付弟子　明髙僧传雪公造诣渊微与天童同为禹门法嗣天童以巾拂付弟子十二人再传登狮座者多至六百七十八人雪公终身不付一弟子
　　释三负　明髙僧传紫柏师闻憨山被难阉人督矿横行乃决防入都谓人曰海印不归我为法一大负矿税不止我救世一大负传灯录不续我慧命一大负舍此一具贫骨释此三负不复走王舍城矣
　　真防法　明僧祩宏尺牍佛法外防付与王臣但今之防法有矫枉过正者遂令缁侣乐于庵居苍生哭于郊野岂不可伤愿居士以忠君爱民为正务次乃及于防法是谓之真防法
　　鱼声逹宫　陇蜀余闻明无壊禅师西域人与秦愍王有宿缘木鱼声逹王宫异之往见与语恍然悟前生事师携石甑炊饭石瓶煮水饮食从者遍千人
　　三军法侣　憨山戍雷阳赭衣见大师乃搆丈室于行间以金鼓为钟磬以旗帜为幢幡以刁斗为鉢盂以三军为法军以参谒为礼拜
　　食肉止杀　呉伟业绥冦纪畧张献忠杀人之多较黄巢百倍破山和尚尝劝贼止杀贼以羊豕进曰和尚食此吾当封刃破山遂食之
　　拄杖打狗　明髙僧传雪公手携藤杖甚竒古或见之以为难得公笑曰小大魔王动以拄杖拂子付人十年之后此物不中打狗
　　少林棍　明李本宁题少林演真图程宗猷受少林棍法彚之成帙有图有诀相传寺僧于隋唐间力能拒贼至胜国时防下僧奋神棍火中以却红巾而刺麻师益拘讨之国家有征讨往往召僧奏効名益着矣
　　如鸷　嘉靖注畧僧天圆讲楞严于天池山苏州抚臣知其武召之出募游僧八十人制衣内皮外竹甲造鎗钩铁挺诸仗毎战为官兵前行或俟诸军战酣羣僧跃击如鸷倭贼畏之
　　如妓　陈仁锡焦山塔记金山僧如妓庐如市
　　释焰　明董石林题唐义士传后释焰薰天墨毒残骨唐进士忠愤激发拔游魂于兽髑之中
　　临济儿孙　法幢日倒魔民师子称临济儿孙互相尊奉
　　华云　杨慎感通寺诗传灯留圣制演梵聼华云自注洪武中赐寺僧诏云众僧经通佛防语善华云华云犹华言也
　　吕尼趺逝　帝京景物畧英宗亲征也先陜西吕尼迎驾諌曰不利上怒叱武士交捶尼趺坐以逝及防尘时数见尼或授上饼饵驾返居南宫亦数数见复辟后诏封皇姑建寺后殿祀姑肉身
　　道士
　　七真　诗话元时道敎特盛所称邱刘谭马郝王孙七真者大半有集
　　虎徙　元史张志清传道制行坚峻东海珠牢山旧多虎志清往结茅居之虎皆避徙然颇为人害志清曰是吾夺其所也遂去之
　　句曲外史　张雨传雨字伯雨年二十弃家为道士王真人偕之入京玺书赐驿传欲官之自誓不更出往来华阳云石间世称句曲外史
　　廿年不睡　刘因九日登洪崖诗况有幽栖人嗒然空隠几自注有道士居此今二十年不睡矣
　　呵尸　志怪录叶宗可元末避兵淮阳昼伏夜行倦卧地上杂众尸中夜分月明见一道士偕一童子以烛烛羣尸凡老幼羸尫者俱不顾得一壮男子道士视之有喜色即觧衣与之合体相抱持对口呵气良乆道士气渐防尸冉冉动俄而欠伸又开眼遂推道士于地蹶然而起仍令童子执烛而去
　　作符篆　元史张伯雨谒虞伯生虞问能作几家符篆乎荅曰未也虞连书七十二家示之伯雨下拜曰真吾师也
　　剑印相传　元史世祖遣使召天师三十六代宗演命取其所传玉印寳剑观之语侍臣曰朝代更易不知其几而此印剑传子若孙至今岂非神相
　　天师世家　宋濓集嗣汉四十二代天师张真人以世家一卷徴序于予葢文成侯九传而生汉天师道陵是为元敎之宗厯千二百有余歳而至今天师秩视二品
　　嘘气成暖　异纂蔡敞好神仙尝有一道士来谒偶命一童子去席百步觧衣而立时方隆冬道士遥吐气嘘之即汗出淋漓暖如盛夏既而口出风吹之寒气袭人便欲僵卧敞曰庭中瓦砾山积君能除之乎曰易耳即令闭门尽屏侍从但闻人马声瞬息声止开视之阶砌如扫矣
　　化金蛇　莼乡赘笔彭通微母梦一黄冠食以大桃而有娠及长太和张真人錬气之术居细林山中明太祖召之值其羽化命启毳视之正坐不倚长爪绕身其爪甲随风而化变为金蛇或藏之器中倐去不见
　　劾狐　启崇野乗万安礼好道习符法人有为狐媚者延往劾之狐盛车骑迎入杂然相诋诃安礼乃握掌黙运雷诀须雷震狐死树下
　　符箓幸　嘉靖注畧龙虎山道流邵元节以符箓幸曰致一真人仕至尚书
　　祝生老人　异人祝万春决杨涟必为大器涟少时疾将属纩祝视之大呼杨二者三唇微张乃出药一粒启其齿下之气息惙惙夜分而苏人皆曰祝老能生死人也
　　方术尚书　嘉靖注畧陶仲文为库大使以方术召见仕至礼部尚书加少保明唐时升过陶真人故居诗世皇中嵗好神仙方士承恩玉几前
　　链师祷雨　髙启赠链师祷雨诗当年服侍茅长君能役鬼神呼风云下为群生扫旱沴雨工驱起如羊羣
　　金箓大斋　明纪事本末嘉靖中命建金箓大斋于内皇坛白鹤绕坛卿云捧日赏天师张彦翀有加
　　丹侣　何景明天坛沈道士观中诗洞口逢丹侣花间醉碧箫
　　寺观
　　集庆寺　虞集碑铭皇帝自金陵入正大统以金陵为集庆路遣使以潜宫之旧作大龙翔集庆寺铭曰我即我宫作祠奕奕照汝净月沐汝甘泽
　　报恩寺　程钜夫报恩寺铭彤云承霤翠雾凝柯天花夕雨贝叶晨哦涌幢小品南京报恩寺有琉璃塔及殿屋皆庄严防伟葢悉成祖宣庙财力成此
　　延厘寺　姚燧集安西王请即六盘兴庆池园为寺用资两圣防福案华岳实王封内岳祠之门揭为宣厘则表寺之名莫延厘为宜
　　西山寺　郝敬西山絶句西山三百寺十日徧经行归与家人语山多不记名辛斋诗话西山岩无处非寺王子衡诗西山三百七十寺正徳年中内臣作何仲黙诗先朝四百寺秋日徧题名郑继之诗西山五百寺多傍北邙成
　　华岩寺　袁桷华严寺铭巍煌华严穷珍极瑰龙伏井云凝瑶防
　　五台山寺　笔麈五防山寺元太后宏吉剌氏所造剙寺之役民夫伐木运石死者万人
　　慈仁寺　排闷录慈仁寺本为周太后弟吉祥建而寺碑只云为太后祝厘盖讳其事至归熈甫作记始详言之寺建于报国寺之东南都人至今目为报国寺
　　塔变红　元史元统中彰徳路天宁寺塔忽变红色表里透彻如煆铁初出于炉顶上光焰迸发先是河北有童谣云塔儿黒北人作主南人客塔儿红朱衣人作主人公
　　礼拜寺　明史稿天方重囬囬敎国有礼拜寺共三百六十间皆白玉为柱黄甘玉为地其堂以五色石砌成沉香大木为梁凡五又以黄金为阁垣墉悉以蔷薇露龙涎香和土为之守门以二黒狮郑和使西洋传其制如此
　　临济寺　元好问游龙泉寺诗庭树老于临济寺霜林浑是汉家营
　　秋水观　虞集秋水观诗湖深天影碧天浄月光空幸自无波浪苹花满晩风
　　先天观　余阙先天观诗仙客錬金地苍山深几重至今龙虎气犹在琵琶峰
　　延祥观　盘隂杂志延祥观初名元寳观至元中邱长春过此观有枯柏扪之复荣
　　紫阳庵　萨天锡赠吴山女道士诗序吴山紫阳庵丁姓者弃俗为全真一日忽召其妻出诗云嬾散六十三妙用无人识顺逆两俱防虚空镇长寂抱膝而逝尸堂尚存其妻王守真亦束发为女道士奉夫尸不下山二十年西湖志紫阳庵元至元间建丁号野鹤王世贞紫阳庵诗觧道丁家留鹤蜕至今华表未闻归
　　白云观　帝京景物畧白云观太极宫故墟中塑长春邱真人像都人正月十九致浆祠下相传是日真人必来王世贞游白云观诗行散到古院翛然遇真师落日淡眉宇清霜踈髩丝
　　大素宫　登齐云岩诗先帝祈年盻蠁闻紫坛綘节正氤氲金茎直上虚危位银牓亲书天地文自注大素宫是也世庙禖祀所建
　　梵楼　杨维桢承天阁诗荆棘荒凉绕旧宫梵楼突兀画图中
　　栖云　宋濓栖云室记中峰本禅师结庐姑苏城西赵文敏书其扁曰栖云中之孙用庵作新室于故址复取故名掲之
　　塔灯　李本宁报恩寺塔灯诗鳯刹势参天天花歩歩莲火从三昧入灯向十方传
　　天宁寺　帝京景物畧天宁寺塔藏释迦舍利珠髙十三寻何景明天宁寺塔诗七级芙蓉起千年舍利藏地形标海岳人代阅隋唐
　　功徳寺　李梦阳功徳寺诗宣宗昔游幸游戱玉泉傍立宇表嵲开池荷芰香
　　皇觉寺　泳化编太祖防时托身濠州皇觉寺
　　元武金殿　卓异记靖难兵起南军遥见空中真武二字旗帜皆攻后以北既正大统遣使于武当山营元武宫殿楣柱甃甓悉用黄金一时天下金防尽明成祖御制太和山碑太和山神隂翊显佑灵赫奕肆今建玉虚宫天柱之巅冶铜为殿餙以金泥
　　元明事类钞卷十九
　　钦定四库全书
　　元明事类钞卷二十
　　监察御史姚之骃撰
　　神鬼门
　　神灵
　　天妃　元史南海女神灵惠夫人至元中以防海运有竒应加封天妃嵗遣使致祭袁凯天妃庙诗百年祀事崇邦典半夜神光出海涛
　　颈涌白液　元史类编王伯顔知福宁骂贼死颈涌白液如乳后贼时覩其引兵出入明年我兵讨贼望空呼王州尹乃见隂兵相助
　　元武石　宋濓集吴兴林君静事元武神夜梦羽客迟游鳌峰翌日往逢蛇出洞中已而不见因劚地获圆石有元武像黄帕按剑坐云中蛇在下衣如淡金色背文外为墨缘其色正白所现之形毫末备悉
　　庙移　文林漫抄髙皇生于灵迹乡土地庙相传生时夜晦惟庙有火光明日庙移至东路至今其地丈许不生草
　　惠墨一担　祝允明集唐子畏性絶頴利尝乞梦仙游九鲤神夣惠之墨一担葢终以文墨传焉
　　司土供地　徐祯卿集太祖微行有监生某者入酒坊帝与之入时座客满案惟供司土神几尚余空帝携之在地曰神姑让我乃与生对饮次日召见除官秣陵民家至今供土神于地也
　　酆都狱　祝允明语怪酆都观香火甚盛永乐间江西尤和为令意欲除之一日门子忽倚其靴而僵越二日始苏云方走无常始回耳问其所摄则即令之弟也扣其室庐相貌无不合者命人讯于家弟果亾乃入观醮谢纪其事而镵之石
　　庙徧天下　元李俊民闗将军庙诗曹吴不是中原手天下英防有使君明钱福集义勇武安王闗公庙祀徧天下端人正士义其忠武夫劲节壮其勇田畯村妪摄其神
　　巨人大言　王守仁年谱壬子先生试于乡时闱中夜半见二巨人衣绯绿东西立大言曰三人好作事已而先生与孙中丞燧胡尚书世宁同举及宸濠之变胡发其奸孙死其难先生平之
　　桑将军　献徴录戚编脩澜尝渡钱塘风涛大作有綘纱灯数百照江通明丈夫九人乗白马飞驰水面公推窻看之九人皆下马跪问曰若軰非桑将军九弟兄耶曰然曰去吾喻矣公遂反棹谓家人曰某日吾逝矣及期沐浴朝服坐九人率甲士来迎践屋瓦皆碎有顷公卒
　　藤像　帝京景物畧显灵宫祀王灵官神相传灵官藤像文皇获之东海崇礼朝夕所征必载及金川河舁不可动就礼而秘问之曰上帝有界止此也明李言恭显灵宫诗殿中香火仪犹具海上仙人事转疑
　　九莲菩萨　玉堂荟记九莲菩萨者孝定后梦中授经者也觉而一字不遗因录入大藏中旋作慈夀寺内塑像跨一鳯而九首寺僧相传菩萨为孝定前身
　　树中神像　典故纪闻云南普寕州有大树颇灵后大风折树锯之中有神像戴冠执简容貌如画因立祠以祀
　　旌旗蔽天　名臣录成祖起兵问少师姚公师期曰未也俟吾师及祭纛见披发而旌旗者蔽天问公何神曰向固言之吾师北方之将元武也于是成祖即披发仗剑相应焉
　　龙王　明神宗画眉山龙王庙诗序庙在都城西一舍地故有泉潭相传为龙所居即其旁建庙焉祷雨輙应
　　州西寺　李梦阳集黄绂为四川叅政过崇冈忽旋风起舆前公曰是有寃祷之城隍梦中若有人言州西寺云公宻访之果有寺倚山为寨抵寺见一人状甚恶鞫之盗也并暴诸僧奸状遂毁其寺
　　鹦鹉神　徴吾录寘璠将叛觋王九儿降鹦鹉神言祸福每见寘璠輙呼老天子
　　神人呼　觧缙永乐歌词序有老父羽衣至神乐观大呼万嵗者三已而忽不见廼知其神人也作神人呼
　　伽蓝告　帝京景物畧报国寺碑记云英宗周后弟幼祝发昼游市陌夜宿寺之伽蓝殿英宗忽梦伽蓝神来告后弟今在某所后梦亦同即日求得之后弟仍愿为僧乃改报国寺为慈仁寺
　　济渎贷　语怪济渎祠前有大池欲假金者先以珓祷神许则投劵池中良乆有银浮出如数贷者持去如期具子本祭谢而投之银没而原劵浮也
　　碑石自立　明潘埙集刘安宰南宫邑有李阳冰祠祠頽碑髙丈余且仆公祈雨至祠下告神曰如神有灵碑自立当新其祠翌日雷雨大作四野霑足碑且起立公具其事上闻
　　问孔老人　异林文太守在温州遣人至九仙山祈问夀算梦中人云有孔老人还自问之至郡以白守捜访果有此人昨被差遣将一大木付锯因召问曰此木合锯几何对曰合得板五十有六中腐其一数不全耳守时年五十有五闻言惊汗明年卒
　　紫姑诗　泳化编朱原虚有弟二人皆幼遂匿父所遗绫锦二弟皆至贫乏一日请紫姑仙乞诗仙降云何处西风夜卷霜雁行中断各凄凉吴绫越锦成私箧不及姜家布被香原虚大惭即召还二弟
　　碧霞君　董其昌望岱诗何当驰匹练髙揖碧霞君子路击　明纪事本末有张生者欲上防以忠贤与孔子并尊入国学忽称见子路击之遽殂
　　城隍礼佛　帝京景物畧万厯时鹫峰僧在殿诵经一士子礼拜墀下僧覩仪观有异乃迎上殿士固不可因通曰城隍也殿有戒神呵防我小神敢轻入语罢不见
　　花神邀饮　明诗话闽人郑琰客西宁侯所昼梦黄衣少年邀至庑下共饮少焉一丽人至起舞歌春游之曲饮正欢骇曰文羗校尉来矣见一人绿袍张目至前遂罢席而寤就视庭中牡丹一花映日一黄蝶一螳螂而已
　　判官阅籍　名世类苑商辂防试累不第乙丑载试梦至岳祠祈问利否岳神目判官阅籍云皆在首商喜趍出遂寤后果然
　　汗如珠　涌幢小品安吉州李卫公庙宏治初歳旱邑令舆神祷雨雨随舆至后又旱且酷热祷于神神额有汗如珠拭之复汗雨亦随应
　　防木积庙　崔铣集石璞开籓山西议脩尧庙一夕大风防木积庙前皆栋梁材
　　山神震吼　沂阳日记江彬导武皇宿牛首山三日彬欲行异志而山神震吼达曙不敢举事
　　贬土地　西樵野记吴文定少就某师学偕友诣土地祠戱书神座云土地无道贬三千里其夜神见梦于师曰从者无过见谴然天曹笔也兾为我释之某师起访诸其徒得匏翁焉乃命洗涤之后文定官吏部侍郎
　　日中红衣　献实周新死西市后数日或见形于朝又或见一人衣红衣立日中不甚可辨上问为谁对曰臣周某也上帝以臣刚直命为浙江城隍矣言已不见
　　牲筵犒军　汪道昆集戚将军继光提兵过莱山莱山其上祠秦始所封日主未及一舍一妪伏谒马前请犒从事问其故妪自言妪子病祷于祠陈牲二筵夜梦神谓曰朝有孝亷将军至愿持此为饷故敢逆军吏耳
　　金龙王　涌幢小品金龙大王姓谢名绪隐居金龙山闻元兵入临安赴江死尸僵不壊明兵起神示梦佑战輙胜后凿防通渠于吕梁洪舟过者祷无不应于是建祠洪上潘季驯治河时屡着灵应祗事益防
　　梦羽士　徐祯卿野闻常遇春初附刘聚尝昼寝梦一羽士语之曰起起此处非尔所托尔主至矣既寤适太祖至遂倾心焉
　　如豕者七　苏谈徐武功下诏狱日默诵斗母咒迨狱且论决而风雷大作承天门鸱吻落暝晦中有见锦衣堂上有物如豕者七蹲焉葢斗神所为也
　　渔翁引兵　功臣录汤襄武征福建从海道进兵遇渔翁面蓝色操舟就之曰子弗杀人吾指子路应曰诺遂潜兵直抵城下全城降附视昔之渔翁乃南防太庙殿神也
　　五圣　觚賸明祖定天下大封功臣梦兵卒千万拜殿前曰我軰没于行阵请加恩卹髙皇曰汝固多人无从稽考姓氏但五人为伍处处血食足矣因命江南人家立尺五小庙祀之俗称五圣祠
　　焚香灰结　王世贞集刘大夏治张秋河决祀河神而所焚帛灰结若人形物议汹汹大夏不为动乃防上流之壅而别河张秋之南以通运艘河就驯
　　猿仙神　涌幢小品韩苑洛为浙江佥事以诬被逮时山东鲁桥有猿仙神能言祸福官校谒神神曰汝辈非拿韩佥事者乎韩大好官无人不惜其枉异日且大用尔軰可谨事之众自是待韩愈恭
　　天妃送风　埜记罗文肃玘未遇时尝在舟中病防忽闻人呼天妃至遂张目视之觉舟之箬下如轿足之垂一妇人呼曰此中一有学之士病在孤旅如何无一人救防我送他一阵好风言毕轿足举起顿觉身颤汗出而渐苏
　　伽蓝呵责　李日华集唐伯虎读书山寺偶椎村犬拾佛庐中木位作薪煮啖之隣寓一措大亦分啖数脔措大归即病为鬼语呵责曰我寺之伽蓝神也措大辩曰事由唐寅神曰唐寅则可汝何人敢效之耶
　　书牌封剑　明史藁熊廷弼按辽东嵗大旱行部金州祷城隍神约七日雨不雨毁其庙逾期乃大书白牌封剑使使往斩之未至风雷大作雨如注辽人以为神
　　昙鸾降闱　虞长孺一生多仙灵冥感己夘锁闱寐而腕书六义醒以意足之为举子昙鸾降焉以所挟行卷焚之俄而完楮飞回上有紫粉批絶细
　　天主女图　明纪事本末利玛窦贡方物礼部言大西洋不载防典而所贡天主女图又属不经勿宜令住京师
　　死作阎罗　狯园陈用賔抚黔夫人病剧以三月十六日设坛召乩乩至自称金碧山神问病可救乎曰常熟春官侍郎赵公用贤新为五殿阎罗十五日莅任法甚严峻无路可救矣越三阅月知侍郎果以是日捐馆万里之遥一日而神已知异哉
　　灵真位业　明曹士龙玉海诗记天上灵真位业一十九位太保万楚中岳陶潜南岳杜甫西源大帝王羲之廵王四大洲谢安左馆玉书苏子瞻西溟星君庄定山太极殿大学士李于鳞其可知者也
　　刺谒夣中　谢肇淛集练中丞阖门茶毒有侍媵抱匝嵗子匿民间展转入闽为佣六世孙绮为陈孝防书记江右杨生同舟先一夕夣练公持刺谒已心异之比见书记侍侧问何姓荅曰姓练生扣之具得其状归白当事聘之授以衣巾俾奉公祠
　　授仙篆　魏禧集万厯时孝子吴绍宗以父病自投太华山舍身崕代死投讫立空不坠足下白云起遥见石门上一大孝字有神人命之曰孝子吾左侧石有仙篆九十二画汝记归书纸食汝父不独却疾且延年孝子叩谢毕身已在殿上急归如言后果然
　　夣报风涛　弇州史料邱文庄夫人尝过鄱阳湖夜夣达官呵拥入舟曰吾编脩戚澜也昔与邱先生同官谊不容絶特报尔三日后有风涛可亟迁于岸夫人惊觉如其言移于寺中未防果有风涛众舟尽溺至京夫人白其事于公公以闻于朝遣官谕祭
　　扫晴妇　李俊民集世俗为扫晴妇者葢假爕理之手使民免干熯之患也感其事而赋之明王彦竹枝风雨元宵意倍伤画檐低拜扫晴娘
　　鬼物
　　贞魂求书　赵孟頫集巴陵韩氏魏公五世孙嫁董琼岳州破被虏以衣帛书诗自投于江诗传人间长兴判官托刘光履求书此诗传世刘诺而未言一夕夣一妇人云趣为我求书庶因大人君子之笔发扬幽愤余闻为冩一道
　　人皮诅　谈荟元世祖诛阿哈玛特籍其家得二熟人皮于柜中两耳俱存云诅咒时置神座上其应如响
　　苏小和诗　杨仪杂录西陵苏小小塟处也诗人马浩澜游西湖首倡长律明日再游坐中有客扶乩浩澜以前诗请和运乩如飞诗毕曰钱唐苏小小和马先生昨日湖头原倡
　　玉香吟诗　明诗话成化中闽林景清恋妓杨玉香既别而玉香夭林泊舟白沙则玉香夜至有诗相酬和及过金陵访之则死已一月矣是夜独宿见玉香从帐中出吟诗末云从前为雨为云处总是防王一梦中
　　避景秀才　逊国记景清赴举宿旅主家主家有女为妖所凭是夜清在而妖不来女诘之曰避景秀才也女父告清清乃为书景清在此四字令防其门妖遂絶
　　耗纸鬼　明诗话刘溥为廷美题终南进士诗廷美悬之堂上次日贺客正至竞裂门籍纸传冩廷美曰此馗乃耗纸鬼也
　　鬼兵　庚巳编陆容居呉之娄门外正徳丙寅春一日晩闻隔岸汹汹有兵甲声已而有数千百人自腰以下可见皆花缯纒股其行甚疾呼家人出皆见之是嵗海冦起葢兵象也
　　诗魂夜访　才鬼记吴人竹溪翁尝读书山中夜半有鬼扣其门其人不敢纳鬼诵诗云墓头古树号秋风墓底幽人万虑空独有诗魂消不得夜深来访竹溪翁
　　鬼声戢戢　献徴录蒋钦为御史偕同官十三人劾逆瑾属草灯下闻鬼声戢戢自念此鸣者将非先人之灵惧覆后嗣欲泥吾事乎俄而声振四壁钦叹曰使缄默负国为先人羞亦均于不孝矣因奋笔曰死即死耳不可易也声遂止防上被杖而卒
　　黒眚　典故纪闻正徳七年黑眚见形兼赤黑大者如犬小者如猫风行有声夜出伤人有死者震泽长语先是黑眚见未防立西厰使汪直侦外事大臣多被戮辱人以为其应也
　　婉娥赠诗　明诗话吴江沈韶洪武中泛舟九江登琵琶亭月下闻歌声明日复往有丽人来呼韶并坐曰妾伪汉主媫妤郑婉娥也死殡亭侧因口占一律赠韶且命侍儿钿蝉取酒韶与留连半载临别以金跳脱为赠
　　疫无鬼　王世贞集杨继盛少读书僧寺诸僧病疫同舍生皆亾去继盛为调药饵而愈而公兄亦病因奔归日夜扶侍亦愈时人为之语曰疫无鬼以为不信视杨氏子
　　大小青　涌幢小品陆道判游姑苏假一废宅多祟夜坐有二女笑语于前陆叱之荅曰妾乃大青小青也言讫跃出陆飞剑击之早视剑处有大小冬青二树因斧之启下一石板黄白数罂后赘沈氏生万三为江南富族之甲
　　大将题壁　程敏政集汤公让战死延绥后边人见一大将盛服鼔吹拥众宿邮舍质明而去壁上诗有血汚游魂归不得幽冥空作望乡防之句见者知为公手迹也
　　晩翠亭诗　叶世竒草木子有才鬼作晩翠亭诗云山深不知秋落叶下枯木须防翠烟开月色照防服
　　纸鬼为奴　宋濓集王万里以妖术行辱于王弼遣鬼物害之弼闻鬼昼哭咨之曰我周女名曰月西以母疾召万里卜万里以儿生年月禁架昏迷负至桞林穴取心肝咒刼精魂使附于纸为奴稍怠则以针刺不胜痛苦君其为我白诸弼具白于县急捕伏辜
　　不近端人　泳化编夏原吉少就里塾每归夜恍有带大笠若土神者防行又郡中有鬼物能白昼报人祸福惟原吉至鬼輙不言或叩其故曰夏公端人吾不可近
　　人头入宫　皇甫庸纪畧建文时新宫初成见男子提一人头血色糢糊直入宫中大索不得夜宴张灯忽不见人
　　委鬼当朝　明纪事本末魏忠贤初直东宫有道人宿朝天宫日歌市中曰委鬼当朝立茄花满地红葢指客魏也后果验
　　仙箕题诗　才鬼记尝有召仙请作梅花诗仙箕遂冩玉质亭亭清且幽其人云要红梅者即承云着些顔色防枝头牧童睡起蒙眬眼误认桃林去放牛又一箕题鸡冠诗亦如此改其诗云鸡冠本是胭脂染洗去胭脂似雪妆只为五更贪报晓至今犹带一头霜
　　虫齧成字　明诗话万厯中闽人董槐能文年十七而殁长现形为母防汤药墓上树虫齧成字或螘縁土为字皆成诗句末必书行仙董郎
　　防舍人　郎瑛续已编防三舍人者防防也太祖御舟师败陈友谅于鄱阳湖死者数十万返还掷防缆于湖寃魂凭之能溺人舟
　　避正人　涌幢小品兰溪北隅一楼章文懿游其上倦而寐有二鬼来瞷惊曰章大人在此奈何一欲避去一曰奉命洒扫北斗使者如何可违公隐隐闻之声渐逺乃起后一医士梦一鬼两股流血泣曰不避正人为主者所挞乞药傅疮
　　掩骸定情　明诗话嘉靖中福清韩夣云过石湖山见遗骸哀而掩之是夜见一丽人拜灯下曰妾王秋英元至正间从父之官遇冦投崖死荷君子惠及骼胔亦夙世缘也遂定情焉生一子曰鹤算万厯癸巳挥泪而别
　　给银买尸　宦逰纪闻正徳时陜西靖寕朱进病死逾二载同县苏氏有子卒越日忽苏熟视左右曰此非吾家吾乃朱进也遂趍朱宅二氏诉于官防令朱氏给银还苏为买尸之资
　　走无常　语怪酆都熊君言彼邑走无常者其人无病忽掷跳仆地防然如死或六时或竟日甚或越宿必苏不复惊异也葢防府鬼吏不足则取诸人间令摄鬼卒行事事讫即还
　　死不受餽　名世类苑毛吉破贼遇害或以犒军余银宻付其家吉降神于僮悉索还之人谓其死不受餽也详见清介

<子部,杂家类,杂纂之属,元明事类钞>
　　钦定四库全书
　　元明事类钞卷二十一
　　监察御史姚之骃撰
　　文学门【一】
　　经典
　　防九经石　元史杨琏真伽作浮图于宋故宫取髙宗所书九经石刻以筑基申屠致逺力拒之乃止
　　元儒经学　池北偶谈孙退谷言元儒经学非后人所及葢元时天下有书院一百二十各以山长主之敎子弟必经学明乃得入国学明初犹多通经人皆元遗逸也
　　弃注防　今言洪武开科诏五经皆宗古注防易兼程朱书蔡诗朱春秋左公羊谷梁程胡张礼记陈乃后尽弃注防或曰始于颁五经大全时以为诸家説优者采入故耳然古注防终不可废也
　　分日读经　文衡李舜朴东安人一意经术易诗书三礼左传分日读之每六日一易
　　人称五经　明纪临江梁寅隠居教授就征修书授以官辞去四方士从之称为梁五经吴中往哲记检讨陈继老而居吴多闻故实徳尊行茂咸仰以为宗工称曰陈五经家
　　手写经书　文征明集王履吉于书无所不读而尤详于羣经手写经书时一再过
　　纂修大全　本朝徐干学经解序明永乐时诏辑五经四书性理大全征海内名士开馆东华门御府给笔札是时胡广诸大臣虚縻廪饩叨冒迁赉四书大全则本倪士毅通义大成诗则袭刘瑾通释春秋则袭汪克寛纂疏窃蓝本茍以塞责而已
　　兵间注易　元史余阙守安庆时羣盗环布阙居其中少暇即注周易
　　易纬犹存　王祎丛録宋大明中始禁防纬之书唐以来其学遂熄然唐志犹存九部今皆亡之而易纬干凿度犹存
　　诵易乾卦　吾学编雪庵和尚靖难后为僧走重庆居白龙山下昕夕诵经山中人且谓诵佛经不知其诵易乾卦也
　　一语功效　明通纪文皇谕胡广等曰为学不可不知易只内君子外小人一语人君用之功效不小
　　对榻析疑　吾学编白沙尝以周易疑义质吴与弼与弼曰过清河可叩龙潭老人白沙往谒适龙潭雨中簑笠犁田即延至其家与之对榻信宿辨析疑义白沙叹服而去
　　说举储贰　明纪编年永乐中侍讲王达侍皇太子进讲干四爻举储贰为说太子召杨士竒问曰达不含讥否士竒对曰此本宋儒胡瑗之说也曰常人得此爻亦举此说乎士竒曰程子云凡卦六爻人人有用君有君用臣有臣用无所不通太子大悦
　　尤长于易　献实蔡介夫明经而尤长于易观其去铨司而乞南曹防脱淮南之祸所谓见几而作者也
　　绎尚书　元史元明善为翰林学士仁宗诏节尚书经绎其闗政要者以进书成每进一篇帝必称善
　　出阁先读　野记天顺时皇太子出阁读书上曰且读何书李贤对曰宜先大学尚书上曰书经有难读者贤对曰如二典三谟太甲伊训说命诸篇明白简易可先讲读
　　改尚书注　明纪太祖以尚书咨羲和惟天隂隲下民二处蔡沈注误命儒臣改正为书传防选刋示天下
　　神童讲书　明诗纪事李东阳举神童召见讲尚书大义
　　秦焚不到　明文翔凤伏生墓诗秦焚不到书生腹孔壁重归女史环
　　豳风图　明纪事本末宣徳中上阅内库书画得赵孟頫豳风图因赋诗一章召词臣示之曰豳诗周公以告成王使知稼穑艰难万世人君皆当鉴此朕爱斯图为赋长句将掲于便殿之壁
　　一本于礼　方孝孺集春秋圣人用刑之书也而一本于礼
　　召讲春秋　吾学编宋濓授太子经召讲春秋左氏传公曰春秋褒善贬恶之书遵而行之赏罚适中天下可定也
　　作要防　杨士竒集金幼孜得春秋微防仁宗在东宫公専说春秋敷析简明睿防称善命纂十二公行事作春秋要防以进
　　三礼尤深　元史熊朋来以周礼首荐乡郡而元制周官不与设科治戴记者又鲜朋来屡以为言葢朋来之学诸经中三礼尤深
　　制科所宗　元史补遗都昌陈澔承其家学深探礼奥着礼记襍说至今与程朱蔡胡义并为制科所宗顾其名迹稍晦未得从祀圣庑云
　　请删礼记　名山蔵解缙上封事论时政万余言其中有曰礼记出于汉儒芜襍尤甚宜及时删改
　　上仪礼　吾学编刘有年洪武中为御史忤防谪居通州读书不懈得仪礼十八篇于州故家上之诏蔵秘阁
　　即家録上　元史类编吴澄居布水谷着孝经章句校次六经诸书程钜夫请置澄所著书于国子监以资学者朝廷命有司即其家録上
　　译孝经　元史右丞以国字译孝经进成宗曰此乃孔子之微言命刻板模印
　　皆古乐章　吴澂泗经序録风雅凡三百十一篇皆古乐章
　　书籍
　　艺林库　元史艺林库蔵贮书籍天厯三年所置尽俸买书　虞集文董文用仕宦五十余年禄俸之余尽以买书而家无饘粥之资
　　得书归蜀　陆深漫钞元至正初遣官求书东南异书颇出时有蜀帅纽邻之孙尽出其赀遍逰江南得书三十万卷溯峡归蜀
　　梦蔵书　元好问集予家所蔵书宋元祐以前物也往在乡里侍诸父燕谈每及家所有书必枚举而问或买于某处传之何人蔵之几何年则欣然志之今虽散佚其缀缉装褶籖题印识犹梦寐见之
　　识玉章　元史仁宗为太子遣使四方旁求经籍识以玉章命近侍掌之
　　墨庄　元史类编申屠致逺清修苦节聚书万卷名曰墨庄
　　橐驼负书　姚燧集参知政事贾守谦视政之暇未尝废书从戎亦橐驼负书以行
　　至正珍秘　元史顺帝刻小玉印以至正珍秘四字为文凡秘书监所掌书皆识之
　　秘书监　元史秘书监秩五品掌厯代图籍并隂阳禁书卿四员延祐中防用宦者一人
　　大学石皷　帝京景物畧太学有石皷其髙二尺广径一尺有竒其数十其文籀其词颂天子之田初金人辇至燕元大徳中虞集得之始移国学大成门内名人题咏甚多
　　尤笃史学　元史类编胡三省博学能文尤笃于史学着资治通鉴音注及释文辨误百余卷行世
　　独取数部　耶律楚材神道碑灵武下诸将争掠子女玉帛公独取书数部
　　元壊史法　杨慎集元修宋辽金三史时不惟其人惟其官形迹拘忌义例晦呜呼元所壊者宋一代史犹可也而其法遂使嗣代袭用之张昱诗词臣奉诏修三史丞相兼衔领总裁
　　史不可没　元史董文炳灭宋谓学士李槃曰国可灭史不可没宋有天下三百年其太史所纪具在史馆乃检宋史及诸注记五十余册归之国史院
　　官为镂板　元史类编马端临着文献通考仁宗时遣王寿衍访有道之士至饶州路録其书上进诏官为镂板以广其传仍令端临亲赍稿本赴路校勘
　　史笔　元史掲傒斯授编修时平章李梦监修国史读其所撰功臣列传叹曰是方可名史笔若他人直誊史牍耳
　　余租刻书　金台纪闻元时州县皆有学田以供师生廪饩余租悉用刻书故雠校字画颇有精者皆书院山长主之故也
　　爪侵唾掲　赵孟頫集善观书者澄神端虑浄几焚香勿卷脑勿折角勿以爪侵勿以唾掲勿以作枕勿以夹刺
　　百柜十艘　明姚福暇笔永乐中北京大内新成勅以南内文渊阁所贮书籍自有一部至有百部各取一部送北京时修撰陈循如数取进得一百柜载以十艘至正统时南内灾而文渊阁之所蔵灰矣
　　多宋元板　郁冈斋笔麈文渊阁蔵书皆宋元秘阁所遗无不宋元板者近多为人窃去所存仅千百之一
　　文渊秘书　卓异记中秘书在文渊阁之署约二万余部近百万卷直者辰入未出中楹当梁拱防一金龙柱以上尝幸其地与阁臣繙咨询问故置此
　　二酉蔵书　王世贞集胡元瑞尽毁其家以为书书为四部一曰经为类十三为家三百七十为卷三千六百六十二曰史为类十为家八百二十为卷万一千二百四十四三曰子为类二十二为家一千四百五十为卷一万二千四百四曰集为类十四为家一千三百四十六为卷一万五千八十名曰二酉蔵书
　　蔵书最富　海内蔵书之富近推江都葛氏章邱李氏宗正灌甫实兼之起万卷堂讽诵其中圏防雠勘丹铅厯然
　　金元图籍　吴伟业集质慎库图书百万卷皆宣和所蔵金自汴梁辇入燕者厯元及明初无恙徐中山下大都时封记犹在今皆散失不存
　　金购板镂　呉伟业汲古阁歌嘉隆以后蔵书家天下毘陵与琅琊整齐旧闻收放失后来好事知谁及比闻充栋虞山翁里中又得小毛公捜求遗逸悬金购缮写精能镂板工
　　子集多阙　明纪永乐四年上问文渊阁金史子集皆备乎解缙曰经书粗备子集多阙上曰古人家稍有余资皆欲购书况朝廷而可阙乎令择通知典籍者四出购求
　　献顔子　胡应麟剰言国初朝鲜献顔子朝仪以伪书却之近有人自朝鲜来言彼中书籍多中国所无者
　　进三书　陆深集洪武中福建布政使进南唐书金史苏辙古史初上遣使购遗书命刋行至是三书先成进之
　　著述之富　启崇野乗吴郡著述之富首推弇州琅嬛二酉之蔵居然文苑中南面王陈祭酒明卿后百年而万卷百城与之彷佛何其盛也
　　抽簮刻竹　明田艺衡集田子敖咏竹中偶闻瞥见则抽簮刻竹纪之于是竹无空节节无完肤几三十年誊稿充宇遂命之曰留青日札
　　精与博兼　周复俊集杨升庵著书五十六种扶疎浩荡考订精宻汉以降儒者或博而不精或精而不博乃今兼之巵言明兴称博学饶著者无如杨用脩
　　石室见书　本朝许纉曽纪程辰溪县钟皷洞洞中有蔵书室相传穆天子蔵书处正统中樵夫入石室见书报县县令往取之书皆随风飘灭无存
　　书佣裁书　唐顺之集书佣胡贸以善锥书名余尝取诸删次既披阅点窜则以付贸使裁焉始或篇而离之句而离之字而离之既也篇而聨之句而聨之字而聨之错综经纬各归其类而止贸于文不甚解而独能为此葢其天窍使然
　　三世积书　鸿书周公谨家三世积书凡有四万二千余卷及三代以来金石刻一千五百余种
　　史宬　皇甫汸集皇史宬者嵗乙未上命考金匮石室之制以蔵书重祖训也燕都逰览志皇史宬蔵寳训实录之处
　　寒士丛说　明纪事本末解缙上言陛下好观道徳心经说苑韵府诸书臣窃谓刘向学不纯师隂氏韵府寒士丛说此不足观
　　正韵　宋濓集上谓词臣曰韵学起于江左殊失正音有独用当并为通用者如东冬清青之类亦有一韵当析为二韵者如虞模麻遮之类当广询通音韵者重刋定之于是勒成一十六卷改名洪武正韵
　　得其魂　献征録康修撰海于书览而不诵葢悉其意而遗其词尝曰经籍古人之魄也有魂焉吾得其魂焉已矣
　　天禄外史　涌幢小品嘉靖时昆山王舜华有髙才着天禄阁外史托于黄叔度以自鸣自初出即有纂入东漠文者其诬已甚
　　补建文编　吾学编杨守陈尝言国可灭史不可灭靖难后不记建文君事使当时朝政及死事诸臣皆无传及今犹可补辑景帝已正位号英宗实録犹书郕戾王附宜改正
　　宋本汉书　赵文敏家蔵前后汉书为宋椠本之冠前有公小像太仓王司冦得之余以千金购出今年鬻之四明谢象三此书去我之日殊难为懐李后主去国对宫娥挥泪一段凄凉景色约畧相比
　　摹宋椠　本朝王贻上集明尚寳卿王延诘性豪侈有持宋椠史记求鬻者索三百金因绐其人曰姑留此乃鸠善工就本摹刻一月毕工故绐以原书还之数日其人复来曰此亦宋椠而纸差不如吾书岂误耶延诘大笑取新雕数十部并三百金予之
　　革书　明杂记西亭王孙睦防所刻革书纪正统北狩事乃天顺间刘某所述刘与袁彬哈铭同侍英宗于行在者塞外无纸书之于革故名革书
　　文书　滇黔纪逰杨升庵往来大理永昌间访于旧家得白古通元峰年运志其书文升庵谙其语译为滇载记南诏始末方得详备
　　题书橱　杨循吉题书橱诗辛勤一十载购求心颇専一一红纸装辛苦手自穿岂待开卷看抚防亦欣然
　　文章
　　碑板不苟　元史虞集家素贫归老后食指益众登门之士相望于道然碑板之文未尝茍作
　　文若宿搆　元史类编耶律楚材博极羣书下笔为文若宿搆者
　　悲其文　吴澂别赵子昻序为文而欲为一世之人好吾悲其文为文而使一世之人不好吾悲其人
　　桷笔为多　元史袁桷在词林朝廷制册勲臣碑铭桷之笔为多
　　元文　欧阳圭齐集中统至元之文厐以蔚元贞大徳之文畅而腴至大延祐之文丽而贞泰定天厯之文赡以雄
　　金舂玉撞　元史胡长孺为文章有精魂金舂玉撞海内求者如购拱璧碑版焜煌照耀四裔
　　泚笔属删　元史元明善与虞集不相下明善作文成曰伯生见吾文必有讥弹因假治具招伯生来观之集曰公能从集言去百有余字则可传矣明善因泚笔属集凡删百二十字而文益精当明善大喜乃驩好如初
　　西北子弟　元张昱书雁门集后元兴西北子弟尽为横经云石海涯马伯庸以绮丽清新之振起于前而天锡继之于是雅正卿达兼善乃易之余廷心诸人各逞才华标竒竞秀
　　得文为荣　元史范梈为文章善叙事语简而当诗尤清婉丽宻大典册多出其手殊方异域咸愿得其文以为荣
　　文章大匠　元史姚燧为文闳肆该洽自延祐以前文章大匠莫能先之
　　范虞　栁贯诗南州双璧范与虞君当赋诗倾明珠案此谓范梈虞集
　　台阁体　王世贞集杨士竒文尚法源出欧阳氏以简荡和易为主至今贵之号曰台阁体
　　口鼻流出　宋濓集詹同文以文名当世酒酣耳热有执卷求者捉笔四顾文义絪緼从口鼻间流出顷刻盈纸烂烂皆成五采
　　正论过苏　逊国臣纪孝孺文章大类苏氏而正论过之所着有逊志斋集四十卷
　　一代宗工　吾学编李东阳慧悟夙成文章流丽代言敷奏明畅尔雅裒然一代宗工也
　　汉后无文　李献吉负雄骜之才僩然谓汉后无文唐后无诗以复古自任
　　朽文　汤显祖集俗情之文必朽而人辄干之不置有无可如何者偶而为之实未尝数受朽人之请为朽文也
　　馆阁文章　明李季重集成宏以来李何登坛狎执牛耳谈艺者辄谓文章之权不在馆阁然如刘伯温之警防宋景濓之温纯解大绅之豪爽李宾之之浩瀚王济之之简洁曽子启王敬夫之髙迈髙季迪之超脱崔仲甫之修洁邱仲深之博雅杨用修之竒崛王允宁之简练康徳涵之雄俊廖道南之富有于馆阁中皆称独诣
　　精纯典雅　献实徐祯卿为文精纯典雅出入汉魏作谈艺録以究诗体之变晋以下勿论也北地李梦阳方以文雄海内人称徐李
　　树颠死去　玉堂丛话罗圯好为竒古险怪之词每有撰造栖居于乔树之颠霞思天想或时闭坐一室客有于隙间窥者见其容色枯槁有死人气今所传圭峰稿大抵皆树颠死去之所得也
　　詹吴乐宋　泳化编魏杞山云詹同吴沉宋讷乐韶凤皆时彦撰述承恩昼夜
　　迸霞飞雪　徐渭集出袖迸霞入齿飞雪
　　金币乞文　艺苑巵言洪武中日本安南俱上章以金币乞宋景濓碑文
　　不当传益　明书章文懿懋年四十一即致仕闭门却扫弟子云集或讽为文章曰小技耳不为也劝著述曰儒先之言至矣当删其烦冗讵当传益哉
　　颊赤素棘　王世贞集于麟之文成其姗侮者八九姗侮之言曰吾讵知所谓使凡将氏辨之而吾未之识也尽卷而犹茫然帷有頬赤素棘而已
　　子长眉发　明茅坤集仆少喜为文每谓当跌宕激射似司马子长近乃取百家文之深者按覆之而因悟曩之所云子长者眉也发也
　　类译人　康海集古人言以见志故其性情状貌求而可得今或不能自立傍人门户效颦而学步毋乃类诸译人也耶
　　欧态韩格　王鏊集吴文定为文不事雕琢体裁具存纾徐则有欧之态老成则有韩之格
　　批防八家　茅顺甫为文滔滔莾莾谓文章之逸气司马子长之后千余年而得欧阳子又五百年而得茅子疾世之伪为秦汉者批防唐宋八大家之文以定之
　　汉魏以上　顾璘新编李梦阳读书断自汉魏以上闻人论古昔有不解事即曰岂六代以还书耶
　　文不檄致　王世贞集于鳞视学陜西中丞以檄致于鳞使属文于鳞不怿曰副使而属视学政非而属也且文可檄致耶遂乞骸骨归
　　标目七子　献征録刑部郎梁有誉与同舎郎王世贞李攀龙徐中行谢山人榛宗考功臣吴舎人国伦切劘为古文词倡和为乐都人士无不标目七子焉王世贞诗见数八公君第几空传七子世无多
　　济南北地　黄汝亨集后之作者谓北地古而踈济南古而棘
　　瞑去四度　玉堂丛话罗圯为文钩深元思都少卿穆乞伊考墓铭铭成语之曰吾为此铭瞑去四五度矣
　　南华西竺　明冯琦集人文向盛士习浸漓厌薄平常渐趍诡僻惟南华西竺之语是宗是竞取佛经言心言性之语畧相近者窜入于圣言取圣言有空字无字者强同于禅教
　　龙鬼精怪　王思任集文章之托生与人无异有从天而下者有从星辰岳渎而降者有仙佛度世者有神道转轮者有龙鬼精怪投胎吐气者文长之文灵异立成爪牙皆矗予断以龙鬼精怪
　　文辞无恙　李攀龙集文辞经术诚无当于今之君子然业巳为之我二三兄弟所恃以厌今之幸我者在是而何可使人更谓子与曰太守甚苦书防稠浊吏事旁午经术文辞一切无恙乎
　　文豪任吏　陈继儒集王元美所至吏治精诇都人士咸叹曰弇州文而豪乃任吏耶
　　文士知兵　沂阳杂记伍文定公善骑射知兵法勦江西贼时指挥李隆以文士易之屯兵以险处与公公料敌制胜每能追杀破贼李由是愧服
　　触讳　明诗话元时进贺表文触忌讳者凡一百六十七字着之典章使人不犯逮明孝陵恩威不测每因文字少不当意辄罪其臣若苏平仲徐大章辈是也
　　新着稿　髙啓诗家箧已添新着稿官衫未歇旧熏香成宏风格　黄汝亨题近义成宏代逺风格渐湮新既盩古而反古者貌拟肤立神理索然
　　王唐瞿薛　明史稿薛应旂工塲屋文字与王鏊唐顺之瞿景淳齐名天下称王唐瞿薛其阅文所品题百不失一
　　坊刻　明李诩漫笔余少时学举子业并无刻本窗稿荆川中防元其稿亦门人所刻方山中防魁其试卷亦门人以活板印行未闻有坊间板今满目皆坊刻矣
　　典起斯文　明史稿艾南英字千子为诸生好学与同郡章世纯罗万藻陈际泰以兴起斯文为任刻所作行世世皆归之
　　倡社　明杂纪杨先生廷枢倡应社于吴中评隲五经文字张溥未隗主易杨彜顾梦麟主诗周铨周钟主春秋张采王启荣主礼记而先生与嘉善钱防主书后与复社防社合领解之后声誉日重门下着録者二千人
　　敲门石　王鏊诗镂氷刻棘巧何为名成至此敲门石





　　元明事类钞卷二十一
　　钦定四库全书
　　元明事类钞卷二十二
　　监察御史姚之骃　撰
　　文学门【二】
　　诗赋
　　上一统赋　元史陈孚宋刚中以布衣上大一统赋行省转闻于朝署山长后仕至治中
　　识罗刹江　元钱惟善传惟善乡试时以罗刹江赋命题锁院三千人不知罗刹江之为曲江也惟善引枚乗七发注为据大为主司所称由是知名
　　十嵗作赋　元史谢端五六嵗能吟诗十嵗能作赋赋两都　艺苑巵言桑民怿在燕市见髙丽使臣市本朝两都赋无有心窃耻之即作两都赋眀诗小传盛仲交以陪贡试吴下张肖甫谓之曰子过姑苏必谒王元美仲交遂擕所着两都赋谒元美于小祗园元美赠之诗曰遂令陆平原不敢赋三都
　　金缯乞选　乐郊私语杨亷夫选诸同人吴越两山亭题咏嘉禾能诗者人人执金缯乞留选杨运笔批选只留四首
　　作赋赐宴　眀纪洪武元年十一月命东宫官作钟山龙蟠赋时雪赋因赐曲宴
　　着赋自广　王世贞集卢柟坐事系狱着幽鞠放招赋以自广故人谢榛擕柟赋防京师贵人间泣白其寃
　　字链句戞　王祎文训其赋则字链句戞音覈韵轧藻秀春撷花艶时拨校妍于锱铢品抑扬于毫髪
　　诗过前代　杨维贞集本朝古文逊前代诗则过之郝元初变未防于宋范杨再变未几于唐至延祐泰定之际虞掲马宋诸公作然后极其所至上薄风雅继此者世称陈李二张而宛陵贡公则又驰骋其间未知轩轾
　　元诗近唐　李东阳诗话宋诗深却去唐逺元诗浅去唐却近頋元不可为法所谓取法乎中仅得其下耳极元之选惟刘静修虞伯生二人皆能名家
　　虞杨范掲　辍耕録国家诗称虞杨范掲尝有问集者曰载诗如何曰如百战健儿梈诗如何曰如唐临晋帖徯斯诗如何曰如美女簮花先生诗如何笑曰集乃汉廷老吏葢未免自负公论亦以为然
　　易闻为看　胡俨集萨天锡诗云地湿厌闻天竺雨月明来听景阳钟虞学士见之曰诗固佳惜闻听字意重耳萨思之不能改后以问虞虞曰唐人诗云林下老僧来看雨何不易闻为看音调差胜萨大服
　　铁体　元诗话杨亷夫学博才横承学之徒流传沿袭槎枒钩棘号为铁体
　　袁白燕　明杨仪骊珠録时大本赋白燕诗呈铁崖极称其珠帘玉剪之句袁景文在座以为未尽体物之妙归作诗翌日呈之铁崖叹赏书数纸散座客一时呼为袁白燕李献吉集海叟师法子美集中白燕诗最下最传
　　脱屣场屋　元黄庚诗稿自序仆龆龄时习举子业何暇为诗自科目不行始得脱屣场屋凡生平豪气尽发而为诗歌
　　成宏诗变　顾璘集国朝诗至成宏再变西涯李公主清婉尚才情定山庄公主雄浑白沙陈公主沈雅尚理致各名震海内
　　不观宋诗　杨慎集何仲黙尝言宋人书不必收宋人诗不必观余一日出张文潜莲花二诗刘美中夜度娘冦平仲江南曲讯之曰此何人诗荅曰唐诗也余笑曰此乃吾子所不观宋人之诗也仲黙沈吟久之曰细看亦不佳可谓倔强矣
　　真诗　李梦阳自序诗者天地自然之音也今真诗在民间而文人学子顾往往为韵言谓之诗
　　舍筏登岸　何景明集今为诗不推类极变冺其拟议之迹徒叙其已陈修饰成文稍离旧本便自杌揑何益道化佛有筏喻言舍筏则达岸矣达岸则舍筏矣
　　类鬼作　草木子危太朴与杨徳机同晩步徳机得雨止修竹间流萤夜深至二句喜甚既而曰语太幽殆类鬼作
　　七律千篇　胡元瑞诗薮评七言律唐名家不过十数老杜至多不满二百弇州乃至千数诚谓前无古人
　　三李诗　明胡霖墨池浪语李空同得趣于风李沧溟得趣于骚李西涯得趣于颂空同其诗中之长江乎沧溟其诗中之海市乎西涯其诗中之洞庭乎
　　取则贵人　刘基集今天下为诗者取则于达官贵人而不师古
　　口吻犹香　徐昌谷年少沉酣六朝散华流艶文章江左家家玉烟月杨州树树花之句至今令人口吻犹香
　　冲澹萧散　献徴録周南老作倪瓉墓志云处士之诗不求工而自理致冲澹萧散尤负气节
　　髙韵深情　王世懋集孟浩然五言隽永千载垂珍我明其徐昌谷髙子业乎二君诗不同而皆巧于用短徐以髙韵胜髙以深情胜
　　吾家诗　献征録林膳部鸿肆力为诗三山周元黄元师之世称二元浦舍人源以诗谒鸿不见使二公问所为来源出所懐诗投之二公读至云邉路绕巴山色树里河流汉水声惊叹曰吾家诗也白鸿出见之相得益欢
　　和唐　眀诗评四明张楷遍和唐音各十余卷余姚杨时秀亦和唐煞有风致
　　髙杨张徐　王世懋撷余髙季迪才情有余使生宏正何李之间未知鹿死谁手杨张徐故是草昧之雄不中与髙作仆明张习集国初以髙杨张徐比唐之四杰不惟文才之似也眉庵盈川令终如一太史之毙同于賔王北郭虽不溺海而死非首邱张司丞投龙江又与照邻无异
　　邵半江　李东阳集邵珪有半江帆影落尊前之句人称为邵半江
　　作者森起　明诗评我朝诗莫盛国初莫衰宣正至宏治西涯倡之崆峒大复继之自是作者森起虽格调不同于今为烈
　　李何徐邉　明袁永之集李何徐邉世称四杰李雄健何秀逸徐精雄邉朴实四公殆萟苑之精英也邉稍不逮
　　髙凌徐庾　新编祝允明吐词命意迥絶俗界效齐梁月露之体髙者凌徐庾下亦不失皮陆
　　唾谀贵诗　献征録鹅池生宋登春之京师日跨一蹇驴行长安道中往来覔诗时临缁布衣某以诗逰公卿间声称籍甚生得其诗唾之曰作诗何为者而令七尺躯津津防贵人丐活耶
　　雄视千古　胡元瑞集信阳之俊北地之雄济南之髙琅琊之大足可雄视千古然仲黙为大家不足于鳞为名家有余
　　杜赤壁　杜庠在都下防饮诗人毕集云间张汝弼拱揖曰此过赤壁题惊人句杜先生也持酒前为夀长安人竞呼为杜赤壁
　　陈庄体　泳化编庄定山诗初就少陵而不自以为然读白沙诗爱之所用惟乾坤鸢鱼老眼脚头之类自谓为佳时称陈庄体
　　诗以画寿　李日华集白石翁诗沈卓雄快直闯杜陵营垒乃其诗多于所作墨戯间见之石翁淡于取名无意传其诗而诗与画皆盛传是翁之诗以画寿非以画掩也
　　十五国风　教英杂言周有二南十三国合之为十五国风本朝有两京十三省亦合之为十五国既尝欲赋两京且为十五国之赋近楚瞿氏欲采十五国之诗比于周风也
　　九言诗　麓堂诗话国初人有作九言诗曰昨夜西风摆落千林梢渡头小舟卷入寒塘防贵在浑成劲健亦备一体
　　三言体　麓堂诗话罗明仲尝谓三言亦可为体出树处二韵迫予题扇予援笔云援风帆出江树家遥遥在何处一时戯笔也
　　梅黄李白　靳史李西涯与程篁墩过采石李得句云五风十雨梅黄节程即应云二水三山李白诗一时服其巧丽
　　诗止诗　明陆钱诗序闻宾之以诗止诗不觉失笑乃戯以八止诗简之而宾之遂有鸡酒之约未几宾之逾约予乃征前物宾之以诗分理不能直因归咎于督诗者令各助费因一笑为防
　　一月一体　李东阳集谢方石在翰林时学诗自立程课限一月为一体如此月读古诗则凡院课及应荅皆古诗也故其所就沉着坚定非口耳所到
　　北格南调　凤笙阁简抄大抵北偏于格以雄浑为本故其诗専主子美南偏于调以流丽为工故其诗并祖开元
　　嬉春体　杨维祯集嬉春体五首遗钱唐诗人学杜者顾瑛云此体即如老杜以江上谁家桃栁枝为新体也
　　凸出纸上　二三朋侪各有讽咏孟阳揽笔长吟喜动顔色一字未妥一韵未穏胸中鹘突如凸出纸上横目而防得之审端谛视必匠意乃止
　　天上许可　曹士龙玉海诗天上诗人玉许可者李白韩愈辈其中有王世贞谢榛
　　要留清白　于肃愍公行状景泰初公监修京城时见石灰因口占一絶云千锤万凿出深山烈火坑中链尔顔粉骨碎身皆不顾要留清白在人间此诗防也
　　诗集大成　王世懋集诗家集大成手古惟子美今则吾兄李维桢集三吴文献明则季迪开先祯卿中兴元美集大成
　　诗案　胡纉宗有诗案之役因仇讦其闻驾幸楚诗有穆王湘竹语为怨望呪诅纉宗下狱取锦衣狱中柱械之类作制狱八景诗众争咎之纉宗笑曰坐诗当死不作诗得免死耶
　　选诗精博　明志林集诗至唐为极盛宋失之理趣元滞于学识而不知由悟以入自襄城杨士宏始编正始遗响然知之者尚鲜髙典籍棅选唐诗品彚拾遗正声三种凡百余卷识者服其精博
　　钟谭体　钟伯敬负才藻思别出手眼另立深幽孤峭宗以驾古人而谭生友夏为之应海内靡然从之谓之钟谭体
　　武臣能诗　李东阳集国朝武臣能诗者莫过定襄伯郭元登有聨珠集行世
　　诗贾　明诗话黄季美能诗何侍郎穉素称之为作诗贾传曰唐人以诗名桑门闺秀皆进乎技贾人缺焉季美诗不妨贾贾不揜诗遂无前人
　　练川三老　明史稿嘉定唐时升诗援笔成不加防窜与同里娄坚程嘉燧并称曰练川三老
　　倭人赋诗　卓异记洪武时倭国遣使嗐哩嘛哈奉表上问尔国风俗何如倭以诗荅有衣冠唐制度礼乐汉君臣句
　　铅粉气　徐祯卿集孟淑卿姑苏女士工诗尝曰作诗须脱胎化质僧诗无香火气乃佳女子铅粉亦然朱淑贞故有俗病李易安差可语耳
　　卖卜姗笑　明诗话刘子威诗襞绩纂组节节俱断其集皆显名者序之盛相扬诩吴郡卖卜人表孟逸每向人抉擿其谬子威怒愬之有司有司既挞之而数之曰若敢复姗笑侍御诗文耶伏地对曰民宁更受笞数十不敢妄防刘御史也
　　寻诗　髙啓诗独骑欵叚寻诗去
　　诗当厯　戴表元诗骨警如医知冷热诗多当厯记隂晴
　　褁鱼罾　虞胜伯好为诗裔孙贫落死时胜伯所蔵词翰数箧妻子以一鱼罾褁置屋梁久之并其罾亡矣
　　自圏诗　明曹能始嘲沈野诗半夜号咷尝索酒一生矂自圈诗
　　词曲
　　元曲　元史补遗闗汉卿解州人工乐府着北曲六十本世称宋词元曲然词在唐人已优为之惟曲自元始有南北十七宫调
　　元人百种　明臧晋叔元曲选序今南曲盛行人人自谓作者而不知其去元人逺也元以曲取士人争挟长技自见予故选杂剧百种以尽元曲之妙
　　雪伯喈耻　今古録髙则诚元末进士晩以词曲自娱因刘后村有死后是非谁管得满村听唱蔡中郎之句因编琵琶记用雪伯喈之耻髙皇览其书云五经四书如五谷家家不可缺琵琶记如珍羞富贵家不可缺
　　填词科　元史类编相传当年取士有填词科主司定题目并限曲名及韵其宾白则伶人自为之
　　闗卿　杨维祯宫词开国遗音乐府传白翎飞上十三大金优孟闗卿在伊尹扶汤进剧编
　　南曲　明周宪王元宫词江南名妓号穿针贡入天家抵万金莫向人前唱南曲内中都是北方音
　　康王乐府　王敬夫与康徳涵同里居相与征歌度曲为娱万厯中广陵顾小侯逰长安访求曲中七十老妓令歌康王乐府其流风余韵闗西人犹能道之
　　逰春姓名　李开先集王渼陂罢寿州后始为词曲嘉靖初将征之纂修实録或摘取逰春记中所具人姓名毁于朝李林甫固是指西涯而杨国忠得非石斋贾婆婆得非南坞耶坐此竟已之
　　辽王艳曲　明钱希言纪闻辽王雅工诗赋尤嗜宫商自制小词艳曲最称独歩后安置凤阳又撰卖花声诸词流传江表
　　赋打虎曲　明杂记武庙幸南都问伶臧贤南人有善词曲者乎贤以杨君谦对召之命赋打虎曲称防毎承防为乐府小令与优伶处因谋于贤请归
　　伤曲　明诗话汤义仍牡丹亭曲本尤极情挚太仓相君亟令家乐演之且云吾老年人近颇为此曲惆怅又娄江女子俞二娘酷嗜其词断肠而死故义仍作诗哀之云画烛揺金阁珍珠泣绣如何伤此曲偏只在娄江
　　书法
　　分最长　掲徯斯诗国朝分谁最长赵虞姚萧范与杨赵公温温蔡中郎虞公之格由钟梁姚萧二公撼中邦岂以笔法窥汉唐范公法遒不可当纵横石经兀老苍杨家起自洛阳华山之碑早擅
　　篆冢　钱惟善集云间善篆以所书瘗之细林山中题曰篆冢为赋长句自注云间者朱芾孟辨也元诗话朱芾善大小篆常以所书瘗之细林山中题曰篆冢
　　成七家　吴澂赠赵子昻诗蝌蚪史籕来篆楷行草字体成七家落笔如一扫
　　摹书刻石　元史仁宗以周伯琦工书法命篆宣文阁寳仍题扁宣文阁及摹羲之兰亭序智永千文刻石于阁中
　　十种兰亭　李日华集元人钱国衡刻十种兰亭笔法咸有异趣南宋内府五十余种与韩氏羣玉堂贾氏悦生堂本尔时犹有存者故得选其萃耳
　　国学兰亭　春明梦余録国学有兰亭石刻疑是宣州薛师正翻本或薛绍彭所刻本此石一云明初出天师庵土中一云元顺帝北还重氊裹载弃之于路徐中山取置国学
　　寳单牍　元史库库字子山真行草书得晋人笔意单牍片纸人寳之不翅金玉
　　万里求书　元史赵孟頫以书名天下天竺有僧数万里来求其书归国中寳之徐渭集世好赵书取其媚也
　　日写三万　辍耕録库库尝问客云一日能写几许字客曰闻赵学士言一日可写万字库库曰余一日写三万字未尝以力倦而辍笔
　　双手二牍　元伊世珍嫏环记有黄华者双手能写二牍或楷或草挥毫不辍各自有意
　　可以鬻钱　赵孟頫自防千文此卷殆数年前所书田君良卿买得持来因思余自五嵗入小学学书不过如世人漫学之耳不谓时人持去可以鬻钱而良卿又捐钱以购之皆可笑也
　　书字寓规　元史世祖欲观国子所书字布呼珠年十六独书贞观政要数十事以进帝知其寓规谏意嘉叹久之
　　一家能书　尧山堂外纪仁宗尝命管夫人书千文特勅磨玉轴付秘书监装池又命子昻书六体为六卷子雍亦命书一卷且曰令后世知我朝有善书妇人且一家皆能书也
　　煮字　黄庚诗躭书自笑已成癖煮字元来不疗饥古字　元史至元八年颁行国字又设古字视儒学加重马中锡谒元世祖庙诗绰楔半存古字隂廊尚绘巴延军
　　左行书　僧梵琦漠北懐古诗健儿双眼碧惯读左行书
　　道许氏説　杨士竒集永乐中滕用亨待诏翰林工篆籕自视天下无愈已者陈思孝就用亨语之戾许叔重者十数事相辨难且道许氏説文娓娓皆用亨素所忽者用亨乃始黙然
　　雄丽朴古　顾璘集自赵孟頫亡书学遂微篆法尤多失正至周伯温始克振本朝李文正公逺续其绪时则徐君子仁躬诣堂室早尚雄丽晚益朴古
　　篆沙蜗蚓　杨慎集篆学元有熊朋来赵古则窥斑得防撷英寻实何物周伯温者类撼树之蚍蜉似篆沙之蜗蚓
　　三十六篆　王世贞集昙阳子授仙篆三十六其不可攷者天圆地方采阳元元含珠竹叶松书而已
　　草篆　明诗话赵凡夫以篆书名畧用草书体书之号曰草篆精舍名园咸乞其书题扁所撰有篆文长笺
　　篆韵　宋濓集鄱阳刘爆留意篆学用韵谱为宗而其先后则分以五音每字之下又析以九类説文所引古文六经其字与今所行本不同集为一编附其后
　　吴人善书　黄省曽吴风録吴人善书章草称宋克能品称徐有贞李应贞吴寛而超入于晋者惟祝允明
　　宗立纲　笔麈今秘殿法书皆以姜立纲为宗类如文奏之书
　　花须蝶芒　解缙春雨杂谜作字须善布置所谓増一分则太长亏一分则太短鱼鬛鸟翅花须蝶芒油然粲然各止其所
　　精字学　献征録昆山王应电精于字学所着有同文备考书文指要六义贯珠图六义相闗图布字原病等书皆有禆于小学郭子章为之传
　　云间二沈　玉堂丛话太宗征善书者试而官之最善云间二沈学士尤重度书曰我朝王羲之吴伟业诗云间学士推二沈布衣召见登华省一代才名并玉珂百年绢素垂金粉
　　改防字　明姜南抱璞简记太常卿夏防文庙尝试其书第一命书诸宫殿榜眷顾极隆初防字本书作昶因召见上曰日岂可从旁宜加永上遂为更定
　　东书堂帖　周宪王奉藩多暇留心翰墨集古名迹十卷手自临摹勒石名东书堂帖厯代重之
　　搀夺苏市　吴寛答宾之作书戯效拙体诗此意亦知聊戯我试看搀夺语尤顽自注来诗小序有勿怪苏家搀夺行市之语
　　危帽轻衫　祝允明书述棘寺正书娟媚行草伤轻加危帽轻衫少年毬鞠
　　购字易绢　玉堂丛话交南人购白沙先生字每一幅易绢数疋
　　希复执笔　髙啓集南宫生宋克草逼钟王患求者众遂自閟希复执笔
　　邢张米董　明史稿董其昌同时以善书名者临邑邢侗顺天米万钟晋江张瑞图时人谓邢张米董又曰南董北米然三人者不逮其昌逺甚
　　董书　黄汝亨集毎见董元宰书细如防丝活如防龙本二王之妙间出苏米而苍顔老榦如顔栁者少此卷乃兼出之当是元宰变调真足寳也吴伟业集元宰署书为古今第一
　　易字　明陆容杂记壹贰叄肆伍陆柒捌玖拾阡陌等字相传始于国初刑部尚书开济然宋邉实昆山志已有之盖钱谷之数用本字则奸人得以盗改故易之耳
　　笔
　　梦中授笔　元史杨奂父梦一神人以笔授之已而奂生详见生子
　　萃三管　紫桃轩杂缀赵文敏善用笔所使笔有如意者辄剖之取其精毫凡萃三管之精令工总防一管则真草巨细无不可终嵗任之无敝矣项子京欲仿此法竟不果
　　持笔赐酒　元王士熙集张进中善为笔管以坚竹毫以鼬防极精鋭宜书尚方所需非其所为不用进中自持笔以入必赐以酒玺书蠲其徭役焉
　　笔髙萟　杨维贞赠笔生诗杨君笔三十年髙艺岂止千人传梁园学士为作传虎邱道人防乞钱
　　不能执笔　辍畊録今色目人之为官多不能执笔花押例以象牙或木刻而印之
　　悬笔　辍畊録虞邵庵访方外宰渊征链师求召鬼仙以卜行蔵师即置箕悬笔书符作法
　　老頴上天　元胡天防无笔叹诗山中老頴飞上天九馆痴髯化为石
　　三絶　谢肇淛西吴枝乗呉兴毛頴之技甲天下元时冯应科者与赵子昻书钱选画称三絶至今犹相沿尚之
　　绫褁衬绵　戒庵漫笔朝廷用笔毎月十四三十日两次进御各二十管冬用绫褁管里衬以绵春用紫罗夏秋用象牙水晶玳瑁等
　　梦五色笔　解缙生而頴絶少时梦五色笔笔有花如菡蓞
　　黄防笔　刘永之集陈君心吾以黄防笔见贻此笔惟京师有之江南罕得也赋诗赠之
　　茅龙　陈宪章行状白沙能作古人数家字山居笔或不给束茅代之晩年専用遂自成一家故其诗曰茅君颇用事入手称神工又曰茅龙飞出右军窝
　　玳瑁笔　明廖道南集太祖命刘三吾编缉诸书仍以朝鲜所贡玳瑁笔赐之
　　笔跃　谈荟无锡想文宏治己酉秋赴应天试几上笔忽自跃是嵗魁榜第二人
　　瘗笔　明陆树声集予自南雍谢病归败笔盈箧童子将畀水火予曰是夕从事者其忍诸发防而筮之得坤之六五乃择地西南隅坎而埋焉
　　挟笔以死　明纪事本末张献忠陷成都悬榜试士诸生逺近争赴因以兵围之杀数千人咸挟笔握防以死
　　纸
　　不题古纸　谈荟元李氏有古纸长二丈许相传四世请赵子昻书子昻叹其雅絶不敢落笔但题其尾
　　春膏　潜确类书元有春膏氷玉二笺魫色尤竒又以茧纸作蜡色两面光莹多写大蔵经流传于世
　　雪藤　升庵外集广安州纸名雪藤玉版之类也何志熙诗雪藤尤异产不数花笺
　　百韵笺　费着蜀笺谱近有百韵笺合以两色纸为之可以写诗百韵故名
　　金叶写　元史缅国为西南其文字进上者用金叶写之次用纸又次用槟榔叶葢誊叶而后通也
　　罗文笺　朱徳润赠牋纸吕生诗罗文缉缉染湘流中莹晴空一叚秋
　　黟川雪　顾瑛谢人恵纸诗荷君寄我黟川雪犹带涟漪泻月声
　　茧纸　王逢谢人遗茧纸诗明公枉珍遗开缄霜雪色自非玉女舂必假天孙织
　　蜀牋　蜀牋谱今天下皆以木肤为纸而蜀中乃尽用蔡伦法牋纸有贡余有经屑有表光玉版贡余杂以旧布破履乱麻为之惟金屑表光非乱麻不用
　　纸价十倍　近峯闻畧逆瑾用事百官门状启礼悉用红纸故京师纸价顿数十倍
　　宣纸　帝京景物畧宣纸至薄能坚至厚能腻笺色古光文藻精细以陈清欵为第一
　　免贡纸　宾退録温州贡纸五百张其来久矣明开局于瞿溪何东园出守虑其病民潜浊其水制纸转黒乃以地气改迁奏闻奉防勘实得除免
　　井水制笺　池北偶谈明蜀王府例以三月三日取薛涛井水制笺二十四幅以十六幅贡京师
　　金粉玉红　客燕杂记内用纸曰楮皮曰经榜曰玉版曰夹连曰濶版曰髙丽茧纸内造纸曰五色砑光粉笺曰画龙金笺曰厚粉五色笺曰洒金笺曰玉红笺
　　玉鸾纹　杨基诗吴笺新制玉鸾纹
　　墨龙栏　宛委余编国家特使则有勅勅用小龙墨栏黄纸
　　墨
　　授一丸　栁贯传贯至京师为呉文正公澄所器程文宪公钜夫以墨一丸授之曰文章正印今属子矣
　　髙丽贡　元陆友仁墨史髙丽贡墨猛州为上顺州次之其文曰平卤城进贡或曰顺州贡墨或曰猛州贡墨
　　取一笏　元明善集世祖取鄂州籍府库指庭实谓亷希宪曰恣汝所取希宪但取墨一笏
　　进御床　虞集赠朱万初诗珥貂鸣佩入明光新墨初成进御床自注天子作奎章之阁日亲翰墨阁下以万初墨进大称防得禄食艺文之馆
　　玉泉墨　元好问集南中杨生玉泉墨不用松烟而用灯煤
　　桐花烟　元台哈布哈桐花烟赠吴国良诗桐花采采盈倾筐寳之不啻琼膏粟真珠龙脑吹香雾夜夜山房捣元玉
　　轻磨　赵孟頫诗古墨轻磨满几香
　　香累　元好问诗御团更觉香为累泠剂休夸漆墨成桐法　倪瓉赠人用桐烟制墨诗老松端媿汝桐法更清妍
　　画眉墨　元好问诗画眉张遇可怜生自注宫中以张遇麝香小团为画眉墨
　　品价尤重　帝京景物畧国初墨宣庙有龙鳯大定光素大定金填欵识外则国初之查文通龙忠迪方正苏眉阳嘉万之罗小华汪中山邵青邱青邱子格之方于鲁程君房汪仲嘉吴左于丁南羽父子今之潘嘉客潘方凯吴名望吴去尘而市品价尤重者始方罗中方程今两吴也
　　梦恵墨　祝允明集唐子畏尝乞梦九鲤神梦神恵墨一担详见神灵
　　墨　于慎行集程君房寄墨数螺道中为税使所戯作志感诗末句云为语中人休错认隃糜原不化黄金
　　郤墨　李东阳集罗公善进少在文贞公门有赠墨者视之则金也遂还之文公以是赠公图曰郤墨
　　质轻烟细　帝京景物畧墨贵质轻烟细易松以桐佐桐以脂烟百两油三石今五石矣逺烟独草今茜染四剖矣胶用鹿麋熟而悬之经年矣
　　墨饼　邢侗墨谈三十年前墨止和剂成饼不施文采贵在草细烟真胶清杵到
　　含李超罗　方于鲁墨谱序徐楙吾曰易水东徙墨遂归于歙明则首罗氏人争寳之几与黄金同价乃建元之墨一出便欲含李超罗致足寳也建元于鲁字
　　一品元霜　升庵外集予得墨法于异人只用烟胶成即光如漆此外一物不用谓之一品元霜
　　炼墨通神　李日华集元冶老人善仙术改而炼墨墨成经万杵仅一螺具诸神用研水得沈呪吸即愈痼疾书符百神震惧婚帖谐合讼牒据胜含而噀之雨雾风霰一如所指
　　墨谱　帝京景物畧方于鲁程君房墨各有谱
　　髹采可鉴　墨谈今制墨一取古文竒字填铭幻象百出即皮相之髹采可鉴栀表蜡里有惭上元
　　祭墨　吴伟业集周栎园有墨癖尝蓄墨万种嵗除以酒浇之作祭墨诗
　　紫阳欵　墨谈吾乡孟大中丞好藏古墨闻有一挺为新安朱紫阳先生欵
　　鉴光挹润　王世贞墨评新都潘景升赠余制墨四饼黝于漆圆于月其光可鉴其润可挹其芬可以夺沉麝而不可名
　　墨花香　明居节诗防须闲呪墨花香
　　瓦篝自扫　髙启谢宋隠君恵墨诗瓦篝自扫烟埃湿风雨空山杵声急香炉峯前五粒松烧成片玉元香浓
　　砚
　　玉带生　元张宪集玉带生端人也事文丞相为文墨宾与同馆谢先生翺友善相殉国死生与翺哭于西台之下生今归防稽抱遗老人初宋上皇以丞相恩赐生紫衣玉带至今不改其旧服因作玉带生歌
　　水箕　元王恽覔风字歙砚诗尝闻右军砚风是琢手奢是名为水箕孕颐孩唅呀
　　翠涛　倪瓉诗岳翁尝寳翠涛石今我还珍翠涛砚翠涛沄沄生縠纹云章龙文发竒变
　　一凿　元郝经混沌砚诗一凿而失真六窍存而不死
　　作亲随　元淮诗此来囊中无一锥但擕石砚作亲随行者　唐顺之小砚铭大者凝然利以居小者扁然利以行不有居者墙壁戸牖谁与供十年之著述不有行者苍山白水谁与收五岳之精英
　　墨锈　王肻堂笔麈古砚中隆起如瓦以不留墨为贵百余年后方可就平今伪作者辄洼其中若臼然又暴烈日中乘其燥渇而饮之以墨为墨锈皆砚之贼也
　　不惜壊砚　明通纪夏原吉天性寛平一日吏壊所寳石砚匿不敢见吉召吏谕曰物皆有壊吾未尝惜此慰遣之
　　未央瓦　贝琼集临川宋季子得未央宫瓦头一片代陶因榻一纸见遗上有长乐未央字其文古雅案许有壬有未央宫瓦砚诗
　　紫英　泳化编宣宗赐夏原吉紫英砚象牙翠花笔龙香墨水晶镇纸
　　龙凤砚　明沈士谦明良録开元寺潜龙殿基多龙凤砖上微时尝凿之为砚及即位遣使辇之内府都人效之号龙凤砚
　　滩哥石　宋濓滩哥石砚歌滩哥古砚近获见惊喜奚翅逢黄琮有唐四叶崇象教当时授笔惟房融爱其厚重为题识七月七日元神龙南渡羣公竞题识氏名环列萦秋虫朔元虽以实内府弃置但使尘埃封方今圣人重文献防舟载来江东紫端元歙尽斥去欣然为此回重瞳
　　击砚图　池北偶谈吴匏庵珍一铜雀瓦砚一日出示其友某公恶曹瞒防剑击之立碎匏庵懊惜沈启南在座援笔作击砚图
　　投砚　明史稿林俊劾宦者梁芳及妖僧继晓帝欲诛之懐恩固争帝怒投以砚
　　如碧玉　涌幢小品端溪旧石久不可得万厯时内臣至彼测旧坎水深数丈用皮囊绞水百日方尽人缒下凿取甚多水忽大至亟上得免王损庵获数方召匠琢成董思白题识细洁莹浄宛如碧玉
　　磨刀石　王穉登雨航记薛宪副家蔵宋端溪石砚一砚在山下人家作磨刀石先生购得之余为铭
　　鸳鸯砚　刘玉记已疟编魏国公家有鸳鸯砚甚竒两砚并处则砚水自流光彩倍润分则与常砚无异
　　紫端新浴　王宠诗紫端新浴墨波香
　　圆砚　李攀龙圆砚诗洗墨沉金镜呵氷断玉环蟙防砚　池北偶谈崇祯时张延登宿汶口偶见水中光芒甚异出之则一石可尺许背负一小蝠一蚕腹下蝠近百皆如生蚕右小凹可受水下方正受墨公制为砚以尔雅注齐人呼蝙蝠为蟙防因以名之刘理顺马世竒夏允彛髙名衡皆为铭賛
　　生藓　髙启诗闭门孤客抱深愁久不题诗砚生藓
　　文具
　　砚山　掲傒斯砚山诗序山石出灵壁大不盈尺髙半之中隔絶涧前后五十五峯东南有飞磴横出方平可二寸许凿以为砚号曰砚山在唐已有名后归于李后主主亡归于宋米元章刻其下宋之季归于天台戴运使贾似道求之不与擕持兵乱间乃获全大都崇福宫张真人本戴氏子贻书得之请予赋诗
　　水晶笔格　元史交趾献贡物帝嘉布呼珠之功以其半赐之布呼珠惟受沉水假山象牙镇纸水晶笔格
　　案头逺山　刘因赋逺山笔架诗何物能支笔万钧案头依约逺山痕灯横烟影隠犹见秋入霜毫势欲吞
　　十友图　顾元庆十友图賛端友石屏陶友古陶器谈友玉麈梦友湘竹榻狎友鹭瓢直友铁如意节友紫箫老友方竹杖清友玉磬黙友银潢砚各有賛
　　诗牌　明王良枢诗牌谱牌六百扇广六分厚一分以一面空字一面空白其字声平仄以硃墨别之诗伯掌焉有分牌分韵立题较胜诸法
　　镇纸狮　典故纪闻成祖御右顺门时御案有镇纸金狮欹侧将坠给事趍移置案中上顾侍臣曰一器之微置之安处则安况天下大器乎
　　诗钓　邵寳集师邵出意作纶竿于上以便逓诗名曰诗钓首倡一篇词意兼美依韵奉酬
　　七十二峯　池北偶谈米太仆万钟蔵一研山有七十二峯洞壑竒絶每天欲雨则水出欲霁则先燥太仆以五百金购之
　　鉴赏
　　不蓄古物　元亷希宪家传商挺以博古名世尝谓宜蓄古器物以广见闻公曰古物无古于易与书者他尚何求
　　蓄书画　吴风録自顾阿瑛好蓄玩器书画至今吴俗多此好若陆完神品画累至千卷王延诘三代铜器万件数倍于宣和博古图所载
　　善鉴古物　延休堂漫録滕用亨善鉴古器物书画尝侍成祖阅画卷众目为赵干里者用亨言笔意类王晋卿及终卷果有驸马都尉王駪名
　　黄翁　王穉登集金阊人多灵智以其意为赝物衒鬻射利黄翁能为人辨析剖证凡以古钟鼎金石图书售者多就黄翁鉴
　　真迹千金　明诗话沈纯父先生好鉴赏书画言者遂劾其以千金市右军真迹一卷
　　手摩即得　明史稿辅国将军宇淡博通羣籍尤善识古器物以手摩之即得
　　收蓄最富　吴寛集吾苏刘佥宪廷美华亭汪正郎尚寳皆博雅善鉴赏书画而又力足以致之故人家断缣残墨悉归焉收蓄之富江南莫比
　　精于鉴别　胡应麟集新安杨不弃精于鉴别法书名画吴用卿所刻新帖皆其审定钩摹上石
　　发冢起狱　王世贞集胡宗宪餽世蕃古法书名画皆索之富人世家豪夺巧猎靡所不极他人相习成风其所献尊罍之属或发冢剽攻他寳玩多起大狱而后得之
　　小博古图　甲乙剰言郑锦衣朴重刻小幅博古图其翻摹古人及云雷饕餮诸象较精于前且卷帙简少使人易蔵大有禆于赏鉴家
　　真赏斋　明丰道生真赏斋赋序锡山东沙华子贞孝之裔艺文之英爰购斋居惟贮图典周秦汉魏之书晋唐宋元之绘固已盈几溢奁兼防压栋至于藻鉴所注神情所钟性命可轻头目同寳是以太史李文正公题扁曰真赏斋真则心目俱洞赏则神境双融翰林文公为图为铭昭其趣也
　　墨林印　吴伟业观项黄中家万嵗通天帖歌可怜累代图书尽断楮残编墨林印此卷仍逃刼火中老眼纵横看笔阵
　　扇癖　陈继儒集陈定生有扇癖如倪沈唐祝而下种种书画之扇皆为收蔵详见扇
　　互相评隲　文征明集署丞华君称尚古生好古法书名画鼎彛之属亦能推别真赝时从沈周先生逰互出所藏相与评隲








　　元明事类钞卷二十二
<子部,杂家类,杂纂之属,元明事类钞>
　　钦定四库全书
　　元明事类钞卷二十三
　　监察御史姚之骃撰
　　武功门
　　名将
　　収大黄　元史太宗下灵武诸将争取子女金帛楚材独収遗书及大黄药材既而士卒疫得大黄辄愈
　　百五十战　元名臣事畧阿珠每闻敌所在忠勇奋发即跃马挺槊陷阵深入故南讨北征四十年大小百五十战未尝败衂
　　赛存孝　元史刘整从孟珙攻金信阳以十二人渡堑登城袭擒其守珙曰唐李存孝率十八骑抜洛阳今整所将更寡而取信阳乃书其旌曰赛存孝
　　乗骓督战　元史布哈遇剧贼为所害后军中徃徃见其乘骓督战云
　　数创痕　元史类编郝和尚以善战名朝后太宗于行在命解衣数其创痕凡二十一帝嘉其劳进五路万户
　　深畧善断　元史巴延深畧善断将二十万众若将一人诸帅仰之如神明
　　比三代师　元史沙木斯鼎镇云南防罗槃甸反师出三日不攻敌亦不降遣使善谕之越三日又不降诸将有发愤自徃攻者桬斯鼎将治以法叩请乃免罗槃主曰平章寛仁如此拒命不祥乃举国降是役也兵不血刃比三代之师云
　　傅一廖二　杨慎集蜀解元王孝忠乡试贺平西表有句云川四巴三収弹丸黒子之地傅一廖二成大统函夏之天傅一廖二乃太祖御制平西蜀颂中语谓傅有徳之功第一廖永忠之功第二也人咸服其博洽
　　蹴陈驾张　宋濓康公神道碑东呉西楚蹴陈驾张身黑将军　名臣録上将取徐州花云为先锋单骑遇贼数千人云提劒跃马卫上横冲而过敌大惊曰此黒将军勇甚不可与争锋
　　九佩印　卓异记徐中山逹以中书丞相佩大将军印一佩征卤大将军印八自呉以前不佩印而总兵者又不易数
　　文臣视师　王世贞集王越以总督视师延绥屡以轻骑破敌前是文臣视师者多从大将军后出号令而已至越乃得选武骑为腹心将而始有战后红盐池之捷擒斩尤多
　　少将　名世苑襄城伯李隆年十五袭爵天姿英伟上深器之每有征伐辄命领兵其应机发策出竒取胜虽老于行阵者亦多让其能
　　行兵三事　宋濓集胡武庄尝曰吾不知书然行兵惟有三事不杀人不虏人妇女不焚人庐舎
　　徐常　明王世贞史传常遇春为人沈鸷果毅出则摧锋入则殿后未尝败北年差长于大将军而数从征伐进止赴期不敢爽毫髪故一时称名将者必曰徐常
　　黒丁　献徴录丁徳兴骁勇善射上伟其才貎以黒丁呼之尝与诸将论征伐难处曰必得黒丁乃可后封济国公
　　谭家马　明王伟集永宁伯谭广统神机兵进止有度望见皆曰此谭家马也文皇有所指挥亦曰谭家马至漠北相戒亦曰慎无犯谭家马
　　瘦官人　明杂记倭人入犯任公环大小数十战功最多归熙甫诗云江南列郡尽乗城藏穴何人肯出兵惟有使君躬擐甲刘家港口看潮生公躯瘦瘠倭人目曰痩官人望而避之
　　将能知将　刘定之疏今国家用将有出于将门之中者石亨杨洪是也有出于将门之外者于谦杨善是也然惟将能知将宜令其不拘门第各举所知以任之
　　杨王　明陈循集昌平侯杨洪镇宣府时敌人敬畏之呼之为杨王额森之难奋不顾身一时于诸将中功为最













　　者十帝辄祭告郊庙受贺蟒衣金缯岁时稠叠边帅武功之盛二百年来未有也卒年九十子九人五总兵官四防将
　　有须妇人　明余寅集刘将军綎尝自诧徃在西陲时庶几男子今在东南有须妇人耳嗟嗟将军奈何竟卧东南自愉快乎
　　卢阎王　明季遗闻卢象升备兵天雄屡败贼贼相戒此卢阎王遇即死不可犯复总督七省屡获竒胜
　　镇皮岛　明史稿毛文龙以总兵挂将军印镇皮岛皮岛亦称东江在登莱大海中袁崇焕以阅兵为名泛海抵双岛计斩之崇焕既妄杀文龙后帝亦误杀崇焕边事益无人矣
　　三巵属军　崇啓野乗左良玉微时事昌平军门侯恂为走卒防有警受诏赴救侯公曰此非良玉不可夜即遣总兵谕意诘旦防辕门大集诸将赐良玉巵酒三令箭一曰三巵酒者以三军属将军也令箭如吾自行诸将其勉听左将军令后果大捷
　　东李西麻　明史稿麻贵大同人善用兵承钦赐者七锡世廕者六麻氏多将材人以方鐡岭李氏曰东李西麻
　　兵法
　　七星桩　元史李黼为江州路总管御贼于江以长木数千冒鐡椎于杪暗植沿岸水中逆刺贼舟谓之七星桩
　　竹笼火炬　元史汪维正攻宋临嘉陵江作栅扼其水道夜悬灯栅间编竹为笼中置火炬顺地势走转照百里外宋人知有备不敢近
　　乐作乃战　虞集碑文张宏范以舟师攻宋于海中下令曰闻吾乐作乃战先麾北面一军乘潮而战不克顺潮以退乐作宋人以为且宴少懈舟师直犯其前众继之宋师大溃
　　出征命猎　续通考成祖亲征阿噜台度偏岭命将士猎于道旁山下上曰朕非好猎顾畋猎可以驰马挥戈作其骁勇之气耳
　　穴地爨　王世贞集蓝玉袭冦用定逺侯王弼谋令诸军穴地而爨毋使见烟火冦竟不见
　　冰城　明纪事本末纳克楚冦辽东沿祚河遁归指挥叶旺缘河预叠冰为墙以水淋之经宿凝沍隠然如城藏钉板于沙中设陷马阱于平地伏兵以待之敌至遇冰城马不前大败焉
　　神兵冲雾　卓异记沭英师次曲靖阨险莫前忽大雾四塞英挥兵冲雾而进比霁贼大惊以为神兵飞至遂乘胜取云南
　　天桥　明史稿廖永忠从伐友谅攻江州州城临江永忠揣城髙下造桥于船尾名曰天桥以船乘风倒行桥傅于城遂克之
　　反间迟留　名世类苑宸濠叛王文成公誓死进兵恐濠径袭南京遂犯北京图为阻挠使迟留半月逺近闻知自然有备乃伪作火牌假写各府报帖及与濠腹心刘李诸书濠见之果生疑惧遂不敢轻出后濠探知虚实乃敢出兵事机已失我师即疾趋攻破省城分兵迎击罪人斯得矣
　　木牌投江　吾学编友德伐蜀直抵阶州拔文州遂趋绵州至汉江造战舰将进兵汉州欲通军声汤将军为木牌数千书克阶文绵日月投汉江顺流而下蜀守者见之解体
　　夜纵白羊　王鏊集王倬为余干令赣盗起公督兵讨之贼据山为险擂石雨下莫敢进公夜纵白羊千头于山下鼔噪从之贼乱投木石比晓畧尽进兵大破之
　　击螺尾　名山藏徐常围苏州三百余日不下刘基曰苏城形如螺取螺者击首则尾缩击尾则出齐门尾也盘门首也击齐门盘门开矣诸将用其言破之
　　筑城贮粮　泳化编上北征命为贮粮计夏原吉议用武刚车三万两运粮二十万石踵军而行过十日程筑一城再十程又筑每城贮粮若干仍留军守之
　　演营习阵　杨文襄集灵州边堡壁间有诗云堪笑书生无勇略演营习阵日纷纷问之乃才尚书所作公见予下操军令及行营阵图笑曰此古本子何足法边兵自能杀贼若以骁勇将官驱之使战何功不成安用营阵为哉后才竟以野战被害
　　风雨出师　典故文皇靖难姚广孝择日兴师至期疾风暴雨文皇忧之广孝曰陛下是龙须风雨大方助得势臣岂不知今日有风雨哉
　　用兵讲学　王守仁行状公当桶冈横水用兵之时敌侦知其讲学不甚设备而我兵已据其地盖用兵则因讲学而用计也
　　论兵皆易　俞都督大猷学深于易而精于兵其论兵多防用儒家言闽人李杜序其书以为其学莫非兵而其论兵莫非易
　　雕　王世贞阳朔纪事茅坤佥广西宪事时夷巢出剽阳朔杀其令朝议大征公告督府曰大征兵非十万不可今檄徴诸路猝不可集计莫若雕者如雕之搏免然伏于无形倐入而殱其魁他部落必惴而谋自完也乃简部兵五千后先发而所过道辄帜而榜曰军门进十万兵讨某砦他砦无动遂以告捷
　　素晓兵机　唐顺之传倭冦窃发本兵题云兵部郎中唐顺之生长江南久知夷性且又素晓兵机近查阅蓟州兵马两关振饬即収堵截之功相应给勅防同倭公至锐然决战徐海就灭
　　渔艇平冦　献徴录姜仪为彬桂兵备时洞庭冦大为民害公令渔艇悉为保甲而出赃赎代为课输贼起听其蚁附而击之冦之所有尽以偿劳计不劳而湖水陆平矣
　　蜜剂糗粮　邱濬集兵部尚书余子俊知西安府时从征满四军容大振或虑其饥公曰我已备糗粮二百车皆以蜜剂而和者可使饱而无渇
　　悬髙帝牌　震泽纪闻鐡为山东布政使文皇师至城下攻之百方以礟石击其城将破铉书太祖髙皇帝牌悬城上师不敢击乃舎之去
　　烧荒　陈第诗序自南塘戚公来蓟民享生全乃论戚者谓不宜于北竟徙岭南为作烧荒行以寄于悒年年至后罢防贼出塞烧荒滦水北枯根朽草纵火焚来春突骑饥无食
　　临敌决机　名世类苑汤襄武和勇而善断临敌未尝挫衂有语及兵法者辄笑曰临阵决机在智识敏逹何以泥古为
　　船禁泊岸　明章懋集陆震知泰和县时江西方调取狼兵公谓狼兵所经甚于刼盗乃请总制出令兵船不许湾泊若一船湾泊则刑其船户十船为帮以次抵岸受支应不许紊乱由是人皆肃然
　　金巵乞汝　名臣录王越总督西边一日大雪方饮一千户诇敌还即召入与谈敌事甚晢大喜曰寒矣手金巵饮之复谈则益喜命伎弦琵琶而侑酒即并金巵予之已又谈则又喜指伎中最姝丽者曰欲之乎以乞汝自是千户所至为效死力积功至指挥
　　筯引纸缕　髙启集杨应炎守常州元兵围城食尽应炎命截纸缕置盂中若汤饼状以筯引示之曰吾食甚足
　　令相假贷　明书杨荣扈北征中道军乏粮荣请令军中得相假贷俟入塞后官偿之率一而偿三由是军无乏食
　　礟喑　流宼志贼攻滁州掠妇女数百人环向堞植其跗而倒埋之露其下私血秽淋漓以厌诸礟礟皆迸裂或喑不鸣城中取圊牒数百枚如其数悬堞向外礟皆复发
　　吕公车　明史稿奢氏围成都忽数千人拥物如舟髙丈许长五十丈楼数重牛革蔽左右一人披髪仗劒载羽旗中数百人各挟弩矢翼两云楼曳以牛俯瞰城中城中人皆哭总督朱燮元曰此吕公车也乃发礟飞千钧石击之又以大炮击牛牛返走败去
　　方员牌　明赵镗集周积为南安推官大军征思田取道于赣夫马一节有司以冒领为忧公制方员牌数千白督府曰诘旦有方牌者给马员牌者给夫一由是军士不敢冒领
　　海战无法　献征录俞都督大猷杀海贼无虑数万借楼船为多公尝言海战无法只在知风候齐号令以大胜小以多胜寡耳
　　鸳鸯阵　陈第送戚都防诗承平日久不知兵南北徴师浪结营独有鸳鸯明节制堂堂中国振先声自注鸳鸯公所制阵名
　　练武图　泳化编余子俊督三关军务谓大同宣府地方车战为宜因具图五本以献制曰可乃造战车数十辆为练武图以教士卒
　　攻战
　　暑战　元史时滕州尚为金守诸将言炎暑未可进博啰曰主上亲督大军平定西域未闻当暑不战我等敢自逸乎
　　据鞍呼　元通鉴姚枢从世祖征大理夜陈宋太祖遣曹彬取南唐不杀一人事明日世祖据鞍呼曰汝昨言曹彬不杀者吾能为之枢马上贺曰生民之幸也
　　战犹凿　姚燧集屑防曰战犹凿也匪斧不入我先为凿诸君斧继乃入疾战
　　分寸不离　元史博尔济战于搭齐噶达尔两军相接下令殊死战跬步勿退博尔济系马于腰跪而引满分寸不离故处太祖嘉其勇胆
　　坎城功最　元史类编隋世昌随攻新城坎其城先上中数矢伤臂兜鍪皆裂昏坠地挺鎗复进遂下之明日丞相巴延视所坎城髙一丈五尺第功为最
　　捣虚策　元史襄樊围急宋人坐视不敢救金履祥进牵制捣虚之防请以重兵由海道直趋燕蓟则樊襄之围自解且备叙海舶所经凡州郡县邑下至巨洋别坞难易逺近歴歴可据宋终莫能用后朱瑄张清献海运之利而所由海道视履祥所上书咫尺无异
　　人油礟　续资治通鉴巴延攻常州命役城外居民运土为垒并人以筑之且杀民煎膏取其油作礟
　　挺戈先登　明史稿常遇春从上渡江至采石矶元兵阵于矶上而矶干巨舟如织相去三丈余猝难登岸遇春舍舟挺戈先登众皆披靡遂抜采石
　　封侯地　明纪事本末李如松援朝鲜将士马四万余东由石门度凤皇山望朝鲜万峰出没云海监军刘黄裳慷慨誓曰此汝曹封侯地也
　　费两日　卓异记燕起兵时僧道衍曰师行必克但费两日耳及东昌败回道衍曰前已言之费两日昌字也自此全胜矣
　　名骨俱香　汪道昆集戚将军景通尝六月过战场僵尸枕藉众皆掩鼻不欲近将军谯责曰伟哉国士其名与骨俱香吾将与之同防九原无憾矣尔曹顾病耶
　　厌胜术　明史稿李橒抚贵州安邦彦围贵阳为三丈楼临城用妇人鸡犬厌胜术橒令烹杂斗米饭投饲鸡犬而张虎豹皮于城楼以祓之乃得施炮石
　　小放大放　流宼志李自成围开封益急凿城空之广数尺实以火药燃之一烘而裂曰小放窟城纵横数丈实火药燃之一震天名曰大放
　　火轮金甲　明张元凯西苑宫词夕烽千里照甘泉一纸降魔勅已传急遣六丁乘羽驾火轮金甲净幽燕
　　徴兵
　　金字符　元史凡驿传遇军务之急则以金字圆符为信银字者次之
　　生券军　元史有生券军熟劵军
　　金虎符　元史类编兵制万户佩金虎符符趺为伏虎形首为明珠而有三珠二珠一珠之别千户金符百户银符
　　渐丁　元史元贞二年括防古户渐丁充行伍注曰孩防稍长之丁也
　　寸白军　元兵法志有云南之寸白军福建之畬军皆不出戍他方者盖乡兵也
　　团营　今言团营始于景泰三年于肃愍公建议也兵制本三营一曰五军肄战阵二曰神机习火器三曰三千备宿衞此三营中健锐者合营团操故曰团营
　　五军都督　续通考明兵制设中左右前后五军都督府分领在京各衞所在外都司衞所其在京锦衣等亲军上直衞不五府
　　调兵　涌幢小品调兵有二一边兵一土司兵边兵起于正德时流贼猖獗调宣府延绥竒游兵益以辽东大同二枝数数败贼土司兵惟川湖云贵两广有之然止用于本省亦流贼时徴入用之有功至嘉靖间南倭北敌无不资之且倚为重
　　勾补　登坛必究邱文庄曰旧例遇有缺伍衞所差旗军于其原籍径行勾补其流乃至于勾至者反少于所遗之人于是用言者计每岁分遣御史清勾然亦徒有其名耳
　　兵符节制　王守仁集习战之方莫要于行伍治众之法莫先于分数今调习各兵每二十五人编为一伍伍有小甲五十人为一队队有总甲二百人为一哨哨有长有协哨二人四百人为一营营有官有防谋二人一千二百人为一阵阵有偏将二千四百人为一军军有副将副将而下得以逓罚编选既定每伍给一牌备列二十五人姓名谓之伍符每队置两牌编立字号一付总甲一藏本院谓之队符每哨每营皆然凡遇征调发符比号而行以防奸伪
　　身试骑射　隆庆注畧苏州多冗兵海瑞行部至苏以不可率汰乃身结束上马试射已令民兵之有技力者得自举立试之取其尤者命为卒长卒之无能者许自供退冗尽汰而士不哗
　　饷多兵少　明史稿崇祯时蒋德璟言祖制各边养军止屯盐民运三者原无京运银至正统时始有数万迄万歴末亦止三百余万今则辽饷练饷并旧饷计二千余万而兵反少于徃时耗蠧乃如此
　　土兵　涌幢小品成化二年用陜西廵抚卢祥言选民丁之壮者编成什伍号为土兵原佥民壮亦入其中凡得二万人时摩啰欢方窥边惮之不敢深入
　　土兵未劣　崔铣上李西涯书议者曰土兵劣于边兵未知计者也太祖定中原江上卒耳太宗北伐中土兵耳是故安危在所任
　　边军謡　陆粲边军謡边军苦自恨生身向行伍月支几斗仓底粟一半泥沙不堪煮尽将易卖办科差颗粒那曽入锅釡
　　客兵之祸　明宗臣集客兵之祸甚于宼盗宼之害犹有方也客兵者无不及矣宼之至人犹得持梃逐之客兵者杀人而人不敢怒而诉也即有诉反益之祸矣
　　官兵逼　明周岐官兵行官兵畏贼如虎狼但行贼后势莫当鸣钲击鼔入村里马索刍豆人索粮贼去人归犹爨食官兵所过生荆棘痛哉良民至死不为非无如官兵势逼民为贼
　　纸册有兵　万歴注畧熊廷弼奏言兵部所遣发者纸册上有兵到地方无兵
　　内教塲　李梦阳内教场诗雕弓豹键骑白马大明门前马不下径入内伐鼔大同耶宣府耶将军者许耶
　　勇力
　　越二跨三　元史贯酸斋年十三膂力絶人使健儿驱三恶马疾驰持槊立而待马至腾上之越二而跨三运槊生风观者辟易
　　刀王　元史王英有大节膂力絶人袭父职为千户父子皆善双刀号刀王
　　斩蛟水赤　元史类编衮台为元江路安抚勇胆过人时洞蛟为患蛮民苦之代挟利劒入洞顷之水尽赤与蛟并死居民始得耕种
　　马首俱堕　宛委余编元郑濞舞劒能使壮士十马首俱堕
　　力戏　元史顺帝时葢苗为防知政事帝欲以钱万贯与角觝者苗曰力戯何功获此重赏
　　拳鬬牛　宋濓集元人邓弼以力雄邻牛方鬭拳其脊折仆地市有石鼔十人舁弗能举弼两手持之
　　断戈更战　明武德传畧德从常遇春疾战流矢中股拔出之战自若又战刘山贺仁德奋戈刺中德右股德引刀断戈追击之破其军
　　运棒如飞　献徴录有力士李金鎗者名压一境徐武功召试其艺曰此步鎗法耳呼家人以吾棒来棒乃纯鐡所为重六十余斤公运棒如飞时时及李颈李慑汗伏不敢起公掷棒叱之去
　　十二骑　泳化编燕使指挥衮台以十二骑觇师遇饷卒三千台即入其阵大呼大军至不降且死三千人皆溃
　　逆拓风帆　谈荟国初有吴斋公者力逾千斤尝遇巨舰怒帆吴在下风以手逆拓之船为开丈许有剧盗闻之将甘心焉徃谒之吴知微服应门留客坐烹茶取巨竹本如椀大者折之碎为数片盗惊问为何人曰斋公之仆也黙然辞去
　　觧赐赤　泳化编郭英从太祖征武昌有敌将突驰入上遽呼郭四杀贼英持鎗跃马贼应手陨上觧所御赤战赐之
　　刀挑苇束　明王文禄述略石亨勇力絶伦持大刀重八十斤两行列苇束如人亦八十斤亨披重铠骋马疾驰以刀尖挑苇束左右互转捷如束薪
　　好拳捷　从信录歙人汪宗孝好拳捷之戯缘壁行如平地跃而骑屋瓦无声已更自下屹立不加于色偃二丈竹水上能徃还数十过
　　鐡布衫　明郑龙如集将军刘綎门客名鐡布衫者有异术与人角戯其身挺立不动加以矢石拳棍畧无所伤
　　大呼防絶　兵畧纂闻花云守太平城陷友谅缚云急云奋跃大呼缚皆絶夺守者刀连杀数人
　　首脱持兵　卓异记丁普郎与贼战身被数十鎗首既脱犹持兵战植立舟中后庙祀南康
　　李鐡鎗　杨维桢诗李鐡鎗人之杰将之强手持鐡鎗丈二长鐡鎗入手乌龙骧龙精射之落欃枪
　　道人拳　唐顺之峩道人拳歌浮屠善幻多技能少林拳法世稀有道人更出自新竒乃是深山白猿授百折连腰尽无骨一撒通身皆是手
　　凯旋
　　受赏耻先　元名臣事略巴延至建康大防诸将出库金行赏张宏范后至巴延曰祖宗之法军事防集罪加后尔何敢后宏范徐进曰临阵未尝后受赏耻居先何为不可
　　济南一言　元张起岩集张宏济南人宋吕文焕守襄阳攻之不下谕之不从最后遣人徃招吕曰得张济南一言吾无盟矣公持诏徃谕文焕遂举城降
　　礼贤黜罪　元明善集巴延入临安礼贤黜罪市肆不易归马萧然囊惟衣被
　　崖山磨石　元史张宏范攻宋主于海陵港磨崖山之阳勒石纪功而还
　　功臣庙　明通纪洪武二年命立功臣庙于鸡鸣山列祀凡二十一人死者塑其像生者虚其位
　　人民安堵　开国功臣录徐武宁取元都封府库图籍以兵守宫殿宫人妃主宦侍防之令士卒无得侵暴人民安堵市肆不易
　　改州武定　卓异记汉王反杨荣劝上亲征从之亲率诸军兼程而进荣率兵先至督军士筑土山山成而大驾至众呼万岁声振城中汉王开门出降诏免为庶人改安乐州为武定州
　　功比李衞　明纪事本末蓝玉袭捕鱼儿海获元主次子后妃等百余人男女七万下玺书褒玉比之卫青李靖
　　从天上行　卓异记永乐二十一年北征额森图罕来归赐姓名金忠随驾入居庸关上服衮龙绣乗玉花马五掖五哨军四十万夹防金鼔旌旗喧阗焜耀缁黄耆耋四夷贡使骈跪道左驾至懽呼万岁金忠于马上遥望曰今日真从天上行也
　　复古郡县　邱濬平定交南录安南平诏求陈氏子孙立之徧访已尽请依汉唐故事立郡县如内地乃分为十七府四十七州百五十七县永乐六年防功行赏上亲制平安南歌以嘉之
　　狭巷短兵　明诗话沈嘉则在胡少保幕尝宴将士于烂柯山酒酣乐作嘉则于席上赋凯歌十章吟至狭巷短兵相接战杀人如草不闻声少保起捋其须曰何物沈郎雄快乃尔命刻石置山上
　　救朝鲜　明冯琦集倭发难于朝鲜天子出师救之七易岁再易本兵四易制府三易大将若攻之若封之皆防功乃命邢公以大司马徃视师公以计縻行长急击清正三破之擒其都督正成海上之倭迹如扫
　　天山为锷　明纪事本末成祖北征次擒狐山上令勒铭曰瀚海为镡天山为锷一扫烟尘永清沙漠乂铭曰于铄六师禁暴止侮山髙水清永彰我武
　　无南顾忧　明通纪西平侯沐英平云南入朝赐宴奉天殿赉黄金防币陛辞上抚之曰使我髙枕无南顾忧者尔也
　　苍山白石　明张含诗野老争传傅颍川当年功业建南滇平蛮营垒苍山外破卤旌旗白石边自注防苍山白石江皆颍川战地
　　康郎山　宋濓平江汉颂序陈友谅与我师遇鄱阳湖之康郎山矢锋雨集友谅中流矢死明刘魁康山忠臣庙诗髙皇卷甲南征日扫荡亾陈向此洲寂寞康山湖上庙至今烟雨不胜秋
　　海波平　皇甫汸乐府海波平者倭夷间衅殆无宁岁司马胡宗宪受命与司空赵文华荡平之系汪直俘麻徐等奏功太庙也当汉将进酒
　　功牌　杨慎诗功牌银铄钥贺障锦斒斓
　　埋奴　明史稿李应祥讨畨大捷余乞降应祥令埋奴设誓然后许之埋奴者番人反接其奴献军前呼天而誓即掘坎埋之露其首凡埋二十三人
　　重献捷书　明通纪王守仁已平宸濠张忠辈导上南廵欲自以为功上以大将军钧帖令重上捷书守仁节畧前奏入江彬张忠等名于内上之
　　偾军
　　骄脆　元史马祖常建言将家子弟骄脆有孤任使还三人　元通鉴时征日本为风破舟诸将各择坚好船乗之弃士卒十余万于五龙山下日本人来战尽死余二三万为其掳去后得逃还者三人
　　樗蒲蹴踘　明朱国正大事记张士信军中载妇人乐器自随以樗蒲蹴踘为事诸将皆效之
　　祀海神　王世贞集江南连岁倭患张经为总督讨之未平而赵文华乃疏用兵七事首以祀海神为言上独然之严嵩亦以为可
　　懐挟　孙鑛集守辽一贵将每发军其家众或人挟一首以出辽人谓之懐挟比归敌首累累不知得自何所堪痛哭矣
　　箆汝　典故纪闻正德时四川乱调客兵征之所至剽掠贼谓居民曰我来梳汝兵来箆汝矣
　　赏火　明王翘集吴城六门莫盛于西阊贼举火焚枫桥时宰坐埤堄间饮酒顾望无异平日时烟焰蔽天哭声振城内外或指城上云勿啼哭看城上赏火为作赏火謡
　　舆杆折　明通纪懐宗命李建泰出师行遣将礼建泰行御肩舆不数武杆折后竟无功
　　磨子军　明史稿李应祥讨番番人见官军少笑曰如此磨子军奈我何磨子者谓止旋转而数不増也既而师屡出无功
　　梨园典兵　吴伟业集有棃园旧工自云向事皖司马为之主讴江上视师之役同辈皆得典兵黄金横带案皖司马阮大铖也
　　空礟　明通纪李自成攻京城守城者皆空礟向外不实铅子犹挥手示贼贼稍退礟乃发
　　求贼　明史稿熊文灿在裕州专意招抚下令杀贼者偿死贼不肯从则赍金帛牛酒犒之名曰求贼贼益横
　　病阿苏　袁凯病阿苏诗杭州阿蘓病可伤况复四体多金疮自注阿苏防古别号也
　　马上别君　明韩邦靖谷太监出军歌五千精锐下良乡云里旌旗鬬日光诸将不知中使贵夜来马上别君王
　　防镇帅　明吴应箕诗贼去兵肆掠贼来兵不截抚军饬哑聋镇帅类防
　　割生献馘　明沈链感懐诗割生献馘古来无解道功成万骨枯白草黄沙风雨夜寃魂多少覔头颅
　　内兵　李梦阳集腾骧四衞者今非所谓内兵耶外官既不与稽其数征役又不选用其兵故其人率富豪而气骄
　　武库索金　吴国伦庚戌秋纪事诗玉门关险无传檄武库兵陈已挂弓自注时职方请发武库兵器而司库者坐索千金而后发比发则敌得意去矣
　　寇盗
　　红巾　元史颍川妖人刘福通为乱以红巾为号张翥诗天子临轩授钺频东南何处不红巾
　　竹枪帛巾　元史贼多乘间窃发削竹为枪截绯帛为巾弥野皆赤
　　得寳劒　明通纪唐赛儿夫死祭墓见石罅露石匣角发之得妖书寳劒乃通晓诸术妖徒转盛遂反捕得缚之刃不能入三木皆自解脱遂遁去
　　金书联对　七修类稿正德中霸州刘六刘七等纠众流刼有人马十七万五千张奉天征讨元帅旗及金书联对以行乃至扰乱六省延逾二年
　　闯王　明纪事本末给事常自裕上言流宼数十万最强无过闯王彼多番汉降丁坚甲鐡骑洪承畴卢象升即日报斩获不过别营小队耳于闯势无损也
　　人腹为槽　明季遗闻李自成之兵或刳人腹为马槽实以刍菽饲之饮马则牵人贯耳流血水中马习见之遇人则嘶鸣饮噉焉
　　盗有是非　王世贞集马端肃文升卒后大盗赵燧乱河南行剽至钧州以文升家在舍而弗攻破泌阳前大学士焦芳已匿毁其家取芳衣冠缚苇人而屠之人谓盗亦有公是非云
　　闯献　明纪事本末议者以献仅据蜀闯则犯阙按法行诛薄乎减等不知献乱以来譬人之死也献絷其手而后闯刺其心献揕其胸而后闯扼其吭则献之与闯厥罪均尔
　　地分二郡　明季编年播人杨应龙作乱诏将军刘綎讨之率兵入娄山关万峰揷天中通一线我师从间道攀援而入应龙死余党悉平遂以其地为二郡属蜀者曰遵义属黔者曰平越
　　连舰蔽海　嘉靖注畧海贼汪直纠漳广羣盗连舰蔽海而南自台宁至苏松以迄淮北皆遭荼毒总督胡宗宪诱之使降后竟枭示
　　中原蹂躏　明纪事本末饥民王嘉允之倡乱也李自成辈从之而白水王二边盗苗美等徃徃合溃兵以应后分显道神活地草为三十六营中原版图蹂躏尽矣
　　刀
　　古刀鸣警　元史王恂尝行凌水濵得古刀其背铭曰举无不克动必成功恂佩之每有警必先鸣故所向輙获
　　西番刀　元张宪西番刀歌呱哇綉镔柔可曲东倭纯钢不受触贤侯示我西番刀名压古今刀劒录
　　自出鞘　菽园杂记庄浪防将赵托尔得一刀甚异每地方将有事则自出其鞘者寸余托尔时以羊血涂其口每察见出鞘则预为备是以守边有年无败事
　　女官佩刀　弇州史料英宗初立太后常御便殿决政大臣被旨入朝左右女官杂佩刀劒侍卫凛然
　　刀有火光　明纪事本末燕兵渡五马河王坐胡床待旦见兵刀有火光如毬击金鐡铮铮作声弓皆鸣王喜曰此胜兆也
　　日淘月链　唐顺之日本刀诗闻道倭夷初铸成几嵗埋藏掷深井日淘月链火气尽一片凝冰鬬清冷
　　刀惟见刃　兵略纂闻都督刘显不介不胄遇敌提两刀腾跃矫捷若飞刀起见刃不见公
　　扇刀　明通纪刘瑾谋不轨阴令内使藏小刀二于扇内出入禁闼
　　舟钉制刀　徐尊生佩刀行序永康有山曰云岩拔起天半有巨舟藏壑中舟尾翘出如虿一钉坠岩下野僧得之以遗张君制为佩刀铦利特甚为之作歌
　　转刀　吴寛咏转刀诗笔端字悟藏锋妙囊底锥嫌脱頴迟
　　劒
　　赐鞘劒　元史何实来归大将穆呼哩与论兵事奇变百出遂引见太祖太祖大悦赐鞘劒一命从穆呼哩选充前锋
　　再拜劒跃　明纪事本末海防无所统欲择一人为长因共祷于天以劒挿米中使各当劒拜拜而劒跃者天授也至郑芝龙再拜劒跃出于地遂推为魁
　　梦贻寳劒　弇州史料王守仁登第使治前威宁伯王越塟守仁少则梦威宁贻之寳劒既塟而其子出威宁所佩劒为赠宛如熟觌益沾沾自喜
　　封还赏劒　明诗话明祖命孙炎招致伯温伯温坚不肯出以寳劒遗炎炎作诗以为劒当献天子封还之伯温无以答乃逡廵就见
　　堂皇二劒　王世贞集刘庄襄天和总督陜西三边谍济农将大入萃羣帅而誓之为牛酒飨士陈二寳劒堂皇指左劒曰将不用命者徇此指右劒曰卒不用命者徇此已而敌果大至乗我帅醉遂埤登焉公召醉帅立斩以徇遂大捷
　　弓
　　握二弓　元史管如德入觐世祖授以强弓二如德以左手兼握右手悉引满之
　　神凤弩　元经世大典至元四年上都李仲成造靴车凤弩射八百步
　　长丈余　笔麈至正时陇西地震防州公宇墙壊获弩五百长者丈余短者九尺人不能挽
　　交趾弓　王世贞集髙祖召徐逹李文忠冯胜宴射而赐之交趾弓五十彤弓百
　　牀子弩　明徐溥集李衍以侍郎廵视山海边关整饬兵备置牀子弩一万五千张弩可射五百余歩
　　矢
　　防箭　元史顺帝时禁弹弓弩箭防箭诸器
　　鐡翎箭　元史类编红巾之乱托克托讨之贼以铁翎箭射马首托克托不为动
　　环四箭　元史镇海破燕太祖命于城中环射四箭凡箭所至园池邸第之处悉以赐之
　　毛葫芦军　元通鉴多尔济巴勒錬金商义兵以兽皮为矢房状如瓠号毛葫芦军甚精锐
　　囊突箭　弇州史料李晟疏言云贵有囊突箭其人止发一根今推广之可増百根且逺及百步外
　　火箭燎须　宋濓集方谷珍攻张士诚火箭乱射燎及须鬓公横刀大呼而入杀两将军
　　连珠　弇州史料治中曲靖府知事李晟上疏言边情用为都察院照磨疏言臣所造兵器若连珠飞箭自一至十自百至千铳炮自连二至排六自攒三至排九活法轮放他如匣箭匣炮小防车火伞飞架走防之竒亘古未有
　　甲胄
　　翎根铠　元史孙威有巧思善为甲尝以意制蹄筋翎根铠以献太祖射之不能彻
　　径入太府　姚燧集刘氏之先以函工赐田累迁甲局提举今制天下岁程惟甲不领于工曹径入太府县官亲考其苦良而黜陟之
　　具异兽形　元史类编孙拱为甲匠都总管巴延南征以甲胄不足诏集诸路匠民分制拱董顺天河间先期毕工具象虎狮豹异兽之形各殊其制
　　鐡浮图　弇州史料谙达之精兵戴鐡浮图
　　堕甲四片　兵略纂闻倭入金山衞指挥侯端与巷战倭以长钩钩端着左膊端不为动堕甲四片而去
　　緜甲　明纪事本末李自成之兵其甲缝緜帛数十重有至百者轻而韧矢镞铅丸不能入
　　鸳鸯袄　典故纪闻太祖尝命制军士战衣表异色可变更服之以新军号谓之鸳鸯战袄
　　兜鍪蛇　剪胜野闻太祖在滁尝濯于柏子潭有五蛇扰而就之一日战毕又见草间帝乃掩以兜鍪顷复报战亟戴而徃是日手刃甚众军法战罢必祭甲胄甫奠忽霹雳大震白龙自兜鍪中出腾空而去
　　金兜牟　弇州史料麓川叛命王骥总督军务讨之濒行赐黄金兜牟细铠蟒绣绯衣朱弓矢
　　旗帜
　　赐九斿　元史太祖谕穆呼哩曰太行之北朕自经略太行以南卿其勉之赐大驾所建九斿大旗曰建此以出号令如朕亲临也
　　黒军　元史石天应屡立战功旌旗色用黑人目之曰黒军所向皆捷
　　旗书止杀　元通鉴姚枢从太弟征大理从容言曹彬不杀事太弟乃饬枢制帛为旗书止杀字令分号街陌
　　建五色帜　献徴录刘宁镇甘肃尝绎古畨上之法以五十人为队队五重为阵建五色帜又各建五巨帜于中军中帜出则同帜应之循环无端每战用是取胜
　　死不仆旗　明纪事本末张皂旗者尝以皂旗先登燕军畏之呼皂旗张及死犹执旗不仆
　　钩旗　明华玉海防议钩旗杆长丈许用布五六幅缝纫为旗周匝缀利钩每遇对敌横举阵前众兵排列于后五步之内旗开而兵器随之以出飞舞招飐矢石不能入又足以牵挽敌人衣裾大率一旗可蔽数十人
　　立白帜　兵畧纂闻戚继光征倭军中立一白帜凡胁从者空手伏帜下悉放还无为贼树党也
　　手刺绣文　滇载记滇海总管段功为元梁王诱而杀之功女僧奴志在复仇将适建昌阿黎氏出手刺绣文旗以与弟段寳曰恨非男子不能报寃此旗所以识也今归夫家収合东兵汝急应兵防善阐
　　如猬毛　明通纪燕王滹沱河之战南军矢下如雨王所建旗如猬毛焉
　　枪
　　浑鐡鎗　元史隋世昌身长八尺锻浑鐡为鎗重四十余斤能左右击刺
　　枪焰　元史顺帝时石州民所持鎗忽生火焰抹之即无揺之即有
　　卧枪以待　弇州史料傅友德既败贼将韩乙度贼且复至开城门阵于野使皆卧枪以待闻鼔即起李二果盛兵至友德鼓之士腾跃搏贼遂败之
　　御用枪　睂公见闻录文皇御用枪有号带在午门之五凤楼程文德登五凤楼诗紫电青霜森武库髙幢大纛纷无数中有神祖手执戈摩挲黯黯生云雾
　　丈八矛　王世贞集东平王朱能挺丈八长矛围二拱余从二十余骑突入长兴侯军所向辟易
　　两头着刃　兵畧纂闻孔镛抚贵州时所部有实喇者膂力絶人能披三重甲持二丈鎗两头着刃以枪防地跃而起辄三五丈飞行稠人之上以战镛后以计擒之
　　长平戈头　陶凯长平戈头歌长安野人凿地得古戈上有疑字岁久俱灭磨青铜凝寒暮烟紫月黑山深夜飞雨恨血千年犹未销荒郊夜夜啼寃鬼
　　盾
　　叠盾　元史孙拱乃威之子巧思如父制叠盾张则为盾敛则合而易持世祖以为古所未有
　　钉盾　元史类编罗鬼女子罗节反刘国杰讨之令人持一盾布钉其上俟阵合即弃盾伪走贼果逐之马奋不能止遇盾皆倒遂大胜
　　防盾以渡　兵畧纂闻沐英征云南与敌阻水而阵英拔刀蹙兵以济士有猛而善泅者皆防盾而渡以长刀仰斫岸上军我军毕济
　　火器
　　西域礟　元经世大典军器之精者有西域礟折叠弩皆前世所未有
　　造大礟　元史西域阿喇卜丹首造大礟所向彻数十重后以破襄阳城大学衍义补此造礟之始世因目为襄阳礟
　　佛郎机　献徴录佛郎机前代未通中国正德时始入贡兵器最猛铳大者千余斤次半之小亦不下百斤发可及百余丈木石俱麋中国颇传其法名佛郎机
　　地雷　兵畧纂闻曽铣置地雷穴地丈许柜药于中以石满覆更覆以沙防火于下可以经月系其发机于地面过者蹴机则火坠药发石飞坠杀人
　　神机火鎗　大学衍义补近有神机火鎗者用鐡为矢镞以火发之可百步外声闻而矢即至交人所制尤巧命内臣如法监造
　　火车火伞　涌幢小品国朝有火车火伞大二三将军等炮四眼双头九龙三出鐡棒石榴等器最利者为佛郎机近又増火筩火砖而用无可加矣
　　鸟嘴铳　唐顺之疏佛郎机子母炮快鎗鸟嘴铳皆出嘉靖间鸟嘴铳最后出而最猛利捷于神鎗而凖于快鎗
　　中国长技　明通纪崇祯时御史杨若槁举西洋人汤若望习火器都御史刘宗周曰唐宋以前无此自有火器辄以为劲误专在此上曰火器终为中国长技
　　慢炮　兵畧纂闻曽铣在边置慢炮法炮圆如斗中藏机巧火线至一二时才发外以五采饰之敌拾得者骇为异聚观传玩须臾药发死伤者甚众
　　车炮　天啓注畧御史易应昌进车炮制式
　　军装
　　军装十咏　髙啓集有军装十咏诗胄铠纛刀弓箭麾矛袍马也
　　搅地龙　名臣录郭忠武登镇大同以巳意设为搅地龙飞天网凿深堑覆以土木贼人马如履平地令人发其机自相撞击顷刻十余里皆陷
　　鸭儿笆　名世类苑处州贼方炽佥事陶成令取猫竹截作鸭儿笆用纸画成兽面五彩妆饰贼鎗着笆夹住不得退
　　长竿鐡钩　名世类苑周尚文在凉州以套宼惯浮水蹈冰来冬防为患乃用水浇泥垒冻墙百余里又每渡口拨鱼舫令力士持长竿鐡钩伺浮水贼即钩杀之宼不得渡
　　毯衣毳帽　唐顺之集沈希仪为右江防政攻栁州贼巢每风雨夜察贼所止处四散遣人赍大铳以筒贮火衣衣毳帽与草同色潜至贼所声铳贼尽惊散或触崖石死诸巢人相与怪骇以为鬼物自是贼亦落胆矣
　　皮船　正字通明少保戚继光济水法用生牛马皮竹木缘之如箱形火干再用竿系用之以浮水一皮船可乗一人两皮船合缝可乗三人互见船
　　沈竹篓　兵略纂闻曽铣尝令人制疎孔竹篓数千久不知其所用一日报贼至铣度其暮当至某河悉令沈之因伏兵其旁贼至渡河马足俱陷孔中彼此牵制伏兵乗之大胜
　　钉板踣贼　经济录陶成为浙江佥事倭贼方炽公量海宼来风讯时月预以钉板阴布于沿海泥淖中贼舟争跳跃登岸足尽被刺而踣伏兵四合贼殱舟皆焚
　　悬楼　守汴日志城垜口用板蔽礟仍打透我兵手足不能施张坚献悬楼式用大木三上排横木十余如筏广可跨三五垜出垜外四五尺每楼容十人贼临城下城上用火罐炮石击之楼坚厚又髙出能蔽身视而击贼无不中










　　元明事类钞卷二十三
<子部,杂家类,杂纂之属,元明事类钞>
　　钦定四库全书
　　元明事类钞卷二十四
　　监察御史姚之骃撰
　　衣冠门
　　帽
　　益前檐　元史帽制旧无檐世祖因射日色目以语后后即益以前檐帝大喜遂命为式
　　致敬于帽　元史察罕武勇过人防牧羊于野植杖于地脱帽寘杖端跪拜歌舞太祖出猎见而问之对曰独行则帽在上而尊二人行则年长者尊今独行致敬于帽且闻有大官至先习礼仪耳帝异之挈以归
　　抹额　元史舞师黄罗绣抹额执器人红防母追冠加红抹额
　　别帽　丁鹤年别帽诗云様飘萧月様圆百年雄丽压南冠一从吹堕西风里谁念尘白发寒
　　唐帽奏乐　本朝朱彛尊日下旧闻元顺帝时宫女奏乐或用唐帽窄衫
　　凉帽　萨都拉诗御罗凉帽挿珠花
　　羔帽　栁贯涞水秋风诗旋卷木皮斟醴酪半笼羔帽敌风沙
　　奉白帽　明纪事本末僧道衍知燕王当嗣大位自言曰大王使臣得侍奉一白帽与大王戴盖白冠王其文皇也
　　灯花穴帽　宋濓集湛渊先生白珽客授藏书家昼繙夜诵灯坠花穴帽不觉
　　脱帽有蝎　名世苑吴与弼被徴英宗择日御殿召见问大略弼噤无以对左右促之但曰容臣上疏而巳出至左顺门脱帽视两蝎存焉顶螫已肿人始知其不能承旨之故
　　龙盘帽　解缙集髙皇攻鸡笼山有龙盘帽
　　氊帽之戍　名臣录刘忠宣大夏以兵部尚书发戍氊帽布徒步过大明门匍匐顿首乃行
　　纱帽　觚不觚录髙皇制内臣常服纱帽与羣臣不同亦不许用朝冠服及幞头公服
　　赐翎　武宗实录江彬等戴遮阳帽上飘靛染天鵞翎以为饰贵者三英次二英兵部尚书王琼得赐一英冠以下教场自谓殊遇
　　谁家纱帽　明世说汪直每歴郡县令长皆膝行稍不如意即问曰尔头上纱帽谁家的道沛亦以此诘令令答曰某纱帽用白银三钱在铁匠胡同买的直大笑
　　暖耳　谢铎有防百官戴暖耳诗九陛门深障晓飔暖寒初致感恩辞
　　笠欹　靳史胡汲仲应聘入京世皇召见趋进张皇不觉笠子欹侧上问曰秀才何学对曰修身齐家治国平天下之学上笑曰自家一笠尚不能正又能平天下耶然怜其贫特官教授
　　冠
　　漆纱冠　萨都拉诗雄心端有望白髪漆纱冠
　　罟罟冠　明夏云英诗要知各位恩深浅只有珍珠罟罟冠
　　忠靖冠　嘉靖注畧七年制忠靖冠
　　梁数　明会典文武官梁冠以梁数分等第公八梁侯伯一品七梁二品六梁三品五梁四品四梁五品三梁六七品二梁八九品一梁
　　香叶冠　明纪事本末世宗不欲翼善冠而御香叶巾命尚方仿之制沈水香为五冠以赐夏言及严嵩等言宻揭谓非人臣法服不敢当上大怒嵩于召对日故冠香叶巾于内而冒轻纱于外令上见之上果大悦
　　望之有光　明史稿田贵妃多巧思帝旧冠缀鸦青间以珠妃易珠以琲而后尚之以石望之有光
　　假金市冠　启崇野乘刘念台召为应天尹防一蹇就道到京冠服不备假友人一金市之
　　箨冠　王世贞答人贻箨冠诗竹萌含露供朝餐余箨犹堪刘氏冠不道道人心死尽雨来犹作化龙看
　　公自有缨　玉堂丛话陈太常音怳忽尝入朝误置冠缨于背及覩同列垂缨俯视颔下而骇曰公等悉冠缨何吾独无也一人遽持其缨曰公自有缨独无背后眼耳众为大噱
　　春朝绣帻　于慎行上尚冠巾礼成诗负扆年来海岳安春朝绣帻始成冠
　　带绣苏句　张民表十上不第有庐舎在夷门内客至必留之醉顶髙冠飘二带带绣东坡半升仅漉渊明酒三寸才容子夏冠之句
　　巾
　　完顔巾　元郭翼诗序完顔巾金粟道人所制寄鐡崖先生先生赋长歌以谢率余同作
　　凉巾　熊鉌诗五月凉巾陟翠微竹枝香露袭人衣易巾　陈铄易巾诗随处凭制漆纱岂其官様必京华
　　软角巾　元舆服志祭宣圣庙执事儒服有软角唐巾吏巾　明防典洪武三十年令令史典吏皆服吏巾巾様不与庶民同
　　平定巾　枝山前闻今士庶所戴方顶大巾相传髙祖召杨维桢维桢戴此以见上问何巾对曰四方平定巾上悦遂令士庶依其制戴或谓有司初进様方直其顶上以手按偃落后俨如民字形遂为定制
　　折角向上　明集礼皇帝常服乌纱折角向上巾盘领窄防
　　业巾　泳化编陈选为广东布政听讼不事刑朴人惟令业网巾于左右以闲其心
　　进士巾　李东阳诗暖日晴宜进士巾
　　万髪皆齐　卓异记髙皇微行至神乐观见一道士于灯下结巾问此何物对曰网巾也用以裹之头上则万髪皆齐矣明日有旨召神乐观昨夜结网巾道士命为道官又命取其网巾至遂为定制
　　网巾　明蓝仁赋网巾诗牵丝祗讶蛛临户览镜翻愁鹤在笼
　　映吟鬓　髙启谢人惠巾诗褁映秋吟鬓欹宜晩醉容
　　衣
　　吉贝衣　解醒语元至正间遣使至马八儿国求竒寳得吉贝衣十袭吉贝树名其花成时如鵞毳纺之作布亦染五色织为斑布
　　茶噀新衣　元史玛尔为帝所防幸一日服新衣侍侧帝方啜茶即噀之玛尔曰天子固当如是耶帝一笑而已
　　衣皆缣素　玉堂纲鉴元英宗御大安阁见太祖世祖遗衣皆缣素木棉重加补缀嗟叹良久
　　无缝衣　元史世祖使尚衣局织无缝衣
　　雨衣　元史仁宗以旱故露香黙祷既而大雨左右以雨衣进帝曰为民祈雨何避焉
　　染绫祫　元史裕宗为太子服绫祫为沈所渍命侍臣重加染治侍臣请织绫更制之太子曰吾织百端非难顾是物未敝岂宜弃之
　　治丝工　元经世大典国朝治丝之工始自甲戌年间有史道安者精于其艺遂以御衣尚衣同为三局
　　珠半臂　元史成宗赐李庭珠帽珠半臂金带各一济逊　元舆服志济逊汉言一色服也内庭大宴则服之臣下赐则服之亦名只孙张昱辇下曲只孙官様青红锦褁肚圆文寳相珠
　　比甲　元史世祖后自制一衣前有裳无祍后长倍于前亦无领防缀以两襻名曰比甲以便弓马时皆仿之
　　高丽様　张光弼辇下曲宫衣新尚高丽様方领过腰半臂裁
　　衣穿赐绮　陆深余话英宗在文华殿吏部尚书王翺对毕辞去顾见其衣后穿呼还问衣穿何不补之对曰臣偶服此到部适闻命不及更衣耳上抚掌笑命赐一绮
　　衣观修短　吴中徃哲记尚书杨仲举为景皇帝所重尝制衣一袭命面服之以观其修短焉
　　作百岁衣　明运记宋濓致仕赐缗绮问濓今年寿几何对曰六十有八上曰藏此绮三十二年作百岁衣濓顿首谢
　　赐蟒　典故纪闻内阁赐蟒始于宏治十六年赐大学士刘健李东阳谢迁大红蟒衣各一袭
　　花様　明防典公侯驸马伯麒麟白泽文一二品仙鹤锦鸡三四品孔雀云鴈五品白鹇六七品鹭丝鸂八九品黄鹂鹌鹑风宪官用獬豸武一二品狮三四品虎豹五品熊罴六七品彪八九品犀牛海马
　　黄绢故衣　今献备遗秦綋廵抚陜西治秦府旗校不少贷上怒逮下狱命籍其家止黄绢一匹故衣数事上嗟叹良久即释綋
　　制衣三袭　归有光集归莘伯妻每制衣必三袭曰二叔无室岂可使君独被完防耶
　　黄罛甲　武宗实录正德时内教场诸军悉衣黄罛甲中外化之虽金绯盛服亦必加此于上
　　解葛衣　国寳新编顾璘忤权珰初脱锦衣狱侵夏止一緼袍田勤甫解葛衣相衣又为具单布中衣举酒送出宣武门
　　叶染衣　吴伟业谢人赠叶染道衣诗娑罗多寳叶煎水衲衣黄不染非真色拈来有妙香
　　题背　解缙集学士罗复仁致仕赐大布之衣而题其背曰性虽麄率忠直可喜赐此布衣放归田里时人荣之
　　鹊桥补　秦兰征集七夕节宫眷衣鹊桥补详见七夕日易一衣　王世贞集张居正性整洁好鲜丽日必易一衣冰纨霞绮上方所不逮
　　曳撒　觚不觚录袴褶戎服也其防短或无防而衣中断其下有横折而下复竪折之若防长则为曳撒腰中间断以一线道横之则谓之程子衣无线导者谓之道袍又曰直缀此三者燕居所常用也迩年来士大夫宴防必衣曳撒是以戎服为重而雅服为轻矣逊济长安客话实录载旨下工部造济逊八百副皆不知为何物后乃知为上直校鵞帽锦衣也
　　覆葛　卓异记河西佣不知何许人靖难师入佣披葛衣遯去冬至京城行乞日衣葛焉后过河西为佣买羊裘披而必覆故葛即破缕缕亦不肯脱夏有新布衣故葛亦必覆其上
　　寄画衣　居易录髙中丞衡庄烈帝时登第在京师手画白练衣一称寄其内张夫人凡花卉二十五种作三十二丛着色生动又题五七言絶句凡八首张园作画衣记
　　拜斗衣　明李蓘嘉靖宫词玉貎终年侍禁闱每逄时节赐金绯君王不爱纎腰舞裁作雷坛拜斗衣
　　裘葛且休　明顾梦圭诗夏日行部至雷州思制一葛且复休冬日行部至亷州思制一裘且复休故衣虽穿尚可补丝毫扰民民亦苦
　　吟防　明叶颙诗徃来西山间岩扉湿吟防
　　袍
　　赐六花袍　元史补遗王景贤著作超逸文宗喜其诗赐以六花宫袍详见赏誉
　　鸾　元史乐服有青生色鸾袍绯罗生色鸾袍绯绣义花鸾袍青绣义花鸾等
　　布数年　元史乌克逊泽常曰士非俭无以养亷非亷无以养身一布袍数年妻子朴素无华
　　墨布　元陈霆诗墨布袍粗且黒心中事背上墨直教盖棺覆我首领纒我骨安能易彼章与黻自注墨布袍者宋提刑游汶所服元初抗节不仕题其背曰前宋遗民今为百姓
　　右祍袍　明防典文武官公服用盘领右祍防寛三尺一品至四品绯五品至七品青八品以下绿
　　冰花如绣　典故纪闻靖难师至紫荆上所服素红绒袍忽冰花凝为龙纹鳞鬛如绣白如雪色诸将皆骇异
　　却布袍　明史稿王溥桂林人洪武末防政广东以亷名其弟自家来省属吏与同舟赠以布溥命还之曰此污行辱身之渐也
　　袍防为裂　明于谦传土木之变百官廷殴王振之党于谦排众翼郕王袍防为裂
　　鹤　王世贞集严文靖讷为学士时官五品上特赐鹤袍谓此一品服服之重祠厘于是六尚书咸不敢服后又赐公麒麟飞鱼服以至绣蟒
　　一布袍　玉堂丛话吕仲木曰吾未见甘贫者也居翰林而见何子粹夫焉一布六七年
　　紫袍渝　明纪事本末神宗御文华殿举示辅臣曰此何色也居正以为青上曰紫也久而色渝居正曰
<子部,杂家类,杂纂之属,元明事类钞,卷二十四>紫易渝昔皇祖不尚袨服御衣敝甚始易也
　　战红　徐渭赋得战红诗海罽染啼猩征袍制始成春笼香共叠夜帐火俱明自注时少保公得瞎刺制命赋
　　衫
　　里衫　元氏掖庭记顺帝中秋夜放舟禁池宫人凝香儿尝着里绿防之衫衫防茸如氊但轻薄耳宜秋时着之帝命工以金笼作鸾凤之形
　　金鸿戯藻　王祎逐鹿记王师入武昌友谅爱妃鸾氏投台死即埋台下军校毁台忽闻太息掘地见妃脱其金鸿戱藻衫去
　　绣重雉　明防典命妇圆衫以红罗为之绣重雉为等第一品九等下至七品三等其余不用绣雉
　　蓝衫　椒宫旧事髙后见秀才巾服与胥吏同乃更制儒巾斓衫上曰此真儒服也遂颁天下明史稿帝命工部侍郎范逵制士子巾服式凡三易其制乃定赐监生蓝衫縧各一以为天下先明代士子衣冠盖剏自逵云
　　青苎衫　明诗话叶青门初补学官弟子制青苎布为斓衫后授兄子太仆坰以及孙曽家有青苎亭至今存焉
　　不缝衫　徐渭集夷女愁妖身画丹夫行亲授不缝衫自注倭衫无缝
　　窄衫　王士熙白苎诗窄衫裁苎清如水踏茵起舞云层层
　　裘
　　青鼠毛衣　元张翥诗序予衰老畏寒始制青鼠袍赋诗自志青鼠毛衣可御寒秃衿空防放身寛遮头更着狐皮帽好个侬家老契丹
　　皮服饰金　元史帝勅特哩所受海都皮服全饰以金凡朝防宜服以表示焉
　　卉裘　吴莱诗朔风吹尘织卉裘炕牀煤炭手足柔银鼠衣　张翥诗白马紫驼酒青貂银鼠衣
　　带
　　七寳带　元史桑阿克达尔遣使进缅国所贡珍珠珊瑚异防及七寳束带
　　值千金　西使记布达国城破金寳珍贝不可胜计带有值千金者穆锡国城破一带有值银千笏者
　　玉鵞带　元舆服志全凉带一红罗褁缕金为之上为玉鵞七
　　玉带钩　元史世祖命皇子从窦黙学赐以玉带钩谕之曰此带内府故物汝老人佩服为宜
　　茘枝带　萨天锡诗紫防窄衫花蕚绕黄金小带茘枝垂元史舞师紫服金铜茘枝带
　　鹤顶带　彭时笔记上召李贤等赐金镶鹤顶博带一条皆亲授
　　从容系带　缀录正统中胡宗伯濙一日早朝承旨跪起带解落地从容系之遂叩头还班御史亦不纠
　　龙角带　涌幢小品永乐时贵龙角带一銙直十余金后于嘉兴掘龙坟所得甚多价为顿减
　　梦赐玉带　内阁行实刘文靖健生时母张氏梦一神人致上帝命命持紫玉带赐其家惊而寤犹有见也
　　带何如环　涌幢小品李长沙晩年时事多艰乞身不遂一日退朝袍带未解一道士服紫玉环来见指公所服带并自指曰此带虽好何如我环倘能弃却相从入山公曰久服诚无味然入山尚需时耳道士微笑即乗云去盖吕仙也
　　防云捧日　明英宗赐襄王书承赐防云捧日玉带谨以领讫
　　素犀似玉　王锡爵集严清初拜尚书贫不能具服色束素犀带以朝或戱曰公释褐时玳瑁带故在耶公笑曰夫犀带不装金安知非玉吾顾恐难为上耳
　　五色分防　李攀龙锦带赋引如霜兮并刀剖五色兮分防乍若彩霞初断倚若木又如虹霓中絶垂碧涛
　　帕
　　御巾纳懐　虞集文上重张珪以御巾拭面额纳诸公懐曰朕泽之所存朕心之所存也其服膺毋失
　　番罗帕　张昱大都诗无端収得番罗帕彻夜蔷薇露水香
　　笼指衬腮　萨都拉手帕诗尘拂凤筝笼笋指梦回鸳枕衬桃腮
　　裳袴
　　花蘂裳　元氏掖庭记香儿服玉河花蘂之裳于阗国乌玉河生花蘂草采其蕋织之为锦故香儿歌词云防衫兮蕊裳瑶环兮琼珰
　　牦裙　笔麈闻长老传数十年前俗以牦为裙着长衣下令其蓬蓬张起为美即无牦裙至系竹圏衬之殊为可笑此与王莽好以牦毛装禇衣中事同
　　血裙归塟　明纪事本末王振使马顺杀刘球于狱支解之董琳从旁匿球血裙以归球家二子求尸止得一臂乃以血裙塟
　　挞红袴　明诗话范菁山先生不畏强御为国子监丞时严世蕃着红袴入先生挞之详见师生
　　血渍袴　闾史掇遗海盐郑履谆为尚寳司丞隆庆中疏请用贤语甚激切廷杖一百血渍于袴今其子孙尚藏笥中
　　鞾履
　　得履寳藏　元通鉴文丞相被害人皆悲恸有得其一履者亦寳藏之
　　长尺有咫　元史类编吕文德微时鬻薪于市宋淮帅赵葵见其遗履长尺有咫异之招致麾下后官京湖安抚制置使
　　靿髙防束　元舆服志红罗靴制以红罗为之髙靿云头靴以皮帮嵌云朶头作云象防束于胫
　　雪叠三山　谈荟元丽嫔张阿元为帝制绣丝绞布之裘雪叠三山之履
　　双耳　元舆服志履制以纳石失有双耳二带钩饰以珠
　　煮靴底　元史贼冦信州军民粮竭茶纸亦尽括靴底煮食之
　　鸮爪鞾　欧阳元集偰氏之先尝盛暑跣卧树下鸮鸣树上恶之揽衣起且鞾鸮下爪鞾者三方怒提之毒蛇自上堕地赖鸮免于螫因戒子孙勿杀鸮
　　鹄嘴鞾　杨维桢诗骑马当轩鹄嘴鞾西风马上鼔琵琶
　　立月无声　元沈愚绣鞋诗南陌踏青春有迹西厢立月夜无声
　　绣鞾　杨维桢无题诗绣鞾蹋踘句丽様罗帕垂弯女直装
　　入朝小履　长安客话李文正防举神童帝抱置膝上入朝小履一双仅二寸余犹是绊系所成衫则粗纻为天台所得后归其家帝京景物畧耿定向赎公赐第为公祠为具箧贮履衫撰文镂箧葢守祠者人敛数钱则出示之
　　购草履　献徴录姚伯华逃难屦几不免寻以银购得之始获济遂终身织草屦以施贫乏后赠礼部侍郎
　　穗出鞾　王世贞集刘同野令歙介甚尝步行一穗自鞾出以为误也引之愈长公徐曰藁也吾以代棉汪伯玉笑之公亦笑曰吾昔读书时尝坐一木罂而积藁其中令腰以下皆暖今仅藁吾足侈矣
　　闻履声　泳化编危素为学士太祖心薄之一日御东阁素过之有履声上问为谁对曰老臣危素太祖曰朕将谓文天祥耳素顿首汗流浃背
　　衾禂
　　芦花被　元史贯酸斋过梁山泺见渔父织芦花为被雅爱之欲易以绸渔父疑之阳谓曰君欲吾被当更赋诗遂援笔立成竟持被去人间喧传芦花被诗元谢宗可芦花被诗软铺香絮清无比醉压晴霜夜不融
　　金线衾　元氏掖庭记帝为英英起采芳舘内设唐人满花之席重楼金线之衾浮香细鳞之帐六角雕羽之屛重楼金线花名也出长白山
　　方褥　辍耕录元文定王实喇卜为学士尝在上左右一日体小倦遂于便殿之侧偃卧而寐上因以借坐方褥亲扶其首而枕之
　　种羊书褥　吴莱四域种羊书褥歌四围筑垣闻杵声羊子还从胫骨生青草抽丛脐未断马蹄踣铁绕垣行羊子跳踉却在草防王如拳不同老饫肉筵开塞馔肥裁皮褥作书林宝
　　弦织衾绸　泳化编髙后闻元世祖后煮故弓弦事亦取练之织为衾禂以惠贫者
　　大织衣被　陶望龄集徐渭不事生业客幕时有餽之洮绒十余匹者遂大制衣被下至所嬖私防之服靡不备者一日都尽
　　兜罗被　明髙启谢人惠兜罗被诗蛮工细擘氷蚕茧织得长衾谢缝剪茸栁恕不愁吹铺压髙牀夜香软
　　纸被　明龚诩咏纸被诗纸衾方幅六七尺厚软轻温腻而白霜天雪夜最相宜不使寒侵独眠客
　　布
　　种出西畨　梧寻杂佩吾松以棉布衣被天下而棉花之来莫详其始相传为种出西番元时始入中国按通鉴梁武帝送木棉皂帐史照释文谓即今之木棉花非也此乃扳枝花耳杨用修曽辨之
　　番布　元史世祖时咀南藩邦遣使进金书寳塔及黒狮子番布
　　白茸茸　方防诗木棉白茸茸
　　防苾布　明史稿须文逹那洪武时遣使贡防苾布十五疋隔着布入的力布各一疋
　　南北互鬻　王象晋木棉谱序北土广树艺而昧于织南土精织纴而寡于艺故棉则方舟而鬻于南布则方舟而鬻诸北
　　折俸　典故纪闻官吏折俸布旧于甲字库折支者每一匹折米四十石成化时始改三十石是一布价银三十两矣从古所未有也
　　紫花涌价　明诗话刘念台先生居恒服紫花布衣士大夫争效之布为涌价羣芳谱木棉一种紫花者核大而棉轻其布制衣甚朴雅
　　不受云布　明世说黎文僖淳性耿介门生尹华亭以云布寄淳淳不受责之曰古之为令拔葵萟麻今之为令织布添花吾不受妖服也
　　封还匹布　玉台丛话刘忠愍球从弟玭知莆田奉夏布一匹即日封还贻书戒之曰当力行清白以光前人此非所望于贤弟者
　　吉布　王桢木棉图谱序木棉产自海南诸种艺制作之法骎骎北来至南北混一之后商贩于此被服渐广名曰吉布又曰棉布
　　丽宻　羣芳谱松布之巧者有折枝团凤碁局字様而一切弹纺织综线挈花法皆始于黄媪其布之丽宻他方莫竝
　　出絮吐核　明徐献忠布赋鐡木相轧手挽足压且餧且扐出絮吐核张弓持急声噎牵条络车吚哑错杂
　　葛
　　葛如裘　元周权苦热诗人间何处逃隆暑细葛如裘汗如雨
　　易二葛　名世类苑吴清惠廷举宰顺德时市舶太监出银市葛故事太监市物悉令民办而以原金还公即以银易二葛曰以此为式如不可请还金且葛雷产也太监怒取金去
　　黄陂葛　明陶允宜黄陂葛诗楚人种葛不种麻男采女绩争纷拏皎如白纻轻如纱进之内宫传相夸价值减少尺幅加织者十家逃九家
　　绒褐
　　缉驼茸　元史世祖出猎见一女子缉驼茸应对有礼因纳为太子妃详见后妃
　　石绒　元史阿哈玛特奏布格齐山出石绒织为布火不能燃请遣官采取
　　驼褐　典故纪闻永乐中以驼褐温暖令地方给官料织五十匹正统初陜西右防政年富奏罢之
　　无责褐　王世贞集杨继盛谪临洮典史有御史使责鬻褐者公持其人曰御史无责褐也责褐即御史吾且得请之其人大窘自是无来责邑褐者矣
　　半年得匹　明纪事本末万歴中陜西奏岁贡羊绒四千匹奉命改织盘陵又降柘黄暗花二则每匹长五丈八尺日织一寸七分半年得匹岂能加额
　　封还红葛　陈建通纪邝埜按察陜西以一红褐寄父父封还移书责之详见清介
　　锦绮
　　八答　费着蜀锦谱上贡锦名八答晕锦
　　绣市　元史掖庭记淑妃龙瑞娇贪而且妬帝赐鸾凤灵芝五龙万夀字等段以巨万数乃开市于左掖门内买者给帖令不相禁由是京师四方豪贵争买焉时呼为绣市又号丽色多春之市
　　防鸾摩云　逐鹿记张王城破时出防帛十三库散之城中父老又取珍衣二十余种焚于卧虎街正举火我军已入有二校拾其二种一为彩鸾摩云一为春花竞秀
　　麝香金　元好问诗去去旃车雪三尺画罗休缕麝香金注云泥金色如麝香宫中所尚
　　叠雪　袁桷诗宫罗叠雪撚金龙
　　经粗纬细　辍耕录河北绢经纬一等故无背靣江南绢则经粗纬细有背面
　　绯绢　元舆服志蔽膝制以绯罗有缥绯绢为里其形如防袍上着之绣复身龙
　　海东白纻　虞集答人寄海东白纻诗海国綀衣雪色明寄将千里寄髙情着随野鹤浑相称行近沙鸥亦不惊
　　经冰纬玉　周权白纻制服诗经冰纬玉纷纵横三盥寒露方织成晓机裂下不敢翫一道雪瀑来中庭
　　诰绫　谢翺将旧诰绫作手卷诗织文宛转勅字新知是初裁六尺诰
　　弓绸　元史世祖后尝于太府监支缯帛帝以为言后乃率宫人亲执女工拘诸旧弓弦练之缉为缯其纫宻比绫绮
　　落花流水　谈荟屠纬真云裱锦古有樗蒲锦又名阇婆锦有楼阁锦走龙锦翻鸿锦粟地锦今苏州有落花流水锦
　　锦上花　玉堂丛话髙谷陞侍讲履任公宴犹以新花様补旧锦人谓髙学士锦上添花也
　　双窠　蜀锦谱有大窠狮子锦大窠马大球锦双窠云鴈锦宜男百花锦
　　添织　明纪事本末万歴中命浙直添织七万三千张居正言添织之费不下四五十万不可上命减其半
　　罢织　明通纪庄烈帝即位命罢苏杭织造详见赋役五毒红纱　经济录江南廵抚疏劾中官王敬需索珍寳组织防妆五毒红纱难以数计夫五毒者艾虎蜈蚣虾蟆蛇蝎也以此织为衣午节用之谓可辟邪而其实不祥顾乃暴殄天物虐害蒸民如此
　　刻丝牡丹　李东阳刻丝牡丹诗组织兼成刻画功好花芳蝶共春风摩挲旧物寻遗事不是唐宫也宋宫
　　实无一绫　笔麈陆树声为吉士告满诣阙世蕃知公清望使人索松江绫二百疋当以翰苑予之陆谢曰本不敢希翰苑又实无一绫惟公所置之
　　茧防　明张纲孙防阴诗傍午息防阴野店脱敝裘土人延我坐率尔意绸缪夸彼茧防好红丝信清秋艰苦养此虫三时乃有収饥食槲树叶渴饮清露流日出虚幔张薄暮挑灯収男女赖茍活焉敢视悠悠













　　元明事类钞卷二十四
　　钦定四库全书
　　元明事类钞卷二十五
　　监察御史姚之骃撰
　　吉防门
　　老夀
　　国家人瑞　虞集文刘赓官一品年七十而父慤无恙赓躬奉饮食晨昏不懈仁宗闻之曰此国家人瑞也刻玉为鸠杖赐之生日遣大臣锡宴其家慤拜受赓须髩皓然亲为扶掖都人为歌咏其事
　　请帝减年　元史窦黙年八十公卿皆徃贺帝闻之拱手曰此辈贤者安得请于上帝减去数年留朕左右共治天下乎
　　老不避难　元史卜天璋天厯三年蜀兵起复拜山南亷访使人谓公必不行矣公曰国步方艰吾年八十恒惧弗获死所敢避难乎遂行至则厉风纪州郡肃然
　　伯仲同夀　元史类编防州两尹先生伯仲同以己亥岁正月一日生今泰定丁夘皆九十矣而疆健聪明二公如一
　　家庆图　杨维桢为蔡君俊五世家庆图诗只今诸孙脱绷繻文采个个成于莵郭钰送人候大父诗五伦有真乐家庆传新图
　　老态　赵孟頫诗老态年来日日添黒花飞眼雪生髯恕老　山堂肆考杨鐡崖晩年卧起小蓬台不复下直榜其门曰客至不下楼恕老懒见客不答礼恕老病问事不对恕老黙发言无所避恕老迂饮酒不辍乐恕老狂
　　世夀卷　明程文宪中洲野录昆山周夀谊年一百一十三嵗生于宋而乡饮于洪武六年子孙皆有百岁家建世夀堂六世孙震令鄱阳出世夀卷士夫多题咏之
　　绘夀星图　王鏊集夏原吉诞辰上亲绘夀星图有独生申甫扶鸿运之句
　　行人存问　名世类苑吏部尚书王恕年九十朝廷差行人乗传存问赐牢醴月给米二石役四人杨文襄为序旧臣存问录
　　三老图　宋濓三老图颂浦江郑氏一门五十余室不别槃案而饭者垂三百年灵和充牣发为祥徴三夀作朋形于同气
　　人瑞状元　明盛事记治中太仓州毛弼年百岁而孙澄状元及第有司为葢人瑞状元坊
　　夏母篇　明缪昌期夏母篇序夏忠靖母廖夫人忠靖防孤夫人教之严而爱事姑甚谨姑病语曰吾无以报汝愿汝夀过我子孙事汝如汝事我忠靖拜司农夫人年八十封太夫人三杨及胡祭酒皆升堂拜焉
　　夀有大小　明卢柟夀成臯王赋梁孝王燕賔莬园授简于相如曰寡人寿愿为我赋之相如曰唯唯夫夀天地之希龄大王知夀然未闻王之寿大庶人之夀小也
　　赐上尊　明刘文靖传文靖公健位极人臣寿至九十四功成身退嘉靖初降诏存问又遣抚臣即其家赐束帛饩羊上尊酒官其曽孙为尚寳丞
　　老人星见　王世贞集闻之元命包苴弧北有一大星为老人星为保章氏说者曰星今见女牛分以故江左多夀考云余束髪而事吾乡之老乃至有百岁者九十则时见八十七十则恒见而不以为异
　　百岁赋诗　明诗话桐城石英正统间人享年一百有三生七子二十三孙有同庚友二人年九十弃家学道英百岁日赋诗云庚申共守人何在甲午同生独咏诗
　　天之幸人　申少师七十福清叶少师为文称寿以为天之幸人盖福清当国国事物情视万歴初年日变而日难宜其致羡也案幸人字见说苑然以之祝夀始此
　　老不弛学　杨一清集户部尚书韩文世庙中兴赐书褒嘉令有司存问年九十三卒吏部请諡有曰愚同子而竟保其身老似武公而不弛于学得諡忠定
　　百岁防　玉堂丛话康德涵六十要名倡百人为百岁防既毕了无钱第持笺命诗送王邸处分
　　家庆　弇州别集严文靖讷以大学士予告父封公与母夫人尚无恙其家庆与李文定公春芳相望于南北
　　百年将届　名世类苑魏文靖骥年九十一岁以恩诏进阶一级赋诗云一品新陞遵紫诏百年将届荷苍穹后至九十八岁作诗云百年已届殊康健任乐唐虞化日长
　　百年四春　明诗话侯官林太守春泽百岁有司为建人瑞坊集中生元孙诗云传家二十有三世老我百年仍四春
　　烹鱼沽酒　维风编赵司成永过鲁学士铎将同为西涯夀鲁问赵以何为贽曰帕二方鲁公索帕无有忆里中曽餽枯鱼取之仅存其半即以半鱼与赵俱徃西涯烹鱼沽酒以饮二公欢甚即事倡和而罢
　　荣寿　王世贞集徐文靖阶年八十上以公翼戴三朝足称荣夀赐赉有加更颁勅谕于是江陵相而下数百人推本上意为夀词公合而梓之以玉音所称名之曰荣寿
　　寿岂堂　谈荟胡忠安公年八十二公三弟皆七十余燕乐一堂名之曰寿岂详见堂
　　草舎延客　启崇野乗张受先名播海内母五旬诞日四方名士毕集冠盖填塞公盖草为房以延客一时美之曰荣亲之道莫过于是
　　友十余曹　四部稿文徴仲先辈名家最老夀其所取友先后凡十余曹详见朋友
　　一万八千　明徐瑞之诗序五十初度戱作一万八千日歌
　　满十辞夀　罗洪九集今世风俗凡男妇稍有可资逄四五十谓之满十则多援贵显礼际以侈大之为交亲者又醵金以为夀至乞言于名家数十年前无有是也然在人亦有宜不宜者故辞之
　　不知其岁　王世贞集戚大将军束髪从军比数十百战南扫倭北拒敌即习大将军者以其宿将谓且老而不知其岁仅四十七也今诸部曲乞言为夀不佞其能以非时谢之
　　百龄余庆　明太宗赐姚广孝七十夀诗百龄有余庆写此夀仙翁
　　百岁乞养　明史稿进贤饶伸与兄位并官侍郎母年百岁先后以侍养归先是任邱刘元震元霖兄弟俱官九列以母年近百岁俱乞养亲与伸兄弟事相类一时皆以为荣
　　三世寿　涌幢小品世庙时崇德隠士周德茂年百有三岁子年皆七十余孙且五十扁其堂曰上夀其曽孙为给事中犹及见之
　　百度花　李东阳昆山毛翁百岁诗种菊南山下秋风百度花乾坤此间气江汉复谁家管榻经重敝陶冠已十加海筹曽不一桑陆看量沙
　　小顽子　沈周七十喜言自知蒲栁望秋零意外惊延七十星膝下犹为小顽子籍中已是空闲丁
　　吟力退　髙啓诗老来吟力退贫去告身存
　　夀母赋　何景明夀母赋春仲之望为母夀节与父偕享时诸子举觞诸妇进履诸孙罗舞及女侄诸偦咸在小子景明前跪而称赋
　　百番春风　明张銮百岁作石田茅屋野人家百畨春风换岁华尽道长生缘辟谷不知香饭有胡麻
　　婚姻
　　天赐夫人　郝经天赐夫人词八月十五双星防佳妇佳儿好昏对黒风当筵灭火烛一朶仙桃降天外梁家有子是新郎氏忽从中间背自说成都五千里恍惚不知来此际甘心与作梁家诏起髙门牓天赐防年夫壻作相公满眼儿孙尽朝贵
　　自着婚礼　献徴录王尚书承裕儿时即厚重如老儒成化丙午举于乡完婚时自着昏礼用中呈父执而用之
　　不贪富　黄佐集杨鼎在南监攻苦力学有郡守欲以子妻之鼎以不告父母为辞乃托其同乡兵部尚书徐琦言曰子清贫而彼富裕父母闻之必安祭酒亦劝鼎得之鼎曰原宪虽贫于道则富猗顿虽富于道则贫鼎敢贪富乎竟辞之后仕至户部尚书
　　徒歩亲迎　王世贞集陆树徳初昏时举亲迎礼外父少保公僦一乡大夫车御公公力辞曰士而大夫车非礼也竟以徒歩往后仕至都御史
　　奏金銮　宋濓送张编修还家毕姻诗少年归娶奏金銮喜得天顔一笑防从此梅花消息好青绫不似玉堂寒
　　合诵诗　明徐一防集四明陈思礼父早世母教甚严未婚而母殁不肯娶友据义责之不得已从焉及期合卺危坐诵蓼莪诗凡七昼夜不辍
　　拜亲入室　古穰杂录康斋先生父任司成在京师命先生还乡毕姻至亲迎后不行合卺之礼及赴京拜父母毕始入室
　　因荷得耦　明世说程篁墩举神童李贤许字以女指席间果试之曰因荷而得藕即应声对曰有杏不湏梅
　　指砚属句　明宋珏集莆阳徐氏女字于俞纨袴儿也合卺之夕传母惎之曰郎君当作诗催妆不则属对句而就寝徐指二砚而属句曰防防杨花入砚池近朱者赤近墨者黑俞缩瑟不能成句徐笑曰何不云双双燕子飞帘幙同声相应同气相求自后抱贾大夫之恨以殁
　　真吾倩　邢侗集于志鲸为童子时太仓王公试其文曰阿懋尚不及于鳞先生亦察公不凡左史殿卿者自负其家靖劭人伦鉴数覔快壻难焉一日从衢路间望见公防手而惊曰此谁氏子真吾倩矣遂成婚姻
　　生子
　　孔庙赐果　元史张之纯夜梦谒孔子庙得赐嘉果已而孔孙生因丐名于衍圣公遂名今名
　　梦金钱　霏雪录杨亷夫母夫人尝梦神人授金钱一枚吞之遂娠先生钱思复挽亷夫诗生前母应金钱梦死后人称鐡笛仙按七修类稿作金钩徐祐读杨集诗亦以金钩对鐡笛
　　马载儿　元史类编刘因字梦吉生之夕父梦神人马载一儿至其家曰善养之既觉而生乃名曰骃字梦骥后改今名
　　舟中釡鸣　元史富珠哩翀父宦江西生翀贑江舟中釡鸣者三舟人以为异后仕至翰林侍讲
　　邻媪梦　元名臣录吴澄生前一夕乡父老见异气降其家邻媪复梦有物蜿蜒降其舎旁池中旦以告人而澄生
　　神人授笔　元史杨奂母尝梦东南日光射其身旁一神人以笔授之已而奂生后两中赋论第一仕至宣抚司
　　南岳真人　虞集墓碑集父汲娶杨文仲女文仲守衡以汲从未有子为祷于南岳集之将生文仲梦一道士至前牙兵启曰南岳真人来见既觉闻甥舘得男心颇异之
　　帐中白气　元史类编穆呼哩生时有白气出帐中神巫异之
　　文昌星　元史吕思诚母冯氏梦一丈夫乌巾白斓衫红鞓束带趋而谒曰我文昌星也及寤思诚生
　　吞大星　元史贯酸斋母亷氏梦神人授以大星使吞之已而有妊
　　庆成百子　明盛事记庆成王生百子自长子袭封外余并封镇国将军每防紫玉盈座至不能相识而人皆隆凖
　　云中送儿　王守仁年谱先生生之夕祖母岑梦神人衣绯玉自云中鼓吹送儿来惊寤已闻啼声因名曰云卿人遂指所生楼曰瑞云楼案先生五岁以神僧言更今名
　　同梦而生　谈荟吴与弼聘君母居江右父宦于京同梦相交合而生聘君
　　岳神入室　吴寛集倪文毅岳之父文僖公奉命祀北岳母梦绯衣神人入室寤而生公遂名曰岳
　　陆绩为孙　明朱德润小传德润之大母病卜圹于阳抱山梦一伟丈夫来告曰勿夺吾宅吾将为而孙既而治地五尺得一石刻曰太守陆君绩之墓亟命掩之复梦丈夫来曰今真得为夫人孙矣遂生德润
　　赐紫玉带　内阁行实刘文靖健生时母梦一神人持紫玉带赐其家详见带
　　音如钟　仰山脞录龙泉章公溢始生其音如钟父母疑为不祥几不举后为佐命勲臣
　　紫衣入谒　李贤集薛文清母马氏梦一紫衣人入谒而生公
　　神人虎变　汪道昆集戚少保继光初生时王太夫人梦神人衣綘衣降于庭虎变而跃梱内是日日华五色孝亷因命之曰继光
　　晩子成名　孙鑛集陆平泉先生夀九十七生子时已近六旬犹及见其成名且见曽孙焉
　　梦天裂　明纪事本末宁夏哱拜骁勇屡立战功妻将产拜梦空中大响天裂出火焰一妖物如虎入妻脇下不见拜急手劒之惊觉遂产子狼貌枭啼名曰承恩后倡乱坐诛
　　皇女试周　夏言词序奉圣旨今日皇四女试岁周一取钟二取银三取黄水晶石示卿等知
　　睂宇好　明党懐英贺生子诗我来初见出锦绷肌肉照人睂宇好
　　死丧
　　惟有琴阮　元史耶律楚材葬命视之惟琴阮十余及古今书画金石遗文数千卷而已
　　夜梦作诗　贡奎别传集贤学士贡奎以疾归旋愈一日蚤作谓犹子师文曰吾夜梦作诗有竹树萧萧夹泉石之句其末云九转丹成生羽翼是何祥也语已泊然而逝
　　别比隣　元名臣录州胡长孺晩寓武林一旦具酒食与比隣别云将返故乡门人有识其意者问曰先生精神不衰何为遽欲观化长孺曰精神与死生初无相涉也
　　白气贯台　元史有白气贯三台帝问田忠良何祥对曰三公其死乎未几太保刘秉忠卒
　　端视而瞑　大方通鉴许谦病革犹正衣冠而坐门人朱震亨进曰先生视稍偏矣谦更肃容端视顷之微瞑遂逝
　　百鹤翔　元史类编孔思晦卒之日有鹤百余翔其屋上又见神光自东南落其舎北
　　扶起奠献　元史许衡病革值家祠祭衡曰吾一日未死可不有事祖考乎扶而起奠献如常仪既彻家人馂怡如也已而卒
　　如索气　元史有白气如索长五百余丈起危宿扫太薇垣太史奏山东当大水帝曰不然山东必失一良将后察罕特穆尔竟及于难
　　白雾绕室　薛文清行状文清弥留正衣冠危坐而逝迅雷震屋白雾绕室
　　西湖涸　名臣录杭之西湖涸底孙原贞时镇其地语人曰哲人其萎乎吾甚虞于公后果然
　　撰生圹碑　杨循吉自撰生圹碑愧无寸长不欲劳他人之笔所贵以自述为不诬
　　白帘六字　明孙琛集舒修撰芬殁之前一日门生谌柟梦天垂白帘中有六字曰忠孝状元止此越日果不起
　　飞二帛　明黄浑集邓元锡被徴临行先期一日空中忽飞素帛一条于邑学圣殿一条于演武防旗竿公方与人论学竟疾作遂草乞恩放归疏并答人书恬然而逝
　　大乌至　嘉靖注畧杨爵释归有异乌集里舎爵曰大乌至矣其为我乎自为墓志而卒
　　孔镛星　祝允明集孔镛屡立战绩入为工部侍郎卒于舟有白气自舟尾上直贯天表盖日正中也而荧荧然星矣允明遂目之为孔镛星
　　书志石　文徴明小传先生卒之时方为人书志石未竟欠伸端坐而逝
　　车马喧阗　陈白沙行状先生殁之日顶出白气勃勃如蒸竟日乃息前一日五鼓隣人闻车马喧阗异之急出见一人若王者状仪节甚都出先生庐而去以为大官及旦询之无有也
　　英魂助战　卓异记金华苗军作乱杀防政胡大海大海生时尝夜出人见其两目若灯及殁后敌兵有犯境者军中辄梦大海若生或夜观火光满野汹汹若人马声则师出必胜盖其英魂烈爽相为助也
　　两来字诗　名臣录魏文靖易箦时自为诗有瑶岛不劳青鸟至菊篱还许白衣来句后书云是时因病笃未及敲推故有两来字首句为旧日华池水渐来也继复书平生不作欺心事一防灵光直上行书毕乃瞑
　　狂醉捐世　靳史陈体方以诗名吴中将死头戴野花肩舆徧逰田间狂醉三日乃捐世
　　锯木示数　异林文太守遣人至九仙山祈问寿算梦神语以问孔老人至郡问之老人方锯一大木得板五十有五也详见神灵
　　山有白气　章文懿行状文懿卒之日乡人见所居前山有白气冲天久之乃散
　　羣鹤绕防　名世类苑马端肃之终前数日城西大刘山忽崩是日天鼓再鸣羣鹤飞绕其防事久之乃去
　　天门二旛　赵贞吉集杨文忠少时尝梦天门开遥瞻绰楔曰际昌时而公显其老也复梦天门开有二旛导公冉冉以去而公卒
　　盛囊以殓　顾璘集储侍郎瓘易箦时夫人以公落髪与须指爪甲及头垢各盛嚢为殓其爱亲敬身可谓全归矣
　　久哭暂辍　王守仁年谱龙山公丧先生久哭暂辍有吊客至侍者云宜哭先生曰哭发于心若以客至而始哭则以客不至而不哭矣
　　乗潮解去　邢侗集宋叟过余举杯慷慨言将访徐公吴中寻钱塘弄潮脱履江干乗潮解去子愿君视宋登春岂杉栢四周中人余时被酒笑骂之后闻叟果别徐公至江浒呼榜人勿误我潮信抵海口四十余里径跳白波而逝
　　解脱吟　明诗话黄九烟晩变名曰黄人字曰略似年七十忽感怆于懐仰天叹曰嘻而今不可以死乎自撰墓志作解脱吟十二章纵饮而沈于水
　　黄泉客舍　碧里杂存孙蕡为翰林典籍诗髙古坐为蓝玉题画诛临刑口占曰鼍鼓三声急西山日又斜黄泉无客舍今夜宿谁家死后太祖闻知此诗曰有如此好诗何不覆奏并诛监斩者
　　清恬太甚　王锡爵集儿子衡叨隽不佞阴识此儿清恬太甚恐终非爵禄器
　　丹台记　涌幢小品蒋焘之父娶徐有贞女而生焘五嵗母口授小学即成诵及长文誉驰公卿间十七而卒未卒时梦上帝召为丹台记因为表以母老辞录而秘之母闻之抵于地然竟不免
　　一官憔悴　明蔡汝楠哭皇甫涍诗五字沈吟诗品絶一官憔悴世途难皇甫佥事宦屡踬不达其卒也蔡子木哭以此诗每为人诵之辄呜咽流涕
　　八十分　启崇野乘顾大章在狱卒之前数日慷慨语曰自唐虞至今才四千年吾生五十年已得八十分之一不为不寿
　　死遅四年　三朝野史夏贵附元时年已八十阅三嵗而殁有曽以诗者云自古谁不死惜公遅四年问公今日死何似四年前
　　为道罗伦　泳化编李贤夺情罗伦上疏力请许贤终制贤怒内批黜伦后贤卒有人嘲以诗云九泉若遇南阳李为道罗伦已复官
　　谁肯铭我　明实录曹元以瑾亲党居内阁惟日饮无他谐谑而已将死自作墓铭曰我即死谁肯铭我
　　死后文　唐顺之集宇宙间有人见惯而絶可笑者其屠沽细人稍有饭吃死后必有一篇墓志其达官贵人与科第人稍有名目者死后必有一部诗文刻集
　　塟祭
　　刳香木　元阎复集广平王月吕薨赙赗有加刳香木为棺锢以金银
　　执绋二千　元史类编宋本父官南中清慎自持饘粥恒不给本尝聚徒以养亲歴仕通显犹僦屋以居及卒执绋者二千人
　　碣署和尚　元诗话吴仲圭将殁命置短碣塜上曰梅花和尚之墓人怪之答曰乆当自验未几杨髠毁掘江南诸坟惟仲圭以碣所署疑为释流竟免
　　诗乞铭墓　明杂记聂大年被徴入史局病中以诗别王行俭曰镜中白髪谁镜我湖上青山欲待谁千里故人分槖少百年公论盖棺遅行俭得诗泣曰大年欲吾铭其墓耳明日而大年卒行俭为作墓志
　　自记夀藏　泳化编刘大夏以士大夫没后多私所亲名笔以遗后因作夀藏于东山之阳皆自为之记述其生平履歴李西涯见之戱云天下皆如公翰林文章无用矣公曰先生辈文章宜记大有功徳者予敢以累盖东阳先为刘瑾作而公嘲之也
　　御撰祭文　明诗话康陵南巡将临靳文僖丧词臣撰祭文均不称防乃御制为之详见好文
　　歌竹枝　亘史谢茂秦客大名客请赋夀诗百章至八十余投笔而逝所幸贾姬奉柩停大寺之傍每夜操琵琶一曲歌茂秦竹枝词必恸絶而罢
　　土香　王穉登挽马湘兰诗水流花谢断人膓一塟金钗土尽香









　　元明事类钞卷二十五
<子部,杂家类,杂纂之属,元明事类钞>
　　钦定四库全书
　　元明事类钞卷二十六
　　监察御史姚之骃撰
　　珍寳门
　　金
　　得金手中　元史苏格使金不屈金主壮之取金巵饮之饮毕即懐以出复命备以虚实告且出所懐金巵以献太宗喜曰我得金于汝手中矣
　　淘金　元食货志丰城旧有淘金户三百地不产金而岁课转増民死徙且尽揭徯斯言之朝蠲其课
　　不登藏金　元史杜瑛所居术者言其下有藏金家人欲发视辄止之后来居者果得黄金百斤其不苟取如此
　　大如枣　西使记宻实勒国地产金人夜视有光处志之明日发之有大如枣者
　　藏金尺　元富珠哩翀集江西吏善舞文或诬熊氏子买藏金尺讯则无之讯益酷乃货簪珥作新尺符其妄尚公至率清脱民始宁
　　槖不能容　元史博啰欢未至云南布固丹宻以金六籯迎餽欢以其握兵拒之恐致变阳诺曰吾槖不能容可且持归待我取之至则竟其狱
　　赐叶金　袁桷诗入院听宣席未温赐金已向案头存自注故事入院传旨毕赐叶金十两始草制
　　不买诗名　元好问黄金行人间不买诗名用一片青山衡霍重
　　盘龙金　明髙帝实录上一日手黄金一锭示羣臣曰此乃表笺袱盘龙金命宫中洗濯销镕所成者
　　一挺酬诗　王世贞集元末吴中饶介之以醉樵歌试诸名士独张梦简第一得黄金一挺髙季廸次之得白金三斤余各次之后承平久张洪修撰为人作一文得五百钱
　　胎金　宋濓集宣慰伯以婆律香贽余阙阙觉重却之香中果胎黄金也
　　泚笔金　野获编世庙斋醮每一举即赤金亦数十两盖扁对皆以金泥为书握管中书预备大管泚笔令满故为不堪波磔状则防之凡讫一对或易数十管则防中金亦不下数十铢矣
　　还金钗　泳化编李时勉元夜观灯拾一金钗归书于门有一妇人来告騐而还之其夫具币以谢公不受因纳一片药曰此血竭不易得公入之后公以直谏为金瓜断脇赖血竭灌之得不死
　　不识金矿　明史稿陈观洪武时为陜西防政以亷称或问陜产金矿何状观大惊曰吾备位籓寮何金之问
　　生熟金　明曹昭格古要论金出西番髙丽等处沙中南番瓜子金麸皮金皆生金也云南叶子金西番回回钱此熟金也
　　置金墓下　程敏政集冯履吉以镒金贷俞绘不质劵冯卒后十五年俞遣其子以金倍息归冯之子朋玉不受其子则奠置冯君墓下而行朋玉不获辞则以予乡人之贫者
　　金壶遗家　万歴注畧上方十岁以英明闻穆庙恭妃以金壶遗其家为门者所执上笞内使三十而以百金遗妃曰妃家贫以此给赐先帝赐器不可出也
　　紫石成金　笔麈嘉靖中海丰渔子为风飘一絶岛见人皆椎结袒裼所食惟蜜浸黄精薯芋之类其流水处皆五色石渔子各収数升置舟中一日飃返故防取所挈文石则皆靺鞨瑟瑟诸寳也中有紫者以五铢入火间以白金成黄金一两不镕则柔甚可屈折云
　　伯温窖金　李日华集老竹岭溪中多礁石相传刘伯温窖金在下诚意伯每数十年一遣人来取土人妄凿之终不得
　　金甲　明纪事本末刘瑾籍没得金二十四万锭又五万七千八百两元寳五百万锭又一百五十八万三千六百两寳石二斗金甲二金钩三千金温盒五百
　　髙北斗　明通纪万歴时廵抚李三才请停矿税疏云皇上欲黄金髙北斗而不使百姓有糠粃升斗之储
　　讲筵金钱　长安客话景泰初始开经筵每讲毕布金钱于地令讲官拾之以为恩典
　　金丝帐　弇州史料严世蕃有金丝帐累金丝为之轻细洞彻
　　金银置礟　明纪事本末李自成杀掠马骡为上次军仗次衣币次珍寳其金银恒防弃之或以代铅置礟中
　　锢金　明史稿张献忠破蜀用法移锦江涸而阙之深数丈埋金寳亿万计然后决隄放流名锢金曰无为后人有也
　　箔金　宋濓义侠歌取袍当户着缝烂然赪箔金满中贮碎若剪凤翎
　　玉
　　玉桃盏　元史阿哈玛特诬巴延平宋时取其玉桃盏帝命按之无验后有献此盏者帝愕然曰几陷我忠良
　　十七步　辍耕录巴延至于阗见有白玉一段髙广五六尺长十七步以重不可致
　　玉递　元食货志玉在法尔实者有民戸六十淘焉于是免其差徭所淘之玉立水站至京师
　　镇圭　续通考元镇圭制以玉长一尺二寸有袋副之止燔瘗　元祭祀志平章贾闾等议大祀礼神之玉无得燔瘗盖燔者取其气之臭闻玉既无烟又且无气但当奠于神座卒事藏之时出而用
　　照见筋骨　辍耕录巴延尝至于阗国得一玉佛髙四尺色如截肪照之筋骨脉络皆见
　　纳玉盏　元史世祖纳碧玉盏六白玉盏十五于太庙柈斗盈尺　谈荟雅克特穆尔尝晏客樱桃下以赤玉盘盛脯白玉斗盛浆皆盈尺客杨维桢亦为色动
　　磨玉玺　辍耕录至元间巴延出太府监所藏歴代玉玺磨去篆文改造押字图书及鹰坠等物以分其党与
　　玉酒瓮　辍耕录广寒殿有黒玉酒瓮玉有白章随其形刻为鱼兽出没之状其大可贮酒三十石
　　暖玉注　明孔迩纪谈陈友谅时或进暖玉注盖出于薛塘古坟者
　　玉玲珑　泳化编汪后以宪宗防持罄所有以出英宗索一玉玲珑太监对应在汪所汪急而投之井
　　市盈尺　嘉靖注畧谕内阁皇祖六寳正德甲戌火失其五令市玉盈尺者补之
　　雪山青玉　卓异记建文元年有使者还自西方得青玉于雪山方逾二尺质理温润上命玉人琢为大玺命曰凝命神寳
　　盘径尺　明纪事本末王振籍没时器服珍玩尚方不及玉盘径尺者十面珊瑚髙者七八尺金银十余库马万余匹
　　破囊得椀　垄起杂事张王基住居一男子阴囊大如斗陜西大贾识为至寳买去俟其死破囊得二玉椀世所絶无
　　合卺杯　甲乙剰言髙邮守杨君家藏合卺玉杯形制奇怪两杯对峙中通一道使酒相过两杯之间承以威凤玉润而古碾琢极工盖汉器之竒絶者
　　玉斧　明通纪李文忠克应昌获元主孙后妃等并宋代玉玺金寳十五宣和殿玉图书一玉册二镇国玉带玉斧各一
　　求红黄玉　明史稿嘉靖时制方丘朝日坛爵诏求红黄玉于天方哈宻诸番不可得有通事言此玉产于阿丹去土鲁畨东南二千里请重贿徃购帝不从
　　却玉盌　典故纪闻回回进玉盌成祖曰磁器洁素莹然适心不必此也却之
　　识玉璞　池北偶谈崇祯时内殿石骤长数寸上以问大学士何如宠何谢不知归问老友姚康伯曰此璞也中必有玉翼日以对命剖之果然
　　碧玉尺余　明季遗闻张献忠遣人以碧玉长尺余者二方圆径寸珠二枚贿熊文灿请降文灿许焉
　　玉琴　明通纪刘瑾籍没时有玉琴一玉带四千一百六十二
　　珠
　　碧珠现钟　辍耕录文宗潜邸金陵适兴国寺铸大钟金方在冶上至取嵌珠指环默祝曰若天命在躬此当不壊即投液中钟成珠宛然在上及登大寳方言之
　　珠课　元食货志珠采于大都南京广州有珠课乌蜑撼絙　辍耕录广东采珠之人悬絙于腰沈入海中良久得珠撼其絙舶上人挈出之葬于蛟龙之腹者不少有司名曰乌蜑户仁宗登极特旨放免后复行
　　雅古勒珠　元史西域贾人售雅古勒珠价六十万含之可不渴熨面可使目有光省臣平章爱之一座传玩尚文曰一人含之千万人不渇则寳也若一寳止济一人何益吾之所寳米粟是也
　　太岁弹　西使记布逹国所产大珠曰太岁弹又有兰石瑟瑟金刚钻之类
　　珠字诏　元史泰定帝以珠字诏赐帝师
　　珠　元史类编重山从太宗伐宋复入中书赐中廏马十匹贯珠一
　　珠三囊　元史朱清张瑄以海宼致位防政多不法恐事觉以黄金五千两珠三囊为赂江浙平章托克托怒而系之
　　进百斤　元史类编世祖时江浙平章莽哈岱进真珠百斤
　　珠伞　元史回鹘献水晶盆珍珠伞等物帝曰今百姓疲弊所急者钱耳却之
　　雉帚扫珠　张昱辇下曲向晩大安髙阁上红竿雉帚扫珍珠
　　珠花　萨都拉诗昨日官家清宴罢御罗轻帽挿珠花重七两　明史稿苏禄国有珠池夜望之光浮水面土人以珠与华人市洪武时东主遣使贡大珠一其重七两有竒
　　拆袄还珠　崔铣集王翺为都御史守辽东临别太监某赠西洋珠四枚公固辞不得则内所着披袄中纫之后还朝求太监从子谓曰如有营予佐尔费因拆袄出珠授之封识宛然
　　分斗珠　维风编杨一清为相时有人餽美珠一斗者公直受之嗣诸边将来谒留询边事随出所受珠分劳之顷刻立尽
　　捶珠　典故纪闻刑部尚书杨靖逮一弁将鞫之门卒检其衣得大珠一颗僚属方骇视靖徐曰安有许大珠此伪物命捶碎之始以上闻
　　蜑户采珠　续通考洪武中差内官于广东起取蜑户采珠给与口粮
　　问珠状　明史稿张岳迁亷州知府亷民多盗珠池岳居四年未尝入一珠家人问珠何状岳取库中珠以示
　　烂溪珠　王叔承集隆庆戊辰夏秋时江南大旱吾乡烂溪蚌产珠焉有径寸夜光者有五色圆走盘者农渔杂采日数百人卖累千金
　　狮子形　王宇泰笔麈海南市舶提举刘贻哲云尝见一珠作狮子形宛然毕肖
　　续命膏　万歴注畧科臣萧近髙有言陛下思初疾时珠玉满前谁为续命之膏
　　银
　　元寳文　元史杨湜上言平准行用库白金出入有偷盗之请以五十两铸为定文以元寳用之便诏可
　　防古　古今录北荒称银曰防古元之先以女直国号金乃以银号其国也
　　千万锭　元史中书省言太府院为内藏世祖成宗朝遇重赐则取给中书今所赐有逾千锭至万锭者皆取之太府今复以乏告请自后内府所用数多者仍取之中书
　　银交牀　元史巴图尔从征纳延有功帝赏以腰带及银交牀等物
　　烈女变　贡师泰金谿葛烈女诗忆昔里中初赋银银赋日急家日贫父身榜掠痛欲絶女心愤结何由伸鬼狐夜嘷天漆黒大野腾腾火光烈可怜踊跃双蛾睂变作兼金白如雪
　　十流银　马祖常诗五坊戏马赛争道宣声催赐十流银
　　银徙　卓异记洪武中广积库银毎锭重数百觔忽穿屋飞出莫知所之有一书生夜行见田间光起标记而去明日掘土尺余见白金一锭大不能举归约十八人并力举之上有广积字众分不均以闻于官官以闻上上曰此天赐儒生也即赐之
　　十窖　泳化编内帑之积凡十窖积之以备边虞者景泰滥赐缺其一角英宗复辟节他费以补之
　　一钱弃泾　续通考明陈完为泾县教谕尝分膳银一生多取一钱而去既而少者来告完曰多在此遂封一钱与之其人曰先生本不多某安敢受完曰吾实偶多汝不受盍弃于水遂投诸泾
　　太仓库银　李梦阳疏臣始至户部太仓库银尚百七十余万今消耗且过半矣
　　银瓮　泳化编宣宗赐夏原吉范金图书及翠炉银瓮玉杯玉带
　　银豆謡　明通纪景帝奢侈常以金豆金钱等物撒地令宫人及宦侍争拾为哄笑杨守陈银豆謡闻知昨日六宫中翠娥红防成春风黄金作豆竞拾得羊车不至愁烟空别有银豆薄如叶并刀剪碎盈丹匣也随金豆洒金阶满地春风飞玉蝶君不见民餐木皮和草根梦想银豆如八珍官仓有米无银籴操瓢尽作沟中尘
　　银不足　明靳学顔疏今天下之民以匮乏为虑者非布帛五糓也银不足耳夫银独行则藏益深而银益贵货益贱于是银积于豪右者益厚行于天下者愈少更数十年不知所底止矣
　　叱还银砚　于慎行集李先芳为新喻知县富人张浚有寃遇公而白以一砚为献受而付之记史异日发之银也笑曰陶清士辱以朱提召浚叱还之
　　铸饼　明史稿李自成入都悉镕所拷索金银及宫中器皿铸为饼每饼千金约数万饼骡车载归西安
　　银山　明张元凯西苑宫词昨贮银山髙几许试将玉尺殿中量
　　钱
　　泉货监　元史武宗时初行钱法立资国院泉货监以领之
　　金铜芽　耶律楚材西域诗难穿无眼钱自注西人金铜芽钱无孔郭
　　铜儿　元史至正中欲更钞法以楮币一贯文省权铜钱一千文钞为母而钱为子祭酒吕思诚曰中统至元自有母子上料为母下料为子比之逹勒逹人乞养汉人为子是终为汉人之子而已岂有故纸为父而以铜为过房儿子者耶
　　编古钱　吴莱题毘陵承氏藏古钱诗我观泉志颇识钱古今钱品不一传一朝变通别改币余尽沈朽徒埋船承君好古此収拾宝玩有若编埓然
　　钱飞　卓异记洪武乙夘御库钱忽飞去侧立于民门屋瓦上人以篾穿其孔或得一二十文
　　一贯　泳化编洪武中铸大中通寳钱与歴代钱兼用以四百为一贯四十为一两四文为一钱
　　云中撒钱　稗史彚编成化丁酉六月京师大雨雨中徃徃得钱王文恪公有诗云苍天似悯斯人困故向云中撒与钱钱若了时民又困何如只赐与丰年
　　赐防中钱　玉堂丛话宣宗幸史馆撒金钱于地命众取之学士李时勉独立不动上嘉叹亲取防中余钱赐之
　　给夜读　李攀龙集余忆殿卿自肥子来持进不满千钱太孺人命给余夜读
　　家兄孔方　明世说袁宏道令吴长安贵人一无问餽时其兄宋道官翰林有与宏道同官者嘲之曰他人问餽以孔方为家兄君不问餽乃以家兄为孔方耳
　　飞空如蝶　长安客话涿中旧有塔在桑干河中名镇河塔嘉靖时塔崩内有古钱皆飞空如蝶
　　板儿　碧里杂存正德丁丑余逰京师见交易者皆称钱为板儿即低恶之钱但取如数而不视善否好钱遂阁不行
　　禁天啓钱　旷园杂志苏州逮周忠介公后民倡议天啓无道互戒不用其钱各州县从而和之积天啓钱无算后出示劝谕乃行私禁凡十阅月
　　数钱投匦　啓崇野乗杨忠烈殉义后追赃令亟卖菜佣亦争以数钱投县匦中三年乃止
　　买笑钱　朱白民家贫授徒养亲以老莱子为法牀头恒贮数十钱曰买笑钱
　　以钱偿　明纪事本末给事韩一良言今之世何处非用钱之地何官非爱钱之人向以钱进安得不以钱偿详见贿赂
　　五等　泳化编钱有五等当十当五当三折二小钱钱谱　陆深燕闲录吾乡朱氏所撰钱谱尽裒歴代之钱穴纸谱之竒形异状无所不有而各疏时代由来杨鐡崖钱艾蒳俱有论亦博古之清玩也
　　捶钱　明叶宪祖捶钱赋余滥司鼓铸之役故事钱非式者捶之因感其不才见弃有似乎人乃为之赋乃有非防非壮不范不模违错刀之金饰类延缳之薄肤盖万选而莫中将一掷而若无于是命朱亥之椎碎邓通之铸纷如委地曾莫之顾
　　黄边　徐渭诗鵞眼黄边只十个
　　钞
　　交钞　元食货志钞始于唐之飞钱宋之交防金之交钞其法以物为母钞为子子母相权而行即周官质剂之意也元初仿唐金制有行用钞世祖始造交钞
　　楮用于阴　辍耕录世祖尝以钱币问刘秉忠对曰钱用于阳楮用于阴今国家龙兴沙漠自阴域以临中夏宜用楮币若用钱四海且将不靖遂不用钱后武帝用之不久辄罢
　　丝钞　元史印钞之法以丝为本每银五十两易丝钞一千两诸物之值并从丝例
　　赐钞印　草木子元以朱清张瑄海漕有劳赐钞印听其自印钞色比官造加黒印朱加红
　　伪钞謡　元李存伪钞謡国朝钞法古所无絶胜钱贯如青蚨试令童子置懐防千里万里覊孤岂期俗下有奸徃徃造伪潜隈隅设科定例非不重奈此趋利甘捐躯
　　捣课簿　卓异记太祖时造钞屡不就一夕梦神告以当用秀才心肝为之既寤不解马后曰士子苦心夕课即心肝也乃取太学生课簿捣而制之遂成
　　収輭烂　明实录正统四年勅户部曰市钞不分輭烂但有一贯字様即皆行使是以钞法流通今収受课程亦不得分輭烂汚迹俟年终遣官防拣堪用者留不堪者烧毁
　　取桑穰　啓崇野乗思陵欲行钞法钞局言须桑穰二百万斤例采产桑诸省概因荒乱不能详见桑
　　杂寳
　　珊瑚灯檠　元史郭侃将兵至克实宻尔部屠西城又破其东城东城殿宇皆构以沈檀焚之香闻百里得七十二琵琶五尺珊瑚灯檠
　　盘植珊瑚　明史稿御史张应诏劾殷正茂以金盘二植珊瑚其中髙三尺许赂居正
　　玛瑙盌　元史成宗赐特尔格玛瑙盌曰此器先皇所用朕今赐卿以久侍先皇故也
　　水精食牀　雨航记李时可宴杨鐡崖赏莲花水精为食牀空其中置金鳞翠藻
　　采水晶　玉堂纲鉴武宗时福建平章言漳浦梁山产水晶乞割民百戸采之
　　翠腕防　元氏掖庭记懿静后诞日南朝宫人一献寒光水玉鱼一献青芝双虬如意一献栁金防翠腕防防似今之手镯乃景阳宫胭脂井中物
　　碧甸山　元史影堂祭器黄金瓶斚之属以十数黄金涂银香盒椀楪之属以百数银壶釜匜之属称是玉器水晶玛瑙之器为数不同有玻璃瓶琥珀勺真珠帘珊瑚树碧甸子山之属
　　月下蒲萄　耳谈吴郡沈万三有玛瑙壶通明类水晶面有蒲萄一枝如墨防名月下蒲萄
　　鐡可成铜　元史顺帝时立饶州铜冶场注云时有张理言胆水浸鐡可成铜故即其地立之
　　设提举　元史玛瑙提举司秩从五品又有玉局金丝子局鞓带斜皮局瓘玉局浮梁磁局皆有提举司
　　杂谷贡　续通考嘉靖中杂谷安抚司贡珊瑚
　　照世杯　典故纪闻赛玛尔堪在西边其国有照世杯光明洞逹照之可知世事明史稿赛玛尔堪洪武中入贡其表文有云钦仰圣心如照世之杯使臣心中豁然光明
　　太阴凝魄　明靳学贤水晶盏赋有太阴之凝魄抱元英之至质发坤藏于重艮托哲匠而呈则
　　青红色　格古要论多年老冰为水精然日本国有青水精红水精则水精非冰明矣
　　宝石井　谈荟凡寳石皆出井中西番最盛中国惟出云南金齿街与丽江两处属红黄类者为猫睛靺鞨芽星汉砂琥珀木难酒黄刺子属青绿色者为瑟瑟珠珇绿鸦鹘石空青
　　琥珀藏蛛　王贻上集明王延诘文恪公子性豪有持琥珀求售者中有蜘蛛如生索百金延诘手碎之果有生蛛自内跃出行几上见风即化为水
　　埓阿勒　类纂元大德间回回巨商卖埒阿勒一块重一两三钱估值中统钞十四万锭用嵌帽顶累朝皇帝相承寳重凡大朝贺则服用之
　　猫睛　徐渭集髙陞驰保安沈锦衣出猫睛睒睒若果核意以酬旧逋君掷不顾去
　　鸦青　明施武寳井词缅中花落满蛮山千两鸦青马上还自注鸦青寳名寳井在姚关万里外贩寳者只于缅中交易
　　常贡　续通考明日本琉球常贡玛瑙
　　犀铭　李维桢集王左丞眎余犀角图色理形质甚竒可为山经可为酒器可为如意一物而三善具焉因为之铭
　　水寳　语怪有回回见居民竞汲一池因买之破山得一石池水从中出言此水寳也凡用汲者竭而复盈详见水
　　商人进寳　万歴注畧在金商人进金一千五百两青红黄寳石四百块猫睛珇绿等八十块青碧黄白玉料一千六百余斤砗磲玛瑙琥珀料六十斤翠毛六千五百两大小珠一万二千六百颗
　　寳货易　嘉靖注畧上欲观内库储积太监张佐奏止之众侍问佐佐曰寳货易经目或啓靡心也





　　元明事类钞卷二十六
　　钦定四库全书
　　元明事类钞卷二十七
　　监察御史姚之骃撰
　　礼乐门
　　典制
　　礼乐所自　元李好文集宪宗时有日月之祀当羣臣奏对时上问礼乐自何始左右对以尧舜则其立神基肇人极已宏逺矣
　　右为尊　元名臣奏议泰定帝时迁列圣神主于太庙新殿博士刘致议曰国家取唐宋定制为九世遂以旧庙入室为六世昭穆不分父子并坐不合礼经虽国家以右为尊然古人所尚左右初无定制今建宗庙之方位既依礼经而宗庙之昭穆反不合礼经于制未便
　　加封文宣　元阎复草制朕纂承丕绪敬仰休风循治古之良规举追封之盛典加号大成至圣文宣王遣使阙里祀以太牢
　　卤簿图　元史类编英宗时拜珠进卤簿图帝以唐制用万二千三百人太多乃定大驾三千二百人法驾二千五百人丹墀独对至大中曾防初尝着卤簿图并书进之至英宗而卤簿大兴旗帜之绣绘者作于闽浙人马铠甲被彩绣者作于江西又命留守作五辂
　　太常集礼　元史李好文言曩有诏集礼只令各郡县置局纂脩夫礼乐出自朝廷郡县何有哉乃白院长选僚属出架阁文牍资其采择三年书成名太常集礼得防颁示中外
　　星宿旗　元舆服志仪仗有二十八宿旗各绘神像又有风伯雨师雷公电母五岳四渎旗
　　尚左　典故纪闻吴元年始命百官礼仪俱尚左改右相国为左相国余官如之
　　集礼书成　明纪事本末洪武中集礼书成其书以吉防军宾嘉冠服车辂仪仗卤簿字学乐为纲凡升降仪节制度名数皆偹通五十卷
　　革封号　王袆拟诏岳镇海凟皆受命于上帝岂国家封号之所得加今止以山水本名称其神郡县城隍神号一体改正歴代忠臣烈士亦依当时初封以为实号后世溢美之称皆与革去
　　易木主　明纪事本末嘉靖中正孔子祀典易木主及厘正从事诸贤本朝谷霖苍论孔子加封自汉平帝始也王拜于帝僣已称先师礼也庙祀设像自唐宋元始也其防已甚易木主礼也八佾十二豆笾自宋徽宗始也祭用生禄太学仍之郡国减等礼也帝释奠舞六佾谬巳从祀四圣七十二贤矣曾防顔路退食庑下子先父食改附啓圣礼也删申党黜公伯寮等十三人改蘧瑗等七人进后苍等五人考证班班勿僣勿黩礼也
　　尚赤　明通纪洪武时诏定服色尚赤
　　防旗夹垅　泳化编正统时上祀先农毕释祭服秉耒三推户部尚书捧青箱后随耆老驭牛按辕教坊乐工执彩旗夹垅讴一倡百和飐旗而行凡三往三返
　　卤簿仪仗　续通考明卤簿仪仗凡正旦冬至圣节锦衣卫陈卤簿大驾于殿之东西郊祀卤簿大驾全设前期视牲丹陛驾其祭社稷太庙山川卤簿内去白泽旗以下等项耕籍幸学俱用卤簿大驾
　　亲蚕　嘉靖注畧夏言请举亲蚕上勅戸部建坛曰蚕于禁中唐人便安之制不可法命翟车出入由元武门坛制杀先农什一
　　孔门下马　典故纪闻成化时以监生虎臣言诏天下孔庙所在凡过其门者皆下马
　　六卿不及　明纪编年成祖防逾二十七日礼部尚书请即吉羣臣释服杨士竒以为宜素衣冠黑角带明日视朝上素冠麻衣麻经文臣惟学士武臣惟英国公如上所服上曰张辅知礼六卿不及士竒所执是也
　　大礼议　明纪事本末论世宗尊为天子必欲使之不皇其父兴献为天子父必欲与之共臣其子此议礼诸臣之过也至必欲迁太庙崇徽号着实録折礼经毋乃不伦至于严父之説兴睿宗之号进则以明察始以丰祢终矣
　　为三龛　献征録周先生铸尝疑家礼四龛以西为上之説仅循唐制乃为三龛中祀所继之宗而祖祢以昭穆处左右门人问之曰此固朱子意也
　　祀先祝称　续藏书吕文简柟为翰林时受禄祀先祝称某之子某闻者羡其知礼
　　防礼皆儒　明诗话崇庆俗尚浮屠万辅居防独遵家礼乡人化之谚曰万辅一呼防礼皆儒
　　双折刺　王世贞集故事吏部尚书体最重六卿以下投皆用双折刺惟翰林光学以单红刺相往返又六部尚书侍郎大小九卿于内阁用双帖报之单红及余以太仆卿入都则惟内阁报单帖而六部皆以双帖见报矣余等于部属等官皆用双帖往返不知起自何时殊觉陵替所费纸亦不少
　　论起复　明罗伦集臣闻朝廷援杨溥故事起复李贤臣窃谓李贤大臣起复大事纲常风化之所系天下后世之所监况比年以来朝廷以夺情为常典缙绅以起复为美名臣不忍圣朝之世乃至于此
　　夺情　明通纪张居正父防上赙赠甚厚然亦无意留之所善同年李幼孜等倡夺情之説居正惑之乃疏乞守制示意冯保使勉留焉
　　脱屦　泳化编乐韶凤奏古者朝祭有脱舃礼今议于郊祀庙享前期有司设御幕于坛门外及设执事官脱屦之次于门西侧从之
　　称晩生　觚不觚録翰林旧规凡入舘而其人已拜学士即不拜学士而先登第七科者投刺皆称晩生
　　书正字　觚不觚録故事投刺于柬面书一正字虽甚不雅而承传已乆余丙子入朝则投刺皆不书正字乃避江陵讳也
　　祭祀
　　国礼割奠　元史至元中祭宗庙始用沅州麻阳县苞茅天鵞野马塔喇布哈【注其状如獾】野鸡鸧黄羊呼斋尔【注其状如鸠】湩乳葡萄酒以国礼割奠
　　拜日月山　元通鉴宪宗始以冕服拜天于日月山详见山
　　日月从祀　元史武宗至大三年祀南郊以日月从祀嵗必亲祀　元通鉴英宗诏羣臣曰一嵗太庙惟四祀使人代之不能致如在之诚自今嵗必亲祀
　　十人从祀　元史仁宗朝诏以宋儒周敦頥程颢颢弟頥张载邵雍司马光朱熹张栻吕祖谦及故中书许衡从祀孔子庙廷欧阳元集时贡举法行非程朱学不式寻定濓洛以下九儒及衡为十人祀孔子庙
　　纯色马　元史大德九年冬至祀天用纯色马一苍犊一羊鹿野豕各九后又改用苍犊正副各一
　　太庙佛事　元礼乐志命国师僧荐佛事于太庙七昼夜造木质金表牌位十有六设大榻金椅奉安祐室前
　　造祭器　元史中统以来因金宋祭器而用之至治初始造祭器于江浙行省其旧器悉置九阁
　　封号　元史至元二十八年加上五岳帝号加封四凟四海王号遣使致祭
　　服冕舃　元礼典世祖立国建元考古昔之制而制服焉冕舃之制祭祀则用之
　　后土祠　续通考元世祖时每嵗遣使代祀后土至元五年尝建后土坛于太寜宫十二年又立后土祠于平阳之监汤
　　别设一室　元史类编学宫中顔曾思孟为四配而顔路曾防孔鲤乃在庑下熊勿轩谓冝别设一室以齐国公叔梁纥居中而顔路曾晳孔鲤孟孙氏侑食春秋二祀遣官分献则可以示有尊而教民孝李东阳集谢铎在南监议别祀叔梁纥而曾晳顔路孔鲤配之以全伦义又请增祀杨山而黜草庐吴氏皆不果行
　　进十议　元史类编袁桷居国史院时初建南郊桷进十议曰天无二日天既不得有二五帝不得谓之天作昊天五帝议祭天嵗或为九或为二作祭天名数议圜丘不见于五经郊不见于周官作圜丘非郊议后土社也作后土即社议三嵗一郊非古也作祭天无间嵗议燔柴不见于古经周官以禋祀为天其意各有防作燔柴泰坛议坛羣祀而合祠非周公之制作郊不当立从祀议郊质而尊之明堂文而亲之作郊明堂礼仪异制议郊用辛鲁礼也卜不得常为辛作郊非辛日议北郊不见于三礼祭地而遵北郊郑氏之説也作北郊议礼官推其博洽多采用者
　　金幡　元史祭五岳有组金幡二四凟织金旛二四海五镇销金幡二
　　孩乳必序　元明善集藁城董公凡嵗时有事于庙非甚病不废拜跪子虽孩乳亦使之序曰祀以孝先也礼宜如是
　　合祀天地　明纪事本末太祖于冬至合祀天地于奉天殿列祖从
　　定南北郊　今言嘉靖九年更定南北郊礼南郊皇天上帝南向太祖西向东一坛大明西一坛夜明东二坛二十八宿西二坛云师雨师风师雷师北郊皇地只北向太祖西向东一坛中岳东岳南岳西岳北岳基运山翊圣山神烈山西一坛中镇东镇南镇西镇天夀山纯德山东二坛东海西海南海北海西二坛大江大淮大河大汉
　　祀郊禖　明纪事本末世宗以生员李时飏言举祀郊禖之礼夏言充祈嗣醮坛监礼使
　　丁祭　明史稿洪武初钱用壬为礼部尚书与诸儒臣议以春秋仲月上丁于国子监释奠丞相初献翰林学士亚献祭酒终献制曰可
　　通祀孔子　献征録先是释奠之礼止行于京师洪武十五年命天下每嵗春秋通祀孔圣
　　别立庙　明张孚敬集臣谓今日之礼宜别为兴献王立庙京师使得隆尊亲之孝且使母以子贵尊与父同则兴献王不失其为父圣母不失其为母矣
　　论从祀　王鏊集传瀚为礼部侍郎时以山杨时从祀孔庙言者因论罗从彦李侗亦当从祀公言二子著述眎尹焞游酢谢良佐未知先后二子从祀则三人似不可遗道学所在其可滥乎乃止
　　退扬进董　实録杨砥洪武中为行人上疏言扬雄仕莾董仲舒有正义明道之言今孔子庙从祀有雄而无仲舒臣以为宜退彼进此太祖从之
　　何独废澄　王鏊集吴寛为学士或谓元儒吴澄出处不正不宜从祀孔子公曰从祀亦观其有益于经传否耳茍有禆经传则扬雄马融亦皆不废何独废澄也
　　建祠　李春芳集国家二百年来勑建祠祀者惟文成刘公基文贞杨公士竒暨文庄欧阳公德三人而已
　　明儒从祀　明史稿隆庆初廷臣请以王守仁与薛瑄陈献章同从祀文庙帝独允礼臣议以瑄配王世贞集台谏有请以明先儒从祀文庙者周少宰子义首以王文成守仁陈检讨献章应而蔡祭酒清胡布衣居仁章文懿懋吕文庄柟亚之下羣臣议祀王陈而布衣与焉按三贤从祀在万歴十二年
　　议祧庙　吴寛集倪岳为礼部侍郎时德祖以下九庙已偹及宪宗神主将升祔于制当祧公言自德祖以上莫推则德祖犹周之后稷也不可祧懿僖仁三祖以次当祧至太祖太宗为周之文武百世不迁今宪宗升祔当祧懿祖一庙宜于太庙寝殿后别建藏祧主之所每嵗暮则奉祧主合享应古祫祭之制
　　祭城隍　嘉靖祀典上曰城隍人鬼也焉可与天神地只杂于一坛而祭议归本庙于常祭外添设一坛
　　改祭浑源　涌幢小品北岳在浑源州自石晋割赂契丹宋人遂祭于阳曲今都北平则阳曲反在其南宏治中马钧阳请改祭浑源为部所格　案有虞氏望于山川未尝登封汉书宣帝妃祀北岳常山于上曲阳以为岳灵所居也通典唐武德中祀北岳恒山于定州则知北岳望祠非始于宋朱国祚马钧阳言误矣
　　东西郊　明纪洪武时增脩坛壝于大祀殿丹墀中东西相向以祀日月罢朝日夕月之祭至嘉靖中用夏言议改建四郊兆日于东郊兆月于西郊
　　奉先殿　明史稿髙帝谕陶凯欲尽所以追逺之道凯以太庙已有常祀乃请于乾清宫之左别建奉先殿以奉神御从之
　　司礼习仪　明纪事本末懐宗幸太学先期司礼太监王德化奉命率羣臣习仪于太学时比之唐鱼朝恩讲经元李邦寜释奠事
　　服裘秉珪　明邹德溥郊禋赋帝乃服大裘之霅煜兮秉镇圭而如壝握鸾刀以啓膋兮尊黄琮以为仪犊与牲往象色兮圭两邸以从数奏太簇而歌应钟兮又缀以咸池之舞
　　牲帖　严嵩奉命视牲诗牲帖牺人报驺声骑士催展陵视　明魏学礼大祀山陵赋万歴庚辰皇帝将有事于山陵宗伯以故事请曰展陵视寝永昭孝思每帝嗣统则斯礼称焉帝其念哉帝曰俞
　　瑶坛琳观　何景明郊观诗丹户乾坤辟雕墙海岳扶瑶坛上星斗琳观俯虚无
　　朝会
　　定朝仪　元史至元六年上命许衡与太常卿徐世隆定朝仪仪成帝临观甚悦
　　鸣鞭　元礼乐志元正受朝仪皇帝出阁升辇鸣鞭三俟两宫升御榻鸣鞭三五品以下赐酒于日精月华二门之外宴毕鸣鞭三
　　劈斧　元舆服志次仪使一人左卤簿使一人右次礼仪使二人分左右持劈正斧一人当中赵孟頫宫词天歩将临玉斧来邱濬诗兴隆无复残笙谱劈正犹知旧斧名
　　诈马筵　周伯琦诗序乗舆北幸上京嵗以六月吉日命宿卫大臣及近侍服所赐只孙珠翠金宝衣冠腰带盛饰名马清晨自城外各持彩仗列队驰入禁中上盛服御殿临观乃大张宴为乐诸坊奏大乐陈百戏凡三日而罢俗呼曰诈马筵
　　两宫升榻　元史元正受朝仪皇帝皇后两宫升御榻殿前起居拜舞赞曰普天率土祈天地之洪福同上皇帝皇后万嵗夀
　　孔雀盖　元舆服志孔雀盖朱漆竿首建小盖盖顶以孔雀毛径尺许下垂孔雀尾檐下以青黄红沥水围之
　　控鹤呼　元礼乐志朝仪有山呼注云凡传山呼控鹤呼噪应和曰万嵗
　　春班午仗　萨都拉诗防旗拂栁春班卷宫漏穿花午仗移
　　列金挝　杨基早朝诗锦裆绣帽列金挝玉节龙旗拱嵗华
　　由夘陛　雷礼集礼部尚书崔亮对太祖曰天子祭天升自午陛祭社升自子陛盖社主隂隂北方也君南向答隂之义也郊主阳阳南方也君北向以答阳也若羣臣朝参无答神之义俱当避君上之尊故升降则皆由夘陛朝班则分列东西以避驰道
　　饮教干　李东阳庆成宴诗坐拥日华看渐近酒传天语饮教干自注每宴必传防云满斟酒又云官人每饮干
　　传三呼　程敏政元日早朝诗鸿胪立仗传三呼马监随班控六飞
　　乐律
　　征遗乐　元史太祖征用旧乐于西夏太宗征金太常于燕京及宪宗始用登歌乐祀天于日月山世祖用以享祖宗于中书省至元三年初用宫悬登歌文武二舞于太庙
　　大成乐　元史类编太宗命王镛作大成乐元陶安大成乐赋芹波环璧芝楹毓金素王凝旒有赫其临运隆文明之世乐鸣正大之音铿宫商于翕绎调律吕于精深
　　古乐释奠　元典章仁宗时制释奠于太学用大成乐令各路府选习古乐师教肄生徒不得仍用俳优歌曲
　　玉律　元史齐履谦精于乐律尝得黑石古律管一长尺有八寸外方内为圆空中有隔隔中有小窍盖以通隔上其制与律家所説不同盖古所谓玉律者是也
　　乐无全书　明沈文初政记髙皇于开国之初开礼乐二局征天下耆儒分任之当时集成有大明集礼而乐未有全书
　　犹工尺字　明郑世子乐律全书古今论乐多误于律吕之説不知律吕乃乐家末务圣人用以识别音声之名犹今工尺字耳
　　律本律度　明王廷相律论书曰律和声故有律本有律度律本黄钟是也律度中声是也
　　当去羽音　黄佐乐论宋以火徳王天下论避所尅旋宫当去羽音明亦以火徳王天下与宋同避尅当去羽
　　梦大舜　杨继盛集师韩公谓予曰吾欲制十二律之管毎管各偹五音七声各成一调何如予退而欲制漫无可据废食三日忽夜梦大舜坐堂上案下设金钟一命予曰此黄钟也子可击之连击三醒而有悟即燃灯取竹钻至明而成管六至已而十二管成以呈于师师曰刻志乐之日九鹤飞舞于庭其应乃在子乎
　　无变律　明朱载堉律吕精义序臣父恭王厚烷及臣外舅祖都御史何瑭尝论黄钟九寸纵黍则八十一分横黍则百分以证前贤九十分之误又言援笙证琴则知琴均当其七音援琴证律则知律数惟止十二盖有变声而无变律陈晹蔡元定所见皆非是
　　尺不同　律吕精义国初冷谦定律用今工部营造尺与蔡元定十二律管算法皆同惟尺不同谦律声比元定下五律余失之盎缓元定比谦髙五律余失之焦杀二者之间庶防中声乎
　　诗即乐经　明刘濓乐经元义六经缺乐经古今有是论愚谓乐经不缺三百篇者乐经也夫子删诗取风雅颂一一弦歌之得诗得声者三百篇可见诗在圣门辞与音并存矣后人知有辞不复知有音故仅以诗为诗也
　　工尺　明何瑭乐律管见律和声者如作黄钟宫调则众音之声皆用黄钟为节也今俗乐以工尺上一四合为板眼如作工字则众音皆以工为节然后不乱乃其遗法
　　制器合奏　王世贞集杨继盛从韩公邦竒受乐谓韩公曰乐有器而后有声夫器理所寄也乃搆桐竹丝漆手制管和矣已制琴若瑟若笙箫埙箎之类谐而合奏之若一以复韩公公大悦
　　歌舞
　　崇德定功　元史成宗时祀天南郊其文舞曰崇德之舞武舞曰定功之舞
　　制八佾舞　元史清庙雅乐只有登歌耶律铸制宫悬八佾之舞乐舞成表上之赐名大成
　　乐队　元史类编乐音王队元旦用之夀星队天夀节用之礼乐队朝会用之又有説法队奏金字西畨经之曲
　　天魔舞　元通鉴顺帝荒于游宴以宫女三圣努妙乐努文殊努等十六人按舞名为天魔首垂数辫戴象牙佛冠身穿缨络大红销金长短裙云肩合防绶带各执噶布喇之器内一人执铃杵奏乐
　　象牛栖凤　续通考元文舞器纛二髙七尺杠首刻象牛首下拖朱缯盖以三重以文舞武舞器旌二其制如纛杠首栖以凤以饰武舞
　　白翎雀　辍耕録白翎雀者教坊大曲也雀生于乌桓朔漠之地雌雄和鸣自得其乐世皇令伶人硕徳闾制曲以名之曲成上曰何其末有怨怒衰之音乎张宪诗檀槽凤凰腭十四银镮挂氷索摩诃不作兠勒声聴奏筵前白翎雀
　　仪鳯司　杨允孚诗仪凤伶官乐既成仙风吹送下蓬瀛花冠簇簇停歌舞独喜箫韶奏太平自注仪凤司天下乐工焉
　　龙归洞　元氏掖庭记武宗泛月于太液池舟上各设女军左曰凤队右曰鹤团两军水击为戱既毕乐作唱龙归洞之歌而还
　　赞佛乐　元史顺帝用宫女十一人练捶髻勒帛常服或用唐帽窄衫所奏乐用龙笛头管小鼔筝琵琶笙胡琴响板拍板遇宫中赞佛则按舞奏乐
　　新水令　元史歌曲有新水令沽美酒太平令诸名翻冠飞履　元氏掖庭记才人凝香儿能为翻冠飞履之舞舞间冠履皆翻覆飞空寻如故一舞中屡飞屡覆百试不差
　　锦围珠压　杨基诗遍地锦围歌处席满身珠压舞时腰
　　鹧鸪舞　周宪王元宫词殿前百戱皆呈应先向春风舞鹧鸪
　　释奠乐　吾学编乐韶凤博学能文洪武中命更制释奠先师乐章
　　定乐舞生　律吕精义宋徽宗以士子耻于乐舞罢之洪武中更定孔子释奠乐舞生择监生及大臣子弟预教习之盖矫宋徽之弊也
　　增武舞　嘉靖注畧诏世庙增武舞时张以天子八佾文武各八桂蕚以音贵人声容贵干戚则去武舞者去所贵也遂增之
　　时雍曲　明褚莲时庄烈帝宫词日日南薰广殿风缸初进海榴红新词于变时雍曲诏许中书谱殿中
　　优侏儒　明廖道南请稽古乐疏今大祀庆成设宴于奉天殿教坊司承应雅俗混淆优侏儒恐非所以秖承上天之余惠也
　　水嬉过锦　芜史御前杂戱有水嬉过锦皆钟鼔司承应吴伟业集思陵在玉熈宫中梨园子弟奏水嬉过锦诸戱内才人于暖阁赍缕金曲柄琵琶弹清商杂调自河南冦乱天顔常惨然无复有此乐矣
　　天地元声　明宋新吴歌记吴歌自古絶唱予道姑胥苍头皆善吴歌迭歌五六百首其叙事陈情有文人骚士啮指断须而不得者岂非天地之元声匹夫匹妇所与能者乎
　　杂剧传竒　汤显祖戱神清源师庙记清源师演古先神圣八能千唱之节而为此道初止防弄参鹃后稍为末泥三姑且等杂剧传竒长者折至半百短者折才四耳
　　西厢　王鏊诗漫衍鱼龙看未了梨园新部出西厢案此咏武皇南巡事
　　魏谱梁词　明潘之恒听曲诗白苎尚能调魏谱红牙原是按梁词自注谓良辅伯龙也
　　昆山腔　明昆山魏良辅精通曲律创造音调世谓之昆山腔
　　全宾全白　明单宇丛语北曲中有全宾全白两人对説曰宾一人自説曰白
　　海盐声　汤显祖集戱道有南北南则昆山其次为海盐吴浙音也其体局静好以拍为之节江以西曰弋阳其节以鼓其调喧至嘉靖而弋阳之调絶变为乐平为徽青阳
　　观音舞　曲中志张幼于曰余犹及见徐惊鸿观音舞万华儿善才舞今曲中废此伎矣
　　鬻唱　明许裴诗小妓新翻鬻唱声
　　十反　吴伟业词江南好皓月石塲歌一曲轻圆同伴少十反麤细听人多索应云锣案反平声亦作畨
　　琴
　　手斵琴　元虞挚集宣慰赵淇尤妙琴事操多自谱琴出其手斵者琴工音焉以为贤世所宝古琴逺甚
　　淡钝　杨维桢集潘师古以琴名时宗新声皆鄙其淡钝余谓师古不为王门伶人新声不必宗也
　　震余琴　赵孟頫集鲜于伯防惠震余琴云是许旌阳手植桐所制
　　蛇蚹纹　周权集古琴漆有蛇蚹纹者材之良也诗云谁栽鸣凤千年枝蛇蚹龙纹巧蟠纽
　　五九弦　续通考元雅乐琴制五弦七弦九弦各二雨寛线　宋旡诗雨寛琴上线
　　春雷　渌水亭杂识万松老人耶律文正王之师也常从王索琴王以承华殿春雷及种玉翁悲风谱赠之
　　愿歌南风　彭时笔记上御南薰殿召王翺李贤马昻彭时吕原五人入侍命内侍鼔琴上曰琴音和平足养性情曩在南宫自抚一二曲今不暇及矣贤等对曰愿陛下歌南风之诗以解民愠
　　雷击桐　绳蛰録徽王好琴有姚梅者善斵琴王命赵徳周从梅得其法梅尝取学宫雷所击桐斵之德周愿减值改畀已作
　　纯阳琴　格古要论底面俱用桐木为之谓之纯阳琴古无此制近世为之取其暮夜隂雨弹之不沈然不能达逺声不能实也
　　五百牀　客燕杂记明懐宗于宫中鸣琴制于变时雍等曲取尚书语为之内局造琴五百牀内监张姓者主之遍访知音之士
　　友琴　徐渭集陆君以清嗜琴乆之得其趣益与之狎视琴犹人也忧喜所到手出其声若与之语因自呼友琴生
　　四善　明陆树声笔谈琴材以轻松脆滑谓之四善取桐木多年者木性都尽液理枯劲则声易发而清越
　　造三千张　池北偶谈明潞籓敬一主人风尚髙雅尝造琴三千张
　　风鸣　明梁有誉诗瑶琴不复理空余山水情弃置石床上风来时一鸣
　　忘琴　明僧破诗对琴不见琴忘琴听琴响坐乆听亦无云飞树尖上
　　白玉琴　震泽长语朱寜籍没珍宝如山有白玉琴一金船一白玉琵琶一
　　悬壁有声　居易録杨正经善琴庄烈帝召见称防赐二古琴癸未归蜀次旅舎悬琴壁间铿然有声者三正经泣曰此亡国之征也是日李自成入潼关明年明亡
　　天琴　帝京景物畧西洋有天琴铁丝弦随所按音调如谱案天琴亦名自鸣琴呉伟业诗异物每邀天一笑自鸣钟应自鸣琴
　　瑟
　　两端绘锦　元乐志瑟面施采色两端绘锦律吕精义此近代俗制也古所称锦瑟不过用锦一幅置于瑟尾以衬弦耳
　　瑟僻　元熊朋来瑟赋惟夫陆沈野逸舒湮宣郁人莫我好而吾瑟之僻于是采孤桐兮南山之阳致文梓兮北山之北本以黄钟度以周尺遂练朱而绳丝虽绘锦而贵质小弦之缕七十余二大弦之丝八十有七
　　一派氷泉　郝经瑟诗二十五弦百宝装一派氷泉落纎手
　　寒玉响泉　谈荟明卢中丞迈有宝瑟四各值数十万有寒玉石磬响泉和至之号
　　一弦一律　续通考明瑟俱以朱弦中一弦名曰君弦以黄色总二十五弦瑟弦与琴弦不同琴以徽为十二律瑟每弦止为一律
　　黄弦　明郑世子律书今太常之瑟黄弦不弹夫初设黄弦主意以其弦多难弹遂将黄钟黄之覩黄弦即知是黄钟使人易识后乃传讹谓君弦不宜弹于君弦傍添设黄钟当隔八乃隔九误矣
　　钟
　　寄周钟　赵孟頫集贞居先生逺寄周钟铣间有文象鳬之形所谓鳬氏为钟者也击之与夷则合而是日又适立秋古物之来岂偶然哉
　　括钟　续通考至元初各道宣慰司括到钟三百六十有七
　　太和钟　明实録洪武时铸钟仿宋景钟以九九为数拱以九龙植以龙簴建楼于圜丘斋宫之东北悬之每郊祀则鸣上更名曰太和钟
　　灵安锡　续通考明铸钟法净铜一斤加灵安锡四两如声浊加黒铅少许声清者不必加铅锡
　　跃水　涌幢小品成化间大钟二荡淮水中声竑竑势欲跃起平江伯陈鋭祭之一钟遂止悬之朝宗门楼声闻百里其一止泗上
　　神钟　明丰坊集海盐禅悦寺神钟声闻数十里天顺时忽无声渡海者覩其影在波间浮屠用法摄之乃复声后钟沉涂邑病尫将新其楼钟忽自声若扣百有八于是钟之神益显
　　乳钟　诸寺竒物记方山定林寺有乳钟即所称景阳钟也钟一百有八乳乳异声故名乳钟
　　钟复洪亮　明陈炘集乐頀为大名知府郡有谯钟相传魏太武所铸守清正则钟声洪亮否则不扬前守恶而弃之适嵗歉民言神物弃置为咎因祭而悬之扣之不扬公不悦忽梦大众喧于钟所既再扣之钟果洪亮
　　纽絶　皇甫庸纪畧宏治乙丑春朝钟新成而纽忽絶蟒盘　涌幢小品胡宗宪击倭取各庙铜钟制大将军惟桐庐县城东一寺钟有蟒蛇盘其上军士惧不敢动再取再如之
　　煨古钟　啓祯野乗薄珏有神解吴生懐古钟失声公就地以火煨之声遂如故
　　自鸣钟　篷续録西人利玛窦有自鸣钟仅如小香盒精金为之一日十二时凡十二次鸣案自鸣钟亦名钟见帝京景物畧明朱国祚里行巧将制器媚中涓自鸣钟献黄金殿
　　鼓
　　骡鼔　元舆服志骡鼔六饰驼鼓九饰
　　猊趺　续通考元树鼔之制每树三鼔采饰悉同唐建鼔之制以青狻猊四为趺
　　骆驼鼔　杨允孚诗御道声声驼鼓来自注谓骆驼鼔也袁桷诗前行节驼鼓执御各在手
　　拊代鞞　律吕精义革音有四器鼓也拊也鞞也鼗也近代雅乐无鞉无鞞而借拊代鞞诚阙典也
　　声敌大镛　献征録张三丰元末居宝鸡金台观后以小鼓一腔留土民杨家而去鼓制甚小虽戞大镛不能乱其声后亦亡去
　　腰鼓三百　明诗话康海坐援献吉遂挂清议归田之后耽心词曲殁时家无长物腰鼔多至三百副
　　磬
　　灵璧石　泳化编磬石出灵璧县西北山取其一様声之石琢成音谐如也
　　自击石磬　明纪事本末太祖御防门阅雅乐自击石磬起居注熊鼎曰乐不外求在于君心君心和则天地之气亦和乐无不和矣
　　淮河曲石　明镏崧集邓侍郎尝过淮河渔父家见盆盎上置曲石命涤视之有铭文焉则磬也渔父云得之淮水中公以粟易之文理精致声极清越
　　掲灯代磬　泳化编夏言以特磬难得巨石且石声清渺纵巨亦难及逺以铜为之又恐混同正悬之磬臣思特磬之设以为乐节莫若掲灯于竿以为乐之作止则不动声色望而可知从之
　　梦拊磬　陈献章行状公小时一夕梦拊石磬其音泠泠然一伟人笑曰八音惟石为难今谐若是子异日得道乎因号石斋云
　　午磬　马祖常诗夜廊酥灯明午磬梵呗集案此僧磬名亦相同故附载
　　笙
　　斑竹紫竹　续通考元巢笙和笙皆十九簧以斑竹为之明笙式以紫竹为之簧用响铜薄片鹊石尖头
　　兴龙笙　元史兴隆笙形如夹屏竪紫竹管九十有二皮封口用则系风囊于口间囊如琵琶有柄一人挼小管一人鼔风囊则簧自随调而鸣本回回国所进判官郑秀增如今制案王祎集有兴龙笙颂隆作龙
　　笙伶　杨维桢集玉笙謡为铁门笙伶周竒赋
　　用真匏　律吕精义今笙以木代匏非真匏音常命良工列簧匏中而吹之终不如代匏之妙闻今溪洞诸蛮犹用匏为笙穴管之间盬而漏气其音不若中国之笙也
　　芦笙　明方以智诗谁伴愁人坐月明苖中儿女舞芦笙自言颇似江南曲不是秋笳出塞声
　　箫
　　玉鸾　顾瑛集杨亷夫昔有二铁笛字之曰铁龙今亡其一偶得苍玉箫一枝字为玉鸾用配铁龙以书来索赋玉鸾謡焉
　　鸾凤为饰　续通考元箫制如笛五孔排箫编竹为之十六管濶尺有五分黒抢金鸾凤为饰
　　箫材报　明诗话王孟端善画与一商人隣居月下闻箫明日冩竹以赠之曰我闻箫声以箫材报
　　山口　续通考明制箫式以竹为之长一尺九寸五分管围三寸管上开窍名曰山口吹窍前五孔后一孔
　　天外玉箫　明寜献王宫词忽闻天外玉箫声花下听来独自行注永乐间上宠贤妃权氏善吹箫故宫词暗咏其事详见妃嫔
　　底箫椟箫　律吕精义陈晹乐书宋太常箫皆宻底十六管从左手为头次第吹之元史乐志排箫有椟今明集礼所载之箫即宋制之底箫也明会典所载之箫即元制之椟箫也其制皆陋不可为法
　　笛
　　铁笛　杨维桢集铁笛道人手持铁笛一枝笛得之洞庭湖中冶人缑氏子尝掘地得古莫耶无所用镕为铁叶筒之进于道人道人吹之皆应律竒声絶人世
　　三孔七孔　续通考元羗笛制如笛而长三孔龙笛七孔横吹之管首制龙头
　　圆聚侯　元氏掖庭记程一寜才人以弄笛得幸帝笑谓寜曰今夕之夕情圆气聚然玉笛卿之三青也可封为圆聚侯
　　鹤骨笛　元萨都拉巧题百首有咏鹤骨笛诗
　　伞柄　耶律楚材西域河中十咏伞柄学鑚笛宫门自斵琴
　　鹧鸪篴　明周定王元宫词官里犹思旧风俗鹧鸪长篴序凉州
　　筝
　　如瑟　续通考元制筝如瑟两头防垂有柱十三弦赐轧筝　元明善集乐师张淳善筝仁宗诏造轧筝岳柱龙龈及缘尽以桐梓金玉错之曲奏遂以赐淳
　　李节筝　何良俊听李节弹筝诗汩汩寒泉防玉筝泠泠标格暎清氷愁中为破秋风曲不负移家住秣陵教坊李节筝元朗品为第一盛仲交有元朗席上听弹筝歌
　　指乱蛾颦　明王廷陈闻筝诗花月可怜春房栊暎玉人思繁纎指乱愁剧翠蛾颦授色歌频变留宾态转新曲中仍自叙家世本西秦
　　琵琶
　　七十二弦　西使记布达国琵琶有七十二弦者元杂记元郭侃征克实宻尔获其乐器有七十二弦琵琶
　　史骡儿　王逢诗引史骡儿燕人善琵琶至治间上爱幸上使酒纵威福一日御紫檀殿饮命骡而歌之骡歌曲有酒神僊之句上怒杀之后问骡不在悔曰骡以酒讽我也
　　一曲千金　韫光楼杂志元世祖时有李宫人最善琵琶掲曼硕袁伯长王继学皆为作诗掲徯斯李宫人琵琶行君王岂为红顔惜自是他人弹不得玉觞未举乐未停一曲便觉千金值
　　凤琶　王恽诗绮席围声伎银筝合鳯琶
　　独奏竹枝　亘史赵王雅爱茂秦诗得其竹枝十章命所幸琵琶贾扣度而歌之茂秦谒王王宴之酒行乐作止众贾独奏琵琶方一阕茂秦倾听未敢发言王曰此先生所制竹枝词也命诸伎拥贾出拜光华动人茂秦老不胜酒醉卧山亭王命姬以衽代荐承之以肱后乃以盛礼而归贾于邸舎
　　用二用八　续通考明撺掇乐器用琵琶二丹墀大乐乐器用八
　　左右手弹　耳谈明京师瞽者李近楼籍锦衣千户善琵琶能左右手弹新声古曲无不絶妙平生覊愁哀怨及人已胸中事皆于鸣弦铁拨发之令人髪上指泪交下
　　琵琶击　玉堂丛话康海罢官自隐声酒时杨侍郎廷仪少师廷和弟也以使事过康康置酒自弹琵琶唱新词为夀杨徐谓家兄恒相念君但得一纸书吾当为君地康大怒骂曰若伶人我耶手琵琶击之杨走免
　　徴曲冩声　明袁尊尼听弹琵琶赋按调流音征曲冩声下上其手逆顺有经弦无取多宫填铿洪杀防节要眇希清
　　查八十　明张佑听查八十琵琶诗注查善琵
　　琶曾应诏教内人如唐之贺老晩年流落
　　江湖人多题赠亦如开元之盛也王寅访
　　查八十诗年来匹马走燕云听尽琵琶尽
　　譲君
　　半槽余暖　明梁伯龙诗曲罢暗香人不识半槽余暖在琵琶
　　王康絶调　呉伟业琵琶行琵琶急响多秦声对山慷忼称入神同时汉陂亦第一两人失志遭迁谪絶调王康并盛名昆仑摩诘无顔色百余百年操南风竹枝水调歌呉侬
　　诸器
　　拊　元礼乐志革部拊二制如鼔而小中实以糠外髹以朱绘以緑云系以青绒两手用之或抟或拊以节登歌之乐
　　金刚瘿　铁崖集胡琴在南为第二弦子在北为今名亦古月琴之遗制也张猩猩絶妙于是时过余索金刚瘿作南北弄
　　地字阮　耶律楚材集了然居士赠我东坡铁杖地字号阮真絶世宝也阮故宋物泰和间秘于禁中待诏孙安仁之姊以琴阮得侍上以此阮赐之
　　吹螺　张昱辇下曲三司侍晏皇情洽对御吹螺大礼终
　　三　杨慎词品今之三弦始于元时小山词云三弦玉指双钩草字题赠玉娥儿明周宪王元宫词三弦弹处分明语不是欢声是怨声
　　提琴　李日华集提琴之声纎妙婉折如蝇语蚊吟具有低昻节度其法以貛拂之
　　三尺檀龙　杨维桢诗李卿李卿乐中仙玉京侍宴三十年自言声絶人世乐谱亲向钧天传今年东游到吴下三尺檀龙为手把
　　火不思　元史和必斯制如琵琶圆腹如半瓶榼以皮为面四弦皮絣同一孤柱
　　红牙管　杨维桢集吕敬夫遗红牙管云度庙老宫人所传物也
　　云锣　吴伟业词弦索应云锣详见歌舞







　　元明事类钞卷二十七
<子部,杂家类,杂纂之属,元明事类钞>
　　钦定四库全书
　　元明事类钞卷二十八
　　监察御史姚之骃撰
　　身体门
　　头
　　额有双树　元史何荣祖状貌魁伟额有赤文如双树背负隆起相者云当位极人臣且夀也
　　抵额拔矢　元史张荣状貌竒伟尝为流矢贯眦拔之不出令人以足抵其额而出之神色自若
　　髑髅盛酒　纳延挽谔勒哲元帅诗觱栗按歌吹落月髑髅盛酒醉西风自注公尝漆倭人首为酒器
　　凿脑　元史宣阳秦氏女父有危疾凿已脑和药进饮即愈详见孝子
　　恶头痒　袁中道集李温陵一日恶头痒倦于梳栉遂去其髪独存鬓须
　　头病郎　明纪事本末陈友定少病头疮佣于罗氏尝与羣儿樵设队伍为戱罗竒之将以为婿媪曰头病郎足婿耶因失鵞而奔于隣隣家梦虎踞门得友定大喜竟婿之后开府福建
　　天庭北斗　杨守陈神道碑公在妊时母梦大星入懐及生天庭有七黒子状如北斗
　　抱头哭　明通纪魏珰一祠木像头稍大小竖上冠不不能容匠人恐急削而小之小竖抱头痛哭责匠人
　　头颅二尺　黄佐集伦文叙长身玉立头颅大二三尺许五嵗时与羣儿戏有术者指之曰此儿大魁相也后防试殿试皆第
　　面
　　三毫怒指　元史帖木儿笃学有名修眉覆目左頬有三毫怒则毫皆直指
　　刺面　元史类编段氏隆兴夫死诸父令其改适氏引针刺面墨渍之誓死不贰
　　面　元史冯淑安山隂县尹李如忠继室也如忠殁父母怜之欲使更事人冯面流血不肯从
　　子如北斗　吾学编陈白沙身长八尺目光如星右脸有七黒子如北斗状
　　自壊其面　吴中往哲记王仲光志不愿仕因自壊其面貌终身独居以卖药自给姚少师来访弗肯见之方盥遂掩面起
　　雪颒面　宋濓集孙孝子惟中庐墓晨起无火掬雪颒面輙诣墓再拜
　　额志　李东阳集罗璟父从善从杨文贞公梦而生璟额有赤志可寸许文贞曰此鹤相也当贵且多夀后任至祭酒夀七十二
　　耳
　　耳耸过眉　元徐世隆集宋子贞貌清竒耳耸过眉寸许相者以为夀且贵
　　巨锥剚耳　陶望龄集徐渭以胡宗宪被逮惧祸及发狂引巨锥剚耳数寸流血几殆
　　耳中得物　陈继儒闻见録永乐中吴城有老父偶治耳于耳中得五谷金银器皿等物凡一箕后更治之无所得惟正中有一小木交椅制作精妙椅上坐一人长数分甚有精气后无他异
　　耳中成茧　启祯野乗赵南星为考功主计时静坐篝灯精心参酌虫巢于耳茧成而不自觉
　　王铁耳　明史藁王世琮为汝寕推官讨土冦流矢贯耳不为动时号王铁耳后死闯贼之难
　　龙蛰　泳化编河东人有患耳鸣者时或作痒以物探之出虫蜕轻白甚一日与侣并耕雷雨交作语其侣曰今日耳鸣特甚何也未防雷一震脑裂而死乃知龙蛰其耳至是化去也
　　瞆耳　赵贞吉集孙堪忠烈公子闻江西难即挺戈往一痛死而复苏遂瞆其耳详见孝子
　　尤半耳　启崇野乗尤世威为捴兵事侯公恂公行邉遇大炮灾压敌楼下背上积二十二死人世威震而仆五里外寻起求公趋而抱之火及冠袍脱去遂烧其须及左耳竟负公以出行四十里邉人谓之尤半耳
　　闻修醮事　暖姝繇笔髙佥宪之姊嫁严氏八十一嵗时耳中忽闻有道士声如一老一少诵经修醮云为其保安身命者又闻其卜年夀至九十云去不得了至公十三嵗闻説三年圆满若欲毕事者其子请道士设醮答之自此寂无音闻嘉靖十四年年八十四矣
　　目
　　目耕　王逢集李好文家贫力学邻媪曰子奚掘耕好文曰吾目耕耳既而谚曰目耕夜分李好文
　　目中有火　元史孟速思防有竒质太祖召至一见大悦曰此儿目中有火他日可大用又刘哈喇召见世祖谓其目有火光留侍左右
　　祷目复明　元史类编刘通母目失明通誓防酒肉祷之三十年不懈母年八十五忽复明
　　目有神光　元史吕思诚生时目有神光后为大司农马尾缝眼　瞿祐诗话虞伯生为文宗草诏以顺帝为非其子后顺帝即位毁弃旧话伯生时在江西以皮防拴腰马尾缝眼夹両马间逮至大都至则以文宗亲改诏藁呈寻得释両目由是防明
　　磁眼　辍耕録杭州张存防患一目忽遇巧匠为安一磁眼障蔽于上人皆不能辨其伪
　　咨目童　宋濓集走也病目视不及寻简礼越过速諐招刺乃抽隠思引物婫义作咨目童文
　　防瞳烛人　国宝新编徐祯卿神清体弱防瞳烛人目三角　泳化编袁珙目道衍曰目三角彯白形如病虎性必嗜杀
　　借目光　帝京景物畧于忠肃被刑夫人流山海闗梦公曰吾形殊而魂不乱独目无光明借汝眼光见形于皇帝翌日夫人防其明防奉天门灾英庙见公形火光中上念其寃乃贷夫人归又梦公还目光目复明也
　　三目公　明通纪杨一清额上一穴如眼号三目公明史乐府三目杨公真丈夫披甲上马奋臂呼
　　昼夜不瞑　启崇野乗虞长孺生而目光烱烱昼夜不瞑
　　黍上作字　宋濓行状宪视近甚明一黍上能作十余字
　　瞳枢电转　张真人传真人宇初方髫丱袭掌道教入觐髙皇笑曰瞳枢电转絶类乃父盖厯代相传以眼圆而钜者为元应云
　　独目将军　明史藁尤继先榆林人习兵敢战眇一目时称独目将军
　　瞽人笺诗　唐汝言五嵗而瞽父兄抱膝上授以三百篇及唐诗无不成诵旁通经史能为诸体诗笺注唐诗援据该博尝过余诵子虚上林诸赋杜白诸长篇琅琅不遗一字
　　俛眉触鼻　沈周眼花诗俛眉作字仍虚画触鼻看书反差行
　　罩眼　袁宏道诗罩眼一寸纱茫茫遮人老
　　眼澁　杨基诗抛书坐孤榻眼澁灯晕绕
　　僾逮　明张寕方洲杂録尝见一友人家宣庙赐物如钱大者二形色似云母石以金相轮廓而衍之为柄老人张此于防目字明大加倍又见一具试之复然云得于西域贾胡似闻其名为僾逮云
　　髪
　　一夕髪白　元史郭庭炜为库使辞归飬父父尝病疝危甚庭炜忧悴一夕髪尽白
　　生而髪白　宋濓集余阙母尹氏梦异人而生阙阙生而髪尽白
　　剪髪易书　元史陈怡少好学家贫母张氏尝剪髪易书使读之长遂通经史
　　自髠髪　元史谢思明妻赵氏少寡自髠髪誓不不更嫁
　　秋雨种　元甘茂实诗秋雨种白髪一滴生一茎半为作诗若半为忧天倾
　　截髪槎防　元元淮诗截髪搓防聫防铠撦旗作带系金疮
　　欣见二毛　元钱惟善喜白髪诗勲业无成散似樗青铜欣见二毛初
　　犹厌其多　明刘三吾集太祖郭寕妃弟徳成见防避祸以酒自放尝侍晏免冠谢髪秃且尽上笑曰醉风汉毛如此非过酒耶徳成曰臣犹厌其多欲尽剃始快意上黙然既醒大愳误触忌讳遂尽剃髪披僧衣
　　复见黒毫　于慎行集陆树声逾大耋善饮啖行步若飞髯鬂间复见黒毫
　　秃笄　明纪何景明八嵗能属文形貌短小且秃笄也宗藩贵人争负视所至人遮道弗得过
　　弥月方黒　明説海胡濙生而髪白如丝弥月方黒一夕八尺　涌潼小品去吴江可二十里地名八尺闻宪庙选妃时嘉禾以姚氏女应女髪素种种过平望二十里一夕髪委地可长八尺入宫拜安妃因以名焉
　　稀鬓中允　涌潼小品孙文简公官少詹事世庙特简为少宗伯尝称为稀鬓中允
　　笳吹鬂雪　明王越诗鬂为邉笳吹作雪心因烽火炼成丹
　　非因诗白　明杨循吉早见白髪诗若道只因诗故白邻翁元不防吟诗
　　鼻
　　巨鼻　元史王伯胜兄伯顺为世祖所亲幸因以伯胜见年十一广颡巨鼻状貌屹然帝顾谓伯顺曰此儿当胜卿乃名伯胜
　　清鼻观　赵孟頫诗飘如脱樊笼妙香清鼻观
　　鼻尖寒　刘因早发诗氷髯压唇帽檐侧耳轮霜醉鼻尖寒
　　劓鼻成人　明纪事本末大理寺丞刘端不屈文皇令劓其鼻笑曰作如此面目还成人否端詈曰我犹有面目即死可见皇祖
　　侍郎鼻　涌潼小品曺思明尝梦人以车载筐至取人肢体与之一人后至曰曺某当得一侍郎儿何故与以体其人曰吾忘之然侍郎已散尽奈何后至者检箧中曰此不一侍郎鼻耶遂复与之已而子本生明初果为刑部侍郎
　　声与口同　方孝孺鼻对方子病鼻室踞炉而坐火燎其衣于是詈鼻鼻忽有声声与口同曰子昧于治身宜暖而寒外烁内鬰拥我鼻观遂至火燎切肤而不知然方子乃屛火捐炉凝神飬气而鼻疾愈
　　口
　　口吃成诵　元史陈绎曽处州人虽口吃而精敏异常诸经注疏多能成诵文词汪洋浩瀚
　　岐舌并口　唐寅集岐舌而賛并口而称详见赏誉兎缺袭职　典故纪闻永乐中兵部言防官中有兎缺者不当袭职上曰武臣当察其智勇如何岂论相貌命袭之
　　齿
　　凋防　呉莱诗齿牙渐凋防
　　当送史舘　姓谱洪武初齐鲁为御史性敢言常因事进谏上怒击落二齿鲁徐拾之跪曰臣此二齿当送史舘上黙然由是重之
　　六六牙　顾璘诗生人胡多劳飬此六六牙
　　鑚坚磷刚　刘基答人问齿语鑚坚磷刚砭剥汝肤齿叹　皇甫汸齿叹诗齿録非吾望形衰祗自伤未湏论舌在讵是为唇亾守黙浑无语欢歌渐有妨闺中罕灵药何得似张苍
　　中空外卢　沈周理折齿诗蛀齿已脱三又一揺根株虽存作臲卼中空外色卢
　　舌
　　舌焰　吴莱诗舌焰真薫灼胸兵剧鍜剧
　　以舌为笔　明孟熈霏雪録宋学士濓以文雄四海曽礼部鲁博贯羣籍谈论风发严陵徐尊生尝曰南京博学士二人一以舌为笔一以笔为舌
　　咬舌代宣　旷园襍志明诸君语皆咬舌不可了神宗尤甚老女官通其言凡大臣奏事必一人侍神宗言讫乃为代宣大臣不敢退神宗笑乃退
　　须
　　老髯郎　元史耶律楚材身长八尺美髯宏声太祖呼之曰吾图撤合里而不名葢国语美髯人也耶律楚材诗临风休老髯郎自注清溪尝呼予为髯郎
　　髯多不防　云林遗事有富室池馆芙蓉盛开邀云林饮庖人出馔拂衣起不可止主人惊愕叩所以曰庖人多髯髯多者不防吾何留焉坐客相顾哄堂
　　黑髯使臣　元史拜降为江浙理问官省臣以其善敷奏数令往咨于朝世祖遥识之喜曰黒髯彼臣复来耶
　　染髯报効　辍耕録史天泽髭须早白一夕忽尽黑世祖惊问对曰臣覧镜见髭须尽白窃伤年且暮尽忠之日短因染之使报効之心不异畴昔耳
　　吟髭茁　方回诗半白吟髭茁余红醉脸潮
　　须过脐　卓异记袁珙相文皇年至四十髯长过脐当登大位后文皇见须及脐召珙昂首谓曰何如珙对曰须及脐殿下何昂首耶昂则犹少不及然时至矣
　　公无须　菽园杂记工部侍郎王祐貌美无须为王振所眷一日问曰侍郎何无须对曰公无须儿子岂敢有须
　　剪须作佛　明诗话徐林筑快园武宗南廵幸之霖长须上戱剪以为拂故称髯仙
　　虬须虎颧　玉堂丛话顾鼎臣长七尺虬须虎颧目炯炯射人声吐如钟
　　留须　泳化编来复仕元至学士因乱削髪为僧而髯如故太祖徴之问曰留须有説乎对曰削髪除烦恼留须表丈夫
　　须拂领　王守仁年谱公年十二走长安街遇相者曰吾为尔相须拂领入圣镜须至上丹台结圣胎须至下丹田圣果圆
　　飞须先生　启崇野乗光皇出阁叶向髙为侍班官所主对句仿冩指次明切光皇喜见其多髯飘洒私告侍臣曰此飞须先生也
　　妇人三缭　庚巳编郑阳一妇美色颔下生须三缭长可数寸人目为三须妇又宏治末随州女子生髭见邸报
　　拜起捋须　后梁杂识都御史杨继宗居忧时汪直以权幸延揽名士闻公治郡名往吊拜起手捋公须曰比闻杨继宗名今貌乃尔公曰继宗貌陋但亏体辱亲未之敢也直不敢复言
　　火燎须　王守仁集黄家渡之战伍文定立于铳炮之间火燎其须不敢退奋督各兵死战炮及寕王舟王退走
　　不知须黒　结隣集陶石篑壮无须晚乃得数根雪色矣自笑曰吾生平不知须乃有黑者
　　募分十鬛　沈周集姚存道善诙谐乡人周宗道修髯而赵鸣玉无须存道请于周分十鬛予赵启南为作募疏云为人者康乐舍施有迹为己者鹤谌挿种有方故小子十茎之敢分岂先生一毛之不防使离离緑坡而诧我当搰搰击地以拜君
　　多得阳刚　明纪畧二髯篇为梅中丞王大司马作贤哉此二髯庶不负头额人生禀隂阳须者阳之液髯多得阳刚其人亦岝峉所以妇寺流頥颔如脯腊
　　涂餙增丑　明方应祥尺牍髯眉皓然而厠选人爱我者诲少涂餙不知涂餙未中未得须黑面肉斑驳领防滋腻五色蓬蓬怪状连蜷不但害姸且以増丑
　　手臂
　　用栉与匕　元史许衡曰髪之在首不以手理而以栉理食之在器不以手取而以匕取手虽不能而用栉与匕是即手之为也
　　指蠒　姚燧集李徳辉为户部尚书书判烦劳指为之蠒详见户部
　　手指尽裂　元史吕祐晋安人至正中城破一卒入斫其母祐急以身蔽而夺其刄手指尽裂被伤而仆良乆开目视母曰母幸无恙我死无恨矣
　　揎袖出臂　元史周术忽妻崔氏随夫官平阳金将来攻崔以诡计自言于将使军吏书其臂以出崔以金赂吏使书之纸吏不敢违令命崔自揎袖吏悬笔而书焉
　　尚左生　元史补遗郑元祐儿时以乳媪失手致伤右臂比长能左手作楷书规矩偹至世称一絶遂自号尚左生
　　断臂为别　明史稿太祖命李思齐招谕扩廓至则待以礼寻遣骑士送之辞曰主帅有命请留一物为别思齐曰吾无所赍骑士曰愿得公一臂也齐遂断与之
　　指节尺余　语林成化时苏州衞军士泛海为大风飘至一岛一人从林中出长可三四丈深目黒面见人悉以藤贯掌系树上已而复入众极力防之而窜始放舟前者偕数辈来以手攀□舟中一勇士急掣刀防其指始舍舟去观其断乃中指一节长尺有四寸
　　指甲尺余　明沈文初政记上恶游手者和州防一人至指甲长尺余上欲加刑因陶安谏而止
　　枝指　王世贞集祝京兆允明生而枝指故自号枝山又曰枝指道人
　　狱中一臂　寓圃杂记刘忠愍球劾王振遂夜杀公于狱二子釪钺号哭求尸止得一臂
　　掬指置袖　启祯野乗缪昌期死诏狱十指堕落掬置袖中葢阉以草奏故属狱吏加梏拲也
　　防笔于臂　传信録都司朱士鼎胆气絶伦戏贼破武昌被获防手詈贼防其右手以左手染血洒贼复去左手士鼎不死尚能缚笔于臂作楷书
　　甲变蛇　本朝董舍莼乡赘笔细林山彭素云母梦一黄冠食以大桃而有姙及长得链气栖神之术明祖召之值其羽化启龛视之正坐不倚长绕身相传其甲随风而化变为金蛇儿童捕置器中或倐不见
　　断臂　明纪事本末张献忠复防六安将州民尽防一臂男左女右
　　褁指寄书　明襍记崇徳吴吉士尔壎京师防后间道行依史阁部军中以身许国遇乡人南还防一指褁家书中遗其亲誓不空返卒死于兵其家函所寄指
　　神龙附手　泳化编松江衞旧公手大指甲中见一红筋或曲直或蜿蜒人曰此必承雨濯手龙集指甲也因名其首为赤龙甲一日泛湖雷电绕船水波震荡衞曰吾家赤龙得无去也因出手于船窓外龙果裂指而去
　　绀甲　杨慎绀甲丽人诗银甲卸弹花从玉指生鹦鹉嘴　瞿祐红甲诗一防愁凝鹦鹉嘴十分春上牡丹牙
　　足
　　日驰千里　虞集文贺胜少时能日驰千里凡有使事輙见遣受命无留行复命无后期故六诏交广西域之属无不至计所厯无虑数十万里
　　山水脚　倪瓉诗何事却将山水脚钟陵市上踏红尘一足勾上　明纪事本末汉庶人髙煦絷逍遥城一日宣宗往视之庶人出不意伸一足勾上踣地上大怒命舁铜缸覆之缸重三百觔庶人项负缸起乃积炭炽焉
　　御史足　王世贞集故涍为御史素趫轻饶膂力頋生入觐与君饮适掉臂曰吾臂任御史君跃而立頋生臂曰御史足何如令臂
　　足防蒺藜　名世类苑己巳项襄毅扈从北征覊留卤中困公饲马乆之公挟三良马南越四日马疲遂步奔七昼夜达宣府视其足防蒺藜者百数而不知也
　　足责　明吴鼎集吴子坠航折足拊膝而叹足忽应声责呉子曰足不负子子乃负足驱置风尘跪伏庸竪汚足一也触天纲婴金木汚足二也临深履薄子弗之念汚足三也
　　神童脚短　李东阳年谱文正四嵗召入内庭过门限太监云神童脚短即髙应云天子门髙详见防慧
　　跣足爬垢　艺苑巵言桑恱为防州训导御史闻其名召令説诗请坐讲未竟即跣足爬垢御史不能耐乃罢讲
　　两脇温集　明纪事本末英宗蒙尘哈铭袁彬尝宿御寝旁毎夜令彬以两脇温足一日谓铭曰汝夜手压我胸我俟汝醒乃下手因言光武与子陵共卧事
　　目视帝足　明史藁文震孟在讲筵一日进讲在帝足加膝适讲五子之歌至为人上者奈何不敬以目视帝足帝即袖掩之徐为引下
　　各失一足　本朝陆次云峒谿纎志明时有宦粤中者偕二客宿苖地明日二客各失一足所曳者木腿耳葢一则私苖人之妻苖人恨之故易其腿一则苖妇挑之不从妇恨之亦易其腿宦者穷治之苖人请各还其腿而去
　　心
　　心数孔　元史伯顔师圣骂贼死或剖其腹见其心数孔曰古称圣人心七窍此非贤士乎遂揜之有司上其事
　　心五色　王逢诗才名从知造物恶心脏空梦神人剖自注己亥科举罢或劝予学律因感异梦见心臓皆五色遂止
　　剖心示敌　卓异记濮真征髙丽被执其王欲降之真大骂曰吾有赤心肯屈尔耶即抽刀剖心以示之而死
　　惟有赤心　今献偹遗宸濠叛问许逵逵曰惟有赤心耳岂从汝反乎详见忠臣
　　镌心　刘基诗往事镌心在新知瞥眼
　　胆
　　胆如山　元史胡长孺为寕海主簿宣慰同知脱欢察以赈荒有干没钱长孺悉散之脱欢察怒曰汝胆如山耶
　　秀才胆　元史类编赵璧为世祖所重呼秀才而不名宪宗即位召璧问曰天下如何而治对曰请先诛近侍之尤不善者宪宗不悦璧退世祖曰秀才汝浑身是胆耶吾亦为汝握両手汗也
　　自有胆　徐阶集杨继盛论劾严嵩上怒命杖公百或遗之蚺蛇胆却不受曰椒山自有胆
　　大胆　泳化编岳正入阁为曺石所嫉谪戍上毎语及輙曰岳正到好只是大胆正即以是语题其像
　　镇胆　髙启咏防索钗符诗从今能镇胆不怯睡空房
　　诸体
　　偏竦一肩　元张翥传翥字仲举肢体昂藏行则偏竦一肩韩介以诗嘲之曰先生掉背长街上十里珠楼尽下帘或曰仲举病鹤形也有相士曰不然此雨林耳雨霁则冲霄矣后果致位通显
　　长身骈脇　元史史天祥防有大志长身骈脇力絶人黄金包身　元史类编玉蛙失屡立战功帝喜谓诸将曰今日大丈之事舍玉蛙失其谁纵以黄金包身未足以厌朕心
　　三乳　元通鉴真定氏刘驴儿有三乳自以为异谋不轨事觉磔死
　　割指　元史胡伴侣至孝父患心疾几死伴侣祷天刲其股肤割脂一片煎药以进遂愈
　　问五脏　吴莱问五脏诗我问昔生我系胎果何神上颅下负趾五脏交错陈胎经已不足乳潼复不匀黔雷不我职粉餙强为人嗟夫负命间岂不汝由因
　　血洒何地　李梦阳集于肃愍公有不如意輙拊膺忿曰此一腔热血竟洒何地
　　腋有龙鳞　明纪事本末髙煦英武颇类文皇长七尺余轻趫絶伦両腋若龙鳞者数片后以谋反死
　　记髪肤　嘉靖注畧倭犯沿江海州邑任环为同知东防应徧身书姓名曰死绥职也为先人记此髪肤耳
　　铁帚刷肤　逊国记文皇登极佥都御史司中召见不屈命以铁帚刷其肤肉至尽而死
　　土囊压身　明纪事本末杨涟之死也土囊压身铁钉贯耳且仅以血溅衣褁置棺中
　　箭贯喉　罗念庵集沈希仪善抚卒尝得危疾所部皆自戕于神前以祷刀穿手矛剚股钩刺脊铁鎻项痛毒皆偹最后一人无所施乃箭贯喉为祷其得士心如此
　　膝上作字　明杨爵集周主事天佐以救爵下狱故狱中戒严不得一遇爵恐天佐不能堪其苦呼一人即膝上手作困卦二字以潜慰之乃示以亨贞之意闻天佐首肯之且防有笑容越一日竟死
　　皮犯驾　明纪事本末景清行刺不遂文皇命剥其皮草椟之械系长安门后驾过索忽防所械皮趋前数步为犯驾状上大惊命烧之
　　音如钟　宋濓集章三溢始生其音如钟父母疑为不祥几弃不举
　　状类猕猴　剪胜野闻常开平骁勇絶世状类猕猴指臂间多修毫
　　担骸　献徴録姚防作姚甫担骸传云甫父母遇乱为盗推坠崖死甫哭失声计盗来未已乃用绛防被褁其父母骸骨以肩担之乗夜奔桐江而之
　　体书崇祯　明通纪长洲诸生许琰闻京师之变悲号欲絶遍体书崇祯圣上四字絶粒而死
　　防骨忽接　玉堂丛话李时勉以言触讳仁庙大怒命武士以金扑数十下脇防皆内向不着及用挺杻防骨忽自接
　　骨如水晶　泳化编薛敬轩生有异质肤清透骨五脏皆露如水晶瓶
　　肉甘　逊国记铁铉被执至京文皇令爇其肉纳铉口中问曰甘否铉厉声曰忠臣孝子肉有何不甘
　　割肉防筋　明张氏请代夫命疏臣夫杨继盛杖后入狱割肉二觔防筋二条日夜笼防偹诸苦楚
　　脂肉藏示　明史藁赵用贤在翰林以论张居正夺情受杖用贤体素肥肉溃落如掌其妻脂而藏之以示子孙
　　钱易一脔　明通纪刘瑾诛诸被害人争买其肉啖之至有以一钱易一脔者
　　沉香像　明纪事本末魏珰祠徧天下像以沉香雕刻口鼻手足宛转如生人肺肠皆以金玉珠宝为之髻上穴空其一以簮四时异花
　　形累　明诗话诗人形累者孙伯融跛偶武孟张节之谢茂秦眇祝希哲枝指何仲黙秃筓其他不可悉数至唐仲言无目李公起口哑耳聋两人乃能勤于笺述不废吟咏是难能也
　　生毛　明史藁张献忠屠全蜀民有逃深山中者草衣水食乆徧体皆生毛




　　元明事类钞卷二十八
　　钦定四库全书
　　元明事类钞卷二十九
　　监察御史姚之骃撰
　　宫室门
　　宫阙
　　金桷雕櫋　元氏掖庭记元祖肇建内殿制度精巧瓦滑琉璃与天一色朱砂涂壁红重胭脂彤橑华棁金桷雕櫋穷一时之丽
　　魫　袁桷诗春浅正宜毡作幕夜凉深恨魫为萧洵故宫遗録花亭毡阁环以棕墙緑障魫
　　万安宫　元史太祖七年城和林作万安宫
　　翠华宫　元氏掖庭记大内有徳夀宫兴圣宫翠华宫择圣宫
　　在地坛右　人海记元张养浩登悯忠寺阁诗自注云北三十里为大内虞文靖集有云至元十年始大城京师于大兴故城之北然则元之大内约在今地坛之右
　　水云雪浪　谈荟四飞山产白墡极腻滑张士诚取之和以胭胶作堦面之餙有水雪白雪浪花玉鳞墀等名
　　燃灯望形　卓异记髙皇将造大内欲先观形势而不能大防其全工部有一郎请至夜以灯数万依宫殿墙门形势列之上御覆舟山一望尽得其概
　　神木　明梁亿遵闻録文皇将营北京宫殿时有神木出四川马胡山中命礼部尚书潘赐赍香往荅神麻闻山呼者三
　　瑞霭浮空　内阁藏书目録永乐十五年建北京宫殿有瑞霭浮空金水桥河氷凝结浮图诸像又庆云呈彩团圞如月当御座中且现五色天花于是大小臣工咸为歌颂有圣徳瑞应诗四十卷
　　书庑壁　明纪事本末新内成命博士熊鼎类编古人行事可鍳者书于壁间又命侍臣书大学衍义于两庑壁太祖曰此岂不愈于丹青乎
　　绘耕织像　明王达椒宫旧事髙皇命后宫垣壁屏障皆绘耕织之像
　　易黄瓦　明世説文皇谋起兵檐瓦忽坠色殊不怿道衍曰此祥也天欲陛下易黄瓦耳
　　琉精　李时勉北京赋琉精之阙琼华之室墉城岧嶤金崒律
　　南宫　明纪事本末景泰元年八月上皇至自迤北入居南宫
　　乾清宫　黄佐乾清宫赋粤乾清之秘宫总元黄之喷薄何富媪之蕴灵竣定鼎而后获湏谋之袭契法太紫以营度葢以疏明瀹聪储神习体轶烦惂而游冲漠者也
　　集道宫　王世贞集昙阳师逰集道宫乃十真所防崔仙妃司钥焉不覩日月而恒有光地无甓砌色匹白栋柱亦不类竹木而螺纹斜上纟错可爱
　　十宫词　髙启集十宫词者吴宫楚宫秦宫汉宫魏宫晋宫陈宫隋宫唐宫也
　　殿
　　防橺殿　贡师泰诗防橺别殿拥仙曺宝葢沈沈御座髙案此本名防毛殿元史鹿顶有防毛殿杨允孚诗有时金锁因何掣圣驾防毛殿里回
　　大明殿　辍耕録大明殿乃登极正旦夀节防朝之正衙也十一间东西二百尺深一百二十尺髙九十尺中设七宝云龙御榻
　　坤徳殿　元史忽都皇后居坤徳殿终日端坐未尝妄逾户阈
　　五华殿　元氏掖庭记大内有五华殿东设吐霓瓶曰玉华西设七星云板曰金华南设火齐屛风曰珠华北设百蕊龙觚曰木华并中央木莲花紫香琪座千钧案九朶云葢为五华
　　红鸾殿　元氏掖庭记大内有红鸾殿入霄殿
　　沉檀作殿　西使记报达国富庻为西域冠宫殿皆用沉香降香乌木为之壁皆砌以黒白玉
　　水晶殿　明吴节故宫遗録新殿后有水晶二圆殿起于水　通用玻璃餙日光回彩宛若水宫中建长桥逺引修衢而入周伯琦水晶殿诗巧思曾经修月手通明元在五云中
　　缉熈殿　虞集诗缉熈殿里御屛风零落谁収百嵗中紫檀殿　辍耕録紫檀殿皆以紫檀香木为之镂花龙涎香间白玉餙壁宋旡诗玉笋晓班聫鹭序紫檀春殿对龙顔
　　不失尺寸　世庙识余録三殿规制自宣徳间再建诸将作皆莫省其旧而匠官徐果能以意料量比落成不失尺寸
　　乐成殿　明马骥西苑诗序乐成殿后有屋设石磨二石碓二下激湍水自动葢南田谷成于此舂治故曰乐成
　　皇极殿　春明梦余録皇极殿九间中为宝座座傍列镇器两壁列大龙柜中贮三代鼎彛毎遇正旦冬至圣夀则御焉归有光集嘉靖时奉天殿文武楼告成上制名曰皇极殿
　　广寒殿　辍耕録广寒殿在万嵗山顶明宣宗广寒殿记万嵗山在宫城西北隅皆竒石积叠以成最髙者为广寒殿其山石即宋之艮岳也宋之不振以是金不戒而徙于兹元又不戒而加侈焉乃以皇祖大训
　　圆殿　西苑诗序承光殿在干明门外圈以瓮城中接金殿穹窿如葢雕栊绮牖旋转如环俗名圆殿
　　无逸殿　嘉靖注畧上于西苑作无逸殿豳风亭命讲官分撰无逸豳风诗进覧并书无逸篇于殿壁
　　三殿成　明纪事本末新内三殿成曰奉天华葢谨身左右楼曰文楼武楼殿之后为宫前曰乾清后曰坤宁
　　清馥殿　夏言西苑诗殿敞松隂清馥馥亭虚竹色翠芬芬自注清馥殿名翠芬亭名
　　铜殿　黄汝亨铜殿诗孤峯新法宇宝殿出名罏煜爚榱题丽雕锼户牖铺自注在金陵华山
　　金殿　故宫遗録后苑中有金殿殿楹窓扉皆褁以黄金
　　殿生荆棘　天顺目録王振擅权时南京殿宇一时被焚是夜大雨明日殿基上生荆棘二尺始下诏赦
　　楼
　　连天楼　元史掖庭记大内有连天楼
　　黄篾楼　张雨传雨所居曰黄篾楼贮图书甚富明月楼　扬州鼔吹词序维扬富室赵氏建明月楼以延客一时题咏甚多皆未惬意赵子昂后至即席题云春风阆苑三千客明月扬州第一楼赵大喜撤酒斚为夀
　　飞楼　元氏掖庭记顺帝秋夜乗船泊月池上起浮桥桥分三洞洞上结绮为飞楼楼上置女乐
　　防楼　元李俊明集髙平县防楼今始亲见议者犹谓髙下侈丽不及向者三分之一因感而赋之层层华构髙且崇万防纠结填青红何人下手夺天巧都入意匠经营中杨允孚诗结防为楼不用檠
　　楼去梯　贝琼集铁崖先生父筑万卷楼使先生读书楼上去梯辘轳传食
　　白雪楼　李攀龙集白雪楼在济南郡东三十里许鲍城李使君以读白雪楼集于广州咄然壮之归为图以寄王世贞集于鳞归则搆一楼田居东眺华不注西揖鲍山曰他无所溷吾目也
　　瑞云楼　王守仁年谱公生时有彩云见因名所生楼曰瑞云
　　藏书楼　鸿书浦阳郑氏家有藏书楼其额是建文君所题擘窠大书所藏至八万余卷
　　十四楼　明姜明叔集国初于金陵聚宝门外建轻烟淡粉梅妍桞翠等十四楼明晏振之金陵春夕诗花月春江十四楼
　　神楼图　名臣録刘尚书麟好楼居而力不能搆文徴仲作神楼图以遗之刘尚书常悬之壁命曰神楼
　　阅江楼　明太祖阅江楼记城西北二十里抵江干曰龙湾一峯突兀形似狻猊故赐名曰狮子山命工因山为防搆楼以覆山首名曰阅江楼
　　独处小楼　吴与弼行状康斋见伊洛渊源録道学之传心窃慕焉遂弃举业谢人事独处小楼之上日玩四书诸经洛闽语録不下楼者二年
　　撤楼　瓯江逸志王侍郎瓉素仁厚设席宴隣至某人询以生理若何云去旧逺甚叩之则曰公家搆楼妨碍所致公次日语家人曰即撤某楼吾将更新之楼既撤遂不复搆
　　楼碍冠　玉堂丛话章枫山居有小楼二间其卑至于碍冠毎绕室行纱帻数为所触
　　台
　　呼鹰台　元史成宗筑呼鹰台于漷州泽中
　　观象台　春明梦余録观象台在城东南隅台上有浑天仪及简仪玉衡铜毬等器
　　龙虎台　周伯琦集龙虎台在昌平境廼贤龙虎台诗晨登龙虎台停骖望居庸翠有时幸北狩甘泉宫千官鸣跸万骑如飞龙自注大驾廵幸往返皆驻跸台上
　　集宝台　元氏掖庭记有集宝台凡逺方贡献上古所遗器物一皆贮之
　　篷台　元史杨维祯晚年筑篷台于松江东南才俊士投贽求文者无虚日
　　九引台　元氏掖庭记九引台七夕乞巧之所详见七夕
　　平台　西苑诗序太液池西隄出兎围东北台髙数丈中作团顶小殿左右各四楹有驰道可以走马乃武皇所筑阅射之地亦曰平台
　　祭忠台　名臣録刘忠愍球忤王振死极惨毒其邑人成器设公位龙泉山颠为文哭而祭之人名其地为祭忠台
　　晾鹰台　帝京景物畧南海子中殿旁晾鹰防临三海子筑七十二桥以渡吴伟业集晾鹰防上何王殿自注晾鹰防乃元之仁虞院也使大学士提调之
　　咏十防　吴师道十防懐古诗十防者姑苏防章华防朝阳防黄金防戱马台欹风台望思防铜雀防鳯凰防凌敲台
　　阁
　　奎章阁　虞集文天厯二年天子作奎章阁万防之暇观书怡神则恒御焉乃奉勅刻铭
　　香阁　元史帝以西夏子弟多俊逸召见于香阁周伯琦香殿诗鹧班百和作坚材翥鳯翔龙四壁开宝地晓张香积界始知天子是如来
　　清閟阁　云林遗事元镇有清閟阁云林堂清閟尤胜非佳客不入有贾人欲见之以沉香百片为贽适元镇连日出游其人以倾慕不得一见徘徊其家因开云林堂使登焉其人方惊頋间谓曰闻有清秘阁能一观否曰此阁非人所易入且吾主已出不可得也其人望阁再拜而去
　　清林阁　元氏掖庭记大内有延凉之所曰清林阁又有眺逺阁
　　暖阁　春明梦余録皇极门内东曰文昭阁西曰武成阁乾清宫有东暖阁西暖阁
　　秋水阁　秋水阁记阁于山与湖之间山围如屛湖绕如带主人与客登而乐之谋所以名其阁者主人曰客亦知河伯之自多于水乎今吾与子亦犹是也遂以秋水名阁
　　荔支阁　明曺学佺荔支阁记阁介如防树树故有垣缭之而枝叶扶踈特出垣外阁借径于别室以梯以桥皆因于树坐露防如在緑幄中荔子熟时可掇而食
　　内阁　春明梦余録大学士直舍所谓内阁也在午门内
　　堂
　　影堂　元史神御殿旧称影堂所奉御容皆纹绮局织锦为之
　　端本堂　元史类编顺帝开端本堂命皇太子入学又命学士李好文取史传及先儒论説闗治体者为书十一卷名曰端本堂经训要义
　　金丝堂　元史孔庙防于兵五十四世孙思晦竭力营度以复其旧金丝堂壊又一新之
　　丽泽堂　元史张时立飬素邱园易代如一世祖赐号中庸先生且名其读书之堂曰丽泽
　　万桞堂　亷希宪家传公尝于近郊建万桞堂暇则置酒招客
　　防砚堂　辍耕録周仁荣剙义塾掘地获防砚砚有欵识乃唐郑司户防故物塾既成遂名防砚堂
　　夀岂堂　谈纂胡忠安公年八十二辞免师传三弟皆七十余燕乐一堂名其堂曰夀岂
　　承恩堂　杨溥集宣徳七年诏有司为少师蹇公新厥居命绘图以集弗称上乃自规画授有司既成复命大臣燕饮以乐之遂名其堂曰承恩
　　东山草堂　李梦阳集有奉送大司马刘公归东山草堂歌案忠宣之出处闗系泰康两陵盛衰之际史家序忠宣去国必引此诗以为美谈明何孟春东山草堂诗宇宙此东山乾坤一草堂请看出处间斯文道弥光
　　亭
　　野史亭　元好问传好问谓金源氏实録在顺天张万户家国亾史兴己所当任乃言于张愿为选述构亭于家名曰野史
　　我我亭　揭徯斯集殷仲堪曰我与我周旋乆寕作我宜春黄元瑜取以名其亭曰我我为赋诗一首
　　天心水面　元史李洞以学士归侨居济南有湖山花竹之胜作亭曰天心水面文宗勅虞集制文以记之
　　楠木亭　元史顺帝幸楠木亭
　　槎槎亭　元明善集汲人张君锡氏作檥槎之亭志怪者云海与天河通葢有人乗车至斗牛间徴而慕之故以名亭
　　书画船亭　元郑元祐题杨铁崖书画船亭诗草心苦意如何檥岸舟轻不动波聴雨夜篷烧烛防截云湘竹喷愁多赋成犹梦横江鹤书罢应笼泛渚鵞想见后堂凉月夜彭宣肠防雪见歌
　　万竹亭　范梈万竹亭诗谁能买山种万竹残年请老住巴蜀结亭更在竹中间四面云溪冩山
　　香雪亭　明沈氏谦明良録髙皇召章溢与刘基防同至建业尝从上观蕚緑梅于香雪亭赐宴亭上
　　敬一亭　嘉靖注畧敬一亭成赐儒臣宴
　　瀛洲亭　燕都游览志瀛洲亭在翰林院内堂之右故有隙地一区万厯中甃为方池搆亭中央额曰瀛洲
　　清风亭　玉堂丛话柯潜既综院章就词林后圃结清风亭亭下凿池莳莲公退宴坐其中翛然若真登瀛洲者
　　轩
　　雪轩　元蒲道源雪轩赋序牛君楚臣官翰林归使人特雪轩卷求余序引余思君之取义于雪有深意焉
　　舫轩　元郑士玉题舫轩诗山人爱舟屋亦舟山中便作沧海游何湏风防冒险逺东西南北穷遐陬
　　友筠轩　方孝儒友筠轩赋维清清之玉立俯漪漪之轩搆憇乐矣之幽情处蔚然之深秀苍雪洒乎凉飚緑隂蔽乎清昼
　　何陋轩　王守仁年谱公贬龙塲驿在万山丛棘中夷人与居乃伐木搆龙冈书院及寅賔堂何陋轩翫易窝以居之
<子部,杂家类,杂纂之属,元明事类钞,卷二十九>
　　独坐轩　明桑悦集子为西昌教官学圃中筑一轩大如斗仅容防椅各一賔主无可升降弗肃以入因名之以独坐
　　两弓余　沈周诗一轩偪侧两弓余
　　斋
　　松雪斋　赵孟頫传孟頫家苕水上所居名松雪斋桞贯诗后身松雪斋中叟伸纸临摹笔锋走
　　息斋　元戴表元息斋赋序蓟邱李仲賔郎中风流博雅经济人也而好世外之学尝以息名斋属剡源戴子赋之
　　飬徳斋　夏言集明乾清宫后有飬徳斋游艺斋苦斋　刘基集章溢先生隠居之室在匡山巅其下惟白云其上多北风风从北来者大率不能甘而善苦故物性之苦者乐生焉先生曰井以甘竭李以苦存夫差以酣酒亾而勾贱以尝胆兴遂名其室曰苦斋
　　古墨斋　帝京景物畧古墨斋在宛平县署万厯初李防为令发地得柱础六防有字迹洗视之唐北海云麾将军碑也碑存一百二十余字因作小室砌碑壁间曰古墨斋
　　庵
　　邵庵　袁桷集虞伯生界其居之偏为庵庐且曰维昔邵先生遭时明康玩芳以嬉儒者之凖也吾将尊其庐曰邵庵何如桷曰可乎哉
　　虚庵　薛宣虚庵赋肇嘉名以爰锡兮寓虚庵而頥顔辟混沌以为室兮键太素以为闗列冲穆而为榻兮铺恬静而为莞
　　半偈庵　明童子鸣题王百谷半偈庵诗偈学髙僧课人将大士师明徐渤寄百谷诗何日庵前谈半偈一瓶秋水玉莲花
　　歇庵　陶望龄集酣中阁下左偏一室曰歇庵奉亲之暇已輙憇息故曰歇也
　　室
　　松室　倪瓉诗松室夜灯禅影痩石潭秋水道心空墨涂室壁　明诗话倪元璐尚书晚筑室于城南窓櫺法式皆手自绘画巧匠莫及时方患目疾取程君房方于鲁所制墨涂壁黙坐其中
　　悬磬室　王世贞为钱叔宝题悬磬室诗钱即坐我悬磬室要我为作悬磬篇我嘲欲就湏斗酒君言室中无一钱
　　庐
　　草庐　元史吴澄所居草屋数间题其牖曰抱膝梁父吟浩歌出师表程钜夫知其意题之曰草庐故学者称为草庐先生
　　蜗牛庐　云林遗事云林踪迹多在松陵笠泽间陆荘有蜗牛庐则其常栖止处
　　玉溪精庐　刘因玉溪精庐诗居然山四頽危槛俯晴春川气生不极翠润流衣巾
　　正学庐　逊国记蜀献王闻方孝孺贤聘为世子师王喜甚讲论无虚日为名其读书之庐曰正学
　　屋
　　募葺屋　元凌彦翀为张光弼募葺屋疏一居士囊无一钱之留家徒四壁之立若非慷慨而多助安得轮奂之一新即欲取杜工部草堂赀何时可办倘葺得杨闗西槐市塾今嵗无忧案光弼为员外郎罢官归居室敝甚疏传交游争助之
　　共月居　黄庚诗石林梦冷和云卧茅屋灯残共月居梅花屋　羣芳谱王冕隠九里山树梅花千株桃李居其半结茅庐三间自题为梅花屋
　　屋角垫　文震孟集形防文家贫尝大雪屋三角已垫方移书坐其一角不糁者
　　题板屋　明吴俪次匏庵板屋诗达官宜髙居胡为喜卑下岂是三命余动欲循墙者
　　馆
　　采芳馆　元氏掖庭记顺帝起采芳馆于琼华岛内池馆翠凉　黄庚竹馆诗池馆翠凉处寛闲称客居未仙犹阆苑不梦亦华胥
　　防清馆　玉堂丛话端木孝文为翰林待诏与弟侍书孝思先后使朝鲜以清节为逺人所服立防清馆
　　空馆　髙啓客馆秋懐诗独卧愁空馆墙隂野豆开暑将潮气敛秋雨竹声来
　　匡山馆　汤顕祖匡山馆赋序孟弢本豫章之才子慕匡山之旧庐结架山顔逶迤云貌毎聚逺公之笈自号栗里之人白雪恒丹风再畅
　　停云馆　文启美诗停云家世红阑里注停云别馆名也
　　第宅
　　真定宅　元史许国桢母韩氏以能医侍荘宪太后亦善调和食味太后悯其劳赐真定宅一区国桢由是家焉
　　様房　泳化编太祖一日念大臣所居必得大第即与刑部尚书开济剙为之制甚宏防令有司以此为式俗呼様房
　　辞赐第　于谦辞赐第疏官资崇重方渐无补于涓埃门第寒防何意选居于大厦况朝廷多事之秋非臣子安居之日不若寓宿直房庻使朝谒
　　辍金筑第　谈荟万厯元年江陵筑第故里上特辍御前白金千两遣官赍送
　　赐宅　元斋秘録永乐中赐衍圣公孔彦谱宅于京师彦谱数来皆馆于民家上闻之命工部赐宅
　　四居第　王世贞集上以嵩直舍隘别辍小殿材营室于宅嵩故有居第在宜春分宜并京师南昌而四皆宏敞壮丽分辇金宝以实之
　　价四两　李东阳集若虚秋官有屋一区为积潦所壊数年不售竟得银四两闻师召售马自谓与此价畧近因索予诗
　　苑囿
　　花亭毬阁　大都宫殿考御苑西有翠殿又有花亭毬阁苑外重绕长庑庑后出内墙墙东连海以接厚载门门上建髙阁东百步有髙台台旁有雪桞万株
　　南苑　大政记南苑有三海子嵗时搜猎于此
　　南海子　彭时笔记十月扈驾校猎南海子海子距城南二十里方一百六十里辟四门缭以崇墉中有水泉三处獐鹿雉兎不可胜计籍海千余守视毎猎则海户合围纵骑士驰射其中何景明驾幸南海子诗铙音发桂畤春狩践兰区水尽缇城合山廻帐殿孤
　　广寒宫殿　杨士竒从游西苑诗广寒宫殿属天家晓从宸游驻翠华
　　金鳌玉蝀　马西苑诗序太液池上跨石梁修二百步栏楯皆白石镌镂如玉东西峙华表东曰玉蝀西曰金鳌其北别驾一梁制差小亦峙华表南曰积翠北曰堆云夏言诗堆云积翠通山殿玉蝀金鳌驾石梁
　　豹房　明纪事本末武宗乐豹房称曰家明金孙正徳宫词西宫今夜停歌舞闻道官家宿豹房
　　琼华岛　西苑诗序琼华岛在太液池中从承光殿北度石梁至岛有巗洞窅窕通纡折皆叠石为之
　　芭蕉园　金鼇退食记承光殿南行旧有崇智殿殿后一亭名临漪又一小石梁出水中有亭八面内外皆水云钧鱼台园名芭蕉岂昔有而今独存其名耶厯朝实録成于此焚草
　　南城　笔记上赐尚书马昻并学士三人逰南城中有宫殿楼阁十余所皆宣庙与上逰幸之处
　　园圃
　　三十六处　苏谈頋阿瑛在昆山其亭馆有三十六处毎处春帖皆阿瑛手题其记必名公诗必才士当时与杨亷夫郑明徳张伯雨倪元镇皆其往还客也
　　圭塘　周伯琦圭塘欵乃序中丞安阳公归相州于其地之西得康氏废园凿池其中袤广以文计者千余深八尺形如桓圭防洲左枕孤岛右峙夸隄缭垣崇台在肘公时携弟若子觞歌其间
　　九灵山房　元爱理沙题九灵山房图诗墨池新水春还满书阁秋云晚更飞自注戴叔能读书处也
　　玉山佳处　杨维贞玉山记頋仲瑛家界溪之上为园池别墅前之轩曰钓月中之室曰芝云东曰可诗斋西曰读书舍后叠石为山山前之亭曰种玉登山而憇住者曰小蓬莱山邉之楼曰小游仙最后之堂曰碧梧翠竹又有湖光山色之楼过浣花之溪而草堂在焉所谓桞塘春渔荘者又其东偏之景也临池之轩曰金粟影此虎头之痴絶者合而称之则曰玉山佳处
　　松巢　元陈旅题谢徴君松巢诗昔闻徴君在天目松间积巢成乆防
　　桃花坞　袁防集唐子畏筑室桃花坞中读书灌园家无担石而客常满座
　　弇山园　王世贞集弇山园一名弇州园园之中为山者三为岭者一为佛国者二为楼者五为堂者三为书室者四为轩者一为亭者十为修廊者一为桥之石者二木者六为石梁者五为洞者为滩若瀬者各四为流杯者二诸岩磴涧壑不可以指计竹木卉草香药之类不可以勾股计此园中之所有也园畆七十而赢土石得十之四水三之室庐二之竹树一之此吾园之概也
　　猎二园胜　孙鑛集陆尚书树声尝搆适园不二畆最小而洁东则朱司成园又东则范太仆园朱园宏杰范园蒨蔚幽防皆太有竒致然登公楼者二园之胜可猎有焉
　　待隠园　王鏊待隠园赋序冡宰杨公作园于京口曰待隠谓将归老乎此也而遭际明时愿莫之遂予为作赋以明其初志尔
　　海淀别业　泽农吟藁武清侯海淀别业引西山之泉淮为巨浸缭垣十里水居其半叠石为山岩洞幽窅堤跨防桥花果万树京师第一名园也
　　勺园　长安客话北淀有园水曺郎米仲诏自筑曰勺园都人称曰米家园仲诏念园在郊闗不日渉因绘园中景为灯互见灯
　　金粉福地　唐寅金粉福地赋闽山右姓防府元勲箧粉叙金借灵光于织女移山变海假福地于茅君屈戍垂环朱提涂其兽纽觚棱戴刅白防染其
　　蚕纹
　　横云拂水　吴伟业集张南垣自为园则李工部之横云虞观察之预园王奉常之乐郊吴吏部之竹亭为最着
　　檀园　李长蘅读书处曰檀园水木清华市嚣不至一树一石皆长蘅父子手自位置客过者恍如身在圗画中
　　乞花塲　王世贞集徐孟孺与陈仲醇偕筑读书处于小昆山乞名花实其中目之曰乞花场而属余记
　　韦园　帝京景物畧韦公寺武宗朝常侍韦霦建赀竭不能竟诏水衡佐焉明文彭韦园秋集诗直拟韦园作韦曲鳯城亦自有沧洲
　　隙地自治　袁凯新治圃成诗隙地所自治剪刜去茏茸幸无棼秽杂况此清泉涌
　　半圃　吴伟业题半圃诗半间茅屋半床书半赋闲逰半索居领畧溪山应不尽平分风月复何如黠痴互有世亷谦中间好结庐自是图全非易事与君随意狎樵渔
　　祠庙
　　天坛　春明梦余録天坛在正阳门之左永乐时建缭以垣墙凡九里初遵洪武合祀之制称天地坛后既分祀乃専称天坛
　　刘蕡祠　玉堂纲鉴元置建议书院于昌平祀唐刘蕡廼贤刘蕡祠诗刘君素忠愤防阙论邦国痛陈腹心祸竟罹考功斥卿人仰髙谊千载崇庙食
　　三贤祠　元史至正中真州守臣以张湏立及郝经吴澄皆尝防仪真作祠宇祀之曰三贤祠
　　青琉璃　夏言疏圜邱之制臣与匠氏商确以为三成防干四旁转角宜用白玉石为之至于坛面墁甎周遭墙基砌甎悉用青色琉璃庶可图乆
　　文丞相祠　杨士竒集洪武中北平副使刘崧始建文丞相祠于教忠坊今顺天府学之右而塑像焉罗伦文丞相祠记公之忠诚能堕空山之石能通七里之神能作广陵之风雨能起夸狄豺狼之悚敬
　　旧柏新薇　邵宝谒谢叠山祠诗庭防旧柏生同劲鼎荐新薇死亦癯
　　名宦乡贤　吕柟集王云鳯为祠祭员外奏准天下郡县皆立名宦乡贤祠为后人式
　　首善书院　明冯元飚首善书院感旧诗注京师首善之地往时讲学輙借僧舍此大阙事天启中御史台诸公搆书院一所于宣武门内南臯少墟两公朝退輙入书院讲学士风为之少变未防逆珰用事党祸大作御史倪文焕遂奏请毁之
　　精忠祠　徐阶集杨忠愍受祸后十二年既受防恤于朝又以御史郝君杰请建祠保定赐额曰精忠
　　新宋方祠　明陆可教集萧廪按两浙尤加意教本次苐新宋文宪方正学以下诸公祠又请祀王文成于学宫不果则肖其像于天真书院而羣髦讲肄焉
　　庙市　明桞人曾游庙市记紫宫之西贯索之南爰建都市合天象也月之市者三凡朔望及下五之日布市籍者驰坚防驷般般隆隆万货川徙充牣错峙
　　珰祠　天启注畧浙抚潘汝桢请建魏忠贤生祠于西湖自此而珰祠徧天下矣
　　冡墓
　　皇舅墓　陶宗仪集景州蓚县河浒一土阜相传为皇舅墓自国初即有謡云皇舅墓门闭运粮向北去水渰墓门开运粮却回来至正辛邜大水墓门顕露后天下多事海道不通元张翥皇舅墓诗安得壮士塞河水万古莫今开墓门
　　自题墖　元小史吴仲圭未殁时常自题其墓曰梅花和尚之墖后天下大乱所在发冡仲圭竟以僧之碣得全
　　预刻盗名　涌幢小品刘秉忠祖墓在邢嘉靖间被盗所发内有石刻云为盗者李淮事闻遂得捕治刘之精于数学如此
　　三髙士墓　元史补遗华亭陆居仁号云松野褐与钱惟善杨维桢游殁同于山东号三髙士墓
　　掘贼墓　明邉大绶虎口余生记李自成米脂人大绶尹是邑幕府檄发其先世墓以泄杀气破其祖冡骨黑如墨头额生白毛六七寸其父冡中则蟠一白蛇头额崭然见人无畏众击杀之骨节间色如铜緑生黄白毛五六寸
　　门
　　红门　辍耕録隆福殿在大内之西与兴圣之前南红门东西红门宫一缭以甎垣
　　金川门　名山藏成祖兵入金川门诸王羣臣请即天子位谢肇制诗燕山日黒黄尘起金川门外鼔声死
　　十一门　辍耕録京城方六十里里二百四十步分十一门
　　九门　工部志永乐中定都北京建筑京城周四十里为九门南曰防正文明顺城东曰齐化东直西曰平则西直北曰定安徳胜正统初更为防正为正阳文明为崇文顺城为宣武齐化为朝阳平则为阜城余仍旧无门限明兴杂记南京国子监内号房皆无门限太祖之意谓士人当出用不宜限隔故如此
　　字无钩　明兴杂记国子监集贤门门字无钩太祖怒詹葢举书门字有钩即以粉涂钩画至今粉迹宛然
　　紫禁门　明皇城门名城门凡六曰大明门长安左门长安右门东安门西安门北安门俗呼厚载门仍元旧也紫禁凡六曰承天门端门午门即俗所云五鳯楼也东曰左掖门西曰右掖门东曰东华门西曰西华门北曰元武门
　　彰义门　李梦阳发京师诗驱车彰义门遥望郭西树冠葢耀青云车马夹广路
　　紫防门　刘基诗紫防门下逢仙使新向湖州召画工
　　池
　　太液池　马骥集干明门外有太液池周凡数里水从玉泉流　旧名西海子李贤游西苑记初入苑即临太液池莆苇盈水芰荷翠防
　　九龙池　夏言侍上观九龙池诗驻跸灵湫上依岩帐殿门雨从龙洞作云拥鳯舆来玉窦春明溜金潭昼殷雷翠华清樾下天语赐徘徊
　　鱼藻池　燕都游覧志鱼藻池在崇文门外俗呼金鱼池畜飬朱鱼以供市易都人入夏结篷列肆饮于秽流之上以为愉快
　　桥
　　海子桥　元史文帝时调军士修桞林海子桥道琢龙鳯　故宫遗録红门内数十步许有河河上建白石桥三座名周桥皆琢龙鳯祥云明莹如玉桥下有四白石龙擎戴水中甚壮
　　大通桥　燕都游覧志出东便门有大通桥水从玉河中出波流演迤防樯往来可达通州
　　三十六桥　蘓谈顾阿瑛亭馆有三十六处鉄崖吴咏云三十六桥明月夜姑苏城里有琼花即此谓也
　　卢沟桥　帝京景物畧卢沟桥金时建桥二百步石栏列柱头狮母乳态色相向数之不尽金防孜卢沟桥诗卢沟夭矫出桑干月照河流下石滩
　　檄神修桥　筠廊偶笔鄞人蔡锡仁庙时守泉州欲修洛阳桥以文檄海神忽一醉卒曰我能赍檄往俄而以醋字出锡意必八月二十一也遂以是日兴工潮旬余不至工遂成
　　铁桥　启崇野乗朱家民监军普安议于盘江造铁桥镕鉄成扣聨扣成索余其索之头末銕轴而藏山窟中铺以木干轮蹄往来若天马行空杨慎兰津桥诗织铁悬梯飞步惊
　　扁额
　　篆阁牓　天都载时改奎章阁为宣文命巙巙书牓巙巙荐周伯琦篆书即命书焉
　　慕右军笔　厯朝诗话饶介之云倪元镇堂扁云林二字云字正摹天台白云寺额林字摹庐山东林字额右军得意书也
　　顔扁　蒲道源赠龙岩上人草书歌我闻雪庵亦工此好事往往输缣缯都城顔扁妙天下骤得荣宠非阶升
　　各书一字　魏禧集京口何元澄精医术洪熈初授太医不就时三杨各书一字榜其防事曰皆春堂
　　楣扁　舒頔适畊堂诗适畊大篆楣扁存挂经扶耒穷朝昏
　　题素牓　明纪事本末周顺昌被逮时顾案上有素牓徐曰此龙树庵僧属书者为题三字即囚服出门详见雅量










　　元明事类钞卷二十九
<子部,杂家类,杂纂之属,元明事类钞>
　　钦定四库全书
　　元眀事类钞卷三十
　　监察御史姚之骃撰
　　器用门
　　舟
　　迎风船　元史世祖命女直硕达勒达造日本迎风船如弓鞋　西使记过呼尔察河渡船如弓鞋然土人云河源出大南山地多产玉疑为昆仑山
　　白鹞海船　元史类编阿穆尔与王世强招讨造白鹞海船
　　黄鹄　元史张宏范攻宋师于焦山宋师大败追至圌山获黄鹄白鹞船数百艘
　　轮船　元史至元中宋帅范文虎遣都统张顺张贵驾轮船馈襄阳衣甲
　　皮船　元史类编舒穆噜安扎攻叙州军不得渡乃聚军中牛皮作浑脱及皮船乗之泳化编髙煦谋不轨作皮船以习水战
　　龙船　元史内苑造龙船首尾长一百二十尺旁画云霞饰以五彩金装水手二十四人衣紫衫金荔支带自后宫至前宫山下海子内往来逰戱其行时龙首眼口爪尾皆动皆帝自制其様
　　画地为船　元史刘整造船五千艘日练水军虽雨不能出亦画地为船而习之得练卒千万人
　　祭樯　眀陆釴贤识録太祖初渡江御舟濒危得一樯以免令树此樯扵一舟而祭之遂为常制今在京城清凉门外
　　白舟　剪胜野闻太祖与伪汉战扵湖时乗白舟汉主以赤龙船厌胜及战王师大防因制令以赤船载俘囚白船给官胥
　　混江龙　眀通纪王师败陈友谅兵扵龙江获巨舰有混江龙塞断江撞倒山海江鳌诸名
　　满江红　碧里杂存髙祖欲图集庆与徐达间行买舟以观江南虚寔元旦发舟舟人打号子曰圣天子六龙防驾大将军八面威风髙帝甚喜登极后访之并封其舟而朱焉故今江中渡船皆谓之满江红
　　龙舟凤舸　西元集琼华岛有水殿二一蔵龙舟一蔵凤舸舟首尾刻龙凤形上结楼台以金饰之
　　方船　水部偹考方船制长十丈九尺濶二丈九尺五寸为方形嘉靖扵禁苑成造以偹用
　　锦帆泾　杨仪垄起杂事姑苏城内淤川士诚尝以彩漆金花舟施锦帆载美人泛此使伎女唱寻香采芳之曲后遂名为锦帆泾髙啓诗水绕荒城栁半枯锦帆去后故宫芜穷奢毕竟输渔父长保西风一幅蒲
　　毁舟　皇甫汸集吴郡巨丽寔为水区宏舸连轴巨舰接舻治者恶其崇奢荡志议将毁舟示以甲令焉先生曰此剖斗折衡裂衣断带之禁也
　　拖床　帝京景物畧海子冬冰坚一人挽木小兠驱如衢曰冰床雪后集十余床罏分尊合月在雪雪在冰东南未曽有也眀刘玉诗行人冰上引拖床按沈存中笔谈冬月作小坐牀扵冰上拽之谓之凌床则宋时已有此然其名异故録之
　　酒案　袁中道诗荷花为麈尾酒案代逰舟自注御河不敢用舟以酿酒者盛水之案如长盆可坐十人名曰酒案
　　敌炮碎舟　卓异记上与友谅战刘基在御舟忽跃起大呼上亦惊视但见基双手挥之连声曰难星过可更舟上悟急过他舟未半晌前舟已为敌炮击碎
　　浮梅舰　黄汝亨集余逰黄山见竹筏行溪间好事者载酒从之甚适归而谋扵西湖制之地里志云有梅湖者以梅为筏沈于此湖有时浮出至春则开花浮满湖面因题所制曰浮梅舰
　　刻鸟兽形　献徴録陶谐为河南副使治理河道人渡河每中流苦舟人窘索登岸不识姓名无所控诉公令舟刻鸟兽形有被害者即指形诣告今天下津渡多刻鸟兽自公始
　　云母舟　眀薛蕙行幸南京歌燕姬玉防抱箜篌马上常随翠辇逰春来照影秦淮水爱杀江南云母舟
　　竹船　沈一贯若耶溪诗编竹为船任所之髙低白石上滩迟
　　十锦船　眀钱复亨诗谁家楼外停歌舞又上西湖十锦船
　　不系园　眀汪汝谦画舫诗序偶得木兰一本斵而为舟入门数武堪贮百壶次进方丈足布两席曲蔵斗室可供卧吟侧偃壁厨俾收醉墨出转为廊廊升为台陈眉公题曰不系园佳名胜事传异日西湖一段佳话也
　　莲叶様　陶望龄西湖庄诗艇子旧装莲叶様吴儿殊有串珠喉
　　车
　　青质赤质　元舆服志玉辂青质金装金辂赤质金装象辂黄质金装革辂白质金装木辂黒质金装
　　许乗小车　元史赵世延拜中书平章政事固辞不允诏以世延年髙多疾许乗小车入内
　　赐车入禁　元史叶李有足疾诏赐大小车各一许乗小车入禁中仍给扶升殿
　　五云车　元氏掖庭记宫中制五云车车有五箱以火树为槛式乌棱为轮辕顶悬眀珠按五方色张盖结锦为重云复顶中箱为帝座外四箱为妃嫔座每晦夜逰幸御此以行不用灯烛
　　駞车　纳延诗翠幰金车锦骆駞芙蓉绣褥坐双娥氊车　许有壬诗斋厨供玉食毳索出氊车
　　蚕裹茧　袁桷车行诗隆如戴殻如蚕裹茧八轮　名山藏工部尚书毛伯温以意制八轮车前后聨络随地夷险为低昻工作易就上闻之喜赐赉甚渥
　　古铜车　眀陆容杂记太监韦通于徐州桓山寺凿井得独轮铜车色緑如上有识云陆机造宪宗时以进于朝受赏颇厚
　　步舆　万厯注畧张若正请假归真定守钱普剙为步舆以媚之前轩后寝二童子侍挥箑炷香用三十六人舁之
　　僦车一乗　弇州别记石珤为相防有飞语中伤者因请罢僦露车一乗行图籍行李皆在焉自嘉靖中阁臣亷贫无逾珤者
　　抵按摩　陆深南廵日録时扈跸上车严介溪宗伯向予云坐车可抵按摩
　　横板　史概眀世宗示夏言罪谕云言扵禁中乗舆诘之乃云横板
　　惟车一辆　眀纪成化中陈选既贵显服先人旧衣带客至瓦器蔬食官广东布政行装萧然惟车一辆而已
　　几
　　琴几　黄庚诗栁隂分緑笼琴几花片飞红落研池欹几试庄　玉堂丛话髙皇召方孝孺使见太子赐宴故欹其几以试之孝孺必正之乃坐髙皇使人觇之喜谓太子曰此庄士也当老其才以辅汝耳
　　设低几　名世类苑张元祯为日讲官上命设低几就而听之盖张短小不及四尺然声音朗彻上亦起敬故设此几以便之
　　杖
　　龙头杖　元史帝以所御金龙头杖赐石天麟曰卿年老出入宫掖杖此可也
　　杖指灭火　续通考元僧振蔵主性慧居鄞城西寺一日往定海见主家火起以杖指之乃反风而灭
　　杖为马　元史舒穆噜眀安为童子时尝骑杖为马令羣儿前行列整肃无敢諠哗者父老见而异之
　　楷木杖　郝经集拜谒孔林家长翁以楷木笏杖各十相贻为赋此诗宋濂集有楷木杖行
　　铁灵杖　杨维桢杖赋序故吏魏防得铁灵杖以夀予因感而赋伊珍木之托根兮乃在澹崖之山孕祝融之火徳兮食炎海之咸泉得大椿之春秋兮曽不记年之几千
　　乌木杖　姚燧乌木杖赋炎海之山珍木产焉金为之声石与其坚魋结伐荷投诸龙渊嵗月祀之化而为元折而杖之奔走相饷试扶衰以起筞触爪甲而铿响必求同扵所异才黒蛇之佛彷
　　梅杖　刘因梅杖诗铁石心肠冰玉姿掌中得嵗寒枝天教一握蔵春宻风送余香防手吹
　　琢棘杖　泳化编太子谏髙皇诛夷太过上一日以棘杖遗地命太子持太子难之上曰汝弗能执我润琢以遗汝可乎今所诛者皆棘杖也
　　代鸠杖　眀冯时可集王少湖父病剧一夕十数起先生卧不交睫微闻謦欬则跃然起立为代鸠杖
　　杖竹生枝　邵寳集罗孝子玮居母防病而庐卧所杖竹倚壁生枝叶
　　投杖起　眀纪事本末燕王欲杀谢贵张昺称疾愈曳杖坐赐宴行酒忽怒且詈于是防衞军直前擒贵昺等王投杖起曰我何病廹于若奸臣耳
　　箫杖　眀谢常箫杖者黄大痴之珍玩也湘竹一枝脩不逾五尺窍两节间而吹之声清刚而竒眀丁逊咏箫杖诗吹时只恐成龙去筞防常疑作凤鸣
　　记方竹杖　李日华集学士詹同以方竹杖一枝献太祖太祖大喜亲洒翰成方竹记一篇授之
　　防雪挨花　夏言咏杖诗寒溪防雪鸠头白春径挨花鹤膝红
　　龙杖　王穉登龙杖诗何必葛陂方化去只今已作老龙吟
　　过眉笻　陈献章诗独来桥畔路髙拄过眉笻
　　牀
　　五山珍　元史世祖为五山珍御榻置广寒殿
　　镂金牀　眀纪事本末江西行省以友谅镂金牀进太祖曰此与孟防七寳溺器何异命毁之
　　蹴床　泳化编陈友谅伪丞相诣降请禁止若干事太祖有难意刘基自后蹴所坐胡床太祖悟遂许之
　　象牙饰床　眀史藁许存仁以博士告归佥事程孔昭劾存仁寓杭娶妾以象牙饰床失师臣体诏安置韶州
　　竹床生叶　双槐嵗抄南海黄萧养为盗在狱逾年所卧竹床皮忽青色渐生枝叶同禁者以为瑞教之越狱遂啸聚羣盗攻围郡邑僣王改元后伏诛
　　草榻　眀僧清珙诗草榻梦囬有月竹炉茶熟灶无烟
　　席
　　金丝簟　癸辛杂识杨琏真伽发宋诸陵梓宫皆借以锦锦下承以竹丝簟取者往往掷地有声盖金丝所织云
　　满花席　元氏掖庭记顺帝为英英起采芳馆设唐人满花之席唐人髙丽岛名产满花草性柔而泽土人编之为席
　　餽簟无名　内阁行寔广东布政徐竒来朝载土簟诸物以餽廷臣杨士竒独无名
　　玳瑁席　鸿一亭笔记北京工部库有玳瑁席经纬相错若莞与蒲不知何代物
　　象簟　野记安南邓上舎説其祖初入朝时贡象簟金枕象簟者凡象牙之中悉是逐条纵攅于内用法煮软逐条抽出柔靱如线以织为席
　　却簟　眀纪事本末洪武元年蕲州进竹簟命却之仍令四方毋妄献
　　席止城外　玉堂丛话朱恭靖公为礼部侍郎家载席一车为公买宅费都城宦者止之且云必得一刺以别真伪公弗许家人云必入乃得利公曰不得利又何妨乎竟止城外平价售之
　　一簟几工　王廷相蕲民謡龙须作席光似电暑眠不及蕲阳簟凉如水滑如藤一簟几工能织成官府取之只一声有价谁敢争
　　枕
　　碧玉枕　元史至大中以内府碧玉寳枕赐王磐菊枕　马祖常菊枕诗东篱采采数枝霜包裹西风入梦凉半夜归心三径逺一囊秋色四屏香牀头未觉黄金尽镜底难教白髪长几度醉来消不得卧收清气入诗肠
　　枕易　黄庚枕易诗古鼎烟销倦防朱翛然髙卧夜寒初四檐寂寂半床梦两鬂萧萧一卷书日月防心知代谢隂阳回首騐盈虚起来万象皆吾有收拾乾坤在草庐
　　鸡鸣枕　客座新闻偶武孟为武冈州幕官因凿渠得一瓦枕枕之闻其中鸣皷起擂一更至五更次第不差既闻鸡鸣亦三唱而晓以为鬼怪碎之见其中设机局以应夜气识者谓此武侯鸡鸣枕也
　　屏
　　吐霓　元氏掖庭记有吐霓屏风火齐屏风
　　奎章石屏　道园学古録天子在奎章阁有献文石者其阳丹碧光彩有云物山川屋邑之形其隂紫润可书可镌命臣集记诸而攻材制匡廓植以为屏焉
　　进御屏　万歴注畧张居正进御屏一座中三扇绘天下疆域图左六扇列文职名右六扇列武职名用浮帖以便更换上命张文华殿
　　龙水御屏　邵寳诗龙跃九渊屏隔座自注文华御屏彩漆龙水日本贡物也
　　雕灯屏　秦徴兰天啓宫词裕妃笑指灯屏问雕到寒梅第几枝自注上好雕镂木器防灯小屏八幅手刻寒雀争梅令小珰鬻之仍谕以御制之物价湏一万
　　巫峡巴江　顾瑛石屏诗秀洁庚庚絶文理十二巫峯横隐起芙蓉照影立亭亭逺落巴江一江水
　　夹纱灯屏　明吴兆赋夹纱灯屏诗逶迤一片影匿匝九枝华晓户莺窥镜春窻蝶误纱
　　藤障子　汤显祖万州藤障子诗剑门藤丝如髪细织作争先出新意十二云屏海上来平波莹熨潇湘字
　　连张　徐贲咏屏诗宻防宜便坐连张湏广筵
　　帘
　　帘押　元经世大典亲王纳妃公主下降皆有银蒜帘押几百双
　　虎皮帘　贡师防进讲诗黄金为玉为檐剑防如林卫紫髯也受儒臣勤讲读向前轻掲虎皮帘
　　琉璃帘　马祖常咏琉璃帘诗万缕横陈银色界一尘不入水晶宫
　　玳瑁帘　鸿一亭笔记北京工部库有玳瑁帘横数尺其长倍之四旁缝以锦绣
　　朱筠紫氊　琐缀録成化中閤门则夏秋悬朱筠帘冬春紫氊帘
　　珠光琐影　沈周咏帘诗珠光荡日花如梦琐影通风笑有声
　　扇
　　雉扇　元舆服志有大雉扇中雉扇小雉扇
　　暖箑　欧阳元诗十月都人拱暖箑
　　揺箑铺氊　明纪事本末神宗敬礼张居正盛暑御讲就居正立处令内使揺扇详见经筵
　　卓影辟邪　陆容杂记奉天门朝座后内官持一小扇黄绢裹之问一老将军云非扇也其名卓影辟邪永乐间外国所贡竟不知为何物
　　贡扇　明纪事本末万歴中四川贡扇不至布政使等俱降调崇祯间免四川贡扇三年明陈三岛川扇诗险絶蚕丛地由来宫扇传大都白帝竹尽用锦官笺
　　以扇掷地　献徴録王云凤先生生而举止端重十一嵗时或借其扇至妓家先生知之后扇还掷地不取
　　倭扇　明冯时可续録外国道人利玛窦赠余倭扇四柄合之不能一指轻而多风且坚致
　　绘魏徴像　献徴録尹直在内阁上出牙骨折扇绘魏徴像并书御制良臣颂以赐
　　返象扇　明王时槐集刘侍讲戬使交交地苦炎其舘伴进一象骨扇及出关以其扇返之交王谢表有廷臣清白之语
　　貂扇　明纪事本末刘瑾冬月团扇饰以貂皮
　　不敢挥扇　李元阳集张时宜教授建昌与郡人罗近溪倡明道学每登讲席同人咸听虽盛暑不敢挥扇
　　金铰箑　夏言集上玺书云爰赐彩箑金铰象饰与卿同凉用涤炎热
　　扇癖　陈继儒集荆溪陈定生博学娴文有扇癖如沈唐文祝匏庵荆川而下种种书畵名家皆出自匠心形于便面定生收藏赏鉴可称好事
　　扇赞　方孝孺扇赞大火流金天地为炉汝扵是时伊周大儒北风其凉雨雪载涂汝扵是时夷齐饿夫噫用之则行舎之则藏惟我与尔有是夫
　　侦诗扇　明史藁扬州知府刘铎有才藻愤忠贤乱政作诗书僧扇有隂霾国事非句侦者得之倪文焕遂嗾忠贤逮治焉
　　赐扇　于慎行赐画面川扇诗九华彩扇贡巴东午日承恩出汉宫
　　类凤翎　吴彩诗倭人小扇来东溟粉笺折叠类凤翎挥洒字画　李日华集折叠扇古名聚头扇元时倭人始贡永乐间稍效为之至挥洒字画则始成化间
　　宫扇题诗　万歴注畧上出宫扇三十柄命讲官六人题诗各书四柄
　　引风　明僧大逐秋扇诗莫以凉风多弃捐敝箧里试记无风时是谁引风起
　　雁羽扇　明曺文晦雁羽扇诗几挥赤壁千年敌借得衡阳六月秋
　　金翅　萨都拉诗双凤晓开金翅扇六龙春驾五云车榴甖坠　涌幢小品世庙赐勲辅大臣画扇有木刻海榴甖坠子寸许穴其腹蔵象刻物凡百件亦天下絶巧也
　　镜
　　前知镜　元好问集阳曲刘氏寳镜能照天地四方以前知休咎常埋地中泰和中北方兵动欲卜之乃握镜出光耀烂然镜中见北来兵骑无数余三方俱无所覩因大骇即埋之
　　镜体不正　典故纪闻太祖谓侍臣曰朕尝发库中古镜十余以鉴貎多失真召工人问之言模范不正故镜体偏邪照人失真夫镜一邪不可鉴形况人君之心不正何以主宰万物
　　掘镜兆忠　今献偹遗孙忠烈燧初扵防事前掘得古镜背刻篆字有昭眀光运忠扶日月等语后竟死忠盖先兆云
　　辟疟镜　郎瑛续已编吴县陈氏传古镜一凡患疟者照之必见一物附于背其状蓬首黧面糊涂不可辨一举镜而此物如惊奄忽失去病即时愈盖疟鬼畏见其形而遁也
　　水能发光　西吴枝乗镜以吴兴为良范金固不殊其水清洌能发光也知名者薛氏
　　见墓中人　野史成化时宿州农夫于古墓获镜磨炤之见墓中人僵卧独带弓矢惊扑扵地又见农家室户男女宛然以为恠掷之
　　逺镜　帝京景物畧大西洋工竒器有逺镜状如尺许竹笋抽而出出五尺许节节玻璃眼光过此则视逺者近小者大唘崇野乗薄珏造铜炮击贼及三十里又设千里镜以侦贼之近逺
　　眼镜　吴寛谢人送西域眼镜诗眼镜从何来异哉不可诘圆与荚钱同浄与云母匹持之近眼眶偏宜对书帙蝇头琐细字眀莹类椽笔世传离娄眀双睛不能没
　　古铜好　揭徯斯何郎失镜诗街头不直半缗钱古铜终较今铜好
　　粉绵磨　瞿祐美人画眉歌粉绵磨镜不闻声彩鸾影落瑶台里
　　透光镜　麻九畴透光镜诗奁开燿燿光走庭划如剸犀乍脱鞘
　　炉
　　卧褥　元陈樵卧褥香炉赋藻绣丛中不火而然香生襍缕五色非烟援衾拂席银黄可鉴动如丸走止与轮停触钿函而不转环绶笥以如萦
　　宣铜首炉　帝京景物畧庙市器首重宣庙之铜宣铜炉其首宣炉惟色不可伪为其色黯然竒光在里望之如一柔物可挼搯然廹视如肤肉内色蕴火爇之彩烂善变
　　炉价必翔　薛冈笔余本朝永乐宣成正嘉窑器与宣庙铜炉数百年后价视宋时诸甆商周彛鼎必翔然宣炉在今日已不多得矣
　　浴金炉　髙啓诗浴金熏炉镂玉奁兰香今夜为君添宜火宜香　眀张士昌宣炉歌吁嗟乎此炉不可状南铸北铸徒多様曰除兽面象鼻与分裆防耳鱼耳斯为上近来苏铸巧益精终然北铸称良匠炉所以者质不同自宣铸后更无两赝者宁非名手造至妙难扵向人道彛鼎青緑陈设多宜火宜香宣炉好
　　围炉三百　王文禄机警开济舘某尚书家上郊祀索白染围炉三百尚书窘廹济教截矮卓脚凿圆孔白纸糊之取铁锅为炉如进上喜诘之举济
　　圆炉　眀集礼眀以黄金为圆炉大口细颈巨腹三足饰以钑花有盖为蹲龙形二飞凤为耳
　　香
　　胜梅香　刘秉忠焚胜梅香诗春风吹灭小檠釭梦断炉香结翠幢檐外杏花横素月恰如梅影在西
　　香坠　张昱宫中词寻出涂金香坠子安排衣线撚春绵
　　香毬　元舆服志仪仗香毬以银为座上挿莲花炉罩以圆毬镂絪緼旋转纹扵上黄金涂之
　　沤手香　水南翰记经筵所展书官进诣御前跪出沤手香注沤手香名太医院每嵗制此以分餽各官
　　沈香街　觚賸项墨林防金陵妮一妓归搆沈水香为床复以纨锦制衣遗之入门值有客妓頋项若不识者他日项命洁前堂舁床其中阖院争来酒半忽抗声责妓呼仆出箧中衣裂之碎床焚于庭烟防袅空遍城闻异香累日因名此街为沉香街
　　辟虫香　典故纪闻宣宗时尚衣监需辟虫香二万斤乞差人收买上曰此非急务不必遣人且香药安用许多其减十之七
　　购龙涎　涌幢小品嘉靖时宫中龙涎香悉燬扵火上命再购尚书髙燿进八两上给价七百六十两加太子少保
　　甜香　考槃余事甜香惟宣徳年制清逺味幽坛黑如漆白底上有烧造年月
　　解家香　吴寛谢人送解家香诗暖烟盘出丝萦碧细屑圆成箸削金始信解家真得法清泉饼莫送词林
　　香堕沼流　眀史藁美洛居在东海中地有香山雨后香堕沼流满地拾起不竭其酋委积以待商舶之售
　　万春香　夏言赐万春香诗黄纸重封防绛囊银罂满贮万春香
　　衣香　眀冯汝讷饷衣香诗湘君搴薜荔魏帝采蘼芜盘龙连理带翠凤合欢
　　灯
　　罢张灯　元史仁宗欲以元夕张灯宫中张养浩諌遽命罢之
　　走马灯　元谢宗可走马灯诗飚轮拥骑驾炎精飞绕人间不夜城又秦军夜溃咸阳火吴炬宵驰赤壁兵
　　麦灯　王士骐诗序上张灯后苑以麦灯居中吾州所产也诗织就丝丝冰比洁镂成叶叶玉分光
　　市羊角　名世类苑正统初下有司市羊角以制灯耿清恵廵抚江西諌止之
　　米家灯　眀诗话米按察万钟筑勺园海淀之北自念不能日涉因绘园中景为灯邱壑亭台纎悉具偹都人争尚之号曰米家灯眀吕邦翰诗玉绡叠出上元村双炬悬来景物繁怳惚重逰邱壑米家灯是米家园
　　观灯送女　焦竑笔乗史痴翁豪侠不覊女笄当嫁婿家贫不能具礼诡词携之观灯与其妇送之婿家大噱而去
　　灯市　帝京景物畧永乐时令元宵节赐百官假十日灯市在东华门亘二里九市开塲货随队分向夕而灯张乐作烟火施放眀汪厯贤灯市竹枝词长安灯市昼连宵防女争呈马上腰蹋蹋灯光莫归去前门钉子玉河桥
　　料丝灯　眀薛蕙咏料丝灯诗霏微状蝉翼连娟伴网丝烟空不碍视雾弱未胜持
　　屏风灯　李东阳屏风灯诗春歩转迷丝作障夜逰翻讶锦为衣
　　老人灯　眀诗话李空同就医京口故自矜重元夕张饮王四楼磐在下座赋老人灯云形骸憔悴不堪描还自心头火未销自分不知年老大也随儿女閙元宵空同心知其嘲黙然而罢桑民怿咏老人灯诗得火常时能暖腹避烟终夜只揺头
　　墨纱灯　曹学佺墨纱灯诗凭将彩笔画认作剪刀裁鸟向空中度花从镜里开
　　冰灯　燕都逰览志灯市有冰灯细剪百彩浇水成之唐顺之冰灯诗烛花不碍空中影晕气宜从月防
　　幕方空　眀史藁田贵妃多巧思宫中灯缕金匼匝妃三分其围去一方空而以轻绡幕之欲其眀也
　　石镫　眀张紞咏髙丽石镫诗窍石烛幽遐虚眀讵异纱琢从箕子国爇向竺王家何景眀石镫诗石盌何年凿瑶灯此夕燃
　　卵灯　胡应麟剰言尝扵灯市见一灯皆以卵殻为之为灯为盖为带为坠计数千百枚每殻必开四门皆有攘拱楹金碧辉耀一中官以三百金易去
　　毬灯　王世贞诗夜半毬灯出未央
　　魫灯　续通考永乐中増定卤簿有魫灯三对
　　珠灯　王叔承宫词珠灯别起瑚架引得君王带醉来
　　泡灯　李东阳集上元节京师烧糯汁为瓶以贮水蓄鱼旁映屏烛通眀可爱俗呼为泡灯
　　灯兰　眀周容灯兰赋序作客暮春朋酒卜夜清歌乍歇烛影犹髙有起剔煤心栽以榄核者吐焰如兰三四而烬感为赋之
　　河灯　帝京景物畧京师七月十五日诸寺建盂兰盆防夜扵水次放灯曰放河灯
　　灯谜　眀人元夕诗猜残灯谜无人解何处平添两鬂丝
　　虫蜡　羣芳谱古浇烛皆蜜蜡此虫白蜡自元以来人始知之今则为日用物矣
　　杯
　　用青瓷　元史何荣祖身至大官而僦第以居饮器用青瓷杯中宫闻之赐以上尊及金银以旌其亷
　　大樽　元史世祖造大樽扵殿樽以木为质银内而外镂为云龙髙一丈七寸
　　奔月巵　张雨奔月巵歌甓社眀珠奔入月脱殻政似风蝉洁一扇桃核寛有余半叶蕉心卷未舒饮非其人跃入水恠雨盲风生座隅
　　鞋杯　云林遗事杨亷夫一日与元镇防饮亷夫脱妓鞋置酒杯其中名曰鞋杯元镇见之甚怒连呼龌龊而去西湖逰览志铁崖访瞿士衡饮次脱妓鞋置杯行酒名曰鞋杯谓其侄孙宗吉咏之宗吉作沁园春以进
　　成窑如纸　帝京景物畧成窑酒盏薄才如纸神庙光宗尚前窑器成窑一双值十万钱矣吴伟业诗故国满前君莫问凄凉酒盏鬬成窑
　　宣窑字画　觚不觚録窑器当重哥汝而十五年来忽重宣徳以至永乐成化价亦骤増十倍大抵吴人滥觞而徽人导之谢在杭集宣窑不独欵式端正色泽细润即其字画亦精絶
　　磁杯见朕　卓异记上最宠遇夏原吉一日赐茶杯是白磁公觉其异为一注目上曰以赐卿令卿子孙世世见朕也今杯为其家世寳无心视之内有永乐二字久视不见
　　翠瓯　泳化编宣宗一日命尚方取一翠瓯赐蹇公既乃笑曰卿夫人得无竞乎加赐一焉
　　见日月　王宇泰笔麈刘贻哲为海南市舶提举云见一犀杯注酒昼则日夜则月见于酒中酒尽则隐
　　卵幕杯　李日华集浮梁昊十九能吟善书隐陶轮间所制精磁妙絶人巧尝作卵幕杯薄如鸡卵之幕莹白可爱一杯重半铢眀樊玉衡诗宣窑薄甚永窑厚天下驰名昊十九
　　防杯不忠　眀通纪铁冠道人结庐钟山下蓝玉携酒访之道人野服出迎玉以其轻己不悦酒行戏曰吾有一语先生属对脚穿芒屦迎賔足下无礼道人即指玉所持防杯覆之曰手执防杯作盏尊前不忠玉武人不悟其意
　　压手杯　帝京景物畧永窑之压手杯用可久价值甚髙
　　镌犀玉杯　眀纪事本末编修吴中行检讨赵用贤劾张居正忘亲贪位予廷杖即日出国门人不敢视庶子许文穆镌玉杯一曰斑斑者何卞生泪英英者何蔺生气追之琢之永成器以赠中行镌犀杯一曰文羊一角其理沈黝不惜刻心寜辞碎首黄流在中为君子夀以赠用贤
　　鸡缸　帝京景物畧凡成杯茶贵扵酒采贵扵青其最者鬬鸡可口谓之鸡缸吴伟业词厰盒鬬鸡钟
　　匏杯　眀巢鸣盛匏杯诗剖心香自发刮垢力须攻
　　瓶
　　大食瓶　吴莱大食瓶诗西夏有大食国自波斯兹人最解寳厥土善陶埏素瓶一二尺金碧灿相鲜晶濙龙宫献错落鬼斧镌
　　刺篙得瓶　黄大痴居乌程西每坐湖桥防山饮罢輙投其瓶扵桥下舟人刺篙多得之至今呼黄大痴酒瓶
　　枯根借润　袁桷张节妇瓶中杏枝着叶诗张氏之壶如截肪真火练质千年刚枯根借润袁贞志慎勿语恠归荒唐
　　因时因地　眀张谦徳缾花谱凡挿花先须择瓶春冬用铜秋夏用磁因乎时也堂厦宜大书室宜小因乎地也
　　花之金屋　袁宏道瓶史养花瓶亦须精良尝见人家所蔵旧觚青翠入骨斑砂垤起可谓花之金屋其次官哥象定等窑媚细滋润皆花之精舎也
　　古瓶宜花　瓶史古铜器入土年久受土气深用以养花花色鲜眀如枝头开速而谢迟就瓶结寔陶器亦然
　　隠瓶　献徴録冷谦被逮乞水饮守者以瓶汲水与之谦遽以足入其中其身渐隠携至御前輙扵瓶中奏对详见仙
　　盘
　　吮红盘　帝京景物畧宣窑之吮红盘乃末西红寳石涂泑烧出发古未有案吮亦作祭
　　景泰盘　眀金孙崇祯宫词赐来谷雨新茶白景泰盘承宣徳瓯
　　盒
　　厰盒　帝京景物畧剔红宋多金银为素国朝锡木为胎永乐中果园厰制其法朱漆三十六次镂以细锦比元时剑环香草之式似为过之宣庙时厰器终不逮前乃私购内蔵盘盒磨去永乐针书细欵刻宣徳大字浓金填掩而进之
　　剔红盒　吴伟业诗剔红香盒豆青盘
　　盒子防　眀诗话旧院扵月节有盒子防沈启南为之图并歌
　　漏
　　香漏　齐履谦集郭守敬进柜香漏又作屏风香漏行漏以偹郊庙行幸
　　自制宫漏　元史顺帝自制宫漏造木为柜隂蔵诸壶其中运水上下柜上设三圣殿柜腰立玉女捧时刻筹时至輙浮水而上左右列金甲神一击钟一击钲按更无差当钟钲之鸣狮鳯在侧者皆翔舞柜西东有日月宫飞仙六人立宫前遇子午时飞仙自能耦进度仙桥达三圣殿已复退立如前
　　灯漏　齐履谦集七寳灯漏亦守敬所进其中钟鼔皆应时自鸣纳延诗珠悬殿幄晨光动灯转纱笼刻漏长自注大眀殿幄悬大寳珠于上中设郭太史所制灯漏
　　水晶刻漏　典故纪闻司天监进元所制水晶刻漏偹极机巧太祖谓侍臣曰此所谓作无益害有益也命碎之
　　沙漏　宋濓集沙漏之制贮细沙扵池而注扵斗凡运五轮焉上贯于测景盘盘列十二时分刻盈百初滦阳水善冰不能为漏新安詹君希元乃以沙代之
　　鵞卵漏　李日华集西人利玛窦一沙漏状如鵞卵寔沙其中而颠倒渗泄之以更数
　　印
　　别印钮　元经世大典符印以示信也而印钮之制则有龙兽蛇之别金银铜虽异而又有三台二台之辨
　　駞钮　元史世祖封皇子扵云南赐駞钮金渡银印印不可与　元史张士诚称吴王使人索行台印章布哈特穆尔封其印置诸库曰我头可断印不可与遂死之
　　赐图书　眀纪事本末仁宗赐蹇义杨士竒杨荣金幼孜绳愆纠谬图书
　　晬盘取印　于慎行集殷文庄公士儋生而渊睿一嵗即能言诞日示以晬盘取笔书秤及石印一他不复视后仕至大学士
　　铸印　续通考眀制各衙门印信俱礼部铸印局専管铸造俱有定式又有铸换辨騐等例
　　瓢
　　饮椰瓢　刘因饮仲诚椰瓢诗君家匏落无所容江湖谁辨平生胸海南佳气乆欝塞滟滪似喜今相逢
　　泣瓢　王元美破瓢道人歌为吴孺子作也孺子常以数缣市一大瓢朝夕摩挲陆离光怪荆溪盗发其箧怒而碎之抱而泣者累日王元美为作破瓢道人歌
　　釜
　　革釜　元史太祖尝困无所得食防一野马来射之殪遂刳革为釡出火扵石汲河水煮而啖之
　　舟中釡鸣　元史富珠哩翀生扵舟中时釡鸣者三详见生子
　　借釡立磔　弇州史料李文忠入杭州营扵丽谯下令曰有擅入民居者殊死一卒下借民釡立磔以殉
　　自沸釡　杨慎集麻城毛柱史言平谷县畊民得一釡以凉水沃之忽自沸以之炊飰即熟下有诸葛行锅四字乡民以中有寳物碎之止复层中有水火二字耳
　　戒满　方孝孺釡铭勿纳非义以取满盈非义多毒满盈必倾
　　瓮
　　煅颠仙　眀卓异记上厌周颠仙命沃以烧酒覆以瓮积薪煅之火息起视正坐宴然
　　悬树作声　眀通纪成化中山东民穿窖得古一瓮贮水輙涸悬树上作声恠而破之识者云此寳器能照数里
　　壶
　　龚春壶　眀闻龙茶笺周文甫爱茶尝蓄一龚春壶摩挱寳爱用之既久外类紫玉内如碧云真竒物也
　　大彬沙壶　羣芳谱茶具宜雅洁今时大彬之沙壶士大夫皆珍之
　　壶子传　眀刘唘元壶子传壶子字酌之其先锡山人质稍防顽镕化扵将作大匠复为之切磋以成其器为人长喙大耳腹恢恢而有容
　　汤蕴之　眀支廷训汤蕴之传汤蕴之阳羡产也状貎虽不甚伟间修雅饰一准扵时且火足入水不濡厯金山玉泉碧涧咸为识赏
　　诸器
　　咏烛剪　元武伯英咏烛剪诗啼残痩玉兰心吐蹴落春红燕尾香李日华集此诗上句无味因改之云吞残月魄蟇頥动蹴就花须燕尾香又改云朱樱颗折金虫动绛树花残玉燕斜更觉缛丽
　　风磨　耶律楚材诗冲风磨旧麦悬碓杵新粳自注西人作磨风动机轴以磨麦
　　牙刷　元郭钰诗南州牙刷寄来日去腻涤烦一金直短簪削成玳瑁轻冰丝缀琐银騣宻但当置我近清流莫遣孙郎空潄石
　　铜碌山　元好问集予家所蔵铜碌两小山以酒沃之清翠可摘
　　填漆　帝京景物畧填漆刻成花鸟彩填稠漆磨平如画乆愈新也眀金声观宣庙填漆器歌宣庙填漆器如新初形以雕后色真惟填纷挐但一片砻磨施之色形见奴驱倭漆兄剔红请为宣皇记考工
　　咏竹箸　名世类苑刘诚意初见上与坐赐食问曰能诗乎对曰能即举所用竹箸曰试吟此基应声曰一对湘江玉细攒当年曽洒涙痕斑上曰秀才气基曰未也即续之云汉家四百年天下尽在张良一借间
　　得瓦劵　徐渭集栁元谷以所得晋太康间冢中杯及瓦劵来易余手绘详玩劵文似买地于神若今祀后土义非从人间买也
　　吞浪掠霞　李时勉剪刀诗吴绫剪防鱼吞浪蜀锦裁时燕掠霞
　　子午鍼　眀朱国祚琐里行髹槃騐一线鍼将子午求万屐齐掷　眀杂纪周忠介被逮众怒殴诸校尉诘曰防从何出曰魏上公于是众共击持伪防者时大雨堂下万屐齐掷
　　竹炉　王绂题真上人竹茶炉诗气蒸阳羡三春雨声带湘江两岸秋吴寛集予逰恵山入听松庵酌第二泉煮茶竹炉出扵故王舎人孟端制古而雅
　　陀螺　帝京景物畧京师小儿二月謡云杨栁儿活抽陀螺杨栁儿青放空钟杨栁儿死踢鞬子杨栁发芽儿打防儿案陀螺等皆小儿戏物名
　　水火炉　眀徐充暖姝由笔国初剙器物前代所无者围屏酒盘折扇水火炉
　　倒掖气　帝京景物畧京师正月扵琉璃厰卖琉璃瓶盛朱鱼别有衔而嘘吸者大声咏咏小声唪唪曰倒掖气
　　玉雪厨　眀诗话黄冠吴少君巧扵制器尝炼白垩为灶名玉雪厨







　　元眀事类钞卷三十
　　钦定四库全书
　　元眀事类钞卷三十一
　　监察御史姚之骃撰
　　饮食门
　　茶
　　贡茶芽　元史常湖二路茶园提举掌园户二万三千有竒采摘茶芽以贡内府又平江路有茶提举建寜北苑武夷有茶塲提领
　　莲花茶　云林遗事元镇作莲花茶扵日初出时就莲蕋畧破者以指拨开入茶满中麻丝防札经宿摘之取纸褁晒如此三次
　　云芝　刘秉忠尝云芝茶诗銕色皴皮带老霜含英咀美入诗肠舌根未得天真味鼻观先通圣妙香
　　清泉白石　云林遗事元镇好饮茶在恵山中用核桃松子肉和真粉成小块如石置茶中名曰清泉白石茶
　　鹦鹉茶　元刘诜诗鹦鹉茶香分供客荼防酒熟足娱亲
　　纳石　元杨孚诗氊房纳石茶添火自注纳石鞬靼茶名
　　暗香汤　元陈深集南湖史君置暗香汤竒甚赋诗求之有元霜只许云英见地上诗人渴梦生之句
　　琼芽　元黄缙集滦阳邢君制芍药芽代茗饮号曰琼芽先朝尝以进御
　　赏皂　冯梦祯漫録李于鳞为吾浙按副徐子与以茶最精者饷之比防子与昭庆寺问及则已赏皂役矣盖茶叶大多梗于鳞北士宜不遇耶
　　松萝晚出　李本寜集茶产非一地事非一朝而新安松萝晚出名冠天下眀许次惇茶防歙之松萝吴之虎邱钱塘之龙井香气浓郁并与颉颃
　　叶茶　李日华集前元挏马潼茶无所闻入昭代惟贵叶茶饼制遂絶
　　急扇重揉　闻龙茶笺松萝法炒茶时须一人从旁扇之以祛热气否则黄色香味俱减既出铛仍须急扇令气稍退以手重揉之再散入铛文火炒干盖揉则其精上浮防时香味易出
　　龙为最　田艺衡煑泉小品武林诸泉惟龙入品而茶亦龙山为最虞伯生诗但见瓢中清翠影落羣岫烹煎黄金芽不取谷雨后姚公绶诗品尝頋渚风斯下零落茶经奈尔何则风味可知矣
　　喊泉亭　武夷山志山四面有御茶园每嵗惊蛰有司致祭令众鸣金皷齐喊曰茶发芽旁有通仙井旋即渐满以此造茶异扵常品造毕泉亦渐缩温都尔建喊泉亭
　　虎丘淡逺　西湖枝乗余尝品茗以武夷虎丘第一淡而逺也松萝龙井次之香而艳也天池又次之常而不厌也
　　拨茗还金　语林郑晓嘉靖中为选郎有餽金者上覆以茗公谓茗也受之夫人拨茗见金撃柝语公急整茗如初归之
　　不得碾揉　七修类稿洪武中诏天下产茶之地嵗有定额以建寜为上听茶户采进勿预有司茶名有四探春先春次春紫笋不得碾揉为大小龙团
　　罗　茶防近所尚茶为长兴之罗介扵山中谓之罗氏隐焉故名罗紫桃轩杂缀罗山庙后以兄虎邱则有余以父龙井则不足
　　富贵事　闻雁斋笔谈茶之知己在水然非煑之茶灶茶炉则不佳故曰饮茶富贵之事也赵长白生平无他幸但不曽饮井水此老扵茶可谓能尽其性者
　　断烟火气　煑泉小品茶之团者片者多损真味不若今之芽茶也生晒者更近自然且断烟火气
　　茶具　羣芳谱器具雅洁茶更生色今姑苏之汤注时大彬之沙壶汴梁之锡铫湘妃竹之茶灶宣成窑之茶盏士大夫皆为之珍重唐宋以来茶具之精未能及之
　　求茶市　眀纪事本末谙达求茶市廵茶御史李时成上言曰谙达意不在茶在得畨人耳畨人一日无茶则病且死是其命悬扵中国脱以茶市假谙达彼此合一患可胜道哉
　　不善焙茶　滇行纪畧城外石马井水无异恵泉感通寺茶不下天池伏龙特此中人不善焙茶耳
　　枪旗短　髙啓诗云过溪山碧云暖幽丛半吐枪旗短冰丝　王世贞谢人恵茶诗中冷新水泼冰丝防向宣州雪白甆念尔欲浇诗思苦千山緑竹晓衙时
　　雨前掇　眀贝琼题烹茶图诗春风一旗色尚活建溪山人雨前掇
　　青箬紫砂　徐渭谢人恵虎邱茗诗青箬旧封题谷雨紫砂新礶买宜兴
　　交淡战肥　陈继儒试茶竹炉幽讨松火怒飞水交以淡茗战而肥
　　酒
　　釂大巵　元史世祖宴羣臣于上都有不能釂大巵者免其冠服
　　赐酒益夀　元史类编察罕拜叅知政事帝尝赐枸杞酒曰以益卿夀
　　饮三爵　元史部长奉酒六尊扵太祖时朔方未有酒太祖饮三爵而止曰是物少则发性多则乱性
　　腐铁　元通鉴太宗嗜酒楚材谏不听乃持酒槽铁口进曰麹蘖能腐物铁尚如此况五臓乎
　　翠涛饮　元氏掖庭记酒有翠涛饮露囊饮琼华汁玉园春石冻春葡萄春凤子脑蔷薇露緑膏浆
　　书酒诰　玉堂纲鉴元武宗时徴处士萧为谕徳入觐东宫书酒诰为献以朝廷时尚酒也
　　十罂给传　元史武宗重贝降防母卒奔防时酒禁方严特命以酒十罂官给传致墓所偹奠
　　秋露白　元宋伯仁酒小史杭城秋露白西京金浆醪相州碎玉处州金盘露富平石冻春潞州珍珠红
　　荔浆　陈基集夜梦从彦成饮曰此荔浆也子为我赋之当赠三百壶予口占一诗觉乃梦也及防彦成闻酿酒果名荔支浆以梦白之不觉失笑马祖常诗水瓯蜂蜜溜酒榼荔浆翻
　　蓉城霞　王逢诗忆擕蓉城霞醉赏君山雪自注蓉城霞君山酒名
　　腊前春　元安南国王陈益稷谢赐酒诗仙醴酿成天上露宫壶分赐腊前春
　　牀头留响　许有壬酒熟卧闻槽声诗不忍拨醅瓮面且教留响在牀头
　　马酒　耶律楚材乞马乳诗天马西来酿玉浆革囊倾处酒微香许有壬马酒诗新醅撞重白絶品挹清元
　　浴酒　眀靳史石裕造酒数斛忽解衣入其中咨浴而出告人曰吾平生饮酒恨毛髪未识其味今日聊以设之庶无厚薄
　　荷花酒　暖媛由笔正徳间朝廷开设酒舘酒望云本店发卖四时荷花髙酒犹南人言莲花白酒也
　　酒为生　徐祯卿集史百户善饮昼夜沉醉其父絶之久之病且死其妻泣曰汝素嗜酒今死矣然乆不得饮荐一杯与尔永诀启其齿以温酒灌之须防若有息者又灌之乃渐苏名医张致和曰彼以酒为生也
　　状元酒量　羣贤彚语永乐中有交阯贡使饮量无类上令举善饮者馆欵之曽状元棨自请扵上上曰卿量防何对曰欵此二使足矣不必尽臣量也扵是饮之二使赧谢去翌日谢防上曰不论卿文学只是酒量岂不作状元耶更赐以酒
　　引口醪　椒宫遗事李淑妃性不爱酒髙皇为设引口醪每宴特设以供妃
　　红黄票　傍秋亭杂记内法酒总名长春有上用甜苦二色给内阁者以黄票学士以红票
　　程酒如泾　王叔承集元美分守浙西书来谓乌程酒浊如泾黒若油也
　　举觞瑟缩　宋濓集上赐觞頋臣曰卿宜更釂一觞臣固辞上曰一觞岂能醉人乎臣举觞至口端又复瑟缩者三上笑曰男子何不慷慨因勉强一吸至尽顔面变頳精神飘忽若行浮云
　　陪鹿鸣　谈荟毛尚书伯温常主湖广鹿鸣宴诸生七十二人人陪二大白不醉
　　领醉乡　眀邱坦防袁宏道觞政石公见酒琖輙醉乃欲以白衣领醉乡乎夫披坚执鋭非将不武而将将者不然石公晓畅饮畧深入酒解糟邱覇业当与吾党共推之
　　茉莉香　冯梦贞漫録用酒佳者不满瓶上虚三寸编竹为井字障瓶口新摘茉莉以线系蒂悬之令离一指许用纸封固旬日香透矣
　　薏苡酒　凤洲笔记蓟州薏苡酒三屯营所造更胜清列秀美出色香味之长
　　畨酒　眀史藁和兰又名红毛畨万厯时驾舟薄香山澚以畨刀畨酒餽税使求贡市
　　灵露饮　眀纪事本末霍维华通扵魏忠贤进仙方灵露饮其法杂取秔穤诸米淘洗入甑蒸之甑底安长颈大口空银瓶一米旋添旋熟水渐热渐易不数易而瓶中之露满矣乃米谷之精也上饮而甘之及不豫忠贤归罪扵此以恚维华
　　二色酒　靳史季元造二色酒白酒中有黒花斟扵器中花亦不散中有肝石故也
　　纸俑溢　异林曽棨善饮啖张英国辅欲试之宻使人围其腹作纸俑置防事后命苍头视公饮饮防许如器注俑中公饮竟日俑已溢则注瓮中又溢公神色不动
　　猩色酒　杨维桢诗段家桥头猩色酒重典春衣沽十千
　　木醖　宋濓集木醖新篘
　　吴中白　陶望龄诗越酒苦醲酽琖落瑚赤家传苏氏方颇类吴中白自注予家造真一酒色味似三白
　　长安酒　长安酒诗长安多美酒酒人食其名酒旗蔽驰道麹车相摩争刁酒非沼水味薄甜如饧易酒酿天坛市酤安得清魏酒稍芬芳劲正乖典刑我性好别酒齿舌判渭泾对此寜不饮枯肠任雷鸣
　　酒芝　本朝钮琇觚賸江右李太虚为诸生时嗜酒落拓家蔵酒一罂内产一芝如盘紫光煜煜以为此瑞徴也顾酒败不可饮奈何挹之则清冽异常是秋登乡荐眀年成进士入词舘
　　水法麹材　王鏊酒熟志喜诗水法直教担栁毅麹材先巳谢桐君自注特汲栁毅井泉为之趜不用药
　　重碧轻红　眀程孟阳荔支酒歌谁将巧意相和溲便酿荔枝作春酒重碧轻红两有无万里莹然落吾手
　　暖销春瓮　邵寳雪酒诗光重夜杯如有物暖销春瓮本无声
　　醋交　语林何文肃乔新景泰中知温州夜乗小艇访虞徴君坐乆索饮村居无覔防何曰虽酸醅亦可乃出新醯共酌剧谈竟夕时称何虞醋交
　　饭
　　新饭　吴澄诗枣梨秋熟供新饭元杨子善诗新饭软炊菰米白浊醪香泛菊花黄
　　薄饭　顾璘诗薄饭时兼芝菌味
　　乞湿粟　玉堂丛话罗一峯家居偶留客饭不知絶粮也夫人乞隣得湿粟数升旋炒旋脱日已西矣一峯不以为意
　　盛暑不餲　燕山丛谈房山县有石窝稲色白味香美以为饭虽盛暑经宿不餲
　　噉五升　王世贞集河南丌副使善噉一日宴于乡绅家归醉饱甚忽曰肉虽多不使胜食气问厨有米乎量之得五升作饭噉至尽乃就枕
　　饭百官　眀纪事本末早朝有遗书丹墀告刘瑾不法状者瑾乃矫防跪百官奉天门下时暑盛僵偃数人至暮尽执三百余人下诏狱长安鬻饭者争饭百官于市中
　　糜
　　糜一器　元史王磐年方冠学于郾城客居贫甚日作糜一器画为朝暮食
　　进盂粥　元通鉴仁宗闻哀奔赴至漳河值大风雪田叟以盂粥进近侍却之帝曰人苦不知稼穑艰难命取食之赐绫一匹
　　乳粥　杨允孚诗夜宿氊房月满衣晨餐乳粥碗生肥甜糜　元蒲道源诗春来暖透黄绫被老去甜归白粲糜
　　馔
　　秋风脍　元氏掖庭记武宗泛月于禁苑太液池荐蜻蜓之脯进秋风之脍
　　聚霜煮羮　元史太祖西征在道絶汲赫噜晨起聚草上霜煮羮以进详见霜
　　琉璃肺　王恽琉璃肺诗犀筯喜辛忘海味霜刀争割快牛心
　　红玉髓　耶律楚材鹿尾诗浓色殷殷红玉髄微香馥馥紫琼浆
　　羊酥　贡师泰诗三山五月尚清寒新滴羊酥冻玉柈何物风流可相称兎豪花瀹水龙团
　　糟鱼　王恽糟鱼诗霜刀截断玉腴芳暖贮银罂酿粉浆锦尾带頳传内品金盘堆雪喜新尝
　　駞蹄　栁贯诗劝客有駞蹄耶律楚材诗腊糟微浸软駞蹄
　　换舌羮　元氏掖庭记宫中以玉版尖及白兎胎作羮味极佳名之曰换舌羮偹载尤良名馔録及髙廸诗序
　　头脑酒　典故记闻旧自冬至后至春日殿前将军甲士赐酒肉名曰头脑酒景防时以大官度支不充罢之
　　一饱吴馔　玉堂丛话张居正归葬所州邑上食水陆过百品犹谓无下箸处真定守吴普为吴馔以进居正甘之曰至此仅得一饱
　　平生三饱　谈荟王钰举进士第二人善饮噉自云平生惟三饱尝归家外家享之极水陆之腴一使朝鲜噉刍豢皆殽蒸体一礼成奉天府上知其善噉尽撤御膳赐之
　　匕不及　明世説严介溪语徐存斋曰贵谿再相每阁中防馔不食大官供所擕酒肴甚豊饫器用皆黄金与某日共案而食某自食大官供寥寥单具相对埀二载未尝以一匕见及
　　防项不甘　见闻録邱濬慕桑悦名尝馈以防项悦诣谢濬曰生甘防项乎对曰使悦尝尚方芍药馔所不足甘而一防项何殊草具哉
　　误嚼驼　九朝埜记解缙与吕震谈及食中羙味吕云驼珍羙未之识也解云仆尝食之洵美矣吕知其诳巳他日得一死象蹄踵语解曰昨有驼峯之赐宜共飨焉解因大嚼而去吕以诗嘲之
　　埋羮太守　王璡墓志璡自奉俭约一日见馔兼鱼肉命埋之号埋羮太守详见知府
　　煨蹄总宪　眀史藁周应秋附忠贤得左都御史家善烹饪每魏良卿过进豚蹄留饮輙大欢时号煨蹄总宪
　　进百脔　谈荟阳城王太宰国光饮噉尤伟切白肉作大脔每进必百脔饮必三斗
　　冰鸭银苗　眀秦徴兰天启宫词冰鸭银苗院院同自注宫中中元节食银苗菜藕之嫩芽也冰鸭先一夕煑熟凝成膏者
　　进鲊　典故纪闻湖广进鱼鲊始于成化中镇守太监进二千五百斤后増至二万余斤皆有司供之宏治初始命内官造办如前数
　　芝馔　眀张元凯西苑宫词大官不进麒麟脯御馔惟供五色芝
　　饼
　　银丝滑　元好问诗汤翻豆饼银丝滑油防茶心雪蕊香
　　香三丈　方防诗酒熟十千沽玉瀣麺香三丈卷银丝纳饼伤肤　剪胜野闻太祖微时见爱于郭子兴其子恶焉乃以他事幽之马后窃以饼饵为遗一日煎饼釡中将修供为郭氏亲信所窥遂纳懐中肤有伤痕
　　饼髙筋许　谈荟王端毅恕年九十余毎晨起必食三大盌肉盌可一二斤熟菜一大碗麺饼二盘各堆髙筋许
　　赐麦饵　嘉靖注畧初縁佛氏説每四月八日赐食不落夹上恶其名命于五日荐新麦于内殿因为麦饵赐羣臣食遂为嵗例
　　划地得饼　觚賸蒲城罗秀才遇一神僧倾小瓶药如豆饼断细竹数寸赠焉曰殷邦十五井鬼竒祲用此乃免阅三载遇竒旱罗取药向屈戍磨之便成黄金又以竹枝划地成圈輙得胡饼一枚啖至三枚再划则不成矣殷邦谓嘉靖十五即七八两年而鬼井乃秦分野也
　　径二尺　帝京景物畧京师于八月十五日为月饼月果戚属相馈饼有径二尺者
　　阁老饼　玉堂丛话邱文庄自制饼软腻适口托中官进上食之喜命司膳效为之不中程俱被责因请之邱不告以故中官曰此岂宰相事耶由是京师盛传为阁老饼吴伟业説饼诗阁老膏环常对酒徴君寒具好烹茶
　　分饼　今言宗人载属籍有分饼而膳者
　　鸡粉溲麺　卓异记髙皇欲食汤饼光禄治具不精多所诛戮言往时入一山寺中僧进汤饼甚佳今竟不能致遣使寻寺僧问法乃以嫩鸡作粉溲麺为之使复命尽戮寺僧
　　博饼饵　陈继儒集归徳大学士沈公年甚老甚健有门生故吏至则拉入杏花酒肆中或与乡父老赌博饼饵胜负以为乐
　　饼须葱味　谈荟李于鳞食蒸饼必须有葱味而不见葱
　　眉公饼　吴伟业诗饼师粔籹山翁印自注眉公好説饼市者以为名眉公名动寰宇甚至鬻粔籹市塩豉者胥被以眉公之名无得免焉
　　春饼　申时行立春赐百官春饼诗紫宸朝罢听传餐玉饵琼殽出大官
　　甘酥莹雪　程敏政诗传家麫食天下工制法来自东山东美如甘酥色莹雪一凷入口心神融
　　两举箸　谈荟杨襄毅公每噉麫一瓯輙两举箸凡十六举箸而罄八瓯
　　糕
　　华月糕　元氏掖庭记武宗泛月扵太液池酌元霜之酒防华月之糕
　　榆钱糕　帝京景物畧京师四月以榆钱麫和糖蒸食之曰榆钱糕
　　花糕　帝京景物畧京师九月麫饼种枣栗其面星星然曰花糕
　　赤枣糕　髙唘诗故园莫忆黄花酒内府初尝赤枣糕灯圆　夏言上元赐吃圆子诗雕盘露甲丝丝细玉盌霜团颗颗圆眀顾清以灯圆饷人诗梅欲鬬圆忙着意雪如争巧故成团
　　粉丸　莫寛粉丸诗净淘细碾玉霏霏万颗完成素手稀
　　腐
　　卖腐　眀张定在田録上皇以卖腐为生皇觉寺一寺僧众争来买之
　　炕腐　李日华蓬栊夜话许文懿公在中书遇不得意輙投其笔曰人生防何乃舎吾乡炕腐而食煤火肉耶盖箬山一王老以砂锅炕腐成片鬻之味独胜也人因此目为许阁老腐
　　都豆腐　献徴録都佥事厯官六十余年自奉甚俭日惟豆腐一味人以都豆腐称之
　　百里市腐　献徴録张三丰寓徳安太平山将辞去父老登山为别三丰揖众使坐市豆腐一提归曰此提板乃唐邑西闗王宅物为我还之至问王宅市豆腐时父老登山日也唐邑去太平山百四十里回覔三丰不知所在
　　菽乳　眀孙作集豆腐本淮南王安所作惜其名不雅今改字菽乳为赋以诗
　　糖
　　求沙糖　元史亷希宪有疾医言须用沙糖作饮时最艰得阿哈玛特与之二斤希宪却之曰使此物果能活人吾终不以奸人所与求活也
　　糖霜　元洪希文糖霜诗擕来已见坚冰渐嚼过谁传餐玉方














　　元眀事类钞卷三十一
　　钦定四库全书
　　元眀事类钞卷三十二
　　监察御史姚之骃撰
　　蔬谷门
　　禾
　　却瑞禾　元史河东守献嘉禾大臣欲奏以为瑞布呼珠曰汝部内所产尽然耶曰惟此数茎耳曰如此则何足为瑞遂罢遣之
　　绘嘉禾图　元通鉴仁宗时河间有献嘉禾异亩同頴及一茎数穂者命集贤学士赵孟頫绘图蔵诸秘书
　　秋耕　元史至大中申命大司农总挈天下农政除牧养之地其余听民秋耕盖秋耕之地俺阳气扵土中蝗蝻遗种皆为日曝死次年所种每偹常禾
　　浴种禁蝗　元典章取腊雪煑马骨放水冷浴诸种子生苗蝗亦不食
　　禾出防事　元史尉迟徳诚为家令司丞防事前有粟苗不种而萌偶出一茎双穂众以为嘉禾
　　孕青　元李孝光诗稲尽秋田孕更青
　　禾三节　卓异记四眀儒者召见髙皇闻其业农也问曰卿亦知禾麦之节有不同乎对曰禾三节而麦四节是不同也上曰何也对曰禾播种于春至秋而获凡厯三时故三节麦则厯四时故四节上曰能知稼穑之艰难者即擢知州
　　一夕稲　王世贞集学士官京师昙阳师室前生豆麦之属殆遍学士试谓师如燕中不能稲何一夕而稲生俄而并寔
　　内苑嘉禾　眀纪事本末嘉靖中内苑献嘉禾一茎三穂者两穂者三十有一羣臣表贺
　　一本百茎　涌幢小品正徳六年如皋县嘉禾一本有至百茎者其一本二十茎者尤多
　　谷长寸许　本朝东轩主人述异记昆山顾瑞屏之父好道入天台见一人挑稲谷一担其行甚速异而就之见谷赤色长寸许因拜求之主仆各与一粒令即食之后顾翁年八十余遇乱不食而逝仆九十余嵗顺治间尚在
　　北方佳品　羣芳谱稲一名稌南方以为常食北方以为佳品
　　五日结谷　平阳县志万厯辛卯民有田六亩同时挿秧中三亩勃然奋发五日即结谷收成
　　试嘉禾　吾学编李贤试嘉禾诗尚书郭璡竒贤辅相才授主事详见识鉴
　　不知稲草　眀史藁左光斗出理屯田大兴水利北人始知艺稲邹元标曰三十年前都人不知稲草何物今所在皆稲种水田力也
　　禁种糯　典故纪闻太祖常禁种糯以塞造酒之源海水占　琼州府志琼州人以海占年曰海水热谷不结海水凉禾登塲
　　雪耕耘　一统志云阳界稲十一月下种雪耕耘次年四月熟
　　虎掌稲　羣芳谱虎掌稲赤穬稲蝉鸣稲俱七月熟麦争塲　羣芳谱稲一种名麦争塲三月种六月熟食新者争市之
　　指白蒿　王穉登集三吴下湿之地昊天降防有司恬嬉莫恤及其被牒行郊则指白蒿为黄茂望苍葭为嘉禾
　　防札札　髙启防刈禾诗往获安可后相催及秋晴父子俱在田札札防有声
　　为瑞为妖　眀许国嘉禾赋有禾芊芊名盛之年飞紫芒于尧陌垂金粟扵舜田以此为瑞瑞何疑焉若夫帝泽未流嘉禾幸穟揺盲飚以扶踈润恠雨而薆薱出非其时是乃妖类
　　吴苗渴　汤显祖诗吾乡有再熟蝉鸣即新糈吴苗苦迟立似渴白露雨
　　击鼔挿秧　眀朱隗诗傍舎秧齐闻击鼓自注北方皆敲鼔挿秧
　　龙门三穂　解缙嘉禾颂洪武乙亥秋谷登朔方龙门嘉禾生三穂二穂交两腾异本同頴同敷荣蕊珠金粟隔露凝亲籓锡贡来神京
　　麦
　　麦蚕图　元史英宗诏画麦蚕图扵鹿顶殿壁以时观之可知民事
　　嵗万石　元纲鉴王文忠磐世业农嵗得麦万石号万石王家
　　麦当芽　元史胡长孺为寜海簿羣妪聚浮屠庵一妪失其衣适长孺出乡妪讼之长孺以牟麦置羣妪合掌中命绕诵佛书长孺闭目叩齿作集神状且曰盗衣者行数周麦当芽一妪屡开掌视长孺指防之还所盗衣
　　四穂　元本纪世祖时东平府进瑞麦一茎二穂三穂四穂各一本
　　磨楼　辍耕録尚食局进御麦麺其磨在楼上于楼下设机局以旋之驴畜之蹂践人役之往来皆不能及乃巧匠瞿民所造
　　籸麫　许有壬籸麫诗坡逺花全白霜轻寔便黄杵头麸退墨硙齿雪流香
　　履麦草　泳花编吕祭酒柟日危坐诵书严寒则履借麦草夜以继日
　　火尅金　空同子麦种扵秋而焦于夏火尅金也麦穂直而芒有兵象焉
　　不受瑞　陵川集初置屯田甸人进麦有八穂一茎者众以为瑞太弟不受
　　瑞麦荐庙　眀寔録太祖时盱眙民进瑞麦一茎二穂者十六本御史达鲁与权言瑞麦产扵帝乡宜荐之宗庙以彰祖宗之神灵从之
　　南麦日花　蚓庵琐语北地之麦日中吐花江南麦花夜放眀末南麦花多日开盖地气自北而南也
　　九穂　西安志宣徳时嘉麦生茂陵一茎九穂
　　五岐　刘基瑞麦颂爰有嘉麦一本五岐布叶萋萋结寔离离既齐既平先百谷成擢頴芒金交翠英
　　麦花香　麻九畴诗笋舆归路麦花香
　　寒陇涛　申时行麦浪诗晴畦锦漾千层谷寒陇涛生四月秋
　　粉麦　宋濓诗粉麦白如玉贸易入南城
　　米
　　圆米　元史内府食用圆米特尔克奏曰计粳米一石仅得圆米四斗请自今非御用止给常米从之
　　十二劵　方回苦雨行序丁亥天雨不止米价十二劵至二十劵市絶粜
　　早籼　方回诗炊白早籼香
　　肩米　熊鉢诗老农肩米肉成疮
　　臼中日产　燕山丛録宛平县史家营山有石如臼昔有仙人居此臼中每日产米随寺中多少取给不乏后有僧厌其险峻凿石穴通之穴成而米絶
　　呼仙生粒　泳化编李景隆善遇张三丰既别遗一蓑一笠曰公后当有横祸絶粒急难时可披蓑顶笠绕园呼我靖难兵至景隆幽于家粮垂絶乃如言呼之忽前后园皆生谷不逾月而熟食之得不死
　　米成粉　宋濓集王毅字刚叔少时父使视防溪濵毅挟册坐轓车间防既乆则米成粉尚哦不辍父怒逐之后成名儒
　　白粮　万厯注畧光禄卿奏白粮民运甚苦盖白粮本供御食及各宫之膳乃每年压军粮舟后常至守冻
　　冬防　菽园杂记吴民计一嵗食米至冬月防白以蓄之名冬防米盖以开春农务少暇且恐春气动则米芽浮起易碎冬月米坚折耗少故及时防之
　　银贱金贵　戒庵漫笔稲花白而瓣少者米贱多而色黄则贵俗云银花贱金花贵也
　　檀香粒　眀诗话黄冠吴少君常以白米置冬防囷中令微黄号为檀香粒
　　糓化钱　李日华集鞔村主人其先窖蔵糓十余屋一日发之悉化为钱又复禁闭迨其孙开视钱栩栩飞出一一贴壁拂之不下俄为字一一都是好文
　　天雨谷　谈荟庄烈帝五年姑孰天雨谷粒比常稲加长差黦黒耳
　　盈寸　涌幢小品暹国稲其粒盈寸
　　老米　刘侗诗老米青煤眀日客片时和哄可怜身雨防风播　杨基新米诗雨防风播落寒芒照眼眀珠絶糠粃
　　海米　方孝孺海米行海邉有草名海米大非蓬蒿小非荠煮米为饭充朝饥性命聊假须臾时
　　黍稷
　　黍成字　元史至元时有黍自生成文红楷黒字其上节云天下太平其下节云天下刀兵
　　雨黍　羣芳谱成化元年天雨黒黍于襄阳
　　先熟　羣芳谱稷米似粟而大色黄先于麦熟后于米熟
　　蜀秫　农政全书蜀秫在北方地不冝麦禾者乃种此尤宜下地
　　酿酒　李时珍本草秫即梁米粟米之黏者有赤白黄三色皆可酿酒
　　豆
　　蝗不食苗　元典章蝗不食豆苖劝民多种豌豆恶肥　方回诗茄藤宜硬地豆荚恶肥田
　　摘緑　羣芳谱緑豆早种者名摘緑可频摘也迟种者名防緑一防而已
　　耐陈　农政全书元扈先生曰豌豆与蚕豆各种蚕豆之利十倍于豌其耐陈则一也
　　雨豆　双槐嵗抄宏治乙夘黟歙雨豆隆庆六年陜西西寜卫天降黒豆徧地人食之则气闷
　　吞豆　荆湖近事李守愚侵晨汲井华水吞黒豆五七粒谓之五臓谷至老视听不衰
　　红豆　羣芳谱赤小豆一名红豆
　　豆结縁　帝京景物畧四月八日舍豆儿名曰结縁先是拈豆念佛一豆佛号一声有念豆至石者至日熟豆舍之人亦念佛啖一豆也
　　人面豆　筠庙偶笔眀末余亲见人面豆豆黄色须髯眉目如生莼乡赘笔庄烈帝末年临淮民家豆数斛悉变人首状有老者少者或如哭泣及类妇人者数日仍复豆形
　　芽菜　眀陈嶷豆芽菜赋有彼物兮冰肌玉质子不入于汚泥根不资于扶植金芽寸长珠防双粒宛讶白龙之须髣髴春蚕之蛰狂风疾雨不减其芳重露严霜不雕其寔
　　白花青蔓　王穉登种豆诗白花青蔓髙扵屋夜夜寒虫金石声
　　豆角　吴寛诗短篱垂豆角破壁上苔衣
　　白豆花　髙启诗白豆花开片雨余
　　菜
　　屋址生菜　辍畊録扬州至正时兵燹之余城中屋址徧生白菜大者重十五斤小亦不下八九斤有力人才负四五窠耳
　　菜本肥　虞集诗玉脍新尝菜本肥
　　土锉烹熬　元洪希文菜羮诗筠笼采撷朝晡供土锉烹熬雨露香
　　菜窝　刘基集菜者采也君子之所采也或谓之蔬焉蔬者防也食梁肉者之所疏也君子所采而食梁肉者疏之庶防可以裕我乎吾庐窠也请名之曰菜窝
　　藤花菜　眀史藁师逵事母孝母疾思藤花菜逵出城二十余里求得之及归夜二皷道遇虎逵惊呼虎舍之去持还奉母母疾遂愈
　　疏介夫　沈周疏介夫传介夫姓疏名介介有姜桂之性愈老愈辣其族有大小之异
　　园蔬独茂　眀季遗闻熊文灿驻节襄阳扵后圃种蔬日用数十人灌溉时旱郡邑申文祈雨文灿批牍尾云园蔬茁茂禾苗何以独枯不过奸民为逋粮地耳其设施类如此
　　刻画菜　王世贞集句容令徐九思生平不嗜肉惟噉菜佐脱粟又尝图一青菜扵堂曰古不云乎民不可有此色士不可无此味及罢去父老刻所画菜并肖像而尸之
　　黄芽　王世懋蔬防燕地黄芽可称菜中神品羣芳谱燕京圃人冬则以菜入窖壅培不见风日长出苗叶皆嫩黄色脆美无滓谓之黄芽菜
　　鹦鹉菜　羣芳谱菠薐一名赤根菜一名鹦鹉菜防麦娘　眀滑浩野菜谱有防麦娘燕子不来香茭儿菜羊耳秃等名
　　真珠菜　黄山志真珠菜蔓生芽端缀一二蕋圆白如珠叶脆緑如茶连蕋叶腊之香甘鲜滑
　　雪里蕻　眀屠本畯野菜笺四眀有菜名雪里蕻冬月雪深诸菜冻损此菜独青
　　髙河菜　云南志菜出防苍山髙河中茎红叶緑味甚辛辣采之若髙声则云雾骤起风雨猝至盖髙河龙湫也
　　连理菜　李东阳集舟人有采蔬者问其名曰连理菜感而作诗汀人采芳至物好名亦好所恨舟中人不如沙中草
　　箭捍　王世懋集古称秋末晚菘竟无定説大都今之冬菜如郡城箭捍菜之类
　　绀牙红甲　眀徐贲答人送菜诗隙地知君手自栽绀牙红甲雨中开
　　芥屑　耶律楚材诗芥屑差辛类姜桂
　　异乡菜　眀欧大任除夕寓九江诗烛销深夜酒菜簇异乡盘
　　蕈
　　玉钉　袁桷上京诗摩姑缀玉钉
　　沙菌　许有壬沙菌诗牛羊膏润足物产借英华帐脚骈遮地钉头怒戴沙自注沙菌喜生车帐卓歇之地每环迹而生
　　采天花　潘之恒广菌谱天花蕈即天花菜出五台山形如松花而大白色食之甚美典故纪闻成祖云往年曽命内使往山西采天花菜甚悔之案宋朱弁诗地菜方为九夏珍天花忽从五台至则天花自宋已着然至眀方以进御
　　一本一缣　五台山记山尽名林僧苦荒付之一炬得雨之后精气怒生菌如斗壮所云天花者也牧儿得一本輙易一缣
　　榆肉　李日华笔记古北口有榆肉畧如摩茹而稍大煑熟其大又倍聂切之味如肉或云生树间或云产石上
　　竹菇　王穉登荆溪疏竹菇蕈也小如钱赤如丹砂生以二月不独竹下风味极佳当为伊蒲第一
　　饥食羊肚　眀史能仁新城示百姓诗上天降甘露徧地生羊肚饥食羊肚菜渴饮甘露乳涕泣告吾民慎勿去乡土
　　知名采鬻　眀舒顷蕈赋序蕈非一种有松花蕈蛤蕈肉蕈香蕈竹菇之属樵夫竖子知其名采鬻扵市不知名者食则杀人
　　采菇　李梦阳诗众星欲没月糢糊人家河上起相呼相呼相唤采秋菇问渠早起縁何事此草日出化作田中枯
　　鸡防　广菌谱鸡防蕈出云南生沙地间丁蕈也髙脚繖头土人采烘寄逺杨慎谢人送鸡防诗仙人近住华阳洞分得琼英一两枝
　　穿苔破藓　眀史迁菌子诗穿苔破藓钉戢戢如盖如芝万玉立
　　韭
　　韭黄　耶律楚材诗细剪蒌蒿防韭黄
　　野韭　许有壬韭花诗西风吹野韭花发满沙陀为君　刘基菜窝説天地乆其道而万物生故植韭以为之君韭者久也所以久吾性也
　　匍匐持韭　献徴録左吏部思忠年二嵗时母安人每思韭即匍匐向园中手持韭向安人与之人皆惊异知其将来能孝云
　　姜
　　姜课　元史食货志有姜课在兴元路
　　紫芽姜　羣芳谱凡姜秋社前后新芽顿长
　　枣梨姜芥　眀纪事本末宸濠夺官池布政张嵿不可濠遣人馈以四菓则枣梨姜芥也嵿曰是欲我早离江西界耶臣子受命行止岂人所能与濠闻之黙然
　　葱
　　独本　元史成宗时四川马湖进独本葱
　　葱白　耶律楚材诗匀和豌豆揉葱白
　　沙葱　北征録金刚阜地生沙葱皮赤气辛眀僧梵琦漠北懐古诗野蒜根含水沙葱叶负霜
　　蕨
　　蕨粉　元陈泰诗蕨澄澄新春食蕨留蕨根淩晨劚根暮防杵防防大瓮流黄浑常年春寒粉始冻谁信秋暑霜翻盆
　　如脂　元郭钰蕨诗紫芽初长粉如脂
　　莼
　　青缕玉丝　谢宗可莼诗冰縠冷纒有缕滑翠钿细缀玉丝香
　　穉莼　羣芳谱莼扵三四月间嫩茎未叶细如钗股名穉莼又名雉尾莼体软味甘
　　湘湖莼　花史萧山湘湖产莼丝最美
　　西湖来去　眀李流芳诗区区芋魁亦遭遇西湖莼生人不顾季鹰之后有吾徒此物千年免沈锢自注袁石公盛称湘湖莼不知湘湖无莼皆从西湖采去以湘湖水浸之耳
　　衍棹太湖　眀邹新盛太湖采莼引时泛太湖见紫莼杂出苹荇间讯诸榜人不识也衍棹求之得数里许太湖无莼采自予始
　　白莼　四川志绵竹县武都山上出白莼菜甚佳莼冰　陈继儒诗莼丝翠滴莼冰滑
　　芋
　　细凝酥　马臻诗饱霜紫芋细凝酥
　　芋堑　玉堂闲话閤皁山一寺僧种芋嵗收极多杵之如泥造堑为墙后遇大饥独此寺僧頼芋堑以活
　　不忍食芋　眀张元忭集范瓘至孝母嗜芋母殁终身不忍食芋
　　椒
　　地椒　许有壬地椒诗冻雨催花紫轻风散野香刺沙尖叶细敷地乱条长杨允孚诗地椒生处乳羊肥
　　私发寄椒　枝山前闻乡先生盛起东尝夜梦有人寄椒扵家急欲椒遂私发用之既自觉深咎曰岂吾平日义心不眀以致此耶迄不能寐
　　萝卜
　　脆如梨　许有壬咏芦菔诗熟餐甘似芋生荐脆如梨自邉塞来　羣芳谱萝卜有黄赤二种元时始自邉塞中来故名胡萝卜
　　瓠
　　剪标　范梈集或言种瓠蔓长必剪其标乃寔余斋所种因树蔓縁果多虚花欲去之虑伤其凌霄之意因赋一诗
　　瓠亭　杂録元赵叅谋禹卿匏亭在城东禹卿日种瓠以制饮具当时目曰赵瓠王恽诗君家匏尽樽彛
　　绕屋匏　眀诗话巢孝亷鸣盛肥遯山林绕屋种匏大小凡十余种长如鹤颈纎若蜂腰杯杓之外室中所需莫非匏者逺近争效之
　　细腰　李时珍本草细腰者今之药壶卢也广志谓之约腹壶
　　
　　雪中　元史王荐福母病渴时冬月求不得行至深奥岭值大雪避树下仰天而哭忽见岩间青蔓有二焉因摘归母食之渴顿止
　　马首　耶律楚材西域诗饱啖鸡舌肉分餐马首自注土产大如马首
　　粘碧搯红　元方防食西诗缕缕花衫粘唾碧痕痕丹血搯肤红
　　腊半　耶律楚材记西逰诗留得晚过腊半蔵来秋果到春残
　　二寔共蒂　献徴録汧阳王至孝父端懿王墓上嘉禾生一本双穂嘉二寔共蒂
　　暑不食　笔麈海丰杨太宰巍纯孝母年百嵗余犹朝夕上食躬尝以进冬月病思西走四方覔致至则不及饭含公以此不食西暑月渴甚饮水而已
　　噉担　献徴録尹蓬头入市人戏买担赠之噉立尽详见仙
　　召食　近峯闻畧文皇将靖难以六月十一日召三司诸官出西食因责以离间事执都指挥谢贵布政张昺杀之宸濠将谋不轨亦以六月十一日出西与羣官共食执都御史孙燧副使许逵杀之
　　嘉　宋濓嘉颂序洪武五年六月嘉生于句容张观之园双寔同蒂圆如合璧绀色交润
　　骈寔壁文　方孝孺集东阳蒋氏萟之圃得异焉并蒂而骈寔绀色而璧文或曰此祥也
　　干条遗人　学圃余防甜以香而小者为第一凉州塞外作干条遗逺人味极甘
　　花　帝京景物畧京师七夕以雕刻成花谓之花
　　经嵗变黄　松漠纪闻西形如扁蒲色极青翠经嵗则变黄色甚甘脆今禁圃乡圃亦有但不能留经嵗耳
　　长四丈　广东志昆山冬延蔓苍藤径寸寔长三四丈大逾围
　　丝可涤器　羣芳谱丝至九月已老瓤丝如网可涤器
　　二月王　王世懋集王燕京者佳种之火室中逼生花叶二月初即结小寔中官取以上供闽中则二三月食之入夏即枯
　　肥緑压肩　陈宪章诗两头肥緑压肩斜五月江园始送
　　狱中生　杨继盛和商中丞狱中生诗天意昭殊节犴庭产异可怜成寂寞徒自吐英华
　　诸蔬
　　种首蓿　元史至元中颁农桑之制令各社布种苜蓿以防饥年
　　畨藷　眀徐元扈甘藷防畨藷较山藷独甘海外人不令出境有人取藷绞入汲水绳中因得渡海分植
　　香凝石髄　眀刘崧尝山药诗味益丹田暖香凝石髄春
　　低矮蔵身　董其昌紫茄诗累垂贪结子低矮巧蔵身被垅千葩赤连畦万颗匀
　　八角茴　羣芳谱茴香自畨舶来者寔大如柏裂则八瓣一瓣一核黄褐色味甜俗呼舶茴又曰八角茴
　　玉环　野菜笺甘露草生何防珊堪缀歩揺照玉环所以因名玉环菜一嚼萧爽齿牙间
　　苋褒薇怨　徐贲菜薖诗苋褒蔡守清薇怨周节逆






　　元眀事类钞卷三十二
<子部,杂家类,杂纂之属,元明事类钞>
　　钦定四库全书
　　元眀事类钞卷三十三
　　监察御史姚之骃撰
　　花草门【一】
　　牡丹
　　左紫一株　姚燧集余曩见左紫只一株已移置嵩山庙中夀安红故在其玉版白及毛园百抹亦移植矣
　　不以花媚　元名臣事畧时营缮东宫工部官请扵防公希宪曰牡丹名品惟相公家乞移植数本公曰我备位宰相未尝曲丐恩泽顾以花求媚耶请者媿止
　　单台　袁桷集小院牡丹开乃单台花也作诗云内院赐曽传侧带江南画不数重台自注旧赏花宴有大侧带小侧带徐熙画牡丹无重瓣者至崇嗣始有之
　　一韵百首　元诗话僧晓庵早负诗名钱唐瞿宗吉赋牡丹诗师与对垒用一韵赋百首
　　将军树　元僧公寔题钱舜举牡丹卷诗那知十丈将军树却在青城古洞前自注青城山丈人观前牡丹二株一髙十丈名大将军一髙五丈名小将军
　　才是花　张光弼诗春到牡丹才是花
　　奉花请请　刘基集茂卿之牡丹大开崇酒侑客因奉花以请曰此花翫赏多年未有阖座皆文章士夫如今集者盍为歌诗以为他日之雅谈因取韵探丸不限体制
　　十月进御　帝京景物畧右安门外草桥一带居人多以种花为业冬则温火暄之十月中旬牡丹已进御矣
　　建文手植　湖壖杂记安溪东明寺建文帝遯迹遽也寺有牡丹一本色白如银花皆千萼分其积他处即不荣
　　鳯尾　吴寛诗话家有牡丹一本花后有二瓣稍张人名为鳯尾
　　变绿色　花木考正统时天香圃牡丹一品变成绿色凡开三朶宪宗时在东宫画其形色咏以诗
　　写花遗友　屠隆集吴中王太史家得緑牡丹一本久而始花王元美曹子念诸君皆咏之钱叔宝从王氏座上写一本以遗沈嘉则焉
　　一宿百篇　吴中往哲记张处士淮为富人赌赋牡丹百篇一宿而就词意新丽饷谷三十石
　　花甲一周　涌幢小品青城山有牡丹花甲一周始一作花永乐中适当花开蜀献王遣使视之取花以回
　　竹兠行塍　燕都逰览志恵安伯张公园牡丹花时制小竹兠以供逰客行花塍中　袁宏道集恵安伯园牡丹繁盛约开五千余花自篱落至门屏无非牡丹也
　　变白　谈荟王敬美在闗中时秦籓有黄牡丹盛开宴客敬美购二本擕归至来年开花仍是白者始知秦籓亦以黄栀水浇其根为
　　试诗　弇州别记焦芳子中仅行文廷试以不得第一人为恚防瑾召试黄中牡丹诗拙甚大咍笑曰焦先生唉耶此可得第一人
　　牡丹表　明薛鳯翔牡丹表有神品名品灵品逸品能品具品
　　遗袁家紫　明见闻録桑悦调某州博士大学士邱濬赠之牡丹一种戏曰后当迁洛阳故遗生袁家紫对曰明公知未形事岂已饮上池水乎
　　佛头青　明薛恵集李子西送佛头青花得自永宁王宫中盖牡丹之殊异者喜而赋诗且改名为萼緑华云
　　墨本　王世贞集陈道复作墨本牡丹甚得徐熙野逸之趣
　　牡丹状元　明诗话庄烈帝初郑进士超宗未第时主防赋黄牡丹诗者百人番禺黎遂球居第一时号黄牡丹状元
　　取三十本　明纪事本末宏治中勅河南取牡丹三十本巡抚孙需上陈不可诏止之
　　芙蓉三变　袁宏道集牡丹一种为芙蓉三变晓起白如珂雪已后作嫩黄色午间红晕一防如腮霞花之极妖异者
　　泥金牌　杨基词雕玉碾成鹦鹉架泥金镌就牡丹牌五色　明郭登赋沐公家牡丹诗五色应将灵药染三生曽用妙香薫
　　鱼血红　曹学佺蜀府防牡丹诗云水自龙池分处碧花从鱼血染来红自注云蜀中牡丹以鱼血红为第一
　　霜后花　申时行集初植牡丹忽放一花时逼长至因作诗以志其异霜后着花还傲菊春前破萼肯输梅
　　芍药
　　神座生　元杨奂集阙里旧有郓国夫人殿遭乱无余忽神座生芍药一本见者异之越明年而修庙之令下
　　春晖楼　元岳榆芍药诗序访顾君仲瑛值春晖楼前芍药盛开因置酒楼上同集者七人遂以红药当堦翻一句分韵赋诗
　　花开端午　马祖常五月芍药诗红芍花开端午时江南逰客苦相疑上京不是花开晚自是天家日影迟
　　红鋭　方回诗芍药抽红鋭
　　花如斗　杨允孚诗若较内园红芍药洛阳输却牡丹花自注滦京内园芍药亭亭数尺花大如斗扬州不及
　　玉堂花　羣芳谱宣宗幸文渊阁命于阁右筑石台植淡红芍药一本景泰初増植二本左纯白右深红后学士李贤命之曰醉仙顔淡红也玉带白纯白也宫锦红深红也与众赋诗名玉堂赏花集
　　续芳　王世懋花防余以牡丹天香国色而不能无防云易散之恨因剙一亭周遭悉种芍药名其亭曰续芳
　　八学士　花史文渊阁芍药三本天顺二年盛开八花李贤设宴邀吕原刘定之等八学士共赏惟黄谏以足疾不赴眀日复开一花众谓谏足以当之
　　丰台花　析津日记京师丰台芍药最盛连畦接畛担市者亦日万余茎丰台之名不知所始询之土人并无台也
　　花相　李东阳芍药诗持杯贺花相先我得休官玉盘承露　储瓘白芍药诗翠幄围香吹渐逺玉盘承露防初寒
　　兰
　　画兰去土　靳史郑所南画兰去土人问其故答曰土为番人夺去眀史鉴题子昻画兰诗谁道有人和涙冩托根无地怨东风
　　国香零落　草木子赵仲穆宋裔也善作兰木竹石张伯雨题其墨兰云近日国香零落尽王孙芳草遍天涯仲穆见之愧不复作
　　古香　萨都拉兰皋曲幽兰日日吹古香美人不来溪水长
　　防叶　张羽咏兰叶诗泣露花偏乱含风影自斜俗人那解此防叶胜防花
　　陈良紫　王世贞续兰谱序翻张君所纂谱咏其得意句鼻观习习芬馥又何必左拥陈良紫右侍鱼魫白而后快哉
　　玉魫　闽部防兰以建名而福兴四郡尤盛以玉魫为贵以四季开者为珍
　　种有九　宋濓集兰种有九而九之中又有山泽二者之殊生于山者花质易萎不可佩生于泽者花叶俱香即所谓蕳又所谓都梁香也
　　建兰是蕙　学圃余蔬今人重建兰却只是蕙古人画兰殊不尔
　　氷霜欲侵　李东阳观画兰有感微吟未成日独晩氷霜欲来侵九畹兰兮兰兮竟谁管
　　丫兰　明陆治画丫兰诗王节棱棱应节分枝枝柔玉纫香云
　　蕙箭　明钱嘉征福州诗此间真色无梳洗蕙箭开时揷满头
　　真珠兰　二如亭羣芳谱谓真珠兰一名鱼子兰蓓蕾如珠花开成穂其香甚浓以蒸牙香棒香名兰香也
　　伊兰　杨慎伊兰赋序江阳有花名赛兰香不足于艳而有余于香戴之髤紒经旬犹馨西域有伊兰以为佛供即此从而为之赋
　　吊兰　闽部疏吊兰花叶皆似兰裹而悬之有风露处无土自荣
　　菊
　　菊村　元袁士元士元擢国史院检阅不赴筑城西别墅种菊数百本自号菊村
　　桃花菊　王恽桃花菊诗黄轻白碎空多种碧烂红鲜自一家
　　作枕　马祖常菊枕诗详枕
　　牡丹菊　郝经牡丹菊赋序初入新馆客将宋日新致硃砂红牡丹菊一本只三四花今嵗忽茂达成丛及秋而放数百花所未见也故作赋以寓感
　　赐植五色　名世类苑宣徳间上御文华阁命以五色菊花赐植杨士竒金幼孜杨荣俱撰诗杨士竒诗内庭植物真竒特一种秋香开五色玛瑙葳防琥珀黄胭脂隐映铅华白由来托根得所宜造化生成雨露滋喜见幽芳出上苑何须佳色羡东篱
　　菊吏隐　王守仁集职方南署之前有菊数本阅嵗既槁发其故丛髙及扵垣署古人谓菊为花之隐逸则惟邨圃篱落之宜而以植之簿书案牍之间殆亦昔之所谓吏而隐者欤
　　知我惟此　宋濓集竹溪逸民陈泗性嗜菊种之满园顾视若婴孩花开对酌日入不倦尝曰举世无知我知我惟此花耳
　　怕见渊眀　靳史严嵩诞日诸翰林称夀争足恭求近时菊花满堂陆平泉独退防扵后同列问曰何更退为陆曰此处怕见陶渊眀
　　身自种菊　献徴録陶九成萟圃一区果蔬薯蓣度给賔祭余悉种菊栽接溉壅身自为之
　　囊马首　花防元驭阁老尤爱种菊京师有一种大红曰麻叶红相袍红为翰林时特命囊之马首归
　　寒菊　紫桃轩襍缀寒菊十二月始花枝叶皆柔荏青翠灿然与江梅水仙同置一几三君子者不惟嵗寒交可称忘年友
　　菊有粗细　学圃余防菊之变态有大如盌者有作异色二色者皆名粗种其最贵乃各色剪绒各色西施各色狼牙乃谓之细种
　　一种一杯　于慎行集予山园多种菊值菊共开无可对饮独造花下每花一种与酒一杯自饮一杯凡酬二十许者竟醉矣
　　题菊自况　眀阑庄驹隂冗记唐子畏尝题逆旅画菊云黄花无主为谁容冷落踈篱曲径中尽把金钱买脂粉一身顔色付西风葢自况云
　　山泉渍　花史文保雍菊谱中有小甘菊诗茎细花黄叶又纎清香浓烈味还甘祛风偏重山泉渍自古南阳有菊潭
　　赐紫配黄　王世贞诗元驭宗伯留赏菊忽有紫牡丹一株异而赋之学士银鱼焚不迟居然陶令傍东篱谁云晚节无三友忽许天香借一枝赐紫独应夸彩服配黄双可荐金巵知公大是春秋笔能遣风光并此时
　　菊隣　髙启菊隣诗幽人苦爱菊自是柴桑伦闲园谁与语丛栽为四隣
　　菊屏　李东阳题菊屏诗先生深卧菊花丛曲几围屏杳窕通
　　醉杨妃　眀乔长史咏醉杨妃菊诗倾日尚疑闻羯皷临风犹是舞霓裳
　　映榴　髙启五月菊诗不依寒竹语欲映午榴霞孤根瓦全　吴伟业赏菊诗坐来艳质同杯泛老去孤根仅瓦全自注莳者以瓦束土
　　羞组防　何景眀白菊赋叶萋萋其微霭萼栗栗以寒色申纎缟以自贞羞组防之外饰承危朶而不倾挺柔枝而益力
　　荷
　　解语杯　辍耕録饮松江夏氏清樾堂酒半折正开荷花置小金巵其中命歌姬捧以行酒客就姬取花分瓣而饮其风致过碧筒逺甚余因名为解语杯
　　把花劝酒　辍畊録野云亷公于万栁堂置酒召客歌姬解语花者左手执荷花右手举杯歌以行酒赵松雪在座喜而赋诗有手把荷花来劝酒歩随芳草去寻春之句
　　瑞莲　元许桢瑞莲歌湏溪主人今得闲种出万柄红白莲就中一茄发挺特艳妆双出云髻鬈有如二女降沩汭翠裙红袖相牵连
　　濯手生莲　留青日札元末施州向氏谭氏二女濯手仙女池遂生嘉莲时眀玉珍据四川选宫嫔二女皆入向立为后谭退还乃投池中死
　　荷意怯　张雨诗水深荷意怯田冷稲心迟
　　锁子藕　杨维桢诗下作锁子藕上作双头花
　　红莲变白　眀周延集都水主事张防出督清江浦署有红莲一池一夕尽变白人谓其清白所感
　　莲兆状元　庚巳编正统戊子吴县学池中莲一茎三花廵抚周文襄见之曰行有当之者眀年施槃状元及第成化辛夘郡学池莲亦一茎二花既而吴文定寛为状元
　　碧台莲　学圃余防一种碧台莲大佳花白而瓣上恒滴一翠防房之上复抽緑叶似花非花摘取瓶中以为西方供
　　楠树生　异林宏治中叙州楠树生莲花五十余朶沉荷百缸　眀诗话陆启浤性豪迈尝大防词人扵桃叶渡妓有红菊者倚船曰今日之集惜无两岸芙蕖耳翌日陆复张防渡头至则清风拂席荷香袭人四座莫测其故盖先一日以善价购得荷百缸碎而沉之自是十四楼中奉为上客
　　大如梅　花史陈丰常以青莲子十枚寄葛勃勃防未竟堕一子于盆水中眀晨有并蒂花开水面大如梅花后剖其房得实五枚
　　百子莲　王世懋集莲花种至多苏州府学前者叶如伞葢茎长大许花大而红结房曰百子莲
　　如品字　王贻上陇蜀余闻天启七年郑州书院中开莲花一枝如品字
　　顷刻开花　花史国初金箔张尝扵腊月索干石莲子乱撒池中顷刻花开满池香艳可爱
　　莲笠　李日华二笔莲初透水为骤雨所淋輙中天余出新意剪荷叶线缝之作兠鍪状名曰莲笠雨前覆之良济
　　五色　眀潘纬瑞莲应制诗瑶池浪说千年藕玉井虚传十丈花争似九茎开五色西方瑞现帝王家自注莲生慈寜宫奉大士盆中九华五色
　　黄金葢　申时行应制题黄台莲诗朶朶黄云团羽葢为迎金母下瑶池
　　外直中通　陈献章茂叔爱莲诗不支不蔓体本具外直中通用乃神我即莲花花即我如公方是爱莲人
　　妖血花　髙启过青溪诗丽华妖血流难尽化作荷花别様红自注史言隋人杀张丽华扵此
　　莲实防儿　宋濓集花云不屈死侍儿孙氏抱三嵗儿逃入芦渚中渚有莲实取以防儿七日不死详见奴婢
　　握雪餐冰　李东阳赐藕诗轻同握雪愁先碎细比餐冰听却无
　　海棠
　　囬龙临幸　燕都逰览志回龙观旧多海棠旁有六角亭每嵗花发时上临幸焉
　　腊前偷泄　尹廷髙腊月海棠诗尤物真能夺化工腊前偷泄数枝红霜华不上胭脂面强饰春妍嫁北风
　　两花于秋　郝经仪真馆海棠两花于秋诗二年海棠秋幽妍对寥索霜后輙载花枯株吐纎弱化工为诗人故令造物错
　　豆颗匀　元好问未开海棠诗翠叶轻笼豆颗匀胭脂浓抹蜡痕新殷勤留着花梢露滴下生红可惜春
　　脱叶露红　顾瑛秋日海棠花诗序一日同覩此花于脱叶间露红蓓蕾扵炎风赫日中甚可惊讶后三日而花大拆乃延客与花神洗妆焉
　　色重瓣多　学圃余防海棠以西府为佳而西府尤推紫绵一种以其色重而瓣多也
　　命妇戚里　邱濬襍志重叶海棠曰花命妇多叶海棠曰花戚里
　　鲜媚沿山　滇中志垂丝海棠髙数丈每当春时鲜媚异常自大理至永昌防山厯涧往往而是
　　索海棠秧　徐渭逰记春日就十峯山人饮扵小园林卉云繁索得海棠秧二本
　　列烛枝上　宋濓防海棠诗序海棠竞放郑太常觞客扵众芳园时日已西没乃列烛花枝上花既娟好而烛光映之愈致其妍
　　初识面　程敏政驸马宅赏海棠诗仙种北来初识靣临风醉九霞觞
　　太憎红　眀黄姬水西域海棠诗仙观台荒蔓草中海棠一树太憎红可怜亦是星槎物不学葡萄入汉宫
　　红颤　眀夏彛垂丝海棠赋弱顔畏见春风面面向玉阶逗微线海绡遥拂动纎容紫燕轻捐觉红颤
　　山茶
　　月丹　郝经月丹诗一种是花偏富贵三冬无物比妖娆自注王承宣月丹一本云山茶大者曰月丹又大者曰照殿红故为赋此
　　寳珠　元张新寳珠茶诗胭脂染就绛裙襴琥珀装成赤玉盘
　　茶花屏　元朱徳润题白茶花屏诗飞仙自天来幻作白茶蕋清香不自媚廻出山谷底
　　杨妃茶　王世懋集杨妃山茶与白菱同时放淡红色冬初花当具一种
　　滇茶　羣芳谱滇南茶有二三丈者开至千朶大扵牡丹花皆下垂
　　輭枝卷瓣　云南志土山产茶花谢肇淛谓其品七十有二赵璧作谱近百种大抵以深红輭枝分心卷瓣者为上
　　韵胜　瓶史黄白山茶韵胜其姿
　　陶狄祠　学圃余防浔阳陶狄祠山茶一株干大盈把枝防满庭土人云千年外物也
　　簇锦　滇云记胜山茶花以沐氏西园为最有楼名簇锦茶花四面簇之凡数十树树可三丈花开以万计紫者朱者红者红白兼者映日如锦
　　雪里娇　眀于若瀛山茶诗既足风前态还宜雪里娇并蒂　眀苏伯衡并蒂山茶诗山茶作花红锦妆中有一枝并蒂香符彩烂若双鸳鸯
　　茗花　草花防茗花即食茶之花色月白而黄心清香隐然瓶之髙斋蕋能遍开
　　桂
　　异色之瑞　元史类编海塩潘应定以母防庐墓庐前感桂花异色白鹤来翔之瑞左丞周伯琦书双祯二字揭扵墓所
　　拆轻包　马臻诗荷叶晚风吹老气桂花凉雨拆轻包神与一枝　泳化编申时行母既孕尝夜梦神人与桂花一枝比寤犹香
　　桂楼　李东阳集太和杨黼好学不应举庭前有大桂树防板其上题曰桂楼偃仰其中歌诗自得
　　重荣桂　宋濓集庐陵周氏庐桂树一章隂可二畆元至正间红巾盗起桂焚死越五年忽发緑芽肤间已而怒长不数年蓊若云布为赋重荣桂
　　双桂连理　方孝孺集四眀桂君有二良子所居轩得双桂连理之祥因以双桂名其轩而为之铭
　　毬子　学圃余防木犀吾地为盛然须种早黄毬子二种早黄七月中开毬子花密为胜即香亦异常花
　　四季花　闽部防福南四郡桂皆四季开花而反盛扵冬凡桂四季者有子
　　访桂　杨基集轩东古桂一株花已烂熳人无知者偶夜闻香自东来旦起访之得扵废苑中绕树嗟叹作宜秋轩桂诗
　　支公手植　眀汤祖佑道林庵防千年桂花诗入寺访幽踪古树千年活空香来无方境静心自豁自注此桂传系支公手植
　　日宫栽　眀髙帝红木樨诗月宫移向日宫栽引得轻红入面来好向烟霞承雨露丹心一防为君开
　　糁粟黄云　张雨桂枝词桂树丛生枝婀娜糁粟黄云欲成朶
　　月桂　李东阳月桂诗一月一花开花开应时节未须夸雨露慎与蔵冰雪
　　天香汤　清供録木樨开时打下拣去蒂萼擂烂如泥入炒塩粉甘少许匀置磁瓶中每用沸汤防服名天香汤
　　桂饼　眀庄寳桂饼诗寳钿和露压金英为趂秋光一日成
　　玉兰
　　雪山琼岛　弇山园记弇山之阳旷朗为平台可以收全月左右各植玉兰五株花时交映如雪山琼岛
　　如玉山　一统志华容县观音寺玉兰一株轮囷盘鬰髙十余丈望之如玉山
　　产兰谿　羣芳谱兰谿产玉兰
　　玉树　花防玉兰早扵辛夷宋人名以迎春千干万蕋不叶而花当其盛时可称玉树
　　喷雪生兰　陆树声诗日晃帘栊晴喷雪风廻斋阁气生兰
　　雪成围　文徴眀玉兰诗绰约新妆玉有辉玉娥千队雪成围
　　白霓裳　沈周玉兰诗韵友自知人意好隔帘轻解白霓裳
　　绣毬
　　羽轮偷驻　张昱绣毬花诗天女夜凉乗月到羽轮偷驻碧防中
　　万花碎剪　钱惟善粉团花下夜饮诗万花碎剪玉团晴雪飞香夜不寒恰是玉人相对立酒尊移月近前防按粉团即绣毬也
　　蝴蝶成团　张光弼绣毬花诗落过杨花浑不觉飞来蝴蝶忽成团
　　雪毬　羣芳谱雪毬百花成朶即绣毬花也
　　一本千朶　金陵诸园记杞园绣毬一本一开可千朶红毬　花防初见闽人来卖一花云是红绣毬倭国中来者后至建寜见人家多有之
　　紫毬　岩栖幽事蜀中有紫绣毬
　　一蒂千花　谢榛绣毬花诗髙枝带雨压雕栏一蒂千花白玉团
　　紫薇
　　耐乆交　羣芳谱紫薇花易植易养可作耐乆交有四种　学圃余防紫薇有四种紫淡红白紫却是正色
　　贞嘉余藻　眀皇甫涍集秋日散歩亭隅薇花烂目亭故余读书处也昔尝眷恋此花为赋有垂贞嘉于余藻竟何徴耳因作紫薇花行
　　日炙霞蒸　刘基诗紫薇花树小楼东日炙霞蒸似锦红
　　烂熳十旬　薛蕙紫薇诗紫薇开最乆烂熳十旬期夏日逾秋序新花续故枝
　　若剪轻縠　于若瀛文紫薇花攒柯若剪轻縠盛开时烂熳如火
　　丁香
　　席上画　眀诗话陶云湖与壻凌谿偕入都一日语壻曰闻张家湾某氏丁香花盛放子盍随我一观乎凌谿云去礼部试仅三日公无往云湖不许乗箯舆径去醉花下五日榜发凌谿中式乡人皆贺云湖夷然于席上画丁香一本尤妙
　　紫粟　吴寛丁香诗枝头缀紫粟旖旎香非轻乃知博物者名以香而成
　　杜鹃
　　石岩　学圃余防花之红者曰杜鹃叶细花小色鲜瓣密者曰石岩
　　川鹃　草花谱杜鹃花出蜀中者佳谓川鹃花花内十数层色红甚出四眀者花可二三层色淡
　　五色　云南志杜鹃有五色双瓣者永昌防化多至二十余种
　　驻春　眀张献翼杜鹃花诗何事江南春尽去子规声里驻年光
　　木槿
　　庄客　三栁轩襍识姚氏残语以木槿为暂客今改为庄客
　　小而艳　羣芳谱木槿花小而艳有深红粉红白色及单叶千叶之殊
　　秋风一种　陆深白木槿诗漫道春来李能白秋风一种玉无瑕
　　编篱防　吴寛木槿诗南方编短篱木槿每当路北方少为贵翻编短篱防
　　夹竹桃
　　落花盈斗　羣芳谱何无咎云夹竹桃温台有丛生者一本至二百余干晨起扫落花盈斗
　　不耐寒　王穉登诗夹竹桃花不耐寒
　　栖凤化龙　王世贞夹竹桃诗栖鳯错疑瑶海实化龙还忆武陵人
　　拂石成蹊　王世懋夹竹桃诗叶不迎秋坠花仍入夏齐菲菲能拂石冉冉更成蹊





　　元眀事类钞卷三十三
　　钦定四库全书
　　元眀事类钞卷三十四
　　监察御史姚之骃撰
　　花草门【二】
　　芙蓉
　　花万余　石林燕语温州江心寺文丞相祠有木芙蓉一本髙二丈干围四尺花几万余朶
　　芙蓉屏　元朱徳润题芙蓉花屏诗芙蓉发靓妆絶艳秋江邉临风拂罗帏红裳拥三千
　　着色妆　元宋褧诗芙蓉如妓绕横塘一叚秋容着色妆
　　转观　元蒲道源转观芙蓉诗未甘白纻居寒素也着绯衣入品流
　　文官花　花史卭州有弄色木芙蓉一日白二日浅红三日黄四日深红比落色紫人号为文官花
　　三醉　王世懋集芙蓉有曰三醉者一日间凡三换色亦竒吴伟业芙蓉诗千丝衣薄荷同制三醉顔酡栁共眼
　　芙蓉渚　弇山园记偶得一石刻曰芙蓉渚是开元古或云是范石湖家物因树之池右池旁皆红白芙蓉环之盖亦不偶云
　　楼上观　学圃余防芙蓉入江西俱成大树人从楼上观
　　菊为兄弟　眀谢迁芙蓉诗已呼晚菊为兄弟更为秋江作主人
　　芙蓉沜　申时行芙蓉沜诗艳态偏临水幽姿独拒霜白者后开　花防芙蓉白者最后开元陈基白芙蓉诗自移长信宫中去学得班姬淡画眉
　　晚操　眀吴桂芳木芙蓉赋贞不絶俗节足自全不趋时以逐荣厯迟暮而独妍岂凋贞扵霜雪况比色扵绮纨洵晚操之可嘉知春华之莫班
　　葵
　　柔软金　元好问集得黄葵子种之南庵眀年夏作花佛经所谓阎浮檀金眀浄柔软令人爱乐者此花可以当之
　　紫晕黄旉　马祖常蜀葵诗紫晕成丹景黄旉缀緑幢
　　欝金衣　赵孟頫黄葵诗仙掌鬰金衣朝阳凤露晞金杯侧　袁易题画黄葵诗只今花似金杯侧独对西风咏折枝
　　一丈红　近峰闻畧成化末占城使臣尝寓于苏问葵花何名人绐之曰一丈红也即题一絶末云五尺防干遮不尽尚留一半与人防
　　如墨如靛　学圃余蔬蜀葵种色至多黒者如墨蓝者如靛
　　朱葵　杨继盛和人朱葵诗百年殊色因谁痩万古丹心向日开
　　白衣向阳　髙啓白葵花诗素彩发庭隂凉滋玉露深谁怜白衣者亦有向阳心
　　倾心卫足　吴寛葵诗倾心识忠臣卫足存古典
　　萱
　　金台　王世懋集萱有一种小而絶黄者曰金台宫萱　眀黄省曽洪武宫词清萱到防碧鬖鬖兴庆宫前色倍含借问皇家何种此太平天子要宜男
　　雪中有华　献徴録汧阳王至孝宏治辛酉冬雪中萱草有华人谓孝感所致
　　伤抱　髙启萱草诗不见堂上亲空树堂下草日暮欲忘忧搴芳转伤抱
　　独苦心　李东阳馈萱与太宰诗紫葵红药标题徧可忍黄花独苦心
　　荼防
　　万玉娥　元贡奎荼防架诗宛如万玉娥素防舞云中珠玑千颗缀翠佩烟光笼
　　缒緑　方回诗荼防缒緑长
　　风吹不断　元叶颙荼防诗千红万紫消磨尽犹有风吹不断香
　　雪缨络　羣芳谱酴醿一名琼缓带一名雪缨络酴醿露　广东志酴醿出大西洋国者花大如牡丹遇天冷露凝花上琼瑶青莹芳香袭人用之泽体腻髪香经月不灭贮以铅瓶转贩他国
　　冬有余香　花史荼防盛开时折置书册中冬取挿鬂犹有余香
　　蔷薇
　　阅两国　刘因蔷薇诗色染女真黄露凝天水碧花开日月长朝暮阅两国
　　一扑黄　刘秉忠诗新染蔷薇一扑黄
　　五色　珍珠船崇祯万夀宫有五色蔷薇是闲闲吴真人手植
　　成洞房　顾璘蔷薇洞诗百丈蔷薇枝缭绕成洞房密叶翠帷重秾香红锦张
　　弱香柔蔓　眀王韦蔷薇诗弱香柔蔓不胜寒十二围屏锦独攒
　　七防始荣　眀俞允文黄蔷薇赋有中国之嘉卉兮体天质之纯青陋众芳之秾艳兮昭粹色之竒英羌移根而永托兮遂挺栽扵前庭含内美以俟时兮越七而始荣
　　木香
　　木香洞府　郝经梦逰木香洞府诗月青锦麝尘寒梦绕烟条露蕊防但觉身轻似蝴蝶种香风物似槐安
　　髙架万条　羣芳谱木香以紫心白花者为最香馥清逺髙架万条望若冰雪
　　黄红不及　花史木香有黄色红色白色细朶中朶大朶皆不及紫心者
　　紫藤
　　紫霞被　王恽紫藤花歌竹宫琐云雾垂紫藤花发何葳防天孙夜掷紫霞被满意下覆须春曦
　　少宰手植　燕都逰览志紫藤花二株其一在少宰右署中吴文定公手植也其一在司防左署中
　　散红缨　吴寛朱藤诗有花散红缨有子垂皂荚赤日隔繁隂偃息可移榻
　　瑞香
　　万个丁香　杨维祯瑞香花诗一团华葢翠亭亭万个丁香露欲零
　　蓬莱紫　羣芳谱瑞香一名露甲一名蓬莱紫一名风流树
　　花开殊色　眀宣宗瑞香花歌瑞香花叶如织其叶非一状花开亦殊色或如玛瑙之殷红或如玉雪之姿容或含浅绛或深紫细防叠萼纷玲珑
　　玫瑰
　　色媚而香　花防玫瑰色媚而香甚旖旎可食可佩黄碧色　羣芳谱燕中有黄玫瑰稍小扵紫嵩山深防有碧色者
　　紫玉　眀陈淳玫瑰诗清香疑紫玉何必数蔷薇捣膏作饼　羣芳谱采玫瑰花瓣捣成膏白梅水浸少时加糖霜再匀研最香甜亦可印作饼
　　茉莉
　　和酒露　范梈诗茉莉香深和酒露桄榔叶暗煮塩烟编篱　贡师泰诗茉莉编篱香旖旎
　　玲珑雪　元许棐茉莉诗荔枝香里玲珑雪
　　树及檐　泉南杂志余廨东所植茉莉其髙及檐尝扵暑月设木榻坐其下王穉登茉莉曲贑州船子两头尖茉莉初来价便添公子豪华钱不惜买花要拣树齐檐
　　黄馨　广东志雷琼二州有緑茉莉本如茑萝又有黄茉莉名黄馨
　　蒸液　香谱今多采茉莉蒸取其液以代蔷薇
　　猩红朶　唐寅诗手拈茉莉猩红朶欲挿逢人问可宜
　　栀子
　　观花命赋　黄佐集髙皇北郊命文职陪祀者各即时物赋咏既又命赋诗者往殿后观栀子花人给纸一俾各赋诗
　　炎天冰雪　眀黄朝荐咏栀子花诗兰叶春以荣桂花秋露滋何如炎炎天挺此冰雪姿
　　含妙香　陈淳栀子诗薝卜含妙香来自天竺国雪魄冰花　沈周檐卜花诗雪魄冰花凉气清曲防深处艳精神
　　小花重台　羣芳谱栀子一种花小而重台者园圃中品
　　玉簪
　　玉痩心清　刘因玉簪诗玉痩每忧和露滴心清谁恨有丝长
　　玉纎长　张雨玉簪花词玉纎长顿化作云英香荚
　　紫鹤　学圃余防玉簪紫花者名紫鹤
　　露濯开　吴寛诗玉削簪头露濯开
　　緑鬂瑶笄　田艺衡玉簪花赋微雨初沐淡然晚妆洗尽铅华月映霓裳挿瑶笄扵緑鬂解琼佩扵华堂独持雅洁以压羣芳
　　罂粟
　　无香韵　闻雁斋笔谈罂粟花之无香韵者或种之盈畆万朶烂然亦足夺目
　　千态　学圃余防罂粟善变加意灌溉妙好千态鸾台　瓶史罂粟蜀葵妍于篱落司空图之鸾台也种自中秋　眀吴防培罂粟花诗种自中秋湏隔嵗开于初夏伴倾觞
　　虞美人
　　满园春　花防虞美人一名满园春千叶者佳
　　如蝶翅　花镜虞美人花五色俱偹姿态葱秀因风飞舞俨如蝶翅之扇动也
　　楚云妆　眀孙守之虞美人诗夜月空悬汉宫镜幽姿犹带楚云妆
　　逐歌声　眀徐茂吴虞美人花诗迎风似逐歌声起宿雨那经舞防垂
　　水仙
　　玉质金相　元张伯淳题水仙图帬长带袅寒偏耐玉质金相密更竒
　　翠虬白凤　倪瓒水仙诗晓梦盈盈香水春翠虬白凤照江濵
　　嵗寒友　学圃余防水仙宜置瓶中前接蜡梅后接江梅真嵗寒友也
　　神骨清絶　瓶史水仙神骨清絶织女之梁玉清也风鬟雾鬓　李东阳题水仙诗风鬟雾鬓无纒束不是人间富贵妆
　　素质金防　眀姚公绶水仙花赋惟炫素质不御铅华中有金防轻防臂纱冲斥暮雨挥霍朝霞
　　贵单叶　花防水仙以单叶者为贵出嘉定者短叶髙花最是佳种
　　秋海棠
　　一壑皆丹　荆溪防善卷洞后秋时海棠千本并着花一壑皆丹
　　緑叶朱丝　于若瀛文秋海棠岐防作浅绛色緑叶文似朱丝婉媚可人不独花也
　　小様红妆　眀俞琬纶咏秋海棠诗薄罗初试怯风凄小様红妆着雨低
　　不禁露　王士骐题秋海棠诗弱质不禁露幽懐欲诉风
　　琼肌低颤　眀叶襄秋海棠赋有美人兮倚山之阿既防娟以静冶复窈窕而婀娜薄春条之鬬艳乐秋景之婆娑俯琼肌以低颤逞娇脸之微酡
　　酸态　瓶史秋海棠嫣然有酸态郑康成崔秀才之侍儿也
　　鸡冠
　　珊瑚痩　郝经咏鸡冠诗胍络引丝起一片珊瑚痩云芝并红腴紫茵卷翠脰
　　后庭花　碧鸡漫志吴蜀鸡冠有一种小者髙不过五六寸目曰后庭花
　　浅淡妆　花史解缙尝侍上侧上命赋鸡冠花缙曰鸡冠本是胭脂染上忽防中出白鸡冠云是白者缙曰今日如何浅淡妆只为五更贪报晓至今犹戴满头霜
　　夀星　羣芳谱一朶而紫黄各半名鸳鸯鸡冠又有紫白粉红三色一朶者又一种五色者最矮名夀星鸡冠
　　红突兀　沈周诗髙冠红突兀独立似晨鸡
　　檐下晚盛　眀仲宏道檐下鸡冠花赋序百卉以雨露为生檐下则雨露减矣乃雨露减者霜霰亦减此花反因檐下而得晚盛呜呼造化生物之盈亏固如是其难料也
　　凤仙
　　媚客　三栁轩襍识凤仙为媚客
　　洒金　羣芳谱凤仙多红紫黄白碧及襍色有洒金者白瓣上有红色数防
　　倒影花　花史谢长见凤仙花命侍儿进叶公金膏以麈尾稍洒之折一枝倒挿影山侧眀年此花金色不去名倒影花
　　染指甲　花史李玉映采凤仙花染指甲后扵月中调弦或比之落花流水徐阶诗金凤花开色最鲜佳人染得指头丹
　　杂花
　　长十八　纳延诗双鬟小女玉娟娟自卷氊帘出帐前忽见一枝长十八折来簪在帽檐邉自注长十八草花名贡师泰诗忽见草间长十八
　　重楼金线　元氏掖庭记重楼金线花出长白山花心抽丝如金长至四五尺每尺寸防结如楼形山中人取以织之成幅
　　玉珑松　元好问诗漫山白白与红红小树低丛防不供总道楂花香气好就中偏爱玉珑松自注花名有玉珑松
　　瑶花　元郭钰瑶花诗瑶台仙子初相见逈立天风飘雪练东华梦破归去迟素衣总被缁衣染芳心不委春蝶狂水晶帘卷凝清香胭脂洗红留残晕海云剪碧浮霓裳自注花色白而变浅红而碧
　　橦花　元陈髙种橦花诗炎方有橦树衣被代桑结实吐秋茧皎洁如雪霜缉治入机杼裁剪为衣裳御寒类挟纩老种免凄凉
　　猜花　顾瑛诗分曹赌酒诗为令狎坐猜花手作琼妃烈女　山房随笔扬州琼花天下只一本花侧作亭扁曰无双徳祐末北师至花遂不荣赵炎诗云名擅无双气色雄忍将一死报东风他年我若修花史合传琼妃烈女中
　　佛桑　花防五色佛桑出岭南不能阅冬杨慎集佛桑花出黎州蛮岭盖朱槿之红鲜重台者
　　密檀花　眀施敬诗东风吹尽密檀花案密檀花出滇中
　　紫桃　李日华集人从天台来赠余秋草一丛作花类桃而艳紫可爱因植之雪霤峰下逾年遂滋蔓满山趾因取以名我轩
　　留地棠　王世贞招元驭家驭防地棠诗弇园千树锦横斜雨妬风欺一任他惟爱君家兄弟好就中留得地棠花
　　金雀花　眀王越金雀花诗侯门防金雀金雀顔色好化作枝上花凌春独开早
　　七姊妹　杨基咏七姊妹花诗三姊娉婷四姊娇緑虚度可怜宵八姨秦国休相姤肠断江东大小乔
　　十姊妹　眀黄继立初夏诗杨花初防渡头津十姊妹花红满屏
　　草花　眀髙濓草花谱始扵瓯兰终扵青瑚凡数十种
　　山花冬放　眀陈子贞集合肥孝子张梅营祖祼身温穴而积雪夜晴庐父墓泣血毁形而山花冬放
　　小红留　沈周落花诗鱼沬煦恩残粉在蛛丝牵爱小红留
　　草
　　草牛　元史刘整攻襄阳谍知吕文焕将遣张贵出城求援乃分部战舰防草如牛状傍汉水绵亘叅错后贵夜出顺流下走因傍岸草牛如昼整麾战舰转战擒贵
　　封草　张昱辇下曲墀左朱防草满丛世皇封殖意尤浓艰难大业从兹起莫忘龙沙汗血功
　　苜蓿提领　元史苜蓿园提领三员掌种苜蓿以饲马驼膳羊
　　天膏　垄起襍事张王基乱后百余年忽生一种异草结实如小红灯夜则开之以承露人饮之百病自愈呼为天膏
　　香绵稳借　元好问诗香绵稳借僧溪草蜀锦惊防佛鉢花
　　感生席草　卓异记无锡储福靖难后不食死妻范氏营事姑甚谨一日往涧邉浣衣见水邉草类苏席因取织席售以养姑范卒后席草不复生矣
　　绣墩草　李东阳绣墩草诗野草不绣地青青常覆盆风朝还雨夕留客意终存
　　翠云草　羣芳谱翠云草性喜隂苍翠可爱细叶柔茎重重碎蹙俨若翠钿
　　吉祥草　羣芳谱吉祥草不拘水土石上俱可种或云花开则有赦或云花开则家有喜元任士琳赋序吉祥草似兰而踈秀海国有其种率云十嵗一花余过僧室见一本缀花数十似瑞香而敛小翫之有香气曰种十五年矣今才一开
　　茵陈香　王世贞诗坐来薜荔时添润斋罢茵陈尚送香
　　蓬　眀齐之鸾集西夏旱涝之余见居人刈蓬科其类有柿蓬刺蓬二种子皆可为饥民借以充腹取而啖之苦恶辛涩乃封题以进
　　莽草　眀靳学顔莽草赋序予道商顔谷中见莽草橘叶桂茎丹萼素蕾厥形丽矣然一叶入吻百内溃裂是何形情之诡与廼制此赋示之来喆
　　烟叶　蚓庵琐语烟叶出自闽中邉土人寒疾非此不治闗外至以匹马易烟一觔崇祯癸未下禁烟之令后因边军病寒遂弛其禁至末年徧地栽种虽三尺童子莫不食烟矣
　　嫩緑柔香　杨基春草诗嫩緑柔香逺更浓春来无防不茸茸
　　分沙　陈继儒诗新草微分一抹沙
　　芝
　　如瑚　元史大徳五年西乡县进芝一本色如瑚华盖庆云　元史至正中芝草生扵当阳县一本五干一本二干相依附如瑚其髙者结为华葢庆云之状
　　求径尺　眀纪事本末嘉靖三十七年礼部类进四方所献芝凡千八百六十有四诏更求广径尺以上者
　　芝林　羣芳谱中丞潘季驯治河时尝筑舎扵昆山下有芝生扵庭始则一本继乃日盛至百本扶踈偃仰紫色照目因标之曰芝林
　　芝山　涌幢小品世宗时鄠县民聚芝一百八十本为山以献内有径一尺八寸者号曰仙应万年芝山
　　狱中芝　眀杂记周朝瑞袁化中顾大章杨涟左光斗魏大中六君子被逮是年六月诏狱土地祠前树下生一黄芝六君子至日光彩映人环视适六瓣见者疑吉兆顾公叹曰芝瑞草也而生扵狱其妖乎未几六君子皆殁狱中
　　分芝链药　王世贞集上尝分郡国所进五色芝授嵩以方便链为药而进御谓徐阶曰卿政本所闗不相溷也阶皇恐求得之
　　绕麓生　李日华笔记叶台山尊公为九江别驾衙斋堆一小石山山成而绕麓生芝因筑室名瑞芝堂台山时未弱冠课读其中
　　有紫气　弇山园记含雪楼下产芝已三阅嵗上有紫气受日晶莹因名之曰荣芝所
　　孝芝　眀吕维祺集吕子夜梦神如文昌者曰汝羽翼孝经甚力上帝锡汝孝芝一本十有八茎叶与孝经篇章相应翌日柱壁隙中果生芝逾月而坚径六七寸许围可尺八九寸凡十八茎芳香光采各具五色
　　如儿手　庚巳编漕湖之濵有农妇望湖滩一物白如雪视之乃一小儿手也连臂约长尺许其下作声唧唧走报其夫共掘之根不可穷乃折而弃之湖尝读神仙感遇传名肉芝者正与此类食之得仙乃不幸弃扵愚夫之手惜哉
　　药成五色　宛委余编世宗末年奸人王金于崇文门外积巨木置隂湿所以药傅之即生芝随药成五色用以进献获赏赉无数
　　蕉
　　蕉池积雪　谈荟张伯雨有古铜洗种小芭蕉白石名之曰蕉池积雪
　　洞賔题诗　西湖志元妙观有蕉花一株以卜盛衰休咎元时有羽客题叶上诗二首人以为吕洞賔云
　　蕉园　马汝骥西苑诗序从崇智殿至临漪亭殿前有牡丹数十株园名芭蕉岂昔有而今独存其名耶厯朝寔録成扵此焚草
　　蕉女　庚巳编冯汉坐斋中覩一女子緑衣翠裳映牕而立叱之女子拜曰妾蕉氏也言毕忽入户视之乃絶色挽衣相狎女忙廹而去执得一帬角乃蕉叶耳騐庭中蕉裂防正合遂伐之其根有血
　　雪蕉寔境　陆深集予道建阳酌邑令堂后轩时大雪而芭蕉一株横映粉墙盛开红花世称王维蕉画为竒格而此乃实境也
　　冬蔵地窟　玉堂闲话天水之地寒不产芭蕉戎帅使人于兴元求之得二本至冬即连土掘之埋蔵地窟春暖再植之
　　作扇乞诗　留青日札于肃愍为诸生时忽外有人持一扇乞诗公醉中挥笔书曰大造乾坤手重扶社稷时其人惊去乃鬼也视所遗扇则蕉叶一片
　　美人蕉　学圃余防芭蕉惟福州美人蕉最可爱厯冬春不凋尝吐朱莲如簇
　　红妆湿　皇甫汸题美人蕉诗带雨红妆湿迎风翠防翻欲知心不卷迟暮独无言
　　不种蕉　眀邉贡诗自闻蕉雨声不种芭蕉树
　　全无暑气　王守仁书庭蕉诗檐前蕉叶緑成林长夏全无暑气侵
　　蒲
　　开紫茸　倪瓒诗石上菖蒲开紫茸
　　盆池灵苗　元刘诜石菖蒲诗盆池有灵苗石罅忘偪侧微根乱繁丝踈叶散纎碧
　　蒲剑　贯酸斋蒲剑诗长桥有影蛟龙惧流水无声日夜磨
　　蔵三寸　眀太祖周颠仙传颠者旧裙腰间蔵三寸许菖蒲一茎问何用曰细嚼饮水腹无痛矣
　　愈瘠愈细　羣芳谱石菖蒲之为物不假日色不资寸土不计春秋愈乆愈密愈瘠愈细书斋有此便觉清趣潇洒
　　花如车轮　花史赵隐之母傅氏于山涧中见菖蒲花大如车轮有神人守之戒勿泄享富贵后忽向子孙説之得疾而终
　　蒲茵　李东阳集苏人织蒲为茵二片置床椅间借背及足甚宜冬寒友人见恵诗以报之轻蒲一簇软如花巧织重茵意未华吟防宜孤背倚坐来温爱两趺加
　　芦
　　芦花被　元史贯酸斋见渔父织芦花为被易之以禂更为赋诗详见衾禂
　　荻苫廪　元史都城以荻苫廪或请以瓦易之因靳徳进谏而止
　　苇若旗枪　元通鉴至元中彰徳路苇叶顺次倚叠而生自编成若旂帜上尖叶聚粘如枪民謡云苇叶生旂民皆流离苇叶成枪杀伐遭殃
　　青林匹江　姚燧诗濒江不可禾嵗惟葭苇茁青林无端倪永与江水匹
　　晴雪　眀仁宗江楼秋望诗荻洲晴亦雪枫岸昼常霞移根　吴寛芦诗移根偶种植沟浅土不汚每当风雨夕萧萧亦江湖
　　芦洲　吴伟业诗江岸芦洲不知里积浪吹沙长滩起云是徐常旧赐庄百战勲名照江水
　　天竹
　　雪中尤佳　学圃余防天竹累累朱实扶揺緑叶上雪中尤佳
　　乱红　王世贞诗狎寒天竹乱红多
　　老少年
　　顶红　羣芳谱老少年至秋深脚叶深紫而顶红少年老则顶黄而叶緑
　　殿羣芳　陆树声老少年诗衰迟不为矜顔色留与羣芳殿后尘
　　秋色媚眼　王世贞咏老少年诗秋色空庭媚眼眀嫣然衰叶转盈盈虚传夏女能倾族恰比徐娘尚有情裛露丹枫聊借润拒霜黄菊有同盟春英三五曽涂抹短蔓长条恨已生
　　七尺瑚　眀周翼咏雁来红诗云翔雁南来塞草秋未霜红叶已先抽绿珠宴罢归金谷七尺珊瑚夜未收
　　阳鸟　杨慎雁来红赋兹纎茎兮独异阳鸟而敷芳盈盈渥赭奕奕鲜妆案慎自序云此余十七嵗时作
　　锦西风　草花谱红紫黄绿相兼者名锦西风又名十様锦又名锦布衲
　　苔
　　不使防壊　云林遗事元镇阁前苔藓盈庭不留水迹緑缛可坐每遇坠叶辄令童子以针缀杖头刺出之不使防壊
　　斑斑绿　元华幼武诗苔生白石斑斑緑
　　翠毯　方回诗苔文深翠毯
　　黏石　陈樵诗莓苔着雨长黏石
　　畏客残　李东阳苔径诗岂不爱佳客客来残我苔西园十日雨三径不曽开
　　红苔　杨继盛狱中红苔诗西风满地苔痕红尽是渭囚寃涙血
　　萍
　　一夕生　杨基赋得萍赠人诗浮萍寒星一夕生无数惆怅别君时杨花满衣絮
　　争水面　眀日本贡使咏萍诗曽与白云争水面岂容眀月下波心
　　藤
　　蟠结成龛　昆山县志元衣和庵主隐居雪窦有藤一枝蜿蜒其上乃蟠结成龛为蔵修之所故号栖云
　　吏部藤　帝京景物畧吴文定公手植藤在吏部右堂质本蔓生而出土便已干直其引蔓也无軃委之态方严好古如植者之为人冯元飏赋吏部古藤诗因材皆帝力不变是臣心莫漫轻孤植居然表一林
　　大藤峡　眀纪事本末广西浔州大藤峡有孤藤渡峡磵如徒杠然诸蛮聚此为乱韩雍讨平之乃斩峡藤断焉因改为断藤峡
　　藤蓑　陈献章藤蓑诗一蓑费防藤南冈厉朝斧交加落翠蔓制作类上古
　　为梁　于若瀛诗藤古结为梁蜿蜒凭云雾歩歩时动揺疑驾彩虹度










　　元眀事类钞卷三十四
<子部,杂家类,杂纂之属,元明事类钞>
　　钦定四库全书
　　元眀事类钞卷三十五
　　监察御史姚之骃撰
　　果木门
　　梅
　　浇红宴　元氏掖庭记宫中红梅初发擕尊对酌名曰浇红之宴
　　燕地新移　辍畊录初燕地未有梅花吴闲闲从江南移至防以穹庐句曲外史访之若与西湖故人遇徘徊既乆不觉熟寝扵中比觉闲闲命作诗以赎过送集贤诸君子和之
　　梅华传　王冕梅花传先生姓梅名华字魁不知何许人或谓出炎帝翩翩浊世之髙士也观其清标雅韵有古君子之风焉
　　鸳鸯梅　谢宗可鸳鸯梅诗枝头交颈栖香暖花底同心结子肥金殿鎻烟妆粉额玉堂环水浴红衣
　　叠叶梅　吴澄叠叶梅诗罗浮梦断杳无踪冰雪仙姿两两逢缟怯单寒后袭粉妆嫌薄晚来浓迎风一笑知顔厚临水相防见影重道眼只将平等视玉环飞燕总天容
　　玉蝶梅　王逢诗藻池岸匝水仙开满面飘香玉蝶梅绣苔　元僧眀本苔梅诗古貎苍然鹤膝枝唾花生晕护香肌李流芳诗村园数树已生苔自注西山梅花干上皆生緑苔绣澁可爱此中无此种
　　只留清气　复斋日记王元章善画梅多自书所题扵上尝题云我家洗研池头树个个花开淡墨痕不要人夸好顔色只留清气满乾坤
　　梅杖　刘因梅杖诗天教一握蔵春密风送余香就手吹详见杖
　　脆梅　元刘诜诗纨扇晴嬉堕脆梅
　　蜜梅　顾瑛谢人恵蜜梅诗江南烟雨未全黄谁使青酸堕蜜房
　　邓尉香雪　袁宏道集邓尉与元墓诸山相属山中梅最盛开时香雪三十里
　　河渚梅　西湖志永兴寺有録蕚二树古榦扶踈为河渚西溪之冠
　　盆梅　夏言诗卄载长安不见梅一枝春向小盆开梅认新年　王穉登诗此地人家无玉厯梅花开日是新年眀汪衢谢人送厯诗梅花枝上厯自识山中春
　　诗与梅约　沈周雪湖赏梅诗新诗似与梅相约诗到成时梅恰香
　　精神气节　西湖志余马浩澜评梅诗和靖暗香踈影一聨写梅之风韵耳后髙季廸雪满山中髙士卧月眀林下美人来状梅之精神杨防夫万花敢向雪中出一树独先天下春道梅之气节
　　榔梅结实　献徴録永乐三年榔梅结实住持李幽岩遣道士上贡次年复实亦如之赐赍甚厚花史太和山有榔梅相传真武折梅寄榔树上云吾道若成开花结果竟如其言
　　梅篮　琅琊漫抄永嘉妇人以青梅雕剜脱核镂以花鸟手擘之玲珑如小盒阖之复为梅谓之梅篮
　　补梅搆亭　西湖志至元中儒学提举余谦于孤山补植梅数百本搆梅亭扵其上
　　当首植　学圃余防红梅最先发元日有开者此花故当首植
　　蜡梅
　　檀心浅露　元冯子振蜡梅诗洗却铅膏饰道装檀心浅露紫香囊
　　冷金　耶律楚材谢人恵蜡梅诗雪里冰枝破冷金檀香梅　羣芳谱蜡梅有开最先色深黄如紫檀者花密香浓名檀香梅此品最佳
　　水仙作婢　瓶史蜡梅以水仙为婢
　　磬口　学圃余防蜡梅一种花虽盛开常半含名磬口梅出河南次曰荷花出松江又次曰九英
　　狗蝇　本朝揆叙襍识蜡梅以经接者为佳子出者花小而香浅名九英俗譌为狗蝇已见范石湖梅谱然未言其子出也
　　杏
　　巴旦杏　羣芳谱巴旦杏一名八担杏出回回地植千余株　春眀梦余録元董宇定杏花园在上东门外植杏千余株至顺辛未诸名士宴集于此皆有诗虞集为之记周伯琦揭傒斯欧阳元功和其诗
　　退房时　元好问集防防海棠如有语杏花也到退房时自注予絶爱未开杏花故以为戯
　　千树红云　元果啰罗东岳庙杏花诗上东门外杏花开千树红云绕石台最忆奎章虞阁老白头骑马防花来
　　二杏　范梈二杏诗北隣杏一株身作龙盘拏直上青天中虚空髙结花南隣杏更好枝相交加三月二月时匝地堆红霞
　　瓶杏着花　袁桷张节妇瓶中杏枝着花诗陶人妙合隂阳机冻壶顷刻廻芳菲盈盈緑房缀冰蕋玉蝶婀娜穿帷飞互见瓶
　　芙蓉杏　元方舆胜览海云寺有千叶杏二株名芙蓉杏钱唐张叔夏见之称其竒丽江南所无为填三姝媚词
　　杏精　宋濓集危素未仕时馆贵溪张氏张思伐杏树以辟家塾有鬼夜告公曰吾杏之精也主人将伐愿参政生之公即造张力解而止鬼致白金壶为谢
　　文杏馆　屠隆小辋川记池西有榭临涧涧前植杏树数十株顔曰文杏馆
　　杏花谷　王衡逰香山记卧佛寺面面皆杏花而一绯杏据西园上者大可迎抱且殊丽吾乡朱氏园三十本较此直春荠耳岂知天壤间自有杏花谷哉
　　得杏三枝　梦珍广记王钰梦骑黒龙于土上横一金玉砌桥跨而折杏三枝解之者曰黒龙应壬辰科金玉砌桥乃汝姓名得杏三枝乃探花也后永乐七年果中第三
　　杏柯水　宋濓逰荆涂二山记庙前杏树一章大可蔽牛中置小瓮杏柯之水时津津滴其内
　　杏坞　袁凯杏坞诗窈窕石径深参差繁英满发采已云竒生香殊未断
　　破核作药　吴寛杏诗莫言结寔供人啖破核还防作药材
　　桃
　　爱娇宴　元氏掖庭记宫中碧桃盛开举杯相赏名爱娇之宴
　　桃羞　马臻诗地痩仍悭雨桃羞未着花
　　白淡红蔫　元张宏范碧桃花诗应是元都观里仙为嫌白澹厌红蔫
　　防一桃　邱长春本行碑真人赴京师上遣中使赐上林桃师不食菜果者十余年矣至是取其一啖之重上赐也
　　日月桃　羣芳谱桃种类颇多有日月桃一枝二花或红或白二色桃粉红千瓣鸳鸯桃千叶深红夀星桃树矮而花可玩
　　人面桃　闻雁斋笔谈人面桃莹白如雪光浮白外素者固艳不艳于此
　　手植绯桃　眀张九一集阳和制府廨中绯桃甚盛乃毅皇帝手植为赋诗曰制府东开一畆宫曽传翠辇御微风绯桃手自先皇植花谱名将上苑同
　　暖晕　王衡集夫桃也逺而睇之光浮浮然近而即之若有暖晕焉拟之于春殆巽女乎
　　十月花　刘基诗今年南国天气暖十月赤城桃有花映月如霞　王叔承集夜次毘陵桃花园桃花数十畆映月如朝霞忽忽身在华阳梦中也
　　桃花坞　袁袠集唐子畏筑室桃花坞中读书灌园天赐桃　嘉靖注畧上夜坐庭中御幄后忽获一桃左右或见桃空中坠上喜曰天赐也修醮五日复有一桃降
　　澹圃皆偹　王世懋果防桃有金桃银桃水蜜桃灰桃匾桃澹圃中皆偹
　　重四五斤　眀史藁天方国极逺西甘有一人不能举者桃有重四五斤者
　　霜下桃　客燕襍记京师中佳果有红桃白银桃酒红桃霜下桃肃寜八月桃
　　水蜜桃　羣芳谱水蜜桃独上海有之而顾尚寳西园者尤佳
　　蟠桃核　宋濂蟠桃核赋序上召词臣出示巨桃半核葢元库内所蔵物也其长五寸广四寸七分前刻西王母赐汉武桃及宣和殿十字中绘鹤云气后镌庚子年甲申月丁酉日记皆以金饰之
　　李
　　李生　元史至元中彰徳路李树结实如小王民謡云李生王民皆无家
　　玉气数尺　元刘诜望城隅李花诗遥花洗宿润姝静耿独立日光照素服玉气起数尺
　　如女道士　灌园史桃花如丽姝歌舞塲中定不可少李花如女道士烟霞泉石间独可无一乎
　　花光月色　杨基李花诗忆与卢仝共防来花光月色两徘徊
　　麝香李　客燕襍记京师佳果有麝香李盘山李梦私食李　苏谈杨翥尝夜梦误入林园私食人二李既寤深自咎悔三日不飡
　　寔如　安庆府志正徳己夘三月李结寔如其味甜其长寸四月遂大水
　　枫生李　异林宏治甲寅有枫树生李寔又嵗丙辰李树生豆荚苕苕满枝
　　梨
　　雨催妆　王恽诗风前数防催妆雨办与梨花作好春红梨花　程钜夫和冬日红梨花诗至人宴坐处元气含冲融无情及枯株嫣然为修容坐令玉华君来从蕋珠宫
　　秋花　虞集秋日梨花诗朝食叶底梨暮防枝上花梨无主　元史许衡暑中过河阳渴甚道有梨众争取啖衡独危坐树下人曰世乱此无主曰梨无主吾心独无主乎
　　候日影　虞集诗食余苜蓿承朝日坐棠梨过夕晖自注成均东有棠梨树日影至则师生始散二十余年矣纳延诗十骑聨镳入郭迟从教斜日过棠梨
　　管梨花　眀诗话南京太常尤简寂为是官者坐啸而已一日宣州公文诉所供太庙梨事因成一诗末云又嫌多事管梨花详见太常寺
　　如涛如雪　滇云纪胜梨花滇中处处有之望之如涛如雪仆自曲靖还省时有乍疑洱海涛初起忽忆苍山雪未消之句
　　香髄　杨基梨花诗柔肤凝脂暖欲滴香髄入面春无痕
　　杵梨合饮　卓异记上召浦江郑氏家长至适河南进香梨赐以二枚双手擎梨扵首趍出上命一校尾而瞰之至家召其族置二缸水于庭杵梨扵缸中合族饮之即北面叩首谢校还报上喜
　　赐梨浆　玉堂丛话王祎奉诏修元史一日在史局渴甚谓宋学士濂曰得昨上所赐梨浆吾渴济矣中官窃闻之言于上即命赍赐之
　　小红梨　眀沈思孝集清寜两宫灾臣督诸军入救上遣小黄门赐以肴四合酥与果称中有鳯仙橘小红梨佳甚赋诗纪之
　　糗梨　帝京景物畧仰山莲花峰下嵗梨花时山则银色实时所苦险僻市不得致僧熟梨餐之干梨糗之余以供防雀或落而为泥以粪树树益勤花实
　　秋白　学圃余防北之秋白梨南之宣州梨皆吾地所不及
　　枣
　　神人与枣　云林集袁员外年八十有二顔貎筋力如四五十许人自言弱冠时过九华山道逢神人与枣食之后数见梦寐间
　　打枣谱　栁贯打枣谱八月剥枣枣实未熟打不落也世云噉枣多令人齿黄养生论齿居晋而黄食枣多故也
　　缨络枣　客燕襍记京师佳果有缨络枣赛梨枣合儿枣减赋枣　泳化编惜薪司奏准赋北京山东枣八十万斤以供香炭时杨士竒入见仁宗曰新华葢来必自有说士竒果奏赋枣之病民上喜即命减其半
　　枣梨姜芥　眀纪事本末宸濠遗张嵿以枣梨姜芥嵿曰欲我早离江西界耶详见姜
　　让余枣　眀纪编年建文元年博士黄彦清闲歩扵市见两儿食枣退让有礼食毕余一枣幼者逊其长者长者不受推让良乆遇匄者与之叹曰何风之厚也眀日入朝奏之
　　枣赎　眀许宗鲁集户部尚书刘玑初为曲沃县县产枣公视事多以枣赎罪遂储枣数万斤后大祲赈粟不继即继以枣民頼不饥
　　紫茧　徐渭诗双枣沉茶紫茧肥
　　甘脆　吴寛枣诗此种味甘脆南方之所无日炙色渐赤儿童已窥觎
　　栗
　　鹰　客燕襍记京师佳果栗三霜前栗盘古栗鹰爪栗
　　饧拌　析津日记燕京市肆以饧拌栗襍石子爆之栗比南中差小而味颇甘以御栗名
　　代软栗　涌幢小品郭南令常熟时推能吏虞山出软栗甚肥美南食而甘之乃令悉伐其树曰后必有以是进奉病吾民者
　　新栗　张雨新栗寄云林诗朅来常熟尝新栗黄玉穰分紫殻开果园坊中无买处顶山寺里为求来
　　擘嫩　方回诗擘黄新栗嫩
　　风栗　元释恵洪九日诗卯饭露葵欣旋摘夜风栗共尝新
　　荔枝
　　火齐红　虞集诗荔子枝头火齐红
　　墨君风　欧阳元墨荔支诗顔色似嫌妃子涴萧然犹有墨君风
　　土獠贩　千顷斋集元李京云南志云土獠以采荔支贩卖为业则滇南亦有荔支也然早摘味酸殊不堪嚼
　　枫庭为最　王世懋集枫亭驿荔支甲天下无论丹寔累累而树亦极婆娑可爱荔支以此为最长乐次之
　　四郡品目　眀徐荔支谱序爰仿蔡书别搆兹谱状四郡名目之殊陈生植制用之法旁罗事寔襍采题咏
　　洞中红　三山志乌石山宿猿洞前旧有荔支树极佳名曰洞中红
　　延夀红　潇潇斋笔谈延夀红乃宋状元徐公铎所手植者其树迄今犹茂果实丰美非有力者不得尝
　　移数本　文徴眀集常熟顾氏自闽移荔支数本经嵗遂活石田使折枝騐之叶芃芃然以示闽人良是因作新荔支篇命璧同赋
　　鹤衔　浪斋便録秣陵孙稚眀家园亭养鹤数十忽一只飞去七日不归及归口啣鲜荔支一穂共七枚廻翔而下识者曰此东粤荔支也
　　绛苞甘液　屠本畯荔支谱序翠幄舒张见绛苞之错落琼瓤剖迸讶甘液之旁唐
　　黄香　谢肇淛黄香荔支诗栖枝莺友曽无辨对酒鵞儿别有香
　　作丞噉荔　宋珏诗俞公晚好事垂涎及荔支愿贬枫亭驿甘作驿丞卑妄意荔熟日端坐饱噉之事有谬不然倾耳听我词枫亭闽孔道迎送无停时及至荔支熟苦情公不知
　　送荔红　曹学佺荔支叹诗玉镜台前倚惆怅郎家不送荔支红自注闽俗女子将嫁男家先一年送荔支红
　　种核　沈周题顾氏种荔核成树诗人传顾家园近有闽荔栽始闻漫竦企果否两莫栽闽吴地殊悬此物胡来哉
　　双髻　徐煓双髻荔支诗连理枝头并蒂殷挛胎合浦蚌珠迎
　　荔隂　眀周宣荔隂説长柯密叶日交之而翠隂成月交之而金影碎风雪交之不踈不凋荔之隂人有不尽知者
　　收荔蕋　眀黎遂球荔支赋新得一姬其名玉环体若荔肤红裁荔衫息气荔香啮唇荔甘又善选择手持荔篮长歌娱毋祝荔宜男则有麻姑仙女临海渡水投吾古方餐花不死众卉可收独难荔蕋蝶翅如饴蜂酿将醢绕树防持设饧祭醴
　　作梳　锦湖野谈四川某州荔攴一株寔甚美相传为李唐时物太真所钟爱嘉靖中一州守伐作梳栊数百副至今蜀人以为话柄
　　龙眼
　　水晶丸　梧浔襍佩龙眼结寔甚繁剖之色莹白政如水晶丸核映扵外但微觉草气故风韵逺逊荔支
　　唱龙眼　闽小记龙眼枝脆熟时赁惯手登采恐其恣啖与约曰歌勿辍辍则弗给直坐緑隂中喁喁不已颇足娱耳主人谓之唱龙眼
　　旁挺寥寥　宋珏荔支谱侧生歌咏累牍不尽独旁挺寥寥何也观其赤若金丸肉似玻瓈核如黒漆补精益髄蠲渴扶饥功效不可枚举至扵寄逺广贩利又倍扵荔支也
　　荔称伯仲　王象晋龙眼诗应与荔丹称伯仲况兼益我筞勲殊
　　石榴
　　一桚红　杨维桢石榴花诗密幄千重碧踈巾一桚红染茜　元刘彦冲石榴诗一夜霜飞染茜红
　　并蒂　花镜石榴有并蒂花者又有红花白縁白花红縁者
　　重台　羣芳谱燕中石榴有黄白粉红大红者俱千瓣其单瓣者中心花瓣如起楼台谓之重台石榴花大而色深
　　借榴　李东阳借榴一首寄方石君家海榴四五株意欲借之如借书自言花借不在好仅取数尺青扶踈
　　淡裙　髙啓榴花诗夜来端午宴淡却美人帬
　　花市千盆　吴寛榴诗都下朝千盆花市此为盛我独解其防髙枝遂厥性
　　丹榴忽僵　曹学佺丹榴行可怜没后见精忠青史相传贯白虹欲知血涙何时灭秋老榴花开尚红自注贵溪被难时楼前榴树忽僵后数日仍活
　　珠榴　解缙集大学士徐均旧为宜春主簿奉府符系县豪于狱豪使人舁大安石榴十数枚致馈其中皆黄金大珠也均不一视即麾出械系送之府
　　饱珠玑　沈周诗累累枝上寔满腹饱珠玑
　　南榴龋齿　吴伟业石榴诗江南逢巧笑龋齿向人开自注江南石榴多裂北方独否
　　樱桃
　　红香　元程从龙樱桃赋摭火齐扵银盘啖红香之琼液玩其精华服其风味爽可以愈沉疴腴可以美意气
　　红粉风流　花史张茂卿颇事声妓一日樱桃花开携酒其下曰红粉风流无逾此君悉屏妓妾
　　逞素垂珠　吴国伦樱桃花诗逞素愁金谷垂珠迟玉盘
　　光万防　王叔承逰樱桃园诗珠林光万防红乱野园芳
　　双林寺　帝京景物畧双林寺后一土山山前一塔傍多朱樱
　　解馋饱目　弇山园记小罨画溪之西种含桃嵗得一解馋花亦饱目因名含桃坞
　　绀跗丹颗　眀薛章宪风雨忆含桃诗纵有绀跗垂弱蒂分无丹颗缀柔柯
　　半吐成丹　王士骐樱桃诗素面相防浑似醉朱唇半吐欲成丹
　　葡萄
　　还葡萄园　玉堂纲鉴成宗时罢太原平阳路酿进葡萄酒其萄园民恃为己业者还之
　　西果　郝经诗葡萄本西果南国谁与种忽忆河陇秋满地无隙空支离半空架串草十里洞一玛瑙浆倾注百千瓮
　　绞浆成酒　元好问蒲桃酒赋序安邑多蒲桃而人不知有酿酒法摘其寔并米炊之殊无古意尝见蒲桃在空盎上者枝蒂已干而汁流盎中饮之良酒也有自西域来者云大食人绞蒲桃浆封而埋之未几成酒愈久愈佳其説正与此合
　　甘露乳　吴澄蒲桃诗见此西凉甘露乳泠然齿颊出寒酥
　　抱珠眼　丁鹤年画葡萄诗江海风雷动羣龙悉上天秋来风露冷个个抱珠眠
　　石压青霞　虞集葡萄诗秋深雨足马乳重举囊石压青霞浆
　　画葡萄　画麈元僧日观善画葡萄盖前此未有为之者
　　大如枣　羣芳谱云南出葡萄大如枣味尤长如唐史所称波斯国蒲桃大如鸡卵者
　　琐琐　笔麈陜西近西域防有一种小葡萄号琐琐葡萄味极甘中土甚珍之
　　橘
　　入橘皮　元史张庭瑞屯青居其土多橘课闲卒日入橘皮若干升储之人莫晓也时中州艰得蜀药其价倍常贾人有防其资者给橘皮一石助之归
　　黄金重　顾瑛诗橘摘并蒂黄金重
　　赐橘花　揭傒斯集南郊斋宿梦先帝召见便殿手赐橘花一枝感而作诗倪瓒诗山园细路橘花香
　　取二　名臣録孙鼎督学南畿一日庭橘方熟命摘尝因分畀诸生一生独取其二公问之以奉亲对公大赏倍遗之
　　袖中两橘　献徴録尹蓬头尝昼睡寤而语人曰吾适逰洞庭山也出袖中双橘示人详见仙
　　橘熟约逰　陶望龄集予告归道金阊袁中郎为吴令时方食橘曰予竢此熟当来逰洞庭眀年秋中郎书至申前约而小园橙橘亦黄緑矣遂行
　　橘租　髙啓洞庭山诗居人彷佛武陵客户种橘柚收为租
　　漳橘　王世懋集闽漳之朱橘红而大味极甘
　　病橘　眀沈宗之诗病橘含辛寔凄然堕晓风本无雕饰分敢恨托根穷
　　橘花茶　王世懋集橘花以之蒸茶向为龙虎山进御絶品
　　洞庭香　山家清供水心先生席上一僧送饐如钱大各合橘叶清香蔼然先生诗曰不待满林霜后熟蒸来便作洞庭香因问寺僧方云采莲与橘叶捣汁加蜜和米粉作饐各合以叶蒸之
　　树寒　吴伟业诗莫设西山戍萧条是橘官果从今嵗少树为去年寒自注昨冬大寒橘半枯死
　　凤仙橘　沈思孝集上赐肴果有凤仙橘佳甚详见梨
　　橙
　　擘杯　张宏范诗笑倩钗金挑烛影醉嫌杯玉擘橙香涴橙　陶望龄集洞庭天王寺在橙圃中数百畆间殆无襍树君奭曰人之咏是者金子火珠丹房翠苞若是皆涴之耳宜更求雅称者而亦竟不能得
　　感橙树　方孝孺诗序秋林道旁有橙树处荆棘中防増置驿舎斧斤几及遇识者获免筑室既成结寔累然感而为之诗
　　十月进　眀王弼舶上謡千艘飞过石头城猎猎黄旗发皷声中使便前传令急江南十月进香橙
　　摘早霜　李梦阳诗玉圃新橙摘早霜
　　柑
　　善蔵柑　刘基集杭有卖果者善蔵柑渉寒暑不溃出之熀然玉质而金色剖其中干若败絮予曰甚哉为欺也卖者曰世之为欺者不少何往不金玉其外而败絮其中哉
　　狮头柑　云南志北胜州有狮头柑
　　乳柑　羣芳谱乳柑出温州泥山为最其味似乳酪故名王世贞谢人饷乳柑诗噉时霞漏液剥处雾生香
　　柑饤　眀陆容诗满衣柑雾香生饤百瓮黎云暖破春蘸酒书　眀储瓘道士山房诗醉来也有回仙兴自擘黄柑蘸酒书
　　佛手柑　王世贞佛手柑诗自有色香通妙谛欲将清苦味真诠汉宫虚擢铜仙掌消渴文园病未痊
　　柿
　　风落早　元成廷珪诗柿因风落早
　　凌霜侯　眀张定在田録髙皇微时过柴村已二日不食至一所乃人家败园兵火之后惟一树霜柿正熟上取食之十枚便饱后防采石取太平过此因下马以赤袍加之曰封尔为凌霜侯
　　赐红柿　眀李恕水南翰记相国严嵩患痔上赐红柿以疗之谢啓有云草木何知頼乾坤之长养桑榆有幸承天日之光辉
　　寜碎玉阶　龙兴慈记刑部尚书开济聪敏眀辨一日圣祖见柿树倡句曰柿子熟绵绵不落待何年讽退也济续曰因沾雨露重寜碎玉阶前
　　噉四十枚　谈荟王太宰国光尝大醉面热不能升公座噉巨柿四十枚顷刻都尽
　　采柿为粮　眀史藳孙傅庭与闯战于郏县时天大雨粮不至士采青柿为粮冻且馁故大败豫人所谓柿园之役也
　　佛手柿　闽小记闽南郊外道者岩有柿一株结寔如佛手柑指屈伸层叠有长五六寸者皮穰色味则皆柿也
　　海门柿　学圃襍防有海门柿罐柿
　　杨梅
　　金姥　西湖古迹杭州杨梅坞在南山近瑞石峰坞内有一老妪金姓其家杨梅甚盛所谓金姥杨梅是也
　　猬肌粟聚　张雨杨梅词鹤顶珠圆猬肌粟聚寳叶揉蓝初洗
　　当飡　王穉登诗雨多杨梅烂青筐满山市儿童当夕飡嫣然口唇紫
　　甘露流腭　杨循吉食杨梅诗有红有白紫者佳大如弹丸圆可握生芒刺口易破碎到牙甘露先流腭
　　霜干　李东阳杨梅干诗霜干浅带层冰结红烂纷成万粟堆
　　曽未沾唇　玉堂漫笔文徴眀食性多禁尤不喜杨家果为作解嘲诗有云十年枉却苏州住坐令同侪笑庸鄙防回欲作解嘲诗曾未沾唇心不死
　　黄帕朱幡　眀金忠士诗黄帕朱幡紫贝囊朱衣小队俨成行奉何勅使留都去为摘杨梅四月尝
　　不吐核　谈荟王提学世芳噉肉可立尽十余器每进杨梅樱橘必十斤为度而不吐核
　　冩生　眀朱应登杨梅图赋序沈石田为杨梅冩生緑叶敷畅朱实累然即而缔观天趣溢发如江南盛夏见其熟时也因为之赋
　　枇杷
　　花如雪　顾瑛诗枇杷花开如雪白
　　误书琵琶　眀靳史莫廷韩过袁履善适村人献枇杷果误书作琵琶字屠令君续至吟曰枇杷不是这琵琶袁曰只为当年识字差莫即云若使琵琶能结果满城箫管尽开花令君赏誉再三遂为莫逆
　　留金丸　髙啓兰若见枇杷诗居僧记取南风后留个金丸待我尝
　　北客不知　于慎行赐鲜枇杷诗嘉名汉殿旧标竒北客由来自不知
　　苹果
　　枕畔微香　采兰襍志燕地有苹果味虽平淡置枕畔微有香气即佛书所谓苹婆华言相思也
　　吴地竒物　学圃余防北土之苹婆即花红之变也吴地无此或载北土以来亦能花能果形味俱减然犹是竒物
　　附氷　帝京景物畧都门内冰于窖凡苹婆果入春而市者附蔵焉啓之如初摘离则化如泥
　　释老知　曽棨苹婆果诗异果曾因释老知喜防嘉寔出京师
　　橄榄
　　气韵　郝经咏橄榄诗齿牙喷艰澁苦硬不可持气韵乆始来灵根瀹天池
　　香胜鸡舌　羣芳谱闽中尤重橄榄云咀之口香胜鸡舌香
　　姜汁涂树　襍志橄榄采寔时剥其皮以姜汁涂之则尽落
　　蔗
　　酿酒　酒小史假焉里丁酿蔗为酒
　　蔗冰　顾瑛诗蔗浆玉椀冰泠泠
　　稲田种　泉南襍志甘蔗榦小而长者居民磨以煮糖泛海售商其地为稲利薄蔗利厚往往有改稲田种蔗者
　　菱
　　紫角玉心　元氏掖庭记武宗泛月太液池酒半酣菱舟进鲜紫角玉心之竒山耸而至
　　破紫菱　萨都拉诗酒浊冰盘破紫菱
　　水面剪青　元氏掖庭记顺帝避暑西湖作采菱小船命宫人乗之为水戱命香儿制采菱曲为水面剪青之调使篙人歌之
　　代粮　李时珍本草野人收菱曝干刴米为饭为粥为糕为果皆可代粮其根亦可曝收和米作饭以救荒歉
　　掠食　白岳行记由谢邨取余杭道曲溪被水皆菱角舟行掬手可取奴子工掠食偶资咀嚼平生所耻此为愧心
　　菱角　杨慎菱芰辨菱今之菱角芰今之鸡头
　　菱科　眀王鸿渐题菱科图风流而复越溪女但采菱科救饥馁
　　得三菱　宋濂集瞿嗣兴至孝母思食菱时菱始花孝子解衣入水厯覆其叶覔之双胫皆肿赤俄得三菱
　　芡
　　黄盘　马祖常咏芡诗冶緑黄盘铺
　　鸡珠　王世贞诗采得鸡珠和菱卖
　　葧荠
　　生稲畦　王鸿渐题野葧荠图诗野葧荠生稲畦苦薅不尽心力疲造物有意防民饥
　　带乡土　吴寛题葧荠画册累累满筐盛上带葑门土咀嚼味还佳地栗何足数
　　银杏
　　破块得果　涌幢小品浦城县邨中白果一树世传以为仙人掷树枝扵上其枝垂生每年果熟时不生于枝节惟于树身肿成大块破之可至满石视凡果差小味则同
　　有雌雄　学圃余防银杏树有大合抱而不寔者人言树有雌雄也秋冬叶纯黄间枫林中相错如绣
　　错落朱提　吴寛谢人送银杏诗错落朱提数百枚洞庭秋色满盘堆
　　香橼
　　盈室俱香　王世懋果防香橼花香寔大置寔盘中盈室俱香
　　剖杯　山家清供谢益斋不嗜酒但喜防客之醉一日方宴命剖香橼作二杯刻以花温上所赐酒以劝客清芬霭霭觉金罍玉斚皆埃矣
　　经旬犹香　羣芳谱枸橼香芬大胜置衣笥中经旬犹香
　　木
　　镂花　陵阳集诗注木园入折山数里供进后方敢卖土人取埋其半扵沙中以纸镂花贴上以溪水洒之日晒乃红
　　黄帕封林　元牟巘诗木已过折山来黄帕封林未敢开想见白沙红照里绣文磊落见竒瑰
　　玉液金沙　邱濬谢送木诗味涵玉液酸仍澁囊蹙金沙寔不虚
　　诸果
　　红姑娘　元宫殿记棕毛殿前有野果名红姑娘外垂绛囊中含赤子如珠酸甜可食
　　不睨庭果　元史许衡从学扵姚枢枢尝被召入京以其雪斋居衡衡拒不受庭有果熟烂堕地童子过之亦不睨视而去其家人化之如此
　　金豆　橘録金豆比金柑更小结寔繁多羣芳谱金豆形圆而气味清香可蜜渍
　　龙荔　徐氏笔精交趾有龙荔寔如小荔支元陈刚中使安南诗云龙荔缀如珠纪其寔也
　　文官果　果防山东有文官果花亦可观形味稍似马金囊礼部精膳司亦有一株吴伟业诗近世谁来尚何縁得此名
　　无花果　倦逰録木馒头京师亦有之谓之无花果状类小梨色微红味颇甘酸岭南尤多
　　北果　学圃余防核桃北果而宜山种
　　花红　花防花红即古林檎
　　果园敛手　王鏊集罗一峰生时有竒祥五嵗随母入果园长幼竞取先生敛手赐而后受








　　元眀事类钞卷三十五
<子部,杂家类,杂纂之属,元明事类钞>
　　钦定四库全书
　　元眀事类钞卷三十六
　　监察御史姚之骃撰
　　材木门
　　松
　　支离叟　元史类编鲜于枢尝扵废圃得恠松一株移至屋前呼为支离叟
　　手植松　长安客话彛伦堂前古松是元儒许衡手植松实　江邻几襍志顺帝时眀州松树结寔其大有盈尺者
　　薪巨松　辍耕録白湛园先生续演雅诗滦人薪巨松童山八百里盖去上都二百里即古松林千里其大十围居人薪之将八百里也
　　张雨繖　元王绂诗所居有长松蔚蔚张雨繖
　　冩髯官　杨维桢题万松图诗亟呼圆瓦倒墨汁尽冩髯官立成仗羣争十丈百丈身气敌千人万人将
　　龙形　谢宗可龙形松诗紫髯夜湿千山雨銕甲春生万壑雷
　　十八公　元冯子振十八公赋序上京东北百数十里为蹛林即古八百里黒松林也又数十里为孤驿松一根十八榦共挺挺植立顶领撑矗势各合抱不令参差下视苍冈翠麓无敢抗行其崛竒瓌杰殆九州之表未之有也
　　白松　许有壬逰林虑山记支提龛山门有白松皮叶皆异
　　偹陵树　燕都逰览志松园在昌平州延袤里许皆松以便陵树缺移栽也二百年来禁人樵采遂成大林
　　双偃松　帝京景物畧送客出广寜门者率置酒报国寺二偃松下左之偃不过檐甃右之偃下俯栏石影无逺移遥枝相及眀梁于涘报国寺松歌绕殿古松十三株有二痀瘘中人躯緑影倒地苔藓及倩尔朱柱为搀扶如两秃顶来西胡胡旋舞进金鉢盂如两毒龙降伏乆头角则俯扬其防
　　一松一形　黄山志山松一松成一形无有重复若杨枝洒净松缨松棋枰松其最着也极大者有扰龙松蒲团松破石松倒挂松接引松变化离竒不一而足
　　对松　登岱记十八盘两峡口各有松数十株苍翠相掩里人名其山为对松山
　　值万钱　天目山记天目山松形如葢髙不逾数尺一株值万余钱
　　西苑松　西苑记自两掖洞门而升上有古松三株枝榦如龙奋爪云表
　　赤鲤空飞　都昌县志柴棚镇有古松一株太祖征伪谅时驻其下万厯时知县王廷筞即地建亭防梁时有赤鲤从空飞下
　　虫食树　万厯注畧三十二年诸陵松树虫食殆尽执松而坐　日夲志戚继光勦倭率众先伏上风次日兵出颇早下令各斫一松树执而坐贼望见意为林木俟其行过半乃齐呼跃出贼大惊扰散走
　　盆盎玩　黄山志黄山松天然蟠结尽足供盆盎玩而根盘絶壁过者无由攫取
　　叶暗花香　何景眀古松歌叶暗秋灯梵殿深花香晚饭斋厨静
　　罗汉松　屠隆咏罗汉松诗四果总来成佛印一官应不受秦侵
　　金松　台州府志县出金松垂条如弱栁结子如碧珠三年子乃一熟
　　剔牙松　学圃余防栝子松俗名剔牙松嵗乆亦生寔化石　素园石谱州永寜县松林一夕大风雨忽化为石悉皆新截有松节脂脉
　　松花饼　居山襍録松花时以杖叩枝纷纷堕落衣祴承之调以蜜作饼名松花饼
　　栢
　　络石　西使记博啰城山多栢不能株络石而长栢作声　谈荟至正中海塩赵初心扫墓忽闻如老鹤戞戞声谛听乃是一栢树顷之众树同声逾时方止后为苗军火其居
　　防秋声　许有壬诗翠栢防秋声
　　再生栢　帝京景物畧平谷县城东延祥观栢再生栢也元时邱真人至盘山过观中有枯栢扶而摩之曰怜惜怜惜而去柏乃叶生茂至今焉
　　苍龙伏　涌幢小品髙皇将兵取州过兰溪见古栢甚竒驻兵其下后创亭绕之而空其中夜半人望之輙有苍龙伏其上王世懋诗何年古栢尚青青曽是髙皇玉辇停不信圣恩偏雨露枝枝都作老龙形
　　学士柏　眀诗话玉堂后栢二株柯学士潜手植也李长沙选馆受业于柯后李教习庶常以学士栢命题为馆课李东阳学士栢歌我见先生种树年我身尚短树及肩枝蟠江山地可缩手斡造化天无权琼台翠阁何森爽院栁庭花敢争长庇防长留六月隂盘廻直与孤云上
　　栢生花　典故纪闻永乐中福建以栢生花为瑞来奏帝赐勅责之
　　汉栢　泰山记炳灵殿前汉柏三四株皆连理中一株最巨轮囷拥肿状尤诡异至眀犹然
　　千株入云　陇蜀余闻自剑州以南尽梓橦县界古栢千株皆大数十围形状诡异髙尽入云是正徳中剑州守李璧所植
　　载栢子　先进遗风董三泉家世防介为蜀州守诸子请曰大人年髙蜀中多美材后事可计也既致政归诸子间请于公公曰吾闻之人云杉不如柏也子曰今所具者栢耶公莞然曰吾载有栢子在种之可耳其清介如此
　　不折一枝　本朝陆陇其灵夀志眀孝子朱仲福其母庭前手植一栢仲福终身不忍折其枝晨起即扫栢子及落叶跪焚之教其子孙必于树下
　　栢屏　顾璘栢屏诗壁立青玉屏下见古栢根相怜嵗寒叶鬰作苍云屯名园非此种谁可当君门
　　种盈尺　方孝孺栽栢诗翠栢信良材成长计功迟兹晨劚烟雨移种盈尺姿
　　璎珞栢　丰道生真赏斋赋龙髯之松璎珞之栢
　　桧
　　石作身　虞集古桧诗根到深泉石作身踈踈香叶不知春
　　两见发枝　羣芳谱宣圣手植桧纹皆左纽上耸无枝而不朽每遇一代兴或圣君出则发一枝眀祖龙兴世宗继统曽两见焉
　　桧花为瑞　眀通纪永乐时苏扬二府言桧生花为瑞上曰近苏松水灾蔽不以闻乃以此称瑞小人务谀可恶
　　七星桧　沈周七星桧诗海虞七星桧宜为羣木冠列生老子宫与邑作竒观传植从萧梁其説我恐漫騐斗形颇全七既毙其半三株寔聊存谁执嵗月筭
　　分骸桧　涌幢小品治时杭州同知马伟取桧折榦为二植武穆墓前名分骸桧
　　给俸　燕都防览志承光殿一名圆殿有古桧一株传为金时遗植自嘉靖以来每嵗给桧俸米若干
　　孟桧　董其昌孟桧诗爱此孟家桧森然见典型沃根洙泗润含气峄山灵
　　杉
　　屹如双阙　范梈古杉行丹灵观有古杉存屹如双阙当云门云是钟君之手植君去此树余空邨或云下有丹火伏四时地底皆春温
　　帝摩　贵州志白云山在广顺州建文帝常遯迹扵此上有罗永庵庵外杉二株长数十尺其一经帝所摩至杪絶无附枝
　　杉苗　羣芳谱江南宣歙诸防山广土肥堪挿杉苗成行排列每年耘锄弗襍他本
　　杉牌　薛瑄诗杉牌贾客房
　　沾賸馥　吴寛苏学新杉诗诸生沾賸馥巧匠待长条
　　梓
　　有三种　李时珍本草梓木有三种木理白者为梓赤者为楸梓梓之美文者为椅
　　见梦　羣芳谱王之稷通判贵阳运木渡黄河大梓木二忽防泥中千人不可出作文祭之乃见梦曰吾三千年为羣木领袖今乃逐逐随人后耶必欲应天子命非巨舟载不可如其言拽而登舟一呼如跃
　　楠
　　纹成山水　格古要论鬬栢楠出马湖府纹理纵横其中成山水人物形者价髙亦颇艰得
　　木龙　羣芳谱商人采楠木凿字编筏而下至芜湖使必择买商人剔巨者沉于江俟其去没水取之尝失其一万厯中一舟漂没有老人入水若有人扶之至潭口榜曰木龙府殿上人冕旒甚伟面有黒痕则宛然凿字也令一人负老人而出俄顷身在大木上
　　渊玉坚金　眀王煜楠树赋肤理润玉体榦兼金姿华外妍沈液内盎
　　槐
　　记瑞槐　纳延孔林瑞槐序先圣墓林古槐一章枝榦偃蹇肤理若镌刻篆籀龙凤图画不及衍圣公愈加培植因以纪瑞
　　金琐碎　袁桷诗槐眀金琐碎
　　唐槐　泰山记延禧殿唐槐一株至眀代中空而半枯摅忠　眀李濂集周王端礼门夹路槐盛夏如盖忽枯数榦长史刘淳厯陈咎徴进戒王纳其言修省枯榦复荣王乃书一牌悬扵树曰摅忠槐
　　呼刀斩槐　弇州史料南京经歴卜某子好武遇一全真以一技夸之全真曰此一夫勇耳吾亦有小技呼一刀使斩府中大槐后有百余刀随之削槐树如札
　　晋轩　李东阳集予奉使南都金谿徐公方掌院事指所植三槐谓予曰此树既枯而复茂意院中有当大用如王晋公所徴者属予晋轩二字扁于楣际
　　奴仆柽榆　吴寛槐诗非借此防庇谁结幽亭居立为众木长奴仆柽与榆
　　犹传玉树　眀马弓陈槐诗浓隂不碍金莲影虚籁犹传玉树歌
　　榆
　　木有文　元五行志元贞元年芜湖县进榆木有文曰天下太平
　　钱作羮　本草纲目三月采榆钱可作羮亦可收至冬酿酒瀹过晒干可为酱
　　抝榆钱　帝京景物畧京师天坛榆之钱以秋名抝榆钱
　　屑皮　农桑要诀昔丰沛嵗饥以榆皮作屑煮食之民頼以济
　　不疗贫　眀李氏玉英诗柴扉寂寞锁残春满地榆钱不疗贫
　　桐
　　剪唾　云林遗事元镇留客夜榻恐有所秽时出听之一夕闻咳声侵晨令家童遍覔不得童伪言牕外梧叶有唾痕并令剪弃十余里外盖宿露所凝讹指以避棰也
　　新水沃桐　眀刘溥题福山曹氏画诗如今桐树无人洗风雨空山防度秋注曹氏富甲一郡植梧桐数十亩将纳凉其下令人以新水沃之谓之洗梧淮兵入福山曹氏园亭首被祸故云
　　贵孙枝　丹铅总録凡木本实而末虚惟桐反之世之所以贵孙枝者贵其实也
　　子如莲实　滇南襍记永昌有梧桐子比中州者形颇长其大者防可当莲实
　　洗桐　语林倪瓉性好洁庭前有六桐命童日汲水洗之眀王问洗桐诗梧桐生髙冈菶菶贻夏隂挹取叶上露为予冩其心何以报尔徳激泉濯朝林
　　不妨月　钟惺月下新桐诗是物多妨月桐隂独不然长如晨露引不隔晚凉天
　　濡毳　眀徐茂吾咏桐绵诗濡毳桐枝别作葩温柔香里玉无瑕
　　栁
　　柳课　元食货志栁课在河间路
　　栁简　元史类编秦起宗幼时父削栁为简冩以授之详见勤学
　　丽泽栁　元好问诗谁怜丽泽门邉栁痩倚东风望翠华自注丽泽燕都西门名
　　栁巷　许有孚栁巷诗种栁圭塘路行行便向荣访永丰栁　眀周宪王集白居易词有永丰栁宣宗令取二株植苑中予于洪武年至长安访永丰坊乃在陜西城内东街尚有垂杨柔枝拂地爱而赋之
　　栁枝挿背　眀纪事本末燕王命李逺帅轻骑诣徐沛令易士卒甲胄与南军仝挿栁枝于背为识
　　赏栁　羣芳谱带溪曲公言西粤无栁仅藩司一株每吐叶则治具请三司赏栁以为竒观
　　栁庄　眀文华集袁廷玉所居前后皆树以栁名曰栁庄人称栁庄先生
　　栁防城　刘基诗姑苏台下垂杨栁曽为张王护禁城治河六栁　经济録刘天河治河有六栁一曰卧栁二曰低栁三曰编栁皆为固护堤岸名活龙尾帚四曰深栁五曰漫栁六曰髙栁
　　雪栁　杨基雪中栁诗涙粉凝啼眼珍珠压舞腰谑栁　髙啓谑栁诗何恨苦长颦纎姿强媚春惯愁行路客差比舞筵人徐贲谑栁诗泣雨愁多眼萦烟误学眉
　　画不成　眀马臻杨花诗品题曽入百花名长恨蒙蒙画不成
　　桑
　　栽桑图　元通鉴仁宗时司农丞苗好谦进所撰栽桑图説帝命刋印千帙散之民间
　　避窃桑　元史第五居仁率弟子力农宏度雅量尝行田间遇有窃其桑者輙避之
　　龙文　元史至元三年夏大都桑果叶皆有黄色龙文一个　羣芳谱湖州以桑叶二十斤为一个
　　树燔不损　续通考正徳中山东文登县火起桑树树燔而桑无损
　　采桑台　泳化编嘉靖时定亲蚕礼皇后祭先蚕毕易服诣采桑台采桑三公命妇五采侯九卿命妇九采
　　取桑穰　啓崇野乗庄烈帝欲行钞法钞局言须桑穰二百万斤例采产桑诸省蒋徳璟言北直山东河南已遭蹂躏无桑矣浙直虽宜桑地而水旱频告亦难括取后竟不能行
　　矮妇卜价　涌幢小品湖州章姓者预占桑价贱即畜之二十年无爽生计遂饶一日赛毕有妇人矮而肥卧地求斋其家叱之妇曰我连嵗为汝应卜助生何吝一斋匍匐入门忽不见自后卜吉而畜其价必左
　　玉堂隂　李东阳诗采桑玉堂隂隂浓树婆娑一采不满筐竟日能防何乃知富贵地不及穷山阿日下旧闻今院中先师庙庭古桑尚存当即西涯所赋也
　　枫
　　制锦　马祖常诗光山枫制锦
　　如泼丹砂　眀钟人杰过枫林记枫林在城西南隅障天蔽野了无襍树时夕照已在林腰横射叶上光彩如泼丹砂
　　生李　异林宏治乙夘长沙大旱枫树生李实
　　蚁穴无归　李东阳集诸生有作红叶诗者爱其末句云晚来蚁穴无归路应恨萧萧匝地风
　　秋霜媚人　徐渭红叶诗只言春色能娇物不道秋霜解媚人
　　椿
　　影不移　宦防纪闻涿州有灵椿寺寺中椿木一本极大凡树影皆随日月为斜正而此椿影早暮未尝少移
　　不脱片叶　涌幢小品福州白崖之颠有椿一株榕叶槐身从无鸟迹海风暴至不脱片叶三年一结子如红豆一道士月眀见树顶羽衣数人随以鹤鹿盘桓其上隐隐有笙簧声
　　椿芽　野菜笺香椿香椿慎勿哗儿童攀折来防茶嚼之竟日香齿牙元好问云溪童相对采椿芽
　　当　花木考采椿芽食之以当亦有防茶者
　　榕
　　祭树复荣　本朝闵叙粤述榕树门古桂州南门也门上榕一株巨至百围分根下跨至地元至正间忽枯平章唐元公祭之复荣人以为异
　　中可盘坐　丹铅録福建龙泉庵有榕木其中亦可盘坐五六人
　　榕城　榕城随笔闽中多榕树因号榕城闽以北无此榦既生枝枝又生根垂垂若流苏少着物即萦系或就本榦自相依附若七八树丛生者
　　中原不识　吴寛榕江记榕既偏生一隅中原之人初不之识仅一见于子厚之诗而已
　　榕门　眀傅汝舟集南峯庵庵径有古榕树悬枝对峙宛若闗门诗古树上危根依天巧出门
　　乌桕
　　望若梅花　元卢琦集前邨乌桕熟疑是早梅花成林可画　陆深集饶信之间多桕冬月叶落结子放蜡每颗作十字裂一丛数柯望之若梅花初绽逺近成林直可画也
　　黄杨
　　坚质比松　元华幼武黄杨诗未应逢閠厄坚质比寒松
　　厄多材短　吴寛百榦黄杨诗厄多逢嵗閠材短谢良工
　　冬青
　　冬青塜　倪端叟游杭襍稿防稽唐珏闻发宋陵事潜收宋诸陵遗骨埋之又于宋常朝处掘冬青树植扵冡上详见兴亡
　　比屋绮罗　委巷丛谈洪武中浙江都司徐司马令杭城人家各植冬青树扵门数年后街市緑隂匝地张舆诗云比屋冬青树人皆隐绮罗
　　屋瓦尽碧　王穉登客越志云入武林门人家门外悉是冬青树苍翠鳞鳞屋瓦尽碧人从树里行不见赤日也
　　羣木
　　兠罗绵树　元史缅土产有兠罗绵树类椶髙五六丈结实如掌土人以面纳罐中以索悬罐扵实下划实取汁熬为白糖其叶即贝叶也
　　桦皮　袁桷题桦皮诗褐裳新脱玉层层红叶朱蕉谢不能拟制小冠韬短髪意行云水一枝藤
　　埋寃树　元周霆震埋寃树歌出城十里西南去行役经过倦休防崔巍古榦落苍藤相传此是埋寃树树名那得呼埋寃阅人累嵗官道边朝吁械系逮词讼夕敝鞭朴逋税钱
　　入火不焚　辍畊録回纥野马川有木名锁锁烧之其火经年不灭且不作灰彼处妇女取根制防入火不焚能辟寒
　　五谷树　王世贞集丞相府后有五谷树当初夏时其寔若稲麦者则稲麦登为鱼形则大水
　　菩提树　天啓宫词注英华殿前菩提树二株子不从花结与花并发而附于叶背可作佛珠此树为李太后手植即所称九莲菩萨也
　　念珠树　云南志念珠树出大理府每穂结寔一百八枚
　　官树妨班　泳化编彛伦堂前一大树许平仲手植李时勉为祭酒嫌其枝榦旁落妨诸生班列令稍伐去王振借以防公
　　树衣　谈荟滇中鸡足山龙华寺多古木木杪有丝飘飘下垂长数尺许土人取之织以为服名曰树衣
　　万木图　杨士竒集杨达卿先生当元季民饥思发廪赈之指山号于众曰有能相吾力树木者先予谷若干于是争愿出力所活不可胜计居数嵗木已鬰然先生曰无苟自利于是木之所施利益多阮左丞作万木图以表之
　　风流树　湖广通志施州慢木寨有木名普舎树普舎华言风流也昔覃氏祖于东门闗伐一异木随流至那车复生根而活四时开百种花覃氏子孙歌舞其下花乃自落取而簮之若他姓往则花不复落
　　瑞木　涌幢小品洪武元年临川献瑞木木中析有文曰天下平质白文黒当有文防木理随画顺成无错迕者
　　木孕文　解缙永乐颂序蒲卢上有文曰太平或取以献上郤之为赋木孕文
　　采木　归有光集奉天殿灾命大臣开府江陵采办大木时近水无复峻榦乃行巴庸道转荆岳至东南川往来督责钩之荒裔中于是万山之木稍出
　　树中仙药　陇蜀余闻万厯时巩县东路旁闻仙乐细聆之声出树中一匠欲穷其恠挥斤斫之乐声自树飞去廵按姚思仁闻扵朝
　　风吹异叶　献徴録周新按察浙江一日视篆忽旋风吹一异叶至前左右言城中无此木独一僧寺有之去城差逺公悟曰此必寺僧杀人埋其下也寃魂报我矣发之得妇人尸
　　叶兆　谈荟云南江之南有古树春初叶自北兆雨自南兆旱自西则风雨时
　　竹
　　深入竹郷　元史类编孝息斋善冩竹后使交趾深入竹乡于竹之形色情状辨析精到作画竹墨竹二谱
　　浑心竹　耶律楚材集西域有浑心竹
　　号竹西　李日华笔记元杨瑀为行省掾晚栖峯间植竹千竿自号竹西居士赵仲穆图之杨防夫为作记张雨诗问讯杨雄宅深居在竹西
　　竹课　元食货志至元四年使懐孟等司竹监凡卖竹皆给引后又扵卫州立竹课提举
　　竹寔为粮　元史世祖时太平县饥民采竹寔为粮活者三百余户
　　盆竹　元僧善住盆竹诗瓦缶不多土娟娟枝叶蕃岂知么凤尾元是古龙孙
　　瑞竹　宋元集如镜伐竹架过墙蒲桃断竹挿地复生枝叶称曰瑞竹以诗赠之诗鳯梢依旧生虚籁龙箨相将添逺孙
　　笋脯　元吉雅木丹诗红稲供炊笋脯香
　　江南此君　眀诗话戴冠题姚少师画竹诗客边偶冩龙孙谱忘却江南有此君王湛求云此风人善谑之遗也
　　伐竹以赐　王世贞史传景帝重于谦谦病痰医需竹沥上为亲幸万嵗山伐竹以赐
　　一竹千钱　唐顺之竹溪记京师侯家富人之园致一竹輙不惜数千钱然才遇霜雪又槁以死
　　比玉　王世贞万玉山房记君子比徳于玉而比玉于竹玉温润而泽缜密以栗竹之质同也玉有礼地之珪曰琅玕之青碧竹之色同也叩之清越以长竹之音同也音之在乐有八而各居其一又同也玉称君子竹亦称君子又同也胡弗比也
　　凤城万树　眀宣宗緑竹引凤城之阳禁苑东琅玕万树凌青空
　　钦安百尺　夏言观钦安殿栽竹诗钦安殿前修竹园百尺琅玕防紫垣夜夜月眀揺凤尾年年春雨长龙孙
　　痩竹　李东阳题陆寛痩竹卷诗江南陆郎痩于竹种竹城东玉河曲未论千尺势能长刚道两竿轩也足耻随桃李鬬芳腴只共松杉伴幽独
　　隂欲雨　眀唐时升东园诗竹隂长欲雨花气不因风竹母　徐渭逰记春日就马丈园饮穿篱过别径掘竹母数根而去因记以诗
　　竹无根　眀林垐题画竹诗所南之兰无土耻斋之竹无根想见百千年后荧荧纸上血痕案垐号耻斋侯官人除海寜县家居死事
　　竹窝　眀吴镇竹窝诗阿香怒鞭箨龙尾斑鳞蚀去痕未洗天风吹作万琅玕翠压修林收不起
　　交竹　薛瑄诗生平苦爱竹义若君子交兹轩忽见之俄顷漆在胶
　　黄旗青笋　徐祯卿内中偶述诗朱莒殊方贡黄旗使者回内园春未到青笋渡江来
　　劚雪堆　吴寛谢人恵冬笋诗聊供香饭抄云子为想长镵劚雪堆
　　赐鲜笋　于慎行纪赐鲜笋诗蒲筐乍解香盈座锦箨初分緑满盘
　　老师少俊　李东阳集佩之恵笋干自称玉版老师谓原慱冬笋为吴山少俊叠韵为谢








　　元眀事类钞卷三十六
　　钦定四库全书
　　元明事类钞卷三十七
　　监察御史姚之骃撰
　　飞鸟门
　　凤
　　皷山凤　纳延诗朱鸾应瑞黄河清圣人啓运乾坤宁自注金将亡新乡河清皷山凤出应国家将兴之兆
　　赪尔鸟　炖煌新録约苏果勒泽中有天仙椒大如弹丸焚之香彻数十里毎燃椒则有鸟自云际翩□五色名赪尔鸟葢凤凰之种
　　神凤操　明髙帝神凤操钧天奏兮列丹墀俄翩翩兮凤凰仪敛翺翔兮栖梧枝彼观徳兮直为我辞
　　分体似形　杨慎凤赋緑图賛于帝曰臣闻鸾鹓鸑鹄得凤体而分者也颁雀諌珂定甲锦驼窃凤形而似者也且蜚翼生凤凰凤凰生鸾鸟鸾鸟生庶鸟庶鸟之变乃产妖鸟是曰羽虫之孽臣恐百世之后诬天矫神必求凤而弗能将歌舞羽孽而珍贶咎徴
　　孔雀
　　孔雀胆　元史云南梁王以阿结主妻大理叚功或谮之王以孔雀胆一具付主乗便毒功主不从
　　文章　王世贞诗孔雀虽有毒不能掩文章
　　穿树　杨慎滇海曲孔雀行穿鹦鹉树锦莺飞啄杜鹃花
　　朝王　明贝翔孔雀赋序世传孔雀当己午时则振翎舒尾若拜舞状以为朝凤凤为百鸟之王故曰孔雀朝王洪武中余覩于东圃凡厯二时而后止因叹羽毛之族犹有尊上之诚故为之赋
　　金闪翠纷　明张治道孔雀赋怒则危冠闲则舒体尾屡变而如云貌恂恭而有礼虽寳爱之周身实珍竒之在尾金闪烁而浮光翠缤纷而极斐
　　鹤
　　鹤庵　刘因集或贽大经鹤二畜庭中遂名其居曰鹤庵
　　惜鹤十咏　张养浩集予尝得一鹤之尤者甚爱而之偶为田妪伤其胫而毙因取其始末作十诗慰之题曰购鹤友鹤病鹤医鹤挽鹤招鹤忆鹤瘗鹤梦鹤图鹤
　　生有鹤飞　倪缵集荒邨尽日无车马时有残云伴鹤归注云云林子之生也有一白鹤飞集林上其后避地江隂华亭鹤亦随之翔舞不去及云林没遂去不复返
　　双金鹤　水南翰记经筵设文华殿殿中金鹤一双东西相向立盘中下有跌架以口衔香香黑色如细烛外国所贡
　　鹤粮　涌幢小品张司令慕杨铁崖名迎之既而辞去司令出米满载相送云是鹤粮铁崖素爱鹤不能郤乃以分给贫者
　　鹤绕乡宴　名世类苑李文逹举河南乡试第一名宴鹿鸣有鹤数十旋绕其上
　　日食官廪　王世贞二鹤赋序尚书刑部省中有二鹤焉朱冠缟衣昂歩接趾日食官廪优游长日然毎一骧首云霄之翼嘹唳踯躅若有所恨慕者余悲之为作短赋
　　乘鹤升天　续文献通考裴庆苏州人天师某知其异人长跪延之庆约三年后俟我于庐峰顶上至期担弃履数石垒一洞而入火自内发烈熖中见庆乘白鹤升天天师俟于庐峯顶上庆果至遂并去不知所之
　　海鹤顶　类纂海鹤大者脩项五尺许翅足称是吞常鸟如啖鱼鱓成化间有至漳州者漳人射杀之复有以顶货者又岛夷人剥鹤顶售于舶估比至闽广价等金玉
　　骑鹤飞去　明彭辂集尹蓬头在南都时刘瑾谋不轨恶尹私有诋斥罗而戍之闗右至戍所偶过铁观骑一鹤凌空飞去
　　鹤应呼啸　陶望龄集徐渭修伟肥白音朗然如唳鹤常中夜呼啸有羣鹤应焉
　　孤鹤避宿　陈子龙集许氏有二鹤其雄毙后有复以二鹤赠者孤鹤踽踽避之不同饮啄雄者意挟两雌则引吭相搏击夕防鹤宿于池则孤鹤宿于庭其在庭也亦然
　　醮坛鹤　夏言醮坛鹤降词白鹤下遥自九天来圆顶丹砂千嵗大修胫紫甲苔玉骨本仙胎
　　天鵞
　　头鵞　刘因咏白海青诗平芜未洒头鵞血
　　赏金一锭　辍耕録元鹰房每嵗以所养海青获头鵞者赏黄金一锭以首得之又重三十余斤且以进御膳故曰头鵞
　　十四头　王恽诗今年校猎饶常嵗一色天鵞十四头
　　鹰
　　海东青　元史辽阳省进海东青二十四驿每驿给牛六头使者食米五石鹰食羊五口
　　建屋居　元史类编文宗时命兴和建屋居海青上都建屋居鹰鹘
　　白海青　元袁易集尚方有赐江浙省臣白海青者为赋之诗孤飞雪防青云破一击秋生玉宇寛
　　啄蝗　玉堂纲鉴元至元时武陟县禾将熟有蝗自东来县令张寛仰天祝曰宁杀县尹无伤百姓俄有黒鹰羣飞啄食之
　　鹰语　渉异志大兴刘公机为诸生时畿郡有鹰神乃一猎鹰也一日飞止公宅奴以糍饲之不洁鹰攫其奴若惩之者居数日呼公语曰刘机尔大贵人他日当坐八人轿至南京语已飞去后公果如其语云
　　玺作坠　呉伟业集元晾鹰台鹰坠皆用先朝旧玺改作
　　生鹰　元王士熈诗白鵞海上生鹰猎红药山冈诈马朝
　　锦绦脱　李东阳题防鹰图诗丹青落手翩欲活韝上惊看锦绦脱
　　雕鹗
　　雕生犬　西使记西海皂雕一产三卵内一卵生犬灰色毛短随母影而走所逐无不获者
　　铜雕　张昱辇下曲五垓千陛立朝廷槛首铜雕一丈翎
　　鹗止庭　元史王鹗始生有大鸟止于庭乡先生曰鹗也是儿其大名乎因名之鹗后为状元仕至资善大夫
　　鹘
　　赐白鹘　姚燧集白鹘觜爪如玉帝以赐古且曰是禽惟朕及鹰师所鞲以卿世臣故赐
　　金鸦鹘　元史文宗时诸王达尔玛等各遣使来贡蒲桃酒西马金鸦鹘
　　怒失鹘　元史窦黙侍帝于幄殿猎者失一鹘帝怒侍臣或从旁大声谓宜加罪帝恶其迎合命杖之释猎者不问既退刘秉忠贺黙曰非公诚结主知安得感悟至此
　　变赤　赵孟頫赤鹘赋序皇庆元年上赐大都留守白鹘一翎翮皓洁白雪同皎至延祐元年凡三笼而毛羽变赤光彩艳异勇鸷加于畴昔虽老于五坊者亦不知其所以然乃为之赋
　　鹘胎　袁桷诗海国名鹰岂鹘胎
　　戒畜鹘　明周宪王集宫人云英善诗余尝命咏鹘云英以箴进戒余勿畜
　　海东鹘　元史武宗时中书省言进海东鹘者当乘驿马五百不敷勅遣括民间车马兵部请以各驿马陆续而进勿括为便从之
　　鹳
　　香木返魂　客座新闻永乐中刘家河天妃庙一日僧外归见鼎中二鹤卵已熟命还之曰不望其生但免鹳之悲号耳后数日忽出二雏探其巢得一木五彩如锦香风馥郁有倭人见之惊曰此聚窟洲返魂香也
　　义鹳　髙啓义鹳赞呉报恩寺浮屠之颠有鹳二巢焉出返必俱一日雄罣轮索中久之宛转而絶雌依其旁弗去羣鸟欲磔之輙引喙怒逐逮毛骨尽化乃已风雨之夕哀唳噭噭若号慕然
　　墨身朱喙　杨一清集王尚书佐防敏慧光禄君初丞谭城驿有中贵宿驿久人厌苦之公夜宻令人取庭树巢鹳墨身朱喙而纵之中贵见而惊诘诸馆人皆惊以为不祥遂去之
　　鹳诉　明诗话海盐刘鋭有仆善射一日水鹳集资圣寺鸱吻仆射之贯其左翮鹳带矢盘旋良久竟集中庭如臆诉者鋭曰嘻必仆也命防其矢纵之不能飞乃命仆饲之旬日疮愈而去
　　雉
　　感鸣　元任士林感雉鸣赋承后皇之佳恵胚太和于卵翼被文绣于外体抽肺肝之五色将自防于羣飞羌好脩而强饰吁嗟乎余身之章兮又安知非余身之贼
　　变为纯洁　刘诜白雉赋序夫雉文绣者也变为纯洁非世道休明不及此
　　缀锦　明周宪王元宫词埜雉满鞍如缀锦马前珍重是黄鹰
　　鸠
　　题画鸠　泳化编李文祥有风节万安当国欲引以附己因延欵于家属题画鸠文祥末句云春来风雨防常事莫把天恩作己恩安深衔之
　　不忍去主　陈子龙集畜鸠者以午日剪其舌饲以灵砂则能言李氏有一鸠甚慧或愿以十金易之鸠曰我居此久不忍去主人绐之去鸠竟不食哀鸣告归遂还李氏
　　槖鸠和尚　蓬栊夜话新安市有槖鸠和尚行负一槖遇空濶处趺坐良久啓槖鸠冲出飞绕一匝师举槖鸠即投入
　　鹦鹉
　　鹦鹉赃　元史台臣言陜西行省受人鹦鹉请论如律诏曰鹦鹉防物以是论赃失于太苛
　　圆舌　马祖常诗圆舌教成鹦鹉话
　　萦丝屈玉　元马祖常王继学鹦鹉联句南荒孕灵质西颢发丽曲颈绶红萦丝喙棘頳屈玉
　　诵无逸篇　明诗话泰陵时沈莹中为女学士在大内暇饲白鹦鹉教之诵尚书无逸篇
　　緑羽变黄　王鏊集成化时中贵有以黄鹦鹉献者王端毅恕上疏曰汉末防巢于树野鸟变色以为不祥夫鹦鹉本緑羽而今黄岂非野鹊变色之类欤　涌幢小品云南百夷中产黄鹦鹉永乐中常贡此金文靖有赋
　　有两耳　笔麈万厯丙子一日讲毕上遣中使持赤墨鹦鹉各一示羣臣赤者毛色娇丽墨者有两耳
　　呼老天子　明史藁寘鐇袭王爵素狂诞巫王九儿教鹦鹉妄言祸福毎见寘鐇呼老天子乃遂觊望非分
　　诗怀旧主　大梁一市店养鹦鹉甚慧一公子购之贾人笼之以献鹦鹉悲愁不食自歌云我本山货店中鸟不识台司衙内尊最是伤心怀旧主难将巧语博新恩越五日苦口求归垂颈气尽人称为首阳鹦鹉
　　朱衣翠裳　涌幢小品成化间海南进红鹦鹉朱衣翠裳沈啓南见而图焉又王世贞红鹦鹉赋粤古西王母命彼青鸟使于祝融祝融宾之便□不通爰祈孟亏遴报聘者百羽遒尽而得鹦鹉锡之绯服毋与緑伍
　　雪鹦　孙蕡诗炎方已见来丹荔交趾还闻进雪鹦冠如芙蓉　五杂俎闽中税监求异物于海舶以进御有黄鹦鹉其顶上有冠如芙蓉
　　莺
　　圆声流羽　元台哈布哈赋得上林莺诗圆声度繁叶流羽拂髙枝
　　拣枝啼　刘秉忠诗黄鹂只拣好枝啼
　　金陵郡公　杨慎集郄后妬武帝令敇中庖以仓庚为宫膳仓庚中有老而慧者鼔作人语郄后闻之幡然为逮下帝乃放仓庚封为金陵郡公唐世金衣公子其后也
　　一声一杯　李攀龙诗长夏园林黄鸟来百花春酒复新开主人把酒听黄鸟黄鸟一声酒一杯
　　旧时声　袁凯新莺诗芳树何年到西园梦里惊不须重听汝只是旧时声
　　雀
　　白翎雀　明姜南辍筑记朔漠无他禽惟鸿雁与白翎雀鸿雁秋南春北惟白翎雀虽穷冬沍寒亦不易处萨都刺诗凄凄幽雀防白翎飞飞只傍乌垣城平沙无树巢弗营雌雄为乐相和鸣互见乐
　　市雀相送　王世贞集王文成儿时即能诗然好嬉戱一日之市与鬻雀者游客熟视之出箧钱市雀而送之归塾曰少年贵当极人爵立非常功名
　　放黏雀　顾璘集陈钢知黔阳县尝以公事至他邑道旁小儿黏雀为嬉问知公名相顾曰公必恶我等戕物命悉纵雀去
　　臂上雀形　庚巳编范某妻患瘵或与方云用雀百头以药饲之服其脑当瘥妻覩雀叹曰以吾一人残物命至百开笼放之病旋愈且生一男男两臂各有黒志如雀形一飞一啄不减刻画
　　雀衔牌　五襍俎京师戱者笼一小雀置小骨牌寸许击锣一声雀以口衔其机门便自开令取天牌则衔六六出余牌亦然观毕复击锣一声雀入而门自闭
　　纵雀雏　明邹守愚集翁尚书万逹五嵗时或携雀雏畀公玩方适而两雀悲鸣从之夫人顾公曰儿能活此乎公纵之去夫人喜曰吾儿他日必能活人
　　万爵飞鸣　焦竑集王文肃锡爵生时有万雀飞鸣楼前盘旋不去遂命今名
　　集肩　涌幢小品哱拜未反前一年有雀集拜之左肩旋右绕者三匝凌云而翔拜大喜及次年是日宁夏军乱推拜父子为王未防败灭
　　狎久喧多　陈献章瓦雀诗狎久如私昵喧多类滑稽行蔵非社燕饮啄混家鸡
　　乌鵶
　　乌城　宋濂集元至正中嘉禾城西有乌数千营巢于地围八尺崇五尺昼夜不休未防大盗起遂诏郡县筑城自嘉禾始此与唐贞元田绪境内事相类
　　忠乌　杨维桢丈人乌乐府丈人爱尔乌献忠不献谀命尔曰忠乌
　　乌啼曲　明僧宗泐诗序天台王文起以故官例迁汴念亲老不得养思慕弥笃邸房有古槐羣乌俄集久而弗去及文起迁其居乌亦随之其孝感如此为作乌啼曲
　　衔嚢　异林宏治时武昌城中飞鵶衔一市人逐之嚢坠啓视之中有火砾五枚是嵗火灾凡五见
　　向舟鸣噪　李梦阳集献皇帝初封兴王之国舟泊龙江闗乌鸦以万数集江栁向王舟鸣噪其中兴之应欤
　　乌朝　明建文帝诗百官此日知何处惟有群乌早晩朝
　　献白鸦　明纪事本末宏治中保定抚臣献白鸦为瑞礼部尚书傅瀚劾其不当奏诏斥遣之
　　鸦语　明张怡续笔崇祯戊寅张秋鸦作人语云人少人少无米怎了未防李青山作乱杀人盈野嵗大饥兖东西四百余里寂无人
　　乌朝　空同子宏治初予侍朝毎钟鼔鸣则乌鸦以万数集于龙楼长老曰此百鸟来朝也然久矣后正徳间不复见此
　　朝鸦　明汪元锡朝鸦诗景阳钟动晓鸦飞汉殿千官拜玉墀仙仗才移东殿去翩翩栖满万年枝
　　鸦阵　明穆文熈鸦阵赋序访如全衲子于真空堂古树环生羣乌萃止如全述其朝暮去来之状甚竒余惟鸦兵象也羣集阵形也兵阵之间非禅僧所居而如全则降心战胜焉为作鸦阵赋
　　鹊
　　白鹊　五朝注畧嘉靖时湖广献白鹊
　　帝家白鹊　三朝圣谕録太宗在北有白鹊之瑞监国命宫僚具贺表草皆未惬持示士竒命改之士竒改一对云望金门而送喜驯丹陛以自仪又一联云与凤同类跄跄于舜帝之庭如玉有辉翯翯在文王之囿监国喜曰此方是帝王家白鹊也
　　鹊报状元　西樵野记罗伦赴春闱赁一室于梁间坠一轴乃枝梅上栖防鹊欵书报状元三字又详见状元
　　占鹊鬬　王鏊集皇甫仲和有异术一日出朝有一卫士求相仲和曰汝不能正内妻妾在家相鬬不觧何相为衞士不信至家果然人固询之曰彼问时见屋上两鹊正相丈是以知之
　　边将白鹊　刘草题防喜图送人出塞诗云逺随金印出邉州早报平安入凤楼剪取白罗飞绣影旗竿十丈挂羌头
　　鹊集冠　啓崇野乘丁宾为南法司尝露章请释寃狱发防日有鹊飞集冠上麾去复来顷忽衔笔而去
　　感鹊哺　语林明太祖行后苑见巢鹊哺雏曰禽兽且尔况人乎令羣臣亲老者归养
　　鹊帖　明张元忭集沈束为给事以论严氏下狱时上好钩察外事狱中一语动录以闻谓之监帖一日进帖云有鹊当沈束前噪不休束曰岂有喜及罪人者耶葢谩语而上信之后遂释之束繋狱十八年而白首归田乃以鹊帖之故
　　元衣素襟　李东阳鹊赋修尾长喙元衣素襟皦皦竒质泠泠警心
　　鸿雁
　　系书雁　元史郝经拘宋十六年汴中民射雁金明池得繋帛书诗云露落风髙恣所如归期回首是春初上林天子援弓缴穷海累臣有帛书后题至元五年九月一日放雁获者勿杀国信大使郝经书于真州忠勇军营新馆王逢集郝经帛书虞人获之以闻上遂进师南伐书今蔵秘监刘澹斋家袁桷题郝伯常雁足诗一寸蜡丸慿雁寄明年春尽竟生还
　　飞鸣食宿　萨都拉飞鸣食宿雁诗影随蓟北月横塞声断江南霜满天雨暗芦花愁夜渚露香菰米下秋田
　　雁妇　杨维桢匹鸟曲上林雁妇忍流离九嶷伥伥天万里
　　雁带秋　黄庚诗年年江上无情雁只带秋来不带书雁媒　郝经雁媒诗信禽法天运断不为炎凉偶为篝灯误足离江乡饮啄养为媒朋俦总相忘被获反为用竭力如鬼伥
　　献白雁　明纪事本末淮王献白雁二赐金币世宗曰天降祥羽其告庙
　　赋赤雁　薛应旂集舒芬甫成童入郡学尝作赤雁赋郡守竒其才当魁天下
　　赋雁字　明唐时升集楚中才士近为雁字诗呉中亦有继作者俱未之见木落天空踌躇陇首日覩来宾之侣迟速应节踈宻成文有感于中遂成二十四首
　　来雁　明俞允文来雁赋序大梁王公以防平恵爱为邑隆庆二年冬公在防事有翔雁降于庭依迟宛颈留止不去公乃异而畜之葢公之理行不惟孚于民而直暨于翔泳矣
　　排云带月　明区大相秋雁诗排云声渐众带月影全稀
　　鹭鸶
　　碧玉檠　张雨咏鹭鸶诗碧玉灯檠防足瘦白麻衣袂一身轻
　　晴江雪　元叶颙鹭立寒江诗疑是晴江沙上雪黄昏一防未分明
　　鹭影　元好问诗鹭影兼秋静蝉声带晚凉
　　鸽
　　函鸽献书　辍耕録顔清甫曲阜人偶弹一鹁鸽于稍翎间得书一缄上题曰家书付男郭禹开拆禹乃曲阜县尹其父自真定寄至者时禹改授他县去鸽未及知故尔清甫取木匣函鸽抵禹官所并献其书禹曰畜此鸽十七年矣凡有家书虽隔数千里亦能传致
　　义鸽　杨维桢集予读康里相家义鸽志为之唶曰嗟乎通文史如衞仲道妻而有不鸽如者为赋三章
　　玉鸽　居易録永乐中忽有玉鸽十二枚飞集天夀山后于其地卜长陵至徳陵凡十二陵而止思宗则碣葬田妃墓而已
　　足系书　明郝卭赘笔正统间有人在淮扬一日大风雨有鸽堕主人屋上困甚将取烹之见其足繋书一封裹以油纸视其封字则此鸽自京师来才三日耳因仍使飞去
　　被放复还　皇甫汸义鸽赋序余客居陪京尝养鸽十余辈防图归计命童子悉放之一鸽夜去晨来徘徊瞻顾意若恋恋因感而作赋焉
　　传铃　王世贞驯鸽赋忽天乐之鏳鈜知传铃于尻末始顺风而扬声奈廻飚之错节
　　燕
　　贞燕　元冯子振贞燕记元贞二年防燕巢于燕人家一雄死雌悲鸣不已朝夕守巢哺诸雏成翼而去明年雌独来人视巢生二卵疑其更偶徐伺之则抱独之殻耳自是秋去春来凡六稔人目为贞燕云
　　燕挤雏　尹廷髙巢燕行序巢中雌燕毙众雏待哺雄别偶一雌来爱饲加至未防乘雄之出也尽挤其雏乃自育卵予见其事因纪之
　　京城燕　纳延诗三月京城寒悄悄燕子初来怯清晓自注京城燕子三月方至甫立秋即去
　　三寸黒　元锱泰晩春诗社燕低翻三寸黒海棠防褪一分红
　　珠箔乌衣　杨基雪中燕诗玉楼迷故垒珠箔见乌衣斜讶冲花落轻疑掠絮飞
　　聚燕台　帝京景物畧采育东南有阜髙一丈曰聚燕台每嵗秋社燕辞巢日必各将其雏数千百聚此台呢喃一二日然后分翔而去
　　睡燕　谢宗可睡燕诗魂飞汉殿人应老梦入乌衣路转迷却怪卷帘人唤醒小桥深巷夕阳西
　　莫逐燕　明纪事本末建文中有道士歌于途曰莫逐燕逐燕日髙飞髙飞上帝畿至燕王入南京其言始騐
　　献白燕　万厯注畧翰林产白燕辅臣献之中使冯保曰主上冲年不可以异物啓玩上防以白燕送出
　　燕子飞入　传信録洪武初京城既定上行视谓刘基曰城髙如此谁能逾之基笑曰人无能除是燕子防飞入耳燕子者燕国之子葢隠语也
　　袁白燕　明诗话袁海叟白燕诗云故国飘零事已非旧时王谢见应稀月明湘水初无影雪满梁园尚未归栁絮池塘香入梦梨花庭院冷侵衣赵家姊妹多相忌莫向昭阳殿里飞一时传诵人呼为袁白燕详见诗
　　燕泉　献征集吏部侍郎何孟春所居庐陵有泉以燕去来时消长学者称燕泉先生
　　燕窝　闽部防燕窝漳海边已有之葢海燕所筑衔之飞渡海中力倦则掷置海面浮之若杯身坐其中多为海风吹泊山澳海人得之以货焉呉伟业燕窝诗海燕无家苦争衔白小鱼却供人采食未卜汝安居
　　沙燕　顾璘诮沙燕赋序河朔之野川厓壁起有鸟曰沙燕穴居鷇化以陋见全厥类日伙舟过则飞躁慿怒余恶其骄也作赋诮焉
　　鸳鸯
　　鸳绣　元好问诗鸳鸯绣了从他看莫把金针度与人翠领文绡　王世贞鸳鸯诗翠领文绡浅着绯软波芳渚自依依生怜萧史前身是长向韩朋故冡飞璧月联窥秦殿瓦银灯双上窦家机烟波最好翻新曲听罢呉侬并手归
　　画眉
　　白画眉　元陈旅白画眉诗隋家宫妓扫长蛾销尽波斯百斛螺化作雪禽春树顶远山无数奈愁何
　　呼羣　明太祖画眉赋序庚申二月督政务于奉天门下是日也春隂方霁日色暄和朕务稍暇见内臣将所豢画眉置于栏下斯鸟感淑气之浮游呼羣之意啭声泠然而美听故为之辞
　　相思鸟
　　距二羽纵　闽小纪过浦城得相思鸟合雌雄一笼闭一纵一纵者必归宿则以首互没翼中各屈其中距立予尝夜视之惊失其一久之觉距故二而羽则加纵
　　百里防赴　明叶宪祖相思鸟赋序鸟大如爵朱喙褐色雌雄并栖捕必双得如纵其一百里防赴名曰相思偶有笼致一双者戱为赋之
　　鸱鸮
　　鸱鸣殿上　草木子至正七月有一饿鸱鸣于端明殿帝命射之终莫能中俄而明兵至
　　鸮爪鞾　欧阳元集偰氏之先尝揽衣起且鞾鸮下爪鞾提之毒蛇堕地赖鸮免于螫戒子孙勿杀鸮详见鞾履
　　鸱鸮公　玉堂丛话南雍有鸱鸮周祭酒恶之令监生能捕者予假三日人目为鸱鸮公详见国子监
　　鹅
　　分鹅羣　泳化编郭元帅家畜群鹅太祖往视之勅羣鹅黒白分左右羣鵞如命一花鵞走莫适收杀之人曰令之威也及物
　　悬炙鵞　献实周新为浙江按察使人或以炙鵞餽公公悬之后有遗者指以示焉
　　毛结莲花　明郭子章集李太宰戒杀生凡为已杀者不食一日客招之为宰一鵞公不悦曰我故不食鵞何宰焉语毕其鵞毛从地飞起至云结成莲花一朶坠于筵前乆之始防
　　餂子鵞　明通纪建文帝于正统时以老僧至京师朝命太监呉亮往视一见即曰汝呉亮耶亮曰非是曰我昔御便殿食子鵞遗片肉于地汝戱餂之岂遽忘乎亮伏地哭既复命即自经
　　鵞肥人瘦　明陶允宜麻城鵞诗麻城鵞品光州右饵以膏粱兼菉豆肉色红鲜滋味厚取之为鲊进元后近年黄州失耕耨一鵞之肥防人瘦
　　去首尾　王世贞集先君为御史告归巡按来访留饭不过十器或益以果饵之属进子鵞必去其首尾而以鸡首尾葢之曰御史无食鵞例也涌幢小品食品以鵞为重故祖制御史不许食鵞
　　鵞止舆下　献徴録龚永吉为大理卿有鵞止舆下不去公曰若有寃可随我入门及门而鵞不见公于是覈项士和之寃详见大理寺
　　鵞炙价　明谈允谦闻内臣述往事诗潜邸曽亲到市防民间物价毎流连西华鵞炙前门鲊一箸才消半百钱注崇祯初大官庖开应支物价簿帝诘太浮且曰炙鵞腌鲥肉鲊在某肆市之钱半百耳内侍惊愕
　　并浴　王逢诗新水緑塘鵞并浴
　　鸭
　　射雄鹜　元史太祖遇二飞鹜命绰哈射之一发坠其雄者详见巧射
　　野鸭炙　杨维桢诗银丝莼荐野鸭炙
　　翠吭文翰　高啓鬬鸭篇宛转廻翠吭防褷振文翰声襍江雨喧影逐浦云乱
　　放鳬　明周是修放鳬赋序洪武丙子春仲上憇乎城东之台有进水鳬百余翼者毛色鲜华羣匹和辑兴夫不忍之心俱放于濠诏奉祠臣是脩赋之
　　不愿食鹜　明屠应埈集京兆君吕言七八嵗时同羣儿出野野有鹜儿或窃鹜归君怒曰若弗学他即学盗吾不愿见盗吾终身不愿食鹜矣
　　鸡
　　赐食鸡　元史特尔格甫四嵗入见太宗时方食鸡辍以赐之特尔格捧而不食问之曰将以遗母帝竒之加赐一鸡
　　三足　辍畊録至正时钱塘人家一鸡伏九雏一雏有三足二足在前一足在后诸暨人家一鸡伏五雏一雏有四足二足在翼下
　　花冠防翼　杨维桢鬬鸡诗剑心一动碎花冠口血相汚胶防翼
　　包括二质　元涂防鸡子赋有物于此兮不方而圆包括二质兮隂阳具全金玉发辉兮互相褁纒外固内蔵兮刚柔以宣清浊未判兮浑浑其天
　　大小鸡　明诗话京师市语呼江西人为鸡相嵩当国江西士绅贺生辰嵩长身耸立诸公俯躬趋谒髙拱旁睨而笑嵩问之曰偶思昌黎鬬鸡诗大鸡昂然来小鸡竦而待是以失笑耳相与哄堂
　　怒烹二鸡　先进遗风胡夀安三年大邑在官未尝肉食其子来省居一月烹二鸡胡怒曰吾居官二十年日以奢为戒尔好大嚼如此不为吾累乎
　　气蒸成佛　戒庵漫笔万厯时常熟邑人偶有熟鸡半只见有光焰乃鸡气蒸成一小佛殿中坐佛一尊如世间大士像眉目分明
　　重四十斤　绥冦纪畧崇祯十年京师民家一白鸡羽毛鲜好喙距纯赤重四十斤慈谿应廷诘见之愀然曰此鷔也所见之处国亡
　　子母鸡　沈周诗檐前故垒雌雄燕篱脚秋虫子母鸡方卵　庚巳编宏治末崇明县民家有鸡生卵而方异而碎之中有一猕猴
　　众鸟
　　罗浮凤　欧阳元罗浮鳯赋序罗浮凤者海南小禽也家君自岭峤归挈之北上予嘉其身负文彩而欲自售其羽仪也乃为赋之
　　食火鸟　西使记富浪国有大鸟駞蹄苍色髙丈余食火升许
　　羽蔽千人　癸辛襍志元青吉斯皇帝常西征渡流沙万余里有大鸟其一羽足以蔽千人葢鹏类也
　　大鸟遗粟　元史类编至正中莱州有大鸟飞至其色苍白展翅如席状类鹤俄顷飞去遗下粟黍豆麦于屋上约升许是嵗大稔
　　寒号虫　辍畊録五台山有鸟名寒号虫四足有肉翅不能飞其粪即五灵脂当暑文采绚烂乃自鸣曰凤凰不如我比至深冬毛羽脱落遂自鸣曰得过且过
　　骆驼鸟卵　髙丽史世子如元谒便殿御案前有物大圆小鋭色洁而贞髙尺有五寸可受酒数斗云摩诃鉢国所献骆驼鸟卵也帝命世子观之并赐酒
　　鬬鹌　张昱诗鬬鹌初罢草初黄锦袋牙牌日自将閙市闲坊日搭对红尘走杀少年狂
　　驼鸡　献徴録永乐中忽鲁谟斯献方物及驼鸡上命侍臣金幼孜为之赋
　　倒挂鸟　王世贞集客携红鹦鹉求售视之非也体小十之六首尾红色如猩血而两翅各一二茎如翡翠腹毛作鹅黄极驯扰出入人怀袖间时挂一足于架倒悬移晷不动
　　粉红色　闽小纪九鲤湖中鸥作粉红色娇艳异常殆如清异録所称芙蓉鸥也
　　玻璃鸟　明陈衎玻璃鸟赋宛彼小鸟体具鸑鷟渉厯风涛不知旬朔逾月氐出天竺经交趾跨横目似燕无颔似雀无角朱喙红距流丹欲渥绀衣翠裳晶莹洁濯
　　十二红　杨基诗何处飞来十二红万年枝上立东风注十二红鸟名
　　居庸子规　邱濬话元事诗起辇谷前骆马迹居庸关外子规声自注元至正十六年子规啼于居庸
　　赋碧鸡篇　明王家屏集许文穆国少读书宛陵山寺有两青鸟飞鸣其前移时乃去僧言此碧鸡也相传唐李翰林自蜀携来者明惟舒梓溪状元一见因出所蔵图绘示公公为赋碧鸡篇意颇自负
　　秋鸟　明沈懋嘉秋鸟诗注屠康僖墓在陈山毎东风起有鸟海外来集树上张罗捕之大者曰蛓毛鹰亦曰鹕中者曰花鸡小者曰钻篱剖其腹有青椒其骨甚脆号为秋鸟
　　白头公　沈周白头公图诗梨花将老春将去愁白山禽一夜头
　　半翅　空同子西方有乌曰半翅见人飞不过三尺可以杖撃之得也
　　佛现鸟　明廖大亨佛现鸟赋七寳台髙三生业重灏养鸿蒙碧倾空洞爰有神鸟状类伯劳衣浣玹氷喙啄赤霄绀縁丰颔羽防文苞载飞载止倐近倐遥
　　瑚鸟　杨基咏瑚鸟诗黒翎红嘴瑚鸟映花一防瑚小
　　异鸟鸣　邱濬疏今彗见天津地震天鸣无虚日异鸟三鸣于禁中其咎徴之应甚可畏也
　　锦鸡　王世贞锦鸡赋序郧山中多锦鸡五色可爱古不经见至明定为二品服章人始称之赋曰首若郁金项如结緑翡翠丛腋渥丹凝腹忽横絶而迅往杳惊电之掣目













　　元明事类钞卷三十七
<子部,杂家类,杂纂之属,元明事类钞>
　　钦定四库全书
　　元明事类钞卷三十八
　　监察御史姚之骃撰
　　走兽门
　　麒麟
　　以鞹上　元五行志至大年大同民家牛生一犊其质有鳞无毛其色青黄若麟者以其鞹上之
　　望如植竿　九朝埜记正统中朝毎宴享廷中陈五兽首麒麟身似鹿灰色防有文颈特长殆将二丈望之如植竿其首亦大概如羊颇丑非如古所传者
　　如壁画　异林宏治中滦阳民家牛产一麟初不为异偶过廨宇见壁上画麟始大惊悟俗谓麟能茹铁粪金遂以铁灌之而毙后献其皮于镇府
　　丰骨灵毳　夏原吉麒麟赋永乐十有二年榜葛刺国来朝献麒麟今来麻林国复以麒麟来献其形色与古传记所载无异谨拜手而为赋丰骨神异灵毳莹洁霞明龙首云拥凤翼星眸兮焜燿文灿兮煜熠
　　无麟何害　明史藳永乐时外国进麒麟吕震请贺帝曰天下治安无麒麟何害
　　夜火光　空同子嘉靖初舞阳之野麟生于牛其夜火光又其声雷又见其角而鳞以为妖击之
　　牛产　天啓注畧山东巡抚奏青州民家耕牛产麒麟南海献　明纪事本末宣徳八年南海诸国献麒麟四杨士竒等进颂
　　鳞有五彩　筠廊偶笔正徳时河南产麒麟贮邺郡库中莱阳某为郡守割其臂蔵于家余宗琬亲见之方鳞黄色润如蜡珀鳞四周五彩环绕如月华状
　　甪端
　　为人语　元史太祖西征甪端见于东印度为人语云汝主宜早还意者天告之以止杀也
　　緑色独角　元宋子贞集元主西征时见一兽鹿形马尾緑色而独角耶律楚材曰此名甪端日行一万八千里
　　旄星之精　辍畊録帝驻师印度忽有大兽一角如犀能作人语楚材进曰此名甪端乃旄星之精圣人在位则斯兽奉书而至灵异如鬼神不可犯也
　　驺虞
　　出神后山　解缙永乐歌词驺虞出于钧许之神后山献之朝为驺虞献第一
　　献二　明纪事本末南京守备献驺虞二出滁州石固山礼部请贺上不许
　　狮
　　溺虎首　癸辛襍志元时有贡狮子者首类虎身如狗宫中疑其非真使牵入虎牢猛兽皆俯首不敢动狮子遂溺于虎之首虎亦莫敢动也乃知为真狮子
　　吹毛　辍畊録元大防郡臣出诸兽于万嵗山其狮子短小絶类金毛猱狗诸兽见之皆伏及各饲以鸡鸭之类诸兽皆以爪按定用舌去其毛羽惟狮子则以掌擎而吹之毛羽纷落
　　举石狮　元史史弼膂力絶人里门凿石为狮子重四百斤弼举之置数歩外
　　谏求狮子　名世类苑英庙复位薛文清居内阁数月朝议遣使求狮子于西域谏不听
　　梦狮踞门　徐阶集唐少保龙在娠时母夫人梦狮踞门而向日及生日光正射蓐其貌俨然狮也人异而传之
　　目闭　明史藳狮生于阿珠河芦林中初生目闭七日始开土人于目闭时取而调习之稍长则不可驯
　　鲁迭狮舞　明袁观鲁迭所贡狮子歌鲁迭迢迢逺在昆仑西叩关通道贡狻猊挛题械脰苦维絷豹鞹为鞘铁衔勒始知丹青貌不同天子赐见长杨宫虎贲如云兵衞列强弩短刀防噬啮诏谓圉人破槛车玉阶舞蹈龙顔悦
　　日用二羊　明史藳孝宗时刘吉上言饲狮日用二羊十嵗则七千二百羊矣守狮日役校尉五十人一嵗则一万八千人矣若絶其餧养听其自毙传之千载实为美谈帝不能用
　　诏还狮　明纪事本末宏治中西域进狮子倪岳言狮真伪不可知非真无为外国所笑诏还之
　　铸铁狮　呉伟业田家铁狮歌武安戚里起髙门欲表君恩示子孙铸就铭词镌日月天贻神兽守重阍省中忽唱田蚡死青犊明年食龙子此时铁狮真可怜儿童鞭挽牵不起
　　雪狮　明郑元勲雪狮赋丱女崽子不畏寒栗和香扫来带翠攒集木猴棘鸢之神工刻玉镂脂之无迹垒成厥类备摹怪丑不动而威不声而吼毛浅若虥尾大如斗
　　象
　　断靷脱象　虞集文世祖校猎还宫伶人道迎有被色缯缀襍旄像狮子为戯者载舆象见之惊逸人莫能制伯顔自投舆下追及断靷脱象乘舆乃安
　　袖引象　元史梁曾使安南归安南献方物帝命曾引所贡象曽以袖引之象随转如素驯者帝以曽为福人
　　象跪石　一统志象跪石在鹤庆府城北昔元世祖自丽江石门关乘一白象至此象跪不行故名
　　明罪就杀　癸辛襍志燕京有一雄象甚大凡伤死数人官使杀之乃明其罪象随帖耳就杀凡得象油四十八瓮
　　罗我　元陈孚安南即事诗抵鸦身偃豕罗我背拳狐自注其舁人用布一疋以绳系圆木上大竹贯绳两人舁之人侧其中若举羊豕然名曰抵鸦象背施鞍辔几座名曰罗我人坐其上拳曲如狐
　　破象鼻　明纪事本末张辅败交阯贼于爱子江羣象来冲一矢落其象奴再矢破其象鼻
　　象如猬　王世贞集沐英平川贼拥百象来鬬象皆披甲负战楼四周若栏楯挟大竹于两傍置短鎗十余以摽我英以火炮神机鎗弩破之生获四十七象余皆被矢如刺猬以死
　　象泪　明纪事本末闯贼防京师经象房桥羣象哀鸣泪下如雨
　　洗象　长安客话象房在宣武门毎嵗六月初伏官校用旗鼔迎象至河内洗濯徐渭宣武门河看洗象诗帝京初伏候出象浴城湍逐队旋蹄易呼羣拭背难巴蛇吞未下滟石浸还干不争俦力大真荷主恩寛
　　义象塜　滇黔纪游马隆州有义象塜天啓时水西安氏叛陶土司有一象伏山涧中鼻吸泥水突出喷泥贼垒复卷一贼掷空坠死贼众惊骇乘势逐北比收师象中毒弩而毙土人葬焉
　　豹
　　白文豹　元明善忠武王碑上赐海东白鹘白文豹豹取兽　王恽集中统冬大驾北狩取道居庸合围于汤山之东逐飞豹取兽获焉
　　击豹脑　元史至大间建徳王氏女父出耘为豹所噬女惊趍救以父所弃锄击豹脑杀之父得生
　　金钱豹　杨允孚滦京襍咏两行排列金钱豹鎻察将军上马驰
　　驯豹　耶律楚材诗更驱驯豹逐贪狼自注御闲有驯豹纵之以搏野兽
　　占地十顷　嘉靖实録兵部奏西苑所畜土豹一只役官勇二百四十人嵗廪二千八百余石又占地十顷嵗租七百金
　　梦豹　涌幢小品神宗尝梦有豹掉尾来啮恶之令豹房絶食俱饿死
　　豹房　燕都游览志虎城西北隅有豹房武宗实录时葢造豹房公廨上朝夕处此不入大内
　　熊
　　熊入城　治世余闻京师西直门有熊入城兵书马文升谓埜兽入城乞严武备兵部郎何孟春私曰熊之为兆既当备盗亦当慎火未防城内多火灾乾清宫亦燬或问出何占书何曰此见宋史绍兴时事
　　跃十二丈　涌幢小品虎豹一跃六丈熊十二丈天熊　明费宏集罗圭峰先生之在孕也母梦红光烛天有物轮囷数十拖五色云而下膜拜呼天熊俄坠压而寤越三日先生生
　　飞熊　涌幢小品正徳时麻城县有熊飞过县治获之此可证飞熊之说
　　健尾梢风　李东阳题林良鹰熊图坡陁连延出林孤鹰盘拏熊缩伏金眸耀日开苍烟健尾梢风起平陆由来异物乃同性意气飞扬两撑矗
　　虎
　　防虎髭　姚燧集张万户平生射虎数十一日遇虎一发而踣语其友曰生虎之髭剔齿疾可已风防之虎怒爪鞾裂由是人名公者则加杀虎于姓上
　　抉虎舌　元史伊啰斡齐出猎遇虎虎张吻欲噬其马以手探虎口抉其舌防刀刺杀之
　　贡白虎　元史类编世祖时海南贡白虎狮子孔雀持虎足　元史胡烈妇为刘平妻戍枣阳载家而行有虎夜至衔平去胡追及之持虎足顾呼车足儿取刀杀虎死扶平还李东阳刘平妻乐府呼儿防刀儿不怖厉声摧山虎为沮携夫夜归车下宿蓐食趍程烹虎肉
　　禓掷虎　元史类编博特音善制虎为信阳府逹噜噶齐郡多虎一日以马禓置鞍上出猎命左右燔山虎出走博特音以禓掷虎虎搏禓据地而吼旋马射之立毙
　　杀五虎　谈荟元石明三一日而杀五虎
　　土偶化虎　王穉登虎苑义兴多虎成化间邵某设机于路虎过中箭迹之不获明日行山庙见土偶股间箭在焉遂毁其庙
　　焚牒虎至　卓异记于梓人有异术举进士知登州府有诉其家人伤于虎者梓人命卒持牒入山捕之曰苐焚此牒山中虎当自来已而果然虎至庭下伏梓人叱之杖之百虎复循故道入山去
　　嗤彪　汤显祖集百折山有道士善槛虎悬机下焉饿之出其爪牙絙其舌已而出诸囚都无雄心卖与人守门率虎千钱予嗤夫虎雄虫也贪羊而至于斯辱也作嗤彪赋
　　虎避哭　名臣録邱铎母殁庐墓所当寒夜月黒铎恐母岑寂輙巡墓号曰铎在斯其地多虎闻铎哭声輙避去
　　题顾彪图　玉堂丛话解缙应制题虎顾众彪图曰虎为百兽尊谁敢撄其怒惟有父子情一歩一回顾文皇素不喜仁宗感此诗甚思之时方留守南京即日往迎焉
　　虎吼廊　王守仁年谱先生被谪至钱塘佯为自沉于江宻附商舶往舟山飓风一夕飘堕闽界趍野庙倚香案卧葢虎穴也夜半虎但绕廊吼不敢入
　　击虎两碎　谈荟太原程十四尝随人出猎入深林搏生虎挟之欲归又一虎突至仓猝以所挟虎撃之两碎其首
　　驱虎碑　霍韬行状公精诚足孚鬼神清远飞来有虎患公移文山神虎遂絶今其文防寺中世呼驱虎碑
　　虎枕不杀　涌幢小品许文穆国之侄名谷者豪健善射尝被酒卧岭北有虎枕其颈醒而视之鼻息甚酣葢虎先食犬口吠沫如醉人状谷熟视曰彼无忮心乘醉杀之不武遂舍之
　　虎伏罪　名世类苑周新按察浙江境中暴虎为害公为文以告城隍须防虎诣阶中伏罪格杀之
　　义虎　祝允明义虎传荆溪有二人相交贫富不同寠子妻艳富子设谋具舟载窭并其艳者遂引窭偕上山斫之未絶谓艳者若夫死于虎奈何吾与若同往检覔乃偕上山寂处拥而求滛妇未答虎忽出啮富子去妇惊定归舟俄山中一人哭以出遥察之厥雄也
　　长斋不噬　王阮亭分甘余话明大梁周籓有一虎衞宫门长斋不噬虽投以豚蹄不食也先大父尚书公官汴梁时亲见之
　　虎戱　虎苑宣徳间程云南为尚寳一日被召至虎城傍门啓虎突出程惊呼不已上大笑葢虎去爪牙上特用戱之耳
　　肉翅虎　广东通志成化时崖州有物如虎飞集文庙比猫而大肉翅如蝙蝠
　　鹿
　　得白鹿　解缙永乐颂得白鹿于北京
　　鹿栅　马祖常诗鸭阑萍上甃鹿栅藓生垣
　　洒雪抟氷　嘉靖注畧总督胡宗宪进一白鹿牝者得之海中舟山牡者得之齐云徐渭代进白鹿表竒毛洒雪岛中银浪增辉妙体抟氷天上瑶星应瑞
　　银牌放免　客座新闻景泰中口外进一鹿项上悬一银牌镌北宋年号乃又益一银牌亦书本朝年号而放之
　　野鹿助哀　献征録毕鸾至孝庐墓朝夕哀哭有野鹿当哭痛时亦为之悲将助其哀
　　击鹿批脯　李攀龙集余往与王生过子与见伏鹿于庭戱相谓曰余将携匕首腊之也又与王生过子与则已杀此鹿相与批脯饮矣乃各赋击鹿行
　　画鹿　明许谷画鹿行古来冩鹿谁最贤耶律以后皆无传吾鄊近推快园叟毫端物态俱天然
　　悬银牌　明朱国祚谒孝陵诗驯鹿银牌寸有三自注钟山鹿千百为羣有悬银牌者髙皇时所畜牌约三寸
　　长生苑　呉伟业秣陵诗无端射取原头鹿收得长生苑内牌
　　老鹿耕田　髙啓诗羣羊卧地防如石老鹿耕田驯似牛
　　猿猴
　　猿臂笛　张雨猿臂笛诗三峡家山已隔生一枝玉骨尚堪横详见笛
　　挂月啸云　元钱惟善悼猿诗挂月影沉千尺树啸云声断万重山
　　如拳　暖姝繇笔曹方湖知南丰县其地出小猿如小儿拳大可蔵袖中号栗子猿
　　饮水渐大　戒庵漫笔周讷庵镇延绥言边有猴大如拳人家畜者饮水渐大
　　猿升防事　明襍记莱阳宋继登备兵嘉湖夜有白猿窃其衣冠攂鼓升防事
　　猿子恋母　宋濓集武平产猿毛若金丝猿子尤竒性可驯然不离母取其母皮向子鞭之子即悲鸣而每夕必寝皮乃安
　　方卵生　庚巳编崇明县民家鸡生方卵碎之中有一狝猿才大如枣巡抚欲奏于朝以巡江都御史不可而止互见鸡
　　红猴　明史藳淡巴国在西南海中洪武中遣使贡白鹿红猴筒玳瑁等物
　　猴诉寃　涌幢小品汪可受令金华有丐者作猴戏多得钱一丐者利而杀之绳其猴从己汪适至猴忽啮绳断走车前作防寃状即令人随之得尸捕后丐者伏法
　　采花醸酒　李日华集黄山多猿能采襍花果纳于山石洼中取木叶掩覆之醖酿成酒香闻百歩野樵或得偷饮之
　　孙慧郎　已疟编胡惟庸畜胡孙十数衣冠如人客至则令供茶行酒能拜跪揖让吹竹笛声尤佳人称之为孙慧郎
　　躏猨　何景明集亦猿类山之洞有货弗得也致乃谓猨曰尔上探出之吾下守之当共利也猨攀木取而致之悉移置屈中猨下迹之曰货安在据窟笑曰货固吾有尔何与也呼其羣躏猨猨曵臂去
　　狐
　　狐作扇　泳化编赵羾厉志读书当暑夕寝黉舍羣狐采麻叶作扇拂暑且欢呼云赵尚书苦热吾辈敢惮劳耶羾后果然
　　自殿上出　明通纪将取元都元主议避兵北行及开门忽有二狐自殿上出元主叹曰宫禁严宻此物何以至此殆天所以告朕岂可留哉遂率三宫夜半北去
　　应西厰　涌幢小品汪直立西厰之日妖狐出见断尾闻香　明纪事本末深州人王森以救一妖狐妖狐断尾令蔵之招人人闻异香多归附之号闻香教子用贤遂作乱
　　貂
　　青貂　元张翥诗白马紫驼酒青貂银防衣
　　赐裘　元史赐保布哈青貂银防裘各一袭
　　貂扇　明纪事本末刘瑾冬月团扇饰以貂裘
　　狼
　　祷神狼死　明杨荣集李骥知东安县有嫠妇诉其子为狼噬者骥祷于城隍深自咎责明旦狼死于其所
　　中山狼　何良俊丛说刘瑾欲杀李空同赖康浒西营救而脱后浒西得罪空同议论过严人作中山狼传以诋之案传为马中锡作赵简子猎于中山东郭先生救狼狼反欲噬之
　　
　　毛制锦　元史宏州道官以大毛制如西锦者以献即授知宏州
　　讨来　赵孟頫诗耳后生风鼻出火大呼讨来飞鸣自注讨来国朝语谓也
　　白生子　嘉靖注畧大内白生三子未防白鹿亦生二子羣臣表贺
　　元兎　典故纪闻永乐间陜西耀州民献元曾棨元诗传闻三穴久储精日啖元霜异质成
　　雪为夀　陈继儒集孟防夘生黄筌绘夀之董思翁八十余撒雪为祝思翁亦夘君也
　　跳　北征録次甘泉上命衞士掘沙穴中跳与防孜三人观兔大如防其头目毛色皆免爪足则防尾长其端有毛行则跳跃犬不能获
　　毳如丝　明姚涞白赋凝皓晖于西陆披素彩于少商瞻蕋渊兮融魄感玉衡兮流光昭明眎兮庙祀应单阏兮嵗阳毳如丝兮皎皎眸若珠兮煌煌
　　骆驼
　　驼负寳　元史喀喇国妻噶玛拉氏有二子国破无依一夕有数驼皆重负突至庐帐前驱之不去十余日发视其装皆西域重寳惊曰殆天欲资我而东耶遂载二子越数国来归太宗后世为显官
　　过肉屏　辍畊録白湛渊续演雅发挥云两驼侍雪立终日饥不动一觉沙日黄肉屏那足拥葢沙漠雪盛命两駞趺其旁终夜不动用断梗驾片氊其上而寝处其下暖过肉屏滇载记元阿结主诗肉屏独坐细思量西山铁立风潇洒自注肉駞屏也
　　生割駞峰　元史牧人生割駞罪当死特尔格奏之得免
　　身非駞　元史宪宗擒巴克巴该命之跪巴克巴该曰身非駞何以跪人为
　　炙驼　元明善东平王碑太祖尝战败以七骑走追兵尾及因乏食王走水次致二嵗駞炙其肉以啖太祖
　　影如山　元张翥诗夕阳駞影兀如山
　　礧肉载崿　虞集槖駞图赞有服维駞礧肉载崿毳旃帷房鞗轭簟鞹
　　马
　　拂郎马　元史顺帝时拂郎国贡异马长一丈一尺三寸髙六尺四寸身纯黒后二蹄白元周伯琦天马序至正二年西域拂郎国献马凡七渡海洋始逹中国曲项昂首神骏超逸上御殿临观称叹勅学士库库命工画者图之而直学士掲傒斯赞之
　　青马贵　元史王珣武力絶人尝遇道士谓之曰君相甚竒他日因一青马而贵嵗余果有以青马来鬻者乃倍价偿之后乘以战无不如意
　　食肉　霏雪録大徳十年西域贡千里马其马食肉毎旦必以羊肉酥油沙糖胡椒和饭饲之
　　马啖盐　元史文宗时诏四川给盐云南啖马注亦奚不薛之地所牧官马嵗给盐以毎月上寅日啖之则无病时云南乱无盐故于川给之
　　些马　杨维桢集杨子使奴市壮马洗于西江之濵马泳于中流而游杨子咤曰鹾官贱役而欲驾良骏宜不得有也廼辞而些之
　　未尝乘马　欧阳元集掲傒斯在京师三纪出入未尝乘马诸贵游见其徒歩谋为贳之傒斯即自置一骑寻复鬻之以示非所欲
　　引马入海　西使记西域龙种马有鳞角牝马有驹不敢同牧被引入海不复出
　　雉尾饰马　杨允孚诗千官万骑列山椒个个金鞍雉尾髙自注诈马筵以雉尾饰马
　　宰十三马　元史雅克特穆尔挟震主之威一宴或宰十三马
　　虎文　郝经虎文龙马赋嗟异马兮遇主知虎为龙兮风云期奋灵虬兮跃神螭隘万里兮强一驰
　　马知诏临　名世类苑夏忠靖家有御赐名马甚灵每诏临马必蹄齧阍者报公具衣冠出而锦衣人至矣
　　马止二诗　靳史李西涯得良马以赠陈师召师召骑入朝而还其马西涯问故师召曰吾旧所乘马朝回必成六诗方至门此马止二诗耳非良也西涯曰马以不善走为良耶师召唯唯复系而去
　　跪地得水　明纪事本末李文忠追元兵至桑噶尔玛乏水人马渴死者甚众忽所乘马跪地长鸣水泉涌出
　　马市　明纪编年仇鸾请开马市
　　沙嚢压　明史藳太祖时明升献良马十其一白者长丈一首髙九尺加以韀勒輙人立而吼因囊沙四百斤压马腹令人骑游苑中乆之渐驯会夕月清凉山乘之蹑云乘风驰驱甚适太祖大悦
　　茵借马足　明纪事本末闯宼李自成毎战一骑兵必二三马数易骑故马不疲严寒则凉人家茵褥用借马足
　　玉麟飞　嘉靖注畧上御南城环碧殿阅马有玉麟飞白玉驯碧玉骄照夜璧银河练瑶池骏飞云白凡七种召辅臣入殿赐茗饮共阅马
　　醖都　归有光马政志元牧养蕃息太仆之马不可以数计随地之冝行逐水草醖都之马在朝为卿大夫者亲秣饲之醖都者承乳车之名也
　　题四骏　张居正集恭题文皇四骏图一龙驹二赤三枣骝四黄马
　　义门马　泳化编义门郑氏家畜两马一出则一为之不食其感化至如此
　　马拜舞　宋濂集张中善术数上祭山川百神于覆舟山下问曰此行何如对曰吉天马两重似拜似舞祀毕上欲还马忽人立作舞状已而俯若拜是日中原贽名马果符两重之语
　　六百钱马　玉堂丛话陈师召在翰林鬻所乘盲马得六百钱西涯以诗谂之有斗酒杜陵堪再醉句葢仿子美恰有三百青铜钱语也
　　养龙坑　杨慎天马歌髙皇御天开大明龙马出自养龙坑房星夜下鹿卢寨天驷晓来骠骑营是时雄酋有奢香右骖牡骊左牝黄贡上金陵一万匹内廏惟称此马良谈荟龙坑马名飞越峯
　　瑞颖　谈荟正统时赛玛尔堪所进马色元蹄额皆白赐名瑞颖
　　神　曾棨集永乐七年春余以扈从北巡给赐内廏色马一匹葢朝鲜所贡也神骏超逸异于凡马予闻古良马有赤之名故作神歌以赞之
　　伏不肯去　明程楷集钟忠愍同为御史谏景皇易储事纳谏章时驰马出马伏不肯去同愤曰死同耳我马奚为马犹迂回再四后三日死廏中而忠愍竟以杖死
　　碎铁衣　徐渭诗曾听将军说双双碎铁衣自注云雷总戎尝骑千里马风掣其衣仅存襟背又赵总戎亦然
　　昻举若鳯　方州襍録先朝西域贡马髙九尺余颈与身等昂举若鳯京师多貎有画本景泰末西域又进白马亦如之而后足胫节间有二距毛中隠隠若麟甲
　　产龙马　明罗汝敬龙马赋序永乐十八年青之渚城产龙马其鳞甲龙也其鬐鬛亦龙也其文臆頳尾形色光彩歩趋意态又皆龙也竒哉瑞乎
　　驴
　　防驴举事　元史补遗吕徽之遇陈孚防蹇驴遂握手共论驴故事徽之举一事孚答一事互至四十余孚不能答徽之曰我尚记有某事出某书传者又三十余事
　　鬻驴　玉堂丛话杨尚书翥有厚徳尝乘一驴邻翁老而得子闻驴鸣輙惊公遂鬻驴徒行
　　止索驴膓　笔尘穆考恭俭寛一日思食驴膓左右请宣索上曰此宣一出大官将日杀一驴以俟矣遂止
　　共跨一驴　田广子艺善谈谑时挟内人徧游诸山偶日暮不得巾车覔得一驴与内人共跨入城
　　龙驴　虎苑国朝刘马太监从西畨得一黒驴能一日千里又善鬬虎上命取虎城牝虎与鬬一蹄而毙又鬬牡虎三蹄而毙后取鬬狮折其刘大恸葢龙类也
　　牵船　雅坪防録元宋正献公集有驴牵船赋今京东五牐剥运多用之马臻诗蹇驴无力牵船缆行到杨村日已昏
　　穏如坐　徐渭诗晴天好驴穏如坐
　　小乌龙　明沈徳符天啓宫词白驴唐代御元宗踣后将军始受封争似生叨三品料骊驹赐号小乌龙
　　牛
　　市旄牛　元史泰定帝时遣使市旄牛于西域
　　乘骣牛　元史类编妇人制济逊燕服不如法及妬者乘以骣牛狥部中
　　牛腹医　元史布扎尔中数矢闷仆用一牛剖腹纳于内浸血中遂醒详见医学
　　布哈　世史正纲北人呼牛为布哈元世祖赐杨汉英名曰赛音布哈赛音好也布哈牛也
　　索军回牛　续通考元太祖时无牛可耕张楫议差官于卢沟桥索军回所驱牛十取其一以给农民得数千头
　　牛契　宋无诗县帖不来防社长自摊牛契教元孙泥牛　元牟巘诗泥牛嵗首又还新
　　争牛得理　琅琊漫钞王恕知杨州有二人争牛公绐之曰一牛而二人争之吾将焉归盍以入官命拽出之其一人黙然一人喧争不已公以与争者曰此已物也故恡惜如此人称其神明
　　化虎　献征録卓敬年十五读书寳香山中尝夜归遇暴风雨休一小院有隠翁借一牛骑归举火牵牛入牛忽抖擞咆嘷化为一黒虎而去
　　聴书忘牛　宋濂集王冕七八嵗时父命牧牛垄上窃入学舍聴诸生诵书輙黙记暮归忘其牛或牵牛来责蹊田父怒挞之已复如初因聴其所为乃去僧寺读书不辍
　　鲁迷贡　嘉靖注畧鲁迷贡狮子西牛
　　郤西牛　明吕柟集正徳中西域进狮子西牛西狗礼部请郤不聴甘肃巡抚冦天叙奏止之
　　牛妖　明通纪天啓时湖广牛妖一目二头三尾剖之一心三肾
　　问牛舌　献征録周徳成令休宁民有牛在山被割其舌者讯之曰汝牛曾有人来买否曰有之酬价不及而去曰即其人矣第杀此牛必有来告私宰者已而果然推问得实其舌尚存
　　不识牛马　天顺日録上思建庶人辈无辜淹禁乃释之庶人入禁时方二嵗出见牛马不识
　　桃花牛　明张镛桃花牛歌桃源山人桃花牛青蒲为鞯绳作秋不与年少争风流来往桃源溪水头桃源由来风景美桃花无数乱红绮花飞片片防牛身防度春风吹不起
　　羊
　　嵗输羊　元史宣徽院言世祖时鸿吉哩嵗输尚食羊二千成宗时增为三千今请增五千英宗不许
　　种羊　西使记垄种羊者以羊脐纳入土溉以水闻雷而生脐系地中及长惊以木脐断便行啮草至秋可食脐肉复有种案旧唐书载拂林国羊生土中即此然不言种也
　　二羊鬬　纳延龙门诗自注元统间知枢宻院都拉过峡中见二羊鬬山椒树间顷刻大雨水溢辎重姬妾皆为漂没
　　两剪毛　虞集文右丞卢世荣以掊克为功董文用曰牧羊者嵗常两剪其毛今牧人日剪其毛而献之主者固悦其多然羊无以避寒热即死且尽毛又安可得哉
　　心供佛　辍畊録至元帝初入戒坛见玛哈噶拉佛前有物为供因问此何物曰羊心上曰曾闻有用人心肝者有诸答曰凡人萌反心害人事觉则以其心肝作供上曰此羊曾害人乎帝师不答
　　大如　辍耕録漠北种羊角能产羊其大如食之肥美
　　日减一羊　辍畊録尚膳日用五羊至元时自即位日减一羊以嵗计之为数多矣
　　六角羊　杨允孚诗奴视山隂对角羊自注橘緑羊或四角六角者谓之迭角亦曰对角毛角既竒香味逈别涌幢小品松潘出六角羊土人云羊与鹿交故多角
　　秋腯　许有壬黄羊诗草美秋先腯沙平夜不蔵汤羊　杨允孚诗宰辅乍临阊阖表小臣传防赐汤羊头生羊角　埤雅广要永乐时设科取士庐陵钱举发觧南省皆首冠及将廷试忽梦头生羊角人以为头角峥嵘之兆一人曰羊角乃觧字也倘有觧姓者复居首耶及传胪状元果觧缙也
　　长生羊　孝宗实録永乐北征获羊万余令顺天府所属州县分牧嵗办羊毛价银谓之长生羊宏治间府尹黄杰言嵗久羊已无存民犹输纳甚苦得防除豁
　　灵羊诗　戚元佐集周昆令玉山有杀人狱久不决公夜讯之忽一羊自外突入长鸣者三公曰神告我矣鸣三杀人者三人也有三人色动葢凶残久秘身混众中一鞫而服士大夫为赋灵羊诗
　　乳羊博沽　归有光集坦上翁者前工部尚书刘公麟也与名士呉珫陆昆辈为湖社建安李尚书尝称见翁岘山了无宿具惟以乳羊博市沽风雨潇潇欣然逹夜髙风可想
　　犬
　　狗递　元史辽阳有狗递十二驿
　　狗挽车　辍畊録髙丽以北为巴实伯里地极寒给囚粮用站车毎车以四狗挽之狗悉谙人性站有狗分例若尅减之必啮其主者
　　鹰背狗　辍畊録北方皂雕一巢三卵者其成鷇一乃狗也官进于朝其状与狗无异但耳尾上毛羽数根耳田猎之际雕则戾天狗则走陆所逐同至名曰鹰背狗
　　色如火　永昌襍志至正二十年昆明县玉案山下产赤小大色如火羣吠徧野
　　雪麋　张雨诗还忆菌巢书数卷雪麋应防手栽花自注雪麋元洲白犬名
　　卧毯眠氊　元黄性之有题犬诗云深宫饱食恣狰狞卧毯眠氊惯不惊揭被卷帘人放出宜男花下吠新晴
　　觜爪皆红　辍畊録至正时上海民家有已阉之雄狗生小狗八其一觜红如鲜血犬之为妖未有若此者
　　陵中犬走　绥冦纪畧凤陵未灾前有遥见林中二人一衣朱一衣青殴击甚苦寻闻号泣声乃集数十人持杖入惟二犬踉跄走无何冦至
　　甘守糠覈　涌幢小品宋儒畜一犬善盗邻肉因付之狗屠犬逃归作乞怜状儒与约勿盗肉则贷死犬即弭耳驯伏投以骨一嗅輙去甘守糠覈
　　焚两罗汉　笔麈顾文康公鼎臣为诸生时父母不子读书山寺有羣乞儿逐得一犬求薪不得公走佛殿谒罗汉曰不得已烦大士因斧其像以防凡焚两罗汉而犬熟即与羣儿擘而大嚼为之一饱
　　职方如狗　明季遗闻福籓称制幸进者众有职方贱如狗之謡详见兵部
　　义犬庵　耳谈蕃育署内一庵有犬屡搏邻鸡一僧将屠之犬作乞怜状僧曰汝能悛可宥也犬自是局蹐不出食避荤腥一日到佛前伸两足伏首作顶礼状僧为诵涅槃送之遂化庵以此名
　　锯牙　明史藳川中遭张献忠乱列城内襍树成拱狗食人肉锯牙若猛兽
　　豕
　　擒圏中豕　元史世祖自阳罗渡江促张柔防兵攻鄂谕之曰吾犹猎者不能擒圏中豕野猎以供汝食汝可破圏而取之柔乃作鹅车洞掘其城屡攻破之
　　射野豕　元史伯特迁池州道经頴上頴有野豕时害禾稼民莫能制因迎拜求焉伯特以狼牙矢射之豕走数里
　　梦豕决城　纂要元顺帝一夕梦大豕决城因禁民畜猪后大兵至遂开建徳门北去猪者朱也天之示人显矣
　　一猪不忍　明纪事本末王艮胡靖觧缙因燕师入城集呉溥舍为就义举溥子尚防曰胡叔竟能仗义溥曰不然独王叔死耳旋隔墙闻靖呼曰外閙甚可看猪溥顾子曰一猪不忍宁自忍乎湏防艮服鸩死靖改名广降于燕
　　猪金　续通考万厯初浒墅闗王家养一猪有年一日衔其主衣行异之随其所往以觜掀土出瘗金千两家遂大饶人称其家为猪金
　　悟家字　卓异记髙皇防行见民家有妇饲猪上微笑后闻之以上悦此妇也命以金赐其夫取妇入宫命侍上上曰不然我见此妇饲猪因悟古人制字之义家字从宀从豕言无豕不成家也岂为此妇耶可亟还其夫
　　禁畜猪　纂要正徳十四年冬禁养猪违者永戍以俗呼豕为猪音同国姓且信佛法也旬日之间远近尽杀减价贱售小猪埋弃一时骇异
　　主食　空同子豕主食故一乳十七八
　　豕蹇足　涌幢小品曾学士棨少不得于父督之货豕豕突蹇其足又息不丰逐之学士即牧所手书防不弃
　　丹书腹　耳谈京口邬汝翼于万厯丙子游杭见屠家豕腹丹书数字曰秦桧十世身
　　豕生象　明通纪江西豕生象宸濠令三司称贺布政使张嵿止之
　　猫
　　木猫　元陈栎木猫赋外匝板以四周兮柱双峙而梁横悬重木其若砧兮下簟盛夫羶腥妙在分厘梗之活系兮微有触而轰击防冥行而冐入兮危机动而微命毕
　　猫定　马祖常游华严寺诗鹤驯看梵磬猫定防斋糜狮猫弹事　王世贞戱为狮猫弹事谨按刺奸大将军执金吾苖狻猊拥尰贱材支离小品谬以形似获忝非常而乃齮龁命吏害及衣冠左右盗臣祸深城社乞收付廷尉法狱
　　猫噬鸡　薛瑄集余乞得一猫形魁然防不敢出者月余然好捕鸡雏已而防窥之熟觉其无异遂为暴如故因数之曰汝无捕防之能而有噬鸡之病真弃材也笞而放之
　　义猫　涌幢小品姑苏齐门外一民负官租出避家独一猫催租者持去与人年余民过其地猫忽跃入其怀仍为人夺去至夜民卧舟中闻篷间有声视之猫也口衔一绫帨内有金五两余人谓之义猫
　　畏寅人　空同子猫见寅人则衔其儿走徙其窠猫王　续已编有西畨使臣贡一猫道经庄浪驿丞使译问猫何异而上供使臣书云请试之其猫盛着铁笼纳置空屋内明日起视有数十防伏笼外尽死云此猫所在数里外防皆来伏死盖猫之王也
　　霜眉　明襍记嘉靖时禁中有猫微青惟双眉莹洁名曰霜眉帝甚怜之猫死命以金棺葬万嵗山荐以斋醮相国袁文荣撰词有化狮为龙语因题碑曰虬龙塜
　　防霜弓电　王世贞题画猫诗牙爪攒防霜飞腾掣弓电
　　乞猫　髙啓乞猫诗君家产衔蝉许赠不以卖愿得纵驱禽净若刈菅蒯
　　貍
　　玉面貍　马祖常集王元父进宣城县簿县比供玉面貍四十毕罘不获则转购他邑君至请悉罢供
　　貍眠吉地　涌幢小品建安杨万大结茅武夷遇一道士曰汝所为甚善天必报汝因与同舟至瓯宁指示秀下曰汝于某年月日奉亲柩于此俟有白貍眠处即葬所也白貍起即葬时也万大如其言后太师文敏公其裔也
　　貍七斤　异林胡宏善占有一人家暴富宏占之曰有貍奴走入室秤之得七斤富及七载貍奴当去后果然详见异术
　　防
　　防食稼　玉堂纲鉴至元时马湖部田防食稼殆尽其总管祠而祝之防悉赴水死
　　鹑卵化　元五行志至正时庆阳延安宁安等州野防食稼初由鹑卵化生即成牝牡生育日滋百畆之田一夕俱尽
　　衔诗藁　马臻幽居诗穴防苦衔诗藁去
　　银防　元史世祖时牙西来朝贡银防皮二千张翥诗青貂银防衣
　　黄防　霏雪録北方黄防穴处各有匹配掘其穴者见其中作小土窖若牀榻之状则牝牡所居也味极肥美元时恒为玉食之献张昱诗黄防生烧入地椒
　　逐防耗　卓异记天下官三年一觐老人亦得与焉上问一老人曰朕将筑室后湖为蔵黄册之所当作何向老人对以当东西向则朝夕为日色所晒上喜其对又见其貌类猫曰托汝为守此册俾无为防耗遂
<子部,杂家类,杂纂之属,元明事类钞,卷三十八>命一内侍引至后湖埋之自后后湖虽有防而黄册无恙
　　防渡江　万厯注畧江南五月有羣防千万蔽江南渡穴处食苖
　　一防百钱　呉中故语中山王围苏城九月城中粮罄一防至费百钱
　　叱防赋　邢处士参祖用理遗叱防赋人谓处士君无盆盎之粮正不必效乃祖作赋也
　　白防　蚓庵琐语崇祯时市上有湖广人持白防数百来售毛色如雪眼赤如火识者曰此硕防也见则天下将乱
　　妖防歌　晋安逸志成化中长乐陈丰独坐山斋梁间二防相鬬忽坠化为二老翁长五六寸对坐剧饮既而有二女子歌舞欢酬酒既防乃合为一大防向丰作拱而去歌词云天地小如喉红轮自吞吐多少世间人却被红轮误















　　元明事类钞卷三十八
<子部,杂家类,杂纂之属,元明事类钞>
　　钦定四库全书
　　元明事类钞卷三十九
　　监察御史姚之骃撰
　　鳞介门
　　龙
　　龙岀井　元史顺帝时太子寝殿后井中有龙出光熖烁人
　　玉虬殻　元氏掖庭记大徳间尾洒夷于清源洞得一物皮薄可照玉色爱人或红或緑暑月对之凉气自生遣人贡之有一胡僧曰此斑花玉虬殻也
　　穴地出　元通鉴至元十四年春大雨羣龙皆穴地变化而出者无数识者知为天发杀机也
　　龙坛　范梈龙坛记延祐元年旱祷之龙坛雨三日乃以乐龙之章俾世世歌以承祀
　　龙挂　辍畊録至正乙未秋防李东马桥上白龙挂盲风怪雨坏民居五百余所大木尽防溪水直立不一年其地为战鬬之所
　　卵如颔珠　虞集龙卵诗入眼圆如颔下珠也知灵物化生殊
　　祀龙丝　元史顺帝时天雨牦京师长尺许或言于帝曰龙丝也命拾而祀之
　　得龙首　明纪事本末潘季驯筑髙家堰成一夕黄浦涸得龙首以献其大専车时以比龙首渠云
　　对应龙　玉堂丛话景陵阅画见龙有翼而飞者遣问之阁中史官陈继对曰龙有翅而飞曰应龙详见博物
　　龙姑朝　谈荟俞震斋精于符箓一日有老媪谒曰某山龙母也行雨失律刼在日午望相救俞曰能幻形小之乎媪作蜿蜒俞取投盂中覆以令牌湏防风雷迭击过午乃息龙出仍化为媪曰他日祈雨当効力于是每六月初旬有暴风疾雨由南而北人谓龙姑朝俞云
　　龙卵　悬笥琐探成化五年河决杏花营有一卵浮于河大如人首下鋭上圆质青白微具五色以手撼之汩汩作水声或曰此龙卵也元珠占法江湖见龙卵主大水
　　龙有欲　明纪事本末徐有贞治河筑一决口下木石则若无者怪之叩一山僧僧徐曰圣人无欲有贞沉思竟日悟曰僧言龙有欲也此有龙穴吾闻龙惜珠当有以制之铁能镕珠乃镕铁数万斤沸而下之龙徙而决口塞
　　龙坟　涌幢小品龙坟在秀水县永乐间村氓往往得龙骨货之问有龙角否曰有时左珰方采珍异遂檄县往掘之初入见有状如金刚神者数辈俄见风化尽惟余骨耳遂得龙角齿牙凡数十舰献于朝
　　龙奴　明朱秉器楮谈云南山涧多潜龙昆明有乌龙潭元时僧阿咱尔能降之龙化为青衣童子随僧住坐呼为龙奴农负樵汲无不聴命数年龙苦之窃数珠逃去
　　猪婆龙　云涛小说金陵上清河一带善崩明太祖患之皆云猪婆龙窟于下故耳时工部欲闻于上然疑猪犯国姓輙驾称大白鼋为害上恶同元字命渔者捕之杀鼋防尽金陵人乃作语曰猪婆龙作殃癞头鼋顶缸
　　真龙传神　呉寛题宣庙画龙诗所翁好龙非好真真龙自为龙传神
　　鱼
　　獭献鱼　元史胡光远母丧庐墓一夕梦母欲食鱼晨起将求之见生鱼五尾列墓前隣里方聚观见有獭出草中浮水去知是獭所献
　　天陨鱼　辍畊録至正中上海县牧羊儿闻头上恰恰声仰视之流光中陨一鱼长仅盈尺是日晴无隂云亦无雕鹳之类是可怪也或曰志有云天陨鱼人民失所之象
　　鱼千斤　元史类编纳延故地素产鱼世祖命立城名曰肇洲以刘哈喇为宣慰使一日得鱼九尾皆千斤遣使来献
　　氷水鱼　元戴表元诗氷水鱼肥供白鲊
　　鱼苖　元食货志额外课有漆课栁课竹苇课鱼苖课鲤跃舟　元史厐遵母病思食鱼求之市不得归途叹恨忽有鲤跃入其舟作羮以献
　　镂晶养鱼　元氏掖庭记雅克特穆尔于第中起水晶亭亭四壁以水晶镂空贮水养五色鱼剪防为白苹红蓼置水上
　　鱼秧　陶宗仪诗径分黄菊本池种白鱼秧
　　鲛卵兼斤　杨维桢诗鲛卵兼斤传海上鲛人一尺立阶前
　　鲤三十五　明兴襍记帝潜龙时渔于川一日获鲤三十五有陈四者来戱以鱼罩罩圣躬竟窃其五及即位一日问刘诚意享位防何对曰以数言当三十有五又其间五嵗假之他人上忽思窃鱼事其数允合召陈至将杀之因述渔事上曰吾忘之为何地陈曰乌龙潭也上曰吾鄊焉有此陈曰臣尝于此罩乌龙故名也上喜其对释之后洪武之纪并革除年果符其数
　　献鳓　涌幢小品葛原以布衣诣阙献鳓鱼百尾时髙皇法严众为危之及至乃大悦问之曰鱼美何如对曰鱼美但未进不敢尝耳又大悦赐一尾还之其后嵗贡九十九尾着为令
　　祷江得鲥　玉堂丛话董璘为编修以母老归养母病思鲥鱼时无鬻者即诣镇江祷于神命渔人举网忽得一鲥以归
　　鱼腹字　耳谈隆庆中京师显灵宫道士买一鱼腹有秦白起三字
　　昻头鳝　献徴録张昺知山民有食鳝忽死者皆疑其妻杀之械系逾年公至恍惚有緑袍乌巾者语曰吾某鄊土地民某本中鳝毒而殂非妇罪也公欲验之但置鳝于水昻头出二三寸者必杀人言讫不见公如言得昻头鳝以死囚试之妇寃遂白
　　巨鱼促值　四友斋丛说武皇在扬州钓得巨鱼顾江彬戱曰此值防何彬曰五百金时知府蒋瑶不佞权贵遂请以鱼畀即促偿值甚急公乃脱夫人簪珥及绨绢服负进以偿上大笑曰酸儒去耳
　　日食蒸饼　紫桃轩襍缀正徳中南城金鱼日食蒸饼白面二十斤
　　觅鱼嗛　李梦阳集于谦死人咸惊而疑而涕泣语曰鹭鸶氷上走何处觅鱼嗛
　　聴鱼声　海味索隠黄鱼一名石首土人从小满节候黄鱼防子在海洋中鱼贯串若山而过商人倩鱼师聴鱼声乃报有防里云因举网或得千万头或空不得呉伟业诗采鲜诸侠少打鼓伐蔵氷五月三江去千金一网能
　　飞鱼　明孙作集暨人航海得飞鱼于黒水洋其长二寸頥两鬐各长广寸余张为两翅海风发从波涛飞集船上如燕雀既止则不能入水
　　玉盆小鱼　笔麈文华殿东一室乃上所游息一日同讲臣入视见下一几几上设少许书籍又一二玉盆盆中养寸许小金鱼乃上所玩弄也
　　红鱼变白　谈荟仁和张问渠母畜朱鱼二十余头已久母没问渠不忍往视皆变为白以为鱼变色无异也及去丧之日鱼复变赤人谓孝感所致
　　与时变迁　屠隆金鱼笺金鱼随人好尚与时变迁初尚纯红纯白继尚金鞍锦被诸色又有堆金砌玉落花流水隔断红尘莲台六瓣等
　　银鱼　明赵南星诗长安嵗晩雪霜频林下应知忘故人此日音书那不寄银鱼冬笋未尝新
　　上白鲦　王衡钱江诗桃花浪起冲沙破恰好东风上白鲦
　　银鳞细骨　何景明鲥鱼诗五月鲥鱼已至燕荔枝卢橘未应先银鳞细骨堪怜汝玉箸金盘敢望传
　　时里白　王鏊洞庭两山赋水族则时里之白绘残之银
　　羮汤罢鱼　明宫女曹静照诗阅遍司农水旱书君王减膳复斋居御厨阿监新承防明日羮汤不进鱼案此思陵宫词也
　　猩红数防　王世贞朱鱼诗猩红数防媚清泠晴藻香萍度此生
　　金鳞　商辂谢人送金鱼啓恵我瑶品馈以金鳞乍注清泉渐投芳饵见游泳之自得知升斗之水可生羡浮沉之相忘喜风波之患不作
　　蛇
　　蛇入穴　山堂肆考元安童为丞相归里见一大蛇走入穴中令人掘之得一窖白银安曰此天与我必与诸人乃召乡里贫弱者尽防赈之人称天公宰相
　　蜿蜒衣被　元史何实气节不凡家人常入卧内见一青蛇蜿蜒衣被中骇而视之乃实也
　　四跗蛇　西使记竒拉尔城所产蛇皆四跗皮如鲨鱼蛇数车　元史至元中怀仁县河岸崩有蛇大小绾结可载数车
　　小青　元史吕思诚为蓨县尹天旱道士持青蛇曰卢师谷小青谓蛇也祷之即雨思诚以其惑人杀蛇逐道士雨亦随至
　　骨咄犀　辍畊録骨咄犀大蛇之角也觧蛊毒如犀角松漠纪闻骨咄犀纹如象牙带黄色为无价之寳
　　族蟒　九朝埜记方希直治先墓有大蟒窟冢中生聚殆至数千万众议殱之公夜梦黒衣妪拜恳曰闻公将灭吾族幸舍之当报徳不然公能族我我亦能族公又曰吾举族来矣方顾妪后男女无数然竟不许后公婴烈祸蛇孽亦足徴也
　　蟒伏剑　嘉靖注畧宫中有巨蟒陶仲文以水噀之蟒伏剑而死以是得幸
　　防龙　王世贞集昙阳大师神游携灵蛇归家人乍见怪之蛇驯不动师曰是虽业虫而识不昧因携之谒集道宫真君锡名曰防龙
　　射妖蛇　明黄瓒集张恵为御史过池州至察院仆曰此处有妖蛇来时如风声公曰来时可报我至期公挟弓矢出门望蛇连发数箭蛇不下令取蓆荐于树下燔之良久蛇坠声如倒墙公曰县有妖蛇必非良吏召贵池县官笞之
　　五里蛇　簪云楼襍记万厯间沈某抚滇一叅将貌甚丑怪厥首仅存白骨问之曰曾夜归为风摄去身如坐丹炉中且腥秽逼人某疑入蚺蛇腹矣亟抽刀剖之约厚五六尺任此蛇奔跃数十里经时才出而蛇已死某通体殷红颊上皮肉俱尽半载方愈此蛇约长五里云
　　兠鍪蛇　剪胜野闻太祖常濯于潭有五蛇就之一日战毕又见乃掩以兠鍪后战胜祭甲胄有白龙自兠鍪中出详见甲胄
　　索蛇为食　明襍记田州女土官瓦氏嘉靖中调之征倭至苏州索有司捕蛇为军中食旋败倭于王江泾时人语曰花瓦家能杀倭腊而啖之有如蛇
　　蛇菩萨　西樵野记西山寺有二青蛇客至僧呼蛇以酒肉饲之輙引喙出入无惮谓之曰蛇菩萨
　　绕防帐外　明通纪英宗防北营乜先雪夜令人行刺其人见一大蟒蛇绕防帐外畏怖而去自是稍加敬礼
　　六足蛇　涌幢小品万厯丙戌建昌民于山逢一巨蛇头端一角六足如鸡距见人不噬亦不惊识者曰此肥也既而果大旱
　　斩蛇以狥　明纪事本末汪乔年于陜西发李自成先冢得小蛇即斩蛇以狥互见冡墓与此小异
　　
　　塔　辍畊録尝见一防百禽者蓄大小七枚置几上击鼔以使之则第一等大者先依第二等者登其背直至第七等小者登第六等之背乃竪身直伸其尾向上宛如小塔状谓之塔
　　九尾　杨允孚集万嵗山有九尾
　　来　顾瑛来轩诗序余避难归玉山佳处无失忽于空庭有神大将尺余不知所来乃添一小轩扁曰来以符其兆
　　神赋　悬笥琐谈王汝玉作神赋上亲定为第一召觧学士谓曰汝玉赋第一卿次之何也缙曰汝玉文辞甚妙臣实不能胜上喜
　　金　涌幢小品嘉靖四年兴宁县金见长丈余金光四射所过田陂皆坏是嵗大稔
　　献白　明纪事本末浙江总督胡宗宪献芝草五白二不数日白亡上曰天降灵物固处尘寰不久也
　　作人言　谈荟嘉靖间枫桥疡医龚家大作人言五色　明史藳世宗好道王金伪为五色以献帝大喜
　　白飞去　雅俗稽言明孝陵开圹时有白十余皆飞去仅获一头顷变为石用铜绳锁入匣内置殿中香案上至今犹存朱国祚谒孝陵诗灵玉殿飞十九
　　蕲　明陶允宜蕲诗千年小象围棋其甲翠緑毛毰毸置之盆水生涟漪蚊蝇远避尘自离
　　蟹
　　蟹厄　元髙徳基平江纪事大徳丁未呉中蟹厄如蝗平田皆满稻谷荡尽呉谚虾荒蟹乱正谓此也
　　收尖　元张宪送蟹诗泖田秋霁稻未镰苇箔竹簖收尖红膏溢齿嫩乳滑脆美簇簇橙丝甜
　　蟹背书名　明世说世庙见蟹行地问何物左右以蟹对取看背有字曰桂蕚张璁迹之乃太监崔文所书谓二人横行也文谪南京
　　浑身甲胄　靳史李西涯程篁墩同以神童朝见适直隶贡蟹至英庙即试以对句曰螃蟹浑身甲胄程应声曰凤凰遍体文章李伏地徐对曰蜘蛛满腹丝纶俱赐寳镪而出后李出入馆阁四十年而程终于学士竟如其对云
　　祷息蟹患　明王琼集白思明为嘉定令濵海地多产蟛状如小蟹横行防塍间为苖害不减蝗灾公为文躬祭海神害随息
　　蟹如钱　刘基活水源记中有石蟹大如钱
　　濶盈尺　明王承父诗偶过杨栁桥西宅鱼罩蟹簖当门立船头活蟹紫堪击重欲满斤濶盈尺
　　沫喷涛沸　明郑明选蟹赋负元甲以自衞兮持双钺以为兵流沫喷而涛沸兮明眸矗而星光
　　字换　徐渭钱王孙饷蟹诗鲰生用字换霜螯待诏将书易雪糕并是老饕营口腹省教半李夺蛴螬
　　圆豪　山家清供圆脐膏尖脐螯秋风髙圆者豪羮以蒿尤可饕
　　虾
　　虎衔虾　明张含集春秋推灾度云四方烦扰众氓失恩则虎衔鱼矣禺山子曰奚翅鱼乎今恐不免于衔虾也
　　须交　雅俗稽言虾须相交
　　虾十丈　王鏊海虾图诗有鱼如屋鲎如帆虾最细防犹十丈
　　虾须三尺　呉伟业集太仓城南为海漕市舶之所帆樯灯火歌舞之音不絶虾须三尺海人七寸以至形诸篇什
　　空中为灯　闽小纪传闽中龙虾大者重二十余斤须三尺余作杖海上人习见之有空其肉作灯者
　　虾眼赤　明袁中道诗水生虾眼赤霞过雁翎红自注渔人云虾眼赤则水涨
　　如目虾　汤显祖集凡今之人如海母目虾随人浮沉都无靣目方称盛徳
　　蛙
　　朱篆禁蛙　辍畊録信州南池百畆毎春夏之交群蛙聒耳逹噜噶齐告真人张与材治之乃朱书符篆新瓦上使人投池中戒之曰汝蛙无再喧自是寂然
　　相负行　涌幢小品世宗时有蟇数百万大小相负自髙邮蛤蜊坝过人皆碍足不能行入兴化界识者以为水征
　　蛙分枕席　王世贞集仲芳所止狱舍卑甚又久雨蛙黾分枕席而卧
　　谋蚀月　刘基聴蛙诗旅人怀忧实无寐遭此强聒胡为者得非作奸谋蚀月无奈聚讼腾驩诧
　　鋭首皤腹　明杨廉梦蛙赋须防就枕梦一緑衣鋭首皤腹跳梁而趋问其姓名答曰世居娄国僻处泞淖在晋有官私之分在齐有鼓吹之号予实苖裔非敢滥冐
　　白如玉　谈荟瑞金县泮池嘉靖中产大蟾蜍色白如玉
　　虾蟇报徳　明张时彻集鄢叔敬好放生俗啖虾蟇恒购而投之泽邑有澄江忽洪水弥漫欲渡而登舟适有两虾蟇戱桥畔谛视久之再欲渡而舟已先发中流溺矣
　　捕虾蟇　长安客话太医院例于端午日差官至南海子捕虾蟇挤酥以合药
　　虾蟇给事　万厯注畧给事胡汝宁请禁捕田鸡以广好生人呼为虾蟇给事详见给事
　　如笠大　霏雪録越中道士陆国賔晩舟见白虹跨水甚近及至其所见虾蟇如笠大白气从口出即跳入水虹亦不见
　　蚌蛤
　　蚌如船　谈荟呉陈湖旁产老蚌如船尝有龙来取其珠蚌与龙鬬三昼夜无如之何景泰七年冬河氷尽合蚌自湖西南而出氷皆摧破堆拥两岸如山竟不知所之
　　慈感蚌珠　涌幢小品湖州慈感寺前溪水有蚌时浮靣吐珠风雨之夕即有蛟龙来撄夏忠靖治水至此夜有神率一美女来见曰久窟于此邻豪欲夺吾女乞一字为镇公书一诗与之神拜领而去
　　蚌有佛像　耳谈溧水俞集见捕蚌蛤者必买放之一日舟人有蛤篮买之不允置釡中忽起光焰一大蚌裂开有观音像旁有竹两竿衣冠璎珞皆细珠缀成者舟人皆诵佛号悔罪
　　得百枚　明史藳礼部侍郎金问幼事兄如严师兄病热得螺蚌可疗方严寒问觧衣循河得百枚以进病良已
　　涌蛤　呉伟业集谢瀚年十二一日见家不能炊遂縁江岸祷水神沙且没踵倐大蛤数斗涌出徐嚢以归饷父母葢纯孝所感也
　　修胫腴中　顾璘辨蛤诗美哉尔石蛤奚免网与义脩胫雪长荇腴中剖
　　螺
　　白螺坐　明徐学谟白螺行风吹巫峡江水大何者一螺当江坐螺边人家放估船得鱼买盐撑日过官府有差无处翻视白螺为竒货可怜残孑苦无皮忽闻使者收门课
　　海蛳认洲　黄汝亨集陶望龄与弟书曰向时迷陋视一科名为究竟弟如海蛳妄认鱼背谓是洲岸真可痛也
　　防尾击　呉伟业海蛳诗不肯依墙壁其如罗网偏文身疑蚪篆长髻学螺旋局足蟠根固容头掩的圆但能防尾击谁敢防中坚
　　鳖
　　鳖中鬼判　耳谈万厯乙未頴川王户部家烹鳖中有鬼判各一朱髪蓝面皂防緑袍左执笔右执簿刻画所不及
　　蛇化　维风编魏文靖骥少读书山寺见一毒蛇方化鳖恶而避之俄有渔者捕之去公惧伤人追买弃之
　　三足　说寳宏治间太仓民买一鳖三足令妇炰食良久夫但存毛髪在地里甲以妇谋夫诉官知州黄庭坚鞫得其情召渔者捕三足鳖即于防上令妇烹治出重囚食之食毕引入狱及门已化尽矣遂宥妇罪
　　大如车轮　西湖志隆庆时流福沟甃石忽动抉起见鳖如大车轮红白色头而三尾作马鸣后为屠者所磔
　　腹中老人　谈荟万厯时建徳县渔者获一鳖重八斤一酒家买悬室中夜半作人声明日割烹之腹中有老人长六寸许五官皆具首戴皮防时郡守杨廷诰入觐以木匣贮之入京
　　海错
　　红玉紫云　谢宗可咏海蛰诗层涛拥沬缀虾行水母含秋孕地灵海气链凝红玉脆天风寒结紫云腥霞衣褪色氷涎滑璚缕烹香酒力醒应是楚宫萍实老误随潮信落沧溟
　　东海夫人　屠本畯海味索隠食土之毛有淡其菜食其味核其象可谓之西子不洁谁言是东海夫人
　　莫辨虫鱼　呉伟业海参诗预使燂汤洗迟才入鼎铛禁犹寛北海馔可佐南烹莫辨虫鱼族休疑草木名但将滋味补勿药养余生
　　长水将军　明刘凤为蚶谢表臣蚶言伏见除书以臣为长水将军曹丘校尉行醴泉令醢如故念臣介族卑品么防陋质外有氷凌中殊混沌方当泔以醨泲柔以挫糟
　　非土非铁　海味索隠土非土铁非铁肥如泽白如屑


　　元明事类钞卷三十九
　　钦定四库全书
　　元明事类钞卷四十
　　监察御史姚之骃撰
　　虫豸门
　　蝉
　　旧殻新声　张宏范新蝉诗一自返魂遗旧殻便将秋恨入新声
　　短翼含风　马臻闻蝉诗短叶含风薄似秋一声声带夕阳愁年年古栁官塘路催得行人白尽头
　　乗夜出　潜确类书蝉皆乗昏夜方出土中升髙处背拆而出所以夜出者一似畏人二畏日炙干其殻而不能脱也
　　弱翅繁声　谢榛咏蝉诗弱翅凌晨动繁声向夕流不知风露里还得几何秋
　　翾翾咽咽　髙啓始闻夏蝉诗翾翾才得脱咽咽未成喧翳叶谁能见南风緑绕轩
　　汴梁无声　涌幢小品汴梁城内无蝉声
　　不知秋　明贝琼九日闻蝉诗雁到紫台初避雪蝉鸣红树不知秋
　　蜕凡骨　邵寳见蜣螂转丸诗村童前致词此寔神所訹转丸输鬼藏功满脱凡骨飞腾作风蝉清响哕云月
　　蜂
　　止家得蜜　元史王庸至孝露处墓前有蜜蜂数十房来止其家嵗得蜜蜡以供祭祀
　　蜂蝶竞出　元通鉴顺帝十九年十二月蜂蝶竞出义蜂　元戴表元义蜂行一朝大蜂出不戒舂容靓饰修且姱蜻蜓忽来伺其怠击少坠遭虾蟇羣蜂仓皇迷所适谒走欲絶声呀呀求之不得久乃定复结一聚犹如麻
　　蛹墨　元谢翺咏蜂诗蛹墨春如翳塞崖举族悬五常俱备　刘诜蜂赋岂知物防性至五常俱备是故应期而朝信且礼也多思而营巧且智也效死不二志于义也割脾而施仁之恵也
　　苦蜜　涌幢小品明太祖召一儒者问其何业曰业医上曰卿亦知蜜有苦而胆有甜者乎对曰蜂酿黄连花则蜜苦猿猴食果多则胆甜上以为能格物擢太医院使
　　蜂丈人　卓异记有蜂丈人者与髙皇同年月日时生上闻而召问之曰尔何业对曰养蜜上曰能赡生乎尔蜜几何对曰十五桶臣当冬月割蜜必先计其三冬之食足而后割取之故臣之蜜日蕃臣之生自赡上善其言而遣之
　　蜂化　庚巳编刘浩好鬬促织尝晨出见水滨一大蜂以身就泥中数四起集败荷上心怪之还视之见已化促织头足犹蜂也持归经日皆变健而善鬬所当无敌
　　蜂聚案　宋濂集万安邹氏五人为豪民所杀县不得尸丞万鹏举録之有大蜂五聚丞之案麾去复至丞祝曰尔邹鬼耶明日再聚如期而集丞乃抵豪舍踪迹之忽五蜂飞集竹坡劚之得尸而狱具
　　与龙鬬　居易録嘉靖时太湖中龙与蜂鬬龙爪可数十丈蜂仰喷其涎亦数十丈三四日乃已后渔人得死蜂殻可贮粟四五石
　　兰花拱首　近峯闻畧蜂采百花俱置翅间惟兰花则拱首入房以献于王物亦知兰之贵如此
　　义蜂冢　泳化编杨一清阁老家居一日逰北固山下偶见羣蜂拥王出逰遇鸷鸟攫杀之羣蜂环守不去数日俱死乃令家伻埋焉表其封曰义蜂冢亲作文祭之
　　巨儒之象　涌幢小品宣徳癸丑温州守何文渊于明伦堂集诸生讲书有羣蜂引一巨蜂集楹间声如雷公顾谓诸生曰蜂有巨儒之象来科状元定有其人后周旋果及第第一
　　蝶
　　输蝶　明诗话王防生知如臯县性爱畜蝶民有罪当笞者输蝶得免罗致千百召客饮纵之以为乐邑人语曰隋隄萤火辍县官放蝴蝶
　　梦蝶入袖　袁袠集王履吉卒之前一日梦两蝴蝶入袖寤而叹曰吾已矣夫庄叟之言殆谓我也
　　随蝶获盗　明史藁东莞林培为新化知县民有死于盗者不得祷于神随蝴蝶所至获盗时惊为神
　　作探花　悬笥琐探吴郡施槃尝作蝴蝶诗曰莫怪东风多落魄三春应作探花郎正统己未果状元及第
　　小凤凰　明陈恭尹罗浮蝴蝶歌罗浮大蝴蝶言是小凤凰六足盘胸间四翅交文章脩眉若杨叶绣腹如垂囊仙人爱文采挟之防帝旁
　　醉蝶　黄庚诗花香能醉蝶栁色欲迷莺申时行落花诗狂蜂醉蝶杳难寻
　　薄翅柔须　贡师泰新蝶诗寒辞薄翅犹黏粉暖溢柔须始弄晴
　　烟翅露须　杨基咏蝶诗粉销烟翅薄香冷露须拳恋黄花　姚广孝秋蝶诗粉态凋残抱恨长此心应是怯凄凉如何不管身憔悴犹恋黄花雨后香
　　感金气　杨慎集蝴蝶或黄或白或五色惟黄者秋独多盖感金气也
　　蚕
　　野蚕成茧　元史元贞中随州野蚕成茧亘数百里民取为纩
　　蚕有六徳　杨维桢集余尝论蚕有六徳衣被天下仁也食其食死其死义也不辞汤火忠也三眠三起信也象物以成茧智也茧而蛹蛹而蛾蛾复卵而茧神也人为倮虫之长而有不如者其不愧火龙乎因赋火龙词四章
　　秋蚕课女　元好问诗室人筐中无寸缕一箔秋蚕课诸女
　　把蚕　马臻诗村妇相逢还笑问把蚕今嵗是三姑织成鞶带　杨士竒集郭敦知衢州府庶务毕举舍内蚕箔常有丛丝类织成鞶带修广适度郡人谓公仁政之应
　　蚕禁　西吴枚乗吴兴以四月为蚕月家家闭户官府勾摄征收及里闬庆吊皆罢不行谓之蚕禁
　　蚕子成字　麈余嘉靖时昆阳州训导任钺家养蚕生子布箔上成不仁水火拜告天地八字次日又成一州之大可不慎之八字至秋滇池泛滥荡析民居千余所
　　玉果金丸　解缙永乐歌词野蚕成茧弥山冈金丸玉果若林妆
　　蚕神报寃　沈周客座新闻宏治时皂林获盗三人伍氏家丁也伍氏畜蚕蚕多桑薄弃而瘗之三人驾船市叶有大鲤跃舟中载归忽巡司至见其头舱有人腿三人自相惊骇解所司不得已诬服押至家妄指瘗蚕地发之见尸乃少一腿家主俱抵罪
　　母　吴寛集母者蜀之鱼鳬人也相传黄帝时有神自天降女身马首人以其状然也号曰母
　　素翎频扫　明宋燧采桑曲素翎频扫细于蚁嫩叶纎纎初上指
　　焙茧　杨基诗蚕屋柘烟朝焙茧
　　萤
　　大梁无萤　空同子环庆无麦秋大梁无萤无寒蝉拂栋穿花　王宠流萤篇萦回拂栋光难定窈窕穿花焰更藏
　　蜘蛛
　　解蛛网　元黄立中诗独立无言解蛛网放他蝴蝶一双飞
　　蛛网春　元宋季任诗蛛丝似怕春深去网住桃花不许飞
　　蛛遯　庚巳编南京太学诸堂中都无蜘蛛传髙皇幸学见蛛布网屋隅曰我才建屋尔辄据之耶顾呵之出语讫而蛛遯从兹遂絶
　　罣龙　涌幢小品隆庆时睢宁大雨河溢人见有龙为蛛网所罣不得脱须臾火龙焚其网龙乃脱去蛛死山中丝网尚弥山谷或截取为马鞭
　　坠案　涌幢小品尚书才寛守西安时有治才过客失金于店急白寛寛仰见飞鹰又有蜘蛛坠案曰店中必有朱姓名英者为盗执之果然
　　满腹经纶　靳史李西涯以神童召见上试对句云螃蟹浑身甲胄李对曰蜘蛛满腹经纶详见蟹
　　如斗　五杂俎应天报恩寺塔顶有蜘蛛大如斗垂丝数百丈后为雷所击
　　蛛塔　帝京景物畧慈慧寺蜘蛛塔者黄南充辉诵金刚经次一蜘蛛縁案上向佛而伏驱之复来南充曰聴经来耶诵终卷蜘蛛寂然视之遗蜕耳因龛而葬焉
　　蛛藏琥珀　王士桢集明时有持琥珀求售者中有蜘蛛如生碎之蛛自内跃出详见杂寳
　　红脚蛛　宋濂诗红脚蛛丝结镜网
　　蟋蟀
　　勅索千个　涌幢小品吴中有谚云蟋蟀瞿瞿呌宣徳皇帝要盖宣庙有此好来之江南者苏州守况被勅索千个不许违悮
　　早蛩　髙啓集至正丙午五月夜坐中庭闻蟋蟀之声感而为早蛩赋焉
　　敦脄平肤　明俞允文蟋蟀赋其为状也则有敦脄紫茜平肤银液龂齰霜葩股弩狚防翅烁流金翼凝防漆顶渥丹砂项塈青艧锯牙辟灌以防巨颡碨礧而简积
　　羽国虫兵呉绮鬬蟋蟀赋云爰征威于羽国遂选勇于虫兵黄金铸枰紫玉雕罂既曹分其种色次部伍其重轻弱足之与强头谱前论系一青之与五白删外存经
　　辨形试气　刘侗促织志捕得色辨形辨之辨审养之养得其形若气试之试而才然后以鬬
　　戗金盆　吴伟业宣宗御用戗金蟋蟀盆歌定州花甆赐汤沐玉粒琼浆供饮啄戗金髹漆隠双龙果厰雕盆锦香褥
　　金钟儿　袁宏道促织志一种防类促织而韵致悠扬如金玉中出京师人谓之金钟儿见暗则鸣遇明则止
　　蝇
　　蝇避虎　戴表元蝇虎赋有虫翼然既狞孔武若腹而丝若臂而拒跳踉振掷是谓蝇虎蝇甚智狙伏壁间羣蝇避之如虎于山
　　捕蝇　天顺日録都御史陈智性褊躁尝坐堂上偶有蝇拂其面即怒叱从者曰拏从者纷然为捕之状而不知其所捕者何少顷俟其怒解问拏何人乃叱之曰是蝇
　　蝇蚋迎马　献征録周新按察浙江初之官时道上忽有蝇蚋迎马而聚因尾之见一暴尸捡之得一小木布印及至任令人市布得印志同者鞫之乃劫布商贼也悉以其赃召布商家给之家人始知其死于贼也
　　嘬尸　名世类苑刘忠愍之祸马顺以酒沃其尸蝇蚋羣嘬之肉尽犹碎其骨
　　怜寒蝇　明骆文盛怜寒蝇赋尔乃僵矣其形凄矣其声既跄于飞复蹶于行方缩缩以憔悴遂奄奄而伶俜防汚莫施其技攻鑚曷见其形
　　蚊
　　蚊对　方孝孺蚊对天台生困于蚊叹曰天胡产此防物而毒人乎童子哑然笑曰人之食于物泰矣物独不可食于人耶且蚊犹白昼不敢露形瞰人之不见而有求焉今有同类者白昼俨然吮其膏而醢其脑何子之若无闻也
　　独无白鸟　致虚杂俎阊门沙盆潭独无白鸟帐幕可已与滇中寳珠寺荆州李姥浦同
　　如蜻蜓　北征记常乐镇蚊大如蜻蜓
　　喙尺　方防苦蚊诗喙尺利芒刺腰围隠花纹
　　蚊理　杨慎蚊赋烟火其屯镫烛其喜焦螟以为巢蠛蠓以为使芸而来零栗而逝秋风夕起斯害也已公子喻矣是曰蚊理
　　讨蚊　屠隆讨蚊露布文非烟女将行烛姬兵
　　寳珠无蚊　杨慎集滇中环湖苦多蚊而寳珠寺乃絶无影响
　　蝎
　　蝎魔　续己编西安有蝎魔寺塑大蝎于楣相传国初有女子病死复生忽甚明敏某布政娶之一日呼之不应宻视之但见老蝎大如车轮诘之忽失所在是夕出拜灯下曰身本蝎魔得罪防道頼大士救拔今假女尸为人获侍左右觊公建一兰若以报大士徳耳许之乃隠遂建今寺
　　雨蝎　嘉靖注畧二十九年正月京师雨土雨蝎上以问陶仲文仲文曰疑有寃狱得雨方解也
　　蝗
　　不食豆苗　元典章蝗不食豆苗
　　督捕蝗　元史蝗起真定遣使者督捕役夫四万人以为不足欲牒邻道助之王磐为宣慰使不从使者怒责磐期三日尽捕蝗磐亲率役夫走田间设法捕之三日而蝗尽防
　　乌食蝗　元史泰定时洛阳县有蝗可五亩羣乌食之既数日再集又食之
　　鹰啄蝗　玉堂纲鉴元至元时武陟县有蝗俄有黒鹰羣飞啄食之详见鹰
　　蚯蚓
　　得意鸣　元任士林蚯蚓赋緑雨围隂碧云漏晴江月流清得意自鸣人闯之而自寂夜中分而既停
　　蚯蚓子　玉堂丛话刘俊为祭酒好食蚯蚓人名之曰蚯蚓子详见鸮
　　蚤虱
　　二三斗　明髙皇周颠仙传颠仙有时遥见以手入胸襟中似乎讨物以手置口中问其故乃曰虱子复谓曰几何曰二三斗
　　咒蚤虱　艺苑巵言丰坊狂诞尝设醮上章诅之上帝凡三等一为鼠蝇蚊蚤陶望龄诗吾闻丰坊生赤章诅蚤虱蚤虱食几何讨捕恐已酷借问坊食者还当食坊不
　　气嘘如豕　陆濬源沈余尝至灵济宫遇道人授一桃特大旋于襟中捕一虱掷地以气嘘之大如豕跨而疾驰遂烟迷云逝
　　旬日累代　明顾大韶虱赋形渺一黍貭无半铢或入吾裈或托吾襦旬日累代繁孕而居黒食头垢白食身腴尔类日肥我貌日癯肉食之鄙曽莫汝逾
　　鼈虱　有虫虮虱类厥状肖惟鼈形圆脊惟穹帬介俨环列多足巧于縁利嘴锐如铁儿童偶批掴经时臭不歇未足快悸获徒然滋呕哕
　　蚁
　　清明蚁集　帝京景物畧南海子西北隅嵗清明日蚁亿万集叠而成丘中一丘髙丈旁三四丘髙各数尺竟日而散传是辽将伐金全军没此魂无主者故化为虫沙感于节序其有焉土人名曰蚂蚁坟
　　縁土作字　闽小记董槐万厯间人能文强记年十七而殁父母伤之遂形见能为母防汤药殡于里之龙山墓树往往虫啮成字或蚁縁土为字皆成诗句末必云行仙董郎后二年蚁于坟上作董郎升化字自后絶无诗矣
　　蚁坟　吴伟业诗野火风吹蚂蚁坟枯杨月落虾蟇水取藜无蚁　饶介之藜科诗序藜科旅生庭中白露日割而为帚是日取藜无蚁谚云














　　元明事类钞卷四十
