思无邪小记

　　著作者：[民国]姚灵犀

　　弁言
　　岁在乙丑丙寅间，余乔寓燕京，得与都人士相接。因沈丈南野之介，缔交侯疑始君。时侯主编《瀚海》，每晤时辄索稿于余。初以诗词笔记应之，後难为继，乃蒐集古今小品涉及[按：原作乃]香艳者，上起经史，下逮说部，选录若干则，或加笺注，投刊《瀚海》。题曰《思无邪小记》，意即郑卫之音不删，而以邪僻之思为戒也。侯君跋其尾曰[按：原作日]，灵犀此记绝艳，然恐不免为铁秀所呵矣。一笑。是侯君仍以绮语目之。泥犁岂为我辈设哉？嗣因有金陵之行，稿遂中辍。及傅君芸子主编《北京画报》，索稿一册去，排日刊登。有时或亦自撰，而以续记为名。闻嗜痂者众，刊此以餍所望。後又名之曰《艳海》，或易名为《髓芳髓》，曾于天津之《天风》、《风月》两报中，略见一斑。十五年来，续有蒐辑，至今续稿[按：原作缟]盈尺，供獭祭之书籍亦千馀种，秘未示人。为无益事以遣有涯之生而已。旧雨有知此稿者，告于天津书局主人，从臾印行。重违其请，遂以原稿授之。奈著书无暇，未能加意编次，糅[按：原作揉]杂之识，自知难免。而此记之内容，顾名亦可思过半矣。
　　辛巳清明姚灵犀识

　　题词
　　无事燕居续秘辛，绮楼静对素心人。江郎妙擅生花笔，字裏行间总是春。宜兴徐季敷
　　词工秦柳薄苏辛，才调翩翩一俊人。回忆扬州都是梦，仗君笔底挽馀春。湘潭马鸥盟
　　情锺我辈一酸辛，且与莺花作主人。琼寝珠房随意设，有谁能识镜中春。苏台哈雪研
　　幼妇偏矜说受辛，惊才绝艳属词人。缘情更著房帷志，俪草拈花托冶春。析津赵琴轩
　　事为无益却悲辛，持向风尘索解人。绮语讥呵知未免，欲将天地尽回春。朱方姚君素

　　思无邪小记灵犀

　　诗经：辗转反侧。言求淑女不可得，寤寐不安之意。然实绝妙四齣春宫秘戏图也。
　　韩冬郎诗：碧阑干外绣帘垂，猩色屏风画折枝。八尺龙鬚方锦褥，已凉天气未寒时。诗中有人，正在媟亵。虽南朝妙手，画之不出。
　　余曩在内蒙某招提游，蒙古简称曰“招”，犹言“廟”也。招内有泥像二。其一则为狞佛甚伟，御一妙[按：“妙”疑应作“少”]女，交股而戏，制塑精工。又一为牡牛腹下压一少女，女缄眉蹙额，若不胜其痛苦者。皆覆以黄帱，扃户深讳[按：“讳”疑应作“帏”]，非有阿堵物不易观也。
　　《杂事秘辛》略云：商女莹从中阁细步到寝，姁与超如诏书周视动止，俱合法相。超留外舍，姁以诏书如莹燕处，屏斥接待，闭中阁子。时日晷薄辰，穿照蜃窗，光送着莹面上，如朝霞和雪，艳射不能正视。目波澄鲜，眉妩连卷，朱口皓齿，修耳悬鼻。辅靥颐颔位置均适。姁寻脱莹步摇，伸髻度髮，如黝髹可鉴。围手八盘坠地加半握。已乞缓私小结束，莹面發赪抵拦。姁告莹曰：官家重礼，借见朽落，缓此结束，当加鞠茀耳。莹泣数行下，闭目转面内向。姁为手缓，捧着日光，芳气喷袭，肌理腻洁，拊不留手。规前方後，筑脂刻玉。胸乳菽發，脐容半寸许珠。私处坟起，为展两股，阴沟渥丹，火齐[按：原作齋]欲吐。此守礼谨严处女也。约略莹体，血足荣肤，肤足饰肉，肉足冒骨。长短合度，自颠至底，长七尺一寸；肩广一尺六寸，臀视肩广减三寸；自肩至指长各二尺七寸，指去掌四寸，肖十竹萌削也。髀至足长三尺二寸，足长八寸；胫跗丰妍，底平指敛，约缣迫襪，收束微如禁中，久之不得音响。姁令催谢皇帝万年，莹乃徐拜，称皇帝万年。若微风振箫，幽鸣可听。不痔不疡，无黑子创陷及口鼻腋私足诸过。文人笔底，能夺画工。世之形容女子身体髮肤，殆无以过此者。视《神女》、《洛神》之赋，未免亵矣。
　　西藏有欢喜佛，作男女裸体交媾状，多铸以铜，亦有绘[按：原文似“缯”。“曾”或以此为字根的相关字在印刷或书写中，常与“會”字混淆]诸壁者。陶九成《辍耕录》所称“演揲之壁”，殆即此欤？明人集云，崇祯辛巳同姜如须过後湖，入一庵。後殿封锁，具施乃开。皆裸佛交媾，形凡数百尊。守者曰，天地父母。前年大内發出者，其像皆女坐男身。有三头六臂者，足下皆踏裸女，累人背而叠之。考元成宗大德九年，天宁寺有秘密佛，即言此佛也。君美有记纪其事。
　　雍和宫，清世宗雍正之潜邸也。帝登位後，始赐今名。喇嘛居之。内供佛像，或形如恶鬼，或状似野牛，并有男女裸体之像及人兽交媾之态，名欢喜佛。奇状百出，备极淫亵。郑所南《心史》有云，元人于幽州建佛母殿，铸佛裸形，与妖女合，淫状种种，纤毫毕露。观此则欢喜佛像之设，当始于元代矣。
　　元顺帝时，哈麻常阴进西天僧，以运气术媚帝。帝习为之，号演揲儿法。演揲儿，华言大喜乐也。西番僧伽璘真善秘密法，其法亦名变修法，皆房中术也。男女裸处，相与亵狎。号所处室曰“暨即兀该”，华言“事事无碍”。君臣宣淫，而群僧出入禁中无所禁止，丑声秽行，著闻于外，虽市井之人，亦恶闻之。
　　《後汉书[按：原作晝。显与“書”淆]》襄楷传，楷上桓帝疏云，前者宫崇所献神昼，专以奉天地顺五行为本，亦有与国广嗣之术，其文易晓，参同经典，而文帝不行。章怀太子注太平经典帝王篇曰，问[按：原作间]曰：今何以生子少也？天师曰：善哉子之言也。但施不得其意耳。如令施其人欲往也，开其玉户，施种于中，比若春种于地也，十十相应和而生。其施不以其时，比若十月种物于地也，十十尽死，故无生者。真人欲重知其审。今无子之女，虽日百施其中，犹无所生也。不得其所生之处，比若此矣。是故古者圣贤不妄施于不生之地也。名为亡种竭气，而无所生成。今太平气到，或有不生子者，反断绝天地之统，使国少人云云。
　　元写本演揲儿法残卷，即谓之大乘秘密，欲乐定剂门，修习者。卷内有云，本尊吉祥形噜葛（裸男），一面二臂，其身白色，右手持□□[按：方框空格为原文所有]，左手持白色铃。头髪结髻，三目，微少啮齿□□[按：方框空格为原文所有]，身上并严饰衣络。展右跪左，二手交抱金刚亥母（裸女），一面二臂，其身白色。右手向上，持白色钩刀，左手抱吉祥形噜葛之颈，及持满盛五肉五药甘露头器。三目，微少啮齿，具喜悦容。披髮散垂。身上并无严饰衣络。展开左足，右足翅于本尊吉祥形噜葛股上。其共观本尊足下无有乌麻（即指偃卧之裸女）怖畏及火焰，如是想已。其共观佛作不二加行觉受大乐之时，吉祥形噜葛口出诃诃大乐之声。其金刚亥母口出兮兮大乐之声。其诃诃兮兮大乐之声，充满十方佛土。尔时十方一切报身佛如空注雨，入于吉祥形噜葛净梵窍中。变成法身自性白菩提（即精液），充满亥母花宫之内，充满亥母一身。其法身自性白菩提心展转满盛，流出二根相交之门，如空注雨。云云。玉户花宫，皆言女阴也。的系妙对，工而有典。
　　雍和宫欢喜佛，余未之见也。北海白塔前有亭翼然，内贮狞恶之铜像。云是镇海佛。外虽有披挂，内实裸裎。其势翘然伟大，可迫而观之。
　　曩有喇嘛偷一小铜佛售于人，余即购赠菉猗。佛三头二十四臂，面目狞丑。抱一少女，其阳半纳金沟中。核袋下垂，筋骨偾张。不知胡为而铸此，或为厌胜之意耳。仲谋赠余铜佛一，彼由科布多道出外蒙，游于某寺，因藕[按：“藕”字在此处似不通。待考]而归者，故其下无铜座。佛高三寸许，怒髪上冲，以骷髅为紮额，怒眉努目，张口若叱咤之状。耳垂巨环，颈上绕璎珞两匝。两臂左右微举，腕有钏。两乳隆起，腹便便。上裸下裈，赤足，踝以上亦有双环。骑一裸女，女面目姣好，髮披肩背，散而下垂。两手着地如驴马然。女玉臀[按：原文作“臂”。试想“臂”如何高耸呢？观前後文，知必为“臀”字之误]高耸，榖道内搐，若用力负重者。其阴坟起，两唇微开。或曰此妖魔化美女以惑佛也，佛以法力降服之。
　　画春册多出于丰润温州两地妇女之手。临窗渲染，虽路人竚足而观，恬不知耻。少女亦能钩勒之，然绝未见有佳作也。曩在盱眙王氏见有春册十二页，费晓楼手笔也。王之先人有字仪郑者，尝游日本高丽，时以中国书画相投赠，故其家犹藏有精品。筱盦表叔丹青妙手也，曾临摹全帙。余曾倚“丑奴儿令”分题其上。词附录于後。或曰此词妖艳直接董文友，盖以词妖目余矣，愧何敢当。
　　与郎长行郎无信，昨约违期。今罚围棋，隐语调他意不知。琼娘小负红双颊，玉子慵移。玉臂微欹，错怪兰姨尽助伊。
　　逾[按：原作谕]垣小雍[按：疑应作擁。不但按词意，即按声韵，也当作擁]东邻子，体态轻盈。骨骼娉婷，斜送饧眸似带酲。喁喁不许闻私语，海誓山盟。日丽风清，蕉叶敲窗暗自惊。
　　玉梅花映溶溶月，轻转蝤蛴。暗逗灵犀，犹恐相逢是梦迷。尾生毕竟[按：原作意，不通]多情种，鲽影桥西。鹣影楼西，挽手相将蹑玉梯。
　　侯门一入深如海，黄遍新槐。绿满新苔，捱过春光不见来。真能解事西村妪，别具心裁。此物须猜，不退宫砂不结胎。
　　纳凉初倦兰汤冷，油碧纱橱。红玉肌肤，一榻横陈楚簟铺。萧蕤偎着夫人竹，自有青奴，不许狂夫，做个生疎故试渠。
　　鸳鸯也傍池塘宿，真个魂销[按：原作锁]。尽把情撩，一曲巫山度玉箫。欲拈瓜果消烦暑，纤手忙摇。粉颊旋潮，禁忌全忘指湿绡。
　　融融春暖人如醉，亲解珠襦。笑拊酥肤，却羡罗敷竟有夫。红蕤绿亸相偎倚，绣被平铺。锦舄轻除，顷刻描成秘戏图。
　　冰肌玉肤清无汗，人更芳妍。情更缠绵，欢喜新参一味禅。偎郎午榻寻兰梦，紧拥香肩。落下花钿，雲鬅鬋鬆态可怜。
　　牡丹开遍春光丽，节过清明。雨过新晴，偷觑新图倚画屏。轻摇屈戌郎潜到，睹面羞惊。背面微惺，一幅生绡辈[按：此字疑误]得成。
　　艳春图出南朝手，倦看瑶装。斜倚银床，断续熏炉小篆香。巫山雲雨荒唐甚，人映花光。烛照红妆，除却温柔不是乡。
　　桃根桃叶双双玉，吹气如兰。秀色忘餐，小妹羞看斗合欢。丁香舌吐娇无限，梅意含酸。蔗境回甘，情绪瞒他幸未谙。
　　牙签玉轴排书案，且下珠帘。且门[按：“门”字定误，然不辨当作何字。要之是一带“门”框的仄声字]香奁，咏絮才高胜撒[按：原作撤]盐。鸳鸯瓦上梨花白，兽炭频添。龙脑慵拈，闺阁催诗律更严。
　　今之药房有售女子溺器者，或制以玻璃，或制以釉铁。壶之口如荷叶，如莲瓣，无不与阴户吻合。因纪之以词曰：七宝装成，比锡奴差异，玉虎兼优。寒夜梦回，悄取入衾裯。褪绣袴香肌暗近，被郎瞥见应羞。智伯有恨，夜潴（夜潴溺器也，见《清异录》）合伴淫筹。零铃细声堪听，似水淋银漏，雨泻铜沟。偃月壶唇，他得接温柔。却只为房中弱水，借他肠肚稍留。小径涤器，相如逊此风流。此调名“金盏倒垂莲”，命意象形，亦堪發噱。
　　尝于洋货肆中见陈列匾形印花铜匣，标字条于上，则月经带也，不禁忍俊。索而观之，是以纸薄之皮所制，边缀牛筋之绳伸缩自如。引之长尺许，宽约二寸。两端缘橡皮，而结以线带。此乙种也。其甲种类如短裈，有裆可解，裆之上可铺棉絮，以承红铅。审匣上字，知为东方舶来品。当余取阅时，有二三妇女腆然来购，并争价之低昂。归而遐想，颇觉新奇。词调有“合欢带”，戏倚其声，以纪所见。词曰：萧娘连日情慵，恼桃汛又相逢。暗地裁成丁字样，向窗前尺布新缝。铺匀香絮，花幡举後，难护残红。繫纤腰，兜将胯下，有时恨紧嫌鬆。东瀛宝带绣芙蓉，障红潮，夺天工。玉燕投怀成幻影，可憎他癸水频通。金圜约指，丹砂注面，洞口雲封。为今宵阿侬入月，牙床不肯与郎同。
　　也[按：此为小篆]篆书“也”字。《说文》曰，女阴也。象形。秦刻石“也”字悉作*，籀文*如此作亦象形也。《春在堂笔记》引《铜熨斗斋笔记》曰，今人读为必平声，殆篆文“也”字，与“必”相近而误，云云。余检《说文》，确为羊者切，然则古人谓女子阴竟读作“也”字矣。今人有写作从“尸”、“穴”者，《康熙字典》有此字。引《正字通》布非切音卑，释作女子阴。《辞源》作笔漪切，比平声。从无用及此字，故亦不考究竟（余撰有《二根异名录》考证精详）。最可笑者，今之电码有八三一一，不知亦有人用之译电否。[注：*“秦刻石”一句与“籀文”一句中之“也”字因无法输入，以*号暂代]
　　女子私处多异名。曰私，曰阴，曰牝户（内肾一窍名玄关，外肾一窍名牝户，见《祈嗣真诠》，不独女子之阴名牝户也），曰阴门，曰玉户，曰花宫。《洗冤录》则女子言阴户，妇女言产门。道家讲房中修炼之说者，则曰鼎，曰炉，曰玉门，曰丹穴。上为金沟，下为玉理。女人阴深一寸曰琴弦，五寸曰榖实，过实则死矣。阴内左右曰辟雍，阴外左右曰璿台，如麦齿，如昆石，如婴女，如赤珠，皆在其中，特有深浅之分耳（俗作屄。毴，亦古。明代有徐琲者，人于其刺多添一笔，上官谓其不雅）。
　　丹徒包梦华氏藏古钱一枚，径寸六分，紫铜货，方孔。阳有风花雪月四字，阴面作男女交欢状，凡三种。孔之下铸作熏炉一，孔之上，垂幕在钩，一人裸立，阳具翘然，一人伏地若犬，以口接其阳。孔左搭衣于架，一人以四支据地，耸臀以就，一人立以两手前抱其腹，阳触于股，互相偎摩，若鸡[按：原作[上田下文音jī]]奸然。孔右一女仰卧于榻，展足向上，交于男背。男以两手抱女颈，跪其两股间，骑伏女肚上，状颇狎亵。据云唐宫游戏之制，用以厌胜者也。予借观久之，因拓得一纸，遍征题咏。鸥公题引首四字，曰“三阳开泰”，言其上下前後三开也。余谱“好事近”三阙。词曰：罗襪也遗香，况是开元旧制。佩得宜男泉布，定洗儿时赐。宫娥玩罢脸波红，省识春滋味。惆怅白绡帐底，怨三郎多事。其二曰：大体竟双双，秘戏勾人情破。空费六州金铁，铸风流罪过。春宫深锁太无聊，相约阶前簸。妮子偏谈赌寝，向阿侬称贺。其三曰：取去买春光，可买春光常住。试问金钗钿合，今飘零何所。风花雪月未消残，旧恨重头数。留着人间駅胜，付和峤收贮。复代友人戏作数阙。“如梦令”曰：取得杖头斜挂，偶过临邛[按：原作卬]垆下。调笑酒家胡，今日何须求贯[按：“贯”字不叶韵，有误]。闲话闲话，风月原来无价。“减兰”曰：钱刀足贵，消尽男儿真意气。紫蚀青腾，应是春耕出泰陵。风花雪月，入手魂消工镂绝，欵欵心肠，笑掷扬州夜度娘。“临江仙”曰：莫道阮囊羞涩甚，买来风月无边。扬州骑鹤爱腰缠，十千难下箸。驰射忆轩辕。不值一钱殊可惜，笑他榆荚[按：原作筴。两字似不能通假，故改]轻圆。双双凤子贮花钿，多情还厌胜，有约誓弥坚。杨蔚老题“画堂春”词曰：区区阿堵困英雄，幾人铜臭填胸。风花雪月一般同，色相成空。稽古犹存汉字，观文艳说唐宫。河间姹女数偏工，万选难逢。咸伯内弟倚“望江南”词曰：花月恨，如梦复如烟。妃子应留银甲印，卢儿闲意水衡钱，消息兆团圆。後于寒雲公子家复见一枚，与此钱正同。据云，方地山考为宋代蔡京所书，丙寅春京师名流题咏如林。余又借拓一纸，印制词笺。有小娟女子用以抄诗，一时传为艳谈。
　　菉猗旧藏古钱一枚，不辨字幕。及剔刷久之方见其纹。上下左右皆男女交合之态。因忆吴榖人祭酒有题秘戏钱词曰：长寿宜男，数吉语曾经万选。谁更把阴阳巧铸，雨雲重炼。誓约怕同乌鰂墨，迷藏不隔钱龙宴。只君心难买殿西头，凉风换。男女式，何须判，欢娱会，何嫌短。但虫卷蠖屈，天长地远。色相难空阿堵物，画图又入菩提变。笑有情榆荚蝶团圆，寻常见。
　　余友谢君平生收罗裸体画片，有三千页之多。尝以一箱自随。所得金钱，辄以易此，乐此不疲也。又戴君，西医也。曾见妇女之私处，皆以摄影术留其影，不下百馀片。虽方寸之地，人各有之，然一经放大，细察竟各自不同。余在镇江旅馆中，曾出以见眎。其第一幅即其如夫人下体。云系新浴後于藤榻上摄其影，亦不讳也。
　　归化城宁武巷韩家，藏有瓷春册四十片，每片宽长约尺许，各以黄绫夹套什袭之。余因王君介绍，出而观之。乃拿破仑平生所御之女也。四十片女像无一相同，而拿氏由少而老，历历如见其生平。其刻画直如今之裸体画片。余又疑是以摄影术移其上者。韩甚为宝贵。闻关伯珩太史任塞北关监督时，拟以四千金易之，未许也。
　　《玉历宝钞》云，凡在阳世炼食红铅（处女月经）阴枣人胞，乃服红铅及妇人阴中之枣胞脐之类，岂不更坏人心？但食此等秽物，则口舌与妇人之阴户无异，虽在世多般行善，若诵经咒，非独无功，且有大罪，冥王断难宽贷。凡闻此劝者，速宜戒之。否则宜付七殿泰山王，發交各种地狱，受诸般刑苦。既有此说，则世人定有行之者焉。
　　《传》昭元年，晋侯有疾，是近女室。疾如蛊，淫生六疾。阴淫寒疾（注：寒过则为冷）；阳淫热疾（注：热过则喘渴）；风淫末疾（注：末，四支也，风为缓急）；雨淫腹疾（注：雨湿之气为洩注）；晦淫惑疾（注：晦，夜也。为晏寝过节则心惑乱）；明淫心疾（注：明，昼也，思虑繁多心劳主疾）。女阳物而晦时淫，则生内热惑蛊之疾（注：女常随男，故言阳物。家道常在夜，故言晦时）。此说甚古，医家应深研之。
　　《国策》韩二，宣太后召尚子曰，妾事先王也，先王以其髀加妾之身，妾困不支也；尽置身妾之上，而妾弗重也。何也？以其少有利焉。此等秽语，公然说与来使，一何可笑！
　　烝，上淫曰烝。《传》桓十六年，卫宣公烝于夷姜，子淫父妾也。报，下淫上曰报。《传》宣三年，郑文公报郑子之妃曰陈妫。汉律，淫季父之妻曰报。通，旁淫曰通。《传》栾祁与其老周宾通。
　　姦，《说文》淫也。高丽用中国书，独以姦为好字，好为姦字，见《正字通》。颇有深意。三女无不好，子女无非姦，诚创闻也。姸，《仓颉篇》，男女私合曰姸。汉律与妻婢姦曰姸。婬，亦作淫，私逸也。《小尔雅》，男女不以礼交曰淫。男女淫奔，不能以礼化也。又植，水浒骂人“直娘贼”，应作植。
　　红蝙蝠出陇州，双伏红蕉间。采者获其一，则一不去。南人收为媚药。见《北户录》。
　　姑媱山在帝台东。帝女死化为?草，服之媚于人，见《山海经》。缅地有淫鸟，其精可助房中术。有得其[按：原作共]淋于石者，以铜裹之如铃，谓之“缅铃”。见《粤滇杂记》。滇中又有缅铃，大如龙眼，得热气则自动不休。缅甸男子嵌之于势，以佐房中之术。见《谈荟》。
　　凡驴驹初生未堕地，口中有一物如肉，名驴驹媚。妇人带之能媚。见《池北偶谈》。
　　花蕊元同女子阴，雌雄两蕊各分明。劝君切莫人前看（亦作弄），草木宁无羞耻心。明人诗也。曩于癸丑夏见刊于《申报》。因雌雄花蕊，發见于朱明遗老，甚可怪也，故记于心版，不能忘也。
　　清人吴镇《松花庵韵史》有云，易王建，淫且虐。人畜交，以为乐。按其理想，欲改造人种耳。《汉书》：江都易王非薨，子建嗣。宫人姬八子有过者，辄令臝立击鼓。建欲令人与禽兽交而生子，强令宫人裸而四据，与羝羊及狗交。又胶西于王端为人贼戾，又阴痿，一近妇人，病数月。又广川惠王越孙去有幸姬陶望卿，昭信后谮之，裸其身更击之，令诸姬各持烧铁共灼之。走自投井，昭信出之，椓杙其阴中。广川王去数置酒令倡俳裸戏坐中以为乐。又戴王文薨，子海阳嗣，画屋为男女裸交接，置酒请诸父姊妹仰视画。海阳女弟为人妻，而使与幸臣姦。又荒侯市人病不能为人。注谓其无人道也。
　　《埤雅》云，鸽喜合。《月令》曰，虎始交。可谓妙对。牝牡媾合曰交，雌雄交接曰尾，阴阳交合曰媾（鸽性淫而易合，故名。凡鸟皆雄乘雌，此独雌乘雄。仲冬虎始交，或云月晕乃交。又云虎不再交，孕七月而生）。
　　天地氤氲，万物化醇，男女构精，万物化生。如猫犬至微，将受妊也，其雌必狂呼而奔跳。以氤氲乐育之气触之，而不能自止也。世人种子，往往不察。《丹经》云，一月止有一日，一日止有一时，凡妇人一月行经一度，必有一日，氤氲之候，于一时辰间，气蒸而热，昏而闷，有欲交接不可忍之状。此的候也。于此时顺而施之，则成胎矣。其曰温温铅鼎，光透帘帏，言其景象也。当其欲情浓动之时，子宫内有莲花蕊者，不拘经净幾日，自然挺生阴内，如莲蕊初开。洗浴下体，以手探之自知也，但含羞不肯言耳。求子丈夫预密告之，令其自言，一举即中矣。
　　昔高辛氏时，有房王作乱。帝乃召募天下有得房氏首者，赐金千斤，分赏美女。帝辛有犬，字曰盘瓠，其毛五色，常随帝出入。其日忽[按：原作怱]失此犬，帝甚怪之。犬走投房王，王大悦，谓左右曰，“辛氏其丧乎？犬犹弃主投吾，吾必兴也。”乃大张宴会，为犬作乐。其夜房王饮酒而卧，盘瓠咬王首而还。帝乃封盘瓠为曾[按：疑应为“會”]稽侯，美女五人。後生三男六女。其男当生之时，虽似人形，犹有犬尾。其後子孙昌益，是为犬戎。节录《搜神记》。是虽神话，然可知犬与人交，亦能生子。
　　赵飞燕缘主家大人得入宫。及幸，飞燕瞑目牢握，涕交颐下，战栗不迎帝。帝拥飞燕三夕不能接，略无谴意。宫中素幸者，从容问帝，帝曰，丰若有馀，柔若无骨，迁延谦畏，若远若近，礼义人也。宁与汝曹胁肩者比耶？既幸，流丹浃席。先是，飞燕通邻羽林射鸟者，嫕私语曰，射鸟者不近汝耶？飞燕曰，吾内视三日，肉肌盈实矣。帝体洪壮，创我甚焉。自此特幸後宫，号赵皇后。内视之道，飞燕何由而得之耶？
　　帝尝早猎，触雪得疾，阴缓弱不能壮發。每持昭仪足，不胜至欲，辄暴起。昭仪常转侧，帝不能长持其足。樊嫕谓昭仪曰，上饵方士大丹，求盛大不能得，得贵人足一持畅动比天。与贵妃大福，宁转侧俾帝就耶？昭仪曰，幸转侧不就，尚能留帝欲。亦如姊教帝持，则厌去矣，安能复动乎（《聊斋》言，口索舌，手索足，固吝之。即此道耶）。
　　帝病缓弱，大医万方不能救。求奇药，尝得慎恤胶遗昭仪，昭仪辄进帝一丸一幸。一夕昭仪醉，进七丸，帝昏夜拥昭仪居九成帐，笑吃吃不绝。抵明帝起御衣，阴精流输不禁，有顷绝倒。裹衣视帝，馀精出涌，沾污被内，须臾帝崩。此则阳脱，世之用春药者，往往如此。以上三则见《飞燕外传》。
　　妇人隐处，其骨为羞秘骨。盖女子从一而终，则骨白如璧[按：原作壁]。再醮一人，则有一点青痕。倘不自闲，阅一人则加一青点。若系娼妓，则青黑殆遍。或云此论亦不甚确。大概未生育者，其骨洁白，生育多则血气耗，其色昏暗。又曰女子未行经骨白，行经後则血流散而骨黑矣。
　　凡男子作过太多，精气耗尽，脱死于妇人身上者，真伪不可不察。真则阳不衰，伪者则痿。昔有人暱一婢而脱精者，殓时启所盖被，异香四發。此因服房药多麝脐通透之品故也。梦中脱死者，男则阳不衰，女则阴必洩。尸俱有笑容。相传妇人脱死，面作笑容，玉门不闭，有粉红精外溢。柳子厚《河间妇人传》所云，髓竭而死者也。世有五不女，曰：螺、纹、角、鼓、脉。螺者，牝内旋有物如螺；纹者，窍小即实女也；鼓者，无窍如鼓；角者，有物如角，即阴挺是也；脉者，一生经水不调，及崩带之类。亦有五不男，曰：天、犍、漏、怯、变。体兼男女，俗名二形，《晋书》谓之人屙，有值男即女，值女即男者，有半月阴半月阳者，有可妻不可夫者，有上半夕为女，下半夕为男者，统名之曰变；有天阉无阳道者故曰天；犍者，阳势阉去，寺人是也；漏者，精寒不固，常自遗洩也；怯者，举而不强，或见敌不兴[按：原作與，愚以为乃将兴的繁体字興误排作與，故改]也。是皆无生育之道也。惟天阉之人，阴纔如蚕，《灵枢经》所谓天宦者是。唇口不荣，故鬚不生，一望可知，非可以药力为也。
　　处女时代，介乎大阴唇之间，有半闭之薄膜，或作圆形，或为半月，视其完裂，判其贞淫。故世俗于成婚之夕，多有验红送喜之举。明韩万锺《性理三书》图解有云，女母入房以酒果礼婿，以素布置婿袖中。按素布即喜帕也，豪富之家则用素绢，以试开门见喜。盖女子初与人交，其膜必破，一滴红鲜，关乎毕生荣誉。生理家以能保其贞，证其守，因名曰处女膜。粤俗，新嫁娘舆後，有一羊随至乾宅。验若无，即割羊之两耳，任其流血号呼，送还母家，以鸣其女之不贞，俾路人耻之。闽俗则以一豕，净去其毛，置堂上，宾客开筵以待。验而有即以女之红涂于皮，烤饷亲友，得者为之喜，食其肉焉。粤俗亦有送烧猪者。噫！俗亦陋矣。
　　夫处女未嫁而膜破血落，比比皆是。亦因有月经来潮後，净身之时，偶为指触，或每晚澡牝时，洗涤太过者，或升高失足，或登车乘马；或因行经过猛，或因扑跌受伤，若贞淫之判由此，真冤死多少娇娃矣。《洗冤录》亦极驳其失。惟处女窍尖，妇人窍圆，此理显明易证。
　　世之狂童十三四而?作，容有故弄其阴，以伤真者。佛氏所谓以手出精，为非法淫。?，赤子之精也，见老子《道德经》。?，音虽，亦作朘，赤子阴也。《老子》云，未知牝牡之合而?作，精之至也。
　　《汉书艺文志》房中八家，内有容成阴道，务成子阴道，尧舜阴道，汤盘庚阴道，天老杂子阴道，天一阴道诸书，皆房中术也。惜乎此书失传。但有《素女经》、《素女方》、《玉房秘诀附玉房指要》、《洞玄子》四种。近世长沙叶德辉刊入《双梅影盦丛书》而已。《汉书》冷寿光行容成公御妇人法，开後世献春方，擅妙术，以媚帝王缙绅者，不知凡幾。倘[按：原作尚]此书公然刊布，何致遗毒千载耶？
　　生理学名词，女子阴部，统名之曰生殖器。其坟起之处为阴阜，傅以细毛，极形茂密。其下则为阴唇，生于廷孔外口之两侧，俨如门扇，以蔽阴户者。其内则有小阴唇，红鲜薄嫩，如花瓣自抱其蕊，而阴核适当其中。一般妇女皆如是也。余曩游大同，则闻浑源州妇女有重门叠户之说，初不甚信，继念水仙有复瓣，牡丹有重台者，安知造物者不能赋此异炉妙鼎耶？娇雲，处子也，月娘，妇人也。窥其浴，薄而观之，所谓大小阴唇皆肥大高厚，逾于寻常，宛然重瓣。洎[按：原作泪]交接时，愉快不可名状。韩冬郎诗，异花何必更重台，恰可移赞浑源妇女玉户耳。
　　太后幸薛怀义数年，怀义骄恣不法。驰马南衙，为宰相苏良嗣批颊。后闻而衔之。一日置酒上阳宫，从容谓千金公主曰，汝知朕左右无人乎，为此纡郁，奈何？公主顿首曰，臣欲奏天皇久矣，天皇不言，臣何敢先言。今陛下既知小宝之罪，臣窃以为天皇是何等圣佛托身人间，广选男妃，自应择公卿旧家子弟，姿禀秾粹者，置床笫[按：原作第]间，足以游养圣情，捐除烦虑。何事幸彼市井无赖之徒，为嫪毐[按：原作毒]昙献故事，被千秋万世拟秦胡两后耶？后曰，微汝言，朕亦知之。近日宰相批怀义面，正欺其市井小人耳。若得公卿子弟通晓文墨者，南衙何敢辱之？言毕叹。公主曰，陛下勿叹。陛下知太宗时有凤阁侍郎张九成乎？其从子昌宗，年近弱冠，玉貌雪肤，眉目如画。其风采绝类巢刺王妃。后默然俯而未应。公主遽前跪，起附耳语曰，陛下毋[按：原作母]过虑。儿兼知昌宗下体矣。儿于凝碧池治庄，春花盛时，驸马辄宴宾客，宴毕赐浴。浴时儿于玻璃屏窥之，群臣无有佳于昌宗者。昌宗通体雪艳，无微痕半瑕。瘦不露骨，丰不垂腴。其阴头丰根削，未起时垂不甚长，浑脱如鹅卵，有窪稜高起五六分，鲜红柔润。语未毕，太后色和，谩曰，儿试耶？公主曰，儿非不涎之也，为后故，不敢。然终不自信，故遣侍儿逼焉。回顾侍者曰，据实奏天皇，毋惭也。侍者跪起附耳如公主状，奏曰，奴初遇昌宗时，似南海鲜荔支入口光嫩异常，稜张如繖。三四提後，花蕊尽开，神魂飞矣。昌宗迟速亦不自为主张，婉转随奴意。事毕後，红玉颓然，奴触之体犹噤也。太后大喜，指公主曰，儿诚解人。朕每闻世俗女子，但好壮健，不选温柔，此村妪淫耳。夫壮健迟久，可以药力为也。海外慎恤胶朕宫中有石许，无所用之。男阴佳处，全在美满柔和。怀义老奴筋胜于肉，徒事憨猛。当时虽惬，过後朕体觉违和。御医沈南璆肉差胜，然上下如一，头角蒙混，且皮弛，稍稍裹稜，非翘起不脱，故时觉不净。如卿所言，乃全才也。公主出即命侍者召昌宗，衣以经稍[按：疑应作绡]雾縠之衣，冠以玉清雲仙之巾，浴兰芳，含鸡舌，入宫。后果大幸，薛沈辈不复召矣。当是时后春秋高，学修养法，常含昌宗阴而睡。昌宗阴头丰肥，后口为之劳，终弗忍弃。后儿齿生，昌宗觉苦，乃荐易之。后口含易之，而以下体受昌宗，情尤酣艳。
　　上官婉儿以祖仪得罪，没入掖廷。容貌瓌丽，兼工词翰。天后爱之，使侍侧治笔砚。后幸昌宗，不避婉儿，婉儿性黠，媚昌宗而远之，后尤喜。然昌宗每溲，婉儿顾盼不能无情。天后命将作大匠于峡石为昌宗造园屋舍，皆黄金涂，白玉为阶石，爇奇香，拥真珠帐幸昌宗。昌宗醉眠阴软，后与为戏，拉茎上皮覆阴头，头稜高皮格格不上，俄而挺然，根虽拏健，而头肉肥厚如绵毬成团，色若芙蓉，捻之类无精管者。后叹曰，使人之意也消。婉儿心动，裙下皆湿。不觉手近昌宗，后大怒，取金刀插其髻曰，汝敢近禁脔，罪当死。六郎为哀求始免。然额伤有痕，故于宫中常戴花钿也。吏部侍郎崔湜以才貌年少私侍婉儿，婉儿有外舍，极亭台之胜。召与宣淫，先通武三思，後通湜。湜问卢陵王、三思如何，曰，庐陵王稜角混蒙，韦皇后笑其食哀家梨不削皮，何能知味？三思故自佳，然亦嫌肉薄耳。问两后选男何法，曰阴虽巨，以皮筋胜者不选。问何故，曰，人之一身，舌无皮故知味，踵皮厚故履地。女阴纤膜微蒙，天生男子之阴，亦去皮留膜，取极嫩处与之作合。又与稜角使之撊摩，幼而蕊含，长而茄脱，以柔抵柔，故有氤氲化醇之乐。否则拖皮带秽，进退麻漠，如隔一重甲矣。天后幸男子毕，不许阴头离宫。冯小宝虽壮盛，头锐易离；六郎稜肥脑满如鲜菌灵芝，虽宣洩而阴头犹能填塞满宫，久而不脱，故欢爱之情，有馀不尽。六郎侍寝，后虽衰，仙液犹透重衾也。湜曰，如昭容言，天下优劣岂犹男子然耶？湜少忝官阶，为女子所悦，所遇岂无粲者。然下体亦正难言，往往有交无媾，木木然如瞽人投井，不知何往。尔时徒惫精神，少回味道。天下女子皆然。自蒙昭容恩接後，方知西子毛嫱所以专宠六宫者，必别有胜人处。昭容花心秾粹，湜一交接，觉阴头触嫩处，如醍醐灌顶，毛髪皆苏。手按昭容後窍，翕翕然跃，便知将宣洩，不敢摇身。俟榖道跃定後，再候意旨。故常得昭容欢。湜亦蒙昭容湛露之恩，深含细吐，山泽气交。次日上朝，不觉疲惫。想世间男子喜乾，女子好久，皆如乞丐食猪脂三斗，便道穷奢极欲，真初世人耳。昭容笑曰，卿言大快，然知音甚难。大抵男女交接，如匙之配锁，各有所宜。闻刘妃阴有横骨，非尖劲者不能入宫。卿阴头柔嫩，若遇之不大苦卿耶？天后云，肉重则进佳，稜高则退佳，真解人语。方昵语间[按：原作闻]，安乐公主拥驸马武延秀至，颇有所闻。公主褫驸马裈，手其阴夸曰，此如何[按：疑应作“何如”]崔郎耶？昭容曰，直似六郎，何止崔郎。此皆天后选婿之功，不可忘也。是夕酣饮，观拔河之戏。次日为中宗生辰，至午始朝贺。
　　则天朝张薛并承辟阳之宠，左补阙朱敬则上疏切谏。中有陛下内宠已有薛怀义、张易之、昌宗，固应足矣。近闻尚食奉御柳模自言，子良宾洁白美鬓眉，左监门卫长史侯祥自云，阳道壮伟，过于薛怀义。专欲自进，堪充宸内供奉。无礼无义，溢于朝听。云云。则天劳之曰，非卿直言，朕不知此。赐彩百段。见《旧唐书》。
　　汉律姅变不得侍祠。言女子月经至时多不洁，惧渎鬼神也。王建诗云：密奏君王知入月，唤人相伴湔裙裾。可知古人对此污秽，亟欲祓除不祥耳。明李[按：原作季]时珍《本草纲目》曰，女人入月，恶液腥秽，故君子远之。为其不洁，能损阳生病也。煎膏治药出痘持戒修炼性命者，皆忌之。以此也。
　　华清宫有莲花汤。陈眉公《辟寒录》云，池水冬夏常温可浴。有杨妃月水二点，浸入石中，宛然如新。
　　《本草纲目》卷五十二内有云，今有方士邪术鼓弄愚人，以法取童女初行经水服食，谓之先天红铅。巧立名色，多方配合，谓《参同契》之精华，《悟真篇》之首经，皆此物也。愚人信之，吞咽秽滓，以为秘方，往往發出丹疹，殊可叹恶。萧了真“金丹诗”云：一等旁门性好淫，强阳复去采他阴。口含天癸称为药，似恁沮洳枉费心。呜[按：原作鸣]呼，愚人观此可以悟矣。明代谢肇淛《五杂组》卷十一内云，医家有取红铅之法。择十三四岁童女美丽端庄者，一切病患残疾，声雄髪粗，及实女无经者俱不用。谨护起居，俟其天癸将至，以罗帛盛之，或以金银为器，入磁盆内澄如硃砂色。用乌梅水及井水河水搅澄七度。晒[按：原作哂]干合乳粉、辰砂、乳香、秋石等药为末，或用鸡子抱（孵），或用火炼，名红铅丸。专治五劳七伤，虚惫羸[按：原作嬴]弱诸症云云。其结论曰，服此药者，不为延年祛病之计，而藉为肆志纵欲之地，往往利未得而害随之，不可胜数也。滁阳有聂道人专市红铅丸，卢州龚太守廷宾时多内宠，闻之甚喜，以百金购十丸，一月间尽服之。无何九窍流血而死，可不戒哉！《遵生八笺》内灵秘丹药笺卷上，述取红铅法云，须择十三四的美鼎，谨防五种破败不用（阴户上有横骨曰罗；狐臭体气曰纹；实女曰股；声雄髪粗、皮肤粗糙无颜色者曰交；疮疾病患残疾曰脉），务选眉清目秀，齿白[按：原作曰]唇红，肌肤细腻，三停相等，好鼎，算他生年月日起，约至五千四十八日之前後，先看两腮如花，额上有光，身热无喘。腰膝酸疼困倦，即时癸将降候。先备绢帛或用羊胞做成橐籥，或用金银打成偃月器式，候他花开，即与繫合阴处。令他于椅凳上平坐，不可欹侧。如觉有经，取下再换一付，多馀处用绢帛夹展再换。收入磁盆内，待经尽同制。古法五千四十八日，近有十三而至来有十六七而何也，皆因受父母气血厚薄，难以期定。如得年月日应法，乃是真正至宝[按：原作实]，为接命上品之药。如前後不等，只得作首铅。初次金铅，二次红铅，三次以後皆属後天红铅，只宜配合药，不宜单服食。既明采取听候制伏三腥五浊，必须仔细修炼，方成至宝。又云，取梅子时，先寻黄婆调理鼎器，不许喧哗歌舞，恐伤真气。不妄食五荤煎炒以致动火，有耗精血，皆难成也。如鸡之抱卵，龙之养珠，勿摇勿动，朝夕谨慎此鼎。与取首铅虎水不同，务要身形端正，气血均平。于十三岁以上调理起，算他生年数至五千四十日，看他天应星，红光满面，地应潮，發火烧身，急以纸入阴户探看。如得黄水，癸将动矣。癸水一至，急取橐籥，内看癸中如有一点粉红色之结硬者，即是梅子。忙将硃砂末穿衣置于金银器盒内贮，勿令洩气，不然化作黄水矣。如癸水中寻觅不见，令彼黄婆看彼花丛内有血丝缠裹，以中指挑断，择取出来，同前穿衣，至第二日清晨用乳香煎汤服之。又，梅子另有两种取法。一，癸降至时，急将宝珠丹与鼎服之极久，命鼎骑坐空穴橐籥与托住虎穴，额上轻拍数掌，其药即下；二，命黄婆以中指拨开花丛，见一红星如樱桃者即是红梅，急以星剑摘取下来。
　　秦庄襄王既薨，太子政代立，是为始皇。尊吕不韦[按：原作葺]为国相，号称仲父。王年少，太后时时窃私通吕不韦。洎始皇益壮，太后淫不止，不韦恐，觉祸及己[按：原作已]。乃私求大阴人嫪毐以为舍人。时纵倡乐使毐以其阴关桐轮而行，令太后闻之，以啗太后。太后闻，果欲私得之。吕不韦乃进嫪毐，诈令人以腐罪告之。不韦又阴谓太后曰，可事诈腐，则得给事中。太后乃阴厚赐主腐者吏，诈腐之。拔其鬚眉为宦者，随得侍太后。太后私与通，绝爱之。有身，太后恐人知之，诈卜当避，时徙宫居雍。
　　南唐李[按：原作季]後主后周氏病，其妹入宫候疾，因与後主通。史称小周后者是也。当其潜通时，有“菩萨蛮”词云：花明月暗笼轻雾，今宵好向郎边去。刬襪步香阶，手提金缕鞋。画堂深畔见，一晌[按：原作响]偎人颤。奴[按：原作好]为出来难，教人恣意怜。
　　秦少游“河传”词云：恨眉醉眼，甚轻轻觑着，神魂迷乱。常记那回，小曲阑干西畔。鬓雲鬆，罗襪刬。丁香笑吐娇无限，语软声低，道我何曾惯。雲雨未谐，早被东风吹散，瘦杀人天不[按：原作下，不通，故径改]管。
　　陈迦陵词“菩萨蛮-潜窥”云：梨花簌簌飞红雪，狸奴夜仆氍毹月。物也解雄雌，教奴恣意窥。潜踪殊未惯，猛被萧郎看。羞走晕红潮，门边落翠翘。“秘戏”云：桃笙小拥楼东玉，红蕤浓亸春鬓绿。宝篆镇垂垂，珊瑚钩响时。花阴摇屈戌，小妹潜偷觑，故意绣屏中，剔他银烛红。“醉春风-艳情”云：月暗兰釭[按：原作缸]冥，风细花阴冷。紫茸帐底拍萧娘，醒醒醒，良夜难逢，幽欢可惜，休教酩酊。活火初烹茗，宝篆犹生鼎。红粧枕畔语檀郎，等等等，城上人行，笼中鸟唤，如何便肯。
　　房事亦称阳道。《礼》注，凡人年六十无妻者不复娶，以阳道绝也。
　　男之下体曰阳。顾况诗：乃绝其阳。曰势，《晋书》：盗淫者割其势。曰阴，《史记》：吕不韦私求大阴人嫪毐为舍人。曰私，《飞燕外传》：早有私病，不近妇人。曰屪，《四声猿》传奇：驴屪朝东马屪朝西，丞相屪子朝南叶家屪子朝北。曰屌，《正字通》：男子阴也。此为方俗语。馀详余所著《二根异名录》，兹不赘。
　　秦人赖君言，曩因汉中某邑（记者忘其名，疑是略阳）变卖官产，激成民变，赖奉命查勘。盖邑有二山，相距十馀里。新城居山，防水患也。旧城临水，便贸易也。凡居濒水者，必置家新城。虽屋宇栉比，而人烟绝稀。洎共和既成，关中多故，饷糈告乏，乃贸然指新城为官产而清理之。人民誓死争，久不决。赖抵邑，询父老其故，曰，邑有二山，巍然对峙，一曰仙童，一曰妙女。妙女山五年一發水，夹流红砂，如桃花癸水，无愆期也，然不为患。二十年两山皆發洪，汪洋一片，旧城遂浸入淫水中。先期人皆徙于山，水退复归，习俗使然。今官府不察，以新城荒废而鬻之，水之时吾人其为鱼鳖[按：原作鳌]乎。赖遂命驾亲勘二山，果如故老言。山形颇具男女之状，不但四肢躯体，宛然可分，妙女山即乳峰[按：原作蜂]阴阜皆备。细草春香，小洞幽邃，涓涓流水，日汩汩[按：原作汨汨]而出。五年一经泛，二十年一交合。合则两山之水皆汇作五七日之泛滥。惟交合以时，不为民害。心焉异之，证之多人。按其志乘，遂呈覆了案。天若有情天亦老，今而後知山水亦有情也。噫，异矣。
　　盱眙有美女山，宛具人形。支峦蔓壑，如两腿平开。中有一泉，实为阴道。邑之士女饮此水者，淫乱性成。昔有县令素精勘舆，以石杵塞其窦，满城妇女腹膨脝不能小遗者三日。环请于令，凿[按：原作鉴]之始安。或云大同城外亦有山类如此。清泉一股，直贯城内。丹徒周石君为雲中守时，以丸泥封之，别无汲水处，阖邑大噪。复启其封。是地淫风最炽，讲舆地者皆云此水之故也。武则天陵墓在乾州，俗名阿婆坟。山形如一裸妇偃卧，坟当山之脐。试登某山之峰，俯而视之，若美人横陈，惟妙惟肖。石穴如阴，深不知底。行人争投石其中，浪词亵语，徘笑万端。淫乱之人，千秋遗臭。余亦闻诸赖君云。
　　扬州自古称繁胜地，明月二分，春风十里。而烟花三月，更脍炙于诗人之口。板桥诗，千家养女先教曲，十里栽花当种田。其风流艳冶，更可想见。故老相传，西北郊妇女淫风甚竞。今之船娘歌妓胥出其间。府城之北曰镇淮，城闉中有石琢女阴一具，嵌于女墙脚，距地约二尺许。其大如盆，细草茸茸掩覆其上，阴唇微张，丰满而无孔。行人过此，皆就溺焉。余曾亲睹其状。闻南门桥下有石雕阳具一，伟岸翘举，荇藻缠根上，半隐水底。恒有一龟踞顶曝背。两门适相对，或云取以厌胜，俾杀淫风。谓为镇风水之说，于理差近。不然胡为琢此阴阳丑物耶。然则罗马人家屋上皆塑阳物，亦不足为异也。
　　南汉後主刘鋹，得波斯女，年破瓜，黑腯而慧。绝善淫，曲尽其妙。餦嬖之，赐号媚猪。延方士求健阳法，又择新采异与媚猪对。选恶少配以雏宫人，使褫衣露偶，餦与媚猪延行揽玩。号曰大体双。鸟兽见之熟，亦作合。鸟兽效人抑人效鸟兽欤？可谓荒淫之尤者。
　　唐明皇正宠妃子不视朝政。安禄山初承圣眷，因进助情花香百粒，大小如粳米而色红。每当寝处之际，则含香一粒，助情發兴，筋力不倦。帝秘之曰，此亦汉之慎恤胶也。
　　周郎中裴珪妻赵氏有美色，曾就张璟藏卜年命。璟藏曰，夫人目长而慢，准相书猪视者淫。妇人目有四白，五夫守宅。後与卢崇道奸，终以奸废。
　　唐宣城公主驸马裴巽有外宠一人。公主遣[按：原作遗]人执之，截其耳鼻，剥其阴皮，附驸马面，并截其髪，集僚属共观之。以上二则录《耳目记》。
　　《潇湘录》云，杜修己者，赵人也。善医。其妻即赵州富人薛斌之女也。性淫佚。修己家养一白犬，甚爱之，每与珍馔[按：原作撰]。食後修己出，其犬突入室内，欲啮薛氏，似有奸私之心。薛因怪而问之曰，尔欲私我耶？若然则勿啮我。犬即摇尾登其床。薛因惧而私焉。其犬略不异于人。尔後修己出必奸淫无度，修己知，怒欲杀之。犬走出，并出其妻。後归薛斌半年，犬入斌家，口衔薛氏髻而背负之出，直入恒山。经年孕生一男，虽形貌如人，而遍身有白毛。又一年犬忽死，乃抱子入冀州乞食。子禀犬之气而生，无人心，好杀，卒为盗魁。
　　《迷楼记》略云，炀[按：原作灯]帝幸江都，作迷楼。溺女色，选良家子数千充後宫。于是大夫何稠进御童女车。车之制度绝小，祗容一人。有机处于其中，以机碍女之手足，女纤毫不能动。帝以处女试之，极喜，以千金赠之，旌其巧也。嗣又作转关车，车中御女则自动摇，因赐名“任意车”。帝复令画工绘士女会合之图数十幅悬阁中。其年上官时自江外得乌铜屏数十面，高五尺，阔三尺，磨以成鉴。帝纳屏迷楼，环于寝室而御女其间，纤毫皆入鉴中。帝大喜曰，绘画得其象耳，此得人之真容也，胜绘画万倍矣。大业八年方士进大丹，帝服之荡思愈不可制，日夕御女数十人。入夏，帝烦躁，日引饮数百杯，而渴不止。诸院美人各市冰为盘以望幸。帝心脉烦盛，真元太虚，故烦渴不已也。炀[按：原作阳]帝铜屏，高宗镜殿，可谓无独[按：原作浊]有偶。
　　《渔矶漫钞[按：原作砂。作为书名，想应作钞]》云，滇南有树，名“鹊不停”者，枳棘槎枒，群鸟皆避去不敢下，惟鸮之交也则栖止而萃其上，精溢于树，乃生瘤。土人断瘤成丸鸟卵，近人肌肤辄自跳跃，就私处益习习然。相传闺闼密用，然极难得也。《簪雲楼杂说》亦同此说。或谓“鹊不停”即缅铃，一名太极丸。鸮应作鹏。
　　藤津伪器，房中淫具也。古名触器，厥状殊丑，无异阴茎。用时先置盎中[按：原作盎盎中。显然衍一盎字]以热汤浸之使软。稜高头肥，长约六寸许。下端有孔，穿以线带，带繫于踝上，然後仰卧，双手抱膝，繫带之腿微翘，足根当阴，纳器玉户中，疾徐伸缩，尽兴而为，不啻交媾时也。故嫠妇女尼恒喜试之，既可保全名节，且能怡情遣兴。人之大欲，情何能免。一经潜试，缘以成癖。旦旦而伐之，于是花容憔悴矣。大悲君曾戏作角招八律，因俗呼触器为“角先生”也。体物入微，诙谐绝妙。词曰：
　　红叶何心入御沟，御沟春水易成秋。截将凤琯难为弄，湿透鸾巾强自揉。一曲郎当愁雨夜，三分君宠替风流。帐中幸有神针在，直合长门誓白头。（宫女）
　　悔削青丝事梵王，更无禅悦证谣[按：疑应作瑶]光。木鱼敲误羞难掩，芻鹊飞来喜欲狂。背佛偷怜残蜡短，瞒师潜纳戒衣香。累君也向空门隐，了此风流梦一场。（女尼）
　　拔棘无人逐子都，角星幽拜雨雲孤。自翻玉树飞花曲，私演琼楼捣药图。毕竟痴龙珍尺木，可怜狡兔恋枯株。美他绣被能专宠，亡国风流幾大夫。（像姑）
　　为郎憔悴却羞郎，省识春风别样狂。邱嫂眼尖佯不管，小姑情渴欲教尝。解嘲终胜猫偷饭，匿笑真成鼠运姜。待到月圆心转苦，守宫红褪怯花房。（养媳）
　　春风秋月兴都阑[按：原作蘭]，独向空房种合欢。得汝翻教充面首，阅人从未托心肝。缠头锦旧牵肠痛，裏[按：疑应作裹]梦衾寒触手难。雁柱不堪呜[按：原作鸣]咽奏，断雲零雨小长干。（老妓）
　　隔着银河鹊梦温，摽梅情苦怨天孙。催花声急羞桴点，剖璞心虚怯凿痕。无可奈何权作嫁，不成真个也消魂。生愁阿母投梭起，夜夜兰闺独掩门。（处子）
　　便欲留髡可奈何，槎通碧海绝情波。丸泥已足封函谷，鸟[按：疑应作乌]角居然老涧阿。钻穴偷窥浑不似，渡泸深入恐无多。石门若个能偕隐，难得先生幾度过。（石女）
　　混沌初开太极图，雌雄端底不知乌[按：原作鸟]。钻营翻笑奇男子，捭阖终怜小丈夫。之子难赓桃实有，半儿能谱竹箫无。一身婴姹分明合，榾柮空烧炼药[按：原作樂]炉。（阴阳人）
　　唐舒州刺史张怀肃，左司郎中任正名李拣之，好服人精。明驸马都尉赵辉，喜食女人阴津月水。
　　猺俗夫妇不同宿，择晴昼入山僻处，尽一日之乐。插松枝于路口，曰插青。人无敢继入者。其交也，衡弩裸体，遗精草莽，岚蒸瘴结，是生短狐。
　　男女私奔曰野合。《天禄识馀》云，女子七七四十九而阴绝，男子八八六十四而阳绝。过此为婚，则为野合。此说与《史记索隐》相近。《史记》叔梁纥与颜氏女野合而生孔子。《索隐》云，纥老而徵在少，非当壮室初笄之礼，故云。余按，祷于尼山，未非交合于野而孕耳。
　　《两般秋雨盦随笔》云，一身而具二形者，俗呼阴阳人。《晋》“五行志”谓之人痾，《遗教经》谓之半变，佛书谓之博叉牟释迦。
　　《茶馀客话》云，徐陵与周宏让书，归来天目，得肆闲居。差有弄玉之俱仙，非无孟光之偕隐。优游俯仰，极素女之经文；升降盈虚，尽轩皇之图势。《汉书》：夫妻不严，兹谓之媟。此之谓也。
　　边让“章华台赋”：归乎生风之广厦兮，修黄轩之要道。携西子之弱腕，援毛嫱之素肘。注云，黄帝轩辕氏得房中之术于素女，握固吸气，还精补脑，留年益龄，长年忘老。张平子诗：明灯巾粉卸，设图衾枕张。素女为我师，天老教羲皇。即黄帝问道于素女也。
　　汉成帝画纣踞妲己而坐，熙陵强幸小周后图，皆春宵秘戏图之蓝本也。唐寅仇英画手特工。近日推大同马相舜字圣治，太仓王式字无倪，歙县罗龙字锡三。其他粗艳不足观矣。
　　山东莒县大店镇後有小河，南岸曰渊子崖。土人于河北掘土得二器，一盘一鼎。盘为凿金所制。盖钮作男女各一，均身无寸缕。男半跪负手，势翘然。女两手捧腹，下部之樱唇略启。是器曾为双玉銶斋主人刊入金石图录，邹适卢定为周制。後人發汉冢，凿墓砖，皆作男女交状，且有及男色者。又画于车螯壳上者。扬州秦氏曾于甘泉山琉璃井發见残石两方。女仰卧，男跪女两股间，以肩擎女脚。手抱女项，玉茎深入，股相贴也。一男平卧，女跪骑男腹上，身欹向前，两手据地，俯首自视下部。男之首足虽残阙不完，可以意会。最奇者女皆纤足，特不若後世之弓弯耳。按中殿刻石考为汉刘厉王遗物，此亦發见于其[按：“其”後疑脱一“中”或“内”字]也，想亦汉代秘戏图也。不然即炀帝离宫壁间物。因此地距雷塘只廿[按：原作甘]馀里，曩有人亦于此地得宇文化及之铁枪焉。
　　武林土桥王林巡检司之书役也，其妻病怯痨三年，医药罔效，及阴邪之症。初不知名，後移室，褥上有毛数根，长半寸许，知为狐迹。人交阳交也，狐交舌交也。次日其夫少制毒药，无闻六耳，涂于病者下[按：原作不]体四围。狐交，果中其毒而毙。乃玄狐，间生白毛。病渐愈。
　　浙湖戴氏女年五岁，胎生双阴，溺从上出，下户亦流。长大行经生子如故。以上窍为正。《楞严》五种不男不女，即此类也。
　　兰溪妇孙氏平生无经。经者常也，候者候一月之阴阳也，若潮候应乎时天真气与流通，所以女子二七天癸至，月水如期。凡女人受孕经止者，平日所生气血以养体，积而为经。血热则经早，血少则经迟，血盛则七七外仍经，血衰则五七外经止。受孕所生气血以养胎，胎生血上为乳，乳止血下为经。玄门采真返经为乳两说，则经乳一耳。经本于肾，旺于冲任二脉，冲为血海，任为胞胎。此妇无经者，乃冲任血海与人禀赋不同。任脉与人同，故生子能乳则一样。《素问》曰，人之心偏则作事不定，人之下眼眶窄则胆小。五脏各有禀赋外以候此理推明矣。
　　张君题春宵秘戏图云，绢本春宵秘戏图卷，戊午七夕获于太原王氏，乃周昉景元所画。鸥波亭主所藏。或云天后，或云太真妃，疑不能明也。传闻啄画妇女多为丰肌秀骨，不作纤纤娉婷之形。今图中所貌目波澄鲜，眉抚连卷，朱唇皓齿，修耳悬鼻。辅靥颐颔位置匀适，且肌理腻洁，筑脂刻玉。阴沟渥丹，火齐[按：原作齋]欲吐，抑何态秾意远也。及考粧束服饰，男子则远游冠，丝革靴，而具帝王之像，女妇则望仙髻凌波褥，而备后妃之容。姬侍则翠翘束带压?■[按：此字不辨是“力”是“方”]履，而有宫禁气象。种种点缀，沉着古雅，非唐世莫有矣。夫秘戏之称，不知始于何代。自太史公撰列传，周仁以得幸景帝入卧内于後宫秘戏，而仁常在旁。杜子美制宫词，亦有“宫中行乐秘，料得少人知”之句，则秘戏名目其来已久，而非始于近世耳。按前之图秘戏也，例写男女二人相偎倚作私亵状止矣。然有不露阴道者，如景元创立新图，以一男御一女，两小鬟扶持之。一侍姬当前，力抵御女之坐具，而又一侍姬尾其後，手推男背以就之。五女一男嬲戏不休，是诚古来图画所未有者耶。吁，亦异矣。不腆博求唐宋画迹，所遇人物山水花禽竹石历数不下百幅，至秘戏等图，得见景元真笔，何其幸者。越五日实米轩装，清河牛郎记。
　　胡麻必夫妇同种方茂盛；下芫荽种须设秽语。孰谓草木无情无识[按：原作织]哉。
　　山阴公主，宋武帝女，废帝妹也。通何戢。何戢少美丽，动止与褚渊相慕。公主性淫乱，废帝爱之，时与同辇出入。主谓上曰，妾虽不才，与陛下俱托体先帝。陛下六宫万数，而妾惟驸马一人，何太不均？帝为置面首三十人，褚渊亦与焉。主犹慕爱之，闭一阁中，备见逼迫。渊不从，主曰，公鬚眉如戟，何无丈夫气？渊以死自誓，乃得免。
　　女子阴部内经谓之廷孔。孔之上阴阜坟起，阴毛丛生，非徒为裸露时之美观，实于交合时增[按：原作赠]无限之愉快。因互相摩擦而阴阳电生也。毛生之时率在十三四岁，亦有迟至二十左右者。竟有终其身而无毛者，俗谓之白虎。又美其名曰一块玉。此皆一毛不拔者也。其稀少者俗谓之三支箭。世俗相传谓男子无阴毛者曰青龙，倘无意中青龙而耦白虎，大吉大利。偶值三支箭则大不利，不有家败人亡之祸不止也。相书云，阴毛多者淫贵，无毛者淫贱；毛过榖道者不贱；阴毛过膝者贵；红黄者贱；直者贱，勾者贵；乱生者贱，顺生者贵。欲察阴阳二道，男观其鼻，女观其口。又下阴相诗曰，“僻处毛多性最淫，无毛却也没胸襟。不多不少称奇物，一片玲珑锦绣心。”“阴上无毛臀股高，性多淫乱好喧嘈。不为婢女供驱使，也应贫穷傍富豪。”昔汉高祖后吕雉阴毛长一尺八寸，根根黄如金色，卷于阴上。用手扯开过膝，放手复卷。名为金线缠阴，故主极品，亦主多淫。若直若长若黑，乃奸杀之妇，虽贵不久。凡阴毛宜黄宜软，亦成贵人。如草者贱，硬者亦贱。生早者天[按：天字不知何意。疑应作夭]，生迟者淫。三七以内方妙。俱详载相书。曩者余往秦邮，过车逻镇，闻野老云，光绪中叶有秀才过此，见村姑就地小遗，毛长委地，以手自捋[按：此字原不甚清晰]之，纳于裈中。秀才好奇，纳为小星。明年大妇死，由■室[按：■原为空格，据意当作“侧”]而即真。秀才遂联捷成翰林，历任封圻，敭历中外。说者皆归功车逻村姑阴毛主贵也。余曩游古丰州，闲步郊外，与仲谋从崖下过，偶一举首，见少妇方踞巅野溺，珠溅泉流，私处了了可见，阴毛银白。不觉共诧奇异。妇见人羞而惊走。仲谋曰，此妇颇有狐意。归而说与多人，佥云不但见所未见，并且闻所未闻。又，病後交接，卵肿茎缩入腹，绞[按：原作纹]痛欲死，取妇人阴毛烧灰以洗阴水饮之。见《圣济总录》。横生逆产用本夫阴毛二七茎，烧研猪膏和丸吞之。见《千金方》。不图阴毛且能治疾。
　　赤眉發掘诸陵，取宝货，污辱吕后。凡有玉匣者皆如生，故赤眉多行淫秽。见《後汉书》。奸吕后尸者为樊崇。因尸浸水银中，不易朽坏也。又灵帝时盗贼發冢，冯夫人亡七十馀年，颜色如故，但小冷。共奸通之，至斗争相杀。见《列异传》。陈公达议以贵人虽是先帝所幸，尸体秽污，以致不能配食。不知逆贼奸尸，有何乐趣？或藉以洩愤耳。
　　有士与狐女狎。士久无子，尝戏问能为我诞育否？曰是不可知也（立春日雨水，夫妇各饮水一杯，还房即有孕。见《贮香小品》）。夫胎者两精相搏，翕合而成者也。媾合之际，阳精至而阴精不至，阴精至而阳精不至，皆不能成。皆至矣，时有先後，则先至者气散不摄，亦不能成。不先不後，两精并至，阳先冲而阴包之，则阳居中为主而成男；阴先冲而阳包之，则阴居中为主而成女。此化生自然之妙，非人力所能为。故有一合即成者，有千百合而终不成者。故曰不可知也。问孪生何也？曰两气并盛，遇而相冲。正冲则岐而二，偏冲则其一阳多而阴少，阳即包阴；其一阴多而阳少，阴即包阳。故二男二女者多，亦或一男一女也。问精必欢畅而後至，幼女新婚畏缩不暇，乃有一合而成者，阴精何以至耶？曰燕尔之际，两心相悦[按：原作税]，或先难而後易，或貌瘁而神怡。其情既洽，其精亦至，故亦偶一遇之也。问既由精合，必成于月信落红以後何也？曰精如榖种，血如土膏，旧血败气，新血生气。乘生气乃可养胎也。见纪文达笔记。此理博，托之狐言，正恐腐儒诮其猥亵耳。
　　宁夏布商何某，年少美丰姿。赀累千金，亦不甚吝，而不喜为北里游。惟畜牝豕十馀。饲极肥，濯极洁，日闭门而沓淫之。豕亦相摩相倚，如昵其雄。仆隶恒窃窥之，何弗觉也。忽其友乘醉戏诘，乃愧而投井死。纪文达有诗曰，石破天惊事有无，後来好色胜登徒。何郎甘为风情死，纔信刘郎爱媚猪。即咏是事。
　　“探春”（一作探窑）者（是春亦名春风八咏，丹徒叶玉森荭渔所作）剪爪，是以指代阳，揉其廷孔，用博妇女之欢情也。荭渔有“是春八咏”，其一云：指头禅悦证华鬘，唱到探窑菊部班。何必寝床乔弄瓦，居然带甲暗偷关。不毛得地羞难掩，着手成春句忍删。莫更戏言桃又浪（一作泛），再休妄语石为顽。
　　浇烛者，男卧于下，女伏于上，阴阳易位而倒交之。烛以象形也。是春诗云：银样新翻素女图，留髡轻解绣罗襦，替人莫漫垂清泪，灌顶居然乞醍醐。火凤倒飞烧赤壁，烛（一作雌）龙冲焰（一作照）入玄都。上头夫婿娇难撒，只合今生署烛奴。
　　添[按：疑应作舔]铛，舐盘者。全凭三寸舌，卷入两重皮也（正如驴舐磨盘，思得糠覈）。亦曰尝春。是春诗云：绝妙天然两足铛，个中滋味耐人尝。依卿作犬成仙易，呼我为猫餂粥香。三寸舌尖教子细，一低头处笑郎当。吮痈舐痔寻常耳（一作事），何似淮阴胯下王。
　　磨镜者，两女情不自禁，遂以阴阜互相摩擦。是春诗云：恰对菱花可奈何，美人双梦抱雲和。隔墙翻笑谁家体（一作听），非杵偏教子夜磨。一度春风梳髻罢，二分明月入怀多。小姑居处宫如蝎，顾影相怜手更（一作共）搓。
　　刮锅者，男女交媾[按：原作姤]已毕，复有一男继其事。因个中不洁，若待刮洗也。是春诗云：此身甘袭戛羹侯，不着先鞭未肯休。前度销金人已去，後来轹[按：疑应作铄]釜嫂应羞。只求灶下称厮养，却（一作偏）让东方作上头。我自呼名同小鸟，得风流处且风流。
　　品箫者，女以口受阳。或以唇裹其[按：二字原作裏甘，明显不通]稜角，或以舌舐其马眼，其趣胜于交合也。是春诗曰：上口原难慢度腔，秦台萧史属檀郎。玉人嫋嫋谁教曲，君子阳阳自执簧。卿意云何评竹肉，我闻如是叶宫商。鸣鸣[按：二字疑应作呜呜]月底修箫（一作空修）谱，嫠妇孤舟欲断肠。
　　代垆，当垆者。舍其前而用其後。惟女子之坛三开者能之。是春诗曰：痴情方寸已如焚，话到当垆敢怨君。嫁与渔童煎太急，婿为犬子辱何云。牝虚浪掷金条脱，调转空翻白练裙。只是丽华憔悴[按：二字原作蕉萃]损，後庭一曲忍重闻。
　　问鼎一首，其意难明。是春诗曰：居然问鼎引春秋，此耻都难雪左邱。指染一脔忘犯禁（羞鼇小）[按：鼇疑应作鼈]，势分三足笑纡筹（卧龙愁）。闻声误会王孙满，抚背应呼孺子牛。莫怪调梅心事苦，红氍毹上太（一作足）风流。
　　倪元镇于女色少所当意。一日恋金陵赵歌姬，留宿别业。心疑不洁，使之浴。既登榻，以手自顶至踵，且扪且嗅。扪至阴户，复使浴。凡再四，东方已白，不复作巫山之梦矣。姬大恚恨。
　　南北史北凉沮渠氏传，刘宾沙门曇无忏束入鄯善，自云能使鬼疗病，令妇人多子。与鄯善王妹曼头陀林淫通。發觉，亡奔凉州，蒙逊宠之，号曰圣人。曇无忏以男女交接术教妇女，蒙逊诸女子妇皆往受法。又沮渠牧健淫嫂李氏，兄弟三人传嬖之。
　　梁萧誉恶见妇人。虽相去数步，亦云遥闻其臭。经御妇人之衣更不着，并皆弃之。一幸姬媵[按：原作縢]，病卧累旬。
　　稽胡俗好淫，女尤甚。将嫁之夕，方与淫者叙离。夫氏闻之，以多为贵。雍州雕阴三郡，女淫而妇贞。
　　匈奴单于二女下台为狼妻而产子，後遂滋繁。是为高车国。突厥之先，匈奴别种也，为邻国破灭。有一儿刖足断臂，弃草泽中。及长与牝狼交，遂有孕，生十子。勿吉国俗，初婚之夕，男就女家，执女乳而妒罢。按，《魏书》作执女乳而罢，便以为定。
　　有人于夜中似与人交媾，天明即去，而门户不开，毫无影响。是为鬼物所淫。或于风雷雨雹时，居于房中，忽有所感，牝户中如受阳气一般，是为龙气所感。或于河边洗衣汲水，或被水冲着下体，或被水溅湿小衣，或水中忽见人形，牝户中如有冷气冲入，是为水族所淫。或于酷暑时赤身露卧，为一切精魅所淫。或于河中捧饮水沫水球，树上摘食奇花异果，一入口腹，迥异寻常水果之味者，是为误食淫精。或于露天仰吞流星虹气电火冰雹等物，是为口吞神气而感。或于野地中小解，忽似一股蒸热之气透入子宫，是为误触精气。或于梦中与男子交媾而得真感者，是为梦中交感。或与相好妇女顽戏作男女交合状，受彼妇牝户中遗存之馀精，是为转受遗精。或因与壮盛男童同用溺器，彼肾中真阳蒸入子宫，是为感受纯阳。以上一切皆能成孕，无夫而子不外此数端。天地之大，有常有变。父精母血所成，是谓之常，以上数端皆为之变。无夫而孕所生必畸形怪状，或妖戾乖张之辈也。取《野叟曝言》中之大意而录存之。
　　昔方望溪先生有弟某，年逾商瞿，戚戚然以无子为虑。先生笑曰，汝能学禽兽，则有子矣。先生素方严，忽作谩语，其人愕然问故。先生曰，男女构精，万物化生，此处有人欲而无天理。今之人年过四十，往往当交媾[按：原作构]时，便有祖宗绵血食之意，将天理搀入人欲中，不特欲心不炽，难以成胎，而且以人夺天，遂为造物之所忌。子不见夫牛羊犬豕乎？其交也如养由基之射，一發一中，百發百中。是何故哉？盖禽兽无生子之心，但为阴阳之所鼓荡，行乎其所不得不行，止乎其所不得不止，遂生其所不得不生。又不见夫奸夫奸妇？偷期密约者乎？彼自知干名犯义，方唯恐生子被人耻笑，而无奈發于情之不自禁，则奸生子往往独多。此其明验也（节录《随园[按：原作图。观下文可知应为园]尺牍[按：牍原作椟]》）。
　　陈眉公订正之《祈嗣真诠》，袁黄坤仪甫所编。内有句曰，交感之际，有意种子，兢兢业业，必难结胎。偶尔为之，不识不知，则胎成矣。此可想神交之义。此节可与袁子才尺牍互相發明。
　　男子下体曰阳具，曰人道，夫人知之也。亦曰马藏，见《三味经》。亦曰烛营，见《淮南子精神训》。亦曰馀窍，见《列子》。亦曰秽穴，见《列子仲尼篇》注。亦曰势峰，见《瑜伽师地论》。亦曰睾丸，见《素问》（见《秋雨庵随笔》）。
　　狐盗精采补者，必化女与人合，昏迷中以为交接，实则扯脱下衣，大吸其势，精尽乃去。
　　江宁有一男，年四十馀，有鬚，身面短小。背负一肉山，高过于顶，黄胀膨脝，不知何物。细视之有小窍，而阴毛围之，方知是肾囊也。人呼为“大脬人”。
　　红毛国多妓，嫖客置酒召妓，剥其下衣，环聚而唾口沫于其阴，不与交媾也。唾毕放赏。号众兜钱。
　　乾隆间五台山僧清凉老人，圆寂後，转生为西域小儿，渐长大，纤研如美女。过琉璃厂，见画店鬻男女交媾状者，大喜，谛观不已。归过柏乡，召妓与狎。到五台遍召山下淫妪与少年貌美阴巨者，终日淫媟，亲临观之。犹以为不足，更取香火钱往苏州聘伶人歌舞。被人幼奏，老人叹曰，无曲躬树，而生色界天，误矣。李竹溪与有前世因，往访之，见老人方作女子妆，红肚袜，裸下体，使一男子淫己。而已又淫一女，其旁鱼贯连环而淫者无数，李怒骂曰，活佛当如是乎！老人夷然应声作偈曰，男欢女爱，无遮无碍。一点生机，成此世界。俗士无知，大惊小怪。年廿四端坐趺[按：原作跌]跏而逝。
　　京师杨某习采战术，能以铅条入阴窍，而呼吸进退之。号曰运剑。一鼓气则铅条触壁，铿然有声。或吸烧酒至半斤。後于白雲观遇美尼，授二丸吞之，毛孔作热，淫欲之念百倍平时，与尼合，横决而溃，委顿于地而死。
　　或闻狐之成道者云，凡男子之阴，以头上肉重肥为贵。年十五六即脱颖出，皮不裹[按：原作裏]稜，嗅之无秽气者，人也。皮包其头不净，稜下多腐肉而筋胜者，兽类初世为人耳。不见羊马猪狗之阴，非皆皮裹头尖，而以筋皮胜者乎？出其阴示人，果细瘦而毛，尖如锥。
　　明末遗老欲殉难而不能，以醇酒妇人自戕。多姬妾，终日荒淫。数年卒不死，但肾脉断矣。头弯背驼，伛偻而行。人戏呼为人虾。
　　有被人鸡[按：原作[上田下女]]奸控于官，验之，花纹已散，榖道宽鬆，是鸡奸已屡者。外有新创，内蓄馀精，是初被鸡[按：原作[上田下女]]奸者。仵吏识之。
　　杨僮微有姿，性柔和，有狎者无所拒。夏日浴于池，忽雄鸭飞起，啮其臂而以尾扑之，作抽叠状，击之不去，须臾死矣。尾後■[按：此字不清]下肉茎一缕，臊水涓涓。见者大笑，呼杨为鸭嬖。
　　山左王伦之乱，临清焚杀最惨。男女尸填河，高于岸者数尺。贼既平，启闸纵尸，顺流而下。无赖者窃剥其衣，故尸多裸露。忽一女年十七八，裸仰水面，流至闸侧，右足罣闸而止。俄一男尸年貌相似，裸流亦下。忽跃而起，与女尸合，抱颈股交叠。众以篙拨之，竭力不能开，须臾流去。亦不辨其谁氏子也。
　　李刚主讲[按：原作購]正心诚意之学。有日记一部，将所行事必据实书之。每与其妻交媾，必楷书某日某时，与老妻敦伦一次。昔有某教官五十续弦，门生醵金贺之。入夜偷视所为，以为交合断无庸用其伪道学也。乃教官顶戴袍褂入房，移双烛于床前，将新妇扶座床上。举手■[按：此字不清，似为捋]其袴，分其两腿，高举之，详视其私，点头赞叹。于是退三步，恭对牝户长揖者三。祝曰：不孝有三，无後为大。某老矣，今日不免唐突夫人，而施及下体。闻者匿笑不置。二事相似，何其迂阔乃尔。
　　崇祯时某相自言为蔡京後身。好观美妇之臀，美男之阴，以为男子之美在前，女子之美在後。世人易之，非好色者也。尝使女衣袍褶，男饰钗裙，而摸其臀势，以为得味外味。号臀曰白[按：原作曰]玉棉团，势曰红霞鲜杵。
　　邏[按：疑应作暹]罗俗最淫。男子十四五岁时，其父母为娶一牝驴，使与交接。夜睡缚驴，以势置驴阴中养之，则壮盛异常。如此三年，始娶妻，迎驴养之终身，当侧室。不娶驴无有以女嫁之者。
　　石男二字，见《太玄经》。至于半男半女之身，佛书亦屡言之。
　　柳州有牛卑山，形如女阴。粤人呼阴为卑。除夕必男女数十人守之待旦。或懈于防范，被人戏以竹木杆抵之，则是年邑中妇女无不淫奔。有邑令恶之，以土块填塞，则妇女小便梗塞，不能前後溲[按：原作瘦。两字应不能通假]，致有伤命者。
　　传闻虎不再交，非也。虎独处，其有两者必牝牡也，有三四五者必虎母子也。月大晕夜，虎乃交，在半夜後，来日必起大风。有人宿岭上寺楼，闻两虎鸣[按：虎之叫声似不应称作“鸣”。疑为“呜”字之误]声甚急。窥之则月濛濛晕矣。有物一堆上白下黑，如土阜摇动。久之其[按：原作共]下者猛吼震谷，盖其窍初合，牝者痛而惊呼也。久之抱跃而起，既落地则两释矣。
　　獭性淫。吴越小家女多于水中洗亵衣，獭食之久，能为异迷人。雌者多就异类交，为异则迷惑男子。雄者闻少妇亵衣气，辄缠绕不休，众击之至死势不痿。有娶妇者，獭绕新妇足间。取梃毙之[按：四字原作娶梃毙不]，身长一尺五寸，势长七寸，与人无异。稜肥肉厚，大如鲜菌。獭肝髓入医经，其势异若此，可为房中药，惜医经不载（山獭阴试真伪，令女人摩手极热，置掌中跃跃自动。腽肭脐即海狗肾，腊月冲风处女[按：女字似不通，疑误]浸不冻者正。假者名水乌龙肾。收器中年年湿润，置睡犬头上即惊跳）。
　　浙中呼外肾为卵。
　　《褚氏遗书》，男子二八精通，能近女。八八六十四而精衰。俗有量童子法，能知其可近女与否。法用粗线一根，自项围颈一匝，记其长短，以线双折，从其鼻准横量至耳，长过耳者，便能人道。
　　或云鸟外八窍，内亦少大肠，其粪溺于後。九窍者大小肠皆全，故兽亦分前後出入也。凡人大肠通于後，结于肛，前阴为小肠之头以通溺，兽亦然，独鸟以小肠在後。观鹅鸭相交，前阴突出于後，非小肠何也。凡鸟之匾嘴者以形交，有阴物相媾；尖嘴者均以气交，无形器也。此可补《禽经》所未备。
　　乾隆丙午，刑部福建司承审一案。狱成，以口供秽亵不能上达。其案为北京香山事。有姑嫂同居，嫂素淫，于後门设溺桶，伺行路之溺者，其阴可观，即招入与淫。一日有屠羊者过而溺，其阴倍于昔之所御者，嫂狂喜迎入，至卧榻解下衣而俯就之。姑坐旁视其事毕，即欲往就，而屠性耐久，自午至未甫了事。腹中饿甚，索饭急。饭毕，姑以为将及己[按：原作已]矣，亦弛衣摩屠者之具，为之吮咂。屠具复举，嫂曰，屠性猛，汝恐不胜，宜再让我。姑许之。嫂颠狂不休，姑情急，水流至踵，怒嫂之诓己也，往别户自缢。嫂之本夫街卒也，归家见妻神色不宁，被褥污秽，乃私自严鞫之，始得其情。姑之夫家方讼于官，以为被嫂磨折而死，不知其事之可丑也（以上具录自袁枚《子不语》）。
　　蚌无牝牡，为雀鸽所化，故久者生珠焉。一于阴也（见《涌幢小品》）。
　　《嫏嬛记》文■[按：此字不清。查网上相关资料，有言淡菜“又名红蛤”。不知是否即“蛤”字]类女阴，即淡菜也。李笠翁《风筝误》曲云，嫖经收拾赋桃夭，日尝新淡菜，莫厌旧蛏条。明代即以淡菜蛏条代阴阳之具。
　　江南之人以蚌为阴户之代名。处女之阴则戏呼曰蛤，以大小之分，象形取义耳。《本草》释名，李时珍曰，蚌与蛤同类而异形。长者通曰蚌，圆者通曰蛤。陶宏景曰，蜃即蚌也。昔孔融致韦端书，有“不意双珠出老蚌”之句，可见古时已有此形容。清初王斫山先生偶于舟中，时方九月，忽一女郎掉文曰，何故此时则雀入大水化为蛤？座中斗然未有以应也，先生信口答曰，我亦不解汝家何故雀入大蛤皆化为水也。此真用《礼记》入妙，亦虐谑也。余按淡菜一物，形容益肖，且有少毛。故奔日华，谓形状不典，宜其得“东海夫人”之名也。
　　抹胸之物，亦名袜腹，俗名兜肚。炀帝诗，宝袜楚宫腰。杨贵妃私通安禄山，指爪伤胸乳之间，遂作诃子饰之。诃子亦此物也。故张宪诗：猪龙爪破金诃玉。顾瑛词：怕解金诃见爪痕。今南中妇女，悉用兜子，是以尺方之布为之，折其一角，以金络索繫之。挂于颈上，横端两角，以绳繫腰，而紧束前胸，用以防风迫乳。且有以夹罗为之，实以香屑者。曩在京于友人家，见有红绸夹兜，较寻常者略大，上以五彩丝绣秘戏图四齣。初以为闺房游戏之制。或云像姑所用，故形式较大，并阳而兜之。于理差近。余昨于津门某寓公家，见一白绫夹兜，绘白描人物于上，纤细而生动。询其俊仆，云是第幾姨以洋泉念枚，嘱画工所作，不为讳也。余取而谛视。兜之上角，一老者鬑鬑有鬚，面貌红润，若采阴炼气之流，展衾仰卧。一少女蜷身伏其上，伸两臂，一以钩老者颈，一以按枕支躯。分两腿，跨其腹。老者以手托[按：原作託]其股，若助抬动者。女雲鬟覆额，花钿齐[按：原作斎]整，凤头鞋窄，颇可人怜。肌肤莹白如玉，不着寸缕。股交压，舌互嗍，欢情酣艳，见者魂销。其下则一男侧身卧，曲肱着枕，上身微抬。女交颈伏其上，而娇躯微侧，颔贴男背，臂搂男腋，衣衵服而下无裈，腿交叉如绳。一腿置男两股间，一翅男股外。牝户大开，阳半纳其中。初若含濡不动者，细察女两膝跪席而负重，男脚跟着床而指张，似亘止努力。而且阴毛冰贴如湿毡，可知其淫津畅流。此图于微妙处传神，益觉生动。当中画一女裸卧，鞠躬如元宝势，侧首倚枕函，以一手据床，两腿中分，紧夹男股而合。男双膝并跪，身伏女身，以辅属体。一手攀香肩，一手搂腋下，若甚憨猛，唯恐不胶固。复有一女，雲鬟亸肩，梳堕马髻，上下裸露，仅繫红抹胸，莲瓣双钩，不盈一握。坐男後，股双叉，以两手推男背，似是知心小婢，助其欢情也者。秋波流媚，红晕梨涡，诚难乎为情矣。兜之左，一女倚枕仰卧，男胡跪于床，膝弯直抵玉臀，挑尻高举，两手抄抱女身。女腿夹男腰，交足于背，股际只隔一丝。如匙投牝，连根尽没。虽寻常样式，而态闲意远。男则辅偎粉颊，身擦红肌。阴精出乎阳门，欢水溢于玉户。女则斜送饧眸，微闻娇喘，上肢无力而懈放，下体难舍而胶粘。神魂欲飞，欢情不尽。正如莲开并蒂，花结同心也。其右端则画一金雀鸦鬟，与俊童野合。女年纪娇小，姿容秾丽，神情则半推半就，态度则若喜若惊。袒怀露乳，乳如菽發。褪裤出私，私处坟起。臀搁红栏之上，身倚香柱之间。上下其手，挽颈攀肩；左右其腿，盘腰夹背。接唇含舌，举阳触阴。男跨栏而坐，手托其股。金沟微开，玉杵半入。乌毛茸茸，男定斫轮老手；红鲜滴滴，女则破瓜初试。画师狡狯，闲写春情，虽未能淋漓尽致，而一种生涩之态，亦可聊备一格也。综观画兜，不觉心荡。某姨以妖冶著名，虽年逾花信，风韵实不减[按：原作滅]当年。睹物思人，颇涉遐想。料其抱衾裯而当夕，酥胸半掩，趣意定多。其主翁当俯视画诃时，倍增欢畅，更不知若何颠倒也。作《画诃记》竟，诧为奇观，复纪以诗曰，已是酥胸掩趣多，更图秘戏上金诃。消魂尽借翻新样，惹得骚翁唤奈何。
　　海马雌雄成对，其性温暖，有交感之义。房中方术多用之，与蛤蚧郎君子同功。虾亦能壮阳。蛤蚧出广西横州。牝牡上下相呼累日，情洽乃交。两相抱负，自堕于地，人往捕之，亦不知觉。以手分劈，虽死不开。房中方用其雌雄，其效在尾。摘蛤蚧[按：原作蛤]之尾，含之奔走，不喘者正。守宫砂涂女臂，有交接事便脱，不尔如赤誌。《博物志》云，蜥蜴或名蝘蜒，以器养之，食以朱砂，体尽赤。所食满七斤（斤字，《贮香小品》作两字）[按：前条作者按语之括号原缺，据文意补]，捣[按：原作濤，当与擣字淆而误]万杵，点处女支体，终年不灭。惟房室事则灭。故号守宫。
　　或以密陀僧乾燕支等和蝙蝠血点女臂，以代宫砂。
　　鸳鸯肉作矅[右为翟，左不辨为目为貝。如为目，即“矅”，语意不通。如为贝，查无此字。愚意当作“臛”即肉羹为是]，夫妇不和者私与食之，即相怜爱。鸧鹒肉可以疗妒。队队形如壁[上冖下二虫][按：疑即“虱（蝨）”]（生有定偶，缅甸有之。妇有不得于夫者，饲于枕中，则其情自合。见《游官[按：疑应为宦]馀谈》）。
　　《北户录》载孔雀不匹，以音影相接而孕。或雌鸣下风，雄鸣上风，亦孕。鹤亦如此。《冀越集》云，孔雀虽有雌雄，将乳时登木哀鸣，蛇至即交。《禽经》云，孔雀见蛇则宛而跃者是矣。
　　雀性最淫。冬三月食之起阳道，令人有子。雀卵和天雄服之令茎不衰（雲南百夷中有小孟夏江产鲃鱼，食之日御百妇，故夷性极淫，贵贱皆有数妻。山中又有弯姜，饵一刀圭，终身断绝人道。土人以饲牡，毋不宦也）。
　　鹿性淫，一牡常交数牝，谓之聚麀。余曩在绥远时，奉差往卓子山，因住于车站。月夜登月台，见有狼[按：原作狠]十馀，呼嗥其下。初以为猎食，细察之，乃互争一牝也。此牝与一牡交毕，复一牡来合，竟受七牡。当轮奸时，并不争噬。余拟枪射之，站长止之，谓狼不为患，倘死其一，则群来夜哭，惨不能闻。并云，牝狼皆非数牡不杀欲，见之数矣。狼与鹿适相反，亦淫兽也。
　　灵猫豪猪，皆能自为牝牡。兔无牡，中秋顾月而孕。
　　俗传牝猫无牡可孕，但以竹帚扫背，或用斗覆猫于灶前，以帚击头，祝灶而孕。余颇疑之。後与内子取牝猫未乳子者试之。当扫背时，贴然伏不动。频举其臀，耸其尾，若不胜其欲者。猫阴膨涨露尾股间，其大如指顶，以纸卷捻探有水少许，纸为之湿。相与一笑纵去。是晚即叫春矣。
　　山獭性淫毒。山中有獭，凡牝兽皆避去。獭无偶则抱木而枯。猺女春时成群入山采果，獭闻妇人气，必跃来抱之，次骨而入，牢不可脱。因扼杀取其阴，用为房中药，有奇效。试阴茎真伪，令妇人摩手极热，取置掌心，心气呵之，即翘然动。盖阴气所感也。
　　玃，老猴也。纯牡无牝，故又名玃父。善摄妇女为偶生子。[豸周]，状如猴，纯牝无牡。群居要路，执男子合之而孕。猨，雄者老而势溃，转为雌，能与雄交而孕。猩猩能人言，在人猴之间，即野人也。《博物志》云，日南野女，群行觅夫，其状白色，遍体无衣襦。《齐[按：原作斎]东野语》云，野婆出南丹州，黄髪椎髻，裸形跣足，俨若一媪。群雌无牡，遇男子必负去求合。载覆之间，阴阳之道，真有不可解者。此兽与人交者也。
　　仙灵脾，药名，服之令人好为阴阳。西川北部有淫羊，一日百遍合。盖食此所致。故亦名淫羊藿。
　　贵州青浪卫山间产相连草，苗妇于高山长歌连日，歌“淫心荡”（曲名），有草飞来人怀。置衣袂间，令人相思欲死。相离草投饮食中，令夫妇参商。又草名痴汉乐，淫妇以食其夫，如醉梦，绝无妒心。
　　锁阳，出肃州。《辍耕录》云，生鞑靼地，野马或与蛟龙交，遗精入地，久之發起如笋，上丰下俭，筋脉连络，绝类男阳，即肉苁蓉之类。或谓野之淫妇（胡妇之淫者）就地而合之，一得阴气，勃然怒长。
　　妇女裈裆及月水布，皆可治病。能解箭毒，治房痨等症。见《本草》。
　　李时珍曰，营气之粹，化而为精，聚于命门。命门者，精血之府。男子二八精满一升六合，养而充之，可得三升；损而丧之，不及一升。谓精为?者，精非血不化也。谓精为宝者，精非气不养也。故血盛则精长，气聚则精盈。邪术家蛊惑愚人，取童女交媾[按：原作姤]饮女精液，或以己[按：原作已]精和其天癸吞咽服食，呼为铅汞，以为秘方，故恣贪[按：原作贫]淫，甘食秽滓，促其天年。吁，愚之甚矣，又将谁尤（一合米之精汁，成血一滴。千滴血方成一滴精）。
　　鸨纯雌无雄，与他鸟合。《庶物异名》疏，陆佃云，鸨性最淫，逢鸟则与之交。鲳鱼游于水中，群鱼随之，食其涎沫。龟恒与蛇交，雄者怒围而溺，蛇触溺身烂，雌者负之去。故世以比倚门之辈焉。
　　张仲京词，蝶粉蜂黄都褪却。按《道德经》，蝶交则粉退，蜂交则黄退。蝶以鼻交，蜂则股後之刺，可生殖可自卫也。
　　明天启间，内臣喜食牛驴外肾，曰“挽口”者，则牝具也，“挽手”者则牡具也。羊白腰即羊外肾卵也。且以进上，上随众食之。魏忠贤因牡马外肾实壮阳健药[按：原作樂]，美其名曰龙卵，十月间御馔内最重之。《梦言》一书记其事。明阉喜食牛驴不典之物，名牛阴曰“挽口”。《本草》载白马豕驴狗阴茎皆壮阳。余曩在扬州，方少将柳江筵次，见一盘盛肉片，圆廓而有孔，询之云是驴鞭，异之未敢尝。即牡驴阴茎也。又于马福章家吃牛肉，时福章盛夸“宛口”之肥美，询之即牝牛阴也。方马皆嗜之成癖，惜乎未问“鞭”、“宛”是此二字否（粤菜馆有牛鞭，味甚美）。
　　骡，阴有锁骨不能开，故不孳乳。牡驴交马而生者曰骡，牡马交驴而生者曰駃騠，牡驴交牛而生者曰馲[马百]，牡牛交驴而生者曰?[马冢音méng]，牡牛交马而生者曰駏驴。世俗不察，统名之曰骡。动物血统之最杂者亦无过于骡。
　　蜂有雌蜂雄蜂职蜂三种。雌蜂每群仅一头，是为蜂王。雄者但营生殖。职蜂皆不完全之雌体。蚁类与蜂同，但女王多数同居，不似蜂王嫉妒专制。至交尾期则生翅，职蚁不能也。蝇之交尾背负甚久，相联而飞，扑死不解。[按：此处为一空格，不知是否缺字]么细小虫，人多不注意耳。
　　蚕出茧成蛾，生而能交，终日不解，交毕即卵。当其交时，以尾寻尾，如石吸铁，自能得其窍而合。合久，养蚕妇女以手分之，不尔，雌蛾必精胀而死（两蛾交时，取火上焙成灰，以酒调服，可健阳）。
　　宫刑，古刑法之一。男子割势，女子幽闭。《肘後经》，骟马宦牛羯羊阉猪，皆割去其势，以资养用也。
　　《瑯嬛记》，逊顿国有淫树，花如牡丹而香，种有雌雄，必二种合种乃生。花去根尺馀，有男女阴形，以别雌雄。种必相去勿远，二形昼开夜合，故又以“夜合”为名。又谓之“有情树”。
　　壮时不免房帷之好，後乃以渐而淡，至为汗漫游，遂与色远。友人俱诮其假。李賸斎至谓五十断欲，不如捐馆作泉下人，後竟以啖牛胾淫一妖妪而殂。夫精炁神人之三宝，而丹药之王也。先祖遇一异人，授以龙虎吐纳之术，余以骨顽无仙分。然于玄牝要诀，颇熟闻之。大要以宝神啬精为主。世之愚伧纵情彫伐，以致阳弱不起，乃求助于禽虫之末。蛤蚧偶虫也，采之以为媚药[按：原作樂]；山獭淫毒之兽，取其势以壮阳道；海狗以一牡管百牝，鬻之助房中之术，何其戕真败道，贵兽而贱人也。且方士挟采阴之说，谓御女可得长生，则吾未见蛤蚧成丹，山獭尸解，海狗之白日冲举也。节录汪三侬自序。
　　古人之好男色者，《祝氏猥谈》中，纪之甚详。
　　今之洋货肆或药房中，尝售有二物。一曰“风流如意袋”，系以柔薄之皮为之，宿娼时蒙于淫具，以免霉毒侵入精管。因能防制花柳病也，故亦名“保险套”。更有一种附有肉刺者，可增女子之欢情。但于用之者终嫌隔靴搔痒耳。囊底有小圆球，中空，适当马眼，可洩精于内。间有用之避孕者。但往来冲突，破裂堪虞。此袋偶一戏用则可，阴阳不能互达，热度不能射激，殊非卫生之道也。一曰“子宫保温器”，系韧皮所制。长六寸许，有棱有茎，绝类男阳。其下有大圆球如外肾，球底有螺旋铜塞。器内中空，注以热水，则全体温暖。本以疗治子宫寒冷，不能受孕之病，乃用者不察，多以代藤津伪具，且盛夸制作精妙。後询诸肆夥，谓购者纷沓，余始疑之。及潜心体察，始知药房巧立名目，规避禁罚。试问子宫寒冷，岂外间物所能温暖？而腔内受此温暖之具，能不将情欲勾引？倘执其端以动摇，慰情胜无，遂旦旦而伐之矣。余纪之以词，为体物词中别开生面。咏“风流如意袋”，调寄“水龙吟”曰：青楼幾度留髡，无端撷得杨家果。飞英点额，散花着体，风流小过。蒙甲应羞，处囊漫恼，防闲差可。似冰蚕带蛹，玉龙包□[按：此方框为原文所有]，蓬瀛客，居奇货。遮莫魂消真个，论欢情卿当胜我。休讥小器，堪藏夹袋，房中术妥。暗举金戈，偷垂玉筯，雨收雲破。惹秦娥笑指，蛮僧丑状，竟研皮裹。咏“子宫保温器”，调寄“高阳台”曰：杵号红霞，茎承白露，嫁人情味偷[按：原作愉]尝。暮掩琼闺，金盆试罢兰汤。被池自启葳蕤锁，喜热中洩透春光。尽销[按：原作锁]魂，不灭宫砂，不褪蜂黄。宛然桴鼓夸红玉，更催花迸雨，别样颠狂。手倦抛梭，闲将钿尺私量。桃源早让渔篙入，只良宵难隐檀郎。但消他炉鼎初温，好炼元霜。
　　赵声谷云，芦墟徐四摇尖头船为业。戊申冬往弔乌程，曾雇其船。徐四年三十外，巨准鬚腮，颇有登徒之好。所狎荡妇白黑黑情甚浓挚。黑黑尝自言曰，人尽夫也，时尽晦也，地尽床笫[按：原作第]也。又曰，人生驹隙，安得极乐而死！每与新交合，必具通宵蜡炬，光照无遗。鱼丽鹳鹅，五花八门，从壁上观者无不失色，而夫人城未启也。娘子军益焰也，苟其弃甲务必追奔，以故自揣力薄，且退避三舍，否则撩虎鬚者幾不得生还。又尝于所私者品第材力，曰某某曳落河，某某万户侯，某某二千石，某某穿杨枝，某某蜡枪头，某某黔驴技，某某铁中铮铮，某某则自郐以下也。然而丁不能兵，戈难用武，相接以来，阅人多矣，所谓曳落河万户侯等誉者，不过诱掖[按：原作液]奖劝鼓励人材，有是设无是技也。眼前行伍举属枪蜡驴黔，自郐以下真无讥焉。惟徐四者犹不失为铁中铮铮，故愿得而甘心焉。黑黑又谓徐四曰，侬年逾就木，相接恒河沙数，卒未尝饱餐，奈何。徐四曰，人间[按：原作问]无饱餐也。或遇五通九尾，给君一饱有之。黑黑曰，何谓五通九尾？徐四曰，五通能通五窍，九尾直达尾闾，皆引人到极乐世界，非寻常媾合也。黑黑曰，安能得之？徐四曰，求则得之。由是沉思默想，朝夕焚香祷告，屏绝泛交。梦寐中常呼“通叔叔”、“尾爹爹”不绝，迄无效验。尝有意避雨浮屠，大小寺僧斋遍无剩，犹不得餍足。乃手抚撞钟搥曰，愿天生活佛，当作如是观。生平喜鼓噪，怕听锣声。问其故，曰，鼓作气而锣收兵也。其性情如此。
　　男女媾精，万物化生，人伦万世，岂可谓之淫。山泽通气，阴阳發洩，适可而止，岂可谓之淫。过此者谓之淫，乐此不疲者谓之好淫，好淫则近于畜类。经云，禽兽无别，故父子聚麀。又云，不戒其容止，生子不备；不备，不成人；不成人，畜类也。非必果报彰彰，堕入畜生道，谓之畜类，即以眼前论，好淫者无不类畜。试思，逾墙蓦[按：疑应为攀]树，飞檐■[按：此字不清]格，喜偷[按：原作愉]善走，跳梁升木，谓之人猿；倚势凌辱，渔猎一方，令人恨不扑杀中，谓之人獠；软绵绵，善霭霭，长跪牵持，服淫藿而交百遍者，谓之人羊；嫌短接长，纍垂尺馀，谓之人驴；苟且發极，由窦而进，谓之人狗；中人圈套，落入溷圊，谓之人彘；白昼宣淫，生子无皮，若雏鼠然，谓之人鼠；故作屈伸，将进未进，如蛇游洞，谓之人蛇；当场捉破，不杀而宫，操刀镦下，喊若徵音，谓之人豕；人猪聚麀，不顾铤而走险，急不暇择，谓之人鹿；淫词绮语，会意描形，堕入马服，谓之人马；密约佳期，弹琴望月，谓之人牛；闻腥想吃，历鹿而来，谓之人猫；中毒声哑，谓之人鸭；疮癞遍体，谓之人蟆；甘作秦宫，花裏觅活，脚扑朔而受淫，谓之人兔；暴殄天物，摧残结髮，狼戾狠毒，谓之人狼；淘虚元气，一交而洩，谓之人鸡；隐身瓜田，缩作一团，蝟毛刺唇，谓之人猬；槐影摇风，浑身黑服，谓之人鸦；房术变化，善摆阵势，谓之人鹳鹅；纵欲坡坨，隆然背肿，喘声呼呼，谓之人骆驼；未老先老，鞠躬如也，谓之人虾。噫，好淫类畜，可谓无微不至矣。他如善媚之狐，遣群之[犭鸟]，纵淫之龟，恋交之雀，天性自然，不必言类也。至于鲎帆海嫂，雅善驼人，獭刺山公，颇思抱妇，非耳目所习闻见，不暇言类也。若夫虎豹狮象，鸿雁鸳鸯，一切义兽情禽，反不屑与好淫者为类也。戡破人兽关头，斯全生物，爱物种子。否则异于禽兽者幾希。
　　媚药中有“颤声娇”者，相传以未连蚕蛾及凤仙蠹、五味子等合成。服之入房敷施，能令翕受者醰醰秾粹，情不自禁，必作无病之呻吟者，故以是名。
　　某富孀年已半老，荡性独别，求牡之心，无微不入，其表则岩岩[按：疑应为俨俨。繁体字儼与巌形近而误]难犯。一朝见篱下狗媾胶粘壹并，心涎之。洎晚潜嗾之来，匿己卧房，拉入一处，纵其交。姹女神宫，眼腔火热，遂逐牝纳牡，扃户逼之，牡不能从。移花凑木，牡又不能。妇情急，马扒其身，类其所为以迁就之，牡始交接。再接再厉，烈烈如火。积岁饥肠，始餐异味。汪洋浩漫，若巨鱼之纵壑也；追入奥尻，若鸭嘴之啄食也。未幾，四围鞈匝，间不容髮，如长房之缩地也；渐入佳境，甜蜜美满，如长康之啖蔗也。韩卢宋鹊，纵送自如。翘以粗闳以奄，大非人之凿柄可比。妇于是绝怜爱之。饲以粱肉，衣以滑绫，仅空上下交接处。名之曰“敬宝”，从苟字边旁取义。静夜无人，敬宝摇尾乞怜，思媚其妇，如旧昏媾焉。有中表弟探望妇，招入内厢，敬宝狂吠噬生，袍袴粉碎。妇叱之，即噬妇。後妇烧香归，棹方止岸，早有牝犬一群，狂吠發瘈，裙袴尽碎。喙伤要道，敬宝每夜以舌舐伤处不痊。延狗医诊之，医曰，狗垽毒入于子宫，无能为也。妇辗转死。
　　狗为盛阳之物。盘瓠妻高辛，徐宫产鹄仓，自古以来，妇人遭之不足奇也。《坚瓠集》载，妇人与狐狸交，与驴马交，与猕[按：原作狝]猴交，至有与蛇交者。疑此皆妖魅幻作人形，脱其本来面目，则变而又常矣。浒墅唐家村姑媳二人，姑孀妇，媳养媳也。异室而居。姑独宿夜难挨，猛想日所见甕头黄鳝，活滑可喜，因起，捉其巨粗且长者，用丝棉握其尾，令以头探入阴中。物因尾痛，头乱顶，躬乱鞠，尽力直楦。独眠人得未曾有之奇趣也。夜夜如是，鱼水因缘。黄帽滑生胜于角先生呆板多矣。其媳私伺之，见姑纳鳝状，骤觉欲火一缕，自涌泉穴直透丹田，萼膜中如虻噆蚁啮，按捺不住，袭姑衣钵，如法而行。但一线红扉不比堂堂广厦，物挨身而入，往裏直钻。女發急，取剪刀断其半截，物痛益入，直追心窝，不一时而气绝。
　　滑弟弟，出缅甸黄花城，南去三千里，万山中鸟精也。其鸟最淫，经年交合不歇，流精无度，耗竭而死。精胶枯树木上，绝类螳螂子。一并取以为末，遇人风疾及麻木不仁等症破渗入竄遍周身而愈。此物著肉便翕翕然动不止。得之树皮犹其次也，最上者，土人捉得雄鸟，遍室置镜，鸟顾影以为偶也，汩汩滴精。以金叶盛之，作兜铃状，藏于伪器中。遇窍直钻，深入显出，其乐有难言者。此闺闼秘器。鱼元机诗：易求无价宝，难得有情郎。“无价宝”即此物也。人家奁赠中有备之者，名曰“缅阳铃”，亦谓之“鹊不停”（缅铃相传鹏精也。鹏性淫毒，一出，诸牝悉避去。遇蛮妇辄啄而求合。土人以束草人绛衣簪花其上。鹏嬲之不置，精溢其上。采之裹以重金，大仅如豆。嵌之于势，以御妇人，得气愈劲。然夷不外售。滇人伪者以作[按：此字不甚清晰]蒺藜状裹以金，摇之亦跃。但彼不摇自动耳）。
　　人禀阳气重者喜饮，秉阴气重者耽色，终日昏昏，瞢[按：原作薦]腾睡去，不知卧榻之旁有人无人也。淫薪之说，皮毛之论耳。究之天地氤氲之真气，非胡酡能为辨者。世俗不察，竟以腐肠狂药与伐性斧斤，若华萼相跗。然何未思之深哉？试看百草甲圻始生若锥者，皆能酿酒。若Y[按：原文如此，意当作丫，指一干而分两枝如树之杈丫者。下文同]者不能。昔少昊氏不才子曰伯北，嗜酒。死化为蝗。若锥者皆食，Y者不食。至于妇人嗜酒必兼喜食若锥者（以上七则录自《夜航船》）。
　　刘宗师（大符）《修真问答》内载，精之窍，即玉户也（记者按：玉户者男女精窍统称），会阴穴也。在榖[按：原作谷]道之上，尾闾之前。精之逆顺，由此以分仙凡。鼎炉对峙，龙虎争驰，初则平淡，久则兴浓。精临此窍，欲洩难禁。当此之际，吸勒小腹，提撮肛门，搐手钩足，缩项耸肩，咬牙翻目，上视泥丸。如此作用，其精自回。此即牵转白牛之妙法也。不然则精必沛然下倾，莫之能御矣。妇人修炼者，必先静心守中，依五势运气疏通，然後行炼赤龙法。假日前月某日行经，至此月预先一日子时下工静坐披衣，两手握固，按两胁候身中升降数次，方将左脚跟抵住牝户。如不能者以棉墩代之可也。紧撮榖道，努目咬牙，耸肩着力，往上一提。存想赤气一道，自子宫由尾闾过三关，上泥丸，下重楼，注双乳则止。照此行持，待身热则止。三日後用熟绢插入牝户，此次看比前月或多或少，或有或无。五日後每日子午卯酉各行五次，寅时行屯卦运阳气，申时行蒙卦散阴血。每一时入室静坐，闭气存息。存想赤气一道，自子宫过尾闾，上三关，透泥丸，下舌根，注双乳，到中宫。如此行持一百日，万病消除。妙难尽述。或问，昔者彭祖、巫炎、容成，其学道之初，皆由御女入门。每见今时行此术者，病患何也。答曰，御女以久战为荣，以不泄为胜，以彼泄阴为有补益。殊不知精者气之化，气者神之生。元神不固，则其气无统，虽助长于平日，强制于临时，不知以静御动，以逸待劳，纵有所存，亦滓质耳。久则终归臭腐，随溺化去。或精道秘涩，邪火妄奔，發为痈疽，致成遗淋。况关窍未开，橐籥不应，不知逆取，岂能运转？交未必得，得亦无补，非徒无益，而害斯烈矣。
　　五种不男者，一曰“生不男”，元身细小似蛹不發，又云根带柔委，常不举兴；二曰“□[按：方框原文如此]不男”，外肾只有一子，或全无。俗名犍，又名“犍不男”。或系用刀割去男根；三曰“半不男”，二物俱有，俗曰是“二仪子”，又云半月男半月女；四曰“变不男”，上半月右肾入内，下半月左肾入内。一云“乏不男”，未及十六岁而耗精自行，或有白浊；五曰“蠹不男”，元精清冷如冰。又云“脱不男”，见色未交而泄，或男根似无，见他人行淫而生妒心，遂感有根。凡男子有一犯者，永绝後嗣。
　　谚有女子口大阴大之说，闻之初不甚信。及观相书，亦载欲察阴阳二道，男观其鼻，女观其口。故荡妇偶见男子，必窃窃私议，唯恐所觏非隆准公，而妓院中亦有选鼻子大者好生受用之谐谑。余在浴堂中偶思及之，必留心细察，凡十九天台（鼻之别名）高峻者，其下未必甚伟。闲与友人研论，友曰，彼纍纍垂垂者皆下流人物，大而无当，俗谓“痴鞭”。男子阳道不在长而巨，而在龟头稜高而肥。故相内五行者亦有“草裏藏珠是贵人”之口诀。夫草裏藏珠，乃阴茎全部恒缩尽无馀，只龟头伸在毛外，如置珠草上。大丈夫能屈能伸，不似寒乞相兴衰一例也。後细察鼻如悬胆者，其阴头必丰，于是鼻大势大之言验。因灵柯为受气之门，鼻为天门，与之相应。肾为命门，亦与天门相合。道家采炁者以鼻引山者[按：者字原缺，据下文补入]入脑。山者指女子而言也（见《房中錬己捷要》）。
　　人生受气之初，在胞胎内随母呼吸，受气而成。前通于脐，後通于肾，名曰鼻祖。鼻之呼吸与阳部息息相通，故气促易泄，此其明证。但口大阴大之说，颇难一一验之。因妇女之膣口大小，原无定准。欢情时可大，多胎者可大。即以处子而论，当破瓜时，遇伟岸者则大，遇渺小者则小。故妓女开苞，首择伟器，原可楥之使大。总之女子无不能容也。或问[按：原作间]，然则相书之说为不可信乎。曰不然。女阴大小虽无定准，以口验阴，十有九验。无怪古今形容女子辄称樱桃小口，正有所谓也。故孙妃有煖炉之丹，令阴户窄紧；武后有润户之方，妙如童女。是以人工而补廓大无朋之憾。至于男工采补之术，女娴床笫之功，小大由之，则又不在皮相矣。
　　明季[按：原作李]徐树丕《识小录》：女子十五岁至二十五，补阳和血，美颜色，悦精神，节而行之，能成地仙；二十五至三十五，我施彼受，虽无裨亦无大损耗；四十以上能致疾。若天癸既绝，如枯株吸水，不异鬼交，杀身而已。男子精血少如膏雨，壮如露，令蕊嫩含滋，春芽吐润；老大如霜雪，使红颜萎黄凋谢耳。
　　彭祖习房中御女术，年八百馀。少妻郑妖淫，以欲死。见司马彪《庄子注》。可见妖淫败道，而采补者终有溃决之患也。
　　曲周陈于阶令桐时，有富翁子妇自父家还。明日，与夫卧不起，呼之不应。抉户而入，烟扑人如硫黄。视之，则两人皆焚，但馀一足。玉虚舟曰，焚砂石为龙火，焚金银为佛火，焚人之火，是名欲火。佛言媱习交接，發于相摩。研摩不休，如是故有大猛火光于中發动。意其研摩之极，欲火炽煽，煽而忽焰，因以自焚。其不焚床笫庐舍者，火生于欲，异于常火。
　　传谓男子割势，妇人幽闭，皆不知幽闭之义。今得之，乃是于牝剔去其筋，如制马豕之类，使欲心消灭。国初常用此，而女往往多死，故不可行也。
　　僧家祗律，首在戒淫。法秀道人尝呵绮语，乃经典所载。三十三天色界欲界居其二，七佛皆有妻有子。如来为太子时，有三夫人，有六万采女。上天之最尊者莫如帝释，而采女多至四十三亿万二千五百人。娶修罗之女，以其美也。後与采女戏池中，女以告修罗，遂有战斗之事。阎浮王昼则治事，夜仍与采女行乐。又，佛所说男女情欲，有曰以相视为乐，以相有为乐，以相抱为乐。女以相触为乐，男以出不净为乐。其秽亵有甚于闾巷之所谈议者，吁可怪也（《灯窗丛录》）。
　　京师海印寺有喜佛，在殿後毗卢阁上。率一男子裸而弄数女人，足践手揣，皆裸女。其法或元末诸帝房中运气之术，教宫女为天魔舞之类。
　　廖鹏有妾曰四娘子，钱宁私之，往来过鹏家如外家。或请舁妾去，鹏诡曰，善。但俗有一言，妻不如妾，妾不如偷，偷不如想。留此外间弄之，不愈于家之乐乎？宁殊喜。杨用修《武庙实录》载兹事（矶园稗史）。
　　郑康成笺谓美目倩兮，目上为明，目下为倩。亦既觏止，谓为男女交媾之媾。五日为期，谓妾年未五十，必与[按：以文意看当作以]五日为期。五日不御，故思其夫。言从之迈，言将自杀以从之。迂怪可笑。此诗所以一言以蔽，思无邪也。
　　易经，男女搆精，万物化生，言致一也。盖男得阳气，女得阴气，不搆精则阴阳之气不和，不和便不致一。既以致一，则男子身中有女子之阴气，女子身中亦有男子之阳气，其气和则其血亦合。古人滴血，亦有至理。不然父是一气，母是一气，生下子女同受父母之气，岂不成了二气？故天地必氤氲而後成天地，男女必搆精而後男女一气。一搆精者搆有精气，即所谓交媾。男气通乎女[按：原作男，据文意改]，女气通乎男，气既交通，血亦凝[按：原作疑]合，故夫妇亦可滴血。故父子一气是先天，夫妇一气是後天。後天功用，参配先天。易卦凡以阴遇阳以阳遇阴皆为合，而以阳遇阳以阴遇阴即不合。故两雄不并栖，二女不和得。男女搆精，则阳气直达于牝，由牝而前达于腹于心于舌于肺，由後而达于肾、命门、脊背以上于脑于鼻；阴气直达于卵，由卵而前达于心、腹、肺、舌，由後达于肾、命、脊背、脑、鼻。中鼻、脑、舌、肺而灌溉四肢百骸，无处不到，始为交通，始为致一。若男与男搆精，则虽如闽中之契哥契弟（京中像姑）终身不二，而契哥之阳气不过入契弟之粪门而已。粪门虽与大肠相通，而大肠之下窍谓之幽门，非大肠不开。若使阳气能通入大肠，则大肠之粪亦必直推而下矣，有是理乎？大肠中臭秽粗浊之气盘屈而下，阳气即入大肠，亦不能上达大肠之上，更接受胃海中之饮食未化之物。层次推下，阳气更无从上达。若阳气可由大肠而入胃，则大肠臭秽之气亦将时时冲入胃中，直达于口矣。惟大肠中专司输泄，气不上行，大肠下窍又有幽门关锁，故契哥之阳气止在粪门中停留时刻，仍在便时阳精随之泻出，万万不能上达于胃海，通于喉舌，而传布周身也。至契弟粪门既有幽门关锁，即或稍通，而大肠中纯是重浊臭秽下降之气，又何来清阳之气足以由粪门而上达于契哥人道（阳具）之中，而成为一气乎？气既不能交通，血即不能凝合，其理极易明也。
　　男女阴阳二道，各有两窍。一名精窍，一名溺窍。溺窍达于小肠，专输小便；精窍通于肾命，直透心、肺、脊、脑。溺窍惟小便时始开，犹之幽门必大便时始开也。若溺窍常开，必遗尿不禁矣。精窍则交搆时即开，形动兴[按：原作與]發。男女阴阳之气互相注射，俱由腹达心肺，由肾命达脊脑，不由溺窍。何虑小肠之输泄乎。
　　徐枕亚改唐诗咏手淫云：纱窗日落间黄昏，金屋无人见腻痕。寂寞空床春欲洩，梨花满地不开门。此诗仅改三字，语妙入神。壮青咏品箫云：裸将郎体赤条条，秋尽情根草未凋。梦醒蓝桥明月夜，玉人凑趣学吹箫。又窥美人换中衣诗，不知谁作，虽涉淫亵，已描摹尽致。凿壁偷[按：原作愉]光见素娥，素娥灯下易青罗。一身白似三冬雪，两腿肥于八月鹅。挑脚劈开鹦鹉嘴，翻身露出凤凰窠。令人顿起相思念，何不开门与我和。
　　《神异经》“东南荒经”云：东南隅太荒之中有朴父焉。夫妇并高千里，腹围自辅。天初立时，使其夫妇导开百川。懒不用意，谪之并立东南。男露其势，女露其牝（势牝谓男女之阳阴。《御览》牝作杀）。不饮不食，不畏寒暑，唯饮天露。
　　《汉武故事》内云，建元六年太皇太后崩，上始亲政事。好祀鬼神，谋议征伐。长主自伐滋甚，每有所求，上不复与。长主怨望，愈出丑言。上怒欲废，皇后曰，微长公主弗及此，忘德不祥，且容之。乃止。然皇后宠遂衰，骄妒滋甚。女巫楚服自言有术能令上意回。昼夜祭祀，合药服之。巫着男子衣冠帻带，素与皇后寝居，相爱若夫妇。上闻，穷治侍[按：原作待]御。巫与后诸妖蛊咒咀（应作诅）。女而男淫，皆伏辜。废皇后处长门宫。
　　神君者，长陵女子也。先嫁为人妻，生一男，数岁死。女子悲哀悼痛之，亦死。死而有灵。其姒宛若祀之，遂关言语。说人家小事颇有验，上遂祠神君请术。初霍去病微时，数自祷于神君，神君乃见其形，自修饰，欲与去病交接。去病不肯，乃责之曰，吾以神君清洁，故斋戒祈福。今规欲为淫，此非神明也。因绝不复往。神君亦惭。及去病病笃，上令祷于神君，神君曰，霍将军精气少，寿命弗长。吾尝欲以太一精补之，可以延年，霍将军不晓此意，遂见断绝。今病必死，非可救也。去病遂薨。上造神君请术，行之有效。大抵不异容成也。神君以道授宛若，亦晓其术。东方朔娶为小妻，生三子，与朔同日死。自後贵人公主慕其术，专为淫乱。上曾出宫女希幸御者二十人以赐朔。朔与行道，女子并年百岁而死。惟一女子长陵徐氏号仪君，善传朔书，善行交接之道。无他法也，受道者皆与之通。或传世淫之陈盛父子皆与之行道。京中好淫乱者争就之。
　　常被幸御者辄注其籍，增其俸秩比六百石。宫人既多，极被幸者数年一再遇，挟妇人媚术者甚众。选二百人常从幸郡国。载之後车，与上同辇者十六人。尝自言能三日不食，不能一日无妇人。善行导养术，故体恒壮。
　　《述异记》载，康熙三十一年京师有一乞丐，携其子约八九岁，具两阳道，并生胯下。观者畀一钱。後不知流往何处。钱三曾见之。
　　男子下体曰烛营，而佛家名阴为马藏。观佛三昧经云，时耶输陀罗及五百侍女或作是念。太子生世多诸奇特，唯有一事于我有疑。采女众中有一女子名修曼那白妃言，太子是神人也。奉事历年，不见其根，况有世事。复有一女名曰净意，白言大家，我事太子经十八年，未见太子有便利患，况复诸馀。尔时诸女各各异说，皆谓太子是不能男。太子昼寝皆闻。诸女欲见太子阴马藏相，尔时太子于其根处出白莲花，其色红白，上下二三花相连。莲中忽有身根居童子形，又忽如丈夫形。诸女见已[按：原作己]，不胜喜悦。现此相时，罗?罗母见彼身根华华相次，如天劫贝，一一华上乃有无数大身菩萨手执白华围绕身根，现已还没，如前日轮。此名菩萨阴马藏相。又佛告阿难，我初成道，在熙连河侧，有五尼揵共领七百五十弟子自称得道，来至我所，以其身根绕身七匝。来至我所铺草而作，即作此语。我无欲故身根如此，如自在天。我今神通过踰沙门百千万亿。尔时世尊告诸尼揵，汝等不知如来身分，若欲见者，随意观之。如来积劫修行梵行，在家之时，都无欲想，心不染黑，故得斯报，犹如宝马隐显无常。今当为汝少现身分。尔时世尊从空而下，即于地上化作四水，如四大海。四海之中有须弥山，佛在须弥山正身仰卧，放金色光。其光晃耀映诸天。身徐出马藏，绕山七匝，如金莲花，华华相次，上至楚世。从佛身出一亿那由他杂宝莲，犹如华幢覆蔽马藏。此莲花一亿，有十亿层，层有百千无量化佛，一一化佛。百亿菩萨无数比丘以为侍者。化佛放光，照十方界。尼揵见已，大惊心伏。佛梵行相乃至如此不可思议。此尤梵夹中奇语也（见《日贯斋塗说》）。
　　《列子》仲尼篇有句曰，设令發于馀窍，子亦将承之，注秽穴也（即屁眼）。亦同《瑜伽师地论》，谓阴茎为势峰。又《素问》谓卵为睪丸。睪古[上白下幸]字，皆阴别名也。《吕氏春秋》孝行览，丹山之南，有凤之丸。注，丸即古卵字。
　　堂邑县一乡农甫生时，阳长三寸。及少长阳长一尺。今三十馀岁，无人与婚。见《述异记》。可谓“巨势人”。
　　周家产一洋犬，一山东犬。踰年，妇女闻犬吠甚猘，出视，见两犬胶固。洋犬似不胜受，山东犬似紧迫欲死者，红涨于面。仆杵击之狂奔，山东犬断裂死，洋犬阴闭死。又王某巨商仆挟主家婢私奔。两情俱艳，情好踰分，纵欲太甚，病痿。男女眷恋苦不能人，情火中燃，一日同死。下体焦灼，骨节寸枯，衾席无恙。先是有走无常夜夜入冥间造册，言一条武青韦范氏次淫，罚为周斋仁家犬，苦其所欲死；一条王国恩牡丹淫，罚不畅所欲死。留心验之，果然（节录《扬州梦》）。
　　医家书谓男子二八，女子二七而天癸至。盖男子为阳，阳中必有阴。阴之中数八，故一八而阳精升，二八而阳精溢；女子为阴，阴中必有阳。阳之中数七，故一七而阴血新，二七而阴血溢。男子八八六十四，女子七七四十九，而天癸竭者，数之穷也。见《听雨纪谈》。
　　《真腊风土记》：国宫内中金塔，国主夜则卧其上，土人皆谓塔中有九头蛇精，乃一国之土地主也。系女身，每夜则见。国主则先与之同寝交媾，蝟[按：此字疑为衍文]其妻亦不敢入。二鼓乃出，方可与妻妾同睡。若此精一夜不出，则番王死期至矣。男女身上常涂香药，以檀麝等香合成。国中多有二形人，每日以十数成群行于墟场间。常有招徕唐人之意。番妇产後即作热饭抹之，以盐纳于阴户。凡一昼夜而除之，以此产中无病。且收饮常如室女。次日即抱婴儿同往河内澡洗。番妇多淫，产後一二日即与夫合。若丈夫不中所欲，即有买臣见弃之事。若丈夫有远役，只可数夜。过十数夜，其妇必曰，我非是鬼，如何孤眠？淫荡之心尤切。
　　人家养女，其父母必祝之曰，愿汝有人要，将来嫁千百个丈夫。富家之女自七岁至九岁，至贫之家则止于十一岁，必命僧道去其童身，名曰“阵毯”。盖官司每岁此中国四月内择一日颁行本国，应有养女当阵毯之家，先行申报官司。官司先给巨烛一条，烛间刻画一处，约是夜遇昏点烛，至刻画处则为阵毯时候矣。先期一月或半月或十日，父母必择一僧或一道舍钱与女阵毯，谓之“做好事”。盖一岁中一僧止可御一女，闻至期与女俱入房，亲以手去其童，纳之酒中。或谓[按：原作为。据上下文可知]父母亲邻各点于额上，或谓俱尝以口，或谓僧与女交媾，或谓无此。但不容唐人见之。女子多先奸後娶，不以为耻。
　　真腊东门之裡[按：疑应作里]，有蛮人淫其妹者，皮肉相粘不开，历三日不食而俱死。余乡人薛[按：原作薜]氏居番三十五年，两见其事。
　　真腊地苦炎热，每日非数次洗澡则不可过。入夜亦不免一二次。初无浴室盂桶之类，但每家须有一池，否则两三家合一池。不分男女皆裸形入池，惟父母尊年在池，则子女卑幼不敢入，如行辈无拘也，但以左手遮其牡门入水而已。城外河中漾洗者动以千数，虽府第妇女亦预焉，略不为耻。自踵至顶，皆得而见之。唐人暇日颇以此为游观之乐。闻亦有就水中偷期者。水常温如汤，五更则微凉，日出则复温矣。《异域志》云，暹罗男子皆割阴，嵌八宝，人方以女妻之。真腊国女子九岁乃会亲友，令僧作佛事，以指头挑破女子童体，以血点于母额。十岁即嫁人。与其妻通，其夫即喜。
　　《诚斋杂记》：海人鱼状如人，眉、目、口、鼻、手、足皆为美丽女子，长五六尺。阴形与丈夫女子无异。临海鳏寡多取养池沼。交合之际，不异于人。
　　前清遗老辜鸿铭好妇人小足，士林传为笑谈。大同妇女有清以缠足纤小名于当时，辜氏于此颇有心得。尝谓妇人之足愈小，则重门叠户愈多妙境。故大同所属之地，男婚女嫁，多早于外县，而重门叠户，在他埠亦可以人功造之，即缠足之一法也。因發育之点，必悉集于一处，于是乎层峦叠嶂须锺[按：原作鐘]于牝户。身历其境者，莫不悠然神往。有清缠足之令，实非虐政云云。由此观之，人但知辜氏嗜癖在缠足，实在志不在此，固别有会心也。大同妇人阴户重台，地气使然。缠足妇女牝皆向後，利于反接。
　　有狂生不信扶鸾之术。某夕鸾仙值麻姑降坛，生至密室潜书一封，掷坛请判。乩笔忽振，成要孤儿词[按：此处似不通。疑“要”为“耍”之误。然是否有“耍孤儿”词牌未能检索到。看其格律，实乃半阙西江月。故存疑。望识者不吝指教。]一阕。词曰：立似沙弥合掌，坐如莲瓣微开。无知小子休弄乖，是尔出身所在。狂生失色遁。众拆封视之，大书一“屄”字也。屄，《正字通》曰布非切，女子阴也（有顽童戏书“卵”字于掌，以叩箕仙。何仙姑乩判云：似卯原非卯，如邛不是邛。仙家无用处，转赠与尊堂[按：堂与邛二字不叶韵，疑应作“翁”]。卵即男之外肾也）。
　　有齐[按：原作斎。观下文可知为误]叫化者，精于针灸。宦家佣妇暴死，延齐[按：原作斎]至，视佣妇少艾，大笑曰，伊夫何在？速呼来，尚可活。亟唤其夫至。针少妇之腹，并谓其夫曰，我拔铁针出，汝以肉针（阳物）入，即无恙，否则活亦不久。其夫忸怩应之。果甦。齐[按：原作斎]对宦者曰，官何不谨于房事，而令少妇潜觑，致成欲闭耶？宦者愧谢之。有儒生亦姓齐，娶妇淫甚。瞥遇所欢，忽之不可，去之不能，徘徊门外，闷极而倒。齐针之愈。其夫羞恨，悉告之。齐笑曰，易事。其夫唤妇出谢，齐突前以针刺小腹下，妇惊，入室即病，人道遂闭，但能溺而已。其夫远游数载，即归，其妇尚在室，已改行为良，家声不坠。见夫归，泣告之悔。寻言[按：疑应作沿]原穴反针之，人道复通。为夫妇如初，且生子矣。
　　按，古律有幽闭之法，以治淫荡妇女。盖女人阴内有羞秘骨，下之如闸，即不通人道。齐[按：原作斎]丐所行或其法也。但能闭不能启，此古幽闭之苦耳。
　　一妇人病院[按：疑应作阴]中痒，不敢告人，苦甚。有一尼持药一函至曰，煎此，洗之即愈矣。启视之，乃蛇床子、吴茱萸、苦参也。
　　九为阳数。古人以二十九日为上九，初九日为中九，十九日为下九。每月下九置酒为妇女之欢，名曰阳会。盖女子阴也，待阳以成，故女子于是夜为戏。
　　南方遇癞，乃有癞虫。自男女精液中过去，故此脱而彼染。如男入女固易，若女染男者，亦自女精中出，随精入男茎中也。若男欲除虫者，以荷叶卷置女阴中。既输洩即抽出，叶精与虫悉在其中，即弃之。精既不入女阴宫，女亦无害也。此治疗妙术（见《猥谈》）。
　　《西厢记》艳冶绝伦。以“绣鞋儿刚半折，柳腰儿恰一搦。羞答答不肯把头抬，只将鸳枕捱。雲鬟仿佛坠金钗，偏宜?髻儿歪。我将你纽扣儿鬆，我将你罗带儿解。兰麝散幽斋，不良会把人禁害。咍，怎不回过脸儿来？软玉温香抱满怀。呀，刘阮到天台。春至人间花弄色，柳腰款摆，花心轻折，露滴牡丹开。蘸着些儿麻上来。鱼水得和谐，嫩蕊娇香蝶恣采。你半推半就，我又惊又爱，檀口揾香腮”以上为正写。以红娘口中“他并投效绸缪，倒凤颠鸾百事有。我独立在窗儿外，幾曾敢轻咳嗽。立苍苔，只把绣鞋儿冰[按：原作[王水]]透”及“你个月明纔上柳梢头，却早人约黄昏後。羞得我脑背後，将牙儿衬着衫儿袖。怎凝眸，只见你鞋底尖儿瘦。一个恣情的不休，一个哑声儿厮耨[按：原作褥]，那时不曾害半星儿羞。”词之淫艳，以此为极。
　　《牡丹亭》：“则为你如花美眷，似水流年。是答儿闲寻遍，在幽闺自怜。转过言，芍药栏前，紧靠着湖山石边。和你把领扣鬆，衣带宽。袖梢儿揾着牙儿苫也，则待你忍耐温存一晌眠。是那处曾相见。相看俨然，相[按：相字疑为衍文]难道这好处，相逢无一言。”“这一霎[按：“霎”原作方框“□”，据原文补]天留人便，草藉花眠。则把雲鬟点，红鬆翠偏。见了你紧相偎，慢厮连，恨不得肉儿般团成片也。逗的个日下胭脂雨上鲜。”此则托于梦中，与《西厢》一般绝艳。至“单则是混阳烝变，看他似虫儿般蠢动把风情搧。一般儿娇凝翠绽魂儿颤。这是景上缘。想内成，因中见。淫邪展污了花台殿。他梦酣春透了怎留连。拈花瓣闪碎的红如片。”花神口中，与红娘眼底，一样蹊径。
　　又曰，“哈[口散]兀该毛克喇”，译名不便明言，但曰，“要娘娘有毛的所在”。“帐莲深拥，压寨的阴谋重；你夜来鏖战好粗雄，困的俺垓心没缝”。另样笔墨，写交合之事。
　　舐读若士，以舌掠物也。如《庄子》“舐痔者得车五乘”是也。餂音忝，钩取也。如《孟子》“是以言餂之也”是也。故舐为动词，餂为介词。盖引舌与物相接曰舔，读作忝，上声。有言“舐盘”者，应作“舔盘”为切。考舔盘之义，言驴[按：原作駅。查网上字典《汉典》，駅同驿，为日本汉字。想与驴因形近而误]子转磨之时，回首见盘中糠覈，就磨盘眼中以舌掠取，以喻[按：原作愉]人有尝春之癖者，初非盘盂虽空舐以解馋[按：原作纔]也。人有舐盘之嗜，实具犬性。《汉书》“狧糠及米”，狧（舌蚁切，与舓同义。以舌取食也。见《说文》）或作舐。在古本则书作[舌也]，此字从舌从也。而《说文》训也字为女子阴。世有酸咸[按：原作[酉感]，想为醎之误]殊嗜者，论其性则用狧为当，论其势则用[舌也]为工。《说文》既训也为女阴，竟有从舌从也之字，于以见古人必有得味外味者。谚有“郭獃餂[按：餂後一字原缺，待考]，淡而无味”之说，是作此说者，亦一[舌也]之过来人也。吐舌万里唾四海，岂大言哉？
　　“美人浴”咏者夥矣。吴梅村词，有“皓腕约金环，艳质生春浸玉盘。曲曲屏山灯远近，偷[按：原作愉]看，一树梨花露未干。”樊山诗有“薄晚郎归绮户扃，侍儿守户立竮竛。锁窗严密无窥处，时听香罗蘸[按：蘸字原缺，据《樊樊山诗集》补入]水声。”一实一虚，皆足消魂。洪昉思《长生殿》“窥浴”一折，“凤钗花落索”[按：原作“凤钗花一落索”，“一”字衍]曲，“悄[按：原作琑]偷窥亭亭玉体。宛似浮波[按：原作破]菡萏，含露弄娇辉。轻盈臂腕消香腻，绰约腰身漾碧漪[按：原作猗。二字似不能通假]。明霞骨，沁雪肌，一痕酥透双蓓蕾，半点春藏小麝脐。爱煞红巾罅，私处露微微。”
　　瘦厂藏秘戏图，怡府故物也。有一帧题小词云，玉壶春烟露涓涓，三寸珊瑚拨欲穿。果然滋味到中边。馥馥口中含煖液，尖尖舌上吐红莲。可怜相向互流涎。此幅绘二人床上尝春，二犬蹲床下垂涎相视，状极生动。
　　喇嘛教凡诵护法经时，例悬护法纛以驱邪。雍和宫藏有丝绣者八面，长丈馀，宽五尺许。其一名“地狱主者”，貌极狞恶。骑一青牛，下有裸女卧而交焉。神颈上绕以璎珞，腰际围以骷髅。小腹之下，掩以虎皮。揭而视之，厥势翘然，极伟巨，殆欢喜佛中之嫪毐[按：原作毒]欤？无[按：无字似不通]纛极秘密，人罕知者。芸子与王君调查该廟时所亲见者也（详见《思无邪续记》）。
　　北京太液池上北海白塔镇海佛，蒙古名稚麻达噶，亦欢喜佛也。惟此有佛公而无佛母，与雍和宫稍异耳。
　　四川井研廖（平）季平与长沙叶（焕彬）德辉皆为近代名流，且皆以擅长屈颈鷮息之法，著称遐迩。惟叶氏伪托敦煌石室遗书作《素女经》一书，敷疎素女对黄帝所举五女之法，津津乐道，不稍避忌。廖氏则讳莫如深，靳不语人。晚年虽婴痼疾，犹眷一侍女，钻■[按：此字原缺]弗已，洵异人也（廖自书大门春联曰，人寿丹砂井，春深绛帐纱）。
　　佛书譬母之赤精为吐，父之白精为泪。《大论》云，身内欲虫，人和合时，男虫白精如泪而出，女虫赤精如吐而出。骨髓膏流，令此二虫吐泪而出。
　　妇女天癸按月一至，亦称信水。
　　佛家语谓身上不净之津液为恶露。《摩登伽经》，“有恶露中便生子”，语意即月经也。《本起经》，恶露自出，坐卧其上，医家因之谓妇人经带及产後淤血，统名恶露。
　　道家行气之术，有内交法，美畅不减房室之乐，而无所损。
　　道家以五月五日为天地合日，夫妻异寝。见《天中记》。
　　二五之精，妙合而凝（周子“太极图说”）。即阴阳相和也。
　　佛书谓四天王与忉利天之众生，其婬事与人间界无异；夜摩天则勾抱成婬；兜率天以执手为婬；化乐天以对笑为婬；他化天以相视成婬（佛经中以男女之事，皆书作“婬”，不作从水之“淫”）。
　　玉茎强盛，以合阴阳。见《外台秘要》引“素女方”。子求脊管高于顶，烛营指天。见《淮南子》“精神训”。高诱注曰，脊管，下窍也。烛，阴华，管，其窍也。烛营读曰括撮。《後汉书》“宦者传”，论曰：皆腐身熏子。注：古者腐刑必熏合之。
　　《清异录》：“四方指南海为烟月作坊，以言风俗尚淫。今京师鬻色户将及万计，至于男子举体白货，进退恬然，遂成蜂窠巷陌，又不止烟月作坊也。”男风于时已竞。
　　《敝帚斋馀谈》谓，明周汝砺好男色，无问妍媸，必求通体。盖引司马相如“琴歌”，“交情通体必和谐”语，谓媾合也。
　　母猴月水，名申红，治干血痨。见《本草拾遗》。
　　武则天以男子为妾。男妾之名，见李商隐撰《宜都内人传》。
　　女爱不竭席，男欢不毕轮。见《鬼谷子》戒苏、张书。
　　王世贞《史料後集》云，严世蕃常籍，有金溺器、象牙厢[按：疑应作镶]金触器之类。执政恐骇上闻，令销之，以金数报而已。按“触器”二字，“海陵王荒淫”（《京本小说》）亦有此说。俗所谓角先生，即从触字得偏旁取义。《聊斋志异》之“藤津伪器”，即橡皮之角先生也。
　　《朝野佥载》：真腊国行房不欲令人见。交合曰行房，唐世已然。
　　陈姥姥，巾帕之别名也。《读古存说》，诗无感我帨兮，内则注，妇人拭物之巾。尝以自洁之用也。古者女子嫁，则母结帨而戒之，盖以用于秽亵处，而呼其名曰“陈姥姥”，即严世蕃家所用“淫筹”也。故徐太室谓“野有死麕”为淫诗。
　　咏卵脬词（金缕曲）云：假作鬚眉样，问先生可知人事，纍然形状。貌似雍容文皱皱，只合居中滉漾。枉自大空夸皮相。进退两难门外汉，湿馀浆了却风流帐。真作孽，孽成障。形如桃核双仁酿，在登徒脐间胯下，犹能放浪。索性宫刑遭阉割，也便不关痛痒。有多少貂[王富]无恙。最是鳏鱼情最酷，赘如旒到处难安放。泡弄影，气空涨。
　　蹇安戏作“赠裈中隐者”诗曰，见说松林路，长为隐遯居。渊潜同蠖屈，冥涨待鲸呿。气以昂藏异，才缘笃实储。终须三顾力，一奋出茅庐。
　　又咏驙门曰，见设蚕丛险，今看鸟道通。袖边推董相，花底忆秦宫。木耳能填壑，金锄解凿空。前鱼如欲泣，不竞笑南风。
　　非雲非雨起中阿，白鸟双双戏爱河。花坞迷离春并蒂，茅峰溪涧夜生波。金莲吐舌如亲吻，玉玦齐[按：原作斎）腰互切磋。从此掀开风月案，摩登新样舞天魔。此咏磨镜诗也。
　　玉钩斜畔苔花碧，鸳鸯半蚀馀芗泽。匿笑背银釭，羞人大体双。郎心应所爱，故故教侬佩。密繫小红兜，防他阿妹搜。“菩萨蛮”咏秘戏钱。钱藏李石孙手。
　　咏女阴诗最脍炙人口，以写景之笔，掩鄙亵之形，诚绝唱也。诗曰：曲径通幽处，双峰夹小溪。檐前雨滴滴，户外草萋萋。有水鱼难养，无林鸟自栖。可怜方寸地，多少世人迷。古今从无一首咏及男阳，余戏仿之，亦作五律曰：天与风流具，从兹色可渔。诨名曾唤鸟，行货可夸驴。妓女贪阳道（亦作伟），禅师感牝虚。祸根多在此，濮[按：原作僕）上有狂且。
　　或以唐诗二句斗房，即“花径不曾缘客扫，蓬门今[按：原作令]始为君开”，可谓妙手自得。“细草春香小洞幽”，射女阴亦佳。昔有八股截搭题，“君夫人阳货欲，”妙绝谑极。
　　昔乡试时有同舍生素相狎者，夜睡熟即锉牙。某以诗嘲之，有句云，“何处响咨嗟，闻君夜锉牙（下忘）。有鬼魂皆落，无人肉不麻。”生亦以诗答之曰，“越舔越希奇，居然舐过脐。全凭三寸舌，卷入两重皮。味在酸咸外，声闻吮咂时。较之呵卵者，犹觉讨便宜。”刺其隐事也。
　　“瘦宽肥紧麻多粪，白[按：原作自，据文意改]湿黄干黑有油。”此掏粪坑者（即狎顽童）之秘诀也。
　　[按：下段突兀而出，疑有阙文]
　　此画宽以尺许，长约咫馀。缣素似斗方之形，装潢成分叶之式。左页乌丝直格，凡十二行，不著一字，以俟题咏。右页为画，神采生动，楼阁中虚，若可提足。花木生香，不觉扪历。每页小印钤红，作葫芦样。篆文十洲。末页有“仇英实夫制”五字。
　　或谓明季武英殿供奉时所为，确为真品。或疑清初如意馆画士所作，进呈之物也。三千春色，如窥镜殿之私，廿四番风，恰符画屏之数。袭以锦箧，护以缥缃，丹青不渝，用笔柔美，纵其赝鼎，亦复可珍。余从太邱长裔，假观三日，因作画记，题曰[按：原作日]“嬉春”。
　　第一幅绘美女，紫貂抹额，薄施朱粉。着蜀缬袍，衵衣嫣红，掩映领袖。腰支秀削，束以石青合欢之带，双趺[按：原作跌）隐月色倒顿中。坐麋绿竹椅上，左臂阁椅背，临窗支颐而坐，面内顾，若有所思。右手拔玉钗，拟置于案，似夜深兀坐，倦欲卸妆者。面前横雲石长案，上有一瓶一盂，书两函，壶一具。金狻猊喷薄沉水香，曲项台燃红烛，犹未及跋。泥窗以冰纹碧纱，故窗外青石玲珑，黄叶萧瑟，皆了了可见也。足下蹑盘龙彩色地衣，背後障有髹漆屏风，高倍于人，其宽约高之半。心绘花鸟，栩栩如生。屏前置秀墩一，狸奴去似未移时。室之右隅，安白石矮盆，中植短松，偃卧如盖，徙倚文石。旁列古铜汲壶，几席精严。主人之风流可想。屏後断以油绿隔，进而为卧内，惟象床左角露于外。斗帐流苏，玉钩低亚。馀无所睹，然床笫间固空无人也。
　　第二幅绘一小阁，绿波环绕。阁之西面，设矮红亚字栏，南面临官道，有自在窗，碧纱护之，凡四扇。一扇独开，有美人探身于外。美人雲鬟倭堕，凤翘颤动，粉衫翠带，隐足于阈。右手拈兰一朵，作含笑态；左手扶窗，凝妆延伫。对岸桃柳杂立，一白面郎戴软角唐巾，服藕色春衫，围鞓红玉带，骑白马，趋而过。马神闲骨骏，金勒朱缨。锦障泥七宝辔，被饰甚华。望而识为游春之骑。骄蹄踏芳草，若会主人心，嘶鸣不进。主人右手执珊鞭不即拊，回头而注目于女，意殊不在马。小奚奴负琴囊，随马後，亦偷[按：原作愉]眼暗形相。时值艳阳天气，春风骀荡中，吉士淑女，隔河相[按：原作衵]望。语在修眉，两情脉脉。盈盈衣带水，不啻桃潭千尺也。传神妙手，非实夫不能。
　　第三幅为张敞画眉故事。庭院深深，有碧梧三株，依怪石而立。旁有镂石花槛，内植鸡冠，佐以翠石[按：原作右]，苔痕侵阶。杂以黄葵秋棠之属，爽气宜人，秋景满目。男女各一，偎[按：原作猥]傍于檐下。左右对偶，其意相应。门悬玄纱帏幕，织蝴蝶成文。室中棐几瓷墩，历历可见。女高髻纤裳，首翘鬓朵，粉衫翠带，端媚安稳。左手执青铜宝镜，镜背作蟠龙形，穿朱丝于鼻，绕指而擎之。面镜外向。男乌巾浅碧袍，玉带朱履，傍女而立。右手执象管，蘸香煤，调翠黛，方为妇画眉。停顿霜毫，若相商略。女左手搭郎肩，爱而不媟。诚闺房之乐事也。
　　第四幅是冬景也，但缠绕春情，溢于纸上。室中惟床可见，月牖当阳。铺绿熊锦褥，男女互拥抱，并肩坐其上。女黑巾金朵，紫貂覆额。着金缕之衣，坐于男怀。男为惨绿少年，风貌都雅。环臂抱香肩，又加两足于女股而环夹之。院中卵石铺径，太湖石叠为假山，梅枝红绿交加，如萼绿华与梅精呈妍斗艳。贞筠滴翠，山礬孕玉，斑竹掩映曲栏间，宛然仙境。一雏鬟着锦半臂，一手提壶，一垂手携凫藻炉，穿径目逆而过，一若歆羡主人之清福不置。阅及此幅，能增伉俪情，不必生左拥右抱想也。
　　第五幅，一男科头跣足，伏身长榻上。手持羽扇而忘挥，目注美人而不瞬。籐枕上覆以红锦，弃置不复用。欹身若欲起者。湘籘四垂，颇有“深院下帘人昼寝”诗意。帘以外有梵字红栏。太湖石秀立于侧，杂植芭蕉芙蓉，绿大丽影，俗尘不侵。榻畔横置春凳，衣裳凌乱褪置。一妇著对襟凸袖碧纱小衫，面外向立案前，举手理髪。一婢弓腰就近，为之紧裈。带围已结，上繫红锦香囊，馀香犹在。案上镜大如盆，欹倚于架。赪玉盘中，有花数朵，金凤钗一支，凤口衔珠串，缀以火齐。又若晨起未粧。地上置金兽炉，焚兰椒而未尽也。画屏八尺，上绘山水绝工。
　　第六[按：原作八]幅，室中邺架一张，高阁牙签玉轴，其下格庋粉窑胆瓶，红漆诗盒，碧纱六角筠笼。前横书案，金壶贮水，玉碗承浆。蟾足之盂，鹆眼之研，道书一函，旨酒一尊。匣藏澄心笺，架悬提梁卣。卧湘管于珊瑚笔床，铺玉版于青玉书案。案前竹椅，坐一书生，欹身向外，正挽诗婢之手，一手搂其肩，持之甚急，婢力挣不得脱。书架畔小凳上置朱履一双，旁有门可通，垂以帘。有一少妇，方搴帘潜觑，趑趄不前。醋娘子欲与酸秀才，将同食杨梅矣。室端矮脚榻，有红衣散乱于上，若婢所褪者。竹帘高卷，曲栏低亚，廊上高悬红笼，豢一画眉鸟。院中玲珑怪石，桃花怒开，春意醉人，浓情溢纸。
　　第七幅，绘白石雕栏，植紫薇数本。池上柳丝拂人。假山畔，一女御藕花绣金衫，挂宫样团扇于纤指。扇绘双蝶，翩跹欲舞。凭石支颐，倦立如醉，凝眸痴觑，颊晕断红。盖草间双兔，黑者雄，白者雌，马爬狗搆，伏背相交。是以谛视出神，情不自禁。不知一男悄出其後，蹲身地上，为女兜鞋。厥趾微抬，後跟将褪，尖红一瓣，使人之意也消。
　　第八幅，室以纱屏中隔，屏上绣以花鸟。屏之左，有一案，置瓶一，炉一，香案一，馀香袅篆。置绣棚一具，所绣之花蝶未竣也。屏右一榻，有美女倦绣而寝。赤体侧卧，一腿微伸，一腿屈曲。酥胸掩以金呵，纤足着独见鞋。虽有单被遮身，未能周密。一手托蝤蛴之颈，一手攀湘榻之沿。团扇坠地，午睡方酣。衣褪置脚後，似有馀热。有男子悄然来，短衣无裈，潜掀其被，窥其私处。一足翘榻上，一足立于地，阳道翘举，尚未魂销真个。室右长几上，琴书文具，陈列有序。彼男断非荒伧，故其温文乃尔，不肯惊美人香梦也。
　　(9)[按：括号及数字据文意补入，方便阅读。下同]图中绘一丽姝[按：原作妹]，横陈于榻。华冠未摘，锦被未熏，夜深花睡去，宛如海棠带醉。四壁纱窗严闭。所画山水绝工。我所思兮，水长山阻；望断屏山之路，徒增惜别之情。惟倩趾离与伊晤对耳。室中陈一紫檀方案，嵌以大理之石。上置赤玉盘，盛佛手柑，及尊彝之属。并有手卷一，香炉一，方瓶一。案前散置坐具。右壁湘竹小架，上列白石方盆，栽海棠两三本。媵以文石。左壁有长榻，铺龙鬚方锦之褥。丽姝即欹卧其上，手托香腮，和衣而卧。脚後被翻红浪，乱叠如雲。榻畔一矮几，横琴一张，杂以花插一事。白瓷荷叶小匜。乌漆小架上悬拱璧，几席精严。陈设均楚楚有致。窗外梅影横斜，朦胧微有月色。室中沉沉暮霭，如雾如烟，嗳如神居，极煊染之能事。丽人徘徊室中，瓌姿艳逸。一少年，悄立其後，拊背调戏，若逾墙而搂处子者。然细察丽人，绝似榻上所卧者。衣貌乱真，如孪子之相似。岂竟有分身之术欤？疑是倩女离魂，所绘尽梦中情景也。
　　(10)一美女临案坐，扬玉臂，绕腕双跳脱，益显肌肉之丰妍。左手握髮，右手持梳，绿雲扰扰，灵蛇髻盘未就也。裁透体纱为衵衣，对襟凸袖，乳峰隐约金呵中。宝带低垂，楚腰佩玉，面窗梳裹[按：原作裏]，汗[按：原作漢]粉酥融。忽然回过脸儿来，因镜中见可憎才蹑其後。男亵服不冠，帖屐方兴，捧其玉颊，接之以吻。案上粉箱脂盝，宝镜香奁而外，翠玉盎盛兰花数朵，锦匣卧双凤之钗，待罢梳对镜，准备簪戴者，当门置一短背榻，躭衣二领，蒲扇籘枕，纵横榻上。其旁有矮红棐几，置沙绿胆瓶，哥窑茗碗。门畔一天然几，狮炉铜盒，萦篆飘香；日漾罘罳，屏轩尽敞。绿天如洗，蕉映窗纱。院落中，径铺卵石，夹植玉簪花数丛。一婢手捧金盆，盛靧面之水，姗姗自外来，停步偷相，神情活现。
　　(11)一女醉卧绣榻，红玉颓然。一婢举紬被覆之。榻後有月牖，栽明玕数枝，可通月朗。室内高悬琉璃九莲华灯，光灿四壁。绿纱话私，横隔中央。挂■[按：此字原缺]上采绘凤凰牡丹，华丽无比。榻畔架盆梅一株，蜷瘦倚文石。更有一方案在画障前，杯盘狼藉。雪白狸奴，踞案嚼残胔[按：原作上比下肉]。酒杯欹覆案角，势将堕地，无有知之者。屏障之右，放一太师椅，有衣带搭椅背。一女郎坐于上，面目姣好，妖冶动人。披短衣，露酥胸，裹红袜腹，下肢无裈，胫股妍腻如弯藕。膝衣倒剥，莲钩高举，私处渥丹，如蛙曝日。男子亦披小衣，褪裈腿际，趿抱香木屐，手舁女足，举阳欲投。椅旁一水盆，红架铜窪，兰汤潋滟。巾帨之属，衬垫尻下。殆浴牝後偶然动兴。回顾沉醉之美人，罗襦初未解也。应悔魔浆，误入燕婉。
　　(12)红蓼媚水国之秋，青荷容中妇之镜。烟波浴月，鸡□[按：方框为原文所有]双栖。湖滨远处，一渔舟舣杨柳岸，鷁头横竹竿，红衣飐风。船腹有篛篷覆之。船娘趺坐其下，青衣缠头，年事正少艾。袒胸露乳，方鸣儿怀抱中。其夫偎妇委坐，两相调笑。神情互属，意不在儿。另一渔船泊近处芦苇间，黄竹为篷，晒网于上，夜未收也。鱼一罾[按：原作曾]，半纳水中，而繫诸榜上。船头残鱼一盘，村醪一器。壶中空，杯倾覆。鱼婆肌理尚洁白，额覆青纱，野花簪鬓侧。上衣半袒，仰卧船唇间。丰趺天然，披肢高举。身下藉以蓑衣。一渔父鬑鬑有鬚，酡颜作醉态，俯而与合。两胫多胈，筋肉偾[按：原作愤]兴，望而知为力壮。妇舞尻承迎，奋力肉搏。画理生动，此幅最工。由绚烂忽趋平淡，野趣横生。
　　(13)此宫人望幸图也。金爵觚稜，隐隐于香烟缥渺中，如五雲楼阁，可望而不可即。复有翠柳如烟，红墙缭绕，春风香径，花木扶疏。沉香停畔，有美一人，梳嫽俏鬟，颦远山黛，鬓插像生花朵，作内家装束。曹衣拂水，吴带当风。胸以下别束绣裙，裹之至地。足履有绚[糹竟]，光生玉步。纤腰剩带，楚宫瘦损人也。独立闲阶，凭栏远望。幽怨之色，见于眉宇[按：原作字]。亭外三面临水，珠帘拂地，锁衔金兽，水滴铜龙。路断昭阳，无非见嫉；人归永巷，难得回心。买赋不惜黄金，题诗枉传红叶。曲曲春情描出，姗姗骨像图成。写宫怨于生绡，诚丹青之能手也。
　　(14)凉月如钩，斜挂檐际。庭中秋花竞绚，惜无人赏。小亭一角，前置黄籘胡床。有一妇人，婉然仰卧，姿容丰艳，活色生香。宝袜遮胸，肌肤若冰雪。肢体合度，骨肉停匀。头上鸦盘已散，钗凤惊飞，其欲情浓动之态，览者莫不魂销魄越。男亦裸裎，尽置身于其上。顾女不以为重，分披两股以迎之。一足勾男腰，一足按男尻。下体胶黏，连根尽没。男子美如冠玉，以颊贴于蝤蛴香颈。掩映愈彰，益引人之目。察其口噤色战，知已恰到酣境。紧抱软偎，不敢以己意进止。氤氲之乐，各现于眉目手足之间。籘床畔有棐几，堆衣带并茗碗焉。
　　(15)敞厅外松桐交翠，湘石侵苔，曲阑界之。院中铺石卵作回文锦，平洁无纤尘。烛台卓立檐下，笼以琉璃，中燃蜡炬，光射四厢。其旁置一短榻，竹簟铺秋，全无暑气。男子倚隐囊裸坐，解衣槃礴。盘左腿，右足下垂。一少女身披雾縠，肩背皆见。解绣裙，褪罗袴，纤足抵榻沿，展皓股翅跨男身。面相对，舌互嗍，扬玉臂围男颈。男两手紧抱柳腰，若助其摇荡者。时两根已合，玉臀起落，取柳下坐怀之势，得醍醐灌顶之欢。玉骨冰肌，浑忘暑热，尤雲殢雨，不藉衾裯。谛视少女风貌，其为歌姬侍妾也无疑。
　　(16)室中隔以香屏，满绘折枝。蝉翳调粉双钩，彩痕舒雲六扇。鸳俦春销，凤侣羞遮。其旁有门通曲榭。屏侧横陈书案，上置书一函，茶一瓯，芍药一瓶。曲项台然桦烛，红泪潜流，绿烟轻颺。近案支湘竹床，悬粉纱蚊帱，光明无碍。男仰卧，阳举如樯立，张脉偾兴，急色之情如见。伸手抚女乳，食指陷于颤酥。女亵衣尽弛，履[按：原作複]舄已褪，肌理莹洁，通体如筑脂刻玉。下肢皆着胫衣，上以锦带繫之，双缠不露。此种结束，即杨妃藕覆之遗制也。卧左膝着席，而竖其右膝，故似处擘裂，如蛙之含珠欲吐。阴髪茸茸，玉户丰腴，诚珍牝也。转躯向外，一手褰帐，冰纹乍卷；一手挥扇，将灭烛而就寝。此幅虽属寻常情态，而纸上春气盎然。
　　(17)一室临池而筑，有月门通于外。园中颇饶花木竹石之趣，绿波澄清，鱼戏莲叶间。布局清幽，令人神往。室之中，横陈青玉案，有夫妇对弈，以消永夏。妇丰艳玉映，御浅桃单衫，秃袖露出柔荑，玉指纤纤，拈黑子犹疑未下。劫深围匝，龙虎方争，暗运心兵，深思不决。夫则不冠不襪，右手纳奁中。背後立一侍[按：原作待]儿，豆蔻娇痴，玲珑心性。潮醉春风之脸，能诵秋水之篇。团扇频挥，生绡映面。男左手背于後，握婢之手，屈食指搔其掌。小鬼头春心已动，含笑而凝睇。目光注妇面，心旌摇摇。防为妇觉，男意不属于楸枰，惟专注于暗中摸索[按：原作素]。临窗一几，上置古瓶，插手卷二轴。一玛璃[按：玛璃不知为何物。想应为玛瑙或琉璃之误]盂，中空。旁横洞箫一枝。乌木小架上繫珩璧。右壁下横置小榻，其旁支小几，有花一瓶，佛手柑一盘，杯壶各一事。
　　(18)夜怯凉更，星河皎洁，蕉分绿色，浓罨[按：原作[上双口下奄]]窗纱。菊黯黄英，灯移交网。花纹槅外，一婢敛読[按：此字疑误，当为“息”或“气”。“読”，《汉典》释义：同“读”（日本汉字）]窥春。随其目光内瞩，则见临窗置一榻，榻畔有红漆小浴盆，兰汤犹温，绡巾尚湿。妇人小浴後，去未移时也。榻上锦衾角枕，卧一美妇人。雲鬓已鬆，罗襪初刬。蛇首不着山枕，衵服既弛，皓体呈露。顦酥丰圆，宝袜不掩。丈夫寸丝不挂，伏身于上。女披两股夹其胁，移枕垫尻际，则中权隆起，素足双翘，高出人背。胫宽藕覆，软玉钩香。二根相交，两体不间。男脚隐被中，如雲乱叠。有猧儿不解事，蹲身畔，见被中男足蠕蠕动，以为鼠也，噙被角而以爪拍之。
　　(19)羊羔美酒，党家自擅豪华；奥室鸣琴，宋玉未能放诞。斯关命意，清雅绝伦。庭中积素皑皑，与翠柏丹枫，相映成趣。太湖石畔，天竹丛生，结子纍纍，若珊瑚颗。两侍儿曝背檐下，一坐一踞。坐者视端容寂，微睨室中，若待命而趋。踞者手抚红泥小火炉，方以雪水烹茗。皆秀外慧中，不减康成诗婢也。室中置檀根七宝榻，上覆鹿皮褥。有惨绿少年坐其上，丰神昳丽。拥美人加诸膝，举杯劝之酒。女狸帽覆眉额，著麝香金缕衣，美而不佻。地铺华罽，设铜壶于中央，投矢为觥政。二矢贯耳，五矢委地，入不出者凡二。有貂冠红衣美人偎男立，以手指点，目注彼姝[按：原作妹]，若示罚其金谷酒数也者。熏炉中然兽炭，壶倚炉畔，酒待重温。榻後一几，盂贮旨酒。榻上亦支小几，略陈肴馔。际此快雪时晴，不愧雅人深致也。
　　(20)青松绿竹，绕以梵字红栏。庭院深深，屏山曲曲。窗外冷露无声，月浸丛桂。两侍婢丰姿楚楚，加锦半臂，一捧食盒。其一提壶擎红纱灯前导，莲步款款，穿花踏月而来。室以内临门设宝榻，黼帐不张。有妇人美而艳，玉体横陈，欹倚玫瑰枕函。纤手拥髻，伸右臂拥男子肩。男赤体拥妇背，翘一腿加妇股，迴指戏弄神潭。妇肌理丰莹，乳阴毕见。迁延相就，荡情于枕席间。榻背权为衣桁，有长案横于後。香冷金猊，光煇猛烛。龙鬚八尺，天气初凉。此际此时，正堪汗漫于闺薄也。
　　(21)璇闺窈窕，秋夜方长，青琐[按：原作琑]窗卷起珠帘，素女图横陈玉案。金莲花炬，照室光明，绿螘新醅，盆兰茁箭。当中安碧纱幮，有鸳侣正行于飞乐事。谛视伉俪，姿容皆绝妍美。男并膝仰卧，曲双股如弓；雌来乘雄，白身据其腹，跪左膝，屈右股，素手握灵柯，而暱就之。四肢红玉，软若春慵，神醉眼餳，殆披图共玩後，春心荡漾，情渴难胜。幮外两雏鬟，豆蔻年芳，娇憨可掬，蜷伏地衣上，托颈潜窥。相顾以目，互窃窃掩口胡卢。室以外雲根乱叠，蕉心乍舒。万竹[按：原作个]琅玕，摇曳窗下。玉阶露冷，金屋春生。已凉天气未寒时，正宜求燕婉之好也。
　　(22)粉篁周匝，翠石峥嵘，沼上白鹤，双栖水际。红蕖争艳，假山如屏，围以栏楯。前立一鹤，上距欲瞑。曲阑临水，有藤榻横置其侧。一鹤即立于榻前。昼日垂帘，园林闲寂。蛎墙开月洞。有美人兮，丰姿绰约，蛾眉淡扫，凤眼惺忪。裹[按：原作裏]透额罗，戴金花朵。越罗小袖，香蒨新裁。跨坐洞间[按：原作问]，一足垂外，弓弯红瘦，影俏凌波。一丈夫侧身立洞外，当暑袗絺，科头跣足，著犊鼻裈，躧[按：原作曬]屣相接。温香在抱，忍俊不禁。女姿态矜持，素手扶郎肩，迴翔欲下。
　　(23)小园中桃红柳梯[按：“梯”字似不通，然按常用成语作“绿”，则字形、字音皆相差太大，未敢径改]，春光艳冶。小桥卧水，高阁齐雲。波如簟平，双眠白鹭。人迹罕至，静悄[按：原作稍]无声。假山石洞中，有男女方相戏。铺裙藉草，女倚身石榻，以手拄地。罗襦未解，芗泽已透酥胸，绣裤半弛，规圆惟露皓股。双弯阁肩，红尖勾颈。男褪裤跪地，紧抱纤腰，俯察进退之概。其旁篮覆花翻，都无人管。观其幽欢草草，必是狡童怨女之佚行。独怪庭院深深，竟无打鸭惊鸳之恶剧。与人方便，应感画师。
　　(24)有亭翼然。倒影方[按：原作芳]塘，菰蒲丛生。鸳鸯戏于下。竹栏缺处，石梁通焉。亭外支布篷以障赤日。柳丝不动，午热可知。红栏杆上，搭衣带一袭。美人支颐凭阑，翅一足抵瓷墩。身着素罗衫，下体无袴，玉瓜远耸。一男子袒裼裸裎于其侧，浅尝而止。含英咀华，不尽其器。其旁有琴几一张，玉盂贮冰，金壶瀹茗，而瓶中更插一玉麈[按：原作塵]，用意双关，画妙入理。
　　偶检箧得蠼蝯同志早年惠稿，有云，从废纸中，得近人笔记草稿一则，言浙西某氏，家藏元人画二幅。其一为宋太宗强幸小周后图，“后戴花冠，身尽裸，两足犹着红襪，襪仅及胫之半。五侍女扶掖之，一人拥其背，足不着地。太宗以身当之。后至羞怯，闭目掉头，以手支太宗颊，作格拒之势。”有元人题句云，江南剩得李花开，也被君王强折来。怪底金风冲地起，禁园红紫满龙堆（意谓太宗渔色之报，乃在靖康女真之祸也）。按小周后失身于宋，与花蕊夫人入宋宫事，同为历史上之疑案。野史虽有赐牵机药之说，又谓小周后每随命妇入宫，必留侍数日，出则与後主反目，後主宛转避之。然其说能征信与否，正未可知。就令有之，而此种猥媟之状态，又孰从而寓目者？亦好事者为之耳。
　　又其一为宋人尝后图，“绘宋将环嬲金后之状。一妇裸跣，数人舁之。人皆甲胄[按：原作胃]带刀。惟一大将，裸身就之，更为一人所掣，不得近。又有持足帛襪履，衵衣相追逐者。图凡十有九人。”其题句云，南北惊风，汴城吹动，吹出鲜花红董董。泼蝶攒蜂不珍重，弃雪折香，无处着，这面孔。一综儿是清风镇的样子，那将军是报粘罕的孟珙[按：原作琪]（盖指宋元灭金时事也）。按元兵入汴，杀金二王及族属，而送其后妃于和林，事在宋理宗绍定六年四月。是年十月，元兵围蔡州，孟珙[按：原作琪]始率师会之。方破汴京时，孟珙初未与也。惟按图绘及题句，似欲藉为靖康被虏之帝后，一吐其冤愤之气者。
　　靖康之难，金大元帅粘罕入宋，虏王妃帝姬多人以行。康王之母韦姬亦与焉。二帝北行，惟两后与俱。朱后青年，骑吏数侮之。有骨碌都者，尝伺后于畦间，便旋，突前促[按：疑应为捉]其臂曰，能从吾否？后惊泣而病，不能乘马，骨碌都挟之，同骑一马以行。夜间后病甚，骨碌都以手摩其腹曰，尔强强，尔强强。其无礼如此。及渡黄河，元帅之弟泽利，又数侮后，至使度曲以侑酒。至燕京，后益羸惫，足创不能襪，遂徒跣。监者背负以趋，两手持后足，无礼尤甚。每读《南渡》、《窃愤》诸录，辄为悲惋不已。按，孟珙报粘罕之说，于载籍无征，彼为此图者，殆诬蔑之，以为快耳。呜呼，怨毒之于人甚矣哉。
　　黄帝御三千六百女而成仙，此说见于道书。後人祖为采战之术。商丘宋生，好长生诀，或以采阴补阳之说导之，生大惑，广置姬妾，日夜嬲战。一日与雏姬叠股榻上，有道者直诣榻前。生叱曰，何来野道，栏入我室，窥探房帏私事？道者笑曰，男女大欲，王者不禁，何讳言也。生怒不解。道者曰，君如欲观，请于掌上布横陈之戏。生诺之。道者即开左掌，大如葵扇，排列合欢床九张，仅寸许。海红帐低垂未卷，银钩戛响，细如碎玉。闻帐中孜孜嘻笑，雲雨声约略可辨。俄中央一帐，左角半启，伸女子莲钩一捻。虽小如虫臂，而鞵衬膝衣具备。右首一帐中小语曰，卿勿效彼娇惰，且抬上玉山，试看两峰高并也。又一帐中格声微笑曰，好个强作解事。腰下芙蓉枕，要他作闲客耶？又一帐中曰，偏师横捣，毕竟压股欲断，何如我背水阵法？四帐中纷纷聚讼，而左首者悄然不语。中央一男子赤体下床，揭其帐视之，尽白藕[按：原作藉]勾肩，丁香塞口。因拍手笑曰，病渴儿消受华池津液，无怪其半舌不展也。右手者闻之，争来强曳曰，鸿沟各据，有何意味？且互张旗鼓，以决背城一战。于是各曳女子下床，九男子一丝不挂，翘其具锐于蠆尾。九女子散髪裸裎，红巾罅裏，阴沟渥丹，开如半椒。竞撤床襪，铺百花毡尺许，交错而卧，似九对虫蚁，往来蠢动。迴巧献技，尽效道人掌上。生正凝眸谛视，道人瞥开右掌，一恶鬼约八九寸，腾跃而出，竟登左掌，连捉而啖。条条粉股，蜿蜒齿颊间，咀嚼移时，骨肉都尽。继探喉一吐，十八骷髅纷纷堕地。出腰间索贯之，如牟尼一串，悬于颈上。投道人袖中而没。迴视双掌，了无一物。道人笑曰，横陈之戏，君观之乎？生问若辈何人，曰皆如君等，以采战求长生者也。问恶鬼何名，曰此尺郭即婬魔也。仙家以清心寡欲，得臻上寿。若于欲海中求仙，淫魔一起，非以求生，实以丧生。君幾见九转炉头，尽炼慎恤胶为续命丹哉？生大悟，拜求仙指。道人曰，我非仙何能授汝？书十六字示之，拂衣而去。生读之曰：内火不生，外火不煎。以水济火，是以永年。云云。《谐铎》曰，昔黄帝访道崆峒，广成子曰，无劳尔形，无摇尔精。无俾尔思虑营营，乃可以长生。然则鼎湖仙去，亦从清净中来也。御女成仙，乃文成五利辈借以惑汉帝者。美人度厄神仙药，今安在哉。茂陵风雨，悔之晚矣。
　　燕之兑方，有观曰金岩。雲木明秀，禅舍清幽。一道姑，名净心，住持其中。齿逾不惑，而风流自赏，盛为拂拭，见者艳之。能坐香疗疾，兼善符药。人以病求疗，辄命长跪，自结跏于上，面置金博山，中焚异香。视其烟缕缕上腾，数尺不动。良久乃变幻，或糺缦如雲，或佶屈如蚓，或挺直如绳，或缭绕如篆。若草书，若花朵，以定病者之死生，愈之迟速也。时或握诀，书符水中，置药盏内。口喃喃作咒语，病者吞之立瘥。一时争传，号为金天圣姥，远近煽动。四方男女，肩摩趾错，哄若城市。施舍金钱，日以千计。有佥人伴石者，善造园亭，挟其术游诸巨姓富商门，屡至观瞻眺。睹净心貌姣好，曰，此奇货可居也。厚为檀施，往来遂稔。一夜叩观户，童启而入见。净心曰，暮夜何来？曰，仙姑不欲大丛林富金玉被绮绣饫膏粱而役妖娆乎？曰，奈何？曰，此地远近大姓，吾以缔搆事，习若家人。固不难鼓仪秦舌，俾泥首法座下，出其子女玉帛，奉之几筵耳。第大厦之成，支非独木，必获如意珠，术乃得施。曰，其珠安在？曰，非远也。裴航捣药，彩鸾鬻书，登仙者岂必孤立而无偶哉？相需以成，慧心人应计之熟。净心微笑凝睇久之，曰，姑坐此啜茶。目童出取，伴石遽前拥入複室，遂相绸缪。因倩工绘净心状貌，多为粉饰，珠冠玉面，艳若神仙。并伪造其出身流源。云本九天神女谪凡，度脱大千一切众生，道成白日上升。人苟信心皈依，不第却[按：原作郤，当与“卻”混淆而误]病延年，当如淮安鸡犬矣。广为宣播，来者愈夥。净心遂深居简出，但以像示人。愚妇子望见泥首朝拜而已。有巨室某子妇，丰姿绰约，而性放诞，喜谐笑，二十而寡，以抑郁致疾，医疗不痊。伴石尝奔走其门，因乳妪达之。妇亦久病，思得幽境，藉一游目，爰盛饰车马而来。入观谒净心，净心为坐香施符。数日疾愈，躬来致谢。净心姿致既佳，复妙语言，殷勤欵接，顿尔契合。一日至观，净心延入卧室，妇举目四顾，见窗琐绮交，蟵纱雾郁。图书鼎彝之属，苍秀斑剥。榻左一山水巨帧，启之，一门见，盖複室也。金屏窈窕，绣幕深沉，镂檀为床，雕玉庋镜，有大家闺阁所不逮。妇坐床畔，玩其衾枕绣错，璀璨夺目。谑曰，此诚仙境。但师玉体横陈际，当午夜月明穿窗入户，亦自伤碧海青天夜夜心否？净心笑曰，方外人寸心作沾泥絮久矣。然每玩夫海天夜夜孤生者，转不能不为之悔偷灵药耳。笑谑方洽，妇倦态倚枕，忽觉触手敖曹。出视之，闯[按：闯字疑误]然一伪器也。因熟习，无复忸怩，第掩口睨曰，此非所谓春风上下狂者耶？沾泥絮固如斯乎？虽然自行自止，亦摧枯拉朽耳。爰以为[按：原文如此，疑有脱误]。净心遽起偎妇坐，耳语曰，妇人慧人也。吾辈锺情，岂易莲丝斩断。兹固非我如意珠，要视所用之人如何耳，别有妙术。今晚矣，且耳目众，某日可减从来一玩视乎？妇年少久旷，心动已久，至斯愈不自持，不觉两颊晕红，微应曰诺。遂告别，起身登舆去。盖净心有假子普照者，削髪为僧。少壮白皙，兼负嫪毐具。净心与私，深嬖之。偶窥妇艳，求为地。初不许，普照以去要之，且稔妇多金，可藉以获不貲，故相设谋诱妇，妇遂堕其术中。至日，妇果从一婢来，婢亦风格。净心迎之，笑容可掬。妇与携手行，戏曰，今夕何夕，皆当欢喜。第师昨夜当大难，得勿口燥舌干否？净心抚掌曰，良然。然吾朦胧中，闻有歌者曰，子兮子兮，或蒙我为朽株兮。今当去故而就新，其视我之可雕乎否兮？各笑，吃吃不止。相将入前複室中，设斋而款其婢于他室。酒半，潜入迷药，净心举觞劝饮。妇见酒色醇浓如琥珀，呷之甘烈殊常，遂尽一盏，顿觉通体烦热。时方新秋，乃弛其外服，著白纱衫，绛绡绣裆，掩映于墨色方空裙中，朱舄翘如解结锥。净心顾之笑曰，看夫人妙态，自恨无聊，庶藉鲁酒得以一润柔肠耳。夫人幸酌此盏。遽飞一巨觥来。妇一沾唇便觉摇摇无主，俄而晕眩，四肢軃于茵席之上，不能自摄。普照猛自後缄跃入。净心指妇笑曰，此散花人秃厮果何福消受耶。乃掩扉出。普照亟前缓其衣。火齐初然，蚌津欲吐，遂恣意驰骋。妇虽觉，但四体如绵，任其媟狎而已。普照体既伟岸，复妙纵送，妇意良得。事方已，净心突入跽而请死。妇揽[按：原作搅]衣起坐，垂首腼腼。半晌，叹而言曰，偶尔不检，致落欲障。然渠故谁某耶？具告之。曰，成事不说矣，究当缄秘。普照进曰，唯恐夫人弃同朽腐耳，不然敢不没齿。妇乃笑。良久，著衣理髪，呼婢径去。自是往来靡间。遂拜净心为师，出万馀金俾伴石撤旧观而新之，即施婢观中为服役，以寄耳目焉。初，妇与官某妻契好，称异姓姊妹，亦风流放诞人。因抱恙，妇往问疾，见其憔悴态，执手曰，曷为抑郁至斯乎？彼金天圣姥，应手活人。且禅房花木，山水清音，尤足针起肓[按：原作盲]痼。妹宁无意乎？奴当不辞为导师。曰，妹固耳之久矣，苦乏同心侣。姊怜而救我，幸甚。乃择吉命仆马同往。比至，净心适出，恰普照来，骤睹新好，神魂飞越。默计曰，安得此合之双美耶。因与妇遥为目语，妇摇首匿笑，急趋避之。俄而净心来，睨其人虽丰容消瘦，而弱不禁风之态，翩翩欲翔。既达来意，爰书符诵咒。俾服之，曰，三日当痊。于是拜受而归。三日果愈。方其在寺也，睹净心辞色撩人，意颇倾悦。及兹病愈入神，心悦而诚服焉。即凂妇先容，亦拜为弟子。周旋既密，普照相见称兄妹焉，因遂与通。少妇伟男，喜可知矣。宦妻家本世族，复膺膴仕，金玉之视，不啻泥沙。每至施舍无算。去金岩二里许有谷，竹树荟蔚，雲物幽深。说者谓宜建刹，遂出资数万，大创栋宇。既成，额以“显庆”。亦留婢居守，意与某妇各建旗鼓也。于是鸟革翚飞，金碧相望，鲸鐘黽鼓，朝夕接续于峰峦林薄间。净心来往其中，高踞妙莲花座，锦幔绣褥，珠幢羽葆，照烂雲霞，望者俨若天人。午前坐香施药，士女坌涌，车马腾沓。观门内外，毂击轸而头排萍也。帣韝[按：此字模糊，未知确否]鞠[左月+右丞下一换已]者，日以恒河沙数。金钱币帛，川流而山积。而普照因一妇并通二婢，绸缪瀹浃之外。凡有祈福艳妇，疗疾雏姬，选色而交，挥金以诱。肆意淫媾，莫可纪极矣。净心沾溉既多，货泉充溢，爰令普照伴石辈，择市肆之龙断，大权子母。蓄积日益饶适。巨室怨家某，常蹈其隙不得，访之确，畅然曰，今可择淫婢之籍，偿吾夙冤矣。乃首之当事，胪其种种不法迹，于是悉擒净心等，严鞫之，一一吐实。搜其观，金银数万，宝钗、金钏、绮罗、玩好、珍异之类，不可殚述。入奏，籍伴石家，并净心普照置之法，二妇俱问如律。为金岩显庆二刹，以成事不毁，别置住持。金幢碧瓦，岿然如旧云。
　　浮查散人曰，财色之于人甚矣哉。尔爱吾金玉，吾爱尔艾豭，相因而至，遗害无穷。不至身死名裂而不止。繄独何欤。然村妇子往往中所贪而忘其忌，彼名门右族，胡乃丧节败检至斯耶。吁，世禄之家，鲜克由礼。信斯言也。世禄不幾不可为哉，人能思夫所以处世禄其庶幾耳。
　　文见《秋坪新语》，故宫周刊据以附入西山西峰寺案中。惟文内多残缺之戏，又无原书可以校正，爰取己意，戏为补之。
　　武进许指严“雍和宫观秘密佛记”曰，甲寅重到宣南，三月晦日，随喜雍和宫。东面偏殿有秘密佛十数龛，以黄绣幕障之。予沙弥饼金，则去幕与观。雌雄迭陈，备诸丑怪，伎巧百出，仪态万方。优游俯仰，升降盈虚，骨腾肉飞，倾诡人目。如观大善殿画梁，如入劫比陁国天祠，如参閟秘大喜乐禅，如鸠摩罗什之讲经欲障，如功德经云，布施八万四千卧具，八万四千玉女裸交，大猛火光于中發动，散入诸趣。所谓天女眷属，皆艳如净意，婬如妙意。根形之伟，有如尼犍绕身七匝而不丑恶。其合有如楞严经之郁单越法，即所谓色济者欤。想汉广川王海阳之宫，南齐[按：原作齋]东昏之芳乐苑，隐僻绘事，莫有如此令人悇憛养心者也。观毕，复与沙弥购得金刚勇识像像[按：疑衍一“像”字]一铺，乃乾隆年塑，涂金如新。像作金刚趺[按：原作跌]坐，采女跨坐而合。金刚双手勾采女，采女一手挽金刚颈，一手举法螺，仰首与金刚接吻，如甄鸾笑道论云，四目两舌正对行道之状。
　　沈阳北郊，有古刹焉，喇嘛居之。内供天地佛。曩游其处，匆匆一览。後考其始末，备得其详。清[按：原作请]崇德三年，以兵力征服察哈尔。有墨尔根喇嘛，以元代所铸[按：此处疑脱一“嘛”字。观下文可知]哈噶喇佛来归。清帝遣喇嘛具威仪，迎供于沈阳城西之宝胜寺。嘛哈噶喇，亦译吗嘎拉，即天地佛，实战争之神也。见于中土著述者，有郑思肖《大义录》，所称摩瞻罗者是也。佛居龛中，高逾常人。其躯略前倾，抱金刚亥母于怀。冠为彩幔所遮，无从见。像极魁伟，弛股而坐，披火龙黼黻之衣，袖长及肘，而袒其胸臆。首微俯，其眉扬，目光下瞩，注女面作凝视状。口微张，舌抵齿，玉面朱唇，殊不狞恶。两臂出女腋下，互交于背。女花冠束髪，璎珞被体，肌肤光洁，色若燐铜。扬面相对，妙目善睐，意似乞怜，又如献媚。双臂高举，钩固佛颈，纤腰束素，围以金带。两股箕张，二根交接，男女四胫相并，膝膑相摩。方趾丰趺，四肢均有环饰。游人好奇心甚，又以其为欢喜佛也，莫不谛视私处，指点笑谑。女面内向，下体胶固，臀圆若规，馀窍内搐，私处容半杵，两瓣中分，堆脂坟肉。惟佛之二丸，隐不能见。细察有吉祥雲形之物蔽之，枷于玉茎之根。梵典以为人类及万物自然界生生之本，均出于大神，故须崇拜之，即天地父母之意。我国道教，亦言人类生殖，出乎天地阴阳，儒家亦以阴阳男女，演为太极八卦。天地父母，理宜尊崇，若以为因降服魔女而现此相，则天地佛之名，又何所取义耶。导者之言如此，闻者不能难之也。
　　穆君游法归，得画一页。纵横咫尺，纤毫毕见。画中一牧师道貌岸然，正立坛上。面仰口张，目光上瞩。举右臂，骈两指指天。左手自抚腹。髪种种顶已童。若为人祈祷。白衣玄裳，掀其裳之脐，厥势翘露于外。有一处女跽其前，顶花冠，披露縠，裙翻于腰，皓股呈露。以樱唇接其势，左掌承其丸。更有男子平卧地衣，首出女胯下，抱女之股，以舌[舌也]其私。男之阳，复为一红裳少妇握于手，妇耸股曲躬，俯伏男膝而吮之，花冠摇摇欲坠，不暇顾也。妇之後，有一鬚髯丈夫承之，褪裩反接。妇股际水涓涓流，备极酣畅。此人手捧妇股，目注牧师，舌伸唇外，若咽馋涎。男女四人，鸳鸯颠倒。坛旁立一武士，鹖冠戎服，左手执长枪，缨以上，一伪器；右手自出阳具于裆，正作非法淫。其左立一文士，鞠躬向坛，以手杖自弄後庭。神情与他人不属。此外无数男女，皆自褪其裈，耸股向内，阴阳二根，悉历历可见。牧师背案而立。案上供一物，大如人。审视赫然男阳之型也。其巅竖一赤十字架，左右列猛烛各四，画之额，题法兰西文，译为“循环之乘法”。背亦有文，略谓男女交合，为大欢乐事，因此众妙之门，生生不息。然後有人民，有社会，有种族，有国家，以至成为世界。此殆古之喜歌耳。
　　比丘尼无我尝自写通体小象刻石，蜕本作一小横幅。其右端有石兀立，高与人齐。皴作蔴皮，形如鹰座，旁有平石浴床，苔花点绣，而石面平滑甚，可容横陈。比丘尼[按：原作比专丘尼]赤身卧于上，面目欹侧向外，酥胸正仰。圆颅方趾，乍视不辨雌雄；玉骨冰肌，转忆同斯妍洁。双眸尽阖，午睡方酣；两颊欠丰，花容欲笑。其左[骨爰]上曲，跨于石背，下体分弛，乳阴毕现。後衬芭蕉六本，意取六根清净。凤尾参池，绿天如洗。大好寸丝不挂，照见五蕴皆空。无我尼师，诚无我相矣。其左角自题一偈，字体作今草。偈曰，六根净尽绝尘埃，嚼蜡能寻甘味回。莫笑绿天陈色相，谁人不是赤身来。款无我，下钤小印。识为已字。其人放诞风流，过于鱼元机辈。
　　影戏昉自宋代，始于阜陵。《都城纪胜》详记其制。今之滦东渭北，犹擅此技。影现于缯上，人唱于幕後者是也。《武林旧事》云，影戏社名绘革社，乃以彩绘人物，牵丝动作耳。今泰西之法，淫巧异常，以电摄影，映于银幕，山川人物，一切如生。晚近科学日进，穷极奇邪，不但对影，且可闻声矣。余生平雅有此好，时涉足于其间。某日，有友来醵金，言将映影于某家，纳洋泉二饼，得一饱眼福。于是欣然应诺。及期，夜凉如水，散置藤竹坐具于庭除，张幕一如影院。有伉俪偕来，有挈爱人共至，更有挟妓同莅者，视之皆熟识也。灯光既灭，影俱入目。始演竞艳赛美诸会，燕瘦环肥，各尽其态。彼美人兮，西方之人兮。继为欧美电影明星家庭生活，悉燕居情景。有入浴者，有游泳者，有春睡者，有跳舞者，有喁喁情话者，然皆袒裼裡裡，或相接唇调戏。继而各国妇女，现身登场，尽态极妍，如入众香之国。顾其人亦强半赤体，就中以蛮族二女，最为奇异。一女黑腯如媚猪，仅有腰围以流苏遮私处。独居长林丰草中，扬臂祈祷，状类女巫，作种种神舞。俄见草中一大蛇，蜿蜒近前，绕其身数匝，以尾插入阴道，女遂仆地若僵。又一女身材修硕，肌理光黑。胯下有物如菌，而大约数倍，其柄粗而微曲，插入廷孔，外部只见其盖，类似中国芝形之如意，殆为装饰物也。髪被两肩，跽善罽上。有丈夫施施自外来，投币神龛，遂挽女手，就地而合。女拔去芝形之物，欣然受之，诚不知是何殊俗也。我国妇女，则先有一蒙古妇人，骑马独行荒漠。惊沙白草，四无行人。忽一丈夫驰骏逐之。洎追及，蒙妇便下马仰卧沙碛上，以袍自遮面，一任追者轻薄。既毕事，追者揭其袍，意欲一睹颜色，妇忽抽匕首猛刺之。男负创上马立奔，妇亦逡巡驰去。又一汉族妙龄女郎，披氅衣，乘飚轮，至华厦前，降车款步。及阈，自褪外衣，掷侍女手，则莹然裸体。当中立一镜屏，春光洩露，不仅见其项背矣。演至此，幕闭。灯复光明，嘻嘻咄咄，互相惊喜叹绝。十分钟後，继续放映。先是一华妇姿首尚不恶，然望而知为珠江产。地铺竹簟，赤身坐于上，与男子共饮汽水，并作种种狎亵状。饮罄，即取瓶颈以代藤津伪器，迭为出入，男亦弄之，以为笑乐。忽焉将此妇私处，放大至百倍，愈多愈近，殆满银幕。至大无外，疑若篷门。座客观至此，莫不哗笑。男复举其势，初则疲软，愈弄愈坚，侧击旁敲，点头作蛙怒，于是座上女宾，善作态者，争掩面若不胜羞，然无一人离座走避。或且于指缝中潜窥，更有握空拳作圈，以代望远之镜。余私念若辈，明知今夜为观秘戏，畏羞曷若不来？既来之，则无庸假惺惺。此殆妇女故作矜持，以见重于男子。此时忽有某甲，惊座若狂吠，急色丑态，暴露无遗。余窃憾之，恐妇女将窃议于後矣。遂不复置念，但凝目于幕上。见幕上有男女小儿三四人匿屏後，始则偷[按：原作愉]睹，继则效尤，颠倒笨拙，殊引人發噱。此片告终，下为西人秘戏。一男皙[按：疑应作白，因“白皙”一词连带而误]种美少年也，驾汽车出游。所经之路，风景绝佳，山林幽秀，如入画图。久之车抵村落，有村姑二人拾翠田野，睹车惊讶。及见车中少年，意颇艳羡。男停车问讯，要与同载。游车有女，颜如舜英，偎红倚翠，尽够消魂。後抵一旷野，下车小憩。男出酒食飨之。笑语移时，男步入树後便旋，一女悄随其後，隐身灌莽中，窥其私，并以食指衔口中。朱唇翕张，若示人情窦已开，亟欲一尝异味者。女窥毕，跠地而溺，为男瞥见，亦悄出其後，鼓唇作声，而拊其股。女回头一笑，相与目成，遂藉草茵申缱绻矣。一女倚车久候，不见二人踪迹，手提革履，双足如雪，踏莎微步，欲窥其隐。转过丛树，不意骤见其叠股而嬉，娇羞若挽，在势将逃，但情不自禁，莲步不能移动。男牵其裙不释手，仆于草间。男遂为之缓结束，一箭而贯双雕。女以含苞之花，何堪揉折，而羞晕如不自容，一种醉人情态，与“语软声低道我何曾惯”词意吻合。阅影至此，叹观止矣。迨终场，时已夜阑，人影散乱。观者如醉如痴，男女相偎相拥，各乡觅温柔，共寻鸳梦去矣。
　　髀生有《香艳摭谭》，兹录如下：
　　《易》繫[按：原作擊]词中有云，夫乾，其静也专，其动也直，是以大生焉；夫坤，其静也翕，其动也闢，是以广生焉。此六语状两性体象，至肖极当，非圣人不能道，可为谈性之祖。宣尼闭房之记，吾不得而见之矣，得兹数语斯可矣。
　　《诗》“硕人”章，形容美人之美，无以复加。“郑（卫）风”中诸什尤多男女调笑之词。如“狂童之狂也且”之类，恍然如闻娇音戏谇于濮上桑间也。
　　《素女经》、《玉房秘诀》、《玉房摘要》、《洞玄子》，诸房中书，近世已有石印本。合兹数种为一卷，长沙叶德辉所辑。文词奥雅，近于内难。就中《洞玄子》之文，尤为瑰丽可取，殆六朝人所为也。
　　骚经中灵均诸作，香艳之语颇多，惜无整篇，只堪摘句。至宋玉则有“神女”、“高唐”、“好色”诸赋，亦斯道之演进也。
　　《杂事秘辛》一文，奇丽矞奥，荡块骀心。有谓杨升庵伪作者，然其文不特遣词绝妙，而且考定精博，纵属赝[按：原作膺]为，亦自有其不磨之价值，况未必赝乎。
　　《飞燕外传》，状汉宫春色，绘形传声，允开香艳说部之先河。其文词之古艳，更非汉人莫办也。
　　司马相如“美人赋”，胎息屈宋，而文笔充畅复过之，足见此公之胆大。其所以敢于琴挑文君者，亦在是也。
　　余于古赋中，最喜相如“美人”，子建“洛神”，渊明“闲情”三赋。自幼挑灯夜诵，即觉心旌摇摇，若不自持。而看《灯草和尚》、《痴婆子传》等书，转木然无所动于中。此意曾为故友曼公言之，渠亦谓与有同感。
　　古人作赋，无论丽则丽淫[按：“淫”字疑应作“矣”]，率以铺陈堆砌，藻绘形容为本。“美人”、“洛神”两赋，虽极惊心动目，亦未离此徯径。盖其体使然耳。至“闲情赋”则通体白描，不烦藻饰典砌，专趋重于内心之叙述，在古人文中，实百不一睹。此种文体，至近代始盛行，而未有能逮此赋之妙者。虽系时代之不同，缘彭泽天才，高轶今古之故。全篇语旨，即二千年下曹雪芹所谓之“意淫”是也。
　　“闲情赋”序内谓张衡有“静情赋”，蔡邕有“定情赋”，不知内容作何种语，亦不知此两赋今尚存否。暇当于汉魏集中求之。
　　梁元帝有“荡妇秋思”之赋，状述思妇心情，跃然纸上。如闻其声，如见其人。寥寥百数字，纯系天然音籁，洵千古绝作也。
　　幼年翻阅《知不足斋丛书》中之《全唐诗逸》，序谓此书系自日本抄传者，内有张文成崔五嫂赠答之诗数章。写儿女昵语，极浅白而缠绵。注载全作有过于淫秽者未录，私心耿耿，常以未窥全豹为憾。前岁见某书舍租书目录，中有《游仙窟》一书，知即为张崔赠答之全文。亟借阅一过，果有数章，较《全唐诗逸》所载，尤为裸亵，而文词之华赡典丽，确为唐作无疑。惜卷帙稍长，未暇抄录。嗣拟购之，询诸该肆，据云只有一部，不能出售。于他书肆中访问，亦不可得。此书原本藏日本图书馆，今尚存。至张文成之名确否，已不详记，惟知此书著者，即著《龙筋凤髓判》者也。
　　长沙叶德辉自印《悔花菴丛书》一本，谭延闿书耑，装印綦精，为当时赠友之品。内中大致与石印流行之《素女经》相同。惟最後有唐白行简“天地阴阳交欢大乐赋”篇，为坊本所无，谓于某山石室中获得者。赋长约数千言，于交接之事，分时分类，铺叙甚详。文词丰艳华冶，得未曾有。惜残阙不完，间多误字。白行简为乐天兄弟行也。
　　叶德辉刊行另有《梅花影丛书》一部[按：叶氏印有《双梅影闇丛书》一种，较有影响。《梅花影丛书》则从未听说，多方搜索亦不得。疑作者误记]，数十册，南中书局当有售者。书内采辑古今香艳文字甚繁，与坊间所售《香艳丛书》相类，而精审博洽似过之。盖叶氏文学，本具渊源，而藏书又富，其搜采甄鉴，自不同也。
　　袁随园《子不语》中“控鹤监秘记”一则，记武氏宫闱佚事，曲形淫亵。文笔极灵妙，造语极自然，惟略嫌轻佻，不似唐人所为，故後世疑为袁翁伪作。然此种文字，但应论其能否动人，固不计真伪也。
　　近见报载故宫印售书目，中列《名教罪人》一书，不知是否关于香艳之作，暇当函故宫友人询之。
　　文言香艳小说，昉自唐人。如唐代丛书中，太真梅妃外传等篇是也。宋代有碧雲[马段]之作，述欧九事，文亦雅蓄。记幼时曾于某书中见之，惜已不详。至元代，香艳作风乃极盛，如《绣谷春容》所载，多出于元人之手，惟此书近已不易觅。清季末叶，粤中某书局石印有《国色天香》者，计两本。内刊小说数种，即全由《绣谷春容》中摘取者。计有《龙会兰池录》、《刘生觅莲记》、《寻芳雅集》、《双卿笔记》（此双卿非情史悟冈所撰《西青散记》中之双卿也）、《白锦琼奇会遇》、《天绿[按：疑应作缘]奇遇》、《锺情丽集》共七种。不特文笔妩丽，在《板桥杂记》、《画舫》诸录之上，即其中诗词，描述男女热情，均能极容尽致，敢于赤裸裸写出，非後来人所能及也。惜乎彼书取材，尚非《绣谷春容》全璧[按：原作壁]，沧海遗珠，终属缺憾。《绣谷春容》一书，海内想有存者，暇当访之。
　　关于白话淫艳说部，《金瓶梅》固尽人所知。此外除《如意君传》、《好逑[按：原作述]传》等三四种未见外，其馀如《耶蒲缘》、《杏花天》、《龙凤配》、《牡丹奇缘》、《绣榻野史》、《蜃楼志》等，不下二三十种，皆曾寓目，率不足登大雅之堂。《野叟曝言》虽较优，亦不足發人美感。仅《绿野仙踪》内数段，虽系描写村姑土娼之动作，而笔下自然入情。
　　戚人某藏有明板精刻《金瓶梅》全图，予曾见之。尺寸宽大，工细绝伦。据云海内只有三本，特其深藏秘扃，不轻示人。渠每谓非读破万卷书者，不能使观此图。其言亦未为无见。
　　久闻有《欢喜冤家》一书，可与《金瓶梅》颉颃。去年聆友人■[按：此字不清]君言，有人持一部，求售于北海图书馆，索价只十六番，而该馆尚推延未肯即购，嗣不知成交否。果以微值未[按：原作来]协之故，而令稀有之本，流落湮没，诚香艳文字中之重大损失也。
　　昔年与友人张君谭及香艳小说，承彼赠明板《金瓶梅》残篇数十页。张君并言其友旧藏一书，名曰《姒氏历史》，共四套。其内容在“金瓶”、“红楼”之间，此书系由日本得来，中国并无刻本。其友珍视异常，从不肯假人。
　　予年十八岁时，因公有粤桂之行。途中与苏州江君范五俱，风雨同舟，剪烛闲话。江君言其昔年游幕龙沙，曾于省垣旧书肆中得一书，文字奇异，莫能遽识。心知非常品，亟购归。经数月之研考，始辨其文。盖系合古文奇字梵文金书及各地方言僻字而成。其书名为《狐仙口授□□□□》八字（下四字江君曾言之，惜年久不能复忆）。卷帙甚繁，内中专叙述由春秋战国起，历代宫禁淫秽秘闻。文极艳异奥衍。恐尽人能读，流于诲淫，故以极难识之字出之。凡能识得此书者，其人定为博学深思之士，绝非意志不定，识浅学陋者流所能办，其用意固至善也。据江君考证，此书在乾隆年间，海内只有三部，红羊劫後，遂无所闻。当时于边远之地，无意中得之，宝爱可知。嗣为同事友人强借以去，携赴甘新不返，此书乃复失落，不知今尚存否。江君言次，犹叹喟不置。余忆曾于某笔记内（是否《庸菴笔记》不详）见有纪守宫狐一则，言历代宫禁秘事异闻，多为正稗史所不载者。江君所言之书，未谂即据此狐口授者否。
　　忆昔年于某笔记说部中，见一则，纪仙人坎离交媾，神炁会合之事。虽系道家者言，于交接之道，陈意至高，文词亦极婉妙。在香艳文字中，另辟一格，读之令人生箫史刘桓之慕。惜以年久健忘，已不能举其书之名。仿佛记为《萤窗异草》或《谐铎》。顾曾就此二书觅之，亦复未得。不详其究出何书，心常为之耿念。
　　关于断袖分桃事迹，如弥子瑕、鄂君、董贤、韩嫣、郑樱桃之类，古籍中纪述颇多，清代袁随园尤喜言之，故《新（续）齐谐-子不语》内，涉及此类事者，数见不鲜，第可取者则鲜。惟钮琇所撰《觚剩》中，有粟儿姜郎二则，文词隽雅典丽。较《聊斋》之“黄九郎”，有华俚之别。
　　近人笔记有《鹘突谈》一卷，内中多纪湘闽岩洞之奇，颇清丽可喜。卷尾载有某夫妇二文，一为其夫寄妇之白话家书，一为其妇之“四香居士传”，笔下均飘逸有仙气，而家书尤艳奇绝。伊彼梁孟，盖赵管之俦也。
　　诗词香艳之作，六朝隋唐为甚。《玉台新咏》、《玉树後庭花》诸作，藻琢为美，华而少实。至唐之中晚，始趋于恣放豁露。诗如元微之“会真篇”，及韩冬郎之“四体美人娇欲泣”、“六寸圆肤光緻緻”两绝，“忙裏不知金钿落，暗中惟觉绣鞋香”、“眼波向我无端艳，心火因君特地燃”二律，与女冠鱼玄机之“易求无价宝，难觅有情郎”、“去散已悲雲不定，恩情须似水长留[按：似应作流]”两律，指不胜屈。词中淫亵语尤多。试取全唐词观之，自知其美不胜收。犹忆有“浣溪纱”两半阙云，“醉後爱呼娇姐姐，夜来留待好哥哥。者番情事久长么。”又“兰麝细香闻喘息，，绮罗纤缕见肌肤。此时还恨薄情无”。读之而不动心者，直木石人也。
　　古今诗词咏美人体貌动止，幾乎纤细靡遗，惟于女子如厕一事，殊[按：原作硃]鲜及之。只唐李义山集中有“药转”一律，虽经後世多人曲为笺释，证其非指如厕，然试诵“露气暗连金桂苑，风声偏猎紫兰丛”二语，慧心人闭目深思之，当知其确切不移。况全首贯通，无一语稍离斯义乎。
　　宋代诗词之香艳者，每出于伟人名贤。如韩琦、欧阳修、文彦博、司马光诸公，歌咏相传，率多风流旖旎，不类其为人。可见怀情悦美，出于天性，本不碍于名节事功，正无须厚自掩抑也。
　　清朱竹垞一代儒宗，而《曝书亭集》中“风怀二百韵”，温黁柔艳，刻骨镂心。当时友人有劝删之，免为盛德之累者，朱谓宁死後不食两庑冷猪肉，不删风怀诗。竹垞之性真，胜其远祖晦庵多多矣。集中并有《静志居琴趣》一种，皆为倚声，与“风怀”诗同为本事之作也。
　　昔人有“美人诗”约廿律，由深闺起，至孕玉止。举凡妇女之事，备形吟咏，极工绝艳。予曾抄存之，数经播迁，不知何时失去。继又见“新婚竹枝”十五首，虽浅易不逮前诗，而骀荡差堪继美。兹摘其尤艳者，录出如下。
　　“解去香罗带一条，中衣宽褪卧红绡。可怜玉腕支持处，压损轻盈杨柳腰。”
　　“绣帏锦帐静无哗，兰麝飘香绕绛纱。今夕风流何所喻，玉簪直插牡丹花。”
　　“仰卧承欢织锦衾，情思荡荡汗淋淋。柳腰无力花心颤，如此风流不可禁。”
　　“雲鬟摇乱绿鬆鬆，一段香魂顶上冲。不顾羞颜推复挽，唤郎声在有无中。”
　　“一为纵送一销魂，气有兰香泪有痕。檀口轻偎红粉湿，侬侬小语细温存。”
　　“娇莺雏燕微微喘，暮雨朝雲暗暗酥。为问萱堂知道否，儿之清白被人污。”
　　“鸳鸯帐裏情无限，翡翠帏中夜欲阑。拭净馀痕神已倦，檀郎醒後复求欢。”
　　汉《说苑》残石载匡人围孔子，令穿九曲明珠事。大意谓孔子适陈，途遇二女采桑。孔子过而调之曰，南枝窈窕北枝长（谓在南者美而在北者躯长也）。女子接吟曰，夫子游陈必绝粮。九曲明珠穿不得，回来问我采桑娘。至匡果被围，匡人令穿九曲明珠，孔子无以应，忆路女之言，乃遣子贡返求之。至某处不见二女，惟地上插一木枝，旁有土三撮。子贡悟为杜三娘也。亟往访问，遇樵夫示路（樵人答子贡亦七言韵语），得见三娘。告以以蜜涂珠，将丝繫蚁。不过，以烟熏之。子贡归，如其法穿珠，匡人乃解围去（汉去春秋未远，此说果为汉人所传，当有依据。则七言诗始于柏梁之说，亦随之推翻矣）。按此则今《说苑》中未载，当系佚文。其时既有此说，未必无据。且汉东方朔“九辨”中，亦有“路室女之方桑兮，孔子过之以自侍”之句，揆诸上说，适可互证其相符。盖孔子不特调之，而且媵之矣。圣如夫子，尚不免情悦目成，後世小儒，乃强为遏窒，多见其未闻道也。
　　自来惧内，陈季常戚继光最著。戚之英明伟烈，固世所知也。季常在宋时，亦为豪杰之士。少有大志，好骑射击剑，中年隐于光黄间。曾读苏子瞻“方山子传”者，类知其跅弛瑰琦，绝非庸俗懦夫比也。不特季常也，其妇柳氏亦巾帼鬚眉，非常女子也。宋人笔记中，载其尝携两鬘，戎服峦鞾，挟弓矢，连骑猎于山中，见者目之如红线隐娘一流人物。是则■■[按：此处原缺两字]尽知也。世有此种奇女子，虽为其厮养仆役，亦所甚甘，矧为之夫而惧之，不亦宣乎？故惧内非英杰不能，亦非其人莫能惧。後世懦闇之夫，制于悍妇，而比之于季常，诬矣（以上皆录[按：原作绿]自《摭谭》）。
　　灵犀有《香艳拾慧录》云，髀生君《香艳摭谈》，博洽渊雅，服膺久矣。尝有志汇编古代香艳文字，引为同调。君工篆籀，于书中有欠雅驯者，拟代以古文奇字。此宏愿也，顾恐不易偿耳。试以九品，各从类别，则《杂事秘辛》、《飞燕外传》、《控鹤监秘记》、《汉宫春色》、《河间妇传》，此上上也。《三山秘记》、《痴婆子传》、《闺艳秦声》，此上中也。《金瓶梅传》、《肉蒲团》，亦名《觉後禅》（俗名《耶蒲缘》），《海陵王》、《杏花天》，此上下也。《西厢记》、《红楼梦》、《绿野仙踪》、《游仙窟》，此中上也。《品花宝鉴》、《野叟曝言》、《帘外桃花记》、《女仙外史》，此中中也。《倭袍记》、《如意奇缘》、《玉蜻蜓》、《凤双飞弹词》（此书出女子手笔专谈男色，大有女儿国王狎男妾之故智），此中下也。中等三品，皆偶有香艳处，非全篇尽艳文也。其馀自郐以下，若《绣榻野史》、《株林野史》、《灯草和尚》、《桃花庵》，此下上也。《隔帘花影》、《香闺秘记》、《桃花记》、《如意君传》，此[按：原作比]下中也。《牡丹奇缘》、《闺中秘史》、《情海缘》、《花下缘》，此下下也。其馀秘本甚多，或已失传。就余所知者，如《新台秘史》、《玉娇李》、《摩登伽》、《恋情人》、《龙阳逸史》、《媚史》、《催晓梦》、《绣谷春容》、《丰韵情书》、《燕居笔记》、《浪史》、《闲情别传》、《僧尼孽海》、《灯月缘》、《巫山艳史》、《觉世梧桐影》，皆香艳说部也。《花锦营》，半图半文，为明版，最为珍贵。《素娥篇》、《国色天香》、《花阵绮言》，皆珍本也。《浓情快史》亦负盛名，偶于坊间见之，殊不见佳。《东游记》，疑即《三山秘记》（又名《枕中秘》）。以上各书，故都或可物色，然可遇不可求也。叶德辉所刻三种《双梅[按：原作某。想为“楳”之误]景闇丛书》、《于飞经》（经人改为《白话名姓术》）、《房中奇术》（附“天地阴阳交换大乐赋”）及《玄机中萃》、《兰房秘诀》、《摄生秘术》、《金古奇方》、《紫闺秘书》，皆言房中术者，又属一类矣。惜华君所见极多，恒为余言之。彼拟撰《猥本解题》或《禁书提要》，数年来犹未见其着笔，想以人事冗琐，无心及此。况此等无聊文字，尤惧为伪君子所呵责。余曾见有伪诈之辈衣冠俨然，其行止卑污，人所共知，亦复恬不知耻，责人无已。气馁者惧其狺狺，惟有搁笔之一道。若我辈饮马长城窟，结客少年场，畅所欲言，又何惧于小丑哉？
　　“寞盦游戏诗”泳季所作也。因友人有用陇俗，剃去阴毛者，诗以调之曰：雲霄万古付轻鸿，濯濯牛山木尽童。皮相英雄归胯下，髡钳名士处裈中。吹求尚有居官习，洗伐纔知入道功。一片顿成干净土，悠然坦[按：原作担]腹卧床东。
　　年来杨子亦肤挠，刮垢磨光足自豪。荐遂囊中真脱颖，遣嫱图上不添毫。异人事迹惊关髪，官样文章等弁髦。虚有老僧名义在，实行披剃始今朝。
　　称戈眇帅渡泸师，群盗纷纷尽削之。壮志应伤鸡锻羽，名心休想豹留皮。失时漫叹乌骓逝，戏水还推白鸟宜。一曲梨涡零暮雨，肉声终竟胜繁丝。
　　玉女吹箫味道腴，秋毫不犯总非夫。蜡臣无须攀龙髯，鸟爪空思捋[按：原作将]虎鬚。锄草何须留绿意，诛茅正好关[按：关为平声，不合律。疑误]莱芜。凤池飞白饶修洁，未许旁人笑墨猪。
　　得折叟书，典故纷陈，触我痒技，再用前题赋四律。
　　也同羽化解凡尺[按：“尺”字不叶韵，疑误。我意当作“尸”]，群玉峰头采肉芝。放下屠刀圆佛果，挥将慧剑斩情丝。不留谏草夸高调，尽剪甘棠省去思，此树婆娑生意尽，阳乌应亦叹无枝。
　　披罗剔藓识行藏，三径萧[按：原作箫]条慨就荒。漫道德齐凭地丑，合教筮短让龟长。论文枉自矜鸾凤，品鞹何须辨虎羊。扫尽墙茨甘割爱，摧残不用惜兰当。
　　平平王道喜新开，没羽凌空一箭来。岂有蛟龙依草泽，更无风鹤警江淮。落旄属国甘持节，拾翠佳人怅堕钗。十日平原空痛饮，红罗辜[按：原作孤]负踏青鞋。
　　霓羽飘零赤脚仙，轻挥玉麈谢尘缘。蜉蝣撼树归虚绕，乌鹊成桥许再填。燕尾参差难掠水，翰音冥渺已登天。春风吹处还滋蔓，诗思池塘恼惠连。
　　又有咏角先生诗四首，录之于後：
　　人伦代表数林宗（亦曰“郭先生”），作椽[按：“椽”为平声，不合律，疑误]筹帷事毋同。强项居然同豸触，虚心原自逊犀通。岸巾穿屋成干雀，尺木升天好假龙。道貌俨然终伪学，不言温室退从容（亦名子宫保温器）。
　　总髪英贤是旧交，纤葱消乏不须劳。捣来玉杵思何巧，关到桐轮气也豪。挥洒情形同握管，沉酣风味胜持螯。从今可废工倕指，那羡麻姑痒处搔。
　　峥嵘枪冒露头时，饥设藤津自一奇。蛮触交争原战士，羚羊偶挂亦禅师。弓招实现杯蛇影，枕荐虚摹鹬蚌姿。锐钝算来知幾度，玉人勾股（锐角、钝角、角度、勾股皆算学名词）费推移。
　　霜天晓奏一声声，人事周旋亦有情。稜为常摸皆好好（好好先生），竽因滥用总平平（南郭先生滥竽）。汾阳不惜轻来去（郭汾阳巧[按：“巧”字疑误或此处另有脱漏]甚高，然呼之未尝不来，遣之未尝不去），甪里多惭误姓名（“四皓”中之甪里先生，多误为角字）。床笫[按：原作第]功劳自隗始，紫袍（此物为红皮制）底事号儒生。
　　闲人有“春风廿四印谱”，跋云，顷得一印谱，题曰春风廿四，秘戏图也。往者闻陈师曾言，曾见一本，图绘精妙，镌刻足以發之。惜未之见。今无意中获此，虽其本不全，仅得二十有二，要亦极好事者之能事已。册前有落魄公子一跋，“图仿歙西程氏本，略有同异。题咏照原刻节录，缋者清溪樵子，镌者柳溪钓叟也。光绪戊子荷花生日，落魄公子购藏并识。时客沪上。”城东七十七翁题曰，“乾坤大父母，二气相氤氲。洪炉虽未开，橐钥先具陈。摩荡任其势，玄牝丹水温。否泰会有时，融液身中春。一丝绝不挂，圣贤露其真。无此大撮弄，世界焉有人。鸿蒙开辟初，造化费经纶。奈何痴儿女，昧兹生死根。”可山题曰，“点逗春风笔一枝，笑拈红豆种相思。竟罗旷代惊人句，都作名家本事诗。花信速于摧羯鼓，印文巧比界蛛丝。此中更有蝉嫣话，卷裡能传解者知。”又有道光乙未龙山遮居士七绝四首，曰，“妙手通灵细意镌，印泥红晕玉肌鲜。戏拈三[按：後用“三生石”典故，此处“三”字疑误]寸昆吾铁，幻结三生石上缘”。“莫将芳讯错披寻，空色真能印佛心。蝶乱蜂忙春正好，穿花浅浅更深深”。“本不相谋适相合，拈来成句作题辞。曾看妙制司空品，又喜匡衡善解颐”。“描摹曲尽意云何，花事匆匆只刹那。腻白繁红零乱处，春风至竟亦无多”。诗颇可诵，每叶镌一印，对题古诗一句，亦印谱中之别开生面者。
　　《海上花列传》，清季著名之说部也。其五十一回载有尹痴鸳所著《秽史外编》一则（张秀英房中取出一本破烂春册，计七幅，仿佛玉壶山人手迹。分出次序，照叙事体，做一篇记，须典雅）。其文曰：高唐氏有二女焉，家习朋淫，人求野合，登徒子趋之如归市。一石婢充氤氲使，操玉尺于门之右，以旌别其上下床。东墙生闻而造之曰，“窃比大阴之嫪毐，技擅关车；愿为禁脔之昌宗，官除控鹤。”以翘翘者示石。丹之刃磨厉以须，毛之锥脱颖而出。石睨而笑曰，“贱形而小，具体而微，人何以良，婿真是赘”。生曰，“不然。仆闻精多者物宏，体充者用腓。屠牛担解十二年，而芒刃不赖者，其批郤导窾，皆众理解也。卿毋皮相，仆试身尝”。石曰，“招我由房，请君入瓮”。乃见二女，喜而款之。有酒如淮旨且多，其人如玉美而艳。为武瞾设无遮会，俾刘鋹观大体双。既酣，石趋进曰，“寡君有不腆之溪毛，敢以荐不下执事”。生惶恐避席而对曰，“三女成粲，一夫当关。恐陨越以贻羞，将厌覆之是惧。请以淫筹，参之觞政，按徐熙之院本，演王建之宫词。三珠张翠鸟之巢，大样斗蛾眉之谱。不亦可乎？”皆曰，“善”。尔乃屏四筵，陈六簿。高氏振臂呼之，则风月三分，水天一色。生曰，“此秋千戏也”。高裂帛缚踝，悬诸两楹，重门洞开，严阵以待。生及锋而试，不戒而驰，挟颖考叔之[车府]，穿养由基之札。高知其易与也，强者弱之，实者虚之；若合若离，且迎且拒。鞭之长不及于腹，皮之存不傅于毛。生惊退三舍，高微哂，放踵而摩顶焉。龙已潜而勿用，蠖亦屈而不伸。无臭无声，恍比丘之入定；或推或挽，俨傀儡之登场。壁上观者揶[按：原作椰]揄之，生内懊，不暇辨，以胥臣之虎皮蒙其马，以郈氏之金距介其鸡。善元之甲，弃而复来；堇父之布，苏而复上。于是一张一弛，再接再厉，七擒七纵，十荡十决。王勃乘马当之风，浩浩然不知其所止，陆逊迷鱼复之阵，伥伥然不知其何之。高嘤咛乞休曰，“可矣，今而後知死所矣”。生大笑。次为唐氏，着手成春。厥象曰，“後庭花”。唐曰，“舍正路而不由，纵下流而忘返。不可。”生曰，“吕之射戟也辕门，奡之行舟也陆地。夫何伤。”强唐两手据地，而自其後乘之。大开月窟，横看成岭侧成峰；倒挂天瓢，翻手为雲覆手雨。高挠之曰，“勿尔。雌虽伏矣，牝可虚乎？”生乃止。唐愠曰，“背有刺，毡有针，殆哉。”生令石博，石未及应，唐曰，“嘻，守如瓶口，困在垓中。石兮石兮，乃如之人兮。”生不信，染指于鼎，草萋萋兮未长，泉涓涓兮始流。叶底芙蓉，花深不露；梢头豆蔻，苞吐犹含。扼腕叹曰，“涅而不缁白乎，钻之弥坚卓尔。除非力士，鸟道可以生开；安得霸王，鸿沟为之分割。”聿及高，高博而辗然曰，“由来玉杵下捣元霜，岂有弯茎仰承甘露。”生曰，“得毋为倒垂莲乎？有术在，仆也皤其腹，卿鞠其躬。”遂战。交绥，生暇甚，顾[按：原作願]谓石曰，“大嚼于屠门，熟闻于鲍肆，何以为情？”石曰，“不度玉门关，负我青春长已矣；直至黄龙府，与君痛饮复何如。”生谨诺。拔帜而濠中突起，背水称兵；探珠而海底重来，尾闾扫穴。石创巨深痛，如兔斯脱。高曰，“姮娥奔矣，居士亦闻木樨香否？”生为鼓掌。会唐博，得弄玉箫之象。谋于石曰，“既兽畜而不能豕交，宁鸡口而毋为牛後。子盍为我图之？”石受命，掏之以手，豕之以口。双丸跳荡，一气而卷舒，呜呜然犹蚯蚓窍之苍蝇声也。高曰，“未病而呻，虽糙亦醉。浑敦也而饕餮乎。”唐曰，“扪烛而明其形，尝鼎而知其味。娲皇有灵，能无首肯？”石亦忍俊不自禁焉。生既刮垢磨光，伐毛洗髓，新硎乍發，游刃有馀。高度不敌，得弓弯舞而让于唐。生战益力，中强外肆，阴合阳开，左旋右抽，大含细入。如猛虎之咆哮，如神龙之夭矫。如急雨飘风之骤至，如轻车骏马之交驰。俄而津津乎其味，汩汩然而来。浃髓沦肌，揉若无骨；撑肠拄腹，扪之有稜。就其浅就其深，丹成九转；旅而进旅而退，曲奏三终。盖下视其辙，而唐且血染漂杵矣。生曰，“乞灵于媚药，请命于淫符，昼日犹可接三，背城何妨借一。”高唐皆曰，“休矣，先生。嗣诸异日。”生冠带兴辞，二女歌“采葑”之首章以送之。三肃使者而退（小说中人异口同声皆道，洵不愧为绝世奇文。最妙者，鞭刺鸡锥，马牝沟札，多少龌龊物事，竟然极为雅致。批云，试问开天辟地，往古来今，有如此一篇洋洋洒洒，空空洞洞，怪怪奇奇文字否？普天下才子读之，皆当瞠目愕顾，钳口结舌，倒地百拜，不知所为）。
　　春宫册页中有破烂一本，虽丹青暗淡，而神采飞扬。残缺不全，仅存七幅。因为之搜讨一遍，始末两幅，若迎若送，中五幅一男三女，面目[按：原作日]差同。大约是画小说故事（第四十回）。
　　《脂楼琐事》，青城居士撰，光绪三十二年刻本。皆冶游纪载，评花小品。有妓女留髡诗。
　　其“晚粧”云：傅粉涂脂到夜阑，艳粧初竟始承欢。殷勤描就双眉妩，留与檀郎被底看。
　　“澡牝”云：榴矾汤暖注银盆，轻蘸罗巾褪亵裈。倚枕宵深偷[按：原作愉]听候，水声浙浙[按：疑应作“淅淅”]最销魂。
　　“漱口”云：薇露频浇齿颊香，口含鸡舌侍襄王。鸳黄三寸凭郎索，吮尽芳津畅品尝。
　　“诃梨”云：抹胸顾绣色猩红，掩映琼肌兴倍浓。待到风流香汗透，霞绡轻解抚双峰。
　　“换鞋”云：睡鞋换就软如棉，窄窄红菱两瓣尖。最是动人怜爱处，凤翘高举搁郎肩。
　　“移灯”云：移得兰灯入绣帏，银灯如雪照更衣。当前便是无遮会，任看阿环玉体肥。
　　“垫枕”云：暗将角枕衬蛮腰，高蹙莲台态更娇。自是桃源容易到，渔郎得意恣探篙。
　　“润唾”云：乍觉春风滞玉关，长蛾微蹙诉艰难。累侬香唾从头润，只为鸿沟浪不宽。
　　“春声”云：泥夜秋娘善笑啼，枕边软语足情迷。尤雲殢雨春无限，也等沙场奏鼓鼙。
　　“玩莲”云：牙床高踞有闲情，手把莲钩快品评。香软何曾盈一握，红鞋三寸可怜生。
　　“解缠”云：便鬆罗襪解行缠，有客偏参玉笋禅。剥到莹然新角黍，柔肌一捻一堪怜。
　　“烧烟”云：横陈玉体裸无丝，烧得莺膏劝客吹。如此春宵真易度，翻雲覆雨不知疲。
　　“品箫”云：紫箫低品忒风流，媚态嫣然送睡眸。小吻今宵应刺破，可无玉液润珠喉。
　　“扶茎”云：绕指春蚕兴未降，柔荑轻握替扶将。摩挲享尽温存福，重挺哥舒半段枪。
　　“拭沥”云：牡丹露滴罢行雲，交颈栖鸳体暂分。绕是纨巾勤拭遍，儿家湿透藕丝裙。
　　明昭阳沈弘宇（元甫）《浑如篇》（原名已佚，刘半农以“开首世事浑如春梦”句为名），所记都青楼事，与《嫖经》、《嫖赌机关》及幽闲玩味夺趣群芳为一类笔墨。其“嫖”有“五要三不可”，四要“有本事”云，妇性淫，都喜干，十个常有九个贱。果然泼战遂他心，这好[按：好字似不通。疑应作回]休把寻常看。其做姊妹有“八清”，五“阴户”云，香者百无一二，臭者十常八九。在人收拾何如。频浴则香，懒浴则臭。遇钻痨子弟，未雲雨先密闻之，少有不洁，出则形容。所以清客姊妹留心检点，定不为人嫌鄙。若本来秽气者，则未[按：原作末]如之何矣。观姊妹之“十全”，八“风情”云，姊妹要稳重，又要飘飏；要沉潜，又要活泼。槁木匏瓜，人都恶其死石。若枕席间被窝中，此正欢娱之际，尤当操弄风骚，勾引子弟迷恋。不然一宿再宿而已，依依不舍者能幾何？
　　《栖流略》原名《风月闲评》，忏绮主人郭氏撰。统篇叙游客。内篇叙女伎，外篇叙男优。改字记为叶氏传易氏斠三篇。为“斠改”、“斠笺”、“斠略”，“杂记”上下篇。其书略曰，《金瓶梅》一百篇，明王世贞作。《红楼梦》一百二十篇，曹雪芹作。倪鸿曰，常州举人，秘戏图七十二具。仇英，《平旦钟声》三卷。不知作者，《不可录》一卷。万九沙，《八段锦》。慎独曰，非讲玄门者。黄白镒做手假地元真诀做手三家，无卷数。
　　惊雷：月令雷将發声。不戒容止，必有凶灾。
　　愁雨：徒行则不良。舆以往抑甚不适，故人多苦之。
　　向晨：瞷妓卧未起，往申绸缪。谓之“赶热被”。
　　来暮：花间月下，与践幽会。为欢交为禽构者也。
　　鹬争：俗所谓“争风”者也。相私相忌，至有操戈以逐者矣。
　　鹰掠：匪人侦客。微行往诈金帛，俗语谓之“打围”。
　　鞋卜：
　　牌占：
　　鹣盟：心所至眷，惧不见答，则盟誓以要之。
　　蝶化：妓剪纸象蝶，以己月经涂其上，密纫为囊。佩之三日，解以赠所私。魇制之术也。
　　问影：看秘戏图。盖以习其事也。
　　听春：听淫声。盖以荡其意也。
　　鹅圈：所谓“鹅稜圈”者也。盖以补修其形。
　　龟帽：使毒不致上蒸，精不致下凝。俗所谓“风流套”者也。
　　花椒：服椒七，则男女之毒不相感。
　　药酒：有三鞭壮阳、四鞭壮阳色目。将行房先服之，则可大可久也。
　　短书：凡私致绸缪以阶进，多为妓诵章回小说及演说笑话。
　　采具：骰子也。貌为共和，而阴以求媚，大抵多托之。
　　黑枣：暮纳之牝，晨咀之口。此采补之出于人为者也。
　　红丸：凡餐红丸，如候潮然。必月之至，始得一尝异味。盖采补之出于自然者欤？
　　光绪间北京要货多盛以锦匣，玻璃为盖。长约六寸，库厚约四五寸。中为泥制戏剧，盔甲刀枪，咸与真者无异。普通者每匣四五钱，佳者约值银四两。藏有春宵秘戏，观时须将匣盖抽开，先取出戏剧，另抽开一纸格始见。制工绝细，情景逼真。尺寸悉中规度。眉目隐含荡意，生动欲活。业此者颇多，以泥人张所制为最佳，而值亦最昂也。
　　《竹叶亭杂记》：回俗,凡未成丁者，十五岁以下，势前必小割一刀，名曰“耐损”。其礼，择日请阿訇至其家为割之，亲友咸贺。
　　鹿性淫，一牡能交百牝，必至于死。死则牝鹿含芝草以生之。木兰猎者著鹿皮，夜中吹哨作牡声，以取其芝。名哨鹿。
　　餐英自东瀛来书云，昨见日本名物，曰“稚儿草纸”，为最古之男色绘卷。原本藏日本京都醍醐三宝院中。绘时约当我国宋代，有摹本一卷。为镰仓时代鸟羽僧正之戏笔，凡十五段，官人与僧人各半。形形式式，娈童均系仰卧，奸之者在上，直捣黄龙，俨若女色。此其最异之点。又有一段，二人颠倒相戏，奸者舐娈童榖道，而娈童吮彼龟头，尤为奇绝云。按狎此[按：原作比]娈童，并非拥其背自後而攻之，实皆迎而交合，与御女子无异。娈童赤体仰卧，以大红呵子并其势而兜之，馀窍受物，阳萎如蚕。进退之际，亦有水自润其道，肛门内仿佛亦有腺若巴氏腺，能作痒为异耳。日本古时有妓专为僧设，天主教徒亦蓄娈童为妇。然《清贤录》所谓世之含臊藏浊者，莫渝于顽艳之尻窍，不图见于什宦僧徒。
　　有署名“祖耀”者，作“情根诗”二首，亟录之。诗曰：情根何自始，殆自先天基。儿童三五龄，即解辨妍媸。降至禽与兽，蠢蠢无所知。雌雄且婉恋，牝牡尚追随。是皆情所孕，至理耐人思。竟有道学家，哆口骂情痴。偶遇言情者，正色相诋訾。不知诋愈急，其言愈自欺。食色本天性，奚用讳饰为。窹寐求淑女，用以冠全诗。好色如好德，取喻无别词。大哉圣人言，宜为万世师。馀不录。
　　红杏所撰“人生对于裸象之观念”，节录二则如下：
　　中国人多半崇奉佛教，色和淫佛教中且引为戒律。然而裸象在佛教之中，反不之禁。喇嘛教中尤有所谓欢喜佛，一名和合佛，又名阴阳佛者，为两性交合之造像。除去雍和宫所塑之幾尊，如威德金刚佛，吉祥天母佛，永保护法佛，财宝天王佛，地藏王佛，地狱主佛，金刚勇识仁乐王佛，护法师佛，不动金刚秘密佛。另外还有降母亚丹姆经佛，里哈佛丹姆经凸妮佛，恶善玛妮佛，格个多火里性佛，哆罗鸡生巴佛，托巴佛，姜母次伦佛，缺角佛，亚们大卡佛等等三四十种之多。在这些天地佛中，主要者为威德金刚佛。它就是佛经中所称为文殊菩萨的化身。这些纯然为裸象的一种无可讳言。
　　据日本人上田恭辅所著《生殖崇拜教》之话所述：（一）日本当明治五年未布禁令前，有幸之神，欢喜天，金精明神，塞之神，圣天样等裸象。彼时日本倡寮公然奉祀。在中古以前，各家均有奉祀男根祠；（二）爱知县大久保一道，现行男根祭；（三）印度孟买有邻噶，高丈馀，与窑妮相对；（四）巴黎汉台恩的法国国葬院的屋檐，罗筑长形的阳物；（五）法国卢堡尔博物馆在一部的物体上，雕有两性生殖模型；（六）比利时的玛挐恳庇司喷水，装置幼童摩挲他的珍宝器（阳具）的模型。法蒂玛司肯因宅有为军队解渴之功，授以勋章（喷水管之龙头像小儿生殖器）；（七）意大利的王立图书馆的秘密室，陈列采掘朋派市之古物，都为绘图雕刻的生殖造像。
　　俞松筠，沪上名医也。著有《科学的达生篇》。其论受胎曰，男女两性性交後，男子精液射入女子生殖器内，每次精液中有幾千万万精虫互相奔驰。适有一成熟卵子入输卵管时，被最後有力之精虫入卵黄。卵黄之一部膨[按：原作澎]起成为丘状。待精虫头占入後，丘顶陷没，将精虫收入。此名受精。受精之卵，即粘着于子宫，渐次發育。男女两性之细胞核接合为一，後又分裂，渐成身体形状。
　　《埋忧集》载“捉奸”一条。妇供称向来与一人共戏，终嫌未畅所欲，故约二人于是日偕至，相与前後来攻。其时方极酣适，不意为夫所觉，一杀一逸。其判曰：从来为雲为雨，冶容或致诲淫；而在匹妇匹夫，作配但称佳偶。故面首三千，止供酣战于山阴；私乳分明（注另录于後），仅效水嬉于海外。纵河间左[按：“左”字似不通，疑应为“之”]且窥且合，犹然日夜呼号；而武瞾之即吮即交，不闻弟兄夹击。乃者腹背受兵，居然鸟鼠同穴。以两雄共一雌，竟双管之齐下。左旋右抽，有鸟斯翼，前茅後劲，其实能容。尽教箭激连珠，绰有馀地；倘使桃翻锦浪，尝许分羹。岂霸王之逐鹿，界划以沟；拟碧玉以破瓜，剖分而食。方其二人同心，自必皆大欢喜。抑知彩凤随鸦，在罗敷原自有婿；惊鸳打鸭，彼卧榻岂容他人。所嗟倾国倾城，佳人难再；既已一生一死，罪案可消。我见犹怜，掩面忍诛尤物；奔者不禁，宽政宜及仲春。姑予薄惩，此後风流休放诞；待搜漏网，肯教渊薮久逋逃。庶幾二五之耦耕，永示千秋之孽报（粤西自肇至梧，妇人四月即入水浴，不避客舟。男女时亦相杂，或触其私不忌，惟触其乳则怒相击杀。以为此乃妇道所分，故极重之）。
　　《梵天庐丛录》载有人犬交奇案一则云，蒋山某少妇，美丰姿。夫经商久出未归，妇虽望断□[按：方框为原书所有]砧，然贞操自持，邻里颇称之。家畜一犬，性驯甚，躯魁梧，毛修洁。妇爱之，食必手饲。倦绣之馀，遂引逗之以为乐。犬亦依依似解人意，偎恋膝下不稍离也。一夕寒甚，妇梦中为呜呜声惊醒，烛之则犬蹲床前，摇尾瑟缩，若不胜寒。妇因之登床覆衾拥以卧，则顿觉触体奇温，芳心为之震颤。犬性至淫，遽作势如人，妇亦昏惑不能自主，遂互媾，则快美逾男子百倍。自是夜无虚度。逾年夫归，犬见之辄狞目狂吠，若有深仇者。一日夫偶饮戚串家，夜深未归，妇乘间拥犬续旧欢，事未毕而夫至。妇启关迎夫入，犬声又狺狺作。夫怒，举足蹴之，犬忽突前力啮其势，创重仆地而死。妇骇号，邻右毕集。犬方宛转伏妇裙下，群挞之不去，竟以鼻力嗅妇之胯间。群疑之，闻于官，絷妇往。正讯谳间，犬突入投妇怀，势勃举作求合状。妇见之遽晕绝，移时始苏。官知有异，乃传妇入後堂命官押婆从容问之，尽得其实。遂按和奸同谋毙夫律，置妇及犬于法。斩之日，万人空巷，尽至法场拥观，叹[按：原作歡]为冤孽。
　　又载“钱李氏遗精复度招情”一则云：明人招状有极亵者，如钱李氏遗精复度招情云，招状妇李氏，年三十五岁。直隶应天府上元县民妇招。正德五年三月十九日，有夫钱臣前往母舅张廉饮酒，更深醉回，见氏针黹守候，不合乘其酒兴，遂搂抱推倚床沿，百般调戏，恣意淫乐。比有小姑钱氏与氏卧房间壁，闻氏与夫淫声交杂，不合剜开壁洞，窥氏与夫交合情状，想已动心。次早天明，氏夫早出，姑即前来，含笑对氏说称，你与哥哥昨夜扭在床上许久，作何事？氏又不合明说，你哥哥醉酣乘兴，色欲迷心，与氏玩耍[按：原作要]一场，今早到上元县公事前去。姑又不合含笑忍耻称说，你两人交合形状，我皆看见，可照样与我一做便了，不然我要说知与人。氏又不合听从，遂将小姑抱向卧床，各脱裙裤，挽起双足，效作交欢之状，以致两阴相合，弄假成真。是氏淫情兴动，将夫所遗元精，流入小姑阴户，欢乐一番各散。不料以後小姑顿觉精神迥异，经闭腹高，遂成胎孕。当被伊翁凌铣告府，批行本县案下，拘[按：原作抱。初疑应作报，观下文方知当作拘]氏与夫、姑到官，审问前情明白。是氏与姑不合隐蔽前情，致生事端，姑遂成孕。蒙台疑有私通虚诳，当拘[按：原作抱]稳婆沈氏验看小姑阴户，委实未曾破身，果是遗精复度。又恐未的，再拘江宁县稳婆姚氏复验无异，所招是实。旋奉议云，一议得李氏钱臣钱氏等所犯俱依不应得为而为之事，合依律的决杖八十，奉大诰减等，各杖七十。审各有力照例取赎，钱氏仍候所孕轻身，给与钱臣收养。照旧配与凌铣次男为妻。两家无得再生异议。卷照。此状系友人林载一在山左某氏录得，闻原案亦在彼处。清赵吉士《寄园寄所寄》曾引开卷一噱，载其片段。予以此状世人罕见，故全录之（《玉芝堂谈荟》上民[按：此“民”字似不通，疑为衍文]佃民张二与妻陈氏合，为小姑张妙情见而心动，效之有身。）
　　《梦笔生花》载有徐中“行室记”曰，丙午夏，余客东粤，于番舶中见一物，不知番人何名。译之者曰，是名“行室”。会其意，犹云出行者可借以代室家耳。其物轻便，收藏小匣中可作枕，叠如一片絮，作摺扁人形，眉目宛然，五官端好。尻尾有螺旋，去其旋以牙管贯气，令极足，乃旋之，则自顶至踵圆满成女形。胸有乳，腹有脐，胯有阴，深八寸许，可受交媾。髪可髻，身可衣，足可履。无补缀缝纫[按：原作级]之痕，若鱼泡然，光亦类之。白如绫，而有血肉之泽，香馥袭人，拥之而目真。所谓丰足有馀，柔若无骨者。眼光媚人，凝睇微笑，第不能言耳。其衣履之物，亦悉具于匣中。状乃西洋妇，黄毛碧眼，稍觉可嫌。令其制为中国华女态，必有动人者矣，量亦无不可者。收藏时去旋洩其气，则仍薄如纸。竟不察何物所造。据译者言以海鱼皮为之，缀以神胶。虽多事，较严氏父子以金银造美人作溺器，则相去远矣。其价十馀金，亦有小婢值也。西番靡费蛊惑我中国多此类。缪莲仙曰，行室，俗名客妻，义同。游粤者亦多购之。旅客萧条，聊以遣[按：原作遗]兴。然视日寻术院，至金尽床头，而不能作归计者，差胜一筹。
　　时交冬至，气暖如春。会罢消寒，另作雅集。同好之士，约得九人。各出收藏春册，传观共赏。择地于鹣园，名曰“借春小集”。是日共蒐[按：原作菎]集大小三百馀幅。有题为“三十六宫都是春”者，有题为“燕寝凝香”者，有题“大体双”或“好嬉子”者，有题为“大千春色”、“风月常新”以及“春消息”者。其中最佳者，题曰“春光好”。其肤泛者，题曰“宫女如花满春殿”。或为微影，或为写生。揽[按：原作撹]中外之奇，涉古今之趣，绢山胶海，洋洋大观。仇十洲全以笔□[按：方框为原文所有]，唐子畏以意胜。仕女有闺阁气，景物有书卷气，改七芗费晓楼辈，已较逊一筹。虽面目妍媚，然流于妖冶。盖其取材于秦楼楚馆，自非大方家数。丰润杨柳青两地，皆以绘秘戏图有名。粉本原非妙品，又以辗转钩勒，精神已失，面目全非矣。更闻弄粉调脂，属于少女，笔墨谬拙，形态拗戾。且多时粧，尤增厌恶。至于摄影之术亦有精粗。夷妇以丰肌惑人，骨肉停匀，无美弗臻。华人效尤，无一似处。流氓娼妇，为利所诱，谛视其人，做作太甚，徒觉面目可憎，索然无生气。而两根交接之处，尽情显露，肥瘠不等，作寒乞相。毫无曲线之美，可怜亦复可笑。
　　统观春册中之有新奇结构者，一为卖花躯坐阶石上，旁置长方提盒，上挂剪刀荷包等物。盒中尽盛伪器，作肉色，殆籐津所制。首丰躯伟，窪稜高起。手持一具，仰面微笑。有三姝绝丽，皆作宫粧，掩映门前。一女亦手持一具，笑而把玩。朱门上沤钉兽环，非宫禁即侯门。时槐花正黄，暮春天气也。一绘少妇对灯独坐，旁有红盆，下体无袴。踝上繫一触器。持器半投，而以两手抱膝。目注神移，疑为孀妇。窗外有一长髯奴窃窥之。一绘盲翁隐几而坐，怀中抱一婴儿。有一少妇，望而知为後妻。隔几曲肱而凭，手持鼗鼓，方弄婴。小儿张口笑，盲翁色喜。但妇褪裤至踝，背後有俊童，稍出其後而反接焉。以播浪鼓掩亵声，欺盲人亦太甚矣。一绘厨侧隙地，仆妇以围裙铺地上，半褪其袴，仰卧。担水夫释桶于旁，伏地就之。小门外有一女僮抱婴儿探首窥之。
　　摄影中西人居多，但常式耳。以六九式最多。鸳鸯颠倒，男尝春，女吹箫，各探首胯下，形似阿拉伯字码六十九二字。有一帧华丽地衣上，跪一女，两膝平跽，两手据地，赤身，首微昂。後顾，有硕大狼犬，伏于背，前爪踏其脊项，舌伸于外，腹摩其股。此人兽交欢也。又一幅两女作交状，俯者腰间繫一带，又一带络于股，缀一伪器，与男子等。仰者闭目而承受之。又一幅则两男也，皆幻作女粧，亦一仰一俯。仰者作龙阳，盖其卵借为阜焉。纵观各画，摄影殊不及绘画之有味。骤视无不了了，谛视则生厌。因其面目皆嫌伧[按：原作枪]俗。画中人纯以才子佳人为主，故男则清秀，女则美艳。其式虽多变化，不背情理。和悦之色，现于纸上。若摄影，夷人多犷野，穷形尽相，如肉搏然，绝无温柔风味。但肌肤之美，则非华女所可并论。古画之瑕[按：原作暇]疵，即都少曲线美。往往妇女肢体，瘦削不堪。仇唐所绘较後来作品，妙处即在圆姿替月，盛鬋丰容，不似後人画成骷髅。因其多读书，以“硕人”之诗，“神女”之赋为蓝本也。时粧最为刺目。纤足女子其胫踝之细，不及男势，此为大病。若旗妆高髻雲峨，而其身寸丝不挂，或男子辫髪垂于脑後，亦有盘辫于额者，阅之不独不感兴趣，直欲作呕矣。中国摄影多不讲究背景，便觉索然无味。古画中亭台楼阁，花草虫鱼，琴书鼎彝，极求精美，自然悦目。杨柳青丰润画品，随意点缀景物，随时改换服装，此病不除，遂致无人问津。影片充斥于市，物美价廉[按：原作簾]，然其俗恶不可耐，又不如西画之可取矣（见《绮楼借春纪要》）。
　　妇人之蚌，形态各殊，每具奇诡特征，不可方物。有青莲居士者，旅居冀南某埠，识一扬妓。厥名少卿。花信年华，玉环体态，烟视媚行，状极冶荡。居士固花丛健将，择肥而噬者。悦其风骚，拟赋雲雨。香车夕迓，扫榻偕眠。孰意其蚌干燥，毫无津润，居士颇为所苦。且亦不工承迎，失之呆板，居士大为败兴，嗟叹不胜。其友某君，戏为排律一首调之，题名“良夜”。其词曰：“良夜秋声馆，佳[按：原作隹]人春梦婆。风流招近局，方便住行窝。入抱亲兰麝，登床解绮罗。肌肤凭捉搦，耳鬓喜厮磨。色相徒评骘，功夫失揣摩。骊探虽尽致（居士每喜以手指剔探女蚌），蠡测总成讹。土木形骸拙，涓埃报施苛。息姬原不语，子野讵闻歌。大嚼横陈蜡，空搔隔痒靴。虚张射潮弩，终曳鲁阳戈。竟索枯鱼肆，难翻古井波。脂车艰蜀道，洗甲少银河。乏润应投笔，浮醪误酌螺。亢龙心有悔，渴骥力无多。未赐金茎露，还讥玉殿珂（女不肯尽兴，托词同班赵玉凤以善浪为人所轻，故不愿作声）。恍同迎旱魃，漫冀舞天魔。瘖土悭啼鴂，龙沙窘戍[按：原作戌]驼。间关跋涉苦，能不叹蹉跎。”亦欢[按：原作叹]场之趣事也（见《莲友蚌异记》）。
　　磨镜之事，作俑者不知谁人，然风行一时，上海最盛。良家妇女，被诱而甘自堕落者不知凡幾。闻妇女若经一度摩擦後，便不思与男子近。其後竟有人藉以牟利。借旅馆为舞台，秘密公开，售票任人观览。民十九，有四女子北上，莅止津门。辟室某旅馆，以二十元代价，即可参观此新奇秘戏，但每次只限四人。观客之座，距离舞台约四尺强，庐山毕现，一览无馀。床上悬百枝烛光电灯一盏，耀如白昼。旋二女子出，均裸其全体，一剪髪天足，一留髪纤足，仿佛一男一女者。二人登床之後，向观客送媚，即开始工作。初甚寂静，但见床帐微微颤动，如听泉品茗。继暂不宁，如粗风暴雨，终则翻江搅海，浪花四溅，兔起鹘落，上下翻腾，左右激荡，作鸭食声。白布一条，洪水淋漓，盖已登峰造极矣。斯时也，两女双颊飞红，星眸迷离，气喘声吁。而锣鼓声息，宣告闭幕矣。观者目眩心摇。有不克遏止者，给以番佛念尊，即可跃登舞台，匹马单枪，叫阵挑敌，战她个数百回合也（录自拙厂之《镜前写真记》）。
　　有某大老者，後房多宠人。粉白黛绿，列屋而居。争艳斗媚，各不相让。大老年近古稀，貌似童子，周旋其间，雨露均霑，无竭蹶之虞。此何故耶？後耳其亲信某君所言，方知大老日食阴枣七枚，故能夜御十女，老当益壮。采阴补阳，虽属旁门左道，不可为法，然其效果，常有出人意料之外者，不可以无稽之谈视之也。大老所用女仆，为数十四，均年轻貌美，以重资雇来。每晚以干红枣七枚，分置于七人。女仆分两班，隔日一易，川流不息。枣经浸润一宵，次晨[按：原作最]取而食之。女仆经六个月後，即遣之归家，无不面黄肌瘦，精神萎靡。休养数月，始复原状。体弱之人，有因而致死者。呜呼，万恶金钱，何所求而不得！以生命为儿戏，供一己之淫乐，虽曰筋强骨壮，能御多女，然缺德过多，终受天谴。有识之士，所不取焉（拙厂撰《尝枣记》）。
　　郑雲璈赠情人词，调拣香词云：明明的山盟共设，郁郁的炉香漫热。怕情人心见别，贴香肌把着人香烧彻。此际情儿切，此後疤难灭。便做了冷痛热还疼，须知是我和伊着疼热。“烧肉香”者，情人留作表记之意。明代《嫖经》有“走、死、哭、嫁、守，抓、打、剪、刺、烧”。
　　“小开连理竇，微创合欢眠”，李庆英“梳拢诗”中句也。
　　董如瑛“步步娇”词云，灯前笑拥芙蓉面，鬓亸雲鬟乱。偏喜夜如年，梦怯阳台，自觉情见倦（见字疑作儿）。欹枕并香肩，喘吁吁不奈多娇颤。所谓枕席虽尽乎情，彼此各了其事也。
　　《山歌》有“春画歌”云，姐儿房裡眼摩锉，偶然看着子介本春画了满身酥。个样出套风流家数侪有来奴肚裏，那得我郎来依样做介个活春图。
　　又“後庭花”歌云，使得枪儿也弄得钯，丢得团[按：原作[鱼團]]鱼也摥得虾。一般道理无两样，在行姊妹那弗晓得後庭花。
　　[毛乍]屄匠人做子[毛乍]屄床，[毛乍]屄姐儿嫁子[毛乍]屄郎。[毛乍]折子床傍打地铺，[毛乍]穿子地皮见阎王（妇人是阎王皂隶，姹童是阎王催批）。
　　松江傅四，名姝也。有“笃痒山歌”云，姐儿笃痒无药医，跑到东边跑到西。梅香道，姐儿拾了[按：拾了二字似不通。疑应作啥子。吴语“为啥”之意]弗烧杓热汤来豁豁。姐道，梅香呀，你是晓得个，热汤只豁得外头皮。松人谓女阴为“笃”。
　　山阴俞蛟（青源）《梦厂杂著》，其“临清寇略”，因亲遇王伦之乱，被围临清，而躬临壁垒者也。验云，城上以劈山炮、佛郎机、迟山鸟齐發，铅子每丸[按：原作九]重二两。乃自午至酉，贼徒无中伤，谓炮不过火，贼挟邪术。忽一老弁急呼妓女上城，解其亵衣，以阴对之，而令燃炮。群见铅丸已堕地，忽跃而起，中王伦弟伪称“四王爷”之腹。群知其术可破，益令老弱妓女裸而凭城，兼以鸡犬血粪汁缚帚洒之。由是炮无不發。鸟三娘兖州人，年二十许。娟[按：原作娼]媚多姿，而有膂力，工技击。本走马卖械妇。率诸女巷战，独挥而刀，能捍蔽锋镝。忽于马上跃升屋，自屋而楼。楼三层高十馀仞。官军围三匝，矢炮拟之若的，三娘扬袖作舞状，终莫能伤。日将夕矣，有老弁就贼尸割其势，置炮上，一發而三娘堕地。与此可见男女二根，尚有辟邪之用。
　　男人天然痴叟之《石点头》末一卷“潘文子契合鸳鸯冢”，楔子言及当时有关男色之方言云：男色一道，从来即有此事。文人之总题曰“翰林风月”。若各处乡语各自不同，北方作“炒茹茹”（疑是菇字），南方人名为“打篷篷”，徽[按：原作微]州人名为“搨豆腐”，江西人名为“铸火盆”，宁波人名为“善善”，龙游人名为“弄苦葱”，慈溪人名为“戏蛤蟆”，苏州人名为“竭先生”（李家瑞作“兔子考”，谓“兔子房”即“顿子房”之讹）。
　　东昏侯于芳乐苑立紫阁诸楼，壁上图男女私亵之像。
　　前废帝好游华林园竹林堂，使妇人裸身相逐。有一妇不从，斩之。
　　刘宋後废帝有白棓数十，各有名号，为“击脑”、“槌阴”、“剖心”之诛。
　　骑马布，即月水衣也。别名“蒙阴令”，亦曰“张罗”。
　　伪器，俗名“角先生”，俗名“广东人事”（角先生因“触器”二字而得名也）。
　　月布一名“料峭布”，足辟邪魔。张华《博志》[按：《博志》书名原文如此。原书名应为《博物志》]：月布在户，妇人留连。见《梅圃馀谈》。
　　喜布在北方名福帕（读作罢）。通作喜绢。扬州等地曰“状元印”。
　　微雲词裔“咏马桶”七排廿四韵曰：笑问谁家新嫁娘，簇新马桶桶箱装。封来备受奁单上，开出全排巾架旁。金斗口哆工合制，铜箍腰束烂生光。匀圆有样宜彤管，安置无颇傍碧床。朱漆四围猩血色，红熏一道麝脐芳。十年纵有人嫌臭，三日还应我羡香。乍觉枯肠多茗饮，正思下体试兰汤。抽身悄解罗裙带，探手徐宽锦裤裆。露出臀圆疑雪皎，贴将腿嫩怯冰凉。赚郎入帐先安枕，教婢垂帏更敛裳。坚忍腹膨挨子细，微鬆股缝泻丁当。珠零一串音初缓，玉滴千条势忽长。迸裂雨声淋沥沥，抉开河溜放汤汤。御沟落叶兼流赭，蜀道金生更出黄。半晌支颐低恋坐，一番裹足巧修妆。拭缣临起挑凌乱，掩袖回看待盖藏。轻唤侍儿来掇去，亲劳保姆去倾忘。小姑不使寻常见，生客何由轻薄张。点点沥干临浊水，萧萧涤净向斜阳。口留奇暖因偎肉，股压深痕尚截肪。准备三更登赤体，端携一个进红墙。饶他亲密同于婿，输尔温柔老是乡。曲幔更衣倍寂静，闲窗脱履坐徜徉。肌柔滑理常容近，愿化身来伴洞房。
　　帆影楼主“咏溺壶”十二韵云：弗惭形秽入重帷，胯下无妨暂伏雌。号鳖一身藏器待，伴龟四脚把床支。无情作妾难当夕，馀热因人得幾时。白玉雕锼谁弄巧，丹砂吞吐太嫌私。溺先援手权呼嫂，饮後撑肠便想伊。暗摸漆颅悲智伯，暂存辩[按：原作辨]舌笑张仪。矛头利钝[按：原作纯]君胥受，髀肉丰消尔岂知。铜漏声添五夜静，瓦全臭怕万年遗。凝红浑贮杨妃泪，熨碧如亲竹婢肌。汩汩口悬原易竭，皤皤腹满要平持。膨脝惯近双凫宿，颠倒偏同匹马骑。寄语老妻休嫉妒，推渊加膝总相宜。
　　东汉栾巴，初为阉人。後忽阳道通畅（以已腐之人，而有再朸[按：此字为手写，不甚清晰]之理，且能子焉。此辈岂可纵之闺阁中哉？）改为郎中，迁桂阳太守。以直节著。死于陈蕃窦武之难。有子贺，官至雲中太守。
　　则天以贞观十一年入宫，时年十四。永徽五年复入宫，六年立为后，时年三十二（高宗时年二十八耳）。六十岁高宗崩，又窃国二十一年，共八十二岁。史言则天好自涂饰，恒如四十许人。真天地间大妖也。武瞾杨贵妃年龄，详载《识小录》卷一及四卷。
　　明汪司马伯玉子妇，以妒宫其夫。司马方与客饮，家人仓惶报之。客问故，司马徐曰，新妇下小儿腐刑。
　　牧马有不通淫者，名曰飘沙。
　　汉窦武母生武，并生一蛇。晋刘毅妻郭美没于桓玄有身。玄败，郭还，生一儿一鼠。
　　中秋无月则兔不孕。俗曰兔无雄，望月而生也。第兔实有雄，且具二卵，又一说兔尻有九孔，舐毫而孕，生子从口中出。亦荒唐。
　　悔谷名春，户部尚书子，某孝廉孙。尚宾已承荫为应天通判。父子争一婢，至持刀相杀。子刺中父，幸不死。郑鄤号峚阳，常州人。壬戌庶常也。淫魂之行笔不忍书，至强奸十三岁之媳，遂至此女自缢。吾苏缙绅中有衣麻衣而昵陈元者。元，娼而优，最淫。缙绅皆为之颠倒。又有缙绅而为僧者。曾中甲科，历官藩臬至三品。性喜与猪卧起，辄解其意，便溺不污床席。猪肥腯便杀食之，前後积猪蹄爪盈箱，时时出而嗅之，以为异香也。性喜淫，将平生所与淫者男女尽数写出付梓。後悔悟为沙门。彼教中传为野猪精转世。
　　《粤西记》：宜州有怪如人，长丈馀，遍体鳞甲。遇妇人不食，以口吸其阴气蒸蒸出。良久弃之去，妇人不能兴，家人追寻负之归，调养经年始复常。
　　《大集经》：殊致罗婆菩萨告诸龙言，贤劫初，有一天子，名大三摩多。其夫人与驴交而生人，委弃厕中。有罗刹妇收养之。及其长成，身体端正，福德庄严，惟唇是驴，故号为怯卢虱吒大仙。汉言“驴唇”也。日月星辰皆此仙为之也。见《曲园随笔》。
　　《风流自赏》，中山李凤仪所著之笔记也。封姓家蓄一牝猪，日与牡犬杂处。猪游牝时，竟以犬作艾豭与交。交已，犬势入猪牝户不遽出，亦犹犬与犬交者。然主人恶其蠢然二畜，非匹耦而相从也，鞭打移时，颇类胶黏，或犬随猪避，亦猪偕犬奔，东则东，西亦西，互相鸣吠，见者无不哗笑。逾时开释，孕数月猪腹蓬蓬，屈期竟产数子。犬首猪耳，鼻口似犬，四足作猪蹄，而身之与尾又酷肖犬形。鸣声格格戛戛，非猪非犬，閧动一时。主人恶其不祥，梃击之，弃诸原野云。余乘车过陈家沟时，于铁轨旁曾见二次，皆牡犬牝豕也。一则犬伏豕背，正作媾状，一则二根凑合如犬相交。俗有詈“母猪狗”者（见《水浒传》），殆谓此也。荒野无人处此种事何能免。马驴相交而生骡，其始亦复如此。俗传牝犬之阴如锁，此说甚谬。盖犬势入而蓬勃，故不易脱笋也。
　　月经一名月水，《神仙腹食经》亦名月客。其经曰，仙药有阳丹阴丹。阴丹妇人乳也。妇人十五已上，下为月客，有孕，月客绝，上为乳汁。明光宗服红铅。红铅乃妇人经水，谓为阴中之阳，纯火之精。梵典所言“非梵行”，亦曰“不净行”，指婬事也。
　　《德苑珠林》，引文殊问经：“若佛子自婬，教人婬，乃至一切女人不得故婬。婬因，婬业，婬法，婬[按：原作淫。因前文有言，凡佛典中言及“淫”皆作“婬”，故改]缘，乃至畜生女，诸天鬼神女，乃非道行婬。”又引《智度论》“除己论外，馀之男女鬼神畜生可得行婬者，悉是邪行。虽是自妻不犯，然须避于非处。谓自妻非道及得身已，亦须避之。”又《成实论》云，“自妻非处，谓口及大便处”。指一切不正当之洩欲也。
　　幽欢词，调寄“点绛唇”云：殢雨尤雲，靠人紧把腰儿贴。颤声不彻，肯放郎教歇。檀口微微，笑吐丁香舌。喷龙麝，被郎轻啮，却更嗔郎劣。见《支颐集》。
　　成化戊戌，徽州倪进贤出入阁老万安之门，得庶吉士。安病阴痿，进贤自誉善医，具药瀋为洗之。因改御史。时人呼为“洗鸟御史”。
　　有新妇夜遗其溺者，一人以诗嘲之曰：丹青不用自成龙，梦裏频频告出恭。智伯有头无可用，沛公如厕不相从。非关雲雨巫山湿，若决江河大地通。枕畔忽惊郎唤醒，方知身在水晶宫。
　　老年续娶或纳妾者，以诗嘲之曰：二八佳人七九郎，婚姻何故不相当。红绡帐裏求欢处，一朵梨花压海棠。又曰：偎他门户傍他墙，年去年来来去忙。采取百花成竅[按：竅（窍）字在此殊不可解。当为蜜]後，为他人作嫁衣裳。此集句也。又曰：七十做新郎，残花入洞房。聚犹秋燕子，健亦病鸳鸯。戏水全无力，衔泥不上梁。空烦神女意，为雨傍高唐。
　　王成宁见村妇便溺道旁，因作“塞鸿秋曲”云，绿杨深锁谁家院，见一女娇娥，急走行方便。转过粉墙东，就地金莲，清泉一股流银线。冲破绿苔痕，满地珍珠溅。不想墙儿外马上人瞧见。
　　有娶再婚妇者，人以“柳梢青”戏之云，挂起招牌，一声喝采，旧店新开。熟事孩儿，家怀老子，毕竟招财。当初合下安排，又不是豪门买獃。自古道正身替代，见任当差。
　　一人娶妻已破瓜无元。袁可潜作“如梦令”赠之云，今夜盛排筵宴，准拟寻芳一遍。春去已多时，问甚红深红浅。不见不见，还你一方白绢。
　　朱淑真能诗，方伯延入衙，以妾陪之。饭时令咏筯，朱应声云：两家娘子小身材，捏着腰儿脚便开。尝得个中滋味好，除非伸出舌头来。双关妙绝。
　　“佳人出浴-黄莺儿”云：衣褪自藏羞，似芙蓉，映素秋。胸酥香润兰汤透，金莲两钩，玉山汗流。起来漫倚阑干後，粉痕收。乌[按：原作鸟]雲半亸，懒上晚粧楼。
　　“嘲遗溺-水仙子”词云：佳人一貌不寻常，流出桃花赚阮郎。身躯儿须在阳台上，蓝桥水淹得茫茫。二三便泄漏春光。锦被裏翻红浪，绣帏中波液长。一对戏水的鸳鸯。
　　汉孝惠高后时，冒顿寖骄。乃为书使使遗高后曰，孤偾[按：原作愤。观下文可知其误]之君，生于沮泽之中，长于平野牛马之城。数至边境，愿游中国。陛下独[按：原作浊]立，孤偾[按：原作愤]独[按：原作浊]居，两主不乐，无以自娱。愿以所有，易其所无。载《汉书》“匈奴传”中。“偾”字即“张脉偾兴”之“偾”。此以丑词相谩耳。吕后虽受辱，不敢称兵，乃婉言以复之曰，“单于不忘弊[按：当作敝]邑，赐之以书。弊邑恐惧，退且自图。年老气衰，髪齿堕落，行步失度。单于过听，不足以自污。弊邑无罪，宜在见赦。窃有御车两乘，马二驷，以奉常驾。”
　　佛经中名男色为“旃罗含”。
　　牡马之外肾，甚益人，名曰龙卵。明天启时，十月间进上，官家最重之，列于御馔。
　　龙盐，龙交时所遗者。有益帏箔。按疑是马精。见天启《宫词》注。
　　《焚椒录[按：原作绿]》：辽萧后所写“十香词”，淫艳之至。
　　《文海披沙》：严分宜父子溺器，皆用金银铸妇人，而空其中。粉面彩衣，以阴受溺。
　　余曩在三娘子城，遇一晋妓，弓弯三寸。自承下体有重台之异，而名其阴曰“活窍”，二字新颖可喜。试之果能吞吐开阖，当者辄靡（《绣襦记》：丽院，谓李亚仙之母为好肚皮好法窍，其意为老蚌生珠也）。
　　《谈薮》载道人授房中之术，用婴儿肾入药。
　　两女相狎曰“对点儿”。
　　近人有署名枝巢子撰《旧京琐记》，多纪光宣间状况。言前门外大栅栏乐氏所设同仁堂药肆，门前为途人聚溺之所。主人不以为忤[按：原作杵]，但清晨命人汎扫而已。盖惑于堪舆家言，谓此地“百鸟朝凤”（有人以白鸟鹤鹤喻男之阳物），最發旺云。
　　遂宁张鹏翮，由进士仕至吏部尚书。貌如好女子，诸同年皆戏弄之。康熙曰，张某竟似戏旦。因张素轻邪，甚至与人家奴博。且胡粉饰貌，搔首弄姿。闻天语遂矫称道学。入椒房幕。有传其为椒房倾溺器者。夫人妒悍之至。当为部郎时，一日早朝归，夫人讶其久不进内室，出户私窥之。遂宁朝衣未脱，立于仆妇之床前。仆妇双足长尺[按：尺字疑误]，架披肩上，裸而淫之。夫人持皮鞭直入，遂宁朝衣冠偕寸丝不挂之仆妇，跪而受责（见《西征随笔》）。
　　屄，女子阴也。世俗恒以此字代表为女性。又为詈人之名词。英国亦有此恶俗。如《贼史》（英国小说，迭[按：原作送]更司所作）林琴南译本中，有原书本宜呼南施之名，而沙克司乃以女人身中所有者呼之。盖亵语也。林不欲形诸笔墨，以汝字代之，然失却本来面目矣。梁君小农言，彼任盐场时，有运盐小船名“屄心”者，又有名[左骨右上穴下從]罐者，询其何以取得此名，答曰，船成时问名于妇，妇曰船小如屄心耳，何名为？可發一笑（男精俗呼作?，见《金瓶梅》小说）。
　　包师素人“咏红抹胸-东坡引”词云：缝成新样绢，一幅怀中展。香含豆蔻摩挲遍，融融珠汗染，融融珠汗染。晚凉浴罢，绿窗人倦，又薄取罗襟掩。问郎隔着猩红片，可能依约见，可能依约见。
　　“妾喜西洋画，相看总是春。入深还出显，弄色太撩人。”“宛转花阴解绣襦，柔情一片未能无。小姑渐长应防觉，潜劝郎收素女图。”“玉骨冰肌腻似梅，香肩斜亸漫低徊。春含蓓蕾酥应透，风飐腰肢瘦欲隤。画本争传名士笔，行雲未上楚王台。阿谁觑破红巾罅，端的奇花尚未胎。”题春册诗也。
　　卓人月女史“凤凰台上忆吹箫”，刺淫风也。词云：闹裏招人，冷中觅地，落花权作衾裯。笑凤尖高举，似斗蟾钩。逗得庞儿红晕，无躲闪只闭星眸。闲挑问，声低难听，语到还留。羞羞，按魂不定，两三遍央郎，看有人否。被风篁惊起，旋把鞋抠。重向花神私祷，须照愿两个情由。归来也，还防声响，环珮牢收。
　　近人小词有咏乳云，“自从春色透大桃，无奈胸前两点玉酥高”。又云，“那能身化杏花绡，裁作裩儿紧贴玉人腰”。朱竹垞“咏美人乳-沁园春”词云：“隐约兰胸，菽發初匀，脂凝暗香。似罗罗翠叶，新垂桐子，盈盈紫药，乍擘[按：原作劈]莲房。窦小含泉，花翻露蒂，两两巫峰最断肠，添惆怅，有纤袿一抹，即是红墙。偷将碧玉形相。怪瓜字初分蓄意藏，把朱栏倚遍，横分半截，琼箫吹彻，界在中央。量取刀圭，调成药裹，宁断娇儿不断郎。风流句，让屯田柳七，曾赋酥娘”。尤支明诗，“华清池畔月朦胧，玉体沾濡骨肉丰。笑解抹胸摩粉滴，羞看莲子一双红”。吴趼[按：吴趼原作贞研，显误。下引小词出自吴趼人所著《二十年目睹之怪现状》]人“一痕沙”词“美人乳”云，镇日昏昏如醉，斜倚桃笙慵睡。乍起领环鬆，露酥胸。小簇双峰莹腻，玉手自家摩戏。欲扣[按：原作叩]又还停，尽憨生（董文友咏乳，运用“宁断娇儿乳，不断郎殷勤”二句为词）。又有“美人乳”词“减兰”云，“珠圆玉腻，白似清霜柔似絮。偶折花枝，月映轻绡似见之。鸡头新剥，不辨味如酥与酪，痴绝书獃，消受温柔妒小孩”。
　　“美人入月”诗云，“无端春夕度沟鸿，学得嫦娥入月中。好事不堪经道破，笑涂面的试新红”。
　　“宽褪罗衣玉色鲜，兰汤莫遣湿双莲。那能不称檀奴意，自抚凝脂亦可怜”。此新浴诗也。又“红林檎近”云，“六曲屏斜掩，幾枝香半焦。冰簟溅花露，银盘腻芳膏。呼婢搀扶侍[按：原作待]起，倦眼似闭偷瞧。此际百媚千娇，无力欠伸腰。戏水情自远，避影意无聊。罗衣乍换，微空还怯深宵。暗思量前事，横陈玉体，被翻红浪魂又销”。此新浴词也。
　　又李笠翁“瞷浴”调寄“风入松”云，“兰汤携到不宽衣，生怕有人窥。门扃重把湘裙掩，纔褪出叶底葳蕤[按：原作[上艹下咸][豕生]]。谁识蜂媒电眼，惯穿翠箔珠帷。芙蓉香透水晶辉，红白艳成堆。从前爱把灯吹灭，不使见帐内冰肌。今自盆中托出，请从眼底收回”。此调中之第二体也。
　　《五代诗话》载有咏浴诗云，“初似洗花难抑按。终忧沃雪不胜任。岂知侍女帘帷外，剩得君王幾饼金”。按赵后外传，昭仪浴，帝窃观之，令[按：原作今]侍女勿言，投赠以金。一浴赐百饼。纳兰容若有“鬓雲鬆”词咏浴云，“鬓雲鬆，红玉莹[按：莹字原缺，据原文补]。早月多情，送过梨花影。半晌斜钗慵未整，晕入经潮，刚爱微风醒。华露清，人语静。怕被郎窥，移却青鸾镜。罗襪凌波波不定。小扇单衣，可奈星前冷”。
　　包素人“沁园春-美人浴”词曰，“午梦初醒，唤取兰汤，温乎未温。正纱窗深掩，轻除绣襪，花茵小坐，悄褪罗裈。扶上金盘，濯将玉质，不让红莲蘸[按：此字不甚清晰]水痕。冰绡展，有轻盈粉汗，拂拭殷勤。隔帘珠溅频频，怕梁燕窥人此浊[按：疑应作独]亲。想涤罢铜窪，罗襟掩早，赚来金饼，香泽微闻。锦带拴牢，侍儿扶起，重向妆[按：原作状]台粉黛匀。檀肩倚，把鞋钩轻拂，净剔纤尘”。
　　董文友“屏边听浴声-苏幕遮”词曰，“兔华清，萤照冷。瞰浴潜来，转傍湘帘等。谁料银屏遮凤胫，小玉娇憨，枉赚黄金饼。粉应消，珠定映。唤取汤添，冷热心头省。豆蔻方挼知未竟，半晌纔看，秃袖来花径”。
　　黄之隽“一枝春”词“听浴”，丽而有则，一扫凡艳。词曰，“絮扑东邻艳阳斜，小浃罗衣香汗。兰汤试否，细语杜鹃花畔。窗纱闭响，想卸到画鸾裙裥。知尚怯一缕微风，逗得玉肌空浅。移时暗闻水溅，是冰绡三尺，轻匀湿遍。梨花镜裏，带雨自怜春软。窥墙未许，肯帘外侍儿金赚。应怕有雏燕雕梁，看人未免”。“美人浴”、“咏乳”及抹胸之诗词甚多。兹所录者，三分之一耳。
　　幽欢词调寄“鬓雲鬆”曰，“洞房幽，平径绝，拂袖出门，踏破花心月。鐘鼓楼中声乐歇。欢娱佳境，闯入何曾怯。拥香衾，情两结，覆雨翻雲，暗把春偷设。最苦良宵容易别，试听紫燕深深说”。又曰，“漏声沉，人影绝，素手相携，转过花阴月。莲步轻移娇又歇。怕人瞧见，欲进羞还怯。口脂香，罗带结，誓海盟山，尽向枕边设。可恨金鸡催晓别，临行犹自低低说”。
　　扬州金天福（子谦）“夜合花-晚浴”词云，“暗卸鸾钗，低盘螺髻，绣帘垂到黄昏。新凉甫透，兰汤著手犹温。清更洁，倩谁扪，唤侍儿料理金盆。软香凝雪，柔肌濯玉，何况无痕。粘来粉泽氤氲，聊藉轻绡一抹，涤尽纤尘。晶屏隔断，偷窥多半销魂。花带雨，月传神，笑环肥只解承恩。桃笙慵倚，罗衫斜掩，开了重门。”
　　刘芗谷著《粤屑》，有女变男二则。又有二形人云，有娶外方携来一女为妾者，上有阳物，其卵则成阴穴。又电白有妓名阿兰者，所眷言其阴户之内，有时又出阳具。亦常与女伴交接，但不甚坚云。按《七修类稿》云，有苏氏娶一妾，下半月女形，上半月则阴户出阳势。尝考《玉历通志》，载心房二宿具男女二形，又知是造物之故也。
　　《虫鸣漫录》所纪多髪贼时事。有一则言，曾寓客店，主妇年将六旬，忽發狂，裸体欲出市觅男。有少年店夥三人，拥之入室。窃窥之，则次第据而迭淫焉。良久淫毕，妇衣服而出，安靖如故。诧甚。後有人语云，此妪患花旋风，每發必多人与合乃愈。三少年盖蓄以待之者。如无健男迭御，则入市乱嬲。此症此医，皆奇闻也。
　　白下有尼庵藏肆夥云，尼七八人，无论老幼，周而复始，迭就狎媟，久而阴痿，尼以热汤浸布巾握之，少顷辄起而复淫。月馀无间，遂病归。医治半载方差。终身不能近女矣。
　　有官舫见岸卧一裸妇，按其腹甚[按：原作其]坚，阴有流精。知为轮奸气闭。令榜[按：榜字似不通，疑应为傍]人觅旧草履焚之，伏其身，以阴就烟熏之。返舟遥视。良久妇甦，起着衣，携篮去。地渍精斗馀。後访知妇以缝纫登粮艘，人见其轻佻，挑之。妇故倚门者，乐就焉。于是合舟水手四十馀人迭淫。淫毕见其垂毙，委岸扬帆去。
　　富室止一子，年七龄。令随婢寝处。婢已十八九，欲念甚炽，苦无所觅，乃日弄子阴而调以亵词。久之渐导以交合之事，子知识略开。婢抱子于怀，播其阴起，引入媾合。子幼精未通，无所洩。一夕婢觉子阴中热气直冲入腹，稍为畅适，子已气脱，伏死于身矣。以暴疾死，不疑。後婢竟举一男，守节抚之。
　　显宦某喜淫，置一椅于园中，暗设机括。婢妇有不从者，携入椅中，则手足勾絷，任其轻薄。
　　江宁盐道某多置姬妾，夜无虚度。然不喜共卧。当夕者俟其兴至入御，事毕即起。稍逡巡即举足踢跌床下。亦奇事也。
　　吉安一妓，狎之者当其吸鸦片烟时，褪其衵服，从後淫之，遂成痼疾，非此不能过。年渐老，无与往来者，则出资雇健男数人，每日三次过瘾时，极力抽送以悦之。可笑至矣。
　　有诗人每吟必御女，方成杰构，久之成癖。
　　童女滴血水中凝如珠者，为贞女之证（血着物日久必变色，惟元红终不改鲜红）。长州韩尚书桂舲稚年读书斋中，知识初开，于无人时以手弄阴。适有猫戏于旁，见其[按：原作共]蠕动，跃登膝上。韩出不意，惊而精咽，遂痿。
　　有依表兄嫂同居者，对室三人，皆略知医。一夜漏阑，嫂忽大呼表弟，以兄危急，不能离身。意为阳脱，乃取艾从牖入。然尚交股，未便启衾，遂剪被径寸许，以艾炙尾闾骨。不意嫂伏其上，误炙其臀，一惊呼而火气度入茎中，兄[按：原作足]亦顿甦。可见生气相通，不必贴肉施治（时报载有商与妓幽会脱阳，妓逃。其妾闻讯至，见其昏迷状，以针刺其股不愈。据妾云，此人患此病，妻妾以针自随。今为时过久矣，急送入医院）。
　　粤东有需次者，阴长二尺馀，纍纍下垂，不能缩。以带缚繫于肩。终身未尝近人道。
　　有少年未娶时好狎邪游，体尫弱。新婚之夕，畅极阳脱。新娘偎抱，以口度气而救之甦。询何以知此法，女曰，在室时，闻隔窗兄与表兄放谈秽亵，会[按：会当作曾。“会”字似亦可通，仍不及曾之通顺。且“會”与曾常易混淆]论及脱阳不可离身，必以口度气乃可活。今郎下部热出屡屡，色变气闭，恐是此症，姑试之，不意竟验。
　　回民以妇与人奸，名曰惹邪，延师诵经禳之。
　　人身乃一泰卦。泰为上地下天，人中以上，耳、目、鼻皆双窍，乃坤卦也。人中以下口、肾、榖道皆单窍，乃乾卦也。蒋矩亭言，双窍单用，单窍双用。如耳听目视鼻嗅，而口能言兼饮食，肾小便而兼生育。惟[按：原作维]榖道虽一用，而可用作龙阳，亦属双用。语虽亵而却有至理。
　　饮食男女，大欲存焉（告子）。然秉赋亦有不同，常开平三日不御女，皮裂血出。军中携妓自随。明太祖不之禁。纪文达公日必五度，否则病。
　　董子文海道“赴德留学旅行记”中，所纪经过非洲法属知不的（地译名）时，有黑人三女一男坐甲板上。黑妇穿粗白布服，秃头如尼，貌甚寝。是晚有法兵八人，征得黑妇同意，而轮奸之。此妇年较幼。翌晨此被奸之妇，端坐甲板上，人皆向之指笑。彼毫不腼腆，若无所事者。平居裸体，肤黑如漆也。
　　《曲雅》载明冯侍御惟敏“双调水仙子-亵香”云，“雪冰肌浅露紫葡萄，金宝钏斜连红玛瑙，麝兰香正点花穴道。选良时真个烧。俊生生玉腕相交，齐臻臻香肩并靠，磣可可银牙碎咬，乱纷纷珠泪同抛”。按此曲即《金瓶梅》西门庆烧潘金莲、王六儿、林太太、如意儿之香也。
　　《雍熙乐府》有“交欢曲”云，“口儿奸，手儿讪，床前跪下把人煎缠。脱绣鞋，夺针线，只恐怕外人瞧见。强厮偎，就要合连。搂的腰困，弄的身软，揉的髻偏”。
　　又《集贤宾》“欢偶”云，（上略）“梧叶儿”：则为他心肠儿俏，端的是情意儿广。更那堪交会不寻常。美甘甘香腮揾，软浓浓乳味香。我和他效鸾凰，不由人雨雲昏迷了半晌。“醋葫芦”：纔歇了半霎，又思量第二场。把一块绢帛展污的水郎当。等的我浴盆洗了揩抹的光。我和你再同鸳帐，则被你奚落的我忒着忙。“後庭花”：趁着这翠帏屏，锦绣粧，簇珠帘，将门闭上。准备着珊枕腰间用，香罗手内将。摘卸了凤头黄。我将这乌雲[按：原作雨]来盘上。将衣服脱在旁。凤头鞋无意谎，则被他禁害的荒。“青哥儿”“你这般千般般般别样，我则索百事事事斟量。则管裏倒凤颠鸾无事当，则为这一点红粧，嫩蕊芬芳，软玉娇香。引逗的俊秀才郎，心不荒张，再要成双。只等燕懒莺慵，柳困花眠，待何妨。敢恁时节将娇雏放（下略）。

　　白孔有六帖，容斋有五笔。此记所蒐集者，稿盈数尺。若层出而无穷，当不止此数。惟此稿多采自前人之手笔，间有拙作存乎其间，泾渭之分，自亦难辨。誉之者言其香艳，毁之者谓欠雅驯。此後或印或否，皆未敢必。俟有定评，再为决定。倘蒙阅者赐教，无任感盼。编省附言
