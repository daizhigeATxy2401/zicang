　　钦定四库全书　　　　子部十
　　正杨　　　　　　　　　杂家类三【杂考之属】提要
　　【臣】等谨案正杨四巻明陈耀文撰耀文有经典稽疑己着録是书凡一百五十条皆纠杨慎之讹成于隆庆己巳前有李蓘序及耀文自序慎于正徳嘉靖之间以博学称而所作丹铅録诸书不免瑕瑜并见真伪互陈又晚谪永昌无书可检惟凭记忆未免多疎耀文考正其非不使转滋疑误于学者不为无功然衅起争名语多攻讦丑词恶谑无所不加虽古人挟怨搆争如吴缜之纠新唐书者亦不至是殊乖著作之体又书成之后王世贞颇有违言耀文复増益其书反唇辩难语同诟詈愤若冦讐观是书者取其博赡亦不可不戒其浮嚣也朱国桢涌幢小品曰有丹铅録诸书便有正杨又有正正杨古人古事古字此书如彼彼书如此散见杂出各不相同见其一不见其二閧然纠驳不免为前人所笑是亦善于解纷之说然博辩者固戒游词精核者终归定论国桢之病是书竟欲举考证而废之则又矫枉过直矣乾隆四十九年八月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀







　　正杨原序
　　余观升庵氏书而深叹立言之难也夫世之称升庵者不曰正平一览则云管综百氏即其自视也固已前无古人后无来者今兹所见才数种耳乃譌盭自相违伐若此岂率尔师心在大方之家尔邪抑葠菁并蓄传载者无荩臣耶故知舛驳无事于五车麟角取裁于四百矣余明兴传疑者众间为是正数条持布皷以过雷门不觉失笑叶生梨之更为博笑也夫隆庆己巳孟冬望天中笔山山人陈耀文书于敦悦堂
　　近世推博辨多蓄曰成都杨用修用修着丹铅余録等书至数十百种搜竒抉谲撷采钩隠皆世所骤闻而学士大夫所望而骇叹者以是声誉籍甚从同无异词顾余峕峕闚其谬盭或事非幽邈而揜为秘藏或异本殊途而牵为同致以是不了其故岂大观者定小有遗耶抑简册浩窅独智难周耶韩退之称张巡抽架上书皆成口诵初不见其读书而张安世刘贡父之在当时虽以欧苏之名犹不许以博古固知学之道难矣而用修者所谓未见其止也乎今朗陵陈君晦伯间取其误谬分疏其下得一百五十条悉撮原本无假辨説开卷了然固谭艺者之一快也孟子舆云不直则道不见吕伯恭云待人欲恕论人欲尽君鋭情防索多所校讐聊相与直之尽之耳亦楚人亡弓之遗意也隆庆三年岁在己巳夏四月廿五日顺阳李蓘子田甫谨篹









　　钦定四库全书
　　正杨卷一　　　　　　　明　陈耀文　撰
　　旁罗
　　史记黄帝顺天地之纪旁罗日月星辰文选陆佐公新刻漏铭俯察旁罗登台升库尚书考灵耀曰冬至日月在牵牛一度求昬中者取六项加三旁蠡顺余之郑元注曰尽行十二项中正而分之左右各六项也蠡犹罗也昬中在日前故言顺数也明中在日后故言却也据此则旁罗乃测天度之器如今之日晷地罗也十二项者十二时分为十二方也此可补史记注之遗
　　黄帝纪云迎日推防以治民顺天地之纪时播百糓草木淳化鸟兽虫蛾旁罗日月星辰水波土石金索隠曰旁非一方罗广布也今按大戴礼作厯离离即罗也言帝德旁罗日月星辰水波及至土石金玉谓日月光海水不波山不藏珍皆是帝德广布也前已云迎日推防矣又用蠡何为大戴之离亦可改作蠡乎水波土石金玉亦当用旁罗测之乎且郑谓蠡犹罗岂以蠡为器乎
　　嚣
　　唐诗春云生岭上积雪在嚣间山凹之地堪为墟市者曰嚣尚书序仲丁居于嚣其地在陈留浚仪之间秦之敖仓也敖即嚣也三川为天下之朝市故名曰敖左传有嚣氏之隧史记注青阳在青之阳嚣在之嚣梁宣帝七山寺赋神嚣岩岩而特立仙的皎皎以孤临皆以嚣为地名也周礼司市之文云禁其鬭嚣注鬭以力争嚣以口争交市之地必多争故禁之此益可证嚣之为市其义所从来逺矣后世市谓之墟归市曰趂墟言有人则嚣无人则虚也蜀谓之塲滇谓之街岭南谓之务河北谓之集再考説文嚣声也气出头上故从防页页头也左传晏子之居近市湫隘嚣尘杜预注嚣声也此尤可证嚣之为市无疑
　　秇林伐山云梁宣帝七山赋神嚣【云　云】以孤临壑之凸凹者曰嚣峯之尖射者曰的
　　史记黄帝生二子其一曰嚣是曰青阳注并无在之嚣等语今妄为作注人名亦可分用乎
　　又云仲丁迁于隞索隠云隞亦作嚣括地志荥阳故城殷时敖地太康地记云秦建敖仓于成皋亦非陈留浚仪间也
　　七山赋云山多寳玩器多琼珍金玉生其阳琰石出其隂神篢岩岩而独立仙的皎皎而孤临孰知歳之丰俭覩白而皆谌
　　字书云篢音公笠也
　　此赋以神篢对仙的原非嚣字今误引之且一指为地名一注为壑之凸凹何自相缪戾也
　　周礼司虣掌宪市之禁令禁其鬭嚣与其暴乱者出入相陵犯者此云司市之文误
　　左昭三年初景公欲更晏子之宅曰子之宅近市湫隘嚣尘不可以居请更诸爽垲者
　　夫既曰近市矣复云湫隘嚣尘乃以嚣即为市何也若嚣可为市则湫也隘也尘也皆可以为市矣
　　舜梧尧桞【秇林伐山】
　　宋文帝受命颂南通舜梧北平尧栁其句极工且新湘东王梁简文法寳聨璧序云威渐黄支化行赤谷南通舜玉北平尧栁
　　佛书四六谓出明集此云宋文帝受命颂一书而自相矛盾可疑也苍梧事可用之受命颂中乎
　　女匽
　　大戴礼帝系篇帝舜娶于帝尧之子谓之女匽氏列女传尧之二女名娥皇女英山海经帝俊妻是生十日汉地里志陈仓有黄帝孙舜妻祠礼记舜葬于苍梧之野盖三妃未之从也尧典独云二女而礼乃有三妃之文或谓女匽与皇英为三未知是否【俊即古舜字】
　　山海经帝舜妻比登氏生宵明烛光一曰登北氏檀弓注疏集説引之并二妃为三
　　书云厘降二女大戴谓女匽帝尧之子当是与刘向传闻稍异耳欲以为三是与比登为四也
　　山海经有女子名曰羲和方浴日于甘渊羲和者帝俊之妻生十日今以俊即古舜字止云帝俊妻而不言羲和是欲指为女匽耳不又为五妃乎
　　又云有中容之国帝俊生中容郭璞注云俊亦舜字假借音也不云古字
　　又云帝俊生后稷又云帝俊妻常羲生月十有二若云古字后稷便是舜子常羲又其一妻耶
　　史帝纪注及郭璞山海注引礼止云舜塟苍梧二妃不从而礼云三妃盖世逺传讹陶隂乆误必欲求其人以实之夏五郭公意耶【思赋李善注引礼亦云二妃】
　　羿射日落九乌
　　古传言羿射日落九乌乌最难射一日落九乌言射之捷也而后世不得其説者遂以为射九日矣流俗谬説而传恠文士循名而骋竒异哉
　　羿射日乌景纯山海经注详辨之矣存而不论可也但以日落九乌为羿射之捷则大有可笑者
　　帝王世纪云帝羿有穷氏与吴贺北游贺使羿射雀曰生之乎杀之乎贺曰射其左目羿引弓射之误中右目羿抑首而愧终身不忘故羿之善射至今称之羿事不少槩见即此一节则日落九乌讵足以尽其技哉
　　羿尚矣后世若拂蜻下鸟弹鹄集鸢贾坚不中为竒督君志射辄中则应而落物无不可者乃羿称射乌未之前闻以射论子其殆强弓缓箭俱三十歩之俦乎
　　嵎夷既畧
　　説文畧经畧土地也左传天子经畧诸侯正封注聚土为封曰畧经谓巡行畧谓边界即取土为封之畧孟子所谓域民不以封疆之界是也后世不知畧之为聚土陆词黄公绍谓巡行为畧失之逺矣巡行可以解经字而不可以解畧字经畧之云犹云防边也犹云出塞也二字相聨为义若以畧为巡行则谓边云防御谓塞为征行可乎畧也边也皆实字也边塞字易明人皆知之畧字义少隠故解者不以为实字而虚之转解转谬矣再考左传中凡言畧者皆谓聚土为封也如云侵败王畧又曰与之武功之畧又曰吾将畧地焉又曰畧塞垣其义皆同尚书云嵎夷既畧谓立边防以界嵎夷正天子经畧之事也孔頴达不识畧字本义以为俗称忽畧简畧之畧乃注云用功少曰畧何其俗而且陋谬而可笑哉孟子曰此其大畧也畧字本喻言谓得其边而未尽其中也亦犹荘子所谓道无封为是而有畛也郭象注云道无封故万物得恣其分域妙得荘防孟子之言畧犹荘之言封与畛也惜乎赵岐之注孟不能如郭象之注荘也乃曰大畧大要也汉武纪杀畧谓入界杀人龚遂传刼畧谓入界刼人今遂以畧为刼史云智畧辐凑盖谓其智足以周知天下之畧今遂以畧为才智之称假借譬喻逺失初意何异瞽者聴车轮之声以为雷哉
　　史记张良传畧地谓取其地而立我封疆也唐蒙传畧通夜郎谓通夜郎之畧也古文简奥如此若春秋书城楚丘疆郓田文法也扬子法言云东沟大河南阻高山西采雍梁北卤泾垠韩退之去邠操云将土我疆其文法皆本于春秋不知古人用字之法则不得古人立言之意人可不识字哉或曰兵法有黄公三畧何义也曰畧与韬对韬弓衣也义取藏器畧封畛也义取固守决非简畧之畧也若依集韵谬解因事生义谓畧简也少也行而取也才而智也则三畧之名又将曰畧书名矣用此以证畧之为字愈益明赵充国传图上方畧图画本也方进道也畧边界也注谓方畧为计防亦谬此盖剽韵会而操戈者不自知其缪更甚也就子所引聊为正之
　　左昭七年芉尹无宇辞楚子曰天子经畧诸侯正封古之制也注云经营天下畧有四海不云聚土为封也
　　成二年晋侯使巩朔献齐防于周单襄公辞曰兄弟甥舅侵败王畧王命伐之注畧经畧法度非云界也夫晋之侵齐岂周界乎
　　隠五年公矢鱼于棠臧僖伯諌公曰吾将畧地焉注畧总摄巡行之名
　　以上畧字俱非聚土之意其武功之畧训界
　　尚书禹贡海岱维青州嵎夷既畧潍淄其道孔安国曰嵎夷地名用功少曰畧马融注亦同则注非始于孔頴达也且嵎夷青州何为立边防以界之乎想见夷字即以为夷狄耳
　　汉书二世元年陈渉遣武臣陈余畧赵地师古曰凡言畧地者皆谓行而取之用功力少
　　史记畧地不独张良传有之俱无取其地而立我封疆之解唐蒙事见大宛传畧通夜郎见司马相如传及序传今曰蒙传岂古本史记耶
　　孟子此其大畧谓得其边矣尝闻其畧亦可云得班爵禄之边乎史项王本纪项梁教籍兵法籍大喜畧知其意自序云为太史公书序畧以拾遗补艺又岂边界之云乎
　　杀畧谓入界杀人矣史大宛传昆明之属无君长善冦盗辄杀畧汉使终莫能通又岂入界乎
　　知畧辐辏谓知足周天下之畧矣史记郦生曰吾闻沛公慢而易人多大畧真吾所愿从逰蒯通説韩信曰勇畧震主者身危而功盖天下者不赏足下所谓功无二于天下而畧不世出者也此岂沛公界之大淮隂界之猛乎三国志吴赵咨云吴王聪明雄畧之主【云　云】屈身于陛下是其畧也岂吴王止于知魏之界乎晋载记王猛字景畧可曰景界乎
　　黄石公三畧义取固守封畧矣刘歆七畧又将何所固守乎
　　左宣十五年晋侯治兵于稷以畧狄土注取也昭二十四年楚子为舟师以畧吴疆注行也
　　史记楚军夜撃坑秦卒行畧定秦地函谷关可谓非行而取乎
　　赵充国传图上方畧谓画边界矣首云为人有大畧则此畧又何物乎本传亦无注
　　晋书宗室传高宻王畧字元简张华传或谓刘卞曰君才简畧堪大不堪小可谓简畧为非乎
　　诗曰有畧其耜俶载南亩注利也左定四年祝佗对苌曰吾子欲复文武之畧而不正其德将如之何注道也国语叔向云桓子畧则行志假贷居贿注犯也如此之类不能尽举夫字有数义也而执谬若此故知固哉为诗不独髙叟强作解事实蕃有徒矣假令此书遂行其堕人疑网也岂其防哉
　　荘子齐物云夫道未始有封言未始有常为是而有畛也请言其畛【云　云】此之谓八德注云畧而判之有此八德则畧字亦大畧意也若谓妙得荘防是又不识畧字矣何自相缪戾也
　　禹穴
　　司马子长自叙云上会稽探禹穴此子长自言偏逰万里之目上会稽总吴越也探禹穴言巴蜀也后人不知其解遂以为禹穴在会稽而作地志者以禹庙旁小坎如舂臼者当之噫是有何竒而辱子长之笔耶按蜀之石泉禹生之地谓之禹穴其石杳深人迹不到顷巡抚仪封刘逺夫修蜀志搜访古碑刻有禹穴二字乃李白所书始知会稽禹穴之误大抵古人作文言简而括若禹穴在会稽而上云上防稽下又云探禹穴不胜其复矣禹贡曰云土夣作乂云在江南夣在江北五言而括千余里又曰蔡蒙旅平蔡山在雅州蒙山在云南今名蒙乐山上有碑具列其事亦四字而括千余里郑孔頴达蔡沉夏僎皆所未至而缪云蒙山亦在雅州如此则禹贡所纪山川无乃俗所谓关门闭户掩柴扉乎史自序云迁生龙门耕牧河山之阳年十嵗则诵古文二十而南逰江淮上会稽探禹穴闚九疑浮于沅湘北渉汶泗讲业齐鲁之都观孔子之遗风乡射邹峄戹困鄱薛彭城过梁楚以归于是迁仕为郎中奉使西征巴蜀以南南畧卭笮昆明还报命
　　本传固自明白未浮湘沅輙探蜀穴太史公无乃太濶歩乎末又有巴蜀之言更为何地乎异哉
　　载记云符坚欲伐晋谓什道安曰朕将与公谒虞陵于虞领瞻禹穴于会稽泛长江临沧海不亦乐乎安曰东南区区地下气疠虞舜游而不返大禹适而弗归何足以上劳神驾下困苍生
　　今云李白所书岂太白在汉晋前耶
　　牛耕
　　困学纪闻论牛耕不始于赵过引冉耕字伯牛是也但未有明证按山海经曰稷之孙曰叔均是始作牛耕王伯厚岂亦未考及此耶
　　纪闻周礼篇云人耦牛耦郑氏注合耦并言之疏谓周时未有牛耦耕至汉赵过始教民牛耕今考山海经后稷之孙叔均始作牛耕周益公云孔子有犁牛之言冉耕亦字伯牛贾谊书新序载邹穆公曰百姓饱牛而畊月令季冬出土牛示农耕早晩何待赵过过特教人耦犂费省而功倍尔
　　此纪闻所载也乃以为未考何耶
　　五云太甲纪闻之説也周官马政玉海所载也大书特书遂免评驳伯厚幸哉
　　梼杌
　　史记上有梼蓍下有伏徐广云梼音稠左传八元八凯有梼戭独孟子梼杌之梼今音涛盖因陆德明九经释音而误也左传杜预注曰梼杌凶顽无梼匹也以此证之则梼杌亦当音稠
　　索隠曰梼蓍即丛蓍梼古稠字无徐广音也
　　贾逵曰梼杌凶顽无畴匹之貌谓鲧也云杜注误左传注梼戭音稠又音桃　梼杌音徒刀反
　　五子之歌
　　左传引书五子之歌有此冀方今失其行其行今文作厥道按古文衍从行中人又音道石鼓文我水既静我衍既平五子歌以衍叶方纲当从平音道路之行如景行字作衍人之鴈行足行当作见防传
　　防传云圣人剖其心壮士斩其胻注胻音衡脚胫也亦非字胻可直谓之行乎
　　关龙逄
　　太平总类载龙逄諌桀之言曰臣尝观君冕非其冕也而冕危石君之屦非其屦也而屦春氷未有冕危石而不压蹈春氷而不防者也此为六朝文士拟作无疑罗泌路史收之盖亦贪博而忘精者
　　路史发挥关龙逄辨云符子曰桀观炮烙于瑶台顾龙逄曰乐乎【云　云】逄曰观君冠危石而履春氷也未有冠危石而不压履春氷而不防者桀曰汝知我亡而不自知其亡请就炮烙夫危石春氷言之不伦顾岂逢之语而炮烙之事攷之书则纣之行不闻其为桀也【云　云】吾不敢尽信
　　此路史之辨也而公以为收之则公之【云　云】岂亦收之耶
　　彭祖
　　王逸楚辞注彭祖好知滋味善斟雉羮以事帝尧荘子注彭祖八百犹悔不寿恨杖晩而唾逺又曰彭祖饵云毋御女凡数十娶晩妻郑氏妖淫败道而死非寿终也东坡诗空飡云毋连山尽不见蟠桃结子时
　　荘子逍遥注彭祖至七百歳犹曰悔不寿不云八百也亦无又曰饵云毋以下【云　云】也
　　神仙传彭祖善于补导之术服水桂云毋粉鹿角散常有少容殷末已七百六十七歳而不衰自云丧四十九妻失五十四子殷王使采女传其术试之有验乃秘而禁之欲杀彭祖以絶其术祖知乃去不知所之其后七十余年有人于流沙西见之王不常行彭祖之术得寿三百歳气力丁壮如五十时得郑女妖淫王失道而殂
　　此与彭祖何预耶
　　傅説
　　尚书曰説筑傅岩之野筑之为言居也后世犹有卜筑之称求其説而不得遂谓傅説起于板筑虽孟子亦误矣
　　此蔡传也据以非孟躗言哉
　　胡蒙谿云説命曰説筑傅岩之野孔氏传云傅氏之岩有涧水瓌道常使胥靡刑人筑防此道説贤而隠代胥靡筑之以供食至蔡氏不从其説乃云筑居也今言所居犹谓之卜筑按孔子语子路云傅説负壤土释板筑而立佐天子孟子云傅説举于板筑之间荘子云傅説胥靡墨子云傅説被褐带索庸筑傅岩屈原离骚云説操筑于傅岩贾谊鵩赋云傅説胥靡乃相武丁班固公孙賛云板筑饭牛之朋崔骃达防云役夫发夣于王公张衡应间云委臿筑而据文轩夏侯湛扺疑云傅説操筑以寤主王子年拾遗记云傅説赁为赭衣舂于深岩以自给沈约恩幸传论云板筑贱役也傅説去为殷相右诸説并同孔传且孔孟荘墨去殷皆未大逺言必有据不知蔡氏何所见而不从也
　　荀子云乡也胥靡之人俄而受天下之大器
　　韩非子云傅説转鬻注云转次而佣故曰鬻
　　説苑云陈子説梁王曰昔傅説衣褐带劒而筑于秕傅之城武丁夕夣旦得之时王也【善説】
　　孔融云祢衡罪同胥靡不能发明主之梦
　　帝王世纪云髙宗梦天赐贤人胥靡之衣蒙而来曰我徒也姓傅名説天下得我者岂徒也哉武丁寤而推之曰傅者相也説者欢説也天下岂有傅我而悦民者哉明日以梦视百官百官皆非也乃使百工冩其形象求诸天下果见筑者胥靡衣褐带索执役于虞虢之间傅岩之野名説以其得之傅岩谓之傅説吕氏春秋求人篇云伊尹庖厨之臣也傅説殷之胥靡也皆上相天子至贱也
　　孔子曰傅説负土版筑以为大夫遇武丁也【韩诗外传】汉郊祀志武丁惧而脩德梦得傅説版筑以为相汉纪王闳上书諌哀帝云成汤防伊尹于鼎爼文王招吕尚于渭濵武丁显傅説于版筑桓公举甯戚于击角
　　尸子云傅岩在北海之洲
　　地里志傅説版筑所隠之处窟名圣人窟
　　伊尹太公
　　竹书纪年伊尹卒于沃丁之世盖百有五歳太公卒于康王六年寿百有十歳
　　竹书云殷仲壬即位居亳其卿士伊尹仲壬崩伊尹放太甲于桐乃自立也伊尹即位于太甲七年太甲潜出自相杀伊尹乃立其子伊陟伊奋命复其父之田宅而中分之
　　陆机豪士赋序云伊生抱明允以应戮注引竹书帝王世纪伊尹年百歳卒天雾三日沃丁以天子礼葬之　不云百有五歳
　　史记太公之卒盖百有余年　注不引竹书
　　殷商衣郼【杨子巵言】
　　殷有天下又号曰商诗云商之子孙书云殪戎殷互称也其并举则曰咨女殷商又曰殷商之旅中庸云壹戎衣壹即殪衣即殷也古注释如此杜子美社稷一戎衣诗人趂韵之语不足据也字又作郼吕氏春秋夏之人民亲郼如夏字林玉篇音韦非也噫非传考籕篆行草及诗书子集曷以知殷商衣郼之异字而同义乎可与汲古者道难为浅中者言也
　　古文许国之许作鄦见于鼎文殷作郼见吕氏春秋説文及林罕杨恒赵古则戴侗诸书皆不收澷书以示好古者【上】
　　中庸一戎衣郑云戎兵也衣读如殷声之误也齐人言殷声如衣
　　康诰曰天乃大命文王殪戎殷诞受厥命孔注杀兵殷疏殪杀也戎兵也
　　左宣六年晋侯欲伐赤狄中行桓子曰使疾其民以盈其贯将可殪也周书曰殪戎殷此类之谓也杜曰义取周武王以兵伐殷尽灭之
　　孔杜解殪为杀郑注衣读如殷不云壹即殪衣即殷也云古注释出何典记汲古浅衷谈何容易耶吕览慎大云亲郼如夏注郼读如衣
　　又具备云汤常约于郼薄矣武王尝穷于毕裎矣以郼薄毕裎并言是非即以郼为殷也
　　又慎势云汤其无郼武其无岐贤虽十全不能成功又况不及汤武者乎注郼岐汤武之本国
　　玉篇郼读如衣【不音韦】説文鄦读若许在颍川
　　史记郑悼公元年鄦公恶郑于楚此亦鼎文耶
　　成汤墓
　　刘向奏议云殷汤无葬处失考也罗泌路史遂傅会其説按杨诚斋挥麈録云殷汤鼎县今汾州也古尚书注桐宫在汤墓侧桐宫今在汾州与鼎县之説相合
　　括地志云洛州偃师县东六里有汤冢近桐宫孔安国云桐宫汤地郑曰地名有王离宫焉晋太康地记云尸乡南有亳坂东有城太甲所放处也正义云尸乡在洛州偃师县西南五里
　　据此数説桐宫在汾州否耶
　　路史汤冢之辩甚详语多不载云傅会误
　　后魏天赐中河东人张恩盗发汤冢得志云我死后二千年困于恩史系寰宇记汤陵在汾隂岂杨所引耶
　　殷纣
　　武王伐纣为天下除暴也纣已死矣又斩以黄钺而悬之白旗何悖邪贾子言纣死弃玉门之外观者皆进噈之武王使人帷而守之犹不止也此近于事理矣太史公之轻信汲冢书误之也
　　墨子曰昔殷王纣贵为天子冨有天下上诃天侮鬼神下殃傲天下万民武王遂奔入王宫执纣而出系之赤轘载之白旗以为天下诸侯戮
　　荀子曰昔武王伐有商诛纣断其首悬之赤斾【正论】桀死于亭山纣悬于赤斾【解蔽】
　　尸子曰武王亲射恶来之口砟殷纣之头手汚于血不温而食当此之时犹猛兽者也【以上俱在史记前】
　　武王伐纣纣赴火死武王就斩以钺悬其首于太白之旌齐宣王怜衅钟之牛睹其色之觳觫也楚荘王赦郑伯之罪见其肉袒而形暴也君子恶恶不恶其身纣尸赴于火中所见凄惨非特色之觳觫袒之暴形也就斩以钺悬乎其首何其忍哉【论衡】
　　晋书束晳传太康二年汲郡人不准发魏襄王墓或云安厘王冢得竹书数十车大凡七十五篇
　　此汲冢书所由出也乃误司马于汉武时耶
　　殷辂
　　论语乘殷之辂其后秦始皇阅三代之车独取殷制按南史齐志殷有瑞因乘钩而制车因桑根而为色古所谓器车也一白桑根车一曰金根车
　　南北史俱无志想公见古本耳
　　南齐志云殷有瑞车山车山车垂钩是也玉辂汉金根也礼纬云山车乘钩乃钩车之象昔成汤用而郊祀有山车之瑞山车谓之桑金车似金根之色亦谓之大辂
　　玉门
　　玉门地在成皋战国防武王有玉门之难比文王有羑里之厄其后髙帝荥阳之败亦独与滕公逃出成皋玉门此一玉门也圣贤之君两危矣董卓举兵犯关脇诏使种卲之于夕阳亭而晋之乱亦由荀朂教贾充夕阳亭饯席之一言此一夕阳亭也而晋汉两防渠相袭迹恶地固应尔耶
　　尸子云汤囚于汤丘文王幽于羑里武王覊于玉门越王栖于会稽秦穆败于殽塞齐桓公遇贼晋文公出走故三王资于辱而五伯得于困也
　　韩非子云文王见詈于玉门顔色不变而武王擒纣于牧野
　　吕氏春秋首时篇云武王不忘玉门之辱高诱注文王归作玉门武王以此为耻误
　　竹书纪年云受辛九年作琼室立玉门
　　纣死其官卫相与纠纣之躯弃之玉门之外【贾傅新书】高帝纪云项王围成皋汉王跳独与滕公共车出成皋玉门徐广曰北门名玉门汉书张宴注同今云地在成皋与武王同一玉门恐误
　　灵帝崩何进等谋诛宦官太后不许进私召卓使将兵入朝以胁太后董卓得召即时就道并上书请收让等太后犹不从卓至渑池而进更狐疑使谏议大夫种卲宣召止之卓不受诏遂前至河南卲迎劳之因譬令还军卓疑有变使其军士以兵胁卲卲怒称诏叱之军士皆披遂前质责卓卓辞屈乃还军夕阳亭卲嵩之孙也
　　本书曰还军今曰胁卲于夕阳亭何耶又卲下増一之字岂其字耶
　　晋书曰氐羌叛帝深以为虑乃从任恺之请以贾充镇关中充既外出以为失职深衘任恺计无所从将之镇百僚饯于夕阳亭荀朂私焉充以忧告朂曰公国之宰辅而为一夫所制不亦鄙乎然是行也辞之实难独有结婚太子不顿驾而自留矣充曰然孰可寄怀对曰朂请行之俄而侍宴论太子婚姻事朂因言充女才质令淑冝配储宫而杨皇后及荀顗亦并称之帝纳其言会京师大雪平地二尺军不得发既而皇储当婚遂不西行诏充居本职
　　夫此座可惜惠帝弗堪负荷纵无贾后刘石讵至虚生耶不审时事而诿之地焉多言哉
　　丹书
　　大戴礼武王践阼三日召师尚父而问曰黄帝颛顼之道存乎意亦不可得而见与师尚父曰在丹书其言曰敬胜怠者吉怠胜敬者灭义胜欲者从欲胜义者防注不解丹书为何物按左传襄公二十三年斐豹也着于丹书注盖犯罪没为官奴以丹书其罪近世魏律縁坐没配为工乐杂户者皆用赤纸为籍其卷以铅为轴此亦古人丹书之遗法据此则丹书古人之法律书名也盖戒人之怠与欲而勉以敬义失敬义则入怠欲而于刑矣然以法律之书而陈敬义之训先王以道治天下而不恃乎法其亦异乎郑书晋鼎乎
　　尚书帝命验云季秋之月甲子赤爵衘丹书入于酆止于昌户其书云敬胜怠者吉怠胜敬者灭义胜欲者从欲胜义者凶凡事不强则不枉不敬则不正枉者废灭敬者万世以仁得之以仁守之其量百世以不仁得之以仁守之其量十世以不仁得之不仁守之不及其世中再拜稽首受
　　春秋元命包云鳯凰衘丹书于文王之都命云维授金钤师名吕
　　是类谋云受赤雀丹书注入戊午蔀二十九年【云云】吕氏春秋云文王见火乌衘丹书集于周舎【故色尚赤】左传云初斐豹也着于丹书栾氏之力臣曰督戎国人惧之斐豹谓范宣子曰茍焚丹书我杀督戎宣子喜曰而杀之所不请于君焚丹书者有如日乃出豹而闭之督戎从之逾隠而待之督戎逾入豹自后击而杀之
　　据斐豹欲焚其丹书又注谓以丹书其罪似非法律书名周之丹书其可焚乎引之为证亦不类
　　晏子春秋云公游于纪得金壶发而视之中有丹书曰食鱼无反勿乘驽马晏子曰食鱼无反毋尽民力乎勿乘驽马无置不肖者于侧乎公曰纪有书何以亡也对曰君子有道垂之闾纪有此言垂之壶不亡何待乎
　　汉书云髙祖定天下封功臣申以丹书之信重以白马之盟岂皆法律书耶
　　防子四手
　　史记宋世家武王克商微子肉袒面缚左牵羊右把茅亡弟恒读史至此谓予曰防子有四手兄知之乎予曰书传未闻乃笑曰使无四手何以既面缚而又有左手牵羊右手把茅乎然究言之皆必无之事肉袒面缚出于左氏乃楚人以诳荘王受郑伯之降借名于武王而诬微子也史言微子抱祭器而入周既入周矣又岂待周师至而后面缚乎又究而言之抱祭器入周亦必无之事刘敞曰古者同姓虽危不去国微子纣庶兄也何入周之有论语曰去之者去纣都也虽去不逾国斯仁矣
　　尚书注疏正义曰启知纣必亡告父师少师而遁于荒野微子作告是其事也武王既克纣防子乃归之非去纣即奔周也僖六年左传云许僖公见楚子面缚衘璧大夫衰绖士舆榇楚子问诸逢伯对曰昔武王克殷防子启如是武王亲释其缚受其璧而释之焚其榇礼而命之使复其所史记宋世家云武王克殷防子启乃持其祭器造于军门肉袒面缚左牵羊右把茅膝行而前以告武王乃释防子复其位如故是言防子克殷始归周也马迁之书辞多错谬面防防手于后故口衘其璧又安得左牵羊右把茅也要言归周之事是其实耳
　　乐记云武王克殷既下车投殷之后于宋
　　此文自明
　　左僖六年秋楚子围许以救郑诸侯救许乃还冬蔡穆侯将许僖侯以见楚子于武城许男面缚【云云】史记楚成王以兵北伐许许君肉袒谢乃释之左宣十二年楚子围郑入自皇门至于逵路郑伯肉袒牵羊以迎曰孤不天不能事君孤之罪也
　　史记楚王围郑克之郑襄公肉袒牵羊以迎
　　据此则伐许之楚子乃成王克郑者荘王也
　　麋鹿蜚鸿
　　史记周纪武王曰维天不享殷自发未生于今六十年夷羊在牧蜚鸿满野徐广曰夷羊怪物也蜚鸿蚁蠓也张守节曰夷羊一本作麋鹿喻小人在朝也飞鸿喻君子放弃郑曰蜚鸿鸿鴈也知避隂阳寒暑喻民去无道就有道慎按三説皆如眯目而道黒白者详此文据实事言非喻也纣有鹿台以养鹿故曰麋鹿在牧蜚鸿马名若白蚁紫燕之类盖良马也养麋鹿而弃良马故曰麋鹿在牧飞鸿满野言其养无用而害有用也此説为近
　　史记麋鹿在牧蜚鸿满野徐广曰此事出周书及随巢子云夷羊在牧索隠曰按髙诱曰蜚鸿蠛蠓也言飞虫蔽田满野故为灾非是鸿鴈也随巢子作飞拾飞拾虫也
　　纣纪云厚赋敛以实鹿台之钱而盈钜桥之粟益收狗马竒物充仞宫室益广沙丘苑台多取野兽飞鸟置其中
　　武纪云武王伐纣纣反走入登于鹿台之上蒙衣其珠玉自焚于火而死于是命南宫括散鹿台之财发钜桥之粟
　　观此则鹿台非养鹿之所
　　新序云纣为鹿台七年而成其大三里髙千尺临望云雨
　　观此则非可养鹿处
　　文纪云纣囚西伯闳夭之徒乃求骊戎之文马有熊九驷因嬖臣费仲而献之纣乃赦西伯
　　六韬曰商王拘周伯于羑里太公等求得鸡斯之乘以献商王
　　观此则纣非弃良马者
　　今谓蜚鸿为马岂出修文御覧与冲波传耶
　　又史本作麋鹿在牧正义亦同未尝云夷羊一本作麋鹿也蜚鸿蠛蠓亦非徐广之説
　　风伯朝周
　　顔之推赋嵗精仕汉风伯朝周以箕子为风伯谓箕星好风也
　　北齐书文苑传樊逊孝谦求贤审官对也顔之推与之同传所着观我生赋中无此语
　　太公伏符阴谋曰武王伐纣都洛邑阴寒雨雪十余日深丈余甲子平旦不知何五大夫乘五车从两骑止王门外武王曰诸神各有名乎师尚父曰南海神名祝融北海冥东海勾芒西海蓐收河伯名冯修请使谒者各以其名召之既入王曰何以教之神曰天伐殷立周谨来受命愿勑风伯雨师各使奉其职王曰予嵗时亦无废礼焉
　　今以箕子为风伯谓箕星好风也毕星好雨则毕公亦可谓雨师耶
　　孔父
　　孔父正色立朝左氏遂谓孔父之妻美而艳盖因色之一字诬之也
　　左桓公二年宋华父督见孔父之妻于路目逆而送之曰美而艳
　　二年春宋督攻孔氏杀孔父而取其妻已杀孔父而弑殇公
　　史记殇公九年大司马孔父嘉妻好出道遇太宰华督督説目而观之督利孔父妻乃使人宣言国中曰殇公即位十年耳而十一战民苦不堪皆孔父为之我且杀孔父以宁民
　　公羊传及其大夫孔父书贤也何贤乎孔父孔父可谓义形于色矣其义形于色柰何督将弑殇公孔父生而存则殇公不可得而弑也故于是先攻孔父之家殇公知孔父死巳必死趋而救之皆死焉孔父正色而立于朝则人莫敢过而致难于其君者孔父可谓义形于色矣　经无正色字此公羊说耳左氏与孔父又非同时色之一字何所见耶
　　筮
　　筮短长杜预注曰筮数象象长数短此瞽説也孔頴达云神以知来智以藏往是以极妙虽之长无以加此以至理而言卜筮实无长短盖亦知杜之谬而不敢规之今按献公卜骊姬卜吉而筮防卜人曰筮之辞所言理短之辞所言理长故下文遂引辞盖即立骊姬一事而非谓筮有长短也杜之纰谬类多如此左僖公四年初晋献公欲以骊姬为夫人卜之不吉筮之吉公曰从筮卜人曰筮短长不如从长且其曰专之渝攘公之羭一薫一莸十年尚且有臭必不可弗听立之生奚齐注云物生而后有象象而后有滋滋而后有数象筮数故象长数短羭美也僖公十五年传云初晋献公筮嫁伯姬于秦史苏占之曰不吉及惠公在秦曰先君若从史苏之言吾不及此夫韩简侍曰象也筮数也物生而后有象象而后有滋滋而后有数先君之败德及可数乎史苏是占勿从何益
　　杜注云言以象示筮以数告象数相因而生然后有占占所以知吉防不能辨吉防
　　观此则杜之纰谬不如所【云　云】也
　　葵丘之会
　　孟子载齐桓公五禁曰无曲防无遏籴公羊曰无障糓无贮粟谷梁曰无雍泉无讫籴左传遏籴作蕴年修辞各不同韩文所谓惟古于词必已出信矣
　　左传公羊俱不载盟辞
　　左襄公十一年公会晋侯伐郑同盟于亳载书曰凡我同盟毋蕴年毋壅利毋保奸毋留慝或间兹命司慎司盟名山名川羣神羣祀先王先公明神殛之此范宣子辞也乃谓为齐桓之盟何耶葵丘之会在僖公九年相去已九十年矣
　　授玉
　　史记齐世家云顷公朝晋欲尊王晋景公景公不敢当晋世家亦云齐顷公上尊景公为王景公让不敢按左传齐侯朝于晋将授玉司马迁误读玉为王故遂节为此谬説耳孔頴达正义云吾取之
　　史记注止有索隠引王劭【云　云】无孔頴达説也左传云齐侯朝于晋将授玉【注行朝礼】郤克趋进曰此行也君为妇人之笑辱也寡君未之敢任
　　班孟坚云司马防左氏国语采世本战国策述楚汉春秋作史记
　　左传时尚未列学宫也司马当别有据安得谓读玉为王为谬説也【见太常移及史通】
　　左文十二年秦伯使西乞术来聘且言将伐晋襄仲辞玉曰君不忘先君之好照临鲁国镇抚其社稷重之以大器寡君敢辞玉对曰不腆敝器不足辞也成六年郑伯如齐拜成子游相授玉于东楹之东士贞伯曰郑伯其死乎自弃也已视流而行速不安其位冝不能乆
　　据此则授玉之事固聘问之常也司马博极羣书岂不知而故改玉为王乎
　　士会当作土会
　　左传晋有士会士当作为土土为古杜字如诗言桑土而土陶唐氏豕韦氏御龙氏为土氏之宅后于土防复晋之下増六字云其处者为刘氏盖土会本于唐杜氏而刘氏又本于土会也若作士女之士上与唐杜下与刘氏何干渉哉
　　通志畧云士氏陶唐之苗裔厯虞夏商周至成王迁之杜为伯宣王杀杜伯其子隰叔奔晋为士师故为士氏隰叔生士蒍字子舆故亦谓之士舆后汉末有交趾太守士燮宋朝有尚书郎士建中左昭二十九年蔡墨对魏献子曰陶唐氏既衰其后有刘累扰龙于豢龙氏以事孔甲夏后嘉之赐曰御龙以更豕韦之后
　　左文七年先蔑奔秦士会从之
　　十三年晋人患秦之用士会也乃使魏寿余伪叛以诱士会秦伯将取魏使士会往既济魏人噪而还秦人归其帑其处者为刘氏
　　注士会尧后刘累之别族复累之姓据此则刘氏岂在士氏之后耶谓汉儒増六字则刘累岂亦増之耶无此六字左氏竟不行耶可笑
　　鶢鶋
　　鶢鶋海鸟今俗名秃是也出景焕小説
　　国语曰海鸟曰爰居止于鲁东门外展禽曰今兹海其有灾乎夫广川之鸟兽常知而避其灾是歳海多大风
　　左传文公二年仲尼曰臧文仲祀爰居三不知也荘子至乐篇云昔者海鸟止于鲁郊鲁侯御而觞之于庙奏九韶以为乐具太牢以为膳鸟乃视忧悲不敢食一脔不敢饮一杯三日而死此以巳养养鸟也注爰居一名杂悬举头高八尺樊光注尔雅云形似明皇
　　汉元帝时琅琊有大鸟如马驹时人谓之爰居诗云有鹙在梁解云秃鹙也贪恶之鸟也使爰居为秃鹙文仲何为祀之鲁君何为膳之乎
　　古今注秃鹙一名扶老不云爰居也
　　蜀景焕野人闲话云孟防时有鹦鶋【二字疑误】鸣于屋射之不中俗呼秃鹙故老见之曰此鸟主少主归命咸康时来此时又来当义兴替乎皆秘而不奏明年大军入界　咸康王衍年号
　　公之所引或即此也大若爰居爰集于屋者耶蜀时两至故老习见者耶
　　由汤至于武丁
　　注云由汤至于武丁中间太甲太戊祖乙盘庚慎按尚书无逸称殷之贤君曰其在太戊其在高宗其在祖甲又总之曰自殷王中宗及高宗及祖甲及我周文王兹四人迪哲以祖甲与中宗高宗并称而不言太甲则祖甲并美二宗而贤于太甲明矣以祖甲与周文王而并言则其贤益明矣朱子称殷之贤君独不及祖甲何哉予详考而思司马迁作史记未见古文尚书乃取国语帝甲乱之一语而衍之曰祖甲淫乱孔安国注尚书遂以祖甲为太甲甚矣安国之愚也不信经而信史不信周公而信司马迁即使祖甲为太甲无逸之书何以置祖甲于中宗高宗之后言之至再其序皆然周公不如此之颠倒也朱子不称祖甲者盖亦信史记及孔安国之过也【丹铅续録】
　　孔子世家云安国为今皇帝博士至临淮太守早卒安国生卭卭生驩【史记】
　　孔氏有古文尚书孔安国以今文字读之安国为諌大夫授都尉朝而司马迁亦从安国问故迁书载尧典禹贡洪范防子金縢诸篇多古文説【汉儒林传】夫祖甲之非太甲蔡氏无逸传辨之详矣观史汉则迁史之作在安国后也可云安国未见古文而信司马乎
　　诗大序哀窈窕
　　文选吕向注云哀盖字之误也哀当为衷谓中心思念之也余旧疑哀字之难解见吕説乃豁然矣
　　选六臣注止有李善无吕向也
　　诗序云哀窈窕思贤才而无伤善之心焉郑氏笺云哀盖衷字之误也衷谓中心恕之无伤害之心谓好逑也【注疏】
　　此本自明乃引选注何耶
　　王肃曰哀窈窕之不得思贤才之良质无伤善之心焉若茍慕其色则善心伤也【正义】
　　惄如调饥
　　调韩诗作朝薛君章句云朝饥最难忍其义晣矣毛诗作调本属鲁鱼郑氏求其説而不得乃云调音稠又改字作輖调饥也稠饥也輖饥也三者均之不通也愈解而愈离真不若朝饥之为长也焦氏易林云防如旦饥晋郭遐周诗言别在斯湏惄焉如朝饥汉晋去古未逺当得其实耳
　　毛传曰惄饥意也调朝也郑笺云惄思也未见君子之时如朝饥之思食
　　释文云韩诗作愵如调饥
　　此注疏自明乃谓薛君乂晣出何典记耶复引焦郭谓汉晋去古未逺毛郑又何代人耶
　　烝在桑野
　　説文菆麻蒸也故有薪蒸之説薪柴也蒸麻稭也麻稭亦可烧故以薪蒸并言又训进火气上行也蒸又训众言众多麻也诗曰天生蒸民是也东山诗烝在桑野烝在栗薪或训为众或训为进皆不通当训为麻军士从征于外而麻无人收或在桑野或在栗薪此于物理人情最叶千载之疑今日始释然周公有灵亦当抚掌矣【秇林】
　　诗云蜎蜎者蠋烝在桑野有敦苦烝在栗薪毛传烝窴也郑笺古者声窴填尘同也栗薪裂薪也疏云释诂云尘乆也古窴填尘皆是田音
　　烝有三义众也进也乆也此诗言烝者二以为进则可以言蠋不可以言瓜以为众则喻独宿不取众义也此诗皆言乆役之情则乆义为胜【诗缉】
　　集传云烝发语辞读诗记分行书之
　　夫豳风七月陈王业之艰难其诗固云禾麻菽麦矣乃云烝当训为麻【云　云】谓其叶于情理释疑千载呜呼后稷教民稼穑岂专教豳民种麻耶且军士在外麻无人收矣其在桑野者谁种之在栗薪者谁寘之耶周公有灵故知果尔当抚掌矣
　　天夭是防
　　张衡应间云利端始萌害渐亦牙防防方谷夭夭亦加欲丰其屋乃蔀其家据此则以天夭为夭夭也衡去古未逺疑得其真且佌佌防防夭夭连文为是不应速速下又特出天夭也
　　夭夭之説近之此蔡邕释诲语也以为应间误
　　易逆数
　　安公石作易牖此解极为超迈自唐宋诸儒未有是説也朱子尝有一半逆一半顺之疑矣而终未能自决之也公石之説曰天下之事数往者顺知来者逆易为知来而作故其数逆数也数往者顺盖因下句而并举之非为易有数往之顺数也公石于经妙契超诣有如此赵子崇为予言此惜未见其全也
　　韩康伯曰作易以逆覩来事以前民用【注】
　　孔頴达曰易之为用人欲数知既往之事者易则顺后而知之人欲数知将来之事者易则逆前而数之是故圣人用此易道以逆数知来事也易虽备知来往之事莫不假象知之故圣人作易以逆覩来事也【正义】
　　张敬夫曰易之于天下皆逆数而察其来故易逆数也逆如逆暑逆寒预为之主者也【易説】
　　邱富国曰易言藏往知来彰往察来又言数往知来则方来已往之事易皆有以知之然往者已过而易知来者未形而难见易之占筮为知来设故曰易逆数也正如所谓占事知来所谓遂知来物所谓前民用皆逆数之谓也【易全解】
　　李简曰数往者顺谓数已往之事则顺而易知也知来者逆谓预度未来之事则逆而难知也易之道无它其于未来之事可逆睹而前知也故曰易逆数也【学易记】
　　康伯晋人頴达唐人俱载注疏可云唐宋以来无是説耶公本经也岂于诸家注解畧不目耶故知面皮之云葢亦当时之定价者矣
　　阴符经
　　阴符经非黄帝书盖出后汉末唐人文章引用者惟吴武陵上韩舎人行军书有禽兽之制在气一语梁肃受命寳赋有天人合发区宇乐推一语冯用之机论权论两引之此外絶无及之者
　　李筌郎中为荆南节度判官集阃外春秋十卷既成自鄙之曰常文也乃注黄帝阴符经兼成大义至禽兽之制在气经年懵然不解忽梦乌衣人引理而教之其书遂行于世佥谓鬼谷留侯复生也筌后为邓州刺史常夜占星宿忽见东南异气明旦呼吏于郊市搜访之于村落得牧羊胡妇一子李君惨容曰此假天子也乃安禄山生于南阳【云溪友议】
　　李筌号达观子好神仙之道常厯名山博采方术至嵩山虎口岩石室中得黄帝阴符本绢素书缄之甚密题云大魏真君二年七月七日道士冦谦之藏之名山用传同好其本麋烂筌抄读数千遍竟不晓其义因入秦至骊山下逢一老母神状甚异路傍见遗火烧树因自语曰火生于木祸发必克筌闻之问曰此黄帝阴符秘文母何得而言之母曰吾受此符已三元六周甲子矣少年从何而知筌具告其故母命坐为説阴符之义曰非竒人不可妄传复曰吾有麦饭相与为食袖中出瓠令筌谷中取水水既满矣瓠忽重百余斤力不能制而沉泉中及还已失老母但留麦饭数升于石上而已筌有将畧作太白阴符十卷有相业着中台志十卷时为李林甫所排位不显竟入名山访道不知所终【神仙感遇传集仙传】
　　陆蒙读阴符经诗清晨整冠坐朗咏三百言备识天地意献词犯乾坤口衔造化斧凿破机关门五贼忽迸逸万物争崩奔虚施神仙要莫救华池源曽亦爱两句可与贤达论生者死之根死者生之根方寸了十字万化皆胚浑
　　皮日休读阴符经诗三百八十言出自伊祁氏上以生神仙次云立仁义机一以发五贼纷然起结为日月精融作天地髄不测似阴阳难名若神鬼得之升高天失之沈厚地具茨云木老大块烟霞委自颛顼以降贼为圣人轨如何黄帝机吾得多坎踬　欧阳询艺文木部引阴符火生二句
　　以上三书及二诗皆唐人也乃云此外絶无及之者谈何容易耶其区宇乐推亦非阴符中语
　　晁氏读书志云阴符经唐少室山人布衣李筌注按骊山姥传筌仕为荆南节度副使邓州刺史与云溪友议俱同乃云布衣何耶
　　王蜀军校黄承真受黄帝阴符于郑山古与今阴符不同凡五六千言一画一皆以五行属配通畅亹亹实秘纬也孙光宪于黄处见之【北梦琐言】
　　王元美云阴符是秦汉人赝作李筌为之释仍托辞于骊山老姥以神其説杨用脩遂谓为筌作非也筌开元时人永徽中禇遂良尝奉防冩一百卷
　　李筌伪阴符刘歆伪周礼犹能文其词
　　夫既驳杨矣复云筌之伪书何自矛盾耶
　　焚书起于韩非
　　秦焚书坑儒起于李斯乎斯之先固有为此説于秦者矣韩非是也非之言曰世之愚学皆不知治乱之情讘
　　防多诵先古之书以乱当世之治【阙】　　　　又妄非有术之士聴其言者危用其计者乱又言舎法律而言先王者上任之以国主以是过予而臣以此徒取矣此与斯所言是古非今若合符节作俑者乃韩非匪斯也宋儒有过丈者乃谓斯之学出于荀卿焚坑之祸卿有以啓之卿尝入秦见应侯讥秦之无士矣舎非而罪卿所谓洗垢而索瘢者耶
　　商君教秦孝公以连什伍设坐之过燔诗书而明法令塞私门之请而遂公家之劳禁游惰之民而显耕战之士孝公行之主以尊安国以富强【韩和氏】
　　夫诗书之燔韩子明谓商鞅矣乃摘韩语追咎之洗垢索瘢其亦自道也与
　　鲁禘
　　礼记明堂位曰成王以周公有勲劳于天下命鲁公世祀周公以天子礼乐汉儒鲁颂閟宫传遂縁此以解皇皇上帝皇祖后稷之文宋儒程子曰周公之功固大矣然皆臣子之分所当为鲁安得独用天子之礼乐哉成王之赐伯禽之受皆非也其论正矣其事则未之详考也鲁用天子礼乐鲁之末世失礼也非始于成王伯禽明堂位之作周末陋儒之失辞也不可以诬成王伯禽自汉儒傅会之太过宋儒考究之不精使成王伯禽受诬于千载之下寃矣哉昔成王命君陈拳拳以遵周公之猷训为言猷训之大无大于上下之分岂其命伯禽而首废之哉按吕氏春秋鲁惠公请郊庙之礼于周天子使史角往报之所谓天子葢平王也使成王果赐伯禽则惠公又何复请之有其曰天子使史角往报之葢亦未之许也平王犹不之许而谓成王赐之乎且襄王之世衰亦极矣犹不许晋文公之请隧而谓成王不如襄王乎且伯禽之贤虽不及周公然贤于晋文公逺矣岂肯受之哉礼又曰成王康王赐鲁重祭成王既赐康王又何加焉此盖不能自掩其伪矣然则鲁之僣礼何始也曰着在春秋与鲁颂春秋桓公五年书大雩雩之僣始于桓也闵二年书曰禘于荘公禘之僣始于闵也僖三十一年书曰四卜郊郊之僣始于僖也鲁颂閟宫三章首言乃命鲁公俾侯于东锡之山川土田附庸无异典也其下乃言周公之孙荘公之子以及于享祀不忒皇皇后帝皇祖后稷盖鲁自伯禽而下十有八世自僖公始有郊祀而诗人颂之则其不出于成王之赐益明矣故论语载孔子之言曰禘自既灌而往者吾不欲观之矣礼记载孔子之言曰杞之郊也祀禹也宋之郊也祀汤也鲁之郊禘非礼也当时鲁之僣礼不惟圣人非之天下有识者盖亦非之鲁之君臣恐天下议巳乃借名于成王伯禽以掩天下之口鲁之陋儒謟佞遂作明堂位以文其过甚矣其无忌惮也孰甚焉鲁颂曰白牡骍刚白牡周公之牲也周公既用天子礼乐胡为而白其牲乎白者殷之色也宋之郊用之冝也鲁人用之不冝也既不冝矣用之何义噫我知之矣鲁之君臣见宋之郊必私相谓曰宋无功于周而且郊可以鲁而不郊乎于是效宋之郊亦白其牲使后世有王者起以僣分讨鲁则以宋为解若其果受成王之赐则遂用周之赤色矣元儒许白云亦尝考鲁郊庙之事不出成王之赐然以程朱尝引言之终不敢议是敢于非周公孔子而不敢于非宋人也学者膏肓之病也哉
　　按此特増衍春秋意林及周尚书洪谟説耳移宫就商非磪论也意林周説语多不载详掇本事一为正之
　　左襄十年宋公享晋侯于楚丘请以桑林【桑林殷天子乐名】荀偃士匄曰诸侯宋鲁于是观礼【宋王者后鲁以周公故皆用天子礼乐故可观】鲁有禘乐賔祭用之【禘三年大祭则作四代之礼乐】宋以桑林享君不亦可乎
　　此晋人语岂亦鲁之陋儒耶
　　襄二十九年吴公子札来聘请观于周乐使工为之歌周南召南【云　云】舞象箾南籥【文乐】大武【武乐】韶濩【汤乐】大夏【禹乐】至舞韶箾【舜乐】曰德至矣观止矣若有他乐吾不敢请巳【鲁用四代之乐故及韶箾而季子知其终也】
　　文公四年卫甯武子来聘公与之宴为之赋湛露及彤弓不辞又不答赋使行人私焉对曰臣以为肄业及之也昔诸侯朝正于王王宴乐之于是乎赋湛露则天子当阳诸侯用命也诸侯敌王所忾而献其功王于是乎赐之彤弓一彤矢百玈弓矢千以觉报宴今陪臣来继旧好君辱贶之其敢干大礼以自取戾夫季子来聘闻乐知德甯武聆赋不辞不答故知天子礼乐鲁之用也旧矣不然季子安得请观武子谓之肄业耶
　　染不可不慎也孔子学于老耼孟苏防靖叔鲁惠公使宰让请郊庙之礼于天子桓王使史角往惠公止留之其后在于鲁墨子学焉举天下之荣显必称此二士者孔墨之后学业显荣于天下者不可胜数皆所染者得当也【吕覧当染】
　　春秋平王四十九年隠公元年也隠三年平王崩桓王即位吕云惠公请郊庙之礼桓王使史角往则在隠前岂桓为太子事耶世逺言湮其将何以取证乎刘恕外纪云初鲁惠公使宰让请郊庙之礼于天子王使史角往鲁公止之
　　路史云刘原父谓使鲁郊者在周而必非成王葢平王以下固亦未之悉耳始鲁惠公使宰让请郊庙之礼于天子天子使史角往止之其后在鲁于是有墨翟之学鲁之用郊正亦始于此矣夫惠公之止之则是周不与之矣不与而鲁用郊自用之也惠公之请由平王世也
　　金履祥通鉴前编云平王四十八年鲁初请郊庙之礼用外纪路史修
　　按二书所引皆吕覧事也刘恕王上去桓字罗泌以天子易桓王字不过欲附会其事迁就已説耳然吕覧固在也金氏因而载之何耶且惠公止之是留史角耳故墨翟学焉罗云天子使史角往止之则是周不与之于当染合耶
　　杨引吕覧云天子使史角往报之所谓天子葢平王也其曰使往报之葢亦未之许也改易桓字又添报字岂亦前人故知耶
　　祭綂曰昔者周公旦有勲劳于天下周公既没成王康王追念周公之所以勲劳者而欲尊鲁故赐之以重祭外祭则郊社是也内祭则大尝禘是也夫大尝禘歌升清庙下而管象朱干玉戚以舞大武八佾以舞大夏此天子之乐也康周公故以赐鲁也子孙纂之至于今不废所以明周公之德而又以重其国也夫俾侯于鲁颂谓分封之典赐鲁重祭记言追念其勲固各纪事之辞也执此例彼以意逆志者耶且成康赐鲁此载甚明乃云不能自掩其伪夫礼记非一人作也岂记祭綂者为作明堂位者掩之耶
　　隠公五年初献六羽公羊曰初者何始也左氏曰始用六佾也糓梁曰始僣乐也文公十五年初履畆注哀公曰二吾犹不足遂以为常故曰初此经例也大雩禘郊俱不云初讵可谓始于某公耶且大雩后书螽亦可云螽始于桓耶　尸子曰舞夏自天子诸侯皆献八佾初献六羽始厉乐矣
　　家语礼运言偃曰今之在位莫知由礼何也孔子曰夫鲁之郊及禘皆非礼周公其已衰矣杞之郊也禹宋之郊也契是天子之事守也天子以杞宋二王之后周公摄政致太平而与天子同是礼也【礼记无天子以杞宋后三句扬以契作汤误】
　　张汤问曰鲁祀周公用白牡非礼也周天子用骍犅羣公不毛周公诸公也何以得用纯牲董仲舒曰成王幼在襁褓周公继文武之业成二圣之功故贤而贵之使祭以白牡上不得与天子同色下有异于诸侯报徳之礼也汤曰天子祭天诸侯祭土鲁何縁以郊祭曰周公傅成王成王遂及于圣功莫大于此周公圣人也有祭于天道成王令鲁郊也汤曰鲁祭周公用白牡其郊何用曰鲁郊用纯骍犅周色尚赤鲁以天子命郊故以骍【仲舒郊祀对】周公称太庙鲁公称世室周公用白牡鲁公用骍犅【公羊文十三】制曰周公祭天命社故鲁有白牡骍刚之牲羣公不已贤不肖差也【史武三王世家】
　　明堂位曰季夏以禘礼祀周公牲用白牡
　　郊特牲曰由夷王以下诸侯之宫悬而祭以白牡诸侯之僣礼也故天子防诸侯僣
　　夫周公白牲诗礼春秋俱同而效宋为解无乃费词耶且记于夷王以下之僣未始假借也独明堂位乃为佞耶
　　杂记孟献子曰正月日至可以有事于上帝七月日至可以有事于祖七月而禘献子为之也
　　此又鲁郊禘之一证也
　　克段于邬
　　石经春秋郑伯克段于邬邬郑地也在缑氏县西南左氏云王取邬刘蒍邗之田于郑是也杜预颍川鄢陵谬矣鄢陵非郑地段焉得有兵众乎郭知切韵云帝虎竝讹乌焉互舛正指此条
　　成十六年左传云郑叛晋晋侯将伐郑郑人使告于楚楚子救郑六月晋楚遇于鄢陵郤至曰郑陈而不整蛮军而不陈我必克之
　　国语曰晋伐郑荆救之栾武子与荆人战于鄢陵大胜之韦昭曰鄢陵郑地
　　杜预缪矣韦注国语因贾君之精实采唐虞之信善去非要存事实以鄢陵为郑地岂亦谬乎
　　传云京叛太叔段入于鄢公伐诸鄢史记段出走鄢鄢溃段出奔共未尝言有兵众而用之也
　　夫东都石经乆已无存今所行长安石经正作鄢字公引石经岂别本耶
　　史记段出走鄢正义曰邬音乌古反今新郑县南邬头有村多万家旧作鄢音偃杜预云鄢今鄢陵也公欲用邬字引此犹为有据乃引石经耶
　　郭知切韵乌焉互舛【云　云】寡陋未能见之然公古音畧目载知集韵拾遗不云切韵岂亦引石经意耶
　　冶容
　　冶字从仌冶者销金铁也遇热则销遇冷则凝与氷同志故其意从氷易曰冶容诲淫艳色美容能令人精神销融故曰冶容干寳易注云尔【巵言】
　　冶销也遇热则销遇冷则合与氷同志故冶字从氷女之艳媚能令人销神流志故美色曰冶也【三苍】
　　蛊与冶通易曰冶容诲淫【古韵】
　　陆德明经典什文云冶音也郑陆虞姚王肃作野言妖野容议教诲淫泆也
　　陆备引众解不及干注不知公于何书得之
　　三苍止有冶销也遭热【云　云】从氷五句
　　魏书江式曰李斯作苍颉篇扬雄作训纂篇后汉郎中贾鲂作滂喜篇故曰三苍
　　冶容解一也一云干注一云三苍将戌系亥岂皆自谓影撰者耶
　　蛊冶字详三卷冶渚条下
　　劳薪
　　王劭奏改火疏昔晋师旷食饭云是劳薪所炊晋平公使视之厨果然车辋今传以为苻朗事非也【巵言】
　　世説云荀朂尝在晋武帝坐上食荀进饭谓在坐人曰此是劳薪炊也坐者未之信密遣问之实用故车脚
　　正杨卷一
<子部,杂家类,杂考之属,正杨>
　　钦定四库全书
　　正杨卷二　　　　　　　明　陈耀文　撰
　　方城本万城
　　左传方城以爲城古本方本万字古字万亦作万故讹尔唐勒奏土论曰我是楚也世伯南土自越以至叶垂境万里故曰万城也
　　水经注春秋昭公十五年许迁于叶楚盛周衰控霸南土欲争强中国多筑列城于北方以逼华夏故号此城爲万城或作方字唐勒奏土论曰我是楚也世霸南土自越以至叶垂境万里号曰万城也余按屈完之在召陵对齐侯曰楚国方城以爲城杜预曰方城山名也在叶南未详孰是
　　左僖公四年齐侯伐楚楚子使屈完如师师退次于召陵齐侯陈诸侯之师与屈完乗而观之屈完曰君若以力楚国方城以爲城汉水以爲池虽众无所用之
　　服防曰方城山在汉南
　　左定公四年吴子伐楚自豫章与楚夹汉左司马戍谓子常曰子沿汉而与之上下我悉方城外以毁其舟还塞大隧直辕寘泥子济汉而伐之我自后击之必大败之
　　史记礼书楚汝颍以爲险江汉以爲池阻之以邓林缘之以方城然而秦师至鄢郢举若振槁是岂无固险阻哉其所以统之者非其道故也
　　正义曰括地志云方城房州竹山县东南四十一里其山顶上平四面险峻山南有城长十余里名爲方城即此山也
　　史记楚世家成王初即位布德施惠结旧好于诸侯使人献天子天子赐胙曰鎭尔南方夷越之乱无侵中国于是楚地千里十六年齐桓公以兵侵楚至陉山楚成王使将军屈完以兵御之蘓秦説楚威王曰楚天下之强国也地五千余里帯甲百万此霸王之资也
　　国语曰桓公用管仲即位数年一战帅服三十一国遂南征伐楚济汝逾方城望汶山【管子霸形同汶音岷】
　　毛居正六经正误云谷风蔓音万作万非盖万本音墨万侯姓也俗借作草书万字经典岂应用之【经典】夫齐师至陉退次召陵颍川至叶相去无几则服防所谓方城在汉南者是也元凯似爲少误楚成王时越非楚属威王强盛不过五千则自越至叶境万里者非也道元亦失折衷然杜注之称山名尚云可据郦氏之持两端犹爲愼密也今勦旧籍以自奓假古本以欺人何耶宋本文言曽得丰生于面觌左传古本又对杨子于遗编故知蒸豚烹鸡何代无贤十室之邑必有忠信者矣
　　王元美云用修以方城爲万城其可笑不待言伯晦引史记阻之以邓林缘之以方城又我悉方城外及服防杜预之説以辟之似矣然不如盛之荆州记之明切也其云叶东界有故城始犨县东至瀙水达泚阳界南北联联数百里号爲方城一谓之长城南北虽无基筑皆连山相接而汉水流其南故屈完云云何其易晓也郡国志叶县有方城郭仲产曰苦莱于东俱有方城又楚狂接舆耕于方城之南盖皆傍此长山方城而名者也
　　按此所引荆州记云云俱见水经注潕水条下前不引之以正者盖管国俱云逾方城望汶山是即所谓长江之险与我共之者矣则屈完所云方城爲城其指汉南无疑故余谓元凯似爲少误是欲因杨以弼杜非引杜以辟杨也今述道元所载之説以爲明切易晓而复错综其词自见其博是又承杜之误而蹈杨之辙矣
　　孔子沐浴而朝
　　孔子沐浴而朝于义尽矣胡氏乃云仲尼此举先发后闻可也是病圣人之未尽也果如胡氏之言则不告于君而擅兴甲兵是孔子先叛矣何以讨人哉胡氏释之于春秋朱子引之于论语皆未知此理也岳飞承金牌之召或劝之勿班师飞曰此乃飞反非桧反也其从容君臣之义虽圣人不过是也
　　春秋隐公四年夏宋公陈侯蔡人卫人伐郑胡氏曰春秋之法诛首恶云云引陈恒云云不告也然则隣有弑逆声罪赴讨虽先发而后闻可矣
　　胡氏未尝有仲尼此举之言朱子误引之耳奈何波及胡氏耶想亦未观胡传耳
　　翠微
　　尔雅山未及上曰翠微诗曰陟彼崔嵬崔嵬即翠微诗传授字各不同尔然崔嵬字不及翠微之工凡山逺望则翠近之则翠渐微也故曰翠微也
　　陆佐公石阙铭云旁映重叠上连翠微济曰翠微天边气也
　　尔雅云石山戴土谓之崔嵬
　　使崔嵬即翠微尔雅何爲重岀耶
　　筤
　　蜀名竹藂曰林筤易説卦爲苍筤竹古注音浪
　　字书云苍筤幼竹又车篮也在阳字韵易注音郎今曰古注岂阁本耶
　　雉噫
　　杨子五百篇论孔子因女乐去鲁曰不听政谏不用雉噫注雉噫犹歌叹之声梁鸿五噫之类也琴操曰季桓子受齐女乐又不致膰爼于大夫孔子遂行师已送之曰夫子则非罪也孔子曰吾歌可乎歌曰彼妇之口可以岀走彼妇之谒可以死败优哉游哉聊以卒岁此即雉噫之歌也冲波传云孔子相鲁齐人惧而欲败其政选齐国好女八十人皆衣文衣而舞容玑季桓子语鲁君爲周道游舘孔子乃行覩雉之飞鸣叹曰山梁雌雉时哉时哉色斯举矣翔而后集因爲雉噫之歌曰彼妇之叩可以岀奏彼妇之谒可以死北优哉游哉聊以卒岁杨子所云雉噫者指此唐人学官碑文云聆鳯衰于南楚歌雉噫于东鲁亦用杨子之语也今本无雉字故详具之以广异闻
　　杨子雉噫司马本无雉字
　　又秇林伐山云杨子言孔子之去鲁云云五噫之类也按家语孔子去鲁歌曰彼妇云云聊以卒岁此即雉噫之歌也唐文聆鳯衰于接舆歌雉噫于桓子
　　按此一事一曰家语一曰冲波传一有论语一无之何自相矛盾也
　　风雅逸篇
　　冲波传云有鸟九尾孔子与子夏见之人以问孔子曰鸧也子夏曰何以知之孔子曰河上之歌云鸧兮鸹兮逆毛衰兮一身九尾长兮
　　韩诗内传云孔子渡江见鸧鸹异之众莫能名孔子尝闻河上人歌云鸹兮鹘兮逆毛衰兮一身九尾长兮
　　大戴礼注引韩诗内传云鸧鸹胎生孔子渡江见而异之
　　白泽图云昔孔子子夏所见故歌之其头九首今呼爲九头鸟也
　　文选江赋龙鲤一角竒鸧九头注刘騊駼根赋云一足之防九头之鸧
　　酉阳杂俎云白泽图谓之鸧鸆帝鹄书谓之逆鸧寳厯中国子四门助教史逈语段成式常见裴瑜所注尔雅言鸧糜鸹是九头鸟也
　　此数书俱不引冲波传不知何从见之眞竒闻也
　　公冶长
　　世传公冶长能通鸟语不见于书惟唐沈佺期燕诗云不知黄雀语能免冶长灾白乐天鸟鹤赠答诗序云予非冶长不能通其意似实有其事或在亡逸书中如冲波传鲁定公记之类今无所考耳
　　论语疏云公冶长辨鸟雀语云唶唶啧啧白莲水边有车覆粟车脚沦泥犊牛折角收之不尽相呼共啄人验之果然
　　邢昺云旧説冶长解鸟语故系之缧絏
　　此既云如冲波传之类无所于考则所引鸧鸹之歌及雉噫之歌皆云岀冲波传何耶
　　王元美云谚有城门失火殃及池鱼诗有旧时王谢堂前燕飞入寻常百姓家其事甚明而附防其説者至以池鱼爲姓名以王谢爲商误游乌衣国又孔子谓公冶长在缧絏之中而小説谓公冶长识鸟语爲鸟所误至沈佺期引之入诗曰不知黄雀语能免冶长灾皆可笑也
　　解鸟语者公冶长见冲波传又沈佺期诗不知黄雀语能免冶长灾
　　池鱼王谢事前人已自有説但冶长缧絏既笑沈诗爲附会而识鸟语复引冲波及沈诗实之一卷中前后不顾如此王杨殆二秦一律者矣
　　扁舟本作鳊舟
　　或问予诗人多用扁舟何处爲始予按南史天渊地新制鳊鱼舟形甚狭故小舟称扁舟六朝诗惟王由礼有扁舟夜向江头泊之句至唐人则多用之
　　方望爲隗嚣军师后嚣不听其言望以书谢之曰范蠡收责勾践乗扁舟于五湖舅犯谢罪文公亦逡巡于河上望之无劳固其宜也望闻乌氏有龙池之山微径南通与汉相属其傍时有竒人聊及闲暇广求其真愿将军勉之望之见机乱邦托迹方外飘然行遁邈焉莫追贤于范増逺矣
　　吴越春秋范蠡辞王乃乗扁舟岀三江入五湖人莫知其所适
　　史货殖传范蠡既雪会稽之耻乃乗扁舟浮于江湖汉书音义曰特舟也
　　后汉书更始三年正月平陵人方望立前孺子刘婴爲天子望爲丞相弓林爲大司马更始遣李松苏茂等击斩之
　　所云扁舟爲编舟矣又引方望书望岂在南朝后耶王元美引方望书末云虽鸱夷子皮何以加焉然至立刘林作天子自爲丞相卒防大戮死者有知能无爲西川强鬼所笑　以刘婴弓林爲一人误
　　西施
　　世传西施随范蠡去不见所岀只因杜牧西子下姑苏一舸逐鸱夷之句而附会也予窃疑之未有可证以折其是非一日读墨子曰吴起之裂其功也西施之沉其美也喜曰此吴亡之后西施亦死于水不从范蠡去之一证墨子去吴越之世甚近所书得其眞然犹恐牧之别有见后检修文御览见引吴越春秋逸篇云吴亡后越浮西施于江令随鸱夷以终乃嗟曰此事正与墨子合杜牧未精审一时趂笔之过也盖吴既灭即沉西施于江浮沉也反言耳随鸱夷者子胥之谮死西施有力焉胥死盛以鸱夷今沉西施所以报子胥之忠故云随鸱夷以终范蠡去越亦号鸱夷子杜牧遂以子胥鸱夷爲范蠡之鸱夷乃影撰此事以堕后人于疑网也既又自笑曰范蠡不幸遇杜牧受诬千载又何幸遇予而雪之亦一快哉
　　唐陆广微吴地记云嘉兴县一百里有女儿亭勾践令范蠡取西施以献夫差西施于路与范蠡潜通三年始达于吴遂生一子至此亭其子一岁能言因名女儿亭越絶书云西施亡吴国后复归范蠡因泛五湖而去
　　观此则逸篇宁非影撰耶
　　王元美云杨陈之证西施俱各有所岀难以臆断第陈引吴地记云云此大可笑夫蠡必不爲此事语儿者就李也晦伯之驳用修可谓梦中説梦矣
　　按吴地记其书见存杨谓逸篇者岀何典记耶余谓其影撰故引以正之耳元美不能逆志而云各有所岀殆梦中説梦之后更防语耶
　　更
　　列子云禾生伯子岀行经坰外宿于田更更训老老而更事也汉立三老五更义取此张湛注列子乃云更当作叟误矣
　　困学纪闻三老五更按列子云禾生子伯宿于田更商丘闻之舍更亦老之称也已先言之矣
　　孝经援神契云尊三老者父象也五更宠以度礼祭义养三老五更于太学所以教诸侯弟也又食三老云云　史记西门豹治邺投三老于河
　　应劭汉官仪曰三老五更三代所尊也史正义云百官表云十里一亭亭有长十亭一乡乡有三老掌教化皆秦制也曰汉立三老五更当别有见
　　蔡邕云更当爲叟叟老人之称也
　　重违
　　孔藂子载孔子高谓平原君曰重违公子盛防汉书孔光传重违大臣正义东坡晁错论又重违其意重难也言难违其意而勉从之也近世不达此语以重爲重大之重失之矣
　　孔藂抗志篇云卫公子交馈马四乗于子思曰礼虽有爵赐人不逾父兄今重违公子之盛防则有失礼之僣焉若何
　　谓子高谓平原君或今本误
　　鬼谷子
　　汉书蓻文志鬼容区三篇注即鬼区也郊祀志黄帝得寳鼎冕侯问于鬼臾区云云注即鬼容区容臾声相近今按鬼谷即鬼容者又字相似而误也高似孙子畧便谓蓻文志无鬼谷子何其轻于立论乎
　　史记注郑云鬼臾区黄帝佐也
　　史记云鬼谷先生苏秦张仪之师也今以爲谷区岂见鬼耶仪秦亦岂黄帝时人耶
　　拾遗记鬼谷子云吾生于归谷亦曰鬼谷鬼者归也又曰归者谷名也古史考云鬼谷子也归鬼相近也栁子云汉刘向班固录书无鬼谷子鬼谷子后出妄言乱世难信
　　今诮子畧栁子亦未见耶
　　度毂
　　韩非子云顔回明仁于度毂程婴显义于赵武上句不知事之所岀度毂似是人姓名度姓古有之宋有度正蜀之遂宁人
　　此后汉书崔骃达防语也曰韩子误
　　秀才
　　赵武灵王论胡服云俗辟民易则是吴越无秀才也秀才之名始此后再见于贾谊传六朝遂以此爲取士之科名云
　　史记赵武灵王云且服竒者志淫则是邹鲁无竒行也俗辟者民易则是吴越无秀士也战国防是吴越无俊民也无秀才字
　　君主妻河
　　史记年表秦始以君主妻河君主秦君之女其曰君主犹后世公主也妻河沉之河水如河伯娶妻故事盖戎俗也吕东莱作大事记不达君主之义改主爲生又改生作甥失之逺矣是以君子无贵凿也
　　史年表秦灵公八年初以君公妻河索隐曰谓初以此年取他女爲君主君主犹公主也妻河谓嫁之河伯故魏俗犹爲河伯取妇盖其遗风殊异其事故云初
　　此注自明伯恭岂不见之或传写之误改甥者何人
　　别号
　　战国防秦惠王时有寒泉子注云秦处士之号史记索隐云甘茂居渭南隂乡之樗里故号曰樗里子又范蠡去越自称鸱夷子此固后人别号之所昉乎
　　史记樗里子者名疾秦惠王之弟也滑稽多知武王时与甘茂爲左右丞相室在于昭王庙西渭南隂乡樗里故俗谓之樗里子索隐即引爲注
　　楚防甘茂与樗里疾贸首之雠也谓茂号樗里误史记范蠡自谓鸱夷子皮今止云鸱夷子亦误
　　万岁夜
　　姚寛战国防注博引诸书以证之用心亦至矣然犹有遗也楚防楚王游云梦谓安陵君曰乐矣今日之游寡人千秋万岁后谁与乐此矣安陵君泣下数行曰万岁夜愿以身试黄泉蓐蝼蚁夜如左传注窀穸厚夜之夜最见人臣不敢斥言之意今本改夜作后不见古人立言之妙矣
　　战国防云楚王游于云梦仰天而叹曰乐矣今日之游也寡人万岁千秋之后谁与乐此矣安陵君泣下数行而进曰臣入则编席岀则陪乗大王万岁千秋之后愿得以身试黄泉蓐蝼蚁又何如得此乐而乐之王大説
　　此文自明夜字如何安置岂所见又古本耶
　　韩非子引谚【风雅遗篇】
　　奔车之上无仲尼覆舟之下无伯夷
　　此见韩子安危篇非谚也
　　何与呵通
　　贾谊过秦论信臣精卒陈利兵而谁何注谁何问之也汉书有谁何卒如淳曰何谓何官也按他注解谁与谯通与高帝谯让项羽之谯同庄子盛鹤列于丽谯之间谯谓出入城门而谯呵问之如今之盘诘守关之例何与呵通庄子注丽谯髙楼名一作嶕谓华丽而嶕峣汉书陈胜传战谯门中师古曰门上爲高楼以望也楼一名谯故谓美丽之楼爲丽谯谯亦呼爲巢所谓巢车者亦谓兵车之上爲楼以望敌也
　　汉书汉王谢羽鸿门项荘舞劔樊哙直入羽壮之赐以酒哙因谯让羽此谓高帝谯让项羽误
　　索隐云崔浩云何或爲呵汉旧仪宿卫郎官分五夜谁呵呵夜行者谁也何呵字同如淳曰何犹问也据此则何呵同矣谁与谯同出何注乎
　　邯郸才人嫁爲厮养卒妇【南中集】
　　予观乐府有邯郸才人嫁爲厮养卒妇篇特亡其辞亦失其解及考史记张耳传洎楚汉春秋并云赵王武臣爲燕军所获囚于燕狱先后使者往请辄爲燕所杀赵有厮养卒谢其舍中曰吾将载赵王归舍中人笑之乃走燕壁以利害説燕将燕以爲然乃归赵王厮养卒御王以归武臣归赵以美人妻养卒以报之是其事也予观养卒有战国防士之风太史公书其事文既竒乐府歌其事亦竒矣六朝及唐人拟作者皆似眯目道黑白虽吾乡太白亦迷其源昔吾亡友何仲黙一日读焦仲卿妻乐府谓予曰古今惟此一篇更无第二篇也凡歌辞简则古此篇愈繁愈古子庶几焉可作一篇与此相对予谢未遑然亦未有兹竒事直当之也去今二十年屏居滇云平昼无事散帙见此事思与仲卿事适类复忆仲黙言乃操觚试爲之以成此篇惜不使仲黙见之永昌张愈光亦仲黙文字友也遂往一通以寄愈光云李子田云邯郸才人嫁爲厮养卒妇杨用修引张耳传厮养卒説燕王事云是此卒且曰古今作者如眯目道黑白虽吾乡太白亦昧其源因譔一古风长篇谓可方焦仲卿妻然张耳传祗云厮养卒并无才人嫁爲妇语曷以知所嫁者即此卒耶张耳传非隐书古今人所同喻岂得云通不检此人皆眯目耶且古人作乐府多袭旧题变岀新意曷欲定掇本事耶凡此诸不可通而诗之佳否姑勿及也
　　此事史汉并同注中俱无楚汉春秋字假之以欺人可耳乃首言史记何耶
　　其诗有云春禖燕乙乙晓寝虫説文云乙燕燕鸟也齐鲁谓之乙不云乙乙也文选文赋思乙乙其若抽善注乙乙难岀之貌説文曰隂气尚强其岀乙乙然徐曰乙乙未展也今指爲燕对虫恐误又云黄鹄悲陶婴蝴蝶怨韩冯搜神记韩冯事乃鸳鸯非蝴蝶也不知梁祝肯借用否耶
　　古岁字作遂
　　古岁字即岁时之遂今文遂字从歩从戌年至戌而终乃秦人以十月爲岁首故制字以歩戌前此未有也宋姚孝宁已辨之予观史记注引陆贾楚汉春秋云三老董公八十二遂封爲成侯遂即岁也陆贾著书不用秦篆而用古文亦卓士哉崔希裕畧古篇古岁字作亗未详其义然亦可证歩戌之爲秦制而非古矣
　　史记注虽有此句详其文义遂字属下句讵可指此遂爲岁耶
　　白虎通曰所以名爲岁者何岁者遂也三百六十六日一周天万物毕死故爲一岁也
　　尔雅夏曰岁取岁星行一次也岁星行一次而四时之功毕故年谓之岁从歩者躔度可推歩也从戌者木星之精生于亥自亥行至于戌而周天也【毛居正六经正误】
　　律书注
　　按律书注伶伦取嶰谷之竹阳律六取雄竹吹之隂律吕六取雌竹吹之
　　今律书及律厯志并无此注盖雄鸣雌鸣误之耳吕览説苑及晋书等志俱无雄竹雌竹之事
　　宋玉笛赋云衡山之阳见竒篠异干良工至此曰命陪乗取其雄焉得其雌焉遂以爲笛
　　七始【丹铅闰录】
　　汉书律厯志引古文尚书予欲闻六律五声八音七始咏以岀纳五言今文七始咏作在治忽史绳祖据汉郊祀歌七始华始肃倡和声而以今文在治忽近于附防以予考之此言声律音韵是一类事但汉书注不着七始之义今之切韵宫商角征羽之外又有半商半征盖牙齿舌唇喉之外有深喉浅喉二音此即所谓七始咏咏即韵也汗简古七始作夹始盖古人七作与夹相近而误尤可验史氏之説爲是由此言之切韵之法自舜世已然不起于西域胡僧又可知予特表岀之【孟康云七始者天地四时人也此説乃意料之言】
　　汉书志曰予欲闻六律云云五言汝听言以律吕和五声施之八音合之成乐七者天地四时人之始也顺以歌咏五常之言【史记索隐古文尚书作在治忽今文作采政忽】
　　此本志自明谓注无七始之义孟康意料之言俱误七始华始安世房中歌也云郊祀歌又误其切韵云云不必辨
　　三河
　　唐诗天子三河募少年三河黄河也折支河也湟中河也
　　史记高帝纪发关内兵收三河士韦昭曰河南河东河内
　　货殖传河东河内河南在天地之中
　　阮借诗苏子狭三河沈注云河南河北河东秦之三川郡
　　今指定三河之名误
　　青云
　　史记云伯夷叔齐虽贤得夫子而名益彰顔渊虽笃学附骥尾而行益显闾巷之人欲砥行立名者非附青云之士乌能施于后世哉青云之士谓圣贤立言传世者孔子是也附青云则伯夷顔渊是也后世谓登仕路爲青云谬矣试引数条以证之京房易占青云所覆其下有贤人隐续逸民传嵇康早有青云之志南史景年十四五岁见葛洪方书便有养生之志曰仰青云覩白日不爲逺矣梁孔稚圭隐居多搆山泉衡阳王钧往游之圭曰殿下处朱门游紫闼讵得与山人交耶钧曰身处朱门而情游沧海形入紫闼而意在青云又袁彖赠隐士庾易诗曰白日清明青云辽亮昔闻巢许今覩台尚阮籍诗抗身青云中网罗孰能施李太白诗猎客张兔罝不能挂龙虎所以青云人高歌在岩户合而观之青云岂仕进之谓乎王勃文穷且益坚不堕青云之志即论语视富贵如浮云之防若穷而常有觊觎富贵之心则鄙夫而已矣自宋人用青云字于登科诗中遂误至今不改
　　史记须贾见范雎顿首言死罪曰贾不意君能自致于青云之上
　　扬雄解嘲云当途者升青云失路者委沟渠
　　宋书刘瑀答何偃云一蹙直造青云何至与驽马争路
　　晋书载记史臣曰刘元海人杰必致青云之上是以防马骞鸣乗机豹变五部高啸一旦推雄
　　南史齐衡阳王钧与防稽孔珪问答云云见衡阳王道度传非梁也【唐僧广宣寄贺王超放第二榜诗便向青云领贡賔】
　　胡苑
　　张良对高祖言长安形胜曰南有巴蜀之饶北有胡苑之利史记汉书皆不解胡苑之义后人或改苑作戎非也按汉官仪引郎中侯应之言曰隂山东西千余里单于之苑囿也又胡人歌曰失我燕支山令我妇女无顔色失我祁连山令我六畜不蕃息所谓胡苑之利当是此义
　　史记注索隐云苑马牧外接胡地马生于胡故云胡苑之利正义曰博物志云北有胡苑之塞按上郡北地之北与胡接可以牧养禽兽又多致胡马故谓胡苑之利也今云无解误其歌引西河故事之误姑勿及也
　　先其祘命
　　汉书律厯志刘歆条奏引书曰先其祘命师古曰逸书也言王者统业先立算数以命百事也祘古算字近俗本改祘作算而俗士不知算命之义又顚倒其字作先算其命成何语言似星士招牌矣可笑也又可恶也凡古书有古字不可轻改若依古作祘则人虽罕识而识之者必博古士也未必妄改作先算其命也他如斠若画一通鉴改斠作较不知斠勘斗斛也较车耳也其义殊逺左亲戚去坟墓通鉴改左作离运筹帷帐通鉴改帐作幄陈平虽美如冠玉耳其中未必有也冠玉下去一耳字便失其指皆是爲拙工废绳墨聊举一二其余更仆穷纸不能数也
　　律厯志云数者一十百千万也所以算数事物顺性命之理也书曰先其算命师古曰云云不作祘字史记萧何爲法顜若画一徐广曰顜音古项反一音较索隐曰汉书顜作讲讲一作觏小顔曰讲和也未见斠字
　　张良传天下游士离其亲戚去坟墓
　　帷帐汉书作帷幄史自序传同俱非通鉴所改也
　　陆贾素馨
　　陆贾南中行纪云南中百花惟素馨香特酷烈彼中女子以防丝穿花心绕髻爲饰梁章隐咏素馨花诗云细花穿弱缕盘向绿云鬟用陆语也花绕髻之饰至今犹然予尝有诗云金碧佳人堕马妆鹧鸪林里采秋芳穿花贯缕盘香雪会把风流恼陆郎姜梦宾笑谓予曰不意陆贾风流之案千年而始发耶
　　广东志云广州有花田【平田】弥望皆植素馨花南征录云南汉主刘隐时美人死于此至今花香异于他处或云隐之女
　　其花旧名悉那茗因生于素馨冢上故名
　　陆贾西汉初即预知南汉死女事眞异人哉
　　嵇含南方草木状云那悉茗末利花皆胡人自西国移植于南海南人怜其芳香竞植之陆贾南越行纪云南越之境五谷无味百花不香此二花特芳香者缘自胡国移至不随水土而变与夫橘化爲枳异矣彼之女子以防丝穿花心以爲首饰
　　史记贾两使尉佗皆广州也其行纪安得着云南花哉且此时汉尚未通滇南安得云云哉
　　史记引谚
　　用贫求富农不如工工不如商刺绣文不如倚市门史货殖传夫用贫云云市门此言业末贫者之资也不云谚也汉书作谚云
　　的
　　史记五宗世家程姬有所避不愿进注引释名云天子诸侯羣妾以次进御有月事者更不口説故以丹注面的爲识令女史见之又马之当额亦曰的易説卦爲的颡三国志有的卢又乌脰亦曰的南史侯景陷台城童谣云的脰乌拂朱雀还与吴
　　易爲的颡解曰的白也升庵本经讵忘之耶
　　三国志注先主马名的卢
　　尔雅的颡白顚今之戴星马也额有白毛谓之的相马经曰马白额入口至齿者名曰榆雁一名的卢奴乗客死主乗弃市
　　三国典畧曰侯景令饰朱雀门其日有白头乌万计集门楼童謡曰白头乌拂朱雀还与吴南史作的脰今以马额乌脰爲的误若如其説则幽明录云华隆犬号的尾是的又可爲犬尾矣
　　东方朔传引古语【风雅逸篇】
　　水至清则无鱼人至察则无徒
　　汉书本传故曰水至清云云文选无故曰字未必古语也若以故曰字爲古语则前有云故曰时异事异何不表岀耶
　　韩非子隰子曰古者有谚曰知渊中之鱼者不祥
　　武帝贤良防引古语
　　良玉不琢
　　董仲舒传制曰夫帝王之道岂异指哉或曰良玉不琢又曰非文无以辅德今曰古语何遗下句耶
　　天马歌
　　天马歌天马俫厯无草草即皁字从草从早艸字可染皁也后借爲皁之皁厯解爲槽之厯言其性安驯不烦控制也师古解爲水草之草失之
　　汉志云天马来厯无草径千里循东道张晏曰马从西而来东也师古曰言马从西来经行碛卤之地无草者凡千里而至东道
　　据歌中上下文意马尚未至安得即説槽且染皁何施又云皂之皂将用以控此马乎殊不可晓西河旧事曰广武郡有马蹄谷汉武帝闻大宛有天马遣李广利伐之始得此马汉武爲赋天马之歌云云胡马感北风之思遂顿羁絶绊骧首而驰晨发京城食时至炖煌北塞山下嘶鸣而去因名其处爲候马亭俗号曰天马径
　　观此天马之性其安驯有如此者
　　虾蟆陵
　　白乐天诗自言本是京城女家在虾蟆陵下住虾蟆陵在长安谢良辅诗取酒虾蟆陵下家家守岁传巵齐巳诗翠楼春酒虾蟆陵长安少年皆共矜
　　国史补曰董仲舒墓门人至皆下马故谓之下马陵谚讹爲虾蟆陵志云常乐坊内家东有大冢俗误以爲仲舒墓亦呼爲虾蟆陵曲中岀美酒京都称之韦述两京记亦以爲仲舒墓又国史补云抹汉武帝幸芙蓉园即秦之宜春苑也毎至此墓下马时人谓之下马陵岁月深逺误爲虾蟆陵尔
　　约法三章
　　汉书与父老约【句】法三章耳杀人者死伤人及盗抵罪今皆读作约法三章是何理也
　　困学纪闻云汉书高帝与父老约爲句下云法三章耳唐高祖入京师约法十二条盖放此语而失之用修之言盖本此耳
　　汉天文志汉王入秦与秦民约法三章民无不归心者可谓能行义矣
　　文纪宋昌云汉兴除秦苛烦约法令施德惠人人自安
　　刑法志汉兴高祖初入关约法三章曰杀人云云蠲削苛烦兆民大悦其后兵革未息三章之约不足以御奸又云汉兴之初虽有约法三章网漏吞舟之鱼然其大辟尚有夷三族之令
　　高祖初顺人心作三章之约【纪末】
　　汉明帝时杨终上疏云高祖平乱约法三章大宗至仁除去收拏
　　后汉章帝后有轻侮之法和帝即位张敏驳议曰臣闻师言救文莫如质故高帝去烦苛之法爲三章之约
　　安帝时尚书陈忠寛尹次史玊杀人之罪应劭追驳之议曰高祖入关虽尚约法然杀人者死亦无寛降后汉王充等论三章在令贵取能约
　　荀悦汉纪沛公与秦人约法三章杀人者死伤人者刑及盗抵罪
　　魏志陈矫传周有三典之制汉约三章之法
　　郭冲五事云法正谓诸葛云昔高祖入关约法三章秦民知德【孔明传注】
　　世説云魏顗初宦虞存嘲之曰与卿约法三章符健与百姓约法三章薄赋卑宫乗心政事【晋载记】宋书云萧道成驰檄数沈攸之罪曰今皇上圣明将相仁厚约法三章轻刑缓赋
　　梁书袁昻谢梁武啓曰幸约法之承解网之宥三季之由于烦刑大德之兴在于三约【魏刑法志】北齐书樊逊外中纪号对曰使百姓一覩六军若逢司隷然后除其苛令与其约法
　　武帝诏曰汉王约法除其苛政姬王轻典刑彼新邦【周书】汉高以三章之约以慰秦人【隋刑法志】
　　唐书将军王荣杀其县令肃宗将宥之韦陟曰昔汉高约法杀人者死今杀人者生恐非所宜
　　按约法字两汉书皆同相去不逺其得于传授者必眞也汉纪复无耳字更章章明甚故晋宋隋唐史册中亦相承无异今特标立异説谓是何理岂前人俱误耶近见刻史记者又尊信表章之以误后学岂于前诸史畧不经目耶
　　陆贾
　　春秋后语陆贾所着贾在汉初颇有文藻自新语外有春秋后语南中行纪又着感春赋盛引典诰今虽不传而文心雕龙载其目实爲上林子虚之先鞭
　　孔衍以战国防所书未爲尽善乃引史记防其异同聚爲一书号爲春秋后语【史通】
　　文心铨赋篇云汉初词人顺流而作陆贾扣其端才畧篇云汉室陆贾首发竒采赋孟春而选典诰其辨之富矣
　　贾所着楚汉春秋孟春赋也云后语感春误
　　冯夫人锦车
　　汉书西域传冯夫人名嫽汉宫人也善史书乗锦车持节和戎而归按此事甚竒而六朝唐人无入篇咏者此事可画可歌贤于咏明妃之失节文姬之伤化多矣汉元封中以江都王建女细君爲公主妻乌孙昆莫年老以公主妻其孙岑陬公主死汉以楚王戊之孙解忧爲公主妻岑陬陬死翁归靡复尚楚主初楚主侍者冯嫽能史书习事尝持汉节爲公主使行赏赐于城郭诸国敬信之号曰冯夫人爲乌孙右大将妻大将与乌就屠相爱都防郑吉使冯夫人説乌就屠降汉乌就屠恐曰愿得小号宣帝征冯夫人自问状遣谒者送冯夫人冯夫人锦车持节诏立乌就屠等皆赐印绶此岂和戎而归耶云可画可歌何耶
　　严子陵
　　范晔严光传以光爲余姚人而云少与光武同学光武何尝至余姚哉晔着任延传云延防稽都尉到郡先询延陵季子时天下新定道路未通避乱江南者皆未还中土如董子仪严子陵等帅皆待以师友之礼则子陵侨居避乱江南明矣又按故迹遗文有严光碑云子陵新野人避乱江南娶梅福女因居防稽以此考之与任延传相合
　　高士传光余姚人少有高名同光武游学及帝即位乃变易姓名隐逝不见【范书同】
　　纪云光武王莽天鳯中之长安受尚书光传子陵与光武同游学乃去一游字云光武何尝至余姚谓文叔不至余姚似也光独不可之长安耶
　　任延传延更始元年拜防稽都尉及到先遣馈礼祠延陵季子时避乱江南者皆未还中土防稽颇称多士延到皆聘请高行如董子仪严子陵等敬待以师友之礼
　　夫季子吴人传云馈祠此云先询岂札犹存耶光爲余姚人本传自明乃去防稽颇称多士之句指爲侨居何耶
　　汉书梅福九江寿春人少学长安补南昌尉后去官归寿春居家常以读书养性爲事至元始中王莽颛政福一朝弃妻子去九江至今传以爲仙其后人有见福于防稽者变姓名爲吴市门卒云
　　汉地理志防稽郡县二十六其一曰吴注周太伯所邑则福于防稽爲吴市之门卒非即今绍兴之防稽也云娶福女因居防稽然耶
　　夫福弃妻子去矣岂独携女而行变姓名矣谁复知其有女妻光耶且光之避乱当王莽之未延之礼光在更始之初福弃家去则平帝时也相去已二十余年计福固已老矣可必其有季女耶
　　金石古文公所辑也古迹遗文既有子陵碑何爲而不收入耶又云碑与延传相合是果相合否耶盖亦鼎文鄦字意耳
　　沙漠沙幕两音
　　汉书武帝元朔六年卫青将六将军絶幕注沙土白幕今按幕漫也西域传难睨国以银爲钱文爲骑马幕如人面如淳曰幕音漫韦昭曰幕钱背也灵棋经十二棋子皆隂谓之纯隂漫然则漫幕同义李陵歌曰径万里兮度沙漠注此匈奴沙漫地崔浩谓之河底犹今人呼帐幔亦曰幙可依字读义无爽　今按京师谓钱背曰漫儿呼帐面曰防子则沙漠与絶幕作漫莫两音皆通【巵言】
　　西域传罽宾国东北至难兜国九日行以金银云云如淳曰幕音漫师古曰幕即漫耳无劳借音
　　以罽宾爲难睨以兜爲睨俱误亦无韦昭注
　　武纪絶幕应劭曰幕沙幕匈奴之南界瓒曰沙土曰幕师古曰幕者即今之突厥中碛耳　又按纪元狩四年卫青将四将军岀定襄至幕北围单于元封元年遣使告单于曰何但亡匿幕北寒苦之地爲则南界爲是
　　苏武传李陵置酒贺武歌曰径万里兮度沙幕爲君将兮奋匈奴下原无注复自爲注何耶
　　韵会古漠幕字通用幔或作幕


　　正杨卷二
<子部,杂家类,杂考之属,正杨>
　　钦定四库全书
　　正杨卷三　　　　　　　明　陈耀文　撰
　　云岳屛风
　　汉郑第五伦故吏同为太尉司空每朝见曲肱自卑明帝闻知乃赐云岳屛风分隔其间【云岳即云气山岳也】谢承后汉书郑为太尉时举第五伦为司空班次在下每正朔朝见曲躬自卑上问知其故遂听置云母屛风分隔其间由此为故事
　　此谓云岳复为之注何也
　　梁刘孝威啓昔纪亮所隔惟珍云母
　　陈周正啓昔琉璃见重云母弥珍
　　赵李
　　阮籍咏懐诗西逰咸阳市赵李相经过顔延年以为赵飞燕李夫人刘防孟谓安知非实有此人不必求其谁何也不详诗意咸阳赵李谓游侠近幸之俦汉书谷永传小臣赵李从防贱尊宠成帝常与防行者籍用赵李字正出此若如顔延年说赵飞燕李夫人岂可言经过如刘防孟言当时实有此人唐王维诗亦有日夜经过赵李家岂唐时亦实有此人乎乃知读书不详考深思虽如延年之博学会孟之精鍳亦不免失之况下此者耶
　　诗话补遗云阮籍诗西防【云　云】经过顔延年注赵飞燕李夫人非也按汉书乃成帝时赵季李欵延之之尚有此误【冯少洲诗纪并载】
　　谷永传成帝乆无继嗣数为防行多近幸小臣赵李从防贱专宠皆皇太后与诸舅夙夜所常忧至亲难数言故推永等因天变切谏永防云掖庭狱大为乱阱灭絶人命主为赵李报怨
　　班倢伃传自鸿嘉后上稍隆扵内宠倢伃进侍者李平平得幸立为倢伃上曰始卫皇后亦从防起乃赐平姓曰卫其后赵飞燕姊弟亦从自防贱兴逾越礼制寖盛扵前
　　叙传成帝自大将军王鳯薨后富平定陵侯张放淳于长等始爱幸出为防行行则同舆执辔入侍禁中设宴饮之会及赵李诸侍中皆引满举白谈笑大噱防此则子所引者正赵飞燕也且小臣赵李句读俱差何用笑延之乎
　　何并传并自陇西太守徙颍川太守阳翟轻侠赵季李欵多畜宾客以气力渔食闾里至奸人妇女持吏长短从横郡中闻并至皆亡去并下车敕曰赵李桀恶虽逺去当得其头以谢百姓吏后得赵李他郡持头还并县之
　　谢灵运景隆法师诔云生自豪华家赢金帛加以巧乗骑解丝竹咏絶响于康衢弄弦管扵华肆者非徒经旬涉朔弥厯年稔而已谅赵李之咸阳程郑之临卭矣
　　又云生以意泰意管生理孰是欢慰程郑赵李据此赵李与程郑并言则非阳翟可杀之赵李也王元美云嵇叔夜诗西防【云　云】经过注谓李夫人赵飞燕大误或云赵飞燕李平皆成帝所幸婕妤然不应与婕妤防从班史谷永传又为赵李报徳复怨注小臣赵李从防贱尊宠杨用修又言即赵季李欵然二人皆阳翟大侠为何并所杀未审孰是
　　玉树
　　左思三都赋序讥扬雄赋甘泉不当言玉树青葱误矣扬雄言玉树者武帝所作集众寳为之以娱神非谓自然生之犹下句言马犀金人也
　　汉武帝故事曰上起神屋前庭殖玉树珊瑚为枝碧玉为叶璧马犀言作马及犀为璧饰也
　　此已见选注似无烦赘辞为也
　　王褒云阳宫记云甘泉宫北有槐树今为玉槐树根干盘峙三二百年木也耆旧相传咸以此树即雄甘泉赋所谓玉树青葱者也【三辅黄图亦载】
　　国史纂异云云阳县界多汉离宫故地有似槐而叶细玉人谓之玉树扬子甘泉赋云玉树青葱后左思以雄为假珎恠盖未详也【隋唐嘉诂长安记亦载】
　　月窟日域
　　扬子云长杨赋西压月【古窟字】东震日域服防注以为月所生恐非李太白诗天马来出月氏窟月窟即指月氏之国日域指日逐单于也盖借日月字以形容威服四夷之逺耳太白妙得其解矣月氐一作氏又作月支唐人侨置覉縻曰氐州氏音支乐府有氐州第一氐州第二即此地也并附着之
　　顔延年诗月竁来宾日际奉土注竁窟也陶景水仙赋东卷长桑日窟西干龙筑月阿南齐礼志月域来宾日际奉土隋乐志北齐皇夏词月轨咸梯岫日域尽浮川唐祭神乐章云包含日域牢笼月竁昭明大法颂西逾月窟东渐扶桑
　　据此则月窟自明李白天马歌天马来出月氏窟背为虎文龙翼骨非用此月窟也又云日逐单于单于岂居东方耶王僧孺与何逊书脑日逐髓月氏
　　金虎
　　甘石星经云昴西方白虎之宿太白金之精太白入大昴金虎相薄主有兵乱文选张平子赋始于宫隣卒扵金虎注不知引此而谬自为说
　　薛综曰金虎西方白虎神王金金白也善曰应劭汉官仪曰不制之臣相与比周比周者宫隣金虎宫隣金虎言小人在位比周相进与君为隣贪求之徳坚若金防谤之言恶如虎也
　　观注薛已注在前矣岂善不知而谬自为説耶
　　李业传引语
　　彀弩射市薄命先死
　　后独行传王莽命刘咸强召李业业乃载病诣门咸怒出教曰贤者不避害譬如彀弩射市薄命者先死闻业名称故欲与之为治而反托疾乎
　　此云引语误
　　古谚古语载籍通引
　　龙不隠鳞鳯不藏羽网罗髙悬去将安所
　　后逸民传陈留老父见张升与友人班草而言相抱而泣趋而过之植杖太息言曰二丈夫何泣之悲也夫龙不隠鳞【云　云】安所虽泣何及乎
　　未尝云谚及古语也
　　天禄渴马【秇林伐山】
　　汉灵帝脩南宫铸天禄虾蟆转水入宫又作翻车渴乌洒路
　　天禄即大虾蟆伯乐之子按图索骏以虾蟆为马即天禄也天禄之形汉人多刻石肖之于墓古诗所谓天禄辟邪眠莓苔也
　　又云一角为天禄两角为辟邪
　　二说互异何也
　　瑞应图曰天防者纯灵之兽五色光耀洞明王者道备则至汉书灵帝纪铸黄钟四天禄虾蟆注天禄兽也今南阳县有宗资墓旁有两石兽其髙八尺角而麟分鼠曳尾过壮大左曰天禄右曰辟邪字皆刻膊上汉有天禄阁亦因此兽立名
　　伯乐子执马经画様求马盖尹神童戱语也见朝野佥载乃即谓虾蟆为天禄何防
　　管辂
　　明集知察舞鸡爻分封蚁　下句管辂事
　　梁湘东王简文帝法寳聨璧序云我储君业迈宣尼道髙啓筮之作声超姬发宁假卞兰之颂知察【云云】异苑云魏武时南方献山鸡操欲其鸣舞而无由公子仓舒取大镜着其前鸡见形而舞不止遂乏死东观记云沛献王辅善京氏易永平五年少雨上以易林占之繇曰蚁封穴居大雨将至以问辅曰蹇艮下坎上山出云为雨蚁穴居知雨
　　此正引二王事曰管辂事误
　　刘表善书
　　董北苑云刘景升为书家祖师钟繇胡昭皆受其学然昭肥繇瘦各得其一体景升即刘表也表初在党人中俊厨顾及之列其人品之髙可知艺文志有刘表集今虽不可见观三国志注载其与袁尚兄弟书其笔力岂减崔蔡耶则翰札之工又其余事耳
　　书断云刘徳升字君嗣颍川人桓灵之世以造行书擅名既以草剏亦甚妍美风流婉约独步当时胡昭钟繇并师其法世谓钟繇善行押书是也而胡书体肥钟书体瘦亦各有君嗣之美也
　　今以徳升为景升大误　表二书见王粲集【后书注】
　　甄字音
　　说文甄陶也从瓦垔居延反呉书孙坚入洛屯军城南甄宫井上旦有五色气人入井探得传国玺以甄与已名音叶以为受命之符则三国以前未有音为之人切者也孙权即位尊坚为帝江左诸儒为吴讳故改音真后秦讳苻坚隋讳杨坚皆暂避其音
　　全文见庄季裕鸡肋编盖甄履旧谱妄说耳
　　吴书曰坚入洛扫除汉宗庙祠以太牢坚军城南甄宫井上旦有五色气举军惊恠莫有敢汲坚令人入井探得汉传国玺初黄门张让等作乱劫天子出奔左右分散掌玺者以投井中
　　袁术有僣逆之谋闻孙坚得国玺遂拘坚妻夺之后书既见夺矣可云甄与名叶为受命符耶
　　裴松之云孙坚扵兴义之中最有忠烈之称若得汉神器而潜匿不言此所谓隂懐异志岂所谓忠臣者也吴史欲以为国华而不知损坚之令徳如其果然孙皓降晋何得寳藏之而独送六玺耶
　　张华女史箴云散气流形既陶既甄在帝庖牺肇经天人　茂先晋人与吴同时岂亦为吴讳耶
　　范书光武賛光武诞命灵贶自甄沉几先物深略纬文　蔚宗岂秦人耶又岂预为隋文讳耶
　　防昌一品集武宗真容賛爰命彩缋载模天真圣作物覩祯祥以臻宣光孕灵虞熈载甄徳裕又谁讳耶孙奕示儿编甄有二音学者皆押先字韵及真韵反未尝押此皆相承之乆信耳不信目之过也
　　按唐何超晋书音义云洛书甄曜度裴秀甄擿旧文山涛甄拔人物及左甄右甄字音坚甄卫之家甄徳遣妇生来哭人并州将田甄姓名字音真是甄字二音之辩也在前人皆互用之乃专据坚音误其甄阵之音以何令升为杨正衡又误
　　水性
　　水性不同予扵续录详之矣近阅太平广记诸葛孔明时有蒲元者术鍳同欧冶风胡常为孔明铸刀剑言蜀惟江水爽烈是天分其野大金之元精也汉水钝弱及涪水皆不任淬刀剑或以涪水杂江水元辄能辩之管子论齐之水云其泉白清其人坚劲寡有疥瘙终无痛醒今之济川伏流至东阿井以煮胶和半夏丸皆异常药水性之分信有之矣
　　蒲元别传见太平御览刀劒部中广记不载岂阁本耶
　　水性不同如悉唐制角畔怯腐手【云　云】俱剽路史説也别论乃讥其贪慱而忘精焉恶知非有盗憎主人抑何甚防
　　钟繇
　　魏书钟繇传明堂所以祀上帝灵台所以观天文辟雍所以脩礼乐太学所以集儒林髙禖所以祈休祥既称太学又称辟雍可证辟雍非太学也明矣
　　魏名臣奏王朗节省奏曰夫天地则扫地而祭其余则皆坛而埒之矣明堂【云　云】又所以察时务扬教化此见魏志朗传注
　　魏自有书魏志非魏书也云钟繇传误
　　仓舒
　　曹操幼子仓舒死求邴原死女合史以为讥余观周礼地官禁嫁殇者注谓生时非夫妇死而葬相从嫁殇嫁死人则此俗古巳有之今民间犹有行焉而无禁也魏志云冲亡后操哀甚言则流涕为聘甄氏亡女与合葬原传云女早亡时仓舒亦没操欲求合葬原辞曰合葬非礼也原之所以自容于明公明公之所以待原者以能守训典而不易也若聴明公之命则是凡庸也明公焉以为哉操遂止
　　史前后俱无讥辞其所合葬亦不止求原女也周礼媒氏禁迁葬与嫁殇者引注亦误
　　庄【从九从酋】
　　王仲宣从军诗馆宇充廛里士女满庄自非圣贤国谁能享兹休音求九交之道也字从九从酋为是又说文馗音逵从九从首九达道也似背故曰馗从九首一道为一首与馗同义而异音馗从首从酋今人不识字皆从首误矣【此见王粲集古本最可证今本多作馗非也】
　　善注曰韩诗曰肃肃兔罝施于中逵尔雅云六逵谓庄薛君曰馗九交之道也
　　五臣作音仇良曰鄽庄皆道也
　　选注自明曰古本何耶韵防支尤二韵通作馗
　　探情以华
　　选王仲宣诗探情以华覩防知著本史记律书情核其华道着明矣之语华者貌也然史记之语观仲宣之诗而益明仲宣之诗得李善之解而始白观书所以贵乎博证也史记律书云虽妙必効情核其华道着明矣正义曰妙谓防妙之性也効犹见也核研核也华道神妙之道也言人虽有防妙之性必须程督巳之情理然后研核神妙之道乃能究其形体辨其成声故谓明矣观注情属効读道属华读若情核其华为句则不通矣者明亦不云着明矣
　　仲宣赠文叔良诗既慎尔主亦迪知几探情以华覩着知防不云覩防知著也注云华喻貌亦不云华者貌也
　　吐金鸟
　　酉阳杂爼云魏明帝时昆明国贡辟寒鸟常吐金屑如粟昆明今为云南服里之县不闻此鸟其逺至夷徼亦不闻也段式之好张虚大之言其着酉阳杂爼亦似郭子横洞防记唐人杜阳杂编全构虚诳殊无一实也或者逺夷多诈以金屑饲鸟以欺侮中国如秦蜀金牛云是乎
　　金鸟吐金屑名避寒金见拾遗记非段柯古好张虚大也今曰吐金鸟避寒鸟似亦欠审柯古名成式曰式之又误
　　碧桐杯【秇林伐山】
　　唐人碧桐杯诗酒味杂莲气香冷胜扵氷轮囷如象鼻潇洒絶青绳
　　酉阳杂爼云厯城北有使君林魏正始中郑公殻三伏之际每率宾僚避暑扵此取大莲置砚格上盛酒二升以簮刺叶令与柄通屈茎上轮囷如象鼻状噏之名为碧筩杯歴下学之言酒味杂莲气香冷胜于冰
　　此复引用之而不着所出何耶筩作桐亦误
　　侍中执虎子
　　苏则与吉茂同隐于太白山则为侍中侍中亲省起居故谓之执虎子茂见则曰仕进不止执虎子则笑曰诚不能效汝蹇蹇鹿车驱按汉世有谚语云仕宦不止车生耳谓重较也吉茂反语以戱苏则谓不得坐车较车而反执虎子也则亦为韵语以荅茂驱叶音上声与汝为韵云
　　魏畧旧仪侍中亲省起居故俗谓之执虎子始则同郡吉茂者是时仕甫厯县令迁为冗散见则嘲之曰仕进不止执虎子则笑曰我诚不能效汝蹇蹇驱鹿车驰也
　　魏志则先赐爵关内侯进封都亭侯征拜侍中夫则为侍中茂为冗散可戱则无车耶则语自明乃云韵语故耶误耶抑未见原本耶
　　晋书云孝武为清暑殿有识者以为清暑反为楚声哀楚之征也
　　宋书明帝多忌讳袁粲初名愍孙反语袁愍为殒门帝意恶之乃令改焉
　　南史齐文惠太子立楼舘钟山下号东田东田反语颠童也武帝于清溪立宫号旧宫反之穷廐也右反语见史籍者不能尽载茂语可反重较耶
　　王元美云虎子防器也以虎子对鹿车意非谓重较反语也晦伯辨之更不明
　　余正用脩误云反语耳元美谓其不明岂亦未见诸史反语耶
　　灰钉
　　李商隐露布飞走之期既絶灰钉之望斯穷宋人小説谓杜笃论都赋燔康居灰珍竒椎鸣镝钉鹿蠡近何子元余冬録中证其非谓是曹爽在狱中乞棺钉与灰扵司马懿事其事本不僻也余又考梁书徐勉疏云属纩才毕灰钉已具陈覇先九锡文袄酋震慴遽请灰钉以二条证之尤足破宋人之谬説
　　灰钉事杨用修引余冬论证其非谓曹爽求司马懿事其事本不僻云云按王凌既降未测懿意故乞棺钉与之乃仰药死曹爽幽处第中粮尽告急扵懿懿给肉米糗且以书慰之大喜过望未几狱具夷三族今以灰钉事归曹爽抑何舛也【王元美】
　　余冬録辨谈苑云魏畧王凌试索棺钉以观太傅意太傅给之凌遂自杀陈本纪乃此事故有请之云而商隠亦有望穷之云其以棺为灰灰与钉皆阖棺之具商隠承用之正凌事耳若用杜笃赋所云者何以请以望为防
　　此说自明杨误以为爽耳乃谓其舛何耶
　　隋安徳王雄庆舍利感应表云释提请灰之后育王建塔以来【广明集】请灰岂用释提事耶
　　赐丞相顾雍书　　　　　　　吴大帝
　　贵孙子直令问休休至扵相见过扵所闻为君嘉之顾承字子直邵之子雍孙也嘉禾中与舅陆瑁俱以礼征权赐雍书云
　　此吴志全文正尺牍佳语也通志畧不载而用脩遗焉岂未见耶
　　答魏舒书　　　　　　　　　晋武帝
　　可散愁养气更増滋味仍给阳燧四望牕户车庶出入观望或足散忧也
　　魏舒年老致仕子混卒诏曰舒惟一子薄命短折舒告老之年处穷独之苦毎念怛然为之嗟悼思所以散愁养气可更増滋味仍给赐阳燧四望繐牕户皂轮牛车一乗庶出入观望或足散忧也
　　此诏也而曰答书且截去前半复去思所以及可字赐字遂使文义艰澁尺牍耶
　　与天公牋　　　　　　　　　晋刘谧之
　　体战身噤脱衣冻坐頼公借袍南岳送火
　　牋云昔辛酉之际遭汤旱流烟今子亥之嵗值尧水滔天火延其庐水壊其国何人小子顿偷双船由是行无担石室如悬磬【云　云】独此四句可録耶
　　与王导书　　　　　　　　　王敦
　　温太真别来几日作如此事当募人生致之自拔其舌此通鉴晋明帝纪语也纲目及胡三省注不证其误而公复以为尺牍又误矣
　　晋书温峤传云王敦表温峤为丹阳尹峤既得还都乃奏敦逆谋请先为之备及敦搆逆加峤中垒将军持节都督东安北部诸军事敦与导书曰太眞别来几日作如此事表诛奸臣以峤为首募生得峤者当自拔其舌
　　与王导书　　　　　　　　　陶侃
　　郭黙杀方州即用为方州害宰相即用为宰相乎足下自谓遵飬时晦是乃遵养时贼也
　　晋书曰郭黙矫诏杀平安将军刘陶侃上表讨黙与王导书云郭黙杀方州即用为方州杀宰相便为宰相乎导答曰黙居上流之势如有船舰成资故苞含隠忍使有其地一月潜严足下军到是以得风发相赴岂非遵养时晦以定大事者耶侃省笑曰是乃遵养时贼也
　　合二事为一书误
　　琼寝玉箦【秇林伐山】
　　刘聪以婢为后王鍳谏曰不可以汗玉箦而尘琼载记云王沉养女年十四有妙色刘聪立为左皇后王鍳等谏云纵沉之女弟刑余小丑犹不可尘琼污清庙况其家婢耶
　　今直以为婢且増玉箦何也
　　陆抗
　　晋陆抗拜侍中谓宾客曰以我为三公是天下为无人唐郑棨闻拜相曰郑五作相天下无人矣二子审已量力其视力小任重折足覆餗而犹不知止者有异矣此陆玩之言也抗三国吴人今以玩为抗误
　　尺牍清裁与王丞相书玩作琬又误
　　茗柯
　　酩酊醉貌晋山简传及世说皆作茗艼盖假借字也又简文帝曰刘尹茗仃有实理茗仃亦茗艼也今本一作茗柯于义不贯【余録】
　　晋书作酩酊此云作茗艼误
　　晋简文公刘尹茗柯有实理注言如茗之枝柯小实非外博而中虚也【秇】
　　蔡叔子云韩康伯虽无骨干然亦肤立合二条观之肤立者茗柯之反也
　　宋有谣曰臻蓬蓬外头花艶里头空正可对茗柯此世说之语注柯一作打一作仃一作【阙】原无定字何尝有解岂又古本耶
　　宣政杂録云宣和初收复燕山金民来居京师者其俗有臻蓬蓬之歌人皆喜而效之其歌曰臻蓬蓬外头花花里头空但看明年正二月满城不见主人翁本虏防故京城不禁然次年正月徽宗南幸次年二月二圣北狩
　　此歌云花花无艶字
　　一本假为注语一云于义不贯已既自相矛盾矣其云伪书误人得无自道也与防
　　小説
　　説者云宋人小説不及唐人是也殊不知唐人小説不及汉人【云　云】晋书荀朂传云汲郡人不准发冢得古文数百篇载楚事一段尤妙亦小说也惜不传耳
　　荀朂传云汲郡冡中得古文竹书诏朂撰次之以为中经列在秘书
　　束晳传云太康二年汲郡人不准发魏襄王墓或云安厘王塜得竹书数十车大凡七十五篇
　　卫恒传四书体势云太康元年汲县人盗发魏襄王塜得防书十余万言案敬侯所书犹有彷佛古书亦有数种其一卷论楚事者最为工妙恒窃悦之故竭愚思以賛其美愧不足厠前贤之作冀以存古人之象焉
　　恒云最为工妙为字言也乃指为小説何耶以晳传恒传为朂传并误
　　金谷序
　　世説新语谓王羲之作兰亭记人以方金谷序羲之甚有欣色金谷序今不传其实兰亭之所祖也余旧得宋人石刻一本今録于此其辞曰余以元康六年从太仆卿出为使持节监青徐诸军事征虏将军有别庐在河南县界金谷涧中或髙或下有清泉茂林众果竹栢药草之属莫不毕备又有水碓鱼池土窟其为娱目欢心之物备矣时征西大将军祭酒王诩当还长安余与众宾共送往涧中昼夜逰晏屡迁共坐或登髙临下或列坐水次时琴瑟笙筑合载车中道路并作及住令鼓吹迭奏遂各赋诗以叙中懐或不能者罚酒三斗感性命之不永惧凋落之无期故列叙时人官号姓名年纪又写诗着后后之好事者其览之防
　　世说品藻篇谢公云金谷中苏绍最胜注中俱载前文末云凡三十人吴王师议郎关中侯始平武功苏绍字世嗣年五十为首
　　今云宋人石刻岂容斋所载头责子羽文意耶
　　王嘉
　　陇西处士王嘉隠居倒处山有异术符坚迎之入长安按嘉字子年今世所传拾遗记嘉所着也其书全无慿证直搆虚空首篇谓少昊母有桑中之行尤为悖乱嘉盖无徳而诡隠无才而强饰如今之走帐黄冠逰方羽客伪药欺人假丹误俗是其故知而移扵笔札世犹传信之深可怪也防呜呼子书之奥妙不传者何限而今乃传鬻子子华子唐诗之佳而不行者无算而世乃盛传许浑胡曽小説之可观者多矣而天寳遗事杜诗伪苏注至今名家亦为所惑且引用焉噫
　　伪书误人
　　刘子曰郭子横洞记王子年拾遗记全构虚辞用惊愚俗卓防子之见也余推其余如任昉述异记殷芸小说沈约梁四公子记唐人杜阳杂编天寳遗事宋人云仙散録清异録杜诗伪苏注盛行于时殊误学者司马公作通鉴亦误取天寳遗事况下此者乎
　　公所引用具列如左
　　琐语云水防万物之中精润百物而行乎地中风防太之中精动百物而行乎天上
　　子华子语也引用之而匿其名何防
　　旋波移光
　　旋波移光越之美女与西施郑旦同进扵吴王肌香体轻饰以珠幌若双鸾之在烟雾
　　拾遗记云越谋灭吴有美女二人一名夷光二名脩明【即西施郑旦之别名】以贡扵吴吴处以椒华之房贯细珠为帘幌【云　云】吴王目之若双鸾之在轻雾
　　杜阳编云元载宠姬薛瑶英仙姿玉质肌香体轻虽旋波摇光不能过也
　　所引合二事为一想未见正本耳
　　拾遗记西海之西有浮玉山山下有穴穴中有水其色如火波涛灌荡而火不灭名曰隂火木虚海赋所云隂火潜然者也然李善及五臣注皆不引之
　　商芸小说云晋眀帝问沭啓云沭伏乆劳极不审尊体何如
　　拾遗记曰禹治水所穿凿处皆泥封记使升其上此封堠之始
　　予又考述异记云空同山有尧碑禹碣皆科斗书
　　香云香雨
　　雨未尝有香也而李贺诗依防香雨青氛氲元防之诗雨香云淡觉防和云未尝有香而卢象诗云云气香流水
　　拾遗记云员峤之山名环丘有云石广五百里或四五十或十数里驳骆如锦川扣之则片片蓊蓊然云出俄而遍润天下西有星池周千里水色随四时变化有神出烂石之上此石常浮于水边方数百里其色多红质虚似胏烧有烟香闻数百里烟气升天则成香云遍润则成香雨
　　此谓云雨无香误
　　若云伪书误人则隂火潜然固尝引之以病选注矣子年神竒先觉非逰方误俗者见晋艺术传
　　与谢安石书【尺牍】　　　　　　　王右军
　　坐而获逸遂其宿心比常与安石东逰山海頥养闲暇之余欲与亲故时共欢宴防杯引满语田里所行故以为抚掌之资其为得意可胜言耶常依依陆贾班嗣之处世老夫志愿尽于此也
　　分甘帖　　　　　　　　　　王羲之
　　诸君子孙逰观有一味甘剖而分之以娱目前
　　晋书曰初羲之既优防无事与吏部郎谢万书曰古之辞世者或被发佯狂或污身秽迹可谓艰矣今仆坐而获免遂其宿心其为庆幸岂非天赐违天不祥顷东逰还脩植桑果今盛敷荣率诸子抱弱孙防观其间有一味之甘割而分之以娯目前虽植徳无殊邈犹欲教养子孙以敦厚退让戒以轻薄庶令举防数马彷佛万石之风君谓此何如比当与安石东防山海并田视地利頥养闲暇衣食之余欲与亲知时共欢宴虽不能兴言髙咏防杯引满语田里所行故以为抚掌之资其为得意可胜言耶常依陆贾班嗣杨王孙之处世甚欲希风数子老夫志愿尽扵此也前人名差误后剪截欠通诸所引证讵可慿耶
　　宗少文
　　越王金铸范少伯晋帝图画宗少文遥闻声而相思也秦皇未见韩非则思与之并世不可得既见非则杀之武帝未见相如则思与之并世不可得既见相如则摈之日进前而不防也
　　宋书曰宗炳字少文髙祖领荆州辟为主簿不起髙祖开府辟召下书曰吾沗大宠思延贤彦而兎罝潜处考槃未至侧席丘园良増虚伫南阳宗炳雁门周续之并植操幽栖无闷巾褐可下辟召以礼屈之扵是并辟太尉掾皆不起宋受禅屡征并不应元嘉二十年炳卒时年六十九
　　呉越春秋范蠡既去越王乃使良工铸金象蠡之形置之坐侧朝夕论政
　　今曰晋帝何帝耶蠡去乃为铸金何得云闻声耶
　　太极泉
　　宋孝武帝大明七年赦诏文曰思散太极之泉以福无方之外太极之泉不知何语后阅酉阳杂爼仙药有太极泉盖神瀵盎浆之类也宋齐六代文人每好用僻事例如此
　　礼含文嘉曰礼天子灵台为万物获福于无方之源招太极之清泉以与稼穑之根
　　酉阳杂爼仙药有太极井泉此唐段柯古所着也南宋安得预读其书耶既诮其虚诳又取以证者何耶
　　紫
　　南史义阳王防传六军戒严应须紫明集光辩惑论张鲁锋带卢循紫南宋晋安王子勋传子勋初檄欲攻子业闻其已陨即解甲下读者多不知紫为何物按晋书职官志云袴褶之制未详所起冠黒帽缀紫以缯为之长四尺广一寸腰有络带以代鞶中官紫外官绛盖战裙之络系也今画门神将军有之俗曰飘带又梁楮緭使魏元日作诗曰帽上着笼冠袴上着朱衣即指此也
　　南史宋书防及子勋本传并无紫字
　　宋景和中讨义阳王防六军戒严须应紫左右欲营办王琨曰元嘉初征谢晦有紫在匣中不须作检取果得焉【南史王琨传】
　　废帝子业为寿寂之所弑邓琬为子勋传檄京师明帝遣邵宰还荆州经过襄阳袁顗驰书报琬忽解甲并奉表劝子勋即位郢州及闻明帝定大事即解甲下摽继闻襄阳不息而顗又响应【宋书琬传】
　　光论张角黄符子鲁戴绛卢悚紫孙恩【孤虚】晋舆服志袴褶之制未详【云　云】曰职官志误秇林伐山又以紫出梁书职官志梁书有志否耶
　　南史梁楮緭同陈伯之降魏亦非使也
　　石城乐【诗话诗纪亦载】
　　石城乐宋臧质作碧玉歌一名千金意晋孙绰作慕容攀墙视慕容垂作乐府皆失其名当表出之
　　唐书乐志云石城乐者宋臧质所作也石城在竟陵质尝为竟陵郡于城上眺瞩见羣少年歌谣通畅因作此曲
　　乐苑云碧玉歌者宋汝南王所作也碧玉汝南王妾名以宠爱之甚所以歌之其二篇云碧玉小家女不敢攀贵徳感郎千金意慙无倾城色
　　慕容垂歌晋书载记云慕容垂本名寻以防记乃去夬以垂为名慕容隽僣号封垂为吴王太元八年自称燕王其二章云慕容愁愤愤烧香作佛防愿作墙里燕髙飞出墙外
　　以上俱乐府所载此【云　云】误
　　通志情人桃叶歌亦曰千金意不云碧玉歌也
　　梅根冶
　　古冶字或借作野金陵有冶城杨子江有梅根野或作冶字而音渚齐武帝诗昨经樊邓役阻潮梅根冶探懐怅往事意满辞不叙刘文房诗落日芜湖色空山梅冶烟孟浩然水溢梅根冶烟迷杨叶洲皆以冶为野也杨州记云冶城呉时鼓铸之所吴平犹不废王茂所治也寰宇记宣州有银冶今废庾信枯树赋云北陆以杨叶为关南陵以梅根作冶南畿志池州有梅根河源出九华山防扵五溪支流入于江铜陵县有铜官山有泉冬夏不竭可以陵铁烹铜因改为铜官山尝于此置塲
　　估客乐
　　估客乐齐武帝之所作也其辞曰昔经樊邓役阻潮梅根渚感忆追往事意满辞不叙阻潮一本作假楫武帝作此曲令释寳月被之管帝遂数乗龙舟防江中以纴越布为帆緑丝为帆縴鍮石为篙足篙傍者悉着郁林布作淡黄袴舞此曲用十六人云按史称齐武帝节俭尝自言朕治天下十年当使黄金与土同价然其从流忘返之奢如此贻厥孙谋何怪乎金莲步地也
　　此子诗话所载何渚不作冶耶
　　南史何尚之告休定省倾朝送别于冶渚可云渚渚耶
　　浩然夜泊宣城界排律中火炽梅根冶不云水溢也曰梅冶烟曰火炽梅根冶则冶中之烟冶中之火也今曰野岂野烧耶
　　蛊冶通用
　　易冶容诲淫太平广记引之作蛊容诲淫左传女惑男曰蛊国语蛊女纵欲张平子西京赋妖蛊艶夫夏姬美声畅于虞氏南都赋侍者蛊媚巾韝详明五臣注作冶媚马融广成颂古冶字作蛊字可证
　　广记引易见第防卷何不明言意谓广记繁富人难遍阅故每借之以欺人耳
　　海观张天锡【锡】作文极敏捷而用事率出杜撰人有质之者则髙声应之曰出太平广记盖其书世所罕也【七脩类藁】公引广记无亦天锡之故智乎
　　西京赋良注曰蛊艶美也
　　南都赋注良曰蛊媚美容也【并无冶字】
　　广成颂田开古蛊注音冶【不云古字】
　　夫一冶字也欲野则野欲蛊则蛊为子字者不亦难乎使公冶长有知又将有用脩大横之诮矣
　　琼
　　琼赤玉也谢希逸雪赋林挺琼树世岂有赤雪耶李义山已随江令夸琼树李长吉诗曰夭碎碎堕琼芳相承误用皆不考之过也
　　晋朝杂事云大康七年雨赤雪二顷唐五行志贞元二十一年正月雨赤雪于京师可云无赤雪耶选注善云琼赤玉也琼树恐误已先言之矣
　　诗木报之以琼琚报之以琼瑶报之以琼玖毛氏云琼玉之美者孔安国曰琼是玉之美名非玉名也丘中有麻传云玖石次玉是玖非全玉也
　　什文曰玖字书云玉黒色
　　钱氏曰诗言玉以琼者多如着琼华琼英琼莹木琼琚琼瑶琼玖皆谓玉色之美非玉之名也
　　许叔重曰琼赤玉也然木所谓琼玖玖乃黒玉亦非赤也　反骚精琼靡应劭曰琼玉之华也
　　张融海赋
　　文选载木虚海赋似非全文南史称张融海赋胜虚惜今不传北堂书抄载其畧如湍转则日月似惊浪动则星河如覆信为竒也
　　南齐书思光传中具载特字句脱落难读耳何以惜其不传耶北堂书抄无海部二句见艺文类聚
　　刘须溪
　　世以刘须溪为能赏音为其于选诗李杜诸家皆有批防也予以为须溪元不知诗其批防诗首云诗至文选为一厄五言盛于建安而勃窣为甚此言大本已迷矣须溪徒知尊李杜而不知选诗又李杜之所自出予尝谓须溪乃开剪截罗段铺客人元不曽到苏杭南京机坊也
　　前引北堂书抄惜海赋不传公自谓开铺客人耶到机坊者耶
　　答刘绘书　　　　　　　　　沈约【尺牍】
　　郭有道汉末之匹夫非蔡中郎不足以偶三絶谢安石素族之台辅时无丽藻乃有碑无文况文宪王冠冕彛伦仪刑宇内自非一代词宗难或为此约闾闬鄙人名不入第训令防便是以礼许人闻命慙顔已不觉汗之沾背也
　　绘请沈约为竟陵王碑文约答书辞之后竟为之今文选有此碑文当以此入补注
　　此沈约答乐蔼书云答刘绘误
　　文选有齐安陆昭王缅碑文无竟陵王碑也谓当入补注不知寘之何所
　　南齐书文献豫章王嶷也文宣竟陵王子良也以文宣为文献是又以徳升为景升也以献为宪亦误子良传故吏范云上表为子良立碑事不行文选有任昉竟陵王行状又非休文也
　　梁武帝父子诗防
　　梁武帝冬日诗雪花无有蔕冰镜不安台梁简文咏月诗飞轮了无辙眀镜不安台竟成二防
　　南史贼臣侯景传云简文寒夕诗云雪花【云　云】又咏月诗云飞轮【云　云】后人以为诗防谓无蒂者是无弟不安台者台城不安轮无辙者以邵陵名纶空有赴援名也　谓梁武父子误
　　和南
　　六朝及唐初称和尚为和南今法帖中有此语观者不解也【禅林钩】
　　明集习凿齿与释道安书凿齿稽首和南【云　云】弟子襄阳习凿齿稽首和南
　　李交州淼与释道高难佛不见形书【云　云】伏愿大和尚垂懐允纳下心无惜神诰弟子李淼和南
　　龙潭崇信禅师请居天皇寺示心要皇曰汝擎茶吾为汝接行食吾为汝受汝和南时我便低首
　　广明集徐陵谏深法师罢道书言必阇黎和尚书辄致敬和南今以和尚为和南误矣
　　僧家谓合掌作礼曰和南【禅苑清规】
　　法苑珠林云和南者梵语也或云那漠婆南要律仪翻为恭敬善见论翻为度我
　　防
　　今之巷道名为胡洞字书不载或作衙同又作防皆无据也南齐书萧鸾弑其君昭于西防注防巷也南方曰防北曰防防之反切为防也盖方言耳
　　南齐书云欝林王昭业字元尚萧鸾使萧谌引兵入寿昌阁帝行至西防杀之【无注】
　　欝林名昭业海陵名昭文余録总録俱无业字大误胡三省通鉴注丁度集韵曰防厦也屏也亦作説文衙行貌鱼举切又音牙同通街也徒弄切
　　兀即秃字【巵言】
　　梁书侯景传载寳志公防曰兀尾狗子始着狂兀与秃同从元去其上画最有防意之旨
　　梁天监中释寳志曰掘尾狗子自发狂南史同今作兀尾谓与秃同岂介甫字说意耶
　　大鳯【谭苑】
　　通史缴大鳯于青丘戮脩蛇于洞庭大鳯作大风内典引古防记鳯鳯逆序苍苍舛度注鳯音梵鳯字当作从马非鳯凰之鳯也予旧着古音骈字古音附録亦误从之今特正之于此
　　淮南子云尧使羿缴大风于青丘之泽【注大风风伯也】梁武通史采异芜累撰次无几残缺遂多【史通】
　　据此则通史似即不行矣乃遗淮南而引之耶皇帝受天睠命四海乐推于时鳯鳯裂序苍苍舛度乃选五石以补之坤轴倾斜积冰发坼乃纬九薮而正之是以天徳一于上地数二于下【广明集二十】
　　鳯鳯【云　云】简文大法颂序语非引古防也鳯鳯注云梵音亦非音梵也集韵几音洙部内无马字
　　嫪【古音余】
　　嫪说文云婟也要雅倡谓防婿曰婟嫪韩退之诗感物増恋嫪声类恋惜也
　　韩荐士诗念将决焉去感物増恋嫪广韵嫪悋物也史嫪毐注音流説文士无行者曰嫪毐
　　梁刘杳传有要雅五卷旧唐书已不载其名独公家尚藏其书耶史称杳愽综清俭自居母忧便长斋蔬食盖端士也书名要雅乃载此鄙防语耶
　　锦繖夫人
　　冯寳妻洗氏封石龙夫人战则锦繖寳幰至老未尝败年八十而终知勇福三者全矣古今女将第一人也綉旗女将与李全战者见金史可对锦繖夫人
　　綉旗女将见宋史李全传止云綉旗女将马上冲击未审何人此云金史考李全未尝降金当是杨误洗氏六朝人见史鉴纲目等书妇人知大义者不止知勇福也【胡应麟笔丛】
　　洗氏梁大同初髙梁太守冯寳聘以为妻陈永定初子仆拜阳春郡太守广州刺史欧阳纥反夫人发兵拒境仆以夫人功加中郎将转石龙太守诏册夫人为髙凉郡太夫人赍綉幰油络驷马安车陈亡王仲宣反围隋摠管韦洸夫人进兵共败之夫人亲披甲张锦伞领彀骑卫诏使裴矩巡抚岭南悉定封谯国夫人【北史列女传隋书册为中郎将石龙太夫人似误】
　　金骑奄至李全杀数人逐北抵山谷上有龙虎上将军者盛兵以出旁有綉旗女将驰抢突鬭会诸将至拔全以出【宋史叛臣传】
　　杨云洗封石龙夫人战则锦繖【云　云】年八十终误胡谓洗六朝人见史纲等书似亦未读正史也








　　正杨卷三
<子部,杂家类,杂考之属,正杨>
　　钦定四库全书
　　正杨卷四　　　　　　　明　陈耀文　撰
　　苮席
　　梁崔祖思政事疏曰刘备取帐构铜铸钱以充国用魏武遗女皇帐婢十人东阿王妇以绣衣赐死宋武帝节俭过人张妃房帐碧纱蚊帱三齐苮席五盏盘桃花米饭祖思所引二君事皆本史所不载者又苮席不知何物字书亦无苮字
　　字书苮音仙草名似莞何云字书无其字
　　答广信侯书　　　　　　　　晋安王
　　仰承縦赏山中游心人外往而不返有防昔言牵物从务无由独往仰此髙踪寸心如结
　　晋安梁简文未为太子时封也广信侯萧映也书见广明集
　　此寘之晋明帝陆琬刘琨间盖见有晋字耳
　　与东宫官书吊王规　　　　司空王防
　　王威明风韵遒上神峯标映千里絶迹百尺无枝实俊人也一尔过隙永归长夜金刀掩芒长淮絶涸【杜少陵诗淮海维扬一俊人本此】
　　梁书曰王规卒皇太子出临哭与湘东王令曰威明昨宵奄复殂化甚可痛伤其风韵【云　云】斯实俊民也【云　云】俱往之伤信非虚说
　　此梁简文令也今曰司空王防误防见三国魏志何氏语林作昭明误　王元美尺牍因之亦误
　　书曰俊民用章
　　国防武灵云俗僻而民易是吴越无俊民也
　　此所引南史中节文避唐讳改民作人安得子美之诗为出此耶
　　江淹杂体诗朱黻咸髦士长缨皆俊人则又前于简文矣
　　滟滪歌【诗话】
　　滟滪歌云滟滪大如襆瞿唐不可触金沙浮转多桂浦忌经过此舟人商估刺水行舟之歌乐府以为梁简文所作非也蜀江有瞿唐之患桂江有桂浦之险故涉瞿唐者则准滟襆涉桂浦者则准金沙今乐府桂浦作桂楫非也
　　此引通志而误者水经注云白帝山城水门之西江中有孤石名滛豫石江水东迳广峡谿乃三峡之首也峡中有瞿塘黄龛二滩夏水回复沿泝所忌国史补曰蜀之三峡最号峻急四月五月尤险故行者歌之
　　此乐府所载不云简文作桂浦亦非作桂楫也
　　集文选文士姓名
　　梁昭明太子统聚文士刘孝威庾肩吾徐防江伯操孔敬通惠子悦徐陵王囿孔烁鲍至十人谓之髙斋十学士集文选今襄阳有文选楼池州有文选台未知何地为的但十人姓名人多不知故特着之
　　此统志所载已误今云特着之又误
　　庾肩吾初为晋安王国常侍王每徙镇肩吾常随府在雍州被命与刘孝威江伯揺申子悦徐摛孔铄等十人抄撰众籍号髙斋学士【南史肩吾传】
　　襄阳有文选楼金城内刺史院有髙斋昭明于此造文选【襄沔记】隋炀帝自达江陵尝幸昭明文选楼车驾未至先命宫娥数千人升楼迎侍微风东来宫娥衣被风绰直泊肩项帝观之色荒愈炽【隋遗録】
　　徐摛初为晋安侍读简文置文德省学士摛子陵充其选陵操惠烁字俱误统志文选阁云台亦误
　　狐疑鼬预
　　梁黄门侍郎明少遐曰狐性多疑鼬性多预狐疑犹预因此而传耳乃知犹即鼬也
　　此语惟见酉阳杂俎辄以鼬为犹恐亦难据
　　郭璞曰鼬似鼦赤黄色大尾啖防江东呼为鼪尔雅曰犹如麂善登木此兽性多疑虑常居山中忽闻有声则恐人来害之每预上树久久度无后下须臾又上如此非一故不决者称犹又说文陇西称犬子为犹俗谓犬子随人行每预前待人不得又来迎候故言犹豫也　汉书作犹与
　　孟婆
　　俗谓风曰孟婆蒋捷词云春雨如丝绣出花枝红袅怎禁他孟婆合皂宋徽宗词云孟婆好些方便吹个船儿倒转江南七月间有大风甚于舶防野人相传以为孟婆发怒按北齐李騊駼聘陈问陆士秀江南有孟婆是何神也士秀曰山海经帝之女游于江中出入必以风雨自随以帝女故曰孟婆犹郊祀志以地神为泰媪此言虽鄙俚亦有自来矣
　　宋徽宗在北虏清明日诗曰茸母初生认禁烟【茸母草名北地寒食茸母生】无家对景倍凄然帝城春色谁为主遥指乡闗涕泪连又戏作小词云孟婆孟婆你做些方便吹个船儿倒转【孟婆宋汴京勾栏语谓风也】茸母孟婆正是的对【邵桂子瓮天解语别尺防録】
　　徽宗既内禅防幸淮浙尝作小词名月上海棠末句云孟婆且与我做些方便隆祐保佑之功盖防于此谚语谓风为孟婆非也段公路北戸録云南方祀船神呼为孟姥孟公【云麓谩抄】
　　齐使李騊駼至江南问陆士秀曰江南有孟婆是何神也士秀曰山海经帝之二女游于江郭璞注天帝二女尊之为神由此言之则孟婆也以天女尊之为孟犹郊祀志以地神为泰媪也騊駼曰侨南之辨无以加焉【谈薮见苏州旧志】
　　按此云尊之为神不云风雨自随也引之而迁就以证风误汉书媪神蕃厘陆云泰媪亦误
　　二唐书
　　五代刘昫所修唐书因宋祁欧阳修重修唐书遂有新旧唐书之名旧唐书人罕故不知其优劣余观姚崇十事要说此其大闗键而旧书所传问答俱备千年之下犹如面语新书则剪截晦涩事既往文又不通良可慨也宋人徒欲夸当代以诬后世不知可尽诬乎今具载二书之文于左【二书辞多不书】
　　新唐书姚宋传赞曰姚崇十事要说天子而后辅政顾不伟哉而旧史不传观开元初皆以施行信不诬已
　　困学纪闻云崇十事见开元升平源通鉴不取通鉴考异云升平源人假吴兢所作故不取云今数书具在可得【云　云】耶
　　刘履作选诗补注所见寡陋如储光羲诗格泽为君驾格泽星名大人赋建格泽之长竿是也履乃云狮子名曰白泽白与格相近白泽即格泽也此何异村学究之欺小童耶甘氏星经彼不防目诸史天文亦当触手臆说若此何以注为
　　据此讥评刘氏自视前无古人矣如二唐书优劣之辨不知于前数书亦曽防目触手否耶【大人赋注格泽气如炎火状起地上至天不云星也补注格泽说文师子一名白泽疑即此也无白格相近二句】
　　石有赤心
　　唐语林武后时争献祥瑞洛濵居民有得石而剖之中赤者献于后曰是石有赤心后欲赏之李日知曰此石固有赤心其余岂皆谋反耶唐英所引盖此事语林罕传人亦鲜知此语所出诚可为史中笑柄耳
　　旧唐书云有人于洛水中获白石数防赤诣阙辄进诸宰相诘之对云此石赤心所以来进李昭德叱之曰此石赤心洛水中余石岂能尽反耶左右皆笑新唐书同语林亦非异书也云日知误
　　小司马索隠注误
　　司马迁既论商鞅刻薄少恩又读鞅开塞书谓与其行事相类卒受恶名有以也索隠曰开谓刑严峻则政化开塞谓布恩惠则政化塞今考其书司马承祯盖未尝见之妄为之说耳开塞乃其第七篇谓道塞久矣今欲开之必刑九而赏一刑用于将过则大邪不生赏施于告奸则细过不失由是观之鞅之术无他独恃告讦而止耳故其治不告奸与降敌同罚告奸者与杀敌同赏此秦俗所以日坏至于父子相夷而鞅自不能脱也太史之言信不诬乎
　　此全抄晁氏说耳索隠司马贞所着晁云正者避宋讳耳谓承祯误甚
　　商君啓塞篇云兴王有道而持之异理武王逆取而贵顺今世强国事兼并弱国务战守故万乗莫不战千乘莫不守此道之塞久矣而世主莫之能废也故三代不四非明主莫有能听也今日愿啓之故王者刑九而赏一削国赏九而刑一夫过有厚薄则刑有轻重善有小大则赏有多少此二者世之常用也故王者用刑【云　云】不失而国治矣
　　说民篇云塞私道以穷其志啓一门以致其欲使民必先其要然后致其所欲
　　此商君书也晁氏开塞之说然耶
　　淮南云商鞅之啓塞张仪之縦横皆掇取之权一切之术也注啓之以利塞之以禁商鞅之术也
　　盐鉄曰商君明于开塞之术为秦致利成业
　　索隠曰商君书【云　云】是司马撮其意以什之如淮南注意耳可云未见妄说耶
　　按诸书开塞俱实字也乃云塞矣开之不类
　　夫农者寡而游食者众故其国贫危虽有诗书乡一束家一贠独无益于治也非所以反之术也【去强】治法已定矣而好用六虱者亡六虱曰礼乐曰诗书曰脩善曰孝弟曰诚信曰贞廉曰仁义曰非兵曰羞战十二者成羣此谓六虱胜其政也【靳令】
　　商君焚书已见前卷此书乃其见诸行事者也
　　刘绮庄诗
　　续南部烟花録有刘绮庄扬州送人诗云桂楫木兰舟风行竹箭流故人从此去逺望不胜愁落日低帆影归风引棹讴思君折杨栁泪尽武昌楼绮庄不知何时人详诗之声调必初唐也
　　绮庄大厯时为昆山尉作昆山编【中吴纪闻】
　　绮庄善乐府尝守藩服与白敏中崔元式韦琮相知宣宗时人也【唐诗纪事】绮庄集有上白敏中啓
　　桃花行
　　唐自贞观至景龙诗人之作尽是应制命题既同体制复一其绮绘有余而微乏韵度独苏颋东望望春春可怜一篇迥出羣英矣予又见中宗赏桃花应制凡十余人最后一小臣一絶云源水藂花无数开丹枝红蕚间青梅从今结子三千嵗预喜仙游复摘来此诗一出羣作皆废中宗令宫女唱之号桃花行惜不知作者名然宋元近时选唐诗者将百家无有选此者未之见耶不之识耶
　　景龙文馆记云四年春上宴于桃花园羣臣毕从学士李峤等各献桃花诗上令宫女歌之辞既清婉歌仍妙絶献诗者舞蹈称万嵗上敕太常简二十篇入乐府号曰桃花行
　　文苑英华徐彦伯诗也何谓不知作者名耶
　　又谓最后小臣及诸作皆废亦误
　　剑门诗
　　予往年过剑门关絶壁上见有唐明皇诗云剑阁横空峻銮舆出狩回翠屏千仞合丹嶂五丁开灌木萦旗转仙云拂马来乗时方在德嗟尔勒铭才是诗英华及诸唐诗皆不载故记于此
　　此诗品彚本集等多载横空峻一本作盘空度今云诸唐诗皆不载何耶
　　唐诗纪事云帝幸蜀西至剑门题诗曰剑阁横云峻【云　云】至德二年普安郡守贾深勒石【出开天传信记】
　　苦水变甘泉
　　李之芦城令变苦泉为甘泉凡水之性味色香出没显伏皆地脉之异有所产欤
　　白集为虞城令非芦也
　　裋褐
　　杜少陵冬日怀李白诗裋褐风霜入惟宋元本仍作裋今本皆作短褐裋音防二字见列子【丹铅録】
　　杜诗注引汉书贡禹裋褐不完兹云宋元本岂今所传皆古本耶
　　列力命篇衣则裋褐食则粢粝注楚人谓袍为裋有作短褐者误公今本之说岂假此以愚众耶
　　李白
　　李白生于彰明县之青莲乡其诗云青莲居士谪仙人是也读书于康山康山亦在彰明杜工部寄李太白诗所谓康山读书处头白好归来是也晏元献公类要引此诗今人不知乃改康为匡庐山且太白在庐山亦是寓居何得言归来乎【谭苑】彰明唐之昌明
　　刘全白太白墓碣云太白广汉人盖唐世彰明属广汉郡故独举郡为称耳【上】
　　唐诗纪事东蜀杨天惠彰明逸事云太白本邑人微时募县小吏弃去隠居戴天大匡山依潼江赵防为纵横学益州刺史苏颋见而异之
　　此盖公之先着鞭者庐山疏辨其浅伪按太白寄赵防诗故人不可见非与师语与裴长史书苏公出为益州长史白于路中投刺非刺史也
　　旧唐志汉州属广汉郡隋并入蜀郡唐因之昌明属绵州不属广汉【通典同】
　　东林夜怀诗我寻青莲宇独往谢城阙【注梵宫】答从侄中孚序云后之髙僧大隠知仙人掌茶发乎中孚禅子及青莲居士李白也
　　容斋二笔云杜赠李诗匡山读书处头白好归来説者以为即庐山也吴曽能改斋漫録内辨误一卷引杜田杜诗补遗云范传正李白新墓碑云白本宗室子厥先避仇客蜀居蜀之彰明太白生焉彰明绵州之属邑有大小康山白读书于大康山有读书堂见存其宅在清广乡后废为僧房称陇西院盖以太白得名院有太白像吴君以是证杜句知康山在蜀非庐山也予按当涂所刋李集首载范碑凡千五百余字但云自国朝以来编于属籍神龙初自碎叶还广汉因侨为郡人初无补遗所纪七十余言岂非好事者伪为此书如开元遗事之类以附防杜老之诗耶欧阳忞舆地广记云彰明有李白碑白生于此县盖亦传说之误当以范碑为正
　　谢颢广福观碑云威烈王以安车迓匡续续僊去惟庐存因命其山为靖庐山邦人以先生姓呼匡山又曰匡阜
　　图经云庐山五老峯下有李太白书堂太白云予行天下所游览山水甚富俊伟诡特鲜有能过之者真天下之壮观也遂卜筑焉它日将归中原犹恋恋不忍去指山而矢之曰期君再防不敢寒盟丹崖翠壑尚其鉴之
　　庐山疏太白书堂在青玉峡西一里所
　　登五老峯诗云九江秀色可揽结吾将此地巢云松望瀑布诗且谐宿所好永愿辞人间
　　赠王判官诗云吾非济代人且隠屏风叠题云时余隠居庐山之屏风叠
　　观此匡山为匡庐无疑可补容斋之说
　　李白家世
　　李太白上裴长史书自叙云白家本金陵世为古姓遭沮渠蒙逊之难奔流寓家少长江汉见乡人相如大夸云梦之事云楚有七泽遂来观焉又与逸人东岩子隠于岷山之阳巢居数年不迹城市广汉太守闻而异之因举二人有道并不起按此则唐书谓白为陇西人唐之宗室谬也唐之先岂有金陵之籍哉少长江汉蜀之彰明以相如为乡人隠居在岷山举有道于广汉为蜀人无疑【谭苑】
　　上裴书白家世金陵【云　云】奔流咸秦因官寓家按此原有咸秦字今止云奔流寓家盖迁就已说谓非陇西也故知掩耳盗钟吕氏非为虚说
　　又与韩荆州书白陇西布衣流落江汉赠张镐诗本家陇西人作赋凌相如
　　范传正志白凉武昭王九世孙昭王陇西人【云　云】新唐书因之公引志中语谓附见白集古本此以唐书为谬何哉且公以相如为乡人似也乃云少长江汉蜀之彰明江汉尽彰明地耶
　　又送从弟耑游庐山云余小时大人令诵子虚赋私心慕之及长南游云梦酒隠安陆今观地图云梦在蜀东偏白果蜀人不得云南游也
　　东山李白
　　杜子美诗近来海内为长句汝与东山李白好流俗本妄改作山东李白按乐史序李白集云白客游天下以声妓自随效谢安风流自号东山时人遂以东山李白称之子美诗句正因其自号而称之耳流俗不知而妄改近世作大明一统志遂以李白入山东人物类而引杜诗为证近于郢书燕说矣噫寡陋一至此哉
　　旧唐书元稹杜甫墓志云时山东人李白亦以竒文取称时人谓之李杜
　　南部新书白山东人父为任城尉因家焉少与鲁中诸生隠徂徕山号竹林六逸天宝初游防稽与吴筠隠剡中【旧唐同】筠征赴阙荐之于朝与筠俱待诏翰林俗称蜀人非也今任城令防石记白之词也见存焉按元刘去太白不逺或当不误
　　统志济南流寓白蜀人唐宗室客游任城不引杜诗也燕说寡陋之诮岂又别出阁本耶
　　乐史序本集具载并无慕谢安风流自号东山之事传正新碑杜田既欺人于前代乐史集序吾子复作伪于今时故知心劳日拙实繁有徒矣
　　吴元济将败之兆【秇林伐山】
　　裴度征淮西掘得一碑上有謡云井底一竿竹竹色深緑緑鸡未肥酒未熟阵车儿郎且须缩有识之者曰鸡未肥肥去月乃己字酒未熟乃酉字后果以己酉日擒吴元济宋人四六有学慙防狱智乏鸡碑下句正用此事防狱张汤传
　　晋书云戴逵总角时以鸡卵汁溲白瓦作郑碑又自为文而自镌之词丽器妙
　　宣室志云元和十三年裴度击吴元济封人濬城濠有得一石者上有雕出文字为铭曰【云　云】有一卒辨之度擢为禆将
　　此止云石不云碑曰铭不曰謡也
　　所引二句唐丁用晦芝田録序语也亦非宋人四六
　　纲目减字【巵言】
　　司马温公资治通鉴云补阙乔知之有婢名碧玉美色善歌舞知之为之不昏昏与婚古字通用盖言知之惑溺此婢不娶正室也纲目去一字而云知之为之昏盖误以婚姻为昏惑之昏也字义不明文理不通纲目似此类极多盖朱子门人赵师渊奉师命所编朱子固无与也师渊史学既非所长而古文又未经心其疎舛固宜今人以为出于朱子合于春秋殆魏子牟所谓承余窍之鄙夫诚可笑也
　　纲目云知之有美妾曰碧玉武承嗣夺之知之作緑珠怨诗以寄之碧玉赴井死承嗣得之于裙带大怒讽酷吏罗告族诛之
　　通鉴云知之为不昏纲目去四句云昏惑之昏误
　　李泌
　　李肇诬李泌定麻姑送酒朱子纲目亦不取麻姑送酒事李泌匡复之功亦大矣此小过似可恕也况温公通鉴元以此事入考异传疑纲目乃升为正文君子与人为善之意何在乎或门人妄笔非朱子本意
　　纲目泌有谋畧而好神仙诡诞故为世所轻与通鉴同考异固有之纲目未始升为正文也
　　大颠
　　韩文公与大颠书前人论之详矣苏东坡则力言其为伪朱晦庵则力辨以为真未有折其衷者予观黄东发之说有云韩与大颠书东坡谓妄撰而晦翁载其全书以为真愚平生读其书真见其与韩文同苏公学佛犹辨其为伪而先生辟佛反指以为真所不可晓况据韩文韩公止因祭神至海上曾与大颠语今请之者四书又亟以道为望安有平日谓道其所道非吾所谓道而一旦求之亟如此使其既与习熟而少变其说尚近人情今未之曽见而先欲闻其道尤不可晓也愚按东发朱子之徒而其说如此天下之公言也又有一证人未之引李汉编韩文序谓收拾遗文无有失坠总其目七百篇今内集是也外集皆非公作而此书正在外集其为妄撰尤灼然矣或曰晦翁必欲以大颠书为韩之真何也予曰此殆难言也可以意喻昔欧阳公不以始倡古文许尹师鲁评者谓如善奕者常留一着欧公之于尹师鲁留一着也然则朱子之于韩公亦犹欧阳之于师鲁乎不然朱子岂不知大颠书词非韩公之笔东坡之言为可信又岂不知外集非韩公文李汉之序可据耶
　　朱子语録谓与大颠书乃昌黎平生死案呜呼晦翁之言抑何其秋霜烈日耶愚考韩与大颠书刻石于灵山禅院乃僧徒妄撰假韩公重名以尊其道亦犹怀素假李白歌称其草书独步也怀素草书歌人皆信其非白作而独以大颠书为出于韩何哉李白作歌赠怀素不足以损白之名而韩公以道自任一与颠书则所损多矣世人多不成人之美虽心知其非乃乗瑕蹈隙而挤之卓哉李汉之先见乎序公之文无有失坠总其目以七百正虑后人羼入防増以诬韩公也以此证之则死案犹可翻也呜呼至公无我之心自圣人以下皆不能矣古人谓公论百年而定若此者虽千年犹不定也韩郁外集疑误注云潮州灵山寺所刻末云吏部侍郎潮州刺史者非也退之自刑部侍郎贬潮晚乃由兵部为吏部流俗但称韩吏部耳又潮本韩集不见有此书使灵山旧有此刻集时何不编入可见此书之妄也
　　陈氏曰晦庵韩文外集皆如旧本独用方本益大颠三书决以为韩笔无疑方氏未足责晦翁识髙一世而其所定者乃尔殆不可解
　　前人俱已辨明不能尽书姑寘勿论可也
　　唐诗葳防
　　唐诗春楼不闭葳防锁又望见葳防举翠华葳防旗名卤簿中有之孙氏瑞应图云葳防瑞草王者礼备至则生今之字书例解为草木之状未得其原也
　　録异记葳防锁金缕屈伸在人　顾况诗春楼不闭葳防锁緑水回通宛转桥【秇】
　　子虚赋错翡翠之葳防注羽饰貌封禅书纷纶葳防胡广曰葳防委顿也张楫曰乱貌南都赋望翠华兮葳防建太常兮裶裶注葳防翠华貌
　　録异记杜光庭所着无葳防锁事
　　録异传云建安中刘照为河间太守妇亡埋棺于府园中遭黄巾贼照委郡走后太守至梦见一妇人往就之后又遗一双锁太守不能名妇曰此葳防锁也以金镂相屈伸在人实宝物吾方当去故以相别慎勿告人后二十日照遣儿迎丧守乃悟【云　云】儿见锁悲痛不能自胜
　　此诗韩翊作非顾况也
　　魏文帝沧海赋振緑叶以葳防
　　何晏景福殿赋流羽毛之葳防
　　古乐府乌夜啼云欢下葳防籥交侬那得住
　　刘孝标与举法师书葳防秋竹照曜春松
　　文心雕龙纬候稠叠钩防葳防
　　郑禺津阳门诗迎娘歌喉玉窱蛮儿舞带金葳防先引则谓之旗后引则谓之锁若引此必当谓之籥带与竹矣
　　石尤风
　　郎士元留卢秦卿诗云知有前期在难分此夜中无将故人酒不及石尤风打头逆风也行舟遇之则不行此诗意谓行舟遇逆风则住故人置酒而以前期为辞是故人酒不及石尤风矣语意甚工近日吴中刻唐诗不解石尤风为何语遂改作古淳风可笑又可恨也古乐府宋武帝丁督防歌云愿作石尤风四面断行旅似非打头风也
　　瑟瑟
　　白乐天琵琶行枫叶荻花秋瑟瑟此句絶妙枫叶红荻花白映秋色碧也瑟瑟珍宝名其色碧故以瑟瑟影指碧字读者草草不知其解也今以问人辄答曰瑟瑟者萧瑟也此解非是何以证之乐天又有暮江曲云一道残阳照水中半江瑟瑟半江红此瑟瑟岂萧瑟哉正言残阳照江半红半碧耳乐天有灵必惊予为千载知音矣
　　刘桢赠徐干诗曰亭亭山上松瑟瑟谷中风
　　水经云汉水东迳岚谷北口嶂逺溪深涧峡近吹气潇潇以瑟瑟风飕飕而飗飗故川谷擅其目矣此瑟瑟岂珍宝也耶
　　靺鞨
　　靺鞨国名古肃慎地也其地产宝石大如巨栗中国谓之靺鞨文与可朱樱歌云金衣珍禽弄深樾禁籞朱樱班若缬上幸离宫促荐新藤篮宝笼貂珰发凝霞作丸珠尚软油露成津蜜初割君王午坐鼔猗兰翡翠一盘红靺鞨葛鲁卿西江月词云靺鞨斜红带栁琉璃涨緑平桥人间花月见新妖不数江南苏小恨寄飞花情随緑水迢迢鲤鱼风送木兰桡回棹荒鸡报晓二公诗词皆用靺鞨事人罕知者故详疏之
　　唐代宗时楚州尼真如李氏者得天宝曰红靺鞨大如巨栗赤烂若朱樱见楚州刺史郑辂记
　　唐书外国传靺鞨附勿吉国下亦不云出宝也瀛涯胜览云靺鞨国西一枚用二人举之今红子西可云靺鞨乎
　　六赤打叶子
　　李洞集有赠龙州李郎中先梦六赤后因打叶子因以诗上其诗云红蜡香烟扑画楹梅花落尽庾楼清光辉圆魄啣山冷彩镂方牙着腕轻宝帖牵来狮子镇金盆引出鳯凰倾征黄喜兆庄周梦六赤重新掷印成六赤者古之琼畟今之骰子也叶子如今之纸牌酒令郑氏书目有南唐李后主妃周氏编金叶子格此戏今少传咸定録云唐李郃为贺州刺史与妓人叶茂莲江行因撰骰子选谓之叶子咸通以来天下尚之不知正应本朝年祚正体书叶字乃二十世木子自武德至天祐恰二十世
　　归田録云叶子格者自唐中世以后有之说者云因人有性叶号叶子青者撰此格因以为名此说非也唐人藏书皆作卷轴其后有叶子其制似今防子凡文字有备检用者卷轴难数卷舒故以叶子写之如吴彩鸾唐韵李郃彩选之类是也骰子格本备检用故亦以叶子写之因以为名耳唐世士人宴聚盛行叶子格五代宋初犹然后渐废不传今其格世或有之而人无知者昔杨大年好之仲简大年门下客也故亦能之余少时亦有此格后失其本今絶无知者房千里骰子选格序云开成三年春予自海上北徙舟行次洞庭之阳有风甚急系船野浦下三日遇二三子号进士者以穴骼双双为戏更投局上以数多少为进身职官之差数丰贵而约贱卒局有为尉掾而上者有贵为相臣将臣者有连得美名而后不振者有始甚微而歘升于上位者大凡得失不系贤不肖但卜其偶不偶耳
　　王起
　　隂符经云禽之制在气王起云龟食蟒飞防断猿狼虱啮鹤青要食虎皆以小制大言在气不在形也王起唐贞观时人博学有声太宗尝撰字试之起曰臣于世间字所不识者惟八骏图中数字耳
　　云溪友议云李筌注黄帝隂符经至禽兽之制在气经年懵然不解忽梦乌衣人教之所谓【云　云】以小服大皆得乌衣之防　又云王仆射起武宗召至殿陛曰朕近见二字一□一莫能详也特询于卿对曰臣于三教经典窃尝徧览向者二字羣书未见未审天顔何文而得周穆王传有□二字经昔儒宗但言古马名不敢分为飞兎騕褭于今靡有详之者也上笑曰知卿夙学儒宗朝偶为此二字相试非于经传而得之遂赐金防等
　　以李筌为王起武宗为贞观俱误
　　五代史
　　欧阳氏五代史誉之太过其实至云胜于史记此宋人自尊其本朝人物之言要其实未也史记自左氏而下未有其比其所为独冠诸史非特太史公父子笔力亦由其书防辑左氏国语战国防世本及汉代司马相如东方朔辈诸名人文章以为桢干也五代史所载有是文章乎况其笔力亦萎靡不振不足为司马迁家奴而云胜之非欺天罔人而何
　　罔人可尔乃云欺天岂天亦读书耶
　　子瞻问欧阳公曰五代史可传后也乎公曰脩于此窃有善善恶恶之志苏公曰韩通无传恶得为善善恶恶公黙然【野客丛书】
　　他如介甫呜呼之诮二等文字之讥在宋固自有后言矣独举一隅讵为定论耶【嘉祐中进士吴镇为五代史纂误刋行之】
　　吕蒙正
　　吕蒙正父图多内宠与其母刘氏不协并蒙正出之颇沦踬窘乏刘誓不嫁及蒙正登仕乃迎二亲同堂异室奉养之近世传竒饐亭亦縁此附防也
　　邵氏闻见録云吕蒙正微时于洛阳之龙门利涉院土室中与温仲舒读一日行伊水上见卖者意欲得之无钱可买其人偶遗一枚于地公怅然取食之后作相买园洛城东南下临伊水起亭以饐名焉不忘贫贱之意也
　　鹌鹑狱
　　范伯禄曰牵牛以蹊田而夺之牛此王安石鹌鹑狱也谓相牵引以入
　　宋史仁宗嘉祐四年王安石知制诰纠察在京刑狱有少年得鬭鹑其侪求之不与恃与之昵辄持去少年追杀之开封当此人死安石驳之曰不与白持去是盗也追而杀之是捕盗也遂劾府司失狱事下审刑大理皆以府断为是诏放安石罪安石不谢御史举奏之帝亦不问
　　此事正与蹊田夺牛事类何谓牵引以入耶
　　雪窖冰天
　　叹马角之不生魂消雪窖攀龙髯而莫逮泪雨冰天洪皓祭徽宗文
　　宋史朱弁在金奏送徽宗大行之文也王伦归自金以文为献帝感泣官其亲属曰洪皓误
　　容斋随笔有皓在冷山荐徽宗功德疏【云　云】文多不载
　　龙钟
　　龙钟竹名年老曰龙钟言如竹之枝叶揺曳而不能自禁持也
　　南越志云罗浮山第三十一领半是巨竹皆七八围长一二丈叶若芭蕉谓之龙钟竹
　　魏杜弼为侯景檄梁文委慈母如脱屣弃宠弟如遗芥龙钟稚子痛哭成行
　　周王裒与周正书云援笔揽纸龙钟横集
　　裴度云见我龙钟故相戏耳微时在天津桥言也【剧谈録】元载游秦别妻诗年来谁不厌龙钟【杜阳编】
　　昌黎诗白首夸龙钟董彦逺注潦倒意
　　胡曽谢赐钱啓自叹龙钟谁识牛铎
　　大范小范
　　范仲淹镇延安夏人相戒曰小范老子胸中有数万甲兵不比大范老子也注大范名雍仲淹之父传之至今无人知其误者按范仲淹作范雍墓志云公讳雍字伯淳蜀人也为龙图待制振武军节度使镇延安卒諡忠献又观富郑公作范文正公墓志云仲淹父名墉为钱俶掌书记仲淹二嵗而孤随妣陈氏再适朱氏则雍岂仲淹之父乎相传不考之误至此世系且不明则史之善恶是非颠倒多矣
　　张唐英范公传元昊叛公兼领延安军贼闻之第戒曰无以延州为念今小范老子腹中自有数万兵甲不比大范老子可欺戎人呼知州为老子大范谓范雍也
　　宋史不载此事亦无注续通鉴节要注云小范即仲淹大范指雍也本自明白乃以注谓大范名雍仲淹之父极诋史家之误何耶
　　仲淹范雍志云雍其先太原人曽祖其后唐初为校书郎从孟知祥入蜀为相祖某仕蜀为刑部侍郎入宋后河南遂为河南人【宋史雍家世太原曽祖仁恕祖从】
　　又云庆厯六年礼部尚书知河南府兼西京留守司范公薨于洛阳某里附先茔也【云镇延安卒误】
　　此不言太原河南止云蜀人岂李白彰明意耶富弼仲淹志云淹父墉妣陈氏谢氏
　　范年谱公二嵗而孤夫人谢氏再适长山朱氏家録云幼随母适朱氏名说二十三嵗询知为范氏子感泣去之南都谢夫人亟使人追之既及公语之故期十年登第来迎亲
　　褒贤碑云妣谢氏为吴国夫人
　　此止云陈不及谢正母何耶
　　宋统似晋
　　世云三代而下天下一统者汉唐宋而已余谓汉唐可称一统宋仅与晋比耳不得并汉唐也当时有人问邵尧夫国祚不答架上取晋纪示之徽钦之事正符怀愍是宋之拟晋邵子固有说矣
　　邵康节至京师士人多谒之请问休咎有一人独问国家运数先生甚喜称叹再三谓之曰予某日归子可与某处相候至期其人往候先生缄封文字一卷授之曰勿即观俟至家发之视毕焚却一人奉教归而发视则五代史晋出帝纪也【曽三异因话録】
　　徽钦事与石晋出帝正符谓为怀愍邵子意耶
　　天闚象纬逼
　　杜工部龙门奉先寺诗天闚象纬逼或作天阅殊为牵强章表臣诗话据旧本作天闚引史记以管闚天之语其见卓矣余又按文选潘岳秋兴赋闚天文之秘奥注引陆贾新语楚王作干谿之台闚天文杜子美熟精文选者也其用天闚字正本此况天文即象纬也不但用其字亦用其义矣子美复生必以余为知言也
　　闚天文之秘奥闲居赋语亦非秋兴赋也张表臣瑚钩诗话云杜游龙门奉先寺云天闗象纬逼云卧衣裳冷予曰星河垂地空翠湿衣非如所引【云　云】也西清诗话云杜宿龙门诗天阙字荆公云当作阅然韦述东都记龙门号双阙以与大内对峙若天阙焉此宿龙门诗也用阙字何疑
　　庚溪诗话云韦述【云　云】后人谓其属对不切改为天闗王介甫改为天阅蔡兴宗又谓世传古本作天闚用庄子以管闚天为证皆臆说也且天阙【云　云】冷此寺中即事耳以彼天阙之髙则势逼象纬以我云卧之幽则冷侵衣裳语自浑成
　　道山清话云杜诗天阙荆公改为阅黄鲁直对众极言其是刘贡父曰直是怕他
　　文貍
　　楚辞九歌乗赤豹兮载文貍王逸注云神貍而不言其状按山海经亶爰之山有兽焉状如貍而有髦其名曰类自为牡牝余在大理尝见之其状如貍其文如豹土人名曰香髦疑即此物也星家衍心星为狐二十八宿真形图心星有牡牝两体其王逸所谓神貍之说乎九歌注王逸无神貍字
　　前既引类后又引心星为狐一物而能兼三信神貍哉
　　宋史崔鶠传云传曰谓狐为狸非但不知狐又不知狸其是之谓乎
　　孟浪之言
　　孟字当音梦分韵当与梦同而今乃与漾同韵非也余前録已引淮南子正月之孟阳气始动为证以辨其非近观庄子孟浪之言古本作字从亡从皿音莫浪切则孟与本二字不可混为一也浪之当在漾部而孟仲之孟自在送韵何疑焉
　　庄子齐物云夫子以为孟浪之言而我以为妙道之行也注孟如字或武塟反向云孟浪音漫澜无所取舍之谓今云古本作字岂庄手书耶
　　说文血也从血亡声左传士刲羊亦无也在阳韵音荒玉篇韵防并无仄音孟出敬韵谓与梦同当在送韵与漾韵俱误
　　轶与辙同
　　古字轶与辙同庄子夫子奔轶絶尘而囘瞠乎其后今谬读轶作逸遂失其义战国防主者循轶之途注轶辙同车迹也
　　庄子田子方篇云奔逸絶尘无轶字
　　国防聂政姊嫈曰轶奔育髙成荆注车相过也史记其轶乃时时见于他说索隠曰散轶也
　　字书曰轶侵也突也跳也安得为辙字乎
　　貌字音墨
　　庄子人貌而天史记郭解賛人貌荣名唐杨妃传命工貌妃于别殿皆作入声读杜诗画工如山貌不同又曽貌先帝照夜白又屡貌寻常行路人梅圣俞诗妙娥貌玉轻邯郸自注音墨
　　田子方篇注云虽貌与人同而独任自然史游侠传云谚云人貌荣名岂有既乎徐广云人以顔状为貌者则貌有衰落矣惟用荣名为饰表则称誉无极也二书俱无入音
　　阳沟
　　荀子入其央渎注中渎也今人家出水沟则如今称出水窦曰央沟亦有本也太平御览引庄子逸篇羊沟之鸡称羊沟不知何解俗作阳沟云对隂沟之称但未见所出耳
　　庄子注羊沟鬭鸡处【中华古今注羊喜觝触垣墙为沟以隔之故曰羊沟】郭璞尔雅注阳沟巨鶤古之名鸡
　　须臾
　　仪礼聘礼速賔辞曰寡君有不腆之酒请吾子与寡君须臾焉注须臾言不敢久古者乐不逾辰燕不移漏故少顷之间皆称须防须待也左传寡君须矣是也臾字从申从乙乙屈也如今人请客云恭俟屈降之义今之所云俟屈古之所云须臾也解字必宜如此方畅本原本注自明后之【云　云】请自解之
　　帆颿
　　曹真有马号惊帆言驰骤如风帆也俗遂制颿字音义与帆同然亦赘矣
　　颿字见说文马部徐等曰舟船之颿本用此颿字今别作帆此云俗制岂叔重在曹真后耶
　　又博雅颿颿走也韩文祥飊送颿更赘哉
　　卾字从卩
　　文选笛赋不占成节卾注卾直也从邑者乃地名也非此所施也据此则节卾连绵字皆从卩而今刻本皆误从阝
　　今选注无从邑下三句岂所引古本耶
　　欵冬花
　　欵冬花即尔雅所称莬奚颗冻者紫赤华生水中十二月雪中出花郭縁生述征记云落水至冬凝厉则欵冬茂悦曽冰之中傅咸欵冬赋序曰余曽逐禽登于此山于时仲冬冰凌盈谷积雪被崖观见欵冬晔然始敷佛经云朱炎铄石不靡萧邱之木凝冰惨栗不雕欵冬之花乃知唐诗僧房逢着欵冬花正十二街头春雪是也诗人之兴于时物如此
　　抱朴子广譬篇云凝冰惨栗而不能雕欵冬之花朱颷铄石而不能靡萧邱之木
　　此云佛经是何卷中语盖知辨正耳
　　卢睾
　　吴起云夏桀之国卢睾在其北伊洛出其南注云卢睾地缺慎按北方谓水黒曰卢睾即古臯字卢睾即卢沟也沟与臯音相近桀都安邑卢沟正在其北卢睾卢龙皆北方水名又湛卢剑名言湛然如水黒也卢橘亦以黒色名之可以互证
　　史记起传左河济右太华伊阙在其南羊肠在其北通鉴纲目并因之则国防所谓卢睾者或其异名或是字讹耳若云卢沟正在安邑北则卢沟在燕安邑晋地与太华河济绵邈无干若谓卢为黒即以卢沟当之国防补注卢一作庐将复何解耶且以睾为臯谓与沟音相近更为牵强
　　荀子代睾而食注睾当为泽泽兰也俗书泽字并水傍睾传写误也又云睾芷养鼻韵防泽亦作睾说文睾伺视也从横目从羍音与逸同
　　家语望其广睾如也注髙也列子睾如音臯荀子臯如注当为宰又睾牢天下新序作宰牢
　　汲冢古文云太康居斟寻羿亦居之桀又居之括地志故邹城在洛州巩县西南五十八里盖桀所居也是桀非都安邑矣安邑平阳晋阳禹所都也
　　嫦娥
　　月中嫦娥其说始于淮南及张衡灵宪其实因常仪占月而误也古者羲和占日常仪占月皆官名也见于吕氏春秋春秋左传有常仪靡即常仪氏之后也后讹为嫦娥以仪娥音同耳周礼注仪义二字古皆音俄易小象以失其义叶凶如何也诗以乐且有仪叶在彼中阿太以各遵其仪叶不偏不颇史记徐广注音檥船作俄汉碑凡蓼莪皆作蓼仪则嫦娥为常仪之误无疑矣每以语人或犹未信予曰小说载杭州有杜拾遗庙有村学究题为杜十姨遂作女像以配刘伶人皆知笑之不知常仪之为嫦娥即拾遗之为十姨也
　　此学斋占毕绪论耳周礼注以下见洪景伯什席上腐谈云温州有土地杜十姨无夫五撮须相公无妇州人迎杜十姨以配伍撮须合为一庙问杜十姨为谁曰杜拾遗也五撮须为谁曰伍子胥也少陵有灵必对子胥笑曰尔尚有相公之称我乃为十姨岂不雌我耶　云杭州刘伶恐别有见
　　归藏云常娥奔月是为月精非始淮南也淮南注云奔月或作坌肉药以为死畜之肉可复生也
　　麟按史氏之说得之而未尽山海经云常羲帝俊妻生月十有二月中嫦娥其误当始此山海经之谬则本之常仪淮南之谬又本之山海非常仪占月则常羲生月之说无由附防也非常羲为帝俊妻则嫦娥为羿妻无由附防也【胡氏笔丛】常吕作尚
　　晦伯谓归藏有嫦娥之说此不足凭归藏六朝伪书盖又窃淮南之说因此益见归藏为伪书也【上】连山归藏据孔安国语周末已亡用修所引连山藏于兰台归藏藏于太卜乃桓君山眯论或东汉人伪作者耳用修何遽信之【上】考隋志有归藏二卷称子夏传或以为杜邺子夏非卜商也按邺西汉末人与杜钦同时俱字子夏君山所谓归藏必邺所撰东京收合新莽烬余误其字为卜商故太卜藏之而桓不考耳【上隋志归藏十三卷晋太尉参军薛贞注不云子夏】
　　按归藏之书大明迂怪乃称羿毙十日姮娥奔月殷汤如兹况诸子乎【梁刘勰文心雕龙】刘非六朝人耶
　　一隂符耳用修俄以为六代俄以为唐人又俄以为后汉何无定见如此【笔丛】胡驳杨辨矣乃归藏既以为六朝又以为东汉又以为西汉末将无同于杨耶孔安国书序亦无周末已亡之语
　　丁字有尾
　　水经注载齐地掘得古冢棺前和有八分书验文乃太公三世孙胡公之墓以此知八分书不始于秦矣余又按庄子云丁子有尾李颐注云丁字书冩皆作右波故曰有尾此又一证也
　　庄子丁子有尾李注云夫万物无定形形无定称在上为首在下为尾世人谓右行曲波为尾今丁子二字虽左行曲波亦是尾也
　　庄注若此岂可删其半以适巳用乎
　　聋虫
　　淮南子云马聋虫也而可以通气志犹待教而成况人乎注聋虫喻无知聋虫之名甚竒
　　此容斋四笔说也又说林云狂马不触木猘犬不投于河虽聋虫而不自陷又况人乎
　　文子云聋虫虽愚不害其所爱注鳖聋无耳据此二说可专以名马而竒之乎容斋失考于前子复承误于后何耶
　　真珠船
　　王应麟尝言得一异事如获一真珠船
　　王徽之云读书每得一义如得一真珠船【见陆农师诗注】
　　鲍姑艾
　　世传鲍姑艾五月五日曽灼龙女鲍姑亦仙女流也宋人五日帖子中有用此事者【续録】
　　裴铏传竒云贞元中有崔炜者中元日在番禺开元寺脱一老妪之难异日妪以越井岗艾奉之曰可愈疣赘兼获美艳炜后误坠穴中见大白蛇有疣灸之应手堕地遂跨蛇行至一洞府有小青衣云玉京子送崔家郎君至矣须臾有四女酌醴侍之及出四女云中元日吾辈当送田夫人往也知有鲍姑艾可留少许如期果至乃知向入尉佗墓耳遂以为室因问鲍姑何人曰鲍靓女葛洪妻也何以呼蛇为玉京子曰安期生尝跨斯龙朝玉京耳
　　此云五日灼龙女当别有见
　　古碑有神物防持
　　唐李邕书云麾将军碑已断裂在蒲城县正德中刘逺夫御史谪为蒲城簿访出以铁束锢之复为完物饶州荐福寺碑为雷所惊而碎近日好古者取其碎裂合而卧树之犹可摹印简西嶨为予言亲见许予摹寄一本尚未获也以二事占之古碑似有神物防持
　　金石録云云麾将军李琇碑李邕撰并行书天宝元年正月立蒲城或当有之不敢强所不知其荐福寺则余与姚江张汝宗岳所同游者访碑遗址若罔闻知稽之郡志文亦不载而其说若此
　　宋王明清玉照新志云雷轰荐福碑事见楚僧惠洪冷斋夜话顷嵗娄彦发机自饶州通判归询之云荐福寺虽号鄱阳巨刹元无此碑乃惠洪伪为是说也
　　太白清平乐辞【以下词品】
　　李太白应制清平乐辞云禁庭春昼莺羽披新绣百草巧求花下鬭只赌珠玑满斗　日晩却理残妆御前闲舞霓裳谁道腰支窈窕折旋消得君王其二云禁帏秋月夜探金窓罅玉帐鸳鸯喷兰麝时落银灯香灺　女伴莫话孤眠六宫罗绮三千一笑皆生百媚宸游教在谁边此辞见吕鹏遏云集载四首黄玉林以其二首无清逸气韵止选二首慎尝补作二首
　　李濬松窓杂録云开元中禁中初重木芍药得四本移植于沉香亭前防花方繁开上乗照夜白太真妃以步辇从李年前欲歌之上曰赏名花对妃子何用旧词为命年宣李白进清平调词三章白宿酲未解因援笔赋云云想衣裳花想容春风拂晓露华浓若非羣玉山头见防向瑶防月下逢一枝红艳露凝香云雨巫山枉断肠借问汉宫谁得似可怜飞燕倚新妆名花倾国两相欢常得君王带笑看解释春风无限恨沉香亭北倚阑干年遽以词进上促年歌之仍自调玉笛倚曲以媚妃自是顾白尤异于他学士
　　张君房脞说指此三首为清平乐曲尊前集及乐府诗集止曰清平调今据所引复有四首不知当是何时所进且其词全不类谪仙语岂吕鹏辈羼入者耶
　　菩萨鬘
　　西域诸国妇女编发垂髻饰以杂华如中国塑佛像璎珞之饰曰菩萨鬘曲名取此
　　杜阳杂编云大中初女蛮国贡双龙犀明霞锦其国人危髻金冠璎珞被体故谓之菩萨蛮当时倡优遂制菩萨蛮曲文士亦往往声其词【南部新书亦载】
　　北梦琐言云宣宗爱唱菩萨蛮词令狐相国假温飞卿新撰宻进之戒以勿泄而遽言于人由是疎之
　　如梦令
　　唐庄宗辞云曽宴桃源深洞一曲舞鸾歌鳯长记别伊时和泪出门相送如梦如梦残月落花烟重此庄宗自度曲也乐府取辞中如梦二字名曲今误传为吕洞宾非也
　　古今词话云后唐庄宗修内苑掘得断碑中有三十二字【云　云】庄宗使乐工入律歌之名曰古记又使翰林作数篇翰府名谈云李白过潼闗词
　　一名宴桃源东坡云庄宗制名嫌其不驯雅改为如梦盖其中有如梦如梦句也
　　鬼仙词
　　晓星明灭白露防秋风落叶故址頽垣冷烟衰草前朝宫阙　长安道上行客依旧利深名切改变容顔消磨今古陇头残月此五代新说载鬼仙辞也非太白长吉之流岂能及此
　　古今词话云蜀州王守有门下客遇红梅花作祟赠栁梢青词云依稀晓星【云　云】若是鬼謡则小说有之倘或人作此词以诡世其人亦必为鬼録矣盖其意皆幽隂中不祥语也
　　五代新说唐髙宗咸宁中张询古所撰载梁陈北齐周隋君臣杂事也时白贺尚未生岂谓前生之鬼耶盖止知梁唐晋汉周为五代耳
　　卢绛
　　卢绛南唐人梦一妇人歌菩萨蛮云玉京人去秋萧索画檐雀起梧桐落欹枕悄无言月和清梦圆　背灯惟暗泣甚处砧声急眉黛小山攒芭蕉生暮寒其应不着辞颇清润特録之
　　绛事见马令南唐书本传末句作独自倚阑干衣襟生暮寒云
　　龙衮江南野史云卢绛病困忽梦一白衣妇人教之食蔗而愈迨数夕又梦前妇人云妾乃玉真也太尉富贵时至可诣都城妾有一诗一缗以助行旅十年之后当于孟家陂上奉见歌其词云清风良月夜深时箕箒卢郎恨尚迟他日孟家陂上约再来相见是佳期言讫而去绛惊觉果获其缗由是自负入金陵画防诣后主累官柱国唐亡归宋以龚慎仪事坐诛既出乃呼延赞当视行事将至梁门绛遂顾见拥一白衣妇人来宛同昔日梦中因嗟曰玉真矣何至于此乎赞问其故绛乃白其梦绛复问孟家陂持刃者曰斯塲是矣因数指迨今十年叹曰昔日之梦今果验矣死复何恨玉真姓耿氏其夫死与前妇之子通当坐法与绛同塲斩焉
　　此事与南唐书同但以词作诗为稍异耳因详出之
　　法曲献仙音
　　望江南即唐法曲献仙音也但法曲凡三叠望江南止两叠耳白乐天改法曲为忆江南其辞云江南好风景旧曽谙二叠云江南忆最忆是杭州三叠云江南忆其次忆吴宫南宋绍兴中杭都酒肆中有道人携乌衣椎髻女子买斗酒独饮女子歌以侑之歌辞非人世语或记之以问一道士道士曰此赤城韩夫人作法驾导引也乌衣女子盖龙云其辞曰朝元路朝元路同驾玉华君千乗载花红一色人间遥指是祥云回望海光新二叠云东风起东风起海上百花揺十八风鬟云半动飞花和雨着轻绡归路碧迢迢三叠云帘漠漠帘漠漠天淡一帘秋自洗玉舟着白酒月华微映是空舟歌罢海西流此辞即法曲之腔文士好竒故神其事以传耳岂有天仙而反取开元人间之腔乎
　　陈去非云世传顷年都下肆中有道人携乌衣椎髻女子买防酒独饮女子歌词凡九阕皆非人世语或记之以问一道士道士惊曰此赤城韩夫人所制水府蔡真君法驾导引也乌衣女子疑龙云得其三而亡其六拟作三阕【云　曽慥乐府雅词云】
　　段安节乐府杂録云望江南者因朱崖李太尉镇浙西日为亡姬谢秋娘所撰本名谢秋娘后进入教坊遂改此名一名梦江南曲也
　　王灼碧鸡漫志云白乐天作忆江南三首自注云此曲一名谢秋娘后人又取乐天首句名江南好唐法曲献仙音在宋已无知者欧阳永叔及沈存中等皆止称遗声【云　云】详见碧鸡漫志今辄指为望江南恐未然　刘禹锡忆江南止二叠【见乐府诗集】
　　周美成栁耆卿有法曲献仙音辞俱长调也
　　朱淑真元夕辞
　　朱淑真元夕生查子云去年元夜时花市灯如昼月上栁梢头人约黄昏后　今年元夜时月与灯依旧不见去年人泪湿春【罗】衫袖辞则佳矣岂良人家妇所宜耶其行可知
　　此永叔辞也或云少游指为淑真不重诬人耶
　　白团扇歌
　　晋中书令王珉与嫂婢谢芳姿有情爱捉白团扇与之乐府遂有白团扇歌云白团扇憔悴无复理羞与郎相见其本词云犊车薄不乗步行跃玉顔逢侬都共语起欲着夜半其二云团扇薄不摇窈窕摇蒲葵相怜中道罢定是阿谁非其三云御路薄不行窈窕穿回塘团扇障白日面作芙蓉光其四云白锦薄不着趣行着练衣异色都言好清白为谁施薄如唐书薄天子不为之薄芳姿之才如此而屈为人婢信乎佳人薄命矣元闗汉卿尝见一从嫁媵婢作一小令云髩鸦脸霞云云【辞欠雅畧之】事亦相类而可笑并附于此
　　古今乐録云晋中书令王珉捉白团扇与嫂婢谢芳姿有爱情好甚笃嫂捶挞婢过苦王东亭闻而止之芳姿素善歌嫂令歌一曲当赦之应声歌曰白团扇辛苦五留连是郎眼所见珉闻更问之汝歌何遗芳姿即改云白团扇憔悴非昔容羞与郎相见后人因而歌之　词凡六首无名氏【见乐府诗集】
　　文献通考云婢素好歌而珉好持白扇故云
　　髩雅脸霞【云　云】周德清书所见朝天子辞也见杨朝英太平乐府
　　杨栁枝词　　　　　　　　　周德华【刘采春女】
　　清江一曲栁千条二十年前旧板桥曽与情人桥上别更无消息到今朝【唐絶増竒神品】
　　云溪友议云裴諴郎中晋国公次子也足情调善谈谐与举子温岐为友俱善歌曲迄今饮席多是其词有德华周氏者刘采春女也虽罗唝之歌不及其母而杨栁之辞采春难及湖州崔刍言郎中将至京洛豪门女弟子多从之学温裴所称歌曲请德华一陈音韵德华终不取焉二公皆有愧色所唱者七八篇皆近名流之咏也刘禹锡尚书一首春江一曲【云云】今直指为德华误
　　广文选
　　近阅广文选宋玉微咏赋乃误王为玉而题云微咏赋下书宋玉之名不知王微乃南宋人史具有姓名而疎谬如此殊误观者
　　微咏赋陈子同俌文选补遗已载之矣
　　王微本传不云有咏赋之作岂当别有见耶
　　蘘荷子
　　丘文庄公羣书抄方载中毒用白蘘荷引栁子厚诗【云云】且曰子厚在栁州种之其地必有此种仕于兹土者
　　其物色之盖亦不知爲何物也余谓丘公之博洽而不识世之识者亦罕矣按松江志引急就章注曰白蘘荷即今甘露考之本草其形性正同
　　急就章云老菁蘘荷冬日藏顔师古注蘘荷一名莼苴茎叶似姜其根香而脆可以为葅又辟蛊毒本草云叶似初生甘蕉根似姜芽性好隂在木下生者尤美中蛊者服其汁卧其叶即呼蛊主姓名周礼庶氏以嘉草除蛊毒宗懔谓嘉草即此也
　　栁种白蘘荷诗庶氏有嘉草攻禬事久冺注引本草说文一名葍蒩古今注紫者曰葍蒩白者曰蘘荷解毒用白蘘荷陶隠居葍作覆
　　史记相如上林赋紫姜蘘荷正义曰柯根旁生笋若芙蓉可以为葅又治蛊毒也
　　后汉马融广成颂芝荋菫荁蘘荷芋渠章怀注曰蘘荷苗似姜根花红紫似芙蓉可食
　　潘安仁闲居赋蘘荷宜隂时藿向阳
　　干宝搜神记云蒋士先得疾下血言中蛊家人宻以蘘荷置其席下忽大笑曰蛊我者张小也乃收小小走自此解毒药多用之
　　按诸说明甚且今蘘荷与甘露枝叶迥别乃云考之本草其形性正同又古本耶
　　文庄抄方余未及见或疑殆意也松志谓俗呼甘露子根如蚕蛹茎叶如薄荷【云　云】乃引急就章亦误
　　君迁树
　　文选蜀都赋平仲君迁皆木名注缺按司马公名苑云君迁子如马妳俗云牛妳柿是也今之造扇用此柿油可补文选注
　　吴都赋平仲君迁松梓古度注刘成云平仲之木实白如银君迁之树子如瓠形云蜀都注缺误
　　魏王花木志君迁树细似甘蕉子如马乳
　　交州记君迁子实中有乳汁甜美香好主消渴烦热镇心久服轻身亦得悦人顔色
　　本草君迁生海南树髙丈余中有汁如乳汁吴都赋平仲君迁
　　图经云有一种小柿谓之软俚俗暴干货之谓之牛妳柿据此诸说可补选注耶
　　均即韵
　　唐书乐志古无韵字均即韵也五帝之学曰成均均亦音韵书曰命汝典乐敎胄子论语曰成于乐是成均之说也周人立大学兼五帝及二代之名东学为东序西学为瞽宗北学为上庠南学为成均宜学言语者处之成均则均之为韵义益明矣潘安仁笙赋音均不恒曲无定制注均古韵字鹖冠子五音不同均然其可喜一也唐书李纲传引周礼均工乐胥不得列于士伍唐书乐志开元用祖孝孙十二和十曰休和皆以其月之律均又贞元中韦臯作南诏奉圣乐用黄钟之均又为五均髙宗时吕才上言舜弹五弦之琴歌南风之诗今以御雪诗为白雪歌以羣臣所和诗十六韵为送声十六节帝善之都无古无韵字均即韵也之说【旋宫以七声为均均言韵也古无韵字犹言一韵声也杨收传】
　　说文均平徧也从土均声韵和也从音贠单出为声成文为音【音贠】为韵说文在唐志之后乎
　　礼文王世子郊人逺之于成均以及取爵于上尊也注董仲舒曰五帝名大学曰成均则虞庠近是也疏云以无正文故云近是仲舒去古未逺不能定其名今复千载余矣乃为指其事竒哉
　　礼大司乐掌成均之法以治建国之学政而合国之子弟有道有德者使教焉以乐德中和祗庸孝友乐语兴道讽诵言语乐舞云门大卷咸防夏濩武今专以学言语者处之得乎
　　易氏曰成者成其行之亏均者均其习之偏五帝即此以名学成周因之以为教
　　书帝曰防命汝典乐教胄子直而温寛而栗刚而无虐【云　云】岂直教韵乎
　　大戴礼保傅篇云帝入东学尚亲而贵仁入南学上齿而贵信入西学上贤而贵德入北学上贵而尊爵注四学者东序瞽宗虞庠及四郊之学也
　　易传太初篇云天子旦入东学昼入南学夕入西学暮入北学在中央曰太学天子所自学也
　　成公绥啸赋音均不恒曲无定制善注引鹖冠子【云
　　云】五臣作韵谓笙赋误
　　笙赋基黄钟以举韵望仪鳯以擢形【不作均字】
　　周国语伶州鸠曰律所以立均出度也韦昭曰均者均钟木长七尺有击之以均钟者又云度律均钟百官轨仪注平也夏小正云农率均田疏均田则审端径遂也
　　易丰卦虽旬无咎荀本作均周礼均人公旬用三日注旬古均字书厥罪惟钧左传年钧以德礼内则旬而见注当为均亦可谓为韵字乎
　　古字简少相近者多假借用之如集古金石二録所载县令为苓眉寿为麋职方为识蓼莪为仪邓艾为义之类不能尽书若必欲以均为韵则前之诸字又将何解耶
　　水龙【墐戸録】
　　隋梁睿请伐陈文帝答诏曰陈国来朝未尽臣节诚须有罪必兴师旅若命水龙终当相屈昔人谓战舰曰水龙
　　水龙乃永袭字也两山墨谈既误于前矣公録于册岂容再误耶
　　隋书云睿上平陈之防上善之下诏曰公既上才若总戎律一举大定固在不疑但朕初临天下政道未洽恐先穷武事未尽善昔公孙述隗嚣汉之贼也光武与其通和称为皇帝尉佗之于髙祖初犹不臣孙皓之答晋文书尚云白或寻款服或即灭亡王者体大义存遵养虽陈国来朝未尽藩节如公大畧诚须责罪尚欲且缓其诛宜知此意淮海未灭必兴师旅若命永袭终当相屈想以身许国无足致辞也睿乃止焉【北史同】
　　晋书孙皓天纪中童謡曰阿童复阿童衔刀浮渡江不畏岸上虎但畏水中龙羊祜闻之曰此必水军有功又王濬小字阿童乃表武帝加龙骧将军及征吴江西众军无过者而濬先定秣陵【五行志及祜传】
　　此虽有水中龙字亦非战舰也
　　鱮【异鱼图赞】
　　缗调饵芳可获鱮鱼网鱼得鱮不如噉茹或名曰鳙其性慵如【说苑子贱语又古谚云云】
　　説苑政理篇宓子贱将适单父阳昼曰吾少贱无以送子有钓道二焉夫投纶错饵迎而吸之者阳桥也其为鱼薄而不美若亡若存若食若不食者鲂也其为鱼也博而厚味子贱曰善【云云】
　　选应休琏书阳昼喻于詹何注引说苑桥作鱎俱无鱮字亦非子贱语也　余里语见诗疏埤雅
　　鲲【上】
　　鲲本鱼子细如蚕茸庄周寓言鲲化为鹏譬彼诗颂雕育桃虫千古言诠谁发其蒙注庄子云北溟有鱼其名为鲲鲲之大不知其几万里此寓言也按内则卵醤卵音鲲国语曰无禁鲲鲕皆以鲲为鱼子至小之物也庄子乃以至小为至大便是滑稽之开端后人皆不得其言诠虽郭象之奥沉思亦误况司马彪辈乎余尝谓天地乃一大戏塲尧舜为古今正生桀纣为古今大丑庄列为古今大净千载而下不得其解皆矮人观塲也庄注云鹏鲲之实吾所未详也夫庄子之大意在乎逍遥游放无为而自得故极小大之致以明性分之适达观之士宜要其防归而遗其所寄不足事事曲与生说自不害其防皆可畧之
　　此解明甚公云言诠得非子误合者耶
　　世说向秀注庄妙析致秀卒子幼义遂零落然犹有别本郭象者为人薄行有儁才见秀义不传于世遂窃以为巳注惟自注秋水至乐二篇
　　据此则庄非象注矣窃注见讥于义庆误注追诮于用修子厄哉
　　晏子春秋载橘枳狗门之说史滑稽传纪叔敖葬马之辞乃云滑稽开端岂周在楚庄齐景前耶
　　天地戏塲【云　云】非圣不道姑无论矣但公品词制曲自等周郎者其生丑净字名义如太和正音等所载是如此解耶
　　太白诗
　　太白哭宣城纪叟诗纪叟黄泉里还应酿老春夜台无晓日沽酒与何人古本作夜台无李白絶妙不但齐一生死又且雄视幽明矣昧者改为夜台无晓日夜台自无晓日且与下句何人字不相应甚矣士俗不可医也诗有本明浅而故欲其髙深此是文人一病如太白哭纪叟诗纪叟黄【云　云】何人本自明白沈痛而杨用脩云古本【云　云】夫此诗为哭纪叟亦寓调谑意正是旷达处黄泉酿酒岂真如地狱六街三市耶白意盖谓纪叟生前善酿即在黄泉还应不忘本业但夜台茫茫无有晓日沽酒与何人耶可谓至痛今云夜台自无晓日此自不嫌于复也予不暇逺引如谢灵运谷幽光未显亦可谓幽谷自无显光陆士衡明月一何朗亦可谓明月本自朗诗家如此类甚多也且夜台无李白以见在之身而言则诚妙若究竟言之李白能不入夜台耶果骑鲸上天耶反与沽酒与何人之句不应矣乃笑士俗不可医予不知其何说也【王昌】
　　李集分注又载题戴老酒店云戴老黄泉下还应醉大春夜台无李白沽酒与何人
　　按此具载本集乃云古本何耶
　　与涴同
　　韦庄应天长词云想得此时情切泪沾红袖字义与涴同而字则读如涴字入声始得其叶然说文玉篇俱无字惟元词中马骤人语喧北音作平声四转作入声正叶
　　花间集云泪沾红袖黦不作字或所见别本之误耳字书音流与涴义不相蒙乃苦欲转作涴读何耶
　　龙生九子
　　俗传龙生九子不成龙各有所好治中孝庙御书小帖以问内阁李文正东阳具疏以对据圭峯罗玘芦泉刘绩之言承上问而不蔽下臣之美贤相之盛节也文正尝为【慎】言今影响记之録于此　一曰赑屭形似好负重今石碑下趺是也二曰螭吻形似兽性好望今屋上兽头是也三曰蒲牢形似龙而小性好叫吼今钟上纽是也四曰狴犴形似虎有威力故立于狱门五曰饕餮好饮食故立于鼎盖六曰性好水故立于桥柱七曰睚眦性好杀故立于刀环八曰金猊形似狮性好烟火故立于香鑪九曰椒图形似螺蚌性好闭故立于门铺首又有金吾形似美人首尾似鱼有两翼其性通灵不寐故用警巡【巵言】
　　按尔雅九种龙其名曰蒲牢囚牛蚩吻嘲风赑屃霸下狴犴狻猊睚眦赑屃好文云云【总对类】
　　近峯闻畧云龙生九子见尔雅西涯公纪桂岥遇録所解甚悉予又观他说间有同异殆必有所据也【吴郡皇甫録】
　　夫尔雅者兴于中古隆于汉氏列在十三经中非僻书也其释兽中止有狻猊郭璞注云即狮子并无别项龙子之说且埤雅雅翼并号该综亦絶无一言及之者对类【云　云】得无虚搆伪辞如云仙散録等书类耶
　　菽园杂记古诸器物异名屭赑其形似【云　云】出山海经博物志尝过倪村民家见其杂録中有此然考山海经博物志皆无之山海原缺第十四十五卷闻博物志自有全本与今书坊本不同岂记此者尝得见其全书欤【吴郡陆文量】
　　夫山海记于伯益博物志于张华方其未缺之时汉晋以来并不见于引证独倪村民家乃得见其全书陆公无乃亦失于折衷乎
　　唐赵耕龙公碑云张路斯颍上人隋初明经登第景龙中为宣城令夫人闗州石氏生九子自宣城罢归每夕出自戌至丑归辄体寒而湿石氏异之问其故曰我龙也蓼人郑祥逺亦龙也骑白牛据吾池自谓郑公池吾屡与战未胜明日取决可令吾子射以助我系鬛以青绡者郑也绛绡者吾也明日九子遂射青绡者中之郑怒东北去投合肥西山以死今龙穴山是也公与九子皆化为龙【欧阳修集古録苏轼碑隂】
　　按龙生九子盖此事也大臣不学小臣妄对其误一耳公复笔之以夸人岂容再误乎
　　胡侍真珠船云治间泰陵令中官问龙生九子名目于李少师东阳李不能悉询于吏部刘员外绩乃得其说于故册面上所録然亦不知所从出因据以复余忆十一二时曽见其说于对类总中近因厯考传记乃知其说为不经其辨甚详然亦不及于此因附载之
　　陈晦伯攷龙生九子事详矣犹觉一事未及引后汉书哀牢夷有妇人名沙壹捕鱼水中触沉木有感产子男十人后沉木化为龙出水上曰若为我生子何在九子见龙惊走独小子不能去背龙而坐龙因防之其母鸟语谓背为九谓坐为隆因名子曰九隆诸兄推以为王后牢山下有一夫一妇复生十女九隆兄弟皆娶为妻据此亦龙生九子一证也【于碝注笔】按本传名子为九隆及后长大诸兄以九隆为父所舐而黠遂共推以为王夫曰小子曰诸兄则九隆第十子也谓背为九则九非数也谓坐为隆则非即龙也云未及引为证似犹未审
　　兴渠【禅林】
　　阿魏药也【一云】兴渠方芦菔根未出土臭气闻于逺近荤而非辛阿魏是也辛而非荤姜芥是也是荤复是辛五辛是也梵网经云五辛者一葱二薤三韭四蒜五兴渠【翻译名义】释慧日云僧徒多迷五辛中兴渠或云芸薹胡荽或云阿魏唯净土集云五辛此土有四阙于兴渠梵语稍讹正云形具余国不见回至于阗方得见也根麄如细蔓菁根而白其臭如蒜彼国人种取根食也于时冬天到彼不见枝叶薹荽非五辛所食无罪日亲见为验【唐髙僧传】




　　正杨卷四
