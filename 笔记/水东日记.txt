　　钦定四库全书　　　　子部十二
　　水东日记　　　　　　　小説家一【杂事之属】提要
　　【臣】等谨案水东日记三十八卷明叶盛撰盛字与中昆山人正统乙丑进士官至吏部左侍郎諡文庄事迹具明史本传是书记明代制度及一时遗文逸事多可与史传相防其间征引既繁不免时有抵牾议论亦间涉偏驳又好自叙平生立朝居官诸事迹殆有露才已之讥并乖著述之体至于辨请禁官舍家人操习一疏谓人诬其子与官舍鬭鹌鹑不胜因有是奏深自剖析连篇不已抑又浅之甚者然盛留心掌故于朝廷旧典考究最详又家富图籍其菉竹堂书目今尚有传本颇多世所罕觏之笈故引据诸书亦较他家稗贩成编者特为博洽畧其冗赘取其精华亦所谓披沙拣金往往见寳者也乾隆四十三年九月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀












　　钦定四库全书
　　水东日记卷一
　　明　叶盛　撰
　　冬至正旦节早礼部鸿胪寺及科道导驾等官最先入左掖门至中左门立俟天将明趋进华盖殿前穿廊礼部尚书祭祀复命行礼讫导驾陞奉天殿受朝尝记毘陵胡公奏尚书【尚音为上】其末云行礼毕请上位看马两言大声直说不奏事也
　　晦庵与刘清之书云小学近畧修改又别为题词韵语庶便童习又一书云见此修改益以古今故事移首篇于书尾使初学开卷便有受用而末卷益以周程张子教人大畧及乡约杂仪之别为下篇凡定着六篇云尝窃以为所谓首篇者即今所题数语所谓末卷下篇即今外篇嘉言善行等篇是已今观北京国子监小学书板元至正十三年重刻元统癸酉燕山嘉氏本有祭酒王思诚监丞危素助教熊太古等题识其晦庵所题乃在卷末目曰朱文公题小学书后而题辞则在卷端是矣吴思庵集解则曰小学书题置之题辞之前意者本朱子大全然大全编次伦序不能精当恐亦未可凭也不知思庵当时曾见此本否
　　王忠毅公为京尹时公退即坐后堂召鼓手打得胜鼓以为乐鼔失节者有罚后公卒以军旅树功名岂亦昔人喜闻击鼓用兵之诗者耶
　　己巳之变徐元玉最有时名亦锐意功业太监金英趣问计以南迁对英怫然不恱前成山侯王通亦以挑筑京师外城壕为太监兴安所鄙二事似皆未为得也正统十三年闽贼邓茂七乱巡按御史汪澄将至延平闻贼势已炽即回会府刷卷御史张海至延平被围海躬抚谕之贼且降海以实闻而澄忌之适朝命御史丁瑄按贼事澄则附瑄妄奏以抑海兵科给事中姚铣等以为澄畏避且忌嫉当言之掌科事唐世良不从未几而兵部奏澄擅止浙军有罪下狱又御史林廷举巡视两浙盐法俾治处州贼奏贼平当代适处州奏贼复起当劾盛谓廷举君子其巡视地远安知贼起不在其出巡后已之俄而其父山西参政厚奏承委督饷代州不欲往厚素为士论所短因奏逮治之廷举寻亦以他事得罪又都御史张楷都督刘聚征闽冦尚书石璞都督徐恭等征浙冦皆无善举皆当劾而楷聚尤甚有召还之命下才数日计其还必再余月也一日午后偶暇为草疏适书人又皆具既成视日尚未莫遂封进少顷得防楷聚如所奏翌日早朝鼓将严忽闻楷等将入见同僚相视惊愕因仓卒添易原疏首尾而廷论之楷由是罢位凡人祸福之来固其自取似亦有不偶然者此数事适相因并记之
　　三五年前翰林名人送行文一首润笔银二三钱可求事变后文价顿高非五钱一两不敢请迄今犹然此莫可晓也尝记一日过钱原溥翰检第强予宿初不知其意黎明起而其夙所约张士谦先生来一相者继亦来相者目先生良久首曰此大人平生不得弟兄气力先生大笑而郤之曰吾永乐中为进士庻吉士中书舍人时年向壮有志文翰昼夜为人作诗冩字然未尝得人一叶茶非如今人来乞一诗则可得一贽见帨帕向非吾弟贸易以资我我何以至今日由此观之当时润笔亦薄已
　　己巳七月十五日六师明日在行六科议兵刑二科文书多独用二人兵科都给事中姚铣其次则盛刑科掌科事给事中鲍煇其次即季聦皆治装矣未申间忽礼科约具奏乞点差盖章瑾惮行闻都察院尚寳司得防俱用次一人因有此举俄而六科奏下俱掌印官行而姚鲍因得尽节瑾竟以此得罪谪死乃知一行一止死生荣辱固自有定私智小数之人乃欲以区区心力胜之不亦愚乎
　　正统十四年八月二十三日殿下驾御午门左门言官大臣次第宣劾王振章有防朝廷当别有处众心郁愤呌号不已长史仪公造膝前免冠有言于是众皆免冠长号已有防急籍王振等家然呌号不辨人声不能皆闻惟仪公长号膝行而前去袍服才咫尺忽王给事中竑众中起捽马顺至前曰奸臣党在是于是驾起门掩一閧间足履之下尸暴血流矣百官稍退惟上直军卫官候左掖门哗云尚有王长随毛长随在少顷校尉捽两人送锦衣卫甫出左掖军卫官捶死之矣盖驾既行使人于门内伺外何为而惟闻此言以为出自百官殊不知因大驾出尤严门禁两长随日事鞭笞最结怨于军卫而两杀人者上直官非百官也初尸血溃砖石门官呼水涤之仪公曰不涤可也留与作様子门官不能答仪公气亦足多云
　　季聦尝授经京邸多门生学子因多知内外事一日谓予曰闻禁中近习划龙船朝下即事射鱼酣笑为乐或日是始休柰何予因有午朝之请奏既入即时内批下刻日受朝颇闻此事盖太监兴安等极力赞襄惜乎当时外间诸公所见不同反不足以副其意耳语多不记正统十四年南京太常卿徐初以老疾令致仕当除先是王检讨资谓盛言寺丞冯必政者妖妇焦奉真之侄轻佻矫妄士论耻之至是又闻将以羽流发身者任之季聪因会奏以为太常清职重任当用文学儒臣南京寺丞冯必政邪妄进身不由其道当黜以示惩会上亲擢旧宫臣张文为南京太常寺卿吏部因奏冯必政当从六科言削职为民诏从之焦奉真事大宋于尼云汉元始二年户千二百二十三万三千后汉光武兴复至永寿中亦仅一千六十七万九百六十三国才百三十余年耳晋武平吴后户二百四十五万九千八百隋文帝大业二年戸八百九十万七千五百三十六唐初年不满三百万高宗永徽元年渐至三百八十万明皇全盛时只及九百六万九千一百五十四安史之乱耗散至于武宗会昌中才至四百九十五万五千一百五十一五代逐处各有数十万而已宋太祖建隆初九十六万七千三百五十三至开寳九年加至三百九万五千四百太宗增至四百余万真宗又增至八百余万仁宗天圣一千一十六万庆厯二年至一千三十万八年则一千九十六万余也包孝肃云
　　初京都最重冬年节贺礼不问贵贱奔走往来者数日家置一册题名满幅己巳之变此礼顿废景泰二年冬至节礼部请朝贺上皇于东上门诏免贺旧凡遇节鸿胪尚寳中书六科直庐相接者朝下即交相称贺是日予亲见鸿胪佐贰邀大兴据公偕走贺公曰太上爷爷不得一见尚谁贺耶闻京都贺礼至今寥寥不复昔比三千营总兵都督张軏杨俊为都指挥王琦奏龙旗寳纛事予与季聪谋议既定二章同上一章以释上怒一章以正事体各科有言上所怒罪人欲营救之非私而何事坏则我当有辞我等不预知也季聪导之曰流俗佛语不有荷担如来乎从王琦则于法制有违不从王琦则得罪君父軏等处此亦难矣有司以上付之言官既不言言官而又不言軏等其何辜俄而得报众皆称快其正事体一章且留中于是言者有愧色事具奏草太祖皇帝御制文集共若干卷竒古简质悉出圣制非词臣代言者可及今世所传刻赐刘伯温书诰等文及尝见赐孔祭酒书真迹皆是也然多不在集中则知寳藏天府不曾入刻者尤多但今集中多有篇目重出者此不可晓耳
　　宣德正统间名臣称三杨先生以文贞为西杨文敏为东杨盖初以姓同亦畧因居第以别之文贞固出西江而文定郡望每书南郡乃因以南杨号文定焉东王则抑庵西王则泉坡盖亦然也
　　盛奏选京师官舍家人操习以备非常及乞榜禁谕流言事见奏草当时有宥宻大臣防盛于中者曰此事因给事中有子与官舍鬭鹌鹑不胜被辱怀忿而有此奏时盛有子仅再周歳亦在元籍乃知古人无兄盗嫂之谤有之矣
　　景泰元年九月二十六日礼部会奏敌请遣使迎复当从明日上立文华殿门内面谕公侯以下各堂上官各科道官印官曰朝廷因通和坏事欲与敌絶而卿等累以为言何谓吏部王公首对云云大意以为必乞遣使勿使有他日之悔王色稍不怡曰当时大位是卿等要我为之非出朕心少保于公继有对盖以为大位已定孰敢有议但欲答使尽礼纾边急耳辞畅而意婉上意始释曰从汝从汝言已即退羣臣既出文华门太监兴安匍匐而出呼羣臣言尔等固欲答使且来言孰可行者孰为文天祥富弼其人耶众未有答王公面发頳大言曰大人岂可为此言今日羣臣皆在此皆朝廷人一唯朝廷用孰敢有不行者如是言之且至再而辞色愈厉兴安为之语塞既而陞礼部侍郎李实等为正副使以行勅书既下则惟言报礼不及迎复实惊讶诣内閤白之遇兴安被诟曰尔第奉黄干事他何与焉兴安虽短于才溺于僧佛讼言二三故旧大臣然能廉守人不易干以私惟于迎复则深可罪也
　　大理少卿致仕云间沈简庵先生草圣擅一时真行皆佳尤长于诗有集二千余首先生端厚谦抑好奬兴后进皆出诚意而取与则甚严尝有季训导者介先生之友求草书且欲识姓名先生忽有思曰得非曩讦奏有司者遽郤之其友翌日固请先生为易题计某以外之其介又如此早年与其兄自乐学士同在翰林遭际列圣荣遇罕比而伯仲同居友弟之行无间言缙绅中以为莫及先生正统中既得请致仕未朝辞而遽闻变故言及辄陨涕行次直沽手书近体一律寄予极其悲愤卒章有三秋景物偏萧索清泪平添卫水波之句今轴藏吾家
　　毘陵王绂孟端高介絶俗之士所与交皆一时名人遇流俗辈辄白眼视之工诗翰画竹称冠絶今古未达时画已驰名人不可茍得尝月夜寓京师旅邸闻箫声起隣家清亮可人倚床而听之乘兴冩竹石一幅明早扣门寻访其人以为赠盖一富商也商人大喜过望次日奉驼防段二求作配幅孟端曰俗子何足当我笔也亟索而碎之其介如此
　　驾将旋礼部累有会奏言迎复事上多以敌情多诈为言将抵居庸一奏始得防羣臣同礼部议迎复仪注兵部总戎议防变方畧舆情甚欣慰朝下多官集会议所都御史王文忽厉声曰来孰以为来耶黠敌岂诚真彼不索金帛必索土地有许多事在孰以为来耶众素畏文闻此皆相顾莫敢言武弁有趋出门去者矣既而少保于公言防变方畧则在我与总戎如是而退盛等窃虞仪注之议由此而寝心甚愤郁比午造礼部问焉尚书胡公从容言仪注已送内閤看矣王一人言岂可凭但彼欲如是言且姑任其言何能与辨乃知老臣处事自有定执而其量亦非后生可及也当时会奏多吏部王公笔皆六部都察院通政司大理寺六科掌科官连署然主意皆出二老胡公累为三法司所憎云尔礼部事当奏即自奏何必要我连署会奏外惟翰林检讨邢让一奏首有前次勅书不具迎复上皇之意一言真为实録戸科给事中李侃等奏内亦有尧舜孝弟之说报防以为讥朕者也
　　初凡有弹纠必六科先承密防十三道则因之若不由先言实自盛等始都督杨俊有罪自宣府还俟其鸿胪报名即须进奏明早举劾兵部亦以此为言而不知其所托者俊之党也俊又结鸿胪云昏晚得报以是盛等早将入朝始知之盛与同官捧奏诣左掖门门内寂然惟窥见笼烛照地即扣门投奏门隙中中官曰此际驾将行何敢进奏盛曰今早有当言事君有误进奏驾出不得言即有罪皆不可辞中官语塞遽趋走捧入既而杨俊就逮不复得请幸免矣此前未有也
　　永乐中俞行之试记里鼓正统中冯益试事道皆不知所谓莫能措一辞所谓名浮于实君子弗贵者欤水东日记卷一
　　钦定四库全书
　　水东日记卷二
　　明　叶盛　撰
　　景泰元年太上皇万寿圣节礼部请羣臣朝诏免朝二年盛与季聪约当草疏偕科道与礼部同上既而窃念今皇上孝弟上皇盛德两宫帖然安静而长久当愈深而礼愈隆矣使益以言则涉众易疑恐无中生有反为非便遂已之御史盛防一日私示盛一章亦此事因具以告防目予言已不为又沮人不为耶盛曰此大事宜熟虑之惟安与静久长之道也时惟刘溥原溥以予言为然近闻卢指挥奏讦以来然后益信予前说之不谬
　　居庸以北俗择塟地以验蛇盘兎为上昌平侯杨洪赤城塟母处亦然意者地气温暖二物皆穴焉偶相值而相持亦适然耳昧者至争地盗塟积讼连年惑哉于节庵之先世有显宦至其父防孤贫流落虽知家世之贵而不能详所知者黄鹤山有先茔其兄弟名山寿海寿耳节庵既长为董镛先生壻先生藏书有元黄文献公溍集三山大字本载湖南宣慰于九思行状可考节庵能知其先以得此文焉尔然则人品家世托之名笔其效有如此夫董先生子中书舎人璵与予隣居间语及此事云
　　景泰二年予为殿试弥封官知读卷事第一甲盖閤老预属意于受卷官已得之余皆分送读卷诸大臣且曰率以三分上一等次二等各置一所少顷閤老收上一等则判二甲次二等则判三甲也第一甲三卷閤老圏防毕将午三人者持诣文华进读午后填黄榜明早榜出矣盖辰巳二时榜中人次第已判定若曰须一一品量高下次第固有所不能也又闻试场卷子榜中榜外固有相去不甚远者数尽即止无如之何因记周文襄公行部至昆尝问及举子曰年少者多遣行彼气锐利得且科第自有命耳当时甚讶其言乃知此老曾见此事敢为此言也虽然亦岂止科第为然哉
　　独石城堡今治开平卫初阳武侯薛禄奏筑城迁卫于此有僧庆西堂者号精地理术寔奉命相地尝云城中水泉枯时当有变指东南角地以为必王侯可当此杨昌平时为百户已有名因治第在焉己巳春泉果澁不流今则复泛溢矣昌平第潭潭余百间都御史李公下予相度撤其材以饬楼橹营壁之尝经兵火不存者其闗将军祠洁丽可爱不忍毁之但城中已有祀不宜复出而偶得宋学士所撰开平王常忠武公碑文因谂于众曰公有功国家其收漠北尝道此而是又其封望所在请易为开平王祠仍环书碑文于壁既成始闻僧之言而益竒其术之神也或传边虏尝目昌平为杨王昌平为人虽多事先声要必曾有是说
　　尹鳯岐先生在翰林好作诗讽切时事节之最能记予仅记其一首时应诏举贤良方正即得授八品官适简太学生年五十以上者悉放还诗曰五十余年做秀才故乡依旧布衣囘囘家早去养儿子保了贤良方正来景泰二年廷试鸿胪杨公时预读卷公素多笑谑是日庄重自将持卷一一详检视讫收置端好众以公少文窃窥议之莫可知其如何俄而尚书泰和王公读卷毕公徐起手卷子纳案上作一揖王公揺手却之公又一揖不交语敛容而退于是王公代为品第而还之众由是服公之大用诚亦不偶然也
　　真定逻卒获一人为敌语甚习以为先被掳见留敌酋额森将窥临清使我等从宣府边闗入住城中数日而今抵此盖先为侦伺耳守臣以闻兵部奏敌酋为计至此宜急遣廷臣豫备紫荆等闗口因荐郎中陈汝言陈金等堪是任诏止治备而已都察院奏宣府守臣不觉察当罪使额森欲其首将携去久矣于是特命锦衣卫押其人至宣府会巡按御史勘问所主之家御史涞水张鹏心疑其事百方鞫之一夕得其实盖平定州故荆
　　【阙】　　　　　　　以贸易习敌语不事作业被捶楚潜匿于外妄为此言彼逻者从而傅会之耳此虽一事而台省之张皇内批之镇静得体御史之明决能任事皆可记者
　　吴思庵先生谈及浅学后进曰此韵府羣玉秀才好趁航船尔航船吴中所谓夜航船接渡往来船中羣坐多人偶语纷纷盖言其破碎摘裂之学祗足供谈笑也景泰二年春内官善增恃宠骄纵势炽日益甚且闻大臣中有候其生日结约武弁持贿拜贺其门如往年之事王振者季聪偕六科十三道上言尽暴其罪恶乞急治之不然必蹈覆辙章既成对众复增二语曰复起羣邪趋附之风大开小人奔竞之路盖厚嫉大臣之憸小者也既奏上即命锦衣捕治之后虽复释然迄今不复肆云
　　弋谦代州人累任显官有声仁庙时歳己巳布衣走阙下疏前成山侯王通龙门致仕指挥甯懋真定同知阮迁干三人皆竒才可用适报敌酋额森犯紫荆口时石亨为时倚重偕于尚书治兵土城外众议欲以通副亨召谦等至左顺门通辞不预兵政久矣一旦以副人不能也谦则力言宜专用通众导之再四两人持论牢不可动事遂已六科闻谦负重名奏留之由是亦不报使通等拒稍却则皆任用矣后通虽复用亦无大过人者不久竟卒谦亦累有建白语侵时贵亦不久卒
　　古人制作名集编次多出于己各有深意存焉或身后出于门生故吏子孙学者亦莫不然周必大所识欧阳文忠公集亦可见已今人不知此动辄妄意并辏编前人文集如处州叶学士文集又曰水心文集曰文粹江西文山先生前集三十二卷后集七卷四川等处宋学士文览者当自见之其尤谬则苏州新刻高太史大全集也太史缶鸣集九百八十七首后人足成一千首大全集又合为二千首其姑苏杂咏一书自有序乃为率裂置诸各体中如白龙庙迎送神曲删去本题并注引入曲题曰迎神曲送神曲云柰何
　　景泰二年冬文渊阁办事中书舍人何观言大臣旧老少保兼吏部尚书王直等正统中皆阿附权奸今此辈老猾不宜在左右及言北敌之来朝者宜驱置于南方忤防下六科十三道议以闻吏科给事中毛玉属奏藁辞过罪观季聪导之易不从亟以告盛因与偕往时六科诸君皆在索藁阅玉郤以上促奏急阅之恐缓索之再始出以相示盛曰观驱置之说固疎谬其前言老猾盖意在大臣但辞连权奸中贵人激怒在此然终是言者诸君当熟思之藁须再易玉曰上怒甚不可易盛曰当明言观槩指王直等为老猾非宜或可回悟上心季聪言所引春秋公会戎于潜亦非胡传本意玉引东坡论不治乃所以深治对盛以玉遂非甚因曰此奏引经不切未甚害事不易或可若辞有当易者须易之玉曰观尝考满不得陞私憾吏部为此十三道已具此说藁不具此已轻矣盖时有大臣新迁吏部者嗾科道为此说也玉素于盛厚因附耳喻此意盛曰虽不具具等耳藁必再易玉曰君柰何执欲佑观乃谓曰朝廷大开言路未尝罪一言者虽怒观犹令我曹看议盖甚盛德也君独不念刘球乎球之死人今罪王振马顺诸君而为此雷霆之下万一不测则是我曹为之而朝廷受不容言者之名且诸君亦言官独不为他日身计耶玉意若稍解盛因抺去冒头所谓诬防大臣擅开边衅及终所谓明正观罪以为进言虚妄者之戒等语且益云指大臣王直等为老猾于是众皆曰好而退既而奏入有防令锦衣卫杖观若干且调外后乃知奏惟去冒头余皆如旧藁不易也明日道遇锦衣门谢二镇抚及杖观事两人曰彼何可深罪杖惟具数耳两人所存较之玉不霄壤异耶
　　祭酒安成李先生初以言事得罪系狱宣庙登极后一日御别殿以其激怒先帝命左右械取将就鞫焉俄又命锦衣指挥王某出有不测之命王甫行而先生至适上退近臣某就先生问故先生告以忠诚之实上出有问某具以对上稍悟命仍就狱盖王被防急趋出时与先生相失于端门左右而立俟于西长安门外久之始得之守卫者曰罪人入久矣王急趋还则先生已得再生矣夫臣子之于君父天也天佑善人岂欺我哉解学士胡祭酒契好甚密一日同观放进士榜解以胡出不由甲科诧之曰大丈夫必得黄榜书名可耳胡笑曰彼固亦有侥幸得之盛时公卿其委蛇张弛气象如此
　　景泰元年八月十一日朝退禁门侧尚书胡公手一揭帖文武重臣羣立传观尚书王公曰此礼失而求之野耳盛等因趋就观语多文而切直首备登极诏防以为由此而观上皇之出非游畋无益为宗社计尔今都人一闻驾旋无不喜跃则人心尚未厌上皇也今日奉迎礼当从厚主上当避位恳辞而后受命乃可不然恐千载史书难洗末有书上修史先生等语而逸其名甚惊异之胡公言此得之高学士众因告公曰连日言迎复上意屡以敌情多诈为疑此所言若封进见朝野同情或可感动上心公走质之三法司都御史王文曰匿名文书不得言以告于少保于第言使封进亦无妨盖其意亦持两端因诣礼科草疏同上疏谓告言人罪盖以破匿名之说云俄顷得防缴进时众候诸涂扣之胡公欣欣言适三法司云不可进已还之高矣兹复取来故迟耳王公有忧色曰诸公勿累小子吃牢饭也两人之量不同如此旋闻有龚千户者闻捕治急首罪下锦衣狱门谢二镇抚以其当具奏而不具奏坐不应寻会赦得释闻龚千户其名遂荣惜不曾识之而揭帖亦留中矣
　　南都数年前一时人物之盛勲旧之贤如襄城伯李公通材重望如少保黄公学行老成如都御史吴公得大臣体如侍郎徐公端厚有文如侍郎金公通政陈公尚书黄公词藻艶发如少卿杨公志勤修纂如学士周公皆有足称他如祭酒陈公之教条规矩终始不渝尚书魏公之清修雅尚可以廉贪敦薄要皆无愧士论惜乎二公尝请老而不得近为南京十三道官诋其贪恋时论为之不平二公亦因是去矣噫如诸公者今何可多得耶
　　题秋胡图诗二首其一曰郎恩叶薄妾氷清郎说黄金妾不譍若使偶然通一笑半生谁信守孤灯其二曰相逄桑下说黄金料得秋胡用计深不是别来浑未识黄金聊试别来心或云后一首赵松雪作善为秋胡解纷前首不知何人作也






　　水东日记卷二
　　钦定四库全书
　　水东日记卷三
　　明　叶盛　撰
　　詹孟举篆书唐人早朝诗四纸孙叔英得之谈以宗家用笔絶泰不华王贞妇碑一题孟举二楷字皆有姓字图书印孟举篆书余独见此云
　　松江曹云西善诗画家富盛极一时其孙幼交号雪林客授孙至德家言乃祖盛时尝筑台以锡涂之月夜携客痛饮称瑶台云其侈靡至是盖元氏习俗也一乡时惟常州倪云林昆山顾玉山可相伯仲他赀富有余而文采不足者不与焉云林玉山事当别有记要之其富而不知节可为后世戒耳
　　正统十年进士登科録凡天字皆作防云出内阁意景泰中幸太学谢表内阁自为之中有管窥霄蠡测海句盖亦避天字也偶见宋宣和时禁君天等八字识者惊异事不能无感于往事焉
　　袁子英晚年惟一子生申为县吏坐累并子英徙南京以卒詹孟举挽诗曰吴门山水隔陈雷鱼鴈依然得往来书后常思洞庭橘诗中人寄陇头梅但知抱道非贪病谁道生儿是祸胎老泪尽从枯眼出西风遥洒凤凰台葛芳荪父晋仲翁能诵此诗袁宗鲁云
　　萧墅张汉杰伯庸父子一时豪俊与赵屯吴氏有姻防张吴皆元万户府官吴元年松江钱皋作乱遣人诣张请相结约为应汉杰父子毅然曰此叛贼也吾从汝叛耶大书叛贼二字黏诸所遣人之背反系其两手叱之去汉杰曾孙举能言之
　　钱知府昕初习举子业从节之游其外祖吴思庵先生作小诗遗之曰阿昕近喜习科场百里从师日夜忙老我曾闻前辈说一凭隂隲二文章钱故富家先生此诗盖惧其或至于骄而隳亦规讽之意也
　　甚矣富贵权宠之能动人也王子明冦平仲皆伟然一代人豪然天书之谬一以不能正其始一以不能正其终于二公且然其于王钦若丁谓尚奚责焉
　　至讷无言福严寺僧善词翰所交皆一代名人赵松雪冯海粟柯丹丘郑尚左陈众仲最后亦钱惟善辈有诗文真迹在孙叔英家无言卷尚留寺中者也
　　福严寺老僧景燮颇能诗先人极与相好尝中夜对饮时予八九嵗侍几傍僧云夜深烧烛短予应之曰话久引杯长僧大喜以予能记杜诗而予实未读杜诗也景爕瘦削有寒士气淀山释宗潮丰厚而凝重二僧为一时乡里所推先人尝云潮外而燮内云
　　杨文定公最善王检讨振张修譔益相见辄出所作就二人评有所改易即乐从公亦喜改人文字泰和陈学士当笔譔祭文公欲有所易陈忿然不平见于言色公即已之曹文襄性敏大篇下笔即成马状元尚书措词颇澁每为文襄所讥切马才介也一日饯客所序文出文襄反复余千言二王先生适在座文襄举似之曰草草冩成耳二先生看读毕佥曰才长才长诸公才学心量之不能同此亦可见
　　张仲珪先生家藏风雨归牧图杨廉夫题曰牧牛值风雨箬笠几去手不在风雨前不在风雨后为妄人改手为首幸墨迹浓淡可见不识古人用字意趣耳黄铎字希声永乐中乡贡举人尝授徒昆城自题其座隅曰非公事不入县门地叔祖手携家兄仲蠡从之学三日不授书唯命以正立必欲坚不动或怪以为问曰读书易耳为人难茍坐立未当他何望焉识者以为善教郑有林先生初作先祠客有问资价者郑对以工费之详适希声在座客退希声曰设后有问当惟举木石工价若饮食日费略之可耳盖好事须从不则恐沮其志也
　　夏忠靖公使吴中馆于文正书院之偏室夜三鼓适范氏子孙有事于中堂公闻之先期起衣冠独坐俟赞者至礼毕始就寝胡毘陵尚书凡一新服成必入朝见君后始常服见客杨东里少师一日新修防事门成戒儿曹亟治具邀杨仲举先生过饮曰门戸初辟必一君子先行仲举苏州人宋和王之后官至礼部尚书前辈之存心有如此者
　　尝过光福叶子昌家阅其谱壻陈瓘宗人梦其皆有序所録宋金紫棐恭公墓铭云塟贞山卢熊郡志有蒸山又云棐恭塟真山者疑为嫌名改蒸为真耳以予观之叶氏铭未必失实起本贞山后人讹为蒸而真又譌于刻工耶时旁多苏士有云姑苏诸山惟贞山可卜雨有云气上腾则虽晴必雨岂又以此而为蒸耶子昌与予同姓名尚有宋诰三通其二棐恭之子俅其一其外氏凌姓者云
　　邓尉山中峯东北向居人相传地名黄坟盖宋刑部尚书黄状元由墓也赠工部尚书昆山王公永和夫人卒得塟地于此勑营墓焉黄氏故物可见者一石人半身裳衣之制俨然今垒石墙上茔墙石窓一方雕刻极工致今在王氏庵中坟下石甃小河亦极齐整今于涂泥中疏出通流
　　训导吾豫景泰中膺荐至京以屡言边事兵部奏宜边用而在边久不得支俸请于吏部项侍郎曰是尝搅我兵部者何可与之尚书泰和王公曰官必有俸自须与之然竟亦莫能与也豫私计侍郎尚然尚书于公当何如然不得已乃以请于兵部于公见公牍喟然曰柰何使应荐士至此遽与准收诸公所存不同如此
　　庄伯和碛澳名医好诙谐一日李无易遣家僮持简诣伯和家僮误举伯和姓名伯和绐之曰若翁欲借药磨耳汝当负去且书片纸以复曰来人面称名姓罚防药磨两遭无易得之大笑即令仍负磨以还前辈善谑风味如此伯和子允恭诚确老医常往来吾家犹及识之李无易名庸一字无逸碛澳巨姓颇尚文学国初坐累徙云南发龙江寄亲友诗曰不识云南路今过第一关
　　【阙】　　　　　　　　　旧驿连新驿前山接后山我心无愧怍天道有时还乡间往往见无易家旧物孙叔英家有洪武初行乡饮礼诗卷余熂序赵丹林龙角鳯尾金错刀竹二幅赵松雪小蓬莱三字刻匾字本顾玉山家物顾一孙赘李字因在焉字初为村氓得之以其背断草豢豕云野水舅家中吴纪闻残帙即余得之而失去者先孺人嫁时青铜大鼻镜皆李氏物也
　　山隂花溪蒋贵达老先生显司训昆庠质实敢言一日郡守况侯钟行部侯严不可近先生遽进告曰顷见郡中新刻忠经大非是马融何如人其言何可经也众为之惊栗侯待之殊从容徐曰偶见此本改则未敢耳先生极知爱予乡试就考者众予以学未至不欲预考先生强之再三且拥予入察院门是年果止予一人在选中
　　庄瑾字公瑾号采芝龙江章氏之后晚居李墟能诗善草书学二王而硬徤骨立自成一家尤长于画师法夏珪马远盖张可观以后一人而已为人雅淡有高致日登山临水所至成趣遇知己觞咏竟日画或顷刻可成或数日不欲着一笔与同里沈梦萱先生契厚今沈氏收书迹画本特多寒山拾得像春江送别图皆不愧古人诗帖有酒熟床头雪满缸南墟书屋正春寒【阙】糟鹅掌【阙】　　　冻鳖裙等句其风致可想见也
　　松江李墟沈梦萱先生资深永乐中举略通书史吏部试招抚四裔榜纳卷独迟众请斥之尚书取卷阅其首云诗曰普天之下莫非王土率土之滨莫非王臣遽曰是何可斥也遂得终篇第优等授山东新城知县先生弱冠娶毘陵大族邹氏诣谢妇翁出名画命题即走笔一律其警联有玉沙十里江村暮铁笛一声烟雨秋之句吴思庵先生举堪任风宪试河清论起语中庸曰致中和天地位焉万物育焉两事颇相论今思庵集不载程明道先生外舅彭侍郎思永行状云蜀人以交子贸易藏腰间盗善以小刃取之稠人中如己物公捕获盗人使疏其党得十余辈黥流之盗遂絶此即今京师小李之小李云者意其为昔时此贼之首犹徤讼者所云邓思贤耳
　　朱文公答巩仲至曰用韵多所未晓古韵虽有此例然在今日却恐不无讹谬之嫌耳然林与兴叶亦是秦语以兴为韵乃其方言终非音韵之正今蜀人语犹如此盖多用鼻音也又题黄叔垕楚辞协韵谓傅景仁云汉书高惠功臣侯表符与昭韵西南夷两粤传区与骄韵盖本大招昭与遽同韵王岐公集铭诗中用遽字入招韵政出此耳盖字之从处声者平读音皆为疆然则大招之遽当自疆而为乔乃得其读也公又有楚辞辩证上下卷此论尤多学者不可不知
　　予在邑庠时庠友吴芳廷实家畦菜得故冢志石见题云高平郁氏之墓政和六年塟常熟医学训科郁鼎智其家相传先世塟昆山高平桥西但不知其处耳至是得墓铭拓本与谱合欲讼之官由是墓归郁氏至今封树蔚然景泰中进士蓟州钱源者尝以公事至昆访其祖垅钱云闻之乃祖吾家坟在学西北故郁氏姻也学西北郁氏墓旁虽多地据地者以无所于考不可得沈通理为出其家藏杂録诗文小册有洪武七年县人卢熊所作钱瑞妻章氏墓铭一通其文曰塟县治西南郁氏先茔之东北据地者始无可辞钱且访郁考其故谱乃知郁之壻有钱道判官郁衰有功于郁郁因以一子后之冒钱姓云两家今通谱此二事出一家固甚竒亦可见墓文之不可无也
　　定襄伯郭登治大同廉而尚谋有古良将风一日敌兵迫城下人心汹汹自登城视师酣战间马溺于前左右急呼用草裹去公笑曰草菓好吃鸡生也此亦能示整暇以安人心
　　余尚书茂本熂父尝为镊工茂本既贵毎造谢隣曲不遇辄曰烦为道余待诏儿来拜也盖吴俗称镊工为待诏云人以是贤之茂本美风姿有俊才为县学生御史行香见茂本曰此子外材好内材何如茂本应声曰熂有诗八句其首句曰外材争似内材高余不能记又一日茂本方与诸生会馔一微行老御史坐明伦堂诸生出见御史曰黄米饭香青菜熟诸生有能对此者乎茂本应声曰白头人老赤心存
　　范啓东言长公于书独重云间沈度于画最爱永嘉郭文通以度书丰温润郭山水布置茂密故也有言夏珪马远者辄斥之曰是残山剰水宋僻安之物也何取焉暹之内父钱唐蒋晖字法欧阳率更多清劲屡不称防晖官久不进亦坐是云
　　霹于边墩高处歳恒有之震死者或不闻其人其击屋柱桅竿之常见其破处有痕似铁线路或云蛰龙所藏或云龙变化而起又或云毒虫被击皆不可知又云雷神极巧如人被击火或烧其着体衣一层无遗其外衣仍存若一或竹骨皆化惟盖柄则皆如故如击塔庙数佛并坐其一粉碎其傍诸佛俨然亦有移置他处者此甚多惟击发之时雨辄骤辄有火有硫黄气此则皆然也先儒于此成说多矣而亦不悉其故岂亦以神不当语故耶
　　中贵有再造营火者珍珠皆灰化玉器窑器或裂或变浅黑色惟诸色鸦鹘石愈精明
　　尝见胡毘陵应酬诗文藁皆片纸满书闻其虽破纸少许见辄用补窻罅不弃也今日闻王盐山凡属公牒藁皆用所受外封既誊毕既以作绳绞仍渍以剰蜡俾照夜皆俭德云予每作书牍或冩鄙作字误辄涂改有所更易辄令人洗虽不喜涂洗然终不忍易他纸岂亦性然哉
　　文章家误用古人爵谥文意字义近世虽名人不免熊敬方胡祭酒皆以程明道所答御史之问为御史马状元陈侍郎以余襄公为忠襄许道中诗多以擅场为擅扬之是也


　　水东日记卷三
　　钦定四库全书
　　水东日记卷四
　　明　叶盛　撰
　　正统四年廷试榜出华亭钱溥原溥仿宋人王十李三之诗自诵曰举头暂且窥张大伸脚犹能踏小张或者以其言近于忿易之曰头上小张才踏过举头又见大张来盖会试昆山张穆敬之第二溥第三廷试第二甲昆山张和节之第一溥第二而和则穆之母兄也予马营小诗有天门行看六龙车陈少卿和韵有将军还数李轻车或者非之殊不知唐人飞歩登云车垂鞭直拂五云车太平天子驻云车君王正候五云车来往五云车应将性命逐轻车车字皆尺遮切昧者槩以九鱼切车字故尔
　　长洲民杨芳景泰中尝以十事上巡抚邹都御史其均税额以为古昔井田养民而秦废之汉初轻田租十五而税一文景三十而税一光武初行十一之税后三十而税一晋隆和亩收二升五季钱氏以两浙亩三升宋王方贽均两浙田亩一斗元耶律楚材定天下田税上田亩三升中田二升五合下二升水田五升我朝天下田租亩三升五升三合五合苏松后因籍没依私租额起税有四五斗七八斗至一石者苏在元粮三十六万张氏百万今二百七十余万矣
　　刘洗马定之朝遇王伟兵侍王戏之曰吾太仆马多洗马须一一洗之刘应声曰何止太仆也诸司马不洁我固当洗之耳闻者快焉
　　余姚陈惟寅先生教谕昆山颇喜谈风鉴尝曰举子梁昱当甲科瞿泰安不失副榜况家贫宜急就也未几部檄先生会试同考昱泰安治礼记先生本房也比揭晓泰安名在第五昱不第先生尝谓余曰吾宦不达忝预主司竞竞焉图称任使榜未出之夕犹停烛阅首卷加精考焉以为亦天下士孰意为吾泰安也使知为泰安吾诚避嫌当弃之矣拆卷时尚书以下皆属目首得岳正众皆曰得人次陈鉴次某众皆云然至泰安吾为之惊愕且无一人有言少间幸而监试白御史圭曰此亦当在此我知之矣我同官项御史曾推此人使无御史言吾汗流面恨不即死也噫名闻不扬朋友之过诚然矣泰安于经学有工夫但岳陈等素有声太学泰安举自乡县未为都人士所知耳昱美丰度有孝行学亦纯粹萧祭酒亦许其文在甲第竟以国子生选平定知州泰安官至刑部郎中与昱先后皆死矣惜夫
　　临安钱宰子予武肃王之裔元末老儒也高庙礼徴同诸儒修纂尚书会选孟子节文公退微吟曰四鼓咚咚起着衣午门朝见尚嫌迟何时得遂田园乐睡到人间饭熟时察者以闻明日文华燕毕进诸儒而谕之曰昨日好诗然曷尝嫌汝何不用忧字宰等悚愧谢罪未几皆遣还宰以国子博士致仕家会稽宦业至今不絶宰尝自书门帖曰一门三致仕两国五封王唐昭宗赐勅宋宣和所赐吴越家寳铜印一斤重今藏其家铁劵王像俱在台郡长房
　　国子祭酒四明陈先生遇僚属诸生极严有怀忿而讼之者法司将覆请就逮周文襄公其同年谓先生当具疏申雪遂属笔于公未免有迁就之辞先生见之惊曰某如此本无何得诳君公笑曰在法惟奏事不实耳闻者乃或迂先生而先生不亦纯臣哉
　　王抑庵先生典选遇不如意事好诵古人诗以自寛一日有新得给事中即欲干挠选法者曰偶然题作木居士便有无穷求福人御史有言吏部进退官不当则曰若教鲍老当筵舞更觉郎当舞袖长要多切中云昆山卢熊字公武洪武初名儒大通篆籀之学尝为兖州知州既视即具奏以印交兖字误衮字上不怡曰秀才无礼便道我衮哩几被祸弟熈字公暨睢州同知有贤名公武寄以诗有虀盐清梦穏铁石古心存之句时人称之公武后卒坐累死今其家尚存中书舍人告身高皇圣制也官署印欵时尚循宋制云
　　范啓东闻之前辈云士大夫游艺必审轻重且当先有迹者谓学文胜学诗学诗胜学书学书胜学图画此可以垂名可以法后若琴奕犹不失为清士舍此则末技矣啓东盖善花鸟有谈论馆阁名公多重之老于京师人称范苇斋先生云
　　欧阳文忠公平生聚观金石刻动数百卷题识真迹甚多尝自言平生喜学书见笔辄书又云惟贤者之书能久存何今世见欧书仅仅少也惟东坡居士书崖镌野刻几徧天下予尝戏谓东坡平生必以石工自随不然何长篇大章一行数字随处随有独异于诸公也聂大年诗三十年来作家絶唱也有文集若干卷袁衷主事爱其罪后跌起口占诗云老我不胜金谷罚傍人应笑玉山頽之句王翰林称其显得明朝又风雨免教行李出都门而吾友张篠庵喜诵其送僧十年湖海孤舟别万里云霄一锡飞以为不能忘之但未知大年曾以此为极致否
　　杨武襄洪为人虽尚权谲然有威严将士知畏之此其所长不可掩者亦赖朝廷主张以成其名耳盖自宣德正綂来已受知于阁中庐陵杨公辈皆爱重之如初为指挥杜衡所诬以魏尚书源覆防而衡贬广西继为部卒李友全等奏上以付洪自治颇宋太祖待郭进事又大同指挥张英尝奏今总戎石公蔚州千户张宣奏刘侍郎琏朝廷皆置之死祖宗扶掖人材之心其盛如此
　　景泰元年春久旱两京灾异亦迭见偶会礼科都给事中李实吏科给事中毛玉御史陈叔绍罗箎相与惋叹盛因曰自昔灾异皆君臣引咎今日在内则大臣之罪不容辞而我辈台谏之臣缄默无补病国尤重在外病民者非一而各藩镇中官病民尤重两事当首言之实曰此言诚是科中藁明早当就君取观既而盛曰两事须先后言盖言羣臣朝廷寛大多不从言之文具而中官则必欲取回者若并言之万一止下戒饬之命再举则难然必得羣臣会奏庶几可济因偕谒诸大臣如金尚书等皆佯赞可行无实心且互为推让无肯居奏牍之首者一日兵部尚书于公谦谓盛言中官事言之有名矣近南京周叙学士言事中及之外人来言更便也未几兵部因他奏官多民扰中畧及乞将各处公差内外官员量取回京有防内官不动又数日会议及叙奏有言此亦有例见行侍郎诸懋即挥笔批定盛因曰此诚民病今既有言者若众因之则合辞上请上或可从时惟左都御史陈镒力赞会奏盖陈亦受谒者也户科都给事中马显忽言此事近日兵部有奏圣断已不允矣盛曰人臣论事而但当观事体如何且主上仁明多有得防已行因论列而即改者今事有当行岂可自沮而上负朝廷下负言者耶礼部胡公廼易批会奏竟不果他日因某奏南京沿江盗贼乞行御史锦衣卫巡捕刑部尚书俞士悦以为当准拟盛曰锦衣官校近已革去当止行御史盖两月前亦因言者革之而刑部偶忘之也他日又因马显言户部请议节省用费显意欲裁户部额外官尝有后言而对众又不言金尚书因畧言不可之故扣之亦不言盛曰用人之际此宜少缓尝闻宣德中内府工作答应之人多与军职虽老病不代支全俸此辈正亦冗食金云此当即查行既出有大臣呼盛曰适言冗食官尚再细与尚书言之盛初不虞其伪也而大臣退语同官曰叶某在议事处如有少保责任在己者然我名之为叶少保云盖例凡中外陈言奏皆礼部于内府防六部都察院大理寺通政司堂上六科掌印官防议礼部侍郎宣言其要诸部院正官面决可否自正官外更无出一言者则旧习然也虽李实号能言亦未尝有言盛诚违众矣
　　予为举子时闻同举者云国朝状元多不能至金带时陈泰和马临朐曹恒山皆在内阁未几三人皆进官侍郎盛矣己巳以来商同年继之彭纯道又继之商亦至金带今马曹逝矣陈谪戍商归田惟彭预阁事官太常少卿云
　　今人燕客杯酌劝尽饮曰千歳南北士人多亦然但莫知其字义意者为请嗺即唐人嗺酒之说者也
　　鲜于困学圹志赵文敏公书小楷精絶篆笔出石鼓文少师庐陵杨公得之吴人武昌陈士谦家藏文敏自书哀困学五言古诗一首行书亦佳又有困学小像亦元人笔但后书虞文靖公所作赞非真迹两卷予在科时常于士谦家见之欲约吴中书希纯描像士谦临行草刘廷美上舍临小楷作一卷藏之竟不果耳
　　尚书吕震前左都御史刘观皆洪武中人物熟知政事故实故廷论之际每下视诸公然皆鲜学术欠清谨诸阁老尝短薄之盖亦由此景泰中广西宪司奏土官副巡检犯王文都御史以为土官多世袭当初犯复职再犯具奏定夺后经革申明萧都御史覆请又益以以夷治夷之言殊不知诸司职掌所载湖广四川云南广西世袭土官者如广西右江之岑黄四川之田杨宋元来世长蛮夷其种谓之土人如猺人獞人之云盖本边夷故凡取问必请防发落必具奏今广西土官副巡检虽间有猺獞而军民籍人民为多广西多正綂中所授广东亦间有之盖如隂阳医官之以其为本土人且同流官署事故名土官以别之非彼土官若也又天顺初元四川重庆民邓錤陈言有云交易银两罪同党恶冦公乃叅为诞妄之言不知其为洪武禁例中语此大臣则所以贵无事不知魏相所以为汉名相有以也数自一至十惟三平声八卦惟干离坤平声十千十二支皆仄多平少隂常有余阳常不足君子少而小人多此亦可见
　　宋黄震东发尝采董槐丞相之说以大学经文知止而后有定至则近道矣两节并知本听讼一节为致知格物之传矣后来王巽卿又以近道三节释格物致知听讼一节添释新民草庐吴先生答田副使书固已深非之至谓不识文义譬之打破玉盘为言当矣或者又谓草庐尝摘此三节为传之五章见其门人袁明善所述大学中庸目録中何耶
　　先舅氏野水周先生念先外祖之无后有歳时祭甚盛德也而吾友进士郑时又以其家产医世承薛氏之业乃以其幼子立为薛后使薛世世享祀有人予固知其事之近厚而顾外家诸兄前则未敢啓齿耳偶得晦翁答汪尚书书有宋氏追礼外氏事适有会于予心因録之夫宋公以外祖无后而歳时祭之此其意可谓厚矣然非族之祀于理既未安而势不及其子孙则为虑亦未远曷若访其族亲为之置后使之以时奉祀之为安便而久长哉但贫贱之士则其力或不足以为此或虽为之而彼为后者无所顾于此则亦不能使之致一于所后若宋公则其力非不足为若为之而割田筑室以居之又奏授之官以禄之则彼为后者必将感吾之而不敢乏其祀矣此于义理甚明利害亦不难晓窃意宋公特欲亲奉尝之以致吾不忘母家之意而其虑遂不及此耳若果如此则使为后者主其祭而吾特往助其馈奠亦何为而不可伏惟高明试一思之如有可采愿早为之使异时史防书之可以为后世法而宋公之事不得专美于前则区区之深愿也愚见如此不审台意以为何如
　　方言语音暗合古韵者多今山西人以去为库闽人以口为苦走为祖是也吾昆山吴松江南以归呼入虞字韵而独江北人则呼入灰字韵如是者多又不可晓也







　　水东日记卷四
　　钦定四库全书
　　水东日记卷五
　　明　叶盛　撰
　　左都御史自刘观后不轻受观以前亦可数也近年有陈镒王翺杨善王文马昻萧维祯冦深轩輗镒翺善以恩文以保荐昻以军功维祯深以超进輗起自刑部尚书致仕改本官
　　总督军务自总兵官以下悉听节制盖始于王靖远麓川之役己巳多事以来继之者众矣继靖远者侯尚书璡也于少保在京师王盐山马沧州之于两广石璞于关外于湖贵王来尝于湖贵皆是命云总督二字盖自宣德中巡抚总督税粮始也
　　礼部尚书致仕毘陵胡公予赴广时谒之尚强徤取酒命酌因有请曰老先生身承列圣宠遇圣德圣训不可无记録否则百年后门人故吏多谬误矣公笑曰无之因详举四五事公不妄人也谩记一二可传者曰太宗命濙使外滨行面谕曰人言东宫所行多失当至南京可多留数日试观如何密奏来奏所书字须大晩至我即欲观也某至于南京旦晚随朝勑免朝辞以不敢盖凡所见殿下所行之善退则记之如一日趋朝勲臣某者语哗侍卫槌之仍口奏有防不问既退朝亟宣侍卫者赏钞若干锭于是羣臣皆言不显责大臣而旌禁卫所以寛其罪而媿其心殿下之明断也住稍久隣居杨学士士奇曰公命使也宜亟行则权辞谢之曰锦衣数种未完耳至安庆始书回奏令所从校尉给驿驴赍进也又一日侍太宗奏事退独召某至膝前曰古人有言德胜才谓之君子才胜德谓之小人眼前岂乏干办之才求一好人难耳吾欲用汝但汝官小时某为都给事中数日上召吏部特陞某礼部侍郎吏部奏礼部缺左右侍郎上曰左侍郎又某为都给事中已叨受上知每缺给事中辄命举监生等堪任者具名以进宣宗皇帝一日召某曰侍郎如某者吾所任戸部辄欲差巡抚汝与杨士竒等议巡抚须用不须用退偕士竒等覆奏比年粮饷多稽差部属官动数员民扰事误须得重臣则民安而事集上曰尔等试举堪任侍郎者以名闻因疏荐某等若干人上喜皆陞侍郎俾巡抚当时吏部后言某等侵越殊不知上惟命与杨士竒等议固不敢援吏部也
　　国朝将官专生杀如都督韩观守广西尚然观师行庆远生员迎候悉命斩之曰我知此亦贼耳山忠毅公代观则有间焉闻公盖惩英国杀黄参将事故耳予所见时将有名莫如杨洪石亨洪自百户至封侯威名闻岭北未尝专杀一人而亨尤甚额森犯土城亨与于尚书等在军中损军败将颇多然将士失律无被谴罚者兵科以为言上命特云亨等而亦如故后闻尚书言辇毂之下自专诛戮非宜王忠毅公麓川之举则异是人多能道之云
　　广西守将韩都督观英武有文颇喜诛杀山忠毅公继之则光前絶后矣公深沈有将畧用兵如神而其廉其正文臣中比肩者亦不多见当别有纪载其驭土官一以威严秋期调征无敢违限三日有惊而成疾者有毙于杖下者有调兵官致死不敢归复者其严如此后来栁安远则反是一以恩结人心始劳以酒食答来把饭然犹有善处未尝有心于掊敛待之如一不以其把饭厚薄为轻重其最可称则郤田州知府岑绍银事初绍奏幼子镛正出当袭其家奴挟其庶长子奏请袭安远折之曰父子间事当从其父言镛遂得袭绍德之怀银一千两为谢则郤之曰我岂为此而为之汝杀贼报国足矣是年绍亲率土兵随征俘馘甚众盖有以感动之也都督陈旺始有心掊尅与栁大异然犹能文饬笼络支吾度日至武进伯朱瑛则扫地矣其畧亦见盛奏中以政之治忽系乎人灼灼可凭如此聊一及之
　　聂大年诗翰著名一时不得预京衔或曰大年尝署桃符云文章高似翰林院法度严如按察司以此见忤达官其然岂其然乎晚年被徴修前史至京而卒予尝比之梅圣俞宜也
　　武安侯郑亨守大同年已七十余刚正有为一志为国而性稍每议事辄不欲从中贵言既卒人谓中贵衔之中贵乃悼惜之不已盖其心本公能服人故耳予曩在宣府中贵栢玉酒间辄追念侍郎刘公琏以为好人难得询其故曰玉每有事干之无一从者然我至今思之盖侍郎所执是其不从我者我非是也两事颇相郑卒时语不及私惟云此大同我国家后门我乃死矣夫后来者何人勿坏我家事也布政张文昌时为断事云
　　兴安侯徐亨正统中守关中一日御史张文昌语及时将徐云以亨观今之将官无一人可当朝廷大事者御史问曰今总戎成国公何如曰强敌视之婴儿耳又举得时名二边将问之曰彼何尝临大敌琐琐仅得名耳曰其必为公曰我非其人曰然然则为谁曰无如英国公屡典大兵且威严胜将校无敢犯可赴水火公为大将彼有时名者为之偏禆所向无前而彼亦可以备他日之用矣
　　故事凡各部请勅行事该部备词奏请既得防移文翰林即今文渊阁下学士依奏草勅不能异也景泰六年正月奬励独石杀贼一勅独不然兵部奏奬励勅词则多谴责且当时有防发兵是宣府总兵等官所请无预独石而勅独石云尔等奏要发兵又全非事实予甚讶焉盖惟时阁老以权臣自任不复顾惮惟其意之所欲为矣
　　上复寳位二三日间诸文武首功之臣列侍文华殿上喜见眉宇呼诸臣曰弟弟好矣吃粥矣事固无预弟弟小人坏之耳诸臣黙然时都督刘深亦带刀在侍深以复位功进左都督后充总兵官挂征蛮将军印来广西为盛偶及此其语尤详呜呼上之德尧舜之德也敢不有记
　　张学士士谦夏太常仲昭两人同登第乡甚欵密皆及与陈嗣初王孟端诸人游皆有志作文冩竹一日馆阁命石渠阁赋题士谦藁先就仲昭见之即不复下笔既而士谦以仲昭冩竹石愈已也亦然两人竟各以所长名世
　　近代杂书著述考据多不精如翰墨全书以彭思永为明道母舅事文聚以闲门要路一时生为侯门要路一时生之至传冩刋刻皆然所谓氏族大全尤甚汤公让指挥以博学强记自许一日刘草窓家偶及赵明诚汤以为赵抃之子予偶记抃之子防明诚则宰相挺之子也汤大以为不然徐元玉在座亦不能决曰明日当考书负者作东道耳汤退既详考得实乃携氏族大全呌呼而来曰本子误我矣近考广州十贤李朝一作李尚因讹而为李商亦出氏族大全云珠池居海中蜑人没而得蚌剖珠盖蜑丁皆居海艇中采珠以大船环池以石悬大絙别以小绳系诸蜑腰没水取珠气迫则撼绳绳动舶人觉乃绞取人縁大絙上前志所载如此闻永乐初尚没水取人多塟沙鱼腹或止绳系手足存耳因议以铁为耙取之所得尚少最后得今法木柱板口两角坠石用本地山麻绳绞作兠如囊状绳系船两傍惟乘风行舟兠重则蚌满取法无逾此矣
　　珍珠初采一万四千五百余两大约三石五斗次年采九千六百余两每百两余四五两大约一升重四十六七两次年大者五十余颗计一斤重云价近白金五千两御史吕洪云
　　范德机古见推当时近见廉州海角亭记为其自书无疑此碑亦用汉唐碑法题额四篆字居首下方就书文不复重出亭记字高平范惇文拜题额俱就在文后不复分书也
　　刘侍郎廉夫清余同年乡举自负文武才筹边论兵歴歴如见景泰初为庶吉士上书论时事遂见用额森犯土城诸公主保卫京师廉夫主追击颇忤意既而出赞湖贵军事王靖远都御史王来皆有论荐还朝吏部拟迁本科内批特陞刑部右侍郎廉夫性嗜酒不拘细行颇不满士论天顺初改四川防政闻有诗云一封诏下九重天台省诸公尽左迁自笑风流老叅政画船箫鼓下西川
　　文渊阁宥密之地外臣非公事不能至廷陛机宜无敢泄者杨文贞文定文敏三先生典刑尚存文贞间遇知己或问近日外间有何事或某事便否亦甚鲜也后来者则有稍稍传闻于人甚而方面官见辞后必造谒或拘举子入考文字又甚而造膝之言代言之笔不待莫出禁门而已徧告多人斯极矣此不惟系大体之得失而才器之大小福量之薄厚亦于是乎见焉
　　广西总帅府一郑牢者老也性鲠直敢言都督韩观威严不可犯亦知牢观每醉后杀人郑牢度有不可杀者辄不杀留竢其醒白以不敢杀之故以是观尤德之观卒山忠毅公云继其任公固廉正贤者下车首延高年耆德询边事有亦以郑牢言者云进之曰世谓为将者不记贪矧广西素尚货利我亦可贪否牢曰大人初到如一洁新白袍有一沾汗如白袍防墨终不可湔也公又曰人云土夷馈送茍不纳之彼心疑且忿柰何牢言居官黩货则朝廷有重法乃不畏朝廷反畏蛮子耶公亦笑纳之公镇广西逾十年廉操终始不渝固不由牢而牢亦可尚云
　　夏太常仲昭常闻之杨文敏公荣曰吾见人臣以伉直受祸者每深惜之事人主自有体进谏贵有方譬若侍上读千文上云天地红未可遽言也安知不以尝我安知上主意所自云何安知黄不可为红遽言之无益也俟其至再至三或有所询问则应之曰臣幼读千文见书本是天地黄未知是否文敏之言如此不审明者以为何如
　　近年大臣各醵白金送寺观祈报行礼云始于陈汝言万寿节亦然云始于杨鸿胪左阙门上红墙下黄瓦小直房旧为内臣所居今为大总戎候朝处云始于石亨东长安门榨子外各堂上官团作一揖而后各就舆马亦云始于亨予前年入京见此岂皆所谓时变耶于节庵以兵部侍郎巡抚河南山西迁大理少卿前后几二十年其入京议事独不持土物贿当路汴人尝诵其诗曰手帕蘑菇与线香本资民用反为殃清风两袖朝天去免得闾阎话短长
　　耿恒庵云吴思庵集解小学翟黑子章取熊氏所解脱字二十一字可删盖吾自导卿脱与下文吾欲为卿脱死脱字同非但文字可凭而我导尔脱词理亦皆无可疑也
　　李祭酒先生哭侄诗所谓朝餐对按浑无味暮骑逢人不记名其死生骨肉之情溢出言表真不愧于祭十二郎文矣
　　中书舎人卢儒字为己号重齐昆山人博学能文善笔札文学韩栁书法欧顔自负甚高诚亦时流罕及或请文藁曰吾有腹藁耳吾昔备顾问翰林一日上促雪赋急诸公未即就小子一扫萧状元见之吐舌走去其文今多不传然其为人颇迂僻陈孟东者招饮入门偶见胡仲子文一册席间饮食外手读此文不已不与众接一谈虽诮之不复顾也一日乡显宦往候之读书阁中久不出其子侄请之至再曰客候久矣遽答之曰尔何知彼曾读何书来
　　景泰中盛奏旌褒用兵地方死节之臣以浙江都指挥脱纲佥事王晟为首盖两人皆有贤能之誉又其死纲出仓卒晟极惨酷最灼灼在人耳目也后数月偶得御史林廷举按两浙时封事藁亦止以两人为首吏部议覆不果行乃知此等事不约而自同固出于人心士论之公岂亦忠义余烈足以感动夫人也欤
　　吴人耕作或舟行之劳多作讴歌以自遣名唱山歌中亦多可为警劝者谩记一二月子弯弯照几州几家欢乐几家愁几家夫妇同罗幛多少漂零在外头南山头上鹁鸪啼见説亲爷娶晚妻爷娶晚妻爷心喜前娘儿女好孤恓












　　水东日记卷五
　　钦定四库全书
　　水东日记卷六
　　明　叶盛　撰
　　叅赞军务等名始于洪熙初元以武臣疎于文墨选任方面官于各总兵官处整理文书商确机密遂以叅赞叅谋军务总督边储如大同则今户部尚书致仕丹阳沈固宣府永宁伯处则户部侍郎昆山刘琏山东遂安伯处则福建布政会稽周颐广西则副使刘绍人称刘司马也固琏则防政颐则防议皆山东布政司固琏初满九年陞俸二级再满考转京职恊赞又其后所称至提督重矣若王靖逺之总督文臣军旅之权极矣天顺初一切革去都御史白圭在湖广摘勑中语署赞理军务辛巳勑盛恊同征夷将军总兵官都督佥事顔彪賛理戎务同时数勑皆云然惟顔彪一勑内云军务盛仍云云
　　顔征夷云都指挥马良最为上所爱尝得骑行禁中中官以为言上曰吾欲压马耳中官又言此当属御马监官上亦不之罪也良妻亡上每慰问之适数日不出上有问左右以新娶对上曰谁曰宁阳侯女上咈然曰信有之此厮夫妇之道尚薄而能事我耶屡杖而疎之纪载之言固有张大太过者适足取疑于人疑此之过而并不信彼之实所损诚非细也刘静修读史一诗真可谓前人所未道而后人莫能继矣尝观岳珂所纪乃祖禅将死焚出箭镞固已厌之近见欧阳子书钱思公家瑚笔格事乃知欧阳子尚然而况珂乎
　　叅将范信兵既入大同里俘获甚多旗牌官人给贼妇一二人值昏莫拘系一室中夜哄然视之乃三四人就雉经也此犹或怵威惧死而然又有一烈者焉旗牌官某得贼妇年尚少负一小儿过岭忽不行曰吾欲乳儿从之妇乗间自投岭下死呜呼忠义之性出于天何地无之亦何人无之妇可谓不负于贼矣夫妇不幸而夫贼犹不忍负贼使妇而夫一男子丈夫其所禆益又当何如吾于是而知事人而二心者之有罪也
　　广州知府沈琮尝为南京兵部武库司主事武库司典皁凡诸司多属意焉盖皁有定数得之多或得之早皆可觊利耳一日告予曰惟利亦可以观人琮司皁者久不以动心而干人挠法者得两公焉尚书魏公骥都御史轩公輗是已
　　顔总戎养疴广州问谈命者右卫军李名远梁万方二人先后至先叩李名逺曰汝术较梁万方何如曰万方精我固不及也他日以叩万方曰我则不及名逺盖梁万方实优云比録功籍众纷纷请乞营走不已右卫百户周宁刘升独辞上官念其劳强之再竟不能从呜呼今之号士大夫者妬贤忌能不欲己声名在人下至用意欲倾其人而去之与夫恬不知命分奴顔婢膝惟进身固位之利是图者视二人其心得不愧死哉
　　六科衙门右砖城内尚寳司西永乐中灾暂于午门外直房署事遂以至今自来凡公文承防皆称五府六部都察院六科给事中景泰间户科都给事中马显强欲称六科都给事中已失之今止称六科亦未为当也都督喜信回回人两广逰击将军都督同知和勇达勒达阿噜台之孙也两人不供佛不礼神不拜尸殡曰吾回回俗皆然达勒达间有之佛本西域固宜神则有当事者而吊祭之礼不知则是其自异于华夏矣
　　午门外东直房六部都察院大理寺堂上官候朝之所两门入惟都御史正官独处一小夹室闻之近歳都御史顾公佐非公聚未尝与诸司羣坐立此其一耳盖亦得宋制殿庐幕次惟中丞独设椅子坐殿门后稍西北向之遗意也
　　岭北仓库草场中皆有土地祠仓中奉萧王问之则曰鄼侯盖以鄼侯尝督馈运故也其配则吉知陀圣母旁卧一犬则曰厫神甚矣其可笑也广西桂林府仓土偶淫尤多金书其扁曰仓王之祠皆尝除毁易王城隍之神盖周文襄公于苏松诸仓尝为是似为近理从之广东德庆州儒学灵星门右像祀防学佑善大王云甚灵教官惧祸不敢撤因出案毁之易主赵师旦诸公云试録自宋崇宁中霍端友榜始当时本今不曾见尝见元时廷试録家状初授官及所对防而皆在焉国朝乡试小録防试録进士登科録具有成式洪武永乐中考官有儒士主考品官同考者序文亦不拘篇数其序文禁称公考官止用实授教官序或书总兵武弁镇守中官三代或书曾祖母等皆出近年至两京序文称臣余皆具姓名皆因袭之旧今年广西以却总兵镇守而拜众人不书姓名则无谓甚矣
　　陈汝言宠幸时一日论学士进官或以过多为言汝言曰唐太宗时十八人今何谓多于是有同日拜学士六人之命汝言之便巧此尝闻曾状元在翰林凡若干年而后得侍讲学士太宗一日顾近臣曰曾棨已与学士矣意犹谓其得之早也祖宗之慎重名爵磨砺人才如此
　　孙状元贤未第时尝梦金甲神人持黄旗揷其门上有状元字先人一夕梦双龙压所居屋脊天明语毕而都给事中勑命至驸马都尉周君景寓永平梦骑龙近天而行因请入京已而被选皆竒梦也
　　今都察院堂中扁肃政二字当撤去盖前元及建文中有此衔号宋以观文称殿尚云误犯炀帝旧名也此不知何时所书正綂中院新落成尚因之耳
　　周新广城人永乐中浙江按察使廉公正直声称籍甚为纪纲所间死仁庙每悼惜之尝见今南京太仆丞云间叶惟洁云乃祖钱唐知县宗行以廉能独为新所重比卒新为文手书祭之真迹尚存监丞阮随云浙人能道新异政缕缕如一日有诉争雨伞者甲曰我伞也乙曰我伞也彼夺之所言记验皆同新命剖之各持其半去隂遣人尾其后甲云我始欲助汝伞价之半得非汝利也乙对曰伞本我物宁能低价属汝于是甲就缚正其罪广东陈佥事濂云周无子景泰初周夫人卒于家浙人在广东藩臬者皆会塟云
　　京师印卖春帖有曰雨露有恩沾万物乾坤何处不三阳好事者遂以为用三内相之徴旧又有金台千古地正统万年春之句丁丑冬忽复印行新年乃有复辟大事盖是年京闱秋试防亦及正统内阁大臣因子不预选又重加笺注则亦岂偶然哉
　　太祖皇帝尝及大臣所居曰大官人必得大宅第即与刑部尚书开济创为之制甚宏丽令有司以此为式俗因呼为様房予前年过金陵燕今刑部尚书前左都御史萧公所及此相与感叹祖宗之礼臣下如是其厚也古廉李先生在成均时松江士子新刋孙鼎先生诗义集说成请序先生却之请之固则曰解经书自难为文近时惟东里杨先生可当此况六经已有传注学者自当力求此等书吾平生所不喜以其专为进取计能怠学者求道之心故也昨闻钦谟言苏人有集解小学书求序于吴祭酒节者祭酒亦却之曰吴思庵先生子乡先生也其人且达尊况予所述未能出其右吾何敢序也祭酒固李先生高第弟子云
　　侍郎于公巡抚河南山西妙年敏手下视无人尚书海丰王公学行朴实时以侍郎干事河南颇不相能未几王陞户部议事常期于辄不得还人谓两皆有不平者于因有叅政孙原贞王来荐代之举坐降官景泰中于当轴乃最不喜议事官入朝当先期奏止之七年夏闻四川侍郎罗绮将还奏遣人驱之使还不复有以礼待下之意予恊賛岭北与今年尚书富冦都宪深李都宪秉然皆亦在奏中又闻两宰执之子皆领钦取举人固虞事变将作矣
　　国子祭酒云间陈先生与前按察使黄翰为童丱交翰既败去士夫中有毁责之言先生辄讳止不欲闻翰尝欲援例纳马复原官先生亦尝以其事语予竟迫于众议而寝人或以先生党而复疑其于予有憾也后先生跋予幸学卷乃过辱见与于是闻者释然谓先生初无他肠其于翰特笃于故旧焉尔先生其亦厚德之士哉卢都御史睿在边以敌使入境节省供给为中贵人所毁得罪下狱或谓卢本为公家以问杨文敏公文敏曰事固有轻重使吝者小费而边患或生则所费诚不赀矣此亦不可不知
　　昆山郏亶正夫显于宋熙宁元祐间事具玉峯志中吴纪闻等书近见南海志载正夫修东城记一首正夫著述甚多袁子英犹及见其寄太仓隆福寺妙观师诗百韵今皆不复可见矣因録记文于此今天子即位之三年春二月乙巳广州新城成其谋之于龙图直学士吕公居简之为经畧而考之于太原王公靖之为转运使也吕公之治广常患旧城不足以容民而议为西城者皆以地处卑薄毁民居者众而不可为者久之因得郡治之东古城之遗址将以益城为请会移荣朝京师遂上其事天子可其奏诏以王公经始而责成焉命之下公即约古制调广民而借其力得七十万售材于属县得八万为甓于此山得五百万皆因民之愿为浮图者请于上得钱五千万以给其费始于二年十月之庚子朔而成于是凡为日一百二十有六为城袤四里为濠以环其外为楼橹五十有一为门二实旧濠之两端合子城而为一初役之兴议者皆为籍列郡之财积数年之功而后可成及是不资于公不取于民工虽逾时而民之出力远者不过十日故广之民见役之兴而不知其力之劳列郡之民见城之成而不知其役之兴议者始服以信呜呼何始虑之精而收功之易宋兴天下威德及远四裔万里之贡不絶于道广虽限在岭徼百
　　年之内无鸡鸣犬吠之【缺】　　　　叛民始被其害迄
　　今十五六年諰諰【缺】　　　　　　燔灭之暴兹城之
　　成穉女相庆昔之【缺】　　　　　　而惊驰者固已按堵而无虞矣夫兴大役而不扰于上下及其已成一州之民得以去危厉之忧而获安全之幸其为利固岂小哉亶既乐闻朝廷悯仁元元思有以豫防其患而又服公敏于有为故其用力少而成功多宜有以诏于后敢记其嵗月云时熙宁三年四月望日
　　或曰杨文定公尝云范文正高季迪皆出姑苏两人气象甚不同盖于其所赋卓笔峰见之今按高诗见姑苏杂咏范诗则不见于集不知何所据也附记之范云笠泽研池小穹窿架石峩仰凭天作纸写出太平歌高云云来初似墨鴈过还成字千载只书空山灵恨何事会稽王冕元章其为人见宋潜溪所着传今人间往往有其所画梅花断缣尺楮人争寳之多元章自书所题其上如所谓我家洗研池头树个个花开淡墨痕不要人夸好顔色只留清气满乾坤皆有可观又闻初见太祖皇帝应制题梅诗曰猎猎北风吹倒人乾坤无处不沙尘玉关三月犹冻谁信江南别有春睿意极眷赏之
　　松江老儒天台陶九成所著书颇为杨文贞公所不取盖如所谓书史会要是已使其见南村辍耕録当更不取録中颇杂淫防事可鄙也近闻说郛百卷尚存其家有九成涂改去取处不知如何其亦未成之书欤独石书板刷墨用带毛兎脚广州则大香橼厚皮又独石苦寒处素不产藤竹人家篐桶等用则取绵栁条为之不异藤竹也乃知天地生物不絶生人之用顾用之者何如尔
　　陈都御史智以教官多猥茸且锋铓畧尽难称激扬之任以是不得任御史有轻薄者恨之作诗曰陈智如何量不寛斯文不许入台端管敎今日为民去曹泰分明是教官以智去坐泰言灾异故也夫无人不可用况教官乎顾其人何如耳教官如今之魏尚书骥年尚书富何可少也泰复陈姓今左佥都御史风裁足称云



　　水东日记卷六
<子部,小说家类,杂事之属,水东日记>
　　钦定四库全书
　　水东日记卷七
　　明　叶盛　撰
　　太宗皇帝初营天寿山命皇太子偕汉赵二王暨皇太孙往视之过沙河冻王请却步辇就行仁庙素苦足疾中官翼之犹或时失足汉顾赵曰前人失脚后人把滑宣庙即应声曰更有后人把滑哩汉回顾怒目者久之此则虽由一时而后来武定州事已兆于此已矣太监沐敬建文中人貌魁伟敢慷慨直言永乐中从征漠北逾月不与敌遇人马困顿上意犹未已谏者皆被谴敬谏再四上詈之曰反蛮敬曰固不知孰敢反也上怒命曳出斩之敬辞色不为动上徐曰我家养人皆若人岂不诚有益释之此与冻滑事皆今日得之钱学士原溥盖其同使交南奉御张荣云
　　近内阁翰苑诸公有赏芍药黄字韵诗号玉堂赏花集盛行于时永新刘学士之弟行人寅之一日笑谓其兄曰我亦有和篇因即诵之颇寓讥切意卒章至有从戎谪宦有倪黄之句闻者不觉失笑盖赏花未几而倪学士戍开平黄学士降授广州通判也
　　钱学士原溥言交阯伪学士承防某颇有文学其言曰国人多往来中国诗文仅见国子监一碑计亦非一人之长也其夸诞如此
　　宋薛简肃公五女长适张竒次乔易从次王拱辰次欧阳公次又适拱辰载于公墓文甚明而诗话等书皆称欧阳公两为简肃公壻公因自为旧女壻为新女壻大姨夫作小姨夫之句譌谬甚矣近山阳瞿佑因有诗曰醉翁意在山和水却向妻家问小姨盖亦不考之过耳北海陈佥事先生璲云昔翰林陈登善谑一日见坊印章中舎炳如所作诗登戯之曰昔西江士有偕其友宿舟中者中夜起开锁风板友人惊且问曰夜甚寒何得开板答曰偶气泄恐薰及吾友耳友人曰不开板薰止于我开板则薰及多人矣气泄自气泄奚以开板为炳如颇衔之
　　欧阳文忠公与十二侄帖苏长公题其后曰凡人勉强于外何所不至惟考诸其私乃见真伪此欧阳公与其弟侄家书也叶石林乃以公书帖中语误矣
　　吾平日行李出入未尝有意择日每为同事将官中贵所恳留闻士夫中喜谈星命者亦颇厌之近见富郑公以禄命不利称病欧阳文忠公避五月不上官知古人乃尔岂亦未能免俗耶
　　陈僖敏公治陜西王文少保为按察使金荣襄为副使两人皆僖敏先后保荐入台然皆互有疑隙僖敏金则稍舒景泰中金为十三道所劾及其恶盖文实主之闻金乃以袁旭事复之奏虽留中时事则可叹已僖敏屡为文所侮一不校金至部正位在台官上以僖敏举将防聚每辞就次席士论亦以僖敏为寛而以金为近厚也
　　司马温公尝手书其所荐朝士为一册其卷端曰举贤才此纸百年前尚在人间夷考其人失之者十不一二吕惠卿未达时欧阳公以学者罕能及告之于朋友以端雅之士荐之于朝廷且云后有不如甘与同罪欧公好贤为国之心未必有愧于温公特所值有不同耳然则知人岂不诚难矣哉予尝忝窃近臣边吏滥与荐士颇多不副所期而南来尤甚每以温公事自愧亦未尝不以欧公事自寛而今而后要必以温公之鉴识自勉庶几可无愧耳
　　欧阳公撰范文正神道碑富韩公以差叙官次为言公以为此碑直叙事系天下国家之大者耳后人固不于此求范公官次也尝闻沈简庵先生为人作草书于古诗文或悮漏字间请先生足之先生曰若须全文则书坊固有印本矣亦得此意
　　吴下举子有作诗自掲防壁间者乃兄誉之座客曰舍弟此诗云有唐气一客忽起索梯甚急众莫晓其故既得梯以舌防其诗曰有糖气何为不甜一座为之絶倒少保户部尚书东莱黄公在南京才识通敏亦为襄城伯诸公所歆服一日得旨欲生虎进京襄城密召杀虎手计擒取方畧既定始以咨于公公所对与其所预计畧同以是尤敬服之少师庐陵杨公归省过南京公适然病在告庐陵公就卧内候之公不及他惟以手作丈尺状曰主上尚尔老相公远出于心安乎庐陵公改容谢焉后来为公作神道碑畧述其事盖纪实也公在南京帅府叅賛机务襄城伯中坐公旁坐旦视事皆襄城处分公不出一语盖隂相之则多矣或以为言公曰体当如是且汝见守备何尝错发落一事也后来叅賛则皆有不然矣【近见南归纪行知杨公归省事与此小异要之所闻亦有之可互见也】正綂中内阁三杨先生恩宠多出常例惟皆得奉勑归荣中官护行文敏因卒于武林又尝见马侍郎愉因父病得赐归省盖皆希阔之赐也景泰诸公宠赉视昔已加近年徐武功及今李宫保荣宠之推颁锡之盛蔑以加矣部院正官亦然是宜跄跄济济感恩图报之多其人理固然耳
　　今人书简后具礼或误作礼如初或具礼如初或礼如左右前等虽名公卿亦有之盖误传于啓劄等杂书不知其云如初盖如初云顿首后亦顿首初云再拜后亦再拜也学之不讲亦至于此哉
　　图书印信之说具印史等书盖自汉以来固有之而元为特盛但多官封爵邑姓名道号书堂斋舎而已虽亦有尊德乐道笔精墨妙等印终非雅制尝见八十年前两伍张氏所刻家乗一时诸公图记尚有典刑后来竒巧溢出渐不足观近又有摘古人语以寓己意或自造语以为谦己自励之辞皆非也其书不尽言仁知所好等作固已可笑而所谓保傅尚书大学士章则又可厌矣
　　馆阁诸公无不喜用名印虽草庐吴公所尚质朴亦所不免惟掲文安公絶不用其制吾竹房论著甚详然其所用却又多不合作赵文敏有一印文曰水晶宫道人在京与李息斋袁子方同坐适用此印袁曰水晶宫道人政可对玛瑙寺行者阖坐絶倒盖息斋元居庆寿寺也鲜于郎中一印曰鲜于伯几印吾子行曰可对尉迟敬德鞭滑稽大畧相同子行尝作一小印曰好嬉子盖吴中方言一日魏国夫人作马图传至子行处子行为题诗后倒用此印观者曰先生倒用了印子行曰不妨坐客莫晓他日文敏见之骂曰个瞎子他道倒好嬉子耳太平盛时文人滑稽如此情怀可见今不可得矣余座主张先生仲举在杭一印曰平皋叟盖用杭州三山名临平皋亭黄也古人亦有如此者如云烟过眼録载姜白石印文鹰扬周郊凤仪虞廷盖以其姓字作语辛稼轩印曰六十一上人又以破其姓文米元章书史言刘巨济符符字亦好竒耳云门山樵张绅书于朱伯盛印谱后云门此跋真迹予得之萧墅张世昌家因徐尚宾借録失去矣云门水晶宫道人一说与陶南村所记不同盖小说记事出于传闻固多如此诚实不妄如司马温公犹或失之不足怪也朱伯盛名珪昆山人工刻画通六书之学性高洁不娶无子今孙绍先者其女兄之孙云
　　尝见勑内阁杨学士盖勤民之玺皇太后遗诰盖德昭顺之寳皇后制书盖厚载之记诏书制谕羣臣诰命皆制诰之寳近年诏书盖皇帝之寳云始于李学士贤勑命勑谕皆勑命之寳又尝见正綂中手折印本勑谕盖广运之寳朝觐勑谕亦手折印本盖敬天勤民之寳勑则盖广运之寳勑今皆谓勑书盖手勑耳惟景泰初勑谕亦盖广运之寳或曰以失守重造未得成故尔遣勑于外皆黄纸外封用三图书疑是牙刻其文曰丹符出验四方初不识出字尝以问曾任翰林中书者皆莫能对前年议事朝下因有问诸公如赵尚书荣杨侍郎鼎皆前中书翰林皆不知少顷阁下办事一小中官过赵走扣之乃云然毎事问之必不可忽也有是夫刘廷美主事求作乃翁合塟挽辞以玉带生轴为贽谨録如左紫之衣兮緜緜玉之带兮卷卷中之藏兮渊渊外之泽兮日宣乌乎防尔心之坚兮寿吾文之传兮庐陵文天祥造此小书砚隂拓本居首下有朱孟辩楷书释文次则铁崖真迹其文曰杨子七客者有一客曰玉带生玉带生者庐陵宋丞相文天祥砚也砚得于文丞相客冬青谢先生翺黄太史溍尝为余记之李著作孝光又为予歌之兵变中余腰砚走富春山而诗卷则失之矣玉笥生张宪为砚补歌沧洲生朱芾打砚北籀文并释音一通冩宪诗于左与好事者传之至正二十一年春三月初吉杨子维祯防夫在芾村居试奎章赐墨谨识又其次则孟辩所自玉带生歌并引后有至正辛丑云间朱芾书一通十一字歌与玉笥集所载数字不同文丞相铭亦有一二字与他本不同此皆不重録也
　　天不生仲尼万世如长夜两语其来已久而优人尝以为言闻有举子卷中曾具此考官遂以俳优语黜之误矣又尝见陈通政琏作畊陈处士墓文述其常题竹有常在眼前人不识化龙飞去见应难之句然予在岭北时见优人道此两句不知为何人语也
　　丰布政文庆世居鄞宋清敏公稷之后也高祖庚六徙居奉化曾祖茂四徙定海考寅初洪武中授训导陞九江德化教谕正统间卒庆扶柩还鄞将合塟祖茔访遗墓故址无知者侨寓无聊有语庆者曰大卿桥南废紫清观地实城西之胜盍图之道遇卜者得丰之革庆喜曰卦符吾姓意者地必吾所有乎继而得元袁学士桷所修郡志云紫清观去县西三里丰清敏故园也庆益喜倾意请复又有得观之砧基旧簿于乡人备载圃地三十余亩为其隣所侵寻皆倍直赎之既而先墓前石翁仲等皆以渐而复今家焉庆念自清敏公薨迄今三百余年其故园沦于他姓而庆始克复之作园居十咏以志喜贻后往年在科中语予极详云
　　沈孟端先生方学虽本世医而通知古今有儒者风寓南京最久卿大夫若南郡杨公东莱黄公祭酒陈公太常魏公皆极爱重其人初节之见先生于旅邸以士为问先生曰杨鼎黄琛其人也二公时在太学与文敏游今杨右侍郎黄左布政使云先生以愚鲁质讷名其四子其志可知也羣行见文敏所着行实
　　陈检讨嗣初以文章擅名翰林一日见同官于碑志中叙还金事太繁者曰使继为之则十二字尔扣之则曰尝得白金于道伺其主而还之又尝以文示后进诧之曰吾此文何出后生应声曰气脉颇下武诗嗣次黙然
　　己巳敌骑之薄都城朝野汹汹廷议有以南迁为言者盖亦冦准所非王钦若之议耳太监金英一日宣言于众死则君臣当一处死尔有以迁都为言者上命必诛之众心稍定明日监察御史于谦上疏及论兹事因又谕防禁饬焉
　　壬申易立之诏就下何文渊尝告人曰诏语天佑下民作之君父有天下传之子既归里又屡以告郡邑亲识人皆知之天顺改元乡人固虞文渊必及祸谓在旦夕一日迎报陈都御史将至邑人益惊信文渊将就逮矣未几至者盖广东陈副使泰取便道过家耳陈以都宪改职因误传云
　　苏武传名匈奴功显汉室即昌黎春猿秋鹤之李陵欲効曹柯之盟是虽追咎无补之言然近年论者谓喜宁之叛亦由早籍其家故尔
　　钱选舜举有蔡琰南归图今在前临海丞夏佑存贤家元人多有题咏偶记其一絶云二雏回首泪千行肠断胡笳十八章三嫁流离身未老至今人惜蔡中郎




　　水东日记卷七
　　钦定四库全书
　　水东日记卷八
　　明　叶盛　撰
　　詹事刘先生简静端确士也久在翰林初为祭酒人或以不更事为先生疑久之始大服祭酒所苦诸生出身资格为权要所挠一事先生曰此易耳立诸生而与之约曰有不守规格图出身者必同馆诸生合辞共推即遣行不然不可得也他日有图之者动为诸生所哗詈至不能容由是此风遂絶尝见吕洪御史言闻之乃祖先生一日家中作祀事忽外间有云高先生使人来言有保荐矣先生不怡者终日曰尔自保荐何与我事高世用亦为是盖先生与高最厚高初以有旨即欲入谢欲先生知之耳盖出无心而先生之言如此则其为人可知己
　　张翼字文翔太仓人性嫉恶至不容人小过御史按吴中不律翼忿忿不能平因建白数事指斥颇多竟为众所倾谪开平数年以宥还予亦以其或惩于是矣一日来偶及后御史之不律者其事尤详或从旁窃笑之翼犹瞠目骂曰使得一碗凉水已吞之矣盖方言云翼善书学欧顔二大家得意处谓能逼真岭北察院公馆及温泉等处题壁极多大者至如方斗终日挥洒不倦盖其书于题壁尤长予谓龙门谏院题名记尤超伟非流辈所可及
　　衣和庵主苏州昆山人也居雪窦之栖云畜二虎恒跨之以游后徙二灵终焉初雪窦妙高峯左千丈岩巅有藤一枝蜿蜒其上下临不测乃蟠结成龛为藏修之所故号栖云大德丁未燬于盗更二十年不克复虎乳其墟为民害咸谓庵复而和祠则虎祸其息至元丙子复其庵肖其像于是二虎前伏餐兹饮和屈猛从仁不为害和师在日有四偈咏藤龛偈云竹笕两三升野水窻前五七片闲云老僧活计只如此留与人间作见闻十方世界目前寛抛却云庵过别山三事衲衣穿处补一枝藜杖伴身闲黄皮裹骨一常僧坏衲防头万虑澄年老懒能频对客披萝又上一崚嶒自从南岳来雪窦二十余年不下山两处住庵身已老更寻幽谷养衰残此出奉化志节之自浙録寄于广中云
　　山东叅政海宁孙子良与同年进士西昌杨相交游极厚相为主事坐谷府累卒子良惧不敢往吊由是为东里杨公所薄子良累膺荐举辄不果虽未必由杨公而士论固云然矣正统中都察院因陈智李庸事奏去御史五人三人出苏州而成规敢言之士章珪亦无大过颇为公论所少杨仲举先生时为王府长史以去国一身轻似叶高名千古重如山分韵要诸公赋诗送之或以忤当道为言先生毅然曰彼固得罪于朝廷不得罪于乡里交际之礼何可废然苏人轻薄之谤始于此矣又尝见好问言右都御史耿公初以石氏事补外继而及好问门外逻者犹纷纷未已好问治装间谢絶亲友非至亲亦无敢入门者而惟孙状元贤日一至焉好问以彼此无益谢之则答曰谁无朋友噫此为状元也欤
　　郑太师府佥判位本贯开封府开封县今寓平江府昆山县三代曾祖南皇任国信所亲属祖端皇任修职郎池州司法叅军祖母赵氏前知兴国军与燔姊父元德见拟将士郎母王氏前军器监薄中实系沂国文正公后亲祖姑长适前湖南运使陈贵谨次适见任淮西运司帐管卢复孙从伯元方见任从政郎前严州桐庐县丞元哲见任将仕郎待铨从叔元寿见任儒林郎新宜差信州军事判官主婚从叔祖竦见任朝奉大夫前知寳庆军府事主管建康府崇禧观防见任朝奉郎前监尚书六部门本位长女庆一娘年一十四岁十二月十一日巳时生今与潘少卿宅知县万八新恩为亲奁租五百亩奁具一十万贯【十七界】缔姻五千贯【十七界】景定元年二月初三日元德具状忝眷朝散大夫新知韶州军州事兼管内劝农事提防银铜坑冶事郑竦谨专送上少充侄孙女庆一娘回定之仪伏惟亲慈俯赐容纳本宅礼书三缄【双金鱼袋】开合销金红缬一疋开书利市防一疋【借用玉红文虎纱】官緑公服罗一疋画眉天孙锦一疋【借用玉红条纱】转官毬掠一副叠金箧帕女红五事【借用官緑纱条】叠叠喜掠一副盛线箧帕女红十事【借用金褐条丝】劝酒孩儿一合【借用紫纱】茶花三十枝【借用红缬】果四色酒二壶媒氏生金条纱四疋官楮二百千省景定三年四月二十日谨状大明天顺六年太嵗壬午春正月六世裔孙进士文康録此卷时又寄至梧州予为跋焉
　　苏长公雪中饮王定国清虚堂诗真迹自注云旧说佛经所言如人入檐卜林中只嗅檐卜不嗅余香盖中华栀子花也百花皆五出惟栀子雪花独六出也
　　都察院右都御史太康顾公佐洪武庚辰进士永乐初自庄浪令为监察御史陞江西按察司副使入为应天府尹转通政司宣德初进掌台事疾上遣医往视再阅嵗降勑慰问俾致仕赐楮币永复其家刑部尚书南昌魏公源永乐丙戌进士监察御史浙江副使入署刑部右侍郎事陞河南左布政使赈饥三年为刑部左侍郎进尚书常奉勑整饬北边武备简禁兵晚以足疾辞诏免常朝再辞赐勑褒美给舟车以还复其家二公尝同道为御史同大拜执法俱尝典留守声名相上下归荣令终亦同而廉介公正人于太康无间言云
　　尝闻宋景濂先生过佛寺方孝儒实从先生见佛叅拜孝儒不为礼或以为请先生曰后来未到老夫田地故耳先生岂亦主尹和静拜观音之说者耶
　　吾家唐相履水之后旧有家谱咸通十一年一枝度江为处州丽水县丞讳隋中元乱离不克归子孙为中吴人皇宋太平兴国三年曾孙讳坚垌墉埙埴昌言六人钱氏归朝仕官四方终于他子孙流离遗失前谱仲淹防窃国恩皇祐中来守钱塘遂过姑苏与亲族防追祖宗既前谱未获复惧后来昭穆不明乃于族中索所藏诰书家集考之自丽水府君而下四代祖考及今子孙支尽在乃创义田计族人口数而月给之又修理祖第使复其居以求衣庇故作续家谱而次序之皇祐三年正月八日资政殿大学士金紫光禄大夫行尚书户部侍郎知青州军州事兼管内劝农事使充青州淄潍登莱沂密齐州淮阳军安抚使范仲淹谨述此谱见于今广西叅将都指挥使范信所谱叙文正公子纯仁生正思第三子正思生直方直方生公兴第二子公兴生良史良史生士选长子士选生光祖第三子光祖生文炳长子文炳生伯莱伯莱生叔胄叔胄生子圉第二子子圉生仁杰第三子仁杰四子其第三名檀州盖信父也信之言曰吾祖国初辰州教授谪为吏密云家焉教授之子习武事矣谱近年所修録询其元本曰同楮钱焚之矣信有将畧而素以墨闻其言虽未可凭而予甚爱公文之简而质也故録之
　　翰林编修梁禋先生既病语家人曰朋游中惟隣居同年陈汝同心地好且有家法孤子女可托也汝同盖国子祭酒致仕陈古庵先生云梁病笃先生往视之已不能言惟指以手左右具述其言先生垂涕诺焉后梁氏凡居第嫁娶等事皆先生为经纪之至冒谤毁而为之终始如一嫁女得今肇庆知府黄瑜瑜今日偶及此噫友道雕防久矣如陈先生何可多得也哉
　　杨文贞公传王抑庵尚书作公尝三致书适确书削再致润笔且求其亲书俾子孙寳藏王忠毅公行状亦公无恙时口授指画为之假王盐山名至如其临终于神道碑墓铭书旐题主之某出何人某出何人皆公所自定岂豪杰之士固亦不忘身后之名欤然亦可见前辈于死生之际其不茍如此文贞公遗嘱数条如不用孝帛等事真足以警流俗悉附于此吾在世已久逾越分愿无所遗憾但官品崇重国恩未报此虽死不能瞑目身后数事务示子孙此吾之治命其遵行之不可违也一只用幅巾深衣殓须用绞衾庶几柩归经过闸埧可得穏当一吾平生不曾用僧道死后亦勿用只依家礼祭祀祭物随时所有不必丰但设我平日所用冠带袍服于中行礼祭吿之文亦用家礼不必新作也凡今丧家遇亲朋来吊者皆散孝此是北方风俗南方素无此礼古礼亦无盖吊是常礼孝是凶物岂可进凶物请他人为己持孝大非礼非礼吾死后切不可行或有缙绅大夫来吊待宾者明谢以非礼不敢防渎实非慢也一吾久病数数累公卿大夫垂问感愧甚矣今不能报烦院中一僚友干凂少保先生宗伯先生冡宰先生三大人遍叩列位公卿大人一切遣祭遣并止不行至叩至叩同院僚友乡里亲交及归途有相知者欲行祭赙皆谢郤之此吾之中恳非矫情也力辞力辞一作急冩书托徐尚书大人傥有驰驿上广东者寄去报导令急急作坟楮原龙州随择一处干燥平穏无凶祸者便选日兴工切不可求子孙利达如此然后易成盖要利达须力学修德不在风水也砖石石灰务要坚固于外只作一大土馒头必须自费不可吝悭庶得早完若延缓稍迟必累烦乡里重吾过矣一柩到家可且安置于学后正防却择日塟亦不可久停盖死者复土则安矣一啓行囘去凡书籍文字并须逐一收拾包裹爱防舟中尤须谨备雨水漏湿片楮只字不可损坏遗落图画皆然
　　黄霸只是州郡之才为宰相而事钩距固无如许精神天下亦将无所容而弊将不胜其多矣若丙吉则又伤于太鹘突易曰易简得天下之理孟子曰智者行其所无事宰相之道其在平乎
　　元人为宰相须福德才量四者兼备之说诚亦前人所未道也然君子所务亦惟曰德才量而已
　　东坡赤壁赋真迹寄傅尧俞者尝于俞尚书家见之洗盏更酌更字下自注一小平字
　　元诗人果啰罗纳延字易之金台集前后序题跋出虞伯生欧阳元功黄晋卿张起岩余廷心曾子固危大朴等篆隶真行小楷皆出诸公亲笔入刻极其精妙尝从钱元溥检讨借观留余所者数月后再从借观则托辞却去矣
　　张文忠公养浩全集有欧阳圭斋序今在故副都御史云中孙廷瑞家盖齐府旧物廷瑞得之青州库中韩令公真赞在欧阳外集末句作丞相卫公而题云魏国黄文献公乃云末句作魏公且云在居士集当别考也
　　诧异差【去】异阘靸衰飒録续等字非必古有所出亦迁就仿佛耳
　　天地间事凡有人用如此工夫则必有如此効验有是工夫无是効验虽间有之然亦鲜矣姑以予幼学时所闻所见事明之庐陵彭祖期先生以监察御史提督南畿学校化诱型范皆有法礼部防试三甲之魁与高等多出苏松应天如状元施槃探花倪谦二甲一二名张和钱漙三甲之莫霞是也吴县旧学卑隘科目屡阙巡抚侍郎周公忱始一新之未几邑生施槃状元及第庐陵孙鼎宜教授松江一时东南称善教者无逾焉正綂辛酉京闱乡士百人松举十五人五经魁占二人昆山教谕嘉兴朱士章先生季考月试勤而且严其考二场文字厌人作诏诰以字数少不能衬贴论文必欲其习四六作表且授以作表之法曰起语须切题不尔则号大家幞头矣昆山科举虽不乏而未有刋文字者正綂三年南京所刻进新唐书表为昆山郑文康六年敬天图表则予所为后科则太仓军生陈铨皆刋表皆先生门人盖先生自昆陞镇海太仓卫学教授也凡是皆不可谓之偶然有志者其亦可以监之哉




　　水东日记卷八
　　钦定四库全书
　　水东日记卷九
　　明　叶盛　撰
　　予性颇不喜场屋程文异时所作四书经义亦不多惟书经大小题俱有破题又有删节王滹南书义一帙此外惟论十数通表二十余道耳乙丑叨第后即为人持去无一存者迄今亦不留意偶见欧阳圭斋所题彭氏一经乃知前辈之于程文其不轻乃尔徐图访得以示儿辈圭斋文今附録焉先叅政冀公曩善庐陵彭君士楚先公宋上庠高选虽治春秋能通诸经忍见前代时文散逸每属士楚收拾士楚至则梱载充牣先君暇日乱防而泛阅之择其尤者别彚为帙士楚亦能诵读先世诗义宾主迭论兄弟漫不及省先公罪之曰黄册子防有行世时儿曹毋忽也先公薨之七年科举兴首擢第追忆先训泰定甲子庐陵彭公冲所以诗经擢进士为士楚从弟于是其家学益振他日冲所子功远来京师袖其曾祖坦轩祖碧野二先生及一门诸父旧业程文兼冲所题识手泽谒予求一言是盖吾先公平日之所购求而士楚之所恪诵者彭氏世科之左劵不在兹乎俯仰四十余科目废而猬兴兴而歘发今明诏复饬中书举行叨尘从臣初议阙下力賛其成又适秉笔代言播告海内矣防将见程文复盛当世喜而志于斯后至元六年庚辰夏五中澣翰林侍讲学士通奉大夫知制诰同修国史欧阳书
　　文章不许他人轻改一字盖昔大贤君子如欧阳文忠公已然若王半山以下则又可知矣观晦庵之于东莱白鹿书院记两先生往返之间殆心服而醉也欲为后学之法必若两先生而后可谨具録如左【书背节语】人还领所书得闻尊体日益轻安而来书字画又足为验幸不可言记文之赐尤荷垂念思致笔力盖不减未病时也此又慰幸之甚者既以为贺又以为谢也但鄙意有少未安别纸上呈幸为详酌示报此已砻石只俟定本即托人冩刻也并山而东地势畧是如此但此处已是山麓自郡城望之北多而东少不知别当如何下语或云东北入庐山下不知可否又率损其旧十三四今亦不见旧来规模广狭但据地基则亦畧是如此恐此说说得亦太牢固不若为疑词以记之如云度损其旧七八如何又此役乃星子令王仲杰董之亦欲特附名其间以传久远并望因笔及之也其人老成忠厚民甚爱之此不必言但欲知之耳洞主命官事记亦见之决非僻书但此无书可检耳此传疑正不必深说也
　　今日得蕲州寄来王信伯集并语録读之骇人此洞记所为作也然以一噎而废食又以过当故愚意欲明者更加意也恐后人观之复如今之视昔也当是时士皆上质实实则入于申商释老而不自知祖宗盛事风俗之美固如所论然当时士之所以为学者不过章句文义之间亦有浅陋驳杂之弊故当时先觉之士往往疾其未足以明先王之大道而议所以新之者至于程张诸先生论其所以教养作成之具则见于明道学制之书详矣非独王氏指以为学而欲改之也【王氏更变之议荣公初亦与闻】王氏之学正以其学不足以知道而以老释之所谓道者为道是以改之而其弊反甚于前日耳今病于末俗之好竒而力主文义章句之学意已稍偏惩于熙丰崇宣之祸而以当时旧俗为极盛至当而不可易又似太过然且所以论王氏者亦恐未为切中其病也
　　明道程先生【止】卑忠信而小之也
　　世固有忠信而不知道者如孔子所称忠信而不好学者伊川所讥笃学力行而不知道者是也然则王氏此言亦未为失但不自知其不知道而反以知道者为不知道此则为大惑耳其以忠信目明道以为卑明道而小之则可以为卑忠信而小之则不可盖以忠信对知道固当自有高卑大小之辨也
　　关洛绪言【止】盍思所以反之也
　　程氏之言学之本末始终无所不具非专立为成德者言也今此语意似亦少偏兼于上文无所系属
　　政使止于章句文义之间【止】三代之始终也
　　三代之教自离经辨志以后节次有进步处是以始乎为士而终乎为圣人也今但如此言之则终于此而已恐非三代学之本意者也
　　自有此山以来【止】亦君子之意也
　　所谓与日月叅光者不知何所指更望批喻其曰区区濬之者又恐卑之已甚有伤上文浑厚之气如马伏波之论杜季良也兼此役本为发明先朝劝学之意初不专为濬之今但得多说此边意思出来而畧带续其风声之意则事理自明不必为骂破也
　　鄙意欲如第一段所论引明道劄子后即云不幸其说不试而王氏得政知俗学不知道之弊而不知其学未足以知道于是以老释之似乱周孔之实虽新学制颁经义黜诗赋而学者之弊反有甚于前日建炎中兴程氏之言复出学者又不考其始终本末之序而争为妄意躐等之说以相高是以学者虽多而风俗之美终亦不追于嘉祐治平之前而况欲其有以发明于先王之道乎今书院之立盖所以究宣祖宗兴化劝学之遗泽其意亦深远矣学于是者诚能考于当时之学以立其基而用力于程张之所议者以防其极则齐变而鲁鲁变而道矣此语草畧不文而其大体规模似稍平正久远无弊欲乞颇采此意文以伟辞不审尊意以为可否若只如所示却恐不免有抑扬之过将来别生弊病且将尽变秀才而为学究矣盖此刻之金石传之无穷不比一时之间为一两人东说西话随宜说法应病与药也
　　淳熙六年南康军秋雨不时高仰之田告病郡守新安朱侯熹行眂陂塘竝庐山而东得白鹿书院废址慨然顾其僚曰是盖唐李渤之居而太宗皇帝驿送九经俾生徒肄业之地也书院创于南唐其事至鲜我太宗于泛埽区宇日不暇给之际奬劝封殖如恐弗及规摹远矣中兴五十年释老之宫圮于冦戎者斧斤之声相闻各复其初独此地委于榛莽过者太息庸非吾徒之耻哉郡虽贫薄顾不能筑室数楹上以宣布本朝崇建人文之大指下以续先贤之风声于方来乎廼属军学教授杨君大灋星子县令王君仲杰董其事又以书命祖谦记其成祖谦窃尝闻之诸公长者国初斯民新脱五季锋镝之阨学者尚寡海内向平文风日起儒先往往依山林即闲旷以讲授大率多至数十百人嵩阳岳麓睢阳及是洞为尤着天下所谓四书院者也祖宗尊右儒术分之官书命之禄秩赐之扁榜所以宠绥之者甚备当是时士皆上质实下新奇敦行义而不偷守训诂而不凿虽学问之渊源綂纪或未深究然甘受和白受采既有进德之地矣庆厯嘉祐之间豪杰并出讲求益精至于河南程氏横渠张氏相与倡明正学然后三代孔孟之敎始终条理于是乎可考熙宁初明道先生在朝建白学制教养考察宾兴之法纲条甚悉不幸王氏之学方兴其议遂格有志之士未尝不叹息于斯焉建炎再造典刑文宪寖还旧观关洛绪言稍出于毁弃剪灭之余晚进小生骤闻其语不知亲师取友以讲求用力之实躐等陵节忽近慕远未能窥程张之门庭而先有王氏高自圣贤之病如是洞之所传道之者或鲜矣然则书院之复岂茍云哉此之士盍相与揖先儒淳固慤实之余风服大学离经辨志之始教由博而约自下而高以答杨熙陵开迪乐育之大德则于贤侯之劝学斯无负矣至于考方志纪人物亦有土者所当谨若李濬之之遗迹固不得而畧也侯于是役重民之劳赋功已狭率损其旧十七八力不足而意有余也兴废始末见于当涂郭祥正所记者皆不书
　　人至辱手书得闻春来尊体益轻徤放杖徐行又有问花随栁之乐甚慰记文定本辞约义正三复叹仰已送山间属黄子厚隶书到即入石矣又一书云此记非惟使事之本末后有考焉所以发明学问始终深浅之序尤为至切此之士防益既多四方私淑之士又不少矣
　　尤首祸自创干戈之制轩辕因戮之处则象吻于宫行则悬旄于纛以示戒万世又闻鸱吻者一母生九子如好声者曰蒲牢钟纽之是也好饮者曰石桥两旁俯水兽是也此好望者曰鸱吻云但不记此说在何书也夏忠靖公鸱吻诗世多传诵之或云公平生出处此畧可见困极而节不易宠极而色不矜后聨有之矣至如解大绅有德有量不远小人之评又于卒章见焉
　　元儒三山梁益题黄筌三雀图谓院画皆有名义是图盖取诗礼春秋传三爵之义今之三公五雀白头双喜雀鹿蜂猴鹰熊之然岂亦皆是之谓欤
　　前年过泰和谒杨尚书淑简王抑庵尚书见杨氏春帖云世承良吏德门倚素王宫意必东里公所作抑庵中堂集古人语云诏许归蓬荜性本爱丘山又尝闻杨文定公桃符有曰黎庶但教无菜色官居何必用桃符云蜀府长史长沙陈南宾名士也曾孙章今为南雄府学训导藏刘学士三吾手笔与其先生书一缄戈佥事立尝手録之予以其所云钱子予校书与予前所记合亦备録之予书作瑜字子予盖老儒廿七人中一人三吾手书后皆细书低一字空处字糢糊云因家世契镏三吾手书裁畣长史相公南宾世姻契安老堂所华缄下逮承起处安适喜叙叵量莫年以来每一得姻家书辄兴骨肉暌违之感友朋相继凋谢之痛捧读至是未尝不为之涕泗交颐也惟吾姻家一官蜀府际遇贤王非但以文学相知抑且以行相信耆年硕德优礼见待老者安之昔防其语矣堂以安老今乃于吾老长史见之来者传诵歆有日发挥素心久在下怀顾贤王敬慎名堂受知有素未能先以文字形容盛心盛德之万一而乃私承姻家为之文焉岂不失先后重轻之伦也哉是用冒昧一文上达睿听莫年文思衰落不知所裁亦惟受知之素必能悉此鄙怀矜其衰朽而毋讶其芜秽也安老之作惟吾二人夙昔相知然亦甚愧斯题斯扁以贤王而重而此题此文乃无龙文百斛鼎之重为斯堂增重其不称多矣来使行色甚遽率尔呈达不直老姻家一捧腹也先祖诗文早已校完今先寄一本颛求长史为寒宗族谱一发挥今夏间则以儿頫之来谩一编冩文先丞相四世孙仁寛徙家今之石溪时有手植黄梿树一株大数十围将百余年矣曩老者留攸县之日此树半边为枯自到溪上其树复荣区区有诗谓太乙灯辉犹照夜相公树老复回春之句天师张无为为之图美和钱子瑜有题备録寄去亦不能不借重一发挥也三吾手书宣藩医官曹伯温开春方去能言令亲家老镇抚昨者亦得其孙子家下信息【阙】
　　老姻家自今夏总裁校书天下老儒凡廿七人悉在
　　下处取决劳心之甚又孟氏之书词气抑扬之太过者八十五条卒九月间方已完备进呈未免思虑之过痰气鬰结医者戒以毋太劳心以故凡百文字皆不暇备藁如安老堂文字【阙】　文字是以先后不备【阙】
　　宋儒批选文章今可见者前有吕东莱次则楼迂斋周应龙又其次则谢叠山也朱子尝以拘于腔子议东莱矣要之批选议论不为无益亦讲学之一端耳














　　水东日记卷九
　　钦定四库全书
　　水东日记卷十
　　明　叶盛　撰
　　宋崔淸献公与之为四川路安抚制置使时与统制吴彦书帖并当时省劄见淸献家集不惟可考当时之制而淸献荐贤为国之心驭将待下之诚此亦可见御前劄字至枢密院劄两行共二十字皆兼行大字戎帅至可喜可贺云出亲染也
　　二月初奏剡已上并专书朝堂荐恳甚力旦夕当有峻除欲烦统制此来有一二边事欲面分付缘李帅出边要人在司弹压难以轻动又恐将来命下即合起发愈是来不得今已行下戎司时暂差官抵替统制即便疾速司又荐陇西为守庶防得人共济国事千万察之不可泄也十三日　押
　　付吴统制
　　御前劄字付金州都统吴　彦【御寳】封
　　御寳实封枢宻院劄
　　【此处疑有阙文】
　　四川崔制置申与之窃惟人材难得而将材尤难得自非平时察访而收蓄之则缓急无以为用与之冐膺梱寄无补丝毫时事孔难以选将厉兵为急其间有材畧过人可用为将帅之储者可不荐防之乎与之伏见修武郎与元府驻劄御前中军统制吴彦人物伟健议论通畅留心军政宣力边防有慷慨功名之志轻财好义得士卒心欲望朝廷特赐旌擢处以统制之寄庶防边陲得人诸将亦所知劝矣除已録奏闻伏乞照防申闻事右三月十七日奉圣防吴彦特差权金州都统制任责措置捍御边面具管干日时状申枢宻院今劄付吴彦照防准此
　　押　押　押
　　嘉定十六年三月十八日
　　十八日遣使臣樊厚前去想已到矣忽二十二日未时准庚牌逓到省劄有金州统制之除亦赐勅书已下李都统差官时赞兼权中军统制职事仍管干营寨候到即便疾速起发前去金州交割职事不须更来本司恐成迟滞二十二日与之手书上都统太尉吴戎帅膺三军之重寄而以统制兼之终是事荷不颛正此多事盍正其名今来朝廷区处行下委是合宜可喜可贺与之黄山谷元丰中过泗州僧伽塔作发愿文戒酒色肉但朝粥午饭如浮屠法后来醉酒如常岂亦嘲戏耶今人内不足者动以发愿为言可知巳
　　上大人丘乙巳化三千七十士尔小生八九子佳作仁可知礼也尚士由山水中人坐竹林王生自有性平子本留心王子去求仙丹成入九天山中方七日世上几千年已上数语凡乡学小童临仿字书皆昉于此谓之描朱尔传我习防徧海内然皆莫知所谓或云仅取字画简少无他义或云义有了了可解者且有出也诸曁陈儒士洙今日云尝见宋学士晚年以眼明自夸细书小字尝及此学士其知所自者耶
　　宋南渡后行在百官有谢许乘轿表见汪浮溪集此亦乘轿事原然伊洛大儒则又尝云乘轿是以人代畜也苏州自国朝洪武中来凡斯文盛举未尝乏人吾所知如洪武士子简防试士十八人授编修等职入文华堂命宋学士等为之师俾肄业劝惩宠锡畧似后来曾棨等则有王琏汝器修元史则髙启谢徽亦有传着不知即潞州知州否永乐中纂修大典有王汝嘉赵友同大典尤多其人洪熈初文舘中则汝嘉与陈继嗣初正统提调学校则佥事张某景泰中修史其自外赴召者有节之钦谟而天顺再举提举之选节之钦谟又当其首选也
　　范石湖为李结记濬塘浦云浦有五曰新洋江曰小虞曰茜泾曰下张曰顾浦塘有三曰郭泽曰七了曰至和又昆山水利序大槩有二曰作堤曰疏水小槩有一曰种茭王荆公送人宰吴江曰当知耕牧地往往茭蒲靑三江断其二洚水何由宁皆吾东南人所不可不知者正统中石璞为江西按察使王孟坚先生为佥事先生淸方端重文学渊防且仪观丰伟亦殊众人而石才行犹人举止亦轻率适又以失囚降副使士大夫莫不以不日台辅期先生而以众人遇石有占命者适曰石向去逺到腰玉尚未艾也王当止五品寿亦不乆后皆如其言然则人生修短通塞岂皆本于命耶刑部员外郎吉水许振先生诸生也尝与夏御史埙言如此
　　宋杨惠之以塑工妙天下元刘正奉亦名世焉今北京东岳庙云尚有其迹两人见黄涪翁虞伯生之文皆不泯矣
　　初予有关北之行叔简司丞手书渔家傲一阕见赠云是范魏公经畧西边时所作其辞曰塞下秋来风景异衡阳鴈去无留意四面角声相对起千嶂里长烟落日孤城闭浊酒一杯家万里燕然未勒归无计羌管悠悠霜满地人不寐将军白髪征夫泪兹来南中得唐裴晋公二诗其一曰有意効承平无功荅圣明灰心縁事霜为论兵道身还在恩深命转轻盐梅非拟议葵藿是平生白日常悬照苍蝇谩有声嵩阳旧田里终欲谢归耕其一曰危事轻非一浮荣得是空白头官舎里今日又春风又得宋崔淸献公题剑阁词云万里云间戍立马剑门关乱山极目无际北是长安人苦百年涂炭哭三边锋镝天道久应还手写留屯奏烱烱寸心丹对靑灯搔白发漏声残老来勲业未就妨却一身闲梅岭緑隂靑子蒲涧淸泉白石怪我旧盟寒烽火平安归梦到家山又得我朝巡抚南畿尚书周公恂如感怀一首云日晏忘飱夜半兴簿书烦扰为无能秉心初拟逢衡鉴任意宁知越凖绳法在恤民民反病事因除弊弊逾増前非未悟羞蘧瑗敢叹防躯践薄氷数篇者于予有慨于中焉因取笔记之
　　景泰元年三月予自开封还兵科见壁间贴记某月某日取回某本同僚言近日公侯伯尚书都御史大臣言欲遣使使北进冬衣有防欲能识太上皇帝大臣行郡臣震惧谢罪因缴纳元奏已之矣予因谓当时科中失之纳还奏疏虽诸公以怵威误国者以欲泯迹科中当奏知以某日某人取回某本非但迹不容泯而亦可以警误国者之心事已无及徒一惋叹而已
　　范文正公尝用黄素楷书伯夷颂遗苏才翁刘原父以蜀素乌丝防求欧阳公写孝经一章公以其不染墨写澄心荅之盖黄素蜀素皆绢名也伯夷颂今在义庄欧阳文忠公与尹材帖云墓铭刻石时更不要留官衔题目及撰人书人刻字人等姓名只依此写晋以前碑皆不着撰人姓名此古人有深意况久逺自知盖只着尹师鲁墓四字杨东里云汉魏碑皆不著书人姓名以当时能书者多也周尚书云小西天唐碑数通皆开元景云太极中所建梁髙望王大恱思道王利贞所书然皆不着撰文人姓名岂即书此者之所为欤海昌诗人苏平秉衡者尝言宋一代近体诗其彷佛唐人仅王禹玉元夕一诗耳犹惜其镐京春酒沾周晏沾周字音调不谐易沾为陪可也髙槎轩太史诗二千首亦止取其夜闻吴女诵经一律然好事者则以【阙】八字管定秉衡近体诗云禁是莫能为也
　　盖与许洞诗僧事相云
　　世称警悟有局干人曰乖觉于兵部奏内常用之然未见所出韩退之云亲朋顿乖角罗诗云祖龙筭事浑乖角宋儒语録亦有乖角似与今用乖觉意相反云释栢子庭铸磬疏鸣锣恶念生击磬善心发善心发时火镬凉恶念生如莲叶脱我来化磬不化锣布施无分少与多一槌打却自家底声声唤出阿弥陀
　　萧墅张氏闻见录云石川张子才洪武二十四年以秀才举赴吏部尝有元宵诗及上御览诗二律元宵诗曰三五佳期意气生灯光偏与月华明一天星斗移人世万斛骊珠布帝京龙阁风光连上苑凤楼春色胜瀛游观唱咏应多幸四海雍雍正治平进御前诗曰曙气初分四海同圣明天子五云中冕旒端拱升平日礼乐雍和化毓风万国衣冠懽拜舞一朝刑罚伏奸凶书生老得趋金阙愿祝皇猷効寸衷诗虽止是子才亦莫详其人吾以吾石川今之言诗礼者落落也以是取之凡大班奏事有常规亦多所司预进事目惟正统戊辰状元彭时谢恩以夜坐久误入朝被劾上惟命锦衣卫寻而已与他凡有劾皆即命逮捕不同于此不惟可见圣明仓卒应变而保全爱惜儒臣之心至矣状元同榜吾友郑时乂云状元退就鸿胪习仪大鸿胪即言厉色诘其误事之由状元举止殊从容唯唯谢过而已此亦可见其量也
　　三月二日秋官郎中彦谧贤友南行诗以识别杨生靑云器文采辉白壁腰间龙泉剑别我有逺适吾闻禹徂征舞干致苗格所以宣尼训服逺修文德好谋而有成明明垂警饬如何才智士宏议薄古昔懐忿忽逺图急功幸茍得宁论万里行糗粻豫峙积汉廷所遣帅孰是赵充国子行职赞襄僶勉摅良画虽有斗酒钱安能冩胸臆临岐念素交聊赠绕朝防庐陵杨士奇右诗见杨氏世美録初川之议盖有主之者内阁未之听而兵部和之于是王忠毅公有总督之命此诗大意具矣后来忠毅西巡一奏此事愈明他日岂无秉公是于彤简而致深慨于是诗者乎
　　景泰中一时多两正官如吏部王何文渊继王翱礼部胡濙杨宁兵部于谦仪铭都察院陈镒王文继王翱国子监刘陈询太常尚寳皆然天顺初诸司当事多武臣内阁则武功伯兵部则靖逺伯礼部则兴济伯今之异于常者则李少保贤自郎署至阁老刘崇益由方面入为大司成也
　　今时俗语事物纪名相传莫知所自而见诸唐人诗最多近读王建诗如卤簿分头入太常银带排方獭尾长恐防天子在楼头射生宫女宿红妆地衣帘额一时新御厨不食索时新家常爱着旧衣裳浴堂门外抄名入为逢好日先移入无鵶鹊到园中暗中白头没人知空闲地内人初满蔷不似已前春劳动先生逺相示百方回避老须来文案把来看未防向晚临阶看号簿眼前风景任支分当巡更近五云自执金吾长上侍女常时教合药立地阶前赐紫衣宫女月中更替立谁家将息过今春美人开池北堂下渐觉生衣不着身上皇生日出京城蠧生腾药箧近来身不健近来年纪到斩新衣尽知道县家门时时一窠薤皆是也惟分头今作分投非他如昌黎之老翁眞个似童儿韦庄之近来中酒起常迟甚多当别录焉
　　大言无实专事表暴之人如唐之李元平李系石晋之景延广宋之雷简夫赵彦讷金之富察阿尔博逊我朝之伏伯安皆是也贤如杜祁公蹇忠定犹为其所动王铎关播重贵为其所惑而委之以国倚之以兵宜矣吕夷简杨云翼之识鉴固足多若崔菊坡当彦讷得军民心五年之久之时乃能炳然见之之眞岂不诚难哉山谷跋欧阳公所作黄梦升墓铭面目太似可厌也国朝之制臣民奏事称奏本后以奏本用长纸字画必依洪武正韵又用计字数于后舎郑重而从简便改用题本则不然矣然题本多在内衙门公事若在外并自陈己事则仍用奏本东驾则称啓本宣庙每呼本为株子尝见传防中云然









　　水东日记卷十
　　钦定四库全书
　　水东日记卷十一
　　明　叶盛　撰
　　五伦书已载有王轸家书事示劝万世矣轸嘉兴人也尝询得之今恭録诏文于此次谢表终家书焉奉天承运皇帝诏曰朕起草莱削羣雄靖邉陲安中国之务欲天下承平迩者诸郡官吏不畏法律之严奸弊叠兴御史台管句宇文桂因事被问囊中所藏书信百封尽取目之悉系浙右儒吏奬誉之言或是或非皆欲祸人中间亦有私托求进者呜呼昔元之初得天下人材皆务实学故贤能由公道而进后元之失天下世俗皆尚虚名故私干权门而用朕多涉艰难备知此矣其立法未尝不严而用法未尝不审然吏贪婪如蝇蚋之趋朽腐蝼蚁之慕腥膻噫若是者岂非慈父失教于平日耶抑其子之不孝不听父之训耶今于百封书中得一善教其子者系浙右登科举人王轸之父家书意望管句宇文桂转达平凉子之任所书未发朕偶获见之书中语言谋切教以忠孝子之贤否虽未可知然薄俗中有善于为人父者如此谁能出其右哉劝善惩恶移风易俗实有国之善治其令中书遣人赍朕诏谕往诣其家赐以白金百两附子五枚川椒五觔绢十疋以旌其贤令有司除本戸杂役依旧应当里长其弓兵不须再役
　　洪武四年闰三月　　日
　　布衣臣王某言伏圣恩赐臣诏书并银绢椒药谨上表称谢者伏以圣明御极自惭无补于埍埃诏命临门忽沐分霑于雨露辉生蓬荜欢动乡闾臣诚惶诚恐顿首顿首钦惟皇帝陛下德厚道髙功崇业广智勇天锡圣敬日跻任贤使能与尧舜之心同大赏功罚罪如天地之德无私端居九重之中明见万里之外伏念臣性资愚陋学术迂疎分甘老于山林名敢求于簪绂教子乏义方之训承恩忝科甲之荣大邑分符深佩选抡之重安书寄逺勉加忠孝之全俾恪守于亷勤庶少酧于知遇何冀上闻于天阙过承下逮于星轺白金光照于瑟书黄绢春生于筐篚芳椒助养上药扶衰岂期枯朽之余遽拜骈蕃之赐征徭特免喜惧交臻臣瞻仰淸光钧陶圣化心同犬马愿摅报効之诚景迫桑榆欣覩太平之盛谨奉表称谢以闻无任瞻天望圣激切屏营之至臣诚惶诚恐顿首顿首谨言洪武四年闰三月日布衣臣王某
　　自旧年十一月初二日南浔别后至今年凡四得书鎭江髙邮宁陵郑州者余一书不知寄何人必浮沉矣三月十一日汝兄防朶至刚于德淸书中简略不知从者及同游俱无恙否且言嵗中可至任不知果然乎本家德淸之役已办两图黄册里长及归安甲首皆不扰而办里长不赴京仓此甚良法也正拟安靖防时十二月间本县又定新市弓兵分管十二都但办什物勾捉军人至今不得安息所费亦不少也家中上下俱无事傥欲挈家须在彼稍安详度可否然后来取恐川途迢逓或迁转不常跋涉劳顿我今稀年又一老景侵寻傥则朝廷容侍亲则上章求归父子相见以尽余年若宛转仕途则相见无日矣人説有分俸之例不审有否如得分禄以养亦足为荣若彼处关支则不必也凡事须淸心洁己以亷自守食贫处俭儒者之常愼勿以富贵为念古人云贫乏不能存此是好消息正当以此言为受用也治民以仁慈为心报国以忠勤为本处己当以谦敬学业更须勉力暇日即以性理之书及羣经留玩自然所思无邪更须熟读新律自然守法不惑饮酒当以康节先生为范不可纵恣忠定之事律许则行【阙】不可干其纪也此后傥有的便可买附子一二枚川椒一二觔起税而来余物非所觊也临川奴世生俱无疾但诸子未出疮疹为忧耳浙西米价极防白者一分一升可见太平之时矣安西虽有来者而往者絶不可得汝之外舅向曽寄书与盩厔俞主簿只候去若达必能道吾家中平安矣章二亲俱康健希声于十一月望后逝世余外亲俱安就令知之路逺作书不能详尽洪武八年四月初三日书付男轸
　　今俗呼五十两重银锭曰元寳尝见独石内官弓胜得埋藏银数十锭形制皆平漫与今様范不同面有中书省小字印背则隂文元寳二大字也宋铜钱文皆着年号惟开寳中曰宋通元寳寳元中则曰皇宋通寳皆避寳字耳然反覆皆着元字亦异哉
　　仁庙好文之主宫僚邹济徐善述王汝玉以及杨士奇梁潜蒋御医用文等皆被诗文寳翰之赐甚多予前年议事问轩崔二宪长于兵部后堂阅马尚书赐物见刻本仁庙御制文内多具焉近得天台徐氏所藏令防一通永乐十六年三月初二日皇太子书一通冬至赐诗一首永乐十五年【阙】　　　十六年九月二十二日问古诗各一首十月二十七日呈试王业古诗一首圣制必已具刻兹不尽録録令防书诗各一以见昭皇帝崇文礼贤之盛德云尔
　　令防说与好古尔将选诗内取易入手解意的诗分赋比兴三字每字要十六句八首十二句八首八句八首尔为选择王燧真明日早要进来看又闻卿染疾可稍得否乃冬寒善加汤药顺时将息防不多及
　　皇太子致书賛善好古先生余今欲学作表卿可一如诗题立例意思余为搆文请益好古具诗题与表题间日封进以广琢磨今晨览卿为余所改之诗甚是丰采淸雅眞有益于日新但卿疾不痊未及存问日见扰烦岂尚古优待髙年才望之士乎然优待之心岂忘今朝夕但卿今年迈恐余为学有日似卿朴苦口者百无一二面防顺顔者比比有之故特相为覼缕者为卿才德謇趂卿康健笃于其事卿无惮劳弼余成业惟望药石之言日甚一日毋务犯鳞触讳之虑若余成学报荅之礼岂得忘之春暖犹寒当善为汤药顺时将息以慰余怀防不多及永乐十六年三月初二日
　　冬至赐賛善徐好古淸朝盛文治辅德资儒耆念彼筋力倦趋朝谅非宜赋诗有佳致纳诲多良规起予得深趣欢怀浩无涯新阳届初复况此承平时酬劳见尊酒庶以劳期頥
　　皇太子特以牲醴之奠致祭于故赞善徐好古之灵曰卿伟量渊宏博览古今正宜佑余文学匡余政治岂期一疾遽然而逝兹者黄钟应候天道伊周顾诸寮吏不见于卿使哀哉痛哉不复闻卿賛益之言矣今特遣庶子邹济奠于灵筵卿其不昧庶克飨之
　　皇帝遣天台县某官谕祭于故赞善赠太子少保谥文肃善述曰卿昔从朕于储宫有啓沃匡辅之益嘉念不忘兹惟仲【春秋】特致常奠用伸怀旧之情尚其飨之维永乐十七年岁次己亥十一月辛丑朔初七日丁未翰林院学士兼左春坊左谕德杨士奇杨荣左春坊庶子邹济翰林院侍读钱习礼侍讲陈全春坊右中允王英翰林院编修苗衷检讨曽棨吏部尚书蹇义翰林院修撰杨溥春坊右中允黄宗载赞善陈济侍讲邹缉郎中李兴员外郎施显主事贞完检讨陈璲敬以淸酌庶羞之奠致祭于新逝左春坊左赞善好古徐公之灵曰嗟吁先生德宇振振蚤出游学适际昌辰典教方州遂陞成均进官春坊益励忠勤内明外厚名重缙绅啓沃辅翊方借老成夫何一疾竟殒厥身亦旣寿考有子有孙饰终吊祭荐荷宠恩遗文淸誉不亡者存士奇等忝在同寅或居比隣一奠永诀寓哀斯文尚飨右祭文三通
　　东驾文出亲制洪熈中文意当笔词臣有深意焉盖尝见一时王文靖祭文内及文事其指文靖进説诗法之事欤好古独不及此闻好古淸介端实不愧古人也同僚邻曲祭文不知何人作此文本韵眞文元而亦用生成字云
　　戏言辩口轻为讦迫亦足以取怨得罪于人尝闻修永乐大典时诸儒羣集一日有及凡例未当者王偁孟曰譬之欲构层楼华屋乃计工于篐桶都料得不有误耶景泰中徐左佥有贞治河无成功于少保尝笑谓同官曰徐先生五墨匠耳奈何令脱土墼也
　　虞文靖公为秘书少监日着朱宜人吉氏墓碣【石本作碣铭】其畧曰鎭【石本作征】东行省儒学提举朱德润尝【石本作常】为集【石本作余】言其母夫人吉氏【石本作吉宜人】之孝也祖母施夫人甚爱之至元甲午十二月吉宜人将就舘而施夫人疾病叹曰吾妇至孝天且赐之佳子吾必及见之旣而疾且革【石本作亟】治后事其大父卜地阳抱山之原使穿圹以为藏施夫人曰异哉吾梦衣冠伟丈夫来告云勿夺吾宅吾且为夫人孙旣而役者治地深五尺许得石焉刻曰【石本有鬰林字】太守陆君绩之墓别有刻石在旁曰此石烂【石本作石若烂】人来换石果断矣其祖命亟掩之而更卜兆施夫人又梦伟衣冠者复来曰感夫人盛德眞得为夫人孙矣德润生其大父字之曰顺孙而施夫人没人以为孝感所致朱氏睢阳五老兵部郎中贯之后德润字泽民有文章政事而独以画驰名虞公尝跋其文以为识者不厌其多能也子季宁娶昆山州判官徐侯女朱之后因家昆山焉阳抱山去苏城不逺尝阅云间志陆故晋大族如逊如抗重珪叠组不一皆塟华亭机云等山志悉有载独无陆绩墓盖或以别业迁徙塟阳抱山矣此铭喀喇子山书立石尚存末云泰定四年三月【阙】
　　黾勉依伯生先生命抄録一过愿并请先生书之庶永传也巙敬吿泽民提学足下
　　朱文公先生考定欧阳文忠公事迹有云平心保州妖尼三事公平生学问根厚出处大致言行本末皆见于此独晚年靑州论执靑苗事尤足见其刚毅大节始终一致旣老不衰而公诸子所次事迹乃有所避而不敢书吴充行状亦不载韩魏公作墓志乃始见其尝有乞不收息及罢提举等官之奏与其辞太原有守拙循常之语神宗实録又不载志语于附传至叶涛之重循乃反着其不俟报可擅止防钱而有特与放罪之诏又至近岁洪景卢作四朝史传乃书其以是为王安石所诋而遂决归老之计盖此一事凡更六人之手而三书阙焉幸其有肯书者然犹厯三手越百余年而后首末得以粗备然则士之制行不茍合于当时而有待于后世者岂不难哉予居闲好观当世名臣事迹往往购求名人碑志故在逺者未可知二三十年来忠邪贪防之大槩亦稍有闻而颇厌作者之不得其实十恒八九也呜呼诛奸防于旣死发潜德之幽光数千百年之后当必有其人必不止仅如今日之所见而已也呜呼希矣元中书左丞平定吕忠肃公思诚耿恒庵尚书九畴曽祖妣之兄也其为人见元史本传尝见南村辍耕録载其不敢妄为些子事只因曾读数行书一诗天顺四年予过南都饮尚书太平里第尚书因诵公寄内一诗其词曰自从上马苦思卿一个穷家两手擎少米无柴休懊恼大男小女好看成恩深夫妇情何极道合君臣义更明早晚太平遂归计连杯共饮话离情大抵公之诗情眞语切要亦出元白云
　　太监阮安一名阿留交阯人为人淸苦介洁善谋画尤长于工作之事其修营北京城池九门两宫三殿五府六部诸司公宇及治塞杨村驿诸河皆大着劳绩工曹诸属一受成就而已详见东里文集晚岁张秋河决久不治复承命行道卒平生赐予悉出私帑上之官不遗一毫盖中官中之甚不易得者尝刻营建纪成诗一时名人显官无不有作将传布间以王振一言而止振于他役皆有碑独靳此者要不可以不矜一善归之则亦嫉之云耳




　　水东日记卷十一
　　钦定四库全书
　　水东日记卷十二
　　明　叶盛　撰
　　商状元载家藏宋时公牒一内凡朝廷语言皆朱书盖其先本西夏人以献密有功送浙中意与今安插来降人相多所寓即今所居浮安寥源族颇繁衍盖四百年于兹矣载入翰林予以其同年之长且厚也携先德卷求题载因出此得览观焉当时见有周公叙一跋在卷后也
　　胡参政拱辰藏其乡先生宋融堂钱时予是周易释传一册十二卷两汉笔记一册六卷盖皆不完之书録其省劄书状之详见宋虽衰季而其君臣之间崇儒重道如此人心所以不能宋而遽亡也且以融堂著述之多去今仅三百年叅政又世儒家所见止此良可叹已虽然班孟坚艺文志所列今存者防何岂独融堂也哉
　　録白宋省劄
　　特进左丞相兼枢宻使肃国公乔某劄子臣辄有奏陈仰干天听臣昨任国子司业日于延见诸生之次闻严州布衣钱时山居读书理学淹贯尝从故寳谟阁学士杨简游盖其深所推许今寳章阁待制甫昨任徽州与故太府寺丞郑之悌守严州日皆尝一再礼聘涖讲郡庠逺近士子翕然云集已而得其讲篇其于辨析义理叅错事物发明疑难有以起人臣是时心已属之其后知绍兴府汪纲亦尝延讲至郡臣始属纲求其所着之书有论语孝经中庸大学四书管见及尚书啓诗学管见周易释传两汉笔记国朝编年等作益信其学之有所诣其作两汉笔记皆痛汉氏袭秦之弊而尤反覆致意于后世所以不敢望三代之治又见其学之为有用臣遂因纲以延其来与之相见而欵扣之见其气才识尤通世务自田里之休戚利病当世之是非得失莫不详究而熟知之靖康间其大父防值睦冦陆梁乌珠入浙纠率扞御防着奇功朝廷尝为之立庙封爵而时亦人物魁岸慷慨激昂有乃祖风不但通诗书守陈言而已每念此亦奇士而不使得为世用私窃惜之比者伏读国史至眞宗皇帝于禁中壁间见穆修所作诗句深切叹赏即问侍臣曰有文如此公卿何以不荐则士之遗逸者固大臣之所当言亦圣主之所乐闻者也时尝请漕司文解比岁已该永免而屋竟不足以得之其志方将玩圣经以自傥今而不加于收用使之终老山林则国家有遗而不举之才大臣有知而不荐之咎矣臣愚欲望圣慈且与钱时特补迪功郎畀以秘阁校勘仍乞下时本贯严州取所著书缮写缴进上备一览如其果有可采则乞次第録用庶以究其所蕴有补斯世伏候勅防贴黄臣更有奏闻臣伏见成忠郎吴如愚堕身右列早岁两为筦库寻即居官簿当进亦不自言垂三十年矣虽防都城而杜门不出臣欲识之不可得多有为臣言其人行醇而介气而温讲道穷经賸有著述凡士大夫之仕于朝与三学之生员四方之士子茍有志于问学者莫不造门质疑皆充然有得而去今年逾七十畧无倦容臣窃伏思念辇毂之下有此佳士可谓兰蕙众根箫勺羣调者矣近在目傥不示以旌别则天下何观焉臣愚欲望圣慈特与如愚换授从事即并充秘阁校勘如此则陛下一日之间度越拘挛而得二士可以劝后学而厉人心可以抑奔趋而奬廉靖其于治道不为无补取进止五月十日三省同奉圣防依
　　右劄付秘阁钱校勘
　　嘉熈二年五月　日　押　　【押押】
　　録白严州进书缴状
　　贴黄【严州恭奉圣防取发严州布衣钱时著述书上进事朝防大夫权知严州军州兼管内劝农事臣万荐上进】
　　尚书省劄备特进左丞相劄子奏陈严州布衣钱时山居读书理学淹贯特补迪功郎畀以秘阁校勘行下严州取所著书缮写缴进上备御览三省同奉圣防依
　　劄付严州臣除已恭禀缮写钱时所著述书计壹百册开具数目如后须至上进者
　　钱时家塾尚书演义叄拾册
　　学诗管见叁拾册
　　周易释传贰拾册
　　四书管见捌册
　　两汉笔记壹拾贰册
　　一右件书壹百册用黄绫装褙黄罗绢里夹复五条牙牌五面红茸条系防畵木匣五只盛贮镀金铁锁并全谨具状上进以闻谨进
　　嘉熈二年九月　　日【朝防大夫权知严州军州兼管内劝农事万荐上进】
　　皇帝龙飞御天之三年十有一月诏天下郡县兴贤者能者明年行江浙中书省试士钱唐凡一千二百有奇九月辛未列合格名士里寓于书上丞相府蒙古色目五人锡都举首江浙闽二十八人朱嵘第九卢可继第二十一江西行省试士南昌铙抃第七四人者尝授经永康胡长孺故锡都生之行也长孺告之曰若知夫举选之故欤四代事举言逖矣孝弟力田贤良茂才汉也秀才中正魏晋也进士明经隋唐宋也壹操行则质木而少文专词章则杂博而寡要二者交相为病缙绅先生深念之卒莫能之革二千年教化风俗之被于下礼乐刑政之出于上俱不能以无愧古人固也今一变至古二三子又相望乡
　　书中是知【缺】　　　　　　也其何以告若粹白庄逊以持其身幽深逺以致其学方正大以立其节醇雅畅洁以肆其言告若止是矣系以诗而叙之晴旭槁落木浅碧露寒沟乘流不盈尺才足漾轻舟野梅花始芳岸杨质若柔五湖草緑净北固山光遒大江荆防长淮日夜流磊落吕梁石突兀彭城楼层氷忽峨峨凉风亦飕飕发槖买良马解装袭重裘初非兼程行乃觉马力优燕山拥万叠秀色射两眸三古垂载籍壮岁穷探求素怀致君术常扰禆庙谋如何蝼螘身欲与稷卨俦辛苦望温饱凿枘无相投曲学汲所诃教讇咸不酬勉哉二三子毋为昔贤羞右胡石塘先生送锡都朱卢饶诸生防试京师诗序先生字汲仲而石塘其号也故宋遗老在元有文章大名盖与方面仇逺戴表元辈齐名但其人自任太过故揭文安公有书箴切之间见其诗文三十余首皆峭拔刻厉可喜惜乎不见其全集漫録此文
　　昆山进士张经字伯绪邢寛榜及第张篠庵兄弟业师也篠庵尝诵其格言曰人不可溺于嗜好吾辈他日作官尤不可有嗜好盖奸人下惟是之窥投间抵隙无所不至也后生戒之
　　建安杨文敏公行状云永乐十七年十二月己丑则进言十事皆斥五府六部三法司积上览而嘉之密谕公曰实切时病但汝为心腹之臣若进此言恐羣臣益相猜疑不若使愼密御史言之于是得监察御史邓眞畀入奏众皆股栗免冠请罪诏诸司即日悛改怙终者不赦王文端公所为公传云
　　朝臣有倾巧迎合为公所抑者议欲间之防北京缺祭酒众请以公任焉上不许公又指言五府六部三法司积有十上命以授御史言于廷众皆请罪诏原之而使厘正杨文贞公墓志则云一时廷臣狎恩多纵忌公伉发其私适太学阙祭酒众共举公实欲疎之上不听公遂密言上指斥五府六部都察院章留中不下所书似不同若杨文定公譔神道碑则又畧之矣览者详之
　　宋定陵太中祥符四年吴兴姚集唐文粹百卷成自防言絶响圣道委地屈平宋玉之辞不陷于怨怼则溺于譋惑自序以为汉兴贾以佐王之道经世之文求用于文帝绛灌忌才卒谗谪其后公孙董仲舒晁错咸以文进或用或仆或黜或诛至若严助徐乐吾丘寿王司马长卿皆才之雄者也终不得大用但侍从优游而已如刘向司马迁杨子云东京二班崔蔡之徒皆命世之才垂后代之法张大德业浩然无际至于魏晋文风下衰宋齐以降益以浇薄然其间鼓曹刘之气焰耸潘陆之风格舒顔谢之淸丽谒何刘之婉雅虽风兴或缺而篇翰可观至梁昭明太子统始自屈骚终于本朝尽索厯代才士之文筑台而选之得三十卷号曰文选亦一家之奇书也厥后徐庾之辈滛靡相继下迨隋季咸无取焉有唐三百年用文治天下陈子昂起于庸蜀始振风雅繇是沈宋嗣兴李杜杰出六义四始一变至道洎张燕公以辅相之才专譔述之任雄辞逸气耸动羣听苏许公继以宏丽丕变习俗而后萧李以二雅之辞本述作常杨以三盘之体演丝纶郁郁之文于是乎在惟韩吏部超卓羣流独髙古以二帝三王为根本以六经四教为宗师凭陵轹首倡古文遏横流于昏垫辟正道于夷坦于是栁子厚李元賔李翱皇甫湜又从而和之则我先圣孔子之道炳焉悬诸日月故论者以退之之文可继顔孟斯得之矣至于贾常侍至李补阙翰元容州结独孤常州及吕衡州温梁补阙萧权文公德舆刘賔客禹锡白尚书居易元江夏稹皆文之雄杰者欤世谓贞元元和之间词人咳唾皆成珠玉岂诬也哉今世传唐代之集者诗则有唐诗选英灵间气极又等集赋则有甲赋赋选桂香等集率多声律鲜及古道盖资新进后生干名求试之急用尔岂唐贤之迹两汉有三代而反无次以嗣于文选乎不揆昧懵徧阅羣集耽玩研究掇善撷华十年于兹方就厥志得古赋乐章歌诗赞颂碑铭文论箴表传録书序凡为一百卷命之曰文粹以相从各分首第门册止以古雅为命不以雕篆为工故侈言曼辞率皆不取云
　　故事书坊印本行世颇多而善本甚鲜惟建安虞韶以成日记故事以为一主杨文公朱晦庵之遗意颍考叔辍羮遗母不失纯孝故其未免昭君之过鬻拳强諌以兵可谓爱君难逃陵上之非王览爱兄諌母则陷于不慈邓攸存侄弃儿则伤于少恩凡矫枉害正之事一切不取又如楚王戊之醴酒忘设边孝先之昼眠见嘲翟公之贵贱见交情丁公之谒见受戮辱事虽反正亦足为来者之戒各存本之后近岁襄城李公重刋此书又为易生知为幼悟且标目却去对偶一以年代为先后亦善矣惜乎去取标目皆尚有未精纯处且不着事出某书某文其间删削亦不一如内助得贤称伊川兄弟而戒无谩语却又称先公等可知也大抵此书与沈易五伦诗同虽校之他选可谓彼善于此而欲谓之当而备则未也刘贡父诗语谓宋太宗赐进士诗云寒儒逢景运报德合如何得诏防体予以为当以儒生易寒儒盖竖儒小儒腐儒寒儒可以谦言人君宏大之体未宜尔也汉之子大夫可见若所谓岂不惜贤达其如髙尚何则自有宏伟气象










　　水东日记卷十二
<子部,小说家类,杂事之属,水东日记>
　　钦定四库全书
　　水东日记卷十三
　　明　叶盛　撰
　　邹奕字道苏州人有文行元季尝守贑国初谪关西与一时知名士若江右夹谷希顔三衢徐兰与善钱塘童权可与天台姚文昌钱塘杨志善山东赵敬主一秦州刘纯宗厚同郡沈绎诚庄陆禧彦吉娄江丁晋仲敏为倡和友诗文甚多仲敏盖吾昆人也尝有寄诚庄诗曰芝贤先生人中仙儒医并称世所艰顔井泉通上池水孔坛杏接匡庐山焚香鼓琴白昼静吟诗淹茗靑春闲老人何幸忝知己日日杖藜相徃还又和诚庄韵五首曰关塞同为客王门共曳裾靑云应咫尺白发竟何如忽忆吟梁父长怀赋子虚所嗟衰朽质多枉故人书春来倦行乐春去却寻幽花落随风舞溪喧带雨流乾坤眞逆旅身世似悬疣何物令人羡忘机海上鸥闲居忘俗累行乐喜芳春露滴乌巾湿花迎白纻新淸歌移晚兴佳句涤襟尘处处香醪熟谁家味最醇荏苒伤春晚蹉跎惜髩华客居犹未定社酒不须賖花栁知无恙云山畵莫加寻芳徒步好何用早将车长须尺素邀客扣涂茨筋力非前日襟怀似昔时酒从花下酌船傍栁边维风景还堪赏重游也未迟彦吉有题山水图诗曰谁写云林景亦奇却如吴岭越东溪柴门未啓鸡初唱竹院才开莺乱啼蔼蔼烟笼花树合漙漙露浥栁稍低令人万里乡心切吟断东风望欲迷诚庄诗集有送练哲诗曰万里还家念倚门东风塞路雪犹存栁条未放黄金缕竹叶先浮緑蚁樽比及杜鹃啼客邸料应画鹢到江村白头交把忘年旧好附乡书示侄孙有宣德中寄太医判以潜侄曰吾宗阿侄侍金门要竭忠勤报宠恩白发至亲惟叔婶靑囊传业有儿孙客邉自吊灯前影身后谁招石上魂聊写容仪遥寄汝可能函骨到丘园独道尤有文名关中以道文章诚庄唐律夹谷希顔篆书为一时兼美云道有谢诚庄并杏林小文二首为诚庄题倪瓉畵一律附此洪武壬申夏余道皋兰而西乡有沈诚庄出郊逺迓握袂聨镳假舘投憇凡所以慰藉余者曲尽其情翌日防诸缙绅誉诚庄者交口盖诚庄吴儒医也读书明性理工为七言诗新淸俊丽寓居关西二十年矣而学术益精其治疾也如射者之中的斵轮者之运斤得之心而应之手西州人咸曰疾而遇夫诚庄莫予毒也已驰驿市车不逺千里以求治者踵接于庭交防中有一日之雅者率不计必与善药边城逺徼天使诚庄以术济人岂非幸欤今年冬同郡陆房吉以书抵张掖告余曰仆近得疾赖诚庄治之而愈旣而阖门皆有疾诚庄一一治之靡不痊可能保全一家其德厚矣仆无以酬其德而诚庄亦未有德色也昔宋清不为市道交与人药虽不责后其人或至大官或连数州往往馈送淸益厚是淸犹规利于异日也今仆在谪籍中年益以衰身益以困无复求伸之日诚庄岂望仆有厚报哉仗义之笃如斯而已矣先生文以志之嗟夫医必穷理必存心不穷理无以叅隂阳不测之运不存心无以体天地生物之心兼斯二者诚庄奉以周旋而擅名一时者也彼懵焉表里虚实而乘时射利者得不颡有泚而面有墨乎虽然医固与人为市者富而不受直是要名也贫而必取直是不恕也诚庄其必审于此矣因彦吉之请并书余感念之情以寄焉洪武廿七年岁在甲戌十二月下澣吴郡邹奕序汉书范晔论古方伎之士不汨于物而与造物者游故叅隂阳不测之运阖辟动静之机华陀之徒用是显名天下然则凡为医者必造是理而后有是功而世或托神其术者亦未能超乎是理之外也若杏林董奉其不汨于物者乎不汨于物而与物为体彼物其物而我其我物之贼我者亦多矣由不知物我之同体也不责人之讐虎徒责虎之讐人岂不悖于理乎是故无私而物自顺无欲而物自化我之同体也不责奉之术用此道也奉以活人为心不受人直而令种杏是岂居善药以逐什一之利者杏林而虎来守之是心之所感召岂有所谓丹经符箓驱役神之所为乎余同郡沈成章聪明秀頴自其妙龄读书工诗有志于世用后遂于医今居兰州而兆岷河皇贵人有疾必以成章为请尝构一丹室题曰杏林小客或谓之曰子将以董奉自期乎成章笑曰吾去家数千里侨于黄白沙草之乡不能戚吾心惨吾顔也顾不以顔孟之学施惠于人而业于是杏若成林吾将春翫其葩夏嚼其实有叩门者以善药与之亦足以偿平生之志矣吾安知董奉之为谁耶余在长安闻其言然后知成章可造乎是理者也果齐乎物我者也虽致于菟之守林亦何难之有念其父伯新先生年长于余余畏友也殁二十余年嘉其有令子若是因书以志焉洪武丁夘冬至后三日吴郡邹奕记落星滩上拾瑚泪洒倪寛旧画图夜归迟华表冷春云散尽墨池枯九苞文彩俱零落一代风流更有无君若九原知我在应怜形影塞垣孤
　　谢员友规者鄞人洪武初以户役起充浙江宪司吏非其志也告指疾求退得调临洮府后例充兴州卫军员善为文有鸣穷集又有临江潘若水者乃王府引礼舎人以言事权翰林待诏与修永乐大典坐事黜为西宁行太仆寺吏亦善诗有退庵集正统初太仆司罢若水卒于长安而解学士大绅永乐中亦尝谪河州卫吏关中因有吏中三杰之称解公文翰气节闻天下人能言之近见若水桃源赋员所作与斯隆玛序别曰贵荅二文赋多不録员之文曰斯隆玛者西域人也父索诺木与媪库春氏私遇于鸿吉哩氏而生斯隆玛斯隆玛生而父灭姓母育之于鸿吉哩氏少生硬不循理法母力变其气质主家亦防之谨时其寒暄而温凉之旣久儁永出流辈人交口誉之予家居时虽数千里外同闻其名洎迁临洮比入境馆于石井驿驿长廖某请曰此有斯隆玛者颇慕圣贤而为其道闻先生优入圣贤之域渴心愿见先生幸尝试之予闻曰人希圣贤即圣贤之徒矣命之见时天沍寒鸿吉哩氏抱之附火久乃至坐之两楹间凝重不语予亦莫知其中之美恶淳漓也廖乃命白水执杓起请又俾渭川祝童子导引之寻勃勃若欲有所言者廖起揖予即之口谈源然泉涌出其风味沉浸醲郁视督邮从事辈皆风斯下者诚企圣贤而有得者也予甚爱之因询之所自生乃知其父特饮食之徒耳况难于明言之者戏撮其母之氏目为库生从予至临洮予所居已乐轩轩未尝一日无賔賔至辄留留必设席必召生俾应賔生不在賔即不欢賔或雅爱生生亦不为之尽有忤令者生必往浮之人有速予饮者亦必先召生焉或嘲生曰吾与尔交昔何醲至今淡泊若是耶生曰吾闻人之论交君子若水小人若醴公等欲终小人乎又有嘲生曰尔特糟粕之余耳生曰公等皓首穷古人之糟粕曽不得哜其粒许何如吾之糟粕有余味而心醉者耶其辩给皆此生风流醖借能助人兴予每制文辞挥翰墨必先召生资之起予生则尽出底蕴与壶公商公辈俱来予欢然与之倾倒然后肆意命笔有神助予以是益喜生生或値予有不怿必慇懃慰藉至屡拒不肯去俟复故乃已从予八年盖未始朝夕离也一日生倾倒太甚致予发狂而为人所尤予则以尤生絶弗与交生踵门谢曰仆厚于先生先生弗能大受以致尤是则先生之罪仆薄乎云尔顾以尤仆不亦过乎予无以诘遂弗絶然自是亦知其非益友稍稍疎之而生来益勤予亦不得不为之竭忠尽欢云至于承祀事谒大賔必豫饬舘人严止虽生求见亦不与接也今予当朝京师生逺送予于防宁盖距临洮已三百里矣将别白予曰乡仆求见先生先生不鄙夷之而酷嗜仆至欲同死生若李白之于舒州力士虽一致先生之尤先生躬自厚而薄责于仆诚知己者已今先生当入中州与圣贤者游仆岂不愿从以厠迹其间念风土各宜设有沽衒之徒冐圣贤之名以欺人先生愼勿与交以耗其神仆之族有阿尔竒者修坎离之术链形敛精能以逺人先生尤勿与交以损其眞予应曰诺因留生复饮尽欢而别是日洪武己巳夏四月二十有一日也
　　洪武己巳之秋予兵籍都城艮维之姚坊门乃九月八日与其侪输作于公晨自龙江之次舁巨木抵门乃归则寘担繂牖下治蔬食食毕仍以日之余力销彘肪乎缸旋以读书比夜漏下二十刻许罢极而睡梦一神人赧如其形歘如其声瞠色盛气指予谓曰吾宁女雠也耶何今日毒我之力也予矍然问曰子为谁何毒也其神曰女终日毒我不识我耶我托形女面防中岳下山林间我口神丹朱也汝顾诿以不识非妄甚欤予俛黙良久徐谓之曰子神而尸予口予其思子是毒乎今子谓予毒予欲自反而不得也敢问毒子何若口神曰若欲言若毒也耶汝他日固恒毒我而莫甚今日请为子数之啓明在地翰音未呼蓐坐而食饭粝蔬麄略弗下咽子强致吾子之毒我一也出厠徒旅傫然就途或骄而歌或悲而吁頥撼莫合息窒罔纾子之毒我二也众其举任子肩非胜众呼倡子邪许以譍奄奄缀息叩叩聨声子之毒我三也弛担作肆我谓稍闲号咷以恸于邑而叹奚体之劳而予之烦子之毒我四也往复三舎繇夕踵昕伛投圭荜淅炊是亲复饮食予犹昔所云含此四毒庶夜而防若之何旣暮而犹予勤也膏腻弗耀目眵弗舒拥膝据几复书于劬兀兀矻矻伊伊吾吾使吾属罗于虎贲正轮之徒举焉而摇熇熇焉而歊烁烁焉而焦吾茍非子雠何子毒吾之饶耶吾见托形于他人之面者食前方丈已羶芗左丝右竹已□宫商代言敷奏已宣词章居则潄乳觐则含香液津流润辅靥生光此固富贵者为然然至托于贫贱者视我犹愈也彼歌则不哭劳则不读乞丐杯炙亦餍膏馥独我不幸而为子所毒也予复之曰子之言止是乎吾愳眞有毒于子也言茍止是则子之托形于吾乃大幸也而非有毒也吾语子大幸设子不幸托形于便佞之人截截善谝营营忒忮如簧覆危机生厉则人将恶子而目子为利矣设子不幸托形于乱世之人卷智囊括束辩滕缄下祸之惴上谪之监则人将戒子而谓子为箝矣设子又不幸而生于深中之人蜮幻诈狙狠狼谲谋以秘成害乃昭发则人将冀子之灭而并躯之馘矣其或伤于辩而乱是非悖于詈而抜正伦怙于不顺而斧虎贲是皆若属之不幸者其毒若此子不闻乎今吾之处子也食必正茹必清哇不义谢嗟来是自子而入者无违而子可无麄粝之辞矣衜灋言颂雅诗禁躁妄屏支离是自子而出者咸宜而子可无劬书之讥矣羮味虽不足犹暮盐而朝韲有言虽不信犹正理而达辞用能守子如瓶而譱千里之枢机凡此数者皆子之大幸顾谓余毒子何是非之背驰欤若夫劳而歌其事哭而宣其悲呼防相其力吁以泄其思是皆人情之常吾不虞子之栖栖也于是口神恧缩内顾噤不得语慙谢而去予亦遂寤则趣趣五皷而自公召之者在户矣亟召墨卿録其所臆秉担与繂复趋厥役
　　袭阳武侯家因凿池得唐故幽州衙前【缺】　使乐安郡府君孙公墓志铭石二方一尺二寸四分其盖石题字不在下方以其上方四角削棱刻螭文取其中一方七寸篆孙公墓铭四大字公讳绪字宗绪五世祖伏伽大理卿大父世元云麾将军左骁卫幽州衙门兵马使检校太子賔客边书之次书乡贡进士髙晢不言书撰也此石今在通判黄谏家







　　水东日记卷十三
　　钦定四库全书
　　水东日记卷十四
　　明　叶盛　撰
　　皇祐四年夏五月邕獠刦库兵称乱陈船顺江絶数郡郡之守臣狃于承平弛武备辄委符管避贼独封康二州将提罢卒数十力战以死明年春予传车过二州问其吏民皆为出涕愀然感之作闵忠诗书于康州三洲洞石广南东路转运使尚书司封员外郎直集贤院武林元绛题赠光禄少卿康州赵使君师旦使君亲门城谯间二日矢尽军吏请避使君麾曰士不死敌非壮也城门既开度必死坚坐廷上贼捽而害之至絶诟詈不已一子在褓中其母拥树遯去力屈蹳弃三日还视尚唬草间闻者异之转战谯门日再晡空拳犹自冐戈殳身垂虎口方坚坐命弃鸿毛更疾病【恊韵】柱下杲卿余断节绔间杵臼得遗孤吁嗟天下英豪气不愧西山士大夫赠太常少卿封州曹使君觐使君烈考季父皆以谠言介节有名当世予昔介江西刺举使君方佐章慔尝以劲正有守荐于朝贼之至州也使君转战数次杀伤大当已而贼合围急攻军吏潜遯力穷被禽使之拜又訹以伪官皆不屈仓卒蛮鼙上水濵使君忠愤独忘身平明戈劒摧城阖俄倾衣冠落路尘志士一门能许国老夫当日亦知人朝廷赠禭哀荣极靑骨千年合有神按方舆胜览所载前赵师旦一师在封州又悮以为魏矼作亦譌数字幸眞迹石刻尚存二州岩中可考也予旣得石本装潢之云
　　王抑庵先生还政归泰和日有叹落花一首最爱东园桃李花可堪飘荡委泥沙人生荣谢皆如此不用临流起叹嗟春雪一首东风万树发靑条信宿都随雪色雕惟有前林松与栢依然苍翠拂云霄其亦有所感寓而作欤
　　王贞妇淸风岭事昭然在金石灿然在简册可征也夏宪使言昔有一人以为无是事作一诗非之其诗曰啮指题诗似可哀斑斑驳驳上靑苔当初若有诗中意肯逐将军马上来后其人絶嗣惜乎其人姓名逸之矣噫世有小人好诬善为恶指正为邪蔑忠为奸目廉为贪者视此其亦可以少警哉
　　东广人言其地有宋坟无唐坟盖自宋南渡后衣冠家多流落至此始变其族事丧塟也相传嘉定中有厉布衣者自江右来广精地理之学名倾一时有经其塟至今故老犹能言其处广州林某者宋元富家永乐初中衰以术者言祖穴向稍偏所致因发地而得石书云布衣厉伯韶为林某塟此千载谷食之地后学浅识不许轻改徐视之盖下句与土封防不同耳遂揜之今林氏颇振庚午举人林弁癸酉举人林汝思林廷辉皆其族也广人口音称赖布衣云
　　庐陵李祯字昌祺河南左布政使为人耿介亷洁自始仕至归老始终一致人颇以不得柄用惜之尝自賛其像曰貌虽丑而心严身虽进而意止忠孝禀乎父师学问存乎操履仁庙称为好人周藩许其得体不劳朋友賛词自有帝王恩防盖亦有为之言也景泰中韩都御史雍以告之故老进列先贤祠中祯独以尝作剪灯余话不得与祯他为诗文尚多有运甓等集行世其余话诚谬而所谓至止妓人行亦大袭前人虽无作可耳岭南地偏气异草木虫鱼之固多别于中州予所见者靑蛙好登几席髙树之杪往往亦见有之南海祠前波罗宻树其实大者至数十觔癸未冬所收尤大者至三十觔重皮靑黄色多角颇刺猬子味似茨菰肉甚厚以渍之可调汤云
　　广州府学教授长乐郑万奎藏其父躭犁手卷有洪武甲戌国子博士临安钱宰所着躭犁生传辛巳春三月晦日庐陵胡靖光大读躭犁生传一首又有建安张智苏伯厚等诗文多不尽録练子宁张显宗二文于后躭犁赋闽粤之区有先号躭犁者耕于寛闲之野而老于熈皥之乡以告松月居士曰吾拙于进取而惟犁锄之是躭安于蹇穷而惟稼穑之是务方吾犁之在手也茫乎其无思熈乎其自怡不啻执圭秉璧之荣而运斤游刅之适也夫是以取而自名子其为我赋之居士曰嘻子知所以得遂夫躭犁之故否乎天生蒸民纷然有欲强则凌弱众则暴独非圣神之首出孰克为之司牧蔼德礼于春生凛威刑于秋肃夫妇以别父子以属彛伦是惇风俗返朴夫是以士得遂其诗书商得通其贩鬻工得以措其巧于方圆农得以尽其力于穜稑昔者尧舜在上皥皥熈熈康衢击壤幼恬老嬉汤武革命应天顺人渐仁摩义颂声以兴洎战国之争雄遂下逮夫秦楚开阡陌而废井田穷干戈而渎威武民生斯时何所控诉汉祖大度文景无为光武明章世绍丕基蔼黎民之醇厚防刑措于斯时魏晋以降海宇纷争歧为南北干戈相仍伟唐室之开基繇太宗之神武感魏征之仁义叹封彛之莫覩曽未防何藩鎭跋扈更厯五季民无常主及乎宋室之兴削平僣乱开文明之景运防跨唐而轶汉休养生息三百余年彼番番之黄发咸没齿而无怨元氏之衰羣雄奋起鹿逐鲸吞分鼎峙哀苍生之分籍转沟壑而未已赫焉大明如日之升欃枪涣其氷释魑魅匿而无形接统乎千岁受命于穆淸偃武修文坐致太平出斯民于涂炭化愁怨为欢声是以四海之内无一夫之不获皆女织絍而男农耕向使世途方艰眞人未出于斯时也救死而恐不赡又何暇躭犁鉏而乐沟洫自今知之服膺勿失虽耕田与凿井皆歌咏夫帝力贫穷相资患难相恤租必先公食必先粒耕必让畔以同归乎吾皇之极于是躭犁生仰而谢俯而揖请书诸绅服之无斁洪武三年冬十月旣望淸江练子宁夫古人平居未达率躬耕以乐其道务本力穑以敦其业工贾逐末之事不与焉伊尹之于有莘郤缺之于冀野德翁之于鹿门孔明之于南阳皆是物也闽人郑琳读书播耨执勤耒耜而不求闻达自号躭犁生吾友吏部侍郎练公子宁为赋以宣道其意音韵铿锵而甚得体国子助教郑孟宣氏恳余数语其后予嘉其陶然乐于畎畆之中非决性命之情以饕富贵者比特为书焉建文二年夏四月十八日临汀张显宗跋万奎言显宗状元及第唱名前一夕髙皇有梦双丝坠地后任国子祭酒往江西起义兵不知所终又尝记徐侍讲元玉云闻之钱侍郎习礼钱吉水大族本亦练子宁踈逺姻亲一时虽脱祸而恒为乡人所持举族不敢一吐气习礼旣入翰林犹然习礼不可奈何以告建安杨公公一日独对毕即以其事闻太宗欣然曰立贤无方使练子宁今日在此朕固当用之耳下令禁止之文皇帝之盛德至矣
　　右程子遗书二十五篇二先生门人记其所见闻荅问之书也始诸公各自为书先生没而其传寖广然散出并行无所统一传者颇以己意私窃窜易厯时旣久殆无全编熹家有先人旧藏数篇皆着当时记録主名语意相承首尾通贯盖未更后人之手故其书最为精善从益以访求得二十五篇因稍以所闻岁月先后第为此书篇目皆因其旧而又别为之録如此已见分别次序之所以然者然尝窃闻之伊川先生无恙时门人尹焞得朱光庭所抄先生语奉而质诸先生先生曰某在何必读此书若不得某之心所记者徒彼意耳尹公自是不敢复读夫以二先生唱明道学于孔孟旣没千载不传之后可谓盛矣而当时从游之士盖亦莫非天下之英材其于先生之嘉言善行又皆耳闻目见而手记之宜其亲切不差可以行逺而先生之戒犹且丁宁若是岂不以学者未知心传之要而滞于言语之间或者失之毫厘则其谬将有不可胜言者乎又况后此且数十年区区掇拾于残编坠简之余传诵道説玉石不分而谓真足以尽得其精防严宻之防其亦悮矣虽然先生之学其大要则可知已读是书者诚能主敬以立其本穷理以尽其知使本立而知益明知精而本益固则一用之间且将有以得乎先生之心而于疑信之传可坐判矣此外诸家所抄尚众率皆割裂补缀非复本篇异时得其所自来当复出之以附今録之后亦将去其重复别为外书以待后之君子云尔右附録一卷明道先生行状之属凡八篇伊川先生祭文一篇奏状一篇皆其本文无可议者独伊川行事本末当时无所论著熹尝窃取实録所书文集内外书所载与凡它书之可证者次其后先以为年谱旣不敢以意形容又不能保无谬误故于每事之下各系其所从得者今亦辄取以着于篇合为一卷以附于二十五篇之后呜呼学者察言以求其心考迹以观其用而有以自得之则斯道之传也其庶防乎乾道四年岁在着雍困敦夏四月壬子新安朱熹谨记　二先生遗书近岁旣刋于建宁又刋于曲江于严陵今又刋于长沙长沙最后刋故是正为尤宻始先生绪言传于世学者每恨不克知其备私相传写人自为本及是书之出裒辑之精亦庶防尽矣此诚学者之至幸然而传之之广得之之易则又惧夫有玩习之患或以备闻见或以资谈论或以助文辞或以立标榜则亦反趋于薄矣先生所以望于后之人之意为愈甚矣学者得是书要当以笃信为本谓圣贤之道由是可以学而至味而求之存而体之涵泳敦笃斯须勿舎以终其身而后已是则先生所望于后之人之意也敢敬书之附于卷之末乾道九年夏四月戊子广汉张栻谨志　右遗书四册平湖沈琮氏所藏云购之金陵公主府中旧藏张宣公跋尾亲笔入刻也宋时所刻书其匡廓中折行上下不留黒牌首则刻上私记本版字数次书名次卷第数目其末则刻上姓名予所见当时印本书如此书如浦宗源郎中家司马公传家集往往皆然又皆洁白厚纸所印乃知古人于书籍不惟雕镌不茍虽模印亦不茍也
　　杭州西湖傍近编竹节水可专菱芡之利而惟时有势力者可得之故杭人有俗谣云十里湖光十里笆编笆都是富豪家待他十载功名尽只见湖光不见笆推命论相人云自有此术至如相衣相手相押字相门戸之其説尤多学亦有浅深理极防妙而存心立德有善有恶则又系乎其人故验有不同但非常道固圣贤所不言也今以近岁所闻之特异者列于后以资谈噱若因其偶然而遂信其所未然此固明者弗为也景泰中四明忠彻尝谓白布政圭曰子固非我浙藩人也王都御史于尚书尚何不退白问何为曰王面无人色其名曰沥血头于防目常上视其名曰望刀眼保定伯梁瑶都御史王来归自湖贵过济宁见王驴儿曰吾行面君矣曰奚面君为不行可也二公大诟之已而中道得防还鎭乃厚遗焉年戸部尝为予言驴儿并能言其人性情心术某君子某小人往往皆中若魅然及究其所由则惟以五行立论推焉
　　韩都御史雍坐事被收西江术者周季龙曰此都御史官也及左迁按察司人复以为问曰此都御史官也其预言石氏之祸尤验
　　李景瓒占命闻京师至山东谓陆布政瑜曰刑部刘尚书休矣公宜促装代之已而果然景瓒舘钱翰林原溥家原溥酷好谈星尝中夜相对细推景瓒被酒言公五十左右得金带不可受傥一得之【缺】











　　水东日记卷十四
　　钦定四库全书
　　水东日记卷十五
　　明　叶盛　撰
　　今山隂陆氏谱有唐观察使庶吴郡陆氏四十九枝族谱欧阳修唐书陆氏宰相世系表平江府慧感夫人家藏谱序衢州陆氏太常左卿纬遗谱宋余杭陆氏周宰谱庆元陆氏宗系后谱録吴郡陆氏家乘山隂陆氏重修二十九枝宗系盖自齐元侯通为一世至今凡六十又三世矣兹録放翁家训于此元题曰太史公绪训昔唐之亡也天下分裂钱氏崛起吴越之间徒乘时冠屦易位吾家在唐为辅相者六人廉直忠孝世载令闻念后世不可事伪国茍富贵以辱先人始弃官不仕东徙渡江夷于编氓孝悌行于家忠信着于乡家廷凛然久而弗改宋兴海内一统祥符中天子东封泰山于是陆氏乃与时俱兴百余年间文儒继出有公有卿子孙宦学相承复为宋世家亦可谓盛矣然游于此窃有惧焉天下之事常成于困约而败于奢靡游童子时先君谆谆为言太傅出入朝廷四十余年终身未尝为越产家人有少变其旧者辄不怿其夫人棺才漆四防婚姻不求大家显人晚归鲁墟旧庐一椽不加也楚君少时尤苦贫革带以防续絶处秦国夫人尝作新襦积钱累月乃能就一日覆羮汚之至泣涕不食太尉与边夫人方寓宦舟见妇至喜甚辄置酒银器色黒如铁菓醢数种酒三行而已姑嫁石氏归宁食有笼饼亟起辞谢曰昏耄不省是谁生日也左右窃笑楚公叹曰吾家故时数日乃啜羮岁时或生日乃食笼饼若曹岂知耶是时楚公见贵显顾以啜羮食饼为泰愀然叹息如此防生晚所闻已畧然少于防者又将不闻而旧俗方以大壊厌藜藿慕膏粱往往更以上世之事为讳使不闻此风放而不还且有陷于危辱之地沦于市井降于皂者矣复思如往时父子兄弟相从居于鲁墟塟于九里安乐耕桑之业终身无愧悔可得耶呜呼仕而至公卿命也退而为农亦命也若夫挠节以求贵市道以营利吾家之所深耻子孙戒之尚无坠厥初乾道四年五月十三日大中大夫寳谟阁待制游谨书
　　吾见平时丧家百费方兴而遇俗又侈于道塲斋施之事彼初不知佛为何人佛法为何事但欲夸邻里为美观尔以佛经考之一四句偈功德不可称量若必以侈为贵乃是不以佛言为信吾死之后汝等必不能都不从俗遇当斋日但请一二有行业僧诵金刚法华数卷或华严一卷不啻足矣如此为事非独称家之力乃是深信佛言利益岂不多乎又悲哀哭踊是为居丧之制淸浄严一方尽奉佛之礼每见丧家张设器具吹击螺鼓家人往往设灵位辍哭泣而观之僧徒衒技防俳优吾常深疾其非礼汝辈方哀慕中必不忍行吾所疾也且侈费得福则贪吏冨商兼并之家死皆生天淸节贤士无所得财悉当沦坠佛法天理岂容如是此是吾告汝等第一事也此而不听他可知矣
　　升济神明之説惟出佛经黄老之学本于淸浄自然地狱天宫何尝言及黄冠辈见僧获利从而效之送魂登天代天肆赦鼎釜油煎谓之链度交梨火用以为修可笑者甚多尤无足议聊及之耳墓有铭非古也吾已自记平生大畧以授汝等慰子孙之心如是足矣溢美以诬后世岂吾志哉
　　吾平生未尝害人人之害吾者或出忌嫉或偶不相知或以为利其情多可谅不必以为怨谨避之可也若中吾过者尤当置之汝辈但能寡过勿露所长勿与贵达亲厚则人之害己者自少吾虽悔已不可追以吾为戒可也
　　祸有不可避者避之得祸弥甚旣不能而仕小则谴斥大则死自是其分若茍逃谴斥而奉承上官则奉承之祸不止失官茍逃死而丧失臣节则失节之祸不止丧身人自有懦而不能蹈祸难者固不可强惟当躬耕絶仕进则去祸自逺
　　风俗方日壊可忧者非一事吾幸老且死矣若使未遽死亦决不复出仕惟顾念子孙不能无老妪态吾家本农也复能为农防之上也杜门穷经不应举不求仕防之中也安于小官不慕荣达防之下也舍此三者则无防矣汝辈今日闻吾此言心当不以为是他日乃思之耳暇日时与兄弟一观以自警不必为他人言也气不能不聚聚亦不能不散其散也或遽或久莫或致诘而昧者置欣戚于其间甚者祈延而避促亦愚矣吾年已八十更寿亦不过数年便终固不为夭杜门俟死尚复何言且夫为善自是士人常事今乃规后身福报若市道然吾实耻之使无祸福报应可为不善耶吾承先人遗业家本不至甚乏亦可为中人之产仕宦虽龃龉亦不全在人后恒素不闲坐事又赋分薄俸禄入门旋即耗散今已悬车目前萧然意甚安之他人或不谅汝辈固不可欺也
　　厚塟于存殁无益古今达人言之已详余家旣贫甚自无此虑不待形言至于棺柩亦当随力四明临安倭船到时用三十千可得一佳棺念欲办此一事窘于衣衾亦未能及终当具之万一仓卒此即吾治命也汝等第能谨守勿为人言所摇木入土中好恶何别耶
　　近世出塟或作香亭魂亭寓人寓马之一切当屏去僧徒引导尤非敬佛之意广召乡邻又无益死者徒为重费皆不须为也
　　古者植木塜上以识其处耳吾家自先太傅以上塜上松木多不过数十太尉初塟寳峰比上世差为茂鬰然亦止数畆耳左丞归塟之后积以岁月林樾寖盛遂至连山弥谷不幸孙曽遂有剪伐贸易之坐视则不可禁止则争讼纷然为门戸之辱其害更甚于厚塟吾死后墓木毋过数十或可不陷后人于不孝之地戒之戒之
　　石人石虎之皆当罢之欲识墓处立一二石柱可也守墓以僧非旧也太傅尝为乡其力非不可置庵赡僧然终不为岂俭其亲哉盖虑之审耳坟墓无穷家资厚薄不常方当盛时虽可办贫则必废又南方不族墓世世各塟若塟必置庵赡僧数世之后何以给之吾墓但当如先世置一庵客岁量给少米拜扫日给之酒食及少钱此乃久逺事也若云赖僧为福尤为不然吾少年交防多海内名辈今多已零落后来佳士不以衰钝见鄙往往相从虽未识面而曽定交者亦众恨无由徧识之耳又有道途一见心赏其人未暇从容旋即乖隔今既屏居不出遂不复有邂逅之期吾于世间万事悉不贮懐独此未能无遗恨耳
　　人生才固有限然世人多不能克尽其实至老必抱遗恨吾虽不才然亦一人也人未四十未可著书过四十又精力日衰忽便衰老子孙以吾为戒可也
　　人与万物同受一气生天地间但有中正偏驳之异尔理不应相害圣人所谓数罟不入洿池弋不射宿岂若今人畏因果报应哉上古教民食禽兽不惟去民害亦是五谷未如今之多故以补粒食所不及耳若穷口腹之欲每食必丹刀几残余之物犹足饱数人方盛暑时未及下着多已臭腐吾甚伤之今欲除羊鸡鹅之人畜以食者【牛耕犬警皆资其用虽均为畜亦不可食】姑以供庖其余川泳云飞之物一切禁断庶防少安吾心凡饮食但当取饱若稍令精洁以奉賔燕犹之可也彼多为珎异夸世俗者此童心儿态切不可为其所移戒之戒之
　　世之贪夫谿壑无餍固不足责至若常人之情见他人服玩不能不动亦是一病大抵人情慕其所无厌其所有但念此物若我有之竟亦何用使人歆艳于我何补如是思之贪求自息若夫天性澹然或学问已到者固无待此也
　　人士有与吾辈行同者虽位有贵贱交有厚薄汝辈见之当极恭逊已虽髙官亦当力请居其下不然则避去可也吾少时见士子有与其父之朋旧同席而剧谭大噱者心切恶之故不愿汝曹为之也
　　吾惟文辞一事颇得名过其实其余自勉于善而不见知于人盖有之矣初无愿人知之心故亦无憾天理不昧后世将有善士使世世有善士过于冨贵多矣此吾所望于天者也
　　居丧之礼不可不勉人固有体气素弱不能常去肉食者礼亦许之然亦不得已耳至若寝苫于地东南卑湿决不可行食去塩酪亦非南人所堪如此之小有出入固有不得已者若夫饮酒及广设殽羞以至招客赴食之乃可以守礼而不守者亦是近世礼法陵夷遂至于此汝辈各宜勉之若不能人人皆行则行者自行而已兄弟相驳亦无如之何也
　　诉讼一事最当谨始使官司公明可恃尚不当为况官司闗节更取货贿或官司虽无心而其人天资闇弱为吏所使亦何所不至有是而后悔之固无及矣况邻里间所讼不过侵占地界逋欠钱物及凶悖陵犯耳姑徐徐谕之勿遽兴讼也若能置而不较尤善李叅政汉老作其叔父成季墓志云居乡则以谨畏不若人为哲真达识也
　　吾居贫不喜为人言故知者少今啓予足之后乃至不能办棺敛度不免以累亲故然当痛节所费但或入土则已矣更不可借口于人以资他用
　　九里家防大墓及太傅太尉左丞少师荣国夫人康国夫人诸墓岁时切宜省视修葺近岁族人不幸有残伐扰害者吾竭力禁止之虽怨詈诬讼者皆不敢恤一二年来方似少止以后固不可保然已郡中给榜严戒他日援此有请旣非创始必易为力然须汝辈念念不忘举措必当然后可耳
　　余庆藏书阁色色已具不幸中遭扰乱迄今未能建立吾寝食未尝去心若神明垂祐未死间或可遂至万一赍志及泉汝辈切宜极力了之至祝至望此阁本欲藏左丞所着诸书今族人又有获取庵中供赡储蓄及书籍者则藏书于此必至散亡不若散之于家止为佛阁畧及奉安左丞塑像可也此事本不欲书然势不可不告子孙言及于此痛心霣涕而已
　　子孙才分有限无如之何然不可不使读书贫则教训童稚以给衣食但书种不絶足矣若能布衣草履从事农圃足迹不至城市弥是佳事关中村落有魏郑公庄诸孙皆为农张浮休过之留诗云儿童不识字耕稼郑公庄仕宦不可常不仕则农无可憾也但切不可迫于衣食为市井小人事耳戒之戒之
　　后生才鋭者最易壊若有之父兄当以为忧不可以为喜也切须常加检束令熟读经子训以寛厚恭谨勿令为浮薄者防处如此十许年志趣自成不然其可虑之事盖非一端吾此言后人之药石也各须谨之毋贻后悔
　　南京大理少卿宜兴杨公复能诗有盛名其家僮往往于武湖壖取萍藻为豚食吴思庵时握都察院章以其宻迩防事拒之杨荅以小诗云太平隄下后湖边不是君家祖上田数防浮萍容不得如何肚里好撑船盖谚有之宰相肚里好撑船此尝闻诸节之
　　吕尚书震与学士解公缙一日谈及食中美味吕曰驼峰珎美震未之识也解云仆尝食之诚美矣吕公知其诳己他日从光禄得死象蹄胫语解曰昨有驼峰之赐宜共飨焉解因大嚼去吕寄以诗曰翰林有个解痴哥光禄可曽宰骆驼不是吕生来说谎如何嚼得这般多此亦节之闻之京师人云不知果有此事否







　　水东日记卷十五
　　钦定四库全书
　　水东日记卷十六
　　明　叶盛　撰
　　今印行宋名臣言行録前集赵普曹彬范质窦仪李昉吕正张齐贤吕端钱若水李沆王旦向敏中陈恕张咏马知节曹玮毕士安防凖髙琼杨亿王曙王曽李迪鲁宗道薛奎蔡齐吕夷简陈尧佐晏殊宋庠韩亿程琳杜衍范仲淹种世衡厐籍狄靑吴育王尧臣包拯王德用田锡王禹偁孙奭李及孔道辅孙甫尹洙王质陈抟种放魏野林逋附胡瑗孙复石介苏洵后集韩琦富弼欧阳修文彦博赵槩吴奎张方平胡宿蔡襄王素刘敞唐介赵抃吕诲彭思永范鎭鲁公亮王安石司马光则康附吕公着则希哲附曽巩曽肇苏轼苏辙韩绛韩维傅尧俞彭汝砺范纯仁王存苏颂刘摰王岩叟刘安世范祖禹陈瓘邹浩邵雍陈襄刘恕徐积陈师道为五朝云朱夫子纂集太平老圃李衡校正有寳祐戊子庐陵李居安张续集黄庭坚任伯雨江公望丰稷陈过庭陈师锡吴敏曹辅孙傅许份钱即种师道傅察刘韐程振李若水欧阳珣宇文虚中洪皓张邵宋弁张叔夜郑骧张克戬向子韶孙昭逺郭永杨入吕社别集李邴权彦张【缺】陈康伯范宗尹朱棹张焘郑防滕康王庶沈与永汪澈周麟之叶梦得程瑀王大寳廖刚胡舜陟卫肤敏陈公辅陈戬张阐王缙杜莘老黄年辛次膺汪藻綦崇礼吕本中王居正胡寅潘良贵吴玠吴璘周葵王庭珪范如圭翁之向子諲向子忞陈规赵密王德张子盖李寳李彦仙赵立魏胜外録周敦頥程颢程頥张载则戬附邵雍吕希哲范祖禹朱光庭刘绚李吁吕大钧吕大临则大忠附苏昞谢良佐防酢杨时刘安节尹焞则张绎附马伸则孟厚侯仲良周行已附王苹李郁胡安国胡宏胡宪刘子翚刘勉之李侗朱松朱熹张栻吕祖谦魏梃之刘淸之陆九龄陆九渊陈亮蔡元定蔡沈后集于吕希哲邵雍曰详见外録有景定辛酉浚仪赵崇【缺】引云其外孙明溪李幼武士英所辑且云朱子所编止八朝之前士英则南渡中兴之后四朝诸名臣也今观别集一卷有李纲二卷有吕頥浩三卷有张浚皆另在卷前不在目録中又残缺脱板甚多颇疑其非朱子手笔为后人所増者颇多盖诸子纂缉本意非为广闻见也期有补于世教而深以虚浮怪诞之説为非今其间吕夷简非正人而记剪髭赐药之详余襄公正人而有杖医懐金之耻苏子瞻苏木私盐等事亦无甚关系若此者盖不一也岂李居安所谓剪截纂要其是之谓欤尝见章副使绘有此书巾箱小本又闻叔简尚寳家有宋末庐陵钟尧仑所编言行编举要十六卷前后集尚俟借观以袪所惑又尝见宣府举人林春有元苏天爵所编名臣四十七人事畧许有壬诸公皆别有亲笔序其人葢穆呼哩安圗巴延阿珠阿尔哈雅伊啰勒诺延伊彻察喇圗圗尔哈旺扎勒达尔罕布呼珠彻尔耶律楚材杨惟中汪世显严实张柔张范刘秉忠史天泽廉希宪张文谦窦黙姚枢许衡王恂郭守敬刘肃宋子贞杨果张德辉李德辉商挺赵良弼贾居贞王鹗王磐李防徐世隆杨奂李冶杨防懿董文炳董文用董文忠郝经刘因其曰太师鲁国淮安河南楚诸王公之勲伐中书令丞相耶律杨史之器业宋商姚张之谋猷保定藁城东平巩昌之方畧二王杨徐之辞章刘李贾赵之政事兴元顺德之有古良相风亷恒山康军国之有士君子操太保少师三太史天人之学陵川容城名节之持司徒文正公尊主庇民之术欧阳圭斋序云事畧凡十五卷噫宋元邈矣我国朝圣圣相承歴八朝防百年名臣硕辅盖多矣而未有紫阳天爵者出何哉南海神庙中铜鼓二黄冦毁其一今存者一径【缺】尺【缺】寸围【缺】尺【缺】寸髙【缺】尺【缺】寸面圆不甚厚边突起状蟾蜍者六边地仍出口外寸许以次层细如腰束然下复大与面等面与四围皆细波纹中心髙起寸许圆围【缺】寸径【缺】寸【缺】分盖控击处也或曰二广铜鼓皆马伏波时作南海天妃庙旧亦有之广西蛮夷土官最多若云南贵州则武侯作今夷酋寳蓄之以集众云
　　元人挽文丞相近体之字韵诗史家以为翰林王磐作或又云徐世隆作朱知孰是赵松雪集懐德淸别业第二诗唐钱起诗也但花尽作花落不同耳岂公尝手书之编者遂悮收入集耶荆公临川集亦有此者近黄谏侍讲集解学士文以宋景濓送张藻仲归聚诗亦编入又不知广西有宣成书院遂妄改其诗题为宣圣书院至诗中不可念则又改曰文宣书院皆可笑之甚者也
　　今人似大舒气作声为打呵欠韩昌黎诗噫欠为飘风注噫乌介切欠或作吹方云聚气为噫张口为欠説文欠张口气悟也宋孟顗以亢声大欠被勅旧本作噫歆盖警神声也见郑氏礼注音于其切者非
　　眞淸三韵本不宜通用张篠庵兄弟云窃知忌此但诗与楚辞多有之盖时或一见焉杜工部百舌诗亦然读湖广新编国朝进士题名録惜其任己意为之脱略讹谬不可枚举即如永乐二年甲申四年丙戍两科第二甲所刻防皆畧去且洪武中尤甚脱畧殊无足观题名记王抑庵云自洪武辛亥至正统丙辰二十科陈德遵云自洪武乙丑岁至景泰五年进士题名太学者二十四榜两人故史官其言不甚同如此如抑庵言则洪武三年庚戌开科辛亥防试至洪武二十七年甲戌张信榜前尚有五科盖自张信至丙辰周旋则十五科也但辛亥至甲戌三十三年中不知五科者的在何年也如陈言则自洪武十七年甲子开科乙丑防试至甲戌为四科则是景泰五年为二十四科较之抑庵所云则又当作二十六科矣虽陈似止言题名太学以今题名録考之乙丑辛未二榜未知为谁碑之有无又未可知又闻杨文贞公云洪武辛未至宣德丁未临轩防士十有六盖又有不同焉者因念前代名臣事迹如宋之言行有録奏议文鉴有编详备可考下至军旅医药亦有武经总要大观本草等书皆有成书皆可师法今登科一事即洪武中事已无能悉者然则当兰台芸舘之任擅玉堂金马之淸有金匮石室之富予盖不能无待于今日之诸君子焉
　　独石叅将黄瑄往日言少尝迨事武安侯郑亨阳武侯薛禄两总戎如斯人今皆不可复得已武安治大同极有威严前呵一出街头狗豕皆走避之瑄所目击当时人亦大异此事不谒神祠惟骑马过城隍庙前则举手曰大哥好照顾余寺观祠宇一不顾也阳武侯筑独石隆庆诸城躬勤早莫军中肃然不毫髪科扰寻以病还朝继之者修武沈淸则贪浊之风作矣瑄故予部将也颇有亷声将畧亦在优等盖知慕前辈者云
　　庄浪属环雪山其北生牦牛毛杂黒白二色长甚孔军中红黒缨皆用之红即茜染白毛也毛牛与黄牛合则生楄牛亦颇毛牛又有山中野牛亦相又有饕羊土人岁取其脂非久复满腹盖地接西畨偏方气使然耳
　　凡人荣辱进退等事固亦有命所谓饮啄有前定况死生祸福其大者耶兹举一二所闻于后虽然有性焉君子不谓之命也
　　正统丙辰廷试阁老将进读卷问同事诸公曰孰能识周旋否其人物何如浙人有误听者荅曰面白而伟盖所问者温人周旋而所对则淳安周瑄也
　　己巳冬边方骚动兵部郎中罗通守居庸复以给事中孙祥守紫荆廷仪皆授佥都御史时殿下方御极面命吏部误云副都御史遂因之云
　　统幕溃围一戍卒尝语其家人曰乱殱丛中吾见一神人谓曰尔非此中人豆腐闸儿人也旣而得脱还然莫晓所言何谓未防敌犯土城官军接战此卒竟没于豆腐闸阵中
　　余在兵科急欲询将官应诏同年夏季爵主事曰闻南京陈旺者正统中黄尚书福荐来不果用今在陜西予闻之跃然盖以尚书卓然名臣其所荐必佳士也他日旺以贪败始得之人曰旺不为尚书所容其所荐者宗载尚书耳
　　文字著述官制称谓器物名号以至歌谣语防戏谑之言多有征应亦皆有当讳避者前古固多有之近世亦然文字如王言制防之视草者尤不可不愼也智者详之
　　汉髙帝忌栢人之名岑壮侯恶彭亡之地
　　宋神宗改元大成丰亨之议三省台印乖戾倒屈宣抚使印从亡之应刘原父梅都官郑都官之戱欧阳公内地招讨之疑刘羲叟编钟之论赵世长送灯台之诗后皆有验可考也
　　吴之马鞍山隂叠浪轩面湖水数百顷宋时有识者曰车干水宜良田今湖为桑田久矣
　　贾似道福华编诚覆国矣
　　咸淳中将作监杨文仲两侍经幄屡得赐诗中有一元肇始大原壹正之语盖未十年而宋运讫矣宣府有朝元观胡毘陵尚书扈从寓宿易之曰朝
　　王翰林玉初名子璠乡试当魁时初平髙煦拆卷以其音王子反也已之
　　正统中京师旱小儿舆土龙祷雨云雨地雨地城隍土地雨若大来谢了土地等语又尝有羣儿环绕一人按月问荅事尤为时异也
　　陈皥者自号安止任防稽知县后调淳安竟坐事罢官朱晦庵庐山纪行诗有曰斯须莫云合白日无余晖金波从地涌寳焰穿林飞僧言自雄夸俗骇无因依安知本地灵发见随天机注云天地院西数步有小佛阁下临絶壑是逰人请登处僧云灯非祷不见是日不祷而光景明灭顷刻异状诸生或疑其妄予谓僧言则妄而此光不可诬岂地气之盛而然耶又有观野灯诗飞萤腐草寻常事作底兹山独耀芒须信地灵资物化金膏随处发精光他日又云庐山下有寳故常有光吾江南平畴旷野夜中常常有燐火防防往来不定或自一而百千或乱千百而卒归于无俗云火岂亦所谓昭明焄蒿凄怆者耶
　　东里居士还家诗一则曰犹有黄花待我回二则曰定有黄花待客回岂亦昌黎留花不发待郎归之意耶数十年来号知诗者称杨东里公而好议论者或以公千古塟灵輀谓灵輀非可塟也素行元不忝谓素其位而行经语非可诗也此岂所谓不知诗者耶虽然黄山谷云尔雅山有穴为岫谢晖窓中列逺岫徐浩孤岫形在皆误用字后来黄东发遂以山谷晴岫插天如画屏为自背其说又以其顾我今成丧家狗期君早作济川舟丧字本平声不当作去声用盖在古人已然矣山谷东发皆名儒愚于此未敢以其説为然
　　正统十三年彭时榜进士诏选北士【缺】　　　　林为庶吉士命儒臣教督之长州刘詹事先生宗器公安王祭酒先生的【缺】亦尝同事时山东士二人尹旻同仁孙昱廷昭也同仁之言曰两先生言行皆可师法刘先生一日出送行同官之任南京诗一律命书之诗成恸哭不能语忠诚之发左右莫不感动其诗曰一尊倾罢雨萧萧客思离情总不消十载禁林同侍讲五更靑琐共趍朝西风鸿鴈南归急落日云烟北望遥此际送君无限意疎疎杨栁玉河桥
　　予尝记宋嘉定中地理厉伯韶事兹读开化江氏谱见秉心纪善賛曽学世求作墓记书云桂巗去开化县治东南二十五里西塘又去桂巗西南百步侍御景房之墓在焉松槚蓊鬰冈峦屈曲势若蜿蜒然宋季有相地者赖布衣过之留记云云此墓是已乃知称赖布衣者不独岭南人也



　　水东日记卷十六
　　钦定四库全书
　　水东日记卷十七
　　明　叶盛　撰
　　伯长谓唐僧一行陋周畿汉志之狭始定南北两戒而山川之肇源止伏一览可尽予近见广轮疆理一图其方周尺仅二尺许东因黒龙江西海桐南自雷廉特磨道站至歹滩通西皆界以格大约南北多东西差少其隂则清濬等二诗严节一防因悉録之
　　万里山川咫尺中江河迢递总朝东当时汉帝曽披此邓禹因之立大功【沙门清濬】
　　四海都归掌握中眼空南北与西东此图画就非容易为问沙弥几日功【武林王逵】
　　此图乃元至正庚子僧清濬所画大率广袤万余其间省路府州各以次列仍书名山大川水陆限界予喜其详备因摹一本置之坐隅凡城郭山川道里辽絶者悉在掌握焉【峕景泰壬申正月嘉禾严节贵中谨识
<子部,小说家类,杂事之属,水东日记,卷十七>】右广轮疆里图
　　都御史题名
　　天顺
　　杨善　　　萧维祯　　马昻
　　罗通　　　轩輗　　　徐有贞
　　刘广衡　　防深　　　耿九畴
　　罗绮　　　李賔　　　李秉
　　林聪　　　韩雍　　　王俭
　　左鼎　　　叶盛　　　白圭
　　程信　　　徐瑄　　　王宇
　　陈翊　　　芮钊　　　崔恭
　　年富　　　张楷　　　胡本恵
　　贾铨　　　石璞　　　刘孜
　　王竑　　　陈防　　　李匡
　　王槩　　　吴祯　　　吴琛
　　王越　　　滕昭　　　陈价
　　项忠　　　髙明　　　徐廷璋
　　汪浩　　　卢祥　　　王恕
　　周瑄　　　宋杰　　　李浩
　　李侃　　　罗箎　　　张岐
　　原杰　　　阎本　　　恺
　　章璠　　　张敷华　　陈宜
　　工　　　邢宥　　　杨璿
　　陈濂　　　张鹏　　　彭谊
　　郑能　　　马文升　　翁世资
　　秦敬
　　景防末年
　　左都御史
　　杨善　　　萧维祯　　马昻
　　右都御史
　　李实
　　副都御史
　　年富　　　刘广衡　　　冦深
　　宋杰　　　徐有贞　　　耿九畴
　　李賔　　　马瑾
　　佥都御史
　　陈泰　　　韩福　　　郑颙
　　韩雍　　　李秉　　　余俨
　　彭谊
　　御史迁谪各因事不同其人亦贤否不一予所闻永乐十九年御史黎悟何忠罗通奉诏言事与六科官皆陞边逺知州宣徳六年刘观既退右都御史顾公佐黜缪让等正统二年都御史陈智罢王文初政去御史成规章圭等十二年南京御史范霖杨永等以劾都御史周铨而或死或戍景泰六年御史倪敬等则以言事后奉勅考察补外未几南京潘镛等继之不能悉记也天顺元年甘泽刘琚黄溥安赵瑨王豪等例改经厯六科与者三人后来杨宣并张鹏等十三人则皆以忤权奸得罪左迁知县十二人皆可知者兹用具见如左邵铜　　　周斌　　　李人仪
　　彭烮　　　王鉴　　　盛颙
　　陶复　　　张奎　　　张寛
　　郑冕　　　赵文博　　费广
　　两广方岳郡守题名
　　广东
　　都司
　　都指挥使　胡英　　徐宁　　张通
　　同知　耿全　　髙啓　　马震
　　裘忠
　　佥事　徐宁　　孙旺　　韦俊
　　尹通　　林清　　徐升
　　王刚　　姚玑　　徐宁
　　姜铭安　桂福
　　署佥事田积
　　带俸使张瑀
　　佥事焦用
　　布政司
　　左布政使　宋彰　　陈亹
　　右布政使　陈亹　　王庾　　张瑄
　　左叅政　　胡拱辰　龚毅
　　右叅政　　吴惠　　刘炜
　　左叅议　　熊錬　　范琮　　唐澞
　　右叅议　　朱英　　王英
　　按察司
　　按察　　　方员　　夏埙
　　副使　　　杨宜　　张文　　陈泰
　　邝彦誉　陈濂
　　佥事　　　乐防　　陈濂　　季駮
　　谢瓛　　欧辉　　张昊
　　金恺　　蒋敬　　王鼎
　　戈立　　黄隆　　张祚
　　邓顺　　毛吉　　傅博
　　邹允隆　胡荣
　　广州府知府李恕　　沈琮
　　南雄府知府李春　　刘实　　姜约
　　韶州府知府王玘　　林兹　　陈暄
　　余瓉
　　肇州府知府郑暹　　黄瑜
　　惠州府知府李鉴　　翟敬　　李叔玉潮州府知府黄玘　　周宣　　李永寜
　　陈瑄
　　廉州府知府李逊　　饶秉鉴
　　雷州府知府庄敏　　潘镛
　　髙州府知府何盛　　陈晴　　刘海
　　琼州府知府叶鼎　　任孜
　　广西
　　都司
　　都指挥使　彭英
　　同知　杜衡　　邢斌
　　佥事　花琛　　刘清　　李敬
　　陈纲
　　署佥事宗防　黄
　　孙震
　　带俸使夏霖
　　同知　岑瑛　　张麟
　　佥事　李延
　　署佥事李端
　　布政司
　　左布政使　何瑄　　陈金　　张文昌
　　钱奂
　　右布政使　张文昌　熊錬
　　左叅政　　欧阳洙　李柰
　　右叅政　　赵象　　崔璵
　　左叅议　　朱　　曽序
　　右叅议　　曽序　　黄仕儁　陆祯
　　按察司
　　按察使　　计澄　　江勋
　　副使　　　雷复　　田崇　　周璹
　　佥事　　　周璹　　余泰　　龙澄
　　董应轸　张本端　凯
　　王濬　　刘珷
　　桂林府知府林英　　何永全
　　柳州府知府龚璲
　　庆逺府知府黄振　　吴让　　周一清平乐府知府黄嵩
　　梧州府知府黄英　　李琏　　
　　浔州府知府卢彰　　李华　　余用讷
　　罗俊
　　南寜府知府张彛　　王裕　　王镛
　　太平府知府林贵　　钟顺　　利用
　　田州府知府岑鉴　　岑镛
　　镇安府知府岑元全
　　思明府知府黄道
　　思恩军民府知府　　岑璲








　　水东日记卷十七
　　钦定四库全书
　　水东日记卷十八
　　明　叶盛　撰
　　李墟张氏
　　輗
　　观国宾　　布恭
　　軏
　　石浦王氏
　　彦　立本　麒　宗庆
　　麟　宗善【七子】
　　莹潭　辅之　君举　　　　　　　凤　彦庸【三子】
　　国宁　鼐　　敬　瑄
　　鼎　　　　琚
　　鼒
　　王氏自彦以上皆儒师莹潭辅之有诗文陈琳宗古家有録本
　　毛澳邵氏
　　七官【金氏】仲达【顾氏】德名【余氏宋氏】显
　　邵氏盛荡之族七官人娶金元七总管第六女按公所生五男二女岂官人所娶乃五男以下之长女耶盖乡俗行第不分男女故云
　　庙泾郭氏
　　文　　通甫　【清嫁叶胡寅嫁金安】
　　寿四
　　文冨　忠甫　信　昭　宗瓛
　　萧墅张氏
　　【振宗千十四郎贵一辛一辛七】
　　大总把　秋岩　新之【王氏】仲芳【景氏】荣祖【张氏】伯璿【祁氏】世隆一云　千十二公　千五十八公　千七郎
　　吉甫　嗣宗【方氏】继先【庄氏】世昌
　　小把总　大官人　泰讲王
　　二官人
　　三官人
　　四娘子
　　五益大师
　　大字乃寿乐公手写旁注小字见马氏所藏分书并宗支小图説见后
　　梅村　汉杰
　　总把某　振祖　杰　伯庸　僖【公谨】
　　伦【公叙】基　润
　　韦【公竒】
　　偘　　举
　　僖以上见子英文基以下及梅村汉杰四字则里杜师举所云张日东又云尝见东坟庵内有碗一枚上炼汉材二字岂又汉杰兄弟耶
　　张千九郎　　庆一郎
　　张千八郎　　廿八娘
　　男【方付一方付四】
　　沈庆四娘大方四十二郎
　　女【方二娘小四娘】
　　沈庆八娘夫徐庆三郎【徐付五娘夫吴三官】大女阿三娘赘沈七十五郎
　　张千二公　千十三郎千十九郎娶陈六娘坝房廿郎张廿一郎
　　小女阿四娘
　　千十六郎　　　　　　　升二郎
　　张千十郎　　千五郎　　三十七郎
　　千十八郎　　　　　　　升二郎
　　女贵娘夫印一官
　　大总把千十四郎　辛六【本康平逺子娶石二娘】
　　男贵一娶管氏　辛一官娶王氏
　　辛七【庶生娶景五娘】
　　小总把千七郎男一官二官三官四娘子五益太师
　　右马氏所藏张氏宗图外有张新之至元五年四月分书云室王无子皇庆二年求康平逺子为义男名张嗣宗娶方生一男一女后于至治元年庶生男振宗娶景见分者张妙正张俊卿张伯寿印月湖朱君寳云
　　震之【顾氏】　世华【杜氏】　士贤
　　士能【珉】
　　士良　继宗　瑜
　　僧寺经疏曰震之后九皋所图乃振字其云桂皋而萧墅普安桥所镵又云元统二年三月张桂髙建髙字亦不同
　　梅村　　汉杰　　伯庸
　　小总把
　　桂皋　　振之　　世华
　　士能云此图乃九皋所书九皋尚有子细宗图为士
　　能仓卒失去　　　　　　【九皇】
　　君厚【顾氏尤氏】徐氏　士安【金氏】鹏翼【吴氏尹氏】璿　观
　　叔瑜　　玑
　　玉
　　衡　昂
　　
　　皞　防
　　逺
　　旷
　　皥亦里杜师也
　　南戴王氏
　　祥卿
　　伯广　举之　　　　　　孟礼　凯
　　瑞卿　璵天麒　　　　纲
　　孟智　信
　　纪
　　璿叔衡复
　　震
　　巽　揖
　　益
　　恒　经
　　纬
　　河南梁氏
　　长女【适祁州知州杨性】
　　某元重庆同知某昆山同知【陞桂杨府判官家昆山】玉前婺州经厯
　　次男璨【太谷簿】
　　右见吕普庵所作杨夫人铭
　　孔彰【宋奉议大夫四川重庆府同知】仲德【宋承德郎山西平阳府通】泽民【判元迪功郎婺州路经】国用【厯明将仕郎太原府太谷县主】孟镛【簿山东馆陶县四川万县】栋　昱【主簿山西平定州】
　　右见梁氏相传
　　上艾耿氏
　　教授【知】　　　知事【州】　　推官　大祝
　　守　　　　复　　　　文　　承祖
　　教谕【金元】　　尚书　　检讨
　　絧　　　　　九畴　　裕
　　耿之先本真定束鹿桂子隆花村人金初徙山西乐平孔子里逺祖昉任平定军宣武第十指挥使遂为平定人守之父升夫妇死元兵有功于其乡云
　　南阳郡叶县南顿乡髙贵里叶氏
　　湖州乌程承璲之后
　　睦州新定承硕之后
　　建之建安承游之后
　　衢之西安承愿之后
　　歙州新安承续之后
　　汉有尤者为太尉尤生太中大夫祎祎生长乐太守嘉嘉二子光为侍中原为武陵令原生南顿太守宗宗生鴈门太守仲仲生云梦令頴頴生太中大夫望自尤以下嘉光宗皆别为祖合叶公之后为六族皆塟南阳以南阳郡叶县南顿乡髙贵里为定着汉末天下乱望以建安二年渡江侨居丹阳句容子孙始有居丹阳者望之夫人陈氏生一子遂遂生成二子长琚次璲琚四子长硕次俭次游次愿硕二子长旷次豫豫二子长绩次续琚以下各以其族散居四方派别不一
　　缙云派俭字臣文晋折冲将军括苍太守徙居缙云十三世曰干昱干昱四世曰法善以方技显于唐皆世居缙云括仓州永嘉郡唐大厯十四年更名处州故居处州者皆祖俭而以松阳县移风乡为定着
　　乌程派　梦得七世祖彪生赠刑部侍郎逵事吴越刑部夫人永安郡太君羊氏塟湖州叶氏始自缙云迁湖州而居乌程者以乌程县霅州乡中书星为定着
　　长洲派　梦得曽祖赠金紫光禄大夫讳纲塟苏州寳华山遂为吴郡人而以长洲县道义乡为定着
　　叶本摄音讹为今称偏求姓氏之书自唐以来始仅得于有道及歙州之碑本末亦不完晚获睦州谱稍知源流今图所载凡再絶再续皆因书之存亡自尤至俭得于睦州谱自俭至尚得于有道及歙州之碑九世祖而下则得于家牒睦州谱虽详间亦残缺文字多抵牾今世传唐姓氏谱一防别河南八姓叶居其一不知河南叶氏何所承其尤曰周太尉太尉非周官由望推而上至尤才七世望以汉末渡江则尤实事汉故定为汉此皆可考者其厯载坟墓则有頴州太守重同州太守乐安侯参墓冀州有辅国将军冀州刺史章武侯择鎭北将军北平太守绍林别驾伏波将军仰墓近祖幽州有光禄大夫关内侯幽州刺史陵墓则叶盖尝有徙北者荆州武威县又有奉二代墓南康郡又有逈九代墓而歙州之碑又载其三从祖仪同三司善生朝议郎婺州武义县丞君操等皆莫知其世次元和姓纂诸书皆载吴郡尉雄谱与碑乃独无有此其不可考也叶氏受封望渡江之事若可据故取之以补【缺】　而不可考者不可尽弃故复存之以待后之知者已上皆宋观文殿学士崇庆军节度使知枢宻院事梦得所撰湖州叶氏族谱前后两叙中所云
　　昆山叶氏
　　敬明
　　震宗　　　茂林
　　秀实　　　　　　　　　　　　　敬芳
　　震祖【无子】
　　寒宗中衰以来虽宦业之盛颇着传闻而其曲折事实则一无可考止知讳秀实公元季壻昆山之周泾碛奥金家莫可知其为何处人其父祖某某兄弟族属无有皆不可知先人作谱时按郡志以苏之叶始自湖州徙长洲意者吾叶之在昆山或者亦长洲之派然不敢必也今观梦得之谱与苏志合但姓氏书皆云叶始吴都尉雄然则吴东南之叶其来已逺固未必始于长洲之一宗也
　　武宁卢氏
　　熊　彭祖
　　孕
　　仁仲　鉴【乡举待补进士】有常　观
　　儒
　　熈　充耘
　　嘉平








　　水东日记卷十八
<子部,小说家类,杂事之属,水东日记>
　　钦定四库全书
　　水东日记卷十九
　　明　叶盛　撰
　　洪武戊申十一月十四日早朝宣圣五十五代袭封衍圣公臣孔克坚于谨身殿同文武百官靣奉圣防老秀才近前来您多少年纪也臣对曰五十三岁也上曰我看您是有福快活的人不委付您勾当您常常写书与您的孩儿我看他资质也温厚是成家的人您祖宗留下三纲五常垂宪万世的好法度您家里不读书是不守您祖宗法度如何中您老也常写书教训者休怠惰了于我朝代里您家里再出一个好人可不好二十日于谨身殿西头廊房下奏上位曲阜进表的回去臣将主上十四日戒谕的圣防备细冩将去了上喜曰道与他少吃酒多读书钦此宣圣五十五代袭衍圣公臣孔克坚稽首顿首百拜谨记洪武六年九月二十九日皇帝御端门文武百官早朝宣圣五十六代袭封衍圣公臣孔希学预列班中上召臣问曰尔年防何臣希学谨对曰三十有九上曰今去尔祖孔子厯年防何臣又对曰近二千年矣上曰年代虽逺而人尊敬如一日者何也为尔祖明纲常兴礼乐正彛伦所以为帝者师为常人教传至万世其道不可废也且尔祖无所不学无所不通故得为圣人如问礼于老聃学琴于师襄之此学无常师非特如此楚昭王渡江得一物其大如斗其赤如日其甜如众皆不知遣使问于尔祖尔祖曰此萍实也问何以知之荅曰昔吾闻诸童谣云童子之言尔祖尚记之不忘况道德之奥防乎今尔为袭封爵至上公不为不荣矣此非尔祖之遗廕欤朕以尔孔子之裔不欲于流官内铨注以政事烦尔正为保全尔也尔若不读书孤朕意矣且人年自八岁至弱冠多昏未开不肯向学自冠至壮年有室血气正盛百为营营亦无暇好学尔年近四十志虑渐凝定见识渐老成正好读圣人之书亲近明师良友蚤夜讲明道义必期有成四方之人知尔之能俱来执经问难且曰此无愧孔氏子孙者岂不美欤然四体之动乃德之符步履进退必用安详不可欹斜飞舞乆乆习熟遂为端人正士朕今宛曲教尔尔其自择还家亦以此教子孙可也勉之哉勉之哉臣叩头辞谢而退谨备书如右装潢成轴归家严置堂中俨如对越天威无咫尺之间天语谆谆亦朝夕在耳誓于修身缮性日致其功而不敢有于圣恩云宣圣五十六代袭封衍圣公资善大夫臣孔希学稽首顿首百拜谨记
　　太宗文皇帝御制重修孔庙碑文道原于天而畀于圣人圣人者继天立极而统承乎斯道者也若伏羲神农黄帝尧舜禹汤文武周公圣圣相传一道而已周公没又五百余年而生孔子所以继往圣开来学其功贤于尧舜故曰自生民以来未有盛于孔子者也夫四时流行化生万物而髙下散殊咸遂其性者天之道也孔子参天地赞化育明王道正彛伦使君君臣臣父父子子夫夫妇妇各得以尽其分与夫道诚无间焉尔故其徒曰夫子之不可及也犹天之不可阶而升也又曰仲尼日月也无得而逾焉在当时之论如此亘万世而敢有异辞焉呜呼此孔子之道所以为盛也天下后世之其泽者实与天地同其乆逺矣自孔子没于今千八百余年其间道之隆替与时之陟降遇大有为之君克表章之则其致治有足称者若汉唐宋致治有足称者矣朕皇考太祖髙皇帝天命圣智为天下君武功告成即兴文教大明孔子之道自京师以达天下并建庙学颁赐经籍作养士仪文之备超乎往昔孔氏子孙世袭衍圣公秩视二品世择一人为曲阜县令立学宫以教孔顔孟三氏子孙尝幸太学释奠孔子竭尽严敬尊崇孔子之道未有如斯之盛者也朕缵承大统丕法成宪尚推孔子之道一皇考之所以表章者若此其可忽乎乃曲阜阙里在焉道统之系实由于兹而庙宇厯久渐见隳弗称瞻仰往命有司撤其旧而新之今年夏毕工宏壮观庶称朕敬仰之意但凡观于斯者有所兴起致力于圣贤之学敦其本而去其末将见天下之士皆有可用之材以赞辅太平悠久之治以震耀孔子之道朕于是深有所望焉遂书勒碑树之于庙并系以诗曰巍巍圣古今之师垂世立言生民是资天将木铎以教是畀谓欲无言示之者至惟天为髙惟道与参惟地为厚惟德与合生民以来实曰未有出拔萃难乎先后示则不逺日月攸趋敦叙有彛本于圣谟仰惟皇考圣德是崇礼乐治平身底厥功曰予祗迷讵敢或懈圣绪丕承仪宪是赖巗巗太山鲁所瞻新庙奕奕工祝有严鼓钟锽锽璆磬戞击八音相宣圣情怡怿作我士世有贤才佐我大明于斯万年永乐十五年九月十九日立石衢州之孔世嫡也让爵阙里事详见传记衢孔宣圣五十六代孙渐阳训导希凤处见二圣尊崇孔道之实谨録如右
　　上谕山西潞州壶关县儒士杜斆昔之御宇内者无幸位无遗贤致时和而世泰盖由善备耳聪目明之道所以士仁者乐从其游辅之以德间有非哲者处于民上则幸位遗贤亦备矣今朕才疎遗圣道之良宗是致贤善匿民未康世未泰今尔博学君子齿有年矣符到若精力有余则防杖来朝果可作为加以显爵与朕同游故兹勅谕洪武十三年五月二十九日遣内使赵通赍勅临门召斆之孙矩正统六年山西乡试举人国子监生赍捧成化改元天诏至广偶及乃祖在髙庙时荣遇之详盖斆博学儒者六十九岁赴召任四辅夏官兼太子宾客位列三公都府之次宠眷极隆厚君臣有唱和诗甚多有诰勅宸翰多尚存于家矩皆能成诵已上勅防盖其一耳斆七十一辞归令终云
　　宋文鉴上中下凡一百五十卷朝奉郎行秘书省著作佐郎兼国史院编修官兼权礼部郎官吕祖谦奉防铨次曰赋曰律赋曰四言古诗曰乐府歌行附杂言曰五言古诗曰七言古诗曰五言律诗曰七言律诗曰五言絶句曰六言絶句曰七言絶句曰杂体曰骚如骚者亦附曰诏曰勅曰赦文曰册曰御礼曰批荅曰制曰诰曰奏疏曰表曰牋曰箴曰铭曰颂曰赞曰碑文曰记曰序曰论曰义曰防曰议曰説曰戒曰制防曰说书曰经义曰书曰啓曰防问曰杂著曰对问曰移文曰连珠曰琴操曰上梁文曰书判曰题跋曰乐语曰哀辞诔附曰祭文曰谥议曰行状曰墓志曰墓表曰神道碑铭曰传曰露布前有成功从子所叙编书始末曰淳熈丁酉孝宗因观文海下临安府令委斆官校正是刋行其年冬十一月翰林学士周公必大奏事语次及云云上大以为然一日叅知政事王公淮李公彦頴奏事上顾两叅道周公前语俾举其人李公首以著作佐郎郑鉴为对上黙然顾王公曰如何淮对以臣愚见非秘书郎吕祖谦不可上以首肯之曰卿可即宣谕朕意且令专取有益治道者王公退如上防召太史宣谕太史承命不辞即关秘书集库所藏及因昔所记忆访求于外所得文集凡千百家搜检编集手不停披至次年十月书乃克成未及上而属疾上闻之一日因王公奏事问曰闻吕某得末疾朕固忧其太肥向令其编文海今已成否王公对曰吕某虽病此书编极精缮冩将毕方欲缴进适値有疾故未果上甚喜曰朕欲见诸臣奏议庶有益于治道卿可谕令进来王公即使其从具宣圣谕久之乃以其书缴申三省投进书既奏御上复谕辅臣曰朕尝观其奏议甚有益治道当与恩数又闻其因此成病朕当从内府厚锡之已而降防吕某编文海采摭精详与除秘阁又宣赐银绢三百疋两中书舎人陈骙再上缴章上皆留中不行骙罢去旣而赐名皇朝文鉴且令周公必大为之序下国子监板行有者宻奏云文鉴所取之诗多言田里疾苦之事是乃借旧人作以刺今又所载章疏皆指祖宗过举尤非宜于是上亦以为邹浩谏立刘后疏语讦别命他官有所修定而锓板之议遂寝【太史之取郢公谏疏非他昔邹公抗疏之后即遭逺贬其后还朝徽宗劳苦之且问谏草何在邹公失于缴奏同辈曰祸在此矣旣而国论复变蔡京令人伪撰邹公谏草言旣鄙俚加以狂奸腾播中外流闻禁中徽宗果怒降诏有奸人造言之语邹公遂再贬太史得其原疏故特载之】自太史以病归里深知前日纷纷之由遂絶口不道文鉴事门人亦不敢请故其去取之意世罕知者周益公旣被防作序序成书来以封示太史太史一读命子弟藏之盖其编次之曲折益公亦未必知也今间得于传闻以为太史尝云国初文人尚少故所取稍寛仁庙以后文士辈出故所取稍严如欧阳公司马公苏内翰苏黄门诸公之文俱自成一家以文传世今姑择其尤者以备篇帙或其人有闻于时而其文不为后进所诵习如李公择孙莘老李泰伯之亦搜求其文以存其姓氏使不湮没或其尝仕于朝不为淸议所予而其文自亦有可观如吕惠卿之亦取其不悖于理者而不以人废言又尝谓本朝文士比之唐人正少韩退之杜子美如栁子厚李太白则可以追逐者如周美成汴都赋亦未能侈国家之盛止是别无作者不得已而取之若断自渡江以前盖其年之已逺议论之已定定而无去取之嫌也其大畧若此太史旣病南轩以书与晦翁以为编次文鉴无补治道何益后学而晦翁晚岁尝语学者以为此书编次篇篇有意每卷卷首必取一大文字作压卷如赋则取五凤楼赋之其所载奏议皆系一代政治之大节祖宗二百年规模与后来中变之意思尽在其间读者着眼便见盖非经济録之比也【经济録赵公丞相】岂南轩未见其成书而朱公则尝深观之耶
　　临江刘公淸之又以为此即删诗定书官使众材之意盖亦善观此书者故备列之以俟知者相与审订焉从子乔年谨书
　　淸江黎恬潜辉观过槀云何忠字廷臣荆州人永乐中监察御史辛丑应诏言事出为交阯知州遇冦难从容赋诗骂贼死暨予还陈其诗总戎以闻诏褒异云何公诗予少时已能诵习曰万里孤臣久困时腹中懐奏请王师红尘失路风霜苦白日悬心天地知死向南荒应有日生还北阙定无期英魂不逐西风散愿助天戈殄叛夷潜辉亦公同时陜西道御史后终春坊谕德有和公诗六首云忆共霜台抗疏时誓将忠义作吾师绣衣不识当朝讳青史何烦后代知一世遭逢眞有分半生出处实难期朝廷公道恩如海超拜还同牧逺夷忆昔南荒作牧时复承恩诏入京师死生有命凭谁诉荣辱无惊秪自知防上汉廷心独苦书成梁狱事堪期阳春忽布除罗网五马翩翩出等夷与君相见政平时共说名惭栁士师抚字推诚循吏出纂修应辟故人知蹉跎岁月应堪叹澒洞风尘不可期回望京华九重上皇风何日荡淮夷万里君逢冦难时孤城防处困王师身还已受元戎筭腹奏须陈圣主知荒徼囏危良共惜蛮酋变诈本难期可怜失路风尘里霄汉迢迢隔逺夷怜君骂贼殒躯时孤节能轻百万师诗句承留千载诵封章上奏九重知圣恩优渥褒何重君道昭垂慰所期哀悼不胜惭后死临风挥洒思难夷太运重开际盛时逺陲无复动王师再生似我诚何补一死如君许共知贞节重烦良史传素心应与古人期杲卿已矣张巡逺愧和新词恨不夷
　　元世祖渡江次鄂驻驿于黄鹄山大别形胜正当睿览问诸父老曰山头石矶何名吕公对曰唐有道人吕其姓者吹笛其上故名又曰唐以前何名皆不能对一老叟对曰古传为大禹治水成功之所后人讹为吕公也帝大恱大德八年赐庙碑此事与论时苗留犊及汉髙眼孔小等语皆卓识也






　　水东日记卷十九
　　钦定四库全书
　　水东日记卷二十
　　明　叶盛　撰
　　南雄杨氏谱本蜀唐祭酒两淮运副有文正统初所重修宗人东里公有序有文一弟在太学一子为弟子员家藏虞文靖公所撰衡州府君墓碑犹存予今已得两阅其谱矣为存虞公一帖于此见前辈虽数字一简闗系亦甚大可以示法后人也诗书门户眞情相问两语是已集记事奉复子牧孝廉贤表侄前年别后正以不得一信常在怀抱敬仲来知克襄大事而又有季父之感何庆门之连有变故如此出蜀万里诗书门户之托不轻窃惟节哀自彊以副故人亲友之望君懐令叔远馆时节方一归去年丧母丧女丧媳妇更自贫苦然老人夫妇却粗安耳此后有便真情相问不必作为文章但得时相知足老懐也地逺无由相见贤昆仲各宜保爱不宣集再拜
　　张篠庵有秋台清话未成卷间见其防简云景泰甲戌冬予以考满便道东归飬疴于郡城定惠寺见玹上人望庋上有旧书曰雪庵长语曰西斋和陶集皆蠧侵鼠食编简错乱取而阅之惜其文之竒而将就湮泯也录其一二于左以备遗忘云
　　雪庵者元僧云中人头陀教大宗师任昭文馆大学士雪庵葢其号也俗姓李氏字晖其题显宗墨竹诗云春满承华睿思舒墨君别有圣工夫如何整顿乾坤手不冩臯陶大禹谟题三山万歳峰诗云一沼曾教役万民一峯曾使九州贫江山假设方成就真个江山已属人范蠡归湖图云名遂功成泛五湖知几千古擅良图向教勾践堪同乐不识先生肯退无夷齐图云乾坤分得圣中清一节能为万世经殷灭周衰几今古首阳山色愈青青题平阳龙神张诚叔别业长歌云始山之东山之隅龙神风物美且都泉清树茂田膏腴中有太古仙民居云是先人之故庐趺千字存遗墟右冈左林跨修途前潭后阜开畵图栁琚竹坞当门闾药畦花圃相营纡三间茅屋藏堪舆延賔有斋爨有厨壁间县琴架积书文楸在榻酒在壷棣花春风欢友于紫兰芝草罗庭除田蚕春硙贾陶渔牛羊骡马鸡豚鳬丝麻委婢耕委奴歳时足以供百需打门未始惊追胥绕屋时闻幽鸟呼主人况乃非世儒王门肯曵邹枚裾胸中素有廊庙谟防鸿未可世网拘振衣归来弗踌躇青鞋布袜竹杖扶南牕寄傲忘居诸一觞一咏日自娯髙情澹澹寄太虚出岫野云同卷舒寛兮绰兮矩不逾优哉防哉乐有余人间有此安养区辋川盘中未必如平生我亦山泽癯所经佳胜神与俱田园至乐独让渠知君之乐孰若吾自笑才非陶谢徒作诗尽荒其可无
　　西斋亦元僧其谢事檇李归和陶归去来辞韵曰归去来兮至今丁年初得归山川鬱其在目霜露惨以增悲登髙台以逺望见蜚鸟之相追老冉冉而多病眎蒙蒙而半非临沧浪以濯足制荷芰以为衣忘余身之固陋究圣学之微长江东注急景西奔落叶掩地寒风动门齿刚斯毁舌软则存嘉此散木鄙哉牺樽纵眉斧以伐性恃神药而驻顔肃逺賔而傲主家不知其所安歴七日以来复始一阳之闭闗积涓埃之近效进海岳以遐观庄夣中而蝶化丁华表而还古同风于丹穴今异俗于乌桓归去来兮集书而燕逰文或繁而或寡义余取而余求因翰墨以冩懐乐箪瓢以忘忧植春蔬于近圃观秋稼于平畴埜人扶杖童子命舟览烟云之变态吊草木之荒丘水有源而难竭萍无根而易流何许由之耿介傲唐尧以归休已矣乎假令千载终有时金玉满堂岂可留正当委运随所之寒暑随迁谢去来不失期事道苗之蕃茂等农事之耘招彭泽以入社拟寒山而吟诗齐大椿于朝囷良自信而絶疑其和闲情赋作正情赋曰有思于明哲表独立以冠羣服兰荃与蕙茝芳酷烈其弥闻恐严霜之早降俾众草之不芬无长绳以繋日矫壮志以凌云及芳馨之未衰求榘矱而自勤嗟王事之靡盬慨民徭之方殷欲从今以变节非学古之所欣尚丹青之炳燿贱黑白之纠纷潜居而昼短块危坐而宵分月色入户松声满轩逰鱼跃波栖乌在山聊赋一章或挥五炉薰静泛灯火余妍俨神交于夣寐应易象之文言必中正而为吉茍淫邪而作諐勉纯诚于终始消悔吝于后先神要渺而莫测体虚徐而屡迁夣春和而命驾涉原埜以寻芳惧流连而不返狥声色之无央夣朱夏而饮水托华欀以芘身惧余心之内衣被污而求新夣歩月于秋郊喜良友之随肩惧悲欢之沓至犹薪火之交煎夣冬而塞向任沙砾以飃惧玉妃之见欺添青女之晨妆夣杨舲于钜海问蟠木之春秋惧波涛之汹涌遵平陆而改求夣祝融之故墟绕衡岳以回旋惧炎埃之眯目中怵惕而难前梦流沙之可度指华夏以正东惧身而首痛惊壤隔而不同夣大荒之遐裔考金阙之几楹惧寒风之裂肤并龙烛而失明又升降于两仪曾不能以一握忽睡觉而形开竟天悬而地邈如吕生之授枕若昭氏之废琴野苍茫而向曙鸡寂寞而収音索夣境而不得妄纒绵于此心吐阳光于东岭韬晦魄于西林蠲六慕之浮想惜四时之分隂启生灵之大本发旷古之幽襟就深厉而浅揭违枉尺而直寻伤圣道之将絶出蓬门而永叹日逍遥以舒忧歳荏冉以异顔燕当去而逼社鴈初来而戒寒送归云于陇首迎落叶于林端嗅岩菊以延伫望沙鸥之徃还悼干戈而俗空杼轴而财殚汨流殍以相接余何心而独安瞻鳯阙之九重冀龙鳞之一攀于时燕台露冷易水风凄顾影踯躅临岐徘徊庶写情于金镜容抗论于玉堦必皇天之无私惟苍生之可哀补衮衣之有阙扶柱石之将摧矧米盐之细务又何足以萦懐虑虎豹之守关待鳯凰之来过鳯翔翺而远引乏舟楫以济河但含毫于草泽徒洒泪于烟波寄扪虱之逺韵续饭牛之髙歌愿时康而物阜岂室迩而人遐和九日闲居诗云闲居爱重九使我念陶生但取杯中物不贪身后名季秋霜始降向晩月初明草际乱防语林梢残叶声疏篱采丛菊小嚼扶衰龄美酒既满樽一吟还一倾田园自可乐圭衮何足荣贵贱各有志好恶吾无情所以君子懐悠然歳功成其居秦川正月初追念畴昔和逰斜川诗云日月更出入何时得畨休古人厌长夜常欲秉烛逰散乱北归翼苍茫东逝流轻颵拂海雾逺景分沙鸥适野见渔樵杖藜赴林丘羣松何错落乃与蔓俦譬彼丈夫雄儿女互相酬却立氷雪间尔曺无愧不阳春降德泽草木解隂幽但事食与眠其他非我求和怨诗楚调示厐主簿邓治中云渊明性嗜酒烛理本昭然楚调岂懐怨宋诗犹纪年明微性有在造物初无偏均彼露功异此肥硗田厐邓又相知徃来同故防论文终朝乐枕麴竟夜眠但使名万古何须岳三迁亲朋满中外图史散后前时复冩我懐陶染松烟悲歌亦不恶适意斯为贤真间新蝉和和郭主簿前篇云新蝉何处来鸣我髙槐隂流水欲入屋好风自开襟床头一束书壁上三尺琴琴以散哀乐书以通古今所幸车马稀非邀里人钦虚名如北斗有酒不能斟纵洗鶢鶋耳宁知钟皷音陶潜初罢职苏轼未投簮莫改麋鹿性常懐烟瘴深仲秋有感和后篇云皇天分四时白露表佳节最爱潭水清犹如镜容彻蟾蜍出复没络纬声欲絶静卧深夜起仰观众星列流水可嗟吁附势非俊杰身即大患本家无不死诀且餐篱下菊兼吸林中月中夏示张养元和次胡西曹示顾云何人制团扇为我邀凉飔新竹已解箨早莲欲垂衣髙堂金博山中碧缕微欵客稍进箪呼童剰烹葵洒然烦襟静觉此暑力衰蕉叶映棐几援毫时一挥居闲不胜乐见事无乃迟坐念十载前奔走令心悲广戍阻风和庚子歳五月中从都还阻风规林前篇云自古叹行役我今始知之山川一何旷巽坎难与期崩浪聒天响长风无息时久逰恋所生如何淹在兹静念园林好人间良可辞当年谁有几纵心复何疑送董国贤任奉化州别驾和于王抚军座送客云沧江风露冷绿野花草腓天逺孤鸟没海深众流归髙贤少许可盛德方瞻依昨旦欣来聚兹晨怅言违直因山川近良免徒驭悲握手多交旧名藩借光辉疲民望已深别驾未可迟簿领有余暇道路不拾遗
　　天顺四年过南京见夏时正寅中手临范文正公与监簿兄家书六因亦临得此本防字即互字也此书校集本同缺处是问也二字不偹以后集无
　　仲淹拜上三哥监簿伏惟尊体起居万福制恩擢贰枢府此葢祖宗之庆下及家世累让不允今月二日已签署勾当至十二日恩改叅大政寻面陈利害已得防依让且在西府相次必出廵边不知甚日入京相见小三已就圣节奏得试监簿诸骨肉各安吉相次专差人去存问防相戒约勿烦州县如辄兴词讼必奏乞深行请三哥指挥儿侄知委保重保重不偹弟仲淹拜上监簿三哥座前三嫂郎娘各安
　　邵复孺先生家藏老苏大全文集四十五卷东坡大全文集东坡集四十卷东坡后集一十卷东坡奏议十五卷东坡内制集十卷乐语附东坡外制集上中下卷东坡和陶渊明诗四卷东坡应诏集十卷栾城集五十卷栾城后集二十四卷栾城第三集十卷栾城应诏集十二卷【老苏集前书坊识云东坡大全集一百七十卷实则不足杨文贞公云尝录于胡祭酒家东坡外集起二十五卷至九十卷若然则此书尚多也】此是细字小本老苏板稍大松江啓东白和尚所藏大本东坡集四十卷又二十卷奏议十五卷内制十卷外制十五卷前有御制赐苏峤序又有小字大本前有诰词并峤谢表及黄门所为乃兄志铭云卲书今陈宗信买得东白书今在吉安周文襄公家
　　吉安程源伊知府处见文山文集道体堂元编二书共八册元序俱乃大字行书刻亦精明但二册是抄本乃知吉之士人家固宜尚有之不独禁中也
　　景泰辛未廷试盛预弥封徐侍讲珵受卷陈御史同年叔绍等监试正午忽大风骤起黄尘涨天侍讲曰今日譬之人家纳妇赘壻而变异若此进士中他日其有小人偾事者乎良久一贡士纸卷为风所飏半空去呼之至乃濬县王越也云文已成尚有藁底在盛谓叔绍当入奏庶不误此生三年叔绍遂执笔至奏尾思而未得盛曰以全盛典侍讲曰当矣偕叔绍至兵科书奏适书奏监生皆已出不得已盛为自书之既而得防礼部再给纸卷是科诸进士卷皆盛手封惟王越卷独长成凯卷以病录正不完不得封二卷人皆能识之抑庵王先生谓成卷不胡说王越防能引汉传士修于家而壊于天子之廷语众以其能言皆传观焉又是日东阁读卷陈阁老已得三卷赴南房向西窓圏冩三卷外尚余周舆等六七卷未有所归葢先是二甲三甲卷皆陈手自判定封置他所商载至以两甲既皆定因判六七卷之外封白头等予所亲见也俄顷王抑庵拉陈至户外附耳数语陈仓皇入内索所谓六七卷者即得首卷喜而入颇闻此卷始得柯状元潜而初三卷内摸出一卷则呉汇也













　　水东日记卷二十
　　钦定四库全书
　　水东日记卷二十一
　　明　叶盛　撰
　　丞相益国周公词科旧稿后刻益国亲书一防云绍兴丙子四月予任行在和剂局门官适乳媪姚氏病甚问占黑象其繇云药不蠲疴财伤官磨困于六月盍祈安和此人数为予画卦影多验五月旦姚媪果没深以六月为忧迨晦日同僚举酒相庆而是夕焚庐之灾作初所居在漾沙坈与运属王某共席屋数椽动息相闻王夜醉奏圊其婢揷灯于壁火然而走延烧首及予家老幼已熟寝比惊寤小儿方在襁褓仅能挈之以逃生计一空其实被焚才数十室而周枢宻茂振麟之为著作佐亦预焉其从叔方崇执法殿中而冯舜韶为监察御史宰相欲媚方崇张大其事以为茂振地自三省枢宻院至三衙皆致银绢未阅月迁著作随擢起居舍人时临安帅韩尚书仲通知火自王氏以其为冯舜韶妻弟不敢问执子小童抑使伏辜于是三省勘防周某系见任官不能防谨火烛致延烧居民理宜惩戒有防放罢朝士多劝予讼寃力既不敌又卦影明言财伤官磨岂复尤人径参部欲拟福州永福簿防外舅王彦光葆守广徳擕拏依之将买舟还江西待次外舅力勉予试词科予以未尝经意辞外舅激曰君懐安耳迫命撰所业二十四篇投礼部适姻戚呉武陵为官即给符收试小儿未周歳吐利颇殆外舅曰我能调理君自入都歳莫怏怏而行适值髙宗更化汤中示鹏举知贡举人惮其严懐挟传义顿絶予与韩无咎元吉颇记旧书而韩笔力逺出予右初闻欲取二人众议不同予偶中选循一资堂差金陵教授周茂振已为三字制词云左迪功周必大国家自绍圣以来设词学一科搜取异能之士行之既乆所得为多肆朕中兴斯文益振今试于春官数十辈而尔以粹文独与斯选防尤若此陞秩匪褒姑防泮宫以竢甄擢其后忝歴清贯实基于此乃知事皆前定人力何有因龙泉彭元之以闽中刋予程文及所业相示请正讹谬并书以遗之为安分不争者劝嘉泰壬戌重阳日平园老叟周必大书王彦光先生吾邑人髙孝两朝名臣其事行略见邑志葢尤以知人见称他如侍御史乐庵江都李衡布衣流落一见即归以女弟参知政事石湖范成大蚤孤废业勉喻切至至加以诘责留之席下程课甚严后来周丞相李乐庵范石湖皆卓卓大儒名臣然则先生之鉴裁亦何可得哉惜乎后嗣无闻遗墓湮晦已作燔尸之所志石近年亦被盗发属之他姓独旁近一桥尚呼王官人耳奈何乡饮酒盛礼也古先圣王皆致重而不轻我太祖皇帝尤注意焉尝观前吏部尚书昆山余熂茂本所为乡饮礼序似始于洪武十二年及考余干县志所载则又云行于五年八年未知孰是并录于此以竢考徴余序曰皇帝龙飞十二载特诏天下行乡饮礼昆山县人臣李无逸尚义读书时为万石长奉诏惟谨延即其乡賔礼耆英逺近毕至则有若周夀年百有十二歳皤然在席九十八十七十者坐以齿盛升降揖让拜俯周旋之仪献酧有容读法胥告观者如堵墙莫不感化翕然已而醉者扶归者歌髫白欣欣笑言载途乡士大夫纪其事而咏之吾友余彦智以书走京师求余引其端久弗克为其请益坚呜呼乡饮不行久矣黄鲐之老耳不闻鹿鸣之歌目不识賔介之仪葢百有余年矣皇明出而四海一举累代之旷典一旦而复之何其易哉而无逸生逢圣世获覩盛礼之行乃能率先乡人峩冠博带与厐眉儿齿雍容揖让于尊爼之间且以忠君孝亲睦闺门比乡党为劝可谓不惑流俗笃信古道者矣世有藏镪数百万即为富家翁烹羊炰羔举觞浮白挟呉姬侍赵女弹筝搏拊歌呼呜呜以极一时之乐乌识所谓乡饮酒礼者哉闻无逸之风亦可少愧矣使乡乡如无逸则古礼不难复而况孝弟可兴风俗可厚其机一寓于是乎吁纷纷百卉中见此孤蕙兰亦君子之所与也为我谢曰圣天子在上善自律以化其乡人他日玺书惟汝嘉尚勉旃哉洪武己未春正月既望承勅同县余熂叙志曰里社乡饮酒读律仪式并图洪武五年五月初四日朝廷降乡饮酒读律仪式命有司官防同儒学官率士大夫之老者行之使民知礼知律每歳孟春正月孟冬十月百家为一防共偹酒肴有粮长者粮长为主席无粮长者里长为主席如坐以賔之年最长者居中众则序齿居左右主席者居其末坐定选一人读律及宣申明戒谕既毕行饮酒礼拜则年长一倍之上者坐受长十歳者立受相若者抗葢参酌唐宋之制也时本县未之行八年又命下知县毕福行之每都以大户率士民于申明亭上读律戒谕饮酒致礼风俗翕然而变可谓盛矣
　　王叔英字原采天台人洪武戊寅知汉阳县事多惠政有四月祷文三首其词曰维年月日具位某官敢昭告于风云雷之神本府山川之神本府城隍之神曰天不施泽于兹土殆三越月矣斯土之民实以官多役众大困于差徭固有得而不暇耕者况失而使之不得耕乎固有已耕而不暇种者况失而不得种乎且今时将夏半矣及今而则秧未老者尤可种已老者犹可再育过此不则秧既老者不可种欲再育而时已失夫种而不获者有矣孰有不种而获者乎民于此时固有乏食已久而屡窘于饥馁者矣况至秋而无获其何以为生乎是则民命生死之机实决于此为官而食禄于是土者视民失所而不能救固为官者之耻也为神而血食于是土者视其民失所而不之救岂非亦神之羞乎借使神为县令者徒有爱民之心而未有仁民之政徒有忧民之志而未能去民之疾或以是而警之或以是而罚之则斯民何罪而被此波及之祸乎今叔英谨斋洁以告于神如或者以县令莅事未久终能苏息是民而姑待之姑恕之则宜即赐之以慰斯民之望或者以县令终无能为或反有病于是民则宜亟罚之亟诛之止及其身足矣不当使斯民亦兹滥罚也叔英今谨待罪于坛墠之次自今日至于三日不至四日则自减一食至五日不则减二食六日不则当絶食饮水以俟神之显戮诚不见斯民失种致饥以死而独生惟神其鉴之惟神其哀之　某自今月二十三日祷雨于神神于是日及夕即大降之次日之晨以神之施惠未已不敢自休以防灵贶谨告于神俟命于斋宿之所至于今日意有加未已窃以即今惠泽既已厌足不可有加葢雨三日为霖过则为灾况今田麦尚有未收获者多雨则腐不可食而禾田雨多则水溢而秧不可种近种者亦浸伤而不可活过则为灾其实如此神不可以不鉴而悯之自今日以前之雨神如果以悯斯民之病从其县令之请而降也则乞神之大惠止于今日今既告于神宜还俟命于次必待神之敛惠天色霁朗然后敢辞谢而退如至明日雨复不止是必神有罪于县令也亦不敢复谒于神矣当自二十七日始如前日之誓日减一食如不得命必至于絶食以俟神之显戮惟神察之　某于今月壬戌以天久不雨斯民过时失种必将致饥以死故于其夕斋宿于神之坛次翼日癸亥用祷于神神即日大赐之雨甲子某以神惠未已不敢自休以防灵贶故俟命于次乙丑以势未已又惧其过而为灾复祷于神乞以敛惠又即于其夕云收天霁通邑人民莫不欢喜祈雨而雨祈晴而晴感应之速防于影响顾我何修而能致此方其初欲祷雨于神也或者以谓时将雨矣何以祷为及其既雨也或者以谓雨自降耳岂祷之能致及乎雨势未已欲俟神之敛惠而后退也或者以谓此梅月之雨宜未即已不可以俟某皆不顾乎人言而独求乎神意卒致感应若此神之意岂不以某虽未有仁民之政而已有爱民之心乎虽未能去民之疾而已有忧民之志乎是则神之于此非徒以劝某也乃所以劝凡为民牧者使以爱民为心忧民为志则可以交于神明也岂徒为某一人之私哉某之为是言非敢夸功于人也乃归功于神耳非敢求徳于民也乃归徳于神耳夫神之功徳于此虽有牺牲不足以为谢惟当念神之功而益以勤民为职体神之德而益以恤民为务是乃所以为报也是乃所以为谢也若夫区区世俗菲礼适足以为神之渎耳故不敢施于神惟神其鉴之
　　黄氏日抄凡十七卷宋干淳中慈溪黄震东发所着一之三十二读孝经论语孟子毛诗尚书周易春秋礼记周礼三传孔氏书三十四之四十五读周程张朱南轩东莱勉斋山上蔡和靖横浦象山复斋温公元城上蔡延平徂徕安定诸儒书四十六之五十读史记汉书三国志南北史唐书五代史宋名臣言行录五十一之五十四读苏子古史汲冢周书国语战国防呉越春秋越絶书春秋世纪春秋左传东莱大事记诸杂史五十五之五十八读老子庄子荀子子文中子曾子子华子管子列子墨子文子亢仓子关尹子鹖冠子鬻子商子韩非子邓析子真子公孙龙子尹文子淮南子抱朴子刘子声隅子化书子家子吕氏春秋素书新语贾谊新书新序説苑春秋繁露论衡申鉴干凿度易纬稽览周易通卦验参同契古三坟书孙子呉子司马法李卫公问对尉缭子三略六韬隂符经五十九之六十八读韩栁欧阳东坡南丰荆公涪翁浮溪而湖水心诸家文集六十九至终卷则其所自着奏劄申明公移讲义策问书记序题防啓祝文祭文行状墓志铭其为言一主濓洛闗闽之说多所发明葢岿然一正学老儒也又有古今纪要十九卷起三皇终宋神宗君臣事略当与曾先之史畧并传最便于箧衍行李及初学之士惜乎有未精详处其亦未成之书欤
　　按越志云今余干县呉正道东隅人明六书许慎说文有不足者补之临川吴文正公澄问曰模楷二字假借乎曰取义也曰何以取木为义曰昔模木生周公塜上其叶春青夏赤秋白冬墨以色得其正也楷木生孔子冢上其余枝竦而不屈以质得其也若正与直可为法则况在周孔之冢乎问曰出何书曰出淮南王安草木谱又问禽兽二字曰禽即兽也曰两翼为禽四足为兽何以为即曰礼不云乎猩猩能言不离禽兽鹦鹉能言不离飞鸟澄大敬之有六书原六书通证六书渊源图澄为作序
　　今书坊相传射利之徒伪为小说杂书南人喜谈如汉小王光武蔡伯喈邕杨六使文广北人喜谈如继母大贤等事甚多农工商贩抄冩绘画家畜而人有之痴騃文妇尤所酷好好事者因目为女通鉴有以也甚者晋王休徴宋吕文穆王龄诸名贤至百态诬饰作为戏剧以为佐酒乐客之具有官者不以禁杜士大夫不以为非或者以为警世之为而为推波助澜者亦有之矣意者其亦出于轻薄子一时好恶之为如西厢记碧云騢之流传之久遂以泛滥而莫之捄欤尝考之吕文穆公微时渇睡汉饐亭寒炉拨灰事颇见传记今从而饰之曰他日相府退衙片雪沾衣欲斩执役人其妻因反拨灰诗讽之云云又尝有鸱吻诗讽之曰兽头元是一团泥做尽辛勤谁不知如今在青云里忘却当初窰内时噫岂其然乎
　　李易安武陵春词风住尘香花已尽日晩倦梳头物是人非事事休欲语泪先流闻说双溪春尚好也拟泛轻舟只恐双溪舴艋舟载不动许多愁玩其辞意其作于序金石录之后欤抑再适张汝舟之后欤文叔不幸有此女德夫不幸有此妇其语言文字诚所谓不祥之具遗讥千古者矣





　　水东日记卷二十一
　　钦定四库全书
　　水东日记卷二十二
　　明　叶盛　撰
　　周礼一书汉以下名儒率有评议然莽用于汉安石用于宋皆不効者虽非其人要之时异势殊斟酌损益难乎其人矣善乎先儒之言曰有关雎麟趾之意然后可行周官之法度斯言尽之矣吕成公尝序周礼陈龙川有周礼发题叶水心亦有黄文叔周礼序皆不可不知序曰周礼古帝王之旧典礼经也始于太古成于周故曰周若昔生民有欲而无礼乃乱胥戕胥虐人且尽惟皇上帝哀我民无尽刘首生圣人本性植礼以养天下惟尔灵承罔敢暇逸乃始仰干顺坤以奠崇卑沿山袭川以位贵贱相生者为父祖子孙相治者为君臣民物相合者为兄弟夫妇賔主朋友三者建而天下之为大纪者定民始得胥敬爱胥保惠以有其躬以至于兹今日皇乎笃哉皆古礼之遗泽也然自剖极立元剏规兆榘民生未繁王业未钜以故朴而弗雕伉而弗文若作室家既基既宇而丹艧涂墁之未具日增月加以至于大成实有待于来世也粤若稽古陶唐氏作视包牺之礼已寖克有成九族万民四时百工之道固已焕乎其不可掩也有虞氏夏后氏率沿而增贲之礼乐日新法度日着稽典揆谟维见可覩若七政六宗若五瑞若四狩若九官十二牧若六府三事三壤庻贡皇皇乎帝王之偹典也而繇后视前尚曰弗缛忠贤相病未有殚极及于周而王道成焉当是时也世变极治体偹文武成康四圣代作周召毛毕众正悉登九土清晏八荒防同于以纂四代之弥文为万世之极则乗时应机若昼必熭确乎其不可防也越成王即位之七年太师兼冡宰臣旦定都于洛京以措太平于千万年始具经礼勒为成书识一国号兹用诏久传逺垂范无极葢自尧舜至是凡二千余年而是书始出则礼既大偹而不可复加矣尝试迹之凡宇宙之间一物一名无钜细无逺近无幽明生死罔有丝毫遗轶不具以勤后业之补苴者浩乎博哉圆生方育海停岳萃不足以议其博也非圣人其孰能修之然尝辑其凡有三而所以尽者一何谓三曰天曰地曰人何谓一曰中爰自祭祀推步占卜祓禳之官立而天事偹国都郊野道路险固之官立而地事偹治教刑政礼乐事工之官立而人事偹惟兹三者以有目咸觐乃若厥中则罔攸觌六官之元圣意微见其辞若曰以为民中大哉言乎民非中弗克胥正以生中非礼罔与范天下与来世兹实上帝佑民之本防而尧舜禹汤所以陈轨立度以启我后人而底于大成也圣人抽关发钥俾遐迩是训亦了然着矣惟古作书必序厥指易有序卦书有孔氏之文诗有卜商毛苌卫春秋三传有杜预何休范寗惟兹大典阙然弗修杜子春郑兴康成更授迭释维训诂句读是究是图莫有秉笔以掲厉宗统不亦陋哉是用追述端绪以订于前发题曰周礼一书先王之遗制具在吾夫子葢叹其郁郁之文而知天地之功莫偹于此后有圣人不能加毫末于此矣世儒之论以为治至于周公而术已穷穷则不可复继周之后必为秦吾夫子葢逆知之而不言也呜呼果其穷也则周公之志荒矣自伏羲神农黄帝以来顺风气之宜而因时制法凡所以为人道立极而非有私天下之心也葢至于周公集百圣之大成文理宻察累累乎如贯珠井井乎如画棊局曲而当尽而不污无复一毫之间而人道备矣人道偹则足以周天下之理而通天下之变变通之理其在周公之道葢至此而与天地同流而忧其穷哉夫周家之制既定而上下维持至于八百年诸侯既已擅立周之王徒拥其虚器蕞然立于诸侯之上诸侯皆相顾而莫之或废彼独何畏而未哉岂非周公之制有以维持其不之心虽颠倒错乱而犹未亡也当是之时周虽自絶于天有能变通周公之制而行之天下不必周而周公之术葢未始穷也秦徒见其得天下之难以为周公之制葢非其所便并与夫仅存者而尽弃之而不知周家之制既尽而秦亦亡矣人道废则其君岂能独存哉始夫子之言曰其或继周者虽百世可知也葢以为后之王者必因周而损益焉自是变通至于百世而不穷而岂知其至此极也汉髙帝崛起草莽而得天下知天下厌秦之苛思有息肩之所故其君臣相与因陋就简存寛大之意而为汉家之制民亦以是安之而汉祚灵长絶而复续者几与夏商等自是功利茍且之政习以为常先王不易之制弃而不讲人极之不亡者几希矣此有志之士所以抱遗书而兴百世之叹反覆推究而思欲复见天地之大全也然自秦火之余此书已非其全而駮乱不经之言葢如黒白之不相入尚可考而知也虽然文武之政布在方册其人存则其政举自周之衰以迨于今葢千五百余年矣天独未厌于斯乎故将与诸君参攷同异以有待焉叶序曰周官晩出而刘歆遽行之大壊矣苏绰又壊矣王安石又壊矣千四百年更三大壊而是书所存无几矣诗书春秋皆孔子论定孟子诸儒相与弼承世不能知而信其所从井洌于逵众酌饮焉惟其量尔故治虽不足而书有余也孔子未尝言周官孟子亦以为不可得闻一旦骤至如竒方大药非黄帝神农所名无制使服食之法而庸夫鄙人妄咀吞之不乱颠错几希故用虽有余而书不足也虽然以余考之周之道固莫聚于此书他经其散者也周之籍固莫切于此书他经其缓者也公卿敬羣有司亷教法齐偹义利均等固文武周召之实政在是也奈何使降为度数事物之学哉新昌黄文叔始述五官而为之说亹亹乎孔孟之以理贯事者必相发明也恻恻乎文武之以已形民者必相纬经也守天下非私智也设家非自尊也养民至厚取之至薄为下甚逸为上甚劳洗涤三壊之腥秽而一以性命道徳起后世之公心虽未能表是书而独行犹将合他经而共序也其功大矣同时永嘉陈君举亦着周礼说十二篇葢尝献之绍熈天子为科举家宗尚君举素善文叔论议颇相出入所以异者君举以后凖前由本朝至汉遡而通之文叔以前凖后由春秋战国至本朝沿而别之其叙乡遂沟洫辨二郑是非凡一字一语细入毫芒不可损益也
　　正统十四年未多事之先五军都督府并锦衣等卫官旗军人等三百二十五万八千一百七十三员名实有一百六十二万四千五百九员名事故一百六十三万三千六百六十四员名马驼骡驴牛二十万八千三百二十六匹头只实有一十九万七千三百五十八匹头只事故一万九百六十八匹头只葢官军等则锦衣等三十五卫二十九万四千二百一十七员名实有一十五万九千八百七十一员名事故一十三万四千三百四十六员名五府并所属二百九十六万四千五十六员名实有一百四十六万四千六百三十八员名事故一百四十九万九千四百一十八员名马骡等则锦衣等三十五卫二万二千八百二十匹头只实有二万五百一十二匹头只事故二千三百八匹头只五府并所属一十八万五千五百六匹头只实有一十七万六千八百四十六匹头只事故八千六百六十匹头只今休养藩息之久不知其数何如者也
　　兵科职掌有守衞官军四城官军二揭帖间见正统十三年所藏二本葢予私录且详识其由也今几二十年矣具录如左
　　守卫官军揭帖者卫士守宿内门前班官旗军校尉四千三百二十四员名后班少十名东中门七武门一北安门二俱只从本门旗军并随伍内转午等四门除东华武依前后班于随伍旗军内增减十名余皆定数各门除东中武北安如前增减余亦皆定数官少则以随伍军旗补之官军三日一防揭帖三日一进如十五日至十七日终者则十四日蚤羽林前金吾前虎贲左燕山前旗手济州府军济阳府军左燕山左羽林左金吾左府军右羽林右金吾右府军后通州金吾后大兴左等二十一卫各具官军等项数目奏本送科本科攒揭帖十六日蚤掌科事官于御前奏进十八日留守卫具防闸过数目奏本送科偹照留守则中前后左右五卫轮防而例不防闸者随驾锦衣卫也【锦衣暨金吾前后府军府军左右后羽林左右虎贲左各卫皆各随驾卫分】
　　午门至长安左右门
　　午门　　　　　阙左门并守铺
　　阙右门并守铺　端门
　　承天门　　　　长安左门并守铺
　　长安右门并守铺
　　东华门至东安门
　　东华门并守铺　东上门并东上南北门
　　东中门　　　　东安墙门
　　东安门并守铺
　　西华门至西安门
　　西华门并守铺　西上门并西上南北门
　　西中门　　　　干明门
　　西安里门　　　西安门并守铺
　　武门至北安门
　　武门并守铺　北上门并北上东西门
　　北中门　　　　北安门并守铺
　　四城官军掲帖
　　朝阳等九门十六卫分官军緫四百七十八员名东城神武左忠义左大宁前西城防州义勇右蔚州左寛河忠义后中则武城中前后大宁中忠义左后义勇中北城忠义前右义勇前也每月三日一防挨次不论大小尽如初一日至初三日防过则本日晩四城兵马指挥司各具奏本送科本科掲帖初四日早送司礼监也
　　九门
　　朝阳　　东直　　西直　　阜城
　　正阳　　崇文　　宣武　　安定
　　徳胜
　　庐陵杨文贞公年几七十即作归田趣四时满江红词四首岂亦吕居仁之作有以感发其兴趣欤当时卷首沈民则学士古先生自序并词皆钱塘蒋廷晖书画四段则华亭朱孔易笔也民则廷晖书固已名世而孔易画评者谓其作家士气皆具亦今之罕有者矣予尝从叔简得石本而厄于营火再求得之则石已壊于墙压叔简因以诗来曰归田词画富流传犹是难兄旧日镌爱护无人悲寸毁近来模本不如前公词今录于此春牧霜鬂萧萧皇恩重赐归田里郊郭外草亭四面青山绿水好鸟好花春似昔同时同辈人无几一布棕帽任消摇东风里芳草岸平如砥垂杨径清如洗散牧处冉冉晴霞飞绮江色比于懐抱浄都无一防间尘滓更小儿牛背有书声清人耳夏耘诏归田里长散诞天恩深厚寻蚤歳钓防之所风烟依旧万物方当嘉防处一年最是清和候畅幽懐缓缓步东皋观耕耨竹色浄槐隂茂荷铺翠葵舒绣农忙际儿子大家趍走频有莺声迎杖屦浑无尘影霑襟袖望水南云似玉光浮笼岩岫秋渔七十归来西江上堪防堪钓秋水共长天一色也堪吟啸稳坐木兰渔艇子大儿能网中儿棹小儿自理防香鑪烹茶灶苹花渚雪争耀枫叶岸霞相照山无数清比方壷员峤放浪不知天地外萧闲底用真号聴数声长笛白鸥前江南调冬樵白首闲居冬风冷偏欺衰老晨光动弥漫院落六花飞绕坐暖茅柴煨芋栗老妻孙子围炉好更儿曹腰斧析枯薪归来蚤阶前璐池边缟都总出天工巧石山峯亭下尽成琼岛况是太平丰稔瑞教儿爱防休轻扫看园林一意萧条寻瑶草



　　水东日记卷二十二
　　钦定四库全书
　　水东日记卷二十三
　　明　叶盛　撰
　　太师平章军国重事潞国文忠烈公生真宗景徳三年仁宗天圣五年二十二嵗进士及第歴事四朝出入将相五十余年哲宗绍圣四年九十二而卒功名夀考古今罕比吕许公尝谓其为大有福人信矣公虽不以文章翰墨自名而出口落笔亦自不凡系于人品然也尝两题范文正公所书黄素伯夷颂今苏州有石刻可模搨其绛州翼城县新修至圣文宣王庙记虽其少作已有抑邪崇正之意是以录之圣宋四叶止继明之五年彦博以进士举中甲科得大理评事宰是邑秋八月二十九日始莅事故事守令始至则郡县之祠庙悉诣之恭于神训于民政之本也由是询于邑吏质之县图载祀典享庙食者惟宣圣之祀焉翌日伸祠谒之礼已事而退立于庑下观其石记即后唐长兴三年创是庙也歳月滋久庙貌弗严屋瓦皆隳梁木其壊上不庇于风下不容于爼豆县署直其北裁十数步日有敲扑之喧浍水流于东不三四尺岁虞漂溺之患虽贤哉囘也不改其乐君子居之何陋之有而守土事神者崇奉之礼岂不阙欤乃谋于同僚规是改作方营善地将构新庙而县西北隅适有废庙俗老承传为汤王行宫事出不经理无常祀既絶苹蘩之荐鞠为荆棘之墟像设都亡廊庑全陊独有正殿巍然中立虽丹垩已晦而甍栋颇崇异乎哉天将以斯室遗夫子不尔则胡为十室九废而独完兹中宇虚其正位者安所俟乎宜其即是遗构以正两楹之坐起兹颓垣以崇数仭之墙踵其故以谋新材则易偹变其本而加饰工不告劳命薙氏以芟夷集獿人而涂塈兴废起坠务实去华昔之湫陋者耽耽而云矣曩之荒秽者殖殖而砥平矣翼以东西二室增之屏树闬闳凡屋壁之间堵其数盈百危昏中而戒事日南至而卒功动适其时不愆于素邑人张防元以文行称于乡曲累举进士败于垂成运舛事违退而讲授一日覩新庙之既成以列像之未偹乃率其徒躬营其事明年春募工于别郡得绘塑之妙者于是塑至圣暨十哲之像逾十旬而告就八月上丁释奠之礼落之且曰能事毕矣不可无闻于后盍书以志故述其经始之因直谨夫歳月而已杜牧云称夫子之徳莫如孟子称夫子之尊莫如韩吏部孟所谓生人以来未有如夫子贤过尧舜逺矣韩所谓自天子至郡邑守长得共祀而徧天下者惟社稷与孔子社稷坛而不屋岂如孔子巍然当座用王者礼以门人配自天子而下北面拜跪礼如亲弟子然则夫子之徳之尊韩孟言之详矣今兹为记是用略诸时天圣八年九月五日记承奉守大理评事知翼城县事兼监盐税务文彦博撰夏忠靖公永乐中苏松治水与某给事中同命一日同宿天宁寺中给事早如厠行甚急公戏之曰披衣靸履而行给事给事某即应声曰弃甲曵兵而走尚书尚书此先人尝云
　　相台许可用中丞元延祐初科进士文章亦表着一时有盛名今世所见者可数耳耿好问言其裔孙颙尚藏文集若干卷惜乎不得见之今日检旧碑见杨叔玑所寄晋宁路乡贤祠堂记公文也其辞曰治民有政化民有礼政虽不可弛圣人不急也礼则不待亲炙而有得于私淑者矣惟其不得为亲炙也世之君子汲汲有事于前修往行者所以寓淑人之机焉古乡先生没而祭于社乡先生之徳乡人心说而诚服者其秩于祭宜哉世逺礼坠着于令有不举者况咸秩无文乎然其废举亦视所寓何如人耳乡饮酒礼主人就先生而谋賔介主人谓诸侯之卿大夫先生谓致仕老于乡里而教者大夫则就而谋之又卿大夫饮国中贤者诸侯卿大夫犹能致礼于乡贤之生者天子牧守独不能致礼于乡贤之没者乎祭于社之制不可考附庙学作屋而祭之者则间有之矣晋宁在河东为古今名郡庙学罹地震仆而复建讲堂西四贤堂故基独芜秽不治今总管仇侯理棼举坠劭农敦学歳复告丰治防桴鼓顾瞻隙地慨然有懐古之思会监察御史赵君亦以祠乡贤为言遂捐俸金倡僚属士庶而复为堂焉经始至正二年孟春迄功二月乃取隋文中子而下凡若干人设主以祭前国子司业王君走书京师请记于愚愚惟万物并育而不相害道并行而不相悖物之所以育者道也道之所以行者人也道之统在圣而其寄在贤或晦或明或絶或续有不得而殚论者大扺先王承天之道所以维人纪于万世者礼而已矣礼之目有五而祭统乎吉然而有公于天下者先圣先师是也有专于一乡者各贤其贤祀于其地者是也公于天下者以其道被天下也专于一乡者道之所着莫先于乡而乡人之所感视众人为尤易由是而国而天下矣王豹处于淇而河西善讴緜驹处于髙唐而齐右善歌曲艺且然而况为圣人之学者乎晋当变风变雅之余有忧深思逺之意俗美且厚人生其间虽徳之大小不同而位之显晦亦异要其所至有足以任斯道之寄者若文中子若唐裴文忠公宋司马文正公其出处勲德为如何他如裴中赵元镇之相业阳亢宗司空表圣之节操赵伯循孙明复之经术与夫金源百年以迄我朝其行足以范世而轨俗其风足以防顽而立懦其学足以垂后而淑人不待亲炙而有得者多矣乡先生之功不亦大乎生为晋人没为晋神其秩于祭宜也然其中固为从祀孔庙而又班之斯堂何哉从祀公于天下者也斯堂专于一乡者也使熏徳而善良者益寓其没世不忘之思非黩也昔魏杜畿为河东太守开置学宫执经教授郡中化之以多儒闻其功不在蜀文翁闽常衮下而未闻有祠今举而祀之可也夫以陶唐之故墟际皇元之嘉防魁竒材德之生葢鼎鼎也明其晦续其絶廓圣人之学而任斯道之寄者岂无其人又有嗣而秩之者已侯燕人名济字公度化民有礼其杜畿之流乎司业名士元字善甫御史名承禧字宗吉皆郡人也
　　欧阳文忠公云汉以来有银青金紫之号青紫绶也金银其所佩印章绶所以系印者也后世官不佩印此名虚设矣隋唐以来有随身鱼而青紫为服色所谓金紫者乃服紫衣而佩金鱼尔唐李宗闵谓崔能赐紫衣金印曰金印缪也今世自以赐绯服鱼袋赐紫金鱼袋结入官御矣今有阶至金紫光禄大夫者遂于结御去赐紫金鱼袋皆流俗相承不复讨正也予尝于今容县拓得元次山小像其衣腋垂一物似鹿皮纹而长葢即鱼袋也
　　内府对书后有巧对尝见近臣被赐本惜不能记也陈刚中集有二人土上坐一月日边明杨东里集有人从门内闪公向水边沿又闻昔有善为是者如红荷花白荷花何荷花好黑葚子赤葚子甚葚子甜五行金木水火土四位公侯伯子男之一人赴愬于官云小人告大人上官就令其对即曰上士倍中士近时浙江承差归安举子程敏政皆以此著名要之似此者亦不多见
　　括苍王交山先生亷论冦凖奉驾亲征之非曰余尝读宋史至真宗时契丹冦河北冦凖为相力主车驾幸澶州以镇军心夫天子外建诸侯以守疆场内置宰相以为辅弼天子但垂拱而治疆场有事诸侯当致其力朝廷不宁宰臣斯任其责此不易之论也凖则昧之而必欲真宗亲征则将焉用彼相矣当是时天下方盛祖宗将相犹有存者凖主议牢不可破幸而契丹请和车驾坦道而南茍或王师失利车驾失驭不惟河北沦于敌境而天下之事去矣凖虽逺迁何补于国哉王钦虽曰奸邪其以投琼为喻岂虚语也由百世之后等凖之议莫能遁其非矣其论李纲请固守京师之非曰宋徽钦时金人入界李纲力主固守京师以卫社稷夫死社稷诸侯守土之职非天子之事也李纲不此之悟而欲留二帝固守京师以待勤王之师与敌背城一战以决胜负若纲者贤则远矣不几于知常而不知变者乎昔者太王常避狄人之逼孟子又尝以对滕君矣夫太王滕君皆侯国也及其行权圣贤尤许之况于万乗之尊乎故唐宗幸蜀以避禄山之祸代宗幸陜以避吐蕃之难徳宗幸奉天以避朱泚之乱卒赖勤王之师再造唐祚使当是时三宗皆如李纲之议则安禄山吐蕃朱泚之惨三宗能不震惊乎纲力主其议二帝从之幸而斡里雅布以师退京师赖以无虞及纲罢以是后朝臣不达行幸之议至冬金复入冦何防又执纲议钦宗以足顿地誓死社稷朝臣乃不复言遂至二帝北巡贻宗庙之羞遗人民之祸实自纲防知常而不知变之罪当时之计莫若从太王避狄之谋而袭三宗出幸之事命康王为元帅李纲为相权之不挠用之不疑诏徴天下勤王之师以卫王室斯善之善者也即有不虞亦无北迁之祸顾乃为守土臣之计致二帝身亡国削哀哉哀哉今按交山之说固然惟宣徳中汉庶人事时议亦汹汹莫定赖杨文敏数公者力劝亲征事以克济正统十四年冬徐元玉先生以占天候气为言土木之溃既验即蓄南迁之议幸而其议不行不然事未可知也善乎杨诚齐之谓天下之事不难于议而不易于处斯言当矣
　　临川李性学古今文章精义仅百条门人益都于钦止至顺中防云二百八条岂刻者之误欤后又有署云文章作法绪论凡十一条宋僖语也卷末又有论述其云袁清容文长于应制欧阳原功文未离赋体未见切当不知何人所评岂亦出僖览者详之夫六经而下左丘明传春秋而千万世文章实祖于此继丘明者司马子长子长为史记而力量过之在汉为文中之雄继子长者韩子深醇正大在唐为文中之王继韩子者欧阳公渊永和平在宋为文中之宗他若班孟坚之详赡栁栁州之精覈曾南丰之峻洁王临川之简淡苏长公之痛快国朝之文若赵江汉如星斗着天行列森罗而光气焕发刘静修如御车广路轮辕坚壮而驰骋自得姚牧庵如豫章防地深根而巨干故枝叶挺茂程雪楼如王侯第宅门庑堂室内外莫不完壮元清河如项籍将兵人人足用冯海粟如苻坚总师以多而败虞卲庵如长江大河清畅浑浩会归于海而后止黄金华如洪陂巨泽风浪不惊湛然一碧掲豫章如明珠在囦光辉不露而自然人知其为至寳马石田如彝器陈于宗庙无甚华饰而质雅可观栁待制如礼家之备节文秾缛重复李五峰如秦汉间人语言崭絶而顿挫至如清容博奥敏防长于应制如欧阳圭斋厐硕铺舒未离赋体俊迈如陈莆田雅驯如程黟南平顺而气益盛如贡宣城洁浄而力稍弱如危太仆是十数公虽时有后先皆以文而知名者也
　　世有可鄙庸人俗子变雅为俗易正为邪防行妄作强名解事或从而妄自矜诩而不知遭其不幸者多矣如所谓劈琴煑花上晒裈之是已孔承文上舍尝惠于孔林数碑内一通题曰孟氏祖庭图记卷第一皆界为格子曰防机则有一妪一男曰传食诸侯则车骑两两曰思孟传受则两人对坐曰问利曰问治国则为王者儒生坐立之状且引堂下一牛既甚可鄙其字画标目书手刻工尤为庸俗之甚细观之则其中隠隠有磨去字防唉安知其非汉唐时碑刻耶此岂孟氏不才后人所为或庸俗上官使然政亦可惜吾恐天地间似此者尚多又奚伤乎是碑也
　　宦防录云辛稼轩自北初还朝留建业忽患痴疝疾重坠大如桮遇一道人教以取叶珠即薏苡仁用东方壁土同炒黄色去土用水煑烂入砂盆内擂成膏每用二钱以无灰酒调数服渐消程沙随亦得此疾稼轩以此授之亦効如不及时只于药铺买干者亦佳按本草薏苡仁上品为君臣养心久服轻身不老味甘平无毒

　　水东日记卷二十三
　　钦定四库全书
　　水东日记卷二十四
　　明　叶盛　撰
　　宋理宗朝内珰有侮吾夫子者令马逺画一佛中坐老子侧立孔子问礼于前俾江古心子远赞之子逺立成曰释迦趺坐老聃傍睨惟吾夫子絶倒在地张篠庵初登第施状元槃一日出释老侮孔子图即口占云释老猖狂侮大儒书生为尔发长吁不知过宋围匡日还似于今画里无又曰拂须挥鼻彼何人放诞能无愧此身名教万年齐日月须知鲁国一儒真葢亦相题防戏云尔
　　豫章熊天慵先生二百年前江右大儒也其遗文世不多见偶见其重修广州路学大成殿记一篇其辞曰皇元混一海宇南讫海外咸暨声教广为南海一都防肃政防访司宣慰元帅府所亲涖皆以敬教劝学为第一义于是礼殿壮丽甲于南方元贞初尝一修之速成茍简遄底蠧圮势不得不改作乃相与谋鉴前欲速图后可久因没官巨材复买其半以足用凡买砖甓础石诸物悉从市贾工匠夫役皆雇募防访使多尔济巴勒公天璋创其始副使徳哷萨巴公成其终副使李公徳厚佥事张公世荣范公致毅色勒敏公经歴董用知事王淑照磨戴从龙众史恊心同力帅府以副帅王公从政董其事帅募穆齐英佐史周南梁晟从副帅日至督视材必坚良工必精致庙殿经始于丁巳之春塐像肇作于丁巳之冬而毕成于戊午之秋仪门廊庑新与庙称凡用匠以工计者二万役夫倍之钞中统以贯计者六万米以石计者四百其半取于赡士之余其半有司徴布以给之物无彊贾民无横役财无滥用对圣贤而无愧勒金石而可书教授陈学礼殚其心力迄用有成述其始末书来请记于熊朋来且曰昔防访李公致道构尊经阁余公琏新明伦堂今使者归侵疆覈租购羣书明载籍于是教养悉备广学固有春秋祭乐今剏二亭前曰思敬后曰正徳以为肄乐之所幸并书之余之为瑟谱也盖阅诸学之谱而正其讹酌献之曲必按月律江广诸郡多用之因其来请授以藏诸书阁肄乐则按谱取声奏诸新殿尚其足以招和气之祥而斯文之福且夫圣人道髙徳厚教化无穷与天地参而四时同宗庙之美百官之富游圣门者犹曰不可见岂比异端以殿宇之雄为夸美哉特为礼乐之官任民社之寄者舍是无以见奉诏之勤吾诵其诗读其书洋洋在上如亲见之矣皇明方耀科举肇兴虽岭海如在殿陛前人物奥产不多见见必竒杰必有应文运而起于南海之濵者延祐六年正月日豫章前进士熊朋来撰王妇者夫家临海人至元十三年王师南伐王妇夫舅姑俱被执师中千夫将见王美丽乃尽杀其舅姑与夫而欲私之王妇愤痛即自杀千夫夺挽不得死责俘囚妇人杂守之妇欲死不得间自念当被汚即佯曰若杀我舅姑与夫而求私我所为妻妾我者欲我终善事主君也我舅姑与夫死而我不为之衰是不天也不天君焉用我为愿请为服朞月若不听我我终死尔不能为妻也千夫畏其不难死许之然愈益置守明年春师还挈行至剡水上守者信之滋益懈过上清风岭妇仰天窃叹曰我知所以死矣乃齧拇指出血冩口占诗山石上已南乡望哭自投崖下以死或视血则血渍山石间尽已化为石天且隂雨复见血偾起如始日当是时后妃嫔媛不死之三公九卿不死之郡国守边大吏絶不死之而贞妇独守死下从舅姑与夫独何仁也夫人秉彛之性靡不有乃匹夫匹妇出之遂以惊动万世若人人虑此则金汤不足喻其固矣钩防不足喻其强矣志士仁人不足喻其知矣何有去国偾家之忧彼贞妇何为者顾奋为烈丈夫之所不能为唉宜为而有不为悲夫至治间其邑丞徐端为起石祠树碑祠中以旌其焉余曰始我见长老言贞妇所从死不能悲也后身过其地见拇血化为石追念贞妇决死时旁皇悲伤不能去岂其未冺尚犹感人邪嗟乎匹夫匹妇颠沛流离诚能动天如此夫天岂逺人哉天岂逺人哉永嘉李孝光记亚中大夫绍兴路总管兼管内劝农事泰不华书四明王永仁刻兼善侍郎迁绍兴总管诸公分题作诗饯行得清风岭乃为赋清风篇康里巙清风岭头清风起佳人昔日沈江水一身义重鸿毛轻芳名千载清风里防稽太守士林英金榜当年第一名一郡疲民应有望定将实惠及苍生右二碑自野状元篆子山行草皆今司马祭酒在科中时所惠书刻之精不必论已独念达公后来竟以淛东元帅节死于海不愧贞妇不科目盖观公之好尚亦可以知其人矣是虽本于公志操之素定然李先生平日讲学之功子山公朋友期待之切要亦不为无助云
　　信史古今所称欧阳子曰有欲书而不得书有欲书而不敢书则遗漏一也讳二也曾南丰曰公以龃龉终功行不得在史氏记借令记之当时好公者少史其果可信欤则拘于着令三也偏私不公四也朱子曰一时馆职岂尽刘向扬雄之伦则史官之才不足五也斯五者盖常常有之固不敢谓无于是乎信史诚有未足信者矣虽然掲文安公尝论史官不当专尚史才必以心术为本而杨文贞公亦云天下万世之事当以天下万世之心处之茍出于私意无论厚薄皆当获罪神明然则修史者又必有掲杨之心之才而后可噫尽信书不如无书斯言其果信矣夫
　　祭酒安成李先生于刘履风雅翼常别加注释视刘益精焉尝见魏瑶县丞卷子有先生手书十九首注惜不能全记其行行重行行注曰此古诗十九首之一也刘先生补注云贤者不得于君退处遐逺思而不忘故作是诗言初离君侧之时已有生别离之悲矣至于万里道逺防面无期比之物生异方各随所处又安得而不思慕之乎夫以相去日逺相思愈瘦而游子所以不顾还返者苐以隂邪之臣上蔽于君使贤路不通犹浮云之蔽白日也然我之思君甚底于老宜何如哉惟努力加餐饭而已窃尝反覆详玩以为行行重行行者有迟迟不去之意曰生别离者不当别而别虽曰生别离而有死别离之悲之意存焉重行行其行盖不远至于万里道阻防面无期则君臣之心不相投合有如代马越鸟南北背驰相去日逺相思益深而不觉其憔悴益甚也然相思虽深犹幸君心一悟而召已及其谗邪之臣蛊惑君心终以不悟如浮云之蔽白日故长徃而不复顾念还返也中之意犹冀君心悔悟则其思有时而已今而君心既不悟则其思至于老死而后已吁忠爱不忘君之情何其至哉末二句聊以自寛譬云耳葢亦无可奈何之辞也
　　杨亷夫正统辨诚亦万世公论解学士缙大绅所作元乡贡进士周君墓表载其上书万言畧曰本朝平金在先而事体轻平宋在后而事体重元当承宋不当承金修史当以宋为正统书奏不报独吾季大父伯中以为然复上书掲文安公皆哗然以为狂掲公深是之而不能主也呜呼是虽一时废不用万世之下虽与日月争光可也予谓其言可以佐佑廉夫之说虽然岂惟是哉在元有钜儒呉文正公亦曰元氏宅中土神皇主天下书传三千年未有如此者中外之辨岂不明甚矣乎我太祖皇帝谕孔氏之诏曰吾率中土之士奉天除乱以安中夏大哉王言矣后来呉思庵讷岳武穆褒忠录序亦皆是说之舆卫羽翼世必有是其说而与数书并传者矣
　　东里集诸庙学记皆精当惟晩年所作宁国府一篇可疑葢文昌事既不经而国学制亦无此独书之欧阳文忠公云不知祭义者以孔子官立祠祭为尊为荣为有徳之报至斥为谬论而张文昌亦尝以韩子用事谬误以其巍然端坐语不合古祭用主之义也况宋学士太学碑已言我朝祭木主能革千载夷习矣而此文乃云冕服南面以崇报也何
　　离骚经文公先生之手无遗憾矣近得一书云变离骚葢防简也当竢知者足之　髙元之先生变离骚序骚有九篇　愍畸志　臣薄才　惜来日　感囘波力陈危　悲婵媛　古诵　绎思　变离骚者汳京髙元之之所赋也风雅之后离骚为百世词宗何为而以变云乎哉探端于千载之前而沿流于千载之后然则非变而求异于骚将以极其志之所归引而逹于理义之以障隄頽波之不及也昔周道中微小雅尽废宣王兴滞补明文武之功业而大雅复兴褒姒之祸平王东迁离降为国风王徳夷于君天下无复有雅然列国之风逹于事变而怀其旧俗故风虽变而止乎礼义逮株林泽陂之后变风又亡陵夷至于战国文武之泽既斩三代礼乐坏君臣上下之义渎乱舛逆邪说奸言之祸糜烂天下屈原当斯世正道直行竭忠尽智可谓特操之士而怀襄之君昵比羣小谗佞倾覆之言慆堙心耳原信而见疑忠而被谤离骚之作独能崇同姓之恩笃君臣之义愤悱出于至诚不以污世而二其心也愁痛发于爱上不以汚君而韬其贤也故离骚源流于六义具体而微兴逺而情逾亲意切而辞不廹既深之以九章又重之以九歌逺游天问大招而犹不能自己也其忠厚之心亦至矣班固乃谓其露才己茍欲求进甚矣其不知原也是不察其专为君而无他不知宠辱之门之意也顔之推至谓文人常防轻薄是惑于固之说而不体其一篇之中三致其意之义也逺逰极黄老之髙致而扬雄乃谓弃由聃之所珍大招所陈深规楚俗之败而刘勰反以娯酒不废谓原志于荒淫岂骚之果难知哉王逸于骚好之笃矣如谓夕揽洲之宿莽则易之潜龙勿用登昆崘涉流沙则禹贡之敷土就重华而词则臯陶之谋谟又皆非原之本意故之者或过其实抑之者多损其眞然自宋玉贾而下如东方朔严志淮南小山王褒刘向之徒皆悲原意各有纂着大抵防绎绪言相与嗟咏而已若夫原之微言匿防不能有所建明呜呼忠臣义士杀身成仁亦云至矣然犹追琢其辞申重其意垂光来叶待天下后世之心至不薄也而刘勰猥曰枚贾追风以入丽马沿波而得竒顾盼可以驱辞力咳唾可以穷文致徒欲酌竒玩华溢锱毫至于扶掖名教激忠蹇之大端顾鲜及之如此则原之本意又将复亡矣
　　魏国徐公承宗貌伟异常衣冠儒雅守备南京数年亷公正直都人能称道之天顺庚辰予入议还适外舅尚书耿公卒于位发纼之日蚤得寒疾卧病即之寓馆闻是日柩在途公偕其同事追而及即下轿从而诸公皆下轿徐徐行几一里始复乗轿送至江濵时行人亦以公临丧有礼云



　　水东日记卷二十四
<子部,小说家类,杂事之属,水东日记>
　　钦定四库全书
　　水东日记卷二十五
　　明　叶盛　撰
　　歌风台诗多矣宋张安道云落魄刘郎作帝归樽前一曲大风词才如信越犹葅醢安用思他猛士为近时张光弼亦有七言二十句不可谓非佳作然皆未若【缺】二絶句蕴借含蓄有余味可咏也一诗今刻石碑
　　下诗曰【缺】



　　蔡京以章惇入相卞等左右之绍圣元年已拜戸部尚书靖康元年始败以死三十三四年间下毒生民上祸九重之母子兄弟卒之败坏乃事不胜诛矣善乎王觌之言曰国家安危治乱系于大臣今执政八人而奸邪居半使一二元老何以行志又莫切乎常安民之言曰翰林学士蔡京奸足以惑众辩足以饰非巧足以移夺人主之视听力足以颠倒天下之是非内结中官外连朝士在朝之人京党过半不可不蚤觉悟而逐之他日羽翼成就悔无及矣觌言于惇未相十年之前安民言信于京之窜葢三十余年之后中间言惇言京者其人犹多则是当时士论非不公人品非不易辨也惟是不奈庸君闇主如徽宗者朝聦而莫惑暂疎而即亲既罢而复用盖亦末如之何也已岂可独诿之京等之奸邪也偶阅旧碑得徽宗亲书太清楼特晏记不完本三幅此石多在今开封府学墙壁间遭当时草草打得此不知尚存他石可完否按宋史特晏在政和壬辰去京之死财十五年亦万世之大戒也噫
　　太清楼特晏记
　　为君难为臣不易尚矣歴选前世有其君无其臣或有其臣而其君不足以有为故君臣难偶常以千载而一遇葢因尧舜臯防禹契都俞赓载莫得而伦至成汤之于伊尹髙宗之于傅说文王之于散宜生后无继者若管仲之于齐萧曹之于汉苏绰之于周房杜之于唐其事功或足以霸或足以善一时或起刀笔之吏寥寥数十世然后有一焉其功烈之卑无足取法道之不行人之不足与明久矣朕嗣承先构永惟烈考追述三代相王安石创业垂统方大有为大勲
　　右一
　　逾逺道之难明世莫能知莫能行朕欲取信流俗故三黜三已之法度亦再更之乃用害京者继其位使别其贤否而中外纷然民怨士怼财匮力屈朕亦焦心劳思矣京复位未几巧发竒中未泯也故日遣介使往谕旨意赐予问劳相属至如治第建阁以资燕适供帐帟幕以饰其居若禁籞果蓏芳葩遐方底贡新竒莫不首以颁赉络绎于道偶闻小恙必亲遣国医面授治状往颁良剂或因美膳手自调羮分饷如是之月无虚日日无虚时又许其子鞗尚朕女孙行衍聨姻后家使情义相通契分结宻不可得而疎
　　右二
　　奋于百世之下防而行之迄用有成凡厥万事其视于兹因笔以诏天下后世
　　政和甲午六月朔日记
　　翰林书蓻局镌字蓻学臣严　竒
　　睿思殿御前文字外库镌字蓻学臣徐珣
　　臣张士亨
　　待　　　　　　诏　　　　　臣朱　章
　　臣邢　肃
　　臣张仲文
　　书　　　待　　　　诏　　　臣王公琬待　　诏　　　赐　　绯　　臣倪士宣
　　臣封士宁
　　从　　　义　　　　　　　臣张士永模刋睿思殿御前文字外库祗应武翼臣俞迈题冩通　　侍　　　大　　夫　　臣梁师成通侍大夫保康军节度观察留后臣贾管勾上石右三
　　胡忠安公尝防先公遗事卷予既求夏主事仲昭夏局使有贤录过请公图书公用清和恭靖图书毕戚然言此先帝赐物也当时同受赐者如蜀蹇公庐陵建安诸公犹记建安同年因谓余曰子渥恩过矣何也伯夷圣之清栁下惠圣之和两人百世之师也吾辈得一可矣而子乃独兼之此语葢在正统十二年时余初授给事中今考之图书于蹇曰忠厚寛庐陵曰清方贞靖建安则方直刚正夏忠靖曰含贞靖呉少师则和敏详达云
　　清江俞行之在永乐中有能诗盛名其题清慎堂警句曰夜门无客敢懐金秋屋有情甘饮水惜不多见近见其题顾师顔西湖画二幅云西湖湖上可怜春烟栁风花最恼人罗袖泪干无好思画船歌舞为谁新秋来碧水湛平湖荷叶菱花取次枯唯有防堤残栁树淡烟犹鎻乱啼乌
　　文衡之任亦难矣语言文字不足以变士习服士心诚亦漫浪为之耳正统四年防试王抑庵先生主考第二名张穆兵马策其元卷起语云兵所以卫民也非兵无以安夫民之生马所以资兵也非马无以足夫兵之用防试录云兵以卫民非兵无以安民生马以资兵非马无以足兵用两句减去八字抑庵笔也自是举子以造语简严典重为尚先生前序尝为宁王所许葢其云天之爱人君莫大乎以贤才遗之虽稍变大苏语然亦自佳惜乎学如不及论语义分截做策如以六马作五马之不能无疵尝观场屋文字无疵者絶少岂亦迫于掲晓而改订不及欤
　　欧阳公丰乐亭记仰而望山俯而听泉用白乐天庐山草堂记仰观山俯听泉语张子野云破月来花弄影亦用白公三逰洞序云破月出也
　　毘陵谢子兰氏辨惑编一书诚亦辟邪植正有益于世其中援经据法深怪世人惑于淫祀当矣乃云自其先人亡后即以所事神影火之以其非义之故此独惜其有未当耳春秋毁泉台之书君子以为台之存毁非安危治乱所系虽勿居可也何必暴其失非之毁之至是子兰之辟淫祀先儒成说甚多正不必此虽不言可也爱子兰者须削而去之
　　四明桷伯长元翰林大手笔也其先实宋相之后家世具见清容集虞文靖公与伯长最厚其先文献累见公文字乃元明善之文文靖送冷敬先序亦加感叹伯长卒其为祭文尤拳拳焉忠彻家进士忠义录所述其先固名族亦未迨伯长乃云伯长之祖与进士求通谱进士不之许后伯长因泯其死节事夫求通谱者或为家世不彼若而然今也不然通谱果何为耶况伯长一代名士泯乡之忠义谓伯长为是耶凡若此者吾固不能无疑不敢因其偏辞而遂必信之以为实录者也
　　颇记一纪闻云文丞相一子至元中出仕行数驿即死人挽之云地下修文同父子人间读史各君臣其意葢以王裒不西坐之义责之盖王深甫亦尝以责嵇侍中矣要之不失为正论也已丞相之子即元仁宗皇庆中集贤直学士陞云至元中误也陞仕不二三年奉使卒于赣州道中耳然元文敏公为作神道碑谓其生也无慊而死又无憾铭亦云翼翼子服如不见克昔也天民无戾天德今也帝臣允由帝则彼不达人小中闚瞰尝试大观万物皆暂存者奚哀逝者奚憾其说似与挽者之意弗同览者详之
　　苏天爵为右司都事时所元诗文名曰国朝文凡七十卷以古赋骚辞乐章四言诗五言古诗乐府歌行七言古诗杂言杂体五言律诗七言律诗五言絶句七言絶句诏赦册文制奏议表笺箴铭颂赞碑文记序书说题防杂著策问啓上梁文祝文祭文哀辞谥议行状墓志铭墓碣墓表神道碑传为叙元统中监察御史南郑王理序之夫有元名人文集如王百一阎髙唐姚牧庵元清河马祖常元好问之焯焯者今皆无传则有以考胜国一代文章之盛独赖是编而已尝见至正初浙省元刻大字本有陈旅序此本则有书坊自增考亭书院记建阳县江源复一堂记并髙昌偰氏家传云古人好尚多简而实后世则繁而伪矣如碑刻一事亦可见汉魏碑多不著书人姓名唐碑多书其人而亦多实欧虞顔栁李北海等碑是已今人诗文尚有伪为他人姓名若碑志中所题书篆人则例借名公显人官衘姓名间虽有一二从实者亦不多见也近年胡祭酒文多求蒋廷晖书入刻东里诗文集序皆出程南云书呉思庵惩乡人伪作张宗海修撰之文之故晚年文字皆自书今印行祥刑要览序可考此意犹为近古若如予前所记元人金台集前后序防之悉出名人亲笔则又加少也
　　宋元祐中防师雄为陜府转运判官时刻石纪唐李英衞二公坟制如卫公云赠司徒并州都督陪塟昭陵之
　　左坟制【缺】　　　　　　　　　故事起冢象鐡山积石山以旌殊功冢为三山之状主山与西山迤逦相属而东北者势若防絶别为二山疑其一象积石一象鐡山也其髙五十五尺东西七十五步周围一百五十四步神道碑座元无鳌制规模皆削于英公未详其然葢英公冢象隂铁乌德鞬山髙七十五尺东西绵延与卫公同周围二百步有羣峰髙下崔嵬之状神道碑髙二丈二尺广五尺八寸五分鼇座甚伟乃仪鳯三年髙宗御制御书云吾尝见姑苏灵岩山下韩世忠墓穹碑髙十丈有余乃知前代之于勲臣其待遇之厚盖如是也呉思庵先生题钱武肃画像卷云昔彦强王先生志谦斋钱苏墓称其先本呉越武肃王后谦斋之孙宣予子壻也一日奉画像卷求题抑闻洪武庚戍我太祖髙皇帝将剖劵大封功臣遣使诣台郡访唐和陵所赐武肃铁劵十五世孙尚德捧劵及五王像以进宠遇优渥已而还其劵与像以礼敦遣而归至今藏于其家此卷画像十【缺】前即五王次则彭城郡公惟演父子后乃驸马景臻至孙像祖小传叙景臻而下五世皆窆于台则知此像亦出台之族矣呜呼世之保姓受氏孰非神明之胄武肃保障呉越实季世之事际兹盛时无足言者若谦斋之硕学醇德覆帱厥后子子孙孙正宜续学循理躬行孝友勉尽继绳之实此诸画像惟在什袭珎藏而已予尝观之今东南钱氏多喜宗呉越而妄冒者屡屡也先生此防首言王立中墓志为钱宣家以此为其证据也次考尚徳家事而防其像之所从来原其实明其所自也乃复继之以感叹数言则字字着意矣意谓凡今之人要皆古人之后非有传承之的不必逺宗他人近而求之尔之祖父足矣而循理二字尤为钱氏对病之药盖钱富室恒失之奢失之豪也近年讼讦者遂以钱晔自称王孙为词钱几至破家则先生者不惟其文谨严可称而其先见之明亦何可得哉又尝见近世文章者流不考虚实不察贤否一惟其人之口与其妄自撰造涂饰之文是凭是信作为文章贻讥于世者吾见亦多矣吾不得而徧举之也凡若此者其即思庵先生所谓宵人瞽说非耶呜呼其视先生何如哉景泰中初修寰宇通志采事实凡例一凖祝穆方舆胜览予窃以为祝氏此书赵宋偏安之物未可为法况此书初为四六设今欲成盛代混一之书要须有资军国有益劝戒如地图道里戸口之皆未可阙必如永乐中志书凡例而充益之可也主议者其或未之思乎近尝以请于翰林友人则曰当时亦有以戸口为言者泰和陈先生执议不从曰此非造黄册子何用户口耶后闻此书竟以屡题状元之名可厌而改为之矣夫状元及第不问贤否固已不泯顾其人何如耳此非科举录何为而详列进士之名又何为而一一书状元岂惟无识其亦乎愚也已















　　水东日记卷二十五
　　钦定四库全书
　　水东日记卷二十六
　　明　叶盛　撰
　　七言集句诗序予尝欲以唐人七言絶句分为十如王建宫词金殿当头紫阁重仙人掌上玉芙蓉太平天子朝元日五色云中驾六龙绣幙珠帘窣地垂微风吹动万年枝金笼鹦鹉耽春睡忘却新教御制诗凡此谓之台阁王维林亭绿树重隂盖四隣青苔日厚自无尘科头箕踞长松下白眼看他世上人杜牧汉江溶溶漾漾白鸥飞绿浄春深好染衣南去北来人自老夕阳长送钓船归凡此谓之山林司空图归山水濶风惊去路危孤舟欲上更迟迟羣长绕三珠树不借人间一只骑杜牧赠郑瓘广文遗韵留樗散鸡犬图书共一船自说江湖不归去阻风中酒过年年此谓之江湖岑参送封大夫汉将承恩西破戎捷书先奏未央宫天子预开麟阁待秪今谁数贰师功官军西出过楼兰营幙傍临月窟寒蒲海晓霜凝马尾葱山夜雪扑旌竿此谓之邉塞杜牧宫词监宫引出暂开门随例虽朝不是恩银钥却收金鎻合月明花落又黄昏张籍秋思洛阳城里见秋风欲作家书意万重复恐匆匆说不尽行人临发又开封此谓之闺閤韩翃送齐山人旧事仙人白兎公掉头归去又乗风柴门流水依然在一路寒山万木中许浑送道士卖药修琴归去迟山风吹尽桂花枝世间甲子须臾事逢着仙人莫看棊此谓之神仙李涉开圣寺宿雨初收草木浓羣鸦飞散下堂钟长廊无事僧归院尽日门前独看松秦系明惠山房檐前朝暮雨添花八十胡僧饭熟麻入定几时还去定不知巢燕汚袈裟此谓之僧释赵嘏灵岩馆娃宫畔千年寺水濶云多客到稀闻说春来倍惆怅百花深处一僧归张碣秦坑竹帛烟消帝业虚关河空鎻祖龙居坑灰未冷山东乱刘项元来不读书此谓之怀古王建玉蕋花一树笼葱玉刻成飘廊防地色轻轻女冠夜覔香来处惟见堦前碎月明钱起归鴈潇湘何事等闲囘水碧沙明两岸苔二十五弹夜月不胜清怨却飞来此谓之体物【元阙一不知何谓】凡此十引而伸之诗之格律概不越乎此矣诸体之诗以此求之无有出于范围之外者矣唐诗世有见本学者按此成例自加编校可也七言律诗篇帙尤繁今择其精粹明白人所传诵者亦以十括为集句凡若干首其未完者则以同他诗足之期于成章而已予居秘府时见唐人八百家诗洪容斋编唐人七言絶句且一万首撑梁柱栋不暇遍览间尝信手抽阅其音响节奏亦与今行世者无异则穷乡晚进固不必以未见为多恨也又有晏窝先生者梅花集句凡五百首宋人蚤朝集句三十余首文丞相天祥集杜句亦百余首虽其玩物丧志不为醇儒庄士所称然其猎涉博亦可谓至矣予之此编非不欲夸多而鬭靡也钩索已为古人所先孤陋蹇拙倦于搜罗姑存简约冀示久逺聊以致逺恐泥借口掩其不敏之愧而于初学诗者亦不为无补云洪武庚申十月既望翰林典籍迪功佐郎五羊孙蒉仲衍书于西庵律诗编序近代言诗者率喜唐律五七言而唐律之名家者毋虑数十人以予观之大都有四变其始也以稍变古体而就声病宜立于辞焉尔其次也则风气渐完而音响亦以之盛其于辞焉弗论也固宜又其次也作者踵继而音响寝微然犹以其出之兴致也成之寄寓也虽不皆如向之所谓盛者而犹不专于其辞也又其次也则辞日趍工而音响日益以下也又宜况于宋氏徒以学识而声律之元人徒以意气而韵调之则失其变愈宜其未已也然则善言诗者必于其辞其音而观之焉而古今之变不其可论也欤四明王莹宗器善言律诗者自唐初以及今人之作皆博搜而深味之乃以十四为纲彚编相次凡若干卷而五言不与焉其志良亦勤矣而于其辞其音殆必有取乎尔也是岂不足以传焉吾友王融黄儒亨固为之徴予序其编端余弗获让而为书之盖以质之知音者观焉永乐十三年仲春下澣史官林志序和唐诗正音序襄城杨士集唐音行于世其论次以初唐为始音盛唐为正音晚唐为遗响然初唐尚有六朝气习体制未纯盛唐则辞气浑厚不求竒巧自然难及晩唐则有意于竒语虽艰深意实短浅就唐音中此三等之异就三等中人人自为异大抵盛名之下无虚士名之盛者其言工自余互有得失永乐初尝见朱中书季寜先生手抄五百家唐诗凡语意精良者已传于世其不传者可畧也今人学唐者皆以三等为法律诗贵乎敦厚浑融过巧则失之流丽絶句则贵乎字少意多浅近则失之忽略诵之皆能使人歆动有风人之体特所感有浅深邪正之不同耳吾方致思于其间将求其善者为之师而未能窥其奥监察御史张楷式之学优德赡心平气和将托声诗以观己志摘唐音中律诗絶句尽和之里生钱昌录以示余三复之余得其词意即予所谓辞气浑厚不求竒巧自然难及者也上无六朝气习下无晩唐流丽得正音之体制者也凡予致思而未得者皆能洞发其防出以己之志意酧酢盛唐诸名公虽不能一一模范而要之自然一家之言可尚也已若欲刻意求工则不出于自得也然弄珪玉者必有温润之气佩椒兰者必有酷烈之气曾谓和唐诗者无唐人之气习乎有以予言为不然更请质之思庵公云正统二年秋九月九日致行在翰林院修撰同修国史事承务东呉张洪序我朝诗道之昌追复古昔而闽浙呉中尤为极盛若孙西庵号岭南才子国初着大名而林尚黙张宗海皆近时名士已上序文三首亦不可谓为无见他如苏平仲以唐音编选未精王止仲以元遗山鼓吹偏駮之甚而尤罪赵子昻若刘子髙不取宋诗而浦阳黄容极非之容又并杨廉夫髙季迪而疵议之又有钱唐瞿宗吉则为鼓吹续音葢以宋金元律诗并称至以举世宗唐恐未公为言数子者之言皆行世必有知诗者明辨而去取之黄容之文传者恐不多兹亦录之于左江雨轩诗序理之所在倚形寓物必有天机遇感而动则气血者尤焉鸟之春音蛩之秋韵谁使之匹夫匹妇羇臣贱妾之悲欣喜怒劳逸惨舒发于歌謡杂咏皆有感于天机不能已者而泄其鸣由于天理自然之公平易和正无穿凿诡怪偏曲之私足以形是理之妙先王采圣贤之格言雅颂并列为感善惩恶之具故诗之作无不本诸此诗然世降末流之异昔人之论虞夏之下晋魏以上气格未相逺也晋宋顔谢至唐初髙下虽殊古法未大变律诗出后至于大盛参以仝贺郊岛元白之谲怪寒瘦鄙俚等风兴沿流鬭靡动晩唐之论刺何也葢诸子才气豪放穷思逺索务求人所未道以快其髙不知由其豪放穷思逺索穿凿之私遂与古法平易遐矣至宋苏文忠公与先文节公独宗少陵谪仙二家之妙虽不拘拘其似而其意逺义该是有苏黄并李杜之称当时如临川后山诸公皆杰然无让古者至朱子则洞然诸家之短长其感兴等作日光玉洁未易论也何者一本于理尔圣人一言以蔽之论岂非所谓平易和正足以形是理而已任髙任竒能外是乎乌乎好恶不同之害欧阳子不喜杜诗李泰伯不喜孟子二子人豪发言若斯而评诗者往往以片言只字防其一生以尽弃其所长是啓效方之弊甚矣近世有刘崧者以一言防絶宋代曰宋絶无诗他姑置之诗至三百篇至矣何子夏毛苌之伦尚遗所昧寥寥千五百余年至朱子而始明宁无一见以及崧者人不短则己不长言不大则人不骇欲区区之才无忌惮若是诟天吠月固不足与辨然关于至于贼道不容己者崧之时防稽杨维桢呉中髙季迪皆鸣于诗其过髙者凌厉险怪痛快者巧中物情读之如入寳藏之中绮罗之筵骇目适口视古作概淡如也亦其迈逸豪放尔后之肤学务异之徒视其佶屈冶媚激其险淫之心咀得粕味之一二广诵长吟以夸座客直欲由之以尽革古法乃以嫫姆蹙西施之頞童稚攘冯妇之臂句雕字锼呌噪聱牙神头面以为新竒良可叹也昆山偶武孟翁以诗一帙示予曰平昔遇有所感一寓于此凡若干卷虽无望于流逺有孙数辈在故里愿序其端遗之俾以知吾趋向之勤也余阅其命题造语悲乐不至于伤淫慨叹不深于怨怼状物达理质而不俚无雕锼谲怪之病一本于天机不能自已者而发不期合古而自合古矣是则岂惟可遗其诸孙他日采诗者能弃乎且为学诗者楷模何愧也噫所谓好恶者予言若是持以当崧与慕杨髙之侪未知其以为何如云也予恐孩提之习莫先嫫姆之口使崧之说行后生少年不胜望洋凌躐之患矣慕杨髙之风竞则古法澌矣予愠二家之久幸翁之托故发其端为序而归之以少省人焉翁曰桓家居娄江以江雨名轩所作故题曰江雨轩藁近客京都老病无为一得于酒凡所题咏别见醉吟录云歳癸巳浦阳黄容述
　　于节庵公旧居小苏州巷与余南北隣其自河南以大理少卿塟父囘始相识一再往来后予亡妻金氏物故相见即有悼惜语且慰问儿子辈适张篠庵书来云金氏如是贤有是不幸宜得名公显即语白之予亦重其意窃以为必求墓文无逾公者因偕董仲鲁谒于朝房葢时董又西隣也公读行状既曰嘉木易伐甘泉易竭奈何不数日为是年十一月八日德胜门军马死予等举勅诏原之是日午郎中王伟持墓表来还且云少保今日朝退坐堂上曰叶公近日求作一文不意令日有此事若稍迟则俗矣即命纸一挥而成监生浄本呈仅改定一字此本是已当时皆以髙致称之又尝闻叔简尚寳言其从兄相与抑庵尚书王公同为庶吉士内府考文字杨先出而王之家僮有问杨先曰尔家官人作不出文也王后颇与相为憾景太忠叔简欲乞王公作相之妻杨节妇传而以为疑不得已请焉公闻唯唯次日即答槀叔简以知公不深自愧此亦可见二公者尚有前辈风致云
　　律凡京官及在外五品以上官有犯奏闻请防不许擅问今刑部都察院于京官五品以下提问南京都察院亦然刑部则又具奏往年南京两法司曾论此事云查出永乐中北巡时有留守事宜数条事多有相因而行至今不改者当求得录之此亦政体故事也
　　张泰都督镇宁夏逾廿年绰有贤声石彪充防击将军巡边将至宁夏有赵缙者宁夏人道语彪曰都督家一古瓶可寳也彪即为书仍伪为石亨书使人索之张得书不答既而彪至以不得瓶故百方窘辱之张殊不为意最后使人要迫之其子中夜告之曰彼时人何可拒瓶所直仅百金耳张艴然不恱曰尔非张泰子矣吾岂吝百金顾此瓶吾祖宗所贻岂可自防为权贵失之彼緫兵能百年我緫兵能百年否耶明日泰称病不出子袭官往时刘征蛮为余道此事甚悉也
　　国朝七十年来文物之盛江浙之秀如王景彰学士张宗海修撰之文章经术沈民则兄弟程南云之以词翰笔墨际荣遇医而能诗如刘原博方外如刘渊然者而皆出于云南士大夫多夸异之岳季方在内阁不久被黜有士人告之曰先生犯孔子戒矣问之云何则曰未信而谏是也季方应之曰初上用我左右责任教诫甚至敢不尽心若子以谏官处我则恐未然杜佑旌儒庙碑隂以为秦之儒者不居其位而是非当世以自取祸又引后汉党锢事以横议激讦为戒是亦士人之见而已耳夫士风如此士论如此尚足与语得失也哉







　　水东日记卷二十六
　　钦定四库全书
　　水东日记卷二十七
　　明　叶盛　撰
　　姚文公燧撰宋太常少卿陈希亮神道碑其畧云大徳戊戌燧舟逰湖湘而陈公元凯方持宪节使湖之南既求追撰姚夫人李氏埋铭为粗叙陈姚同为有虞遗裔矣后五年燧持宪节使江之东而公以总管来莅建康驰书来请曰吾家自七世祖宋太常卿公以治平二年卒塟洛阳其后子孙以官为家死不返塟顾于太常墓失其地所曾祖少中公访而得之笔地之名与距城几何里步以诏后昆志亦懃哉防荐罹大兵终无有能至者七十余年矣元凯始成其志如所笔发墓验之果得范公镇所撰志铭摹以蜡副吾家乗愿为铭树石以表墓道燧受读之其先颍川人唐迁于京兆广明中避乱于蜀家眉之青神其可系者琼生延禄延禄生赠兵部侍郎显忠兵部生希亮即太常公太常生京东转运使忱转运生简州司士参军挥司士生金儒林郎灏儒林生国子监丞克基国子生耀州二白渠规措使仲谦规措生皇东平劝农使膺农使生嘉议大夫建康路总管兼管内劝农事则元凯也子敬立朂之凡十二世闻者慨息以为非清风素望之门孰能完有家乗得其次如是之多哉燧曰是足为多乎哉茍推其世徳而上之之十二世者又十二世而可耳尝读太史公书至其叙传于司马氏受姓所从上起颛顼子孙官居功烈文辞下及其身而止岂显亲者不嫌自明宜然耶故燧例之于谱姚氏亦逺本曰黄帝生昌意云云其自轸至机三十九世晜弟列者止书其传自然广明至治平实百八十七年以三十年一易世率之为六世太常而上四世其不可推知者一世耳呜呼载籍以来不陨其世徳者惟独一门吾姚氏则自梁髙平令可系而至今者二十有六世其上则或絶或续匹夫之家其可以觊哉呜呼亦有甚可感者古人为志纳之壤下必载其世次官勲实用备或世变时迁人有窃发知为何代大贤君子揜之不及其匶焉初不预为裔孙克念其祖求徴而谋也今元凯悼陈氏入蜀中微太常公始震而耀之亦其家之鼻祖也故其发视石而得其真大封树之碑表墓道刻石人兽如其始窆于三易代八世之后亦古未闻者故燧感之且敬焉推吾逺本三千歳之上皆有稽于竹帛者详次授之非足止慰元凯于生死而有知亦必曰吾同姓表章及此其庶几乎孝子不匮永锡尔者耶今按希亮即苏文忠公尝为其父子作传陈公弼也七世孙元凯所得文公此文固已不朽而其发墓得志不亦天地间其事旷数百年而难一见哉吾叶之先仅有传家数语其遗墓则惟自五世祖以下可知葢尝踟蹰嘅叹于兹者屡矣而呉友夏玑徳干所感亦同于予尝就予商确有发墓求石之言予未尝不悲其志意之同而固有未能之对也已读文公之文感元凯之事情何如哉情何如哉
　　李杜诗虽齐名而器识夐不同子美之言曰庙堂知至理风俗尽还淳舜举十六相身尊道何髙秦时任商鞅法令如牛毛用为羲和天道平用为水土地为厚其志意可知若太白所谓为君谈笑静胡沙又如调笑可以安储皇此皆何等语也
　　今驸马都尉周景父前监察御史秦颙耿恒庵尚书所荐士也闻之恒庵颙在邑庠年最幼善属对有名御史谓曰颖悟圣门称子贡颙即应曰聦明彰徳说秦颙又闻季聪都宪云御史举生员县官以季聪故教官子对御史曰尔父为人师有对乎答曰我君作民主大加赏异华亭李忠刚尚书子源初登第孙桓垂髫见客客曰令尊新进士桓对曰家祖旧尚书桓今为南京府经厯所闻如此者甚多大抵异于人者从幼不凡也吴江虞拳言家有邵庵三像其一黄冠竹杖其一有自书邈乎千载之赞其一则归休戴笠图有自书四律诗今道园学古录道园遗稿皆无之其词曰浮云满空无所依髙冈独行来者希仙人冉冉遗松老鸣鹿呦呦生草肥伐木逺闻何处谷顷筐近得故时薇山中欲雨雾先合此日先生戴笠归南园多竹暑气微来游结屋相因依挂巾石壁昼雾湿沐髪池水朝阳晞频年车马践霜雪六月裳衣无绤絺隣翁问旧坐来久此日先生戴笠归老去悬车百虑灰西风独爱菊花开田家酒熟邀皆去茅屋诗成懒更裁欲及天清餐沆瀣要观日出上蓬莱赤松有约应相待此日先生戴笠来莫问乡人驷马车老身全不要人扶云霄一羽山头杜风雨孤村海上苏薄命长镵寻积雪多情破帽落轻乌莫围玉带垂朱绂此是先生戴笠图
　　髙昌王世勲碑雍虞公叙之详矣此碑尚存副在特穆尔布哈之五世孙宣府前卫指挥使宁家葢特穆尔布哈二子长布达实哩嗣伊都呼髙昌王尚阿哈尔额森呼圗克公主卒子华善次子巴延布哈徳济字苍岩为太常典簿鲜于枢之甥官至江东防访副使浙东宣慰使介立不羣草书逼真舅氏华善嗣伊都呼髙昌王镇甘肃国朝洪武三年宋国公西征以全部士马金印归附除和阳卫指挥同知洪武七年卒赐塟聚寳门外子伟字怀英袭职后调宣府前卫卒子永传宁云伟之姑黙尔根适莽蘓尔前卢州宣让王世子之子廿五孀居伟遗腹子三歳母死頼姑以生宁亦遗腹子云
　　冯昱御史濮州人云曹濮受河水之患极惨间有发地深数丈见全骸两两卧土坑尚分明者葢水至顷刻间不能避也又云父老言水多自三年至如洪武三年永乐十三年正统十三年皆是也其亦异哉
　　景泰三年四月十日独石都督孙安奏墩军言永乐年来每墩有预备余粮二石柴水一月遇警食用乞如例金荣襄时为户部以未审有无事例查行宣府守臣亦云查无见行近阅纂修旧册内永乐十年七月十二日巳时总兵官武安侯钦奉勅书各处墩务要增筑髙厚于烟墩上收贮五个月粮食柴薪并置药弩于上就于烟墩傍边开井井外包围烟墩相平使外面望之只是一个烟墩不知其中有井务要坚厚勿致坍塌钦此此事与邓錤交易银两事颇但墩傍开井一事本难行至今无能行之者不知当时武安曾覆请否
　　山西参议孙敬前兵科给事中今日言天顺中科道纠劾多出上防或召对面谕且戒以勿泄赐酒馔而退亦或赐果核焉其劾安逺侯栁溥西边玩冦章出内府掲帖葢阁中人笔也且云上或先和问兹事可否举劾英皇之盛徳其至矣哉
　　国朝定制母止封两人正统中曹文襄公陈情乞封前母诏从之不为后例景泰七年冬盛亦冒昧自陈恩得封前母天顺改元四月二十七日命下今上龙飞为天顺八年是年八月盛自东广赴阙时佥都御史已逾二考吏部以闻而先母淑人今老母太淑人复俱被荣命闻之得封前母者甚少而封母三人者尤少如邹侍郎等皆未得如愿噫上之徳如此盛何以为报也近年论两京堂上官出自甲科者以宣徳五年为最次则正统七年五年至尚书者杨宁江渊薛希琏萧维祯七年则今姚尚书白尚书王尚书一时聨官尤为罕见也
　　故事朝官结衘皆有一定之序近年有初拜一品即书光禄之衘且云掌文渊阁事夫文渊供事始于文皇当时无此名且阁在御府大内非人臣所可掌也又有三品官以由从二品外陞书进通奉大夫者予皆不知其为何说也阁老三杨先生止书同知经筵事以知经筵属英国葢亦崇尚勲徳之义今亦异矣
　　人性好恶偏忌虽中人以上不能变石璞太保冦庄愍左宪年尚书富皆一时显官重任三人皆不由甲科皆不喜进士石在工部遇观政进士如无人郎中厐胜言年尚书一日越常规于考满主事三人各考论一道稍劣者輙叱曰尔进士为此文耶展毓御史亦云冦公考进士问刑者诟骂不已至屡有挞辱而遇监生则每温言改容导之因念杨文贞公布衣校职官至帝师且擅当时文柄而其于进士科第其称艶夸道葢拳拳然世传其诗文可考也信乎人之材量器识不能同也睦人桂衡孟平钱塘儒学修业斋训导迁山东转谷府奉祠后卒于长沙予尝得其诗文手稿一帙皆背也盖洪武二十年在钱塘学舘所作其正则其学者日课题目制作字画皆有可观予既幸其稿之遇予而又惧夫久而逸也命万全训导张升选得六篇焉其逸王惟中代屠先生云秋来忽得桂衡书又报王郎去听除若有乡情须记我便生官况也从渠山中歳月三逢鴈客里饔飧两馔鱼此去上林方挍猎要图奏赋识相如其苏李泣别云我生自恨不如死君死谁知更得生十九年前今日涙都无一滴为功名送孙性初主簿兴化云新栁色未匀北郭灯尽试买舟呉山驿送子为贡士杨栁隂满池荷叶大如钱送子浙江亭去作闽中官为士必作官未有如子快读书取青紫信若俯拾芥虽由读书力亦荷明主恩子尚夙夜思何以畣至尊惟皇有大诰善恶靡不载善者子当师恶者子当戒恭惟大诰言昭若日月悬为民父母者不出于此编子能遵守之万无一不济岂惟免疵疠亦可长富贵父母愿子安师友愿子贤子有万金书到任及蚤传其九日陪陈广文贡有道防伏龙冈新庵云久客思归未赐环登髙且上鳯凰山空将青眼看重九不见黄花露一斑老境更从天卜徤僧房常许客偷闲广文不是无官舍那得清幽似此间其春暮云将愁眼看韶华桃李无言日自斜晚白菜肥蚕出火冬青花落燕成家归田谁复如賔馌入室今惟对影嗟无可奈何聊且睡不劳春梦绕天涯时孟平丧偶其云涛轩云髙台图画自天开下有轩居亦壮哉云气四时多似涛声八月大如雷直看槎泝天潢去莫遣舟来雪夜囘拟待他年具舟檝中流小试济川才其安节堂云晚节何由得此安阿儿能孝母心寛蝤蛑晓馔来江浦络纬秋声上碧阑松栢耐寒花易过衣裳偏是防宜看登堂为尔歌眉夀春酒香浓柰子丹
　　今怀来城东南旧石桥遗址坏柱犹存闻之故老云桥前元所建甚宏壮栏楯状刻虎形俗因名五虎桥又名白虎桥洪武中文皇帝兵北出道此厌其名即命毁之今城隍甃筑然皆是物也又闻如狼山如土墓猪窝此等处当时皆不驻营居人多能言其事云
　　宣府儒学圣人土像初谭总戎以银帛作心脏之属不久盗穴其背而去之后易以锡最后惟易以帛而莫不然盖今凡五易矣未可止也因悟古人作主之意无论其他即此一事亦足知其可行而无也尝见兵后复守独石等八城人家瓦屋中无不防裂葢流俗凡建宅第中中或置银钱故也又凡厚塟墓园多遭盗发之惨葢亦是耳戒哉戒哉
　　国初孔庙城隍皆木主今虽太学亦皆以像塑为常不知其自何时始也岂亦流俗传讹袭而然乎颇闻广州城隍庙旧设木主景泰中太子太保左都御史今宰王公易塑像云
　　于节庵养子于康颇好聚图画天顺中自边被宥还将以节庵柩归塟于乡一日无聊中坐表背巷人家见卖画人数轴来呼而取观之则两轴者节庵夫妇画像也纳微价而得之初节庵家图画皆被籍自分不得矣葢同时籍入者太监卢永后被宥免籍物皆给还两画像乃误还卢氏物也若于氏有此事不亦一竒幸矣哉张郎中座中言如此
　　史记所载如纣囚西伯于羑里闳夭求美女文马竒怪物以献乃赦西伯又云西伯隂行善此甚多常以为闳夭事未必实隂字未必当此史迁之所以为史迁去六经逺矣


　　水东日记卷二十七
　　钦定四库全书
　　水东日记卷二十八
　　明　叶盛　撰
　　庐陵胡文穆公杨文贞公两人同被文皇馆阁之命一时文誉固有定价然文穆颇厌为人序谱以其多牵合不实也文贞平生所叙谱几五十余家自昔文人序谱葢莫盛于此文穆之严近于义文贞之厚近于仁然文贞文与位称享有髙夀而亦丁夫承平熈洽之时士大夫皆惇本务礼此亦可为世道之幸而彼自薄者则又在所不足议焉
　　文章正宗西山谓正宗云者以后世文辞之多变欲学者识其源流之正也自昔集录文章者众矣若杜预挚虞诸家往往湮没弗传今行于世者惟梁昭明文选姚文粹而已繇今眂之二书所录果皆得源流之正乎夫士之于学所以穷理而致用也文虽学之一事要亦不外乎此故今所辑以明义理切世用为主其体本乎古其指近乎经者然后取焉否则辞虽工亦不录其目凡四曰辞命曰议论曰叙事曰诗赋今凡二十余卷云绍定执徐之歳正月甲申学易斋书辞又按周官太祝作六辞以通上下亲疏逺近曰辞【郑氏曰辞谓辞令】曰命【谓裨谌草创之命】曰诰【谓康诰盘庚之属】曰防【谓胥命于蒲之命】曰祷【谓如卫太子战祷】曰诔【谓如哀公诔孔子之诔】内史凡命诸侯及孤卿大夫则防命之【简谓以简防书王命】御史掌赞书【若今尚书作诏文】质诸先儒注释之说则辞命以下皆王言也太祝以下掌为之辞则所谓代言者也以书考之其可见者有三一曰诰以之播告四方汤诰盘庚大诰多士多方康王之诰是也二曰誓以之行师誓众甘誓泰誓牧誓费誓秦誓是也三曰命以之封国命官微子蔡仲君陈毕命君牙囧命吕刑文侯之命是也他皆无传焉意者王言之重惟此三者故圣人录之以示训乎汉世有制有诏有册有玺书其名虽殊要皆王言也文章之施于朝廷布之天下者莫此为重故今以为编之首书之诸篇圣人笔之为经不当与后世文辞同录独取春秋内外传所载周天子谕告诸侯之辞列国往来应对之辞下至两汉诏册而止葢魏晋以降文辞猥下无复深醇温厚之指至偶俪之作兴而去古益逺矣学者欲知王言之体当以书之诰誓命为祖而参之以此编则所谓正宗者庶乎其可识矣议论按议论之文初无定体都俞吁咈发于君臣防聚之间语言问答见于师友切磋之际与凡秉笔而书缔思而作者皆是也大抵以六经语孟为祖而书之大禹臯陶益稷仲虺之诰伊训太甲咸有一徳说命髙宗彤日旅獒召诰无逸立政则正告君之体学者所当取法然圣贤大训不当与后之作者同录今独取春秋内外传所载谏争论说之辞先汉以后诸臣所上书疏封事之属以为议论之首他所纂述或发明义理或敷析治道或褒贬人物以次而列焉书记往来虽不关大体而其文卓然为世脍炙者亦缀其末学者之议论一以圣贤为凖的则反正之评诡道之辩不得而惑其文辞之法度又必本之此编则华实相副彬彬乎可观矣叙事按叙事起于古史官其体有二有纪一代之始终者书之尧典舜典与春秋之经是也后世本纪似之有纪一事之始终者禹贡武成金縢顾命是也后世志记之属似之又有纪一人之始终者则先秦葢未之有昉于汉司马氏后之碑志事状之属似之今于书之诸篇与史之纪传皆不复录独取左氏史汉叙事之尤可喜者与后世记序传志之典则简严者以为作文之式若夫有志于史笔者自当深求春秋大义而参之以迁固诸书非此所能该也诗赋按古者有诗自虞赓歌夏五子之歌始而备于孔子所定三百五篇若楚辞则又诗之变而赋之祖也朱文公尝言古今之诗凡有三变葢自书传所记虞夏以来下及汉魏自为一等自晋宋间顔谢以后下及唐初自为一等自沈宋以后定着律诗下及今日又为一等然自唐初以前其为诗者固有髙下而法犹未变至律诗出而后诗之古法始皆大变矣故尝欲抄取经史诸书所载韵语下及文选古诗以尽乎郭景纯陶渊明之作自为一编而附于三百篇楚词之后以为诗之根本凖则又于其下二等之中择其近于古者各为一编以为之羽翼舆卫其不合者则悉去之不使其接于胸次要使方寸之中无一字世俗语言意思则其为诗不期于髙逺而自髙逺矣今惟虞夏一歌与三百五篇不录外自余皆以文公之言为凖而防其尤者列之此编律诗虽工亦不得与若箴铭颂赞郊庙乐歌琴操皆诗之属间亦采摘一二以附其间至于辞赋则有文公集注楚词后语今亦不录或曰此编以明义理为主后世之诗其有之乎曰三百五篇之诗其正言义理者葢无几而讽咏之间悠然得其性情之正即所谓义理也后世之作虽未可同日而语然其间兴寄髙逺读之使人忘宠辱去系吝翛然有自得之趣而于君亲臣子大义亦时有发焉其为性情心术之助反有过于他文者盖不必显言性命而后为关于义理也读者以是求之斯得之矣此书今二十四卷一卷辞命一二二卷三卷辞命二其四卷至十五卷议论一之十若十六卷至二十一卷皆叙事二十二上下卷以至二十三二十四卷则皆诗也其文春秋传史汉之外所取韩栁二大家为多诗自书传所载古辞康衢谣以及黄鹄紫芝歌外则古诗苏李班婕妤魏武帝文帝王仲宣曹子建刘公干阮嗣宗嵇叔夜左太冲张茂先傅休奕张孟阳束广微孙子荆陆士衡刘越石郭景纯陶靖节谢灵运顔延年鲍明逺谢晖沈休文陈伯玉李太白杜子美韦苏州栁子厚韩退之而已其严如此古人托交方外固多有之夫士生两间可事可友大夫士之贤者亦多矣奚方外哉要亦有说元御史中丞中书左丞许文忠公交逰满天下而独于呉闲闲最厚公自政府得请归闲闲遗以云林小影曰我不能去以我像行是从公于迈也后公赴召入京闲闲即率其徒治具相劳旅馆中公既陛见将归造闲闲不告以故但酒至为引满闲闲曰快意若是岂欲去而留别耶公明日遂行大抵相识非难相知为难而知己为尤难耳所以古之人有甚不得已者至欲以麋鹿为友以草木为友岂非有激而云然则使与之而得人恶可以其方外而遂已耶用记许公二诗云中书久病得请将归呉闲闲大宗师亦有疾以其为赠云代彼陪行焚香对之作此以谢宵人本是山泽臞涉世政坐饥寒敺五年黄阁事何补种作老病樷孱躯滦京归来十浃日药裹不可离须臾平生结客半寰宇未免操瑟从齐竽可人底事期不来承庆堂深谁敢呼迩来亦复诗作祟清减益见风标孤杜门却扫难折简岂意惠然来画图相看一笑但臆对妙契未许巵言清氷寒玉照林表和气春风生座隅斋居顿觉俗气逺髙致已逼沉疴苏我方归思剧迅矢公自有分居方壷过从此去计必少梦中道路多萦纡便当卷奉江湖去愿得始终如蟨驉小楼对闲闲宗师因次旧韵寄之鼎食不解肥我臞多病亦为山林敺巾车孤舟任所适何往不可容微躯莫言五十未为老纵有七十来须臾今年两耳得差胜饱听万吹笙竽闲人多事迫诗债野老败兴时招呼小楼今日好风色目防天末防鸿孤一时幽兴岂容况对蓬岛神仙图篆烟凝坐共心赏尽醉更把空尊防怀人未免有芥处世已觉无廉隅分江小鼎煑粟粒诛茅别野营屠苏逺山但借一枝杖中流谁辩千金壷菊篱秋香晚未减松窓月色寒相纡我行不武分敛迹安得甘草资蛩驉
　　中书舍人王暕尝谓予言少师杨公东华铁狮子旧宅是元许有壬中丞之第云云因贻书叔简尚寳求其详答书云先髙祖景行待制为许公同年进士髙祖致政去京师馆于许闻之先公云西小防内粉壁上有髙祖所题数字壁久湮灭亦不知为何字而许公曾差广东买马路经泰和则上于寒家即今学后所住之屋是其遗址葢是时髙祖休致在家与盘桓者数日今本县儒学大门所刻道义之门四大字即其时许公亲书也近得太仆丞安阳许颙所寄圭塘小稿后见海昌朱永年之子禋识云幼曾闻少师公言吾私第前元许中丞故宅也昔吾曾祖待制公尝留题壁间至今墨痕犹在又曰许公文稿乱后散失畧尽吾亦颇存其数帙等语好问检讨书云颙字孟敬同年进士也尝为安平令有政绩陞今官求作圭塘稿序而云圭塘卷子诸名公墨迹诗文及有王登科录具存其家孟敬又言先公至正集一百卷遗失久矣闻少师尝收有尝就叔简少卿求之少卿云书籍在泰和此集有无未可知也
　　帅府茶防言及杀虎云虎骨异虽咫尺浅草能身伏不露及其虓然作声则巍然大矣杀虎法当用三支鎗虎扑人性劲必及中鎗即杀者上格退次之左右鎗既接可杀也又闻野豕力雄甚牙一触马腹即溃其尤老者恒身渍松脂眠以砂石为自卫之计戗不能入也中官海夀射生有名无不应倒一日得老豕矢着輙火迸数矢不入一老胡教之云令数卒随之作呵喝声豕必昻首听颔下着矢彼必伏地尾后更着矢斯仆矣已而果如其言
　　宣府庙学记弥陀寺碑二文皆出东里杨公庙学碑尤伟螭刻颇工盖二石皆古墓旧石其旧文莫能记也因访姚文公所铭浙西廉访副使宣徳府人潘泽民墓碑而知之古诗云后人重取书年月又云知作谁家柱下石又云留与田家夜捣衣观是碑咏是诗不自知其感叹之至矣尝闻统安督工建太学时悉取前元进士碑磨去刻字置之隙地今三年一立石皆此物也若新建庙学之碑则即程钜夫国子学先圣庙碑石而又属之钜夫裔孙南云书之当时亦以为非偶然之故也天顺四年盛自两广入议八月十一日上有事西坛忝扈从众皆盛服候驾刘祭酒崇益倐就前班偶阁老李公语退而见告曰太学有前元时加封孔子制碑卧草间欲具奏重立门下适请于李公公言此立则可耳何用奏崇益故有僚旧之好盛因复之曰此前代所立若建学时因而不改可也今国子监建自我朝已有御制碑矣一旦遽立前代诏防未宜若具奏重立恐亦未当况加封诸制已有史圣道重轻初不系此须更商量后竟不知此事如何秀才朱佐偶及之乃知两碑者既立而复仆矣秀才亦不能悉其如何也
　　予尝谓己巳北狩一事大臣中持论不同本明白可知而或或见予颇自以为独知之真内惟兴安一人似昧报施以其全首领死牖下也今日偶王暕舍人语颇不合暕之言曰当时内非兴安外非于少保等持论之坚必与敌絶以愧之激之则天旋地转不可得也虽亦主一说终非正论予畧与之辩暕笑曰兴安受佛戒遗命化沈香龛子粉其骨作浮图充供此岂其报欤汴洛深山中多乱禽其声多人言一鸟云儿囘来娘家炒麻谁知来土人以为昔人有继母偏爱己子者以生麻子授己子熟麻子授前妻之子嘱之曰植麻生者得归家二子不知其谋中途幼子嗜食熟麻子遂彼此相易由是其己子误植熟麻子不得归母思之至死化为此鸟呼其子云其他如此多不胜数要皆好事者托事警世之意亦如谓提葫芦脱布袴之耳
　　军医范真言镇守太监蠡县栢玉巡抚右副都御史祥符王宇两人貌皆丰厚而所禀实不同然每治疾欲宣泄王服大黄三分重即一二行不止若栢则须一两重才行也不同如此栢之夀七十余王仅及中夀岂亦由禀受有厚薄而然欤





　　水东日记卷二十八
　　钦定四库全书
　　水东日记卷二十九
　　明　叶盛　撰
　　六科旧僚题名
　　余忝科名承乏侍近者几六载壬申之夏始有出参藩政之行俯仰今昔又十四五年于兹年间见予旧所稿六科题名一通从而观之葢豪杰之士用世之才籍籍有闻者比比皆然顾予小子庸庸碌碌不能无愧而龙去鼎湖则又不能无悲嘅焉者于是以其字称邑里初升官位近据旁求略加増注谨録置册中亦以识一时遭际之荣海内交游之盛有如此尔又安知他日不有子孙世讲于斯者乎贱氏名在苏嵩县霖之下刘安福珷之上今不书且兵科先吏科者葢题名予所为也成化丙戌春三月上日中议大夫赞治尹都察院左佥都御史前承事郎兵科都给事中昆山叶盛识
　　兵科
　　李春　　景阳　　无为
　　陜西左参议
　　蒋性中　用和　　上海　　左
　　江西右参议
　　娄升　　孟髙　　湘潭
　　黄仕儁　廷臣　　富顺　　右
　　南京太仆寺少卿
　　唐世良　　　　　武进
　　浙江右参议
　　姚铣　　孟声　　　　　　都
　　苏霖　　济民　　嵩县　　左　都
　　山东　参政
　　刘珷　　次珣　　安福
　　广西佥事
　　孙祥　　廷瑞　　大同
　　右副都御史
　　覃浩　　志广　　安陆
　　南京工部右侍郎
　　丰庆　　文庆　　鄞县
　　河南右参议
　　王宣　　明理　　淇县　　左
　　四川左参政
　　王　　宗鼐　　上虞　　右　都
　　河南　参议
　　钱澍　　民望　　金坛
　　长沙府知府
　　谷茂　　秀实　　简县
　　贵州　参议
　　李英　　尚贤　　合州
　　贵州　参议
　　刘清　　亷夫　　滁州
　　刑部右侍郎
　　方辅　　廷臣　　淳安
　　江西　参议
　　张海　　朝宗　　锦衣
　　饶州府知府
　　严诚　　克诚　　京山
　　郑林　　伯森　　常山
　　刘彛　　惇伦　　安福
　　广平府知府
　　吏科
　　孟鉴　　克明　　博野　都
　　戸部右侍郎
　　姚防　　大章　　桐庐
　　南京刑部右侍郎
　　包良佐　克忠　　兰溪
　　张固　　公正　　新喻　都
　　大理寺右少卿
　　翟敬　　致恭　　大兴
　　太仆寺右少卿
　　张让　　孟谦　　当涂　都
　　程信　　彦实　　河间　左
　　山东右参政
　　王汝霖　民望　　昆山
　　河南左参议
　　乔毅　　志　　乐平　　右　都
　　大理寺寺丞
　　李赞　　公美　　山阳　　左　都
　　山东右参政
　　毛玉　　良器　　武进
　　王芳　　字直　　金溪
　　潘荣　　遵用　　龙溪　　右　都
　　杨瓒　　廷器　　夀张　　都
　　陜西右参议
　　萧斌　　徳宜　　朝邑　　左　都
　　通政司左通政
　　户科
　　李素　　尚文　　安邑　　都
　　光禄寺少卿
　　钱奂　　文昭　　鄞县
　　广西左参政
　　马显　　文明　　广平　　都
　　河东盐运使
　　刘福　　庆之　　益都
　　陜西　参议
　　王庾　　仲京　　江夏
　　山西右参政
　　李侃　　希正　　东安　　左　都
　　詹事府府丞
　　钱森　　廷茂　　慈溪
　　云南　参议
　　正竑　　公度　　河州
　　右佥都御史
　　庄敏　　　　　　晋江
　　雷州府知府
　　陈厚　　宜载　　清江
　　何陞　　文达　　淳安　　都
　　河南　参议
　　李锡　　祐之　　临清
　　陜西左参议
　　成章　　文达　　景州　　都
　　经歴
　　髙崇　　惟志　　金乡
　　浙江　参议
　　白莹　　　　　　乐昌
　　潘本愚　　　　　博罗
　　兴化府知府
　　杨学　　文斆　　江津
　　山西　参议
　　礼科
　　章瑾　　用钦　　防稽　　都
　　礼部右侍郎
　　余忭　　士拭　　奉化
　　知府
　　王诏　　伯　　　衡阳　　右　都
　　通政司　参议
　　刘纲　　建纪　　禹城　　都
　　陜西　参议
　　于泰　　文达　　陵县　　左
　　山西右参议
　　金达　　复显　　鄞县　　都
　　长芦盐运使
　　李春　　遇时　　章丘　　左　都
　　光禄寺少卿
　　李实　　孟诚　　合州　　都
　　兵部右侍郎
　　张聪　　士敏　　阳曲
　　钧州判官
　　张轼　　子敬　　泸州
　　云南　参政
　　陈谟　　嘉言　　安仁　　左　右
　　东平州判官
　　杨穟　　景实　　咸宁
　　通政司　参议
　　丁本　　道　　择阳
　　福建　参议
　　江玭　　用良　　钱塘
　　山东　参议
　　刘观　　尚賔　　武进
　　湖广　参议
　　刑科
　　刘孚　　诚之　　泰和
　　广东佥事
　　祝颢　　维清　　长洲
　　山西左参议
　　宋儒　　宗鲁　　鄞县
　　江西佥事
　　鲍辉　　叔大　　平阳
　　王复　　初阳　　固安
　　通政司右参议
　　王理　　淑庸　　安福
　　四川　参议
　　林聪　　季聪　　宁徳　　都
　　司直郎
　　王镇　　景安　　济宁　　左　都
　　经厯
　　曹凯　　宗原　　益都　　右
　　浙江　参政
　　洪本昌　景隆　　池州
　　湖广佥事
　　刘琏　　宗器　　宛平
　　光禄寺少卿
　　刘益　　崇益　　吉水
　　湖广右参议
　　徐正　　惟中　　吴江
　　司马恂　伯如　　山隂
　　洗马
　　尹旻　　同仁　　厯城
　　通政司　参议
　　刘洙　　东周　　贵溪
　　应天府府丞
　　罗晟　　公亮　　临安
　　河南佥事
　　姚旭　　景阳　　桐城
　　判官
　　徐安行　允端　　永嘉
　　工科
　　李震　　用初　　大兴
　　南京通政司左参议
　　尚达　　兼达　　东平
　　陈宜　　公宜　　泰和
　　应天府府丞
　　张澜　　遂本　　泸州
　　兴化府知府
　　张文质　允中　　昌黎　　都
　　通政司　参议
　　路璧　　斐资　　安福
　　云南　　参政
　　张敏　　时敏　　宛平
　　工部右侍郎
　　奚伦　　守常　　宣城
　　国盛　　永盛　　淄川　　左
　　通政司　通政
　　王让　　克让　　宛平　　右　都
　　【阙】
　　曹鼎　　万镒　　宁晋
　　平乐府通判
　　霍荣　　文华　　盩厔
　　孙昱　　廷昭　　济宁　　左
　　山西　参议
　　黄晖　　　　　　建昌
　　广西佥事















　　水东日记卷二十九
　　钦定四库全书
　　水东日记卷三十
　　明　叶盛　撰
　　南轩张先生曰今州县祭社却是要典祭时当筑一大坛于山下望山而祭今立殿宇已为不经塑为人像又配之以夫妇防渎甚矣以是观之宋祭社稷尝为屋矣若设坛为主以祭以报以祈我朝得礼之正无逾焉城隍神祀典无之吴越有之风俗水旱疾疫必祷焉有唐乾元二年秋七月不雨八月既望缙云县令李阳氷躬祷于神与神约曰五日不雨将焚其庙及期而雨合境告足具官与耆耋羣吏人自西谷迁庙于山巅以答神庥此宋宣和中缙云以阳氷篆书旧文重勒诸石今尚存欧阳公则云当时天下皆有城隍神而县则少也范文甫尝问于程伊川到官三日例谒庙伊川曰正如社稷先圣又如古先贤哲谒之又问城隍如何曰城隍不与土地之神社稷而已张南轩治桂林毁滛祠诸生日从游雅歌堂后见土地祠依城隈令毁之曰此祠不经甚矣况自有城隍在问既有社莫不须城隍否曰城隍亦为赘也然载在祀典今州郡惟社稷最正陆游尝记镇江府城隍庙谓自故时祠汉纪信为城隍神莫知其所以始因以为为善之报亦正论也又尝云唐以来郡县皆祭城隍今世尤谨守令谒见其仪在他神祠上社稷虽尊特以令式从事至祈禳报赛独城隍而已礼不必皆出于古求之义而得揆之心而安者皆可举也元吴草庐亦尝记江州城隍庙云江右到郡以汉颍隂侯灌婴配食或者以侯尝定豫章诸郡而然也我朝洪武元年诏封天下城隍神在应天府者以帝在开封临濠太平府和滁二州者以王在凡府州县者以公以侯以伯三年诏定岳镇海渎俱依山水本称城隍神亦皆改题本主曰某处城隍之神四年特勅郡邑里社各设无祀神坛以城隍神主祭鉴察善恶未几复降仪注新官赴任必先谒神与誓期在隂阳表里以安下民葢凡祝祭之文仪礼之详悉出上意于是城隍神之重于天下蔑以加矣
　　张遂郎中持文山像求题上有少保兼太子太傅兵部尚书钱塘于公赞且云于公座侧每县置此像数十年一日也其辞曰呜呼文山遭宋之季狥国忘身舍生取义气吞寰宇诚感天地陵谷变迁世殊事异坐卧小閤困于羁系正色直辞乆而愈厉难欺者心可畏者天宁正而毙弗茍而全南向再拜含笑九泉孤忠大节万古攸我瞻遗像清风凛然
　　江水乡蚊蚋甚多予方穷居日以为苦因裒腹笥得蚊事廿有七古圣贤无一言之褒是为可诛也作诛蚊赋其辞曰惟朱明之肇序兮迨白藏之纪时火烁金而方炽露漱玉而易晞眷羲和之自东起咸池【日所出处】而徂西迈崦嵫【日所入山也见离骚】以顿辔归曚汜【日所宿处也见选杂体诗】而匿晖繄羣隂之绰绰袭夜气之索索爰有黍民【古今注号蚊蚋为云云】出于庐霍呼朋引俦讶雷车之殷殷【聚蚊成雷见前书】填空蔽野疑云阵之漠漠【梅圣俞诗云】利觜逾麦芒之纎狭翅过春氷之薄其赋形而至其为害而甚博岂泰山之能【荀子云蚊山】讵九牛之可搏【汉书搏牛之蝱】较尔力以何施念尔欲而甚约饮不过于满腹性无餍而肆蠚乃皓魄之亭亭万木之欣欣悼永昼之执徙緑防以怡情遽见形而稍稍复轻飏以营营【白乌营营见下注】念炎熇之未去曽须臾而靡宁伺人于燕息则东家之梦何縁而见姬旦嬲【宋子京有蚊蝱嬲人之句】人于尊俎则鹿鸣之燕何由而娱嘉賔以是而肆毒于人何名乎仁载引其载鼓其翅但知进而忘退不顾害而贪利葬仙防【古今注以蝙蝠为云云】之腹而莫追莫悔投秋虫【罗赋谓蜘蛛为云云】之网而自捐自弃冲郁攸而致燔望银釭而还坠以此而速祸于己孰名乎智仁既不足以强名智又不足以自蔽徒肆情以饕餮竞鼓吻而唼噬宜先哲之永叹谓通夕而不寐【老子云蚊蝱噆肤则通夕不寐见庄子】慨蠢其何识亦炎凉而絶义故有荪壁琰防椒房璇题疏寮豁其文绮绣甍焕其陆离围绞绡以云障焚椒兰而雾迷乃戢翼以逺遯纵含毒而莫施以贵嫔之被宠而不噆不螫【南史孔贵嫔本】畏长逊之当路而莫近莫窥【南史长逊本】其或柴扉槿居蓬室桑枢方亲闱之定省政黉堂之卷舒或漂流于羁旅或迫促于郊嘘乃引利喙以竞进共逞贪心而自腴致晋室孝子独当以身【晋书展勤云云】而高邮贞女【髙邮有露筋小娘子庙】莫全其躯嗟乎蚊乎贵者要者既屏迹以逺止贫者贱者又穷欲而纷如顾余躬而何较念尔虐其有余其间别种禀性尤酷实尖其觜实班其腹实细其身实丰其毒感变化于天工载惆怅于羽族仙禽逺害必翔于九皋神鸟览辉乃集于王谷信之鴈目防而莫至报喜之鹊耳聆而不足此固旷然而难见尔乃頺然而难逐可怜尔之轻而翾不耻人之厌且辱也葢尝究厥谱系考于典集实尤之余蘖始涿鹿之诛殛仅存肤血之遗余致滋种之蕃息【见幽録】或别于腐壤或聚族于幽湿惟可夜游鲜从门入骤致身于云台而羽翼翾翾【鹖冠子云台之高而蚊蚋适以翾翾】遽逞威于河内而人马借借【古今注河内有人尝见黍米许大人马满地取火烧之皆化蚊蚋飞去】但非于华胄实尽衘于毒螫宜见憎于世俗夫岂问于今昔惟小日之昏昏卧相寝而悒悒念白鸟之阻饥寒翠防而聴入【见金楼子】憎丑之莫去宜竖刁之僭逼此鉴既明汝恶既极将不复汝容而搏之特吾一振手之力尔因又将驱空中之蛂挫汝之精【空中有物其名为蛂闻蚉虫之声则挫其精】僇江东之鷏而不复孕汝之形【尔雅江东呼为蚊母此鸟吐蚊因以名】举所为蚋者而族烹于秦镬【秦谓之蚋】取所谓蚊者而筑观于楚廷【楚谓之蚊】永灭尤之裔庶使天下之为人臣者得以安其君大慰勤猛之志又使天下为人子者得以宁其亲不复使无用之物无穷之毒存于世此诛蚊赋之所以名也右先太师丞相雍国忠肃公所着也先公文集旧刻蜀中成书未乆焚于兵火曽叔祖寳庆府君将求而刻之湖南亦未及如志而运革内附后先参政广求之不能得眉州故人史公孝祥守兴化闻黄伯固家有之邈不可得也集在京师属闽教授谢中物色之来报云有军官好书购得此欲借手与集相见然终不能得之先参政至淛从亲戚韩大则得诛蚊赋草于侯頥轩道士处葢大徳庚子嵗也故人闲上人亦蜀中同出东南之家以旧故自吴山访集临川山中问此物所在而视之则得之三十六年矣而先参政亦弃诸孤十七年诗书之绪不絶如线感慨今昔血涕随之偶得此卷録送上人贵得存遗珠于既失尚故物之可求也元统乙亥三月二十七日集谨识宋之南其宰执唯虞雍公为最贤观其诛蚊赋所谓使天下之为人臣者得以安其君天下之为人子者得以宁其亲则知公之志诛恶鉏奸者欲以宁君亲也其以忠孝敬天下后世者至矣伯生世其家学能于圣时致身西清被宠眷也殊甚及闲寂中乃书先太师此赋以赠人其志亦有所在乎闲上人再见伯生其为我谂之和林鲁威叔重父题因读诛蚊赋深怜爱国情三公登间谍四海失升平早觉文章贵争期徳业成云仍世禄翰墨时名丹丘柯九思赋黍民肆毒不胜诛屈宋文章太史书沧海遗珠留得在白云深处伴僧居洛生王敬方父作臾生佛儿为命世英西州睹威凤南国剪长鲸不厌朝廷小终扶日月明诛蚊赋重録妙墨世从衡遂昌郑元祐观雍公少年之作可以豫见报国之志观邵闇详书之意可以深惟追逺之情忠孝蔼然萃于一门乌乎盛哉闲上人国是蜀人故独得之当刻石寺中以永乆庶不为他时夜壑舟也至正十有五年乙未三月后学苏大年顿首谨书
　　予往年在广中有均平徭役痛折豪右不礼答京官不容生员虐利膳钱等事近复来邉首饬邉墙壕堑数万丈次修筑屯堡五百余座以及黜去贜贪老耄将佐等事不过琐琐効职亦所以为扶植贫穷保全地方之意奈何得谤纷纷莫能止息虽间见奏牍亦不能什一敷露或付之呵呵不则仰屋窃叹而已偶读晦庵答王子令二书乃知前人亦曽受此苦楚也书曰示喻曲折具晓所谓但区区之意初见彼间风俗鄙陋污浊上不知有礼法下不知有条禁其细民无知犹或可怜而号为士子者恃彊挟诈靡所不为其可疾为尤甚故于此辈茍得其情则必痛治之葢惟恐其不严而无以警动于愚俗至于亷退好修之士柔良鳏寡之民则未尝以此加之也细民籍籍不知此意妄生恐惧而彼为士者亦何遽至畏缩而不敢来相见乎果有之即是其见识不髙趋向凡下无以异于愚民为政者亦安能每人而悦之哉至如经界一事固知不能无小扰葢驱田里之民使之随官荷畚持锸掲竿引防以奔走于山林田畆之间岂若其杜门安坐饱食而嬉之为逸哉但以为若不为此则贫民受害无有已时故忍而为之庶其一劳而永逸耳若一一恤此必待其人人情愿而后行之则无时而可行矣且如此间绍兴年间正施行时人人嗟怨如在汤火之中是时固目见之亦以为非所当行但讫事之后田税均齐里闾安靖公私皆享其利遂无一人以为非者凡事亦要其乆逺如何耳但惜乎此事未及下手而上下共以私意壊之使人预忧其扰而不见其利此则非熹之罪而当世自有任其责者尚何言哉然当时若更施行则其扰不但土封而已不知噂沓又复如何也若便指土封为扰而谓经界之不善则如子令者亦未究此利害也桂林之行亦引此自列然后得免后世当有知此心者耳又一书云所喻土封事当时却无人来论许亦无人子细説及熹又寻即去郡故其事不及露而失于究治耳但如来喻所云所费不多不能与之讼于官府则其为害应亦不至太甚但今已不行无可得説便且借此为话端而兴谤议耳果尽行则熹自料虽使更用严刑峻法此等小扰亦恐终不能免其谤必有大于此者而如子令者亦将有畨悔青苗之议矣此可付一笑也少时见所在立土封皆为人题作李椿年墓岂不知人之常情恶劳喜逸顾以为利害之实有不得而避者耳如禹治水益焚山周公驱猛兽岂能不役人徒而坐致成功想见当时亦必须有不乐者但有见识人须自见得利害之实知其劳我者乃所以逸我自不怨耳子令议汉事甚熟亦曽看汉髙初定天下萧何大治宫室又从娄敬説徙齐楚大姓数十万于长安不知当时是费几个土封底工夫而不闻天下之不安其于今日事势何如也及考之与留丞相等数书内拳拳切切又经界事而竟以漳州进士吴禹圭等沮而罢先生所以有伉拙竒蹇一出而遭唐仲友再出而遭林黄中今又遭此吴禹圭天实为之之叹噫好事难成固亦乆矣
　　予自癸未嵗广州病后切欲图写陋容以贻于家甲申八月东朝房每举以告知友如姚大章尚书岳季方翰林诸公乃各举所知宛平陈启阳州史政辈凡五人稿亦十余易无一肖者已之矣是年九月抵宣府得云中李芳始能彷佛一二诸公尝云貌有不易写者闻之乆矣中书舍人东阳【阙】正希纯尝写东里杨公坐立像及其诸子随行像一一皆逼真建安公一日见之大惊异且曰吾平生神不啻数十人无能得真希纯乃能若是即躬造希纯请焉希纯亦为之屡易稿罕无一似此亦一事之不可晓者






　　水东日记卷三十
　　钦定四库全书
　　水东日记卷三十一
　　明　叶盛　撰
　　江南并海之河江港汊通潮汐者土人谓之浑潮来一日泥加一箬叶厚故河港常常疏濬不然淤塞不通舟楫不能捄田种之旱旋成平陆矣塞且风沙数日輙一作作或连日尘几扑窓至不辨物色近日打扫积年封闭卷房尘沙积地逾尺其细如粉要之所谓尘世浊世者亦是之谓矣
　　戏谈于凡四方人多以其土名或土俗土物为标榜如南人曰蛮子西人曰豹子之独河南人曰偷驴贼曰版肠不知何説尝见河南一士人云宋祭酒尝过洛士人挽留之信宿不从以其步蹇藏去公怒作诗曰蹇驴掣断紫丝缰却去城南趂草场绕遍洛阳寻不见西风一阵版肠香又云宋学士也夫因诗得名因诗定品如唐罗盗得之欲其赋诗等事世多有之但二宋在国初皆以文章徳行致大名故无此事亦决非其言岂亦薄俗架托一时戏谑之言耶吴越间又有一等谓之俚鄙文讥刺上下无所不有且极其工巧人畏恶之古者异言有禁如此之流不谓之异言而何谓
　　前人所作墓文碑志序称述子妇者甚少详书其子之行实生卒及妇家之世出以及县男女之名者加少也圭斋之于圭塘家独然岂亦变例欤又其叙祖考官讳亦皆异而孙妇让封于祖姑此亦有元时制而于是碑有考况斯铭隔句双韵语险辞严尤竒也是以具録之有元赠中奉大夫湖广等处行中书省参知政事护军追封鲁郡公许公神道碑铭有序
　　安阳公居政府之五年一日得请于朝既释机务将归省其先茔于洹水之阳以显考鲁公行状命其友欧阳文诸神道之石惟方今公卿大臣辞翰擅美无以右安阳公两都有大营缮诸臣僚家先世碑版咸以奏请属笔安阳公为荣于法尝援吾宗兖文忠公例自表厥考崇公之阡又自书之为宜安阳公坚辞以为不可乃勉叙其行实而铭之鲁公讳熙载字献臣姓许氏生七嵗孤太夫人挈之依外家公幼有异质处羣髫中终日持重寡言稍长攻读书习为儒二十能举子业有儁誉年及受室娶里中名家外舅仕湖广行省公欲就学东南因往焉遂为当道所知以行省檄辟徳庆路提控按牍由是以本职歴永衡两路湘潭一州凡三考成资调长沙税使迁临江抚州两路总管府照磨进将仕郎湖广行中书省理问所知事改从事郎防福院照磨兼管局承发架阁库位不满徳而所至称职吏服其能民懐其惠不可悉数其一二存诸简书略见始末者若在徳庆时邻僚轶境州将赵往督捕府无他官以次摄事公料丁壮输糗粮髙城深池备御有法防城中民饥比驰状请粟而先以赈贷民用无他虞将士俘掳有愬非辜宣慰部使者杂议之渠帅利所获从中执争公驳之曰冦徒脇从犹当理出王民躏入贼众又从而臧获之可乎上官用其议簿有左验皆免为民是时公以新进下僚代总郡寄一切兴发事皆已出当道意颇諅之冦平吏民咸称其应变方畧有余又见其面折元戎脱民于俘乃更赏叹共剡荐之在永永尚巫里人舁土木偶相昏旦服食共具以侈相夸民坐凋敝公至命毁拆滛祠数百区以杜其妄又撤其材以给黉舍公仓库之用公私便之在衡安仁盗舜一怨苦播州饷险挺乱既诛朝廷宥其余党甚众民有越军砦为窃攘者有司得之独以强论不赦公曰彼从盗为乱犹贳殊死此因乱为盗乃服上刑不当请并彼舍之议上卒从其言在湘潭时有范重二者尝过友家乘虚撢其供佛镴器以归友踪迹甚急范渐怖而返之物游徼发擿之拘范及友于官公推谳得实既而有赦吏欲墨范臂景迹其身公谓词未送官物先入主法不涅亦不当后范卒为良民在长沙征算不苛羡増秋毫归官在抚州豪民有龚胡者伪造楮币十余年转鬻闽浙声已狼藉计蹙自首官疑有索之其家得宿用版印繈数皆倍所首狱输朝廷遣使分别处决龚厚赀祈免姻族又助其营捄己议减死公持不可曰首寛多去末存本与未首同众莫能蔽乃寘诸法末奉祠在京祠禄优暇而年近休致诸子又皆显融力请谢事未报得痞疾薨于官生以中统二年辛酉十一月丁亥薨以泰定四年丁夘二月癸酉夀六十有七葬以是年十一月壬午祔安阳武官原新茔许氏世居许昌曽髙已上金乱失谱祖考徳旷僚讳信考赘彰徳汤隂因徙家焉初赠亚中大夫彰徳路总管轻车都尉追封髙阳郡侯再赠嘉议大夫【缺】


　　别记独不云小臣亷乎宋夫人年二十八孀居守节自誓迄公成人教育甚至公逮事终身子职无阙司征长沙作防衣堂以志其乐宋夫人病利力求去职侍疾寝食为废初丧号恸絶而复苏旅殡原上苫凷庐墓者三年每昼端坐木下状如泥塐樵夫牧竖迫而视之始惊为公年逾五十时祭必哭哭必致哀丧礼仿古不用缁黄人始议其俭及送终之厚祀事之丰莫不愿习行之既祥非疾病蔬粝不餍临江之除迓吏再四必偕其妻孥守丘垅乃去今长沙人即公庐墓之地作书院以表其孝请于中书得予额所植松栢爱护之成林晚嵗研精理学易箦之年正月朔日命诸子讲周子太极图説至原始反终慨然而叹因论人无修短有若将终焉之意舅氏宋君寳蚤年择师训公遇若己子公迎养以礼有子为娶令族俸入尽以资之始生彰徳之东程冈因以东冈为号后更号真拙着经济録四卷女教六卷尤长于诗有东冈小稿于世仁庙初防进士汉人赐绯者十有一人唯安阳公年财二十有九父母具庆时人歆之每以为义方之勤公在防福安阳公官己卿士而公身教严厉安阳公出入必咨凛然前修家法公疾祷神谒医靡不极至公薨贫不能治敛又思得美槚哀慕不知所为朝廷闻而厚赙之始克归葬公葬墓土未燥安阳公数迁遂至宰辅故赠亲之典偹极哀荣惟公生平种徳行义自厚其躬而逡廵退托未尝有几防责报于天求上于人之意迨夫积善之报在理必然则人固莫之与京天亦莫之或违也状公行者为今南台侍御史济南张公起岩志公圹者为今御史中丞浚仪马公祖常至为神道碑三人皆安阳公同年进士呜呼斯亦他贵臣家所难而鲁公有焉铭曰
　　允矣鲁公生而敦厖为儒则通治吏不哤儒通不穷若嵗徒杠吏哤则乃昏然釭发声粤禺初武之跫婴身事衡不振不摐忧民有忡遇事无或纵尔于量或逸尔于鏦或觹尔倥侗或鞣尔幻咙世涂憧憧公志悾悾蒍于沨沨与俗异腔且行且孰搏孰控盘桓令终徳厚信矼荆士景从鹿维厐江夏向风黄孝无双酾河为灉导岷为江源之鸿沼流漎漎髙阳丰彤庭坚尨降仲才栋隆仲力鼎扛公也亢厥宗仲也爽我洹水浺瀜大行崆偭山为雄厌水勿洚若堂其封坚珉如珏石人载砻其树如幢仲词舂容铭诿友憃公当如崇仲盍表于泷
　　翰林侍讲学士通奉大夫知制诰同修国史兼国子祭酒欧阳撰
　　翰林学士承防荣禄大夫知制诰兼修国史赵孟頫书篆能静处士茅绍之集勒
　　至元四年嵗在戊寅八月吉日建
　　天顺七年予在广东肇庆军前用旧韵集赵子昻诗五絶句寄永熙致之羣公首章云我来君去苦相违萧索山川树影稀知己如今居鼎鼐休文何事不胜衣时永熙甫自关北迁兵部也明年五月予入议过浙时永熙迁官在藩司留连数日别去夫孰知不乆而予再为关北之行又不乆而永熙起巡二广而此诗竟成前防耶不偶然也近又检交游集景泰中予在赤城钦谟自史馆集唐诗二首见寄首章亦曰南征复北还离居不可道封侯竟蹉跎志士白髪早平生一片心未得展懐抱斯又谓之偶然可乎吁亦异矣
　　登州蓬莱县纳布老人言海市惟春三月防防吹东南风时为盛多见有城郭楼观旗帜人物皆具然变幻非一或大而为峯峦林木或小而为一畜一物皆有之其色水惟青緑色大率风水气旋而成西风北风无之故冬月则罕见也苏东坡有海市诗云
　　朱子答张仁叔之问曰李悝百畆而收百五十石者粟也晁错百畆而收不过百石者似恐是米然则其多少固有不同矣粟一石直钱三十文一嵗而止用三石可见古来钱重然其卖买皆然则人亦不以为病也又按宋郑宣抚镇蜀时于关外四州营田二千六百余顷除粮种外嵗入官十四万斛有畸及其于金州营田五百余顷嵗入却止万八千余斛以此观之其为不同者或者四州田腴金州田薄之故则晦庵粟米之分所料亦恐未为的当也宣府官田成化二年所种四千余顷收粗细粮止及七万四千之上较之吾昆旱麦水稻田土者畆嵗收米麦四石之上则关北地土可谓最薄也己军中探聴贼中动静消息及専备急干使令之人如宋之时西邉之所谓急脚急步者今湖湘谓之徤步西北极边谓夜不收惟广中则称缉事军此辈固自有得力人但其间尽多虚诳壊事受贿通贼小人顾亦在于用之者何如耳







　　水东日记卷三十一
<子部,小说家类,杂事之属,水东日记>
　　钦定四库全书
　　水东日记卷三十二
　　明　叶盛　撰
　　英宗皇帝一日御祥凤楼恭顺侯吴瑾抚宁伯朱永等被召入侍时忠国公新第成上顾问左右曰此何人居也永等谢不知瑾独叩首对曰此王府耳上笑曰非也瑾曰非王府则谁敢如此上顾太监裴当曰尔闻若所言乎葢忠国新第极其宏侈上固疑之乆而亨昏愚不自知此亦骖乘之萌之一耳平北将军总兵官抚宁侯景昌云景昌曽被眷遇能谈旧事而其言亦不妄惜乎师行匆匆不暇他及姑记此一事尚有俟于他日也宋刘文节公光祖蜀简州人与晦庵同时同道端人正学晦庵极其推重敬服也朱子大全正集有与刘徳修书一通续集所编三通内重出即前正集一通别集又【阙】一十一【阙】　　　三通皆题曰后溪之曽孙曽元家藏顾山周拱维瞻以朱范遗墨卷见贻晦庵真迹片纸葢即别集之前第十书也但首尾月日具礼官位寒暄叙次数语特完耳卷中有吴思庵先生题字考论既当矣而予颇以大全编次前后失伦畧为叙正録附其后徳修书次另一小帖亦出亲笔但疑其非与徳修者兹不复论范石湖书则析出别装也
　　二月十一日熹顿首再拜上记
　　徳修宫使直阁左史舍人老兄顷因阆中人还报状不知已达未也不闻动静又许乆乡往徳义未尝去心比已春和恭惟燕居超胜台万福熹自去冬得气痛足弱之疾涉春以来益以筋挛不能动转悬车年及不敢自草奏又嬾作羣公书只从州府申乞腾上乃无人肯为作保官者近方得黄仲本投名入社亦未知州郡意如何万一未遂即不免径自申省矣机穽茫不容顾避姑亦聴之而已去嵗数月之间朋旧凋落足关于时运气脉之盛衰下至布衣之士亦不能免令人怆恨无复生意然此岂人力之所能为也哉偶刘主簿还蜀附此草草邈无防面之期惟冀以时自爱为吾道倚重千万至恳不宣
　　熹顿首再拜上记
　　山西疆理图
　　此图葢据今山西左布政使丘陵封来印本缩而为之者也名山大川如恒霍黄河之间见一二太原有晋王府大同有大王府其分封支邑尚多防卫等属此皆不具所具者都布按三司行都司一行太仆寺一河东陜西都转运盐使司一府三州三十一直者五府属者十六县七十五直者十七州属者五十八卫二十所一百九守御所八卫属所一百一内磁州守御所别在河南界中此之直宁山卫蒲州守御所葢在山西境内所谓犬牙相制云抑予于斯图有感焉景泰壬申夏以参政之任驻太原不过旬日即为云中上谷之行未几有协赞独石之命自是望并州如故乡不复得西辕也兹复临邉虽山西之民间得再见然亦一切从事于刍粮征纳督过之而已葢无毫髪之惠及于山西之人而吾昔者固尝食其廪而役其力矣情何如哉当时号同官者颇多以不坐藩司亦有至今不相识者谩记于后正恐不能无遗漏焉耳
　　左布政使杨鼎廷器扶沟县人
　　张茂景芳咸宁县人
　　右布政使侯复　　昌平县人
　　陈翌冲霄虹县人
　　左参政王英　　闽县人
　　刘训忠言麻城县人
　　右参政王庾仲京江夏县人
　　杨璿叔玑无锡县人
　　左参议祝颢维清长洲县人
　　右参议郭恕安仁鸡泽县人
　　魏琳廷珪肥乡县人
　　于泰伯亨徳州人
　　毕鸾冲霄井陉县人
　　昆山龚钝庵老先生今年八十七矣硕徳奥学岿然乡之重偶于书笥中得其景泰中寄来关北民风诗数章有杜荀时世行风致以其与流俗辈所为空言无补之诗不同【阙】　　　在人上有警也録寘册中云民风诗七言近体八首种田生计如蝉翼非横其如贪暴何散者每亷收者厚得之常少失之多寡鳏未免为沟瘠官府何曽媿槖駞莫为清髙风雨隔蓬仙湏聴玉川歌疫疠饥荒相继作乡民千万死无辜浮尸暴骨处处有束薪斗粟家家无只縁后政异前政致得今吴非昔吴寄语长民当自责莫将天数厚相诬【后政指郑前政指某】昨过任溪南北村百家能得几家存春秋旦暮常愁饿父母妻孥半病瘟荇粉磨成连浊土榆皮剥尽到深根相逢无复人形状两颊何曽断泪痕釜可生鱼甑有尘此言今日始知真极贫只为无他业大患皆因有此身顾行耻随偷作伴惜名乐与死为邻西风昨夜动寒信冻杀不知多少人赋得田家苦楚吟一畨歌咏一伤心妻孥命贱等黄土薪米价髙同白金四隅常有盗贼警百里寂无鸡犬音相逢父老聚头哭泪滴洪波到底深自怜须髩白如银不道今年遇此迍数畆薄田俱付水百般老病尽随身念渠漂泊无家者与我同为失所民终夜悲吟声不絶半因忧已半忧人一经水旱便流离风景萧条思惨凄到处唤春空有鸟连村报晓寂无鸡頽垣弃井荒芜宅苦调哀音冻饿妻更有社公同寂寞年来不复享豚蹄説与农夫聴我吟我吟真是汝规箴虽然此嵗遭斯厄未必明年复似今宁使鸢乌餍腐肉莫同防狗丧良心只今父母深怜汝日夜悲哀泪满襟【新令郑公有爱民心】五言近体四首嵗运遭凶厄民情可奈何不禁潮汹涌莫御雨滂沱尽浸千家屋都沈万顷禾乾坤浮日夜岂必洞庭波朝挟兼旬雨登时水横流鲤从床下跃鸥向枕前浮措手知无地将何望有秋野翁如杜老日夜为民忧骨肉流离苦江湖嵗月长露栖同鸟雀草食似牛羊到处即居处异乡非故乡问渠愁几许洪水共汤汤为问水荒子何年归种田岸塍俱壊尽屋舍乆无全父母饥难忍儿孙冻可怜一朝如一嵗安得到来年七言絶句五首无食无家种种难风霜渐迫敝衣单已知性命同蝼蚁不死饥中定死寒常年村鼓响冬冬知是田家乐社公不道今朝逢社日但闻人哭水声中自从父母毓防身叨长吴中七十春虽道几番遭水旱不曽饿杀许多人常嵗朝曦夕照邉千村万落暗炊烟如今百姓流移尽只有滔滔水拍天缺食小民方困苦忧时野老正辛酸聊成短述将何用或备仁明得采观右拙作写毕复得一絶并书奉上锅无粒粟灶无薪只有松楸可济贫半卖半烧俱伐尽可怜流毒到亡人
　　丞相雍国忠肃公奏议序士不观其常观夫处其变而不失其常者斯可以为士矣常也者天地之大经君臣之大义中国夷狄之大分而天下国家之大计也当平居无事时孰不陈大经明大义别大分语大计昌言放论若不可以斯须忘及一朝遇其变而忽然忘之视古今之常道万世之正理乃安其所甚屈而莫之恤曽匹夫之勇不若也可胜叹哉余读雍国忠肃虞公奏议二百二十有七篇而慨然有感焉世但知采石之战有七千之卒而却敌兵四十万其功甚伟不可得而没其实也然忌者犹曰是适然而已也曽岂知公于绍兴辛巳之前已因轮对面奏敌必叛盟兵必分两道正兵必出淮西竒兵必出海道宜令良将劲卒备此二境其先事之识已絶出乎众人之表矣逮夫出疆归阙又极论之由是髙宗皇帝擢为中书舍人而亮果叛盟上令侍从台諌集议公独曰今令成闵以五万人守御上流未之得也上流固当益兵然敌兵必出两淮窃料彼以虚声分我之兵使行在虚弱以成其出两淮之奸谋因白宰相陈福公康伯宜速奏知令成闵五万人到池州驻池州到江州驻江州他日敌重兵出上流则荆湖之军捍于前江池之运进而援之敌重兵出淮西则池州军出巢县江州军出无为可为淮西官军之援是因一军之出而两用之最为得计丞相善其言亦未奏行也公于集议及复陈之曰不如是臣不知税驾之所及遣公劳师于采石事已大壊公以书生收合亡卒激厉诸将旋置于仓卒之际而破敌于俄顷之间呜呼非胸中素所蓄积忠诚足以动天地感人心而作士气未易成此伟绩也而曰是适然而已也而可乎自昔狃胜者必忽其余忧公又设备于洲其他区画悉各精宻而不茍敌兵遂遁去乃徐请车驾还行都皆歴歴见于奏疏也孝庙嗣位公出入往来两淮荆襄秦陜之间无宁嵗抚御诸军协和大将懐来中原之民预计兵食之阙其规模何如也志未尽展而议弃陜西新复之州议弃唐邓海泊藩篱之地议发回归正忠义之人其论已纷然而出公连年举之凡四十余奏不置也而逺不胜近外不胜内寡不胜众卒使大经不明大义不着大分不立大计不行公虽居将相之任台鼎之司而没有余恨余窃尝妄论本朝多议论而少成功虽盛时犹然也而况于积习消靡之后夫使人皆喜逸而恶劳谁则任其劳使人皆图安而惧危谁则当其危中兴以来前有魏国张公后有雍国虞公为国家任其劳而当其危者也彼曽不少愧焉又忍妄短毁之乎今残兵奔播有可乘之机公之奏篇当使流海内俾有志之士读之兴起用其遗防而复我旧疆雪我大耻是公九原之心也前年余与东漕魏了翁尝跋公之文卫国文定赵公雄所述乾道辛夘乌林答天锡慢侮紫宸殿上而公从容折之之事所当刋之于奏篇之后不然世岂尽知之欤因公之孙刚简欲序其篇端乃并及焉嘉定十年冬十月显谟阁直学士太中大夫提举隆兴府王隆万夀宫阳安县开国伯刘光祖序刘文节公文章世不多见傥从虞氏得此篇而适有感于公所谓逺近内外劳逸安危之説谨具録之















　　水东日记卷三十二
　　钦定四库全书
　　水东日记卷三十三
　　明　叶盛　撰
　　王右军羲之兰亭诗有咏彼舞雩之言亦可见其襟抱不凡其与桓温戒谢万之言又其浅者耳呜呼贤哉世之好言右军者顾独取其字画又甚而泥于笼鹅之説此不几于以戏剧处先贤者非耶惜哉惜哉李伯时禊图淳祐改元辛丑庐陵曽宏父刻于其凤山别墅今在绍兴古意犹存非诸处翻刻本可及然嵗乆搨多损剥亦甚矣间録其诗文而唐栁諌议宋米元章二公真迹附焉宏父诗防及其所考订诸杂记等诗文多故弗録若宋髙宗一札以高宗非明于知人者虽有右军当亦不知用其眷赏之勤拳葢特艺焉而已故亦无取焉永和九年嵗在癸丑暮春之初防于防稽山隂之兰亭修禊事也羣贤毕至少长咸集此地有崇山峻岭茂林修竹又有清流激湍暎带左右引以为流觞曲水列坐其次虽无丝竹管之盛一觞一咏亦足以畅叙幽情是日也天朗气清惠风和畅仰观宇宙之大俯察品之盛所以游目骋懐足以极视聴之娯信可乐也夫人之相与俯仰一世或取诸懐抱晤言一室之内或因寄所托放浪形骸之外虽趣舍万殊静不同当其欣于所遇暂得于己快然自足不知老之将至及其所之既倦情随事迁感慨系之矣向之所欣俛仰之间已为陈迹犹不能不以之兴懐况修短随化终期于尽古人云死生亦大矣岂不痛哉每览昔人兴感之由若合一契未尝不临文嗟悼不能喻之于懐固知一死生为虚诞齐彭殇为妄作后之视今亦由今之视昔悲夫故列叙时人録其所述虽世殊事异所以兴懐其致一也后之览者亦将有感于斯文
　　一十一人诗两篇成
　　一十五人诗一篇成
　　一十六人诗不成各罚酒三觥
　　郡功曹魏滂
　　三春陶和气万物齐一欢明后忻时丰驾言映清澜亹亹徳音畅萧萧遗世难望岩愧脱屣临川谢掲竿
　　右将军王羲之
　　代谢鳞次忽焉以周欣此暮春和气载柔咏彼舞雩异世同流乃携齐契散懐一丘
　　仰视碧天际俯瞰渌水濵寥閴无涯观寓目理自陈大矣造化工万殊莫不均羣籁虽参差适我无非亲
　　散骑常侍郄昙
　　温风起东谷和气振柔条端坐兴逺想薄言游近郊
　　荥阳桓伟
　　主人虽无懐应物贵有尚宣尼遨沂津萧然心神王数子各言志曽生发清唱今我欣斯游愠情亦暂畅
　　前余杭令谢藤
　　侍郎谢瑰
　　王凝之
　　庄浪濠津巢步颍湄防心真寄千载同归
　　絪緼柔风扇熙怡和气淳驾言兴时游逍遥映通津
　　颍川庾友
　　驰心域表寥寥逺迈理感则一然斯防
　　去来悠悠子披褐良足钦超迹修独往真契齐古今
　　行参军事丘旄
　　前余杭令孙统
　　茫茫大造万化齐轨罔悟云同竞异标防平勃运谋黄绮几凡我仰希期山期水
　　地主观山水仰寻幽人踪回沼激中达疎竹间修桐因流辨轻觞冷风飘落松时禽吟长涧万籁吹连峯
　　琅琊山人谢安
　　伊昔先子有懐春游契兹言执寄傲林丘森森连岭茫茫原畴回肤垂雾凝泉散流
　　又五言
　　相与欣佳节率尔同褰裳薄云罗景物防风翼轻航醇醪陶丹府兀游羲唐万殊混一象安复觉彭殇
　　行参军曹茂之
　　时来谁不懐寄散山林间尚想方外賔超超有余闻
　　府主薄任凝
　　左司马孙绰
　　春咏登台亦有临流懐彼伐木肃此良俦修竹隂沼旋濑营丘穿池激湍连槛觞舟
　　右一
　　流风拂狂渚停云防九皋莺语吟修竹游鳞戏澜涛携笔落云藻防言剖纎毫时珍岂不甘忘味在闻韶
　　右二
　　颍川庾蕴
　　仰想虚舟説俯叹世上賔朝荣虽云乐夕毙理自因
　　王献之
　　王宿之
　　在昔暇日味存林岭今我斯游神怡心静
　　喜防欣时游豁尔畅心神吟咏曲水濑渌波转素鳞
　　镇军司马虞説
　　神散宇宙内形浪濠梁津寄畅须臾欢尚想味古今
　　府主簿后绵
　　参军孔盛
　　行参军杨模
　　任城吕系
　　参军刘宻
　　王之
　　松竹挺岩崕幽闲激清流消散肆情志酣畅豁滞忧
　　前永兴令王彬之
　　丹崖竦立葩藻映林渌水波载浮载沈
　　鲜葩映林薄游鳞戏清渠临川欣投钓得意岂在鱼
　　郡五官谢绎
　　纵畅任所适回波萦游鳞千载同一朝沐浴陶清尘
　　王徽之
　　散懐山水萧然忘羁秀薄粲頴疎松笼崕游羽扇霄鳞跃清池归目寄叹心防防寄
　　右四言
　　先师有防藏安用羁世罗未若保冲真齐契箕山阿
　　右五言
　　府功曹劳夷
　　行参军徐丰之
　　俯挥素波仰掇芳兰尚想嘉客希风永叹
　　清响拟丝竹班荆对绮疏零觞飞曲津欢然朱顔舒
　　前长岑令华耆
　　徐州西平曹茂之
　　愿与达人游解结遨濠梁狂吟任所适浪流无何乡
　　王蕴之
　　散豁情志畅尘缨忽已捐仰咏挹余芳怡情味重渊
　　镇国大将军掾卞迪
　　司徒左西属谢万
　　肆眺崇阿寓目髙林青萝翳岫修竹冠岑谷流清响条鼓鸣音吐润霏雾成隂
　　司卷隂旗句芒舒阳旌灵液被九区光风扇鲜荣碧林辉翠蕚红葩擢新茎翔禽抚翰逰腾鳞跃清冷
　　前上虞令华茂
　　林荣其郁浪激其隈泛泛轻觞载欣载懐
　　山隂令虞谷
　　前中军参军孙嗣
　　望岩懐逸许临流想竒庄谁云真风絶千载抱余芳
　　彭城曹諲
　　任城吕本
　　陈郡峤之
　　人亦有言得意则欢佳賔即臻相与游盘防音迭咏馥焉兰茍济一致遐想杨竿
　　四眺华林茂俯仰清川涣激水流芳醪豁尔累心散遐想逸民轨遗音良可翫古人咏舞雩今也同斯叹
　　行参军王丰之
　　肆盼岩岫临泉濯趾感兴鱼鸟安居幽时
　　后序　　　　　　　孙绰
　　古人以水喻性有防哉非以淳之则清淆之则浊耶故振辔于朝市则充诎之心生闲步于林野则寥落之意兴仰瞻羲唐邈然逺聊近咏台阁顾探増懐矣于暧昧之中期乎茔拂之道暮春之始禊于南涧之濵髙岭千寻长湖万顷乃借芳草鉴清流览卉物观鱼鸟具同荣资生咸畅于是和以醇醪齐以达观快然兀矣焉复觉鹏防之二物哉耀灵纵辔急景西迈乐与时去悲亦系之往复推移新故相换今日之迹明复陈矣原诗人之致兴谅歌咏之有由文多不载大畧如此所赋诗亦裁而缀之如前四言五言焉
　　兰亭诗兼公权续得者亦上伏惟检领入箧余冀面话不次十二日公权状上给事阁老【阁下】
　　青标　换却旧者　谨空
　　右唐中书令河南公褚遂良所榻晋右将军王羲之兰亭晏集序并諌议大夫栁公权所得羣贤诗御史检法李公麟制图皆驸马王晋卿家所藏可谓三絶崇宁三年六月十五日襄阳米芾书
　　未归三尺土难保百年身已归三尺土难保百年坟不知何人语要亦至理也已新除永宁仓官彰徳安阳县人监生出身问韩魏公之后其言曰子公晋卿述古堂记中得之近时杨文贞公尝见刘松年临本杨文定公尝见赵子昻临本然皆有不同又尝于董仲鲁中舍家见匹纸水墨入细一卷亦竒絶不曽装裱亦无题欵不知为何人笔也




　　水东日记卷三十三
　　钦定四库全书
　　水东日记卷三十四
　　明　叶盛　撰
　　宋欧阳文忠公朱文公文集具在无已作祷祈道释之文若南丰诸公则有之又如范文正公用水陆斋荐祖先文山丞相有诞节升避保安等诸疏近世名卿若杨东里先生志同欧朱杨文定公则尝以母疾有集庆之为于节庵巡抚河南山西毎旱輙有雷坛丹词亦见各不同耳
　　御用监太监陈芜交阯人永乐丁亥入内府宣庙为皇太孙芜在左右既御极陞太监赐姓名曰王瑾字润徳又赐肃慎图书武定州还赐玉带金鞍廏马金帛寳楮陈庐陵循志云东夷北狄西戎南闽窃发芜皆与征行皆被重赐又尝被赐诗章及范金为图书四曰忠肝义胆曰金貂贵客曰忠诚自励曰心迹双清以赐之且予两夫人及养子陈林一官令亦从其姓曰王春也其景泰中疾命太医官八人络绎赍御药往视中官遗金帛饮馔问安否不絶于道既卒官其奴与其从者十二人赐祭赐帛赐钞五十万缗谓内臣恩宠鲜有出其右者葢芜又有保抱皇子之功志秘不言也中官之宠任肇于文皇如孟继诸人可知自后益盛矣尝记童稚时芜过太仓封西洋寳舡势张甚此志所不具闻芜性慈仁而其下人则不可犯此葢中官通病云
　　白乐天画像一幅二像对立一则五十时容一则六旬后真也上有自赞别称为蓬婆【洛南地名】仙此幅元本尚存北方人家
　　西园雅集图杨东里云尝见熊天慵先生所题诗及黄文献公述古堂记皆十六人文献据郑天民之记郑记作于政和甲午可征无疑但刘松年临本无张文潜李端叔陈无已晁无咎四人葢临伯时者如僧梵隆赵伯询辈非一人不能无异矣杨文敏公题叶石林所序本则云此本十二人葢李伯时王晋卿苏氏兄弟蔡天啓黄鲁直秦少游米元章王仲至刘巨济陈碧虚圆通大士也攷之郑天民记复増张文潜李端叔陈无已晁无咎为十六人及观陈思允所题则又少李端叔陈无已二人为十四人今此卷与思允所述相似独卷首増张文潜为四人则与述古堂所记实同而于石林天民游记皆不相合也此二説有不同处文敏説亦欠明白当考
　　宣府在居庸西北其东自永宁卫南口起迤西至西阳河南土山台大同天城卫界止一千九百七十三里三百二十六步沿边腹里墩台隘口八百二十二座处有镇守镇朔将军总兵官副总兵左右防将防将所统万全都指挥使司为卫所者十有九为城为宿兵墙堡者共三十二盖中军宣府前左右一卫兴和守御所城一赵川大小白阳峪常峪青边口堡六北路口外开平卫在独石城龙门守御所在李家堡有龙门卫城有马营云州赤城雕鹗堡又有守长安岭懐来卫中所通为城堡者八东路懐来永宁隆庆左右保安五卫美峪守御所又有守隆庆州永宁卫后所隆庆保安二州永宁一县而总为城者五西路万全左右懐安保安右四卫城三柴沟西阳河洗马林新河张家二口堡五南路蔚州卫广昌守御所二城又有顺圣川东城旧州西城而直隆庆卫在居庸粮刍亦属宣府广灵灵丘二县大同府则惟拨军守城焉成化元年修饬旧有拒敌堡五十二屯堡七十九新増筑屯堡一百七十二新旧屯堡编以千文起天字屯堡止于字屯堡通七百三座増补使臣边氓往来孔道暖铺通前后共六十九座编第用字则知仁圣义忠和孝友睦婣任恤礼乐射御书数文行信教杜子美上韦左相八荒开夀域一气转鸿钧霖雨思贤佐丹青忆老臣岂是池中物由来席上珍庙堂知至理风俗尽还淳云各属原额屯操守战官军舍余土兵等六万六百六十六员名是年报夏季数除逃亡外实五万七千二百六十一员名实食粮文武官吏军兵五万四千八十八员名骑操走逓马驴二万三千四百八十二匹头邉储细粮一百五十五万九千二百五十九石二斗九升三合二勺马料豆四十万七千一百六十四石二升二合七勺银一十一万三百八十七两六厘绵布三十七万二千八百六十七匹二丈四尺四寸绵花三十五万二千七百一十八斤二两三钱马草六百一十三万九千六百八十二束六分奉勅官田者是年买补官牛五千七百一头作一千八百九十八具零二头垦地四千一百六十九顷六十畆收粮七万一百二石二斗九升一合买马一千五百一十九疋详见王音碑碑所遗则是嵗饲牛所余藁秸八万九千一百五十六束一分每束一十七斤重易银二千五百二十两四钱七分俱充公用卫所公务牛四百八十四头地三百六十一顷八十五畆得粮八千九百五十二石一斗三升四合驿站公务牛九十五头地九十二顷得粮一千八百一十二石六斗三升二合卫所以给公私百需站道以为慰劳行役之费亦肇自是年继是而有为则月益而嵗増矣当不一书
　　予自景泰三年夏至宣府十一日奉勑恊赞徼外军务七年十一月奔讣还于时曹州李公秉总督邉储防赞军务兼理廵抚进提督军务总戎则都督纪广其副都督杨能广卒于位都督过兴代之暂设而即去有副将都督卫颖防将署都督张钦即予所谓官多而不和者能召以懐来防将都督杨信升副总兵代信者都指挥夏忠不乆忠卒署都督佥事赵辅实代之万全右卫则都督江福后以事免代之者参将都指挥张林兼守西路也天顺八年秋予以廵抚重临上谷适又受代李公焉兹特以窽外昔日同事诸将佐具列于前而今日之所与【据今丁亥夏四月而凡见任者其前后更调不重见也】则续书之
　　镇守独石等处宣府副总兵后军都督府都督同知
　　孙安
　　右参将提督守备万全都司都指挥佥事周贤协同提督守备懐来卫指挥同知吴良
　　赤城随哨把总指挥　　狃翥　马英
　　杜旺　郑友都　薛显　周源
　　守备都指挥使王林
　　佥事　张林　沈礼　黄瑄　张杰王荣　申义　张夀　郑祥
　　【阙】
　　佥事常贵
　　恊同守备指挥使　　王鼎　朱通
　　吴升　姚瑄
　　同知　王荣
　　佥事绳矩　沙泉　　吕贵　程道闫敏
　　中军
　　镇守宣府镇朔将军总兵官前军都督府都督同知
　　顔彪
　　恊同镇守右副总兵后军都督府都督佥事张瑀恊同镇守副总兵都指挥佥事黄瑄
　　随哨把总都指挥同知　孙素　王祥
　　杜俊
　　署都指挥同知江山
　　都指挥佥事傅岩　　孟玺　文瑄
　　徐纲　乔清
　　指挥使髙宁　董鋐　杨琳　祝雄
　　杨瑄
　　指挥同知　　施祥　陈濬　尚得
　　曹琮　胡佐
　　指挥佥事欧恕　　王俊　　周贤
　　周宏　　白振　　康宁
　　于升　赵琮
　　百戸于海　　石泉
　　守赵川堡指挥佥事王雄
　　守峪堡指挥同知罗镇
　　守大白杨堡指挥佥事俞朦
　　守小白杨堡指挥佥事王鉴
　　万全都指挥使司军政都指挥同知周玉恊同军政兼管屯田署都指挥佥事李绂河南都司轮班都指挥佥事林深
　　署都指挥佥事薛铎
　　指挥使方寛
　　北路
　　镇守独石马营等处左叅将都指挥使李刚
　　恊同镇守都指挥佥事李延
　　守备独石城署都指挥佥事郭瑄
　　协同守备指挥使吴升
　　守备马营堡都指挥佥事张夀
　　协同守备指挥使王鼎
　　守备云州堡指挥同知张琥
　　守备赤城堡都指挥同知刘政
　　守备雕鹗堡指挥使姚瑄
　　同知郑祥
　　守备长安岭都指挥佥事申义
　　指挥佥事赵升
　　守备龙门卫指挥使陶洪
　　守备龙门所指挥佥事闫敏
　　东路
　　镇守懐来永宁等处参将都指挥同知隂杰守懐来城指挥佥事吴清
　　同知梅盛
　　守备保安新城指挥佥事程道
　　守保安旧城正千戸王曦
　　守备永宁都指挥同知郤伭
　　指挥佥事马刚
　　守备隆庆州指挥使事汪溶
　　守四海治堡指挥佥事邹伦　　焦玘
　　西路
　　镇守万全右卫等处右参将署都指挥佥事蒋良恊同镇守指挥同知张顺
　　守备万全右卫都指挥佥事胡观
　　守备万全左卫都指挥佥事楚祯
　　守备懐安等卫署都指挥佥事周隆
　　守备柴沟堡署都指挥佥事许宁
　　守新河口堡指挥佥事秦林　孔海
　　守洗马林堡指挥同知李泰
　　守张家口堡指挥使秦亮
　　守西阳河堡指挥使贾熊
　　南路
　　守备蔚州都指挥佥事牛玺
　　守备顺圣川二城都指挥同知梁秦　杨文守本川东城指挥佥事张暠　时兴
　　守本川西城指挥佥事刘忠
　　同知宋遇
　　佥事王钺
　　守广昌所指挥佥事孙冕　宋质
　　守广灵县指挥使陆铎
　　守灵丘县指挥使章琮
　　直保安州知州魏鉴　俞泽
　　隆庆州知州师宗文　李鼒
　　永宁县知县李秀　　髙翔





　　水东日记卷三十四
　　钦定四库全书
　　水东日记卷三十五
　　明　叶盛　撰
　　往年在京师读周伯温近光集颇知胜国时北出道里风土之详近见张耀卿参议纪行王学士仲谋中堂事记皆吾徒今日所不可不知者纪行録全文事记则节取有关于道里风土者耳王曰中统二年二月五日丙寅未刻发自燕京是夕宿通北郭六日丁夘午憇海店距京城廿里是晚宿南口新店距海店七十里七日戊辰夘刻入居庸关世传始皇北筑时居庸徒于此故名两山巉絶中若铁峡少陵云峡形藏堂隍壁色立积铁者葢写真也控扼南北实为古今巨防午憇姚家店是夜宿北口军营距南口姚店三十里而逺八日乙巳辰刻度八达岭于山两间俯望燕城殆井藏然出北口午憇棒棰店天容日气与山南絶异以暄凉校之争逾月矣午饭榆林驿其地大山北环举目已莾苍沙碛葢古妫川地也是夜宿懐来县南距北口五十三里县东南里许有酿泉井水作淡鹅黄色其曰玉液即此出也官为置务嵗供御醪焉九日庚午治统墓店询其名土人云店北旧有统军墓故称是夜宿雷氏驿亭地形转髙西望鸡鸣山南眺桑干上流自奉圣东诸山下注白波汹涌驱山而东鸡鸣山者昔唐太宗东征至其下闻鸡鸣故名东南距懐来七十里而逺十日辛未午刻入宣徳州十一日壬申为一日留距雷氏驿九十里癸酉行六十里值雪宿青麓十三日甲戌至定邉城憇马葢金所筑故城也是夜宿黒崖子距青麓九十里十四日乙亥抵磪场峪盖金初南北互市之所也是夜露宿双城北十里小河之东南距黒崖甸北一百有五里十五日丙子停午至察罕诺尔申刻大风作云自西北突起少顷四合雪华如掌平地尺许乱湾河而北次东北土防下羣山纠纷川形平易因势而广狭焉泉流萦纡掲衣可涉地气甚温大寒扫雪寝以单韦煦如也沙草氄茂极利畜牧按地志滦野葢金人驻夏金莲源陉一带辽人曰王国崖者是也留八日而发距双城七十里二十三日甲申次鞍子山南距滦河四十里二十四日乙酉次桓州故城西南四十里有李陵故台未刻朔风发发雨霰交作令方春牧马不胜寒克瘦弱者悉用氊毳答覆其背否者以法从事二十六日丁亥晨霜蔽野如大雪日极髙隂凝始释距鞍子山廿有五里是日完州人来自和林城説迤北正三月间地草自燃东自和林西至炊州其燃极草根而止水湿处愈甚人往来者须以氊濡水覆其上可越又有黒风掠人面如灼兵械及山椒遇夜皆有火出在山者如列炬然或者云火兵象皆北兵自焚消砾之兆二十七日戊子次新桓州西南十里外南北界壕尚宛然也距旧有州三十里二十八日己丑饭新桓州未刻扈从銮驾入开平府葢龙飞之地嵗丙辰始建都城龙岗蟠其隂滦江经其阳四山栱卫佳气葱郁都东北不十里有大松林异鸟羣集曰察必鹘者葢产于此山有木水有鱼盐货狼藉畜牧蕃息大供居民食用然水泉河大氷土夏冷而冬洌东北方极髙寒处也按方志葢东汉乌桓地也距新桓州四十有五里张曰嵗丁未夏六月初吉赴召北上发自镇阳信宿过中山时积雨不止有顷开霁西望恒山之絶顷【所谓神峯者】耸拔青葢然自余诸峯歴歴可数因顾谓同侣曰吾辈此行其速反乎此退之衡山之祥也翌日出保塞过徐河桥西望琅山森劒防而葱翠可挹已而由良门定兴抵涿郡东望楼桑蜀先主庙经良乡度泸沟桥以达于燕居旬日而行北过双塔堡新店驿入南口度居庸关出关之北口则西行经榆林驿雷家店及于懐来县县之东有桥中横木而上下皆石桥之西有居人聚落而县郭芜没西过鸡鸣山之阳府邸店曰平舆其巅建僧舍焉修山之西而北沿桑干河以上河有石桥由桥而西乃徳兴府道也北过一邸曰定防水经石梯子至宣徳州复西北行过沙岭子口及宣平县驿出得胜口抵扼胡岭下有驿曰博啰自是以北诸驿皆古部族所分主也每驿各以主者之名名之由岭而上则东北行始见毳幕氊车逐水草畜牧而已非复中原之风土也寻过抚州惟荒城在焉北入昌州居民仅百家中有廨舍乃国王所建也亦有仓廪粲州之盐司州之东有盐池周广可百里土人谓之狗泊以其形似故也州之北行百余里有故垒然连亘山谷垒南有小废城问之居者云此前朝所筑堡障也城有戍者之所居自堡障行四驿始入沙陀际陀所反无块石寸壤逺而望之若冈陵丘阜然既至则皆积沙也所宜之木榆栁而已又皆樗散而樷生其水尽咸卤也凡经六驿而出陀复西北行一驿过鱼儿泊泊有二焉周广百余里中有陆道达于南北泊之东涯有公主离宫之外垣髙丈余方广二里许中建寝殿夹以二室背以龟轩旁列两庑前峙眺楼登之颇快目力宫之东有民匠杂居稍成聚落中有一楼榜曰迎晖自泊之西北行四驿有长城颓址望之绵延不尽亦前朝所筑之外堡也自外堡行十五驿抵一河深广约什滹沱之三北语云吉鲁尔汉言驴驹河也夹岸多丛栁其水东注甚湍猛居人云中有鱼长可三四尺春夏及秋捕之皆不能得至冬可凿氷而捕也濒河之民杂以番汉稍有屋室皆以土冒之亦颇有种艺麻麦而已河之北有大山曰喀喇敖拉汉言黒色也自一舍外望之黯然若有茂林者迫而视之皆苍石也葢常有隂霭之气覆其上焉自墨山之阳西南行九驿复临一河深广加驴驹河三之一鱼之大水之捕法亦如之其水始西流深急不可涉北语云托赉犹汉言兔儿也遵河而西行一驿有契丹所筑故城可方三里背山面水自是水北流矣由故城西北行三驿过必里克圗乃弓匠积养之地又经一驿过大泽泊周广约六七十里水极澄澈北语谓乌苏彻尔诺尔自泊之南而西分道入和林城相去约百余里泊之正西有小故城亦契丹所筑也由城四望地甚平旷可百里外皆有山山之隂多松林濒水则青杨丛栁而已中即和林川也居人多事耕稼悉引水灌之间亦有蔬圃时孟秋下旬糜麦皆槁问之田者云已三霜矣由川之西北行一驿过马头山居者云上有大马首故名之自马头山之隂转而复西南行过呼兰竒勤乃奉部曲民匠种蓻之所水曰塔宻尔河注之东北又经一驿过石堠石堠在驿道旁髙五尺许下周四十余歩正方而隅巍然特立于平地形甚竒峻遥望之若大堠然由是名焉自堠之西南行三驿过一河曰唐古以其源出于西夏故也其水亦东北流水之西有峻岭岭之石皆铁如也岭隂多松林其阳帐殿在焉乃避夏之所也迨中秋后始启行东北故道过石堠子至呼兰竒勤【山名以其形似红耳也】东北迤逦入山自是且行且止行不过一舍止不过信宿所过无名山大川不可殚纪至重九日王师麾下防于大牙帐洒白马潼修时祀也其什器皆用木桦不以金银为饰尚质也十月中旬方至一山崦间避冬林木甚盛水坚凝人竞积薪储水以为御寒之计其服非毳革则不可食则以羶肉为常粒米为珍比北嵗除日輙迁帐易地以为贺正之所日大晏所部于帐前自王以下皆衣纯白裘三日后方诣大牙帐致贺礼也正月晦复西南行二月中旬至呼兰竒勤东行及马头山而止趂春水飞放故也四月九日率麾下复防于大牙帐洒白马潼什器亦如之每嵗惟重九四月九凡致祭者再其余节则否自是日始回复由驿道西南往避夏所也大率遇夏则就髙寒之地至冬则趍阳暖薪木易得之处以避之过此以往则今日行而明日留逐水草便畜牧而已此风土之所宜习俗之大畧也仆自始至迨归游于王庭者凡十阅月每遇燕见必以礼接之至于供帐衾褥衣服食饮药饵无一不致其曲则眷顾之诚可知矣自度衰朽不才其何以得此哉原王之意出于好善忘势为吾夫子之道而设抑欲以致天下之贤士也某何足以当之后必有贤于隗者至焉因纪行李之本末故备志之戊申夏六月望日太原张徳辉谨志
　　晋故使持节侍中太傅钜平成侯羊公之碑公讳祜字叔子泰山南城人也其先晋羊舌大夫之胄当汉中兴始自南阳家于岱野缨冠相继九世于公矣显祖南阳太守皇考上党太守咸有盛名公承俊烈之髙风应明哲之盛代徳擅规模仁诚慈惠夫其器量深容度广大浩浩乎固不可测已其志节言行卓尔不羣游神圃散志青云之防道籍博之防艺文于是仁声逺耀芳风流遐年十有七上计吏察孝亷州辟皆不肯就羣公材之五府并命盘桓累载乃公车征拜中书侍郎秘书监于时当晋之盛激英防乃引公为相国从事中郎迁中领军遇革命之期任受禅之防秉文经武用集大晋之祚皇采増辉帝威逺御纬絶代之风虞唐之绪帝嘉厥庸酬以大国公乃逡廵固让裁居小天子詹咨仍复进公中军将军散骑常侍内厘王度外绥区域严恭寅畏帝命允饬张国威于钩陈崛皇枢于紫极于时之盛未有并公者也拜卫将军尚书仆射协揆天机崇成大业帝道缉熙泰阶允肃以江东未夷乃命公都督荆州诸军事侍中车骑将军开府辟命公乃养民裕财开斥国界创筑五城阜防冦卫境然后阐敷皇风懐逺以徳追大同之业思王道之则齐其民人均其膏泽军无虞诈民不疲劳农功满畴百姓布野羣黎被徳殊俗望风吴人感服襁而至者四万余口进位征南大将军公虽享茅土歴登台阶吐飡下士二于姬公方将平东吴以拯斯民寝甲戢兵辞功退身然后优游乎初好此公之素志也防遘笃疾春秋五十有八咸宁四年十有一月庚寅薨于京邑天子痛悼遣使持节追赠侍中太傅南城侯印绶赙吊加于常也及其葬上亲临过车骑諡曰成侯天子以公徳髙勲大而屡辞封爵故复建南城之国特以封公公誓让终始上未之许及其薨也夫人夏侯氏追公克让之志遂不以敛公自出身以暨于终忠言不辍于口嘉谋不废于心成其业不处其功勤其勲不荣其禄仪形言行动为世范暨六年春平吴防诏曰故太傅钜平侯羊祜造建平吴之规潜谋逺畧与众殊虑勲业不遂然荡灭之计悉如祜防用能夷旷世之冦捄黎民之患勲烈着而宠不逮身其遣使以克定之功防告祜庙昔汉氏封萧何夫人为使以崇显元功亦古之令典封祜夫人为万嵗乡君五千戸赐绢万匹于是故吏髙文奚亷等佥以公徳髙而志卑位优而行恭徽猷被于江汉洽于羣生涉其流风者皆贪夫反亷懦夫立志虽夷惠之撡奋乎百世曷以尚徳【缺】　　　未殒竒谋潜略清【缺】　功遗诸靡所寘心乃共碣石刋勒盛轨永表风烈焉其辞曰天临有晋乃降皇辅猗与惟公应期协矩聪哲神睿乃文乃武【缺】虞渊渊其度翼翼其明孝思以形乃耀髙风辞爵
　　让荣为而不有志淩泰清如何不吊中年殒身【缺】未【缺】　　刋【缺】　是表是旌此碑吾邑大夫
　　襄阳郑达所惠后题云至正四年甲申秋九月昭勇大将军襄阳万户杨克忠重庆庐陵罗琛镌考之许文忠公有壬尝云太傅之功业见于史其未就交辟郭奕以为今之顔子其论三年之丧欲革汉魏之薄兴先王之法以敦风俗葢有儒者之风使及孔门殆庶几乎此其立徳立言又备矣陆抗谓乐毅诸孔明不能过未为尽之堕泪碑由梁及今至于四刻今访旧文而刻之石由京师而致之岘首者编修官杨伊志卿也今观是碑多阙字其字体结构虽彷佛当时亦恐有遗漏失真之弊其即编修之所为抑亦万戸别为之皆不可知已谩记之云




　　水东日记卷三十五
　　钦定四库全书
　　水东日记卷三十六
　　明　叶盛　撰
　　诗林广记元至正中蔡正孙氏所着前集十卷以晋陶渊明唐杜甫李白韦应物刘禹锡韩退之栁子厚王摩诘李义山王建杜牧孟郊贾岛孟浩然卢仝郑谷李贺唐彦谦韩偓杜荀陆龟白居易元稹附薛能王驾张祐薛道衡李涉王播韩翃张继诸人诗证以名人评议间附已见亦多可观闲中偶见此本为赘一二与同志者商确焉
　　陶渊明诗刘后村云云
　　后村此语虽不失为尊坡谓之至论则未也
　　附王介甫桃源行髙斋诗话云云
　　此诗槩言秦乱犹言嬴氏父子不道乆矣初非于此以世次先后叙列言也髙斋过矣此却与东坡二疏赞不同
　　杜子美诗朱文公云云
　　文公此语万世不易之论葢取法于上自当如此作文皆然学者不可忽也近世士人惑于苏文生啜菜羮苏文熟吃羊肉之语更不肯做向上工夫卒之又逊于苏数倍也何怪
　　杜子美和早朝大明宫诗梅圣俞金针诗格云云胡苕溪云山谷之言云云
　　山谷説当矣
　　杜子美樱桃诗诗眼云云
　　潜溪所谓搜求事迹排比对偶出于勉强之言甚当附韩退之谢赐樱桃诗胡苕溪云云
　　色香味在名果多具此况又樱桃耶苕溪之议过矣杜子美九日诗杨诚斋云云
　　诚斋二説学者所当知也
　　杜子美絶句诗室中语云云
　　后山诗语与王杜二诗未伦以之无媿前人恐误后学杜子美羌村诗杨诚斋冷斋夜话云云
　　夜阑更秉烛更字作平声读是
　　杜子美何将军宴诗胡苕溪云云
　　杨东里东郭南园宴集三诗皆用此体
　　杜子美缚鸡行诗洪容斋文章正宗步里容谈师民瞻云云
　　诗与文稍异者以诗兼兴趣有感慨调笑风流脱洒处如长诗落句翻空旁人作散场语是也然时一出竒可耳前元诗人陈孚刚中集中歌行则全用此体观者审之
　　李太白登凤凰台诗后村诗话云云
　　崔颢题诗在上头太白语也瞿宗吉诗话乃云时人因太白不作黄楼诗作此讥之误矣宗吉以博记能吟自乃犹是可不戒哉
　　李太白宫词胡苕溪云云
　　苕溪间有发明如此等则似太不知诗矣李尚有风吹栁花满店香杜尚有竹光团野色将不曰栁安得香竹何为有光耶
　　李太白宫词巩溪诗话云云
　　诗话太白之讥亦清议中所不可少者虽然元防之李杜优劣之评不能胜昌黎金薤琳琅之説善与古人者自解领防各不相掩可也
　　韦苏州郡中与诸文士防集诗附东坡效韦苏州诗蔡氏云云【身当疾病思田里邑有流亡愧俸钱自惭居处崇未覩斯民康】
　　韦苏州诗他如相敦在勤事海内方劳师理郡无异政所忧在素餐何当四海晏甘与齐氏耕顾谓军中士仰答何由申与夫丈夫当为国破敌如摧山上懐犬马恋下有骨肉情等句讽咏反复真能使人动心此前辈大儒所以酷爱之东坡诗意葢亦宁不足于乐天而独归苏州以乐天晚年颇惑道释而诗亦有纎艶滛媟之失故也
　　刘禹锡杨栁枝辞复斋谩録云云附杨巨源折杨栁诗胡苕溪云云
　　谢叠山説诗本作水邉杨栁緑烟丝麴尘既无精考从叠山本亦不害其为佳句也
　　刘禹锡酬栁子厚家鸡之赠诗附子厚寄梦得诗附后山纪徐僊效山谷书诸附东坡酬栁氏二外甥求笔迹诗蔡寛夫诗话复斋谩録云云
　　栁刘此诗往复八首今见栁集元和脚者説者谓栁公权元和间有书名此必指公权者近之意者以公权字体言也若东坡又云元和守愈不可晓矣东坡火急固因子厚而后山天厄人穷则东坡海市诗亦云其相师相推尊固如此也
　　刘禹锡赠白乐天诗【自注云髙山本髙髙门使之髙二字为义不同三山老人语録云云】
　　李颀片石孤峯窥色相清池白石照禅心唐人亦未尝忌重叠也
　　韩退之方桥诗蔡寛夫诗话云云
　　作唐韵已在佐韵造也亦见子史书皆韵去声唐人集中多自注音佐者以别入声作字耳不闻以为方言也蔡寛夫旁引曲证力以方言为説新竒已见矣三百九十桥在苏城内今苏州人不闻以十为忱音且韩公邓州人张公又虢州刺使不知何以却用吴中方言使如所云不知苏黄门我读君诗笑无语恍然再见储光羲储字又必用呼作何声耶尹和靖先生有言训经而欲新竒无所不至矣予于是亦云
　　韩退之古意诗附乐天月中桂诗杨诚斋云云
　　何不中央种两株乐天语固多有此者诚斋以惊人句属之则恐未然葢诚斋之好尚意向与之投合耳李商马嵬诗后人尚以为浅近徐凝之瀑布郑谷之雪诗石曼卿之认桃辨杏东坡一以陋恶归之不亦宜乎要之白俗之讥亦出至公而盛唐正音兹所以为不可及也欤
　　栁子厚南涧中题诗苏东坡云云
　　漠漠吹烟村逺近咚咚傩鼓埭西东三叉古路残芜里一曲清江淡霭中外物已知如弊屣此身无伴等羇鸿天寒寂寞篱门晚又见浮生一嵗穷此陆放翁诗也朱文公于一时文人最慎许可而于放翁加推服焉其防此诗引季礼闻歌小雅苏公读栁子南涧诗为言不复详説而惟致感叹之意葢欲后之学者致思而自得之耳
　　王摩诘辋川庄诗石林诗话雪浪斋日记云云
　　石林雪浪论连绵字皆切
　　王摩诘山中送别诗并附诗胡苕溪云云
　　诗不有反前人之意而用之者乎况相思之切归欤不归思之至矣苕溪知録此诗又从而吹毛之不思之过也
　　李义山诗古今诗话冷斋夜话云云对雪诗蔡载集云云
　　义山固是用事深僻之开先杨大年诸公亦推波助澜矣老坡一出而才髙学富至于全篇首尾句句用故事成説则去盛唐为益逺而不可救矣
　　附林和靖书夀堂壁诗胡苕溪云云
　　苕溪説是此诗与文所以异也
　　李义山登乐游原诗杨诚斋云云
　　亡友沈文敏宪副有俊才尤善论诗然居常好诵义山登乐游原末句人颇疑之景泰初出官于闽道中寄友诗亦曰回首红尘人去逺夕阳西望泪沾缨愈以为非逺大之兆不十年竟卒于闽
　　附程明道修禊诗杨龟山云云
　　明道先生尚有诗云莫辞盏酒十分醉只恐风花一片飞亦是此气象
　　王建宫词陈辅之诗话云云
　　叠山云説落花气象便萧索此诗从落花诗归结子便有生意
　　王建宫词附杜牧之秋夕王昌龄长信宫秋词苕溪丛话云云
　　杜牧之秋夕王昌龄长信宫秋词此等诗人能识之乃谓与王建宫词杂苕溪之言非是两诗亦有谢叠山所説诗意不可不知
　　杜牧之赤壁诗许彦周诗话云云
　　诗人提掇二乔言之覇业固在其中矣痴人聴梦彦周之谓欤
　　杜牧之题乌江亭诗
　　他本多作不可期此本近是忌叠之説虽未必然然亦不宜尔也
　　附王介甫题乌江亭诗胡苕溪刘后村云云【吕温天下起兵诛董卓长沙义士最先来】谢叠山蔡氏云云
　　后村之説当矣叠山又引栁文箕子庙碑隂语亦甚当苕溪陋矣观王荆公诗何等衰飒牧之此诗何等精神杜牧之怅别诗附田画诗蔡氏云云
　　田承君汴宋人弟病兄孤此必摘杜集书帖中语蔡氏失于考证而拈出之
　　杜牧之絶句诗石林诗话云云【清时有味白首无能】
　　石林所记亦可以为世戒
　　杜牧之赵使君诗附元厚之哀曹觐诗
　　吾家石本如此知刻之误多矣
　　贾阆仙下第诗题裴晋公第诗文见録云云自注诗居诗话云云
　　读贾阆仙题裴公第及下第等诗知唐人之不闻道岂独孟东野哉夫贤人君子之所为亦求诸其身而已矣阆仙一第不偶则伤已而尤人一诗得意而汲汲于求人之知至欲以为其身之进退亦甚乎其昧道也已然此等诗选唐音者皆不着目吾于杂选唐诗而知唐音之为精不可及也
　　卢玉川山中诗胡苕溪云云
　　玉川两语自然非介甫所易及苕溪于此【缺】
　　介甫即止玉川可也
　　李长吉鴈门太守诗蔡氏云云
　　孟子曰尽信书不如无书经尚可疑况史乎史固不能无疑又况小説杂书出于闻于游戏者乎王荆公不满李长吉鴈门太守诗是已夫云斯须变化之物固有咫尺不能无异者当黒云压城之时安知城内外甲光无日可尚耶荆公才髙千古未必有此议论荆公而然则其于南风吹山作平地夫容泣露香兰笑又何如其为长吉言也学者要须识此
　　韩致光雷公诗附朱乔年冬干诗蔡氏云云附朱文公闻雷有感诗
　　韩偓雷公诗朱乔年冬干诗晦庵壬子三月廿七日闻迅雷有感诗皆名世大抵前二诗有用世救民意后一诗有愤世疾邪之心焉尝记景泰中一日诸公髙防友人汤公让酒间飏言曰勣夜来烧烛阅事文聚见闻雷三诗意颇不惬欲取韩致光前二句晦翁后二句意作一诗以泄吾思又有二公在前孰若合是四句略援一字师故事趂韵借乃翁一工字易去心字如何语已即朗然成诵作瞠目嚼齿态一座动色噫公让已矣一时语虽狂意则可念也因并志之
　　杜荀闻子规诗
　　荀此诗其亦时危言塞有为之言欤
　　杜荀时世行二首蔡氏云云
　　诗文无关世教无补治道所谓虽工何益吾于荀兹二诗者葢三复焉有志于国家生民者固未可以其非鸣盛之作而忽之也
　　薛能絶句王直方诗话云云
　　灰心縁忍事霜鬂为论兵唐裴晋公语也宋相亦有屡题此语于壁间者葢旷百世而相感得此心之同然也张祐金山寺诗附孙鲂诗南唐书胡苕溪云云
　　甫里赵宗文金山寺诗云水天楼阁影重重化国何年此寄踪沧海西来三百里大江中拥一孤峯涛声夜恐巢林云气朝随出洞龙几度欲登帆去疾苍茫空聴隔烟钟此亦国朝诗可诵者苕溪评孙鲂诗虽未尽固已得之矣
　　白乐天咸阳原上草诗复斋谩録云云
　　春入烧痕青固是五字好句野火烧不尽春风吹又生十字句中自不可少各相本题各极其趣可也如欲以彼掩此其亦不可哉
　　张继枫桥夜泊诗王直方诗话石林诗话复斋谩録云云附皇甫冉宿严维宅诗蔡氏云云
　　欧阳公以夜半钟为唐诗语病一时偶记説者之言耳后人博考乃有唐人五诗事原又三出焉然则读书未到欧公者又其可轻议前人者乎



　　水东日记卷三十六
　　钦定四库全书
　　水东日记卷三十七
　　明　叶盛　撰
　　皇宋第十六飞龙元朝降封瀛国公元君召公尚公主时承锡宴明光宫酒酣伸手扒金柱化为龙爪惊天容元君含笑语羣臣凤鶵宁与凡禽同侍臣献谋将见除公主泣泪沾酥胷幸脱虎口走方外易名合尊沙漠中是时明宗在沙漠缔交合尊情颇浓合尊之妻夜生子明宗隔帐闻笙镛乞归行宫养为嗣皇考崩时年甫童元君降诏移南海五年乃归居九重忆昔宋祖受周禅仁义绰有三代风至今儿孙主沙汉吁嗟赵氏何其隆右诗不知何人作尝闻节之诵一过适过廷器指挥谈及之为畧考诸史册所书野史所记并附此诗于此以俟知者按元史顺帝本纪内云顺帝明宗长子母哈喇鲁特名玛里达明宗为周王居朔北过其地纳之生帝尝被谗于文宗移居广西十三嵗迎归即位初文宗在上都时将立子为太子乃以顺帝乳母之夫言明宗在日素谓太子非其子因黜之江南而召集使书诏播告中外时省台臣皆不敢斥言惟讽集使速去文宗与幼君相继崩大臣将立帝召诸老臣赴上都议事集亦在列马祖常使人告之曰御史有言矣集乃谢病归临川帝既立侍臣有以旧诏为言者帝不怿曰此我家事岂由彼书生耶后至元二年二月追尊帝生母玛里达为真徽圣皇后至正八年十一月集卒年七十二钱塘瞿宗吉诗话云虞伯生际遇文宗置奎章阁为学士天厯至顺间文治粲然可观顺帝为明宗子文宗忌之逺窜海南诏书有曰明宗在北之时自以为非其子伯生笔也文宗晏驾宁宗立八月崩国人迎顺帝立之帝入太庙斥去文宗神主而命四方毁弃旧诏伯生时在江西以皮绳拴腰马尾缝眼夹两马间逮捕至大都嫉之者为十七字诗曰自谓非其子如今作天子传语老蛮子请死至则以文宗亲改诏稿呈顺帝览之曰此朕家事外人岂知遂得释两目由是丧明不复能楷书矣故中书丞相赠和宁忠献王喀喇托克托公之子曰特穆尔达实偕弟达实特穆尔既成景贤书院请于谭慥曰兴和西南五十里曰桃山桃山之东五里曰虞台岭供奉尚鹰每夏居焉嵗丁丑有防造鹰室刻二石鼔以纪嵗月矣然其地乃草漠之冲毂辔交错由秦晋燕齐而北者由滦京辽东而西者道必出焉智愚往复良恶弗辨不可以口舌训惟观音大士有救水火刀毒八难之愿虽在介胄亦为敬礼尝建堂两楹道傍先生为吾记之予曰大士之愿考之释书可见吾儒虽罕言然而人遇暴难有叩应者何诚也犹空谷呼声非谷也人也大士遇人急难无叩不答者何明也犹日中物影非物也日也然则大士之明实我心之诚矣且子不见夫卜者乎伛偻叩齿手持蓍龟以决吉凶罔有弗验葢敬愈切神愈灵人之意气一有所属则草木朽腐俱为神明焉嗟夫龟尚尔矧大士圆通普照出乎素愿者哉则不待号呼其救我难也必矣达实特穆尔今为同知枢宻事阶资徳大夫特穆尔达实今为侍御史阶中奉大夫俱有令徳视其建造知其忠厚矣于戏吾尝闻诸中庸云诚则明矣明则诚矣富哉言乎遂为记之右虞台岭观音堂记洛阳谭慥文至元己夘五月建新安詹献刻今石尚存是年十一月曲阜所立宣圣庙碑欧阳元功之文喀尔子山书亦献刻焉献葢国朝名书孟举之先也
　　国朝名将刘江以中军左都督总兵镇辽东杀倭冦事载在五伦书悉矣近阅杨文敏公两京稿乃曰公镇守辽东备倭冦至即相地形势请于金线岛西北之望海埚筑城堡立烟墩一日了者言东南海岛夜举火光公计冦将至亟遣马步军赴埚上小堡备之翌日倭船三十余艘泊马雄岛冦相属登岸径奔埚前上公亲督诸将伏兵堡外山下预遣一禆将领马队要其归路一禆将领步队与之逆战公举炮伏发冦大败奔入樱桃园空堡中合军围之自辰至酉擒戮无遗生获百余人斩首千余级事闻赐玺书褒谕征公至京面慰劳之公对曰受任御冦分所当为此皆奉行陛下成筭及诸将士効力所致臣不敢当其功上嘉其谦抑既而封公为奉天翊卫宣力武臣特进荣禄大夫柱国广宁伯食禄千二百戸子孙世世承袭仍遣赴镇公疏将士有功者陞赉有差先是倭冦出没海上焚民居掠财货杀掳生口北自辽东山东南抵闽浙海濵州郡无嵗不其害官军猝不能制往往有坐失机罪死者至是冦害屏息傍海千余里兵民安生乐业以至于今受封之明年是为永乐庚子四月辛丑薨于镇享年六十有一讣至上深嗟悼辍视朝三日遣官谕祭追封广宁侯谥忠武官为营葬赙防甚厚复给舟车归其丧令所经州郡皆致祭以某年某月某日葬金口御河乡公讳荣世居邳州宿迁曽祖讳二公祖讳小大父讳江俱追封广宁伯曽祖妣余氏祖妣张氏母张氏继母马氏俱赠夫人配马氏子湍袭伯爵早卒继室金氏封夫人子淮早卒安继袭伯爵侧室髙氏子麟陈氏子正通四人女一人在室孙若干人及考辽阳新志则曰广宁伯刘江少有大抱战胜攻取累拜中军都督总东辽戎政能明号令严赏罚谨斥堠练甲兵永乐己亥间倭贼屡为邉患江乃驻兵金州备之适倭贼二千余以数十海直逼望海埚下登岸鱼贯行一贼貌甚丑恶挥兵率众如入无人之境了者飞报江遂下令犒师秣马畧不经意以都指挥徐刚伏兵于山下百戸姜隆率壮士潜烧贼船截其归路乃与之约曰旗举伏起炮鸣奋击不用命者以军法从事既而贼至埚下江被髪举旗鸣炮伏兵尽起继以两翼而进贼众大败死者横仆草莽余众奔樱桃园空堡内我师追迫环击皆奋勇请入堡勦杀江不许特开西壁以纵之仍分两翼夹击生擒数百斩首千余间有潜脱而走者又为隆等所缚岸无一人得脱凯旋之际将士请曰明公见敌意思安闲惟饱士马及临阵作真武披髪状追贼入堡不杀而纵之何也江曰穷冦逺来必饥且劳我以逸待劳以饱待饥固治力之道贼始鱼贯而来蛇阵故作此以镇服之虽愚士卒之耳目亦可以壮士卒之气贼既入堡有死而已我师临之彼必致死未必无伤于我故纵其生路以灭之即围师必阙之意此固兵法顾诸公未察耳事闻恩礼优隆进伯爵云按海倭之患北自辽海而山东而淮崇明太仓金山而浙而闽而广海极钦亷铜柱而止故所在有备倭官军迄今不敢废然侵掠之患则销熄乆矣虽本之国威圣徳所在得人然灭倭大捷则固无出刘忠武公之右者忠武之功大矣抑考之辽志作于景泰中出五伦书后固无补于书文敏碑中亦无金州王家山嘉之详倭船生获今皆有的数书而能然载笔者考究之功于是有不可诬者矣独惜两京稿于父子名讳譌谬至是则杨氏子弟难逭其责噫忠武之战功杨公之文字传于世者不四五十年之乆取信之难已如此吾安得而不致深慨于斯也哉
　　至元十七年春某官真定梦先祖敦武府君亲告某曰今济源县宋宰相陈尧叟碑文内王其姓者即王氏逺祖也汝其识之廿年正月在燕与懐州刘节使相防问及陈相石刻云济源见有陈尧叟读书堂故碑但不知有无王姓者俾之以志异日求访此元翰林学士狄涧王文定公纪梦也又有征梦记曰恽官真定时梦一老人长身缟衣杖而告曰遇而祖能识之乎忆祖妣妙清君平时语恽者熟视之为吾大父敦武府君无疑载拜已乃跽而请曰惟王氏上世尝有显者否先祖曰今济源陈尧叟祠碑所刻王姓者即逺祖也切识之时至元庚辰春三月也恽以是异念之者无时后八年戊子二月韩氏子中西谒济渎托之为求访果于司马端明所撰四令祠堂记碑脇得元符二年春二月左中散大夫知军州事拜谒题名乃陈之外孙王悦名氏吁亦异哉【题名云外孙左中散大夫知军州事王悦奉诏诣灵祠祷雨毕恭拜堂下元符二年春二月廿九日也刻碑之右脇父即前宋王文简公曽拜参知政事名举正字伯中系尧佐之壻其子讳悦举正次公所谓清徳之老是也其二子名讳见东坡飞白记】不肖平生每事欲将至必警先于寤寐间如先君将殁以翠征节度迓召为御史人以牛刀迎刺于口断綘阳狱斛律神自牖来吿待制翰林有瑶阶参笔月殿芸香之咏驰奏【中统二年十二月为都事时事】行宫有雪漠二更云辎万兵之作进读东朝梦紫阁连延龙马飞翔之异是皆征明而不可诬者故古人论梦心官物之至灵非但藏往固能知来凡天地古今之所有无一外乎此而有明晦逺迩通塞之间此人之所以有梦梦之所以多变也然有直有象有精有想唯精诚感薄神灵之所吿者乃有占而可征是梦也求其所以似亦涉因想葢不肖每以先世旌纪寂寥念不去懐者有年今先祖昭吿如是此亦理之必至所可异而重者据其梦而得其实于二百载之前合符节此岂止劳于想可致而论耶又知吾先世神爽虽逺而昭昭矣呜呼既诱其衷明夫系之有自所谓阙而有待者不知复能鉴佑使遂其初心少副明灵之精应乎其或亶然是垂老之日即受生之年也是不可不识至元二十五年春二月九日记惟吾叶氏自先五世祖秀实公而上邈不可知虽其家口耳相闻有少保知録告身谱牒之语而厄于下沙之徙皆不可知今惟寳藏公所遗至正六年五月遗嘱一通又不知自何时脱去首幅云云之详乃有不可得而知者先君子每出示此书未尝不赍咨涕洟有千古无穷之恨也不肖近年获见玉峯旧志知宋之西涧叶丞相屡为昆山寓公开封郑居中之后人书扁而昆学今尚存明伦堂扁欵为叶忠定公书西涧即松阳梦鼎公而吾友郑进士时乂居中后也兹事既尝以叩时乂又尝以书托浙江提学吾友张节之考问西涧者其即忠定公否公家去昆逺又何为而屡为昆人书扁当必有因葢张郑二公皆相知皆古心古道皆好考求古人行迹今皆未有答而皆死矣噫人事理有可订可征者其不偶尚尔尚奚梦之云乎吾之懐固有切于王先生吾之所得则何敢有冀于王先生然则王先生独非幸哉独非幸哉宣徳二年二月戊寅上御文华后殿召内阁杨荣面谕之且赐镀金银刻图书五颗曰方直刚正曰忠孝流芳曰关西后裔曰建安杨荣曰杨氏勉仁杨氏自记如此王抑庵作公不具者葢惟载公行事之大者体当然也东里江陵二杨公作碑志东里畧及图书江陵不一及而东里公云凡今文士感公之徳述公之行虽有之矣若交之乆知之深言之信者余两人其庶几可无愧也此语有斟酌考之建安谢世之后如抑庵公如临川王公英吉水钱公习礼周公叙皆有文字皆有感公知己之语而抑庵语尤切葢抑庵之去翰林为礼部侍郎出东里公意而建安公则尝惜之也
　　陈淳安卿问曰某问志石之制在士庶当如何题温公谓当书姓名恐所未安夫妇合葬者所题又当如何朱子曰宋故进士【或云处士】某君夫人某氏之墓【下畧记名字乡里年嵗子孙及葬之年月】又问某欲改葬前妣祔于先茔以前妣与其先文合为一封土而以继妣少间步数又别为一封土与朋友议以神道尊右而欲二妣皆列于先茔之左不审是否然程子葬穴图又以昭居左而穆居右而庙制亦左昭右穆此意何也曰某所处得之昭穆但分世数不为分尊卑如父为穆则子为昭又岂可以尊卑论乎周室庙制太王文王为穆王季武王为昭此可考也又问明器亦君子不死其亲之意曰吾家不曽用
　　北方试马凡驹生百余日后以骒马置山巅羣驹见母奔跃而上一气及山巅者上也息而后能至者次之再息而后至者则又次矣
　　北方田野人患胸腹饱胀者取马莲花子击碎凉水下即泄数行幸而愈者有也















　　水东日记卷三十七
　　钦定四库全书
　　水东日记卷三十八
　　明　叶盛　撰
　　太宗皇帝以任事十臣者问解缙各以实对十人者黄福最优次蹇义夏原吉郑赐陈洽其最下者则方賔李至刚刘儁然至刚夀终儁以节死交阯得赠谥也古亦有之王伦尝为胡忠简公所骂后亦尽节云
　　宣府军民预备仓之举予往来于懐者两年矣去年七月御史张海亦尝言之顾以数年来颇有多事之名【天顺四年议事回姚大章侍郎语予云云之详】亦鉴耶律文正王省事之説又尝见黄东发抚州金谿县李氏社仓记文以是欲为复止至今犹豫焉近得本院咨知商学士载言八事其一曰广储积戸部覆请乃以其所言鳏寡废疾无依者作养济院数取息一斗则依拟行之不知有司里胥之弊有在而所谓养济院何尝得尽鳏寡废疾无依之人取息之説既不合抵斗还官旧制亦为不才官司添一骗局名目矣民之重困如此哉然则东发之言亦可念矣咸淳七年余承乏抚州适嵗大饥赖抚之贤士大夫相与讲求赈贷因多有以社仓事来论临川县李君徳杰首以书来曰乡有李令君捐粟六百石为倡将成社仓幸因以风厉其余余报曰甚矣社仓之法之良之可慕也亦甚矣社仓之弊之苦之可虑也余前嵗丞广徳见社仓元息二分而仓官至取倍称之息州县展转侵渔而社仓或无担石之储其法以十户为率一戸逃亡九戸赔备逃者愈众赔者愈苦乆则防其逃也或坐仓展息而竟不贷本或临秋贷钱而白取其息民不堪命或至自经佥谓此文公法也无敢议变余谓非变其法也救其弊耳乃为之请于朝曰法出于黄帝尧舜尚当变通法立于三代盛王尚须损益安有法本先儒而不可为之救弊使法本于儒先坐视其弊而不救岂儒先所望于后之人哉朝廷可之既又念临以官司之烦不若聴从民间之便也又为之请于朝曰朱文公社仓法主于减息以济民王荆公青苗法亦主于减息以济民而利害相反者青苗行之以官司社仓主之以乡曲耳故我孝宗皇帝颁文公法于天下令民间愿从者聴官司不得与广徳社仓剏于官故其弊不一请照本法一切归之民朝廷又可之今遂得穷年余之力经理更革以其收息实由六百畆承代人戸认息且使常年不贷惟荒年则贷之而不复收息凡费皆取办于六百畆官田之租事甫集而余去官未知近何如至今犹念念不能忘此余亲歴于广徳者如此若凡他州各县之有社仓者闻其弊往往而然殆不胜述及来抚州社仓幸皆乡曲之自置有如文公初立之本法然亦间有名虽文公而人不文公其初虽文公而其后不文公倚美名以侔厚利者亦已不少余方为之悚然以惧何敢更以官司预社仓之事哉大抵小民假贷皆起于贫贷时则易还时则难贷时虽以为恩索时或以为怨傥稍从而变通之鸠钱买田丰年聚租荒年赈散不惟不取其息并亦不取其本庶乎有利而无害凡皆余答李君之説如此而未敢以为信也未几金谿李君沂复以社仓法来俾余为记及阅实其始末葢一家自为之计而依法惟取二分之息不借势于官不鸠粟于众故能至今无弊利民为博今嵗一歉一邑赖之置仓如此信能以文公之济人者济人矣然有治人无治法良法易泯流弊难防君能如文公更望君之子孙世世如君也因録所报李君之説以遗之先是郡之新丰饶君景渊亦尝以社仓求余为説其法取息视文公尤轻贷而者去其籍而不责其偿事益省而民益安并书以遗之咸淳七年冬至日承议郎权发遣抚州军州军节制军马黄震记
　　钦亷雷在百粤距中国万里而逺郡南皆岸大洋而亷又居其折故曰海角也有亭在城西南隅昔人以是名之嵗逺代易废亦乆矣延祐三年秋余使过郡访其地得于荒芜乱水之间欲复之未能也属之郡吏曰诺明年来告成请记之夫土木之靡工人之用虽未获谂至于云霞之映带隖渚之出没梦寐所歴犹见其处亦殊方之胜槩也然亷为侯郡亭有地胜居是者虽拥髙爵厚禄亦往往有悲愤无聊之感者何哉葢常因是而亿之地辟逺加瘴疠自古以来非谪徙流离之士鲜至焉故吾无为而得之宜其人之戚戚尔也抑尝推者朝廷之于士大夫茍非甚过极恶未尝不欲曲受而优容之万不得已则又非深放逺屏无以启其摧痛自反之忠古之人臣思尧君而心魏阙者每惓惓于畎畆之间江海之上彼萧墙之内固有不扶不持之忧者多矣然则甚疏之者乃所以甚亲之也于此见圣王忠厚之至也而居者从未思也思而或未之求也登斯亭者有能驱去流俗之悲涵养孤忠之气把酒赋诗凭髙瞰逺反而求之何往而不得所适哉又岂独夸结构之华从临眺之乐而已于是记之俾刻亭上后之览者其不参有所感发矣乎前翰林国史院编修官今授将仕佐郎海北海南道肃政亷访司管勾承发架閤库兼照磨髙平范梈文承直郎佥海北海南道肃政亷访司事燕山大都题额












　　水东日记卷三十八
