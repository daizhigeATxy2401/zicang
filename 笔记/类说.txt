　　钦定四库全书　　　　　子部十
　　类説　　　　　　　　　杂家类五【杂纂之属】提要
　　【臣】等谨案类説六十卷宋曽慥编慥字端伯晋江人孝寛曽孙丞相怀之从兄也官至尚书郎直寳文阁奉祠家居撰述甚富所选乐府雅词已别着録此乃其侨寓银峰时所作成于绍兴六年取自汉以来百家小説采掇事实编纂成书其二十五卷以前为前集二十六卷以后为后集其或摘録稍繁卷帙太钜者则又分析子卷以便检阅书初出时麻沙书坊尝有刋本后板亡佚寳庆丙戌叶时为建安守为重锓置于郡斋今亦不可复见世所本则又明人所重刻也其书体例乃删削原文而取其竒丽之语各加标目于条首与当时王宗哲所刋绀珠集相同至分部采撮各以原书为次不别加编类又为陶宗仪説郛所自祖然其时古籍尚多慥又精于裁鉴故所甄録大都遗文僻典可以禆助多闻若绀珠之太畧説郛之太繁皆不如此书博约兼资足称完赡又每书虽经节録而以原书相校未尝改窜一词如邺侯家下有注云泌子繁作皆称先公今改作泌云云即一字之移易犹详慎不茍如此可见宋时风俗之近古固非明人逞臆妄改者所可同日而语耳乾隆四十六年四月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀




　　钦定四库全书
　　类説目録
　　卷一
　　穆天子传
　　七萃之士　　　　　玉果璿珠
　　八骏　　　　　　　金鹿银麕
　　策府　　　　　　　乐池
　　食苦　　　　　　　王母觞于瑶池
　　木禾　　　　　　　天子之弓
　　造父三百　　　　　左佩华
　　大木硕草　　　　　珠泽
　　悬圃　　　　　　　穄麦
　　白鹄之血　　　　　与井公博
　　马歕玉　　　　　　黄竹歌三章
　　盛姬璧台
　　汉武帝内传
　　紫兰室女　　　　　命侍女鼓吹
　　乞度世之术　　　　上元夫人
　　五性　　　　　　　尸解下方
　　五岳真形图　　　　十二事
　　东方朔窥窻　　　　云林之璈
　　方朔来龙飞去　　　经见山室
　　赵后外传
　　宜主合徳　　　　　新兴髻慵来妆
　　祸水灭火　　　　　逺条馆
　　温柔乡　　　　　　唾袖
　　婕妤翊防　　　　　七香荳蔲汤
　　万年蛤不夜珠　　　二十六物
　　合宫之舟　　　　　簮击玉瓯
　　留仙裙　　　　　　赤凤自为姊来
　　紫玉九雏钗　　　　少嫔馆
　　杨妃外传
　　霓裳羽衣曲　　　　得宝子
　　给粉翠千缗　　　　杜甫诗
　　七宝冠　　　　　　琐子金带
　　窃宁王玉笛吹　　　生女勿悲酸
　　紫云回　　　　　　凌波曲
　　谢阿蛮　　　　　　请一纒头
　　緑玉磬　　　　　　芍药
　　任风吹多少　　　　水精屏
　　合欢橘　　　　　　雪衣女
　　明駞使　　　　　　端正楼
　　荔枝香　　　　　　重三百五十斤
　　猪龙　　　　　　　与娘子并命
　　善地受生　　　　　术士诗
　　雨霖铃曲　　　　　锦香囊
　　梨园弟子　　　　　刻木牵丝作老翁
　　玉妃太真院　　　　樱桃蔗浆
　　元始孔升真人　　　锦韈
　　落妃池　　　　　　珠翠可扫
　　列女传
　　鸟工往　　　　　　胎教
　　妇人无二天　　　　柳下恵诔
　　母师　　　　　　　蘧伯玉车声
　　女宗　　　　　　　通壁邻国








　　类説目録
　　钦定四库全书
　　类説卷一　　　　　　　　　宋　曾慥　编穆天子
　　穆天子者太康二年汲县民发古塜所获书也王好巡狩得盗骊緑耳之乘造父为御以观四荒北渉流沙西登昆仑见王母竹简素丝皆是古书颇可观览谨以二尺黄纸写上请付秘书藏之中经副在三阁谨啓
　　七萃之士
　　饮天子蠲山之上北征乃絶漳水觞于磐石乃奏广乐载立不舎至于犬戎胡觞天子于当水之阳乃乐赐七萃之士猎兽于渗泽得狐狢河宗伯夭逆于燕然之山劳用束帛加璧聿将六师命吉日天子大服冕袆帗带搢笏夹佩奉璧南面立于寒下河宗受璧西向沉于河再拜稽首天子大朝于黄之山披图视典用观天子之珤器玉果【石似美玉所谓文果也】璿珠烛银【银有光精如烛】黄金之膏【金膏亦犹玉膏】伯夭乘渠黄之乘为天子先
　　玉果璿珠【见上】
　　八骏
　　天子之骏赤骥盗骊白义逾轮山子渠黄华骝緑耳【八骏皆因其毛色以为名号】狗重工彻止雚猳□黄南□来白【皆骏狗名亦犹黄耳韩卢宋鹊之类】
　　金鹿银麕
　　天子北征曹奴之人觞天子于洋水之上赐金鹿银麕【今有地中得银防金狗之类皆古赂夷狄竒货】
　　防府
　　天子东还封长肱于黑水之西【即长臂人也臂长三丈长脚人国亦在赤海东】循黑水至羣玉之山【西王母所居】先王之所谓防府【古藏书防之府所谓藏之名山也】天子取玉板三乘玉器服物于是载玉万瑴
　　乐池
　　天子休于池之上乃奏广乐三日而终是曰乐池天子乃树之竹是曰竹林
　　食苦
　　天子休猎苦山于是食苦【苦草名可食】
　　王母觞于瑶池
　　吉日甲子天子执白珪璧见西王母好献锦组百纯白组三百纯【纯疋端名】西王母再拜受之觞于瑶池之上西王母为謡曰白云在天山陵自出道里修逺山川间之将子无死尚能复来天子答曰予归东土和治诸夏万民平均吾顾见汝
　　木禾
　　天子东征至黑水之河爰有野麦荅堇西膜之所谓木禾【粟类也长五寻】有采石之山【文采之石】饮于文山之下文山之人献良马十驷角牛三百守狗九十牥牛二百以行流沙天子予豪马尨狗豪羊
　　天子之弓
　　天子之弓射人歩剑牛马犀□器千金天子之马走千里胜人猛兽天子之狗走百里执虎豹
　　造父三百
　　天子之御造父三百【下云三百为御者】耿翛芍及【造父善御余未闻也】
　　左佩华
　　天子曰于乎予一人不盈于徳而辨于乐后世亦追数吾过乎七萃之士曰天子后世所望无失天常农工既得百姓珤富官人执事与民共利世以为常天子嘉之赐以左佩华也【玉华之佩佩之精者】
　　大木硕草
　　天子西南升王居【似説古贤圣之居】有大木硕草□□之人献酒百□于天子【百下脱盛酒器名】
　　珠泽
　　天子北征舎于珠泽因献食马三百【可供膳者】牛羊三千
　　悬圃
　　舂山之泽清水出泉温和无风先王之所谓悬圃天子得玉防枝斯之英
　　穄麦
　　天子西征至于赤乌献酒千斛穄麦百载【穄似黍而不粘】天子赐墨乘黄金贝带乃膜拜而受天子取嘉草嘉禾以归树于中国赤乌之人亦献二女于天子曰赤乌氏
　　白鹄之血
　　巨搜之人献白鹄之血以饮天子具牛马之湩以洗天子之足
　　与井公博
　　天子与井公博三日而决居于台以聴天下之政
　　马歕玉
　　天子东游黄泽宿曲洛使宫乐謡曰黄之池其马歕沙皇人威仪黄之泽其马歕玉皇人受谷
　　黄竹歌三章
　　天子南逰黄室之丘以观夏后啓之所居猎苹泽大寒雨雪作诗三章以哀民曰我徂黄竹□员閟寒帝收九行嗟我公侯百辟冢卿皇我万民旦夕勿忘
　　盛姬璧台
　　天子舎于泽中盛姬告病取浆而给是曰壶輲【輲与遄同】至于累璧之台殡于毂丘之庙葬于池諡曰哀淑人天子丘之是曰淑人之丘天子除丧始乐素服而归降休于两栢之下永念伤心七萃之士諌曰自古有死有生岂独淑人天子南征入于南郑
　　汉武帝内
　　紫兰室女
　　武帝忽见青衣女子曰七月七日王母暂来帝问东方朔此何人朔曰西王母紫兰室女命徃来至日帝盛服立阶下夜闻云中有箫鼔声王母乘紫云车驾九色斑龙别有天仙皆身长一丈王母上殿自设精馔以柈盛桃七枚帝食之甘美母曰此桃三千嵗一生实
　　命侍女鼔吹
　　王母命侍女王子登弹八琅之璈董双成吹云和之笙许飞琼鼓震灵之簧法婴歌灵之曲
　　乞度世之术
　　帝叩头曰以臣之受质不才沉沦流俗政事多阙兆民不和仰慕灵仙幸瞻上圣是臣宿命合得度世母曰汝恣欲淫乱杀伐奢侈欲解脱三尸全身永久难可得也子但爱精握固闭气吞液气化为血血化为精精化为液液化为骨行之不倦一年易气二年易血三年易脉四年易肉五年易髓六年易筋七年易骨八年易髪九年易形变化则道成道成则位为仙人吐纳六气口中甘香
　　上元夫人
　　王母遣侍女与上元夫人相问曰天子好道适来视之见其了了似可成进然形慢神秽五脏不淳肉多精少三尸狡乱恐非仙才客主对坐悒悒不乐夫人可暂来否须臾侍女返云阿环再拜上问起居逺隔绛河扰以官事遂替顔色近五千年先被大帝君勅诣洲校定天元正尔暂徃如是当还时顷夫人至从官文武千余人皆女子夫人可二十余服青霜之袍作三角髻余髪散垂至腰戴九灵夜光之冠曳六出火玉之佩垂凤文琳华之绶腰流黄挥精之剑
　　五性
　　上元夫人谓帝曰汝好道乎数招方士登山祠神亦为勤矣然汝胎性暴胎性淫胎性奢胎性酷胎性贼五者常舎于荣卫之中五脏之内若従今舍尔五性返诸柔善常为隂徳救济死厄不泄精液斋戒勤俭鸣天鼓饮玉浆荡华池叩金梁按而行之当有冀尔今阿母迂大道之重驾降蟪蛄之窟屈霄虚之灵鸾诣孤鸟之俎子厉之哉
　　尸解下方
　　王母曰此子勤心已久不遇良师尸解下方吾甚不惜今匈奴未弭邉陲有事何必令其仓猝舍天下之尊便入林岫如其廻改吾方数来
　　五岳真形图
　　帝见王母巾箱中有卷小书盛以紫金囊帝乞瞻览母曰此五岳真形图也昨青城诸仙就我请来乃三天太上所出其文秘禁岂汝秽质所宜佩乎今且与汝灵光生经可以通神帝叩头不已母曰欣子有心今以相与
　　十二事
　　上元夫人曰阿母发紫台之文赐八防之书五岳真形虽睹妙理而无五帝六甲灵飞之符太隂六丁之箓太阳六戊之书左乙东之文右庚摄杀之律壬癸六遯隐地术丙丁入火赤班符六辛致水月华之法六已藏景化形之方八禀十诀长生紫书内眎中方凡十二事何以总摄万精驱防百鬼帝曰愿赐指授夫人曰扶广山青真小童有此金书秘字相告篇目幸加捜访帝叩头固请不已王母曰吾既赐以真形夫人告以十二事当为成之夫人曰阿环初学道于广都之丘倒景君无常先生授十二事二君曰初学道者聴四十年一得道者四百年一得仙者四千年一得真者四万年一阿环受书以来凡六十八女子固不可以授男也青真小童所受者文同青真男官也即命侍女徃扶广山勅青真出六甲十二事来以授天子须防侍女还捧八色玉笈凤文之蕴云弟子阿昌受教金书秘字十二事輙封一通阿昌近在帝处见有上言者甚众云山鬼哭于丛林孤魂号于异域淫酷自恣必不度世讵宜以术于行尸奈真尊见勅不敢违耳王母笑曰此子诚多愆夫好道者精诚斋戒刻已反善存真守一行此一月除过一年上元夫人离席起立手执八色笈示帝母曰若汝反恶修善后三年七月更来告汝要道也
　　东方朔窥
　　南下有人窥看帝惊问何人王母曰是汝侍郎东方朔我隣家小儿性多滑稽曾三来偷桃此子昔为太上仙官太上令到方丈山但务游戏擅弄雷电激波扬风致令蛟螈陆行山崩海竭太上谪斥使在人间近金华山二仙人及九疑男陈乞原之帝乃知朔非世俗之徒也
　　云林之璈
　　上元夫人自弹云林之璈歌歩之曲于是酒酣宴毕与王母同乘而去
　　方朔乘龙飞去
　　帝乃信天下有神仙之事而淫色自性杀伐不休受书六年意防自畅以为神真见降必获度世兴起台馆劳敝百姓每事不従王母之深言上元之妙戒二真遂不复来太初二年栢梁台灾真形图六甲五帝灵飞十二事灵光生经并烧失不存但帝先承王母言以五岳图授董仲君又承上元夫人言以六甲授李少君二书遂行于世帝既焚书自知道丧其后东方朔一旦乘龙飞去帝愈懊恨
　　经见山室
　　建康二年河东功曺采药得经卷后题东观臣姓名太守以进典书中郎曰孝武皇帝物也宣帝以付庙中赵后外传
　　伶字子于学无不通善属文简易尚真朴扬雄独知之雄贪名矫激子于谢不与友子于厯刺守为淮南相出入有风情买妾樊通德嫕之弟有才色知书颇能言飞燕姊弟故事子于曰斯人俱灰灭矣方盛时疲精力驰骛嗜欲蛊惑之事宁知归荒田野草乎通德拮袖顾烛影以手拥髻泣下曰淫于色非慧男子不至此慧则通通则流流而不得其防则百物变态为沟为洼无所不往焉礼义成败之説不能止其流惟感之以盛衰可以防其壊君怅然有荒田野草之悲婢子拊形属影虽媫妤闻此不少遣乎幸主君着其使婢子执研削道所记于是撰赵后别右汉河东都尉伶自叙
　　宜主合徳
　　冯万金善歌世事江都王王孙女嫁江都中尉赵曼万金又事曼因与主通曼有疾不能近妇人主有身恐乃称疾居王宫一产二女归之万金长曰宜主次曰合徳遂冒姓赵氏宜主聦悟家有彭祖方脉之书善行气术长而纎细举止翩然谓之飞燕合徳肤滑出浴不濡善歌知音皆絶色也
　　新兴髻慵来妆
　　樊嫕进言合徳美容貎帝召入宫合徳新沐膏九廻沉水香为卷髪号新兴髻为薄眉号逺山黛施小朱号慵来妆左右啧啧嗟赏宣帝时披香博士淖方成白髪教授宫中号淖夫人在帝后唾曰此祸水也灭火必矣
　　祸水灭火【见上】
　　逺条馆
　　帝为后开逺条馆赐紫茸云气帐文玉几赤金九层博山
　　温柔乡
　　帝谓合徳为温柔乡曰吾老是乡矣不能效武帝求白云乡也樊嫕贺曰陛下真得仙者合徳号为媫妤
　　唾袖
　　后与媫妤坐误唾媫妤袖曰姊唾染人绀袖正似石上华假令尚方为之未必能如此衣之华也以为石华广袖
　　媫妤翊防
　　后多通侍郎宫奴多子者媫妤倾心翊防常谓帝曰姊性刚或为人排陷则赵氏亡种矣每泣下凄恻以故白后奸状者帝輙杀之后终无子
　　七香荳汤
　　后浴五蕴七香汤媫妤浴荳汤帝曰后虽有异香不若媫妤体自香也后燎降神百蕴香媫妤傅露华百英粉
　　万年蛤不夜珠
　　真腊国进万年蛤不夜珠光采皆若月照人无妍丑皆美艶帝以蛤赐后以珠赐媫妤曰吾昼视后不若夜视汝之美且令人忽忽如失媫妤即并以不夜珠为后寿终不道帝语
　　二十六物
　　后始加大号媫妤奏二十六物以贺金屑组文茵一铺沉水香莲心椀一面五色同心结一盘万金锦一疋琉璃屏风一张枕前不夜珠一枚含香緑毛貍借一铺通香虎文檀象一坐龙香握鱼二首独揺宝箑一铺七廻光雄肪髪泽一盎紫金被褥香炉三枚菱花镜一奁金彄环四指绛绡衣一袭文罗手借三幅文犀辟毒箸二只碧玉膏奁一合后报以云锦五成帐沉水香玉壶媫妤怨帝曰非贵人姊赐我死不知此器帝诏益州留三年输为媫妤作七成锦帐以沉水香饰
　　合宫之舟
　　帝于太液池作千人舟号合宫之舟起瀛洲广榭后歌归风送逺之曲帝以文犀簪击玉瓯酒酣风起后扬袖曰仙乎仙乎去故而就新帝令左右持其裙久之风止裙为之皱后曰帝恩我使我仙去不得他日宫姝或襞裙为绉号留仙裙媫妤益贵幸号昭仪
　　簪击玉瓯
　　留仙裙【并见上】
　　赤凤自为姊来
　　后所通宫奴燕赤凤者雄防能超楼阁兼通昭仪十月五日宫中故事上灵安庙吹埙击鼓连臂踏歌歌赤凤皇来曲后曰赤凤皇为谁来昭仪曰赤凤自为姊来宁为他人来乎后怒以杯抵昭仪裙曰防子能噬人乎昭仪曰穿其衣见其私足矣安在噬人乎昭仪素卑事后不虞见答之暴樊嫕扶昭仪拜泣曰姊宁忘共被夜长苦寒不成寐使合徳拥姊背耶今幸得贵且无外搏其忍内相搏乎后抽紫玉九鶵钗为昭仪篸髻乃罢帝防闻其事以问昭仪昭仪曰后妬我耳以汉家火徳故以帝为赤凤帝信之大悦
　　紫玉九鶵钗【见上】
　　少嫔馆
　　帝为昭仪作少嫔馆为露华殿含风殿博昌殿来安殿又为温室凝缸室浴兰室曲房连槛饰金玉为壁连逺条馆号通仙门
　　杨妃外传
　　霓裳羽衣曲
　　天宝四载册太真宫女道士杨氏为贵妃半后服进见之日奏霓裳羽衣曲注刘禹锡诗云开元天子万事足惟惜当时光景促三乡陌上望仙山归作霓裳羽衣曲仙心从此在瑶池三清八景相追随天上忽乘白云去世间空有秋风词按逸史云天宝初中秋罗公逺曰陛下能従臣月中游乎取桂枝掷空为大桥色如白金上行至月宫女仙数百素衣飘然舞于广廷上问何曲曰霓裳羽衣也是夕授金钗钿合却暑犀如意辟香尘云母起花屏风舞凤交烟香炉润玉合欢条脱紫琼杯玉竹水纹簟并白花文石砚上又持紫金双歩摇亲与挿鬓上喜曰朕得杨氏女如得至宝制曲曰得宝子
　　得宝子【见上】
　　给粉翠千缗
　　七载加贵妃从兄国忠御史大夫铦鸿胪卿女兄弟韩国次虢国次秦国三夫人皆嵗给粉翠千缗
　　杜甫诗
　　虢国夫人不施粉妆自有美艶杜甫诗云虢国夫人承主恩平明上马入宫门却嫌脂粉汚顔色澹扫蛾眉朝至尊上赐虢国七宝冠国忠琐子金带皆希代之宝
　　七宝冠
　　琐子金带【并见上】
　　窃宁王玉笛吹
　　明皇旧置五王帐与兄弟同处妃子窃宁王玉笛吹故张祜诗云小花静院无人见闲把宁王玉笛吹因此忤防放出妃泣谓中使曰妾罪万死衣服之外皆圣恩所赐唯髻与肤生従父母耳引刀剪髻髪一结以献上遽召归
　　生女勿悲酸
　　十载上元日杨家五宅夜游与广宁公主骑従争西市门杨氏奴挥公主堕马驸马程昌裔扶主因及数挝主泣奏上令决杀杨家奴昌裔停官于是杨氏转横时謡云生女勿悲酸生儿勿喜欢又曰男不封侯女作妃君看女却为门楣
　　紫云廻
　　上尝梦仙子十余辈御卿云而下各执乐器有仙人曰此曲神仙紫云廻今授陛下为正始之音
　　凌波曲
　　上又梦艶女梳交心髻大袖寛衣曰妾是陛下凌波池中龙女卫宫防驾妾实有功陛下洞晓钧天之音乞赐一曲梦中为鼔胡琴为凌波曲后于凌波宫奏新曲池中波涛涌起复有神女出池心乃梦中女子也上因于池上立庙毎嵗祀之
　　谢阿蛮
　　新丰进女伶谢阿蛮善舞上就按于清元殿宁王吹笛上羯鼓妃琵琶马仙期方响李龟年觱栗张野狐箜篌贺懐智拍秦国夫人端坐观之上戏曰阿瞒乐籍今日幸得供养夫人请一纒头对曰岂有大唐天子阿姨无钱用耶遂出三百万为一局
　　请一纒头【见上】
　　緑玉磬
　　妃善击磬上令琢蓝田緑玉成磬妃琵琶以龙香板为拨
　　芍药
　　开元中初重木芍药即今牡丹也花开上乘照夜白妃以歩辇从于沉香亭上命李龟年持金花牋宣赐李白立进清平调词三篇上命龟年歌妃持颇梨七宝杯酌西凉州蒲萄酒饮罢敛绣巾再拜髙力士终以脱靴为耻异日妃重吟前词力士曰始谓妃子怨太白入骨髓何乃拳拳如是妃曰何学士能辱人如斯力士曰以飞燕指妃子贱之甚矣上三欲命李白官卒为宫中所捍而止
　　任风吹多少
　　上览汉武内传时妃后至以手整上衣领曰看何文书上笑曰莫问知则又须人覔去乃飞燕身轻为造水精盘令宫人掌上歌舞又作七宝避风台上曰尔则任风吹多少盖妃子防有肌故也妃子曰霓裳一曲可掩前古
　　水精屏
　　水精屏上刻前代美人可三寸许器玩杂用众宝妃以遗国忠置之楼上常偃息其下一日屏风上诸女悉下各通名曰当垆人也歩莲人也拾翠人也金屋人也解佩人也为云人也画眉人也窃香人也吹箫人也许飞琼也金谷人也结绮人也临春人也又有纎腰十余妓曰楚宫章华踏謡娘也又三妓曰楚宫弓腰人也便为本艺呈讫一一复归屏风国忠惧走下楼未防果败
　　合欢橘
　　江陵进乳甘橘上种于蓬莱宫结实一百五十颗有一合欢实上与妃持翫曰此果似知人意朕与卿一体所以合欢
　　雪衣女
　　广南进白鹦鹉呼为雪衣女妃授以蜜多心经记诵精熟忽日梦为鸷鸟所抟上与妃游别殿致雪衣女辇竿上瞥有鹰搏之而毙葬于苑中号鹦鹉冢
　　明駞使
　　交趾进龙脑香有蝉蚕之状波斯言老龙脑树节方有之禁中呼为瑞龙脑妃私发明駞使持三枚遗安禄山明駞者眼下有毛夜明日行五百里
　　端正楼
　　华清宫有端正楼即妃梳洗之所有莲花汤即妃沐浴之室
　　茘枝香
　　贵妃生日上命小部音声于长生殿奏新曲未有名防南海进茘枝因以曲名茘枝香小部者梨园法部所置
　　重三百五十斤
　　安禄山晚年益肥自秤重三百五十斤于上前旋舞如风上于勤政楼设大金鸡障施大榻令禄山坐其下肃宗谏今古臣下无与君上同坐上曰渠有异相故禳之耳又尝夜宴禄山卧化为一猪而龙首左右遽告帝曰猪龙无能为也终不杀之卒乱中国
　　猪龙【见上】
　　与娘子并命
　　禄山反帝欲以太子监国自亲征国忠大惧谓姊妹曰我等死在旦夕今东宫监国当与娘子等并命矣姊妹哭诉于妃事遂止
　　善地受生
　　帝幸蜀至马嵬军士杀杨国忠上使力士赐妃死妃泣曰愿大家好住妾诚负国恩死无恨矣乞容礼佛帝曰愿妃子善地受生力士遂缢于佛堂梨树下才絶而南方进茘枝到上长号使祭之妃时年三十八帝谓张野狐曰此去剑门鸟啼花落水緑山青无非助朕悲悼
　　术士诗
　　术士李遐周先有诗曰燕市人皆去函关马不归若逢山下鬼环上系罗衣燕市人皆去禄山悉蓟门之士而来函关马不归哥舒之败潼关也山下鬼马嵬也妃小字玉环及死力士以罗巾缢焉又妃常以假髻为首饰好服黄裙天宝末謡云义髻抛河里黄裙逐水流至此应焉
　　雨霖铃曲
　　上发马嵬道旁见石榴树爱之因呼为端正树盖有所思也又至斜谷霖雨渉旬栈道中闻铃声隔山相应上采其声为雨霖铃曲以寄恨焉
　　锦香囊
　　至徳二年上皇自成都还宻令中官移妃潜葬他所初葬以紫褥裹之及是肌肤销释胷前犹有锦香囊在焉
　　梨园弟子
　　上皇居南海内夜登勤政楼烟月满目歌曰庭前琪树已堪攀塞外征人殊未还闻里中隐隐如歌声顾力士曰得非梨园旧人乎明日力士潜召问云果梨园弟子也其夜上皇与妃侍者红桃歌妃所制凉州词上因广其曲今凉州流者益加焉
　　刻木牵丝作老翁
　　上皇复幸华清宫従官嫔御多非旧人于望京楼下命张野奏雨霖铃曲上四顾清凉自是圣懐耿耿但吟刻木牵丝作老翁鸡皮鹤髪与真同须防舞罢寂无事还似人生一梦中
　　玉妃太真院
　　方士杨通幽自云有李少君之术上皇命致贵妃神出天界没地府求之不见东絶大海跨蓬壶有洞户署其门曰玉妃太真院碧衣侍女诘其所従来方士称天子使者延入妃出冠金莲被紫绡曵凤舄问帝安否取金钗钿合折其半曰寻旧好也方士请当时一事不闻于他人者为验不然恐负新垣平之诈妃曰骊山宫七夕上感牛女事宻相誓心愿世世为夫妇此特君王所知耳因自悲曰由此一念又不得居此堕下界且结后縁或为天或为人决再相见上皇亦不久居人间幸惟自爱无自苦耳
　　樱桃蔗浆
　　上皇移入大内日悼妃子张后进樱桃蔗浆并不食常玩一紫玉笛吹数声有双鹤下于庭徘徊而去上皇曰吾奉上帝命为元始孔升真人此期可再防妃子耳笛可送与大牧大牧代宗小字也即命具汤沐浴曰我就枕慎勿惊我俄闻睡中有声已崩矣
　　元始孔升真人【见上】
　　锦袜
　　马嵬妪得锦袜一双过客一翫百钱前后获钱无数
　　落妃池
　　贵妃生于蜀尝误堕池中后人呼为落妃池
　　珠翠可扫
　　上令宫妓佩七宝璎珞舞霓裳羽衣曲曲终珠翠可扫
　　列女传
　　鸟工徃
　　瞽瞍使舜涂廪舜告二女曰我其徃哉二女曰徃哉鹊汝裳衣鸟工徃【习鸟飞之巧以徃鹊错也】反使舜浚井舜告二女曰我其徃哉二女曰去汝衣裳龙工徃【龙知水泉脉理也】
　　胎教
　　大任娠文王目不视恶色耳不聴恶声口不出恶言能以胎教
　　妇人无二天
　　妇人未嫁以父母为天既嫁以夫为天其丧父母降服一等无二天之义
　　栁下惠诔
　　栁下惠妻诔其夫门人不能窜一字
　　母师
　　母师鲁九子之寡母也穆公赐号母师
　　蘧伯玉车声
　　卫灵公夫人夜闻车声至曰此必蘧伯玉也公戏曰非也夫人贺曰始妾独谓卫有伯玉今又有与之齐者是君有二贤人也是以贺公大悦遂告以实
　　女宗
　　宋鲍苏之妻不妬宋公表其闾曰女宗
　　通壁隣国
　　臧文仲母曰鲁与齐通壁隣国也








　　类説卷一
　　钦定四库全书
　　类説目録
　　卷二
　　髙士传
　　九龙井　　　　　　桓公五往
　　屋埃坠饭中　　　　门外车马迹深
　　容膝之安　　　　　斜其被
　　四皓作歌　　　　　居士
　　吾病耳非不足　　　君房素痴
　　渡海遇风
　　逸士传
　　一瓢　　　　　　　居士屩
　　百结衣　　　　　　生女灸面
　　虱入豕栅
　　襄阳耆旧传
　　精防为芝　　　　　牵羊坛
　　竹罂　　　　　　　槎头缩项鳊
　　玉镜玉屐　　　　　呼鹰台
　　龙种来归　　　　　千头木奴
　　拜厐徳　　　　　　三公峯
　　冠葢山
　　邺侯家传
　　青青东门柳　　　　徳宗儋耳龙
　　六合大同印　　　　枕天子膝睡
　　五不可住　　　　　香案前奏事
　　茶诗　　　　　　　端居室
　　鏁子骨　　　　　　八公诗
　　函内黑石　　　　　后召以银为信
　　门匠　　　　　　　醉人为祥瑞
　　宰相不可分职　　　年号贞元
　　郎官乘蜀马遗补骑驴　李晟功与郭子仪异
　　受狮子百枚　　　　注论语
　　中和节　　　　　　卢杞小心
　　鞋者谐也　　　　　烧梨
　　懒残
　　名臣传
　　王旦　　　　　　　王曽
　　冦凖　　　　　　　晏殊
　　丁谓　　　　　　　赵稹
　　石延年　　　　　　蔡齐
　　范仲淹　　　　　　陈尧佐
　　狄青　　　　　　　谢绛
　　郑戬　　　　　　　石介
　　杜衍　　　　　　　王质



　　类説目録
　　钦定四库全书
　　类説卷二　　　　　　　　宋　曾慥　编髙士传
　　孔子称举逸民天下归心焉洪崖先生创髙道于上皇之代许由善卷不降节于唐虞之朝易有束帛之仪礼有纁之制诗人发白驹之歌春秋显子臧之节故月令以季春聘名士礼贤者然则髙让之士王政所先史班之书多所阙畧梁鸿颂逸民苏顺叙髙士或録屈节杂而不纯又近取秦汉不及逺古夫思其人犹爱其树况称其徳而赞其事哉谧采古今人代之士身不屈于王公名不耗于终始自尧至魏凡九十余人虽执节若夷齐去就若两龚皆不録也皇甫谧撰
　　九龙井
　　李耳着上下五千余言为道家之宗以其年老着子故号其书曰老子亳州南宫九龙井井前有升仙桧老君炼丹井井北虚无堂石壁镌道徳经咸通以后干戈垂五十年畧无烧毁老君灵应也
　　桓公五徃
　　小臣稷者齐人也桓公三往不得见叹曰布衣之士不轻爵禄则无以助万乘之主于是五往乃得见
　　屋埃坠饭中
　　顔回者孔子絶粮子贡告于野人得米一石炊于壊屋有埃墨坠饭中回取食之子贡以回为窃食入问孔子曰仁人亷士穷则改节乎子曰若改节焉称仁亷哉子贡以回食饭告子子召回曰畴昔子梦先人炊饭吾将祭焉回曰埃墨堕饭中欲寘之不洁欲弃之可惜回即食之不可祭也回出孔子曰吾之信回非独今日所信者目目犹不可信所恃者心心犹不可恃弟子记之知人故不易矣太史言回年二十九而髪白早卒惟家语三十二嵗若二十九当定公七年去厄陈十四年回实未卒当以家语为正
　　门外车马迹深
　　陆通字接舆楚王使使聘曰请先生治江南通笑而不应妻从市来曰门外车马迹何深通曰王遣使持金百镒令治江南妻曰妾事先生躬耕以食亲织为衣据义而动乐亦足矣今受人重禄乘人良驷食人肥浓将何以待之通曰吾不许也妻曰君使不従非忠従之违义不如去之于是变易姓名逰名山食菌栌实服黄精隐居于蜀峩山寿数百年俗以为仙
　　容膝之安
　　陈仲子字子中楚王遣使持金百镒聘以为相仲子曰仆有箕箒之妻请入计之乃谓妻曰今日为相明日结驷连骑食方丈于前妻曰左琴右书乐在其中矣结驷万骑所安不过容膝食方丈于前所甘不过一肉今以容膝之安一肉之味而懐楚国之忧乱世多害恐先生不保命也仲子夫妻逃去为人灌园
　　斜其被
　　黔娄先生卒曾西来吊见尸在牖下覆以布被手足不尽覆头则足见覆足则头见西曰斜其被则敛矣妻曰斜之有余不若正之不足先生生而不斜死而斜之非先生之意也西曰以何为諡妻曰諡康西曰先生存时食不充饱衣不盖形何以諡为康乎妻曰昔先生君欲用为国相而辞不为是有余贵君赐粟而辞不受是有余富甘天下之淡味安天下之卑位其諡为康不亦宜乎
　　四皓作歌
　　四皓见秦政虐乃逃入蓝田山作歌曰漠漠髙山深谷逶迤紫芝可以疗饥唐虞世逺吾将安归驷马髙葢其忧甚大富贵之畏人不如贫贱而肆志乃共入商洛山以待天下定
　　居士
　　挚峻字伯陵隐山司马迁致书曰太上立徳次立功次立言伏惟才能絶人髙尚其志氷清玉洁不以细事累名然未尽太上所由也峻报曰君子料能而行度徳而处故吝逺于身利不可以虚受名不可以伪守汉兴以来帝王之道于斯始显能者见利不肖者自屏亦其时也二人自是各从所欲迁果以悔吝被辱峻卒于人立祠号居士
　　吾病耳非不足
　　严遵字君平卖卜成都市蜀有富人罗冲问何以不仕遵曰无以自发冲为具车马衣粮遵曰吾病耳非不足也我有余而子不足奈何以不足奉有余冲曰吾有万金子无担石乃云有余不亦谬乎遵曰不然吾前宿子家人定而役未息昼夜汲汲未尝有足今我以卜为业不下床而钱自至尚有余数百尘埃厚寸不知所用此非我有余而子不足耶冲大惭遵叹曰益我货者损我神生我名者杀我身竟不仕
　　君房素痴
　　严光世祖以安车聘之侯覇使掾侯子道奉书覇戒子道曰子陵素髙而陵宜卑体下之光发书曰君房素痴今为三公小小善否子道曰位居鼎足不痴也公闻先生至即欲诣廹于典司是以不获光曰卿言不痴此非痴语耶天子三徴我来人君尚未见况人臣乎我手不能书以床邉牍板与子道削书之光口喻数语子道曰书何大少可以益也光曰何可益乎
　　渡海遇风
　　管宁渡海遇风同行皆没溺宁船独存咸云积善所致
　　逸士传
　　一瓢
　　许由居箕山唯有一瓢酌水挂于树枝风吹瓢鸣以为烦掷去之
　　居士屩
　　蜀隐士朱桃椎以草屩为业以屩置路隅人识之曰此朱居士屩也以米易去
　　百结衣
　　董威在洛阳隐居白社以残絮缕帛为衣号百结衣
　　生女灸面
　　昭君村至今生女必灸其面白乐天诗云至今村女面烧灼成瘢痕
　　虱入豕栅
　　虱入豕栅议择食曰肥豕不度腊相与食其瘠者襄阳耆旧传
　　精防为芝
　　楚襄王逰云梦梦一妇人名瑶姬曰我夏帝之季女封于巫山之阳台精防为芝媚而服之则与梦期
　　牵羊坛
　　襄阳有牵羊坛刺史初至必牵一羊绕坛以其遭数验临州之年晋文帝为刺史行六遭不止彊止之果八年而后迁
　　竹罂
　　辛宣仲居士截竹为罂以酌酒曰吾性甚爱竹及酒欲令二物并耳
　　槎头缩项鳊
　　汉水中鳊鱼甚美常禁人捕以槎断水因谓之槎头鳊宋张敬儿为刺史作六橹船置献齐髙帝曰奉槎头缩项鳊一千八百头
　　玉镜玉屐
　　齐建元中盗发楚王冢获玉镜玉屐又得古书青丝简编
　　呼鹰台
　　刘表为荆州刺史筑呼鹰台作野鹰来曲
　　龙种来归
　　厐焕去官还乡里人曰我家池里龙种来归
　　千头木奴
　　李衡作宅种橘千株临终勅其子曰吾有千头木奴可以不贫
　　拜厐徳
　　诸葛亮拜厐徳公于牀下公殊不令止
　　三公峯
　　岑山东三峯名三公西九山名九卿次名山主簿
　　冠葢山
　　汉末有四郡守七都尉二卿两侍中一黄门侍郎三尚书六刺史朱轩髙葢防山下因名其里曰冠葢里山曰冠葢山
　　邺侯家传【泌子繁作皆称先公今改作泌】
　　青青东门栁
　　泌防警敏赋诗讥杨国忠曰青青东门栁嵗宴必憔悴国忠诉于帝帝曰赋栁为讥卿则赋李者为讥朕可乎
　　徳宗儋耳龙
　　明皇幸蜀徳宗时年十五有父老曰太孙乃儋耳龙何畏贼乎
　　六合大同印
　　肃宗在灵武铸印徴兵其文曰六合大同
　　枕天子膝睡
　　泌谓肃宗曰臣絶粒无家禄位茅土皆非所欲收复京城后但枕天子膝睡一觉使有司奏客星犯帝座一动天文足矣
　　五不可住
　　肃宗既还京师泌辞去云臣有五不可住臣遇太早陛下用臣太重恩太深功太髙而迹太竒力辞果去
　　香案前奏事
　　泌与肃宗夹鑪而卧恳求退曰今陛下以隔鑪为逺此时不得请他日香案前奏事岂复可得乎
　　茶诗
　　皇孙奉节王煎茶加酥椒之类求泌作诗泌曰旋沫番成碧玉池添酥散作琉璃眼奉节王即徳宗也
　　端居室
　　泌得请于衡岳隠居诏即所居营端居室
　　鏁子骨
　　泌少时身极轻能于屏风上行薰笼上立有异人云此儿十五必升腾父母恶之忽闻空中异香作蒜汁泼之恐其飞腾也既长辟谷每导引骨节珊然人谓之鏁子骨
　　八公诗
　　有隐士八人衣冠甚异来过泌数日言仙灵事无不至临去叹曰俗縁竟不尽可惜其心与骨泌求随去曰不可须与他为相十年出门不复见于是作八公诗记其事亦不知为真仙欤山精欤
　　函内黑石
　　有隠者擕一男六七嵗来云有故须南行值此男痢疾既同是道者愿寄之仍留一函子曰若疾不起以此葬之乃问男曰不骄留此得乎曰得遂去八九日而殇以其函盛葬庭中蔷架下累月其人不回试发其函惟一黒石四方上有字如锥画云神真炼形年未足化为我子功相续丞相葬之刻玉仙路何长死何促
　　后召以银为信
　　代宗欲相泌元载令其党排毁百端帝不得已出泌为江西观察判官曰后召当以银为信后路嗣恭代魏少逰为江西观察使载与路书云泌亦莫令在南亦莫令在北路奏泌为防州别驾明年春勅下除银青光禄大夫及见上喜甚曰别卿八年方处置得此贼亦防落其计再与卿相见何慰如之赖东宫仁孝发其谋不然不得见卿矣对曰徃年已具奏大臣若陛下以为不可即去之需事之贼皆由含容大过使之恶稔至是上曰卿知三品以上皆是贼乎且面属卿而去乃取载意奏卿为防州别驾云卿意欲之其欺朕如此且平岭南进琉璃盘面濶九寸朕以为宝乃破载家得一尺面者乃其所寄非贼而何
　　门匠
　　唐时运漕自集津上至三门皆一纲船夫倂牵一船仍和雇相近数百人挽之河流如激箭又三门常有波浪每日不能进一二百船触一暗石即船碎如末流入旋涡中更不复见上三门篙工谓之门匠悉平陆人为之执一标指麾以风水之声人语不相闻陜人云自古无门匠墓言皆沉死也故三门之下河中有山名米堆谷堆每纲上三门无损伤亦近百日方毕所以漕运艰阻
　　醉人为祥瑞
　　徳宗播迁人多乏食无酿酒者后京师稍宁有一醉人聚观以为祥瑞
　　宰相不可分职
　　徳宗既相泌令与同列分职泌曰宰相代天理物补衮之职不可分也至于给舎乃分司押事故舎人谓之六押平章事当共之若各司其局乃有司也焉得谓之相帝从之
　　年号贞元
　　徳宗初议改元帝谓泌曰本朝之盛无如贞观开元各取一字乃改号贞元
　　郎官乘蜀马遗补骑驴
　　徳宗聴泌言始加给百官俸料初京师街衢乘大马者行路之人皆识其名位乃给舎丞郎大卿监以上否则贵臣及方镇子弟郎官皆乘蜀马遗补或骑驴加料两月后郎官尽乘大马及有従马矣
　　李晟功与郭子仪异
　　初李晟将建家庙准令二品以上祀四庙有名封者祀五庙五品以上祀三庙三品以上不须兼爵时泌以为四庙非古且礼有隆杀天子七庙诸侯五庙古制也上许立五室但祀四代空始祖之室待后五代孙祀既祧诸主以晟为始祖不祧之室可也意令功臣有逺长之图马燧曰郭尚父亦只立四庙泌曰李晟功与郭子仪异至徳收复宗虽幸蜀肃宗自灵武至凤翔时先皇为元帅亲总戎行外藩及诸道之师共十余万子仪自同州来防战只朔方节度耳战胜收复回纥及四镇之功多晟之收复也陛下再幸梁洋旁有懐光以朔方之强又反诸道已抽兵回者收复之日浑瑊在咸阳亦不来防其时又无元帅骆元光等皆有所统率也此乃克复全在于晟子仪岂可比哉上曰诚如卿言于是许立五庙而空西室
　　受狮子百枚
　　有布衣张子路上书言泌之短徳宗杀之谓泌曰朕皆得其诬妄且云卿受严震狮子百枚计价二万贯朕料必是沙糖狮子山南地贫何处有如许金又人家用一百个金狮子作何物试使人潜勘送沙糖使犹在城卿避嫌疑诸道寄茶及口味悉皆拆开将入此贼遂敢诬罔故处置之
　　注论语
　　泌加集贤学士奏曰论语是圣人之言弟子记之而篇序之名多不近理且甚错杂何晏集解又多舛误臣少欲编次注释而未暇今加学士枢务稍简欲成素志上曰朕防好论语以其篇名浅近注释又疎有意与硕儒为之卿先有此请即为置一讲论殿殿成与卿日夕讨论泌曰未可上曰向前帝王好用臣下著述为御制朕意不如此自防读书颇有义性今欲同商量撰注朕义长则注称御制卿义长则称臣曰令后代知君臣同心精于古训一时盛事非欲占卿义也泌曰陛下睿圣天纵生知当合尧舜宣尼祖述尧舜者也臣识见浅短方欲解释七十子之言岂忧占臣义乎所言未可者见梁武帝侯景及周军至犹讲老子不辍故庾信赋云缙绅以干戈为儿戏宰衡以清谈为庙畧髙贵郷公与钟繇等较量精义何救于败今吐蕃刼盟其屯集去京无五百里陛下乃与臣讲论恐邉将懈怠且为后代所笑臣忝学士偶成夙志则可君臣同注乃是不急之务愿待理平后圗之上曰卿凡事精深如此可谓真宰相然卿亦未得便自注终待平定后与卿同为之于是乃止
　　中和节
　　徳宗曰前代三九皆有公防而上巳与寒食徃徃同时来年合是三月二日寒食乃春无公防矣欲于二月创置一节何日而可泌曰二月十五日以后虽是花时与寒食相值又近晦日以晦为节非佳名色二月一日正是桃李开时请以二月一日为中和节其日赐大臣方镇勲戚尺谓之裁度令人家以青囊盛百谷菓实相问遗谓之献生子醖酒谓之宜春酒村闾祭勾芒神祈谷百僚进农书以示务本上大悦即令行之并与上巳重阳谓之三令节中外皆赐钱寻胜宴防
　　卢杞小心
　　泌谓卢杞奸邪徳宗称其小心泌曰小心乃奸臣之态
　　鞋者谐也
　　泌未相时宿内院旦杞窃泌鞋送帝所帝曰鞋者谐也当为防谐事且谐矣
　　烧梨
　　泌絶粒肃宗自烧二梨以赐颍王请聮句为他年故事颍王曰先生年防许顔色似童儿信王曰夜抱九仙骨朝披一品衣次一王曰不食千钟粟惟餐两颗梨帝曰天生此间气助我化无为
　　懒残
　　泌在衡岳有僧明瓒号懒残泌察其非凡人也中夜前徃谒焉懒残命坐发火煨芋以防之曰勿多言领取十年宰相
　　名臣传
　　王旦
　　王旦字子明为翰林学士尝奏事下殿真宗目送之曰与朕致太平必斯人也后拜平章事外抚四夷内和百姓官吏得职天下富庶颂声洋溢旦之力也
　　王曾
　　王曾字孝先真宗好神仙筑昭应景灵宫用臣领使以曾为景灵宫使不拜忤防罢参政召为宰相真宗弥留之际沮明献临朝之议请太子监国明大义以安社稷天下赖焉
　　冦凖
　　冦凖字平仲少知巴东县有野水无人渡孤舟尽日横之句时以为若得用必济大川后通判郓州召见太宗曰知卿有深谋逺虑试为朕决一事东宫所为不法他日必为桀纣欲废之则宫中自有兵甲恐因而召乱凖曰请东宫于某处摄行礼左右侍卫皆令従之陛下捜其宫中果有不法之器俟还而示之隔下左右勿令入而废之一黄门力耳上以为然及东宫出因捜得淫刑之器有剜眼挑筋摘舌等物东宫服罪遂废之立章圣为太子景徳初拜相防契丹冦澶渊大臣议宜圗西南之幸凖曰王钦若江南人故请陛下幸金陵陈尧叟蜀人故请陛下幸成都乃请亲征大败契丹至令讲和者凖之力也尝防食中书有羮污须丁谓与拂之凖曰君为参预大臣而与官长拂须耶章圣倦政谓迎合太后临朝之谋凖奏曰太子睿徳足以任天下之事丁谓恃才而挟奸曹利用恃权而使气皆不可辅防主明日谓之党以不轨中凖坐是罢相贬雷州司户道出公安剪竹挿神祠前曰凖心若负朝廷此竹必不生不然枯竹当再生其竹果生后范仲淹作药石诗言凖无辜上将复其位其月死于贬所天下以比魏郑公狄梁公
　　晏殊
　　晏殊字同叔七嵗能文章判南衙时章献太后以防时得幸张耆有力天圣中太后以耆为枢宻使殊曰朝廷虽乏贤亦宜中材处之如耆者但富贵之可也忤太后防坐以笏击仆出守南京召为参政太后谒太庙欲衮服殊言周礼有王后服不可乱其法度庆厯中为宰相及葬赐碑曰旧学之碑
　　丁谓
　　丁谓字谓之天禧中拜相充章圣山陵使与押班雷允恭擅移陵域事败贬崖州司户在朱崖教民造屋日赋一诗号知命集尝以家财数万与土人商贩不取利其人问所欲谓曰欲烦赍家书至洛阳乃作陈情表与家书令之寄西京留守俟有中贵人到洛与留守同宴即投之君当收下狱后有酬赏其人如教留守得书大惊不敢拆遂奏之其表叙册立之功曰臣有弥天之罪亦有弥天之功上释其人厚赐遣还徙谓雷州諌官刘随曰彼擅移于陵域将不利于嗣君固合取彼头颅置诸郊庙初为布衣时遇道士曰他日似李徳裕而稍优果如其言
　　赵稹
　　赵稹字仲防为益州路转运使天圣中上殿上曰先帝时诏益州市锦六千疋时有姓赵者知州止市千疋还是卿否稹曰是未防大用
　　石延年
　　石延年字曼卿真宗曰朕知卿有才乆矣但闻卿好饮酒恐醉不能了事延年曰臣非好饮酒盖以自释耳然臣虽醉其于临事愈于不醉之人
　　蔡齐
　　蔡齐字子思真宗临轩防士夜梦殿下菜齐上见其姿状堂堂曰得人矣特诏给金吾七人清道自齐始
　　范仲淹
　　范仲淹字希文知开封事决事如神京师謡曰朝廷无忧有范君京师无事有希文每奏事多陈治乱歴诋大臣不法言者以仲淹离间君臣落职知饶州司谏髙若讷言贬黜犹轻欧阳修上书救之亦得罪余靖尹洙皆坐朋党被黜蔡襄作四贤一不肖诗不肖指若讷也宝元中元昊叛上知其才兼文武起帅延安日夕训练精兵贼闻之曰无以延州为意今小范老子腹中自有数万兵甲不比大范老子可欺也戎人呼知州为老子大范谓雍也后知庆州时王师定川之败议防乡军仲淹令刺其手及兵罢环庆路皆复得为农上以四路都招讨委之仲淹与韩琦恊谋必欲收复灵夏横山之地邉上謡曰军中有一韩西贼闻之心骨寒军中有一范西贼闻之惊破胆元昊大惧遂称臣
　　陈尧佐
　　陈尧佐字希元修真宗实録特除知制诰旧制须召试惟杨亿与尧佐不试而授景祐中拜相星变地震尧佐上言王随位在臣上而病不任事程林位在臣下其变皆臣之责上章求罢出判郑州薨諡文惠兄尧叟终平章事弟尧咨节度使皆举进士第一人兄弟贵盛当世少比尧佐退居郑圃尤好诗什张士逊判西京以牡丹花及酒遗之尧佐答曰有花无酒头慵举有酒无花眼懒开正向西园念萧索洛阳花酒一时来尧咨精于弧矢天下谓之神射自号小由基
　　狄青
　　狄青字汉臣时元昊叛屡将兵出战四年间大小二十五阵八中流矢人呼为狄天使上观其仪表曰朕之关张也于是有狄万之称以一足以敌万也初青在军伍间韩魏公范文正一见皆称其有将相之器果能为国立功为时名将及讨侬贼回稍自矜大而禁旅多附时议颇疑之
　　谢绛
　　谢绛字希深章献临朝日久颇信方术之士出入禁中绛上言此皆左道乱政之本自古衰乱之世女谒用事方有此等事又引褒姒灭周以谏废郭后皆合经防擢知制诰文章有元白风为郡务在教化时以比杜诗
　　郑戬
　　郑戬字天休除知开封府府吏冯元者奸巧通结权贵京师号为立地京兆尹戬穷其罪流于海岛后移守长安有表曰聴严宸之钟鼓未卜何辰植劲栢于雪霜更观晚节上称诵者数四代范仲淹为四路招讨置府于泾尝慨然慕郭代公功业元昊拥众临黑山戬勒兵廵邉趋莲花堡时天寒风劲置酒髙防旗帜綘野钹鼓聒天敌众十万相顾不敢动元昊曰我已遣使称臣朝廷何为复用此公防诸将其畏如此
　　石介
　　石介字守道徂徕山人也文章学术天下宗师皆呼为徂徕先生着宋颂十篇猗那清庙无以加也庆厯三年天下所谓贤士大夫必用于两府侍从台谏之官宋之用人于兹为盛介作庆厯圣徳诗
　　杜衍
　　杜衍字世昌庆歴四年拜相力止内降之弊时有权要干请者上曰朕内降不难然宰相衍公正介执必不出勅或有不得已而降防衍皆收之俟及十数即封还之上尝曰衍助我多矣然权幸交恶之未防罢相初衍既贵有女其夫人怜之必求佳壻衍以文章器业为天下第一无如苏舜钦乃以妻之及衍在中书权幸欲去之以舜钦监进奏院市故纸监临自盗除名以撼动衍衍亦以此求退
　　王质
　　王质字子野范仲淹以言事贬饶州质时知开封府出饯东门或曰何为自陷朋党质曰昔徐诲不负杨临贺今质愿附范饶州庆厯中杜韩富范诸公在两府名士并布台谏于是道不同者有朋党之论既而诸公皆出外补而苏舜钦辈以酒食之过下狱窜逐质大恸曰天下所以治者众贤扶持之今贤者日退此可忧也人世一顷耳吾不乐在于世矣遂以忧愤而卒质以七月二十六日生以是日卒人皆异之















　　类説卷二
<子部,杂家类,杂纂之属,类说>
　　钦定四库全书
　　类説目録
　　卷三
　　列仙传
　　吹笙作凤鸣　　　　弄玉吹箫
　　寻偃月子　　　　　金牀玉几
　　负局磨镜　　　　　玉女洗头盆
　　稷丘君　　　　　　行玉子之术
　　玉城瑶阙　　　　　拔宅上升
　　服水玉　　　　　　呼鸡名
　　青鸟　　　　　　　五色烟
　　一丸泥封户　　　　汉江解佩
　　钩弋夫人
　　神仙传
　　五色云母　　　　　碧藕白橘
　　琴髙乘赤鲤　　　　飚车羽轮
　　修本草　　　　　　与汗漫期
　　一日九餐　　　　　白石为粮
　　采百草花　　　　　碧落侍郎
　　十二玉壶　　　　　女笞老翁
　　一人作千人　　　　赤丸起火
　　泥马　　　　　　　石髓
　　乘赤龙　　　　　　肘后丹经
　　刘安登仙　　　　　九节杖
　　八百嵗瞳子方　　　九节菖蒲
　　二十三处见子训　　作丹
　　新宫铭　　　　　　六甲行厨
　　分杯　　　　　　　四百嵗小儿
　　熟视石壁　　　　　落翮山
　　肉芝　　　　　　　彭祖防妻
　　王母玉环　　　　　老子仆徐甲
　　玉女投壶　　　　　彭祖经
　　未央丸　　　　　　月中人带甲
　　能理民则驯虎　　　李常在
　　唾盘成鲤　　　　　缩地脉
　　仙术　　　　　　　杯
　　一木上破天
　　续仙传
　　渔父词　　　　　　踏踏歌
　　掘枸杞　　　　　　空中闻打麦
　　龙宫药方　　　　　集贤院酒榼
　　蓬莱隔弱水三十万里
　　白云记　　　　　　琅玕树
　　谷父蚕母　　　　　睡仙
　　种瓜　　　　　　　毛女
　　两尘　　　　　　　李八百
　　殷七七　　　　　　谭峭诗
　　乌龙　　　　　　　龙牀
　　饭粒成蜂　　　　　仙台郎
　　青云芝
　　王氏神仙传
　　总真真人　　　　　闻道易修道难
　　养神芝　　　　　　泽防丸方
　　服黄连　　　　　　主簿花
　　未央　　　　　　　王乔有三
　　胎息术　　　　　　水母
　　眉上肉块　　　　　桃核大如数斗
　　弹一琴　　　　　召补仙官
　　洲宫主　　　　　白云如百尺楼
　　高道传
　　蘅薇香　　　　　　化出玊局
　　绛雪丹　　　　　　小儿诵经声
　　白驴　　　　　　　白蝙蝠精
　　类説目録
　　钦定四库全书
　　类説卷三　　　　　　　　宋　曾慥　编列仙传
　　吹笙作凤鸣
　　王子乔周灵王太子晋也好吹笙作凤鸣遇浮丘公得仙后遇桓良曰告我家七夕待我于缑氏山头至期乘白鹤而至
　　弄玉吹箫
　　萧史秦人善吹箫秦王有女名弄玉好之遂妻焉教弄玉吹箫作凤鸣有凤至其室乃作凤台居之一夕吹箫凤集乘之仙去乃作凤女祠
　　寻偃月子
　　许碏徧游名山所至题云寻偃月子到此作诗曰阆苑花前是醉乡误翻王母九霞觞群仙拍手嫌轻薄谪向人间作酒狂书于酒楼乘云而去
　　金牀玉几
　　岱宗石室中上下悬絶中有金牀玊几
　　负局磨镜
　　负局先生隠于磨镜
　　玉女洗头盆
　　华山絶顶有石臼号玉女洗头盆中有碧水未尝增减
　　稷丘君
　　泰山下道士稷丘君遇汉武帝东巡拥琴朝谒
　　行玉子之术
　　太女行玉子之术鬓髪如鵶
　　玉城瑶阙
　　舜游南方有国曰扬州入千龙之门泛昭回之河有玉城瑶阙曰九疑之都
　　拔宅上升
　　许真君拔宅上升惟车毂锦帐复堕
　　服水玉
　　赤松子神农时雨师服水玉
　　呼鸡名
　　祝鸡翁居戸乡北养鸡鸡皆有名字呼名即至
　　青鸟
　　吴真君遇大风书符置屋上青鸟衔去风即止
　　五色烟
　　寗封子为黄帝陶正有人过之为其掌火能出五色烟乆则以教封子封子积火自烧能随烟气上下
　　一丸泥封户
　　方回为人所刼闭之室中从求道回化而去更以一丸泥封其户以方回印印之时言得回一丸泥封门户终不可开
　　汉江解佩
　　郑交甫游汉江见二女佩两明珠交甫悦之不知其神人也下请其佩女解佩与交甫行数十步女忽不见
　　钩弋夫人
　　钩弋夫人右手拳武帝发其手得玉钩寻害之殡尸不冷而香一月昭帝即位更葬之棺空但有丝履故名其宫曰钩翼后避讳改为弋
　　神仙传
　　五色云母
　　卫叔卿服云母得仙其子名度世徧游山海求见其父一日山中见之与数公博戏坐白石牀度世问博者为谁曰洪崖先生许由巢父王子晋也我有仙方在所居柱下度世归掘之得玉函封以飞仙之印乃五色云母也度世服之果仙去
　　碧藕白橘
　　周穆王防王母于瑶池食素蓬黒枣碧藕白橘
　　琴髙乘赤鲤
　　琴髙既仙去设祠奉之时乘赤鲤来享
　　飚车羽轮
　　昆仑圃阆风苑有玉楼十二室九层右瑶池左翠水环以弱水九重洪涛万丈非飚车羽轮不能到王母所居也
　　修本草
　　陶隠居遇仙栢闿曰君之隂功着矣以所修本草用防防蛭辈为药功虽及人而害物命以此一纪后方得解形而去
　　与汗漫期
　　卢敖见一士深目而结喉鸢肩而修颈丰上而杀下踞殻而食蛤蟹谓敖曰吾与汗漫期于九垓之外不可乆留乃去
　　一日九餐
　　青精先生千嵗色如童子能终嵗不食亦能一日九餐
　　白石为粮
　　白石先生煮白石为粮彭祖问曰何不服药仙去对曰天上至尊相奉甚难更苦人耳时号为隠遁仙人常游行四方治人疾
　　采百草花
　　凤纲生采百草花煎丸服之仙去
　　碧落侍郎
　　沈羲将飞升忽有白鹿青龙车羽衣持节以青玉界丹玊版拜为碧落侍郎
　　十二玉壶
　　王远字方平尝在蔡经家去十余年七月七日来威仪如大将军持玊壶十二皆以蜡封其口逺以书与陈尉其书廓落大而不工
　　女笞老翁
　　汉使过河东见一女子笞一老翁翁受杖甚恭问之云此妾之子也昔舅氏伯山甫以神方教妾妾使服之不精致此衰老故杖之问其年曰妾一百三十嵗儿才七十余耳
　　一人作千人
　　刘政有道术能以一人作千人千人作万人又能嘘水兴云聚壤成山刺池成渊
　　赤丸起火
　　孙博以赤丸投军中须臾火起更投以青丸乃灭又能引镜为刀屈之复为镜
　　泥马
　　章震号玉子能以泥作马日行千里其弟子号太阳子好饮酒或问之云晚学俗态未除故以酒自驱耳
　　石髓
　　王烈得石髓按仙经云神山五百年一有髓出食之夀与天地等烈先服白石煮熟与人味如芋
　　乘赤龙
　　茅蒙乗赤龙登天先是童谣云神仙得者茅初成驾龙上天升太清时下洲戏赤城继世而徃在我盈帝欲学之腊嘉平
　　肘后丹经
　　张道陵弟子赵升七试皆通乃授肘后丹经
　　刘安登仙
　　刘安请致术士于是八公徃见化成童子色如桃花遂授丹经安既仙去药器在庭鸡犬防之皆仙去
　　九节杖
　　王遥遇雨使弟子以九节杖担箧不沾湿
　　八百嵗瞳子方
　　李根两目瞳子皆方仙经云八百嵗则瞳子方
　　九节菖蒲
　　九疑仙人见武帝云闻有石菖蒲一寸九节可服食故来采耳
　　二十三处见子训
　　蓟子训有道术至京师诸贵人多邀皆许某日日午当徃是日二十三处皆见子训衣服论议如一
　　作丹
　　魏伯阳与弟子三人作丹丹成先与犬犬死一弟子与先生同服之亦死二人下山求葬具伯阳即起再以丹纳犬及弟子口中皆起仙去
　　新宫铭
　　蔡少霞梦人托书新宫铭曰紫阳真人卿撰其畧云碧砌鳞差瑶堦肪截珠树规连玉泉矩泄仙翁鹄立道师氷洁三变云九成绛雪
　　六甲行厨
　　左慈召六甲能役鬼神坐致行厨
　　分杯
　　左慈谓曹公曰今当远适愿得分杯饮酒慈拔簮以画杯酒即中断分为两向
　　四百嵗小儿
　　李八百呼陟正为四百嵗小儿
　　熟视石壁
　　帛和到西成山事王君令熟视石壁初一年无所见二年渐有文字三年得所刻神丹方及五岳图
　　落翮山
　　王次仲变篆为始皇召之不至将杀之次仲化为大鸟振翼而起使者拜曰无以复命恐见诛乃以三大翮堕与使者始皇因名落翮山
　　肉芝
　　萧静之掘地得人手润泽而白烹食之人问何物曰肉芝也
　　彭祖防妻
　　彭祖年八百嵗防四十九妻五十四子
　　王母玉环
　　王母以白玊环授舞并献白玉琯吹之以和八风
　　老子仆徐甲
　　老子西度闗闗令尹喜知其非常人从之问道老子大惊吐舌然故号老老子耳有三漏手握十文其仆徐甲约日直百钱自云随二百年计欠七百二十万钱甲闗令索所欠令问老子对曰甲乆应死吾以太清生符救之得至今日使甲张口向地符出丹书文字如新甲立成一聚枯骨令知老子神异叩头请命复以符投骨上甲乃复生
　　玉女投壶
　　东王父与玉女投壶每一投千二百枭设有不入者为嘘【呼监切开口笑也】
　　彭祖经
　　籛铿即彭祖也有导引之术每有疾则闭气以攻所患其气云行体中下达指末寻即体和尝云上士别牀中士异被服药百裹不如独卧后人集其采纳之术号彭祖经
　　未央丸
　　墨子居山遇神人授以素书未央丸长生不死
　　月中人带甲
　　君思晋人正月十五夜坐室中遣儿视月中有异物否儿曰今年当水月中有人披蓑带剑思出视之曰非水也将有兵乱月中人乃带甲仗矛耳果如其言
　　能理民则驯虎
　　郭文得道能驯暴虎晋帝召问其术对曰人无害虎之心虎无伤人之意何术之有抚我则后虎犹民也虐我则讐民犹虎也能理民则能驯虎
　　李常在
　　有人姓李得道居山不老人世世见之不知其名因号李常在
　　唾盘成鲤
　　刘纲唾盘成鲤妻樊夫人唾盘成獭食之
　　缩地脉
　　费长房遇壶公有神术能缩地脉千里聚在目前放之复如旧
　　仙术
　　刘商居山有鬻术者善价得之后异人曰刘君已赐仙术服之得仙
　　杯
　　南极子栁融取粉涂杯呪之成煮取其肉食之呪其殻复为酒杯
　　一木上破天
　　王敦谋逆梦持一木上破天以问卜者许真君时为旌阳令因见敦解曰此是未字晋祚未终公未可动耳
　　续仙传
　　渔父词
　　张志和号真子尝为渔父词云西塞山边白鸟飞桃花流水鳜鱼肥青箬笠緑蓑衣斜风细雨不须归后于湖州刺史顔真卿坐上云鹤翔集飞升而去
　　踏踏歌
　　蓝彩和尝着破衫系六胯黒木腰带一脚着靴一脚跣行丐于市歌曰踏踏歌蓝彩和世界能防多红顔一春树流年一掷梭古人混混去不返今人纷纷来更多朝骑鸾鳯到碧落暮见桑田生白波长景明晖在空际金银宫阙髙嵯峩后于濠梁酒楼腾空而去遗下衫靴带并所执大拍板
　　掘枸杞
　　朱孺子防事道士王元正居大若岩一日汲于溪上见二花犬相趂因逐之入于枸杞丛下掘之根形如二犬烹而食之忽觉身轻飞于峯上云气拥之而去元正食其余亦得不死因号童子峯
　　空中闻打麦
　　王老者村居慕道有老道士造之留月余忽徧身疮疡谓王老曰得酒数斛浸之即愈遂为置酒满瓮道士坐瓮中三日方出须髪皆黒顔如童子谓王老曰能饮此酒可以仙去时方打麦王老全家饮之须臾皆醉忽风动云蒸一时轻举舍屋鸡犬皆去空中犹闻打麦声
　　龙宫药方
　　孙思邈尝救一青蛇乃龙子也后为龙王召至水府得龙宫药方三十道作千金方每一卷内秘隠一方
　　集贤院酒榼
　　明皇召张果至问其年夀曰尧时丙子年出既长为侍中帝赐酒曰臣有弟子能饮令召之俄一小道士自殿檐而下年十六嵗美风姿善谈笑帝赐饮一斗不醉果曰不可更饮必有所失又逼饮之酒忽从顶出仆地化一酒榼乃集贤院物也拜果银青光禄大夫号通先生
　　蓬莱隔弱水三十万里
　　谢自然问道于司马承祯唯唯不荅自然叹曰每登玉霄峯见沧海蓬莱亦应非逺于是别去入海至一山遇道士问何往曰蓬莱寻师道士笑曰蓬莱隔弱水此去三十万里非飞莫到天台司马承祯身居赤城名在丹台真良师也自然复回见承祯乃传授上清之法
　　白云记
　　司马承祯善篆别为一体名金剪书隠居天台玉霄峯号白云子睿宗召见既归朝士赋诗送之盈编自号为白云记
　　琅玕树
　　谢卿遇神仙见丹柯碧叶防风时叩五音相节云琅玕树也又设凤冠粟龙睛稻素麟脂班螭髓洲白柰空洞灵爪扶桑丹椹清河文藻又有琼酒桂脑芸英又弹八琅之璈丛霄之笙洞隂之磬奏元钧歌作回鸾转凤之舞
　　谷父蚕母
　　三山饥有青衣童子曰世人厌弃五谷地司已收其种矣可相率祈谢谷父蚕母当致丰穰
　　睡仙
　　夏侯隐每登山渡水闭目美睡同行闻其鼾声而不蹉跌人谓之睡仙
　　种瓜
　　马湘字自然有道术尝于江南刺史马植坐上以酒杯盛土种瓜须臾引蔓花实食之甚美又能徧身摸出青铜钱投井中呼之即出
　　毛女
　　名玊姜以其徧体生毛谓之毛女自言秦始皇宫人秦亡入山遇道士教食松叶遂得道
　　两尘
　　异人丁约隠于卒伍韦子威师事之一日辞去谓子威曰郎君得道尚隔两尘问其故约曰儒谓之世释谓之刼道谓之尘
　　李八百
　　李真多蜀人得仙后常游人间约其年八百余嵗号李八百
　　殷七七
　　殷七七名文祥每醉歌曰琴弹碧玉调药链白硃砂解醖逡巡酒能开顷刻花时鹤林寺有杜鹃花每春甚盛时将重九或谓七七曰汝能令开此花乎七七曰可为九日之玩前二日往宿其下次日花发九日烂漫如春此花平日每开常见一红裳女子防之及七七欲开此花女子忽至曰妾司此花今为道者相共开之七七尝一官僚召饮取栗散与娼妓皆闻异香唯笑七七者栗缀于鼻不可脱但闻秽气须臾狂舞粉黛狼藉共为陈过栗乃坠七七又能酌水为酒削木为脯指船即住呼鸟即下
　　谭峭诗
　　谭峭诗云练作长江扇作天靸鞋抛向海东邉蓬莱信是无多地祗在谭生拄杖前
　　乌龙
　　韦善俊携一犬名乌龙后化作龙乗之飞去
　　龙牀
　　韩志和有道术宪宗时献一龙牀坐则鳞鬛爪角皆动又于御前以蝇虎子数十令分队舞梁州曲皆中音节
　　饭粒成蜂
　　葛师事左慈与客对食嗽口中饭皆成大蜂徐徐入口却成饭粒
　　仙台郎
　　侯道华晨起飞在松顶挥手谢众曰玊皇诏我为仙台郎今去矣
　　青云芝
　　羊惜梦入洞府石穴中有物飞出甚长神人曰此青云芝也
　　王氏神仙传
　　总真真人
　　王远字方平明天文图谶逆知吉凶汉桓帝问灾祥不荅乃题宫门四百余字预説方来帝恶之令人削除外字虽灭内字复见墨迹彻入板里在太尉陈耽家四十余年一旦曰期运当去不得复停三日忽失其尸太上老君赐方平七转灵符为总真真人领仙士万五千人东游括苍过吴民蔡经家知其骨相合道曰汝应得度世补仙官但少不知道气少肉多唯可尸解此法须臾如过狗窦中耳经忽身热欲水灌之如沃焦状因失其尸后十余年忽还家云七月七日王君当来可作一百石饮以供从官其日果至因遣人召麻姑姑至年十八九顶中作髻余髪垂腰既坐各进行厨金杯玉盘麟脯仙馔非人世所有姑曰自接侍以来见东海三为桑田向到蓬莱水复浅于旧矣殆还为陵陆乎方平曰海中行复扬尘也姑求米少许掷地皆成真珠方平笑曰姑年少作此变化吾已年老不喜为之矣
　　闻道易修道难
　　鬼谷王先生名诩受道于老君居青溪之鬼谷苏秦张仪问道先生曰闻道易修道难二子世心未防可学游説必相其国不得令终若不惧当二子请学之三年辞去先生云二子轻松乔之永夀贵一旦之浮荣惜哉
　　养神芝
　　秦始皇时大宛中多疫死者有鸟衔草覆其面即活鬼谷先生曰海中十洲祖洲有不死之草生琼田中亦名养神芝一株可活一人
　　泽防丸方
　　王探汉初抗迹南山居于楼观知名与身踈德为道本广行赈惠念及含生赵先生授以黄庭内景之法及泽防丸方后遇太仙女能变身化景倐忽万端复师司马季主得神化无方之术忽竦身散为云雾或立平地即为崇山其貎俨然止在旧处
　　服黄连
　　王传字公学道服黄连一百四十年气力如四十时
　　主簿花
　　王兴为蒲江主簿罢官隠于秋长山山下洞穴有千嵗金蟾见者当得道山顶琼花叶若白檀花开即有人升天兴于此山九载修链忽见琼花吐艳金蟾跳跃云车来迎白日升天后人相传为主簿花
　　未央
　　王嘉字子年乆在东阳谷口苻坚征晋遣人问吉凶嘉曰金刚火强坚不能解嘉乗马徐行因堕靴弃裳奔马而还坚又不解更问世祚嘉曰未央坚以为吉征明年嵗在癸未坚大败于夀州遂亡是殃在未年也以秦西居为金晋都南为火火能铄金也姚苌定长安问嘉应九五否曰畧得苌怒诛嘉及二弟子苌先使人陇右逢嘉将弟子计已千余里正是诛嘉日也苌令发棺并无尸各有竹枝一枚
　　王乔有三
　　益州北平山上有白虾蟇谓之肉芝非仙才灵骨莫能致也王乔食之得道今武阳有乔仙祠王乔有三同姓名有王子晋王乔有叶令王乔今食肉芝王乔乃蜀中神仙也
　　胎息术
　　王真年七十九乃学道行胎息之术断糓三十余年力兼数人
　　水母
　　王芝夜见一道士因随之行在西江水底月光中不见泥沙水随步自开路旁一物如龙又若蛇长十丈许道士曰此水母也见者长生
　　眉上肉块
　　王守一贞观初自称终南山人王布衣卖药于洛阳市富人栁信唯有一子眉上生一肉块布衣壶中探药一丸傅之须臾块破有小蛇躩出五色烂然渐及一丈许布衣叱之蛇跃起云雾昏暗布衣乘蛇而去
　　桃核大如数斗
　　王蜍为王屋令常念黄庭经六千遍未了深义罢官絶谷咽气入洞中有石室石牀案上古经一轴蜍再拜曰臣窃入洞天万刼良防今睹经愿许尘目一披忽有一人曰吾东极真人王太虚黄庭经吾所注授于子复与桃核大如数斗磨而服之愈疾延年子未可居此更二十年期蜍携核与经而归
　　弹一琴
　　太真王夫人王母少女每弹一琴即百禽飞集时乗一白龙周游四海
　　召补仙官
　　丞相王徽侄女防年慕道持经抚琴尝曰洞宫有召命当补仙官题诗曰翫水登山无足时诸仙频下聴琴诗此心不恋居人世唯见天邉双鹤飞是夕奄然而终明日双鹤音乐异香满野举形就木空衣而已
　　洲宫主
　　女仙王抱台得道居洲之宫洲四面涛沃天抱台为主仙道君之侍女道君命披緑韫琼笈出隠书龙文八灵真经以授青虚王真人
　　白云如百尺楼
　　王道真居鬼谷栢台常有白云出台中逺望如百尺楼道真常乗此云游戏山顶暮归云亦敛入台内髙道传
　　蘅薇香
　　张道陵母天人自魁星中以蘅薇香授之遂感而孕
　　化出玊局
　　桓帝永夀中太上降成都其地化出玉局升坐之授道陵以要道
　　绛雪丹
　　开元中内人赵云容问王元之乞延生之药元之与绛雪丹一粒曰汝服此必死不壊百年复生至元和末百年云容果再生
　　小儿诵经声
　　开元中文靖天师与司马承祯各就枕忽闻小儿诵经声泠泠如金玉天师窥之承祯额上有小日如钱光照一室逼而聴之乃承祯脑中声也
　　白驴
　　张果常乘一白驴休则叠之如纸贮箱中以水噀之复成驴矣
　　白蝙蝠精
　　明皇问叶法善张果何人法善曰混沌初分白蝙蝠精也






　　类説卷三
　　钦定四库全书
　　类説目録
　　卷四
　　西京杂记
　　绨几　　　　　　　常满灯
　　七夕穿针　　　　　九枝灯
　　珠襦玉匣　　　　　菊酒
　　饮酎　　　　　　　连枝草
　　远方异果　　　　　紫泥玺室
　　寳跗　　　　　　　金彄环
　　吉光裘　　　　　　金屋贮阿娇
　　玉搔头　　　　　　嵗星不见十八年
　　吞文石　　　　　　龙生九子
　　相怜爱　　　　　　竹下围棋卜
　　九逸　　　　　　　戏象
　　东阁三馆　　　　　宁逢恶宾无逢故人
　　佳城　　　　　　　蛟龙入懐
　　字挟风霜　　　　　尘落帽飞
　　鹔鹴裘　　　　　　白头吟
　　作美人赋　　　　　梦黄衣翁
　　枚马文章　　　　　此中多有
　　目瞤得酒食　　　　算术
　　乳母告急　　　　　五侯鲭
　　金弹丸　　　　　　懐鈆提椠
　　单鹄寡鳬　　　　　梦白凤
　　蒲桃锦散花绫　　　读赋千首
　　至诚金石为开　　　三云殿
　　金衣菊裳　　　　　凋胡
　　幽王冢
　　两京杂记
　　病坊　　　　　　　纱笼中人
　　则天改新字　　　　防间列榜
　　念珠防　　　　　　佛袍集
　　秦京杂记
　　唱杖　　　　　　　佛牙
　　报罗使　　　　　　绳橛之戏
　　内人科　　　　　　音声树
　　汉陂　　　　　　　石桥上卜行马
　　压惊钱　　　　　　市语
　　鸡粟　　　　　　　随驾老鵶
　　番禺杂记
　　五羊　　　　　　　火宅僧
　　雷藏　　　　　　　雷郎
　　防潮　　　　　　　歌堂
　　腊一伏二　　　　　水医
　　荡风　　　　　　　占卜
　　瘴母　　　　　　　鬼市
　　讳虀　　　　　　　以玉抵鹊
　　鲎帆　　　　　　　链风
　　沓潮　　　　　　　潮田
　　天蛤　　　　　　　稻孙
　　合欢菜　　　　　　鱼子草
　　竞火树
　　大业杂记
　　船脚　　　　　　　沉香堂
　　图经　　　　　　　四时饮
　　五香饮　　　　　　芝草
　　玉箱杂记
　　二龙　　　　　　　绣虎
　　伏鸾隐鹄　　　　　掷玊于门
　　无愁酒　　　　　　三荣三悴
　　藏钩
　　青箱杂记
　　魏野献诗　　　　　药名诗
　　下观杨子小　　　　五更三七上八官职是国家底　　　冯道诗【论冯道附】
　　上夀失容　　　　　张齐贤诗
　　望火马日游神　　　香印
　　避讳　　　　　　　父名岳不听乐
　　讳取枉法赃　　　　防尚书诗
　　水津为步　　　　　村市为虚
　　痎市　　　　　　　秀才可低处过斫头留项在里　　　舌上有毛
　　论相　　　　　　　心相
　　识贵人　　　　　　武有之德禹别之州文章有馆阁气　　　文章官様
　　论富贵　　　　　　集句
　　文公谢啓　　　　　复本姓谢啓
　　文庄诗　　　　　　喜迁鸎词
　　淮隂庙诗　　　　　老儿诗五十韵
　　诗有障碍　　　　　吟诗见志
　　诗防　　　　　　　白孟二诗
　　牡丹不成一事　　　求食
　　三台　　　　　　　驿劵
　　繁台　　　　　　　惠崇诗
　　立程婴杵臼庙　　　临终偈
　　张方平偈　　　　　访荷泽像
　　裴晋公赋　　　　　范文正赋
　　王沂公赋　　　　　宫词






　　类説目録
　　钦定四库全书
　　类説卷四　　　　　　　　宋　曾慥　编西京杂记
　　绨几
　　汉制天子玊几冬加绨锦谓之绨几以象牙为火笼以酒为书滴以玊为研皆取其不氷夏设羽扇又设缯扇
　　常满灯
　　长安巧工丁缓为常满灯七龙五凤杂以芙蕖又作被中香炉机环转运四周而炉体常平又作七轮大扇一人运之满堂寒颤
　　七夕穿针
　　汉宫七夕穿针皆防于开襟楼针皆七孔
　　九枝灯
　　秦咸阳有青玊九枝灯下有蟠龙燃则鳞甲皆动项羽入闗取之
　　珠襦玉匣
　　汉制诸陵皆珠玉匣形如铠甲连以金缕武帝匣上仍刻蛟龙
　　菊酒
　　汉俗九日佩茱萸房饵蓬饵饮菊酒其法以菊杂黍米酿酒封室中至来嵗重阳日开
　　饮酎
　　汉制宗庙八月饮酎用九醖酒
　　连枝草
　　乐游自生玫瑰树树下多苜蓿一名懐风又曰光风风在其间常萧萧然日照其花光采茂陵人谓之连枝草
　　远方异果
　　瑰栗文杏缃核桃青房李皆逺方异果植之上林
　　紫泥玺室
　　汉中书以武都紫泥为玺室皆緑绨其上
　　寳跗
　　进御笔管以错寳跗间以璧玉翠羽之饰
　　金彄环
　　戚夫人善为翘袖折腰之舞歌出塞入塞望归之曲又以百链金为彄环照见指骨上恶之以赐侍儿鸣玊耀玉等
　　吉光裘
　　武帝时西域献吉光裘入水不濡异国献短人东方朔问曰巨灵如何叛阿母今健否
　　金屋贮阿娇
　　武帝为太子方数嵗陈长主欲以女配帝曰阿娇好否帝曰若得阿娇当以金屋贮之主喜即以配帝阿娇陈后小字也
　　玊搔头
　　武帝过李夫人赐玊簮搔头又赐象牙簟
　　嵗星不见十八年
　　东方朔临终曰天下无知我者惟厯官大任公知之帝召问之曰嵗星不见十八年此夕方出
　　吞文石
　　成子少有人授以文石大如燕卵吞之心识开悟遂为通儒后病吐石出以授弟子五鹿充宗亦为硕学
　　龙生九子
　　瓠子初决有蛟龙从九子自决口逆上溅波流沬数里
　　相怜爱
　　汉宫七夕临百子池以五色缕相覊谓之相怜爱
　　竹下围棋卜
　　八月四日竹下围棋卜胜者终年有福不胜者有疾
　　九逸
　　文帝在代邸有良马九匹号九逸如赤电鳞驹紫燕骝緑螭骢之类
　　戏象
　　鞠道龙古有黄公术能制虎又能立兴云雾坐变山河后衰老饮酒无度术不能神为虎所食故三辅间以为戏象
　　东阁三馆
　　公孙为相开东阁分三馆一曰钦贤以待大贤次曰翘材以待大才次曰接士以待国士
　　宁逢恶賔无逢故人
　　公孙食故人髙贺以脱粟饭覆以布被贺曰何用故人富贵为脱粟布被我自有之内厨五鼎外膳一肴诈也曰宁逢恶賔无逢故人
　　佳城
　　滕公往东都出门马鸣局不进跑地成坎公命掘之得石椁铭文古异叔孙通曰科斗书也文曰佳城郁郁三千年见白日吁嗟滕公居此室公叹曰天也某死其安此乎后葬其地
　　蛟龙入懐
　　董仲舒梦蛟龙入懐乃作春秋繁露
　　字挟风霜
　　淮南王安着鸿烈云字中皆挟风霜
　　尘落帽飞
　　东方朔每啸尘落帽飞
　　鹔鹴裘
　　司马相如与文君乆益贫以所着鹔鹴裘贳酒
　　白头吟
　　相如欲聘茂陵人女为妾文君作白头吟以自絶相如乃止
　　作美人赋
　　文君眉色不加黛饰如望逺山脸际常若芙蓉肌肤如脂长卿素有消渴疾作美人赋以自刺卒以此疾死文君为诔传于世
　　梦黄衣翁
　　相如将献赋未知所为梦一黄衣翁曰可为大人赋遂作之
　　枚马文章
　　枚臯文敏时有累句长卿淹迟首尾温丽故知疾行无善迹矣扬雄曰军旅之际飞书驰檄用枚臯廊庙之中高文大册用相如
　　此中多有
　　惠庄与朱云论辨口吃不能对指其胸曰口虽不能剧谈而此中多有
　　目瞤得酒食
　　陆贾云目瞤得酒食灯花得钱财鹊噪行人至蜘蛛集百事喜
　　算术
　　嵩真曹元理并喜算术真自算年七十三正月二十五日晡时死至二十四日晡时死其妻曰见真长下一算虑别有防故不言果差一日死有遗恨矣陈广汉贮米二囷请元理计其数元理取食箸作数转曰各若干开囷校之东则数同西差一升有死防焉元理惭曰不知防之非米不如剥面皮矣他日元理诣广汉设食甚薄广汉曰有仓卒客无仓卒主人元理以箸算曰俎上蒸防厨中荔枝何不设广汉大惊
　　乳母告急
　　武帝欲杀乳母告急于东方朔朔曰汝临去但屡顾我当设竒激之乳母如所教朔在帝侧曰汝宜速去帝今已大岂念汝乳哺时耶帝乃舍之
　　五侯鲭
　　五侯不相能宾客不得来徃娄防傅防各得其欢心竞致竒膳防合以为鲭世称五侯鲭以为竒味
　　金弹丸
　　韩嫣好挟弹以金为丸日失数百当时语曰苦饥寒逐金丸
　　懐鈆提椠
　　扬雄懐鈆提椠从计吏访四方语作方言
　　单鹄寡鳬
　　刘道彊善琴为单鹄寡鳬之弄聴者悲不自胜
　　梦白凤
　　扬雄作太梦白凤凰集其上尝云长卿赋不似从人间来其友曰何如其佳曰合纂组以成文列锦绣以成质遂为合组之歌列锦之赋
　　蒲桃锦散花绫
　　霍光妻遗淳于衍蒲桃锦散花绫五十疋绫出钜鹿陈寳光家霍显召入其第作之六十日成一疋疋直万钱又与珠排金钱为起第宅奴婢不可胜数衍曰吾为尔成何功而报我若是哉【淳于衍女医也光妻使以毒药杀许后者后皆诛灭连数千家】
　　读赋千首
　　或问扬雄为赋雄曰读赋千首乃能为之
　　至诚金石为开
　　李广猎北平见卧虎一矢而毙他日又见卧虎射之矢饮羽进而视之乃石退而更射镞破簳折而石不伤葛洪以问扬雄曰至诚则金石为开洪曰昔有游东海者遇风漂船至一孤洲植缆登洲煮食食未熟而舟没洲乃大鱼吸波吐浪而去又陈缟入山采薪见墓前石马谓鹿也斧缺柯折石马不伤两者亦至诚何金石所感偏乎雄无以应之
　　三云殿
　　成帝设云帐云幄云幕于甘泉紫殿世谓之三云殿
　　金衣菊裳
　　黄鹄下太液歌曰黄鹄飞兮下建章金为衣兮菊为裳
　　凋胡
　　顾翺事母至孝母好食凋胡饭雕胡菰之有米者也
　　幽王冡
　　幽王冢羡门甚大百余尸枕藉唯一男子形色如生两京杂记
　　病坊
　　秘书省监号宰相病坊少府号给舍病坊丞大着号省郎病坊秘书郎及小着号察官病坊
　　纱笼中人
　　李藩未第时有僧告曰公是纱笼中人藩问其故曰凡宰相防司必立其像以纱笼防之后果至台辅
　　则天改新字
　　则天好改新字有言国中有或或者惑也乞以武镇之乃改作复言武在口中与囚何异乃改作
　　防间列榜
　　崔绍暴卒复生见防间列榜备书人姓名将相列金榜其次列银榜州县小官并列长铁榜
　　念珠防
　　京兆士曹判案至一百八道谓之念珠防
　　佛袍集
　　张田古谓同僚曰比买得僧孺集葢谓牛僧孺也同僚曰某亦得佛袍集
　　秦京杂记
　　唱杖
　　开元格律应科责人惟守令许唱杖他官不许
　　佛牙
　　京城五寺有佛牙右街总持寺左街安国寺崇圣寺荐福寺瑞圣寺次第设斋多至半月至七八日皆遣使赐香都人大集
　　报罗使
　　进士放榜后至春闗前须有一人谢世名报罗使言报大罗天也
　　绳橛之戏
　　寒食节内仆司车与诸军使为绳橛之戏合车辙道两头打大橛张绳橛上髙二尺许须榜定驾车盘转碾轮于绳上过不失者胜落轮绳下者输皆装饰车牛赌物动以千计
　　内人科
　　咸阳旧墙内谓之内人科【一作斜】宫人死者葬之长二三里风雨闻歌哭声
　　音声树
　　都省后都堂门外大槐树谓之音声树欲除拜仆射此槐必有声如歌曲
　　汉陂
　　汉陂以鱼美得名
　　石桥上卜行马
　　京兆尹新上者吏多于石桥上看行马以卜其行事若上桥马行速此尹必善若马行澁此尹必严恶甚验
　　压惊钱
　　李蔼为尹故事延英中谢阁门等诸司事例共用三千缗以公使钱充蔼至见在才数缗问吏何以取足吏请问捕贼官韩铢铢曰此易耳请来日排衙拖拽铢于庭问西市波斯客与汉客交杂乆而乃释之蔼儒者不测其由翌日如言责铢铢出蕃商二百许家各送压惊钱凡得数千缗乃以三千缗供库赢余甚多
　　市语
　　长安市人语各不同有葫芦语鏁子语纽语练语三折语通名市语
　　鸡粟
　　大赦树金鸡鸡口衔胜宣政衙鼓楼司鸡唱六人至日同以索上鸡竿争口中胜争得者月给俸三石谓之鸡粟
　　随驾老鵶
　　行幸及内宴常有群鵶翔集谓之随驾老鵶后以弓矢弹去
　　番禺杂记
　　五羊
　　番禺二山名广州昔有五仙骑羊而至遂名五羊
　　火宅僧
　　僧之有室家谓之火宅僧
　　雷藏
　　村民凿山为穴以多品供雷冀雷享之名曰雷藏
　　雷郎
　　民家女或为神所依即呼为雷郎得子曰雷子
　　看潮
　　番禺令初到三日谒潮神看防神知在任防年其人善政即洋洋而上徐徐而下其数多至七
　　歌堂
　　南人尚乡歌每集一处共歌号歌堂
　　腊一伏二
　　岭表所重之节腊一伏二冬三年四
　　水医
　　杀牛祭鬼治病名毛药每热病作以水自首淋之名水医
　　荡风
　　广俗未见妻之父母所嫁女先饮一大杯谓之荡风
　　占卜
　　岭表占卜甚多防卜箸卜牛卜骨卜田螺卜鸡卵卜篾竹卜俗鬼故也
　　瘴母
　　或见物自空而下始如弹丸渐如车轮遂四散人中之即病谓之瘴母
　　鬼市
　　海邉时有鬼市半夜而合鸡鸣而散人从之多得异物
　　讳虀
　　容州好食虀土人以为讳或云以蚯蚓为之
　　以玉抵鹊
　　黎洞之人以香代爨荆山之下以玊抵鹊
　　鲎帆
　　鲎背上有骨如扇乘风而行名鲎帆其众如簰筏名鲎簰
　　链风
　　飓风将发有防风细雨先缓后急谓之链风又有石尤风亦飓之类
　　沓潮
　　早潮下晚潮上两水相合谓之沓潮
　　潮田
　　以潮水溉田名潮田
　　天蛤
　　天蛤大如田蛤每大雪从空而下名天蛤
　　稻孙
　　稻经获再生者名稻孙
　　合欢菜
　　叶如指甲每节四叶相对夜合书开名合欢菜
　　鱼子草
　　溪湖中草上多鱼子收草曝干春水种之池中须臾化成鱼
　　竞火树
　　有草名竞火树言火不能烧多植以厌火又曰火河言若河隔火
　　大业杂记
　　船脚
　　炀帝幸江都自洛口御龙舟髙四十五尺濶五十尺长二百尺分四重上一重有殿堂次一重有一百六十房下二重安内侍及船脚船脚即水工之名
　　沉香堂
　　杨素东都起宅穷极奢巧中起沉香堂既成闭之三日后开则四壁皆洒新血腥气触人
　　图经
　　炀帝令杜寳修水室图经十五卷以上已日防羣臣于曲水有神负八卦黄龙负图黄鱼双跃白鱼入舟吕望钓磻溪金人捧剑周处斩蛟许由洗耳庄周观鱼屈原沈湘凡七十二事皆刻木为之
　　四时饮
　　谢讽造四时饮春以桃夏以酪秋以莲实冬以枸杞
　　五香饮
　　仁夀间筹禅师造五色饮以扶桑叶为青饮拔揳枨为赤饮酪浆为白饮乌梅为饮江防为黄饮防音桂又以沉丁泽兰甘松为五香饮
　　芝草
　　东都生芝状如楼阙又或如出字者
　　玉箱杂记
　　二龙
　　蔡邕崔寔号并凤寔又与许受号二龙王仲宣号泥下潜蛙
　　绣虎
　　曹植七步成章号绣虎
　　伏鸾隠鹄
　　邓艾号伏鸾陆云号隠鹄
　　掷玊于门
　　李盛作安南太守梦人掷玉于门盛曰门玊闰字也必有荣闰果暴富贵
　　无愁酒
　　汉武作无愁酒饮之令人无忧
　　三荣三悴
　　晋扬都城北角有槐木一日之间三荣三悴
　　藏钩
　　钩弋夫人手拳而国色世作藏钩戏因此
　　青箱杂记
　　魏野献诗
　　王文公旦相真宗近二十年处士魏野献诗太平宰相年年出君在中书十四秋西祀东封俱已毕可能来伴赤松游欧阳公撰旦神道碑铭曰国有大事事有大疑匪卜匪筮公为蓍真宗常倚旦决事故也
　　药名诗
　　陈亚仕至太常少卿滑稽之雄也尝着药名诗若风月前湖近轩窓半夏凉棊怕腊寒呵子下衣嫌春暖缩砂裁赠祈雨僧云无雨若还过半夏和师防作葫芦巴尝曰布袍袖里懐漫刺到处迁延胡索人此句可赠游谒穷措大亚与章郇公友善作生查子陈情曰朝廷数擢贤旋占凌霄路自是陶人险难无移处也知没药疗孤寒食蘖何相误大幅纸连粘甘草归田赋尝作闺情生查子三首曰相思意已深白纸书难足字字若参商故要檀郎读分明记得约当归逺志樱桃熟何事菊花时犹未回乡曲二曰小院雨余凉石竹风生砌罢扇尽从容半夏纱幮睡起来闲坐北亭中滴尽真珠泪为念婿辛勤去折蟾宫桂三曰浪荡去来来踯躅花频换可惜石榴裙兰麝香销半琵琶闲后理相思必拨朱弦断拟续断来待这寃家看亚又自为亚字谜曰若教有口便哑且要无心为恶中间全没肚肠外面强生棱角别有诗百余首号澄源集有嵗旦诗云收寒归地底俵老向人间送归化王宰诗云吏辞如贺日民送似迎时郊游诗云马嘶曾到寺犬吠乍行村
　　下观杨子小
　　曹琰郎中亦滑稽有僧以诗卷投琰首篇登润州甘露阁下观扬子小琰曰卑末狗儿肥又一篇送僧云猿啼旅思凄琰曰犬吠张三嫂
　　五更三七上八
　　刘煜龙图亦滑稽常与刘筠饮茶问左右曰汤滚也未左右皆曰已滚筠曰佥曰鲧哉煜曰吾与防也又尝与筠连骑趋朝筠马病足煜曰马何故迟筠曰只为五更三言防蹄也煜应声曰何不与他七上八意欲其下马徒行也
　　官职是国家底
　　陈执中作相有壻求差遣执中曰官职是国家底非卧房笼箧中物壻安得有之竟不与仁宗朝谏官累言执中不学亡术非宰相器陛下眷意不替者得非以执中尝与先朝乞立陛下为太子耶先帝止二子周王已薨立嗣非陛下而谁上曰非为是但执中不欺朕耳
　　冯道诗
　　冯道诗虽浅近而近理有诗云穷达皆由命何劳发叹声但知行好事莫要问前程冬去氷须泮春来草自生请君观此理天道甚分明又云莫为危时便怆神前程往往有期因须知海岳归明主未省乾坤陷吉人道徳防时曾去世舟车何处不通津但教方寸无诸恶狼虎丛中也立身
　　论冯道
　　世讥冯道事四朝十一帝不能死节考其所言所行未尝诡随免于乱世盖天幸耳石晋之末契丹结衅无敢奉使者少主批令宰相选人道批奏云臣道自去举朝失色皆谓堕于虎口道竟生还初郭威遣道迓湘隂道曰不知此亊由中否道平生不曾妄语莫遣道为妄语人及周世宗欲收河东自谓此行若太山压卵道曰不知陛下作得山否凡此皆推诚委命未尝顾避依阿也又契丹问万姓纷纷何人救得道发一言以对不啻活生灵百万俗人徒见道之迹不知道之心富文忠公论道之为人曰此孟子所谓大人也
　　上夀失容
　　张文定公齐贤相太宗真宗以亮直重厚称晚娶薛氏妇真宗不悦元防上夀齐贤已微醺进丘失容坐是谪安州其麻曰仍复酣醟杯觞敧倾冠弁盖为是也
　　张齐贤诗
　　张齐贤诗云慎言浑不畏忍事又何妨国法须遵守人非莫举扬无私仍克己直道更和光此个如端的天应降吉祥处厚广为八篇其一有云须信枢机发宁容驷马追三缄事可见两舌业当知二云堪叹波罗蜜可怜歌利王从心更从刃字意有消详三云一毫如有犯三尺不相饶四云在他诚所短于己有何长五云公清多敛怨髙亢易招危六云直须和辅助和赖直交相恃直终多忤偏和又少刚七云永冯几杖力更遗子孙谋八云舒惨虽无定荣枯自有常
　　望火马日游神
　　皇祐嘉佑中未有谒禁士人多驰骛请托有一人号望火马又一人号日游神盖日有奔竞故也
　　香印
　　太祖庙讳语讹近香印故今卖香印者不敢斥呼鸣锣而已仁宗讳语讹近蒸今呼蒸饼为炊饼
　　避讳
　　钱武肃王讳镠至今吴越间谓石榴为金樱刘家为金家留住为驻住杨行宻据江淮至今谓蜜为蜂糖
　　父名岳不听乐
　　刘温叟父名岳终身不听乐不游嵩华每赴内宴闻钧奏则涕泣移时曰若非君命则不至于是此与李贺父名晋肃不举进士颇相类
　　讳取枉法赃
　　杜祁公衍常言父母之讳在我而已与人何预公帅并门吏请家讳公曰下官无所讳唯讳取枉法赃公后致政作诗曰双鳬乘鴈常深愧野马黄羊亦过忧唐张説云吾肉非黄羊必不畏吃血非野马必不畏刺公诗盖用此
　　看尚书诗
　　真宗听政之暇唯务观书观毕一书即有篇咏有御制看尚书诗三章春秋三章之类可谓近代好文之主也
　　水津为步
　　韩退之罗池庙碑言步有新船盖岭南谓水津为步故罾步即渔者施罾处船步即众人渡江处扬州步洪州观步闽中谓水涯为溪步
　　村市为虚
　　岭南谓村市为虚栁子厚童区乙传云之虚所卖之又诗云青箬裹盐归峒客緑荷包饭趂虚人市之所在有人则满无人则虚岭南村市满少虚多曰虚不亦宜乎
　　痎市
　　蜀有痎市间旦集如痎疟之发其俗又以冷热发歇为市喻也
　　秀才可低处过
　　乡人危叙应举探省榜出门数步逢泥泞老妪指示曰秀才可低处过危即从之比看榜最末有名是岁果及第与摭言所载后来必衔得相类
　　斫头留项在里
　　刘相沆累举不第天圣中将赴省试梦被人斩其首心甚恶之有乡人解曰状元不到十二郎做只得第二人公诘之答曰虽斫却头留项在里盖南音谓项为沆果第二人及第
　　舌上有毛
　　马亮知江宁府将代梦舌上生毛有僧解曰舌上有毛剃不得当再任果然
　　论相
　　相形不如论心心相有三十六善夫人尝言意非求官自须如此一也有刚有柔二也慕善近君子三也有美食分人四也不近小人五也常行隂德每事方便六也能治家七也不厌人乞覔八也利人克己九也不逐恶贪杀十也闻事不惊张十一也与人期不失信十二也不易行改操十三也夜卧不便睡着十四也马上去不回顾十五也人不憎怒十六也不文过饰非十七也作事周匝十八也不忘人恩十九也有大量二十也不毁善害恶二十一也济急二十二也不助强欺弱二十三也不忘故旧二十四也为事众人用之二十五也不多言妄语二十六也得人物每生惭愧二十七也语有叙二十八也当人语次不先起二十九也常言善事三十也不嫌恶衣恶食三十一也方员随时三十二也行善不倦三十三也知人饥渴劳苦三十四也不念旧恶三十五也竭力救难三十六也三十六善全者位极人臣夀考令终不全则祸福相折具二十者刺史之位具十以上令长之官具五者亦须大富
　　心相
　　谚曰有心无相相逐心生有相无心相随心灭
　　识贵人
　　昔人谓官至三品不读相书自识贵人以其阅多故也
　　武有之德禹别之州
　　龙图刘煜未第时娶赵尚书晃长女早亡犹有二妹复欲妻之煜曰若是武有之德不敢为姻如言禹别之州庶可从命盖欲九姨议婚不欲七姨为匹故也夫人曰谚曰薄饼从上揭刘郎才及第岂得便拣防人家女煜曰非敢有择但七姨骨相寒薄非某之对遂娶九姨后生七子皆至大官七姨后适闗生竟不第落泊寒馁刘氏养之终身
　　文章有馆阁气
　　夏英公谒盛文肃文肃曰子文章有馆阁气异日必显后如其言
　　文章官様
　　文章有两等山林草野之文其气枯槁著书立言者之所尚也朝廷台阁之文其气温润演纶视草之所尚也王安国曰文章格调须是官様今乐艺亦有两般教坊则婉媚风流外道则粗野嘲村歌社舞抑又甚焉亦与文章相类
　　论富贵
　　晏元献览李庆孙富贵曲云轴装曲谱金书字树记花名玊篆碑公曰乞儿相未谙富贵者公诗有云楼台侧畔杨花过帘幕中间燕子飞梨花院落溶溶月栁絮池塘淡淡风公曰穷儿家有此景致也无公不喜肉食尤嫌肥羶每爱韦苏州诗曰全没些脂腻气
　　集句
　　晏元献集句若无可奈何花落去似曾相识燕归来静寻啄木藏身处闲见游丝到地时楼台冷落收灯夜门巷萧条扫雪天已定复摇春水色似红如白海棠花之类宋莒公曰此数聨后之诗人无复措词
　　文公谢啓
　　杨文公母病谒告逮归与弟倚居逾年不调有谢啓云介推母子愿归绵上之田伯夷弟兄甘受首阳之饿后除知汝州言事者攻击不已公又有啓云已挤沟壑犹下石而弗休方困蒺藜尚闗弓而相射
　　复本姓谢啓
　　范文正公防孤随母适朱氏因冒朱姓后复本姓谢啓曰志在投秦入境遂称于张禄名非霸越乘舟乃效于陶朱以范雎范蠡尝改姓故也伪蜀范禹偁亦尝冒张姓谢啓云昔年上第误标张禄之名今日故园复作范睢之裔然不若文正之精切
　　文庄诗
　　夏文庄公竦举制科廷对罢遇杨徽之见其年少曰愿丐贤良一篇以卜他日之志公诗曰殿上衮衣眀日月砚中旗影动龙蛇纵横礼乐三千字独对丹墀日未斜杨叹服曰真将相之器也
　　喜迁鸎词
　　景德中夏文庄初授馆职时方早秋上在拱宸殿按舞命中使索新词公立进喜迁鸎曰霞散绮月沈钩帘卷未央楼夜凉河汉截天流宫阙锁新秋瑶堦曙金茎露凤髓香和云雾三千珠翠拥宸游水殿按梁州上大悦
　　淮隂庙诗
　　淮隂侯庙题诗惟钱昆最爲絶唱曰筑坛拜日防虽厚蹑足封时虑已深隆凖早知同鸟喙将军应有五湖心
　　老儿诗五十韵
　　唐路德延有孩儿诗五十韵张师锡侍郎次韵为老儿诗曰鬂髪尽皤然眉分白雪鲜周遮延客话伛偻抱孙怜无病常供粥非寒亦衣绵假温衾拥背借力杖榰肩貌比三峯客年过四皓仙唤方离枕上扶始到门前每爱烹山茗常嫌饤石莲耳聋如塞纩眼暗似笼烟宴坐羸凭几乗骑困亸鞭头摇如转旋唇动若抽牵骨冷愁离火牙疼怯漱泉形骸将就木囊槖尚贪钱胶睫干眯缀粘髭冷涕悬披裘腰懒系濯手袖慵揎擡举衣频换扶持药屡煎坐多茵易破行少履难穿喜婢裁裙布嗔妻买粉钿房教深下幕牀遣厚铺氊琴聴怜三乐图张笑七贤看嫌经字小敲喜磬声圆食罢羮流【一作沾】袂杯余酒带涎乐来须遣罢医到乆相延裹帽縦横掠梳头取次纒长吁思徃事多感聴哀弦气注腰还重风牵口更偏墓松先命种志石预教镌客到惟求药僧来忽问禅烘茶悬灶壁曝艾晒檐椽怒仆空睁眼嗔僮谩握拳心惊嫌蹴踘脚软怕秋千局缩同寒摧豗似饱鸢观瞻多目举动则头旋女嫁求红烛男婚乞彩牋已闻颁几杖宁更佩韦弦賔客身非与儿孙事已养和屏作伴如意拂相连乆弃登山屐惟存负郭田呻吟朝不乐展转夜无眠呼稚临牀畔看书就枕边冷疑懐贮水虚讶耳闻蝉束帛非无分安车信有縁伏生甘坐末绛老让行先拘急将风夜昏沈欲天鸡皮尘旋渍齯齿食频填每忆居郎署常思钓渭川喜逢迎佛防羞赴赏花筵迳狭容移槛堦危索减塼好生焚鸟网恶杀拆鱼船既感桑榆日常嗟蒲栁年长思当弱冠悔不賸狂颠
　　诗有障碍
　　江南李觏诗云人言落日是天涯望极天涯不见家已恨碧山相掩映碧山还被暮云遮识者曰此诗意有重重障碍李君恐时命不偶后如其言
　　吟诗见志
　　宋莒公庠知许州开西湖诗曰凿开鱼鸟忘情地展尽江湖极目天识者知其位极一品矣孟郊下第诗曰两度长安陌空将泪见花及第诗曰一日看尽长安花进取得失常事下第陨获至于下泪登科则志气充溢一日之间花即看尽何其速也竟死于溧阳尉
　　诗防
　　冦莱公少作诗曰去海止十里过山应万重及雷州问州去海防里吏云十里则南迁已预防矣张乖崖咏晚年典淮阳郡诗曰方信承平无一事淮阳闲杀老尚书后一年捐馆亦诗防也苏公初题金山寺云僧依玊鉴光中住人踏鼇鱼背上行识者云荣入玊堂之兆其后止于内相亦诗防也
　　白孟二诗
　　白居易诗曰无事日月长不覊天地濶此旷达者之词也孟郊诗曰出门即有碍谁谓天地寛此褊隘者之词也天地又何尝碍郊郊自碍耳
　　牡丹不成一事
　　王文康公诗曰花至小能成实桑叶虽柔解吐丝堪笑牡丹如斗大不成一事又空枝亦重厚者之词也
　　求食
　　春秋左氏传称三叛人以土地出求食而已贱而书名以其无廉耻之至也今娼家谓之求食盖本乎此
　　三台
　　苏有姑苏台故号苏台相有铜雀台故号相台滑有测景台故号滑台
　　驿劵
　　唐以前馆驿并给往来开元中务従简便方给纸劵驿给劵自此始
　　繁台
　　天清寺繁台本梁王鼔吹台梁高祖改为讲武台后繁氏居其侧里人乃呼为繁台
　　惠崇诗
　　楚僧惠崇工诗书杨氏别墅云河分岗势断春入烧痕青塞上云河氷坚度马塞雪宻藏雕宿东林寺云鸟归山堕雪僧定石沈云上杨翰林云露寒金掌重天近玊绳低栁氏书斋云著书惊日短弹剑惜春深秋夕云露下牛羊静河明桑柘空舟行云林断城隍出江分岛屿回游隠静寺云空潭闻鹿饮疎树见僧行送钱供奉云剑佩明山雪旌旗湿海云濠梁夜泊云夜闲潮动舸秋迥月临城早行云繁霜衣上积月马前低懐长公云秋近草虫乱夜遥霜月低夏夜云扇声犹泛暑井气忽生秋贺刘舍人云日纒黄道迥春入紫防深陜西道中云闗河双鬓白风雪一灯青
　　立程婴杵臼庙
　　神宗朝皇嗣屡阙吴处厚上书乞立程婴公孙杵臼庙庶防鬼不为厉国统有继上勅河东访寻遗迹乃得其冢于绛州诏封婴杵臼并为侯因命立庙处厚上书其畧云史记世家考赵氏兴废本末惟程婴公孙杵臼尽死不顾保全赵氏孤儿乃知国家祚至今皆二人之力也
　　临终偈
　　杨文公王相随二公皆达性理文公临终偈曰沤生复沤灭二法本来齐要识真归处赵州东院西王相偈曰画堂灯已灭弹指向谁説去住本寻常春风扫残雪是夕薨凌晨大雪
　　张方平偈
　　张尚书方平尤达性理有人问祖师西来意张作偈曰自从无始千千刼万法本来无一法祖师来意我不知一夜西风扫黄叶
　　访荷泽像
　　富郑公遗吴处厚书托访荷泽诸禅师画像吴作偈曰是身如泡幻尽非真实相况兹纸上影妄外更生妄到岸不须船无风休起浪唯当清静观妙法了无象公荅曰执相诚非破相亦妄不执不破是名实相
　　裴晋公赋
　　诗见人志赋亦可见焉晋公作铸剑防为农器赋云我皇帝嗣位三十载寰海镜清方隅砥平驱域中尽归力穑示天下弗复用兵则平淮西一天下已见于此赋矣
　　范文正赋
　　范文正公作金在镕赋云如令区别妍媸愿为轩鉴若使削平祸乱请就干将则公负将相器业文武全材已见于此赋矣公为水车赋云方今圣人在上五日一风十日一则斯车也吾其不取意谓水车唯施于旱不旱则无所施公在寳元康定间邉鄙有事骤加进擢晏静则置而不用亦与水车何异
　　王沂公赋
　　王沂公有物混成赋云不缩不盈赋象宁穷于广狭匪雕匪斵流形罔滞于盈虚则宰相陶钧之意可见矣又云得我之小者散而为草木得我之大者聚而为山川则择任羣材使小大各得其所又可见矣
　　宫词
　　王公随有宫词云一声啼鸟禁门静满地落花春日长又野步云桑斧科春色渔歌唱夕阳皆应举时行所作
　　类説卷四
<子部,杂家类,杂纂之属,类说>
　　钦定四库全书
　　类说目録
　　卷五
　　燕北杂记
　　压禳法　　　　萧姓请耶律
　　木兔　　　　　艾衣
　　请萧姓者　　　三节
　　埋狗　　　　　打圃斗射虎
　　木叶山　　　　奠黑山
　　旋风　　　　　戎装饮
　　种田　　　　　治盗
　　擂鼔　　　　　锡里
　　行军　　　　　午日大喊
　　锡勒必
　　洞防记
　　帝徳宜封　　　九色凤雏
　　负局先生　　　却睡草
　　神马　　　　　鲛人泣珠
　　猗兰殿　　　　王母降
　　玉枝　　　　　甲屏风
　　刀花赤鹊　　　桂柱
　　碧草　　　　　唱回风曲
　　龙呌池　　　　翻鸡菱
　　蹑空草　　　　蟹胶
　　懐梦草　　　　腾光台
　　含烟舟　　　　玉璃
　　玉燕钗　　　　二千年一出头
　　滑稽儿　　　　影蛾池
　　十洲记　　　　不死草
　　集胶　　　　割玉如泥
　　碧海　　　　　火浣布
　　仙椹　　　　　蓬丘
　　十二玉楼　　　昆仑宫
　　广寒宫　　　　青云干吕
　　神丸　　　　　武帝四多
　　风生兽　　　　灵胶
　　扶桑　　　　　风山
　　拾遗记
　　青虹　　　　　丹渠霞浆
　　昆台　　　　　召百辟受教
　　甯封食飞鱼　　孤桑
　　钟磬声振百里　梦吞日生子
　　丹石　　　　　寳露
　　三壶　　　　　青鸐
　　贯月查　　　　鸟吐五色气
　　河精　　　　　黄龙
　　玉简　　　　　傅说梦乘云
　　蜂舟　　　　　泥篱国来朝
<子部,杂家类,杂纂之属,类说,[卷五]目录>
　　凤鹞　　　　　緑囊中丸散
　　师延奏曲　　　比翼鸟
　　八骏　　　　　玉帐髙防
　　仁乌　　　　　水精之子
　　黄发五老　　　寳井
　　天女　　　　肘间金壶
　　指端出浮图　　螺舟
　　子午台　　　　赵髙懐中青丸
　　紫琉璃帐　　　云雷宫
　　崆峒灵　　　琼厨金穴
　　两舌重音　　　夜舒荷
　　太一之精　　　舌耕
　　经神经苑　　　行尸走肉
　　书仓　　　　　针神
　　辟寒金　　　　机絶针絶丝絶
　　呓语通周易　　九鼎
　　招凉珠　　　　白獭髓
　　百濯香　　　　青衣扑火
　　九醖酒　　　　频斯国
　　侧理纸　　　　房老
　　瑶台十二　　　芳尘
　　金雾　　　　　颇棱
　　怨碑　　　　　帝辛枕
　　泥封　　　　　滛泉
　　龙驹岛　　　　蓬莱山
　　不周之粟　　　冰蚕
　　金堂　　　　　玉钱
　　碧霜　　　　　玉人
　　夜明苔　　　　铸兔肾为二剑
　　月镜　　　　　神
　　八鸿　　　　　璿宫
　　防祥记
　　神实不尽　　　壊经为衣
　　阿练　　　　　女记前生刀子
　　齐谐记
　　啖脍鼈　　　　针肿
　　白獭










　　类说目録
　　钦定四库全书
　　类说卷五　　　　　　　　　宋　曽慥　编燕北杂记
　　压禳法
　　毎年正月一日以糯米炊飰用白羊髓和丸为团如拳大行宫寝帐内各散四十九丸为压禳法辽人呼比谓之阿尼雅伊能伊【满洲语元旦也旧作妳担离辽史作乃揑咿唲解云日子并误今改】
　　萧姓请耶律
　　二月一日辽人萧姓者并请耶律姓者于本家筵席番呼此节为扎拉巴【古语已请之谓旧作瞎里尀解云瞎里是请尀是时并误今改】
　　木兔
　　三月三日以木雕爲兔分两朋走马射之先中者胜其负朋下马跪奏胜朋人酒胜朋于马上接琖饮之辽称此节为陶拉噶尔布噶【索伦语射之谓旧讹作淘里化今改】
　　艾衣
　　五月五日午时采艾摘叶与绵相和絮衣七事辽主着之南北臣僚各赐艾衣三事渤海厨子进艾膏辽称此节为托卜伊能伊【满洲语托卜端也伊能伊日也旧作讨赛离辽史作讨赛咿唲今并改】
　　请萧姓者
　　六月十八日耶律姓却请萧姓者亦名扎拉巴
　　三节
　　七月十三日至十五日迎节送节哭节辽人呼为赛音伊能伊【满洲语吉日也旧作赛离舍解云赛离是月舍是子并误今改正】
　　埋狗
　　八月八日杀白犬于寝帐前七步埋其头露觜后七日移寝帐于埋狗头地上呼此节为伊克努尔【古语伊克大也努尔面也旧作担褐妳辽史作揑褐耐解云担褐是狗妳是头并误今并改】
　　打圃斗射虎
　　九月九日打圃斗射虎少者输重九一筵席射罢于地髙处卓帐饮菊花酒出兔肝切生以鹿舌酱拌食之呼此节为博罗哩乌楚哩【满洲语博罗哩秋也乌楚哩时也辽史讹必里迟离此又讹一十赛今并改】
　　木叶山
　　十月将小纸衣甲像生鎗刀器械望木叶山寄库呼为达勒噶喀【满洲语烧也旧作戴辣解云戴是烧辣是甲并误今】
　　奠黒山
　　冬至日杀白羊白马白雁出生血和酒望黒山奠神言契丹死魂为黒山神管系
　　旋风
　　契丹见旋风合眼用鞭望空打四十九下口道阿都拉七声
　　戎装饮
　　腊月戎装饮酒呼为绰哈雅布【改满洲语绰哈兵也雅布令其行也　　　旧作粆离尀解云粆离是战尀是时并误】
　　种田
　　辽谓种田为塔哩【今改满洲语种田也旧作提烈误】
　　治盗
　　正月十三至十五日盗皆原释如盗及十贯以上依法行遣呼为呼尔哈豁罗【今改满洲语盗贼也旧作鹘吕尀解云鹘吕是偷尀是时并】
　　擂鼔
　　辽主别有鼔十六面发更时擂动至二防住三更再擂呼为巴尔巴勒鼔【是惊鬼】
　　锡里【古语选防也旧作舎利今改】
　　契丹富豪民要裹头巾者纳牛驼七十头马百疋并给契丹名目谓之锡里
　　行军
　　契丹行军不择日用艾和马粪于白羊琵琶骨上灸灸破便出行不破即不出
　　午日大喊
　　辽人每遇午日如不逢兵亦须排阵望西大喊七声言午是辽国大旺之日
　　锡勒必
　　北界汉儿方为契丹凌辱骂作锡勒必锡勒必奴婢也
　　洞防记
　　帝徳宜封
　　武帝坐温室小殿有童女玉色服青衣縁琐窗而入跪于帝前曰后土之尊使臣送瑶符于陛下符文曰帝徳宜封帝乃议封禅之事
　　九色凤雏
　　东方朔游房林之野获九色凤雏
　　负局先生
　　李衮负五岳真形图而至号负局先生
　　却睡草
　　善语国人饮丹露云日初出有露如珠又有草食之不睡号却睡草
　　神马
　　东方朔游吉云之地得神马乘以绕日三匝朝出暮归
　　鲛人泣珠
　　跋勒国人尝有鲛人宿其舎既去泣别所堕泪皆成珠
　　猗兰殿
　　猗兰殿汉武帝所生之殿
　　王母降
　　武帝时王母降闻其歌不见人声围匝梁栋间
　　玉枝
　　东方朔得西那国玉枝以进武帝赐近臣年髙者云病则枝汗死则折老耼得之七百年不汗偓佺得之三千年不折
　　甲屏风
　　武帝起神明台台上设金牀象席杂玉为甲屏风
　　刀化赤鹊
　　武帝赐东方朔刀后化赤鹊入云去
　　桂柱
　　甘泉宫有凌波殿以桂为柱风来自香
　　碧草
　　瑶琨山有碧草草实如菱以酿酒一饮三旬不醒
　　唱回风曲
　　汉宫人丽娟善歌体弱殆不胜衣常居瑠璃帐带琥珀佩恐随风轻举常唱回风曲庭叶翻落如秋
　　龙呌池
　　汉宫龙呌池有掇月舟太一池有连钱荇
　　翻鸡菱
　　都观有翠水水中有菱状如飞鸡谓之翻鸡菱又有鸭丹毛而轻登芙蕖唼食朝露号升蕖鸭
　　蹑空草
　　乌奔国有草如芥叶食之能行空中号蹑空草
　　蟹胶
　　善化国贡蟹长九尺有百足四殻煮其殻为蟹胶胜于凤啄
　　懐梦草
　　钟火山有香草武帝思李夫人东方朔献帝懐之即梦见名懐梦草
　　腾光台
　　建元中起腾光台台上设乐有悬黎之磬吹霜条之箎唱来云依日之曲
　　含烟舟
　　汉宫含烟舟以木兰文杏为橹
　　玉螭
　　成帝防行见一玉螭游于路
　　玉燕钗
　　赵后玉钗化为白燕飞去后人因作钗名玉燕钗
　　二千年一出头
　　黄安者为代郡卒服朱砂举体皆赤尝坐一广长三尺曰此伏羲初造网罟得之性畏日月每二千年一出头我坐此见五出头矣
　　滑稽儿
　　帝呼东方朔为滑稽儿
　　影娥池
　　望鹊台有池广千尺帝欲使仙人乘舟弄月影因名影娥池
　　十洲记
　　十洲者祖洲瀛洲洲炎洲长洲元洲流洲生洲凤麟洲聚窟洲
　　不死草
　　祖洲有不死草出琼田又名养神芝人已死三日者以草覆之即活采服之长生
　　集弦胶
　　凤麟洲以麟角作胶名集弦胶能属连断弦又名续弦胶
　　割玉如泥
　　流洲以昆吾石作砺冶铁作剑割玉如削泥
　　碧海
　　扶桑东有碧海水色深碧
　　火浣布
　　炎洲有火林山山有火防防毛为火浣布有垢烧即除
　　仙椹
　　扶桑岛有木如桑实如椹仙人以为珍果九十年一实
　　蓬丘
　　蓬莱山一名蓬丘别有圆海黒色无风而洪波百丈不可得往
　　十二玉楼
　　昆仑山积金为城名天墉城面方千里上有十二玉楼
　　昆仑宫
　　昆仑山有三角一角正北名阆风巅一角正西名圃台一角正东名昆仑宫
　　广寒宫
　　冬至后月养魄于广寒宫
　　青云干吕
　　汉武时西域逺夷来贡云尝占东风入律十旬不休青云干吕连月不散意中国有好道之君故捜竒蕴以献
　　神丸
　　月支国献武帝香四两大如雀卵累如桑椹使者曰此更生之神丸
　　武帝四多
　　月支使者见武帝退而语人曰帝有四多目多顾则贪忍口多言则犯难身多动则淫贼心多饰则奢侈未有用此能成天下之治者也
　　风生兽
　　炎洲有风生兽似豹青色大如貍在火中不焚其毛不焦斫刺不入以铁椎椎其头乃死以口向风便活石上菖蒲塞其耳鼻则死取其脑和菊服之长生
　　灵胶
　　日西国王贡灵胶四两吉光裘二领裘入水不沈入火不焦
　　扶桑
　　扶桑地方万里多生林木叶如桑树长者数千丈两两同根偶生故名扶桑
　　风山
　　洲上有风山声响如雷
　　拾遗记
　　青虹
　　春皇者伏羲之别号居华胥之洲初神母游洲上有青虹绕神母即娠厯十二年生伏羲
　　丹渠霞浆
　　神农时陆地生丹渠骈生如车葢又有流云洒液名为霞浆
　　昆台
　　黄帝厌世于昆台乃鼎湖峻极之处
　　召百辟受教
　　黄帝召百辟受徳教者先列珪玉于兰台燃沈榆之香
　　甯封食飞鱼
　　黄帝使风后负书常伯荷剑日游洹流夕归隂浦万里一息洹流有石渠一茎百叶千年一花其地一名沙澜沙涌起成波澜也中多神龙鱼鼈皆能飞翔仙人甯封食飞鱼而死二百年更生故甯先生游沙海颂云青渠的皪千载舒百龄暂死饵飞鱼
　　孤桑
　　少昊妃皇娥处璇宫夜织或乘桴游穷桑之浦有神童称白帝之子即太白之精与之燕戏穷桑者西海之濵有孤桑直上千寻万嵗一实食之后天而老
　　钟磬声振百里
　　颛顼有浮金之钟沈明之磬羽毛拂之则声振百里又奏含英之乐
　　梦吞日生子
　　帝喾之妃邹屠氏之女行不践地常履风云梦吞日则生子
　　丹石
　　丹丘之野多鬼血化为丹石则码碯也丹丘千年一烧黄河千年一清
　　寳露
　　黄帝时玛瑙瓮尧时犹存甘露在其中盈而不竭谓之寳露颁赐羣臣至舜时露渐减时淳则露满时浇则露竭
　　三壶
　　海中三山曰三壶方壶则方丈也蓬壶则蓬莱也瀛壶则瀛洲也【形如壶】
　　青鸐
　　羽山之北有鸟曰青鸐声如钟磬世语曰青鸐鸣时太平
　　贯月查
　　尧时有巨查浮西海上有光如月查浮四海十二年一周天周而复始名贯月查亦曰桂星查
　　鸟吐五色气
　　舜葬苍梧有鸟吐五色气名曰凭霄衔土成坟积珠成垄
　　河精
　　鲧治水九载无绩自沈羽渊化为鱼
　　黄龙
　　禹尽力沟洫黄龙曳尾于前负青泥于后
　　玉简
　　禹游龙门八神探玉简授之长一尺二寸使量度天地禹执简平定水土
　　傅说梦乘云
　　傅说赁为赭衣舂岩梦乘云绕日而行筮得利建侯卦帝聘之
　　蜂舟
　　武王伐纣有大蜂如丹鸟飞集王舟因以绘旗名舟曰蜂舟
　　泥篱国来朝
　　成王时泥篱国来朝其人自发其国常行云中下闻雷霆或入潜穴波澜在上视日月以知方国计寒暑以知年月
　　凤鹞
　　旃涂国献凤鹞载以瑶车驾以赤象饮琼浆饲云实成王崩飞去
　　緑囊中丸散
　　昭王坐只明之台梦白云起有羽衣人指画王心应手即裂曰先欲易王之心乃出方寸緑囊中有续脉明丸补血精散王贮以玉缶缄以金绳王以涂足则飞天万里如游咫尺
　　师延奏曲
　　师延乐人也拊一弦琴则地只皆升吹玉律则天神俱降当轩辕时已数百嵗听乐声审国兴亡纣欲杀之师延奏清商流征涤角之音纣曰淳古逺乐非予可听更奏迷魂淫魄之曲乃得免祸
　　比翼鸟
　　燃丘国献比翼鸟以玉为樊其使者经百余国方至京师
　　八骏
　　穆王巡行天下驭八龙之骏一名絶地足不践土二名翻羽行越飞禽三名奔霄夜行万里四名超影逐日而行五名逾辉毛色炳耀六名超光一形十影七名腾雾乘云而奔八名挟翼身有翅
　　玉帐髙防
　　穆王集方士春霄宫设常生之灯凤脑之灯璠膏之灯又有氷荷出冰壑中西王母乘凤辇而来玉帐高防进洞渊红蘤嵰州甜雪昆仑流素莲隂岐黒枣万嵗冰桃千年碧藕素莲一房百子黒枣其树百寻实长二尺百年一熟
　　仁乌
　　晋文公焚林求介子推有白鵶绕烟而噪呼曰仁乌俗谓乌白臆者为慈乌则其类也
　　水精之子
　　孔子生之夜有三苍龙自天而下有二神女擎香露于空中以沐浴孔母天帝下奏钧天之乐有五老列于庭则五星之精也先是有麟吐玉书于阙里人家云水精之子系衰周而素王故二龙绕室五星降庭孔母以绣绂系麟角及夫子将终抱麟解绂而泣
　　黄发五老
　　老耼居反景日室之山有黄发五老即五方之精也或乘鸿鹤或衣羽毛耳出于顶瞳子皆方握青筠之杖与耼共谈天地之数
　　寳井
　　范蠡收四方难得之货或藏之井堑谓之寳井丽色溢于闺房谓之游宫
　　天女
　　燕昭王时广延国献善舞二人一名提漠次名旋娟或行无移影或积年不饥其舞一曰萦尘次曰集羽王好神仙天之女托形作此二人
　　肘间金壶
　　浮提国献善书二人出肘间金壶中有汁如漆洒地皆篆隶佐老子作道徳经凡数万言老子删除之留五千言
　　指端出浮图
　　休胥国道人尸罗指端出浮图十层髙三尺人长五六分执幢葢绕塔而行
　　螺舟
　　秦始皇好仙有宛渠之民乘螺舟而至舟形似螺沈行海底水不浸入其国人长十丈语及天地初开之时了如目睹
　　子午台
　　始皇起云明台穷四方之珍木捜天下之巧工子时起工午时已毕秦人谓之子午台
　　赵髙懐中青丸
　　秦王子婴悬赵髙于井口七日不死以镬汤煮七日不沸乃戮之狱吏曰髙初囚时懐中有一青丸大如雀卵方士云髙先世受韩终丹法冬卧坚冰夏卧炉上不觉寒热髙死一青雀从尸中入云九转之验也
　　紫琉璃帐
　　黄偃以玉精为盘贮冰于前设紫琉璃帐火齐屏风列灵麻之烛
　　云雷宫
　　汉成帝造飞行殿方一丈其行疾若风雷号云雷宫
　　崆峒灵
　　汉明帝时炖煌进异云崆峒灵四劫一实
　　琼厨金穴
　　光武皇后弟郭况家工作之声不絶人谓郭氏之室不而雷东京谓况家为琼厨金穴
　　两舌重音
　　西方有因霄国国人皆善啸丈夫啸闻百里妇人五十里如笙竽之音人舌尖处倒向喉内亦曰两舌重音吕氏春秋云反舌殊乡之国是也
　　夜舒荷
　　灵帝起裸游馆千间渠水绕砌莲大如葢长一丈荷夜舒昼卷名夜舒荷宫人靓妆解上衣着内服或共裸浴西域贡茵墀香煮汤余汁入渠号流香渠
　　太一之精
　　刘向校书天禄阁夜有老人着黄衣植青藜杖授向五行洪范云我是太一之精天帝闻金卯之子有博学者下而观焉出懐中玉牒有天文地图之书
　　舌耕
　　贾逵通经门徒来学不逺万里献粟盈仓或云逵非力耕所谓舌耕
　　经神经苑
　　郑康成为经神任末为经苑何休为学海
　　行尸走肉
　　任末曰人而好学虽死若存不学者虽存行尸走肉耳
　　书仓
　　曹曾积石为仓以藏书名曹氏书仓
　　针神
　　魏文帝美人薛灵芸容貌絶世妙于针工能暗中裁染号针神
　　辟寒金
　　魏明帝时昆明国贡金鸟饲以真珠饮以脑常吐金屑如粟鸟性畏寒处之小屋水精为户内外通光名辟寒台宫人以鸟吐金饰钗谓之辟寒金
　　机絶针絶丝絶
　　吴王赵夫人能于指间织锦号机絶于方寸帛上绣五岳河海号针絶以神胶续发织裁为幔仍一发析为数缕号丝絶
　　呓语通周易
　　吕梦诵周易俄惊曰向梦见伏羲周公文王论世祚兴亡之事日月贞明之道众云吕蒙呓语通周易【呓鱼计反睡语也】
　　九鼎
　　禹铸九鼎五者以应阳数四者以象隂法以雌金为隂鼎雄金为阳鼎鼎中常满以占休咎夏桀之亡鼎水皆沸
　　招凉珠
　　黑蚌珠能却暑燕昭王暑月懐之号消暑招凉珠
　　白獭髓
　　孙和月下舞水精如意悮伤邓夫人颊太毉曰得白獭髓杂玉与琥珀屑当灭痕富春渔人云此物知人欲取则入石洞伺其祭鱼有鬭死者穴中有枯骨可合玉舂为粉歕疮上和乃合此膏琥珀太多及差有赤防更益其妍诸嬖人更以丹脂防颊以要宠
　　百濯香
　　孙亮为四姬造香百浣不歇号百濯香
　　青衣扑火
　　糜竺家有伏尸夜闻涕泣竺命为棺以青布衣置冢中后见一妇人曰君有火厄今以青芦杖报君竺财货如山大珠如卵谓之寳庭后火起见数十青衣童子扑火火灭童子云多聚鹳鸟禳火以鹳能畜水于巢上
　　九醖酒
　　张华为九醖酒若醉不呌笑摇动则消烂肠胃名烂肠酒
　　频斯国
　　魏有频斯国人来朝五色玉为衣赍金壶壶中有浆如脂尝一滴则寿千嵗其国有大石可容万人上刻三皇像天皇十二头地皇十一头人皇九头皆龙身国人不食五谷日中无影饮桂浆羽毛为衣
　　侧理纸
　　张华进博物志赐于阗青铁砚辽西麟角笔南越侧理纸南人以苔为纸其纸纵横斜侧因以为名后人言陟里
　　房老
　　石季伦妾名翔风妙别玉声善观金色声容相类者十人服饰一等屑沈香为尘布象席上践之无迹者赐真珠百琲有迹者节其饮食闺中戏曰尔非痩骨轻躯安得百琲真珠及翔风色衰退为房老
　　瑶台十二
　　昆仑山上有瑶台十二各广千步皆五色玉第九层有芝田蕙圃
　　芳尘
　　石虎起四十丈楼结珠为帘垂五色玉佩杂寳异香为屑风作则扬之名芳尘尘甚以酒洒之名粘又为四时浴室碔砆为堤琥珀为杓池中以百杂香嚢渍水中浴罢泄水宫外名温香渠
　　金雾
　　岱舆山有平沙千里色如金风起沙名金雾又名金尘有兽名月有光如月有瑶草香花叶俱香
　　颇棱
　　西国菜名颇棱因僧携子入中国讹为波棱
　　怨碑
　　秦始皇作墓幷匠者闭之匠人墓中刻石皆怨词后经发墓人号怨碑
　　帝辛枕
　　汉诛梁冀得一玉虎头枕颔下篆云帝辛之枕与妲己同枕之
　　泥封
　　元封中浮忻国贡兰金之泥常以此泥封函匣及宫门鬼魅不敢干卫青张骞之徒皆受金泥之玺封
　　淫泉
　　日南有泉甘软男女饮之则淫号淫泉
　　龙驹岛
　　东海有岛名龙驹川穆王养八骏处有草名龙刍
　　蓬莱山
　　蓬莱山一名防丘一名云来瀛洲一名魂洲一名环洲悬火精为日黒玉为乌水精为月青瑶为蟾兔
　　不周之粟
　　员峤山多大鹊衔不周之粟粟穗髙三丈食之经月不饥吕氏春秋亦云粟之美者有不周之粟
　　冰蚕
　　员峤山有冰蚕长七寸有鳞覆以雪霜作蠒长一尺织为文锦入水不濡
　　金堂
　　洞庭山浮水上其下金堂数百间龙女居之金石丝竹之声彻于山顶
　　玉钱
　　晋因墀国献玉钱其文曰天寿永昌
　　碧霜
　　广廷国霜色绀碧
　　玉人
　　蜀先主以玉人立甘后侧玩之宫人妬后亦妬玉人
　　夜明苔
　　晋太始中外国献金苔有宫人得幸者赐之照燿满室名夜明苔
　　铸兔肾为二剑
　　干将镆鎁昆吾山有兽如兔食铜铁胆肾皆如铁吴国武库中兵刃俱尽而封署如故得双兔杀之有铁如胆肾方知兵刃为兔所食乃铸肾为二剑雄为干将雌为镆鎁
　　月镜
　　周灵王时外国贡石镜其白如月照人则寒名月镜
　　火齐镜
　　有韩房者自渠胥国来献火齐镜广三尺闇中视物如昼向镜语则镜中影应声而答
　　神龟
　　昆仑山有神龟万嵗则升木能言
　　八鸿
　　八方曰八鸿鸿大也
　　璿宫
　　后宫曰璿宫
　　防祥记
　　神实不尽
　　宋王灌之不信佛法尝谓身神俱灭宁有三世耶后得病气絶复苏谓荷道力或曰明府生平置论不尔今何见而异之灌之敛眉答云神实不尽佛教不得不信语卒而终
　　壊经为衣
　　宋尼智通年少信道不笃师死罢嫁魏郡梁甫生一男家贫无以为衣尼有法华等经悉练之以衣其儿一年得病竟体壊烂状若火疮有细白虫日出升余昼夜号呌闻空中语云壊经为衣得此报也旬余而死
　　阿练
　　晋中书令王珉有一胡沙门毎瞻珉丰采曰若我复生得与此人作子愿亦足矣顷之病卒珉生一子始能言便解外国语及絶国珠贝生所未见即识名曰咸为沙门先身故珉字之曰阿练
　　女记前生刀子
　　向靖有女数嵗而亡始病时弄小刀子母夺取不与伤母手又后产生一女年四嵗曰前时刀子何在母曰无也女曰昔争刀子故伤母手何云无也靖覔数刀子合置一处令女自识女见大喜即取先者齐谐记
　　啖脍鼈
　　晋有麻姑者好啖脍华本者好啖鼈臛二人相善麻姑见一鼈大如釡尾是大蛇系之一月尽变成鼈取作臛召本食之非常肥美本强令麻姑食之姑啖一脔有物塞喉不下开口见本本见一蛇头开口吐舌本惊走本得大蛇作脍唤姑食甚美苦求此鱼本醉家牵蛇余肉来姑见之呕血而死
　　针肿
　　有范光禄者病胀脚肿忽有一人不通名便入斋中云佛使我来理君病因针肿上出黄浓水三升许而去其病遂愈
　　白獭
　　魏徐邈善画明帝游洛水见白獭爱之不可得邈曰獭嗜鲻鱼乃不避死遂画板作鲻鱼悬岸羣獭竞来一时执得帝曰卿画何其神也













　　类説卷五
<子部,杂家类,杂纂之属,类说>
　　钦定四库全书
　　类说目録
　　卷六
　　续齐谐记
　　金凤辖　　　　分紫荆
　　黄鸟玉环　　　千年华表
　　书生吐女子　　茱茰囊菊花酒
　　三日曲水　　　织女诣牵牛
　　眼明袋　　　　三闾大夫
　　膏粥　　　　　清溪神传
　　磐山
　　荆楚嵗时记
　　门神　　　　　爆竹旦
　　罥索　　　　　寒食禁烟
　　杏酪麦粥　　　如愿
　　七种菜　　　　辟恶饼
　　人日　　　　　胶牙饧
　　长命缕　　　　仙术
　　豆花　　　　飞鳬
　　牵牛借天帝钱
　　秦中嵗时记
　　帮牛　　　　　探花
　　拾菜　　　　　紫笋茶
　　白牡丹诗　　　扇市
　　傩翁傩母　　　火城
　　中和节　　　　酴醿酒
　　樱笋厨　　　　重阳应制
　　进士多贫士　　吏部四抝
　　洛阳伽蓝记
　　习字　　　　　懐砖
　　酪奴　　　　　水厄
　　老妪吹箎　　　画卵雕薪
　　鴈臣　　　　　玉凤金龙
　　苗茨之碑　　　史书非实録
　　髙阳一饭敌我千日
　　白堕春醪
　　南部烟花记
　　字防　　　　　司花女
　　绛仙可疗饥　　女相如
　　留侬　　　　　迷楼
　　来梦儿　　　　遇陈后主
　　金虀玉脍　　　闪电窗
　　文章总集　　　分杯法
　　河洛记
　　檄暴　　　　　铜镜屏
　　再檄　　　　　辽东之役
　　知世郎　　　　志公诗
　　婆娑罗树
　　传记
　　与魏公藏拙　　南市冢铭
　　为姊作粥　　　门禁六阙
　　飞骑　　　　　佛牙
　　张底崔湜为中书令
　　王家牛　　　　薛道衡诗
　　芙蓉园　　　　北堂书抄
　　郭正一可笑亊　刘晨阮肇
　　景龙文馆集
　　学士　　　　　日就殿
　　闰九日　　　　国奢
　　蹀马戏　　　　四部书
　　桃花行　　　　扳絙之戏
　　细栁　　　　　合笙
　　麦粥　　　　　人题四韵
　　松门薜幄　　　剪彩花诗
　　纶省推髙
　　御史台记
　　南床　　　　　御史本草
　　五墨三仍　　　百官本草
　　六道
　　封氏见闻记
　　钓鳌客　　　　十过万言
　　诈为古帖　　　大杖小杖
　　二镬　　　　　鲁人败矣
　　峄山碑　　　　啸十五章
　　画山水　　　　烧尾士人
　　豹直　　　　　以金灯花为芝草
　　有罪令裹碧巾　月桂降
　　斛瘕　　　　　长哨
　　开天传信记
　　贵妃为刘晏画眉
　　白骡将军　　　金天王
　　凉州新曲　　　严公界
　　兔诗　　　　　子
　　紫云回　　　　白石篆
　　一行进当归　　麯生风味
　　裴尹判状　　　扑杀佛子
　　那咤太子　　　玉磬
　　叱武攸暨　　　万回
　　题剑门诗　　　旃然
　　瓮肚峯　　　　嘲刘文树
　　月堂见毛人　　幸温泉赋
　　隐形法
　　庐陵官下记
　　栽植经　　　　墨涴衣
　　飔段　　　　　损惠蹲鸱
　　我谜吞得你谜　句枝
　　海物异名记
　　蟹名虎蟳　　　蛎奴
　　乌贼泥猴　　　信鸥
　　白露蓑　　　　水母
　　郎官鲙　　　　蝉纱
　　八蚕绵　　　　海鸥棠橹
　　天脔炙　　　　虾须
　　茘枝奴







　　类说目録
　　钦定四库全书
　　类说卷六　　　　　　　　　宋　曽慥　编续齐谐记
　　金凤辖
　　汉宣帝以皁葢车赐霍光至夜车辖上金凤辄亡去晓乃还南郡黄君仲北山罗得一凤诣阙帝以置承露盘上俄飞入光家车上帝耴车游行辄御帝崩凤飞去莫知所在
　　分紫荆
　　京兆田真兄弟三人分财堂前紫荆欲破为三明旦树枯死真曰树本同株将分故憔悴人不如木也因不解树树即荣茂兄弟相感合财遂为孝门陆机诗云三荆欢同株
　　黄鸟玉环
　　杨寳见一黄鸟为鸱枭所寳遂取置梁上啖以黄花毛羽成朝去暮来忽夜有黄衣童子曰我王母使者昔使蓬莱为枭所搏承君见救以四玉环与寳曰令君子孙洁白位至三公有如此环寳生震四世名公
　　千年华表
　　燕昭王墓前班貍化为书生问墓前华表曰吾欲见张华何如华表曰子之妙解无为不可但张公智度难笼络恐防子千嵗之质亦误老夫貍不从见华论文及退华使人防门不得出雷焕曰千年老精唯以千年枯木照之则形现昭王墓前华表已千年使人伐之燃照书生乃一班貍
　　书生吐女子
　　许彦山行遇一书生云脚疼求寄鹅笼中生入笼与鹅并坐前行息树下生出笼口吐一铜盘具肴馔酒数行吐一女子容貌冠絶女曰将男子同来吐一男子颖悟可爱又吐锦行障书生留女同卧男子又吐一女共酌日晚书生悉吞纳口中留铜盘与彦张敞云是永平二年作
　　茱茰囊菊花酒
　　费长房谓桓景曰九月九日汝家有灾急令家人各作绛囊盛茱茰系臂登髙饮菊花酒景如言夕还见鸡犬牛羊皆死
　　三日曲水
　　武帝问挚仲洽三日曲水何义曰汉徐肇三月初生三女三日俱亡一村以为恠相携水濵盥洗因流水以滥觞束晢曰周公城洛邑因流水泛酒又秦昭王三日上巳置酒河曲见金人奉水心剑因立曲水
　　织女诣牵牛
　　成武丁有仙道忽谓弟子曰七月七日织女渡河暂诣牵牛诸仙悉还宫吾与尔别明日果失武丁
　　眼明袋
　　邓绍八月旦入华山见童子执五彩囊盛柏叶上露曰赤松先生取以明目今人八月旦作眼明袋
　　三闾大夫
　　屈原五月五日投汨罗楚人至此日以竹筒贮米投水以祭长沙区曲见一人自云三闾大夫曰感君见祭每为蛟龙所窃当以练叶塞上纒以防绳二物蛟龙所畏也
　　膏粥
　　张诚见妇人在宅南曰我是土神正月半宜作白粥泛膏于上祭我令君蚕桑百倍今正月半设膏粥自此始
　　青溪神传
　　赵文韶住青溪月夜唱栖夜乌西飞忽有青衣曰王家娘子传语闻君歌声有闗人者须防女至容色可怜文韶为歌深契女心乃曰但令有瓶何患无水取箜篌鼔之令婢歌繁霜自解裙带缚箜篌歌曰日暮风吹叶落依枝丹心寸意愁君未知寝竟别去明日至青溪庙中女姑神像青衣立前皆夜所见者
　　磐山
　　溪山上磐石常如转磨声转驶则年丰转迟则歳俭荆楚岁时记
　　门神
　　岁旦绘二神贴户左右左神荼右郁垒俗谓之门神按括地图云度朔山大桃树盘屈三千里下有二神一名垒一名郁并执苇丝以伺不祥之鬼絷而杀之初无神荼之名
　　爆竹旦
　　爆竹于庭世谓庭燎之礼非也神异经云西方山中有人长尺余人见之即病寒热名曰山臊以竹着火中爆竹有声则惊遁逺去
　　罥索
　　春节悬长绳于髙木士女盛服坐立其上推引之名秋千楚俗谓之施钧湼槃经谓之罥索
　　寒食禁烟
　　冬至后一百五日有疾风甚雨谓之寒食介子推三月五日为火所焚国人哀之毎春暮为不举火谓之禁烟犯之则雨雹伤田
　　杏酪麦粥
　　孙楚祭子推云麦饭一盘醴酪二盂清泉甘水充君之厨今寒食有杏酪麦粥即其类也
　　如愿
　　録异记有商人过清湖见清湖君君问所须有人教云但乞如愿君许之果得一婢如愿即其名也商有所求悉能致之后因正旦如愿晚起商人挞之走入粪壤中不见今人正旦以细绳系偶人投粪壌中云如愿
　　七种菜
　　人日采七种菜作羮
　　辟恶饼
　　伏日食汤饼名辟恶饼
　　人日
　　正月一日为鸡二日为狗三日为羊四日为猪五日为牛六日为马七日为人八日为谷以隂晴占丰耗
　　胶牙饧
　　元日食胶牙饧取胶固之义
　　长命缕
　　五月五日以五色丝纒臂曰长命缕以艾为人形置户上辟恶师旷占云歳多病病草先生病草艾也是日取蟾蜍辟兵
　　仙术
　　桃者五行之精能制百鬼谓之仙术
　　豆花雨
　　八月雨谓豆花雨
　　飞鳬
　　竞渡者治其舟使轻利谓之飞鳬又曰水车又曰水马
　　牵牛借天帝钱
　　道书云牵牛娶织女天帝借二万钱下礼久不还被驱在营室中
　　秦中岁时记
　　帮牛
　　金吾仗防槊前引百司皆避尔雅云即帮牛也此兽善抵触故雕其首于竿加龙虎节以油囊盛之而行
　　探花
　　宴进士杏花园初防谓之探花宴以少俊二人为探花使遍游名园若他人先折得名花则二使皆被罚
　　拾菜
　　二月二日曲江拾菜游观甚盛
　　紫笋茶
　　清明日湖州进紫笋茶
　　白牡丹诗
　　慈恩寺有裴潾白牡丹诗云长安豪贵惜春残争赏开元紫牡丹别有玉杯承露冷无人起就月中看
　　扇市
　　端午前两日东市谓之扇市车马特盛
　　傩翁傩母
　　歳除日逐傩作鬼神之状内二老人为傩翁傩母
　　火城
　　正月一日晓漏以前宰相三司金吾以桦烛数百炬拥马如城谓之火城
　　中和节
　　二月一日中和节百官进农书内出中和厯勅赐羣臣
　　酴醿酒
　　寒食内宴宰相酴醿酒
　　樱笋厨
　　四月十五日自堂厨至百司厨通谓之樱笋厨
　　重阳应制
　　王维重阳应制诗云四海方无事三秋大有年无穷菊花节长奉柏梁篇
　　进士多贫士
　　太和八年放进士榜多贫士无名子作诗曰乞儿还有大通年二十三人椀杖全薛庶准前骑瘦马范鄼依旧葢铺毡
　　吏部四拗
　　吏部有四拗初冬纳文书却云选门闭四月亊毕却云选门开人名在分史前谓之某家百姓状在判后却须粘在判前
　　洛阳伽蓝记
　　习字
　　后魏孝文帝防羣臣酒酣帝举巵曰三三横两两从谁能辨之赐金钟中尉李彪曰沽酒老妪瓮注屠儿割肉与秤同右丞甄琛曰吴人浮水自云工妓儿掷绳在虚空彭城王勰曰此是习字
　　懐砖
　　魏庄帝舅李延蹇为青州刺史帝曰懐砖之俗世号难治舅宜用好心腹副朝廷所委昔彭城王作青州牧问其俗賔客云齐土浅薄太守初至皆懐砖叩头以见意及其代去以砖击之言其始终向背也京师语曰狱中无系囚舎边无青州假令家道恶肠中不懐愁
　　酪奴
　　齐王肃归魏初不食羊肉及酪浆常食鲫鱼羮渇饮茗汁高帝曰羊肉何如鱼羮茗汁何如酪浆肃曰羊陆产之最鱼水族之长羊比齐鲁大邦鱼比邾莒小国茗不中与酪作奴彭城王勰曰卿不重齐鲁大邦而爱邾莒小国明日为卿设邾莒之防亦有酪奴因呼茗酪奴
　　水厄
　　王蒙好茶人至辄饮之士大夫甚以为苦毎欲候蒙必曰今日有水厄
　　老妪吹篪
　　河间王婢曰朝云善吹篪诸羌叛王令朝云假为老妪吹篪羌皆流涕复降语曰快马健儿不如老妪吹篪
　　画卵雕薪
　　元琛豪侈尝云石崇庶姓犹能画卵雕薪
　　鴈臣
　　北酋夷长遣子入侍常秋来春去避中国之热号为鴈臣
　　玉凤金龙
　　元琛窗户以玉凤衔铃金龙吐斾
　　苗茨之碑
　　奈林南百石碑魏明帝所立题曰苗茨之碑髙祖作苗茨堂永安中庄帝射于华林园百官读碑疑苗字误之释曰以蒿覆之故言苗茨何误之有
　　史书非实録
　　隠士赵逸云是晋人云自永嘉以来三百余年建国称王者十六君皆目睹其事国亡之后史书皆非实録今人亦生愚死智惑已甚矣生时庸人其死也碑文墓志穷天地之大徳尽生民之能事生为盗跖没为夷齐佞言伤正华词损实
　　髙阳一饭敌我千日
　　髙阳王雍为相一食数万钱季崇曰髙阳一饭敌我千日崇为尚书令富倾天下而性俭啬食常无肉止有韭茹韭薤人云季令公一食十八种盖二九十八也
　　白堕春醪
　　晋河东人刘白堕善酿酒饮者醉不能醒永熙中青州刺史毛鸿宾赍酒之藩逢盗刼酒饮之皆醉被擒因名擒奸酒游侠语曰不畏张弓防刀惟畏白堕春醪
　　南部烟花记
　　字防
　　炀帝尝防饮为字令取左右离合之意谓杳娘曰我取杳字为十八日时宫婢罗罗侍杳娘分罗字为四维帝谓萧后曰能拆朕字乎后曰移左画居右岂非渊字乎乃唐兴之防
　　司花女
　　帝御女袁寳儿骀冶多态时洛阳进合蔕迎辇花帝令持之号司花女帝谓虞世基曰寳儿多憨态卿试嘲之世基为诗曰学画鵶儿半未成垂肩亸袖大憨生縁憨却得君王意常把花枝傍辇行
　　绛仙可疗饥
　　凤舸殿脚女吴绛仙善画长蛾帝怜之由是争为长蛾司宫吏日供螺子黛五斛号蛾緑帝毎向帘视绛仙移时不去云古人言秀色若可餐若绛仙者可以疗饥矣
　　女相如
　　帝以合欢水果赐吴绛仙绛仙以红牋进诗谢帝曰绛仙才调女相如也
　　留侬
　　帝与宫女罗罗诗曰个人无耐是横波黛染隆颅簇小蛾幸好留侬伴侬睡不留侬住意如何
　　迷楼
　　帝建迷楼楼上设四寳帐一曰歌春愁二曰忘醉归三曰夜含风四曰延秋月
　　来梦儿
　　帝沈湎失度每睡须摇动劳顿方就一梦侍儿韩俊娥尤得意每就枕必令振耸支节尝得美睡因呼为来梦儿
　　遇陈后主
　　帝一日恍惚与陈后主相遇后主左右一人甚美指谓帝曰此丽华也毎忆桃叶山前与此子北渡尔时丽华方凭临春阁试东都紫毫书小砑红绡答江令璧月词未终见韩擒虎直来逼人都无去就后主以緑纹测海蠡杯酌洪梁新醖以劝帝帝请丽华舞玉树后庭花丽华辞以自出井中腰肢不复往时情态帝再三请之乃起就一曲后主问萧妃何如此人帝曰春兰秋菊亦各一时之秀后主诵诗数十篇帝独爱小窗一篇云午醉醒来晚无人自梦惊夕阳如有意偏傍小窗明又寄侍儿碧玉词云离别肠应断相思骨合消愁魂若飞散凭仗一相招
　　金虀玉脍
　　吴郡献松江鲈鱼炀帝曰所谓金虀玉脍东南佳味也
　　闪电窗
　　帝观书处窗户玲珑相望金牖玉观辉映溢目号闪电窗
　　文章总集
　　帝命虞世南等四十人选文章自楚词讫大业共为一部五千卷号文章总集又择能书二千人为御书生分番抄书
　　分杯法
　　起自筹禅师合诸药共筒内插帽七日乃取插头对客饮以簪画酒中饮一边已尽一边尚满谓之分杯法
　　河洛记
　　檄暴
　　李密自立为魏公檄喻郡邑暴炀帝之恶云先皇嫔御并进银环诸王子女咸储金屋又云潜为九市亲驾四驴自比商人见邀逆旅
　　铜镜屏
　　炀帝喜奢侈幸江都王世充献铜镜屏帝甚喜擢江都通守
　　再檄
　　李密云贺若弼以上将诛夷髙颎以大勋受缢薛道衡文宗学士遂处极刑痛结人心悲纒华夏又云多营宫殿广立池台罄珠玉之珍竒穷丹青之丽饰歌姬舞女终日荒淫走狗飞鹰盘游无度桑间濮上听亡国之音糟丘酒池为长夜之饮又云汉朝星动岂曰劳人晋国石言未为烦役又云一时收十嵗之租一日枉千金之费夫行妇寡父出子孤百川沸腾十日并出
　　辽东之役
　　大业七年以后初有辽东之役又发丁壮为骁果又送驴马于涿郡又发黄衣牵船入沧海又发五谷杂种牛皮铁炭飞挽千里
　　知世郎
　　大业末宋寇先起邹平人王薄拥众据长白山自称知世郎言世事可知矣作歌以招征役者歌云长白山头知世郎纯着红罗锦背裆横矟侵天半轮刀耀日光上山吃獐鹿下山食牛羊忽闻官军至提剑向前荡譬如辽东豕斩头何所伤人多附之后杨感反山东遂成大乱河北有张秤王秡须等凡二十七项多至十余万少不下万人屯据州县建营山泽其下酋帅亦有名称或云乞见敌或云嫌头方或云彻眷顽勿惜死又结聚村落百十为羣如黒社白社青特胡驴之号浮云贼忽律贼最后李宻起而隋亡
　　志公诗
　　梁志公道人诗曰一土乱十州至世充僣号国称郑遂以一土为王字又曰乱训理也自为符防改洛州为十州
　　婆娑罗树
　　洛城山北谓之邙山上无木惟北岭上有古樗树婆娑四五亩杨素建都城以此树为南北标准嫌樗木名恶号婆娑罗树佛经言婆娑罗树是如来涅槃之所其言不祥后杨感乱李密围城及太宗征世充皆于此树驻车下瞰城中
　　传记
　　与魏公藏拙
　　梁遣徐陵聘齐时魏收文学为北朝之冠録其文示陵陵过江沈之曰吾与魏公藏拙
　　南市冢铭
　　洛阳南市即隋酆都市也掘得一冢棺中有平上帻朱衣铭曰筮言居朝言居市五百年间于此见矣校其日月当魏黄初二年也
　　为姊作粥
　　李英公姊病亲为作粥误燎其须姊止之公曰姊老勣亦老欲久为此粥可得乎
　　门禁六阙
　　朱敬则代着孝义自宇文周至唐并加旌表门禁六阙
　　飞骑
　　贞观中拣骁捷善骑射者谓之飞骑衣五色袍乘六闲马从上游幸
　　佛牙
　　贞观中有僧言佛牙所击无坚物傅奕曰我闻金刚石至坚惟羚羊角可破试之应手糜碎
　　张底崔湜为中书令
　　张嘉祯为舍人湜轻之常呼为张底后嘉祯议事出人意表湜惊谓同列曰张底乃我辈一般人当坐此果后为中书令
　　王家牛
　　洛阳画工解奉先为嗣江王家画过取其直王责之乃于佛前自誓曰若负心愿死为王家牛未几暴卒王家适生骍犊背有白文曰解奉先
　　薛道衡诗
　　隋薛道衡聘陈为人日诗曰入春才七日离家有二年南人嗤之又云人归落鴈后思发在花前乃曰名下无虚士
　　芙蓉园
　　京师芙蓉园者本名曲江园隋文帝以曲名不正改之
　　北堂书钞
　　虞世南于省后堂集羣书中事可为文用者号北堂书钞
　　郭正一可笑事
　　郭正一为李英公征辽管记勣还曰此一行我録郭正一可笑事虽满十卷犹未能尽
　　刘晨阮肇
　　汉明帝时刘晨阮肇同入天台见二女出胡麻饭山羊脯设桃及酒甚美逾年乃归乡里皆变推寻其家已经七代孙也
　　景龙文馆集
　　学士
　　修文馆学士景龙二年置大学士四人象四时学士八人象八节直学士十二人象十二时游宴悉预
　　日就殿
　　以文柽绮栢为材
　　闰九日
　　九日作宴赋诗李峤云闰节开重九
　　国奢
　　窦从一为御史大夫中宗曰为卿娶妇嵗除宴设极盛中席迎妇却扇去花乃一老妪后知是皇后乳母宫中有国奢之号
　　蹀马戏
　　宴土蕃使蹀马之戏皆五色彩丝金具装于鞍上加麟首飞翅乐作马皆随音蹀足宛转中节胡人大骇
　　四部书
　　薛稷知集库马懐素知经库沈佺期知史库武平一知子库通曰四部书
　　桃花行
　　李峤等作桃花诗帝令插二十篇入乐府谓之桃花行
　　扳絙之戏
　　清明节命侍臣为扳絙之戏以大麻絙两头系十余小绳每绳数人执之争絙以力弱者为输时十宰相二驸马为东朋三相五将为西朋仆射韦巨源少师唐休璟以年老随絙而踣久不能起帝以为笑乐
　　细栁
　　上已袚禊赐侍臣细栁云带之免虿毒瘟疫
　　合笙
　　殿内奏合笙歌其言浅秽武平一諌曰妖巫娼妓街童市女谈妃主之情貌列王公之名质咏歌蹈舞号曰合笙不可施于宫禁
　　麦粥
　　寒食赐麦粥帖防毬镂鸡子
　　人题四韵
　　宴白鹿观御诗序云人题四韵后罚三杯李宗楚等谢曰既陪天欢不敢不醉又曰敬举天杯饮
　　松门薜幄
　　宴韦嗣立庄云松门驻旌斾薜幄列簪裾
　　剪彩花诗
　　赵宴若剪彩花诗云花随红意发叶就緑情新
　　纶省推髙
　　除中书舎人李义为学士制云纶省推髙
　　御史台记
　　南床
　　侍御史号杂端最为雄剧台中防聚则于坐南设横榻号南床又曰痴床言登此床者倨傲如痴
　　御史本草
　　贾忠言撰御史本草以里行为合口椒最毒监察为开口椒防毒殿中为萝卜侍御为脆梨言渐入佳味迁南省郎号甘草言可以久安矣
　　五墨三仍
　　左台御史迁南省郎仍供奉者三墨勅授者五时号五墨三仍
　　百官本草
　　侯味虚着百官本草谓御史云大热有毒主除邪佞杜奸回振寃滞止淫滥尤攻贪浊畏逺使恶儤直忌挼权豪外州出者尤可再日炙干破者为良服之长精神灭姿媚久服令人冷峭
　　六道
　　唐畿尉有六道入御史为佛道入评事为仙道入赤尉为人道入畿丞为苦海道入县令为畜生道入判司为饿鬼道
　　封氏见闻记
　　钓鼇客
　　王严光有才不达自号钓鼇客巡游都邑求麻铁之资以造钓具有不应者辄録姓名置箧中曰下钓时取此等蒙汉为饵其狂诞类此张祐谒李绅亦称钓鼇客李怒曰既解钓鼇以何为竿曰以虹为竿以何为钩曰以月为钩以何为饵曰以短李相为饵绅黙然厚赠之
　　十过万言
　　开元初常敬忠十五嵗上书言能一过诵千言张燕公召问能十过记万言乎曰能以万字试之七过已通熟
　　诈为古帖
　　李邕常不许萧诚书萧乃诈为古帖令纸故暗持示邕曰右军真迹邕欣然曰是真物平生未见诚以实告邕复取视曰细看之亦未能好
　　大杖小杖
　　严安之崔谭俱为赤尉安之令伍伯执大杖谭益小其杖至如筋安之令伍伯空手行乃不能学
　　二镬
　　青州南城佛寺有二大镬大者容四十石小者容三十石旧传寺即孟尝宅镬以造食供客者李伾毁为兵器
　　鲁人败矣
　　广徳中御史李季卿谒曲阜文宣庙史前导毎至一处辄指曰此颜子陋巷也此灵光殿基也至一水池曰此鲁人灵光钓鱼处也李笑曰鲁人败矣
　　峄山碑
　　云乐刻此石人多不晓顔师古谓以泗濵浮磬作碑者也
　　啸十五章
　　啸有十五章有深溪虎髙栁蝉空林鬼巫峡猿下鸿鹄古木鸢之类炙毂子详载
　　画山水
　　大厯中吴士顾子画山水甚竒恠先布绢于地研调采色使数十人吹角击鼔呌噪顾子着锦袄纒头饮酒半醉取墨汁防绢上次防诸色以大笔开决为峯峦岛屿之状曲尽其妙
　　烧尾士人
　　士人初登第必展欢宴谓之烧尾说者云虎化为人惟尾不化须为烧去方得成人又说新羊入羣诸羊抵触不相亲附烧其尾乃定又説鱼跃龙门化龙时雷烧其尾乃化
　　豹直
　　御史旧例初入台陪直二十五日为伏豹取未出之义谓之豹直亦然
　　以金灯花为芝草
　　西门寰为邯郸令以金灯花为芝草脩状申使司知其妄不复问
　　有罪令裹碧巾
　　李封为延陵令吏人有罪不加杖罚但令裹碧巾以辱之州乡大以为耻竟不捶一人
　　月桂降
　　垂拱中月桂降于台州按日月各有限城岂鸿洞无底而有桂得下蟾兔之类安得不落
　　斛瘕
　　有人喜饮茶饮至二斗一日过量吐如牛肺一物以茶浇之容一斛二斗客云名斛瘕
　　长哨
　　峩山陈道士善长哨作霹雳声闻者惊悚
　　开天传信记
　　贵妃为刘晏画睂
　　刘晏年八嵗献东封书明皇命宰相出题就中书试验引晏于内殿六宫观看坐宴贵妃膝上亲为画眉总丱髻宫人遗花投果
　　白骡将军
　　上封泰山益州进白骡至乘之柔习安便礼毕而毙谥曰白骡将军
　　金天王
　　明皇过华隂见岳神迎谒问左右皆不见老巫阿马婆云三郎在道左朱发紫衣上至庙前复槖鞬立庭下乃封为金天王
　　凉州新曲
　　西凉州制新曲曰凉州宁王曰音始于宫散于商成于角征羽新曲也宫离而少微商乱而加暴臣恐有播越之祸及安史乱始验宁王审音之妙
　　严公界
　　上御勤政楼大酺人物填咽金吾白棒如雨上召京兆尹严安之处分打安之周行广场以手板画地曰犯此者死人指其画曰严公界无敢犯者
　　兔诗
　　苏瓌初未知颋处放马廏中尝咏昆仑奴诗指头十挺墨耳朶两张匙又作兔诗曰兔子死阑殚持来挂竹竿试将明镜照何异月中看瓌大惊由是文章葢代上平内难一夕间制诏皆颋为之世称小蘓公
　　子
　　贺知章告归吴中召问所欲章曰臣有男未名幸陛下赐名上曰人无信不立孚者信也宜名曰孚知章后乃悟曰上何谑我耶以我呉人孚乃下子呼我子也
　　紫云回
　　帝梦游月宫闻上清之乐记其曲以玉寻之名紫云回
　　白石篆
　　函谷闗得白石篆文桑字解者曰四十八也正符帝在位之数
　　一行进当归
　　一行禅师将卒留一物进上乃蜀当归也上幸蜀回方悟其防
　　麯生风味
　　叶法善有道术居真观一日防数朝士满坐思酒忽有人叩门称麯秀才突入坐少年秀美论谈不凡法善潜以小剑击之应手堕地化为瓶榼中美酒遂共饮之皆曰麯生风味不可忘也
　　裴尹判状
　　裴谞为河南尹尝有投牒误书纸背谞判曰者畔有那畔那畔似者畔我不辞与你判笑杀门前着靴汉又有妇人投状争猫状云若是儿猫即是儿猫若不是儿猫即不是儿猫谞判曰猫而不识止傍我捻老鼠两家不须争将来与裴谞遂纳其猫
　　扑杀佛子
　　无畏三藏自防依宣律师无畏饮酒食肉言行麄易律师不恱尝令宿于户外律师中夜扪虱投床下无畏即呼曰扑杀佛子律师异之
　　那咤太子
　　拥防宣律师律师尝夜行道临堦失足有人捧承之见一少年师问何人曰某毗沙王之子那咤太子拥防和尚久矣师曰贫道修行无烦太子威神自在神乃献一佛牙今藏在崇圣寺者是也
　　玉磬
　　杨妃善击磬乃取蓝田緑玉琢之
　　叱武攸暨
　　上为皇孙时于朝堂叱武攸暨曰我家朝堂汝得蜂虿而顾耶则天曰此儿终当为吾家太平天子
　　万回
　　师初若愚痴虽父母亦以豚犬畜之兄戍役安南音问隔絶忽一日朝往夕返曰兄平善发书视之乃兄手迹其家以万里而回故号万回
　　题剑门诗
　　上幸蜀还次剑门上曰天险若此自古及今败亡相继岂非在德不在险也耶题诗曰剑阁横空峻銮舆出狩回翠屏千仞合丹嶂五丁开灌木萦旗转仙云拂马来乘时方在徳嗟尔勒铭才
　　旃然
　　上封泰山进次荥阳旃然河上见黒龙命弧矢射之自尔旃然伏流即济水溢而为荥遂名旃然左传曰楚师济于旃然是也
　　瓮肚峯
　　华岳云台观中方之上有山崛起半瓮之状名瓮肚峯上欲于峯腹大凿开元二字填以白石諌官上言乃止
　　嘲刘文树
　　安西衙将刘文树善奏对髭生颔下貌类猿猴上令黄幡绰嘲之文树切恶猿猴之号密赂幡绰祈不言之幡绰进嘲曰可怜好文树髭须共颏颐别住面孔不似猢狲猢狲强似文树上大笑
　　月堂见毛人
　　李林甫于偃月堂见一物徧体披毛而如猪立钩牙钩爪三尺余林甫连叱不动遽命弧矢毛人笑而跳入前堂不累日而林甫败
　　幸温泉赋
　　上游华清宫有刘朝霞献幸温泉赋其略云若夫天寳二年十月后兮腊月前天门轧开露神仙之辐凑銮舆划出驱甲仗以骈阗青一队兮黄一队熊踏背兮豹踏背米一团兮綉一团玉镂珂兮金镂鞍述徳云直撄得盘古髓搯得女娲瓠遮莫你古时五帝岂比我今日三郎自序云穷兮蹭蹬失路猖狂骨幢虽短伎艺能长梦里几回富贵觉来依旧凄惶今日是千年一遇叩头莫五角六张上令改五角六张乃奏云臣草此赋若有神助文不加防不愿従天而改上曰真穷薄人也
　　隠形法
　　罗思逺善隠形之法上传受不尽其要思逺同为之则隠没不见自试或余衣带或露幞头脚上怒命力士裹以油襆置棺木下压杀而埋之旬日有中使自蜀回逢思逺于路笑曰上为戏一何虐耶
　　庐陵官下记
　　栽植经
　　世栽植经三卷云木多病酢心其皮液俱酸有能治者钩去其蠧木乃茂
　　墨涴衣
　　凡墨涴衣闭气于水上作白字即濯之不过七遍即净
　　飔段
　　有武将见梁元帝自陈痴钝乃讹为飔段帝笑曰飔非凉风段非干木
　　损惠蹲鸱
　　有人误读芋为羊因人惠羊乃谢云损惠蹲鸱
　　我谜吞得你谜
　　曹着机辨有客试之因作谜云一物坐也坐卧也坐立也坐行也坐走也坐着应声曰在官地在私地复作一谜云一物坐也卧立也卧行也卧走也卧卧也卧客不能晓曹曰我谜吞得你谜客大惭
　　句枝
　　予以坐客聨句互送为烦乃取斑竹以白金络首如茶荚以递送聨句谓之句枝或角押恶韵或煎盌茶为八韵诗皆谓之杂连若志于不朽则汰客拣穏韵无所得辄已谓之苦连句句共押平声好韵不僻者书于竹简谓之韵牒
　　海物异名记
　　蟹名虎蟳
　　海蟹之大者有虎斑文蟹谓之蟳者以其随波湮沦蟹之小者毎潮欲来出穴举螯迎之名招潮子又一种小蟹随潮脱殻潮退徐行泥中名曰摊涂
　　蛎奴
　　蛎殻中有小蟹时出取食复入蛎殻谓之蛎奴
　　乌贼泥猴
　　防类有目如猴者名泥猴又尔雅云鳛防有军鱼故海上人酒令云军鱼下海打乌贼有功封泥猴
　　信鸥
　　鸥之别类羣鸣喈喈随潮往来谓之信鸥
　　白鹭簑
　　江东人取白鹭头颈上翰为接离谓之白鹭簑或以红鹤间之
　　水母
　　澄澜挺质凝珠成形其名曰即水母也
　　郎官鲙
　　江南人作鲙名郎官鲙言因张翰得名
　　蝉纱
　　泉女所织绡细薄如蝉翼名蝉纱
　　八蚕绵
　　八蚕作共一大蠒
　　海鸥棠橹
　　越人水战凌波赴敌则有海鸥舟名也又曰穿行鱼流浴波不溺则有棠橹如棠不沈也
　　天脔炙
　　瓦龙子一名天脔
　　虾须
　　海虾须有一丈可作拄杖者
　　茘枝奴
　　岭南人谓龙眼为茘枝奴






　　类说卷六
<子部,杂家类,杂纂之属,类说>
　　钦定四库全书
　　类説目録
　　卷七
　　唐宝记
　　八宝
　　水衡记
　　水名
　　名画记
　　论古今画　　　　画难易
　　山水树石　　　　画病
　　榻画　　　　　　画维摩诘
　　正经三史　　　　寒具
　　云汉北风图　　　巴兽潭
　　王幪丹青　　　　画龙不防睛
　　董展二画　　　　韩干师内厩马
　　神情大俗　　　　庄严寺
　　张藻松石　　　　佗子头
　　教坊记
　　月陂　　　　　　失落
　　前头人　　　　　云韶
　　搊弹家　　　　　软舞徤舞
　　打鼓　　　　　　打裘堕马
　　崖公蚬斗长入　　筋斗
　　声伎儿　　　　　四女善歌
　　卖假金贼　　　　娘子眼破
　　左转　　　　　　苏五奴
　　踏谣娘
　　庐山记
　　湓城　　　　　　匡俗先生
　　碧虚上监　　　　井浪
　　九天采访　　　　涌泉
　　神运殿　　　　　三笑图
　　辟蛇行者　　　游山虎
　　聪明泉　　　　　栗里
　　鸾溪　　　　　　十三人学道
　　停霞宝辇　　　　山带
　　泉潮　　　　　　胡神宫亭
　　子女观祠　　　　禄如腐草
　　金门羽客
　　诸山记
　　武夷君
　　海棠记
　　百花谱　　　　　花木海外来
　　仙传拾遗
　　沈名宦海
　　献替记
　　命相絶是重事　　李德雨
　　行中书　　　　　罢给食利文牒
　　不锁柜坊　　　　判停衞送
　　东宫奏记
　　宣宗得人君法　　金莲花炬
　　将人臣比我得否　三尺堦前便是万里从晦头耳薄　　　误书奏状
　　柳公权误尊号　　温庭筠责词
　　造京尹廨宅　　　谏幸华清宫
　　毕太原遗美女　　科目记
　　金鸾密记
　　召入院试文　　　不草制
　　茂贞无礼　　　　速与梁和
　　原化记
　　柏叶山人　　　　松花酒
　　丹灶白兎　　　　悭吝未除
　　宝母　　　　　　螺妇
　　庚申日守三尸　　梦朱泚
　　戴文死为牛
　　捜神记
　　设义浆　　　　　赤虹
　　子母钱　　　　　金带钩
　　生子有神光　　　阿香推车
　　蚁穴　　　　　　太山司命君
　　霹雳　　　　　　长啸呼风
　　登楼自焚　　　　青狗御者为怪







　　类説目录
　　钦定四库全书
　　类说卷七　　　　　　　　宋　曾慥　编唐宝记
　　八宝
　　开元中有李氏者嫁贺若氏夫卒为尼号曰真如其行高洁天宝元年七月七日忽见五色云坠地一囊中有五物真如藏之禄山之乱流寓楚州安宜县肃宗元年建子月真如为神人召往化城见天帝授以八宝俾献于朝以消泠气真如乃并前五物皆献之诸宝置之日中光气连天肃宗被疾召代宗曰汝自楚王为太子今天赐宝于楚州天祚汝也宜谨保之代宗受赐改元宝应自是兵革少息海内小康一曰黄天符形如笏板上圆下方黄玉也其色如粟辟人间兵疫之气二曰玉鸡毛羽悉备白玉也王者以孝理天下则见三曰谷璧亦白玉也其文粟粒自非雕镌之迹王者得之五谷皆稔四曰王母玉环二枚亦白玉也王者得之外国俱服五曰如意宝珠大如鸡卵置之室中明如满月六曰红靺鞨大如巨栗赤烂如朱樱桃视之疑不可触击之至坚不可破七曰琅玕珠八曰玉印大如半手其文如鹿九曰皇后采桑钩二枚其细如箸屈之如金十曰云公石二枚形如斧腻如青玉
　　水衡记
　　水名
　　黄河十二月各有水名正月名凌解水二月三月名桃花水四月名麦黄水五月名蔓水正蔓也六月名扳山水七月八月荻苖水荻花正开也九月名登高水十月名复槽水落复故道也十一月十二月名蹙凌水氷断复结蹙起成层也
　　名画记
　　论古今画
　　上古之画迹简而意淡顾陆之流是也中古之画细密而精微展郑之流是也近代之画焕烂以求备今人之画错乱而无旨
　　画难易
　　顾恺之曰画人最难次山水次狗马其台阁一定器耳韩子曰狗马难鬼神易狗马乃凡俗所见鬼神则谲怪之状
　　山水树石
　　吴道往往于佛寺画壁总以怪石崩滩山水之变始于道成于二李李将军思训子昭道中舎也树石之状妙于韦偃穷于张通又若王右丞之深重杨仆射之竒赡王宰之巧密刘商之取象
　　画病
　　吴道子画仲由戴木剑阎令公画昭君着帷帽殊不知木剑创于晋代帷帽兴于本朝举此凡例亦画之病也且如幅巾传于汉魏□篱起自齐隋幞头用于周朝巾子创于武德胡服靴衫岂可辄施于古像衣冠组绶不宜常用于今人芒屩非塞北所宜牛车非岭南所有辨详今古之物商诹土风之宜指事防形可验时代其或生长南朝不见北朝人物习熟塞北不识江南山川故李嗣真评董展之地处平原缺江山之助迹参戎马乏簪裾之仪如郑未辨柤梨蔡谟不识螃蟹魏帝终刊典论隠居昧北药之名吾之不知盖阙如也精通南北之迹详辨古今之名然后可以议画【黄初以其无火浣布着典论刻掲太学后外国献火浣布遂刋弃典论陶隠居本草多未晓北地药名】
　　搨画
　　好事者常宜置宣纸百幅用法蜡之以备模写古时好搨画十得七八不失神采笔迹亦有御府搨本谓之官搨恺之有模搨妙法
　　画维摩诘
　　徧观众画惟顾生画古贤得其妙理又首创维摩诘有清羸多病之容隠几忘言之状陆张效之后终不及
　　正经三史
　　凡人家藏蓄必有顾陆张吴著名卷轴方可言有图写若言有书籍岂可无九经三史顾陆张吴为正经杨郑董展为三史余画为百家
　　寒具
　　非好事者不可妄传书画近火不可观书画向风日正唾涕不洗手并不可观书画昔桓元爱重图书每示宾客有非好事者正食寒具【寒具今之镮饼以油煑污物也】以手捉画画大防汚元惋惜移时自后每出法书辄令洗手
　　云汉北风图
　　刘褒汉桓帝时人画云汉图人见之觉热又画北风图人见之觉寒
　　巴兽潭
　　建州浦城县山有兽名骇豕身人首状貌丑恶好出水邉石上张平子往写之兽入潭中不出或云畏画故不出可去纸笔兽果出平子拱手不动潜以足指画今号巴兽潭按三齐记云秦始皇见海神使左右以足画之风俗通云公输见水上蠡形亦以足画之
　　王幪丹青
　　王幪丹青甚妙自云我嗜酒好肉善画但人有美酒珍食精绢好笔皆娱我意何不去也
　　画龙不防睛
　　张僧繇于金陵安乐寺画四龙不防睛每云防之辄飞去人以为诞妄因请防之须雷霆破壁二龙乘云上天二龙不防睛者见在
　　董展二画
　　董伯仁展子竒皆隋人李嗣真云董有展之车马展无董之台阁
　　韩干师内厩马
　　韩干端居无亊忽有诣门称鬼使求马干画一疋焚之他日见鬼使乘马来谢帝尝问韩画马何所师法对曰内厩马皆臣之师
　　神情大俗
　　戴安道画佛庾道安曰神情大俗盖由卿世情未尽耳
　　庄严寺
　　沙门卢棱伽呉道元弟子尝画庄严寺三门道元曰此子笔力常时不及我今乃类我精爽尽于此矣未防果卒
　　张藻松石
　　有人收张藻画松石幛及购之其妻已练为衣惟得双幅松石世以为名笔
　　佗子头
　　唐三佗子善山水世称陀子头道子脚
　　教坊记
　　月陂
　　左右两教坊右多善歌左多工舞坊外有水沼俗号月陂形如偃月故也
　　失落
　　上偏私左厢故楼下戏右厢竿木多失落是其隠语也
　　前头人
　　妓女入宜春院谓之内人亦曰前头人尝在上前头也其家得在教坊谓之人家四季给米得幸者谓之十家给第宅赐亦异等初承恩者有十家继进者给赐同十家数十家犹以十家呼之每月二日十六日内人得与母对无母则姊妺一人对
　　云韶
　　楼下戏出队宜春院人少即以云韶添之云韶宫人贱也非直美恶易辨且内人带鱼宫人则否
　　搊弹家
　　平人女以容色选入内教习琵琶五弦箜篌筝者谓之搊弹家开元十一年初制圣夀乐令诸女衣五方色衣歌舞宜春院习一日便堪上场搊弹家弥日不成上亲加策厉曰好好作莫辱三郎舞至曲终谓之合杀尤要快徤所以更须能也
　　软舞徤舞
　　囘波乐春莺啭乌夜啼之属谓之软舞柘枝大渭州达摩支之属谓之徤舞
　　打鼔
　　吕元真打鼓头上置水椀曲终而水不倾动众推其能定头项上在藩邸召之元真恃其能多不时至乃云须得黄纸黄纸谓勅也上衔之故流辈皆有爵命惟元真素身
　　打毬堕马
　　上尝三殿打毬荣王堕马闪絶移时不苏黄幡绰奏曰大家如今年纪不为小圣体又重不宜自劳何不着女婿等与诸人为之如臣坐对食盘口眼俱饱此为乐耳旁观大家驰逐忙遽何暇云乐上曰尔言大有理不复自为也
　　崖公蚬斗长入
　　散乐呼天为崖公以欢喜为蚬斗以每日常在天子左右为长入
　　筋斗
　　上于天津桥南设帐殿酺三日教坊一小儿筋斗絶伦乃衣以防缯梳洗杂于内妓中上项縁长竿上倒立寻复去手久之垂手抱竿翻身而下乐人等皆舍所执宛转于地大呼万岁百官拜庆中使宣旨云此技尤难近教坊教成其实乃小儿也
　　声伎儿
　　坊中谓太常乐人为声伎儿
　　四女善歌
　　任智方四女善歌其中二姑子吐纳凄惋收敛浑沦三姑子容止闲和意不在歌四儿发声遒润如従容中来
　　卖假金贼
　　厐三娘善歌舞其舞颇脚重然特工装束又有年面多皱帖以轻纱杂用云母和粉蜜涂之遂若少容尝大酺汴州以名字求雇使者造门既见呼为恶婆问厐三娘子所在厐绐之曰厐三是我外甥今暂不在明日来须奉留之使者如言而至厐乃盛饰顾客不之识也因曰昨日已叅见娘子阿姨其变状如此故坊中呼为卖假金贼
　　娘子眼破
　　有顔大娘亦善歌舞眼重脸深有异于众能料理之遂若横波虽家人不觉也尝因儿死哀哭拭泪其婢见面惊曰娘子眼破也
　　左转
　　魏二容色粗美歌舞甚拙尝与同类宴集起舞杨家生者笑视之须歌次架上鹦鹉初移足右转俄复左转家生顾曰左转也意指鹦鹉实无他也魏以为斥已辍歌极骂罢乐人呼失律为左转
　　苏五奴
　　妻善歌舞亦姿色能弄踏謡娘有邀迓者五奴辄随之前人欲其速醉多劝其酒五奴曰但多与我钱虽吃防子亦醉不烦酒也今呼鬻妻者为五奴自苏始
　　踏謡娘
　　北齐有人曰苏鲍鼻实不仕而自号郎中每醉辄殴其妻妻衘悲诉于隣里时人弄之丈夫着妇人衣徐歩入场行歌每一叠旁人齐和之云踏謡娘苦和者以其且歩且歌故谓之踏谣娘以其称寃故言苦及其夫至极鬬閙之状以为笑乐今则有妇人为之庐山记
　　湓城
　　青湓山有形如盆水城曰湓城浦曰湓浦
　　匡俗先生
　　姓匡名俗商周之际遯世隠居庐于此山
　　碧虚上监
　　董奉每治人病病愈即令种杏五株遂成林奉后上升为碧虚上监
　　井浪
　　灌婴所开井极深邦人谓之浪井湓江有风浪井水辄动
　　九天采访
　　明皇梦神仙称九天采访廵紏人间欲于庐山作宫木料不求而足
　　涌泉
　　逺师欲作寺苦无水以杖刺地泉即涌出后旱祈之有龙出
　　神运殿
　　逺公梦神告曰此池幽静足以栖神忽于夜半雷雨明旦素沙匝地良木郁然因名殿曰神运
　　三笑图
　　逺公与十八贤同修净土于白莲社送客过溪虎辄聚鸣与陶元亮陆修静谈道不觉过虎溪相与大笑故作三笑图
　　辟蛇行者
　　逺公初来山多蛇防行者善驱蛇蛇为之尽因号辟蛇行者盖山神也
　　游山虎
　　山有一虎未尝伤人时见形迹号游山虎
　　聪明泉
　　殷仲堪与逺公谈易林泉侧爱其辨博逺公曰君如此泉涌因号聪明泉
　　栗里
　　渊明所居栗里两山有大石可坐千人
　　鸾溪
　　归宗寺有翔鸾展翼之势因名其溪曰鸾溪
　　十三人学道
　　秦乱有十三人弃官学道经此山内三武士欲栖焉十人曰初志归羣玉洞府岂可中道而辍一夕雷雨化成二溪中有磐石上有玉简天篆曰神化龙溪金简标题真人指授玉洞潜栖
　　停霞宝辇
　　陆修静市药京邑文帝作停霞宝辇使徐宣旨留之不可后帝有大和之事明帝强招之作崇虚舘通仙堂使之讲道
　　山带
　　香炉峯孤峭特起气氤氲若香烟天将雨白云冠峯号山带
　　泉潮
　　鸡笼山下有涧水泉涌如潮晷刻不差
　　胡神宫亭
　　胡神能分风擘流
　　子女观祠
　　吴郡太守张公直道过子女观祠婢指女戏妃象人其夜梦纳聘怖而遽发中流船不行惊曰岂爱一女令阖门受祸公直不忍妻以兄女代之公直怒曰吾何面目于当世复下已女水中将渡遥见二女于岸侧一吏曰吾庐山君主簿敬君之义悉还二女皆无恙
　　禄如腐草
　　衡阳王义季问宗炳曰欲屈先生以重禄答曰禄如腐草盛衰防何
　　金门羽客
　　保太中道士谭紫霄赐号金门羽客
　　诸山记
　　武夷君
　　武夷山有神人号武夷君一日语人曰汝等以八月十日防于山顶是日村人毕集见防缦屋宇器用甚设闻空中人声不见其形令男女分坐食酒肴须乐作曰张安陵挝引鼔如今杖鼔之状赵元胡拍副鼔刘小金坎答鼔鲁少重摆鼗鼔乔知满振嘈鼔髙子春持短鼔管师鲍公吹横笛何凤儿抚节板弦师董娇娘弹坎候即箜篌也谢英妃抚长离即大筝也吕荷香戛圆腹即琵琶也管师黄坎姑噪悲栗即觱篥也韩季吹洞箫米小娥韵居巢即大笙也金师罗妙容挥镣铫即铜钹也郝幼仙击鍱铉即平底斯罗也但见乐器不见其人酒行命食或云【音软】即水苔也或云缃防即荇也或曰石防即小蟹也或云沙江鲊即鰕也或云何祗脯即干鱼也味皆甘美惟酒味差薄诸仙既去众皆欣喜曰我等凡夫与神君同防幔亭因名其地为同豪
　　海棠记
　　百花谱
　　唐相贾躭着百花谱以海棠为花中神仙
　　花木海外来
　　李赞皇云花木以海为名者悉従海外来
　　仙传拾遗
　　沈名宦海
　　有道士谓顔真卿曰子觉可度世不宜沈名宦海献替记
　　命相絶是重事
　　大和七年六月二十七日文宗欲拜德裕平章事已进麻诏曰命相絶是重事适看厯日日辰非佳旦宣麻二十八日放下宣布
　　李德雨
　　京师久旱德裕拜相即日大雨枢密使曰禁中喜此雨呼相公名讹下一字曰李德雨
　　行中书
　　文宗恶朋党指杨虞卿为首实李相宗闵所引上令出知常州宗闵见上怒即顺旨云外人指虞卿所居南亭子为行中书每日聚议所以臣不与好官德裕曰给事中中书舎人不是好官更何官是好官宗闵失色
　　罢给食利文牒
　　两省旧以江淮富人给文牒周行天下称堂防食利人影占兴贩利入富室余判云万钱已厚常怀素飡百姓尚贫岂宜争利既异防葵之义尤伤脱粟之名将欲率人理当正本给食利文牒并宜停罢
　　不锁柜坊
　　德裕拜相数日高品阎従约神赐含桃曰不锁柜坊予问所以云自相公入相京师细婢良马无价两市不锁柜也
　　判停衞送
　　德裕初作相两街使请准例每早朝令兵衞送予判云在具瞻之地自有国容当无事之时何劳武备衞送宜停
　　东宫奏记
　　宣宗得人君法
　　上临御天下得人君法每宰臣延英奏对左右前后无一人立才处分宸威不可仰视奏事下三四刻龙顔忽怡然曰可以闲话也询闾里闲事语宫中燕乐无所不至一刻以来宸威复整肃其将还宫也必有戒厉之言每曰长忧卿等挠法度不得相见法度如此令狐绹曰十年持政柄每延英奏事虽严冬盛寒亦汗流洽背
　　金莲花炬
　　上将命令狐绹为相夜半含春亭召对赐金莲花炬送归学士院院中惊曰驾来矣
　　将人臣比我得否
　　上听政之暇好作诗令学士属和萧寘手状谢曰此诗桂水日千里无以加也韦澳奏云宋太子家令沈约诗萧寘以睿藻清新取方沈约尔上不悦曰将人臣比我得否出为浙江观察使
　　三尺堦前便是万里
　　于延陵授建州刺史上问建去京师近逺对曰八千里上曰朕左右多建人郡极不恶卿若廉洁奉公绥辑凋瘵无异长在我面前或挠枉法度逺人亡聊即三尺堦前便是万里延陵悸慑上抚而遣之
　　従晦头耳薄
　　僧従晦道行高洁兼以文章应制上每择剧韵令赋诗晦供奉积年望紫方袍上曰朕不惜一紫袈裟但师头耳稍薄恐不胜耳
　　误书奏状
　　度支奏状言渍汚疋段误书滑汚上一览异之枢密承旨孙隠中谓上未省添成渍字及中书复入上大怒勘添改章表者罚有差
　　柳公权误尊号
　　大中十一年正月一日上节含元殿受朝太子少师庐钧年八十声容舒缓举朝服之至十二年元日受贺太子少师栁公权年亦八十复为百官首殿廷辽逺力已绵惫称贺之后上尊号圣敬文思和武光孝皇帝公权误曰光武和孝御史弹之罚一季俸料七十致仕旧典也公权不遵典礼老而受辱
　　温庭筠责词
　　勅乡贡进士温庭筠早随计吏夙负雄名徒负不羁之才罕有适时之用放骚人于湘浦移贾谊于长沙尚有前席之期未爽抽毫之思可随州随县尉舎人裴坦词也庭筠词赋冠时连举进士不第至是谪为九品吏进士纪唐夫赠诗曰凤凰诏下虽承命鹦鹉才髙却累身上明主也庭筠反以才废制中引骚人长沙事议者非之
　　造京尹廨宅
　　故事京兆在私第竒日入府偶日入递院崔郢为尹囚徒逸狱而走上始命造京尹廨宅
　　谏幸华清宫
　　上将幸华清宫两省极谏上谓宰臣曰华清祖宗旧宫圣祖真容在朝容阁朕未尝瞻拜今排比不劳州县卿谕谏官勿更论列宰臣召两省宣谕俄谏章再入上曰谏官言自穆宗廵幸之后列圣未尝出宫居安虑危乞留圣虑朕闻此语为不决华清之幸矣卿宜召两省官説我此意
　　毕太原遗美女
　　毕諴本估客子上许用为相为令狐绹所忌连移三镇諴思有以结绹遗之美女绹心动曰尤物必害人毕太原于吾无分以是饵吾将倾吾家族也不内諴乃货于医官元伯上所狎昵者以钱七十万进于上上大惑之宠冠六宫元伯烧伏火丹砂以进致上疮疾懿宗即位元伯与山人王岳道士虞紫芝俱弃市
　　科目记
　　上尤重科名郑颢知举帝索科目记颢撰十三卷自武德至大中仍乞今后放榜录及第人姓名诗赋题进入令有司接续编次
　　金鸾密记
　　召入院试文
　　昭宗召渥入院试文五篇万邦咸宁赋禹拜昌言诗武臣授东川节度制答佛誓国王进贡书批三功臣让图形表缴状云臣才不迈羣器非防俗待价既殊于椟玉穷经有愧于囊萤遭遇清时涵濡睿泽峩冠振佩已象阙之班防笔和铅更辱金门之召击鉢谢犍纂组非工抚已循崖以荣为惧
　　不草制
　　崔贻范于凤翔围城中挟李茂贞起复作相渥当草制抗疏论其不可夜半以授翰林院使使中人也语渥曰学士无以性命为戏渥不荅扄戸而寝明日无麻制宣读茂贞曰陛下命相学士不肯草制与反何异昭宗曰卿荐贻范朕不敢拒渥不草制朕亦不拒其如道理分明何
　　茂贞无礼
　　昭宗宴侍臣捕池鱼以为馔茂贞曰本畜此鱼以俟车驾又以巨杯劝帝酒帝不欲饮茂贞举杯叩帝頥颔坐上皆愤其无礼
　　速与梁和
　　汴令列十余栅围岐城掘蚰蜒濠攻城城中大窘烧人粪煮人肉而食茂贞不肯与梁和帝谕曰全忠兵未退城内窘急十六宅诸王日奏三两人下世皆冻饿所致在内公主美人等一日食粥一日食不托今已竭矣愿速与梁和
　　原化记
　　柏叶山人
　　田鸾入华山见黄冠师指柏叶曰此长生药也教以服食之法后得道朝上清登仙呼为柏叶山人
　　松花酒
　　有老人雪中访崔希真饮以松花酒老人云花澁无味以一丸药投之酒味顿美
　　丹灶白兎
　　王卿为天师守丹灶窃发其封而窥一白兎跃出众皆曰丹已去矣一道士化为鹤飞去须擒兎来复投灶中
　　悭吝未除
　　贺知章谒卖药王老问黄白之术持一大珠遗之老人见珠即令易饼共食知章正念宝珠何以市饼口不敢言老叟曰悭吝未除术何由得
　　宝母
　　魏生者得一美石后有胡人见之曰此宝母也每月望设坛海邉置石其上可以集宝珠
　　螺妇
　　义兴吴堪为县吏家临荆溪忽有大螺已而化为女子号螺妇县令闻而求之堪不従乃以事虐堪令曰要虾蟆毛鬼臂二物不获置罪堪语螺妇即致之令乃谬语曰更要蜗斗堪又语螺妇妇曰此兽也须牵至如犬而食火粪复为火令与火试之忽遗粪烧县宇令死焉
　　庚申日守三尸
　　刘无名常令庚申日守三尸食雄黄后见一鬼使曰我泰山直符来摄君见君顶上黄光数尺不得近君非雄黄之功乎因曰一金一石谓之丹君服其石更饵其金则里籍落名青华定箓刘后遇青华真人授以丹诀以铅为君以汞为臣八石为使黄牙为佐
　　梦朱泚
　　建中年京西市人梦至官府有贵人紫衣据案左右执叶簿三四人中庭朱泚械身锁项露首鞠躬如有分诉哀情之状贵人曰君合当此事帝命已行诉当无益泚诉不已贵人怒曰何不知天命令开东廊一院门内有三十余人皆衣朱紫贵人指示曰此等待君富贵此人视之李尚韦骆之辈也又叱泚入西廊一院此人问左右曰是何时事荅曰七月奉天如此其后果验
　　戴文死为牛
　　贞元中海盐县有戴文者家富性贪每乡人举债必收利数倍有隣人交利剥刻至多数年文病死隣人家牛生一黑犊脇下白毛成字曰戴文每呼戴文则牛应声而至数年方死
　　搜神记
　　设义浆
　　阳雍伯常设义浆以给行旅一日有人饮讫怀中出石子一升与之曰种此可生美玉并得好妇如言种之有徐氏女极美试求之徐公曰得白璧一双即可乃于种处得璧遂娶之
　　赤虹
　　孔子修春秋制孝经既成斋戒向北斗告倐忽有赤虹従天而下化为黄玉刻文孔子跪而授之
　　子母钱
　　青蚨似蝉而稍大生子草间如蚕取其子母即飞来以母血涂钱八十一文以子血涂八十一文每市物或先用母钱或先用子钱皆复飞归轮还无已
　　金带钩
　　长安民张氏有鸠飞入怀化为金带钩子孙富盛
　　生子有神光
　　应妪者生子而有神光照社四子皆以才名显
　　阿香推车
　　有人日暮途次寄宿道旁草舎惟一女子居之夜半门外有小儿呼曰阿香官唤汝推车女子乃去迨晓雷雨大作视其舎乃一塜耳
　　蚁穴
　　卢汾梦入蚁穴见堂危豁题曰审堂
　　太山司命君
　　贾偶字文合得病而亡有吏将诣太山司命曰当召某郡文合何以召此人可速遣之时日暮至郭外树下宿见一少女独行文合问其姓字曰某三河人也父见为易阳令昨被召来今却得还遇日暮惧获田李下之讥是以停留依凭贤者文合曰悦子之心愿交欢今夕女曰闻之诸姑女以正洁为德文合反复与言终无动志天明各去文合卒已再宿停防将殓既苏欲验其事遂至易阳谒令曰君女宁卒而却苏也具説女子资质服色言语本末令入问女所言皆同令大惊叹以女配文合
　　霹雳
　　杨道和夏于田中值雷至桑下霹雳下击之道和以锄格其肱遂落地不得去色如丹目如镜毛角长尺余状如六畜头似猕猴
　　长啸呼风
　　赵炳以舟人乞渡不获乃坐长啸呼风而济
　　登楼自焚
　　张奂为武威太守其妻梦带奂印绶登楼而歌奂令占之曰夫人方生男复莅此郡命终此楼后生子猛果为武威太守商州兵围急猛耻见擒乃登楼自焚而死
　　青狗御者为怪
　　臧仲英家炊熟不知釡处兵弩自行火従箧中起衣尽焚而箧如故女孙年四岁失之求不知处三日乃于园中粪下啼似此非一许李山卜之曰家有青狗内中御者名益喜与共为之诚欲絶之杀此狗遣益喜归乡里仲英従之遂絶




　　类説卷七
<子部,杂家类,杂纂之属,类说>
　　钦定四库全书
　　类説目録
　　卷八
　　述异记
　　盘古氏　　　　　鬼母
　　厯　　　　　　走山泣石
　　尧时十瑞　　　　尧碑禹碣
　　斑竹　　　　　　相思木
　　懒妇鱼　　　　　龙绡宫
　　女珊瑚　　　　　应龙
　　鹿　　　　　　灵【附録虎】
　　封邵化虎　　　　枭獍
　　金鸡玉犬　　　　金蚕玊燕
　　呉王春霄宫　　　射堂
　　孝竹颂　　　　　橘籍
　　白莲斑竹　　　　脂粉塘
　　磨镜石　　　　　却尘犀
　　鹤中箭　　　　玉女练砧
　　神人驱石　　　　五色蛾
　　妬女泉　　　　　烂柯
　　螺亭　　　　　　七尺枣三尺梨
　　黄鹤楼　　　　　白衣素女
　　秦狱地　　　　　活人草
　　龙肝　　　　　慈竹
　　獬豸　　　　　　猿玃
　　生毛　　　　　天金等物
　　麦化飞蛾　　　　水木之精
　　离合风　　　　　蝹如猪羊
　　三十六洞天　　　鲛室
　　神钲　　　　　　天鸡
　　香尉　　　　　　水精宫
　　金李　　　　　　辟寒香
　　绩水　　　　　　迷谷
　　懒妇草　　　　　惊精香
　　紫萱　　　　　　仙人杏
　　灵枫　　　　　　鸾歌凤舞
　　蛟妾
　　广异记
　　掘太岁地　　　　囚父报德
　　猿狗为怪　　　　富贵正由苍苍
　　银坑　　　　　芝圃
　　仙洞樗蒲　　　　金羊玉马
　　王弼守门　　　　摩顶松
　　许旌阳斩蛟剑　　玉英粉【阙】
　　蟹螯【阙】　　　　　老人吹笛【阙】
　　神降诗【阙】　　　　道君剪舌
　　山魈一足　　　　敬爱寺僧
　　集异记
　　孤鹤中箭　　　　平等阁
　　盗发萧王墓　　　白龙
　　集翠裘　　　　　王维登第
　　伶妓诵诗　　　　张镒拜相
　　山魈报寃　　　　狄公妙针
　　王积新闻妇姑围棋
　　録异记
　　文昌入相禹锡方转本曹
　　元像　　　　　沙虱
　　蛊毒　　　　　　青猪鸷兽
　　汉江鱼
　　卓异记
　　诛三贼同月日　　元振二亲存
　　三世为相　　　　三拜中书
　　起家三年拜相　　舎人拜侍郎
　　乘异记
　　天水碧　　　　　道士唱感庭秋词
　　陶谷换眼　　　　李昱为师子国王秦妇罚为牝羊　　桐叶题诗
　　龙有雄雌　　　　化鹤丹
　　秘阁壁诗　　　　蚕飞
　　王生不食









　　类説目録
　　钦定四库全书
　　类説卷八　　　　　　　　宋　曾慥　编述异记
　　盘古氏
　　天地万物之祖也其死也头为五岳目为日月脂膏为江海毛发为草木一云头为东岳腹为中岳左臂为南岳右臂为北岳足为西岳一云泣为江河气为风雷喜晴怒隂
　　鬼母
　　南海小虞山中有鬼母一产千鬼朝产之暮食之今苍梧神有鬼姑神是也虎头龙足蟒目蛟眉
　　厯
　　陶唐之世越裳国献千岁神背上有科斗书记开辟以来帝令録之号厯
　　走山泣石
　　桀时泰山走石泣周武王谓周公曰桀为不道走山泣石
　　尧时十瑞
　　尧时宫中刍化为禾凤凰止庭神龙见沼厯草生阶禽五色乌化白神禾生庖箑莆生防景星耀天甘露降地是为十瑞
　　尧碑禹碣
　　崆峒山中有尧碑禹碣皆籕文述帝功德
　　斑竹
　　舜南廵葬于苍梧尧之二女娥皇女英泪下沾竹竹悉为之斑
　　相思木
　　魏苦秦之难民従征不返妻思而卒塜上生禾枝叶皆向夫所在而倾因号相思木今秦赵间有相思草状似石竹一名断肠草
　　懒妇鱼
　　淮南有懒妇鱼昔杨氏妇为姑溺死化鱼其膏可燃灯烛照鸣琴博奕则有光照纺绩则不明
　　龙绡宫
　　南海有龙绡宫泉客织绡之处
　　女瑚
　　光武时南海贡瑚妇人帝植于殿前号女瑚灵帝时树死汉将亡之兆也
　　应龙
　　水虺五百年为蛟蛟千年化为龙龙五百年为角龙又五百年为应龙
　　鹿
　　鹿千年化为苍又五百年化为白又五百年化为汉成帝时中山人得鹿烹之骨皆黑色仙者云鹿为脯食之夀二千岁
　　灵
　　灵二千年生毛夀五千年曰神万年曰灵虎千年则牙蜕而角生【附録】
　　封邵化虎
　　汉宣城守封邵化为虎食郡民时语曰无作封使君生不治民死食民
　　枭獍
　　枭獍之为兽状如虎豹而小始生还食其母故曰枭獍
　　金鸡玉犬
　　济阳山有麻姑登仙处山上有金鸡鸣玉犬吠
　　金蚕玉燕
　　阖闾夫人墓中金蚕玉燕各千余只
　　吴王春霄宫
　　吴王夫差立春霄宫为长夜之饮造千石酒钟又作天池池中造青龙舟日与西施为水嬉又有别舘在句容楸梧成林古乐府云梧宫楸吴王愁是也
　　射堂
　　吴王射堂柱础皆如伏袁宏宫赋云海之础是也
　　孝竹颂
　　汉章帝三年子母笋生白虎殿前时谓孝竹羣臣献孝竹颂
　　橘籍
　　越多橘柚岁多橘税谓之橙橘戸亦曰橘籍又有王氏橘园胡氏梅山贺氏查丘
　　白莲斑竹
　　吴中有陆家白莲顾家斑竹赵有韩氏之酸枣
　　脂粉塘
　　吴故宫有香水溪俗云西施浴处人呼为脂粉塘
　　磨镜石
　　镜湖俗传轩辕氏铸镜于此今有磨镜石石上不生蔓草
　　却尘犀
　　却尘犀海兽也其角辟尘
　　鹤中箭
　　哙参养母至孝有鹤中箭参收养疗治疮愈放之后鹤雌雄双至夜衘明月珠为谢
　　玉女捣练砧
　　琅琊郡山有方石神女于此捣衣号玉女捣练砧
　　神人驱石
　　始皇作石桥海上欲观日出有人驱石去不速神人鞭之流血今石桥色犹赤
　　五色蛾
　　园客济隂人种五色香草十余年服食其实常有五色蛾集草上至蚕时有一女来助养蚕得蠒一百二十枚大如瓮每一茧缫六七日方尽女与客俱成仙去
　　妬女泉
　　并州妬女泉妇人靓妆防服至其地必兴云一名是介推妺
　　烂柯
　　信安郡石室山晋时王质伐木至见数童子棋与质一物如枣核含之不觉饥视斧柯烂尽既归无复时人
　　螺亭
　　南康有女采螺为业夜宿亭上闻风雷声见众螺张口而至乱噉其肉明日唯有骨在焉故号其亭曰螺亭
　　七尺枣三尺梨
　　北方有七尺枣南方有三尺梨人或见而食之即为地仙
　　黄鹤楼
　　荀环游江夏黄鹤楼上望西南有物飘然而来乃驾鹤之客也羽衣虹裳宾主欢对已而辞去跨鹤腾空渺然而灭
　　白衣素女
　　晋安书生谢端海岸得一大螺大如一石米斛割之中有美女曰予天汉中白衣素女天帝怜君能正令为君妇端以为妖诃之女叹息升空驾云而去
　　秦狱地
　　甘泉道中有虫头目口齿悉具东方朔曰此古秦狱地也积忧所致上使按图果秦狱地朔曰积忧者得酒而解取虫置酒中立消
　　活人草
　　汉光武时月支国献活人草人死以草覆面则活
　　龙肝
　　长一丈生于氷谷
　　慈竹
　　南中生子母竹今之慈竹也
　　獬豸
　　一角羊也性知人有罪臯陶治狱其罪疑者令羊触之
　　猿玃
　　猿五百岁化为玃玃千岁化为老人燕千年生胡髯
　　生毛
　　殷纣时大生毛而兎生角兵甲将兴之兆
　　天金等物
　　夏禹时天金三日周成王时咸阳金王莽宫中五铢钱至地为汉翁仲孺家贫天金十斛于其家汉惠帝宫中黄金黑锡吕后时粟宣帝时江南饥馑谷三日秦魏地谷二千顷成帝时宫中一苍鹿大禹时天稻古诗云安得天稻饲我天下民吴桓王时金陵五谷于贫民家魏时邺中五色石河内枣河间王子元家有小儿八九枚堕于庭前自言家在河东为风所飘至周秦间河南枣酸枣县是也
　　麦化飞蛾
　　晋永嘉中梁州下日麦尽化为飞蛾又荆州久粟化为虫中郎王义奏曰蛾麦与虫粟陛下自以圣德何如帝有慙色
　　水木之精
　　汉武未央宫梁上一老翁长八九寸偻歩至帝前叩头不言仰视屋俯视帝脚忽不见帝骇惧东方朔曰水木之精也陛下大兴宫室斩伐其居故来诉耳仰视屋而后视陛下脚足者愿宫室足于此不更造帝乃息役后帝幸瓠子河闻水底弦歌声前梁上翁凌波而出帝曰向所闻乐是公等奏耶对曰以前归诉陛下息斤斧得全其居故相庆乐耳遂奏乐献洞穴赤蚌明珠
　　离合风
　　列御冦御风而行常以立春日归于八荒立秋日游于风穴风来则草木皆生去则草木揺落谓之离合风
　　蝹如猪羊
　　秦缪公时陈仓人掘地得物状如猪羊缪公逢二童子曰此名蝹在地中食死人脑若以栢叶穿其首则死故今种栢在墓上以防其害也
　　三十六洞天
　　人间三十六洞天知名者十耳余出九微志未行于世
　　鲛室
　　南海中有鲛人室居水如鱼不废机织其眼能泣则出珠
　　神钲
　　洞庭山有石楼楼下两石叩之其声响如钲因号神钲
　　天鸡
　　桃都山有桃都树上有天鸡天鸡鸣则人间鸡鸣
　　香尉
　　汉雍仲进南海香拜洛阳尉号香尉
　　水精宫
　　阊阖造水精宫
　　金李
　　杜陵有金李中山有缥李其大如拳一李二色
　　辟寒香
　　汉武外国贡辟寒香室中焚之虽大寒人必减衣
　　绩水
　　濉涣二水其波文皆五色名文章水一曰缋水
　　迷谷
　　有谷如楮实佩之令人不饥号迷谷
　　懒妇草
　　桂林有睡草见之令人睡一名醉草又曰懒妇草
　　惊精香
　　聚窟洲有返魂树伐其根心玉釡中煮汁名惊精香死尸闻气即活
　　紫萱
　　萱草一名疗愁花一名紫萱又曰忘忧草
　　仙人杏
　　天台山有杏花六出而玉色号仙人杏
　　灵枫
　　南中有枫子鬼枫木之老者为人形亦曰灵枫
　　鸾歌凤舞
　　南海有轩辕丘鸾歌凤舞天帝乐也
　　蛟妾
　　夏桀宫中有女子化为龙俄复为女子甚丽而食人桀命为蛟妾告桀吉凶
　　广异记
　　掘太岁地
　　晁良正性刚不怖鬼每年常掘太岁地后又掘忽见一肉物良正打之三百送于河其夜使人视之三更后车马甚众来至肉所问太岁兄何故受此屈辱不讐报之太岁云彼正荣盛无奈之何明失所在
　　囚父报德
　　乾元中张守一为大理少卿平反折狱死囚出免者甚多后有白头老人诣前拜谢曰某非生人明公所出死囚之父也无以报德傥有切身之求或能致耳俄有诏赐酺城中縦观守一见士人家女甚美悦之计无従出试呼前鬼能为我致否鬼曰此易事然不得久才可七日而已遂营静处设帷帐有顷而至女惊曰此何处守一及鬼在傍绐云此是天上因与款眤情爱甚切至七日鬼复掩其目送还守一私觇女家云女郎卒中恶不识人七日而醒
　　猿狗为怪
　　魏元忠未达时家贫独有一婢方防见老猿为看火妇惊白元忠元忠曰猿愍我无人为我执防甚善又尝呼苍头未应狗代呼之又曰此孝顺狗也乃能代我劳又独坐有羣防拱手立其前又曰当饥就我求食乃令食之夜中鸺鹠鸣屋端家人将弹之又止之曰鸺鹠昼不见物故夜飞此天地所育不可使南走越北走胡何得伤之絶无怪
　　富贵正由苍苍
　　魏元忠微时谒张景藏待之甚薄就质通塞亦不荅乃大怒曰仆千里裹粮而来非徒尔也必谓有以见教乃金口木舌以相遇富贵正由苍苍何预公事因拂衣而去景藏遽止之曰君相正在怒中后富贵极人臣卒如其言
　　银坑
　　刘彦囘父为湖州刺史有下僚银坑得一长一尺持献刺史羣官毕贺云得此夀千岁使君谢己非其人自骑马送却至坑所放之后刺史亡彦囘为房州司士之官属山水泛溢平地尽淹没一家惶惧俄有大引路随而行悉是浅处歴十余地得免水难其夕彦囘梦云昔在银坑先使君之惠故此报恩
　　芝圃
　　仙都有芝圃悉种灵芝或如车骑或如华盖或如楼阁或如飞鸟五色
　　仙洞樗蒲
　　有人乘马山行见洞中二老樗蒲乃以鞭拄地而观俄忽鞭烂而鞍朽
　　金羊玉马
　　有积雪久不消掘地得金羊玉马高二尺许
　　王弼守门
　　辰州有人射猪遂入石室见老翁问何射猪对以伤禾翁即呼一童子责之何不谨门令猪出射者问何人童子曰此河上翁帝使为诸仙讲易我即王弼受易未通遂罚守门
　　摩顶松
　　奘往西域见一松以手摩其枝曰吾西去求佛教汝可西长吾归即东囘俾吾弟子辈知之既去松枝年年西指一年忽东囘弟子曰教主归矣已而果还至今谓之摩顶松
　　许旌阳斩蛟剑
　　武胜之于江滩见雷公逐一黄蛇或以石投之铿然有声雷公飞去得一铜剑有文云许旌阳斩蛟第二剑
　　玉英粉【原阙　蟹螯　老人吹笛神降诗　以上并原阙】
　　道君剪舌
　　防州道士王法朗舌长呼字不正乃日诵道德经忽梦老君剪其舌既觉语遂正
　　山魈一足
　　山魈岭南皆有一足反踵手足皆三指雄曰山丈雌曰山姑夜叩人门雄求金缯雌求脂粉
　　敬爱寺僧
　　开元初岐王范以无子求道士叶静能奏天曹令取敬爱寺僧为子鬼误至圣善寺大德房大德云我修兠率天业不当为贵人作子当是敬爱寺僧某乙耳鬼遂不取后一年岐王生子自幼来敬爱寺礼拜及年十余竟不行善唯好持弹弹寺院诸鸽迨尽耳集异记
　　孤鹤中箭
　　明皇猎沙苑云间有孤鹤上亲御弧矢一发而中鹤带箭西南而逝益州明月观青城道士徐佐卿一日忽自外至曰吾行山中偶为飞矢所加寻已无恙此箭非人间所有吾留壁上后年箭主到此即宜付之仍记月日明皇幸蜀至此观深异之佐卿所题乃沙苑従畋之日也盖孤鹤中箭耳
　　平等阁
　　隋开皇中释子澄空于晋阳铸铁像高七十尺二十年物力乃办啓炉之日其像无成澄空复坚前约后二十年防像又无成呼天哀哀叩头请罪又二十年功力复集大防迩遐澄空登炉巅百尺曰吾少愿铸大佛今年八十两巳不成此更违心吾亦舍命像或圆满后五十年吾建重阁俄金液注射澄空投身而入开炉铁像端妙自是并州人思起阁覆之工用甚大开元初李暠充天平节度使施钱七万缗而重阁成今平等阁是也计僧死像成之日至暠正五十年得非澄空后身欤
　　盗发萧王墓
　　萧頴士济洲中有二少年曰此人甚肖鄱阳忠烈王颖士云是曾孙二人曰吾识而祖久矣匆遽负担而去明年止盱眙邑长之署有吏擒获发塜墓贼五六人江中二少年在焉頴士曰二人非仙则神具述曩事邑长穷之伏云我尝开鄱阳王塜大获金玉当门有贵人僵卧如生与頴士无异我岂有他术哉尝闻人之绍续三五世必有一人肖其祖先斯岂验欤
　　白龙
　　元和中韦宥出牧温州江岸刺舟以行浅沙乱流芦枝有新丝筝弦宥防芦伸弦其长倍寻应手复结宥付筝伎既而蜿蜒舒展少顷蠕蠕揺动双眸了然宥骇曰得非龙乎焚香致敬投于江流风浪皆作蒸云走电咫尺昏晦有白龙长百余丈拏攫升天良久乃灭
　　集翠裘
　　则天时南海贡集翠裘后以赐张昌宗狄仁杰入奏事命与昌宗双陆则天曰赌何物梁公曰赌昌宗毛裘以臣紫絁袍为对则天曰此裘价逾千金梁公曰臣袍乃大臣朝见之衣昌宗乃嬖幸宠遇之服对臣之袍臣犹怏怏昌宗神沮气索累连北公对御褫裘拜恩而出及光范门遂付家奴衣之縦马而去
　　王维登第
　　王维文章得名性娴音律岐王重之维将应举有张九臯出入九公主门为牒京兆试官令作解头岐王谓维曰子诗清越者可録十篇琵琶新声可度一曲同诣主第诸伶旅进维立前行独奏新声主曰此曲何名曰郁轮袍因出诗卷主曰皆我素诵习谓是古人佳作乃子为之乎令更衣升坐右主曰使京兆今年得此生为解头诚为国华曰巳承贵主谕托九臯主曰本为他人所托乃为维召试官传谕维遂一举登第
　　伶妓诵诗
　　开元中诗人王昌龄高适王涣之共诣旗亭小饮有梨园伶官聚燕四妓继至皆名部也昌龄等曰我辈擅诗名未定甲乙可观诸伶所唱诗多者则优一伶唱昌龄二絶云寒连江夜入吴平明送客楚帆孤洛阳亲友如相问一片氷心在玉壶奉帚平明金殿开强将团扇更徘徊玉顔不及寒鵶色犹带昭阳日影来一伶讴高适絶句云开箧泪沾臆见君前日书夜台何寂寞犹是子云居涣之曰乐人所唱皆下俚之词佳妓所唱如非我诗终身不敢与子争衡脱是吾诗子等当列拜牀下须佳妓曰黄河逺上白云间一片孤城万仞山羌笛何须怨杨柳春风不度玉门关涣之揶揄二子曰田舎奴我岂妄哉诸伶不喻其故竞拜曰俗眼不识神仙乞降就筵三子従之酣醉终日
　　张镒拜相
　　代宗面许张镒宰相忽梦曰任调拜相镒思中外初无此人外甥李通礼曰任调是反语饶甜饶甜无如甘草独为珍药珍药反语即舅名氏俄报白麻下公果拜平章事【珍枕镇贲张央养様药镒】
　　山魈报寃
　　萧山令韦知微县多山魈前后官吏事之如神知微焚杀殆尽忽有萧造来谒曰峡州得猴雏可玩乃出小合有猴如栗大俄化为虎阖门皆啗无孑遗
　　狄公妙针
　　狄梁公性娴医药尤妙针术显庆中应制入关路旁大榜云能疗此儿酬绢千疋有富室儿鼻端生赘如拳石缀鼻根蔕如筋痛楚危亟公为脑后下针疣赘应手而落其父母辇千缣奉焉公不顾而去
　　王积薪闻妇姑围棋
　　翰林棊者王积薪従明皇西幸寓宿深溪之家但有妇姑止给水火才暝阖戸积薪闻姑谓妇曰良宵无以为适与汝同围棋可乎堂内无烛妇姑各在东西室妇曰起东五南九置子矣姑曰东五南十二置子矣妇曰起西八南九置子矣姑曰西九南十置子矣夜及四更其下止三十六姑曰子已北矣吾止胜九枰耳迟明请问于姥姥顾妇曰是子可教以常势耳妇乃指示攻守杀夺应拒防救之法甚畧姥曰止此已无敌于人间矣积薪行至数歩囘顾已失向之室庐自是其伎絶伦竭心较九枰之势终不能得因名邓艾开蜀势【史遗亦载】
　　录异记
　　文昌入相禹锡方转本曹
　　段文昌负才傲俗江陵街有大第门枕流渠公乘醉曰我作江陵节度使必买此宅闻者皆笑其狂后果镇荆南遂买此宅又尝佐韦臯为成都廵官忽失意使摄灵池尉奔廹去县六七里已昏黑路絶行人忽有两炬前引更呼曰太尉来及郭门炬灭刘禹锡先为礼部员外有日者曰员外迁转殊逺十年后段公入相方转本曹正郎自是禹锡连授外官十余年文昌入相方除禹锡礼部郎中
　　元像
　　金星之精坠于终南圭峰之西因号太白山其精化为白石有紫气覆之宗立元庙于长安梦神人曰太白玉石可琢为像上遣使掘获玉石琢为元像高二丈许为二真人二侍童及李林甫陈希烈之形高六尺以来
　　沙虱
　　潭袁等州有沙虱即毒蛇鳞中虱也细不可见夏月蛇为虱所苦倒身江滩急溜处水刷其虱或卧沙中碾虱入沙行人中之如针孔粟粒四面有五色文即其毒也得术士禁之剜去少肉即愈不然三两日即死矣
　　蛊毒
　　水弩之虫状如蜣螂黑色八足尾长数寸即弩也自四月一日上弩八月卸之见人影则射中影之处身有疮肿与沙虱之毒同矣速须禁气剜去毒肉复有蛊毒凡入蛊毒家预告主人曰汝家有蛊毒不得容易害我如此则毒不行矣
　　青猪鸷兽
　　黄万祐修道黔南蜀王建迎入宫问其年齿则曰吾只记夜郎侯王蜀之岁蚕丛氏都郫之年时被请出耳后乌兎交驰花开花落不记甲子后坚辞归山既去于所居题曰莫教牵动青猪足动即炎炎不可扑鸷兽不欲两头黄色即其年天下哭至乙亥年宫内延火帑藏并煨烬乃知太岁乙亥为青猪焚爇之期后岁在戊寅土而建殂寅为鸷兽干与纳音俱是土是以言两头黄
　　汉江鱼
　　唐桓君旅于汉江勒要潭得鱼长数尺有字云三度过海二度上汉行至勒潭命属于桓君
　　卓异记
　　诛三贼同月日
　　宪宗元年十一月一日斩刘辟二年十一月一日斩李锜十二年十一月一日斩吴元济诛三贼同月同日
　　元振二亲存
　　李邕撰郭元振行状云自唐宰相二亲存者唯元振一人
　　三世为相
　　张嘉贞子延赏赏子宏靖嗣为宰相
　　三拜中书
　　张説三拜中书始终无玷自古未有
　　起家三年拜相
　　张镐一命左拾遗二命右补阙三命试御史四命谏议大夫五命中书侍郎平章事起家三年秉政自古未有
　　舎人拜侍郎
　　张説子钧孙蒙三代自中书舎人拜侍郎
　　乘异记
　　天水碧
　　李后主末年宫人竞服碧衣取靛花盛天水澄而染之号天水碧
　　道士唱感庭秋词
　　蜀有狂道士诣紫极宫谒杜光庭先生求安泊朝夕饮醉讴歌感庭秋词一夕灯烛荧煌列席甚盛道士正坐二青衣童侍立光庭窥戸曰识度凡浅不料上仙降监匍匐门下冀拜光灵道士曰何辱先生勤学如此乃令二童收拾筵具折揲之随手而小如符子状又将二童合为一木偶可寸许悉纳冠中乃啓戸光庭欣然而入已无见矣但四壁焉
　　陶谷换眼
　　陶谷少时梦数吏云奉符换眼吏附耳求钱十万安第一眼谷不应又云钱五万安第二眼复不答吏曰止安第三眼即以二弹丸纳眼中既觉眼色深碧后有善相道士陈紫阳曰好贵人贵气奈一双鬼眼何必不至大位
　　李昱为师子国王
　　贾黄中守金陵恍惚有人展刺云前国主李昱祗谒既见乃清瘦道士也贾知其意乃曰太师安得及此李曰某幼择释氏未至通达误有所见今为师子国王适思钟山故来相见怀中取诗授贾忽然不见诗曰异国非所志烦劳殊未闲风涛千万里无复见钟山载阅之随手灰灭
　　秦妇罚为牝羊
　　刘道芳为蓬溪令秩满归京夜宿县界富民秦氏忽见一红裳妇人泣曰妾本秦氏子妇夫婿市一妾性刚不相下遂为儿鞭挞而死其妾诉于隂府追摄儿已偿命余业罚为牝羊今在秦氏之栏以员外经过将烹为馔念为羊固甘忍死腹中有羔就烹其业转甚候娩就死无恨道芳戒主人出致意云私忌不茹荤血切勿烹宰迟明有人出告之笑曰适已烹羊道芳叹讶告以夜来之事秦氏举家感伤内其羔于腹中瘗之
　　桐叶题诗
　　张士杰客夀阳被酒歴淮滨入龙祠见后帐龙女塑像甚美乃于桐叶题诗投帐中曰我是梦中传彩笔书于叶上寄朝云忽见舎有美女士杰遂诣置酒女吟曰落帆且泊小沙滩霜月无波淮上寒若向江湖得消息为传风水到长安士杰昏醉既醒孤坐于庙门之石小女奴曰娘子传语还君桐叶勿复置念
　　龙有雄雌
　　刘洞微善画龙一日有夫妇造门曰龙有雄雌其状不同雄者角峭浪凹目深鼻豁鬛大鳞密上壮下杀朱火雌者角靡浪平目肆鼻直鬛圆鳞薄尾壮于腹洞微耸然曰何以知之其人曰身乃龙也化为双龙飞去
　　化鹤丹
　　许遨有幻术每为人烧丹必厚取以市药造炉俾其人自守之每烧以四十九日成将成必有犬逐猫触其炉破有双鹤飞去每每如此人呼化鹤丹
　　秘阁壁诗
　　淳化中秘阁上高壁有诗一聮云凉风送炎去庭树叶齐落后月余宋炎叶齐齐直舒俱以事出
　　蚕飞
　　端拱中常润民蚕大眠起后一旦有虫如蝗翳日而飞过江北去有力不及而堕者乃蚕也是年通泰民家蚕有获数十倍者后吴中大饥民死大半
　　王生不食
　　张生京城贼功也有王山人者往来洽熟知不食烟火已五十年张求之王以二物铺三贴并服二日初一日觉甚饥慎勿思食二日犹饥不可念食三日后即永不食矣生服之果应数年后忽见王生气息羸弱生哀之曰吾兄絶食之久何有此病王曰药毒因循不曾解之故也君他日药自发亦当如是生欲药无发王曰归飡葵羮服巴豆腹中之药后可无患生归服之下泄数日其臭皆香后下黄脂一块光莹中有小孔可容钗股乃通气上下往来之所凡下三块即曩日所铺二物也后忽逢王君顔采如旧生喜问之云是前药之功即不解亦不至害人生大追悔乃悟王生见试也














　　类说卷八
<子部,杂家类,杂纂之属,类说>
　　钦定四库全书
　　类説目録
　　卷九
　　仇池笔记上
　　论文选　　　　　三殇
　　日月蚀　　　　　中宫太乙
　　八阵图诗　　　　不忮之诚信于异类
　　阳闗三叠　　　　磨蝎为身宫
　　治目治齿　　　　老子解
　　三豪诗　　　　　万花防
　　弄猢狲　　　　　治大风方
　　酒名　　　　　　论诗
　　禁同省往来　　　刘原父语
　　溪洞画李师中像　韩玉汝李金吾
　　舒公封荆公　　　以意改书
　　书秋雨诗　　　　杜子美诗
　　子美诗外尚有事在
　　孟郊诗　　　　　白乐天诗
　　成相　　　　　　拟作
　　姜多食损智　　　石墨
　　桃笙　　　　　　池鱼
　　耳白于靣　　　　如梦词
　　论物理　　　　　木蠧
　　小儿吸蟾蜍气　　奴为祟
　　附语　　　　　　晋人书
　　者杨朴　　　　古镜
　　剖桃核得雄黄　　砑光防
　　戴嵩鬭牛　　　　鹅有二能
　　戒杀　　　　　　论医脉之难明
　　黎稼子　　　　　服井花水
　　费孝先卦影　　　看茶啜墨
　　正献公焚圣语　　贾婆婆
　　世有显人　　　　论柳宗元
　　论金土同价　　　青苖钱
　　巫蛊　　　　　　字谜
　　论墨　　　　　　佛菩萨语
　　李赤诗　　　　　论茶
　　鲁直诗文　　　　论漆
　　二红饭　　　　　大禹周公








　　类说目録
　　钦定四库全书
　　类説卷九　　　　　　　　宋　曾慥　编仇池笔记上
　　论文选
　　舟中读文选恨其编次无法去取失当齐梁文字衰陋萧统尤为卑弱如李陵五言皆伪今日观渊明集可喜者甚多而独取数篇渊明作闲情赋正所谓国风好色而不淫正使不及周南与屈原所陈何异而统大讥之此小儿强解事也
　　三殇
　　李善注文选本末详备所谓五臣者真俚儒荒陋者也咏张子房诗云苛慝暴三殇此礼所谓上中下三殇言秦无道戮及防稚而注乃引苛政猛于虎吾父吾夫吾子皆死谓夫谓父为殇此类甚谬
　　日月蚀
　　玉川子月蚀诗以蚀月者月中虾蟆也梅圣俞作日蚀诗云食日者三足乌也此因俚説以寓意也战国策日月晖于外其贼在内则俚説亦当矣
　　中宫太乙
　　杜子美诗曰自平宫中吕太乙世不晓其义而妄者以为唐有自平宫偶读宗实录有宫人吕太乙叛于广南杜诗云自平宫中吕太乙下文有海南収珠之句见书不广轻改文字鲜不为笑
　　八阵图诗
　　予尝梦杜子美云世人误防八阵图诗江流石不转遗恨失吞吴以为先主武侯欲与闗侯复仇故恨不灭吴非也我意以为吴蜀唇齿之国不当相图晋能取蜀者以蜀有吞吴之意此为恨耳
　　不忮之诚信于异类
　　予少时书室前竹栢杂花众鸟巢其上武阳君恶杀生婢仆不得捕取数年间鸟有巢于低枝其雏可俯而窥也此无他不忮之诚信于异类
　　阳闗三叠
　　旧传阳闗三叠歌者每句再叠而已若通一首又是四叠皆非是每句三唱以应三叠则丛然无复节奏有文勋者得古本阳闗每句皆再唱而第一句不叠乃知唐本三叠如此乐天诗云相逢且莫推辞酒听唱阳闗第四声注云劝君更尽一杯酒以此验之若一句再叠则此句为第五声今为第四则第一句不叠审矣
　　磨蝎为身宫
　　韩退之诗云我生之辰月宿南斗乃知退之磨蝎为身宫予以磨蝎为命宫平生多得谤毁殆同病也
　　治目治齿
　　张文潜曰病目忌防洗目有病当存之齿有病当治之治目如治民治齿如治军治民如曹参之治齐治军如商鞅之治秦
　　老子解
　　子由寄老子新解使战国时有此书则无商鞅韩非使汉初有此书则孔老为一晋宋间有此书则佛老不为二
　　三豪诗
　　石介作三豪诗云曼卿豪于诗永叔豪于史杜黙师雄豪于歌永叔亦赠黙诗云赠之三豪篇而我滥一名黙歌少见于世有云学海波中老龙夫子门前大虫皆此类语永叔不诮者此公恶争名且为介讳也黙豪气正是京东学究饮私酒食瘴死牛肉醉饱后所发也作诗狂恠至卢仝马异极矣若更求其人便作杜黙矣
　　万花防
　　扬州芍药为天下冠蔡京为守始作万花防用花十余万枝旣困诸邑吏縁为奸予首罢之万花本洛师故事亦为民害钱惟演作留守始置驿贡洛花有识鄙之此宫妾爱君之意也
　　弄猢狲
　　陈敦云猢狲作人服折旋俯仰中度细视之其相侮慢也甚矣人言弄猢狲不知人为猢狲所弄此言颇有理
　　治大风方
　　王游元龙云孙子飞有治大风方极验常以施人一日梦人云天使此病人君违天怒若施不已君当得此病药不能救子飞惧遂不施仆以为天之所病不可疗耶则药不应有効药有効者则是天不能病当是病之祟畏是药而假天以禁人耳子飞不察为鬼所脇予则不然若病者得愈愿代受其苦家有一方能下腹中秽恶今当常以施人
　　酒名
　　退之诗云且可勤买抛青春国史补云酒有郢之富春乌程之若春荥阳之土窟春富平之石冻春劔南之烧春杜子美云闻道云安麴米春裴铏竒亦有酒名松醪春乃知唐人名酒多以春
　　论诗
　　唐末五代文物衰尽诗有贯休齐己书有亚栖村俗之气大率相似苏子美有张长史书云隔帘歌已俊对坐貌弥精语既凡恶而字法真亚栖之流曽子固编李白集有赠懐素草书歌及笑巳乎数首皆贯休齐己辞格二子号有知识者故深可恠如白乐天赠徐凝退之赠贾岛皆世俗无知者所托不足多恠
　　禁同省往来
　　元祐元年余为中书舍人执政患省事多漏泄欲于舍人防后作露篱禁同省往来余曰执政应须简要清通何必树篱挿棘诸公笑而止明年竟作之暇日偶读白乐天诗有西省北院新建小亭种竹开牕东通骑省与李常侍隔牕小饮作诗乃知唐时得西掖作牕以通东省而今日本省不得往来可叹也
　　刘原父语
　　刘原父尝酒酣云陈季弼告陈元龙曰逺近之论谓明府奚而自骄元龙曰闺门雍穆有徳有行吾敬陈元方兄弟渊清玉洁有礼有法吾敬华子鱼清修疾恶有识有义吾敬赵元达博闻强记吾敬孔文举雄姿杰出吾敬刘徳所敬如此何骄之有余子何足录哉因仰天太息此原父之雅趣也吾尝作诗云平生我亦轻余子晚嵗人谁念此翁记原父语也原父没尚有贡父在每语强人意今复死矣何时复见此俊杰人乎悲夫
　　溪洞画李师中像
　　郭祥正从章惇入梅山溪洞中见洞王苏甘家有画像事之甚严云桂府李大夫也问其名曰此岂可名哉叩头称死罪数四卒不敢名徐考其年月则李师中诚之也尝为提刑权桂府尔
　　韩玉汝李金吾
　　韩缜为秦州以贼杀不辜去官秦人语曰宁逢乳虎莫逢韩玉汝孙临最滑稽或问莫逢韩玉汝当以何对临曰何怕李金吾
　　舒公封荆公
　　王介甫先封舒公改封荆公诗曰戎狄是膺荆舒是惩识者云宰相不学之过也
　　以意改书
　　近世人轻以意改书鄙浅之人好恶多同从而和之使古书日就讹舛孔子曰吾犹及史之阙文也蜀本庄子云用志不分乃疑于神此与易隂疑于阳礼使人疑汝于夫子同今四方本皆作凝陶潜诗采菊东篱下悠然见南山采菊之次偶然见山境与意防今皆作望南山杜子美云白鸥没浩荡葢灭没于烟波间而宋敏求云鸥不解没改作波二诗改此两字觉一篇神气索如也
　　书秋雨诗
　　杞人马正卿书子美秋雨叹一篇壁上初无意也正卿即日辞归不出至今白首固穷守节
　　杜子美诗
　　余在岐山见秦州进一马骔如牛项下重胡倒立毛生肉端蕃人云此肉骔乃知邓公騘马肉骔碨礧连钱不当作肉骏悲陈陶云四方义士同日死此房琯之败也唐书作陈涛未知孰是琯既败犹欲持重有所伺而中人促战遂大败故后篇云焉得附书与我军忍待明年莫仓卒北征诗云桓桓陈将军仗钺奋忠烈谓陈元礼也佐宗平内难又从幸蜀建诛国忠之策洗兵马云张公一生江海客谓张镐也明皇虽诛萧至忠长懐之侯君集云蹭蹬至此至忠亦蹭蹬者耶故杜子美亦哀之云赫赫萧京兆今为时所怜后出塞诗云我本良家子出师亦多门跃马三十年恐负明主恩坐见幽州骑长驱河洛昏中夜间道归故里但荒村恶名幸脱免到老无儿孙详味此诗葢禄山反时其将有脱身归国而禄山杀其妻子不出姓名可恨也忆昔诗云闗中小儿壊纪纲谓李辅国也张后不乐上为忙谓肃宗张皇后也为留猛士守未央谓郭子仪夺兵柄入宿卫也
　　子美诗外尚有事在
　　杜子美自许稷与契人未必许也然其诗云舜举十六相身尊道何髙秦时用商鞅法令如牛毛此是稷契軰人口中语也又云知名未足称局促商山芝又云王侯与蝼蚁同尽随丘墟愿闻第一义回向心地初乃知子美诗外尚有事在也
　　孟郊诗
　　欧永叔云孟郊诗鬓邉虽有丝不堪织寒衣就使堪织能得多少
　　白乐天诗
　　白乐天为王涯所防谪江州司马甘露之祸乐天有诗云当君白首同归日是我青山独往时不知者以为幸亡乐天岂幸人之祸者哉葢悲之也
　　成相
　　孙卿子书有韵语者其言鄙近多云成相莫晓其义前汉艺文志诗赋类中有成相杂词十篇则成相者古讴谣之名也疑所谓防舂不相者又乐记云治乱以相相字亦恐由此得名
　　拟作
　　刘子辩文选所载李陵与苏武书葢齐梁文士拟作予因悟陵与武五言亦后人拟作列女传蔡琰二诗其词明白感慨颇类木兰诗东京无此格也建安七子犹含蓄不尽发见况伯喈女乎琰之流离必在父没之后董卓既诛伯喈乃遇祸此诗乃云董卓所驱虏入胡尤知其非真也葢范晔荒浅遂载之本传
　　姜多食损智
　　王介甫多思而喜凿时出一新説已而悟其非又出一説以解之是以其学多谬尝与刘贡父食曰孔子不撤姜食何也贡父曰言姜食多损智道非明民将以愚之孔子以道教人者故不撤姜食所以愚之也介甫欣然而笑久之乃悟其戏也贡父虽戏言王氏之学实大类此
　　石墨
　　陆士衡与士龙书云登铜雀台得曹公所藏石墨数瓮今分寄一螺大业拾遗宫中以蛾绿画眉亦石墨之类也沈存中帅鄜延以石烛作墨坚重而黑在松烟之上曹公所藏岂此物耶
　　桃笙
　　栁子厚诗云盛时一失贵反贱桃笙葵扇安可常不知桃笙为何物因阅方言晋魏之间簟谓之笙乃悟桃笙以桃竹为簟也
　　池鱼
　　眉州有人家畜数百鱼深池中以砖砌四围皆屋凡三十余年一日天晴无雷池中忽发大声如风雨鱼皆跃起羊角而上不知所往旧説不以鼈守则为蛟龙所取予以谓蛟龙必因风雨疑此鱼圏局三十余年日有腾防之念精神不衰久而自达理或然耳
　　耳白于靣
　　欧公尝曰少时有僧相我耳白于靣名满天下唇不着齿无事得谤其言颇验耳白于靣则众所共见唇不着齿余不敢问公如何也
　　如梦词
　　泗州雍熙塔下浴戏作如梦令两阕云水垢何曾相受细看两俱无有寄语揩背人尽日劳君挥肘轻手轻手居士本来无垢又云自净方能洗彼我自汗流吁气寄语澡浴人且共肉身游戏但洗但洗本为人间一切此本唐庄宗制名忆仙姿嫌其不雅驯改为如梦令如梦如梦和泪出门相送取以为名云
　　论物理
　　舒州毉人李惟熙善论物理云菱芡皆水物菱寒而芡暖者菱花开背日芡花开向日故也又曰桃杏双仁輙杀人者其花本五出六出必双草木花皆五出惟柳与雪花六出此殆阴阳之理今桃杏六出双仁皆杀人者失常故也
　　木蠧
　　木实之蠧者必不沙烂烂者必不蠧而能浮不浮者亦杀人尝攷其理既沙烂散则不能蕴蓄而生虫至甘而不蠧者以其沙也
　　小儿吸蟾蜍气
　　富彦国在青社河北大饥民争归之有夫妇襁负一子弃之道左空冢中而去后归乡过此冢欲取其骨则儿尚活肥徤于未弃时视之冢中有大蟾蜍如车轮气咻咻然意儿呼吸此气故能不食而健自尔遂不食年六七嵗肌理如玉其父抱儿来京师以示小儿毉张荆筐张曰物之能蛰燕蛇虾蟇之类是也能蛰则不食不食则夀千嵗若听其不食不娶长必得道父喜携去今不知所在
　　奴为祟
　　石普好杀人未尝惭悔醉中防一奴使指使投之汴河指使哀而纵之既醒而悔指使畏其暴不敢以实告居久之普病见奴为祟自以必死指使呼奴示之祟不复见普亦愈
　　附语
　　世有附语者多婢妾贱人否则衰病不久当死者其声音举止皆类死者意有竒鬼能如是耶昔人逺行者取金钗藏壁中忘以语其妻已而病且死以告其仆既而不死闻空中声真其夫也曰吾已死尔如不信金钗在某所取得之遂发防其后夫归反以为鬼
　　晋人书
　　唐太宗购晋人书自二王以下近千轴皆在秘府武后时为张易之兄弟所攘窃遂流落人间多在王涯张延赏家涯败军人刼夺金玉轴而弃其书余于李玮都尉家见晋人数帖皆有小印涯字意其为王氏物也有谢尚谢琨王衍等皆竒夷甫独超然若羣鹤耸翅欲飞而未起也
　　者杨朴
　　真宗东封访天下者得杞人杨朴上问卿临行有人作诗否朴对曰臣妻一首云更休落魄耽杯酒切莫猖狂爱咏诗今日捉将官里去这回断送老头皮上大笑放还山
　　古镜
　　元丰中余自齐安过古黄州获一镜其背铭云汉有善铜出白阳取为镜清而明左龙右虎辅之其字如菽大篆款甚精妙白阳疑白水之阳也其铜黑色如漆照人防小古镜皆然此道家聚形之法也
　　剖桃核得雄黄
　　岐亭王诩梦水邉见一人为人殴伤已死见诩而号救之得免明日水邉见一鹿为猎者所得已中几疮诩以数千赎之鹿随诩起居未尝暂舍诩所居茂林一日有村妇林中见一桃过熟而絶大独在木杪取而食之弃其核诩大惊取而剖之得雄黄一块如桃仁乃嚼吞之甚甘美自是断荤肉斋居一世不复杀生
　　砑光防
　　徐倅李陶有子年十七八忽咏落花诗云流水难穷目斜阳易断肠谁同砑光帽一曲舞山香父惊问之若有物冯附者云西王母宴羣仙有舞者戴砑光帽帽上簮花舞山香一曲曲未尽花皆落去
　　戴嵩鬭牛
　　有藏戴嵩鬭牛者以锦囊系肘自随出与客观旁一牧童曰鬭牛力在前尾入两股间今画鬭而尾掉何也黄筌见画飞鴈颈足皆展者曰飞鸟缩头则展足缩足则展头无两展者验之信然
　　鹅有二能
　　钱塘人喜杀日屠百鹅余自湖上夜归屠者之门百鹅皆号声振衢路若有所诉鹅能警盗亦能却蛇其粪杀蛇蜀人园池养鹅蛇即逺去有此二能而不能免死也又有祈雨之厄悲夫安得人如逸少乎
　　戒杀
　　水族痴暗人轻杀之或云不能偿寃是乃欺善怕恶李公择云鸡无雄而卵者抱之虽能破殻而出不数日輙死此卵可食非杀也余曰凡能动者皆佛子也竹虱初如涂粉竹叶上久乃能动百十为曹无非佛子梁武水陆画像六道外者以淡墨作人畜禽鱼等形罔罔然于空中乃是佛子流浪陋劣之极至于湿生如竹虱者犹不可得但若存若亡于防间耳而谓水族鸡卵可杀乎但起一杀念地狱已具不必在其能诉与不能诉也
　　论医脉之难明
　　古今所病甚虚有盛候大实有羸状疑似之间便有死生之异士大夫多秘所患以求诊验医能否使索病于防漠之中辨虚实冷暖于疑似之间医不幸而失终不肯自谓失也巧饰遂非以全其名间有谨愿者虽或因主人之言亦复参以所见两存而杂治以故药不効吾平生求医葢于平时黙验其工拙有疾求疗必尽告以所患使医了然知患之所在然后诊之虚实冷暖主定于中脉之疑似不能惑也故虽中医治吾疾常愈吾求疾愈而已岂以困医为事哉
　　黎稼子
　　故人黎醇字希声治春秋欧公喜之为人质木迟缓刘贡父戯呼为黎稼子黎以为指其徳不知果木实有是也一旦聨骑出閙市有喝是果鬻者大笑几落马
　　服井花水
　　时雨降多置器广庭中所得甘滑不可名泼茶煮药皆美而有益其次井泉甘冷者干以九二化坎坤以六二为坎天一为水人能服井花水甘热与石流黄钟乳等非其人服之亦能发背脑为疽又分至日取水储之后七日輙生物如云母状
　　费孝先卦影
　　至和元年成都人费孝先游青城诣老人村壊其竹床孝先欲偿其值老人笑曰子视其下书云此床某年某月日为费孝先所壊诚有数子何偿焉孝先知其异乃留师事之老人授以易范围卦影后数年孝先名闻天下四方治其学者所在而有皆自托于孝先真伪不可知也
　　看茶啜墨
　　真松煤远烟自有龙麝气世之嗜者如滕达道苏浩然吕行甫暇日晴暖研墨水数合弄笔之余乃啜饮之蔡君谟嗜茶老病不能饮但把玩而已看茶啜墨亦事之可笑者也
　　正献公焚圣语
　　杜正献公为相蔡君谟孙之翰为谏官屡乞出仁宗曰卿等审欲得郡当具所欲奏来于是蔡除福州孙除安州正献公曰谏官无故出终非美事乞且依旧上可之退书圣语时陈恭公为执政不肯书曰吾初不闻正献惧遂焚之由此罢相议者谓正献当明白奏审不当遽焚其书也
　　贾婆婆
　　温成皇后乳母贾氏宫中谓之贾婆婆贾昌朝结之谓之姑姑台諌论其奸吴春卿欲得其实而不可近侍有进对者曰台谏近日言事虚实相半如贾姑姑事岂有是哉仁宗黙然久之曰贾氏实曾荐昌朝非仁宗盛徳岂肯以实语臣下
　　世有显人
　　李士衡之父豪恣不法诛死士衡进用王钦若欲言之而未有路防真宗论时文之敝因言路振文人也然不识体上曰何也李士衡父诛死而振为赠言曰世有显人上颔之士衡以故不大用
　　论柳宗元
　　敢为妄诞居之不疑吕温为道州衡州及死二州之人哭之逾月客舟之道于永者必呱呱然虽子产不至此温何以得之其称温之弟恭亦贤豪絶人者又云恭妻裴延龄女也孰有士君子肯为延龄壻乎宗元与伾文交葢亦不羞于延龄者也
　　论金土同价
　　齐髙帝云当使金土同价意则善矣然物岂有此理哉孟子曰物之不齐物之情也巨屦小屦同价人岂为之哉孟子亦自忘此言为菽粟如水火之论金不可贱如土犹土不可贵如金也尧之民比屋可封桀之民比屋可诛若信此説则尧时诸侯满天下桀时大辟徧四海也
　　青苖钱
　　儋耳进士黎子云言城北有唐村老人曰允从者问子云宰相何苦以青苖钱困我于官有益乎子云言官患民贫富不均富者逐什一益富贫者取倍称至鬻田质口故为是法以均之允从曰贫富不齐自古已然虽天公不能齐也民有贫富犹器有厚薄也子欲磨其厚以等其薄厚者未动而薄者先穴矣此负薪能谈王道者耶
　　巫蛊
　　汉武帝恶巫蛊如仇雠葢夫妇君臣父子之间嗷嗷然不聊生矣然史记封禅书云丁夫人雒阳虞初等以方祠诅匈奴大宛已且为巫蛊何以责其下此最可笑
　　字谜
　　鲍明远诗有字谜三首飞泉仰流者旧説是井字又干之一九只立无偶坤之二六宛然双宿云是小字又头如刀尾如钩中间横四角六右面负两刃左邉双属牛乃字也
　　论墨
　　近人论墨不取其光光而不黒是为弃墨黑而不光索然无神气亦复安用要使其光青而不浮湛湛如小儿目睛乃佳
　　佛菩萨语
　　济南监镇宋保国出其所集王荆公华严余曰华严有十八卷今独解其一何也公谓我此佛语至深妙他皆菩萨语耳曰余于藏经中佛语取杂菩萨语中复取菩萨语杂佛中子能识其非是乎曰不能也非独子不能荆公亦不能也予昔在岐下闻河阳猪至美使人往致之使者醉猪夜逸买他猪以偿吾不知也客皆大诧以为非他产所及已而事败客皆大惭今荆公之猪未败耳屠者卖肉娼者歌唱或因以悟子若一念清净墙壁瓦砾皆説无法而云佛语深妙菩萨不及岂非梦中语乎保国曰唯
　　李赤诗
　　姑孰堂十咏恠其语不类太白王平甫云此李赤诗也赤自比李白故名赤后为厠鬼所惑死今观其诗止于此以太白自比其心疾已久矣岂厠鬼之罪耶
　　论茶
　　除烦去腻不可缺茶然暗中损人不少吾有一法每食已以浓茶潄口烦腻皆出既令脾胃不知肉在齿间消缩脱去不烦挑刺而齿性便若縁此坚宻率皆用中下茶在上者亦不常有数日一啜不为害也此大有理
　　鲁直诗文
　　黄鲁直诗文如蝤蛑江瑶柱格韵髙絶盘飡尽废然不可多食多食则发风动气
　　论漆
　　漆畏蟹予尝使工作漆器工以蒸饼洁手而食之宛转如中毒状急以蟹食之乃苏墨入漆书善然以少蟹黄败之乃可不尔即坚顽不可用也
　　二红饭
　　今年东坡収大麦二十余石卖之价甚贱而粳米适尽故夜课奴婢舂以为饭嚼之喷喷有声小儿女相调云是嚼虱子然日中腹饥用浆水调淘食之自然甘酸浮滑有西北村落气味今日复令庖人杂小豆作饭尤有味老妻大笑曰此新様二红饭也
　　大禹周公
　　东坡将别乞一言于徐仲车曰自古皆有功独称大禹之功自古皆有才独称周公之才以其有徳以将之故耳








　　类説卷九
　　钦定四库全书
　　类説目録
　　卷十
　　仇池笔记下
　　论设醴　　　　　服松脂
　　孔北海　　　　　梁贾
　　鸡唱　　　　　　王晋卿墨
　　徐仲车二反　　　论汉武帝
　　硬黄临二王书　　鲁直诗
　　寳应民　　　　　佛受戒平寃
　　君谟书　　　　　张子野诗
　　林檎诗　　　　　鳯咮研
　　李十八草书　　　杨凝式书
　　杜甫诗　　　　　与昙秀唱和
　　文与可诗　　　　论董秦
　　乐天烧丹　　　　盘游饭骨董羮
　　参寥诗　　　　　煮猪头颂
　　草诗　　　　　端午日采艾
　　治内障眼疾　　　潘谷墨
　　雪堂义尊　　　　顔鲁公临逸少字
　　欧公书　　　　　荆公书
　　真人之心　　　　搬运法
　　勤修善果　　　　众狗不悦
　　三老人问年　　　梦韩魏公
　　真一酒　　　　　法报化三身
　　蒸豚诗　　　　　儋耳地狱
　　五谷耗地气　　　梅询非君子
　　吴育不相　　　　时无英雄竪子成名
　　永洛之役　　　　二李优劣
　　太尉足香　　　　西征途中诗
　　招髙丽　　　　　易书论语説
　　太极真人　　　　论金盐
　　放生池碑　　　　三骏马
　　诵金刚经　　　　神清洞
　　论杜甫杜鹃诗　　轑釜
　　论淳于髠　　　　竹雄雌
　　禁不杀生　　　　广利王召










　　类说目録
　　钦定四库全书
　　类説卷十　　　　　　　　宋　曾慥　编仇池笔记下
　　论设醴
　　楚元王为穆生设醴王戊即位忘设穆生遂谢病去申公白公留戊稍淫暴二人谏不听赭衣杂舂于市申公愧之归鲁而赵绾王臧言于武帝以蒲轮召卒坐绾賍事病免穆生逺引于未然之前申公眷恋于既然之后谓祸福皆天不可避絶者未必然也
　　服松脂
　　松脂以真定者为良细布袋盛渍水中沸汤煮之浮水面者笊掠取投新水乆煮不出者弃不用入白茯苓末杵罗为末每日取三钱着口中用少热水潄仍如常法揩齿更啜少许熟水热之仍潄齿牢牙驻顔乌髭也
　　孔北海
　　王巩云张安道説蘓子瞻比孔北海诸葛孔明曰孔明吾岂敢望北海或似之然不至若是之惷也夫孔明以忠义气节冠天下其势足与曹操相轻重决非两立者北海以一死捍汉岂所谓轻于鸿毛者何名为惷哉
　　梁贾
　　梁民有贾于南者七年而返茹啖海藻呼吸山川之秀饮泉之香食土之洁泠冷然风气如在其左右倦游以归且谓得道徜徉旧都莫已若也入其家登其堂视其妻返惊以走妻劳之则曰何关于汝唾而不顾曰若何足以当我竟逐其妻贾归三年乡人憎其行不与为婚及土地风气烝变其毛髪啜菽饮水动摇其肌肤前日之丑稍稍复故于是还其室相待如初君子谓是行也贾薄于义多矣富易交不常其所守名教之罪人乃不知学术者蹈而不知耻也交战利害之场相靡是非之境往往忠臣为敌国孝子为降虏前后纷纷何独梁贾也耶
　　鸡唱
　　光黄人二三月羣聚讴歌不中音律宛转如鸡唱耳与鸡人唱漏防相似但极鄙野汉官仪宫中不畜鸡汝南出长鸣鸡卫士俟于朱雀门外专传鸡唱又应劭曰今鸡鸣歌也晋大康地道记曰后汉卫士习此曲于阙下歌之今鸡唱是也顔师古不攷古本妄破此説今予所闻岂鸡唱之遗音乎土人谓之山歌云
　　王晋卿墨
　　王晋卿遗墨用黄金丹砂墨成价与金等三衢蔡瑠自烟煤胶外一物不用特以和剂有法甚黑而光殆不减晋卿胡人谓犀黑暗象白暗可以名墨亦可以名茶
　　徐仲车二反
　　徐积字仲车古之独行于陵仲子不能过然其诗文则恠而放如玉川子此一反也耳瞆甚画地为字乃始通终日面壁坐不与人接而四方事无不知此二反也
　　论汉武帝
　　治道无足观者惟踞厠见卫青不冠不见汲黯为可佳耳若青奴才雅宜防痔踞厠见之政其宜也
　　硬黄临二王书
　　王防稽父子书存于世者葢一二数唐人薛禇之流硬黄临仿亦足为贵
　　鲁直诗
　　读黄鲁直诗如见鲁仲连李太白不敢复论鄙事虽若不入用亦不无补于世也
　　寳应民
　　秦大虚言寳应民有以嫁娶防客者酒半客一人径起出门主人追之客将赴水主人急持之客曰有妇人以诗召我其词云长桥直下有兰舟破月冲烟任意游金玉满堂何所用争如年少去来休仓惶就之不知其为水也
　　佛受戒平寃
　　李如损之妹旣笄发病见前世寃对日日笞之遂归诚佛法梦中见佛与受戒平遣寃者李因蔬食不嫁
　　君谟书
　　仆尝论蔡君谟书为本朝第一议者多以为不然或谓君谟书为弱殊非知书者若江南李主外劲险而中实无有此真可谓弱者以李主为劲则宜以君谟为弱
　　张子野诗
　　笔老妙歌词乃余波尔华州西溪云浮萍破处见山影野艇横来闻草声和我诗云愁似鳏鱼知夜永懒同蝴蝶为春忙若此之类皆可追配古人而世俗但称其歌词昔周昉画人物入神气但知有周昉士女可谓未见好徳如好色者欤
　　林檎诗
　　子迈防作林檎诗云熟颗无风时自落半腮迎日鬬鲜红于等辈中号有思致者今已老无他技尝作酸尉有诗云叶随流水归何处牛带寒鸦过晚村此亦可人
　　鳯咮研
　　仆好用鳯咮石研论者多异同葢少得真者黯淡滩石乱之耳唐彦猷以青州红丝石为佳或云惟堪作骰盆葢未见佳者
　　李十八草书
　　刘十五论李十八草书谓之鹦哥娇意谓鹦鹉能言不过数句大率杂以鸟语十八后稍进以书问仆近日比旧如何仆答曰可作秦吉了矣
　　杨凝式书
　　唐末五代文章卑泥字画从之而杨凝式书笔迹雄强往往与顔柳相上下今世多称李建中宋宣献此二人书仆所不晓宋寒而李俗殆是浪得名惟蔡君谟诗书姿格旣髙而学亦至当为本朝第一
　　杜甫诗
　　诗固无敌然自致逺以下句甚村陋也世人雷同不复讥评过矣然亦不能掩其羙也
　　与昙秀唱和
　　余在广陵送客山光寺昙秀作诗云扁舟乘兴到山光古寺临流胜气藏惭愧南风知我意吹将草木作天香余和云閙里清游借隙光醉时真境发天藏梦囬拾得吹来句十里南风草木香
　　文与可诗
　　昔对欧公诵文与可诗云羙人却扇坐羞落庭下花公云世间元有此句与可拾得尔
　　论董秦
　　玉川子月蚀诗云嵗星主福禄官爵奉董秦详味此语当是无功而享厚禄者董秦李忠臣也天宝末屡战立功亦颇知义代宗时吐蕃犯阙徴兵秦即日赴难或劝择日答曰君父在难乃择日耶后汚朱泚伪命诛考其终始非无功而享禄者不知玉川子何以有此句
　　乐天烧丹
　　乐天作庐山草堂烧丹欲成而炉鼎败明日忠州刺史除书至乃知世间出世间事不两立也
　　盘游饭骨董羮
　　江南人好作盘游饭鲊脯脍炙无有不埋在饭中里谚曰掘得窖子罗浮颖老取凡饮食杂之名骨董羮诗人陆道士出一聨云投醪骨董羮锅内掘窖盘游饭椀中
　　参寥诗
　　夜梦参寥携一轴诗见过觉而记其饮茶诗两句云寒食清明都过了石泉槐火一时新梦中问火固新矣泉何故新答曰俗以清明日淘井
　　煮猪头颂
　　净洗锅浅着水深压柴头莫放起黄州贱如土富者不肯食贫者不解煮有时自家打一碗自饱自知君莫管
　　草诗
　　杜子美有除草一篇蜀中谓之毛毛芒可畏触之如蜂虿治风疹以此草防之一身失去叶背紫者入药杜诗注云音潜山韭也
　　端午日采艾
　　端午日日未出时以意求艾似人者采之以灸殊效一书中见之忘其为何书也艾未有真似人者于明暗间以意命之而已万法皆妄无一真者此何疑也
　　治内障眼疾
　　本草云熟地黄麦门冬车前子相杂治内障服有效屡试信然其法细捣罗蜜丸如桐子大三药皆难捣罗和合异常甘香真竒药也露蜂房蛇蜕皮乱髪各烧灰存性取钱酒服治疮乆不合
　　潘谷墨
　　墨旣精妙而价不二一日忽取欠墨钱劵焚之饮酒三日发狂赴井死人下视之趺坐井中尚持数珠也
　　雪堂义尊
　　元祐中驸马都尉王晋卿致墨十数品杂研之作数十字以观色之浅深若果佳当捣和为一品酒之和者谓之雪堂义尊今又为雪堂义墨耶
　　顔鲁公临逸少字
　　顔真卿写碑惟东方朔賛最为清雄后见逸少本乃知鲁公字字临此虽大小相悬而意良是非自得于书未易为言之也
　　欧公书
　　欧公用尖笔作方濶字神采秀发膏润无穷后人见之如见其清晬丰颊雅趣裕如也
　　荆公书
　　王荆公书得无法之法然不可学学之则无法仆书作意求之颇似蔡君谟稍得意则似杨风子更放则似言法华
　　真人之心
　　道家云心不离田手不离宅又云真人之心若珠在渊众人之心若瓢在水
　　搬运法
　　扬州有武官官二广十余年终不染瘴面红腻腰足轻快初不服药惟每日五更起坐两足相向摩涌泉无数以汗出为度欧公平日不信仙佛笑人行气晩年云数年来足疮一防痛不可忍近有一人传一法用之三日不觉失去其法垂足坐闭目握固缩谷道摇飐两足如蹴毬状气即伏气平复为之日八九得暇即为乃搬运防法也文忠痛已即不废当有益
　　勤修善果
　　佛言三千大千世界空华乱起乱灭而况我在此空华起灭之中寄此须贵贱夀夭得失贤愚所计几何惟有勤修善果以升神明照遣虚妄以诚知本性最为着身要事也
　　众狗不恱
　　惠州市寥落然犹日杀一羊不敢与在官者争买时嘱屠者买其脊骨间亦有微肉熟煮热漉井水不热则泡不除随意用酒薄盐炙防焦食之终日摘剔得防肉于牙綮间如食蟹螯三五日一食甚觉有补子由三年堂庖所食刍豢灭齿而不得骨岂复知此味乎此虽戏语乃可施用用此法则众狗不恱矣
　　三老人问年
　　尝有三老人相遇或问之年其一曰吾年不可计但忆少时与盘古有中外一曰海水变桑田吾輙下一筹已满十屋矣一曰吾所食蟠桃弃其核昆仑之下今与昆仑齐以予观之与蜉蝣朝菌何以异哉
　　梦韩魏公
　　夜梦登合江楼月色如水韩魏公跨鹤来曰被命同领剧曹故来相报他日北归中原当不乆也
　　真一酒
　　余在白鹤新居邓道士忽叩门时已三鼓家人尽寝月色如霜其后有伟人衣桄榔叶手携斗酒丰神英发如吕洞賔曰子尝真一酒乎就坐三人各饮数杯击节髙歌合江楼下海风振水大鱼皆出袖出一书授予乃真一法及脩养九事其末云九霞仙人李靖书既去恍然
　　法报化三身
　　近读六祖坛经説法报化三身使人心开目明然尚有一谕眼见是法身能见是报身所见是化身何谓眼见是法身眼之见性非有非无无眼之人不免见黑眼睛枯亡见性不灭则是见性不缘眼但无去无来无起无灭故云眼见是法身何谓能见是报身见性虽存眼根不具则不能见若安养其根不为物障常使光明洞彻见性乃全故云能见是报身何谓所见是化身性根既全一弹指顷千变万化纵横变灭俱是妙用故云所见是化身
　　蒸豚诗
　　王中令旣平蜀饥甚入一村寺僧醉甚箕踞公欲斩之僧应对不惧公竒之公求蔬食云有肉无蔬餽蒸猪头甚美公喜问止能饮酒食肉耶为有他技也僧言能诗公令赋蒸豚立成云嘴长毛短浅含臕乆向山中食药苖蒸处已将蕉叶裹熟时兼用杏浆浇红鲜雅称金盘饤熟软真堪玉箸挑若把羶根来比并羶根自合吃藤条公大喜与紫衣师号
　　儋耳地狱
　　儋耳城西民处子病死两日复生云黄昏有人引至官府帘下言误追庭下一吏云无罪可放还见狱在窖中系者皆儋人僧尼十六七有一妪身皆黄毛如驴马械而坐处子识之儋僧之室也又一僧死二年其家方大祥有人持盘飡及数千至付僧僧持数百馈门者及持饭入门系者纷争取其饭僧所食无几又一僧至见者皆擎跪作礼僧曰此人可差人送还处子惊悟是僧岂所谓地藏菩萨者耶
　　五谷耗地气
　　吾昔有田在蕲水仅种一斗得稻十斛问其故云连山皆野草散水不生五谷地气不耗故发如此以是知五谷耗地气为最甚王莽末天下旱蝗黄金一斤易米一斗至建武二年野谷旅生野蚕成茧五年渐少而农事益脩葢久不生谷地气亡所耗蕴蓄日乆发而为野蚕旅谷地不生草木者多产金锡亦其理也
　　梅询非君子
　　真宗时或荐梅询者上曰李伉言其非君子时伉之没二十年矣欧公尝问苏子容宰相没二十余年能使人主追信其言者以何道子容曰无心故耳
　　吴育不相
　　陈执中罢相仁宗问谁可代卿者执中举吴育上即召之防乾元节宴育偶醉坐睡忽惊顾抚床呼其从者上愕然即除西京留台执中虽俗吏亦可贤也育之不相命矣晚节有心疾亦难大用
　　时无英雄竪子成名
　　先友史经臣曰阮借登广武而叹曰时无英雄竪子成名葢谓沛公为竪子乎曰非也伤时无刘项竪子指晋魏间人耳李太白登广武诗曰沈酒呼竪子狂言非至公乃知太白亦误认嗣宗与先友无异嗣宗虽放荡本有志于世者晋魏间多故一放于酒耳何至以沛公为竪子乎
　　永乐之役
　　张舜民云永乐之役李舜举徐禧李稷皆在虏中上以手诏赐西人云若能保全吏士当尽复侵地诏未至而舜举等已死圣意可谓重一士而轻千里惜此等不被其赐也哀哉
　　二李优劣
　　中官李舜举死于永乐将死以故纸半幅书曰臣舜举死无所恨但愿陛下勿轻此贼使黠者间走以闻时李稷亦将死书纸尾曰臣稷死上为一恸然二人优劣贤不肖已可见矣
　　太尉足香
　　方李宪用事士大夫或奴事之穆衍孙路至为执袍王中正盛时俞充令妻执板以侑酒彭孙本一刼盗招出气陵公卿韩持国至诣其第出妓饮酒酣慢持国持国不敢对然尝为李宪濯足曰太尉足何香也宪以足踏其头曰奴谄不太甚乎孙在许下私招逃军三百人役之予时将乞许觊至郡考实斩讫乃奏防除颍而止
　　西征途中诗
　　张舜民通练西事稍能诗从髙遵裕西征回途中作诗曰灵州城下千株柳总被官军砍作薪他日阳闗归去后将何扳折赠行人青冈峡里韦州路十去从军九不回白骨似山山似雪将军莫上望乡台为李察所奏贬郴州监税舜民云官军围灵武不下粮尽而返西人城上问官军汉人瓦擦否答曰瓦擦城上皆笑瓦擦者惭惶也
　　招髙丽
　　王炳之言昔为宻院检详见髙丽公案始因张诚一使契丹于军帐中见髙丽人私语本国主向慕中国之意归而奏之先帝始有招徕之意枢宻使吕公弼迎合亲书扎子乞招迎遂命发运使罗极遣商人招之天下知罪极而不知罪公弼如诚一葢不足道也矣
　　易书论语説
　　孔壁汲冡竹简科斗皆漆书也终于蠧壊汉编钟石鼓益坚古人为不朽之计至矣然其妙意所以不坠者特以人传之耳易言神而明之存乎其人吾作易书传论语説亦粗备矣呜呼又何以多为
　　太极真人
　　东海徐则隠居天台絶粒养性太极真人徐君降曰汝年八十当为王者师然后得道晋王广闻名召之则曰吾今年八十三王来召我徐君之言验矣遂诣扬州王请授道辞以时日不利后数日死道路皆见其徒歩还山云得放还乃取经书分遗弟子而去旣而防至众以为髙世之人义不为帝所汚不肯传道而死徐君之言聊以避祸岂所谓危行言逊者耶不然炀帝之行鬼所唾也而太极真人岂置之牙齿间哉
　　论金盐
　　王莽败时省中黄金三十万斤陈平用四万斤间楚董卓郿坞金亦多其余赐三五十斤者不可胜数近世金不以斤计虽人主未有以百金与人者何古多而今少也凿山披沙无虚日金为何往哉颇疑寳货神变胡可不知复归山泽耶尝闻盐亦然峡中大宁监煎盐日有定数若大商覆舟则盐数顿增乃知寻常便液之出不拘逺近皆归本源也
　　放生池碑
　　湖州有放生池碑载其所上肃宗表云一日三朝大明君子之孝问安视膳不改家人之礼鲁公知肃宗有愧于此乎孰谓公区区于放生哉
　　三骏马
　　唐李将军司训作明皇摘图嘉陵山水帝乘骠起三骏与诸王嫔御十数骑出飞仙岭下初见平陆马皆若惊而帝马见小桥不进止作此状不知三骏为何今乃见岑参诗有卫马赤骠歌云赤骠胡驺金剪刀平湖剪出三骏髙乃知唐御马多剪治而三骏其饰也
　　诵金刚经
　　近嵗有人取银鑛至深处闻人诵经声发之得一人云吾亦取鑛者以山壊不得出居此不知几年平生诵金刚经尝以经自随每有饥渴之心则有人自脐下以饼饵遗之殆此经变现也道家言守一若饥一与之粮若渴一与之浆此人岂得所谓一者乎
　　神清洞
　　曹涣游嵩山中途道士坐于石上唤曰汝非苏辙之壻曹涣乎顾其侣曰何人曰老刘道士寓此未尝与人语道士曰苏轼欧阳永叔门人汝以永叔为何等人涣曰文章忠义为天下第一道士曰世所知者如是而已我永叔同年也此袍得之永叔葢尝破而不补未尝垢而洗也近得书甚安汝岂不知神清洞乎汝与我以某年某月某日同集某处我当年以某月日化于石上复坐不复语涣亦行入山果如期化于石上
　　论杜甫杜鹃诗
　　南都王谊伯谓杜子美诗歴五季兵火多舛缺且如西川有杜鹃东川无杜鹃涪万无杜鹃云安有杜鹃葢是题下注断自我昔游锦城为首句谊伯为误矣子美诗备诸体岂可以文害辞词害意耶原其意类皆有感亦诗之比兴离骚之义欤按博物志杜鹃生子寄之他巢百鸟为饲之江东所谓杜宇昔为蜀帝王化禽飞去旧城荒也禽鸟至防知有尊故子美云重是古帝魂又曰礼若奉至尊讥当时刺史有不禽鸟若也明皇以后天歩多棘刺史能造次不忘君者可数也严武在蜀赋敛刻剥实资中原是西川有杜鹃耳其废王命擅军旅絶贡赋如克逊在梓州为朝廷忧是东川无杜鹃耳涪万云安刺史防不可考凡承君者为有也懐二者为无也谊伯又云子美不应叠用韵子美自我作古叠韵何害于诗
　　轑釜
　　髙祖防时过其丘嫂食嫂厌叔与客阳为羮尽轑釜由是絶嫂及立齐太子而伯子独不得侯太上皇以为言髙祖曰非敢忘也为其母不长者封羮颉侯髙祖号大度不记人过然不置轑釜之怨独不畏太上皇记分杯之语乎
　　论淳于髠
　　淳于髠一斗亦醉一石亦醉于州闾之间男女杂坐几于乱矣何讽之有葢有防意以多少知无常知饮酒之非我观变识妄平生之嗜亦少衰矣是以托于放荡之言而能规荒主长夜之饮世未有识其趣者
　　竹雄雌
　　竹有雄雌雌者多笋故种竹当种雌自根而上至梢一节发者为雌物无逃于隂阳信哉
　　禁不杀生
　　予少不杀未能断也近年始能不杀猪羊性嗜蟹每见饷者皆放之江中虽知无活理庶几求一活使不活亦愈于烹煎也亲遭患难不异鸡鸭之在庖厨不忍以口腹之故使有生之类受无量怖苦尔犹恨未能忘味食自死物也
　　广利王召
　　予一日醉眠有鱼头鬼身者自海中来云广利王请端明予被褐履草黄冠而去亦不知身歩入水中但闻风雷声有顷豁然明白真所谓水晶宫殿也其下骊目夜光文犀尺璧南金火齐不可仰视珊瑚琥珀不知几多也广利佩劔冠服而出从二青衣予曰海上逐客重烦邀命有顷东蓬真人南溟夫人造焉出鲛绡丈余命予题诗予赋曰天地虽虚廓惟海为最大圣王皆祀事位尊河伯拜祝融为异号恍惚聚百恠二气变流光万里风云快灵旗摇虹纛赤虬喷滂湃家近玉皇楼彤光照无界若得月明珠可偿逐客债写竟进之有鳖相公言苏轼不避忌讳祝融字犯王讳王大怒予退而叹曰到处被鳖相公败壊




　　类说卷十
<子部,杂家类,杂纂之属,类说>
　　钦定四库全书
　　类説目録
　　卷十一
　　幽明録
　　天赐简策　　　　　头风
　　郑老奴　　　　　耻与魑魅争光
　　人言鬼可憎　　　　郭长生
　　幽怪録
　　贫在膏肓　　　　　乌将军娶妇
　　韦女嫁张老　　　　狐诵通天经
　　申兰申春　　　　　人矿院
　　君山鹦鹉　　　　　王母女玉巵娘子
　　威汚蠖　　　　　　轻素轻红二防器死刘禛庇生顾总　　女郎鸾脑令
　　三耳秀才　　　　　兠国
　　滕六降雪防二起风　黄石化金
　　橘中之乐不减商山　瘿中猱
　　和神国　　　　　　陇右山川掠剰使明皇观扬州上元　　胡僧呪海水
　　冢狐学道成仙　　　女留青花氊履娶耐重鬼
　　芝田録
　　学惭防狱智乏鸡碑　赐宋璟钟乳
　　陆贽何面孔　　　　房琯不是灭贼手李林甫妬贤嫉能　　魏征寝疾
　　开眼认取新妇　　　武王以妲己赐周公
　　纸鸢系诏　　　　　木鵞系诏
　　麦是何姓　　　　　朕以全树借汝
　　父如你面　　　　　髙宗针百防
　　持盂判选　　　　　推倒平淮西碑
　　恵山泉水递　　　　市中用小斗
　　含元殿柱材　　　　讳乐不欢笑
　　姓谈乞官　　　　　诣葫芦生问命恶文亲表一时奉献　必不失归命侯太公遇文王赞　　　粜米救旱
　　杜书记平善　　　　御李子
　　元公馁死空谷　　　式盘占失牛
　　兄弟讼财　　　　　鱼钥









　　类説目録
　　钦定四库全书
　　类説卷十一　　　　　　　宋　曽慥　编幽明録
　　天赐简防
　　汉何比干有老妪年可八十余求避雨雨甚而衣不湿比干延入待之乃曰君先出后稷自尧至晋有隂功今天赐之防如简长九寸以授之曰子孙能佩者富贵言讫不见
　　头风
　　羊祐患头风治之祜曰生三日时首向北戸觉风吹意甚患之不能语耳病源既逺不可治也
　　郑老奴
　　王辅嗣注易笑郑云老奴甚无意夜久忽闻外间有着屐声须臾而入自云是郑曰君少年何以穿凿文句妄讥老子言讫而去辅嗣暴卒
　　耻与魑魅争光
　　嵇康灯下操琴忽一人长丈余黒面单衣带革康熟视乃吹火灭曰耻与魑魅争光
　　人言鬼可憎
　　阮德如尝登厠见一鬼长丈余色黒而眼大着白单衣手上摸相去咫尺德如心安气定笑曰人言鬼可憎果然如是鬼赧而退
　　郭长生
　　宋嘉中泰山巢氏居晋陵家婢采薪忽一人随婢还家不使人见与婢饮宴辄吹笛而歌歌云闲夜寂以清长笛亮且鸣若欲知我者姓郭字长生
　　幽怪録
　　贫在膏肓
　　杜子春落魄资产荡尽有老人与钱三百万不告姓而去旬歳稍尽去马而驴而徒老人又与钱千万数年后贫过昔日老人又与三千万曰此而不痊贫在膏肓矣子春曰感叟深惟叟所使老人曰中夜见于双桧之下及期而徃老人黄冠绛帔与登华山堂中有药炉玉女环立青龙白虎分据前后日暮戒曰慎勿言万苦皆非真实但安心莫惧道士适去而千乘万骑拔剑张弓逼问姓名皆不对俄猛虎毒蛇蝮蝎万计争与搏咥子春神色不动有人称大将军执子春之妻鞭捶煮研苦不可忍妻曰得公一言即性命全也子春终不顾将军曰此贼妖术已成勑左右斩之魂魄被领见隂府君刀山镬汤之苦无不备尝然心念道士之言似亦可忍已受罪毕府君曰此人不合作男乃生作单父王家女终不失声目为哑女既长适同乡卢珪卢珪亲迎为妻数年生一男聪慧无比卢抱儿与言终无词卢大怒扑儿于石上应手而碎子春爱生于心不觉失声未息身坐故处道士亦在前时五更初矣俄紫焰穿天焚屋道士曰措大误人如此子之心喜惧哀怒恶欲皆能忘所未臻者爱而已使子无噫声吾药成子亦上仙矣指路使归叹恨而去
　　乌将军娶妇
　　郭元振开元中下第自晋之汾夜行失道有宅门宇甚峻堂上灯烛而悄无人俄闻女子哭声公曰人耶鬼耶曰妾乡有乌将军能祸福人毎歳乡人择美女嫁焉父利乡人之金潜以应选弃妾此室而去将军二更当来公大愤曰吾力救不得当杀身以徇语未久车马骈阗紫衣吏入复走曰相公在此既而将军入公出揖曰闻今夕佳礼愿为小相将军喜而延坐因割鹿腊公取佩刀捉其腕而防之将军失声而去天明视其手乃猪蹄也俄闻哭声渐近乃女父母舁榇而来将收其尸公具告焉乃令乡人执弓矢寻血而行入大冢中见一大猪无前左蹄走出而毙公纳其女为侧室
　　韦女嫁张老
　　张老者六合县园叟隣有韦恕女既笄招媒媪访良壻张老曰幸为求之媪骂曰岂有衣冠女子肯嫁园叟耶叟曰但一言之不从则已媪入言之韦恕曰今日得五百緍则可老曰诺不移时而钱至韦大惊曰吾度其必无而言之今如之何不得已遂许焉其女无怍色亲戚咸恶之老曰今既相厌去亦何难王屋山下有小庄明旦且归他日相思可令大兄来天坛山南相访既出去杳无耗后数年恕令义方至天坛山访之遇昆仑奴曰大郎子何久不来引至甲第中花荣烟媚鸾鹤徘徊及门闻珠佩声青衣引一人戴逺游冠绛绡衣引韦前拜乃张老也言曰人生劳苦若在火中愁焰日炽兄久客何以自娱贤妹畧梳头即奉见引入堂内沈香为梁玳瑁帖门碧玉窻真珠箔妹畧序寒温而已张老曰兄不可久居奉金二十镒并一故席帽曰兄若无钱可于扬州卖药王老家取一千万持此为信韦归持帽徃王老家果得钱
　　狐诵通天经
　　裴仲元家鄠北因逐兔入大冢有狐凭棺读书仲元搏之不中取书以归字不可认识忽有胡秀才请见曰行周乃凭棺读书者裴曰何书也曰通天经非人间所习足下诚无所用愿奉百金赎之裴不应又曰千镒又不应客怒拂衣而起裴内兄韦端士已死忽逢之曰闻逐兔得书吾识其字乃出示之韦云为胡秀才取尔遂失不见裴亦寻卒
　　申兰申春
　　尼妙寂姓叶氏初嫁大贾任华父升与华徃长沙忽梦父泣曰吾与汝夫湖中遇盗杀我者车中猴门东草梦其夫曰杀我者禾中走一日夫妙寂不解有李公佐者能辨隠语谓曰杀汝父者申兰杀汝夫者申春耳猴申生也车去两头故申字草而门东兰字禾中走者穿田也亦申字一日加夫春字妙寂乃易男服泛佣江湖闻蕲黄间有申村申村有申兰兄弟黙徃求佣年余无知其非丈夫者二盗饮醉妙寂奔告有司而获之词伏就法而从释教
　　人矿院
　　雀环司戎宣郎之子遇疾见黄衫二吏逮入城榜其门曰判官院杻系数千吏入告出曰判官传语不务成家但恣酒色轻杖放归若踵前非必无容恕环曰判官谓谁曰司戎郎也环曰此身不入何以受刑吏曰入则不得出矣凡人有三魂一魂在家一魂受刑尔街西有门榜曰人矿院大石周围数里有数千大鬼石东有杻械数千人防名拽投石上椎碎付硙狱者火狱者汤狱者行及城门见一吏南走曰黄河欲分一枝前者天令三丁取一计功不集今请二丁取一环寤其家泣候之已七日矣后数月河中节度使薛公奏分河一枝减冲城之势初奏三丁取一复请二丁取一竟如所见
　　君山鹦鹉
　　隋栁归舜自巴陵泛舟遇风至君山登防行数里有鹦鹉数千相呼姓字有名武游郎者阿苏儿者武仙郎者自在先生者踏莲露者武游郎曰昔见汉武帝乘郁金楫泛积翠池自吹缥玉笛武仙郎曰栁十二遭风得臻异境所谓因病致妍耳下官禽鸟不能致力为转逹桂家娘子遥呼曰何春有客即有捧水精者何春呼鳯花台何不看客即有鹦鹉飞至诵玉楼近诗归舜因诵薛道衡江总数篇鳯花台曰近代非不靡丽殊少骨气忽有二道士曰君船风便何不急回授一尺绮曰以此掩眼即去矣归舜忽飞逹舟所
　　王母女玉巵娘子
　　有崔书生于东周逻谷口见一女郎具聘娶之崔母曰新妇妖美必是狐媚伤害于汝女曰侍奉箕箒便望终身而尊夫人待以狐媚明日便行矣明日入山遂失所在后有胡僧曰若所纳妻王母第三女玉巵娘子若住一年举家必仙矣崔生叹恨不已
　　威汚蠖
　　来君绰夜行投宿野人家主人自称威汚蠖奴曰蜗儿方丈水陆毕陈明日视其处惟汚池有大螾长数尺蜗螺皆甚大因吐出昨夜所食青泥汚水数升
　　轻素轻红二防器
　　曹江州防军官舎有木偶人自言轻素某与轻红是谢宣城家俑偶隠侯家老苍头所也昔在圹中方持汤与乐家娘子濯足忽二贼执灯而至娘子跣足化为白蝼贼见轻红等二防器不恶可与小儿为戏具自尔流落数家庐山人欲轻素作舞姬便当奉辞
　　死刘桢庇生顾总
　　顾总为县吏数被鞭捶因逃墟墓之间有二黄衣人曰刘君颇忆昔日周旋否仆二人乃王粲徐干君前身是刘桢因出防中书曰此若集也总一览了然明悟乃携集见县宰宰大惊曰不可使刘公干为小吏即以賔礼待之时谓死刘桢犹庇得生顾总
　　女郎传鸾脑令
　　竟陵掾刘讽夜投空馆有四女郎至青衣曰紫绶屈刘家六姨舅母南陵翘翘将溢奴来此间好风月弹琴咏诗大是好事竟陵判司不足回避俄顷三女至携一小儿设犀角酒樽象杓一女郎传口令曰鸾脑老头脑好好头脑鸾老又笑曰昔贺若弼弄长孙鸾侍郎以其年老口吃又无髪故造此令又歌曰明月清风良宵防同星河易翻欢娱不终緑樽翠杓为君斟酌今宵不饮何时欢乐又歌曰玉戸金缸愿陪君王邯郸宫中金石丝簧卫女秦娥左右成行纨缟缤纷翠眉红妆王欢转盼为王歌舞愿得君欢长无灾苦歌竟已五更又曰杨栁袅袅随风急西楼美人春梦中翠帘斜卷千条入忽有黄衣人曰婆提王屈娘子速来女娘皆起明旦舍得翠钗双只
　　三耳秀才
　　兖州佐史董慎逢黄衣使者曰泰山府君呼君决疑狱内慎布囊中汲水调泥封两目负之而去忽唱曰范慎追董慎至君笑曰使范慎追董慎取左曹布囊盛右曹录事可谓能防慎矣令慎知右曹录事慎曰胥吏不知文字当州张审通秀才可用府君俄顷召审通补左曹录事各赐缣衣鱼须笏豹皮靴给狐之乘审通判状申天曹府君受谴命塞通一耳通乞更判申府君加六天副正使谓审通曰非君不可正此狱塞君一耳与君三耳谓慎曰頼君荐贤当寿一周年相报复以泥封二人布囊送归妻子云君亡精魂已十余日审通额角涌出一耳尤聪时人曰天有九头鸟地有三耳秀才
　　兠国
　　薛君曹忽见二青衣驾赤犊出市中别有天地花木防茂曰此兠国也
　　滕六降雪防二起风
　　晋州刺史萧志忠将以腊日为畋防有樵者于霍山见一长人俄有虎兕鹿豕狐兎骈匝长人曰余防使者奉北帝命腊日萧使君畋猎汝等若干合鹰死若干合箭死有老麋屈膝求救使者曰东谷严四善谋羣兽从行薪者随觇之茅堂中有黄冠一人老麋哀请黄冠曰若令滕六降雪防二起风即萧君不复猎矣薪者回未明风雪竟日萧果不出
　　黄石化金
　　侯适剑门外见四黄石大如斗收之皆化为金适货钱百万市美妾十余人大第良田甚多忽一老翁负笈曰吾来求君偿债将我金去不记忆乎尽收拾妓妾投于笈亦不觉窄须臾已失所在后数年见老翁携妓游行问之皆笑不言逼之遂失所在
　　橘中之乐不减商山
　　巴卭人橘园霜后两橘大如三斗盎剖开每橘有二老叟相对象戯谈笑自若一叟曰君输我龙女髪十两瀛洲玉尘九斛龙缟袜八緉一叟曰橘中之乐不减商山但不得深根固蒂为愚人摘下耳一叟取龙肝脯削食之俄而四叟共乘一龙足下云起而去
　　瘿中猱
　　伶人刁俊朝妻巴妪项瘿初如鸡卵渐如数斗之囊中有琴瑟笙磬之音妻曰此疾诚可憎可决拆看有何物挥刃将及瘿忽坼裂一猱跳出其妻防然大渐矣有黄冠叩门曰吾瘿中猱儿本是老猴精解致风雨与汉江鬼愁潭老蛟徃还天诛蛟搜索党与故亡匿夫人蝤蛴之领今于鳯凰山神处得起云膏涂之立愈俊朝如其言涂之随手疮合
　　和神国
　　李元之暴疾见一衣冠曰吾古弼也是汝逺祖欲至和神国无人担囊汝可随从飞举甚速其国生百果一载一度暗换花实大瓠中盛以五谷不假耕种树枝出五色丝不假蚕杼无蛟蚋虮虱蜂蝎之虫无防枭鸦鹊之禽虎狼狐狸之兽四时之气如二三月人生二男二女居隣则世世为婚人寿一百二十无夭折疾病不置溷所人无私仓余粮栖亩要者取之十日一雨降必以夜古弼曰此国虽非神仙风俗不恶汝回为世人言之
　　陇右山川掠剰使
　　韦元方外兄裴璞卒元方见武吏跃马而来乃璞也言曰吾为陇右山川掠剰使生人一饮一啄无非前定况财寳隂司所籍其获有限过数则隂吏状使乃掠之子之逢吾亦是前定合得白金二斤过此当掠故不厚也人生有命定不参差以道静观无复躁挠勉之哉
　　明皇观扬州上元
　　开元正月望明皇谓叶仙师曰四方此夕何处极盛对曰天下无如广陵帝欲一观俄虹桥起于殿前师奏请行但无回顾帝步上之高力士乐官数十人从行俄顷到广陵士女仰望曰仙人现于云中师曰请勅乐官奏霓裳羽衣一曲帝回阙后奏云广陵上元夜有仙人乘彩云自西来临孝感寺奏霓裳羽衣曲一终而去上大悦
　　胡僧呪海水
　　叶静能开元中讲于明州奉化有父老白衣而髯者泣拜自称曰寳藏之守龙也职在小海千秋无失乃获稍迁茍失之则受炎沙之罚今九百余年胡僧午日午时术成来喝水水干寳无所隠炎沙诚不可迯仙师乃使青衣人书墨符徃海际黒烟四起有婆罗门仗剑持呪海水减半青衣人随堕马又使黄衣人执朱符以徃婆罗门又喝之海水十涸七八有白龙跃浅波中又使朱衣人执黄符徃连喝不堕朱衣投符海水复旧婆罗门叹曰何道士若此之能哉波停风息老父泣谢仙师终天皈附自是朝夕定省若门人焉
　　冢狐学道成仙
　　党超元隠居华山夜有女子扣门曰妾南冢之狐学道成仙业圆愿足后日当死箭下来晓猎徒有过者宜求猎狐道成后必有奉报明夕果有北方猎骑求宿遂厚遇之以猎狐祈于诸人次日猎骑果遇一狐毙于箭下持与超元超元潜送穴中复见前女泣谢曰道业虽成准例当死为拆食无计复生今防深恩特全毙质仙路遥逺从此永辞火宅之中愁焰方炽能思静理少息俗心亦可一念之间暂臻凉地药金五十斤为谢后有胡客来曰君有九天液金高价酬之而去
　　女留青花氊履
　　尹纵之肄业中条山月夜有女子至绰约异常但耳稍黒留宿极欢纵之留青花氊履一只女拜乞万端不与涕泣而去凝血在地氊履右蹄殻也至山下见大猪无后右蹄殻怒目而走走而毙也
　　娶耐重鬼
　　王煌自洛之缑氏庄道左有白衣姬设祭哭甚哀旁二婢曰娘子适裴郎已卒少孤无家可归煌与同行到别墅成结缡之礼有道士任言曰君所偶乃威神之鬼也速絶尚可后数日又曰决死矣不信吾言至是惜哉明日以符投之当见本形煌投符立变为耐重鬼曰与汝情意如此奈何听妖道士言令吾形见捽煌卧牀上一踏而毙言曰此乃北天王右腿耐重也三千年一替化形成人择取而替之煌得坐死满三千年亦当求替今既卧亡终天不复得替矣芝田録
　　学惭防狱智乏鸡碑
　　前辈诗云书后欲题三百颗洞庭须待满林霜后人多言率尔成章不知南朝有人于纸尾寄洞庭霜橘三百颗也予学惭防狱智乏鸡碑因省前逹之言有关人事纪成五卷
　　赐宋璟钟乳
　　重午赐宋璟钟乳命毉合炼儿侄曰上赐必珍其家必欺换不如就宅脩制璟曰持诚示信尚惧见猜示人以不信其可得乎尔勿以此待人
　　陆贽何面孔
　　陆宣公至忠州土塞其门盐菜由狗窦中端坐抄药方儿侄亦罕与语防转运使至京上问尔峡中过闻陆贽何面孔具以状对上恻然拜太子賔客已卒
　　房琯不是灭贼手
　　天寳贼陷两京宗西幸肃宗即位国皇为主看除目顾裴士淹曰有新相士淹问为谁上曰房琯然亦不是灭贼手士淹曰陛下不须言之上小惭
　　李林甫妬贤嫉能
　　上皇曰李林甫之才不可多得妬贤嫉能以此须败士淹曰陛下既知如此何故久任今日之事林甫厉阶也上不乐数里执鞭无言
　　魏徴寝疾
　　上曰卿必不起岂无一言徴曰不恤纬上曰真药石也
　　开眼认取新妇
　　魏徴疾亟上领幼女曰无以报卿功德卿强开眼认取新妇徴曰大事尽矣终不能主领数年公主下嫁伯玉
　　武王以妲己赐周公
　　曹太祖收冀州袁熈妻美丽文帝纳为妃孔北海谏曰武王伐纣以妲己配周公曹公曰书传中不省此事融曰但见明公今日行之即是当时合有公不乐久之
　　纸鸢系诏
　　侯景逼台城梁武帝计无所出有小儿献防以纸为鸢系诏书因风纵之冀有外援鸢飞数百援仍不至台城遂陷
　　木鵞系诏
　　炀帝在东都代王留守长安羣盗蜂起有献计者刻木鵞系诏于颈致之渭河冀关东救兵至日放百十顺流而下竟无救至
　　麦是何姓
　　且威尚书于省中见将军麦铁杖戏曰麦是何姓铁杖曰且之与麦相去几何时以为的对
　　朕以全树借汝
　　李义甫八歳举神童文皇在上林有捕得乌者义甫进乌诗曰日里扬朝彩琴中伴夜啼上林如许树不借一枝栖上笑曰朕以全树借汝
　　父如你面
　　路隋少失父母问尔识父否曰不识母曰只如你面隋至成人终身不览镜
　　高宗针百防
　　高宗脑痈待诏鸣鹤曰须针百防则天曰天子头上可是出血处命扑杀上曰试令针之即时眼明诸苦悉去则天自以金帛赐之
　　持盂判选
　　德宗播迁乔林从至盩厔曰臣为陛下仙游寺出家以禳贼上惜其去度不能阻既而入京持盂求布施曰常有常施后与朱泚作吏部尚书知选事有选人通官云不穏便林戏曰只此选得穏便否泚败上曰与卿分深如何持盂判选言犹在耳当卿谈戏之时乃朕恓惶之际
　　推倒平淮西碑
　　元和中有老卒推倒平淮西碑帝怒命缚来朕自砍杀之囚至曰碑中只言裴度功不述李愬力防臣是以不平因此上命赦罪勑段文昌别撰
　　惠山泉水逓
　　李太尉性简俭在中书不饮京城水悉用山泉时有水逓之号有僧曰水逓有损盛德公曰末俗安有不嗜不欲者某不求货殖不迩声色若止以水诛其聚敛广蓄声乐如何僧曰京师昊天观后一眼泉山水脉相通因取水秤量与山等遂罢水逓
　　市中用小斗
　　长庆中有人雷震而死背上粉书云市中用小斗
　　含元殿柱材
　　含元殿换柱舎羊界穷山有巨材数百尺可用山有布衣曰此材他年载殿而去惊震宇宙宜锯解之即验矣解之果有红血而下布衣曰此血也急送渭水不尔一州之患深山大泽实生龙蛇此木生无人之境蟒在其中十五年后崩山倒谷安可为材用也
　　讳乐不欢笑
　　韦有翼尚书有重名平生不饮酒不务欢笑为家讳乐故也
　　姓谈乞官
　　晋谢脁知吏部选事有姓谈者乞官脁曰齐桓灭郯那得有君对曰郯子奔莒所以有仆
　　诣葫芦生问命
　　白中金应举屡不第诣葫芦生问命生殊不许后入安上门一妇人以紫文新帕封在閙中女奴力倦置于门闑车马骈集门将辟妇人女奴俱失所在帕留闑傍公为守卫至日晏主竟不至忽见妇人号泣曰夫犯刑宪有能救防者惟欲寳带今晨遗失夫不免极刑矣公以带还之其人泣谢而去明日再见葫芦生曰秀才近种得隂德来年及第位极人臣
　　恶文亲表一时奉献
　　卢君出牧衢州有一士投贽公开卷阅其文十篇皆公所制也宻语曰非秀才之文对曰某苦心夏课知已不一非假手也公曰此某所为文兼能暗诵否客词穷吐实曰得此文无名姓不知是员外撰述惶惧欲去公曰此虽某所制亦不示人秀才但有之留连厚防比去问其所之曰汴州梁尚书也是某亲丈人须住旬日公曰大梁尚书乃亲表与君若是内戚即某与君合是至亲此説想又妄耳其人战灼若无所容公曰不必如此前时恶文及大梁亲表一时奉献
　　必不失归命侯
　　隋文帝问贺若弼曰卿识陈天子否弼曰臣未甚识帝召之陈主以弼名重既见先拜之恭谨流汗贺若弼戏曰卿不必如此恐悚必不失却归命侯
　　太公遇文王赞
　　王勃之先文中子见勃弄笔令作题太公遇文王賛曰姬昌好德吕望賛华城阙虽近风云尚賖渔舟倚石钓浦横沙路幽山谷溪深岸斜豹韬禳恶龙钤辟邪虽逢切近犹待安车君王握手何其晚耶
　　粜米救旱
　　令狐文公除守兖州州方旱米价甚高迓吏至公首问米价几何州有几仓仓有几石屈指独语曰旧价若干诸仓出米若干定价出粜则可赈救左右窃聴语达郡中富人竟发所蓄米价顿平
　　杜书记平善
　　牛竒章公帅维扬杜牧在幕中夜防服逸游公以街子数辈潜随以防不虞后牧以拾遗召公以縦逸为戒牧始隠讳公取一箧皆街子辈报帖云杜书记平善
　　御李子
　　魏武迁汉献帝于许昌有李色黄大如含桃帝食之至今号御李子
　　元公馁死空谷
　　元德秀退居安陆去家数十里值大雨水涨七日不通饿死空屋卢载为诔曰谁为府君犬必啖肉谁为府僚马必食粟使我元公馁死空谷
　　式盘占失牛
　　贾躭精于术数有一叟失牛诣公诉之公取防筒中式盘作卦曰尔牛在安国观三门后槐树鹊巢叟徃探巢下见旁舎系牛遂获之
　　兄弟讼财
　　西蜀有兄弟讼财者狱久不决毕搆为防察呼其兄弟以人乳饮之皆感悟复同居
　　鱼钥
　　门钥必以鱼者取其不瞑目守夜之义











　　类説卷十一
　　钦定四库全书
　　类説目録
　　卷十二
　　纪异録
　　唐高祖梦　　　　　歴差一日
　　大宛进汗血六马　　金合子当归
　　文武官别给食　　　鳯栖棃
　　金玉二象　　　　　顔鲁公尸解
　　朱衣吏跃出　　　　驼蛤字令
　　郑畋拜相　　　　　麻生郑閤
　　三九相公　　　　　白沙相公
　　更没心情忆老君　　口似没梁斗
　　红绫饼饀　　　　　打毬一捧为猛入
　　小儿剃光首　　　　杀狐林
　　姮娥甚陋　　　　　懐厚朴之才
　　游老比丘院　　　　太行山诗
　　朝霞诗　　　　　　召主收赎
　　传衣传鉢得心印　　筵上诈作羊肉
　　天汉一聨　　　　　守庚申诗
　　禁松明断月明　　　好安凋瘵
　　琵琶腿觱栗头　　　三不开
　　定命録
　　梦娶妇
　　唐余録
　　陆氏一庄荒
　　稽神録
　　洞中道士对棋　　　五百钱正欹瓮
　　波中妇人　　　　　袁州仰山神
　　亡妻责后妻　　　　邓公场采银
　　救猫溺死　　　　　烹鸡去腥
　　婢食黄精　　　　　李白旧宅酒榼
　　老猿窃妇人　　　　妇人改塟
　　凶宅掘银一窖　　　扬州掠剩鬼
　　持簿阅死者　　　　蚯蚓覆误死人脐中汗衫自牛口出　　　兔鬼
　　紫防宫题壁　　　　有金何不供母
　　妻死粥首饰　　　　防颇寳剑
　　异人録
　　弃食沟中　　　　　北大先生
　　落叶为鱼　　　　　令二妾试哭
　　四时持花　　　　　丰城橘美
　　渔父馈鱼　　　　　上帝取易总
　　梦曹子建求文集序　罗浮梅花
　　太白跨赤虬　　　　梦吞丹篆
　　六马滚尘图　　　　明皇游月宫
　　飞精寳镜　　　　　萤火为恠
　　五通鬼　　　　　　集贤院书
　　双头牡丹　　　　　醽醁翠涛
　　文种无絶　　　　　李林甫震死
　　刘仲卿隠仙洞　　　斩蛟
　　花师












　　类説目録
　　钦定四库全书
　　类説卷十二　　　　　　　宋　曾慥　编纪异录
　　唐高祖梦
　　唐高祖将举义师夜梦身死坠牀为羣蛆所食智满禅师曰公得天下矣身死是毙也坠牀是下也陛下至尊之相也羣蛆所食亿兆趋附也又梦甲马无数飞满空中曰是公身中之神言讫甲马飞入帝身觉而召太宗曰吾事济矣
　　歴差一日
　　宗诏一行禅师铸浑仪及制大衍歴先是汉武时洛下闳云此歴后千年差一日有圣人出而正之至是果千年
　　大宛进汗血六马
　　天寳中大宛进汗血马六匹一曰红叱拨二曰紫叱拨三曰青叱拨四曰黄叱拨五曰丁香叱拨六曰桃花叱拨上乃改名红玉辇平山辇凌云辇飞香辇百花辇命图于瑶光殿
　　金合子当归
　　明皇在大明宫一行曰陛下当有万里之行复遗上金合子有急即开及禄山犯阙上啓之有当归一块上乃幸蜀
　　文武官别给食
　　宣宗宴罢见百官与卫士拜舞遗下果实食物上恠之咸曰归献父母及遗小儿女上敕大官今后大宴文武官给食两分与父母别给果子与儿女所食余者聴以手帕裹归遂为故事
　　鳯栖梨
　　陜州山中有棠树贞观初有鳯栖止结实肥美因号鳯栖梨
　　金玉二象
　　李德裕好饵雄朱有道士自云李终南住罗浮山曰相公久服丹砂丸大善但促寿耳懐中出小玉象子如拳许曰可求勾漏莹者致象鼻下象服其砂复吐出方可饵此乃太阳之精凝结已三万年今以奉借忠孝是念无致其咎又出一金象曰此是雌者与玉为偶賛皇一一验之无差服之顔面愈少髪鬂如漆乃求姝异凡数百人其后南还于鬼门关逢道士怒索二象曰不志吾言固当如此公僶俛不与至鳄鱼潭风雨晦防玉象自船飞去光焰烛天金象从而入水公至朱崖饮恨而卒乃知象者南方火兽勾漏者朱崖之寳罗浮者海濵之山李终南者賛皇不返也
　　顔鲁公尸解
　　顔真卿问罪李希烈内外知公不还亲族饯于长乐坡公醉跳跃前楹曰吾早遇道士云陶八八授刀圭碧霞丹至今不衰又曰七十有厄即吉他日带我于罗浮山得非今日之厄乎公至大梁希烈命缢杀之塟于城南希烈败家人啓柩见状貌如生遍身金色爪甲出手背须长数尺归塟偃师北山后有商人至罗浮山有二道士树下围棋一曰何人至此对曰小客洛阳人道士笑曰幸寄一书达吾家遣童子取纸笔作书至北山顔家子孙得书大惊曰先太师亲翰也发冢开棺已空矣径徃罗浮求之竟无踪迹又曰先太师书法蚕头马尾之势是真得仙也
　　朱衣吏跃出
　　元稹在私第独坐有朱衣吏入曰相公今日登庸言讫趋出命左右追之咸曰无人入朝果有制命数月又见朱衣吏云罢相迟明报出中书
　　驼蛤字令
　　进士顾非熊令狐相国楚闻其辨捷乃改一字令曰水里取一鼍岸上取一驼将这驼来防这鼍是为驼防鼍非熊曰屋头取一鸽水中取一蛤将这鸽来合这蛤是为鸽合蛤公大竒之
　　郑畋拜相
　　郑畋为学士忽闻跸声亟出迎拜帝已升玉堂取案上叠纸书云同中书门下平章事畋拜谢帝笑曰朕戏耳畋曰唐叔剪桐周公以天子亡戏言况陛下宸翰马可为戏帝乃不得已遂相之畋自承旨贬梧州僖宗立召常侍拜相与此説异
　　麻生郑閤
　　郑珏李愚同为学士郑閤中有一麻生李曰承旨入相矣余愿当制得尽荒虚时亢旱甚久麻独茂盛霜降成实即白麻也是夜制出郑果登庸
　　三九相公
　　郑畋年十九赴举凡十九年登第又十九年入相时号三九相公
　　白沙相公
　　李愚所居暴雨一庭俱为白沙及薨时第中白沙黒时号白沙相公
　　更没心情忆老君
　　诗人史君实见一女真还俗赠诗曰脱却霞裾着綉裙仙凡从此路岐分蛾眉再画当时月蝉重梳旧日云玉貌缓将鸾镜照锦衾兼把麝香薰屏帏乍得萧郎爱更没心情忆老君
　　口似没梁斗
　　高骈镇成都命酒佐薛涛改一字令曰须得一字象形又须逐韵公曰口有似没梁斗涛曰川有似三条椽公曰奈何一条曲涛曰相公为西川节度使尚使一没梁斗至于穷佐酒有三条椽内一条曲又何足怪
　　红绫饼馅
　　僖宗食饼馅美进士有闻喜宴上各赐红绫饼馅一枚徐寅诗曰莫欺缺落残牙齿曽吃红绫饼馅来
　　打毬一棒为猛入
　　庄宗召孟知祥镇成都先是蜀人打毬一棒便入湖子者为猛入语讹为孟入得防一筹后孟氏尽得两蜀至子昶一筹者果一子也
　　小儿剃光首
　　广顺末京师讹言防间要数万丫髻小儿由是人家小儿有髻子者皆剃之识者曰小儿剃光首者新君之兆未几世宗嗣位
　　杀狐林
　　契丹主怒晋少帝不取我命擅登皇极自将南下执少帝并母后大臣而归至邺西愁死冈得疾至栾城杀狐林而死冈者本陈思王不为文帝所容于此悲吟号思冈讹为愁死杀狐林村人林内杀死一狐因以名之
　　姮娥甚陋
　　沈嵩与罗隠从事浙西幕下公主出见众称姝丽便是姮娥嵩曰嫦娥甚陋安可及公主惊曰书记识姮娥否曰嵩两度到月宫折桂何为不识嵩欲惊隠故有是言
　　懐厚朴之才
　　卢端为庄宗馆记防医官陈补太原府毉学博士端草制云既懐厚朴之材宜称从容之职
　　游老比丘院
　　杨凝式滑稽精舎老尼即王令公家乳母公至苦不为礼乃书壁云暇日游老比丘院延待有厚尼甚感之后悟老比丘之言立圬镘之
　　太行山诗
　　龚林有卷投和凝登太行山诗云但得路可上更高人也行
　　朝霞诗
　　赵林朝霞诗云不因红日照长作白云飞然太阳一照不久之像后及第升朝赐绯而卒
　　召主收赎
　　孟昶末年收官质库大署库前云奉勅限一月召主收赎未久王师西征人始悟召者赵也赎者蜀也孟昶宋之臣也
　　传衣传鉢得心印
　　范质即和凝门生先是门生座主榜上名次第同者谓之衣鉢和之名次第间范又承之和为相封鲁公终太傅范亦封鲁公终太傅实为传衣鉢而得心印也
　　筵上诈作羊肉
　　歙倅忘其姓名主公习射命庖人宰猪倅乞自徃击之曰恨伊非一日矣众客问之曰尀耐伊爱于使君筵上诈作羊肉主公自此厚礼之
　　天汉一聨
　　王舆有诗名尝有一聨云天汉尚不正河源争得清崔相国闻之大不悦竟流落而死
　　守庚申诗
　　道士程紫霄有朝士夜防终南太一观拉师同守庚申师作诗曰不守庚申亦不疑此心良与道相宜玉皇已自知行止任汝三彭説是非
　　禁松明断月明
　　昭宗教坊安辔新从事岐帅李茂贞时军费不充仍油官沽或曰近日官油全卖不得盖谓诸门放入松明侵夺官利宜速禁止茂贞即令掲榜安辔新曰此是大好若是和月明断却着更好茂贞大笑遂寝前榜
　　好安凋瘵
　　韦昌为西川管记时王建取众供费尤多有县令旁縁箕敛为部吏所讼庄为建草牒词云正当凋瘵之秋好安凋瘵勿使疮痍之后复作疮痍
　　琵琶腿觱篥头
　　左街僧録惠江威仪程紫霄俱捷每相嘲诮江素充肥防暑袒露霄忽见之曰僧録琵琶腿江曰先生觱篥头又见骆驼数头霄见一大者曰此必头陀也江曰此辈滋息亦有先后此则是先生者非头陀也
　　三不开
　　马允孙入相亲旧未尝延接时号三不开相公入朝印不开见客之时口不开归宅门不开故谓三不开也
　　定命録
　　梦娶妇
　　崔元综任益州防军欲娶妇忽梦人云此家女非君之妇君妇今日始生乃梦中相随至东京履信坊道北屋下见一妇人生女云此君妇也崔寤殊不信之俄而所议女暴亡后官至四品年五十八乃婚韦涉妹年始十九乃履信坊居住寻勘歳月正所梦之日生也
　　唐余録
　　陆氏一庄荒
　　崔羣知举临期妻劝羣求田羣曰吾有美庄三十所榜所放三十人是也妻曰君非陆贽门生乎君掌文约其子简札不许入试如君以为良田则陆氏一庄荒矣羣无词以荅
　　稽神録
　　洞中道士对棊
　　婺源公山二洞有穴如井咸通末有郑道士以绳缒下百余丈旁有光徃视之路穷阻水隔岸有光岸有花木二道士对棋使一童子刺船而至问欲渡否答曰当还童子回舟而去郑复缒而出明日井中有石笋塞其口自是无入者
　　五百钱正欹瓮
　　建安山中有村人小舟徃来采薪为业山下忽有数钱流下寻至山半树下有大瓮钱满其中而瓮少欹故钱流出于是扶正以石盖之取五百余钱归率家人徃将尽取之而亡其瓮徘徊数日去夜梦人曰钱有主不可取也向为瓮欹以五百雇尔正之耳
　　波中妇人
　　谢仲宣泛舟西北见一妇人出没波中腰已下化鱼人竟不知人化鱼鱼化人也
　　袁州仰山神
　　袁州村中有老父性谨厚一日紫衣少年车从甚众向其求食曰我仰山神也老父再拜曰仰山日享祭祀何求食乎神曰凡人祀我从我求福我有力不致者或非其人不当与福者我皆不食以君长者故求君食食已而去俄顷不见
　　亡妻责后妻
　　建安有人妻死再娶虐前妻之子夫不能制忽见亡妻入门责后妻曰人谁无死谁无子母之情汝乃何故虐我所生子如是诉于地下与我十日勅汝悔过再不改必杀汝夫妻再拜为具酒食满十日将去责戒甚切举家送入栢林中乃不见
　　邓公场采银
　　饶州邓公场采银之所山有涧水出山底天祐末银夫十余人傍涧凿穴才入数步空濶明朗山顶有穴如天窓日光下照楼阁回绕生石皆白银也采银者复出持斧而入将取之俄而山摧入者尽压死顷之流血自涧出数日不絶自是无敢入者
　　救猫溺死
　　建昌有人畜一猫甚俊徤猫死不忍弃犹置坐侧数日腐臭携弃秦淮中猫忽活因自救之遂溺死猫登岸金吾吏缚之猫囓索而去
　　烹鸡去腥
　　合肥人刘最好食鸡每刖双足置木柜中膏血沥尽乃烹之谓之去腥后最病疡生鬂旣愈复生小鸡足于疮瘢中毎巾栉必伤血流被面痛楚积歳而卒
　　婢食黄精
　　临川有士人虐其婢婢不能堪迯入山中粮尽苦饥水邉见野草枝叶可爱拔取连根食之甚甘美自是不饥身更轻徤意有所之辄飘然而去数年其家人伐薪见之以告其主主捕之不可得一日遇在絶壁下以网围之俄腾山顶上其主必欲致之或曰此婢非有仙骨疑得灵药饵之耳试以盛馔寘其往来之路婢果来食食讫不复能去遂擒获之具述其故问其所食草形乃黄精也复使求之不复得矣婢数年亦死
　　李白旧宅酒榼
　　沧洲李巡官居洛阳空宅其子夜读书有皂衣肥短人被酒排闼而入其子惧走皂衣人怒曰李白尚与我为友汝何为者耶其子疑其神仙再拜延坐皂衣曰吾有酒与汝饮乃以席帽盛酒而至饮至数杯其父从戸外窥见以为魅怪以砖掷之皂衣走视其帽酒榼盖也明日粪壤中得榼一只故老云李翰林旧宅也
　　老猿窃妇人
　　晋州含山有妖鬼好窃妇人尝有士人行至含山夜失其妻旦而寻求入深山一大石有五六妇人共坐问曰君何至此具言其故妇人曰贤夫人昨夜至此在石室中吾等皆经过为所窃也将军窃人至此与行容彭之术每日一试取素练周纒其身及手足作法运气练皆断裂每试辄増一疋明日当五疋君明旦至此伺之吾等当以六疋急纒其身候君至即共杀之可乎其人如期而徃见一人貌甚可畏众妇人已纒至六疋乃直前格之遂杀之乃一老猿也因获其妻众妇皆得出其怪乃絶
　　妇人改塟
　　晋安令潘袭遣手力赍牒下乡夜至草舎求宿惟一妇人云明将移居无暇迎客手力以道路多虎苦求之妇人召入门席地而寝妇人结草束箱箧之类黎明手力辞去数里失所赍牒复徃求之宿处乃一坟方见其家人改塟及开棺席下得一书即所失之牒也
　　凶宅掘银一窖
　　寿州大将赵璘本州有凶宅人莫敢居璘徃居之独据中堂夜有物推牀曰我等在此已久为君所压甚不快君可速去鬼乃相与移其牀于庭下璘亦安寝明日于堂上置牀处掘得银一窖宅遂安
　　扬州掠剩鬼
　　广陵寺僧珉楚与贾客章棋亲熟章死数月楚忽遇于市曰吾以小罪配为扬州掠剩鬼凡市人买贩利息皆有常数过之得掠人间如吾辈甚多因指路人男女曰某人某人皆是也又见一妇人卖花章曰此亦鬼也所卖花亦鬼用人间无用也章买花赠楚曰凡见此花而笑者皆鬼也楚归路人见花颇有笑者掷花沟中溅水有声复视其花乃死人手也楚亦无恙
　　持簿阅死者
　　王师征越败于临安裨将刘宣伤重卧于死人中至夜有官吏数人持簿遍阅死者至宣乃扶起曰此汉非是引出数步置道左明日贼退乃得归
　　蚯蚓覆误死人脐中
　　江西村中霆震一老妇为雷火烧臂既而空中曰误矣即坠一瓶瓶中有药如膏曰以此傅之即瘥如其言傅果愈又有村人震死空中呼曰误矣可取蚯蚓烂捣覆脐中如言覆之遂苏
　　汗衫自牛口出
　　太和中茅山有村儿牧牛洗所着汗衫曝于草上失之疑为隣儿所窃其父怒曰生儿为盗将安用之即投水中隣儿匍匐出手呼天称寃者数四父复欲投之俄而雷雨暴至震死其牛汗衫乃自牛口出
　　兔鬼
　　杨迈好畋猎放鹰于野见草中一兔搏之无所有如是者三即芟草求之得兔骨一具兔之鬼也
　　紫防宫题壁
　　建业市有卜者忽于紫防宫题壁云昨日朝天过紫防玉坛风冷杏花稀碧桃疑我消息何事人间定不归自是絶迹人皆言其上界
　　有金何不供母
　　浦城有人死于路家有金一斤其妻匿之不闻于其姑忽夜扣门号泣而归因坐母膝言语如平生但手足冷如冰耳责其妻曰我死有金尔何不供老母而藏耶于是哭辞母而去送其妻还父家迨晓忽不见
　　妻死鬻首饰
　　池阳人胡澄妻卒官给棺以塟平生服饰悉附棺中数年后见列肆卖首饰者乃妻塟物云一妇人寄此约某日来取澄如期复徃果见其妻取直而去澄蹑其后至郊外及之妻曰我昔塟时官给凶器虽免暴骨至今为所司督责其直计无所出卖此偿之言讫不见
　　防颇寳剑
　　寿春屠者尝有人自称防颇曰可于屋东掘地取吾寳剑当令汝富如其言果得之年余遂富后泄其事于是失剑
　　异人録
　　弃食沟中
　　钱处士尝见一人曰尔天罚将及可急告谢钱曰我未有过良久曰昨日饮食不如意弃食沟中人曰正是此尔可亟取所弃食之乃以水沃去其秽俄雷电大震人曰急并秽食之如言而雷电果息
　　北大先生
　　耿先生妻有姿色明道术拘制鬼魅保大中上召入宫尝被碧霞帔手如鸟爪自称北大先生能以雪为银取雪实之削为银铤投炽炭中及冷烂然为铤银先生后有孕一日谓上曰此夕当产中夜风雷明旦腹已消曰昨夜生子已为神物持去后以疾终
　　落叶为鱼
　　潘扆泊舟秦淮有老父求同载扆许之时大雪老父髻中取小葫芦倾之极饮不尽能掬水银手中挼即成银尝见池中落叶漉置于地随叶大小皆为鱼
　　令二妾试哭
　　唐末沈汾侍御退居乐道家有二妾一日谓曰我死尔能哭乎妾曰安得不祥之言固问之对曰茍如是安得不哭汾曰汝试哭吾欲观之妾初不从汾执而强之妾不得已拥袂而哭哭毕汾已卒矣
　　四时持花
　　于大居洪州西山四时常持花有少年好道拜曰愿从先生逐之上山渡水不暂置问少年曰渇否懐中出茶掬水下之须臾困睡及觉失之矣
　　丰城橘美
　　陈允升入龙虎山天祐中人见于麻姑山计去家七十年矣顔貌如初刺史迎置郡中夜坐尝曰丰城橘美颇思之允升少选携数百枚至
　　渔父馈鱼
　　吴太祖为庐州都延尝至河滨有渔父馈鱼曰如公子孙鳞次而霸
　　上帝取易总
　　上元中台州道士王逺知善易知人死生祸福作易总十五卷一日雷雨云雾中一老人叱逺知曰所泄者书何在上帝命吾与六丁雷电追取惶惧据地旁有六人青衣已奉书立矣老人责曰上方禁文自有飞天保卫金科秘藏都汝是何者辄藏一帙逺知对曰青丘元老传授老人曰上帝勅下汝仙品已及授度期展四年二纪多也逺知光宅中告殂后有人过海为风飘荡忽见叶舟自天末来乃逺知也且曰君涉险何至如此此洋海之东十万里也借子迅风一夕可到登州既去舟如飞羽但觉风飘而过明日果至登州
　　梦曹子建求文集序
　　韩仲卿梦一乌帻少年曰我曹子建也有文章在建都秀士家公当今名重一时肯为我序之乎仲卿诺之既寤得子建集分为十卷序之
　　罗浮梅花
　　隋开皇中赵师雄至罗浮一日天寒日暮于松陵间酒肆旁舍见美人淡妆素服出迎时已昏黒残雪未消月色防明师雄与语言极清丽芳香袭人因与之扣酒家门共饮少顷一緑衣童来笑歌戏舞师雄醉寝但觉相袭久之东方已白起视乃在大梅花树下上有翠羽啾嘈相顾月落参横但惆怅而已
　　太白跨赤虬
　　元和初有人海上见李太白与一道士在高山上笑语久之道士于碧霞中跨赤虬而去太白耸身徤步追及共乘之而东去
　　梦吞丹
　　韩退之少时梦人与丹篆一卷令强吞之傍一人抚掌而笑觉后胷中如物噎经数日方无恙犹记其上一两字笔势非人间书也后见孟郊乃梦中旁笑者
　　六马滚尘图
　　宁王善画马花蕚楼壁上有六马滚尘图明皇最眷玉面花骢风鬃雾鬛纎悉皆备后壁上惟有五马其一失去信知神妙特与变化俱也
　　明皇游月宫
　　开元六年上皇与申天师道士游都客中秋夜同游月中过一大门在玉光中见一大宫府榜曰广寒清虚之府守门兵卫甚严三人皆止其下不得入天师引上皇跃身起烟雾中下视玉城嵳峩下若万里琉璃之田仙人道士乘云驾鹤徃来其间寻步向前觉翠色冷光相射目极寒不可进下见素娥十余人皓衣乘白鸾笑舞于广庭大桂树下乐音嘈杂清丽上皇归编律成音制霓裳羽衣舞曲
　　飞精寳镜
　　长安任仲宣家有寳镜谓之飞精识者云三代物后有八字乃近籀篆云水银隂精百炼成镜后仲宣南牧洞庭风浪泊舟梦一道士赤衣乘龙持镜而去且云此镜水府至寳出世有期今当归我梦觉亟视箧中已失所在
　　萤火为怪
　　居晦尝夜坐退之与余三人谈鬼神变化时风雪寒甚窓外忽有流萤须臾千万不可胜数徃来离合变作大声而去虽退之刚直亦为之动顔居晦与余匍匐掩目而已俗説白昼无谈人谈人则害生昏夜无説鬼説鬼则怪至余三人后皆不利
　　五通鬼
　　桞州旧有鬼名五通鬼余始不信之一日因发箧易衣衣尽为灰烬余乃为文醮诉于帝龙城遂絶妖怪
　　集贤院书
　　有唐惟开元文籍最备集贤院所藏至七万卷当时学士张説等四十七人分司典籍靡有缺文兵火以来两都灰烬无存惜哉
　　双头牡丹
　　高宗宴羣臣赏双头牡丹赋诗惟上官昭容一聨絶丽所谓势如连璧友心似臭兰人
　　醽醁翠涛
　　魏左相能治酒其名有醽醁翠涛尝以大金罂内贮盛十年味不败太宗尝赐诗云醽醁胜兰生翠涛过玉薤千日醉不醒十年味不败兰生即汉武帝百味旨酒玉薤帝酒名此酒本学酿于西域胡人岂非得大宛之法司马迁所谓富人藏万石葡卜酒数十歳不败者乎
　　文种无絶
　　裴令公尝训其子吾辈但可文种无絶其间有成功能致身为万乘之相则天也
　　李林甫震死
　　惠州一娼女震死于市衢脇下有朱字云李林甫以毒虐弄权上帝命震死此女子偃月公后身耶元和元年六月也
　　刘仲卿隐仙洞
　　金山双溪北有仙洞中有三十二宫凡三十六里石刻上以松炬照之云刘严字仲卿汉射声校尉当恭显之际直谏被贬隠迹于此莫知所终道士萧至所记也俗传仲卿每至中元日来至洞中州人祈福
　　斩蛟
　　赵昱从道士李珏隠青城山隋炀帝知其贤起为嘉州太守时犍为潭中有老蛟为害昱莅政五月没舟船七百艘昱大怒率甲士千人男子万人夹江鼓噪声振天地昱持刀没水有顷江水尽赤石崖崩吼如雷昱左手执蛟首右手持刀奋波而出隋末大乱隠去不知所终后嘉陵水涨蜀人见昱青雾中骑白马从数猎者于波面而过太宗赐封神勇大将军血食灌江口上皇幸蜀加封赤城王昱斩蛟时年二十六
　　花师
　　宋单父字仲儒能种艺术牡丹变易千种上皇召至骊山植花万本色様各不同内人呼为花师











　　类说卷十二
<子部,杂家类,杂纂之属,类说>
　　钦定四库全书
　　类说目录
　　卷十三
　　树萱录
　　对枣辨文　　　　野鹊滩西一棹孤四叟俱化猿　　　瓶隐
　　碧衣女子咏诗　　神女遗龙髯疋素取琴鼓霸西戎　　夜遇女子诵诗
　　吴神乐部　　　　檀越结愿香
　　二叟化白鹭　　　朝荣观主
　　李邕见徐敬业
　　北户录
　　通犀　　　　　　孔雀不匹偶
　　白孔雀　　　　　鸺鹠
　　天地少女　　　　九头鸟
　　五月五日作鸮羮　鹦鹉行
　　赤白吉了　　　　羽虫毛虫
　　红蟹　　　　　　蟹名无肠公子
　　树生小儿　　　　红蝙蝠
　　媚药　　　　　　鹊脑
　　茎草　　　　　　左行草
　　灵水　　　　　　名洞三十六
　　鱼三百六十头则有蛟龙长之
　　蚊母鸟　　　　　鹅毛被
　　叙笔　　　　　　紫姑卜
　　孟公孟姥　　　　桄榔木
　　墨纸　　　　　　蠒纸
　　团油飰　　　　　蚁子酱
　　蛤臛　　　　　　东家种竹西家治地
　　变柑　　　　　　胡柑
　　千头木奴【附见上】　　壶橘
　　胡桃　　　　　　红藤簟
　　阏氏山　　　　　石榴作胭脂
　　蜈蚣　　　　　　寿阳妆
　　花子掩痕　　　　白犬丹鸡盟祭
　　吞纸抱火　　　　奴婢若干头
　　潇湘录
　　赤丁子　　　　　白凤衔书
　　七木之精　　　　南山木强人
　　羯鼓录
　　都昙答腊　　　　羯鼓八音领袖
　　判断景物【附见上】　　花奴
　　羯鼓解秽　　　　奉敇竪金鸡
　　心脾骨下事【附见上】　汉第二鼓
　　明皇供御卷　　　无结尾声
　　琵琶录
　　琵琶　　　　　　曹纲右手兴奴左手
　　防賔铁　　　　　郑中丞大小忽雷宫中胡二姐　　　夲领带邪声
　　米和郎
　　归田录
　　貎甚闲暇　　　　靴直九百
　　年号有寳字　　　改元干徳
　　人生何处不相逢　出文稿数箧
　　恩欲归己怨使谁当
　　措大索事分　　　黄絁衾褥
　　手熟　　　　　　文富二相
　　隣壤交懽　　　　紫宸殿学士
　　五凤齐飞入翰林　御史言事须白中丞晋公斋僧防　　　张公食物
　　好一江水　　　　恩泽三执不行
　　二宋　　　　　　奉勑江南勾当公事回铸鼎象物赋　　　瑚笔格
　　花防烛　　　　　学士着姓
　　王张相嘲　　　　徳迈九皇
　　奉使契丹表　　　骊山诗
　　善言富贵　　　　名画
　　对属　　　　　　此回真是送灯台笑得面似靴皮　　论棋
　　作文章在三上　　不得黄纸书名
　　有教无类赋　　　金带
　　胡狲入布袋　　　盛肥丁痩
　　古镜照二百里　　劄子
　　有螃蟹无通判　　台官用稀姓
　　祠庙讹谬　　　　语讹
　　章得象　　　　　俊叨
　　文中虎
　　花木录
　　花木疏记　　　　一叶百影
　　仙都苑　　　　　花姑【附録花枤】
　　使辽录
　　割马肝　　　　　吹叶成曲
　　打围　　　　　　南朝峭汉
　　银牌　　　　　　黒山
　　佛妆　　　　　　以车渡河
　　茶录
　　云脚乳靣　　　　汤
　　茗战　　　　　　火前火后
　　报春鸟　　　　　蟾背虾目
　　文火　　　　　　苦茶
　　秘水　　　　　　茶诗




　　类说目录
　　钦定四库全书
　　类说卷十三　　　　　　　宋　曾慥　编树萱录
　　对枣辨文
　　叙云敢问对枣之辨文粗比树萱之摅思
　　野鹊滩西一棹孤
　　湘川记云朱陵之灵坛太虚之寳洞当翼轸之宿度应玑衡故曰衡山山有五峯曰紫葢曰云密曰祝融曰天柱曰石廪山多词人樵夫舟子往往能诗尝有广州从事舟行闻人讽咏曰野鹊滩西一棹孤月光遥接洞庭湖堪憎回雁峰前过望断家山一字无
　　四叟俱化猿
　　王缙少在嵩阳观肄业一日有四叟携榼来访一曰木巢南二曰林大节三曰孙文蔚四曰石媚虬高谈雄饮既醉俱化为猿升木而去
　　瓶隐
　　申屠有崖放旷云泉尝携一瓶一日跃身入瓶时号瓶隐
　　碧衣女子咏诗
　　张确尝游霅上白苹溪见二碧衣女子携手吟咏一篇云碧水色堪染白莲香正浓分飞俱有恨此别几时逢藕隐玲珑玉花藏缥缈容何当假防翼声影暂相从确逐之化为翡翠飞去
　　神女遗龙髯疋素
　　李瀛遇神女遗以疋素云鲛室所织后遇胡人以三百万易之云此龙颔小髯缉成三十小刼方断一综
　　取琴鼔霸西戎
　　韦璠者咸通初游泾上至一废馆遇书生自称曰知白留璠宿曰五十刻之绮谭可释千余年之疑史夜深取琴而鼓曰秦穆公修武德诸侯毕贺故作此谱号覇西戎世罕闻惟某受之于乌稠伯俄顷人琴俱不见室中惟一塜
　　夜遇女子诵诗
　　番禺郑仆射尝游湘中宿于驿楼夜遇女子诵诗云红树送秋色碧溪弹夜佳期不可再风杳如年顷刻不见
　　吴神乐部
　　金陵进士姓黄梦遇台城故妓赋诗云歌罢玉楼月舞残金缕衣匀钿收迸筯敛黛别重闱断蛛犹织梁空燕不归那堪回首处江歩野棠飞
　　檀越结愿香
　　有郎官梦谒老僧于松林中前有炉香烟甚微僧曰此是檀越结愿香香烟尚存檀越已二生三荣朱紫矣
　　二叟化白鹭
　　剡人贾传于镜湖泊舟夜月纵歩于清水芳荷中见二叟立语一呼碧继翁一呼篁栖叟相与吟诗贾遽叱之化为白鹭飞去
　　朝荣观主
　　李凉公镇方有甿园树下产菌一本其大数尺上有楼台中有二叟对博刻成三字曰朝荣观公令甿掘地数尺有巨蟒目光如镜吐沫成菌是夜公梦黄衣人致命曰黄卢公昨与朝荣观主博为愚人持献公
　　李邕见徐敬业
　　南岳天柱寺僧道相居寺之西岭枯木中其徒常数百人李邕见之曰昔徐敬业败走入海李逸使别将追之不得乃斩类敬业者献其首和尚识此人否师曰始以足下为洞悟物理今乃暗于事机如是师将终召门弟子曰予本姓徐国初有大功迯难至此言讫而终乃敬业也沈拾遗为作碑不敢正言乃云徐敬业昆弟
　　北戸录
　　通犀
　　置大雾重露之中终不沾濡又堪为钗
　　孔雀不匹偶
　　但音影相接便有孕如白鶂雄雌视则成孕
　　白孔雀
　　宋武帝时有献白孔雀者象以齿而焚麝因香而死孔雀亦以毛羽为累
　　鸺鹠
　　昼一物无见夜则目甚明人截手爪弃露地鸟夜至人家拾取视之则知有吉凶凶者辄受其殃也陈藏器引五行书除手爪埋戸内恐为此鸟所得鸺鹠即姑获鬼车之类
　　天地少女
　　姑获中记云夜飞昼藏一名天女一名夜行游女一名隐飞好取人家小儿养之今小儿衣不欲夜露此物以血其衣为志即取儿也
　　九头鸟
　　鬼车一名鬼鸟九首能入人屋收防气为犬所噬一首尝以血滴人家则凶今呼为九头鸟
　　五月五日作鸮羮
　　鸮大如鸠恶声鸟入人屋凶肉甚美可以为炙说文曰枭不孝鸟至日捕枭磔之汉五月五日枭羮赐百官古人尚鸮炙是意欲灭其族非为其美也又淮南万毕术见瓦上枭鸣取破甑向枭抵之自止
　　鹦鹉
　　广南多鹦鹉翠襟丹嘴巧解人言小不及陇右每飞则数千头凡养之俗忌以手频触背犯者多病颠而卒士人谓为鹦鹉瘴鹦鹉一作鹦母孙权大会有白头鸟集殿权曰何鸟诸葛恪曰白头翁张昭坐中最老疑恪戯之目曰未闻鸟名白头翁请使诸葛复索白头姥恪曰鸟名鹦母未能对请使张昭复见求鹦父
　　赤白吉了
　　亷州民获赤白吉了者赤者寻卒白者久而能言笑语效人珎禽也
　　羽虫毛虫
　　楼炭经云鸟有四千五百种兽有二千四百种白虎通云羽虫三百六十有六凤为之长毛虫三百六十有六麟为之长
　　红蟹
　　儋州出红蟹即蛑蝤拥劔蟚蜞倚望招潮竭朴沙狗芦虎数丸类也
　　蟹名无肠公子
　　蟹一名蛫广雅云雄曰狼螘雌曰博带抱朴子云山中辰日称无肠公子蟹也海上有小蟹附之如榆荚名曰蟹奴
　　树生小儿
　　大食国西临大海尝遣人乗船经八年未及西岸中有方石石上有树榦赤叶青树上小儿长六七寸见人皆笑动其手足尻着树枝其使摘取一枝小儿辄死
　　红蝙蝠
　　出泷州双伏红蕉花间若获其一则一不去南人收为媚药
　　媚药
　　布谷脚颈骨媚药也男左女右之置水中能相随
　　鹊脑
　　令人相思挱挼一双纳置枕中令夫妻相好
　　茎草
　　姑媱山帝女死化为茎草服之媚人
　　左行草
　　令人有情
　　灵水
　　金义西南有盘龙山山有乳洞斜贯一溪号曰灵水
　　名洞三十六
　　天下名洞三十有六而洞庭林屋当其九也即吴王使龙威丈人得禹书之处禹书亦曰灵寳经三卷其洞有金沙龙盆鱼皆四足
　　鱼有三百六十头则有蛟龙长之
　　陶朱公养鱼经曰凡种鱼池中作数洲令鱼循环无穷如在江海每二月上庚日取鲤鱼有子者投池中至四月六月八月各投一神守神守者鳖也鱼至三百六十头则有蛟龙长之因风则飞去惟鳖守之则不能去
　　蚊母鸟
　　端州有鸟捕鱼而食每作一声则蚊子羣出其口广雅云蚊母鸟其翅可为扇辟蚊
　　鵞毛被
　　邕之南溪洞酋长以鵞毛为被取头颈细软毛如稻畦衲之其温软不下绵絮也
　　叙笔
　　番禺诸郡多以青羊为笔或用鸡鸭毛或以山雉五色可爱得非江淹梦中所得者乎每有置狐之毫虎仆之毛防须羊毛麝毛貍毛羊须胎发然未若毫按博物志蒙恬制笔董仲舒答牛享问曰蒙恬以枯木为管鹿毛为柱羊毛为被所谓苍毫非兎毫竹管也夫有笔之理与书同生尚书中云负图周公援笔写之其来尚矣
　　紫姑卜
　　卜之流杂见书传虎卜紫姑卜牛蹄卜灼骨卜鸟卜虽不法于蓍亦有可称者异苑曰世有紫女一名紫姑云是人家妾大妇所嫉每以秽事相役正月十五日感激而死故世人以其日作其形夜于厠间或猪栏邉迎之
　　孟公孟姥
　　南方除夜及将发船皆杀鸡择骨为卜传古法也占吉即以肉祀船神呼为孟公孟姥其来尚矣
　　桄榔木
　　木如莎皮如穰木皮出麫可食木理有文堪为棊局
　　墨纸
　　南朝呼食为头梁元帝谢赐功徳净馔一头鱼为斗梁科律生鱼若干斗呼笔为双为床为枚梁简文答徐摛书时设书幌乍置笔床四管为一床也墨为螺为量为丸为枚陆云与兄书送墨二螺梁科律御墨一量十二丸汉官仪令仆丞郎赐墨一枚纸为番为幅为枚湘东王上梁武纸万幅笔四百枚奉简文帝红绿牋三千番又云送四色纸三万枚答湘东王也
　　蠒纸
　　晋宋间有一种纸长丈余就船抄之世谓蠒纸纸字从系氏蔡伦从巾
　　团油飰
　　广俗家富者每妇产三日或足月洗儿及子孩晬作团油飰以煎鰕鱼炙鸡鹅猪羊灌肠蕉子姜桂盐防之属而为之
　　蚁子酱
　　广人于山间掘取大蚁卵为酱名蚁子酱
　　蛤臛
　　广南作蛤蛤即蛙也作如常法陶注本草云青背者曰土鸭黒者曰蛤子汉书言鄠杜之间水多蛙鱼人得不饥又宋书张畅弟为猘犬所伤毉云食虾蟇脍脍成弟有难色畅先食而弟方食果愈乃知前人食蛙久矣抱朴子云万嵗者颔下丹书八字南史丘杰传虾蟇有毒梦得药三丸下科子数升
　　东家种竹西家治地
　　凡种竹正月二月斫取西南根东北角种之竹性向西南引也谚云东家种竹西家治地
　　变柑
　　新州出变柑苞大于升自高要移植不数百里形味俱变因为名
　　胡柑
　　风土记曰柑有赭者谓之胡柑丹阳太守李衡作宅种柑千树曰吾有千头木奴
　　壶橘
　　罗浮有壶橘十种又有椰子煎椰子有两眼俗谓之越王头
　　胡桃
　　柳世隆谢乐游胡桃云胡桃垂乳吉之先兆者也
　　红藤簟
　　琼州出红藤簟方言谓之笙或曰籧篨亦曰行唐沈约弹奏歙令仲文秀恣横云令史输六尺笙四十领
　　阏氏山
　　习凿齿与谢侍中书云此有红蓝北人采取其花作胭脂胭脂妇人妆时作颊色用如豆许挼令徧颊殊觉鲜明匈奴名妻阏氏言可爱如胭脂也西河旧事歌曰失我祁连山使我六畜不蕃息失我阏氏山使我妇女无顔色
　　石榴作胭脂
　　郑防云石榴堪作胭脂睿宗女代国公主尝为之弃其实于禁中丛生成林
　　蜈蚣
　　开宁县多蜈蚣大者皮可冒鼓
　　寿阳妆
　　宋武帝寿阳公主梅花落额上成五出花后人效之为梅花妆
　　花子掩防
　　上官昭容自制花子以掩黥处天后每对宰臣令昭容卧床裙下录所奏事一日窃窥宰臣上觉退朝怒甚取甲刀刺面上不许拔昭容遽为乞拔刀子诗后为花子以掩防也有集二十卷诗在集中明皇令张説作序
　　白犬丹鸡盟祭
　　粤人每相友善则山下作坛祭以白犬丹鸡仰天盟曰某月某日甲与乙为友上下四旁莫不并见卿乘车我戴笠后日相逢下车揖我步行卿乗马后日相逢马当下如此数千言出本俗风土记
　　吞纸抱火
　　毛寝家训云朱詹贫而好学饥即吞纸寒即抱火读书不辍
　　奴婢若干头
　　梁简文帝言安吉主饷胡子一头云方言异俗极有可观山髙海深宛在其貎又梁律奴婢若干头潇湘録
　　赤丁子
　　洛阳牟頴郊外一骷髅梦一人来谢云我夲强冦为同辈见害感公掩藏愿隂防公若有急但呼赤丁子即至矣后数有应验
　　白凤衔书
　　杨妃尝独坐有一白凤至前口衘书取视乃天帝诏勅谓妃为谪仙责其妬媚言其马嵬之事
　　七木之精
　　顺宗时书生贾秘于洛阳废苑中遇七人同饮称七贤邀秘坐徐诘之乃松柳槐桑枣栗樗七木之精
　　南山木强人
　　马举领淮南日有一叟诣举言兵法曰先以法治兵兵治而后将校精士卒勇曰为帅何如叟曰先取胜地次对敌军冲关入却不可忘也仍有舍小而全大息杀而屡逃据其险地张其疑兵妙在急攻不可持疑其或迟速未决险易相悬进不能攻势须求活屡胜必败慎在欺敌举曰先生何许人何学之深耶曰予南山木强人也有韬玉含珠之誉假合之体殊不坚牢岂得久耶公留于客舘至夜失之见室内惟一棊局耳忽跃起堕地而碎
　　羯鼓录
　　都昙答腊
　　出自外夷乐以戎羯之鼓故曰羯鼓其音太簇一均兹髙昌皆用之次在都昙鼓答腊之下难楼鼓之上都屡似鼓而亦答腊即揩鼓也鼓如漆桶盛以防床击用两杖其声焦急明月清风特异众乐
　　羯鼓八音领袖
　　明皇尤爱羯鼓玉笛为八音之领袖春始晴景色明丽帝曰对此景物岂可不与他判断之乎命取羯鼓临轩纵击曲名春光好顾柳杏皆已微拆上笑曰此一事不换我作天公可乎又制秋风髙至秋空迥澈奏之必逺风徐来庭叶徐下
　　花奴
　　汝阳王璡宁王长子尝戴砑绡防子打曲上自摘红槿花至防上簪之二物极滑久之方安一曲花不坠夲色所谓定头项难在不容摇动也帝曰花奴资质明莹必神仙谪坠也宁王随而短之上曰大哥不在过处阿瞒自是相师帝王之像须有英特之气深沉之花奴但端秀过人当得公卿
　　羯鼓解秽
　　上不好琴听弹未毕曰速召花奴将羯鼓来为我解秽
　　奉勅竪金鸡
　　黄幡绰知音上召之不时至怒甚绰至闻上理鼓因止谒者不令报曲罢绰走入上问何处去来绰曰坐送亲故至郊外上曰赖稍迟向我怒至必挝适其长入供奉暂释曰出外不可放他内官笑言绰听鼓竟入上厉声曰我心脾下事安有官奴闻鼓能料耶今且谓我如何绰下堦鞠躬大声曰奉勅竪金鸡上笑而止
　　汉第二鼓
　　宋璟尤善羯鼓曰南山起云北山起者宋所作也璟与帝论鼓事云不是青山石末即是鲁山花磁此是汉震第二鼓且鼓用石末花磁固是腰鼓掌下朋肯声是以手拍非羯鼓明矣第二鼓者左以杖右以手拍璟又曰头如青山峯手如白雨山峯取不动雨取碎急此羯鼓之能事
　　明皇供御卷
　　嗣曹王臯有巧智有以二卷献者臯曰不意今日获逢至寳命取柈选柈平者置一卷于柈心以油满注卷中而油不浸葢相契然也臯曰此必明皇供御卷问其所自云其父在黔中得之高力士
　　无结尾声
　　广徳中蜀李宛者善羯鼓夜闻鼓声叩门谓鼓工曰君所鼓者非耶婆色鸡乎无尾何也工曰按旧谱无结尾声故夜求之宛曰曲下意尽乎工曰尽宛曰意尽则曲尽工曰奈声不尽何宛曰可与言矣曲有不尽者以他曲解之此曲当用掘柘急遍解之工如言果相谐恊声意皆尽注云如柘枝用浑脱解甘州用吉了解之类
　　琵琶录
　　琵琶
　　法三才象四时夲胡中马上所鼓推手前曰琵却手后曰琶汉遣乌孙公主念其行道思慕使知音马上奏琵琶以慰之
　　曹纲右手兴奴左手
　　元和中有王芬曹保保子善才保孙纲皆习琵琶裴兴奴与曹同时纲善为连拨不事提弦兴奴长于拢撚时人谓曹纲有右手兴奴有左手
　　防宾铁
　　乐工亷郊师于曹纲纲曰教授人多矣未有此性灵弟子也郊尝池上弹防宾调忽闻芰荷中有物跳跃出岸乃方响一片有知者识是防宾铁也指拨精妙致律吕相应物类相感耳
　　郑中丞大小忽雷
　　文宗朝有内人郑中丞胡琴内库有二琵琶号大小忽雷旧吏梁厚本在昭应别墅垂钓之际忽见一物过长五六尺许以锦纒之令家僮接得就岸即秘器也发视乃一女郎妆貎俨然中系其颈鼻有余息将养经旬日是内弟子厚本纳为妻言琵琶因提头脱送南赵家料理値训注之乱人莫知之厚本购得之夜分方敢防弹后遇良辰花下酒酣即弹数曲有黄门过曰此郑中丞琵琶声也翌日达上文宗追悔至是惊喜使宣召赦厚本罪任从匹偶
　　宫中胡二姐
　　有白秀才纳一妓乃宫娃忽唱新声白惊遂不复唱后游灵武李灵曜尚书席上有客唱河满子四座称妙白曰某有妓声调殊异于此召至则淡服闲雅品调激越客曰莫是宫中胡二姐否胡曰莫是梨园骆供奉乎相对泣下
　　夲领带邪声
　　贞元中康昆仑琵琶第一手两市祈因鬬乐声昆仑登街东绿楼弹一曲新番羽调绿腰注云绿腰即录要是也本自乐工进曲上令录出要者必谓街西无敌曲罢西市楼出一女郎抱乐器云我亦弹此曲兼移在枫香调中乃下拨声如雷妙絶如神昆仑拜谓为师女郎更衣出乃僧善本俗姓段翌日徳宗召入令教昆仑段师曰请弹一曲段曰本领何杂兼带邪声昆仑曰段师神人也臣少学隣家女巫授一品弦后易数师段曰且遣昆仑不近乐器十余年忘其本态然后可教诏许之后果尽传师之技也
　　米和郎
　　咸通中有米和郎嘉荣子也田从道尤妙后有王连儿
　　归田录
　　貎甚闲暇
　　杨大年方与客棊石中立自外至戏云止于坐隅貎甚闲暇石答曰口不能言请对以臆
　　靴直九百
　　冯道和凝同在中书一日和问冯曰公靴新买其直防何冯举左足曰九百和性急顾吏诟责曰吾靴何用一千八百冯徐举右足曰此亦九百
　　年号有寳字
　　国家开寳中钱文曰宋通元寳至寳元中则曰皇宋通寳近世钱文皆着年号惟此二钱不然者以年号有寳字故也
　　改元干徳
　　太祖建隆六年议改元语宰执勿用前世旧号改元干徳后于内人镜背有干徳之号学士陶谷曰此伪蜀年号也太祖由是益重儒士
　　人生何处不相逢
　　冦忠愍公凖累贬雷州司户时丁晋公冯相拯同在中书丁当秉笔欲贬崖州忽自疑曰崖州再渉鲸波如何冯唯唯而已丁乃拟雷州及丁之贬也冯遂拟崖州时语曰若见雷州冦司户人生何处不相逢
　　出文稿数箧
　　杨文公亿在学士院忽夜召见从容出文稿数箧曰卿识朕书手迹皆是自起草未尝命臣下代作大年知必为人所谮佯狂奔于阳翟
　　恩欲归己怨使谁当
　　王文正公曾常谓大臣不当收恩尝曰恩欲归己怨使谁当
　　措大索事分
　　陶谷为学士尝晚召对太祖御便殿谷见上将前佯却者再四太祖大笑曰措大索事分顾左右取袍带来上已束带谷趍入
　　黄絁衾褥
　　仁宗不豫大臣日至寝阁见上用素漆唾壶磁盏御榻上衾褥皆黄絁已故暗宫人遽取新衾覆其上亦黄絁也
　　手熟
　　陈康肃公尧咨善射有卖油翁曰无他手熟耳公怒曰尔安敢轻吾射翁曰以我酌油知之取一葫芦以钱覆其口以杓酌油自钱孔入而钱不湿因曰我亦无他为手熟耳公笑而遣之
　　文富二相
　　至和初并用文富二公为相上遣黄门于百官班中听其论议朝士往往相贺上曰古者用人或以梦卜苟不知人当从人望卜岂足凭乎予作文公批答曰永惟商周之所记至以梦卜而求贤孰若用缙绅之公言从中外之人望也
　　隣壤交欢
　　杨大年答契丹书云隣壤交欢真宗批云朽壤粪壤大年改为隣境明旦引唐故事不称职求罢上曰杨亿不通商量真有性气
　　紫宸殿学士
　　丁度罢参政为紫宸殿学士即文明殿学士也以文明真宗諡号遂更紫宸近世学士皆以殿名为官称议者以紫宸非人臣宜称更曰观文乃隋炀帝殿名理宜避之当时不知然则朝廷之士不可不学也
　　五凤齐飞入翰林
　　太宗时宋白贾黄中李至吕防正蘓易简五人同拜翰林学士承防扈防赠诗曰五凤齐飞入翰林其后皆为名臣
　　御史言事须白中丞
　　御史台故事三院御史言事必先白中丞自刘子仪为中丞始榜台中御史有所言不须先白至今如此
　　晋公斋僧疏
　　丁晋公南迁作斋僧疏云补仲山之衮虽曲尽于巧心和傅说之羮实难调于众口有诗云草解忘忧忧底事花名含笑笑何人
　　张公食物
　　张仆射齐贤每食肥猪肉数斤天寿院风药黒神丸常人不过服一弹丸公以五七两为大剂夹以胡饼食之罢相知安州与客食厨吏置大桶窃视公所食如其物投桶中至暮浸渍满桶晏元献清瘦如削毎析半饼以筯卷之抽筯内捻头一茎此亦异于人也
　　好一江水
　　曹侍中利用在枢府务革侥幸中官尤被裁抑其后曹芮被诛曹再贬房州至襄阳渡监送内臣杨懐敏谓曰侍中好一江水葢欲其自投也再三言之曹不喻至襄阳驿遂逼其自缢
　　恩泽三执不行
　　澶渊之役曹侍中使契丹议定盟好章献明肃太后时以勋旧自处太后亦严惮之呼侍中而不名凡内降恩泽皆执不行所执既多故有三执又降出者不得已行之遂为小人所侧目凡三降不行者请者必又啓后曰臣已告得侍中宅妳婆或其亲信为言之许矣于是又降出曹但以三执不得已行之太后大怒遂及曹芮之祸乃知大臣功髙权重祸患非知虑所能及也
　　二宋
　　宋郑公庠初名郊与弟祁名动天下号二宋仁宗欲大用有谮谓姓符国号名应郊天郊者交也宋郊其言不祥上命改之公不得已改之公后更践二府以司空致仕兼享福寿谮者竟不见用
　　奉勅江南勾当公事回
　　曹武惠王彬勋业甚盛尝曰吾为将未尝以喜怒辄戮一人所居堂敝壊子弟欲葺公曰方冬墙壁瓦石间百虫所蛰不可伤其生其爱物如此既平江南回诸阁门入见牓子称奉勅江南勾当公事回其不伐又如此
　　铸鼎象物赋
　　真宗虽以文词取士然必视其器识每赐进士及第必召髙第三四人并列于庭更察其形神磊落者始赐第或取其所试文词有理趣者徐奭铸鼎象物赋云足惟下正讵闻公餗之敧倾铉乃上居实取王臣之威重遂以为第一蔡齐置器赋安天下于覆盂其功可大遂以为第一
　　瑚笔格
　　钱思公性俭约子弟非时不能取一钱公有瑚笔格平生珍惜子弟有欲钱窃取之公乃榜于家庭以十千购之子弟佯为求得以献公欣然以十千与之一嵗中率五七如此公终不悟
　　花蜡烛
　　邓州花蜡烛云是冦莱公法公自少富贵不油灯虽厠溷间烛泪成堆杜祁公在官未尝燃官烛油灯一炷与客相对二公皆名臣奢俭不同如此然祁公寿考终吉莱公有南迁之祸虽其不幸亦可为戒
　　学士着姓
　　故事学士在内中院吏朱衣双引太祖朝李昉为学士太宗在南衙朱衣一人前引昉回去其一往时学士入劄子不着姓但云学士臣某盛度丁度并为学士遂着姓以别之后皆着姓
　　王张相嘲
　　晏元献罢副相为南京留守时年三十八嵗幕下王琪张亢亢体絶大琪目为牛琪瘦骨立亢目为猴琪嘲曰张亢触墙成八字亢曰王琪望月呌三声
　　徳迈九皇
　　杨文公戒门人为文宜避俗语既而公作表云伏惟陛下徳迈九皇门人郑戬曰未审何时得卖生菜公笑而易之
　　奉使契丹表
　　夏英公竦父官河北契丹犯河北殁于阵后公丁母忧起奉使契丹公表云父殁王事身丁母忧义不戴天难下穹庐之拜礼当枕块敢谋客馆之安时以为四六对偶精绝
　　骊山诗
　　孙仅为陜西转运使作骊山诗二篇后篇云秦帝墓成陈胜起明皇宫就禄山来时方建玉清昭应宫有恶仅者录诗以进真宗读前篇云朱衣吏引上髙台遽曰仅小器也此何足夸遂弃不读而陈胜禄山之语卒不得闻人以为幸
　　善言富贵
　　晏元献曰老觉腰金重慵便枕玉凉未是富贵语不如笙歌归院落灯火下楼台此善言富贵者也
　　名画
　　近时名画李成巨然山水包鼎虎赵昌花果成官至尚书郎其山水寒林人多有之巨然惟玉堂北壁独存包氏宣州人画虎名家鼎为妙子孙曾不得彷佛昌写生逼真而笔法软俗殊无古人格致
　　对属
　　冦莱公戏云水底日为天上日杨大年曰眼中人是面前人
　　此回真是送灯台
　　谚云赵老送灯台一去更不来天圣中有尚书郎赵世长年老求为西京留台有轻薄子送诗云此回真是送灯台后竟卒于留台
　　笑得面似靴皮
　　田元均在三司深厌干请不欲峻拒每温顔强笑以遣之尝曰作三司使数年直笑得面似靴皮
　　论棊
　　胡旦曰以棊为易解如旦聪明尚或不能以为难解则愚下小人往往精绝
　　作文章在三上
　　钱思公坐则读经史卧则读小说上厠阅小词宗公垂每走厠必挟书逺近闻其讽诵予平生所作文章多在三上马上枕上厠上
　　不得黄纸书名
　　钱思公官兼将相自云平生不足惟不得于黄纸上书名深以为恨
　　有教无类赋
　　南省试进士有教无类赋王沂公为第一有神龙异禀犹嗜欲之可求纎草何知尚薫莸而相假有轻薄子云相国寺前熊番斤斗望春门外驴舞柘枝议者曰言虽鄙俚事亦着题
　　金
　　太宗曰玉不离石犀不离角可贵者惟金创为金銙以赐羣臣方毬络赐两府御仙花赐学士以上今俗谓毬络为笏头御仙花为荔枝
　　猢狲入布袋
　　梅圣俞以诗知名三十年终不得一馆职晚年受勅修唐书语其妻曰吾之修书可谓猢狲入布袋妻曰君之仕宦何异鮎鱼上竹竿也
　　盛肥丁瘦
　　盛文肃公丰肥丁晋公踈瘦翰林侍读梅询性喜焚香每晨起将视事焚香以公服罩之撮袖以出坐之撒开浓香郁然有舘职窦元賔不喜修餙经时未尝沐浴时语曰盛肥丁瘦梅香窦臭
　　古鉴照二百里
　　吕文穆公防正为相有朝士藏古鉴能照二百里欲因公弟献以求知公曰吾面不过楪子大安用照二百里闻者叹服以谓贤于李卫公逺矣
　　劄子
　　唐人奏事非状者谓榜子亦曰录子今谓之劄子
　　有螃蟹无通判
　　国朝始置诸州通判尝与知州争权有钱昆者杭人嗜蟹尝求外郡人问其所欲何州昆曰但得有螃蟹无通判处则可矣
　　台官用稀姓
　　景祐中有郎官皮仲容为轻薄子戏云闻君有台宪之命仲容愧谢问何以知之对曰新制台官必用稀姓者以君姓知之时三院御史仲简论程掌禹锡也
　　祠庙讹谬
　　世俗讹惟祠庙之名为甚都城蒲池寺今转为菩提寺江南大小孤山今转孤为姑江侧有澎浪矶转为彭郎矶云小姑壻也西京龙门山望之如双阙山口有庙像持一屠刀按膝而坐曰豁口大王尤可笑者
　　语讹
　　世俗讹举世同其谬者惟打字其义本谓考击声故人相殴以物相击皆谓之打而工造金银器亦曰打葢有挝击之义至于造舟车曰打船打车网鱼则曰打鱼汲水曰打水役人饷飰曰打飰粘纸曰打糊量地曰打量试眼曰打试遍检字书了无此字本音谪耿不知因何转为丁雅也
　　章得象
　　章郇公得象与石资政中立友善石戏章曰昔有戴松牛韩干马今有章得象
　　俊叨
　　京师食店卖酸馅大书牌牓俚俗转酸从食饀从舀有云彼家卖俊叨不知何物也汤饼唐人谓之不托今曰馎饦晋束晳饼赋有馒头薄持起溲牢九馒头名存而起溲牢九莫晓何物薄持荀氏又曰薄夜亦莫知何物也
　　文中虎
　　谢希深初以奉礼郎鎻防应举以启事谒大年云曵铃其空念无君子者解组不顾公如苍生何大年曰此文中虎也
　　花木录
　　花木防记
　　唐相石泉公王方庆着花木防賛皇公李徳裕着花木录
　　一叶百影
　　瀛州有影木日中视之则一叶百影花有实夜如列星万年一实其大如
　　仙都苑
　　北齐武帝改芳林园为仙都苑植名果有合欢杏同心李
　　花姑
　　魏夫人李弟子善种谓之花姑
　　花枤
　　牡丹将开勿多灌土寒则开迟剪花急则花枤无伤使辽录
　　割马肝
　　接伴使耶律永兴副姚跂回张向问北马有割去肝者遂知无病能行果否云有之其法饮以醇酒于腋间破之取去少肉然亦十失八九又问雕巢中生猎犬果否云亦有之然极难得今驾前有二只其性识颇异每猎而获十倍常犬
　　吹叶成曲
　　辽人吹叶成曲以歌声相和音韵甚和
　　打围
　　北人打围一嵗间各有所处正月钓鱼海上于水底钓大鱼二月三月放鹘号海东青打鴈四月五月打麋鹿六月七月于凉淀处坐八月九月打虎豹之类自此直至嵗终如南人趂时耕种也
　　南朝峭汉
　　跂回云自来奉使北朝礼遇之厚无如王拱辰预钓鱼放鹘之防皇帝亲御琵琶以侑酒是时先父馆伴相得甚欢拱辰谓先父云南朝峭汉惟君异日先父为上道此语上曰拱辰答问似此语言极多其才器不在人下然识量不足难于逺到吾见奉使之人惟富弼不可量也因问南朝如卿人材有防弼曰臣斗筲之器不足道本朝人材胜如臣者车载斗量安可数计察斯人大未可量
　　银牌
　　形如方向刻蕃书宣速二字使者执牌驰马日行数百里所至如北主亲到须索更易无敢违者
　　黒山
　　北塞黒山如中国之岱宗云北人死魂皆归此山每嵗五京进人马纸各万余事祭山而焚之其礼甚严非祭不敢近也
　　佛妆
　　辽妇以黄物涂面如金谓之佛妆
　　以车渡河
　　过卢沟河伴使云恐乘轿危以车渡极安而速济不晓其法
　　茶录
　　云脚乳靣
　　凡茶少汤多则云脚散汤少茶多则乳面聚
　　汤
　　茶经一曰茶二曰槚三曰四曰茗五曰荈郭璞云早取为茶晩取为荈又汤有三沸如鱼目防有声为一沸四边如涌泉连珠为二沸腾波鼓浪为三沸汤老矣
　　茗战
　　建人谓鬭茶为茗战
　　火前火后
　　蜀雅州顶上有火前茶谓禁火以前采者后者曰火后茶又有石花茶
　　报春鸟
　　顾渚山茶记山中有鸟每至正月二月鸣云春起也至三四月云春去也采茶者呼为报春鸟
　　蟾背虾目
　　谢宗论茶云岂可为酪苍头便应代酒从事又云蟾背之芳香观虾目之沸涌细沤花泛浮浡云腾昏俗尘劳一啜而散
　　文火
　　顾况论茶云煎以文火细烟小鼎长泉
　　苦茶
　　陶隐居云苦茶换骨轻身丹岳黄石君服之仙去
　　秘水
　　唐秘书省中水最佳名秘水
　　茶诗
　　古人茶诗欲知花乳清泠味须是眠云卧石人杜牧茶诗云山实东呉秀茶称瑞草魁刘禹锡试茶诗云何况山顾渚春白泥赤印走香尘




　　类说卷十三
<子部,杂家类,杂纂之属,类说>
　　钦定四库全书
　　类说目録
　　卷十四
　　啓顔録
　　跨马挥鞭傍河牵船
　　射不着垜　　　　髙坐诵诗
　　卷耳后妃之徳　　煑箦为笋
　　羊踏破菜园　　　煎饼谜
　　敖曹诗　　　　　黒面赤眼相嘲
　　咏黑　　　　　　年老卿少
　　嘲庭中竹　　　　防底可知
　　嘲臀　　　　　　子在囘何敢死
　　三秃不敌一卢　　命羣臣为大言
　　因话录
　　此儿无尾　　　　不痴不聋不作家翁
　　十月始裘　　　　拣得一好长官
　　鬬鸡相扑　　　　赐君子小人不同日多呼陈伯玉　　　汾阳奏州县官
　　汾阳诸子皆奴材　南郑北郑
　　韩臯是硬　　　　诸生继相
　　荷杯　　　　　　饮酒称名
　　好脚迹门生　　　了本分公事
　　响泉韵磬　　　　猿名山公
　　活火煎茶　　　　能与张家说家门
　　时至则行　　　　铸剑防为农器赋
　　作涙赋　　　　　韩退之诗
　　女仪　　　　　　二清二干
　　以诗见韦蘓州　　文章大徳
　　应不求闻达科　　鉴虚煑肉法
　　后人诬作　　　　自家儿得人怜
　　年满令史　　　　错喉
　　李过庭　　　　　拗项桥
　　音声树　　　　　氷防
　　御史三院　　　　哄堂
　　察院防名　　　　瞎眼宰相
　　叶法善　　　　　人道尚右
　　时世妆　　　　　阁下足下之称
　　毳褐岂甚铜乳之臭
　　投牒便换　　　　梦柳仆地
　　梦舁棺入堂　　　东西台
　　张骞槎　　　　　大僚子安得居山
　　和尚教坊　　　　门户李益
　　买妾非妓





　　钦定四库全书
　　类说卷十四　　　　　　　宋　曽慥　编启顔録
　　跨马挥鞭傍河牵船
　　晋刘道真遭乱于河侧为人牵船见一老妪摇橹道真嘲曰何不调机弄杼因甚傍河摇橹女答曰丈夫何不跨马挥鞭因甚傍河牵船
　　射不着垜
　　唐宋国公萧瑀不能射太宗赐射俱不着垜欧阳询作诗嘲曰急风吹缓箭弱手驭强弓欲髙畨覆下应西还更东十囘俱着地两手并擎空借问谁为此多应是宋公
　　髙坐诵诗
　　唐有僧法轨形貌短小于寺开讲李荣往共议论僧于髙坐诵诗曰姓李应须李名荣又不荣荣应声曰身材三尺半头毛犹未生
　　卷耳后妃之徳
　　唐韦庆本女选为妃诣朝坐欲谢庆本两耳毛卷朝士多目为卷耳长安令松寿贺曰仆固知令女得妃庆本曰何以知之松曰卷耳后妃之徳
　　煑箦为笋
　　汉人适呉呉人设笋问何物曰竹也归煑其箦不熟曰呉人轣辘欺我如此
　　羊踏破菜园
　　有人常食蔬茹忽食羊肉梦五脏神曰羊踏破菜园
　　煎饼谜
　　齐髙祖作煎饼谜卒律葛答反前火食并字
　　敖曹诗
　　髙敖曹诗曰塜子地握槊星宿天围棊开门屋张口卷席床剥皮桃生毛弹子瓠长棒槌儿墙敧壁凹肚河冻水生肌
　　黑面赤眼相嘲
　　唐初梁寳好嘲戏尝至贝州有赵仲徳甚能嘲即令召之寳顔甚黑凭案以待仲徳入两眼俱赤寳云天上既无云闪电何以无准则答曰向我入门来案后惟见一锭墨又云官里科朱砂半眼共一国又答云磨公小拇指涂得大社北寳无以对
　　咏黒
　　唐李叔慎贺兰僧伽面甚黑杜善贤为长安令亦黑刘行敏咏之曰叔慎骑黑马僧伽挽漆弓唤取长安令共猎北山熊
　　年老卿少
　　后魏孙绍为太府少卿髙帝问卿年何老曰臣年虽老臣卿乃少遂迁正卿
　　嘲庭中竹
　　温彦博杜如晦同为仆射有裴畧者诉事二公久不答畧自陈通言语工嘲戏彦博使嘲庭中竹畧曰竹竹竹青簇簇凌寒叶不凋经夏子不熟虚心未能待国士皮上何须生节目又令语屏墙即走至墙下曰方今圣明主辟四门以待士君是何物敢妨贤路
　　帽底可知
　　唐山东一剧县有老胥善侮县令初至以事试之即知其为人有令始至方差下造簿吏改易姓名或小字使相属可笑髙声呼云张布袋盛老防宋郎君向府令不问吏出谓其徒曰帽底可知遂无所惮
　　嘲臀
　　左司郎中封道身大而臀濶李勣谓曰封道汝臀斟酌坐得休何须尔许大
　　子在回何敢死
　　隋侯白机辨敏防尝与杨素并马路旁有槐树憔悴欲死素曰侯秀才理道过人能令此树活否曰取槐子悬树枝即活素问其说答曰论语云子在回何敢死
　　三秃不敌一卢
　　隋卢嘉言至僧寺与三僧酬答数回嘉言笑曰三个秃师并不解樗蒲僧未喻嘉言曰不闻俗语云三个秃不敌一个卢
　　命羣臣为大言
　　汉武帝置酒命羣臣为大言小者饮酒公孙丞相曰臣骄而猛又刚毅交牙出吻声又大号呼万里嗷一代余四公不能对东方朔请代大对一曰臣坐不得起仰廹于天地之间愁不得长二曰臣防越九州间不容趾并吞天下欲括四海三四曰天下不足以受臣坐四海不足以受臣唾臣噎不缘食出居天外卧上曰大哉言最小当饮
　　因话录
　　此儿无尾
　　肃宗屡言安禄山不臣之状明皇一日召太子诸王击毬太子潜欲以鞍马伤之帝宻谓太子吾非不疑但此儿无尾汝当置之
　　不痴不聋不作家翁
　　郭暧尝与升平公主琴瑟不调暧骂公主倚乃父为天子我父嫌天子不作主恚入奏上曰他父实嫌天子不作使不嫌社稷岂汝家有也尚父拘暧诣朝堂待罪上曰不痴不聋不作阿家阿翁小儿女闺闱之言大臣安用听锡赍以遣之尚父杖暧数十
　　十月始裘
　　徳宗暮秋防寒上曰九月衣衫十月衣袍与时不相称欲逓迁一月何如翰林承防李吉甫以圣人能上顺天时下尽物理请宣示四方编之于令李相程曰谨按月令十月始裘宗删定不可改易上乃止
　　拣得一好长官
　　徳宗躬亲庶政中外除授无不留神赵傪自监察里行授髙陵县令后游苑中有执役者上问何处人云是髙陵百姓上曰我今为汝拣得一好长官知否
　　鬭鸡相扑
　　文宗有事南郊祀本司进相扑人上曰我方清斋岂合观此左右曰旧例上曰此应是要赏物可向外相扑了与赏令去又尝观鬭鸡优人称叹大好上曰鸡既好便赐汝
　　赐君子小人不同日
　　文宗赐翰林学士章服续有待诏先欲赐者上曰赐君子小人不同日且待别日
　　多呼陈伯玉
　　文宗对诸学士论文裴舍人素数道陈拾遗名柳舍人璟目之裴不觉上顾柳曰他字伯玉亦应多呼陈伯玉
　　汾阳奏州县官
　　郭汾阳在邠州尝奏一州县官而勅不下或曰以令公勋徳请一吏致阻是宰相不知体甚也王曰艰难以来朝廷姑息方镇武臣求无不得方镇防扈使朝廷疑之今子仪奏属官不过是所请不当上不以武臣待子仪诸公可以见贺矣
　　汾阳诸子皆奴材
　　郭汾阳在河中禁无故走马犯者死夫人乳母之子抵禁都虞侯杖杀之诸子泣告虞纵横之状王明日对賔僚叹曰诸子皆奴材也不赏父之都虞而惜母之阿嬭儿非奴材而何
　　南郑北郑
　　太傅郑絪第在南出自南祖司徒郑真公第在北出自北祖时谓南郑相北郑相司徒堂兄文宪公前后相徳宗亦谓之大郑相小郑相
　　韩臯是硬
　　韩仆射臯小疮令医傅膏药药不濡公问之医云天寒膏硬公笑曰韩臯实是硬竟不以为罪
　　诸生继相
　　权文公徳舆身不由科第掌贡举三年门下诸生继为相公
　　荷杯
　　牟少师与賔僚饮宴暑日临水以荷为杯满酌使仆持近人口以簪刺之不尽则重饮既罢有人言适饮大欢者公曰今日言欢则明昨之不欢无论好恶一不得言
　　饮酒称名
　　段相文昌性介狭在西川有进士薛太白饮酒称名太多明日遂不召
　　好脚迹门生
　　李逢吉知举贡榜成未放而入相及第人就中书见座主时谓好脚迹门生
　　了本分公事
　　刘栖楚为京兆尹谓僚属曰诸公各自了本分公事晴天美景恣意游赏勿至拘束
　　响泉韵磬
　　李汧公蓄二琴殊绝所谓响泉韵磬者也二宠妓曰秀才七七善琴与筝自撰琴谱
　　猿名山公
　　李约琴道酒徳诗调皆髙绝一生不近粉黛多蓄古器尝得石鐡一片击之清越又养一猿名山公约汧公子也初至金陵于府主庶人锜坐屡赞招隐寺标致一日庶人宴于寺中明日谓曰十郎尝夸招隐寺昨游宴细看何殊州中约笑曰某所赏者疎野耳若逺山将翠幕遮古松用防物裹腥膻涴鹿掊泉音乐乱山鸟声实不如在叔父大防也
　　活火煎茶
　　李约性嗜茶尝曰茶须缓火炙活火煎活火谓炭火之焰者
　　能与张家说家门
　　张靖三世掌书命在台座前代未有杨巨源赠诗云伊陟无闻祖韦贤不到孙时称其能与张家说家门巨源年老头数摇苦吟所致
　　时至则行
　　裴晋公不信术数不好服食尝云鸡猪鱼蒜逢之则吃生老病死时至则行
　　铸剑防为农器赋
　　宪宗赐裴晋公玉公临终封进表曰内府之珍先朝所赐既不敢将归地下又不合留在人间公贞元中铸剑防为农器赋云皇帝嗣位之三十载寰海镜清方隅砥平驱域中尽归力穑示天下不复用兵其后作相竟立殊勋观其词赋气槩岂得无异日之事
　　作涙赋
　　进士李为作泪赋及轻薄暗小四赋李贺作乐府多属意花草蜂蝶之间二子竟不逺大
　　韩退之诗
　　韩退之游庐山过萧金部山居诗云中郎有女能业伯道无儿可主家今日匡山过旧隐空将衰涙对烟霞
　　女仪
　　郎中元沛妻刘氏有文学着女仪一篇亦曰直训
　　二清二干
　　江南多名僧越州有清江清昼婺州有干后干辅时号会稽二清东阳二干
　　以诗见韦蘓州
　　呉兴僧昼字皎然工律诗抒思作十数篇见韦蘓州韦殊不称赏明日写旧制献之大加叹赏云防至失声名何不但以所工见投而猥希老夫意耶人各有得非卒能致也
　　文章大徳
　　元和以来僧道多称大徳偶得补署遂为头衘各因所业以冠大徳之目至有号文章大徳者
　　应不求闻达科
　　昔有徳音搜访懐才抱器不求闻达者有人逢一书生奔驰入京问求何事答曰将应不求闻达科
　　鉴虚煑肉法
　　元和中僧鉴虚不知肉味有僧素无道行遂作鉴虚煑肉法
　　后人诬作
　　才命论称张燕公革华称韩文公老牛歌称白乐天佛骨诗称郑司徒皆后人之所诬也
　　自家儿得人怜
　　宗问黄幡绰是个儿得人怜对曰自家儿得人怜时肃宗在东宫尝危惧宫中号禄山为子上俛首久之又尝登楼见一醉人临水卧问是何人幡绰曰是年满令史上问何以知之对曰更一转入流矣上又与诸王会食宁王喷食饭直至龙顔上曰宁哥何故错喉幡绰曰此非错喉乃是歕
　　年满令史
　　错喉【并见上】
　　李过庭
　　姚岘滑稽姚南仲亷察陜郊岘以宗从见之忽有投刺者云李过庭南仲曰过庭之名甚新未知谁家子弟岘曰恐是李趋儿
　　拗项桥
　　尚书省东隅有桥名拗项桥言侍御史及殿中久次者至此拗项而望南宫也
　　音声树
　　都堂有古槐夜深闻丝竹之声音省中即有入相者俗号音声树
　　氷防
　　祠部号为氷防言其清冷也二十四司印毎郎官交直时吏人悬于臂以相授颇觉为烦杨虞卿始置匮加鐍人以为便初成州或为吏部郎戏作考词状有千忍万忍后不禁考上下
　　御史三院
　　一曰台院其僚曰侍御史呼端公知杂事谓之杂端非知杂者号散端二曰殿院其僚曰殿中侍御史呼侍御新入者知右巡以次左廵号两廵使三曰察院其僚曰监察御史亦呼侍御每公堂会食杂端在南榻主簿在北榻皆绝笑言若杂端失笑则三院皆笑谓之哄堂
　　哄堂【见上】
　　察院防名
　　察院诸防各有他名礼察曰松防南有古松也刑察曰魇防寝此多魇兵察主院中茶茶必是蜀之佳者贮于陶器谓之茶瓶防吏察主入朝人名籍谓之朝簿吏察之上则舘驿使又其上监察使谓之察长
　　瞎眼宰相
　　裴光徳在中书故人求京府判司公曰此官与公不相当不敢以故人之私隳朝廷纲纪他日有瞎眼宰相怜公者不妨却得某必不可
　　叶法善
　　道士叶静能中宗朝坐妖妄伏法宗时有道术者乃法善也有人撰记传云宗令道士叶静能误矣
　　人道尚右
　　以右为尊礼先宾客故西让客主人在东自卑也今人或以东让客非礼也
　　时世妆
　　崔枢夫人治家整肃妇妾皆不许时世妆
　　阁下足下之称
　　古者三公开阁而郡守比古诸侯亦各有阁故有阁下之称前軰与大官书多呼执事与足下刘子云与宰相书曰足下韩退之与张仆射书曰执事即其例也记室本王侯宾佐之称他人不可通用惟执事则指左右之人尊卑皆可通称又自卑达尊例云座前尤非也阁下降殿下一等座前降几前一等岂可僭用哉
　　毳褐岂甚铜乳之臭
　　朝士诣友生见衲表道人在座他日谓曰公好毳褐之夫何也吾不知其贤愚但觉其臭友生曰毳褐之臭岂甚铜乳公处其间曾不嫌耻反讥有道之士南朝以蛙鸣胜鼓吹吾视毳褐愈于今之朱紫逺矣
　　投牒便换
　　有士子鬻产于外得数十千惧川途难赍因所知纳于公藏牒以归世所谓便换者置之衣囊一日醉拍囊曰莫轻此中大有好物盗在侧闻之夜杀而取其囊意其有金开无获投牒于水
　　梦柳仆地
　　柳宗元自永州司马召至京师诣卜者问命曰予柳姓也昨梦柳树仆地其不祥乎卜者曰生则柳树仆则柳木木者牧也君其牧柳州乎卒如其言
　　梦舁棺入堂
　　李逢吉有婢梦有一人舁棺至堂后云且置地不久移入堂中俄除中书舍人后知贡举未毕而入相
　　东西台
　　髙宗改门下中书省为东西台尚书省为文昌台改御史台呼为南台
　　张骞槎
　　汉书载张骞穷河源言其奉使之逺实无天河之说惟博物志云客星犯斗牛事后人云得织女支机石以问君平皆是虚诞寳厯中京洛逓夫舁张骞槎不知何物也前軰诗往往用张骞槎相袭谬误如此
　　大僚子安得居山
　　李徳裕荐处士王堪为谏官武宗问谁子对曰王超之子上曰凡处士当是山野之人大僚子安得居山耶徳裕无以对
　　和尚教坊
　　元和中有僧文淑聚众论说内典托言鄙防之事不逞軰争效其音调为歌曲呼为和尚教坊
　　门戸李益
　　李益能文有贵家子同姓名人谓益为文章李益贵家子为门户李益
　　买妾非妓
　　柳公绰尝纳一姬同院知之屡征出妓公绰曰士有一妻一妾以主中馈备洒扫公绰买妾非妓也










　　类说卷十四
　　钦定四库全书
　　类说目録
　　卷十五
　　谈賔録
　　着毛萝卜　　　　笑中有刀
　　开通元寳钱　　　阎立本图
　　画家三祖　　　　守鸭緑之险
　　土山头　　　　　医者意也
　　下第诗
　　剧谈録
　　黄中君鬼谷子　　金盆渍白龙皮
　　玉蘂花　　　　　炼炭炊饭
　　白傅泛舟徃香山　滩有鸂防
　　见我龙钟故相戏耳
　　谪仙怨　　　　　明经及第何事来见
　　贾氏谈录
　　石上刻有道字　　龙尾道
　　贡院榜　　　　　绮纨子
　　六籍奴婢　　　　院体
　　海鸥咏　　　　　白傅塜
　　伐叛亭　　　　　白傅不赐谥
　　八角井　　　　　文中子
　　百衲琴　　　　　华岳掌
　　澄泥砚　　　　　虞美人
　　风水性　　　　　厄在白马
　　晋公谈录
　　五星在奎　　　　朝衣不可临吊
　　墨惨衣　　　　　木掩房
　　赵普位故相上　　御宴値
　　先公谈录
　　仕宦忌太速　　　照袋
　　起复佩鱼　　　　拜宰相父母
　　麄官　　　　　　窦氏五龙
　　见客问三事　　　尚书里行
　　宗室之隽　　　　天下生齿数
　　江南冯延已词　　法帖
　　题撷芳亭诗　　　换得西湖十顷秋
　　玉楼银海　　　　换羊书
　　张公庠诗　　　　善佞
　　杜子美坟　　　　开元乐调
　　草书钱文　　　　王仲至召试诗
　　圆通不出世　　　黄鲁直诗
　　二宋诗　　　　　樱桃荐酪
　　柳三眠　　　　　碧笺题诗
　　梦抛毬诗　　　　鹦鹉呼琵琶
　　宣赦诗　　　　　囘乡诗
　　元夕御楼诗　　　刘贡父诗
　　怪石诗　　　　　李太白峯顶寺诗谢番罗袄诗　　　姚嗣宗诗
　　司马公诗　　　　妓求参寥诗
　　题小溪诗　　　　东波诗
　　醉僧祭文　　　　须多中相法
　　晏叔原诗　　　　春秋月
　　秘色磁器　　　　马一疋
　　柴桑令　　　　　状元徐适诗
　　张坦化为蛇　　　陈知黙诗
　　三平两满文字　　张安道前生
　　李白坟　　　　　京城
　　江珧柱　　　　　内库酒北苑茶
　　对属　　　　　　还乡和尚
　　钱王诗　　　　　逸人诗



　　钦定四库全书
　　类说卷十五　　　　　　　宋　曾慥　编谈賔录
　　着毛萝卜
　　唐率府冯先震入集贤院校文选注蹲鸱云今之芋子即是着毛萝卜
　　笑中有刀
　　李义府状貎温恭而褊急隂贼忤意者必加倾陷人谓笑中有刀
　　开通元寳钱
　　武德中废五铢钱行开通元寳钱名其书皆欧阳询之所为也初进様文德皇后掐一甲痕因铸之
　　阎立本图
　　东蛮王入朝顔师古奏昔武王时逺国归款周史集为王防篇今卉服鸟章备集鸾邸宜图其事以贻于后诏阎立本图之莫不尽该毫末备得精神
　　家三祖
　　晋以来顾长康张僧繇陆探微为家三祖
　　守鸭绿之险
　　元万顷为辽东管记作檄文讥髙丽云不知守鸭绿之险莫离支报曰敬闻命矣移兵守之万顷由是坐罪
　　土山头
　　诸曹郎中不自员外除者谓之土山头赵谦光自大理正卿为户部郎中员外郎赵浩嘲曰员外由来美郎中望不优寜知粉署里畨作土山头谦光答曰锦帐随情设金檀任意熏惟愁员外置不应列星文
　　医者意也
　　许裔宗名医人问何不著书曰医者意也脉之深趣不可言传
　　下第诗
　　罗隐下第诗云名惭桂苑一枝绿鲙忆松江满箸红惟应鲍叔深知我他日蒲帆百尺风
　　剧谈录
　　黄中君鬼谷子
　　窦庭芝与卜者葫芦生相善一日谓曰君家祸将至遇黄中君鬼谷子方可救敎庭芝物色求之得李泌倾心结之未几遇朱泚之乱庭芝陷贼中事平德宗命诛之泌以前事上闻特贷其死帝曰黄中君葢指朕谓卿爲鬼谷子何也
　　金盆渍白龙皮
　　李德裕当盛暑防客以金盆渍白龙皮于坐侧须臾凉颷爽气凛若髙秋
　　玉蘂花
　　唐昌观有玉蘂花甚盛一日有女子容貎婉丽绕花而行观者如堵忽折花数枝曰昔有玉峯之约自此可以行矣飘然乘空而去刘禹锡诗云玉女来看玉树花异香先拥七香车攀枝弄雪时回首惊怪人间日未斜
　　炼炭炊饭
　　洛下豪家子饮食鲜华有李使君亦尚华侈盛具召之曾不下筯李曰试食此以炭炊豪家子勉食一曰凡以炭炊先烧炭熟谓之炼火此炊炭尚未炼也后经兵乱豪家子丐食山寺而卒
　　白傅泛舟徃香山
　　卢简辞游伊川别墅忽有二童子操篷艇中有白衣人与僧偶坐船后以桐甑而炊吟笑宛若神仙问之乃白傅泛舟徃香山也
　　滩有鸂防
　　河南伊阙县前水中每县官有入台者先有滩出石砾金沙清澈可爱牛僧孺为尉一日报滩出县僚共观之老吏曰此必分司御史若是西台当有一双鸂防僧孺祝曰既能有滩何惜鸂防言讫一双飞下不旬日僧孺果拜察院
　　见我龙钟故相戏耳
　　裴晋公未第时羇游洛中一日策蹇上天津桥时淮西不庭已数年矣有二老人倚柱立语曰蔡州何时得平见晋公愕然曰适忧蔡州未平须待此人为相仆闻其语遽告公公曰见我龙钟故相戏耳后果如其言
　　谪仙怨
　　明皇幸蜀一日登髙山望秦州谓高力士曰吾聼张九龄言不至于此马上吹笛为曲号谪仙怨
　　明经及第何事来见
　　元和中李贺以歌诗著名元稹已老以明经中第亦工篇什愿与贺交执刺见之贺见刺曰明经及第何事来见李贺稹惭退未防制策登科为礼部郎官乃议贺父名晋不合举进士时辈从而诽之贺不第故也
　　贾氏谈录
　　石上刻有道字
　　赞皇公平泉庄台榭百余所竒花异草珍松怪石故公自制平泉花木记今悉絶矣惟鴈翅桧珠子柏连房玉蘂存焉怪石洛阳有力者取去石上皆刻有道两字
　　龙尾道
　　含元殿前龙尾道路七转由丹鳯门北望宛如龙尾下垂
　　贡院榜
　　右谕及贡院字用淡墨氊笔书李绅侍郎将放举人命吏书榜未及填右谕贡院字吏暴卒令史王昶善书被酒染笔不能加墨一榜之内浓淡相间反致其妍遂成故事
　　绮纨子
　　牛竒章初与李卫公饮僧孺曰绮纨子何预斯堂卫公衔之世周秦行纪非僧孺所作是卫公门人章瓘撰文宗曰此必假名僧孺若贞元进士岂敢呼德宗为沈婆儿也
　　六籍奴婢
　　刘蕡读文中子曰才本中庸拟上述作或问于六籍何如曰犹奴婢之于郎主后遂以文中子为六籍奴
　　院体
　　中土士人札翰多为院体贞元中翰林学士吴通微尝工行草院体近吏故吏胥放其书大行于世遗法至今
　　海鸥咏
　　顾况师事李泌得其服气之法能终日不食及泌卒作海鸥咏大为权贵所嫉贬饶州司户作诗云万里飞来为海鸟曾丹鳯借枝柯一朝鳯去梧桐死满目鸱枭奈尔何
　　白傅冢
　　白傅塟龙门山四方过者必奠巵酒塜前方丈之土常成泥泞
　　伐叛亭
　　李赞皇平上党回鹘自矜其功平泉庄置搆思亭伐叛亭
　　白不赐谥
　　白傅大中末有奏疏请赐谥上曰何不取醉吟先生墓表看卒不赐谥弟敏中奏立神道碑李义山文也
　　八角井
　　滑台城北尝有昏垫之患贞元中贾丞相凿八角井于城隅以镇之
　　文中子
　　隋末隐白牛溪着王氏六经北面学者国初多居佐命之列刘禹锡盛称王通能明王道以大中立言防其门者皆天下俊杰自后士大夫拟议及诸史笔未有言及文中子者
　　百袖琴
　　李沂公百衲琴制度甚古其音清越无比
　　华岳掌
　　华岳掌其石如人肉色每太阳对照即见之日暮则渐隐不见
　　澄泥砚
　　绛县人善制澄泥缝绢袋至汾水中逾年而取之陶为砚水不涸又邺郡二台旧瓦有维箕之状断为砚则愈于澄泥
　　虞美人
　　褒斜山谷中虞美人草状如鸡冠大而无花叶皆相对或唱虞美人则两叶如人抚掌之状颇中节拍
　　风水性
　　陜河风性寒民多伤风河洛以东地咸水性冷故民虽哺粟食麦面而无热疾滑台风水性寒冷尤甚士民啖附子如芋栗
　　厄在白马
　　李德裕有术者谓曰公他日位极人臣但厄在白马及登相位虽亲戚中亦不蓄白马后为白敏中所倾命马植专典淮南狱公坐是窜南海
　　晋公谈录
　　五星在奎
　　太宗即位五星在奎居兖州地分太宗为晋王领兖海奎为天上奴仆宫故执御者皆骤居富贵
　　朝衣不可临吊
　　王枢宻父太师倾背朝士吊者朱紫盈门独徐携一麻袍角带客次更易讫方入吊或问之曰朝衣不可临吊
　　墨惨衣
　　艾仲孺侍郎言祖母始嫁衣笥中有墨惨衣妯娌问之云父母令候夫家私忌日着此慰尊长今此礼亦亡
　　木掩房
　　晋公被谪之初木掩房三日冯拯薨时火守房王钦若薨时火拂房
　　赵普位故相上
　　赵普初拜相太祖曰汝虽为相坐立班须让旧相普曰陛下创业以臣爲相正欲弹压四方臣见故相直须在上太祖佳之又尝奏事忤防上怒手裂奏章挼而掷之普徐拾起开展复奏上愈怒拂袖起普犹奏曰此事合如此容臣进入取防
　　御宴値
　　太祖大宴雨暴作上不悦赵普奏曰外面百姓正望雨官家大宴何妨只是损得些陈设湿得些乐官衣裳但令雨中作杂剧更可笑此时雨难得百姓快活时正好饮酒太祖大喜宣令雨中作乐宜劝满饮尽欢而罢
　　先公谈录
　　仕宦忌太速
　　先公少多病灸灼殆无完肤故从伯赵相国谓曰大凡壮年仕宦忌于太速肌体患在太丰观子气实神深虽体中多疾不足虑也
　　照袋
　　王太保每天气和暖必乘小驷从三四苍头携照袋贮笔砚韵畧刀子牋纸并小乐器之类照袋以马皮为之四方有葢并襻五代士人同用之
　　起复佩鱼
　　先公周显徳末翰林学士起复裹素纱软脚幞头惨紫公服每日入朝犹佩鱼袋或曰鱼袋者取事君夙夜匪懈之义然以金为饰亦见其华也居丧夺情不当有金寳之饰公遽谢不敏
　　拜宰相父母
　　丞相如在具庆或偏侍百官就私第请谒必先通起居方见丞相事分深者皆升堂拜如不升堂亦须向北遥拜近日少行此礼
　　麄官
　　唐士大夫重内轻外任方面者目为麄材张燕公愧无通材供国麄使薛许昌谢人惠茶诗云麄官乞与真抛弃赖有诗情合得尝王彦威仕元和间为太常博士累官至大僚其诗云貔貅十万拥雄师正是酬防报国时汴水波涛喧鼓角隋堤杨栁拂旌旗前驱红斾关西将坐列青娥赵国姬为报长安冠葢道麄官到防是男儿彦威时为宣武节度使
　　窦氏五龙
　　谏议大夫窦禹钧子五人俱进士及第冯道诗云燕山窦十郎敎子有义方灵椿一株老丹桂五枝芳时号窦氏五龙
　　见客问三事
　　李昉为相每见客必问三事民间有何疾苦为政有何术业时政有何缺失
　　尚书里行
　　旧语太常不是卿秘书不是监以其职器清重不与他卿监比也先公为翰长以病求为大蓬又太常卿在六尚书下与丞同幕次谓之尚书里行
　　侯鲭録
　　宗室之隽
　　唐元稹行李从易宗丞制词云昔刘氏子孙在属籍者十余万人尝考王莽居摄时作大诰云宗室之隽有四百人孟康注云谓诸刘见在者何多寡不同如此岂莽残啄之余四百人者皆賛莽以盗汉偷生嗜利之徒欤不然安得生存于斯至为莽称隽耶
　　天下生齿数
　　天下生齿之数前汉一千二百二十三万后汉一千六百七万魏九十四万晋二百四十五万宋九十万后魏三百二十七万北齐三百三万后周三百五十万隋八百九十万唐九百六万本朝太祖二百五十万太宗三百五十七万真宗八百六万仁宗一千一百九十万英宗一千二百四十八万神宗一千七百三十万
　　江南冯延已词
　　有士人家收江南李后主书一词云冯延已撰词云铜壶滴漏初尽髙阁鸡鸣半空催啓五门金锁犹垂三殿珠栊堦前御柳摇绿仗下宫花散红鸳瓦数行晓日鸾旗百转春风侍臣蹈舞重叠圣寿南山永同
　　法帖
　　阁下法帖十卷淳化所集其中多吊丧问疾唐国子祭酒李涪所撰刋误云短啓出于晋宋兵革之际当时国禁书疏非吊丧问疾不得辄行尺牍故羲之书首云死罪是违制令也
　　题撷芳亭诗
　　欧阳永叔闲居汝阴时一妓能尽记公所爲歌词公戏曰他日当来作守后自维扬移汝州其人已不复见题撷芳亭云柳絮已将春去远海棠应恨我来迟后三十年东坡来作守见之曰此乃杜牧之绿叶成阴之句耶
　　换得西湖十顷秋
　　欧公自扬州移汝州作西湖诗云绿芰红莲舸浮使君那复忆扬州都将二十四桥月换得西湖十顷秋东坡自汝移扬作诗云二十四桥亦何有换此十顷玻璃风使欧公诗也
　　玉楼银海
　　东坡作雪诗云冻合玉楼寒起粟光摇银海生花后见荆公曰道家以两肩为玉楼目为银海是使此事否坡退曰惟荆公知此出处
　　换羊书
　　黄鲁直戏东坡曰昔右军字为换鵞字韩宗儒性饕餮每得公一帖于殿帅姚麟换羊肉数斤可名二丈书为换羊书矣公在翰苑一日以生辰制撰纷冗宗儒日作数简以图报书来人督索甚急公笑曰语本官今日断屠
　　张公庠诗
　　张公庠少能诗一絶云一年春事又成空拥鼻微吟半醉中夹道桃花新过马蹄无处避残红
　　善佞
　　荆州有冯希乐善佞尝谒长林县令云昨初入境见虎狼相尾西去此乃善政所感有顷村人报昨夜有虎食人令戏诘之冯遽曰是必畧食便过
　　杜子美坟
　　在耒阳唐史云至耒阳以牛炙白酒一夕醉饱卒然元微之作子美墓志云扁舟下荆楚竟以寓卒旅殡岳阳至其嗣业始葬偃师首阳山当以志墓为正葢子美自言晋当阳侯杜元凯之后故世葬首阳山子美父闲尝为巩县令故子美为巩县人首阳山在官路之北古塜累累元凯墓犹载图经可考子孙附葬者数十但不知孰为子美墓耳
　　开元乐调
　　沈括为翰林学士有开元乐调四首裕陵爱之云鹳鹊楼头日暖蓬莱殿里花香草绿烟迷歩辇天髙日近龙床楼上正临空阙云间不见人家寒食轻笼薄雾满城明月梨花按舞骊山影里回鸾渭水光中玉笛一天明月翠华满陌春风殿后春旗簇仗楼前御队穿花一片红云开处外人遥认官家
　　草书钱文
　　前世钱文未有草书者淳化中太宗宸翰为之既成以赐近臣王元之有诗云谪官无俸突无烟惟拥琴书尽日眠还有一般胜赵一囊中犹贮御书钱
　　王仲至召试诗
　　王仲至仁宗时名儒召试学士院诗云翠木阴阴白玉堂老来方此试文章宫檐日永挥毫罢闲拂尘埃看墙宿华岳观诗云凌空老树云垂叶压屋梨花雪照人深怪地仙敎俗客殷勤留看华山春后再题云石台流水共苍苔靑竹林间一迳开可惜梨花飞已尽年来游客始重来
　　圆通不出世
　　圆通禅师法秀立身峻洁不肯出世作颂云谁能一日三梳头撮得根牢系便休大抵是他肌骨好不搽红粉也风流
　　黄鲁直诗
　　黄鲁直读太真外传诗云寒日邉声断春风塞草长又结客诗云结客结英豪肯同儿女曹黄金妆剑佩猛兽画旗旄北极狼星落中原王气髙终令贺兰贼不着赭黄袍
　　二宋诗
　　宋莒公兄弟皆有髙名少作落花诗云一夜东风拂苑墙归来何处剰凄凉汉臯佩冷临江失金谷楼危到地香泪脸补痕烦獭髓舞台收影费鸾觞南朝乐府休赓曲桃叶桃根尽可伤景文诗曰坠素飞红各自伤青楼烟忍相望将飞更作囘风舞已落犹成半面妆沧海客归珠迸泪章台人去骨遗香可能无意传双蝶尽委芳心与蜜房西湖展江亭诗云凿开鱼鸟忘情地展尽江湖极目天
　　樱桃荐酪
　　杜牧之樱桃诗曰思用烹骍酪从将玩玉盘唐人已用樱桃荐酪也
　　柳三眠
　　李商隐赋云岂如河畔牛星隔岁犹闻一过不及苑中人柳终朝剰得三眠云汉苑外有人形桞一日三眠三倒
　　碧笺题诗
　　长安南山下一书生作小圃莳花木一日有金犊车从数女奴皆艶丽下饮于庭邀生同坐甚款洽将别出小碧笺题诗曰相思无路莫相思风里杨花只片时惆怅深闺独寝处晓莺啼断绿杨枝
　　梦抛毬诗
　　李慎言字希古梦至一宫殿有数百妓抛毬人唱一诗觉而记三首侍宴黄昏未肯休玉堦月色夜如流朝来自觉承恩最笑倩傍人认绣毬隋家宫殿锁清秋曾见婵娟飏绣毬金钥玉箫俱寂寂一天明月照西楼堪恨隋家防帝王舞裙挼尽绣鸳鸯如今重到抛毬处不是熏炉旧日香
　　鹦鹉呼琵琶
　　蔡持正谪新州侍儿名琵琶尝养一鹦鹉持正每呼琵琶即扣一响板鹦鹉言呼之琵琶卒后误触响板鹦鹉犹传呼持正感伤成疾不起尝为诗云鹦鹉言犹在琵琶事已非伤心瘴江水同渡不同归
　　宣赦诗
　　张舜民绍圣中入元祐责籍系潭州赦书独不赦党人有宣赦诗云击鼔填街道传声过水濵国严三岁犯恩洒万方春舟楫亲南斗衣冠拱北辰岭南并岭北多少望归人
　　回乡诗
　　贺知章回乡诗云离别家乡岁月多近来人事半消磨惟有门前镜湖水春风不减旧时波又云幼小离乡老大回乡音无改鬓毛衰儿童相见不相识却问客从何处来
　　元夕御楼诗
　　元丰中元夕御楼观灯有御制诗时王禹玉蔡持正为左右相持正扣禹玉云应制上元诗如何使故事禹玉曰鳌山鳯辇外不可使章子厚笑曰此谁不知后两日登彩山独赏禹玉诗云雪消华月满仙台万烛当楼寳扇开双鳯云中扶辇下六鳌海上驾山来镐京春酒沾周宴汾水秋风陋汉才一曲升平人尽乐君王又进紫霞杯是夕以髙丽进乐又添一杯
　　刘贡父诗
　　刘贡父自校书郎出倅海陵诗云璧门金阙倚天开五见宫花落井槐明日扁舟沧海去却从云气望蓬莱
　　怪石诗
　　黄亚夫鲁直父也有怪石一絶云山魈水怪着薜茘天禄辟邪眠莓苔钩帘对坐心语口曾见汉唐池舘来
　　李太白峯顶寺诗
　　曾阜为蕲州黄梅县令有峯顶寺去城百余里在乱山中人迹不到阜按田偶至梁间小榜流尘昏晦乃李白所题诗也诗云夜宿峯顶寺举手扪星辰不敢髙声语恐惊天上人
　　谢番罗袄诗
　　熈宁中黄鲁直为宫教五开府者酒余脱浅色番罗袄衣之鲁直醉中作诗云疉送香罗浅色衣着来春气入书帏到家慈母惊相问为説王孙脱赠时
　　姚嗣宗诗
　　东坡于关中驿舎见一诗喜而录之初不知姓名后闻乃姚嗣宗诗云欲挂衣冠神武门先寻水竹渭南村却将旧斩楼兰劔买得耕牛敎子孙
　　司马公诗
　　司马池待制温公父也有诗云冷于陂水淡于秋逺陌初穷见渡头赖得丹靑无画处画成应遣一生愁
　　妓求参寥诗
　　参寥来徐州访东坡坡席上戏令一妓求诗云多谢樽前窈窕娘好将幽梦恼襄王禅心已作沾泥絮不逐东风上下狂
　　题小溪诗
　　参寥钱塘题小溪诗云城根野水绿逶迤袅袅轻舟掠岸过欲采芝兰无覔处野花汀草占春多
　　东坡诗
　　韩康公上元召从官数人出家妓侍饮其专宠者曰鲁生偶中蜂螫少顷持扇就东坡乞诗诗中有鱼吹细浪歌摇日舞罢花枝蜂入怀之句上句记姓下句记事
　　醉僧祭文
　　东坡云蘓州有僧好饮以醉死将死自祭文云惟灵生在浮提不贪不妬爱吃酒兮倒街卧路想汝直待生兠率天尔时方断得住何故净土之中无酒得沽
　　须多中相法
　　黄鲁直云髯多而疎秀者必贵宻而泛短者乃神气不足都尉王晋卿殿帅曹贯道皆无须每指须多者为中相法晋卿尝道巩洛间有后唐庄宗庙神像两眼外皆髭也作诗寄贯道云伐梁继李号良图却惑歌儿便丧躯拂拭尘埃觇遗像元来满面是胡须
　　晏叔原诗
　　熈宁中郑侠上书事作下狱悉治平时徃还厚善者侠家搜得晏叔原与侠诗曰小白长红又满枝筑毬场外独支頥春风自是人间客主领繁华得防时裕陵称之卽令释出
　　春秋月
　　东坡在汝阴初春庭梅开盛色鲜霁夫人曰春月胜如秋月秋月令人惨凄春月令人和悦坡笑曰诚如子言卽召客饮作减字木兰花云春庭花午摇荡春醪光欲舞歩转囘廊半落梅花婉婉香轻风薄雾都是少年行乐处不似秋光只与离人照断肠
　　秘色磁器
　　今之秘色磁器世言钱氏有国越州烧进不得臣下用之故云秘色比见陆蒙集越器云九秋风露越窑开夺得千峯翠色来好向中宵盛沆瀣共嵇中散鬭遗杯乃知唐已有秘色非钱氏为始
　　马一疋
　　韩诗外传曰顔回望吴门马见一疋练孔子曰马也然则马之光景长一疋耳故后人号为一疋又应劭风俗通曰马一疋或曰马夜行目照前四丈故曰一疋或曰度马纵横适得一疋或说马死卖得一疋帛或曰春秋左氏説诸侯相赠乘马束帛帛为疋与马适相匹耳
　　柴桑令
　　今士子多以柴桑翁为渊明不知刘遗民曾作柴桑令也乐天宿西林寺诗云木落天晴山翠开爱山骑马入山来心知不及柴桑令一宿西林便却回注柴桑令刘遗民也
　　状元徐适诗
　　崇宁初特奏名状元徐适诗云白髪青衫晩得官琼林顿觉酒肠宽平康夜过无人问留得宫花醒后看
　　张坦化为蛇
　　林棣县虞候张坦暴酷嗜利病死葬城外月余夜夜呌呼人报其家谓复生妻子辈开掘视之身已化巨蛇头面人也取置荆囤中体寒索厚被日食肉二斤酒一斗复得人言后数月头亦蛇矣渐不能人言其家送置山中
　　陈知黙诗
　　欧公晩年喜陈知黙诗恨不多但説其两联一云平地风烟横白鸟半山云木卷苍藤一云云埋山麓藏秋叶脱林梢带晩风
　　三平两满文字
　　傅钦之作中丞弹刘仲冯一日贡父见之曰小侄何过致烦台评钦之惭云也只三平两满文字贡父笑曰七上八下人材
　　张安道前生
　　张安道谪知滁州道遇一僧舍入门怅然便悟前生曽作寺僧手冩楞伽经四卷问其徒具言有老僧平生诵此经自书者犹匣在屋梁上取视之笔迹宛然今生一同遂托东坡书此经入金山寺印施及东坡作杭倅游寿星院入门便悟曽到能言其院后堂殿山石处作诗记之
　　李白坟
　　李太白坟在太平州采石镇然州之南青山有正坟或过采石酒狂捉月窃意当时槁葬于此后迁窆青山焉
　　京城
　　唐东京宫城东西四里南北二里周围十三里高四丈八尺西京宫城东西四里南北二里周围十三里高三丈三尺本朝东京宫城周围五里旧城周围二十里即汴梁城也唐建中二年节度使李勉重筑国初号阙城亦曰里城新城乃周世宗显德二年诏别筑新城周围四十八里号曰外城又曰罗城亦曰新城裕陵命内使宋用臣重筑之
　　江珧柱
　　海物异名云江珧柱其甲美如玉骨柱肤寸郭景纯江赋云玉珧海月土肉石华世人不用此珧字是未知此耳
　　内库酒北苑茶
　　东坡云诸葛笔譬如内库酒北苑茶山谷曰衙香椽烛与京师妇人梳头亦天下所不及
　　对属
　　东坡云与我周旋寜作我为郎憔悴却羞郎可为的对
　　还乡和尚
　　钱氏时有还乡和尚每唱云还乡寂寂杳无踪不挂征防水陆通踏得故乡田地稳更无南北与西东或问其说曰明年大家都去果有纳土之应
　　钱王诗
　　钱王有诗曰士悲秋色女怀春此语由来未是真若也有情相眷恋四时天气总愁人
　　傅逸人诗
　　傅逸人岩真宗时人赠张忠定诗曰思把浮名买却闲门前流水对青山青山不语人无事门外风花自徃还张答云萧萧踈苇映门墙见说新秋鲙味长何事轻抛来帝里至今防绕寒塘又题壁云寒蛩入夜忙催织戴胜春深苦劝耕人若无心济天下不知虫鸟有何情











　　类说卷十五
<子部,杂家类,杂纂之属,类说>
　　钦定四库全书
　　类说目录
　　卷十六
　　松杂录
　　阿瞒谨爲上客　　通马经
　　曾天子祖天子　　生日汤饼
　　蘓瓌有子李峤无儿
　　牡丹诗　　　　　开元东封图
　　一子不事女主　　夜明帘解张说之难王山人按　　　古镜
　　白鹦鹉　　　　　论明皇
　　异物
　　明皇杂录
　　玉龙子　　　　　虚有其表
　　卫士弃食　　　　白骆驼
　　玉花骢　　　　　舞马
　　天下字唯朋字未正
　　牛仙客非宰相器　取乐富贵
　　玉叶冠夜光枕鏁子帐
　　金盆贮瑟瑟二斗　王维以诗免罪
　　貂皮防歩摇钗　　舞凌波曲
　　力士食荠诗　　　怀慎俭素
　　四绝　　　　　　咏尹字
　　死姚崇算生张说　九龄归燕诗
　　一雕挟两兎　　　房琯为永公后身
　　甘露羮　　　　　一行求算法
　　观舞剑画壁　　　罢相赋诗
　　书囊鼠变犬　　　恃才浮诞
　　明堂火珠诗　　　李峤眞才子
　　三十年无缌麻丧　玉萧琵琶
　　李龟年建第　　　四壁画龙
　　牛炙白酒　　　　按辔木隂下
　　铁如意质酒
　　乐府杂录
　　天子乐　　　　　文武舞
　　驱傩　　　　　　左右敎坊
　　八叠戏蘓中歌场独舞
　　三代立论诰一身能唱歌
　　永新歌　　　　　阿母钱树子倒
　　张红红　　　　　米嘉荣
　　舞　　　　　　　舞剑器
　　胡旋舞　　　　　直项曲项琵琶
　　记节奏　　　　　筝箜篌
　　李牟吹笛　　　　银字管
　　五弹　　　　　弄叅军
　　击瓯　　　　　　断琴
　　拍板　　　　　　宫声往而不返
　　大郎神　　　　　夜半乐曲
　　氷蚕织锦　　　　望江南
　　吹芦管　　　　　黄骢
　　傀儡子　　　　　征音无调
　　方响
　　见闻杂录
　　鸾孤奉职　　　　梦防鹤生女
　　梦灯　　　　　　防在西清
　　池州李长史　　　四畏堂
　　宋公遗戒　　　　烛烧幞头
　　倦防杂录
　　竹不根而茂　　　皂罗糊屏风
　　出自孤寒　　　　相逢不改旧时青
　　钟离二诗　　　　三司黠胥
　　无比店有巴楼　　十年骑马听朝鸡
　　倚阁春秋　　　　绛唇词
　　盘量出剩　　　　藏擫诗
　　宗叔诗　　　　　待哭斯人久矣
　　诡谋杀娼　　　　金鉴长老
　　苑中狮子　　　　权顿幞头
　　匍匐图　　　　　罨画流蘓
　　中书有生老病死苦
　　梦手捧天　　　　始终言新法
　　眼前何日赤　　　髙丽求王平甫诗
　　戏陈亚　　　　　舍人面色如衫色阎罗见阙请速赴任
　　下官踪迹转沉埋　敎坊杂剧
　　巩大卿献放生　　一网打尽
　　啗男胞衣　　　　生前嫁妇死后休妻
　　蜥蜴求　　　　杜园贾谊
　　盛天下苍生　　　改裴公賛
　　明年强健更重来　天狗下勾当公事
　　山药　　　　　　终愼思启
　　茶床谜　　　　　落牙诗
　　不喜歌舞　　　　飞鱼易名鸱吻
　　体貎大臣　　　　贵老近亲赋
　　平调二曲　　　　录公得替
　　无花果　　　　　今日谁非郑校人弹御膳有髪　　　范文正公蚊诗
　　三拗　　　　　　善谑驿
　　得意之所勿再往　着也马留
　　宋罗江






　　类说目录
　　钦定四库全书
　　类说卷十六　　　　　　　宋　曾慥　编松杂录
　　阿瞒谨爲上客
　　明皇幸宁王宅饮甚欢曰大哥好作主人阿瞒谨为上客明日宁王等奏天子言动虽左右史书之恐不能载闺门之美乞臣与兄弟日轮一人书之以送史官至天寳末成三百卷上寳惜是史起阁贮之及禄山陷长安先焚此阁故帝之实录百不叙及三四明皇幸东都与一行师登阁临眺上叹曰吾其不得终无恙乎一行曰陛下行幸万里圣祚无疆及幸蜀至万里桥方悟一行之言
　　通马经
　　明皇问黄幡绰谁通马经对曰三丞相皆通帝问何以知之曰臣日日沙堤上见丞相所乘皆良马因知其通马经上为大笑
　　曾天子祖天子
　　明皇在宫邸乞假归京防暮春豪家子数辈游昆明池选胜宴集上戎服臂鹰直至前诸子颇有难色一少年唱令曰各陈门族官品上大声曰曽天子祖天子父相王某临淄郡王少年惊走上满引酒徐起上马而去
　　生日汤饼
　　王后宠衰泣曰三郎不记阿忠脱紫半臂爲生日汤饼耶上爲戚然阿忠后父号
　　蘓瓌有子李峤无儿
　　中宗尝召宰相蘓瓌李峤子进见上曰尔宜奏所诵书颋奏曰木从防则正后从谏则圣峤子亦进曰斮朝渉之胫剖贤人之心上曰蘓瓌有子李峤无儿
　　牡丹诗
　　明皇殿内赏牡丹问侍臣曰牡丹诗谁为最奏云李正封诗曰国色朝酣酒天香夜染衣帝谓妃子曰妆镜台前饮一紫金盏则正封之诗可见矣
　　开元东封图
　　文宗幸三殿东亭见横廊架巨轴其上命内臣悬于庑下乃开元东封图也上举白玉如意指张説辈数人叹曰使吾得其中一人来则吾可见开元矣命美酎数爵促歩辇归寝殿尝语李石曰吾思天下事难理则进醲酎以醉解之
　　一子不事女主
　　狄梁公为相有姨卢氏居午桥南别墅姨止一子未尝来都城公因休暇候姨安否适见表弟纵猎携雉兎来归公啓姨曰某今为相表弟有何乐从愿悉力从其欲者姨曰相自贵耳姨止有一子不欲令事女主公大惭而退
　　夜明帘解张説之难
　　姚崇为相一日对便殿左足不甚轻利上曰卿有足疾耶崇曰臣有心腹之疾非足也因前奏张説事崇急呼御史中丞李林甫以前诏付之説未遭崇奏日前有教授书生通于説侍儿説大怒擒送京兆尹生厉声曰覩色不能禁亦人之常情公贵为相岂无缓急用人乎反靳靳于一婢耶説奇其言释之兼以侍儿与之一旦忽曰公为姚相国所譛外狱已具请以公所寳鸡林夜明帘用计于九公主必能解公之难主言于上曰独不念在东宫时思欲始终恩加于张丞相乎上急命高力士就御史台索前按狱事并罢之
　　王山人按防
　　太尉卫公为并州从事到职有王山人者请谒曰某善按也纸上书八字曰位极人臣寿六十四后果騐
　　古镜
　　秦淮渔者投网得一古镜照之厯五脏六腑
　　白鹦鹉
　　林邑国进白鹦鹉魏征谏曰鹦鹉能言不离飞鸟臣愿陛下深以为戒
　　论明皇
　　德宗时李泌为相上尝语及明皇叹曰中原之祸自林甫始明皇以英特之姿何不察耶泌曰明皇防年厯多难之后虽江充将陷戾园贾后欲图愍怀于睿宗之患无以过也防封临淄旋又出阁有汉髙之多异仗萧王之赤诚英威一振奸凶自殪而夙尚儒学深达政经薄汉髙马上之言善武帝更仆之问自登寳位乐近正人既勤政事又得良臣及嗜欲稍深政亦怠矣林甫未厌仙客继之昔齐桓以管仲存霸业成管仲亡而诸难作上怡然听从因曰相才而又知书吾髙枕矣
　　异物
　　元先生赠韦丹尚书鲛绡缕白玉香囊并玉鏁子长二尺余异竹篾长二百余尺韦愍梦中所获软罗蜀缬巾罽賔国黄金衣西蜀织成兰亭翠管上镂卢思道宴歌行白玉剑长二尺余
　　明皇杂录
　　玉龙子
　　帝为皇孙时天后奇之曰此儿当为太平天子取玉龙子赐之玉龙长才数寸精巧异常本太宗晋阳时物帝甚寳惜后因旱祈必应
　　虚有其表
　　帝命蘓颋为相命萧嵩草制不工制云国之瓌寳上曰虚有其表
　　卫士弃食
　　帝于复道窥见卫士食毕以残食弃水窦中上怒令杖杀之宁王曰从复道窥卫士之过恐人不能自安上曰大哥于我可谓急难
　　白骆驼
　　天寳中承平岁久自开逺门至蕃界一万二千里居人满野桑麻如织哥舒翰镇青海路逺遣使常乘白骆驼奏事日驰五百里
　　玉花骢
　　上所乘马有玉花骢照夜白
　　舞马
　　帝敎舞马四百蹄分为左右部各有名称曰某家騧其曲曰倾盆乐者数十马皆衣以锦綉络以金铎毎乐作奋首鼓尾纵横应节禄山取十匹归范阳后为田承嗣所得不知其技也一日大飨乐作马闻乐而舞廏人以爲妖击之而毙
　　天下字唯朋字未正
　　上御楼教坊工人呈戴竿技于百尺竿施水山状瀛洲方丈命小儿持绛节出入其间刘晏以神童为秘书省正字贵妃置膝上为施粉黛与巾栉上问汝爲正字正得防字晏曰天下字皆正唯朋字未正妃令咏戴竿诗晏曰楼前百戏竞争新唯有长竿妙入神谁爲绮罗翻有力犹自嫌轻更着人上命赐牙笏黄纹袍
　　牛仙客非宰相器
　　上用牛仙客为相访于高力士外议如何力士曰胥吏非宰相器上怒曰即当用康葢一时忿词举其极不可者或报便当为相颇为信焉
　　取乐富贵
　　杨国忠谓客曰某家起细微因縁椒房以至于此未知税驾之所念终不能致令名更当取乐于富贵耳
　　玉叶冠夜光枕鏁子帐
　　持盈公主玉叶冠虢国夫人夜光枕杨国忠鏁子帐皆希世之寳
　　金盆贮瑟瑟二斗
　　虢国夫人防倾一时所居本韦嗣立宅韦氏子弟方昼偃息忽见妇人衣黄衣衫降歩辇侍婢数十人谓曰闻此宅欲货其价防何韦氏曰先人旧庐所未忍舍语未毕有工人数百登东厢撤其瓦木韦氏即携琴书委于衢路叹不才为势家夺古人之戒见于今日堂成以金盆贮瑟瑟二斗以赏匠者后因大风折木坠石堂上畧无所损撤瓦以观皆承以木瓦
　　王维以诗免罪
　　禄山犯阙获梨园弟子数百人大防凝碧池乐工雷海青掷乐器于地西向恸哭被杀王维为罪拘于僧寺赋诗曰万户伤心生野烟百官何日得朝天秋槐叶落深宫里凝碧池头奏管书于壁贼平维以诗免罪
　　貂皮帽歩摇钗
　　天寳初时士庶好爲艳服貂皮帽妇人则歩摇钗窄小襟袖识者窃叹
　　舞凌波曲
　　女伶谢阿蛮善舞凌波曲贵妃赐以金粟装臂环
　　力士食荠诗
　　高力士谪巫州山谷多荠而人不食力士作诗寄意曰两京作斤卖五溪无人采南北虽有殊气味都不改
　　怀慎俭素
　　卢怀慎俭素奉身之具唯一布囊门无帘箔风举席以障宋璟见之命设食盘中水豆两瓯菜数爼而已既没惟一老苍头请自鬻终丧事
　　四絶
　　韦嗣立拜中书令蘓瓌署官诰颎为词薛稷书时号四絶
　　咏尹字
　　蘓颋幼才能言有京兆尹过既去令颋咏尹字乃云丑虽有足甲不全身见君无口知伊少人
　　死姚崇算生张说
　　姚崇张说同位宰辅崇病戒诸子曰张相与吾衅隙甚深然其人稍奢侈吾没后同僚当来吊汝盛陈服玩寳器于帐前若不顾举族危矣彼若寓目当致此玩以神道碑为请得其文即时录进仍先砻石使速镌刻张常见事迟若数日后必追悔姚没张果至目其服玩者数四诸子悉依敎戒碑文时谓极笔曰八柱承天髙明之位列四时成岁亭毒之功存后数日果取其本欲重删改诸子引使者视之碑已功毕説悔恨曰死姚崇犹算生张説
　　九龄归燕诗
　　张九龄在相位李林甫阴欲中之九龄作归燕诗赠曰海燕何微乘春亦暂来岂知泥滓浅只见玉堂开朱户时双入华轩日防囘无心与物竞鹰隼莫相猜林甫知其必退恚怒稍解
　　一雕挟两兎
　　张九龄裴囘卿罢免之日二人鞠躬卑逊林甫抑扬自得观者曰一雕挟两兎
　　房琯为永公后身
　　开元中房琯宰相庐真人邢和璞暇日同出城至一废寺竹间以杖叩地令掘之得一缾缾中皆娄师德与永公书谓琯曰省此乎琯即洒然悟其为永公后身也语琯终身事多騐
　　甘露羮
　　李林甫壻郑平为省郎林甫见其鬂发斑白因曰上明日当赐甘露羮郎即食之能乌鬂翌日食之反白鬂如黳
　　一行求算法
　　僧一行通大衍算法闻天台国清寺僧某术精往求之至寺未敢入窃于门间窥之见僧于庭下布算曰当有弟子来求吾术须门前水西流弟子乃至一行乃趋出请教僧眎门前溪水旧东流忽西流遂授其术
　　观舞剑画壁
　　呉道元善画佛尤长于圗写鬼神将军裴旻请画东都天宫寺壁道元曰闻将军善舞剑观其壮气可助挥毫旻欣然为舞道元奋笔立成若有神助
　　罢相赋诗
　　李适之与李林甫同相林甫中伤而罢赋诗云避贤初罢相乐圣且衔杯借问门前客今朝防个来未罢前数日厨中数鼎跃出相击足耳俱折继贬宜春而卒
　　书囊防变犬
　　李林甫一日晨兴取书囊疑其重开视之一大防跃出变爲苍犬怒目张牙仰视林甫以物击之应手而毙林甫恶之余月而卒
　　恃才浮诞
　　天寳中刘希夷王昌龄祖咏张若虚孟浩然常建李白杜甫虽有文名俱流落不偶恃才浮诞而然也
　　明堂火珠诗
　　崔曙作明堂火珠诗云夜来双月满曙后一星孤未防曙卒无子惟一女名星葢诗防也
　　李峤真才子
　　上置酒兴庆宫有献水调歌头者云山川满目泪沾衣富贵荣华能防时不见如今汾水上惟有年年秋鴈飞上问谁为此词曰李峤上曰真才子
　　三十年无缌麻丧
　　崔林羣从多至大官每宴集组绶相辉设一榻置象笏犹重叠其上三十年间无中外缌麻之丧
　　玉箫琵琶
　　梨园弟子皆居宜春北院时有马仙期李年贺怀智洞知律度安禄山献白玉箫管数百事中官自蜀回得琵琶以献其槽以罗木为之光润如玉有金缕红文蹙成双鳯
　　李年建第
　　乐工李年于东都通逺里建居第中堂制度精絶今裴晋公定鼎门南别墅堂是也其后年流落江南每遇胜赏为人歌数阕坐客莫不掩泣杜甫赠诗其断句云落花时节又逢君者是也
　　四壁画龙
　　开元中大旱上于新池创一殿召冯绍正四壁各图一龙西壁一素龙蜿蜒若奋风云随笔而生壁上鳞甲皆热有白气自檐庑出池中波涛汹涌俄有白龙乘云而起风大作
　　牛炙白酒
　　杜甫客于耒阳为令所厌甫因投诗令以牛炙白酒遗之饮啖过度而卒
　　按辔木阴下
　　上幸绣岭宫宫隘而暑甚上使觇姚崇报曰乘小驷按辔木阴下上从之顿忘烦暑
　　铁如意质酒
　　明皇用叶法善术上元夜自上阳宫往西凉州观灯以铁如意质酒而还遣使者取之不诬
　　乐府杂录
　　天子乐
　　宫悬四面天子乐轩悬三面诸侯乐判悬二面大夫乐特悬一面士乐
　　文武舞
　　文舞居东执翟武舞居西执戚大常卿押乐在乐悬之北恊律郎执翚竿衣绿大袖戴冠警鼓二人执朱幡引乐
　　驱傩
　　用方相四戴冠及面具黄金为四目衣熊裘执戈扬盾口作傩傩之声似除也侲子五百小儿为之朱褶青襦戴面具晦日于紫宸殿前傩张宫悬乐
　　左右教坊
　　开元中置左右教坊以内官掌之又置乐官院
　　八叠戏蘓中郎歌场独舞
　　乐有搭鼓即腰鼔也昔有人父为虎伤上山寻尸山有八折故曲八叠戏者被髪丧衣面作悲啼葢遭丧之状也蘓中郎葩嗜酒落拓每有歌场辄入独舞今为戏者着绯戴帽状其醉也又有踏谣娘羊头浑脱九头狮子跳丸吐火吞刀旋槃斤斗悉属此部
　　三代立论诰一身能唱歌
　　歌者乐之声丝不如竹竹不如肉古之能者韩娥李延年莫愁善歌者必先调其气氤氲自脐间出喉乃噫其词即分抗坠之音可致遏云响谷之妙有韦青者能歌本是士人尝自有诗云三代立论诰一身能唱歌官至将军
　　永新歌
　　开元中有内人许子和吉州永新县乐家女也入宫因号永新能变新声高秋朗月喉啭一声响九陌一日大酺于勤政楼万众諠哗莫得闻鱼龙百戏之音永新乃撩鬂举袂直奏曼声广场寂寂若无一人渔阳之乱六军星散永新为一士人所得韦青避地广陵月夜凭栏闻舟中唱水调声者曰此永新歌也登舟省之相与对泣后士人卒遂落风尘临卒谓其母曰阿母钱树子倒矣
　　阿母钱树子倒【见上】
　　张红红
　　大厯中才人张红红本与其父唱歌丐于岐路韦青纳爲姬尝有乐工撰新声未进先印可于青青潜令红红听于屏后以小豆数合记其拍歌罢青入问之云已唱得矣青出绐云某有女弟子蚤曾唱此非新曲也隔屏唱之一座失色敬宗召入宫宫中号记曲娘子韦青卒红红奏曰妾本风尘丐者致身入内不忍忘其防因一恸而絶
　　米嘉荣
　　贞元中有田顺郎长庆中有米嘉荣陈意奴
　　舞
　　舞者乐之容有大埀手小垂手或像惊鸿或如飞燕婆娑舞态也曼延舞缀也有徤舞软舞字舞花舞马舞舞曲有緑腰苏谷香掘柘胡渭州乳旋甘州等字舞以舞人亚身于地布成字也花舞着绿衣偃身合成花也马舞者拢马人着绿衣执鞭于牀上舞蹀躞皆应节奏也
　　舞剑噐
　　开元中公孙大娘舞剑噐僧怀素草书遂长葢准其顿挫之势
　　胡旋舞
　　舞有骨尘舞胡旋舞俱于小毬子上纵横腾踏两足不离毬上
　　直项曲项琵琶
　　琵琶有直项者有曲项者古曲有陌上桑范晔石崇谢奕皆善此乐贺怀智以石爲槽鹍鸡筋作铁为拨画带
　　记节奏
　　乐吏杨志善弹琵琶其姑尤好本宣徽弟子后放出宫居求穆观中自惜其艺常畏人闻每夜分方弹志恳求不允曰吾誓死不于人志寄宿观中窃听脂鞓带以手画带记其节奏明日诣姑弹之姑大惊志以实告因尽传其艺咸通中有米知郎嘉荣子也尤妙后有王连儿【康昆仑曹保郑中丞三事已见琵琶录】
　　筝箜篌
　　筝者蒙恬造也箜篌乃郑卫之音权舆也以其亡国之声故号空国之侯亦曰坎侯古乐府有公无渡河之曲昔有白首狂夫因溺于河其妻名丽玉撰此曲笙者女娲造也象鳯翼一名参差
　　李牟吹笛
　　乐也古曲落梅花开元中李牟独歩当时越州刺史皇甫政月夜泛镜湖命牟吹笛有老父泛小舟来曰某少善于此政以牟笛授之老父始奏一声波浪摇动数叠之后笛遂中裂即探怀中一笛以毕其曲舟下二龙翼舟而听顷刻老父入小舟遂失所在
　　银字管
　　觱栗本兹国乐亦曰悲栗云德宗朝有尉迟青官至将军善此技幽州有王麻奴河北推为第一手或曰汝殊不知上国有尉迟将军者冠絶古今麻奴即往定其优劣青席地令坐取银字管于平般渉调自吹之麻奴泣谢曰今日幸闻天乐方悟前非乃碎乐器自此不复吹也
　　五弹
　　贞观中赵壁妙于五白讽谏有五弹
　　弄防军
　　始自汉舘陶令石躭有賍犯和帝惜其才免罪每宴乐令衣白夹衫令优伶戏弄辱之经年乃放后为防军大中以来弄假妇人又弄婆罗门
　　击瓯
　　出于击缶郭道源以越瓯十二双旋加减水以筯击之
　　斵琴
　　成都雷生善斵琴天下无比
　　拍板
　　本无谱黄幡绰造谱纸上画而耳进曰俱有耳道即无失节奏也
　　宫声往而不返
　　隋炀帝游江都乐工笛中吹安公子其父曰何得此曲对曰宫中新翻也父曰宫爲君商为臣此宫曲声往而不返大驾东巡必不囘矣
　　大郎神
　　天后朝一士人陷寃狱其妻配入掖庭因撰离别难曲以寄哀情名大郎神葢取良人行第也畏人知遂三易名曰非妾子终号怨廻鹘
　　夜半乐曲
　　明皇自潞州入平内难半夜斩长乐门闗领兵入宫后撰夜半乐曲
　　氷蚕织锦
　　康老子本长安富家子生计荡尽遇老妪持旧清凉氷蚕织锦即酬千金康得之不经时复尽康卒乐人嗟之制为曲子一名得寳子
　　望江南
　　李卫公为亡妓谢秋娘撰望江南亦名梦江南白傅作杨柳枝
　　吹芦管
　　宣宗吹芦管自制倾杯初捻管令排儿辛骨鈯拍不中上瞠视之骨鈯忧恐一夕而卒
　　黄骢
　　太宗战马曰仙辽马毙上叹惜命乐工撰此曲
　　傀儡子
　　起汉祖平城之围其城一面即冒顿妻阏氏兵强于三面陈平访知阏氏妬乃造木偶人运机闗舞陴间阏氏望见谓是生人虑下城冐顿必纳遂退军史家但云秘计鄙其策下耳后翻为戏其引歌舞有郭郎者髠发善优笑凢戏场必在排儿之首
　　征音无调
　　舜调八音用金石丝竹匏土革木计用八百般乐器至周改用宫商角征羽减乐器至五百余般唐又减三百般太宗挑丝竹为胡部宫商角征羽并分入平上去入四声其征音有声而无调
　　方响
　　胡部无方响缘直板声不应诸调时太宗内库别收一片铁名方响应二十八调之筝只有宫商角征四调临时移柱应二十八调
　　见闻杂录
　　鸾孤奉职
　　张献图累举不捷因老榜推恩始有班竹之命寓书于室家曰汝作鸾孤吾为奉职
　　梦雌鹤生女
　　欧阳永叔在夷陵日游姜诗庙潜祷嗣续家人梦一鹤飞来自知是雌鹤果得一女甚端丽至八岁或惊魇曰梦一鹤飞去不数日暴卒
　　梦灯
　　广守数人连卒多先梦灯段作守梦灯徧郡城未防病卒
　　防在西清
　　宋景劭舍人梦余清殿学士未防除寳文阁学士制词有邃在西清之语
　　池州李长史
　　张洞为淮南转运使梦人通谒云池州李长史后池中得大鲤即梦也
　　四畏堂
　　王文穆夫人悍妬贵为一品不置姬侍宅后圃中作堂名三畏杨文公戏之曰可改作四畏公问其说曰兼畏夫人
　　宋公遗戒
　　宋景文公遗戒云吾没之后称家有亡以治丧用浣濯之衣鹤氅裘纱帽线履三日棺三月葬坟无为流俗阴阳拘忌也棺用杂木添其四防三涂即止使数十年足以厝吾骸朽衣巾而已吾学不名家文章仅及中人不足垂后爲吏在良二千石下非着数人无功于国无惠于人不可请諡不可受赠与不可求巨公作碑志不得作道佛二家斋醮汝等不可违命作之是以吾死爲无知也
　　烛烧幞头
　　河阳王相同郑州陈相漏舍看文字烛焰烧破陈相幞头脚时王相以疾免班起居陈遂换其巾以入既去王相悔曰是他头上花发却将我幞头去未防二公并罢相又冦莱公李叅政昌龄张叅政洎厐相借皆以坠马后数月皆罢政
　　倦防杂录
　　竹不根而茂
　　冦莱公卒于海康诏许归葬道出荆南公安县邑人迎祭于道断竹挿地以挂纸钱竹遂不根而茂邑人神之立庙于侧奉祀甚谨
　　皂罗糊屏风
　　凡视五色皆损目惟黑色无损李氏有江南日中书皆用皂罗糊屏风所以养目也王丞相在政府亦以皂罗糊屏风
　　出自孤寒
　　张杲卿因登对仁宗曰卿亦出自孤寒杲卿曰臣本诸生陛下擢臣今至中丞三子皆服冠裳陛下春秋髙主鬯虚位臣非孤寒陛下乃孤寒也上嘉纳
　　相逢不改旧时青
　　范讽自给事中谪官数年归济南城西张士园亭宴饮题诗曰园林再到身犹健官职全抛梦乍醒惟有南山与君眼相逢不改旧时青
　　钟离二诗
　　邢州开元寺壁有五代时隐士钟离权二诗曰得道髙僧不易逢防时归去愿相从自知住处连沧海别是蓬莱第一峰莫厌追欢笑语频寻思杂乱可伤神闲来屈指从头数得见升平有防人
　　三司黠胥
　　陈贯为省副三司一胥魁桀黠潜通权幸每声喏使副往阳为欠伸不敢当其礼陈颇不平欲斥逐胥知其意奉事弥谨陈亦善待之一日陈曰宅中欲请女客何人可干胥曰某可督视宴席所须十未具一胥携小女于东华门街挿纸标曰为陈省副请女客监厨无钱陪备今卖此女要若干钱潜结逻者以闻陈竟罢职
　　无比店有巴楼
　　赵防政致政归睢阳宋门旧第更为客邸时号无比店李中师尹西京京师人新建酒楼李悦其壮丽或大言曰有巴时人曰梁苑叔平无比店洛师君锡有巴楼
　　十年骑马听朝鸡
　　欧阳永叔在政府以诗寄颍阴隐士常秩曰笑杀汝隂常处士十年骑马听朝鸡既而王介甫秉政以右正字直史舘召秩秩遂起有无名子改前诗曰昔日汝阴常处士却来马上听朝鸡秩旧治春秋着讲解数十卷自谓圣人之意尽在是矣介甫不好春秋秩遂尽讳所学熈宁六年两河荒歉令所在青苗本钱权行倚阁王平甫戏秩曰公之春秋亦权倚阁乎
　　倚阁春秋【见上】
　　绛唇词
　　王平甫熈宁中判官告院忽作院词防綘唇魏泰曰断章有流离之思何也明年果得罪其词曰秋夜微凉梦回明月穿帘幕井梧萧索正绕南枝鹊寳瑟尘生金鴈空零落情无托鬂云慵掠不似君防薄
　　盘量出剰
　　刘绰天圣中为京西漕分遣属官盘量诸都在仓之粮凡收十万余石归朝上殿具劄子乞付三司收系时章献太后垂帘问曰已盘量者余贯许再盘量否曰向来盘量官多徇颜情不肯尽收入厯又曰卿识王曾张知白吕夷简鲁宗道否此四人者皆不因盘量收出剰斛斗致身于此刘大惭谓人曰当是时殿上甓罅可入亦入矣
　　藏擫诗
　　夏侯公咏杂手伎藏擫诗曰舞绋抛珠复吐丸遮藏巧便百千般主公端坐无由见却被傍人冷眼防
　　宗叔诗
　　张宗叔有诗云大书文字隄防老剰买园林准备闲
　　待哭斯人久矣
　　郑向知杭州王耿为浙漕互有论列而耿死郑往哭之尽哀或曰龙图素恶端公今何恸哭也范极曰龙图待哭斯人乆矣
　　诡谋杀娼
　　杨孜学士来京师应举与一娼往来甚宻娼尽所有资之既登第无以为谢遂召为妻同归襄阳去郡一驿谓曰我有室家乆矣性悍戾计当相困欲相咀药为死如何娼曰君能为我死我亦何惜即共痛饮取毒药和酒一举而尽孜执爵曰今偕死家人须来藏我之尸汝之遗骸立投沟壑曷若我葬汝而后死亦未晩娼曰尔诳诱我至此又诡药杀我乃大恸而死孜后终于祠曹外郎
　　金鉴长老
　　洗马欧阳景素轻薄有金鉴长老以阙斋供将贷米于玉泉长老乞书为地景笑曰诺既至玉泉启封乃一诗云胡芦自去纒胡芦
　　苑中狮子
　　石叅政中立性滑稽天禧中爲员外时西域献狮子蓄于御苑日给羊肉十五斤率同列往观或曰吾辈忝预郎曹翻不及一兽石曰君何不知分也彼乃苑中狮子吾曹员外郎耳安可并耶
　　权顿幞头
　　张逸宻学知成都僧文鉴求见时华阳簿张唐辅同在客次唐辅欲搔髪方脱乌巾睥睨文鉴罩于其首文鉴大怒诉于张公公问其故唐辅曰某方头痒取下幞头无处顿放见大师头闲遂权顿少时不意其怒也
　　匍匐图
　　陈烈动遵古礼蔡君谟居丧烈曰凢民有丧匍匐救之今将行此于是乌金襴鞹与二十余生以手踞地膝行号恸而入孝堂妇女望之皆笑君谟翳笑受即时李遘画匍匐图
　　罨画流蘓
　　昔人歌诗多言罨画流蘓莫知其状南防州有匠人善锡销亦不晓其事则曰京师所谓银泥是也又曰能罨画乃今之生色也常在京师见赁凶具之家曰折却流蘓乃是四角之所系线绘之毬五色同心而下垂者流蘓帐者古人系帐之四隅以爲饰耳
　　中书有生老病死苦
　　熈宁中富相苦足疾多不入曽相将及引年王介甫赵阅道唐子方为叅政介甫日进説以更庶政阅道颇难之而不能夺但退坐阁中弹指言苦子方屡争于上前既而发疽而死京师人言中书有生老病死苦之説谓介甫生曾公老富公病阅道苦子方死也
　　梦手捧天
　　韩魏公知泰州卧疾数日忽曰适梦以手捧天者再其后援英宗于藩邸翼神庙于春宫
　　始终言新法
　　王荆公尝云自议新法始终言可行者曾布也言不可行者司马光也余皆叛而复附或出或入
　　眼前何日赤
　　国朝翰林学士佩金带朱衣吏一人前导两府则两人笏头带佩鱼曰重金居两制久者则曰眼前何日赤腰下甚时黄廵内庭久者又曰眼赤何时两腰黄甚日重
　　高丽求王平甫诗
　　熈宁中高丽使人求王平甫学士京师题咏有旨令元厚之钞录以赐厚之时权尹京诣平甫求新着平甫戏作诗曰谁使诗仙来鳯沼欲传贾客过鸡林
　　戏陈亚
　　蔡君谟戏陈亚曰陈亚有心终是恶陈曰蔡襄无口便成衰后知南防州作书与亲旧曰使君五马双旌名目而已螃蠏一文两个真实不虚
　　舍人面色如衫色
　　胡旦自知制诰落职通判襄州谢泌知州常过庭饮酒面赤谢戏曰舍人面色如衫色胡曰学士心头似幞头胡是时服绯
　　阎罗见阙请速赴任
　　王介俊爽语言多易人谓之心风熈宁中自省判守湖州王荆公送诗曰吴兴太守美如何柳恽诗才不足多遥想邦人迎下担白苹洲上起沧波以风能起波也介知其意以破题为十篇一曰吴兴太守美如何太守从来恶祝鮀生若不为上柱国死时犹合代阎罗公笑曰阎罗见阙请速赴任也
　　下官踪迹转沉埋
　　张铸以京东转运使坐公事降通判太平州葛源为提举坑冶取铸脚色欲发荐状铸为诗曰提司坑冶是新差职比权纲胜一阶若发荐章求脚色下官踪迹转沉埋
　　教坊杂剧
　　熈宁中教坊杂剧时判都水监侯叔献新卒伶人为一道士善出神一僧善入定或语其神何所见云近至大罗见玉皇殿上有人披金紫熟视之乃韩侍中手捧一物云献国家金枝玉叶万年图僧曰近入定坐至地狱见阎罗殿侧有人衣绯鱼乃判都水侯工部手中亦擎一物云爲奈何水浅图云欲别开河道尔时叔献兴水利规帝故也
　　巩大卿献放生
　　熈宁中巩大卿申者善事权贵王丞相生日即饭僧具疏笼鹊鸽以献丞相方家宴即于客次开笼搢笏手取鹊鸽跪而放之毎放一鸟且祝曰愿相公一百二十岁
　　一打尽
　　苏舜钦监进奏院因十月余赛神防舘中同列御史刘元瑜弹击下狱坐监主自盗削籍同防者皆至斥刘谓时相曰与相同一网打尽
　　啗男胎衣
　　桂州妇人产男者取胞衣细切五味煎调召至亲合宴啗之不预者必忿争
　　生前嫁妇死后休妻
　　王雱丞相之次子有心疾娶厐氏不睦相离而嫁之时侯叔献死其妻帏箔不修丞相表其事而斥去时语曰王太祝生前嫁妇侯工部死后休妻
　　蜥蜴求
　　熈宁中京师久旱按古人坊巷以瓮贮水挿柳枝泛蜥蜴小儿呼曰蜥蜴蜥蜴兴云吐雾降滂沱放汝归去时蜥蜴不能尽得往往以蝎虎代之入水即死小儿更曰寃苦寃苦我是蝎虎似恁昏沉怎得甘
　　杜园贾谊
　　陈和叔为举子通率少检后举制科骤为质朴时号热熟顔回时孔文仲对制防言天下有可叹息恸哭者既而被斥陈曰孔子真杜园贾谊也王平甫曰杜园贾谊好对热熟顔囘
　　盛天下苍生
　　进士曹奎作大袖袍要盛天下苍生杨卫答曰此但能盛一个耳
　　改裴公賛
　　张绶貎甚美常绘其容寄兄环环改裴晋公真賛曰尔形甚长尔貎甚扬不为将不为相一片灵台丹青莫状
　　明年强健更重来
　　京师祭社多差近臣王禹玉在两禁二十年题诗斋宫曰隣鸡未动晓骖催又向灵祠饮酒杯自笑治聋知不足明年强徤更重来
　　天狗下勾当公事
　　曾巩知襄州朝廷遣使按水利各辟三两选人充勾当公事巩一日宴诸使者坐客云昨日天星坠于西南有声甚厉又有小星随之巩曰小星必天狗下勾当公事也
　　山药
　　本名薯蓣唐代宗名豫改为山药英庙讳上一字却呼蓣药
　　终慎思启
　　终慎思家贫苦学储悯之以书荐于士人之富者殊无哀王孙之色终取书归重又啓云鲁箭高飞谓聊城之必下秦都不割怀赵璧以空归
　　茶牀谜
　　陈恭公知扬州陈少常亚曰近作一谜四个脚字直上四个脚字直下经年度嵗不曾下若下不是风起便下公未晓亚云乃待制防上茶牀茍或宴防即悭値风澁値也
　　落牙诗
　　曹琰郎中忽落一牙诗曰昨朝饭里有粗砂隐落公公一个牙为报妻儿莫惆怅舌存足以养浑家
　　不喜歌舞
　　冯当世晚年好佛知并州以书寄王平甫曰并州歌舞妙丽闭目不喜日以谈禅为事平甫答曰若如所谕未达理闭目不喜已是一重公案
　　飞鱼易名鸱吻
　　汉以宫殿多灾术者言天上有鱼号星宜为其像冠于屋以禳之唐以来寺观殿宇尚有为鱼形尾指上者不知何时易名鸱吻状亦不类鱼尾
　　体貎大臣
　　治平中国学试防体貎大臣进士对防曰若文相公富相公皆大臣之有体者若冯当世沈文通皆大臣之有貎者意谓文富丰硕冯沈美少也
　　贵老近亲赋
　　欧阳永叔主试贵老为其近亲赋有进士云观兹黄耉之状类我严君之容
　　平调二曲
　　昭陵梓宫发引王禹玉作平调二曲云玉宸朝晚忽掩赭黄衣愁雾璅金扉蓬莱待得仙丹至人世已成非龙轩天仗转西畿旌斾入云飞望陵宫女垂红泪不见翠舆归又云上林春晚曾是奉宸游水殿戏龙舟玉箫吹断催仙驭一去隔千秋防人重到曲江头事往涕难收空余御幄传觞依旧水东流
　　录公得替
　　大理寺丞路坦尝宰相中一县有神录四年方解役坦赠诗云百里传呼号录公三年得替普天同惟君四载过常例更有何人继后风其诗闻于朝夺坦一官而停之
　　无花果
　　木馒头爲无花果味甘酸食之发瘴岭南尤多州郡多取为茶牀髙饤故云公筵多饤木馒头或云岭外刻木作馒头底刻字云大中祥符一様造五十双谈者之过也
　　今日谁非郑校人
　　王介甫为相引用不次及再罢相颇有譛之者公至金陵每得生鱼多放池中有门生作诗曰直须自到池邉看今日谁非郑校人
　　弹御膳有髪
　　凡御史上事百日不言罢为外官侍御史王平院满百日未言事或云端公有待而发茍言之必大事也一日入劄子乃弹御膳中有髪词云是何穆若之容忽睹鬈如之状
　　范文正公蚊诗
　　范希文监泰州西溪盐场地多蚊蚋作诗云饱侣樱桃重饥如柳絮轻但知从此去不用问前程
　　三拗
　　皇祐中长沙有三拗开福长老每季一剃头而致慎樊著作三日一开顶一拗也蘓推官丧父乐饮林察推丧妻庐墓二拗也时有邉臣为守非赂不行孔目官陆静平生不受赇三拗也
　　善谑驿
　　襄州南有驿名善却唐之善谑驿也乃淳于髠放鹄处柳子厚和刘梦得善谑驿奠淳于先生即此地也
　　得意之所勿再往
　　真宗召陈搏至京师士大夫多求其言曰优防之所勿久恋得意之所勿再往
　　着也马留
　　京师优人以杂物布地遣沐猴认之即曰着也马留绍熈中状元叶祖洽赴宴有下第进士作诗曰着甚来由去赏春也应有意惜芳辰马啼莫踏乱花碎留与愁人醉作茵
　　宋罗江
　　庆厯中有亲事官阑入殿门御史宋禧乞内庭畜罗江之狗时号宋罗江亦曰宋神狗

　　类说卷十六
<子部,杂家类,杂纂之属,类说>
　　钦定四库全书
　　类说目录
　　卷十七
　　东轩笔录
　　依様画葫芦
　　宣室鬼神之问茂陵封禅之书
　　澶渊之役　　　　智将不如福将
　　三班奉职卑贱可知
　　丁晋公鹤相　　　家奴盗银器
　　退位菩萨难做
　　见水银银一钱知制诰一日无恨
　　夏郑公诗　　　　策后
　　冦莱公諡忠愍　　四凶何事不量移
　　久阙中丞　　　　丘良孙盗欧公文讲孟子亲戚畔之　体量常平法
　　沮壊新法　　　　放郑声不若逺佞人
　　画流民图　　　　乞烹吕嘉问
　　梦灵芝宫　　　　郭祥正荐荆公
　　作傅岩亭　　　　巷议十篇【失】
　　谁念玉闗人老　　邓绾落职
　　失马断蛇　　　　厚葬完躯薄葬碎骨三十年老娘倒防孩儿
　　大杯罚妓　　　　献范蠡游五湖图既云马黙岂合驴鸣
　　刘攽谢表　　　　挥毫之际余酲犹在精神如破贝州时　嘲口吃
　　措大眼孔小　　　荐决臀自代
　　太后临白玉栏杆赏牡丹
　　韩愈不曽如此合閙
　　费孝先卦影　　　天生黒于予
　　呈身御史识面台官
　　左氏失之诬论　　汗淋学士
　　遇饥索饭食饱不拜
　　吕公讲和启　　　一生吃着不尽
　　顔鲁公书如义手并脚田舍汉
　　登溷诗　　　　　水星不甚得力
　　坤厚载物赋　　　诸婢各送半臂
　　君子喜食酸　　　雌甲辰小戊子
　　回客设供　　　　冯道如诸佛菩萨
　　沂公笔录
　　宰相赐茶　　　　时服
　　河市乐　　　　　不赦奸
　　紫黑色属猪人　　宰相当用儒者
　　汉髙祖田舍翁耳
　　集古录目
　　道士骂老子　　　顔鲁公惑神仙
　　罗池碑　　　　　景阳井铭
　　孙叔敖名饶　　　雷部中鬼
　　平泉草木记　　　陆鸿渐著书
　　阮客旧居诗　　　县令新戒
　　元结好竒　　　　莲勺宫
　　栁宗元韩门罪人　瘗鹤铭
　　霜月之灵皇极之日
　　栁书　　　　　　张龙公
　　林下何曽见一人　明皇称上清弟子令狐绹设斋　　　投龙文
　　白敏中碑　　　　妇人书髙氏一人遗敎经





　　类说目录
　　钦定四库全书
　　类说卷十七　　　　　　　宋　曽慥　编东轩笔録
　　依様画葫芦
　　陶谷久在翰林意希大用其党因对言谷宣力实多微伺上防太祖曰翰林草制皆检前人旧本俗所谓依様画葫芦耳何宣力之有谷作诗曰官职须由生处有才能不管用时无堪笑翰林陶学士年年依様画葫芦
　　宣室鬼神之问茂林封禅之书
　　王禹偁谪守黄州表云宣室鬼神之问岂望生还茂陵封禅之书唯期身后真宗恠其词恚防州有二虎闘而食其一占者云咎在守臣乃移守蕲州勑下而禹偁已死矣
　　澶渊之役
　　惟寇凖乞亲征李沆宋湜賛之陈尧叟请幸蜀王钦若请幸江南上以语莱公公曰何人发此二谋宜斩以衅鼓然后北伐上遂决行
　　智将不如福将
　　真宗次澶渊曰敌骑未退天雄军截在贼后万一陷没则河朔皆敌境也何人为朕守魏公曰智将不如福将王钦若福禄未艾宜以为守王公闻命茫然自失莱公酌大白饮之曰上马杯且曰参政勉之回日即为同列王入魏敌骑满地屯塞四门终日危坐越七日敌退召为平章事
　　三班奉职卑贱可知
　　太宗欲周知天下事小臣皆得登对王禹偁上疏曰三班奉职卑贱可知比因使还亦得上殿未防王以事谪商州团练副使一日国忌行香一人紫袍秉笏立殿侧公意其官髙欲与叙位其人曰某即可知也公问其故曰尝云三班奉职卑贱可知某官为借职是即可知也
　　丁晋公鹤相
　　丁晋公为玉清昭应宫使每遇醮祭即奏有仙鹤盘舞及记东封事亦云仙鹤前导冦莱公判陜府坐山亭有乌鸦数十飞鸣公笑曰使丁谓见之当目为鹤矣又以其令威之裔故好言仙鹤俱呼为鹤相
　　家奴盗银器
　　张文定公齐贤为江南漕日家宴一奴盗银器数事于懐中公熟视不问后为宰相厮役多得班行此奴竟不沾禄乘间泣告公曰尔忆江南盗吾银乎我懐之三十年不以告人汝亦不知也吾进退百官激浊扬清安敢以盗贼荐耶念汝事我久今与汝钱三百千不可复留奴拜谢而去
　　退位菩萨难做
　　蘓易简得受太宗顾遇性特躁进罢参政知邓州年才逾壮有不胜闲冷之叹赠僧诗曰憔悴二卿三十六与师气味不争多又移书亲旧曰退位菩萨难做竟不登强仕而卒世言躁进有夏侯嘉正为官卑平生好烧银常曰吾得见水银银一钱知制诰一日无恨矣俱不谐而卒钱僖公惟演自枢宻使为使相叹曰使我于黄纸尽处押一个字足矣
　　见水银银一钱知制诰一日无恨【见上】
　　夏郑公诗
　　夏郑公竦以父没王事得三班差使携所业投李文靖公沆有山势蜂腰断溪流燕尾分之句明日袖诗进呈乞换一文资后举制科对策庭下有老宦者曰阅人多矣贤良他日必贵以呉绫手巾乞诗公题曰帘内衮衣明黼黻殿前旌斾动龙蛇纵横笔扫三千字独对丹墀日未斜后罢枢府守南京作诗曰造化平分何大钧腰间亲佩玉麒麟南湖月夜栽桃李准拟睢阳过十春又曰海鴈桥边春水深畧无尘土到花隂忘机不管人知否自有沙鸥信此心
　　防后
　　真宗欲策后问叅政赵安仁曰朕欲以贤妃刘氏为后何如对曰出于侧微不可母仪天下上以吿王钦若钦若曰陛下姑问安仁欲立何人上果以问赵对曰徳妃沈氏乃先朝宰相沈伦之家可配圣主冀公曰臣知如此安仁尝为沈伦门客赵未几罢叅政刘妃竟立即明肃太后
　　冦莱公諡忠愍
　　天禧末真宗寝疾章献明肃太后渐预政冦莱公遂欲废后立仁宗奉真宗为上皇而诛丁谓曹利用等凡诰命尽使杨亿为之且将举事防莱公漏言于人晋公夜乘犊车徃利用家谋之入白太后指莱公为反投海上其事有类上官仪者至章献上仙仁宗下诏湔涤其寃諡曰忠愍諡亿曰文制曰天禧之末政渐中闱能叶元臣力屏储极
　　四凶何事不量移
　　丁晋公既投朱崖上表极言策立之功辨诬罔之事仁宗怜之上命移道州司马穆脩作诗曰却讶有虞刑政失四凶何事不量移谓失人心如此
　　久阙中丞
　　寳元中久阙中丞一日李淑对仁宗偶问宪长久虚之故淑曰此乃吕夷简欲用蘓绅上疑之因问吕公曰何故久不除中丞曰中丞者自宰相而下皆得弹撃选用当出圣意仁宗自是知其直
　　丘良孙盗欧公文
　　欧永叔为知制诰或有某大官极称一丘良孙之文章文忠访之乃公所着十篇良孙盗为已有公大笑而已俄报良孙以献文字召试拜官及得所献乃令狐挺所着兵论也公因对奏陈仁宗大怒欲夺其官公曰朝廷已行之命当日失于审详若追夺之所失又多上以为然
　　讲孟子亲戚畔之
　　神宗在春宫中孙思恭为侍读一日讲孟子至多助之至天下顺之寡助之至亲戚畔之思恭泛引助顺之事不及亲戚畔之上曰微子纣之诸父抱祭器而入周非亲戚畔之耶思恭骇服
　　体量常平法
　　常平法既行同知谏院孙觉上言府界诸县往往抑配上令觉同府界提防体量觉奏曰古者设官有言之者有行之者言者不责其必行行者不责其能言臣以言语为官又能一一行之乎乞罢同体量指挥上怒其反覆落职知广徳军
　　沮壊新法
　　曾布为三司使及论京师市易不便今吕嘉问提举市易差官四方买货物禁客旅官中自为兼并非置市易本意吕恵卿以为沮壊新法布落职知饶州恵卿遂叅知政事
　　放郑声不若逺佞人
　　王荆公初为叅政因读晏元献小词曰宰相为此可乎平甫曰彼亦偶然自喜而为耳其事业岂止如是吕吉甫为馆职亦在坐曰为政必先放郑声况自为之乎平甫正色曰放郑声不若逺佞人吕自是与平甫相失
　　画流民图
　　熈寜之末东北大饥百姓流移选人郑侠监安上门画流民图及疏言时政之失侠坐流窜中丞邓绾知谏院邓润甫言秘阁校理王安国奬成其言意在非毁其兄坐是放归田里而卒天下竒才世共叹惜
　　乞烹吕嘉问
　　熈寜十年京师旱枢宻使王韶言卜式乞烹桑羊以致今市易裒剥民利十倍羊臣乞烹吕嘉问以谢天下且甘泽之可致也
　　梦灵芝宫
　　王安国直宿崇文院梦有邀至海上宫殿甚盛笙箫大作题曰灵芝宫有人隔水止之曰时未至且令去恍然梦觉禁中已鸣钟矣平甫为诗曰万顷波涛木叶飞笙箫宫殿号灵芝挥毫不似人间世长乐钟声梦觉时
　　郭祥正荐荆公
　　郭祥正知浔州武冈县奏乞天下之计専听安石处分有异议者虽大臣亦当屏黜上问荆公曰卿识郭祥正乎其才似可用公曰捭阖无行上出其章公耻为小人所荐极称其不可用祥正遂致仕
　　作傅岩亭
　　李师中平日论议与荆公违戻李欲求合于舒州作傅岩亭以公尝倅舒也呉孝宗对策力诋新法既而为巷议十篇言闾巷皆议新法之善公尤薄其为人
　　谁念玉闗人老
　　蔡挺寳元以后歴边任至熈寜初犹帅平凉因作乐歌有谁念玉闗人老之句盛传都下未几召为枢宻副使
　　邓绾落职
　　王荆公再秉政既逐吕恵卿门下人复为谀媚以自安有练亨甫者谓中丞邓绾曰公何不言于上以殊礼待宰相子雱为副枢诸弟皆为两制壻侄皆馆职京师赐第宅绾一一如所戒而言上颔之而已又荐其党为台官遂落职知虢州制曰操心颇僻赋性奸回论事荐人不循分守又曰朕之待汝者义形于色汝之事朕者志在于邪
　　失马断蛇
　　曾鲁公文章尤长四六曾布为三司使论市易被黜鲁公有柬别之曰塞翁失马今未足悲楚相断蛇后必有福
　　厚葬完躯薄葬碎骨
　　张侍中晏丞相俱葬阳翟盗发张墓得金寳甚多遂完其棺揜其穴次发晏墓若有猛兽嘷吼盗惧呼一人同入又闻兵甲鼔噪之声盗又呼一人同入则寂然三盗曰丞相之神尽于是矣及穿榇殊无所有盗恚以斧碎其骨而出张以厚葬完躯晏以薄葬碎骨事不可知如此
　　三十年老娘倒防孩儿
　　苖振第四人及第召试馆职晏相曰宜稍温习振曰岂有三十年为老娘而倒防孩儿者乎既试果不中选公笑曰苗君竟倒防孩儿
　　大杯罚妓
　　王韶罢副枢知鄂州宴客出家妓坐客张续醉挽妓衣前将拥之妓泣诉于韶坐皆失色韶曰出尔曹以娯宾乃令客失欢命取大杯罚妓人服其量
　　献范蠡游五湖图
　　陈恭公判亳州遇生日亲族多献老人星图侄世修独献范蠡游五湖图且赞曰贤哉陶朱覇越平呉名遂身退扁舟五湖公即日纳节明年致仕
　　既云马黙岂合驴鸣
　　刘攽性滑稽熈寜中为试官出题以敎思无穷论举人上请曰此卦大象如何攽曰要见象当诣南御苑马黙为台官弹奏攽轻薄不当置在文馆攽曰既云马黙岂合驴鸣吕嘉问提举市易曾布劾其不法反得罪嘉问治事如故攽曰岂意曾子避席望之俨然乎嘉问字望之
　　刘攽谢表
　　刘攽王介同为试官举人有用畜字者介谓其犯主上嫌名攽谓不可为讳因纷争介以恶语侵攽遂赎金中丞吕公着意不乐攽以为议罪太轻遂夺其主判攽谢表曰彍弩射的薄命难逃飘瓦在前心忮不校又曰在矢人之术唯恐不伤而田主之牛夺之已甚
　　挥毫之际余酲尚在
　　曾布坐市事谪守饶州舍人许将当制颇多诋词徃见曾曰始欲缴词又思启衅如此不免同贬于公无益也然其中语言颇经改易公他日当自知曾曰昔晏元献当国宋子京翰林旦夕亲宻中秋赴宴公出妓赋诗翼日罢相宋草制词颇极丑诋挥毫之际余酲尚在此事由来久矣何足校耶许怃然而去
　　精神如破贝州时
　　嘉祐中文潞公富郑公为相刘沆王公尧臣为叅政立储事秘不永丰中三公已薨潞公留守西赴恩礼隆厚及还上作诗送行有报在不言功之句王禹玉诗云功业特髙嘉祐末精神如破贝州时
　　嘲口吃
　　王汾口吃刘攽嘲曰恐是昌家又疑非类不见雄名惟闻艾气周昌韩非扬雄邓艾皆吃也又同赴朝闻呌班声汾曰紫宸殿下频呼汝攽曰寒食原头屡见君
　　措大眼孔小
　　太祖尝与赵普议事不合上曰安得宰相如桑维翰者与之谋乎普曰使维翰在陛下亦不用葢翰爱钱上曰茍用长者当防其短措大眼孔小赐与十万贯财塞破屋子矣
　　荐决臀自代
　　刘攽与王介因举人用畜生事仝时雍子方为开封府推官戱曰罪各当决臀十三攽曰吾已入文字云窃见雍子方身材长大臀腿丰肥臣实不如举以自代
　　太后临白玉栏干赏牡丹
　　慈圣元宪皇后薨上悲慕甚有姜识者自言神术可使死者复生上试其术数旬不效乃曰臣见太皇太后方与仁宗宴临白玉栏干赏牡丹无意复来人间也上知诳妄但斥去郴州蔡承禧进挽词曰天上玉栏花已折人间方士术何施
　　韩愈不曾如此合閙
　　庆厯中西师未解晏元献为枢宻使防大雪置酒西园欧阳永叔赋诗曰须怜鐡甲冷彻骨四十余万屯边兵晏曰昔韩愈亦能作言语赴裴度防但云园林穷胜事钟鼔乐清时不曾如此合閙
　　费孝先卦影
　　嘉祐以来费孝先以卦影名天下应者甚多王平甫曰占卜本欲前知而卦影验于事后何足问邪
　　天生黑于予
　　吕恵卿语王荆公曰面有黑用园荽洗之当去公曰吾面黑耳非防也曰园荽亦能去黒公笑曰天生黑于予园荽其如予何
　　呈身御史识面台官
　　孙抃为中丞荐二人为御史或问曰公未尝与二人相识遽荐之何也孙曰昔人耻呈身御史今岂求识面台官
　　左氏失之诬论
　　欧阳文忠公初年随州取解以落官韵不收是时左氏失之诬论公论其悉有石言于晋神降于莘外蛇鬭而内蛇伤新鬼大而故鬼小之辨
　　汗淋学士
　　王平甫学士躯榦魁硕盛夏入馆中下马流汗浃衣刘贡父曰君真所谓汗淋学士也
　　遇饥索饭食饱不拜
　　章惇少善养身尝云遇饥不相知处亦湏索饭若食饱时见爷亦不拜
　　吕公讲和啓
　　吕恵卿服除王荆公居山以启讲和曰合乃相从疑有殊于天属析虽或使始不自于人为又曰门墙责善数移两解之书殿陛对扬亲奉再和之诏固其愿也方且图之重罹苫块之忧遂稽竿牍之献又云内省凉薄尚无细故之嫌仰揆髙明夫何旧恶之念恭惟某官知徳之奥达命之情亲疎冥于所同憎爱融于不有氷炭之异豁然傥示于至恩桑榆之收继此请图于改事公答曰与公同心以至异意皆国事耳岂有它哉同朝纷纷公独助之则我何负于公人或言公吾无预焉则公亦何尤于我趋时便事吾不知其如何考实论情公亦宜照于此开谕重悉览之怅然昔之在我诚无细故之疑今之于公尚何旧恶足念然待尽山林趋舍异事相照以情不若相忘之愈也
　　一生吃着不尽
　　王沂公曾发解省试皆为冠首翰林刘子仪曰状元试三场一生吃着不尽沂公正色答曰曾平生之志不在温饱
　　顔鲁公书如义手并脚田舍汉
　　唐初字学劲健得晋宋风开元以后变为肥厚元和以后栁沈之徒复尚清劲五代杨凝式国初李建中妙絶一时行笔亦在于厚实李昌武不免于重浊江南李后主善书有言顔鲁公端劲有法者后主曰真卿之书有楷法而无佳处正如叉手并脚田舍汉耳
　　登溷诗
<子部,杂家类,杂纂之属,类说,卷十七>
　　程师孟知洪州作静堂自爱之无日不到作诗曰每日更忙须一到夜深长是灯来李元规笑曰此乃登溷诗也
　　水星不甚得力
　　段少连晚年与乡老防饮少连通音律酒酣吹笛有老儒曰某命中无金星之助是以不能乐艺段笑曰岂惟金星水星亦不甚得力也
　　坤厚载物赋
　　张沆滑稽有门客作坤厚载物赋粤有大徳其名曰坤沆曰非讲经之座主即传法之沙门
　　诸婢各送半臂
　　宋子京晚年知成都带唐书于本任刋修每宴罢开寝门垂帘燃二椽烛诸婢夹侍和墨伸纸逺近观者皆知尚书修唐书望之如神仙多内宠尝宴曲江偶微寒命取半臂诸婢各送一枚凡十余枚子京恐有厚薄之嫌竟不敢服忍冷而归
　　君子喜食酸
　　王雱云君子多喜食酸小人多喜食醎酸得木性而上醎得水性而下也
　　雌甲辰小戊子
　　唐逸史载晋公与郎中庾威同甲辰生公戯曰郎中雌甲辰也程文恵公厐颍公同戊子生程已贵厐尚为小官尝戯厐曰君乃小戊子耳后颍公大拜文恵致书贺曰今日大戊子却为小戊子也
　　回客设供
　　滕宗谅守巴陵有华州回道士上谒滕知其异人口占诗曰华州回道士来到岳阳城别我游何处秋空一剑横回大笑而去有士人夏钧过永州问何仙姑曰吕先生今何在曰今日在潭州兴化寺设斋钧至潭州寺取斋厯视之其日果有华州回客设供
　　冯道如诸佛菩萨
　　王荆公于上前论冯道能屈身以安人如诸佛菩萨之行唐介曰道为宰相使天下易四姓身事十主得为纯臣乎安石曰伊尹五就汤五就桀正在安人而已岂非纯臣乎质甫曰有伊尹之志则可荆公变色沂公笔录
　　宰相赐茶
　　旧制宰相早朝上殿命坐有军国大事则议之从容赐茶而退自余号令除拜刑赏废置事无巨细并就状进入上于禁中亲览批纸尾用御寳可其奏谓之印画降出奉行自唐至五代不改其制古所谓坐而论道者也国初范质王溥等自以前朝旧相居不自安共奏请中书庶务大者则劄子面进取防朝退各行其事自是奏御亲览或至旰昃赐坐啜茶之礼遂废固不暇于论道矣遂为定制
　　时服
　　圣节端午冬初赐百官时服旧制也冬至自来服旧无所赐
　　河市乐
　　太祖朝始赐都尉髙懐徳以节钺领睢阳性颇奢侈声妓之妙冠于一时睢阳城外数里临汴有桥居民烦伙娼优所聚髙每令其妓女效鄙野之态以为笑谓之河市乐
　　不赦奸
　　太平兴国中朝士祖吉奸赃事觉狱未具郊礼将近太宗怒其贪墨特俾郊赦不宥赵普奏曰赃官抵罪宜正刑辟然国家卜郊肆赦将以对越天地告于神明吉本何人安足以隳陛下赦哉上善其言而止
　　紫黒色属猪人
　　周朝驸马都尉张永徳轻财好施遇一异人云天下将太平眞主已生或暏紫黑色属猪人果于杀伐者姑善待之永徳隂自求访及太祖勲位渐盛倾身亲附至国初以旧恩体貌富贵与佐命一等
　　宰相当用儒者
　　太祖以神武定天下儒学之士未多进用及卜郊乘大辂翰林学士卢多逊执绥备顾问占对详敏他日上曰作宰相当用儒者卢果大用
　　汉髙祖田舍翁耳
　　丁谓在中书语同僚曰汉髙何如主哉曰英雄主也曰何英雄之有张良导之左则左陈平劝之右则右及项羽死海宇无主天下自归之盖随波委顺与物无竞一田舍翁耳又曰古之所谓忠臣孝子皆不足信乃史笔縁餙欲为后代美谈者也
　　集古录目
　　道士骂老子
　　徐彦伯撰万回神迹记宗英伟之主彦伯当时名臣也君臣相与尊宠称述之如此欲使愚人不信不惑其可得乎世道士骂老子云佛以神恠祸福恐动世人俾皆信向僧尼得享丰饶而吾老子髙谈清净遂使我曹寂寞此虽鄙语有足取也
　　顔鲁公惑神仙
　　顔眞卿撰麻姑坛记并书公忠义之节皎如日月不免惑于神仙之説释老为斯民患也深矣
　　罗池碑
　　罗池庙碑云歩有新船集本以歩为渉荔子丹兮蕉子黄碑蕉下无子字当以碑为是而碑云春与猿吟兮秋鹤与飞则疑碑误
　　景阳井铭
　　隋炀帝作景阳井铭及身为滛乱则又过之铭文隠隠尚可读有云前车已倾负乘将没
　　孙叔敖名饶
　　汉孙叔敖碑云名饶字叔敖世未见此碑者不知其名饶也
　　雷部中鬼
　　谢仙者雷部中鬼也夫妇皆长三尺其色如玉掌行火于人间
　　平泉草木记
　　李徳裕作平泉草木记其遗戒有云壊一草一木者非吾子孙
　　陆鸿渐著书
　　陆羽着君臣契三卷源解三卷江表四姓谱十卷南北人物志十卷呉兴厯官记三卷湖州刺史记三卷茶经三卷占梦三卷
　　阮客旧居诗
　　李阳氷阮客旧居诗云阮客身何在仙云洞口横人间不到处今日此中行阮客不见名氏盖缙云之隠者
　　县令新戒
　　唐明皇择县令一百六十三人赐以丁寜之戒其后天下为县者皆以新戒刻石
　　元结好竒
　　元结作峿台铭又作洼罇铭阳华岩铭结好竒之士也所自居山水必自铭之惟恐不竒文章亦然君子欲着不朽有诸其内而见于外者必本于自然顔子萧然陋巷名髙万世得之自然结汲汲于后世之名亦劳矣
　　莲勺宫
　　林华宫行镫铭莲勺宫铜博山槃铭皆汉五凤中造林华宫汉书不载宣帝纪云因于莲勺卤中注云县也不云有宫盖秦汉离宫别馆不可胜数非因事见之则史家不能备载
　　栁宗元韩门罪人
　　栁宗元撰弥陁和尚碑自唐以来言文章者惟韩栁栁岂韩之徒哉其韩门之罪人也世人不知其所学之非第以当时軰流言之尔
　　瘗鹤铭
　　题云华阳眞逸撰刻于焦山之足按润州图经云王羲之书然笔法不类羲之而类顔鲁公华阳真逸是顾况道号碑无年月疑前代有人同斯号者也
　　霜月之灵皇极之日
　　汉韩明府修孔子庙器表碑云水夀二年涒滩霜月之灵皇极之日永夀桓帝年号霜月之灵皇极之日莫晓其义疑是九月五日
　　栁书
　　栁公权书髙重碑予特爱摸者不失其真而锋铓皆在蔡君谟曰隂符经序为栁书之最精云善藏笔锋与予之説正相反
　　张龙公
　　赵耕撰张龙公碑云君讳路斯隋初登第为宣城令夫人石氏生九子公满令归每公出自戌至丑归常体冷且湿石氏异而询之公曰吾龙也郑祥逺亦龙也骑白牛据吾池吾屡与战未胜明日取决可令吾子挟弓矢射之繋鬛以青绡者郑也绛绡者吾也子遂射巾青绡郑怒东北去投合肥西山死今龙穴山是也由是公与九子皆复为龙
　　林下何曾见一人
　　相逢尽道休官去林下何曾见一人世以为佳语庆厯中许元待制为发运得斯石于池阳江水中始知为灵澈诗也
　　明皇称上清弟子
　　唐阳颂宗诏撰宗自称曰上清弟子何其竒哉佛之徒曰无生者是畏死也老之徒曰不死是贪生也
　　令狐绹设斋
　　唐令狐绹设斋为文以语简为工尝饭僧僧判斋于佛前跪炉谛听僧唱言曰令狐绹斋佛知盖以此讥其短其父楚作白楼赋文无他意而至千有六百余言何其繁也父子之性相反如此
　　投龙文
　　唐防昌投龙文武帝自称承道继昭明三光弟子南岳炎上真人
　　白敏中碑
　　唐毕諴撰白敏中碑其事与列多同而载敏中由李徳裕进用及徳裕贬诋之甚力以此为甚恶而碑云防昌中徳裕起刑狱陷五宰相窜之岭外公承是之后一年寃者皆复其位以此为能其为毁誉难信如此
　　妇人书髙氏一人
　　安公美政颂房璘妻高氏书笔画遒丽不类妇人余集録亦已博矣妇人笔画着于金石者髙氏一人而已书莫盛于唐书之废莫甚于今唐之武夫悍将暨楷书手軰字皆可爱余所录如于頔髙骈下至陈游瓌等书皆有今文儒之盛其书屈指可数者无三四人
　　遗敎经
　　遗敎经相传云羲之书误也盖唐世写经手所书耳

　　类说卷十七
　　钦定四库全书
　　类説目录
　　卷十八
　　江南野录
　　先主　　　　　　政事仆射
　　月诗　　　　　　赤军子
　　边罗汉　　　　　甲兵三十万
　　改豫章为南都宋齐丘既死忽见
　　彼有人焉未可图也
　　诸军名　　　　　李后主诗
　　此措大儿语　　　后主好佛
　　千恳万端饥寒二字
　　画山水图诗　　　田舍翁火炉头之作
　　登台望雨　　　　纸鸢上诗
　　好青峭数峯　　　大噐不可力致
　　卷轴何多艾气　　服术忌桃李
　　梦白衣妇人　　　韩熙载不敢阻兴
　　湘山野录
　　胡旦絶句　　　　十议
　　喜朝京阙诗　　　早梅诗
　　保全成资　　　　丁晋公谢启
　　度撰　　　　　　梨号五脏刀斧
　　袁安卧雪图　　　丁冦二公留题
　　试经　　　　　　讲节卦
　　混沌道士　　　　门生献三策
　　吕申公荐陈文恵　大人已曾上闻
　　乞赐监书　　　　之乎者也助得甚事
　　退傅游春　　　　河南驿记
　　奕棋避六宫之惑　主皮之议何如
　　无地起楼台相公　陜西窃盗未获
　　三仆将相才器　　天子何谓官家
　　赤洪崖打白洪崖　麻衣道者
　　要钱准备纳青苗　束帛之义
　　造钟清凉寺
　　孙思邈请僧诵法华经
　　蟹赋　　　　　　泥金双带写诗
　　紫微垣小星　　　讥陈烈诗
　　燐火乃人血凝结而成
　　自然堪下涙何必更残阳
　　掖庭嫔御出家　　紫微失却张君房
　　云斋广录
　　小由基　　　　　炼水银法
　　洛阳花酒一时来　江神也世情
　　渡淮遇风诗　　　猥藁
　　白苎吟　　　　　父诗促归
　　春诗　　　　　　牡丹诗
　　秋日郊行诗　　　寒亭诗【见上】
　　北顾楼诗　　　　赵当遇灯檠
　　梦妻寄诗　　　　蘓小歌蝶恋花














　　类说目录
　　钦定四库全书
　　类说卷十八　　　　　　　宋　曾慥　编江南野录
　　先主
　　名昪字正伦朱梁统制天下杨行宻専居淮南大将徐温出师濠上见先主擕归以为己子遂冒徐姓名知诰
　　政事仆射
　　呉主委政先主迁左仆射頽纲振举逺迩乐推呼为政事仆射遂受呉禅奉呉主为让皇义父温为武皇改元升元复姓李氏
　　月诗
　　圜丘之际太史奏月延三刻时上旬月当三更而坛之际皎然如日礼毕而落初有禅代之志忽半夜寺僧撞钟满城皆惊旦将斩之云夜来倡得月诗曰徐徐东海北渐渐出天衢此夜一轮满清光何处无先主喜而释之又天祐中童謡云东海鲤鱼飞上天东海徐氏之望鲤姓也天时人事相符如此
　　赤军子
　　嗣主璟字伯玉嗣位改元保大是年处州妖贼作乱皆绛衣号赤军子
　　边罗汉
　　鼎州刘言叛袭长沙边镐弃城走镐柔懦酷喜释氏为将惟务全活人号边罗汉后克潭州至是弱而无断唯事斋施人号边和尚
　　甲兵三十万
　　世宗即位嗣王遣孙忌奉表称藩既而背约世宗问忌江南虚实忌曰本国虽小甲兵尚三十万未易可图世宗曰江南不过十数郡何见欺也忌曰精兵虽止十余万然长江一条飞湍千里可敌十万之师国老宋齐丘乃王猛谢安之徒可敌十万
　　改豫章为南都宋齐丘既死忽见
　　宋齐丘既死彗孛见斗牛之分嗣主议迁都豫章以避之改豫章为南都既至常不自安宴百僚于殿上忽见宋齐丘自陛而进遂得疾而殂识者谓信谗害贤良之故
　　彼有人焉未可图也
　　后主名昱字重光周世宗怒不割淮南将征建康见白气贯空使觇之乃后主与猎焉叹曰彼有人焉未可图也干徳二年始用鐡钱以十当铜钱之一是嵗国亡
　　诸军名
　　初先主之世均量民田以奠科赋家出一卒号为义师又于客户三丁抽一谓之团军至嗣主许诸郡民竞渡每端午较其殿最胜者加以银盌谓之打标至是尽搜为卒谓之凌波军又率民间佣奴赘婿谓之义男军又募豪民自备缗帛军器招集无赖軰谓之自在军王师围急乃招百姓老弱外能被铠者谓之排门军
　　李后主诗
　　王师既入建业后主已下登舟赴阙舟中泣下赋诗曰江南江北旧家乡三十年来梦一场呉苑宫闱今冷落广陵台殿已荒凉云投逺岫愁千片雨打孤舟涙万行兄弟四人三百口不堪闲坐细思量
　　此措大儿语
　　初后主违防拒命尝曰他日王师见讨孤当躬擐戎服背城一战如其不获取寳自焚太祖闻之曰此措大儿语耳徒有其口必无其志至是果然
　　后主好佛
　　后主酷信浮图朝退与后顶僧伽帽衣袈裟诵佛书拜跪顿颡为瘤赘亲为桑门削作厠简自试之腮颊少有澁滞者再为治之其手不收学佛握印而行建康中僧至万余僧犯奸有司具牍还俗后主令礼佛三百拜免刑北朝隂选少年有经业口辩者往化之后主崇奉谓之一佛出世朝夕与论六根四谛天堂地狱循环果报号曰小长老又説令广施利造塔像身被红罗销金三事后主嫌其大奢乃云陛下不读华严安知佛富贵自是兵机守御皆弛财用益竭又于牛头山大起兰若聚徒千众日暮设斋无非珍馔一日食之不尽明旦再具谓之折倒时以为谶王师尅池州令僧俗兵士念救苦观世音菩萨
　　千恳万端饥寒二字
　　宋齐丘说先主以虚懐待士立延宾亭招纳贤豪孙忌韩熈载等皆为之用嗣主左右侍从皆东宫白面少年熈载等多肆排毁以先朝老臣终不为少主所用齐丘乞归九华旧居赐号九华先生齐丘天才纵逸凡建碑碣皆自为文命韩熈载八分书之熈载常以纸塞其鼻曰其词秽且臭齐丘昔尝着启云至于千恳万端只为饥寒二字
　　画山水图诗
　　先主移镇金陵沈彬有诗名知先主欲取杨氏因献亲画山水图诗须知手笔安排定不怕山河整顿难
　　田舍翁火炉头之作
　　孙鲂有诗名李建勲先匿鲂斋中沈彬至问鲂诗如何彬曰非有国风雅颂之体实得田舍翁火炉头之作鲂时出曰田舍翁无乃太过乎彬曰子夜坐句云划多灰渐冷坐久席成痕此非田舍翁火炉上作而何鲂题金山寺诗云万古波心寺金山名日亲天多剩得月地少不生尘过橹妨僧梦惊涛溅佛身诳言张处士题后更无人
　　登台望雨
　　李家明滑稽善讽谏从后主登台望钟山雨曰其势即至矣家明曰雨虽必来不敢入城惧陛下重税嗣主遂令务降半而征又见牛卧树隂嗣主曰牛且热矣家明上一絶句曰曽遭寗戚鞭敲角又被田单火燎身闲背斜阳嚼枯草近来问喘更无人
　　纸鸢上诗
　　宋齐丘止生一子輙死哀恸不已李家明作大纸鸢上书云欲兴唐祚革强呉尽是先生设计谟一个孩儿不得让王千古合何如乘风度至齐丘第遂絶其缕令坠齐丘见之惭感而止
　　好青峭数峯
　　嗣主幸南都时既划江舟楫多行南岸北望皖公山曰好青峭数峯李家明曰龙舟轻飐锦防风正值宸游望逺空回首皖公山色翠影斜不过夀杯中嗣主惭俛首而过
　　大器不可力致
　　陈度两策科名皆非正榜尝曰吾必使子孙雪之耳及其子九思举进士亦以老榜君子曰大器不可以力致盛名不可以强取
　　卷轴何多艾气
　　韩熈载初知贡举人皆以为巨题熈载自赋诗五首旦示诸生皆有可观及着格言五十余篇时軰罕及诱掖后进号韩夫子性好谑浪有投贽荒恶者使妓炷艾熏之俟来嗔曰子之卷轴何多艾气也晚年奉贡入梁京絶知旧题壁云未到故乡时将谓故乡好及至亲得归争如身不到目前相识无一人出入空伤我懐抱风雨萧萧旅馆秋归来下和衣倒梦中忽到江南路寻得京中旧居处桃脸蛾眉笑出门争向门前拥将去又云仆本江北人今作江南客再去江北游举目无相识金风吹我寒秋月为谁白不如归去来江南有人惜或问江南何不食剥皮羊熈载曰江南地产罗绮故耳时皆不喻熈载去乃悟追之不及
　　服术忌桃李
　　韩熈载后迁中书侍郎赴宴见园子裹红抹额引数十宫奴皆名色乃叹曰此职也好以中书侍郎兼之熈载少尝服术忌桃李后主内宴俱赐侍臣熈载不得已遂食数颗至是夕泻出十数术人长寸余而卒
　　梦白衣妇人
　　卢绛感疾梦白衣妇人曰子当食蔗即愈妾乃耿玉真歌曰清风明月夜深时箕箒卢郎恨尚迟他日孟家陂上约再来相见是佳期后王师渡江执送绛至梁门孟家陂果见白衣妇人因叹曰昔梦验矣死何恨玉真姓耿氏夫死与前妇之子通与绛同场斩焉
　　韩熙载不敢阻兴
　　自髙宻奔江淮先主大加进擢后主即位颇疑北人往往赐死熈载惧祸肆情坦率破财货售乐妓以百数月俸至散与妓女一无所有既而不能给遂衣敝缕作瞽者持独弦琴俾门生舒雅执板随房歌舞求丐以足日膳旦暮不禁其出入窃与诸生淫杂熈载过之笑曰不敢阻兴而已及夜奔客寝其客有诗云最是五更留不住向人头畔着衣裳时谓北齐徐之才无以过之月入不供遂表后主曰家无盈日之储野乏百金之产仲尼蔬食平仲豚肩亦未之如也今商飚已至寒色渐加挟纩授衣未知何以后主批云熈载咄咄意要出钱支分破除广引妓路如去临川一使币帛轻快措大无失也且日俸五十余千谓之不足则竭国家之产不过养得百十个措大尔乃赐内库绵绢充时服自是多不赴朝为左右所弹分司南都上表乞住曰诸佛慈悲常容悔过宣尼圣哲亦许自新臣无横草之功有滔天之罪羸形虽在壮节全消满船稚子婴儿尽室行啼坐哭劲风孤烛病身那得长存万水千山回首不堪永诀后主又批云既无迁善之心遂掇自贻之咎表陈悔过览之怆然可得许本职在阙下
　　湘山野录
　　胡旦絶句
　　夏英公竦镇襄阳胡秘监旦防明居防性多狷躁公昔常师焉时一见之一日谓公曰读书乎曰郡事无暇时为絶句胡曰试诵之公曰燕雀纷纷出乱麻汉江滩畔使君家空堂自恨无金弹任尔啾啾到日斜
　　十议
　　眞宗诏种放至以韦布长揖宰执杨大年诗曰不把一言裨万乘祗义双手揖三公上召亿曰卿安知无一言裨朕乎出皂囊十轴书乃放所奏也书曰十议所谓议道议徳议仁议义议兵议刑议政议赋议安议危亿曰臣当负荆谢之
　　喜朝京阙诗
　　杨大年年一十一举神童至阙叅政李至令赋喜朝京阙诗有云七闽波渺邈双阙气岧嶤晓登云外岭夜度月中潮断句云愿秉清忠节终身立圣朝
　　早梅诗
　　王沂公曽布衣时以所业贽吕文穆公正有早梅诗云雪中未问和羮事且向百花头上开文穆曰此生已安排作状元宰相矣后皆然
　　保全成资
　　陈亚知润州无治状浙宪马卿寻欲按之马至因觞于甘露寺阁至醉宪曰将注子满酌郎中处陈惊谢曰不敢望满但得成资保全而去大幸也
　　丁晋公谢启
　　丁晋公贬崖州权臣实有力焉后召还光州致任权臣出镇许田丁致谢云三十年门馆游从不无事契一万里风波徃复尽荷生成
　　度撰
　　石中立在中书盛度撰张文公神道碑石急问曰是谁撰盛卒对曰度撰满堂大咲
　　梨号五脏刀斧
　　李建勲罢相江南出镇豫章一日游西山因闻茅屋老叟敎数村童公觞于其庐连食数梨賔僚有曰梨号五脏刀斧不宜多食叟笑曰鹖冠子云五脏刀斧乃离别之离非梨也盖离别戕伐胷懐甚若刀斧遂就架取小册振拂以呈丞相乃鹖冠子也
　　袁安卧雪图
　　丁晋公镇金陵重建赏心亭取家藏袁安卧雪图张于亭之屏乃唐周昉笔凡经十四守虽极爱之不敢輙取偶一帅窃去易以芦鴈后王琪君玉留诗曰千里秦淮在玉壶江山清丽壮呉都昔人已化辽天鹤旧画难寻卧雪图冉冉流年去京国萧萧华髪老江湖残蝉不防登临意又噪西风入坐隅
　　丁冦二公留题
　　润州甘露寺有酌泉冦莱公南迁过之题曰平仲酌泉经此回望北阙黯然而行未防丁晋公又过题曰谓之酌泉礼佛而去范讽帅湖南留诗曰平仲酌泉回北望谓之礼佛向南行烟岚翠鏁门前路转使髙僧厌宠荣
　　试经
　　潭州试经童试官举经头一句曰三千大千时一闽童诵不通音操南音上请曰覆试官不知里头有世界耶无世界耶郡官大笑
　　讲节卦
　　皇祐中待制王安国迩英阁讲周易至节卦有慎言语节饮食王以语朴仁宗问贾魏公曰慎何言语节何饮食公曰在君子言之则出口之言皆愼入口之食皆节在王者言之则命令为言语燕乐为饮食君天下须慎命令节宴乐上大喜
　　混沌道士
　　太祖太宗潜耀日尝与一道士游无定姓名自曰混沌或曰真无自御极不复见上巳祓禊西沼道士揖太祖曰别来喜安否亟见之一如平昔抵掌浩饮上曰我夀还得几多对曰在今年十月二十夜晴则可延一纪不尔当速措置上酷留之俾泊后苑后或见宿于大鸟巢中数日不见至所期之日上御太清阁以望气是夕果晴星斗明灿上心方喜俄而隂霾四起天地陡变雪雹骤降移仗下阁急宫钥开端门召开封尹即太宗也延入大寝酌酒对饮悉屏宫官但遥见烛影下太宗时避席有不可胜之状饮讫禁漏三更鼔雪已数寸帝引柱斧防【丑角切】雪顾太宗曰好做好做遂解带就寝鼻息如雷霆是夕太宗留宿禁中将五鼔周庐者寂无所闻帝已崩矣大宗授遗诏柩前即位近臣环玉扆以瞻圣体五色温莹如出汤沐
　　门生献三策
　　冦莱公罢相移鎭长安情况牢落忽天书降于干祐县或上意欲公保奏取信天下公从之士论讥惜未几再入相有门生曰某有三策一曰莫若称疾求外郡消祸第二朝觐日便以干祐之事露诚奏之少救生平公直之名第三不过为宰相耳公不悦竟有海康之行
　　吕申公荐陈文恵
　　吕申公累求致仕仁宗问何人可代公曰无如陈尧佐者上然之遂拜相后文宪公极懐引荐之徳因撰一词携觞歌之曰二社良辰千家庭院翩翩又睹双归燕凤凰巢穏许为邻潇湘烟暝来何晚乱入红楼低飞緑岸画梁轻拂歌尘散为谁归去为谁来主人情重珠帘卷申公笑曰自恨卷帘人已老文恵应曰莫言调鼎事无功老于岩廊醖借不减顷为呉江诗曰平波烟苍苍菰蒲才熟杨栁黄扁舟系岸不忍去秋风斜日鲈鱼乡又湖州碧澜堂诗苕溪清浅霅溪斜碧玉光寒照万家谁向月明终夜听洞庭鱼笛隔芦花
　　大人已曽上闻
　　冲晦处士李退夫者为事矫恠居京师北郊一日种胡荽俗须主人口诵猥语则茂退夫撒种宻诵曰夫妇之道人伦之性【云　云】不絶于口忽有客至命其子毕之子执余种曰大人已曾上闻皇祐中馆阁或谈话则曰宜撒胡荽一处
　　乞赐监书
　　胡旦大监丧明嵗久忽奏乞入见真宗许之王沂公曰此老利吻若对必妄讦时政因奏曰胡旦瞽废日久蹈舞失容乞送中书问求见之因旦甚感之至堂沂公与诸相具诸生之礼列拜旦长揖而坐沂公问目疾近日如何胡曰近亦稍减见相公参政只可三二分来问其所来坚乞引对既圣语但言襄阳无书乞赐一监公曰此必可得急奏奉圣防依奏乞见宜不允
　　之乎者也助得甚事
　　太祖将展外城幸朱雀门上指门额问赵普曰何不秪书朱雀门须着之字安用普曰语助太祖曰之乎者也助得甚事
　　退傅游春
　　退张邓公士逊晚春乘安舆出南薫扺暮自宜秋而入阍兵捧门牌请官位公书一絶曰闲游灵沼送春回闗吏何须苦见猜八十衰翁无品秩昔曾三到凤池来
　　河南驿记
　　钱思公镇洛僚属皆一时俊彦时河南创大驿命谢希深尹师鲁欧永叔各撰一记希深之文近七百字欧公五百字师鲁止三百八十余字欧公未伏在师鲁之下别撰一记更减师鲁文卄字而成之尤完粹有法师鲁曰欧九真一日千里也
　　奕棊避六宫之惑
　　太宗喜奕棊諌臣乞窜待诏贾于南州者言每进新图妙势恱惑明主恐壅遏万几上曰朕非不知聊避六宫之惑耳
　　主皮之议何如
　　眞宗欲择臣僚中善弓矢美容仪者伴北使射弓时兼备者惟陈康肃尧咨可上谓翰林学士晏殊曰陈某若肯换武当授节卿可谕之康肃母尚在堂陈曰当白老母不敢専擅母怒挞曰汝策名第一父子以文章立朝为名臣汝欲叨窃厚禄于门户忍乎上以寸纸细书问晏曰主皮之议如何小珰误送中书大臣茫然不谕次日禀奏上笑而迁就曰朕不晓此一句经义因问卿等上黜其珰于前省
　　无地起楼台相公
　　冦莱公初生两耳垂有肉环数嵗方合自疑尝为异僧好游佛舍与僧谈空歴富贵四十年无田宅园邸在大名自出试进士题云公仪休防园葵赋霍将军辞治第诗此其志也魏野献诗曰有官居鼎鼐无地起楼台后北使入大名问曰莫是无地起楼台相公否
　　陜西窃盗未获
　　康定中西戎冦边王师失律当国一相以老得谢同列就第为贺饮酣自矜曰某一山民耳遭时得告老于家当天下无一事之辰可谓太平幸民也石叅政中立曰只有陜西一伙窃盗未获满座大笑
　　三仆将相才器
　　太宗八子眞宗第三封夀王诏一异僧徧相诸王僧已见七王惟夀王未起僧奏曰徧觐诸邸皆不及夀王上曰卿未见安知之僧曰适见三仆立于门皆将相才器其仆既尔主可知矣三仆张相杨相崇勲郭太尉承祐也
　　天子何谓官家
　　李侍读仲容善饮号李万回真宗饮量无敌饮则召公一夕上命巨觥仲容曰告官家免巨觥上因问何故谓天子为官家仲容曰蒋济万机论三皇官天下五帝家天下兼三五之徳故曰官家上大喜曰真所谓君臣千载遇也李曰忠孝一生心
　　赤洪崖打白洪崖
　　丁晋公释褐授饶倅同年白稹折简贷金五镮稹新婿富室惧公见挠故为此耳公答曰欺天幸福吾何有立地机闗子大乖五百青蚨两家缺赤洪崖打白洪崖或谓其时已有朱崖之防矣
　　麻衣道者
　　钱文禧公若水少谒陈希夷求相陈邀入山斋地炉中见老僧拥壊衲瞑目附火钱揖之僧微开目而已良久陈问曰如何僧摆头曰无此等骨后见希夷曰吾始见子神貌清粹谓子可学神仙而此僧言子无仙骨作贵公卿耳钱曰其僧何人耶陈曰麻衣道者
　　要钱准备纳青苗
　　抚人饶竦者熈寜中下第以诗见王荆公曰飞还垂翅下青霄归指临川去路遥二畆荒田都卖却要钱准备纳青苗竦与刘相冲之有素时知衡州竦谒之公不恱其来竦亟曰某有少干不敢潜过一见而去公问所缺曰并无但乏好酒遂赠一担鞭马而行竦至耒阳宻觇其令不谨遽谒之云太守致意兵厨双壶奉赠请具书谢之令不疑其诳亟戒刻木醵金赠之后数日刘得书骇笑又尝下第去京芘巨商厚贷以免征税自撰除目一纸皆大除拜凡过闗通谒遽曰还闻近日差除否某前数日临出京录得之仕人无不愿见既而曰下第小生敝舟虽无一物敢烦公吏一检其人曰何烦如是言讫飘然而去凡借此大有所获
　　束帛之义
　　夏英公镇襄阳遇大赦值平年各赐束帛时胡旦瞽废在州公依赦防送缣十疋胡笑曰语舍人何寡简如此奉还五疋请检韩诗外及服防诸儒所解束帛戋戋贲于丘园之义公检之果见三代束帛束脩之制若束脩得十挺即脯一束也束帛则卷为二端五疋表王有屈折于隠沦之道也
　　造钟清凉寺
　　江南李氏时有一民死而复蘓云至防司见先主役土木甚严民大骇曰主何至此耶主曰吾为宋齐丘所误杀和州降者千余人汝归语嗣君凡寺观鸣大钟吾受苦则暂休或为吾能造一钟尤善后主造钟清凉寺镌云追荐烈祖孝皇帝脱幽出厄
　　孙思邈请僧诵法华经
　　成都一僧诵法华经甚専虽经兵乱于蜀亦不能害忽一山仆至云先生来晨请师诵经引侍过溪岭数重烟岚中一山居仆曰先生病起晚请诵至寳塔品愿见报欲一听之至时果出野服杖藜两耳垂肩焚香听经罢入不复出以藤盘竹箸秫饭一盂杞菊数瓯无盐酪美若甘露得衬钱一镮仆送出路口问曰先生何姓曰姓孙问何名仆于僧掌中书思邈二字僧大骇仆失去三日山中防求竟迷旧路归视衬资乃金钱一百文也由兹一饭身轻无疾天禧中僧一百五十嵗矣后隠不见
　　蟹赋
　　仆射严续初以位髙寡学为世所鄙江文蔚作蟹赋讥之有云外视多足中无寸肠口里雌黄每失涂而相照胷中戈甲常聚众以横行续以韩熈载有才名请撰其父墓碑欲茍称誉取信于人厚赠金寳并一歌姬熈载既成文无墨及续事业续求改窜熈载悉还所赠止写一絶于泥金双带曰风栁吹花无定枝阳台云雨梦中归他年蓬岛音声断留取尊前旧舞衣
　　泥金双带写诗【见上】
　　紫微垣小星
　　祖宗居潜日与赵普游长安市忽值陈希夷曰可市饮乎太祖曰可与赵学究同席希夷睥睨韩王曰也得既入酒舍韩王足痹争席左陈怒曰紫微垣一小星輙据吾上可乎斥之使居席右
　　讥陈烈诗
　　蔡君谟守福唐召李遘陈烈饭于后圃时暮春酤酒郡人嬉游籍妓因喏而过公留之佐酒举歌一拍烈惊骇越墙攀木而遁李赋诗曰七闽山水掌中窥乘兴登临到落晖谁在画楼沽酒处几多鸣橹越潮归晴来海色依稀见醉后乡心积渐微山鸟不知红粉乐一声檀板便惊飞盖讥其矫之过也
　　燐火乃人血凝结而成
　　僧录賛寜博物王禹偁徐铉尝就学焉栁开守维扬后圃遇隂雨即青炎晱起触近则散寜曰此燐火兵战血或牛马血着土则凝结为此气栁掘之皆断鎗折剑乃古战地也因赠诗曰空门今日见张华
　　自然堪下泪何必更残阳
　　眞宗国卹凡补防子弟有当斋挽之职者若斋郎止侍斋祭若挽郎至有执绋翣者王沂公在中书翰林承防李维连日诣中堂求免其子挽铎之役公戯曰昨日并今日斋郎又挽郎维曰自然堪下泪何必更残阳不数日丁遂出维而南迁符下泪之谶
　　掖庭嫔御出家
　　申国长主为尼掖庭嫔御随出家者三十余人太宗诏两禁各以诗送之陈彭年诗云尽出花钿散寳津云鬟初剪向残春因惊风烛难留世遂作池莲不染身贝叶乍翻疑轴锦梵声才学悮梁尘从兹艳质归空后湘浦应无解佩人
　　紫微失却张君房
　　祥符中命词臣撰日本国祥光记当直者学不优常以张君房代之既宣甚急张醉饮樊楼紫微大窘后钱杨二公作闲忙令大年曰世上何人最号闲司谏拂衣归华山谓种放也希白曰世上何人最号忙紫微失却张君房
　　云斋广录
　　小由基
　　陈文恵公尧佐与弟尧叟俱位至宰相弟尧咨尤精弧矢自号小由基祥符中守荆南回其母马氏曰汝典名藩有何异政尧咨曰路当冲要将迎殆无虚日然弓矢无众不服母曰汝父以忠孝禆补国家不务仁政善化而専卒伍百夫之役以杖击之金鱼坠地
　　炼水银法
　　范文正公仲淹少极贫悴常与一术者游病笃告文正曰吾有炼水银法儿防不足以付今以方授子并白银一斤内文正懐中后为諌官术者之子已长呼而告之取其方并白金授之封识宛然
　　洛阳花酒一时来
　　陈文恵公退居郑下时张相士逊判西京尝以姚黄魏紫及酒遗之公答诗曰有花无酒头慵举有酒无花眼倦开正向西园念萧索洛阳花酒一时来
　　江神也世情
　　冯叅政京庆厯中鄂州预乡荐至大江风涛汹涌几至沈没来春名魁南省廷试复第一受恩还鄂复过大江风微浪稳舟楫安然公题诗江亭云江神也世情为我风色好
　　渡淮遇风诗
　　唐介渡淮中流遇风舟人甚恐公吟曰圣宋非狂楚清淮异汨罗平生仗忠信今日任风波日暮舟济岸众乃欣然公足其诗后云舟楫顚危甚鼋鼍出没多斜阳幸无事沽酒听鱼歌
　　猥藁
　　景祐五年宋郊祁齐名天下称二宋以比二陆祁在蜀日有诗三百首名猥藁尝有诗云碧云谩有三年信明月空为两地愁后竟不入二府而薨
　　白苎吟
　　王彦泽少吟白苎行云君心莫厌欢乐多请看云间日西入议者曰美则美矣日之西入光景无多意近乎防夀果不永
　　父诗促归
　　余杭进士洪浩熈寜中游太学十年不归其父垂白作诗寄浩曰太学何藩且一归十年甘防误庭闱休辞客路三千逺须念人生七十稀腰下虽无蘓子印箧中幸有老莱衣归时定约春前后免使髙堂赋式微
　　春诗
　　成都进士周式有春诗云珠绣户迟迟日栁絮梨花寂寂春
　　牡丹诗
　　淇州进士杨轩为牡丹诗曰杨妃歌舞态西子巧谗魂利剑斩不断余妖钟此根光华日已盛栏槛岂长存寄兴寻芳者须知松桂尊
　　秋日郊行诗
　　太原白昊有秋日郊行诗云鹤盘逺翅投孤岛蝉曵残声到别枝过客诗荆门军玉泉山寒亭过客多题诗独一篇云朔风凛凛雪漫漫果是寒亭分外寒六月火云天不雨请君来此凭栏干
　　北顾楼诗
　　僧仲殊润州北顾楼赋诗曰北顾楼前一笛风碧云飞尽建康宫江南二月多芳草春在蒙蒙细雨中
　　赵当遇灯檠
　　宋潜为耳凌巡检延故人赵当训其子弟忽见美妇人立灯下纎腰一搦唱曰郎行久不归妾心伤亦苦低迷罗箔风泣背西窓雨遂灭灯趍赵就寝曰妾本东方人鬻身于彭城今郎观光上国孤眠暗室明夜又来唱曰一自别来信音少相思痩得肌肤小秋夜迢迢更漏长守尽寒炉天未晓后又曰独倚朱扉翠黛颦伤嗟良夜暂相亲如今且伴才郎宿应为才郎防此身诸生恠赵精神恍惚具告其父潜徃观焉见一妇人唱曰向晚临鸾拂黛眉红妆妖艳照罗帏不辞夜夜偷相访只恐傍人又得知宋大呼遽入以手挽之甚细视之乃一灯檠耳焚之
　　梦妻寄诗
　　进士登渥在太学梦至其家见妻于灯下披笺握管写书寄生生曰我已至矣何用书为妻但挥涕而不答又于别幅见诗一絶曰泪湿香罗袖临风不肯干欲慿西去鴈寄与薄情看生既觉以语同舍曰君思念之极以至于此后旬日得书并诗皆梦中所见无少差焉
　　蘓小歌蝶恋花
　　贤良司马槱梦一美人曰君异日守官之所乃妾之居也幸无相忘因歌蝶恋花一阕既觉唯记其半词曰妾本钱塘江上住花落花开不管流年度燕子衔将春色去纱牕几阵黄梅雨槱续其后云斜挿犀梳云半吐檀板珠唇唱彻黄金缕望断行云无覔处梦回明月生春浦后调官得杭幕后梦向之美人曰时当谐矣相将就寝乃为诗曰长天书锦鴈来尽深院落花鸎更多发策决科君自尔求田问舍我如何槱曰吾方以少登第子何遽劝吾退也曰其如命何自是每夕梦中必来槱与同僚道其本末众曰廨后有蘓小墓得非是乎君后剏二画舫每与同僚游江上一日昏后舟卒见一少年衣緑袍二美人同升画舫俄顷火发舫已没急至公廨郎君已暴亡矣其弟棫字才叔亦登第善属文长于诗哭兄诗有云画舸南游遂不归乃记画船事也此诗之作因梦与才仲燕语如平生既寤遂赋诗以写其悲怅之意诗曰谁敎作鴈破羣飞一舸南游遂不归乍见音容悲且喜不知魂梦是邪非陟冈望逺心犹在擕防还家意已违泪眼重寻丘壑去可堪犹采故山薇





　　类说卷十八
<子部,杂家类,杂纂之属,类说>
　　钦定四库全书
　　类説目录
　　卷十九
　　异闻录
　　经幢中灯　　　　　妾换马
　　白衣叟吟　　　　　寰瀛图
　　观鱼紫石潭
　　骇闻录
　　改勲臣贬辞　　　　唐待制清识
　　皮日休言释典　　　子不为父知
　　鲜于判状　　　　　半年为盗
　　为政之法　　　　　知县生日
　　林逋赐帛　　　　　棊子役心
　　下官口上官鼻　　　听马蹄声
　　黄鹤楼诗　　　　　作感懐诗
　　题金刚诗　　　　　十张牛皮气毬
　　廷试二论　　　　　经体字
　　图画经书事迹指示解説
　　看他终一局白却少年头
　　耘田鼔诗
　　见闻录
　　武臣不亲吏事　　　武臣不主钱谷【见上】
　　打破银河　　　　　不受枉法之物
　　置县尉　　　　　　避入相
　　铁汉　　　　　　　不修霸业
　　契丹怒石晋　　　　蜂窠蚁穴
　　读金刚经　　　　　帝王之甲
　　廖黯子　　　　　　栁条结絮鹅双生
　　养生之术　　　　　御笔诰词
　　二背　　　　　　　李卫公后身
　　莲出灰盆　　　　　文粹
　　贾赞善歙知州　　　荔支诗
　　助军钱　　　　　　四世界
　　三朝圣政录
　　乘快指挥误失　　　寳装溺器
　　大内辟诸门　　　　内患外忧
　　贬赵逢事　　　　　避逺不之任
　　郭贽知天雄　　　　吝惜名器
　　急事请见　　　　　田锡直谏
　　伶人不可为刺史　　昭宣景徳殿使名
　　问民间疾苦　　　　不见假山惟见血山
　　刍説　　　　　　　皇嗣未立
　　资廕子弟　　　　　记殿庭卒姓名黄金难得之货　　　宰相署勅
　　帝王家儿不要文章　説泰卦
　　以慈俭为寳　　　　麻履布裳
　　赐杜镐酒　　　　　祀汾隂
　　近代法宻　　　　　莱公手引赭袍
　　乞斩朱能　　　　　乞斩丁谓
　　长主子求刺史　　　天子儿犯中丞
　　魏廷式乞对　　　　实封劄子
　　春明退朝录
　　文选悟养生　　　　压角
　　南宫舍人瑞锦窠　　宫人斜
　　上元灯　　　　　　元夜御门
　　小孤山诗　　　　　草检
　　过马防　　　　　　重戴
　　梦葛将军　　　　　大赦曲赦徳音
　　聒帐　　　　　　　黄纸书勅
　　取幽州图　　　　　朝殿
　　二府诣宫谢　　　　初学记
　　幕府燕闲录
　　来和天尊　　　　　孙供奉
　　上帝扇题杜诗　　　万病丸
　　不应为从重　　　　始皇驱山铎
　　槐生室中　　　　　宰相权日轻
　　嫁金蚕　　　　　　协金石
　　龙听讲经　　　　　讹字
　　吕申公诗　　　　　献魏公诗
　　吉凶影响录
　　元长史　　　　　　唐武后狱








　　类説目录
　　钦定四库全书
　　类説卷十九　　　　　　　宋　曾慥　编异闻录
　　经幢中灯
　　杨正于昭应寺读书每见一红裳女子诵诗曰金殿不胜秋月斜石楼冷谁是相顾人搴帏吊孤影问其姓曰妾逺祖名无忌姓宋十代在汉因显扬释教封长明公开元中明皇为杨妃建立经幢封妾西宁夫人因赐瑚寳帐居之自此防生蛾郎不复强暴矣验之乃经幢中灯也
　　妾换马
　　酒徒鲍生多蓄声妓外弟韦生好乗骏马防行四方各求所好一日相遇于山寺两易所好乃以女妓善四者换紫叱拨忽有二人造席衣冠甚古遂与共饮二客曰适闻以妾换马可作题共聮赋否乃折庭下芭蕉书之一云彼佳人兮如琼之英彼良马兮负骏之名将有求于逐日岂得吝于倾城香暖深闺未厌夭桃之色风清广陌曾聆喷玉之声一曰步反庭砌立当轩墀望新恩惧非吾偶也恋旧主疑借人乗之香散緑騣意已忘于鬒发汗流红颊爱无异于凝脂赋文不多载二客自称江淹谢庄
　　白衣叟吟
　　防昌中许孝防路由甘棠馆逢白衣叟乘马髙吟曰春草萋萋春水緑野棠开尽飘香玉绣岭宫前鹤发人犹唱开元太平曲许异之追入林不见
　　寰瀛图
　　陈季乡者江南人举进士至长安十年不归一日于青龙寺访僧不值憩于大阁有终南山翁亦俟僧同坐乆之壁间有寰瀛图季乡寻江南路叹曰得自此归不悔无成翁曰此易耳起折堦前竹叶置渭水中曰注目于此则如愿季乡熟视见渭水波涛汹涌一舟甚大恍然登舟其去极速行次禅窟寺题曰霜钟鸣夕北风急乱鸦又望寒林集此时辍棹悲且吟独向莲华一峰立明日次潼闗又作诗云已作羞归计犹胜羞不归旬余至家妻迎见甚喜信宿曰试期已逼不可乆留乃复登舟作诗别妻曰酒至添愁饮诗成拭泪吟飘然而去家人惊愕谓为鬼物倐忽复至渭水趋清龙寺寺僧尚未归山翁犹拥褐而坐季乡曰岂非梦耶翁曰他日自知之经月家人来访具述所以题诗皆验
　　观鱼紫石潭
　　徐立之夜读书见人物如粟粒数百皆具甲胄拥一赤帻紫衣者行案上传呼曰蚍蜉王欲观鱼于紫石潭顾左右索渔具数十齐入砚中获小鱼数千立之大骇以书卷之执烛以无所见
　　骇闻录
　　改勲臣贬词
　　唐宪宗有勲臣任事既乆家有丑行中书进贬词云鸟兽之行已闻忘于人伦豺狼之贪益见彰于物论上曰彼有公财屡经将用秽行隂私真伪难分犹恐卿士私憾厚诬御笔改云不修家行遽闻鄙于士流深负国恩岂尚荣于簪组
　　唐待制清识
　　唐肃待制先与丁晋公同举进士为益友后居水柜街宅相近丁将有弼谐之命唐迁居避之或问其故曰谓之入即大拜数与往还事涉依附经旬不见情必猜疑故避之后晋公南迁唐曰丁之才术李賛皇之流动多而静少任知而鲜仁可以佐三事不可冡百官
　　皮日休言释典
　　唐皮日休笃信释典以平等报应自然为佛果值广明之乱伪授翰林学士被害处之恬然
　　子不为父知
　　段文昌镇成都子承式好猎丞相患之承式以所获雉分送幕僚各致书援引故事甚悉幕僚多不晓其义以示丞相方知其子博学
　　鲜于判状
　　伪蜀鲜于操知华阳县有妇人姓唐夫亡诣县自陈乞为夫守坟操判状曰夫妇虽亲男女贵别生而执礼昼无居寝之文死则避嫌夜禁出声之哭倚庐独处宁无强暴之虞同穴偕归方表始终之操实宜禁止用息浇浮孟主转操一官赏其知礼
　　半年为盗
　　张乖崖治蜀有盗擒获公诘之盗曰某常以半年为盗三月至八月夜短多蚊蚋人必少睡故不敢为盗九月至二月夜长天寒多畏寒嬾起乃可为盗公曰春夏作何业盗曰小小营贩往州县熟访人家事力人口出入门户之处故十数年不败露公曰盗亦有道诚然哉
　　为政之法
　　任中正代张公治蜀讯以为政之法公曰如已见解髙于法则舍法而用已如己见解不髙于法则当守法勿徇已见盖律设大法由人酌防重而用之
　　知县生日
　　开寳中有神泉县令姓张外矜防洁内极贪黩一日榜县门云某月某日知县之生日告示诸县人不得献送有曹吏曰宰君明言生日欲我辈知也众曰然至日各持缣献之曰续夀衣宰一无所拒复告之曰后月某日县君生日更莫将来王维以鹭鹚诗讽之曰飞来疑似鹤下处却寻鱼
　　林逋赐帛
　　林逋处士隠居西湖朝廷命守臣王济休访逋闻之投一启其文皆俪偶声律之流乃以文学保荐诏下赐帛而已济曰山泽之士文须稽古不有王侯文学之士则修词立诚俟时致用今林逋失之
　　棊子役心
　　丁晋公好释老又酷嗜奕棊中堂退食对局以夜继日一日问李畋虚心之法对曰请侍中弼谐之外勿于棊子役心虚已半矣公曰如子之言何止于棊凡有所着则不虚矣
　　下官口上官鼻
　　石中立叅政滑稽有上官佖郎中劝以慎口对曰下官口干上官鼻何事一日改授礼部郎中时相勉之曰主上以公清通详练故授此职宜减削谈谐对曰某授语云特授礼部郎中余如故以此不敢减削
　　听马蹄声
　　术士王生瞽而善听声丁晋公守金陵王生潜听其马蹄声曰叅政月中必召拜相果如其言后真宗晏驾公充山陵使王生来京师俾听马蹄声曰有西行之兆诸子责曰尔知相公充山陵使故有是説或宻问之曰蹄西去而无回声果罢相分司西京继贬崖州
　　黄鹤楼诗
　　唐崔颢题黄鹤楼诗云昔人已乘白云去此地空余黄鹤楼黄鹤一去不复返白云千载空悠悠晴川厯厯汉阳树芳草凄凄鹦鹉洲日暮家山何处在烟波江上使人愁太白负大名尚曰眼前有景道不得崔颢题诗在上头欲与之较胜负乃作登凤凰台诗
　　作感懐诗
　　欧阳彬王蜀时为翰林学士唐明宗时入洛责令归蜀孟氏开国复为翰林作诗云昔年追感泪横流今日寻思是漫愁容易得来容易失等闲成了等闲休皇图本为儿孙置白刄畨成骨肉雠梁汉后唐三世主九泉相见大悠悠
　　题金刚诗
　　蜀主季年臣僚多尚权势蒋贻恭题金刚以讽曰扬眉努目恶精神揑合将来却似真附彼时流借权势不知身自是泥人
　　十张牛皮气毬
　　张乖崖云治蜀如用十张牛皮缝作一大气毬如有踢得起须用防得转即是能做故两治蜀民至今有去思
　　廷试二论
　　唐熊执易通九经当时设科取士题目甚多执易俱中等甲章武皇帝诏就殿试以二论一简易而知险阻一五运相承是非限三千字成简易前论书三千字五运相承论于卷首题云此非臣末学所知五运相承出于迁史非经典明文又唐方承土运故不对朝廷赏其才授西川节推居武元衡幕下执易于九经着化统五百卷
　　经体字
　　伪蜀句中正有文学善笔势蜀平赴阙修唘谒宰相皆经体字阍吏不识笑曰今日句中正又来参相公也盖以句为章句字参为曾参字
　　图画经书事迹指示解説
　　李畋自八九嵗大父曰此措大儿也每教读书必令画工图经中事迹一一指示解説其义畋因此酷好绘画公卿皆为画有赞
　　看他终一局白却少年头
　　唐明宗太子从荣好为诗不慎之徒相与唱和如观棋云看他终一局白却少年头从荣果谋不轨事败凡预唱和言涉嫌疑者皆就诛故往还牋简中宜直书其事不得云彼事如何之类
　　耘田鼔诗
　　蜀僧可朋作耘田鼔诗云农舍田头鼓王孙筵上鼔鼔兮鼓兮皆为鼓一何乐兮一何苦上有烈日下有焦土愿天公降之以桑麻熟仓廪富不饥不寒上下一鼓
　　见闻录
　　武臣不亲吏事
　　太祖平蜀孟主入御上曰卿在蜀有人跋扈否对曰虽有不忠之夫无因可动太祖曰何也曰武臣统兵之外不亲吏事其藩镇全用大儒
　　武臣不主钱糓
　　太祖平江南后主入朝上曰卿在故国以何术理金糓后主曰州郡置官通掌郡事武臣不亲钱糓文案
　　打破银河
　　太祖性雄武有内臣石豹烈专辖黄河一旦河决豹烈具奏太祖批其表曰打破银河失却金要汝斩头何用内外大惧
　　不受枉法之物
　　勾龙瓒为许州主簿民因诉田畴瓒尽公治之民感其平允献金爵搔头后武徳司具事闻上太祖召问民物可取乎瓉曰臣不受枉法之物太祖曰于律可乎宣付黄门直决二十却令赴任
　　置县尉
　　五代之季武臣擅州县之权遂罢逐县尉遣小将卒长主之颇为乡社之患太祖欲复旧制御讲武殿唱名铨选有乐尉者东立不则西立选人多不欲往往西立太祖曰如此迂儒令杖驱出自后为者众乃复旧制
　　避入相
　　韩熈载青本社人五代之乱渡江投先主累官中书侍郎多置女仆昼夜歌舞客至杂坐熙载谒僧徳明曰吾为此行正欲避国家入相之命僧曰何故避之曰中原常虎视于此一旦真主出弃甲不暇吾不能为千古笑端
　　铁汉
　　李尊懿仕伪蜀谈论妍媚有妇人女子之态蜀平太祖见曰有此态耶以氊头箭射之正中其腹尊懿岿然不动太祖曰外柔内劲授供奉官握兵江淮多获强盗人号铁汉
　　不修霸业
　　江南李氏纳款之后伪命词臣多在近宻太宗幸翰苑阅羣书后主为金吾上将军在环卫之列徐汤悦之徒侍坐太宗见江南臣在上而故主居下谓侍臣曰不能修霸业但嘲风咏月今日宜矣
　　契丹怒石晋
　　驻辇毂乆之诛张彦泽怒其不忠也责少主为其无信也夏渐逼欲归塞北臣下留之亦怒欲诛晋臣冯道曰夏则处北京秋则住南京辽主大喜遂北辕矣
　　蜂窠蚁穴
　　开寳八年王师围金陵朝廷殿试桥梁渡长江赋习水战诗江南亦试王徳惟亲赋谈笑却秦诗太祖笑曰江南畜文臣武将殆同飞走岂不知中原有真主耶赵普曰蜂窠蚁穴不足挂圣虑
　　读金刚经
　　太祖晚年自西洛驻跸白马寺而生信心洎回京阙写金刚经读之赵普奏事见之上曰不欲泄于甲胄之士或有见者止谓朕读兵书可也
　　帝王之甲
　　丁庆充禁旅太宗克幽蓟庆至幕被甲而见上曰日晚何不解甲庆曰帝王之甲不可去上喜之遂擢用
　　廖黯子
　　江南李氏凡人欲见先画像观其妍丑廖克顺面青江南谓之廖黯子由是恶之不使入见
　　栁条结絮鹅双生
　　李先主以国用不足税民间鹅卵出双子者栁花为絮者伶戏词曰唯愿普天多瑞庆栁条结絮鹅双生
　　养生之术
　　太祖召华山陈搏问养生之术抟曰得便宜处莫再去上大喜
　　御笔诰词
　　杨亿为谗臣谤毁请告归许州责授袐书监分司西京御笔添诰词句云斥众议之不容在朕心之独断
　　二背
　　梁景不善书每起草必用蜀牋赵安仁善书起草必用旧纸人号二背
　　李卫公后身
　　有僧谒丁晋公曰公乃李卫公后身他日位极人臣出门不知所之
　　莲出灰盆
　　温州民女生亡骨灰器中生青莲一朶知觉禅师颂曰性心之门千圣同沦神归净土莲出灰盆
　　文粹
　　姚责居连州尝写所着文粹一百卷好事者于县楼贮之官属多遣吏写录吏写为苦以盐水噀之冀其速壊后纵火焚楼
　　贾赞善歙知州
　　苏夀易简长子也知泗州公用不足往来憾之夀为诗曰戴笠披蓑军十万饥嗔饱喜客三千后移越州与通判贾賛善不叶移歙州有诗曰却因贾賛善来作歙知州
　　荔枝诗
　　田从易寄荔枝与盛叅政诗云樱桃真小子龙眼是凡姿橄榄为下辈枇杷作客儿盛问其説云樱桃味酸小子也龙眼无文凡姿也橄榄初澁甚下辈也枇杷核大肉小作客儿也
　　助军钱
　　梓州民姓陈家巨万而鄙吝孜孜不娶妻不茹荤亲戚劝之乃娶妻茹荤梦神人叱曰安得使助军钱后卒钱入官以助军焉
　　四世界
　　润州有风狂道人多谈四世界中事人目为四世界三朝圣政录
　　乘快指挥误失
　　太祖一日罢朝俛首不言者乆之内侍王继恩问其故上曰早来前殿乘快指挥一使偶有误失史官必书之我所以不乐也
　　寳装溺器
　　太祖平伪蜀阅孟昶宫中物有寳装溺器遽命碎之曰以此奉身不亡何待
　　大内辟诸门
　　太祖修大内既成令洞辟诸门无有壅蔽曰此如我心小有邪曲人皆见之
　　内患外忧
　　太宗曰国无内患虽云必有外忧不过邉事可预为之防惟奸邪若为内患深可惧焉帝王合用心于此
　　贬赵逢事
　　太宗亲征泽潞至太行山中书舍人赵逢惧于陟险妄止登山今又托疾不当草制为臣之礼乃敢如此贬房州司户
　　避逺不之任
　　孟峦据窦州录事叅军避逺不之任遂诣阙自陈太祖怒杖二十流海岛
　　郭贽知天雄
　　真宗以工部侍郎郭贽知天雄军贽自陈恶泣下不肯去上召辅臣问之对曰近例亦有已受命而复留者上曰朕初嗣位命贽知州判而不行则何以使人卒遣之羣臣畏服
　　吝惜名器
　　太祖命曹彬伐江南曰与朕下取江南回归与卿使相及平江南吝惜名器不与赐钱五十万而已乃曰更与朕取太原即与卿使相
　　急事请见
　　太祖一日后苑挟弓弹雀有臣僚叩殿称有急事请见上亟出见之及所闻奏乃常事耳太祖曰此事何急对曰亦急于弹雀上怒以越斧柄撞其口两齿坠焉徐伏地取落齿置懐中上怒甚曰汝将此齿去讼我也对曰臣岂敢讼陛下自有史官书之上怒解赐金帛慰劳而去
　　田锡直谏
　　田锡讦直好谏太宗或不能容锡奏曰陛下日往月来养成圣性太宗知其言忠终不怒尝曰如此谏官亦甚难得朝廷有阙政方在思虑锡奏疏已至不顾身为国家事是谁肯如此朕每览其章必特与语以奬激之
　　伶人不可为刺史
　　太祖时教坊使得仁以年老乞出外官且引后唐庄宗事求领一郡太祖曰用伶人为刺史此乱世之事岂可效耶宰相拟上州司马太祖曰此辈只宜于乐部中迁转上佐官亦不可防授乃除太常寺乐令
　　昭宣景徳殿使名
　　内官王继恩平蜀回朝论将以枢宻使配之太祖曰此辈不可居权要之地可别择名举之于是立昭宣景徳殿使名
　　问民间疾苦
　　太宗防金明池令村田老妇数十軰升殿布席而坐因问民间疾苦妇人直尽説田家所苦民里所患上采纳皆赐金退
　　不见假山惟见血山
　　兖王宫翊善姚坦王作假山极其巧坦曰不见假山惟见血山王惊问之曰皆生民膏血所成时太宗为诸王宫亦作假山初成闻坦语即日毁之
　　刍说
　　常山布衣窦谕进刍説五篇真宗命置舍人院召试赐三礼出身张去华献元论二万余言真宗命写以缣素为十八轴列置龙图阁
　　皇嗣未立
　　潍州北海簿徐奭以言事召见真宗曰皇嗣未立如何奭曰国家以火徳王天下火生土生土为子土主信今陛下信犹未修所以未得皇子上曰朕未尝失信卿何云此曰陛下所修者小信帝王之信发一号施一令信则万民服焉不信则天下惑焉今陛下朝令夕改信未立也
　　资廕子弟
　　太祖曰资廕子弟但能在家弹琵琶弄丝竹岂能治民于是未许亲民
　　记殿庭卒姓名
　　太宗曰大凡居职不可不勤朕每见殿庭兵卒剰扫一片地剰汲一瓶水必记姓名
　　黄金难得之货
　　太宗问杜镐西汉赐予悉用黄金近代为难得之货何也对曰当由是时佛事未兴金价甚贱也
　　宰相署勅
　　干徳二年范质王溥俱罢相命赵普登庸制下无宰相署勅学士窦仪曰今皇弟开封尹同平章即宰相之任可以署勅太祖喜曰仪之言是也
　　帝王家儿不要文章
　　太祖问王宫侍讲曰秦王学业何如曰近日所作文词甚好上曰帝王家儿不必要防文章但令通晓经义古今治乱他日免为舞文弄法吏欺罔耳
　　説泰卦
　　真宗诏大理评事冯元説周易泰卦元敷述卦体以谓地天为泰言天气下降地气上腾然后交泰犹君下接于臣则臣上承于君然后君臣道通若天以髙亢居上则地无由得交于天天地不交何由得泰君以尊大自恃臣无由得接于君君臣不接何由得泰
　　以慈俭为寳
　　太宗崇尚节俭退朝服华阳巾布褐细修内服惟絁尝取金银器皿竒巧者悉毁之主藏吏曰制作精妙留以供御上曰汝以竒巧为贵我以慈俭为寳
　　麻履布裳
　　太祖躬履节俭常服澣濯之衣寝殿设青布縁苇帘尝出麻履布裳赐左右曰我旧所服者也
　　赐杜镐酒
　　杜镐直龙图阁真宗命中使赐上尊镐不善饮饮之动宿疾防至不救上亲至阁下临问手调药饵呼其子侍疾镐苏见至尊欲起上慰抚令卧上深自刻责以为已赐酒致疾其待臣下如此
　　祀汾隂
　　真宗祀汾隂见民操舟而渔执耒而耕者曰百姓作业乐乎使郡县吏人不侵扰之即日用而不竭矣
　　近代法宻
　　太祖因读书叹曰尧舜之世四凶之罪止从放窜何近代刑法之宻耶
　　莱公手引赭袍
　　寇准以员外郎奏事直言触犯太宗怒而起准遂以手引赭袍请上复御坐亲决其事乃退上嘉纳之太宗曰朕得寇准如唐太宗得魏郑公
　　乞斩朱能
　　朱能收得天书真宗迎拜入内知河阳孙奭上疏曰天何言哉岂有书也人尽言书是朱能伪造唯陛下不知得来唯自于朱能崇信秪闻于陛下乞斩能以断天下之惑上以其讦直不加罪后能果败
　　乞斩丁谓
　　真宗造玉清昭应宫张咏上疏言竭天下之财伤生民之命皆贼臣丁谓诳惑陛下乞斩谓于国门以谢天下斩咏置丁氏之门以谢谓
　　长主子求刺史
　　秦国长公主为子六宅使世隆求近州刺史太宗曰太守之任系朝廷公议不许
　　天子儿犯中丞
　　许王为中丞弹奏太宗劾之许王奏曰臣为天子儿今犯中丞被推鞫上曰朝廷之制孰敢违之朕有过臣下尚一纠摘汝为开封尹岂可不举卒罚之
　　魏廷式乞对
　　太宗时益州路漕臣魏廷式入朝上曰有事当白中书廷式曰臣三千七百里乘驿而至有机事上闻取断宸衷臣非为宰相而来也上即召对
　　实封劄子
　　真宗诏京朝官内殿崇班以上得言其民间利病并诸路转运使经厯之处实封劄子于阁门上进春明退朝录
　　文选悟养生
　　任惠恭晚年康彊或问养生之术公曰读文选有所悟耳所谓石韫玉以山辉水含珠而川媚是也
　　压角
　　舍人院知制诰上事必设紫褥于庭北面拜防阁长立褥之东谓之压角
　　南宫舍人瑞锦窠
　　唐礼部郎中掌省中文翰谓之南宫舍人百日须知制诰又谓员外郎为瑞锦窠防前有大石诸州送到废印皆于石上碎之又图绘祥瑞皆员外郎所掌令狐楚诗曰移石防回敲废印开箱何处送新图
　　宫人斜
　　唐内人墓谓之宫人斜四仲遣使祭之
　　上元灯
　　上元燃灯或云以汉祠太一自昏至昼故事梁简文帝有列灯陈后主有光壁殿遥咏山灯诗唐明皇先天中东都设灯文宗开成中以灯迎太后则是唐以前嵗不常设
　　元夜御门
　　太宗时三元不禁夜上元御乾元门中元下元东华门而上元防观独盛
　　小孤山诗
　　陈简夫作小孤山诗曰山称孤独字庙塑女郎形过客谁知误行人但乞灵
　　草检
　　凡公文中书谓之草枢宻院谓之底三司谓之检秘府有梁朝宣底三卷即正明中崇政院书也
　　过马防
　　北都使宅旧有过马防按韩渥诗曰外使进鹰初得试中官过马不教嘶注云上乘马中官驭以进谓之过马唐藩镇僣上以名防
　　重戴
　　国朝两省并省郎并出入重戴国初两制亦然王内翰知滁州谢表云头有重戴身被朝章是也自祥符间两制并彻去非故事也
　　梦葛将军
　　仁宗梦至大泽中迷失道左右侍卫皆不见忽自天际有幢幡车骑乘云而下一人以乘奉帝自称曰葛将军送帝还乃令寻其名称道藏中云天门有三人守卫一名葛将军掌旌诏图其像令宫观供事之
　　大赦曲赦徳音
　　国朝之制凡霈宥有三曰大赦曰曲赦曰徳音徳音非可名制书乃臣下奉行制书之名耳天子自谓徳音非也
　　聒帐
　　后唐庄宗湛欲以郑声与胡部合奏谓之聒帐自昏达旦不止与俳优结十弟兄每与近臣议事必传语伶人叙相见迟晚之由
　　黄纸书勅
　　唐日厯上元三年闰三月勅云制勅施行既为永式皆用白纸多有蠧食自今尚书省颁下诸州及县并用黄纸书之
　　取幽州图
　　太祖一日召赵中令取幽州图示之中令曰此必曹翰所为帝问何以知之曰今将帅才谋无出于翰翰往必得幽州既得之后将遣何人为代帝黙然
　　朝殿
　　本朝文徳殿曰外朝凡不厘务朝臣日赴是谓常朝垂拱殿曰内殿宰臣以下并武班日赴是谓百官起居每五日文武朝官并赴内朝谓之百官大起居是为三等盖天子坐朝莫先于正衙于礼羣臣无一日不朝者故正衙虽不坐常叅官犹立班放朝乃退
　　二府诣宫谢
　　王冀公天圣初再为相请诣景灵宫奉真殿谢真宗乃以五百千建道塲自后二府初拜诣宫谒谢遂为例
　　初学记
　　唐徐坚撰初学记中山刘子仪爱其书曰非止初学可为终身记
　　幕府燕闲录
　　来和天尊
　　杨砺未第时梦人引升一殿有少年南面而坐引者曰此来和天尊也后真宗为襄王砺除记室见帝一如梦中所见
　　孙供奉
　　唐昭宗播迁随驾技艺人止有弄猴者猴颇驯能随班起居昭宗赐以绯袍名孙供奉罗隠下第诗云何如学取孙供奉一笑君王便着绯朱梁簒位取猴令殿下起居猴望陛见全忠遥趋殿陬跳跃奋撃全忠遽令杀之唐臣愧此猴多矣
　　上帝扇题杜诗
　　盛文肃梦见帝殿上扇题诗曰夜阑更秉烛相对如梦寐意谓天人诗及寤乃记是杜诗
　　万病丸
　　律有不应为法家易为附丽谓之万病丸御史台补试一吏令断案引法乃云不应为从重问之对曰中丞要重则上下添杂端要防则旁邉注
　　不应为从重【并见上】
　　始皇驱山铎
　　海上渔人得一铎击之声如霹问博识者云始皇驱山铎也
　　槐生室中
　　吕正方应举僦舍达隆观发解入洛鏁室而去自冬涉春方回启户视之牀前槐枝丛生髙二三尺正是年登科十年合抱作相
　　宰相权日防
　　冯道曰吾三入相每不及前以擢任亲故知之初入能用至丞郎再入能用至遗补三入不过州县是宰辅之权日防也
　　嫁金蚕
　　南方人畜金蚕金蚕金色食以蜀锦取其遗粪置饮食中以毒人人死蚕善能致他财使人暴富而遣之极难水火兵刄所不能害必多以金银置蚕其中投之路隅人或收之蚕随以往谓之嫁金蚕
　　协金石
　　有人得青石大如背有鼻穿铁索数丈循环无相接处一日海贾见以数十千易之云此协金石垂之海中经夕引出上必有金
　　龙听讲经
　　有僧讲经山寺常有一叟来听问其姓氏曰某乃山下潭中龙也幸嵗旱得闲来此听法僧曰公能救旱乎曰上帝封江湖有水不得輙用僧曰此砚中水可用乎乃就砚吸水径去是夕雷雨大作逮晓视之悉黒水
　　讹字
　　唐韵防部有懽字经部有蟫字懽字本以干【干】为音讹作干【音防】遂入防部尔雅蟫白鱼本以覃【谈】为音讹作蕈【音寻】遂入经部各部中韵似此甚多
　　吕申公诗
　　张邓公致仕居京师吕申公奏请率二府贺之公即席赋诗有人间此防应无比何必东山访谢安之句
　　献魏公诗
　　韩魏公初罢相出镇长安或献诗云是非莫问门前客得失须慿塞上翁引取碧油红斾去邺王台畔醉春风公以为然请守相州
　　吉凶影响录
　　元长史
　　韦丹未第时洛阳桥见渔者得一鼋甚大丹异之买投于河后有元长史名濬之来谒谢即是鼋也
　　唐武后狱
　　黄靖国死见防中数狱吏指一所云此唐武后狱后恶至大方以大瓮贮虿蝎螫之酷吏奸臣皆有狱














　　类説卷十九
　　钦定四库全书
　　类説目录
　　卷二十
　　传灯录
　　学非非想　　　　　四谛法轮
　　金棺髙七多罗树　　至双树悲泣
　　寳盖折柄　　　　　身十七性十七
　　三尸化华鬘　　　　寳山者身
　　从自心来　　　　义胜
　　言与心亲行与道合　处胎六十嵗
　　脇尊者　　　　　锯义木义
　　汝化性海得否　　蟒住石窟
　　除我慢　　　　　　一针投水
　　身心俱定　　　　　铃鸣风鸣
　　答无者谁　　　　　善恶之报
　　心无所希名之曰道　梦吞二珠
　　林间已经九白　　　圣子
　　开手奉珠　　　　　当为佛事
　　璎珞童子　　　　　无价寳珠
　　立六宗　　　　　　壁观一念廻机只履顶骨如五峰秀出　　解脱法门
　　姓空　　　　　　　本来无一物
　　形为影本声是响根　嬾融
　　安心偈　　　　　　色声鸩毒
　　逢径即止　　　　　鹊巢和尚布毛侍者
　　见性成佛　　　　　舍父逃走
　　如人饮水　　　　　了元歌
　　破灶堕　　　　　　岳神受戒
　　风动幡动　　　　　念法华经三千部拆幔幢门外覔三车　坐禅岂得成佛
　　一宿觉　　　　　　即心是佛
　　两宗　　　　　　　卧轮偈
　　饥来吃饭困来即眠　虎似什麽
　　枯木偈　　　　　　大空小空二虎
　　凌行婆　　　　　　一口吸尽西江水百丈竿头进一步　　贫无卓锥之地
　　撃竹作声　　　　　一念修无漏道
　　师唱谁家曲　　　　谁将生死与汝
　　五禅　　　　　　　一指头禅
　　选佛塲　　　　　　云在青天水在瓶
　　日遗十饼　　　　　切忌道着
　　船子和尚　　　　　有把茅盖头
　　辨愚痴斋一中　　　学人本分事
　　枯木龙吟　　　　　路逢猛虎
　　三十年得拄杖力　　末后一句
　　竹箸瓦碗　　　　　如何是古佛心东家人死西家助哀　如何是布袋下事
　　临刑偈　　　　　　无去无来
　　此心能有防人知














　　类説目录
　　钦定四库全书
　　类説卷二十　　　　　　　宋　曾慥　编传灯录
　　学非非想
　　释迦佛生刹利王家放大智光明照十方世界涌金莲花自然捧双足分手指天地作狮子吼声即周昭王二十四年也年十九欲出家夜有天人名净居于窓牖中义手白太子言出家时至乃于檀特山中修道鬰头蓝弗处学非非想于二月八日明星出成佛号天人师时年三十于鹿野苑中为桥门陈如等转四谛法轮论道果説法住世四十九年将金缕僧迦黎衣传法与摩诃迦叶説无常偈曰诸行无常是生灭法生灭灭已寂灭为乐诸弟子以香薪茶毗之烬后金棺如故髙七多罗树往反空中化火三昧得舍利八斛四斗世尊灭后一千十七年永平中教至中夏
　　四谛法轮
　　金棺髙七多罗树【并见上】
　　至双树悲泣
　　第一祖迦叶世尊入般涅槃迦叶至双林树间悲恋号泣佛于金棺内现双足
　　寳盖折柄
　　第二祖阿难梵语阿难陀此云欢喜如来多闻博达智慧无碍世尊以为总持第一受持法藏如水器阿难念身危脆犹如聚沫辞阿阇王门者曰王寝不可以闻王梦寳盖严饰风折柄坠地既寤即至毘舍离城见阿难于常河中流将入寂灭雪山五百仙人飞空而至阿难为説法须防五百罗汉为诸仙人出家受具阿难踊身虚空作十八变分身四分一奉娑竭罗龙宫一奉毘舍离龙王一奉阿阇王各造塔供养
　　身十七性十七
　　第三祖商那和修者化縁既乆得优婆毱多为给侍因问曰汝年防也荅曰十七师曰汝身十七耶性十七耶荅曰师发已白为发白耶心白耶师曰我但发白非心白耳毱多曰我身十七非性十七也和修知是法器遂为落发偈曰非法亦非心无心亦无法説是心法时是法非心法
　　三尸化华鬘
　　第四祖优婆毱多随方行化魔宫震动波旬竭力以害正法宻持璎珞伺尊者入定縻之于颈尊者取人狗蛇三尸化为华鬘以酬波旬大喜引颈受之即变三种臭尸波旬尽其魔力不能移动乃升六欲天告诸天王及梵王求解王曰若因他倒还因他起离他求起终无其理波旬即礼尊者哀露懴悔毱多曰汝可自唱归于三寳魔王合掌三唱华鬘悉除四祖化导最多每度一人以一筹置石室纵十八寻广二十寻充满其间后得提多迦乃付大法眼藏
　　寳山者身
　　五祖提多迦初生梦寳山泉涌日从窟出照耀天地四祖曰寳山者身也泉涌者法无尽也日从窟出者入道之相也照耀天地者知慧超越也
　　从自心来
　　六祖弥遮迦至比天竺国有一人持酒问曰师何方而来欲往何所师曰从自心来欲往无处曰识我手中物否师曰此是触器曰师识我否师曰我即不识识即非我
　　义胜
　　七祖婆须蜜者忽一智者自称难提日与师论义师曰仁者论即不义义即不论若疑论义终非义论难提知师义胜即曰我愿求道沾甘露味
　　言与心亲行与道合
　　八祖难提者至毗舍罗家一子名伏防蜜多礼拜曰父母非我亲谁是最亲者诸佛非我道谁为最道者尊者曰汝言与心亲父母非可比汝行与道合诸佛心即是外求有相佛与汝不相似欲识汝本心非合亦非离
　　处胎六十嵗
　　九祖伏防蜜多有长者擕一子来曰此子处胎六十嵗因号难生今令出家师説偈曰真理本无名因名显真理受得真实法非真亦非伪
　　脇尊者
　　十祖初侍伏防尊者未尝睡眠谓其脇不至席因号脇尊者
　　锯义木义
　　十一祖富那夜奢有马鸣大士问曰我欲识佛师曰不识者是曰佛既不识焉知是乎师曰既不识佛焉知不是曰此是锯义师曰彼是木义复问锯义者何曰与师正出又问木义者何曰汝被我解马鸣遂悟
　　汝化性海得否
　　十二祖马鸣大士忽见女子説偈曰稽首长老尊当受如来记今于此地上宣通第一义师曰将有魔来吾当除之即现一金龙震动山岳师俨然如坐魔遂灭复本形曰我名迦毗摩罗化巨海为小防师曰汝化性海得否曰我未尝知师曰山河大地皆依法建三昧六神通由兹法现迦毘遂发信心与徒众三千俱来剃度师乃付法
　　蟒住石窟
　　十三祖迦毗摩罗入山逢大蟒盘绕师身师授三皈依蟒化为素服老人曰我昔为比丘有初学数来请益我烦为应荅起嗔恨想命终堕为蟒身住是窟中千载适闻戒法故来谢耳又曰北有大树防覆五百丈其树王名龙树
　　除我慢
　　十四祖龙树尊者至南印国人多信福业曰人有福业世间第一徒言佛性谁能观之尊者曰汝欲见佛性先须除我慢彼人曰佛性大小荅曰非小非大非广非狭无福无报不死不生
　　一针投水
　　十五祖迦那提婆谒龙树大士及门龙树先遣人以满鉢水示之祖以一针投水欣然契防
　　身心俱定
　　十六祖罗睺罗多见僧迦难提入定方起尊者曰汝身定耶心定耶曰身心俱定尊者曰身心俱定何有出入曰虽有出入不失定相如金在井金体常寂
　　铃鸣风鸣
　　十七祖僧迦难提见山舍一童子持圆鉴曰诸佛大圆鉴内外无瑕翳两人同得见心眼皆相似即出家受戒名迦邪舍多时闻风吹殿铜铃声尊者问师曰铃鸣耶风鸣耶师曰非风非铃我心鸣耳曰心复谁乎曰俱寂静
　　答无者谁
　　十八祖迦邪舍多至月氐国一婆罗门舍自扣其门舍主罗多曰此舍无人尊者曰荅无者谁罗多遽开闗延接投诚出家
　　善恶之报
　　十九祖鸠摩罗多曰善恶之报有三时焉凡人但见仁殀暴夀逆吉义凶便谓亡因果不知影响相随毫厘靡忒百千万劫亦不磨灭
　　心无所希名之曰道
　　二十祖阇黎多曰我不求道亦不颠倒我不礼佛亦不防慢我不长坐亦不懈怠我不废食亦不杂食我不知足亦不贪欲心无所希名之曰道
　　梦吞二珠
　　二十一祖婆修盘头其母初梦吞明暗二珠有孕有一罗汉曰汝当生二子一即祖师一即刍尼昔如来在雪山修道刍尼巢于顶上佛既成道刍尼受报为那提国王佛记云汝后与圣同胞今无爽矣刍尼野鹊子
　　林间已经九白
　　二十二祖摩拏罗曰我在林间已经九白印度以一年为一白偈曰心随万境转转处实能幽随流认得性无喜复无忧
　　圣子
　　二十三祖鹤勒七嵗防行聚落覩民间淫祀入庙叱曰汝妄兴祸福幻惑于人嵗费牲牢伤害斯甚言讫庙貌忽壊乡党谓之圣子
　　开手奉珠
　　二十四祖师子比丘有长者引一子见师曰此子当生便拳左手今既长矣终未能舒愿闻宿因师即手接曰还我珠来童子遽开手奉珠师曰吾前为僧有童子婆舍吾赴西海斋受衬珠付之今见还矣遂为法嗣
　　当为佛事
　　二十五祖婆舍斯多中印国王太子求出家祖曰汝欲出家当为何事曰不为别事祖曰不为何事曰不为俗事祖曰当为何事曰当为佛事
　　璎珞童子
　　二十六祖不为蜜多有婆罗门子不知名氏或自言璎珞人谓之璎珞童子尊者曰此童子即大势至菩萨也
　　无价寳珠
　　二十七祖般若多罗南印王施无价寳珠王子曰此是世寳于诸寳中法寳为上此是世光于诸光中智光为上此是世明于诸明中心明为上
　　立六宗
　　二十八祖达磨天竺国有佛大胜多立六宗一有相宗二无相宗三定慧宗四戒行宗五无得宗六寂静宗师叹其分裂一一化服六宗之人皆归其教又説偈曰在胎为身处世为人在眼曰见在耳曰闻在鼻辨香在口谈论在手执捉在足运奔徧现俱该法界收摄在一微尘识者知是佛性不识唤作精魂师泛海至广州梁武帝迎请至金陵曰朕造寺舍经度僧不可胜纪有何功徳师曰并无功徳此但人天小果有漏之因如影随形虽有非实帝问如何是圣谛第一义曰廓然无圣帝曰对朕者谁师曰不识帝不领悟潜回洛阳止嵩山少林寺终日面壁观婆罗门有僧神光自维曰昔人求道敲骨取髓刺血济饥布发淹泥投崖饷虎古尚如此我又何人其夜大雪竖立不动师曰汝求何事光曰愿和尚开甘露门广度羣生自断左臂置前师与易名慧可光曰我心未宁乞师与安师曰将心来与汝安光曰覔心了不可得师曰我与汝安心竟师将西归命门人各言所得道副曰如我所见不执文字不离文字而为道用师曰汝得吾皮毛总持曰我今一见更不再见师曰汝得吾肉道育曰四大本空五隂非有而我见处一法可得师曰汝得吾骨最后慧可礼拜后依位而立师曰汝得吾髓又曰明道者多行道者少説理者多通理者少汝当阐扬物理使悟一念廻机便同本得偈曰吾本来兹土传教救迷情一花开五叶结果自然成时魏氏禅隽如林律师流支三藏僧中鸾鳯也与师论议是非锋起竞加毒药师端居而逝后三嵗人遇师于葱岭手携只履翩翩独逝问师何往曰西天去明帝令唘圹惟空棺一只革履存焉
　　壁观一念廻机只履并见上
　　顶骨如五峯秀出
　　二十九祖慧可大师宴坐香山八载见一神人曰将欲受果何滞此也翊日头痛如刺其师欲治之空中曰此乃换骨非常痛也师覩其顶骨如五峯秀出矣后有居士来问曰弟子身纒风恙请和尚懴罪师曰将罪来与汝懴居士曰覔罪不可得师曰我与汝懴罪竟宜依佛法僧住曰和尚是僧何名佛法师曰是心是佛是心是法佛法无二僧寳亦然曰今日始知罪性不在内不在外不在中间如其心然佛法无二也
　　解脱法门
　　三十祖僧璨大师有沙弥乞解脱法门师曰谁缚汝曰无人缚师曰何更求解脱乎
　　姓空
　　三十一祖道信大师逢一小儿师曰汝何姓曰是佛姓师曰汝无姓耶曰姓空
　　本来无一物
　　三十二祖忍大师有居士卢慧能来谒师曰汝自何来曰岭南师曰欲何事曰求作佛师曰岭南人无佛性若何得佛曰人有南北佛性岂然有僧神秀于廊壁书偈曰身是菩提树心如明镜台时时勤拂拭莫遣有尘埃能宻于偈侧写云菩提本非树明镜亦非台本来无一物何假拂尘埃大师乃衣付法于能
　　形为影本声是响根
　　向居士致书二祖曰影因形起响逐声来弄影劳形不识形为影本扬声止响不知声是响根
　　嬾融
　　金陵牛头山法融禅师少通经史叹曰儒道世典非究竟法般若正观出世舟航遂投师落发入牛头山有百鸟衔花之异贞观中四祖亲访问寺僧此间有道人否曰出家儿那个不是道人祖曰阿那个是道人僧云山中有一嬾融莫是道人遂入山见师绕庵有虎狼之类祖乃举两手作怖势师曰犹有这个在师乃稽首请真要祖曰百千法门同归方寸河沙妙徳总在心源一切业障烦恼本来空寂一切因果皆如梦幻无三界可出无菩萨可求汝但任心自在触目遇縁快乐无忧故名为佛
　　安心偈
　　慧忠禅师有安心偈曰人法双净善恶两忘真心真实菩提道
　　色声鸩毒
　　钟山昙璀禅师初谒牛头融师曰色声为无生之鸩毒受想乃至人之坑穽
　　逢径即止
　　径山道钦禅师为素禅师弟子师曰汝乘流而行逢径即止师遂南行至径山乃住锡焉有僧问如何是道师曰山上有鲤鱼水底有蓬尘
　　鹊巢和尚布毛侍者
　　杭州道林禅师初至秦望山见长松枝叶蟠屈如盖遂栖止其上时谓之鸟窠禅师复有鹊巢其侧人目为鹊巢和尚有侍者防通欲辞去师曰何往曰往诸方学佛法师曰若是佛法此中亦有少许于身上拈起布毛吹之遂悟时谓布毛侍者元和中太守白居易入山曰师住处甚危险师曰太守危险尤甚曰弟子位镇江山何险之有师曰薪火相交识性不停得非险乎又问佛法大意师曰诸恶莫作众善奉行白曰三嵗孩儿也解恁麽道师曰三嵗孩儿虽道得八十老人行不得
　　见性成佛
　　天台云居智禅师有僧问见性成佛其义云何师曰清净之性本来湛然如是明见乃名见性性即佛佛即性故云见性成佛
　　舍父逃走
　　北京神秀禅师有偈曰一切佛法自心本有将心外求舍父逃走
　　如人饮水
　　山道明禅师曰入处如人饮水冷暖自知
　　了元歌
　　洛京仁俭禅师唐天后诏入殿前仰视后曰防麽后曰不防师曰老僧持不语戒翌日进短歌十九首并敷演真理唯了元歌盛行于世
　　破灶堕
　　和尚隠嵩山有庙甚灵一灶不辍烹杀物命师以杖三敲云咄此灶只是泥瓦合成圣从何来灵从何起恁麽烹宰物命灶乃倾破堕落俄有一人青衣峩冠拜曰我本灶神乆受业报今日师説法吾得生天中特来致谢安国师号为破灶堕尝叹曰此子防尽物我一如朗月处空无不见者
　　岳神受戒
　　元珪禅师有异人峩冠而至曰我岳神也能生死于人师曰吾本不生汝焉能死吾视生与空等视吾与汝等汝能壊空与汝乎茍能壊吾则不生不灭也汝不能又焉能生死吾耶神稽首乞戒师曰付汝五戒能不淫乎曰亦娶也师曰谓无罗欲也曰能师曰能不盗乎曰何乏我也师曰谓享而福淫不供而祸善也曰能师曰能不杀乎曰我实司其柄师曰谓有滥误疑混也曰能师曰能不妄乎曰我正直师曰谓先后不合天心也曰能师曰汝不遭酒败乎曰能师曰如上是为佛戒
　　风动幡动
　　慧能大师寓止法性寺暮夜风飏刹幡闻二僧对论一云幡动一云风动师曰风幡非动动自心耳
　　念法华经三千部
　　洪州法达禅师七嵗出家诵法华经礼祖师头不至地祖诃曰礼不投地何如不礼师曰念法华经已及三千部祖曰负此事业都不知过听吾偈曰礼本折幔幢头奚不至地有我罪即生亡功福无比又曰汝今名法达勤诵未休歇空诵但循声明心号菩萨汝今有縁故吾今为汝説但信佛无言莲花从口发又曰心迷法华转心悟转法华诵乆不明义与义作雠家无念念即正有念念成邪有无俱不计长御白牛车师曰经説三车大牛车与白牛车如何区别祖曰佛为凡夫説此理殊不知坐却白牛车更于门外覔三车师喜曰经诵三千部曽无一句亡未明出世防宁歇累年狂羊鹿牛权设初中后善扬谁知火宅内元是法中王
　　折幔幢门外覔三车【并见上】
　　坐禅岂得成佛
　　南岳懐让禅师有沙门道一坐禅师问曰大徳坐禅图什麽曰图作佛师取一砖于石上磨一曰作什麽师曰磨作镜一曰磨砖岂得成镜耶师曰坐禅岂得成佛耶师入室弟子有六人师各印可云一人得吾眉善威仪一人得吾眼善顾盼一人得吾耳善听理一人得吾鼻善知气一人得吾舌善谈説一人得吾心善古今
　　一宿觉
　　永嘉觉禅师初谒六祖问荅相失便欲辞去祖留一宿时谓一宿觉
　　即心是佛
　　司空山本净禅师杨光庭问佛道之义师曰若欲求佛即心是佛若欲防道无心是道
　　两宗
　　唐天寳四年定两宗南能顿宗即六祖慧能卢行者居慧溪北秀渐教即神秀亦师五祖悟解无及旁出法嗣
　　卧轮偈
　　卧轮禅师偈云卧轮有伎俩能断百思想对境心不起菩提日月长六祖曰此偈未明心地因作偈曰慧能没伎俩不断百思想对境心数起菩提怎麽长
　　饥来吃饭困来即眠
　　大珠慧海禅师或问和尚修道如何用功师曰饥来吃饭困来即眠曰一切人总如是同师用功否曰不同他吃饭时不肯吃饭百种须索睡时不肯睡千般计较所以不同也
　　虎似什麽
　　彬山智坚禅师与归宗南泉行脚从虎邉过问归宗云虎似什麽宗云似个猫儿师曰似个狗子泉云我见是个大虫
　　枯木偈
　　大梅山法常禅师有偈云摧残枯木倚寒林防度逢春不变心樵客遇之犹不顾郢人那得苦追寻
　　大空小空二虎
　　潭州华林善觉禅师一日观察使裴休访之问有侍者否师曰有两个乃唤大空小空时二虎自庵后出师曰有客且去二虎咆哮而去休问作何行业感得如斯师曰山僧常念观音
　　凌行婆
　　浮杯和尚有凌行婆来礼拜问荅有僧举似南泉泉曰苦哉浮杯被老婆摧折
　　一口吸尽西江水
　　襄州居士厐蕴初谒石头和尚复与丹霞禅师为友石头问日用事作麽生对曰日用事无别唯吾自偶谐头头非取舍处处勿张乖朱紫谁为号丘山絶防埃神通并妙用运水及搬柴后参马祖云不与万法为侣是什麽祖云待汝一口吸尽西江水即向汝道居士顿悟曰有男不婚有女不嫁大家团栾头共説无生话一女名灵照常随制竹漉篱鬻之以供朝夕
　　百丈竿头进一步
　　招贤大师偈曰百丈竿头不动人虽然得入未为真百丈竿头须进步十方世界是全身又曰学道之人不识真只为从来认识神无始劫来生死本痴人唤作本来身
　　贫无卓锥之地
　　仰山慧寂禅师问香严见处如何严曰去年贫未是贫今年贫始是贫去年无卓锥之地今年锥也无师曰汝只得如来禅未得祖师禅
　　撃竹作声
　　香严智闲禅师因山中芟除草人以瓦砾击竹作声廓然省悟
　　一念修无漏道
　　楚南禅师曰诸子设使解得三世佛教如瓶注水吸得百千三昧不如一念修无漏道免被人天因果繋绊
　　师唱谁家曲
　　首山省念禅师有僧问师唱谁家曲宗风嗣阿谁师曰少室岩前亲掌视僧曰更请洪音和一声师曰如今也要大家知
　　谁将生死与汝
　　石头希迁禅师有僧问如何是解脱师曰谁缚汝又问如何是净土师曰谁垢汝问如何是涅槃曰谁将生死与汝
　　五禅
　　禅有五有凡夫禅有外道禅有小乘禅有大乗禅有最上乘禅
　　一指头禅
　　俱眠和尚初住庵遇天龙和尚竖一指示之师大悟临寂示曰吾得天龙一指头禅一生用不尽
　　选佛塲
　　丹霞天然禅师初习儒将应举道遇一禅客问仁者何往曰选官去禅客曰选官何如选佛曰选佛当往何所曰江西马大师出世此选佛塲也师往见马祖乃令参南岳石头
　　云在青天水在瓶
　　药山惟俨禅师朗州刺史李翺问如何是道师曰云在天水在瓶翺作偈曰练得身形似鹤形千株松下两函经我来问道无余话云在青天水在瓶翺问如何是戒定慧师曰太守欲保任此事须向髙髙山顶坐深深海底行闺阁中物舍不得便为渗漏师一夜登山大笑翺赠诗曰选得幽居惬野情终年无送亦无迎有时直上孤峯顶月下披云笑一声
　　日遗十饼
　　龙潭崇信禅师卖饼家子也悟和尚居皇天寺师日以十饼遗之悟尝留一饼曰吾惠汝以防子孙师自念曰饼是我持去何反遗我遂问之悟曰是汝持来复汝何咎师晓防遂请出家一日问心要悟曰任性逍遥随縁放旷但尽凡心无别胜解
　　切忌道着
　　道吾山圆智禅师药山问何处来曰防山来药山曰速将道来曰山上鸟儿白如雪涧底防鱼忙似辙药山曰智不到处切忌道着师见云岩不安曰离此殻漏子于甚处相见岩曰不生不灭处相见师曰何不道非不生不灭处所不求相见
　　船子和尚
　　华亭船子和尚于华亭吴江泛小舟时号船子和尚
　　有把茅盖头
　　徳山宣鉴禅师沩山问众还识这阿师也无众曰不识沩曰是伊将来有把茅盖头骂佛骂祖去
　　辨愚痴斋一中
　　良价禅师既坐化其徒号恸师复开目曰劳生息死于悲何有召主事僧令辨愚痴斋一中责其恋情延至七日食具方毕端坐长逝
　　学人本分事
　　白马遁儒禅师或问如何是学人本分事师曰昨夜三更日正曙问如何是法身向上事师曰井底虾蟇吞却月
　　枯木龙吟
　　僧问香严如何是道严曰枯木龙吟僧曰学人不防严曰髑髅里眼睛
　　路逢猛虎
　　云居禅师有僧问路逢猛虎时如何师曰千人万人不逢偏汝便逢问孤峯独宿如何曰闲者十间僧堂阿谁教汝孤峯独宿
　　三十年得拄杖力
　　道希禅师拄杖云三十年在山得此气力有僧问得他什麽气力师曰过溪过岭东拄西拄
　　末后一句
　　守清禅师有僧问末后一句师曰尘中人自老天际月常明如何是和尚家风曰一瓶兼一鉢到处是生涯问佛法大意曰扰扰匆匆晨鸡暮钟
　　竹箸瓦碗
　　西明院琛禅师僧问如何是和尚家风师曰竹箸瓦碗
　　如何是古佛心
　　华严慧达禅师僧问如何是古佛心师曰山河大地问如何是华严境师曰满目无形影
　　东家人死西家助哀
　　天台拾得者丰干禅师山中行至赤城见一人携至寺中名为拾得一日扫地寺主问汝毕竟姓个什麽在何处住拾得放下扫帚义手而立寺主罔测寒山捶胸曰苍天苍天拾得问汝作什麽曰岂不见道东家人死西家助哀二人作舞大笑而出
　　如何是布袋下事
　　布袋和尚形材猥矮蹙额皤腹以杖荷一布囊供身之具尽贮囊中入市见物求乞或醯醢鱼葅不接入口分少许投囊中白鹿和尚问如何是布袋师便放下布袋又问如何是布袋下事师负之而去
　　临刑偈
　　僧肇法师遭秦主难临刑偈曰大元初无主五蕴本来空将头临白刄犹似斩春风
　　无去无来
　　李翺见老宿独坐问曰端居丈室当何所务曰法身凝寂无去无来
　　此心能有防人知
　　禅月诗云禅客相逢只弹指此心能有防人知













　　类説卷二十
<子部,杂家类,杂纂之属,类说>
　　钦定四库全书
　　类説目録
　　卷二十一
　　汉武帝故事
　　此人必能作贼　　　星揺
　　河间王笑上无端　　淮南王安
　　栢谷求浆　　　　　方朔偷桃
　　相如作赋　　　　　神宫
　　西王母降　　　　　方朔歳星
　　钩弋夫人　　　　　罢遣方士
　　茂陵宫人　　　　　茂陵明器
　　尺札赐金
　　开元天寳遗事
　　步辇召学士　　　　赐筋表直
　　截镫留鞭　　　　　惭颜如铁甲
　　七寳座　　　　　　蜂蝶慕香
　　暖寒防　　　　　　记事珠
　　自暖杯　　　　　　游仙枕
　　辟寒犀　　　　　　书鸽
　　记恶碑　　　　　　牵丝得女
　　唤铁　　　　　　　緑衣使者
　　瑞炭　　　　　　　敲冰煑茗
　　花木之妖　　　　　宁王烛炬
　　梦玉燕入懐　　　　念奴
　　烛奴　　　　　　　盆池养鱼
　　金衣公子　　　　　销恨花
　　醉舆　　　　　　　妓围
　　风流薮泽　　　　　冰山
　　花裀　　　　　　　移春槛
　　面蠒　　　　　　　刀鎗鸣
　　琢冰为山　　　　　王氏冨窟
　　笔头生花　　　　　泥金喜信
　　半仙戏　　　　　　笔架占
　　向火乞儿　　　　　冰筋
　　占风铎　　　　　　报时猿
　　张公口案　　　　　销魂桥
　　准勑断酒　　　　　文阵雄师
　　泪妆　　　　　　　索鬭鸡
　　肉阵　　　　　　　解语花
　　油幕　　　　　　　鳯炭
　　百寳栏　　　　　　吸花露
　　含玉鱼咽津　　　　击鉴救月
　　障后歌　　　　　　夜明枕
　　有脚阳春　　　　　粲花之论
　　醉圣　　　　　　　探春
　　醉汉恼语　　　　　暖玉鞍
　　雪刺满颐　　　　　风流阵
　　宫嫔呵笔　　　　　知更雀
　　应制诗　　　　　锦鴈
　　决云儿　　　　　九孔针
　　肉腰刀　　　　　义竹
　　百枝灯　　　　　鬼神破胆
　　馋灯　　　　　　防花金铃
　　裙幄　　　　　　射围
　　明皇十七事
　　李峤真才子　　　四十年不知酒味
　　玉环琵琶　　　　　以饼拭刃
　　金瓯命相　　　　　兴庆小龙
　　阿瞒　　　　　　　剪防
　　颜真卿地仙　　　　颜郎衫色如此
　　客土无气　　　　　张果老
　　求雨
　　大中遗事【柳玭续事附】
　　桐竹叶挼钱　　　　气攻髪
　　对脉　　　　　　　老博士
　　播皇猷　　　　　　芳醪
　　大唐遗事
　　管子文　　　　　　软脚局
　　钓巨鳌客　　　　　七入书府
　　南唐近事
　　割江赋　　　　　　出妓觧带较胜一掷时来天地皆同力　　害肉先生
　　打草惊蛇　　　　声鼓吃饭脑后接笔
　　垂帏痛饮　　　　　妻妬悍
　　梦通舌生毛　　　　厯日包一橘
　　托病目不览诗　　　金陵童谣
　　钟山翁　　　　　　和地皮掠来
　　焦湖百里一任作獭　惧抽税不入城
　　梦羊升殿　　　　　陈橘皮榜
　　好物不在多　　　　梦人断颈
　　丹灶神物














　　类説目録
　　钦定四库全书
　　类说卷二十一　　　　　　宋　曽慥　编汉武帝故事
　　此人必能作贼
　　景帝时丞相周亚夫宴见帝为太子侍侧曰此人可畏必能作贼
　　星摇
　　元光元年星动光耀竟天数夜乃止董仲舒曰是谓星摇民人穷也是时谋伐匈奴天下殆不安上谓妄言欲诛之仲舒惧乞补剧吏以自効乃用为军候
　　河间王笑上无端
　　河间王来朝与言鬼神王笑上无端又非上征伐常陋上所为上遣毉持药酖之王贤明天下悲之上秘其事厚塟之
　　淮南王安
　　淮南王安集天下遗书招延方士上征使觇王能致仙人与共游变化亡常或为童子或为老子又能隐形飞行服气不食上欲受其道王不肯传云无其事上怒将诛淮南知之出与羣臣去不知所之
　　栢谷求浆
　　上防行夜至栢谷就逆旅主人求浆主人翁曰无浆有溺耳且疑上为奸盗聚少年欲攻之主人妪睹上状貎异之曰客非常人也翁不聴妪饮翁以酒醉而缚之少年皆散走妪乃杀鸡为食以谢客明日上归召妪赐金千斤拜其夫羽林郎
　　方朔偷桃
　　防稽郡送一短人长七寸衣冠具见上帝令于案上行东方朔曰巨灵如何忽叛来阿母还未短人不对谓上曰王母种桃三千年一结子此小儿三过偷之矣被谪在此
　　相如作赋
　　上作赋下笔即成司马相如弥时方成上曰以吾之速易尔之迟可乎相如曰于臣则可未知陛下如何耳
　　神宫
　　上拜方士栾大为五利将军起九间神宫欲以下神黄金涂柱椽首作龙形白石脂和清椒汁以为壁白琉璃为扉屏珍珠为瑇押之以象牙为甍杂珎寳为甲帐次为乙帐甲以居神乙自居之
　　西王母降
　　七月七日承华殿齐有青鸟从西来东方朔曰西王母降以化陛下乃施帷帐烧具末香香乃兠国所献涂宫门香闻百里有顷王母至乘紫云车玉女驭母戴七胜青气如云上拜请不死之药母曰帝滞情不尽欲心尚多不死之药未可致也东方朔于朱雀牖中窃视母曰此儿好作罪过久被斥逐然原心无恶寻当得还母出桃七枚自啖二枚以五枚与帝帝留核欲种母曰此桃三千年一结子非下土所种之物也
　　方朔歳星
　　上又至海上考竟诸道士尤妖妄百余人西王母遣使曰欲见神人而先杀戮吾与帝絶矣使至之日东方朔死上疑问使者对曰朔是木帝精为歳星下游人中以观天下非陛下臣也
　　钩弋夫人
　　谓上曰妾今年当死于此有顷卒焉乃为起通灵台于甘泉常有青鸟徃来台上帝崩乃絶
　　罢遣方士
　　上曰朕即位以来天下愁苦所为狂悖不可追悔田千秋曰三山灵而难征鼎湖逺而无验臣请罢诸方士遣之上曰大鸿胪奏是也上每见羣臣自叹愚惑天下岂有仙人尽妖妄耳节食服药差可少病二三年惨惨不乐谓霍光曰朕去公死矣钩弋子公善辅之光泣曰陛下尚康豫岂有此上曰吾病甚公不知耳经一周而死
　　茂陵宫人
　　上昼卧顔色不异而身冷无气明日渐变色闭目未央前殿朝晡上祭若有食之者常所御幸悉出茂陵园自媫好以下二百余人上幸之如平生旁人不见也霍光乃更出宫人增为五百人遂絶
　　茂陵明噐
　　始元二年吏告民盗用乘舆御物者其题乃茂陵中明噐也又一人于市货玉杯形貎类帝县送其噐推问又茂陵中物也上又见形于陵旁曰吾虽失势犹君奈何令吏卒上吾冡上磨刀劔乎因推问陵旁有方石可以砺吏卒常盗磨刀劔时甘泉常自然有钟鼓声又见从官卤簿如天子宣帝世乃絶
　　尺札赐金
　　宣帝为武帝庙乐奏之日空中有善唱者又河东立庙告祠日虎啣肉置殿前又一人骑马持一尺札赐将作丞曰汝续克成赐金一斤或不见札变为金宣帝亲赐甘泉有紫气黄云从西北来空中乐声帝乃疑先帝有神复招诸方士冀得仙
　　开元天寳遗事
　　歩辇召学士
　　中元日苦不止令侍御者擡歩辇召学士姚崇论时务中外荣之
　　赐筯表直
　　宋璟为宰相朝野归心帝赐金筯曰赐卿之筯表卿之直也璟遂下殿拜谢
　　截镫留鞭
　　姚元崇牧荆州受代日阖境民吏泣拥马首截镫留鞭以表瞻恋
　　惭顔如铁甲
　　进士杨光逺干索权豪无厌或遭挞辱略无改悔时人云杨光逺惭顔厚如十重铁甲
　　七寳座
　　帝于勤政楼以七寳装成山座高七尺召诸学士讲论古今胜者得升惟张九龄论辩风生首升此座人不可阶也
　　蜂蝶慕香
　　都下名妓楚莲香国色无双每出则蜂蝶相随慕其香也
　　暖寒会
　　巨豪王元寳每大雪则自所居至坊巷口扫雪开道迎揖賔客饮宴谓之暖寒会
　　记事珠
　　张说有寳珠绀色有光名记事珠每有阙忘之事时玩之涣然开悟
　　自暖杯
　　内库有青酒杯纹如乱丝其薄如纸以酒注之温温然有气相次如沸汤名自暖杯
　　游仙枕
　　兹国进一枕色如马脑枕之则十洲三岛四海五湖尽在梦中帝名为游仙枕
　　辟寒犀
　　交趾国进犀一株以金盘置于殿中暖气袭人使者曰此辟寒犀也
　　传书鸽
　　张九龄家养羣鸽每与亲知书系鸽足上飞徃投之目为飞奴
　　记恶碑
　　卢奂累任大卿凡治奸恶既断罪又以所犯刻石立其门犯必置之死时谓记恶碑
　　牵丝得女
　　郭元振少美丰姿宰相张嘉贞欲纳为婿曰吾五女各有姿色令一人持丝幔前使子取便牵之得者为配元振牵一红丝线得第三女
　　唤铁
　　太白山隐士郭休有运气絶粒之术以捶击一铁片子鸟兽闻之即集庭下名曰唤铁
　　绿衣使者
　　长安豪民杨崇义妻刘氏与隣舍儿李弇私通同谋害崇义埋枯井中仆妾軰无所觉惟有鹦鹉在架上刘氏经府陈词言其夫不归虑为人所害日夜捕贼拷捶数百人莫究其弊县官诣检校架上鹦鹉忽然声曰屈杀家主者刘氏李弇也遂执得实明皇封鹦鹉为绿衣使者
　　瑞炭
　　西凉国进炭百条名曰瑞炭烧之无焰有光每条可烧十日热不可近
　　敲氷煮茗
　　逸人王休居太白山下至冬取溪氷敲其精莹者煮茗共客饮之
　　花木之妖
　　沉香亭前木芍药花一枝两头朝则深红午则深碧暮则深黄夜则粉白昼夜之内香艳各异帝曰此花木之妖不祥也
　　宁王烛炬
　　宁王有烛百炬每賔妓间坐酒酣作狂其烛则昏如物所掩罢则复明
　　梦玉燕入懐
　　张说母梦一玉燕飞入懐中有孕生说
　　念奴
　　念奴者有姿色善歌唱每执板当席声出朝霞之上
　　烛奴
　　申王以龙桓木雕成独鬟童子绿袍束带使执画烛列目为烛奴
　　盆池养鱼
　　明皇以李林甫为相一日曲宴近臣上曰盆池新养鱼数头鲜活可爱林甫曰赖陛下恩波所养张九龄曰盆池之鱼犹陛下之任人也但能装景助儿女之戏耳帝不悦
　　金衣公子
　　明皇于禁苑中见黄鹦呼为金衣公子
　　销恨花
　　千叶桃花开明皇曰不独萱草忘忧此花亦能销恨
　　醉舆
　　申王每醉使宫妓将锦防结一兠子擡归寝室呼曰醉舆
　　妓围
　　申王每苦寒之际使宫妓宻围于坐侧以御寒气呼为妓围
　　风流薮泽
　　长安平康坊为风流薮泽
　　氷山
　　进士张彖力学有大名杨国忠用事士争诣门彖独不徃曰尔軰谓杨公之势可倚如太山耶以吾所见乃氷山也皎日一照则当悮人后登第为华隂簿叹曰丈夫有凌云葢世之志拘于下位若立身于矮屋中使人擡头不得遂拂衣长徃
　　花裀
　　学士许慎与亲友宴花圃中聚花铺坐曰吾别有花裀何消坐具
　　移春槛
　　杨国忠子弟以花植槛中板底木轮所至之处牵槛在前目为移春槛
　　面蠒
　　都下上元日造面蠒以官位帖子置其中以髙下相胜为戏笑
　　刀鎗鸣
　　武库刀鎗自鸣果有禄山之乱
　　琢氷为山
　　杨氏子弟暑月以大氷琢山周围宴席
　　王氏富窟
　　王元寳以金银叠为屋又以铜线穿钱甃花径中贵泥不滑时号富窟
　　笔头生花
　　李太白少梦笔头生花后天才赡逸名闻天下
　　泥金喜信
　　新进士及第以泥金书帖子报其家谓之喜信至文宗时遂寝此仪
　　半仙戏
　　宫人寒食竞蹴秋千为乐帝呼为半仙之戏
　　笔架占
　　苏颋有花石笔架天欲则石架津出以此占无差
　　向火乞儿
　　张九龄见朝臣趋附杨国忠曰皆是向火乞儿一旦火尽灰冷暖气何在当冻尸裂体弃骨沟壑中不逺矣果因禄山之乱族灭甚众向火言附炎也
　　氷筯
　　雪霁檐溜皆为氷条妃子敲下二条看玩曰此氷筯也
　　占风铎
　　岐王行宫中悬碎玉片子夜闻相触之声则知有风号占风铎
　　报时猿
　　商山隐士髙太素每一时有一猿诣亭前鞠躬而啼目为报时猿
　　张公口案
　　张九龄每勘公事取囚于前靣分曲直口撰案巻咸伏其罪时号张公口案
　　销防桥
　　长安东防陵有桥来迎去送皆过此桥人呼为销防桥
　　准勅断酒
　　安禄山受帝眷宠帝恐外人以酒毒之赐金牌子系背上每王公召宴欲以巨觥禄山即以牌示之云准勅断酒
　　文阵雄师
　　张九龄覧苏颋文巻曰真文阵雄师也
　　泪妆
　　宫中妃嫔施素粉于面颊号泪妆识者以为不祥
　　索鬭鸡
　　李林甫不得士心咸谓其精神刚戾常如索鬭鸡
　　肉阵
　　杨国忠冬月选婢妾肥大者行列于前令遮风谓之肉阵
　　解语花
　　太液池有千叶白莲盛开帝指贵妃曰争如我解语花
　　油幕
　　长安贵家春时游宴载以油幕遇隂以幕覆之
　　凤炭
　　杨国忠以炭屑塑成双凤
　　百寳栏
　　上赐国忠木芍药国忠以百寳为栏
　　吸花露
　　贵妃每宿酒初消多苦肺热陵晨傍花枝口吸花露润肺
　　含玉鱼咽津
　　贵妃素有肉体苦热肺渴每日含一玉鱼借其凉津沃肺
　　击鉴救月
　　长安城中每月食士女取鉴向空击之云救月蚀
　　障后歌
　　宁王有妓乐宠姬美色善歌客莫得见李太白曰王何吝此女不示于众乃设七寳花障召宠姬歌于障后白曰虽不许见面闻其声亦幸矣
　　夜明枕
　　虢国夫人有夜明枕光照一室不假灯烛
　　有脚阳春
　　宋璟爱民恤物时人谓为有脚阳春言所至之处如阳春及物也
　　粲花之论
　　李白与人谈论皆成句读如春葩丽藻粲于齿牙时号李白粲花之论
　　醉圣
　　李白嗜酒然沉酣中所撰文章未尝错误号醉圣
　　探春
　　都人士女正月半后乘车跨马郊野中为探春之宴
　　醉汉恼语
　　李林甫每与同僚议公事则如醉人未尝问答语及阿徇之私则响应如流张九龄曰林甫议事如醉汉恼语
　　暖玉鞍
　　岐王有鞍冬月用之坐下如有温火之气
　　雪刺满颐
　　宋璟求致仕表云臣霜花生颔雪刺满颐求退归耕养慵岩穴
　　风流阵
　　明皇与妃子每酒酣使妃统宫妓百余人帝统小中贵百余人排两阵目为风流阵攻击相触败者罚巨觥时以为不祥之兆
　　宫嫔呵笔
　　李白于便殿撰诏诰时大寒笔冻帝勅宫人十人各执牙笔呵之白取而书
　　知更雀
　　裴耀卿养一雀逐更必鸣号知更雀
　　应制诗
　　长安春时盛于游宴苏颋应制诗曰飞埃结红雾游葢飘青云
　　锦雁
　　温泉御汤中有玉莲汤从莲中涌出海谷以锦绣为鳬雁浮之
　　决云儿
　　申王有髙丽赤鹰岐王有北山黄鹘每出田猎臂在驾前赐名决云儿
　　九孔针
　　七夕宫人向月以九孔针穿五色线
　　肉腰刀
　　李林甫妬贤嫉能潜行譛毁人谓之肉腰刀
　　义竹
　　帝游后苑有竹丛宻笋不出外帝顾诸王曰父子兄弟相亲当如此竹因谓义竹
　　百枝灯
　　韩国夫人造一百枝灯高八十尺光照数十里
　　鬼神破胆
　　李杲为洛阳令公正吏民畏之有刘兼者宿村邸夜闻户外曰古今正人李令见其行事令人破胆我軰可如它县血食兼开户视之无人乃鬼神也
　　馋灯
　　南方有鱼多脂炼以为油灯纺绩则暗照宴乐则明谓之馋灯
　　防花金铃
　　宁王花时缀金铃于花下掣之以惊禽谓之防花金铃
　　裙幄
　　长安士女游春野歩遇名花则借草而坐解裙四围如幕号裙幄
　　射团
　　宫人端午造粉团角黍贮金盘中以小角弓射中粉团者得食
　　明皇十七事
　　李峤真才子
　　上将迁幸登华蕚楼有少年歌李峤词曰山川满目泪沾衣富贵荣华能防时不见只今汾水上惟有年年秋雁飞然曰真才子也不待曲终而去
　　四十年不知酒味
　　上入斜谷常倜得新酒马前献之不饮倜惧自饮之上曰朕始即位尝饮酒损一人因自戒四十年不知酒味
　　玉环琵琶
　　睿宗所御上欲西幸蜀命贺懐智奏之
　　以饼拭刃
　　肃宗为太子上使割羊臑以饼拭刄徐噉之上喜曰福禄当如是爱惜
　　金瓯命相
　　上命相先以八分书姓名金瓯覆之
　　兴庆小龙
　　常出游西掖宫垣后上欲西幸一夕乘云西南去后至嘉陵江欲御船有龙夹舟上然曰此吾池中龙也以酒酹之
　　阿瞒
　　李辅国矫迁上皇于西内中路见兵攅耀日上皇惊顾高力士在左右到内称平安上皇泣曰微将军阿瞒已为兵死鬼矣
　　剪防
　　顔真卿小鬟青衣名剪防
　　顔真卿地仙
　　顔真卿尝得神丹服之后为李希烈所杀希烈平后欲改葬发其棺瞑目如生隐士曹庸山曰后三十年必飞腾而去被羽衣行山泽间即所谓地仙也
　　顔郎衫色如此
　　顔真卿问范氏尼曰吾得五品否尼指坐上紫丝布云顔郎衫色如此
　　客土无气
　　师与张说相宅戒勿动西北土以损旺气后见气索果掘三坑说欲填之曰客土无气与地脉不相连
　　张果老
　　邢和璞能算人寿夭使算张果老莫知其甲子师夜光能眎鬼命令眎果终莫能见
　　求
　　明皇令无畏求云旱数当然召龙适足致暴耳乃尽去求之具以一鉢水小刀搅之须臾有龙如指大入鉢中复搅呪之白气自鉢中出少顷大风大中遗事【栁玭续事附】
　　桐竹叶挼钱
　　轩辕先生居罗浮山宣宗召入禁中能以桐竹叶满手挼成钱
　　气攻髪
　　先生又能散髪箕踞用气攻其髪一条如直
　　对脉
　　宫中以诊脉为对脉
　　老博士
　　裴恽进诗有太康目宣宗曰太康失邦何以比我宰执奏晋年号改元太康上曰天子须博覧不然防错罪恽由是耽味经史观书不休宫中目为老博士
　　播皇猷
　　上明于音律尝制曲曰播皇猷皆方履髙冠连袂而舞有曰葱西踏歌队者大率其词言葱岭之士乐河湟故曰归为唐民又有执幡节如翔云飞鹤之变
　　芳醪
　　上为诸王时尝从猎坠马困渴求水欲饮已变为芳醪
　　大唐遗事
　　管子文
　　有书生谒李林甫云管子文后化为笔
　　软脚局
　　郭子仪自同州归诏大臣就宅作软脚局人率三百千
　　钓巨鳌客
　　张祐谒李绅自称钓巨鳌客李绅曰以何为竿曰以虹为竿以何为钩曰以月为钩以何为饵曰以短李相为饵绅黙然厚赠之
　　七入书府
　　徐坚多识典故七入书府
　　南唐近事
　　割江赋
　　保大末处士史虚白为割江赋以讽曰舟车有限防河岛以俱闲鱼鼈无知尚交游而不止又赋隐士诗曰风揭却屋浑家醉不知
　　出妓解带较胜一掷
　　严续相公歌姬唐镐给事通犀带皆一代尤物唐有慕姬之色严有欲带之心因有呼卢之会出妓解带较胜于一掷举坐屏气六骼数巡唐彩大胜唐乃酌酒命美人歌一曲以别相公怅然遣之
　　时来天地皆同力
　　刘彦真寿阳既败我师屡北元宗临轩问朱匡业守御之方匡业对曰时来天地皆同力运去英雄不自由以忤防流抚州
　　害肉先生
　　庐山有道士体貎魁伟饮唱酒肉忽有双鹤因风飘憩道舘若自天下皆毙陈沆为诗曰害肉先生欲上升黄云踏绽紫云崩龙腰鹤背无多力传与麻姑借大鹏
　　打草蛇惊
　　王鲁为当涂宰黩货为务会部民连状诉主簿贪贿鲁乃判曰汝虽打草吾已蛇惊
　　声鼓吃饭脑后接笔
　　邓亚丈拜青阳令自谓尊显语儿軰当思为学自致云霄吾为百里之长声鼓吃饭脑后接笔此吾稽古之力也
　　垂帏痛饮
　　常梦锡为翰林刚直不附贵近或曰公罢置私门何以为乐常曰垂帏痛饮而已
　　妻妬悍
　　杜业任福宻山妻张氏妬悍室无婢妾烈祖命元皇后召张至内中戒曰业位望通显得置妾媵何忌如此岂妇道所宜耶张曰业本狂生遭逢圣运陛下所借者驽力未竭耳早衰多病纵之必误任使烈祖大加奬叹
　　梦通舌生毛
　　冯延已镇临川闻已除代夜梦通舌生毛有僧解曰毛生舌间不可剃也相公其未替乎已而果然
　　歴日包一橘
　　钟传镇江西客有以覆射求谒传以歴日包一橘致防中客口占曰太岁当头立诸神莫敢当其中有一物常带洞庭香
　　托病目不覧诗
　　魏明好作诗词多而不格尝携近诗诣韩熙载韩托以病目请置几案徐覧明曰侍郎目昏请自为吟之韩曰耳聋加剧切忌不闻
　　金陵童谣
　　金陵围逼之际人多患脚弱而卒童谣云索得娘来破却家后园桃李不生花猪儿狗儿总死尽养得猫儿遇赤瘕一僧解之曰娘谓再娶周后不生花谓之枯瘁猪狗死尽戌亥年脚弱而亡者赤瘕猫目疾不能捕防谓不见丙子年也
　　钟山翁
　　元宗嗣位李建勲出师临川将行谓所亲曰主上性习未定若如日者恐不能守业及冯延鲁讨闽中督粮甚急建勲寄诗曰粟多未必为全计师老须防有伏兵既而果为越人所败及归拜司空累乞致政自称钟山翁诏授司徒不起学士汤说致书贺之勲答曰司空犹不作那敢作司徒幸有山翁号如何不见呼先是宋齐丘归退号九华先生未防而起时论薄之或以建勲比宋者因为诗曰桃花流水须相信不学刘郎去不来
　　和地皮掠来
　　魏王知训帅宣州入觐侍宴伶人戏作缘布人大面若鬼状或问何为答曰吾宣州土地神王入觐和地皮掠来因至于此知训苛政敛下故也
　　焦湖百里一任作獭
　　张崇帅卢不法尝入觐卢人曰渠伊必不复来矣崇归计口征渠伊钱明年再入觐盛传其罢不敢明言相见皆捋须为庆崇归又征捋须钱有伶人假为人死有谴当作水族者隂府判曰焦湖百里一任作獭
　　惧抽税不入城
　　金陵建国之初军储未实关市之利苛悉农桑商贾时亢旱日久上曰近京皆报足独京城不何也申渐髙对曰惧抽税不敢入城上即下诏停额外税俄沾足故知优旃漆城那律瓦衣不为虚矣
　　梦羊升殿
　　后主即位梦羊升武德殿御牀意甚恶之及城陷补阙杨克让首知府事
　　陈橘皮榜
　　给事中乔舜知举进士及第者五人皆以举数升降等甲无名子谓乔之榜类陈橘皮半白多居上
　　好物不在多
　　元宗曲宴命从臣赋诗学士朱巩唯进一聨不能终篇乃曰好物不在多左右掩口而笑自是士庶饷遗不丰好者皆以朱为口实
　　梦人断颈
　　烈祖辅呉将谋禅代夜梦为人引劒断颈意甚恶之周宗遽下堦拜当策立耳居数日而内禅
　　丹灶神物
　　张义方命道士合还丹数年未就遇疾将卒不成九转之功一旦命子弟发丹灶灶下有巨虺火吻锦鳞蜿蜒其间若为神工防持乃取丹饵一粒瘖痖而卒识者以为隂气未尽不可服也



　　类说巻二十一
<子部,杂家类,杂纂之属,类说>
　　钦录四库全书
　　类説目録
　　巻二十二
　　荆湖近事
　　酒囊饭袋　　　　　散福裙
　　老妇嫁诗　　　　　存孤恤寡
　　舜作蟒蛇　　　　　大市里卖平天冠
　　僧是诗家奴　　　　谒戌将致词
　　咏柳　　　　　　　鹭鸶诗
　　安知获麟之笔为骑马之用
　　邓公池亭　　　　　语县君谢到
　　白傅琵琶行　　　　五脏谷
　　一缝毬
　　金坡遗事
　　玉堂之署　　　　　大雪赐诗
　　御楼侍立　　　　　黄盘雕
　　江南图画　　　　　太宗押勑
　　破鏁检旧章　　　　一灰堆
　　御笔戒酒　　　　　门扉下窃出
　　灵鹊　　　　　　　弟拜相兄草麻狡兎三穴首防两端　不可令周翰知留请假榜子
　　东斋记事
　　朕有三条带　　　　赏花钓鱼
　　赋山水石歌　　　　梦召对
　　武臣不持丧　　　　议药不合
　　赋落韵　　　　　　富人纳贵绢
　　乖崖表德　　　　　千林如有喜
　　以制诰为贽卷　　　状元给驺从
　　梦明下草制　　　刘煇作状元
　　百日宰相　　　　　蔡君谟蛇精
　　司天奏侍臣逃　　　黄筌画
　　写生赵昌　　　　　十眉图
　　魶鱼縁木　　　　　二鹘掷卵
　　征风　　　　　　　庭松诗
　　双庙　　　　　　　立朝以曾鲁公为法好把长鞭便一挥　　一声河满子
　　费铁嘴　　　　　　文如锦綉屏风
　　官家隣人　　　　　作汉春秋砚
　　宣献未尝素谈　　　不足则夸
　　薛出油　　　　　　水晶灯笼
　　照天蜡烛　　　　　放生
　　禁食虾蟆　　　　　预买防绢
　　体备中和之气　　　疥有五德
　　铁碪　　　　　　　茘枝熟
　　保心如止水　　　　灰牛白马
　　劝酒当以量　　　　契丹风俗
　　改罪已辞　　　　　赵均平
　　孝猿　　　　　　蜀茶
　　物理相感　　　　　汉似胡人胡似汉铁林骑












　　类説目録
　　钦定四库全书
　　类说巻二十二　　　　　　宋　曽慥　编荆湖近事
　　酒囊饭袋
　　马氏奢僣诸院王子仆从烜赫文武之道未尝留意时谓之酒嚢饭袋
　　散幅裙
　　周行逢为武安节度妇人所着裙皆不缝谓之散幅或曰裙之于身以幅多为上周匝于身今使开散是不周也不周不缝是姓是名俱去矣夫幅者福也福破散其能久乎未防而行逢卒
　　老妇嫁诗
　　曹衍撰马氏野史投进年已衰耄献老妇嫁诗云满头白髪为新妇笑杀年少豪家儿又咏鹭鹚云终日滩头延颈望能消大海防多鱼
　　存孤恤寡
　　周行逢命何景山为益阳令强取人家妇人景山曰卑吏无它葢存恤孤寡行逢曰何不寛其赋税免其徭役乃置之于家于理安乎戏谓僚吏曰不如令佐海龙王去遂投于江中
　　舜作蟒蛇
　　吕游舜洞见一古碑谓舜曽于此洞作蟒蛇身受诸苦恼不知其防世至隋仁寿中遇一尼摩顶受记遂得托生曰悠悠苍天彼何人斯妄为玷渎如此之甚圣莫大于尧舜暴莫大于桀纣安得桀纣至暴寂然无闻至圣反为蟒蛇又尼者一髠跣妇人有何功行摩顶受记使之托生耶由是着解分篇千余言
　　大市里卖平天冠
　　廖融诗云逺山秋带水舘夜多风潘若冲阳朔县诗云门连百越水地管数千峯郭影云连树林声月带舂二人更唱迭和诗家之劲敌太宗惩五代塲屋之弊以词赋策论取士融冲之徒稍稍引去融曰岂知今日之诗道一似大市里卖平天冠并无人问耶又素性重僧前后赠诗甚多或问其故融曰僧是诗家奴一人赠一篇且图带徃东西南北去耳
　　僧是诗家奴【附见上】
　　谒戍将致词
　　林楚材穷窘益阳戍将李着谓林曰大凡秀才必能道言语何不向我身上道一两句楚材观其额上耳后皆雕火珠云雁即致词曰伏以太保气貎云横身材笔直两行秋鴈于耳畔以斜飞一颗明珠当额头而突起着大喜厚赠之
　　咏柳
　　狄焕咏柳云翠色折不尽离情生更多登凝碧亭诗数防分秋霁不知何处来
　　鹭鹚诗
　　张仲达咏鹭鹚诗云沧海独深处鲈鱼衔得时张文保曰佳则甚佳争奈鹭鹚觜太长也
　　安知获麟之笔为骑马之用
　　孙光宪为荆南幕府常慕史氏之作每曰安知获麟之笔尽为骑马之用因吟刘禹锡诗云一生不得文章力百口空为饱暖家
　　邓公池亭
　　孙逢吉游邓公池亭问创置之由云马氏诸公子旧园逢吉留诗曰马家公子鬭亭台斸断山根碧沼开啼鸟不知人事变数声犹傍水边来
　　传语县君谢到
　　李戴仁性迂缓非礼勿动娶阎氏年少与之异室私约曰有兴则见忽一夕闻扣户声小竪报云县君欲见大监戴仁遽取百忌歴灯下看之大惊曰今夜河魁在房不宜行事传语县君谢到阎氏惭怒而去
　　白傅琵琶行
　　李守愚闻人诵白傅琵琶行笑曰此妇本长安娼女嫁茶商在外而居易辄于夜巾移船就之听其琵琶以佐欢得非奸状显然耶
　　五脏谷
　　李守遇取黒豆小而圆者侵晨以井花水吞二七粒谓之五脏谷到老视聴不衰
　　一缝毬
　　徐博世为皮匠能为一缝毬晚为道士能导引握拳置口中或反手抱柱身随起而足直上太祖召见曰臣能走乃脱履于殿庭走二十匝而出入之息如故金坡遗事
　　玉堂之署
　　太宗谓宰臣曰苏易简告朕乞御飞白书玉堂之署四字今付宰臣李助以下来于中书堂面宣赐
　　大雪赐诗
　　太平兴国七年季冬大雪上赐学士诗曰轻轻相亚拟如酥宫树花装万万株今赐酒乡诗一盏玉堂闲话道情无
　　御楼侍立
　　唐制玉楼赐赦学士得升丹阳楼侍立五代以后因循废之苏易简奏自今上御楼覃恩与枢宻使侍立御榻之侧
　　黄盘雕
　　旧规云十月初别赐锦长袄子国初以来赐翠毛锦太宗改赐黄盘雕
　　江南图画
　　太祖平江南所得图画赐学士院五十余轴景德中只有雨村牧牛图无名寒芦鸭徐熙笔五王饮酪图周文举笔
　　太宗押勅
　　陶谷窦仪在翰林干德二年范质等俱罢相命起韩王登庸制下无宰相署勅谷云自古辅臣无虚位者惟唐文宗甘露事后数日絶班当时仆射令狐楚郑覃奉行制书今南省官亦可署勅仪曰谷之所陈非承平之事不足援据今皇弟开封尹平章事即宰相之任也太祖曰仪之言是也即命太宗署勅赐之
　　破鏁检旧章
　　韩丕能诗及入禁中不长应用一夕须诏书甚急韩停笔问吏索书旧章吏以本典扃户出宿不可搜检丕乃破鏁取之改易而进
　　一灰堆
　　张洎博士多闻在江南将命入贡及还作诗十篇多訾诋京师风物有一灰堆之句以悦其主苏易简得其亲书本后洎与易简同为学士不协上前往往异同易简云清河公若更相矛盾即将灰堆之句进呈矣洎闻之甚惧稍屈伏焉
　　御笔戒酒
　　苏易简嗜酒御笔戒之云卿若覆杯朕有何虑易简承诏断酒已而复饮上亦不责及参大政见上不复叙待但严顔色责吏事而已故易简诗什之中多思禁林
　　门扉下窃出
　　冦凖在中书多召两制就第饮宴必闭关苛留之畏慎者甚惧李宗谔尝于门扉下窃出得马而走后为脩宫使恩顾渐深一日召至玉宸殿赐酒宗谔坚辞以醉且云日暮上令中使附耳语云此中不须从门扉下出
　　灵鹊
　　院中有双鹊栖于玉堂之后海棠树学士会食必徘徊翔集或鸣噪必有大诏令感召之事因谓之灵鹊故晁翰林诗有却闻灵鹊心应喜并予诗云灵鹊先依玉树栖葢谓此也
　　弟拜相兄草麻
　　钱希白惟演从兄也惟演拜相希白当制世称弟拜相兄草麻自古未有惟座主拜相门生草麻前代记之矣
　　狡兎三穴首防两端
　　钱若水为学士太宗礼遇甚厚尝草锡赵保忠诏云不斩继迁存狡兎之三穴潜疑光嗣持首防之两端上曰此四句正道着我意又与赵保吉诏有既除手足之亲已失辅车之势上批其后云极好
　　不可令周翰知
　　梁周翰少有文誉及入禁林年已七十景德中答宰相待罪表不称防上别令赵安仁撰曰不可令周翰知恐其愧恨上圣德包容如此
　　留请假榜子
　　杨大年性刚频忤上防母在阳翟有疾遂留请假榜子与孔目吏中夕奔去上怜其才终优容之止除少分司仍许只在阳翟
　　东斋记事
　　朕有三条带
　　钱俶进寳带太祖曰朕有三条带与此不同俶请宣示上笑曰汴河一条惠民河一条五丈河一条俶大愧服
　　赏花钓鱼
　　三舘惟直舘预坐校理以下赋诗而退太宗时李宗谔为校理作诗云戴了宫花赋了诗不容重见赭黄衣无聊却出宫门去还似当年下第归上即令赴宴自是校理而下皆与会也
　　赋山水石歌
　　赏花钓鱼赋诗往往宿制天圣中永兴军进山水石因命赋山水石歌出于不意多荒恶者中坐优人入戏各执纸笔若吟咏状一人忽仆于石上曰日来作赏花钓鱼诗准备应制却被这石头擦倒明日防出诗令中书铨定内鄙恶者与外任
　　梦召对
　　蔡子直识英宗于藩邸后知州梦召对曰只在此更无得去既寤乃灵驾发引之日因大恸哭终而卒
　　武臣不持丧
　　故事武臣不持丧韩玉以奏请持丧下两制台谏议唐子方为諌官不欲令持丧曰今日不可髙论也永叔勃然曰父母死令持服安得为髙论梦得叹曰俊人也率然一言亦中于理两制台諌竟为两议而上遂诏崇班以上持服供奉官以下不持服是则官髙者得为父母服官卑者则不为无官者将何以处之
　　议药不合
　　司马君实与子莫逆之交也惟议药为不合
　　赋落韵
　　景德中李廸贾边皆举进士有名者试皆不与廸以赋落韵边以当仁不让于师论以师为众与注防异乃奏乞收王文正公为相曰廸虽犯不考然出于不意其过可恕边特立异说将令后生务为穿凿破坏科塲渐不可啓遂收廸而黜边
　　富人纳贵绢
　　张尚书咏在蜀时米斗三十六文绢疋三百文公计兵食外尽令输米绢之余者许贫民买之贫民颇不乐今米斗三百绢疋三贯富人纳贵绢而贫人食贱米皆以当时价于官无所损益而贫富两利蜀人懐思不已
　　乖崖表德
　　张尚书守蜀人心大安及代去留一巻实封与僧正云候十年观次后十年薨于陈州讣至开所留文字乃公画像衣冠褐系縧草裹自为賛曰乖则违俗崖不利物乖崖之名聊以表德遂画像于府治及寺观中
　　千林如有喜
　　薛简肃举进士时贽谒冯魏公首篇有囊书空自负早晚达明君之句冯公曰不知秀才所负何事读至第三篇春诗曰千林如有喜一气自无私乃曰秀才所负者此
　　以制诰为贽巻
　　丁文简尝言举进士时以制诰为贽巻复自笑曰是不揆也后为知制诰学士参政亦见其所存有素矣初举人必以文巻贽先进自糊名后浸衰贾许公为中丞奏罢公巻而士子之礼都忘矣
　　状元给驺从
　　祥符八年蔡文忠状元及第上视其秀伟顾宰相曰得人矣因诏金吾给驺从传呼状元始此也
　　梦明下草制
　　孙梦得初名贯字道卿少举进士梦登塔见持一大文巻云春牓问有孙贯否曰无惟第三人有孙抃既寤改名抃又至华隂诣金天王庙求梦夜梦明下草制明年果第三人及第后知制诰尝云某初得此梦甚喜才作翰林学士颇嫌之矣人心是无已也时梦得已为参政俸禄差厚耳去学士亦不甚相逺但清优不如学士而劳责过之
　　刘煇作状元
　　有堂吏梦火山军姓刘人作状元明年状元乃刘煇也
　　百日宰相
　　彭年深于术数一日报杜祈公拜相彭年曰百日宰相后其言验彭年名寿
　　蔡君谟蛇精
　　蔡君谟知福州以疾不视事累夕每梦登鼓角楼而睡通判恠鼓角匠不打三更者因对数夜大蛇盘据鼓上不敢近人遂以君谟为蛇精
　　司天奏侍臣逃
　　祥符中司天杨浩奏侍臣当有逃去者翌日杨文公以母疾不俟报归阳翟初上欲立章献为后公不草诏章献既立不安乃托母疾而行
　　黄筌画
　　黄筌黄居来居寳蜀之名画手也尤善毛翎多养鹰鹘观其神俊以模写之其后子孙有弃画业而事田猎者既多养鹰鹘则买防以饲之其后又有捕防为业者人家置博奕之具者子孙必为博奕藏书者子孙无不读书置业岂可以不慎哉
　　写生赵昌
　　蜀有孙知防善画山水仙官星辰人物学懐亦善山水毛翎赵昌善画每晨朝露下绕栏谛玩手中调色自谓写生赵昌人谓以手扪摸不为采色所阻乃真昌画也其为生菜折枝果尤妙又王有者汉州卒也州将每令昌画遣有供应以是有画遂亚于昌
　　十眉图
　　天慈寺壁画明皇按乐十眉图地有瑞草谓之锦地张乖崖尝令刬平之封其门户后日开复生如故
　　魶鱼缘木
　　蜀有魶鱼善缘木有声如啼儿孟子所谓缘木求鱼是亦未闻此也
　　二鹘掷卵
　　陵江上见二鹘掷卵相上下以接之葢习其飞也其胎教之意乎又翅羽未成跃出巢穴往往坠崖下死其天性俊爽是亦躁进也
　　征风
　　鱼逆水而上鸟向风而立取其鳞羽之顺也有征风知来观鸟所向则可知矣
　　庭松诗
　　有式贽薛简肃所业庭松诗云范前嫫母陋雪里屈原醒公大称之
　　双庙
　　王质知蔡州毁吴元济庙立狄仁杰李愬双庙
　　立朝以曽鲁公为法
　　或问王景彞立朝当以何人为法曰曾明仲然谨约为近而严过之福寿弗逮也
　　好把长鞭便一挥
　　杨文公置酒招石中立资政絶句好把长鞭便一挥石和曰寻常不召尤相造况是今朝得指挥其谈谐类此
　　一声河满子
　　元祐中有轻薄子以古人诗益成二十八字仲昌故国三千里宗道深宫二十年殿院一声河满子龙图双泪落君前龙图王博文也一日对上说歴之久不觉泪下殿院萧定基也与韩魏公诸公同发解举人作河满子嘲之王宗道为诸宫讲书二十年诉于上求进用仲昌郇公从子论科塲不公牒归建州
　　费铁嘴
　　故老能道蜀时事云天兵伐蜀蜀主大惧召廷臣募所以拒天兵者费铁嘴越班而出对众谓铁嘴不独有口才兼有胆勇谛聴之乃云是臣则断定不敢于是众笑而退
　　文如锦綉屏风
　　夏英公言杨文公如锦綉屏风但无骨耳议者谓英公文譬诸泉水迅急湍悍至于浩荡汪洋不如文公也
　　官家隣人
　　太祖殿前虑囚有囚曰念臣是官家隣人太祖以为燕蓟隣人遣问之云臣住东华门外太祖笑而宥之
　　作汉春秋砚
　　胡旦作大砚可数尺镌其傍曰宋胡旦作汉春秋砚命埋塜中
　　宣献未尝素谈
　　宋宣献公未尝素谈在河南聚虑囚公曰汝与何人素有何寃囚不能对坐上官更以俗语问之囚始能答宋元宪公近之和气拂拂然袭人景文公则英采秀发三人者久视之无一尘神仙中人也
　　不足则夸
　　欧阳公每夸政事不夸文章蔡君谟不夸书吕济叔不夸棊何公南不夸饮酒司马君实不夸清絶大抵不足则夸也
　　薛出油
　　薛简肃公尹京一切以严治人谓薛出油后知成都俗好游公作何处春游好诗十首自号薛春游欲换前所称谓也姜枢宻遵鲁肃简公亦以严称时目姜为姜擦子鲁为鱼头公
　　水晶灯笼
　　刘随待制为成都通判严明通逹人谓之水晶灯笼
　　照天蜡烛
　　田元均治成都有声人有诉讼其懦弱不能自伸者必委曲问之蜀人目之照天蜡烛又谓之不错事尚书
　　放生
　　曽鲁公放生以蚬蛤之类渺活物命之多也一日梦被甲者数百人前诉既寤乃有惠蛤蜊数者即放之夜复梦被甲者来谢李景初家市一巨鼈景初未知也夜梦皂衣姥来告乞命即遣放鼈亦梦姥来谢
　　禁食虾防
　　沈文通知杭州禁食虾防终二年人不敢食虾防亦不生及文通代去弛禁而复生如故此物理之不可致诘者也
　　预买防绢
　　太宗时马元方为三司判官建言方春民乏絶时豫给库钱货之至夏秋输绢于官预买防绢葢始于此
　　体备中和之气
　　仁宗暑月不挥扇以拂子殴蚊蝇而已冬月不御炉毉者云体备中和之气则然
　　疥有五德
　　世言疥有五德不上面仁也喜传于人义也义手揩擦礼也生罅指节骨间智也痒必以时信也
　　铁碪
　　铁碪以鍜金银虽百十年不壊以碪皂防则一夕破碎鞭以棰马则愈久愈润且坚纫以击猫则随节折裂
　　荔枝熟
　　人未采则一切虫不敢近人采则虫鸟蝙蝠之类无不残伤者故采荔枝者日中而采之
　　保心如止水
　　张文孝公观性沉静未尝行草书自咏诗云保心如止水为行见真书人以为着题
　　灰牛白马
　　契丹之先有一男子乘白马一女驾灰牛相遇遂为夫妇生八男子前史所谓迭为君长者也契丹祀天至今用灰牛白马
　　劝酒当以量
　　契丹有冯见善者予接伴劝酒见善曰劝酒当以其量若不以量如徭役而不用户等高下也以此知契丹徭役亦以户等中国不量户等役人耶
　　契丹风俗
　　契丹使者萧庆言逹怛人不粒食家养牧牛马饮其乳亦不食其肉腹如筯虽中箭不死又言契丹牛马有熟时一如南朝养蚕也有雪而露出草一寸许此时牛马大熟若无雪或雪没草则不熟
　　改罪已词
　　仁宗时书诏未尝改易庆歴七年春旱杨亿甫草诏既进上以罪已之词未至改云乃自去冬时雪不降今春大旱赤地千里天感朕勤以戒朕躬兹用屈已下贤归诚上叩冀髙穹之降监悯下民之无辜与其降疾于人不若移灾于朕自今避殿减膳许中外实封言事
　　赵均平
　　成都十邑惟新防税平初定税时有姓赵者相地肥瘠以为税入轻重之数至今人谓之赵均平
　　孝猿传
　　吉州有捕猿者杀其母之皮并其子卖于萧氏后旬日示以母皮跳踯号呼不食而卒萧生为作孝猿传
　　蜀茶
　　蜀中数处产茶雅州顶最佳其生最晚在春夏之交其地即书所谓蔡蒙旅平者也方茶之生云雾覆其上若有神物防持之
　　物理相感
　　世传棘能辟霜蓬能辟沙物理相感也有蓬生处则不聚花果以棘围之则茂
　　汉似胡人胡似汉
　　狄青汾河人面有刺字不肯灭去为枢宻使有以谣防告予者曰汉似胡人胡似汉改头换面总一般只在汾河川子畔予曰此唐太宗杀李君羡事上安肯为之近世有以王德用貎类艺祖宅枕干岗为言者疏入不报卒亦无事其人语塞呜呼前世如此被诛者甚众哀夫
　　铁林骑
　　西边呼铁鹞子为铁林骑












　　类说巻二十二
　　钦定四库全书
　　类説目録
　　卷二十三
　　博物志
　　昆仑山五色水　　　地以石为骨
　　物恠　　　　　　　山泽气
　　和气所生　　　　　妊娠避忌
　　生男法　　　　　　取火
　　胎生卵生　　　　　守宫
　　续胶　　　　　　常山之蛇
　　吴余鲙　　　　　　炼石断鼇
　　后稷伊尹　　　　　千日酒
　　染髭法　　　　　　积油生火
　　养生法　　　　　　野葛
　　客星犯牛斗　　　　杀长子
　　上药中药下药　　　黄帝诸臣
　　寳劔　　　　　　　指佞草
　　天孙　　　　　　　蒿宫
　　山鸡　　　　　　　蓍
　　寳器　　　　　　　三人冒雾
　　食防　　　　　　　驼知泉脉
　　猴玃名马化　　　　云汉图
　　太阳之草　　　　　虎扑毛
　　河精　　　　　　　诸物相似者
　　逺志　　　　　　　日月食
　　续博物志
　　天可倚杵　　　　　春云秋风
　　矞云　　　　　　　墨兵
　　金条玉科　　　　　目
　　子规黄鸟　　　　　毛席氊乡
　　容成侯　　　　　　大宅虎围
　　鸠车竹马　　　　　猊糖
　　金柝　　　　　　　壶郎
　　清卢　　　　　　　天心月脇
　　泽鹤　　　　　　　文王四乳
　　鸠杖　　　　　　　九寡
　　阳马　　　　　　　八极
　　画妖
　　物类相感志
　　灵防　　　　　　　枫人
　　金银汗　　　　　　隂阳石
　　仙浆　　　　　　　九豫章
　　投酒于川　　　　　鼠重万斤
　　嫁茄　　　　　　　观日玉
　　玉火　　　　　　　香云香雨
　　麝枕　　　　　　　龙须拂
　　树化鸳鸯　　　　　蠲忿犀
　　瑟幕
　　宣室志
　　止戈龙　　　　　　千年仙鹿
　　玉清三寳　　　　　见虾防
　　栁将军　　　　　　锦半臂
　　纸月　　　　　　　架梯取月
　　月圃白瑶宫　　　　诸葛后身
　　平生当食万羊　　　梦捧日
　　虹蜺天使　　　　　韩退之见神人
　　白衣吟　　　　　　月夜聮句
　　曹唐诗　　　　　　黑龙甲中出
　　黄衣妇人乞命　　　隂池
　　清水珠　　　　　　蛴螬
　　玉龙膏　　　　　　居士金精
　　稚川真君　　　　　己酉平蔡
　　七圣画　　　　　　谢翺诗
　　甑杵为妖















　　类説目録
　　钦定四库全书
　　类説卷二十三　　　　　宋　曾慥　编
　　博物志
　　昆仑山五色水
　　地南北三亿三万五千里地形髙大者有昆仑山出五色水流入中国名曰河地下有四柱三千六百轴犬牙相牵
　　地以石为骨
　　川为脉草木为毛土为肉石者金之根
　　物恠
　　水石之恠曰龙罔象木之恠曰防魍魉土之恠为羵羊火之恠为宋无忌
　　山泽气
　　玉山多云鐡山多石山气多男泽气多女
　　和气所生
　　和气相感而生朱草山出象车泽出神马陵出黑丹阜出土恠江出大贝海出明珠人主夀昌天下太平
　　妊娠避忌
　　妇人妊娠不欲见丑恶物食当避异常味不可见令儿唇缺不可啖姜令儿多指
　　生男法
　　妇人妊娠未满三月着壻衣冠平旦左绕井三匝勿反顾勿令人知必生男
　　取火
　　削木令圆举以向日以艾承其影则得火
　　胎生卵生
　　九窍者胎生八窍者卵生
　　守宫
　　蜥蜴或名蝘蜓用器养之食以朱砂体尽赤所食满十斤捣万杵防女人支体终身不灭唯房室事则灭故号守宫东方朔奏武帝用之有验鼠食巴豆三年重三十斤
　　续胶
　　汉武帝时西海有献胶者以注断弦名曰续弦胶
　　常山之蛇
　　有两头触其一头一头至触其中则两头俱至孙武以喻善用兵者
　　吴余鲙
　　吴王江行食鲙不尽弃其余中流化为鱼其长数寸名吴余鲙
　　炼石断鼇
　　天地初不足故女娲炼五色石以补其缺断鼇足以絶地维故天倾西北地不满东南
　　后稷伊尹
　　思士不妻而感思女不夫而孕后稷生乎巨迹伊尹生乎空桑
　　千日酒
　　刘石于中山酒家沽酒酒家与千日酒忘言其节度归至家醉而家以为死葬之酒家计千日满往视之云亡已三年于是开棺始醒俗云石饮酒一醉千日
　　染髭法
　　胡粉石灰以水和之涂髭鬓不白
　　积油生火
　　积油万石自然生火泰始中武库火积油所致也
　　养生法
　　皇甫隆遇青牛道士封君达云体欲常少劳无过食去肥浓节酸醎絶思虑损喜怒慎房室
　　野葛
　　食之杀人家葛种之三年不收后旅生亦不可食
　　客星犯斗牛
　　有居海濵者每年八月见浮槎过甚大俟其复来裹粮而登行十余日忽至一处有城郭庐舎中多织妇见一丈夫牵牛饮水此人问是何处答曰君还问严君平则知之后问君平曰某年月日客星犯斗牛始知乃天河也
　　杀长子
　　越之东有骇沐之国其俗生长子则杀之名宜弟
　　上药中药下药
　　上药养命谓五石链形六芝延年也中药养性谓合欢蠲忿萱草忘忧也下药治病谓大黄除实当归止痛也
　　黄帝诸臣
　　祝融造市髙辛臣也蚩尤造兵炎帝臣也挥造弧夷牟造矢仓颉造书容成造厯伶伦造律隶首造数皆黄帝臣也仪狄造酒禹时人绵驹善歌齐人
　　寳劒
　　名纯钩湛卢豪曹鱼肠巨阙五者皆欧冶子所铸
　　指佞草
　　尧时有屈轶草生于庭佞人入朝则屈而指之又名指佞草
　　天孙
　　防山神曰天孙天帝之孙也主召人魂魄
　　蒿宫
　　周徳泽盛蒿大可为柱名曰蒿宫
　　山鸡
　　自爱其色终日映水目则溺死
　　蓍
　　一千嵗而三百茎故知吉凶
　　寳器
　　繁弱之弓屈卢之矛鸡子之弩狐父之戈皆古之寳器
　　三人冒雾
　　昔有三人同冒雾一人病一人无故一人死无故者饮酒病者吃饭死者空肠
　　食防
　　荒年食防半斤支十日饥
　　驼知泉脉
　　炖煌西渡流沙千里无水沙下伏流惟驼知之每至泉脉则以足跑地掘之必得木
　　猴玃名马化
　　蜀西南山中有物似猴长尺余能人行名曰猴玃又名马化行路遇妇人輙盗去以为匹偶无子终不还有子輙送其家不养其子母輙死其子既长悉与人同皆以杨为姓故蜀之西界多姓杨往往马化之子孙
　　云汉图
　　刘褒汉桓帝时人画云汉图见者皆热又画北风图见者皆寒
　　太阳之草
　　天老曰太阳之草服之长生即黄精也
　　虎扑毛
　　羽氏国人有翼飞不逺有兽緑毛似豹毛可作笔名虎扑毛
　　河精
　　夏禹行河见长人鱼身曰我河精也
　　诸物相似者
　　魏文帝记诸物相似乱真者碔砆恠石似美玉蛇牀乱蘼芜荠苨乱人参雌黄似石硫黄杜蘅乱细辛百步似门冬防葵似狼毒
　　逺志
　　苗曰小草芎防苗曰江蓠
　　日月食
　　麒麟鬭而日月食鲸鱼死而彗星出婴儿号而母乳出蚕咡丝而商弦絶
　　续博物志
　　天可倚杵
　　河图记曰百代之后地髙天下千代之后天可倚杵
　　春云秋风
　　仲长统曰春云为舆秋风为驷
　　矞云
　　京房易占曰云二色曰矞瑞云也荀卿言云友风子雨
　　墨兵
　　孙樵谓史书曰墨兵
　　金条玉科
　　扬雄谓刑法曰金条玉科
　　目
　　槐生五日曰目十日曰鼠耳叶如此也
　　子规黄鸟
　　髙唐赋子规一曰姊归幽州方言黄鸟曰黄鸎
　　毛席氊乡
　　后汉西域传注氊乡毛席刘孝仪谓狄曰氊乡
　　容成侯
　　司空图谓镜曰容成侯金炯又曰夀光先生
　　大宅虎围
　　枚叔总称面曰大宅眉目间曰青阳王元长谓国子学曰虎围
　　鸠车竹马
　　王元长曰小儿五嵗曰鸠车之戏七嵗曰竹马之防
　　猊糖
　　后汉显宗纪注以糖作狻猊形号猊糖
　　金柝
　　潘岳谓刁斗曰金柝今之铜器也
　　壶郎
　　陆机赋掌漏官曰壶郎
　　清卢
　　扬雄谓目瞳子曰清卢扬眉曰扬衡
　　天心月脇
　　皇甫湜称竒文曰穿天心出月脇
　　泽鹤
　　世说羊祜镇荆州江陵泽中出鹤取以教舞甚驯名泽鹤
　　文王四乳
　　春秋元命苞文王体四乳
　　鸠杖
　　续汉仪赐老人杖杖端刻鸠取其不噎
　　九寡
　　七发云孤子之钩以为隐九寡之珥以为约取孤寡之物以装琴要有悲声九寡者九为寡妇也
　　阳马
　　何平叔谓屋角梁曰阳马
　　八极
　　邹子曰中国者天下八十分之一有海环之如此者九又有大瀛海环之总曰八极
　　画妖
　　后魏元兆能行治病有军士女为物所慿兆曰天下有至神之妖有至灵之妖有在陆之精在水之魅以法治之乃黄化寺壁画鬼祟
　　物类相感志
　　灵防
　　黄帝以灵防为鼓声闻百里
　　枫人
　　岭南多枫遇雷则瘿长三五尺如人状谓之枫人
　　金银汗
　　凡山石盛夏必汗出赤而黄者金汗白而紫者银汗
　　隂阳石
　　夷陵有隂阳石隂石常润阳石常燥旱则鞭隂石必雨雨乆鞭阳石则止
　　仙浆
　　抅楼国有水仙树腹中有水谓之浆饮者十日醉
　　九豫章
　　东方有九豫章一树主一州上有九力士执斧伐之以占九州吉凶行斫行复复迟者州伯病不复者州灭亡
　　投酒于川
　　越勾践出行有献酒一壶者王曰吾独饮若三军何乃投于川命一军饮之皆沾醉
　　鼠重万斤
　　北方有层氷厚百丈有鼠在土中食氷不食草木重万斤
　　嫁茄
　　茄子树开花时取叶布于过路以灰围之结子加倍谓之嫁茄
　　观日玉
　　大如八寸镜映日观见日中宫殿曰日玉
　　玉火
　　唐东夷所贡色赤长如寸积之可以燃鼎置之室中不复挟纩
　　香云香雨
　　员峤烂石烧之烟为香云徧空则下香雨
　　麝枕
　　置麝枕中可絶恶梦
　　龙须拂
　　元载得龙须拂置之堂室蚊蚋不敢入
　　树化鸳鸯
　　宋韩朋妻美康王夺之妻自杀王埋之经宿生树支体相交王欲伐之化为鸳鸯飞去
　　蠲忿犀
　　唐公主有犀如弹丸带之能蠲忿
　　瑟幕
　　唐懿宗赐公主瑟幕纹如碧丝贯以真珠虽暴雨不濡
　　宣室志
　　止戈龙
　　上元初冦天师尝言止戈龙意谓武后也
　　千年仙鹿
　　明皇狩近郊射中大鹿张果曰千年仙鹿也汉武时有生获此鹿者帝活之且命以铜牌识其年月果于左角上得二小牌
　　玉清三寳
　　常弇梦防玉清宫玉清女遗以三寳一曰瑶杯二曰红防枕三曰紫玉函
　　见虾防
　　李揆未相前忽见一大虾防小凤占之曰虾防天使吉兆也未防拜相
　　栁将军
　　有人于古宅遇栁将军验之乃一株枯栁
　　锦半臂
　　窦参为御史中丞梦徳宗以文锦半臂赐之解者曰半臂者股肱之衣也公其居股肱之位乎后数日果拜相
　　纸月
　　杨晦之谒王先生先生令其女刻纸状今宵之月施于垣上是夕光自东垣发洞照一室八月十二夜也晦之将去先生以杖画地视其庭悬崖万仞有积水岩谷重叠先生曰陵谷变迁吾子安所归乎晦之泣告曰诚不知一日有桑田之变岂仙都瞬息而尘世已千年乎先生笑曰子无惧吾以为娱耳于是持篲扫其庭有顷如旧晦之乃归
　　架梯取月
　　太和中周生有道术方中秋月色澄清堂有数客来周曰我能挈月入懐袖因取数百筯绳而架之曰我将此梯取月乃闭户乆之客步庭中伺焉忽天地曛黒仰视又无纎云俄闻生呼曰某至矣举其衣出月寸许一室尽明寒入肌骨食顷如初
　　月圃白瑶宫
　　李贺卒母梦贺曰上帝神仙之君也近迁都月圃建白瑶宫以某荣于词召与文士数辈共为新宫记帝又作凝虚殿使某辈纂乐章今为神仙中人甚乐愿夫人无以为念
　　诸葛后身
　　韦臯生一月有胡僧见之曰别乆得无恙乎婴儿若有喜色众问其故僧曰此子乃诸葛武侯之后身
　　平生当食万羊
　　李徳裕尝有一僧曰公当万里南行期在旬日公曰其然果遂还乎僧曰当还公讯其事曰相公平生当食万羊今所食九千五百矣所以还者未尽五百羊耳公曰吾顷梦行晋山山上尽皆羊有牧者曰此御史平生所食羊也果符师之説后数日振武节度朱暨致书馈四百羊公大惊僧叹曰万羊将满其不还乎旬日贬湖州连贬崖州竟没于贬所
　　梦捧日
　　杨炎少时梦陟髙山仰视瑞日红光赫然因举左右手以捧之后登相位果协捧日之祥
　　虹蜺天使
　　韦臯镇蜀宴客西亭暴风雨俄顷而霁有虹蜺自空而下垂首筵上吸其饮食且尽其首似驴五色若霞公惧罢宴小尹豆卢署曰虹蜺天使也降于邪则为戾降于正则为祥公正人也某敢以贺旬日拜中书令
　　韩退之见神人
　　长庆四年冬韩退之卧病见一神人被甲仗劔长丈余立于榻前曰吾有金革事将与卿图之公曰愿闻神人曰威粹骨絶国世与韩为仇今欲讨之力又不足卿以为何如对曰臣愿从大王讨之神人颔而去乃叹曰是何祥也凡数日穷其理不能究是冬公卒
　　白衣吟
　　华山月夜有白衣丈夫循涧水吟曰涧水潺潺声不絶溪陇茫茫野花发自去自来人不知归时常对空山月
　　月夜聮句
　　梁璟居商山旅馆时中秋月朗见三丈夫称萧中郎王步兵诸葛长史与璟坐庭中呼其僮曰玉山人取酒共酌聮句步兵曰秋月团如镜中郎曰秋风利似刀璟曰秋云防若絮长史嘿然二人促曰幸以拙速为事长史沈吟曰秋草细同毛二人大笑曰拙则拙矣何乃迟乎长史曰中郎为僻韵而滞捷才中郎又命玉山召蕙娘佐酒顷之一美人至长史戏曰女郎自赴中郎召且美人曰安知不为众来乃歌凤楼之曲中郎又曰山树髙髙影步兵曰山花寂寂香因指谓长史向者僻韵信中郎过今愿续此以观防才长史即曰山天遥厯厯一坐大笑曰迟不能巧速而且拙防如是耶璟曰山水急汤汤中郎曰孝防安知为诗哉璟发怒震声叱之坐中客惊遂失所在
　　曹唐诗
　　进士曹唐以能诗名世尝得句云水底有天春寂寂人间无路月茫茫忽见衣素妇人闲冶徐步吟赏此句数日唐卒
　　黒龙甲中出
　　道宣律师持律第一忽觉手如火燎之状师惊曰汝水族也何为潜于此乎即伸臂诵呪己而震霆撃指甲有一黑龙自甲中出初甚小俄长丈余火鬛电眸攫空而去
　　黄衣妇人乞命
　　栁宗元为永州司户至荆门驿舎梦黄衣妇人曰某之命若败缕之悬风危危将断且飘矣君能活之戴恩何地明旦荆帅召食以梦语召吏讯之曰前一日渔人网获一巨黄鳞鱼将为膳今已断首遂命投江中是夕梦前妇人来而亡其首
　　隂池
　　有人见羣僧浴水中问之曰此隂池也又曰檀越可听吾徒之梵音于是合声而噪乃羣蛙也
　　清水珠
　　冯翊严生尝得一石状若弹丸后有胡人愿以钱三十万易之曰此吾西国至寳名曰清水珠自亡此国之井泉尽浊国人俱病故我越海逾山来中夏求之即以珠投浊水澹然清彻
　　蛴螬
　　蛴螬尝化一白衣美丈夫自言齐人曹氏子
　　玉龙膏
　　安南有玉龙膏南人用之能化银液説者曰此膏若持北来则祸及韩约都防安南得膏持归是嵗京师乱约以附郑注族诛
　　居士金精
　　韦思求链金之术一日有居士辛锐来谒病痈渍血且甚韦方会食居士溺于筵上客怒皆起锐亦告去忽不见回视其溺乃紫金液光采粲然客有解者曰居士金精也验其名氏信矣
　　稚川真君
　　僧契虚防稚川山顶有宫阙在云物之外殿上有簪冕者曰稚川真君真君问曰尔絶三彭之仇乎契不能对真君曰不可留此
　　己酉平蔡
　　元和初裴晋公征吴元济至境上因发地得石刻有鸡未肥酒未熟之语解者曰鸡未肥无肉也肥去肉为巳酒未熟无水也酒去水为酉破贼其在己酉乎后平蔡果以是日入城
　　七圣画
　　云光寺有圣画殿长安谓之七圣画初制殿宇有少年诣寺曰某弟兄七人善画愿输工僧许之七人持防绘至戒云七日慎勿唘门僧从其语凡六日閴然无闻意其为恠遂发其封忽有七鸽望空飞去防绘俨若四隅唯西北未竟后画工见之惊曰神妙笔也
　　谢翺诗
　　云斜月照人今夜梦落花啼动去年春又云愁态上眉深黛緑泪痕侵脸落花红
　　甑杵为妖
　　建中末独孤彦者泊舟淮泗步月至佛寺有二丈夫一人身长黒衣称姓甲名侵计第五一人身短青衣姓曾名元黒衣者曰吾之先本卢氏少以刚劲闻凡物有滞而不通者必侵犯以计忤之时皆谓我侵计后遇仇易姓甲氏以逃患吾素精药术而升降上下即假手于人吾有舅氏起居未尝不俱曾元曰吾陶唐氏之后也受姓于姚曾者其子孙以字为氏故谓曾氏吾素褊躁负气凌上遭下流沸腾之谤吾赋性坚正赴汤蹈火赒人之急语未卒寺僧归二人驰去不见彦乃悟曰曾元岂非甑乎文以瓦附曾甑字也名元者以瓦中之画置瓦字之上甲侵计者岂非铁杵乎以午附木杵字也甲者东方甲乙木也第五者亦假午字也侵计者反语金截截附金铁字也总而辨焉得非甑及铁杵耶明日果于积壤中得一铁杵又一甑






　　类説卷二十三
<子部,杂家类,杂纂之属,类说>
　　钦定四库全书
　　类説目録
　　卷二十四
　　博异志
　　师旷第七镜　　　　剖鱼腹得刀
　　道士得仙　　　　　众花之精
　　天柱山梯仙国　　　上清童子
　　舞袖弓弯　　　　　巴陵鬼诗
　　海龙王女　　　　　胡二姊
　　独异志
　　商较卿相
　　狙异志
　　人鱼　　　　　　　天上碧玉楼观
　　括异志
　　南岳赤脚仙人　　　圣防宫见羽卫
　　曹门好　　　　　醴泉观
　　仆射防　　　　　　金甲神人叱医工
　　汗脚袜　　　　　　弹鸱
　　龙首山人　　　　　鬼手书草字
　　母死复归　　　　　正郎鼻
　　大鼈放生　　　　　道士奏章
　　芙蓉馆主　　　　　张酒酒
　　城隍庙求嗣　　　　费孝先范围
　　赃滥处斩　　　　　鼍恠
　　屠者刲羊　　　　　许偏头
　　误食厌物　　　　　湖中见
　　得父石志　　　　　茅处士叱鬼
　　截豕一耳　　　　　段糓狂吟



　　类説目録
　　钦定四库全书
　　类説卷二十四　　　　　　宋　曾慥　编博异志
　　师旷第七镜
　　天寳中陈仲躬居洛阳清化里有大井好溺人一日有敬元頴请谒饰鈆粉衣绯緑衣曰此井有毒龙自汉居此縁与太乙左右侍龙相得每相蒙蔽好食人血自汉以来杀三千七百人矣某为龙所驱使为妖惑诱人共食昨夜已朝太乙兼河南【阙】勘责数日方回君命匠淘之则脱难矣愿终君一生承奉无所不致仲躬命匠入井获古铜镜夜见元頴谢曰某本师旷所铸十二镜中第七者贞观中为许敬宗所堕为毒龙所役幸遇君子重见人间明日望君移宅自此不复见影矣明日牙人来请移居大小价类一如清化者且云价直契书并交割讫后三日旧井崩堂遂陷仲躬后有所须皆如移宅之效其镜背科斗书曰维晋新公二年七月七日午时首阳山白龙潭铸于鼻题云夷则之镜
　　剖鱼腹得刀
　　开元中王昌龄舟行至马当山使风不能驻命赍酒脯纸马上大王草履子上夫人诗曰昆仑一面望中牵奉上大王不取钱只为猛风波浪骤莫恠昌龄不下时有金错刀贮履内误将往忽有赤鳞入舟昌龄命烹之割腹获刀叹曰葛仙公命鱼送书古人剖鲤得素颇同也
　　道士得仙
　　缑氏仙鹤观道士皆精专法箓每年九月三日有一道士得仙至其夜皆不扃户以求飞升张竭忠为县令使勇者觇之见一黒虎入观衔出一道士而去至明并不得仙者竭忠大猎格杀数虎或金简玉箓或冠帔人发骨甚多皆每年得仙道士也
　　众花之精
　　崔元徽月夜有青衣引女伴曰杨氏李氏陶氏又绯衣小女曰石醋醋又报封家十八姨来言词泠泠有林下风气色皆殊絶芳香袭人醋醋曰诸女伴皆住苑中每被恶风所挠当得十八姨相芘处士每嵗旦与作一朱旛上图日月五星立苑之东则免难矣今嵗已过待此月二十一日立之崔许之其日立旛东风刮地折树飞沙而苑中繁花不动元徽乃悟众花之精醋醋乃石榴封姨乃风神也后杨氏辈来谢各裹桃李花数斗云服之可以却老某等亦长生至元和初元徽犹在年可三十许
　　天柱山梯仙国
　　房州竹山县隂隠客家浚井千余尺而无水工人扪壁别一天地日月世界署牌曰天柱山门内两童皓齿垂发跣足金冠问汝胡为至此工人具陈本末须防有绯衣传勅曰以礼遣之引至清泉洗浴白泉潄饮甘美似醉行半日有一国城宫室皆金玉城楼题云梯仙国工人询曰此国是何处答曰诸仙初得仙者闗送此国修行七十万日然后至诸天或玉京蓬莱昆阆姑射工遂上山寻路门人曰汝来此顷刻人间已十数年欲出旧穴应不可得当奏请通天闗钥匙送卿归引上天门须防云开已在房州询隂家云已三世矣工人自后不食五谷莫知所在
　　上清童子
　　岑文本山亭避暑有叩门云上清童子元寳奉叅冠青圆角冠衣浅青衣曰自汉得果成本生于吴得不凝滞之道文本语以汉事了如目睹问冠帔之异曰仆外服圆而心方正此是上清五铢服又曰六铢尤细者五铢也出门数步墙下不见文本掘之一古墓中惟得古钱二枚文本乃悟上清童子铜名元寳钱文也外圆心方钱之状也青衣铜衣也五铢服亦钱文也汉朝所铸也文本自是钱帛日盛至中书令忽失古钱遂卒
　　舞袖弓弯
　　邢凤寓居长安平康里故豪洞门曲房之地也昼梦一美人曰此妾家也取防牋写阳春曲曰长安少女踏春阳何处春阳不断肠舞袖弓弯浑忘却罗帏空换九秋霜
　　巴陵鬼诗
　　刘方元夜宿巴陵古馆闻庭中啸咏之声一老青衣曰往年阿郎贬官时令老身骑偏白騧抱阿荆郎坠损左防至今天隂酸疼明日必大雨今阿荆郎官髙也不知有老身无昔日阿荆郎爱念青青河畔草今日绵绵思逺道也明旦果大雨壁上有诗云爷娘送我青枫根不记青枫防回落当时手刺衣上花今日为灰不堪着墨色甚新乃知夜来人题也
　　海龙王女
　　许汉阳贞元中舟行于洪饶间日暮寻小浦入行数里不觉到一湖中水才二三尺湖崖庭宇甚盛见数女郎饮食皆非人间见者有一树干如梧桐叶如芭蕉红花满树未吐大如斗盎青衣捧一鸟如鹦鹉置阑干上一声而树花皆开芳香袭人每花中有美人长尺余管弦悉备女郎举酒众乐具作夜深花落便失所在一女郎作诗曰海门连洞庭每去三千里十载一归来辛苦潇湘水诸女郎曰欣此旅泊相接恨恨而别明日至口讯之曰昨夜溺死四人捞出其一人似活乆乃言曰海龙王诸女归洞庭宿此取四人作酒縁客少不多饮我却得来汉阳问客为谁曰一措大耳汉阳黙然觉腹中不安吐出鲜血数升方知人血为酒三日始平
　　胡二姊
　　马燧贫贱时寓北京谒护戎犯讳庭叱而出燧逃郭外护戎遣铁骑追索燧匿于逃民败室中见一女人曰胡二姊知君在此故来安慰以灰数斗横布地上曰夜半有异物相恐切不得动过此厄后勲业无双言毕而去果见一夜叉赤发金牙狞目吐火终不敢越胡二姊之灰俄闻车马来户云马生必匿于此夜义奋起噉食人马殆尽而去燧乃获免后立大勲官爵穹崇竟不知胡二姊所在思报不及春秋祠享列于庙左右
　　独异志
　　商较卿相
　　明皇幸蜀裴士淹从马上商较卿相士淹曰姚崇如何帝曰健者也宋璟如何曰贤而沈者也论十数人皆当其目末问李林甫如何帝曰妬贤嫉能古今无比士淹曰陛下何委用之深也帝俛而无言
　　狙异志
　　人鱼
　　待制查道奉使髙丽晚泊一山而止望见沙中有一妇人红裳双袒髻鬟纷乱肘后微有红鬛查命水工以篙扶于水中勿令伤妇人得水偃仰复身望查拜手感恋而没水工曰某在海上未省见此何物查曰此人鱼也能与人奸处水族人性也
　　天上碧玉楼观
　　九华山樵者妇诸葛氏感时疾数日起白舅姑曰新妇不唯疾止复且得仙矣俄出门乗空而去又数日复回云天上楼观皆碧玉碾成窓户悉以珠密缀纹丝帐幔五色相照仙女行明中燃不死之香我今暂来相看俄有五色车驾双龙力士御之女童为从妇乗之冉冉而去
　　括异志
　　南岳赤脚仙人
　　乐史为西京留台御史尝梦帝君召俄见宫阙壮丽帝曰而主求嗣吾为择之少选一人至帝曰中原求嗣汝往勿辞顿首祈免者再三帝曰往哉遂唯唯而去旁拱立者曰此南岳赤脚李仙人也常酣于酒明年果生仁宗
　　圣防宫见羽卫
　　圣防宫在洛阳之东祖宗神御在焉嘉祐八年三月二十九日昼漏尽人见羽卫陈布道中最后一人衣赭袍张黄盖乗马至宫前不见明日宫门大敞诸殿门鎻不钥而唘俄顷报仁庙上仙
　　曹门好
　　天圣明道京师市井凡物之佳美者即曰曹门好物之髙大者即曰曺门髙仁宗景祐曹王女孙为后王佐太祖定天下降蜀平吴将百万之众未尝妄杀一人宜乎后裔之兴也
　　醴泉观
　　祥符中京师东南隅醴泉涌蛇见其侧饮之者疾瘳即其地营祥源观后灾再加缮造改号醴泉观熙宁中荐加修饰命教坊伶人奏乐于庭是日真武影现于殿脊大珠中部从神官旗纛悉具
　　仆射防
　　陈英公执中初以右正言谪监永州酒务一日屋楣间见金字牌书仆射防字后果至台辅
　　金甲神人叱医工
　　吕公弼申公之次子始申国姙娠而疾将去之医工陈逊煮药将熟已二鼓坐而假寐忽然鼎覆再煮再覆又煮而加火焉困甚就榻梦神人披金甲持劔叱曰在胞者本朝宰相汝何人敢加毒害逊惧而寤以白相国后生公弼熙宁中位枢宻使
　　汗脚袜
　　盛文肃公度忽疾而死越夕乃苏云为人追入一府见主者云同姓而误追亟命还归道中见故相沈义伦曰知公得还为我语家人颇为汗脚袜所苦文肃归以语其孤不悟汗脚袜之説及服除彻神坐而榻傍有败袜究其所自乃守灵老卒夜宿偶置于此旦起忘之谓已亡失不复求索
　　弹鸱
　　张太宁戢方性恶鸱每挟弹逐之尝居佛寺有鸱巢于殿之鱼尾育二雏羽翼渐成张亲弹之而毙大鸱盘空悲鸣不已太宁歩庭中一鸱下持其巾一鸱攫伤其鬂旬余创溃而死
　　龙首山人
　　前进士杨通与杨寘状元相善梦寘投刺自称龙首山人庆厯中登第而卒后人解之曰龙首状元也山人无禄之称也
　　鬼手书草字
　　马少保公亮少时临窓独坐阅书有大手如扇自窓伸前次夜又至公以笔濡雄黄水大书一草字窓外大呼速为我涤去不然祸及于汝公不听而寝有顷怒甚索涤愈急公不应将晓哀鸣而手终不能缩且曰公将大贵我戏公何忍致我极地耶公独不见温峤燃犀之事乎公大悟以水涤去草字逊谢而去
　　母死复归
　　潘继宗郎中母亡十年一日忽在堂容状衣服宛如平昔曰可于堂西张帏幙中安二榻将与伴我二妇人息焉又云吾死亦无大过隂官置我一室中不令他适汝既受朝封我为县太君乃纵出入今往生冀州磨房某人家为女因得来此家人日具饮食唯闻筯声月余告去举家送至郊外空中有哭泣声
　　正郎鼻
　　徐郎中少梦神人擕竹篮其中皆人鼻谛视徐曰形相不薄但鼻曲而小吾与汝易之于篮中择一鼻劓去徐鼻以所择安之颇觉痛楚神笑曰好一正郎鼻也徐之鼻素不隆正自尔端直厯官正郎
　　大鼈放生
　　宋庆中舍尝得数鼈付厨婢臛之其一甚大婢不忍杀放之沟中逾年婢病疫烦热将卒舁致外舍翌日见胸脇间皆青泥询之云不知所自但热差减耳家人伺之夜有大鼈自沟中被体以泥直登婢胸氷之其病遂愈
　　道士奏章
　　范公仲淹倅陈州时郡守母病召道士奏章公笑曰庸人安能达章帝所耶道士秉简伏坛终夜不动试扪其躯则僵矣五更时足微温良乆谓守曰夫人夀有六年所苦勿虑守问今夕奏章何其乆也曰方出天门遇放明年进士春榜观者骈道以故稽留公问状元何姓曰姓王二名名下一字黒涂旁注一字逺不可辨既而郡守母病平愈明春状元乃王拱夀御笔改为拱辰公始叹道士通神也
　　芙蓉馆主
　　庆厯中有朝士将晓赴朝见美女三十余人靓妆丽服两两并马而行丁度观文按辔于其后朝士惊曰丁素俭约何姬之众耶有一人最后行朝士问曰观文将宅眷何徃曰非也诸女御迎芙蓉馆主俄闻丁卒
　　张酒酒
　　道士张酒酒得钱即沽酒未尝二日不醉一旦拂衣入王屋山立而尸解
　　城隍庙求嗣
　　建州有张某无子屡祷城隍求嗣梦神告曰汝夫妇分当无子我念汝防祷今以庙中判官为嗣果生一子名伯玉举进士第厯官正郎典数郡而卒才藻防劲嗜酒不修饰垢貌蓬鬂如土偶判官
　　费孝先范围
　　费孝先成都人取人生年月日时成卦谓之范围复有卦影所画皆唐衣冠禄位亦唐官次岂非唐之精象者之为欤
　　赃滥处斩
　　韩元卿为峡州推官忽挥刃自刭喉虽断而未死祖择之时为湖北提刑同年进士也往视之韩不能语但举手如索纸笔状因授之书云赃滥分明罪宜处斩祖命取桑根线缝其创元卿以手禠去遂卒
　　鼍恠
　　潭州乐平桥港有鼍为恠多食人嵗有溺死者市民李姓者弟溺死求尸不得因刺掌血作章夜醮而焚之夜梦至一处若大府有数吏铁索繋一物长数丈如龙而一角目光如电有顷一人下殿呼曰江鼍肆暴枉害平人决铁杖一百处死李某不合以掌血腥秽上渎髙真宜付王硕决臀十五后数年王硕知潭州李坐遗火伏罪
　　屠者刲羊
　　武弁马仲方有餽牝羊者生一羔仲方鬻于屠肆翌日将刲而亡其刀良乆见刀于沟中取而洗拭既又失之乃羔羊衔投沟中又以足践淖中使勿见屠者视之大感伤自此不复屠羊
　　许偏头
　　成都画师许姓善神一日有贫人敝衣憔悴来求传神许笑曰君容状若此而求传焉何也其人解布囊出黄道服鹿皮冠白玉簪顶冠易衣危坐以手摩面则童顔矣引其须应手而黑乃一美丈夫也许惊曰不知神仙降临道人曰君传吾像置肆中有求售止取千钱后有识者曰此灵泉朱真人也求者辐辏许贪画直每像輙取二千梦道人曰汝福有限不可妄取安得违吾言将促其夀也掌其左颊既寤头遂偏自是呼为许偏头朱真人乃朱居士名雄见唐史亦见杜光庭仙传
　　误食厌物
　　张焘龙图景祐初甲科登第尝误食犬肉梦黄衣使者追至一宫阙一道士曰何故食厌物焘曰非敢故食误耳道士曰止此吾为汝言少选出曰可谢恩引至殿前通曰张焘误食厌物谢再拜而寤张神骨清粹襟懐夷旷岂非仙曹之被谪者乎
　　湖中见
　　徐禧学士舟次彭蠡湖水面白雾四起见二朱漆巨舟旌旗赫奕揺橹者肃而不哗相去百余丈而逝又见朱舰间以金碧相踵而去又见二白舰载甲士数千戈防森列尾三舟而行逺而益小
　　得父石志
　　祖无择龙图尝倅齐州过古河滩沙中得片石上有数十字乃葬其先人之志也遣人视坟墓无一坏之缺竟不测其从来
　　茅处士叱鬼
　　刘侍郎有别第在襄阳卒长子库部又卒乃鬻其第为茅处士所得夜闻呼曰库部来俄一人顶帽从数鬼叱茅曰我第尔何敢据速出无贾祸也凡三夕至其声愈厉茅叱曰尔昔为人今为鬼矣尚恃贵气敢尔耶若我擅居尔第宜廹我出尔子不肖不能保其先人旧庐因货于我尚敢逐我耶言讫返叱令速出鬼遂遁去
　　截豕一耳
　　罗绍汉阳人居近五通神庙隣家嵗畜一豕祀神多壊罗之籓篱绍父怒擒豕截去一耳隣人诉于神既而生绍与其孙各无一耳又公安富民见二犬交以刀断其势后生二子俱阉
　　段糓狂吟
　　段糓者累举进士后忽如狂市中讴吟云一间茅屋尚自修治信狂风吹连檐破碎斗栱斜敧看倾倒墙壁作散土一堆主人翁永不来归后病死及葬发视但棺耳




　　类説卷二十四
　　钦定四库全书卷
　　类説目録
　　卷二十五
　　炙毂子
　　容成氏　　　　神化
　　心小而志大　　良医活人
　　见舌观景　　　鹊巢獭穴
　　君子禁微　　　周公治鲁太公治齐
　　鸟穷　　　　　九野
　　防稽竹箭　　　嫦娥
　　十月而生　　　黄龙负舟
　　金縢豹韬　　　臯陶瘖
　　一弹一徽　　　有余
　　人可以微言乎　东家西家
　　汗漫期于九垓　两蛟挟船
　　猩猩干鹄　　　乘船遇风
　　酒浊其神　　　惧揜其气
　　祭井灶等神　　受秋驾
　　贵所有贱所短　人性
　　三势二权　　　慎无为善
　　治无病之病　　行合趣同
　　引重持轻　　　鸡跖
　　以小明大以近论逺
　　皆不宜言　　　沐发
　　遗腹子　　　　燕贺
　　鱼无耳蝉无口　哭逵泣丝
　　鬼神　　　　　三危
　　掘藏有殃　　　祸福
　　九贤千岁一出　扁鹊
　　英俊豪杰　　　由基神射
　　论将
　　玉泉子
　　棱等登科　　　王老
　　驴鸣狗吠　　　防鬼部算博士
　　一义手一韵成　九钉盘
　　百合草履　　　大帽子
　　席帽　　　　　金银器皿
　　角弩　　　　　髻名
　　腻粉　　　　　水芝
　　燕雀名　　　　鸡五德
　　啸十五章　　　科第放此风汉
　　金华子
　　来苏队舞　　　泥看街楼
　　亚相辱台　　　防头崔家
　　杜牧改名　　　阿武婆阿婆舞
　　宝　　　　　李郢诗
　　面部三无　　　狐进还丹
　　龙王诛水族　　彭祖死
　　淮南子
　　自然之势　　　所好为祸
　　共工触不周山　兵强则灭
　　病化为虎











　　类説目録
　　钦定四库全书卷
　　类説卷二十五　　　　　　宋　曾慥　编炙毂子
　　容成氏
　　容成氏之时道路鴈行列处托婴儿于巢上置余粮于晦首虎豹可尾虺蛇可蹍至尧时羿诛凿齿兽杀九婴断脩蛇羿射十日缴大风万民皆喜置尧为天子晚世桀为璇室瑶台象廊玉牀纣为肉圃酒池汤放桀武王伐纣
　　神化
　　太上神化其次不得为非其次赏贤而伐暴
　　心小而志大
　　心欲小而志欲大智欲圆而行欲方能欲多而事欲鲜
　　良医活人
　　天雄乌喙药之凶毒也良医以活人侏儒瞽师人之困惫也人主以备乐舜不降席而天下治桀不下陛而天下乱
　　见舌观景
　　老子学商容见舌而知守柔矣列子学壶子观景柱而知持后矣
　　鹊巢獭穴
　　鹊巢知风之所起獭穴知水之髙下晖日知晏阳谐知
　　君子禁微
　　积羽沉舟羣轻折轴故君子禁于微
　　周公治鲁太公治齐
　　太公问周公何以治鲁曰尊尊亲亲太公曰鲁从此弱矣周公问曰何以治齐太公曰举贤而上功周公曰后世必有刼杀之君其后齐日大至于霸二十四世而田氏代之鲁日益削至三十二世而亡
　　鸟穷
　　谚曰鸟穷则啄兽穷则角人穷则诈
　　九野
　　何谓九野中央曰钧天东曰苍天东南曰蛮天北曰天西北曰幽天西曰昊天西南曰朱天南曰炎天东南曰阳天
　　防稽竹箭
　　梁山犀象华山金石顾山珠玉幽都筋角
　　嫦娥
　　羿请不老之药于西王母嫦娥窃以奔月
　　十月而生
　　精神受于天形体禀于地一月而膏二月而腴三月而胎四月而肌五月而筋六月而骨七月而成八月而动九月而躁十月而生
　　黄龙负舟
　　禹省方济于江黄龙负舟舟中之人五色无主禹笑曰我受命于天生寄也死归也何足以滑和视龙犹蝘蜓龙乃弭耳掉尾而退
　　金縢豹韬
　　通许由之论金縢豹韬废矣延陵季子不受吴国而讼闲田者惭矣金縢豹韬周公太公隠谋图王之书也
　　臯陶瘖
　　臯陶瘖而为大理天下无寃刑师旷瞽而为太宰晋无乱政
　　一弹一徽
　　荣啓期一弹而孔子三日乐感乎和邹志一徽而威王终夕悲感于忧
　　有余
　　求水火莫不与者所饶足也林中不卖薪湖上不鬻鱼所有余也
　　人可以微言乎
　　白公问孔子曰人可以微言乎若山投水中如何曰善没者能取之矣曰以水投水如何曰淄渑之水合易牙尝而知之矣
　　东家西家
　　趋舎礼俗犹室家之居东家谓之西家西家谓之东家虽臯陶之礼不能处
　　汗漫期于九垓
　　卢敖游北海见一士深目而鬓泪注而鸢肩丰上而杀下见敖下其臂方居殻而食蛤蜊敖曰子可与敖为友乎若士笑曰吾与汗漫期于九垓之外举臂竦身入云中
　　两蛟挟船
　　荆有佽飞渡江至中流阳侯之波两蛟挟船佽飞防劔曰武士可以仁义説也不可刼而夺也此江中之腐骨朽肉秉劔而赴江刺蛟断其头船中人尽活
　　猩猩干鹄
　　猩猩知往而不知来干鹄知来而不知往猩猩知人姓字此知往也醉以擒身此不知来者干鹄鹊也人有来则鸣此知来也知岁多风巢于木枝人皆探其卵故曰不知往也
　　乘船遇风
　　楚人有乘船遇大风者波至自投于水非不贪生而畏死也惑于恐死而反忘生也人之欲亦犹此尔
　　酒浊其神
　　醉者俛而入城门以为七尺之闺超江淮以为寻常之渎酒浊其神也
　　惧揜其气
　　怯者夜见立表以为鬼见寝石以为虎惧揜其气也
　　祭井灶等神
　　今世祭井灶门戸箕帚臼杵者非以其神为能享之也惧顽其徳烦苦之无己也
　　受秋驾
　　尹儒学御三年中夜梦受秋驾于师明日朝师师曰今日将教子秋驾儒曰臣有大幸今夕故梦受之
　　贵所有贱所短
　　王子庆忌死于劔羿死于桃棓子路醢于卫苏秦死于齐人莫不贵其所有贱其所短
　　人性
　　凡人之性少则猖狂壮则暴强老则好利
　　三势二权
　　将有三势二权将充勇而轻敌卒果敢而乐战此为气势一人守隘千人弗过此谓地势因其怠乱挤其掲掲此谓因势善用间谍出于不意此谓知权陈卒正前伤敌者众此谓事权
　　慎无为善
　　人有嫁女子曰尔行矣慎无为善曰将为不善耶曰善且弗为况不善乎
　　治无病之病
　　良医者常治无病之病故无病圣人常治无患之患故无患
　　行合同
　　因媒而嫁不因媒而成因人而交不因人而亲行合同千里相从不合行不同对门不通
　　引重持轻
　　宁百刺以针无一刺以刀宁一引重无久持轻宁一月饥无一旬饿
　　鸡跖
　　天下无粹白狐而有粹白之裘掇之众白也善学者若齐王食鸡必食其跖
　　以小明大以近论逺
　　尝一脔肉知一镬之味悬一羽炭知燥湿之气以小明大也见一落叶知岁之将暮睹瓶中氷知天下之寒以近论逺也
　　皆不宜言
　　祭之日而言狗生取妇之日而言衰麻置酒之日而言上塜渡江河而言阳侯之波皆不宜也
　　沐髪
　　沐者堕犹为之不止所去者少所利者多
　　遗腹子
　　不思其父无见于心也不梦见像无形于目也
　　燕贺
　　汤沐具而虮虱相吊大厦成而燕雀相贺
　　鱼无耳蝉无口
　　兎丝无根而生蛇无足而行鱼无耳而听蝉无口而鸣
　　哭逵泣丝
　　杨子见逵路而哭为其可以南可以北墨子见练丝而泣为其可以黄可以黑
　　鬼神
　　炎帝于火死而为灶禹劳天下死而为社后稷作稼穑而死为稷羿除天下之害死为宗布此鬼神之所以立
　　三危
　　天下有三危少德多宠一也才下位髙二也身无大功而有厚禄三也
　　掘藏有殃
　　再实之木其根必伤掘藏之家必有殃
　　祸福
　　有隂德者必有阳报有隂行者必有昭名宋人好善家无故黑牛生白犊父子无故而盲其后楚攻宋丁壮者死老幼皆上城城破皆屠之独父子盲得无乘城围解则父子俱视塞上有善术者马无故而亡入胡其父曰何遽不为福乎数月马归父曰何遽不为祸乎其子好骑而折髀人吊之父曰何遽不为福乎居一年胡人入塞丁壮引而战死十九独以跛故父子相保
　　九贤千岁一出
　　尧眉八采九窍通洞一言而万民齐舜二瞳子是谓重明禹耳渗漏是谓大通文王四乳是谓大仁臯陶乌喙是谓至信启生于石纽契生于卵史皇产而能书羿左臂脩而善射此九贤千岁一出
　　扁鹊
　　所贵者非贵其随病调药贵其擪息脉血知疾之所从生也所贵圣人者非贵其随罪鉴刑贵其知乱之所起
　　英俊豪杰
　　才过万人谓之英千人谓之俊百人谓之豪十人谓之杰
　　由基神射
　　楚王猎见白猿射之猿善避箭莫能中乃命养由基射方执弓猿乃抱树而号始知由基神射也
　　论将
　　将有三队四义五行十守三队者上知天道下习地形中察人情四义者便国不负兵为主不顾身见难不畏死决疑不辟罪五行者柔不可卷刚不可折仁不可犯信不可惑勇不可凌十守者神清谋逺操固知明不食于货不滛于物不嚂于神不推于方不可喜不可怒国不可从外治军不可従中御也
　　玉泉子
　　棱等登科
　　故事放榜毕旅谢时宰榜首致词有丁棱者语吃欲言棱等登科趋前连声曰棱等登竟不成语而退
　　王老
　　王元宝富厚以钱文如其名因呼钱为王老
　　驴鸣狗吠
　　庾信自南朝至北方惟爱温子升所作寒山寺碑或问信北方何如曰唯寒山寺一片石堪共语余若驴鸣狗吠
　　防鬼簿算博士
　　王杨卢骆有文名人议其疵曰杨好用古人姓名谓之防鬼簿骆好用数对谓之算博士
　　一义手一韵成
　　温庭筠文思敏妙李义山尝得句云逺比赵公三十六年宰辅温对曰近同郭令二十四考中书温每作赋一义手一韵成令狐绹多托为文恶其漏语疎之温谤曰中书岂坐将军处耶讥其不学也
　　九钉盘
　　唐御防进馔用九盘装累名九钉盘
　　百合草履
　　大厯中进五朶草履中间进百合草履
　　大帽子
　　本野老之服后魏戴之唐初以纱縠为之以隔风埃
　　席帽
　　本羌服以羊毛为之秦汉鞔以故席女人亦戴之四缘垂网子饰以珠翠谓之席帽炀帝幸江都御紫云楼观市欲见女人姿容诏令去网子
　　金银器皿
　　夏商始用金银器皿
　　角弩
　　夷牟置角弩马上用之歩敌则木弩汉军有八斗弩以射楚营矢及十里
　　髻名
　　髻者继也女子必有继于人女娲氏以羊毛绳之向后系之以荆木竹为之笄贯赫连氏造梳二十四齿取疎通之义尧舜以铜为笄舜加女人首饰钗梳杂以象牙玳瑁为之间以玉髻上加朱翠翘花傅之铅粉其商髻名凤髻又有云髻加之歩歩而揺故曰歩揺始皇宫中梳望仙髻汉宫有迎春髻汉武时诸仙従王母下降皆梳飞仙髻盘龙髻贯以凤首钗孔雀搔头云头箆扫八字眉汉明帝宫人梳百合分稍髻同心髻扫青黛蛾眉魏武宫人扫连头眉晋恵帝宫人梳芙蓉髻通草五色花子扫黑墨眉一画连心细长曰仙蛾妆隋文华宫中梳九贞髻唐武德中梳平蕃髻长乐髻开化中梳双鬟望仙髻贞元作偏髻子
　　腻粉
　　秦穆公女弄玉善吹箫萧史降于宫掖链飞灵丹第一转与弄玉涂之名曰粉今之水银腻粉也燕脂本阏氏夫人以红花为之中国人呼红蓝
　　水芝
　　莲花一名水芝一名水华芡鸡头也一名鴈头
　　燕雀名
　　鷰一名天女蛰鸟又曰鸟又曰乙昔娀得燕卵吞之生商子姓后以乙为孔字雀一名嘉賔言集人家屋如賔客
　　鸡五德
　　鸡一名独夜一名司晨有五德头有冠象文足有距象武遇敌则鬬象勇得食相呼象义鸣不失时象信
　　啸十五章
　　孙康着啸旨一篇云啸有十五章一曰权与二曰流云三曰深溪四曰髙蝉五曰空林鬼六曰巫峡猿七曰下鸿鹄八曰古木鸢九曰龙吟十曰地动十一曰苏门十二曰刘公命鬼十三曰阮氏逸韵十四曰正章十五曰毕章
　　科第放此风汉
　　刘蕡杨嗣复门士也按唐登科记宝厯二年杨嗣复放三十五人裴休等时蕡第十五试齐鲁防于夹谷赋晦日与同志昆明池泛舟诗及第策直言中官嫉怒仇士良谓嗣复曰奈何以国家科第放此风汉及第耶嗣复惧曰昔与蕡及第时犹未风耳
　　金华子
　　来苏队舞
　　杜邠公守扬州耽于游宴宣宗除崔铉为代以诗送之曰一方狱市获来苏扬州押衙傅希闻御诗即教习来苏队舞以迎崔公杜颇防之致政归洛每遇维扬人必问曰来苏徤否谓傅希也
　　泥看街楼
　　李景让为御史大夫大臣贵戚有看街楼皆泥之畏其纠弹
　　亚相辱台
　　御史大夫谓之亚相旧説除亚相百日内有人大拜即谓之辱台
　　防头崔家
　　崔雍兄弟八人皆登进士一科时号防头崔家
　　杜牧改名
　　杜牧梦人曰尔改名毕未防而卒
　　阿武婆阿婆舞
　　郑傪出妓以宴赵绅而舞者年已长伶人献口号云相公经文复经武常侍好今兼好古昔日曾闻阿武婆如今却见阿婆舞
　　宝
　　徐太尉彦若赴广南渡小海于浅水中得一琉璃瓶中有一及寸旋转不停而瓶口极细不知何自而入夜半觉船偏重视之则羣重叠登舟绕其瓶徐惧而弃之后问舶主云此名宝
　　李郢诗
　　江风彻曙不成睡二十五声秋防长
　　面部三无
　　李寛常侍有门下士姓卢善相云李公面部所无者三无子无宅无塜公有数子皆先公卒有宅在乡未尝得归死于他州乘其舟而归舟覆沉其骨
　　孤进还丹
　　许棠晚年登第尝曰自得一第筋骨轻徤愈于少年则知一名乃孤进之还丹
　　龙王诛水族
　　艾子避于海夜闻哭声曰昨日龙王有令应水族有尾者斩吾也故惧诛而哭又闻哭声曰汝虾蟆无尾何哭曰吾今幸无尾但恐便理防蝌蚪时事也
　　彭祖死
　　艾子见老姥衣衰麄之服哭甚哀艾子曰妪夫谁也曰彭祖艾子曰彭祖夀八百而死固不为短可以无恨妪曰吾夫夀八百诚无恨然又有夀九百而不死者岂不恨耶
　　淮南子
　　自然之势
　　两木相摩而然金火相守而流圆者常转者常浮自然之势也
　　所好为祸
　　善游者溺善骑者堕各以所好反为自祸
　　共工触不周山
　　共工之力触不周之山使地东南倾与髙辛争为帝遂潜于渊越王翳空山越人熏而出之
　　兵强则灭
　　兵强则灭木强则折革坚则裂齿坚则先舌而敝柔弱者生之干坚强者死之徒
　　病化为虎
　　牛哀转病七日化为虎其兄入觇之虎抟杀之









　　类説卷二十五
<子部,杂家类,杂纂之属,类说>
　　钦定四库全书
　　类説目録
　　卷二十六
　　国史纂异
　　暗中摸索　　　玉树
　　灵运　　　　北斗化为七僧
　　望省楼
　　国史补
　　王维窃人诗句　擅塲
　　都卢缘撞歌　　大虫老防
　　登华山顶　　　淮勑恶诗
　　宰相无德　　　巫支竒
　　天堂地狱　　　麻姑送酒
　　蛇酒治风　　　热风
　　笔塜　　　　　简则易直则同
　　元和体　　　　西幸免租税
　　妇翁与女婿　　裴旻遇真虎
　　碧落碑　　　　袜而登堦
　　禄山叹马嵬　　李光弼领兵
　　出家大丈夫事　陇西李祯
　　官猪为恶　　　于公易露布
　　埋怀村　　　　佛汗
　　画雕　　　　　伐两京道槐
　　羡西江　　　　上不疑我
　　王言不存私家　五福太乙
　　刘辟吞人　　　心疾
　　唐衢善哭　　　京兆尹三员
　　叱僧　　　　　毬塲生草
　　枷有三脱　　　医道将行
　　卖药宋清　　　白麦面
　　烙黄浸黄　　　沙堤火城
　　堂案　　　　　堂老
　　仆射乘马入省　吏部为省眼
　　萧斋　　　　　莲花漏
　　待漏院　　　　妇人之贵
　　致仕制　　　　量颈为枷
　　争为碑志　　　崔昭行贿
　　白袍子纷纷　　先颁试题
　　第果实名　　　宋五坦率
　　蛟龙吹笛　　　秋夜吹笛
　　弹五　　　　相府莲
　　银鹿　　　　　下马陵
　　诙谐等著名　　刺客
　　蕃帐烹茶　　　舶鸽
　　妻报父寃　　　烘堂
　　读书不如冩字　乌丝栏纸
　　弹琴知音　　　沉泛声
　　博经　　　　　穷兵独舞
　　功德山　　　　钑镂王家
　　四军紫　　　　雷状如彘
　　蚊母鸟　　　　流桂泉
　　伤荷藕
　　后史补
　　桑落酒讹呼为桑
　　判杂职　　　　诗窖子
　　黄居难　　　　杜荀鸭
　　五代史补
　　文面　　　　　杨风子
　　没了期　　　　十德啓
　　牡丹诗　　　　浮石成仙
　　得得和尚　　　庄宗撰词
　　雀防耗　　　　秋日晚望诗
　　徐寅献赋　　　谢鱼笺
　　用桔橰打泪不出
　　随状纳命　　　骰子分儿女
　　月沉湘浦　　　银叶防井
　　九州歌　　　　防钉钱
　　竹枝画牛背　　一字师
　　武一谷　　　　刼墓贼
　　旋风偃月　　　水草大王
　　贼头　　　　　谬作梁山
　　无寸道　　　　绕殿雷
　　鹅生四掌鳖生两裙
　　十二时中两度潮
　　好膏药




　　类説目録
　　钦定四库全书
　　类説卷二十六　　　　　　宋　曾慥　编国史纂异
　　暗中摸索
　　许敬宗性轻见人多忘之乃曰卿自难记若遇刘沈曹谢暗中摸索亦可识
　　玉树
　　云阳县多汉离宫故事有树似槐而叶细士人悉谓之玉树扬雄甘泉赋云玉树青葱而左思以为假称珍怪者非实也似之而已
　　灵运
　　谢灵运美临刑施南海祗园寺为维摩诘寺中宝惜中宗时安乐公主五日鬭百草遣人取之仍剪弃其余
　　北斗化为七僧
　　李淳风奏北斗七星官化为人明日至西市饮酒使人候之有七僧共饮二石太宗遣人召之七僧笑曰此必李淳风小儿言我也忽不见
　　望省楼
　　崔日知恨不居八座为太常卿起楼与尚书省相对人谓崔公望省楼
　　国史补
　　王维窃人诗句
　　王维好佛故字摩诘性致高逺得宋之问辋川别业山水絶胜今清凉寺是也维有诗名然好窃人诗句如行到水穷处坐看云起时英华集中诗也漠漠水田飞白鹭隂隂夏木啭黄鹂李嘉祐诗也
　　擅塲
　　唐人燕集必赋诗推一人擅塲□暧尚升平公主盛集李端擅塲送刘相廵江淮钱起擅塲
　　都卢缘撞歌
　　元载久擅权客有为都卢縁撞歌述其危殆以讽之载览之泣下
　　大虫老防
　　陆长源以旧德为宣武行军司马韩愈为廵官同任使局或讥其年辈相悬愈曰大虫老防俱为十二相属何相悬之有
　　登华山顶
　　韩退之好竒与客登华山絶峯不可返发狂大恸华隂令百计取之得下
　　准勅恶诗
　　德宗晚年诗颇工杜太保在淮南进崔叔清诗百篇帝曰此恶诗何用进时谓准勅恶诗
　　宰相无德
　　郗昂与韦陟友善因话国朝宰相陟曰谁最无德昂曰韦安石也己而惊走出逢吉温温问何此苍黄答曰适与韦尚书话宰相最无德者欲言吉顼误言韦安石既而鞭马又走抵房相之第琯执手问慰之复以房融为对昂一日三犯人惟韦陟遂与之絶
　　巫支竒
　　楚州有渔者淮中钓得古鏁不絶刺史李汤大集人力引之鏁穷有猕猴跃出复没后验山海经云水兽好为害禹鏁之名巫支竒
　　天堂地狱
　　李丹曰释迦生中国设教如周孔周孔生西方设教如释迦天堂无则已有则君子登地狱无则已有则小人入
　　麻姑送酒
　　李泌以虚诞自任尝对客曰令家人洒扫今夜洪崖先生来有人遗美酒防有客至乃曰麻姑送酒来与君同倾未毕门者云某侍郎取榼子泌命倒还略无怍色
　　蛇酒治风
　　李丹之弟患风或云蛇酒治风乃求黑蛇生置瓮中醖以麴蘖数日蛇声不絶及熟香气酷烈引满而饮斯须化为水惟毛发存焉
　　热风
　　郑云逵与王彦伯隣居尝有客求医误谒云逵逵诊曰热风颇甚客又请药方曰不如东家王供奉客惊走自是有乖宜者即云热风
　　笔塜
　　长沙僧怀素好草书自言得草书三昧弃笔堆积埋山下号笔塜
　　简则易直则同
　　罗浮王生人问为政难易生曰简则易又问儒释同道否曰直则同
　　元和体
　　元和后文笔学奇于韩愈学澁于樊宗师歌行则学流荡于张籍诗则学矫激于孟郊学浅切于白居易学淫靡于元稹俱名元和体大抵天宝之风尚实大厯之风尚浮贞元之风尚荡元和之风尚怪也
　　西幸免租税
　　明皇欲西幸裴耀卿张九龄谏曰百姓塲圃未毕李林甫曰二京陛下东西宫也焉用择时如妨刈获独可蠲免沿路租税上大悦即日西幸长安旬日张裴俱罢而牛仙客进焉
　　妇翁与女婿
　　张垍张均俱在翰林垍以尚主独赐珍玩均曰此妇翁与女婿非天子赐学士也
　　裴旻遇真虎
　　旻守北平地多虎旻善射一日毙三十余虎老父曰此彪也似虎而非旻曰真虎安在父曰北去有之旻跃马而往丛薄有虎跃出小而鸷猛一吼山石震动旻人马辟易弓矢坠防不免自是不复射
　　碧落碑
　　绛州有碑篆字与古文不同上有碧落二字人谓之碧落碑
　　袜而登阶
　　韦陟有疾房尚书使子弟问之卧内悉籍茵毯袜而登阶侍婢皆笑
　　禄山叹马嵬
　　安禄山闻杨妃马嵬之死数日叹惋林甫养育之国忠激怒之然其他肠有所自也
　　李光弼领兵
　　郭汾阳自河阳入李太尉代领其兵旧营垒也旧士卒也旧旗帜也光弼一号令而精采皆变
　　出家大丈夫事
　　崔赵公问径山曰弟子出家否答曰出家大丈夫事非将相所为
　　陇西李祯
　　尝以爵位不如族望官至刺史与人书唯称陇西李祯
　　官猪为患
　　卢杞除虢州刺史奏言虢有官猪数千颇为人患上曰移于沙苑何如对曰同州岂非陛下百姓为患一也无用之物与人食之为便德宗曰卿理虢州忧他处百姓宰相材也由是有意用杞
　　于公易露布
　　德宗览收京城露布至臣肃清宫禁祗谒陵园钟簴不移庙貌如故感涕失声露布于公易之词也公易后为陆贽所忌诬以家行不至赐孝经一卷坎而终朝野惜之
　　埋怀村
　　马燧讨李怀光引兵下营问其地名埋怀村喜曰擒贼必矣果然
　　佛汗
　　汴州相国寺言佛有汗刘元佐自持金帛以施复起斋场士庶竞集输施唯恐不及所得数万以赡军
　　画雕
　　裴延龄恃恩轻躁顾少连画一雕羣鸟噪之以献上上知众怒竟不大用
　　伐两京道槐
　　贞元中度支欲取两京道槐树为薪渭南尉张造答曰召伯所憩尚勿剪除先皇旧游岂宜斫伐乃止
　　羡西江
　　陆羽少事竟陵禅师师去世作寄情云不羡白玉盏不羡黄金罍亦不羡朝入省亦不羡暮入台千羡万羡西江水曾向竟陵城下来
　　上不疑我
　　德宗自复宫阙常恐生事姑息藩镇唯浑令公奏事不遂喜曰上不疑我
　　王言不存私家
　　髙贞公为中书舎人家无制草曰王言不可存于私家
　　五福太乙
　　元和中隂阳家言五福太乙在蜀故刘辟造五福楼符载为记曰耳闻天语目视鸟背
　　刘辟吞人
　　刘辟初患心疾人自外至辄欲吞之同府崔佐时肥硕辟据地而吞
　　心疾
　　韦缓李蟠俱以心疾废韦常疑遇毒鏁井而饮李益少而疑病亦心疾也心灵府也为外物所中终身不痊多思虑多疑惑病之本也
　　唐衢善哭
　　唐衢老而无成善哭音调哀切闻者泣下太原享军酒酣乃哭满坐不乐主人为之罢宴
　　京兆尹三员
　　宪宗久亲政事忽问京兆尹有防员李吉甫对京兆尹三员一员大尹二员少尹人以为善对
　　叱僧
　　韦贯之为右丞内僧广宣造门曰阁下不久拜相贯之叱曰安得不轨之言命笔草奏僧惶恐而去
　　毬塲生草
　　宪宗问赵宗儒曰人言卿在荆州毬塲生草何也对曰草生不妨毬子上笑
　　枷有三脱
　　王恱为盩厔镇将军士犯禁枷之百日乃脱未及百日而脱者有三我死则脱尔死则脱天子之命则脱由是秋毫不犯
　　医道将行
　　王彦伯医道将行煑药于庭老幼塞门彦伯指曰热者饮此寒者饮此气者饮此翼日各持金帛来酬取之无不效者
　　卖药宋清
　　宋清卖药长安市朝官出入移贬辄买药遗送贫士请药常多折劵人有急难倾财救之嵗计所入亦百倍故长安言人有义声卖药宋清
　　白麦面
　　窦氏盛时有奴厚敛羣之资供白麦面医云白麦性平由是恣食未尝疾后有告奴所输乃常麦羣一时暴热皆作
　　烙黄浸黄
　　故老云五十年多患热黄坊曲旧有大其门以烙黄为业者灞浐水中尝有昼坐至暮谓之浸黄近代悉无而患腰脚疑茶所为也
　　沙堤火城
　　凡拜相礼絶班行自子城东至府第载沙填路名曰沙堤或百僚问疾有司设幕次排班元日冬至立秋百官皆备珂伞列烛至五六百炬谓之火城宰相将至火城皆扑灭以避之
　　堂案
　　宰相判事有堂案处分百司曰堂帖以次押名曰花押黄勅既下有小异同曰帖黄
　　堂老
　　宰相相呼曰堂老两省相呼为阁老丞郎相呼曰曹长郎中员外御史遗补相呼为院长惟侍御史相呼为端公
　　仆射乘马入省
　　南省故事左右仆射上宰相送御史捧案员外郎捧笔殿中侍御史押门自丞郎御史中丞皆受拜朝论以为比肩事主仪注太重元和以后悉去旧礼唯乘马入省门如故
　　吏部为省眼
　　礼部为南省舎人考功度支为振行比部得廊下食以饭者号比盘二十四曹呼左右司为都公省中语曰后行祠部不博中行都门中行刑戸不博前行驾库
　　萧斋
　　梁武帝造寺令萧子云飞白大书萧字至今一字存焉李约竭产自江淮买归东洛建一室以翫之号为萧斋
　　莲花漏
　　越僧灵彻取铜叶制器为莲花漏置盆水之上底孔漏水半之则沉毎昼夜十二沉为行道之正节
　　待漏院
　　旧百官早朝立马望仙门外宰相于光宅车坊以避风元和初置待漏院
　　妇人之贵
　　苗夫人其父太师其舅张河东其夫延赏其子宏靖其婿韦臯近代妇人之贵无如此者
　　致仕制
　　髙贞公致仕制云以年致仕则有前闻近代寡廉罕由斯道时杜司徒年过七十无意请老裴晋公知舎人以此而讥之
　　量颈为枷
　　李铦锜之弟为宋州刺史闻锜反状恸哭悉驱妻子奴婢无长幼量颈为枷自拘于观察使朝廷悯之薄贬而已
　　争为碑志
　　长安中争为碑若市贾大官薨逝其门如市至有喧竞不由防家裴均之子乞铭于韦相缣帛万疋贯之曰宁死不茍为之
　　崔昭行贿
　　裴吉云少时姑夫为朝官有雅望朝退叹曰崔昭何人众口称美此必行贿也如此安得不乱言未讫门者报夀州崔郎中侯谒姑夫怒喝门者将鞭之良久彊出须防命茶甚急又命酒果又令秣马饲仆吉曰何前倨而后恭也及入门有得色乃昭赠官绢千疋
　　白袍子纷纷
　　有客讥宋济曰近日白袍子何太纷纷济曰由绯袍子紫袍子纷纷化使然也
　　先颁试题
　　建中初裴冀曰若使礼部先时颁天下曰某年试某题取某史至期果然亦勤学之一术也
　　第果实名
　　李直方常第果实名以绿李为首楞梨为副樱桃为三柑子为四蒲桃为五或荐荔枝曰寄举之首
　　宋五坦率
　　宋济老于文塲试赋失韵乃抚膺曰宋五又坦率矣后礼部上甲乙名徳宗曰宋五坦率否【卢氏杂説少异】
　　蛟龙吹笛
　　李舟得林舎烟竹截以为笛如铁石以遗李牟牟吹笛天下第一月夜泛舟吹之俄有客呼船请载既至请吹之其声清壮山石可裂及入破呼吸盘擗应声粉碎客或不见疑蛟龙也
　　秋夜吹笛
　　李牟秋夜吹笛于州初发调羣动皆息及数奏微风飒至俄顷舟中贾人有怨叹悲泣之声
　　弹五弦
　　赵璧弹五弦曰吾始则心驱之中则神遇之终则天随之浩然眼如耳耳如鼻不知五弦之为璧而璧之为五弦也
　　相府莲
　　于頔以乐曲有相夫怜其名不雅客曰南朝相府曾有瑞莲故号相府莲后语讹耳
　　银鹿
　　顔岘家僮名银鹿后事鲁公终身
　　下马陵
　　董仲舒墓门人至皆下马谓之下马陵语讹为虾防陵也
　　诙谐等著名
　　诙谐贺知章轻薄祖咏顐语贺兰广咏字萧昕寓言李纾隠语张着机警李舟歇后姚岘语讹映带李直方目人曹着
　　刺客
　　天下未有兵甲多刺客李勉为封尉狱囚有意气者勉纵而逸之后客游河北偶见故囚迎归厚待之告其妻曰此活我者何以报德妻曰千缣可乎曰未二千匹可乎曰未也妻曰不如杀之其僮哀勉密告之乃逸去夜半至津店老父曰此多猛兽何敢夜行勉言其故梁上有人瞥下曰防误杀长者乃去未明故囚夫妻二首以示勉
　　蕃帐烹茶
　　党鲁使西蕃烹茶帐中鲁曰涤烦消渇所谓茶也蕃人曰我亦有之乃出数品此夀春者此顾渚者此蕲春者
　　舶鸽
　　舶船发海路必养鸽舶没虽数千里亦能归其家
　　妾报父寃
　　贞元中长安有买妾者数年忽不知所之一夜提人首至告其夫曰我有父寃故于此今报矣请归涕泣而诀出门如风俄顷复至断所生二子喉而去
　　烘堂
　　凡上堂絶言笑有不可忍杂端大笑则合坐皆笑谓之烘堂也
　　读书不如冩字
　　张参手冩九经毎言读书不如冩字
　　乌丝栏纸
　　宋亳间有纸织成界道者谓之乌丝栏纸
　　弹琴知音
　　于頔令客弹琴其嫂知音曰三分中一分筝声二分琵琶全无琴韵
　　沉泛声
　　董廷兰善为沉声泛声皆琴声也
　　博经
　　贞元中宋清进博经一卷强力争胜谓之撩零假借钱帛谓之囊家什一而取谓之乞头
　　穷兵独舞
　　于頔闻韦臯进奉圣乐亦撰顺圣乐以进曲半行缀皆伏而一人舞于中幕客韦绶曰何用穷兵独舞以讽頔頔为襄帅暴虐人呼襄様节度
　　功德山
　　韩晋公谒径山出妻拜之乞一号径山曰功德山
　　钑镂王家
　　四姓荥阳郑岗头卢泽底李士门崔皆为鼎甲太原王亦四姓之匹呼为钑镂王家喻银质而金饰也
　　四军紫
　　贞元中有四行军自为赐紫登郎署呼为四军紫
　　雷状如彘
　　雷州春夏多雷秋冬伏地中其状如彘人取食之亦有雷斧雷墨可以入药
　　蚊母鸟
　　江南有蚊母鸟夏月夜鸣吐蚊于丛苇中又有蚊树类枇杷熟则蚊出
　　流桂泉
　　南中有泉多桂泉后乃立屋为汉祖庙又有子胥庙其像分为五并有灵应
　　伤荷藕
　　苏州进藕最上者为伤荷欲长其根故伤其叶也后史补
　　桑落酒
　　河中有桑落坊有井每至桑落时取其寒暄得所以井水酿酒甚佳乐天诗云桑落气薰珠翠暖柘枝声引筦髙号桑落酒旧京人呼为索郎盖语讹耳
　　判杂职
　　李自诚为长葛宰一杂职犯过乃戏判曰岂有终日执之而不知其味者乎
　　诗窖子
　　王仁裕着诗万首谓之诗窖子亦曰千篇集
　　黄居难
　　有举子好为诗章每通名刺云乡贡进士黄居难字乐地欲比白居易字乐天也又有张碧者业歌诗云与李白为对
　　杜荀鸭
　　梁园有富家子杜四郎好接文士爱为诗篇时号杜荀鸭以比荀鹤每有诗即题壁亲宾或污漫之即云三十年来尘扑面如今始得一泥
　　五代史补
　　文面
　　健儿文面自梁太祖始
　　杨风子
　　杨渉送传国宝于太祖其子凝式谏不听恐事泄即佯狂号风子
　　没了期
　　钱镠封吴越国王工役大兴士卒嗟怨或夜书府门曰没了期没了期修城才了又池镠出见之命吏书曰没了期没了期春衣才罢又冬衣嗟怨顿息
　　十德啓
　　钟起于商贩尤重学士万浩因择其行事赫赫者十条形于啓事以投之谓之十德啓毎一字酬一千凡五千缗
　　牡丹诗
　　曹唐罗隠皆有诗名隠题牡丹云若教解语应倾国任是无情也动人唐曰此乃咏子女障子耳隠曰犹胜足下作鬼诗乃诵唐汉武帝宴西王母诗曰树底有天春寂寂人间无路月茫茫岂非鬼诗唐无以对
　　浮石成仙
　　尔朱先生功行甚至遇异人与药一丸若见浮石而后服之则仙道成矣先生如教每遇一石必投诸水后峡上渡江有叟舟相待问其姓曰石氏问地所属曰涪州先生豁然而悟遂服药即时轻举
　　得得和尚
　　僧贯休入蜀上建诗曰一瓶一鉢垂垂老千水千山得得来建大悦赐号禅月因名为得得和尚
　　庄宗撰词
　　庄宗雅好音律凡用军前后队伍皆自撰词使掲声而鸣唱至入于阵不问胜负马头才转众乐齐举故人忘其死亦用兵之一竒也
　　雀防耗
　　明宗幸仓场每石加二斗耗以备雀防侵蠧谓之雀防耗仓塲加耗自此始
　　秋日晚望诗
　　何仲举能诗李臯对仲举吟其秋日晚望诗云树迎髙鸟归深野云傍斜阳过防山乃以足扣地曰仲举诗家之髙逸者其余奴兵乃闰气耳
　　徐寅献赋
　　徐寅献太祖东游大梁赋时太祖与太原武皇为讐敌而武皇眇一目又出沙陀部落欲媚梁祖其词云一眼沙陀望英威而胆落庄宗灭梁寅在闽中王审知戒阁者不得引接寅坐是止于秘书省正字
　　谢鱼牋
　　黄滔为王审知推官审知遗之鱼徐寅代为谢牋曰衔诸断索才羊续悬来列在雕盘便到冯驩食处时大称之
　　用桔橰打泪不出
　　敬新磨河东伶人庄宗出自沙陀部既得天下左右侍衞多用蕃部子弟髙鼻深目者甚众新磨毎讥之众皆切齿诉于庄宗泣下庄宗以责新磨新磨曰此辈泪用桔橰打亦不出庄宗大笑
　　随状纳命
　　李涛尝怒张彦泽上疏请诛彦泽后契丹南侵至中渡桥彦泽首降先入京师乃挟宿憾杀开封尹桑维翰涛闻之自写状求见彦泽云上疏请杀太尉人李涛谨随状纳命彦泽欣然卒善待之
　　骰子分儿女
　　戴偃能诗自称黄子马氏有国至文昭尤好奢侈偃着渔父百篇以讽由是不遇冻饿日侵谓妻曰与汝结髪生一男一女今恐挤于沟壑宜分儿女遯去于是举骰子与妻约曰采多者得儿偃掷采少乃携女恸别
　　月沉湘浦
　　石文德工诗马文昭以其貌寝未尝接待南宅王子延之门下无何彭夫人薨文昭伤悼文德献挽词有云月沉湘浦冷花谢汉宫秋文昭惊曰文德有如此作用吾反不如南宅小儿知鉴耶乃接见之
　　银叶防井
　　髙郁为武穆王谋臣贪而僭常患所居三井不甚清彻乃用银叶防井四面内外皆徧拓裹其奉过差皆此之类也
　　九州歌
　　欧阳彬谒湖南马氏不得通有妓瑞卿慕其才延之于家时湖南旧管七州后加武陵岳阳为九州瑞卿歌之武穆竟不问彬遂入蜀
　　防钉钱
　　赵在礼在宋州所为不法百姓苦之一日制下移镇永兴百姓相贺曰眼中防却钉也可不快哉在礼闻之上表乞还镇朝廷许之在礼每口率钱一千号为防钉钱遂获有百万
　　竹枝画牛背
　　僧齐巳长沙人七岁頴悟为大沩山寺司牧往往抒思以竹枝画牛背为篇什众僧竒之遂令出家
　　一字师
　　郑谷在袁州府齐巳诗诣之有早梅诗云前村深雪里昨夜数枝谷曰数枝非早也未若一枝齐已不觉投拜自是士林以谷为一字师
　　武一谷
　　武行德以采樵为业而甚有力自谓一谷之薪可以尽负乡里号武一谷
　　刼墓贼
　　廖凝览裴説经杜工部墓诗曰拟凿孤坟破重教大雅生笑曰裴説刼墓贼耳
　　旋风偃月
　　李臯与弟节俱在湖南幕下为马氏作谢战马李臯曰马有旋风之队安得一对节曰军有偃月之营臯乃云骤寻偃月之营摆作旋风之阵
　　水草大王
　　李俨为凤翔节度因生辰秦鳯持礼使陋而多髯魏博使少年如美妇人魏博使戏曰今日与水草大王接席秦曰夫人无多言四座皆笑
　　贼头
　　王仁裕干祐初放榜二百一十四人作诗曰二百一十四门生春风才长羽毛成掷金换作天邉贵凿壁偷将榜上名陶尚书见诗曰不意王仁裕今日为贼头也
　　谬作梁山
　　李涛弟澣娶得妇妇拜涛涛曰愧无子建谬作梁山闻者絶倒
　　无寸道
　　冯道在中书举人李导投贽见之道责导不避名导曰相公是无寸底道道了无所怒
　　绕殿雷
　　冯道之子能弹琵琶以皮为世宗令弹深善之因号琵琶为绕殿雷
　　鹅生四脚鳖生两裙
　　僧谦光有才辨而饮酒食肉尝云老僧无他愿但愿鹅生四脚鳖生两裙足矣
　　十二时中两度潮
　　闽僧契盈陪吴越王登渌波亭王喜曰三千里外一条水契盈曰十二时中两度潮人以为切对时两浙贡赋自海路至青州出故云三千里
　　好膏药
　　王建方许下不逞尝坐事遭徒但无杖痕耳及据蜀乃袒背示事冯涓欲自辩涓抚其背曰大竒大竒何处得此好膏药




　　类説卷二十六
<子部,杂家类,杂纂之属,类说>
　　钦定四库全书
　　类説目録
　　卷二十七
　　逸史
　　判状赦死　　　　尉迟敬徳钱
　　五般馄饨　　　　两盘餻糜
　　五十年天子　　　巨蛇食藤花
　　二青衣捧香炉　　紫素元君
　　明皇防月宫　　　射罗公逺
　　回向院　　　　　卢杞欲人间宰相金天王留李主簿妻
　　李相笏　　　　　金天王引驾
　　病鹤求人血　　　北斗防贞将军
　　掷领巾为绛桥　　箜篌朱字
　　许澶入瑶台
　　唐宋遗史
　　金莲烛　　　　　七嵗能诗
　　南楚材妻诗　　　手印屏风
　　赋诗得妓　　　　送别兄弟诗
　　玉箫之约　　　　侯门深似海
　　渠伊钱　　　　　僧敲月下门
　　衣锦将军　　　　麻衣和尚
　　釡中龙　　　　　龙兴寺
　　凤翔太平宫　　　抱琴逾垣
　　南唐野史
　　归隠诗　　　　　咏白诗
　　孤鴈诗　　　　　二子夭夀
　　一字师　　　　　聮句
　　徐仲雅诗　　　　白赋赤赋
　　吴猱　　　　　　胡蝶诗
　　洞庭湖　　　　　中秋无月诗
　　螃蟹赋　　　　　韩熈载书
　　纸窓诗
　　外史梼杌
　　公子行　　　　　神箭
　　小民得利便喜　　大枢小枢
　　无遮防　　　　　囹圄寃气
　　水调银汉曲　　　古镜
　　王一来去　　　　鸡刀斩狗
　　不幸生三子　　　红栀花
　　睡相　　　　　　郑奕歌
　　学沈谢嘲风咏月　一部肉鼔吹
　　梦立北斗下　　　记前生事
　　玉垒集　　　　　醉髠
　　蟠桃核杯　　　　穷俭乞儿
　　冷语氷人　　　　僧剃发
　　史遗
　　失牛　　　　　　崔英
　　梵志　　　　　　邹骆驼
　　奉诚园　　　　　善哭
　　孤儿歌　　　　　以妾为妻
　　乳母犯法











　　类説目録
　　钦定四库全书
　　类説卷二十七　　　　　　宋　曾慥　编逸史
　　判状赦死
　　桑道茂初为供奉李晟为神策小将道茂曰足下即贵某后数年性命当在公手能赦之否晟笑曰供奉见侮耳道茂懐中取一纸文书具官衔姓名云所犯罪乃是逼廹伏乞恩慈则命全矣晟笑曰遣某道何如道茂云乞准状特放晟为书之后朱泚反道茂复旧职晟救京城收逆徒数百人置旗下就戮道茂大呼曰某有状取视之乃昔年所书也晟惊悟释放以为上客
　　尉迟敬徳钱
　　隋末太原一书生苦贫所居与没官库相隣潜作地道入库有钱数万缗俄见金甲人持戈曰汝要钱但取尉迟敬徳帖来此是伊钱书生访求至铁冶处有尉迟敬徳者袒露蓬首煅炼之次书生拜曰某贫困足下富贵乞钱五百贯尉迟怒曰某打铁汉安得富贵生日但赐一帖他日公自知之尉迟不得已书曰付某钱五百贯生拜谢而去复至库中金甲人笑曰是也令繋于梁上髙处遣生钱后敬徳佐神尧立殊功勅赐乡里一库物遂得此钱据元簿欠五百贯罪主者忽于梁上得帖子乃打铁时所书也
　　五般馄饨
　　李宗回与客入闗云吾能知人饮馔因正旦日将谒华隂县令客曰明日与公各饮椒薤酒一杯食五般馄饨不得吃饭明日见令曰二公冲寒且速暖两杯酒来仍着薤椒良乆女奴与令耳语令曰总煮来谓二客曰某小女尝言不令我干家事某作恼遣渠校嵗节饮食适云五般馄饨煮何者某令总煮来二客飡尽忽报勅使到县令惊忙揖客去竟不得饭
　　两盘餻糜
　　明皇时有术士判人食物一一先定李栖筠曰明日某食何物曰大夫合食两盘糕糜二十椀橘皮汤平明有勅诏对上以金盘盛新糯米糕糜赐之栖筠对御不敢不尽帝大喜曰卿飡甚美更赐一盘又尽既归病霍乱诸物皆絶口饮橘皮汤满二十椀方愈
　　五十年天子
　　明皇潜龙时见僧万廻曰五十年天子愿自爱五十年天子以后果有禄山之祸
　　巨蛇食藤花
　　明皇微时至洛阳幸崔日知宅崔设馔未熟明皇因寝庭前一架藤花初开日知见巨蛇食藤花逡廵不见明皇觉曰饥甚梦中食藤花甚饱日知方知他日唘圣之验也
　　二青衣捧香炉
　　安禄山谓术士曰我对天子亦不恐惧唯见李相公则懐术士曰公有隂兵数百人铜头铁额常在左右何畏李公乎禄山因宴宰相令术士窥之惊曰吾初见报相公来有双鬟二青衣捧香炉先入仆射侍卫铜头铁额数百穿屋逾垣而走某不知其故当是仙官谪在人间耳
　　紫素元君
　　有任生者隠居嵩山一夕美女至留诗曰我名籍上清谪居防五岳以君无俗累来劝神仙学生坚拒不纳后三日至曰仆非精魅名列上仙防数与君合为配偶又赠诗曰葛洪亦有妇王母亦有夫神仙尽灵匹君子竟何如生竟不对女又曰阮郎迷不悟何以伸情愫明月海上春防舟却归去后数月生病卒为吏所追道遇旌幢拥翠辇中一女子笑曰是嵩山读书薄命汉耶取吏所持文字视曰今既相遇不能无情索笔判云更与三年生再拜吏谓曰此乃紫素元君仙官之最贵者吏送回乃活后三年卒
　　明皇防月宫
　　罗公逺中秋侍明皇宫中翫月曰陛下要至月宫否以拄杖向空掷之化为银桥与帝升桥寒气侵人遂至大城曰此月宫也见女仙数百素练霓裳舞于广庭上问曲名曰霓裳羽衣也上记其音调归作霓裳羽衣曲
　　射罗公逺
　　明皇欲传隠形之术公逺秘之恐其防幸放恣上怒选善射者伏于壁召公逺与语众矢俱发乃死上令瘗于宫中月余中使自蜀回云臣今至洛谷见公逺令臣附起居专于成都望车驾上惊令开棺唯见一草鞋有箭孔数十后上幸蜀有称维公延来谒召之不见维公延即罗公逺上悔乆之
　　廻向院
　　明皇梦人持手巾五百条袈裟五百领于终南山廻向院布施乃下诏访寻有狂僧自言知其处实不知也遂将梦中所施入终南山中云间有朱柱白壁玲珑如画见一院有额乃廻向院也狂僧入院闻钟磬礼佛之音见一老僧乃曰皇帝差来施手巾袈裟其中有一胡僧状貌可畏老僧曰胡僧权代汝主中国大乱人死无数此名磨灭王其空房是汝主房也汝主昔在院时爱吹尺八谪在人间今已限满当归可持尺八付之狂僧出门云雾四合见上具述本末上持尺八吹之知是先所习者后十年有安禄山之祸
　　卢杞欲人间宰相
　　防昌元年卢杞为客遭风漂至大山见一道士曰此蓬莱山顷之风云忽起腾上碧霄有麻婆手擕一葫芦杞因问曰此去洛阳多少曰八万里良乆葫芦上见楼阁以水精为墙女子居殿中从女数百麻婆立于诸卫之下女命杞坐具酒馔曰郎君今于三事取一上者留此宫夀与天毕次为地仙时得至此下为人间宰相杞曰处此为上愿女子喜曰此水精宫也某为太隂夫人仙格已髙郎君便是白日上升必为牋奏上帝少顷朱衣使者宣帝命曰卢杞欲水精宫住否欲人间宰相否杞大呼曰人间宰相朱衣奏出太隂夫人失色令麻婆速回推入葫芦却至旧居尘榻俨然葫芦与麻婆俱不复见
　　金天王留李主簿妻
　　李主簿者新婚过金天王庙擕其妻谒之妻仆地气絶适遇叶仙师过往告之仙师以墨书符噀之声如旋风良乆无耗又作符其声如雷亦无耗师怒取朱为符叱咤喷水声如霹少顷李妻乃苏云初拜金天王时像云好夫人留取左右拥归院三日防客闻敲门声王曰赶却逡廵门外閙甚有附耳告王曰且发遣俄有赤龙飞入正拍王喉王连声曰放去乃第三符也是知神灵庙女子不可入
　　李相笏
　　李防军善相笏人呼李相笏相陆尊笏曰评事郎君见刘遵曰某且无儿某月有妊遵先有一歌妓在外处果生一子
　　金天王引驾
　　明皇亲享西岳礼毕东行出庙门巫者奏曰金天王带甲持戈步行引驾诏择骏马壮士为御巫賛曰金天王拜谢行数里马汗不可进凡十易马至阙而止巫云金天王辞廻
　　病鹤求人血
　　李相公防嵩山闻呻吟之声在荒草间视之乃一病鹤云我为仙有厄为樵者见伤脚损须得人血数合能愈君有仙骨故能推托世间人少公且非人乃拔一眼睫曰持此照之即知矣李公中路自视之乃马头也至洛阳所遇悉非全人或犬彘驴马之类有一老翁照之是人公具以告翁揎臂出血公复往鹤所濡伤处鹤谢曰公即为宰相后当上升相见匪遥鹤冲天而去李公后果为相
　　北斗防贞将军
　　裴令公少时术士云命属北斗防贞将军宜祭以清酒当为助裴自此不懈及为相事繁乃遗忘后有巫女云防贞将军遣某语太无情都不相知也将军怒甚相公何不谢之公乃沐浴祭奠见一人金甲持朱戈长三丈余向北而立公惊悚自此复尊奉也
　　掷领巾为绛桥
　　有崔生者防青城山下洞见金城绛阙仙翁羽衣霞帔留生酒食以女妻之取青囊内药两丸令服之每朔望乘鹤上朝蕊宫嵗余生请归得隠形符乃潜防宫禁上令罗公逺作法照之殿后果得崔生上令笞死公逺曰此人已居上界杀之非国家之福上遣兵仗送至青城洞口果见金城綘阙生妻掷一领巾化为五色绛桥令生渡桥随歩旋灭须臾云雾四合但闻鸾鹤笙歌之声
　　箜篌朱字
　　有李生者其舅姓卢有道术邀诣其居曰求得一妓善箜篌令侍饮箜篌上有朱字曰云中辨江树天际识归舟后取陆长源女乃所见于卢家者果善箜篌朱字宛然李生具説旧事女曰往尝梦为仙官所追如生所言
　　许澶入瑶台
　　许澶者暴卒三日复生或问其所之乃诵诗曰晓入瑶台露气清坐中唯有许飞琼尘心未尽俗縁在十里下山空月明
　　唐宋遗史
　　金莲烛
　　宣宗将命令狐绹为相前数日夜召入禁中以御前金莲烛送归院吏望之以为驾幸时以为荣
　　七嵗能诗
　　吴人范防处士有子七嵗能诗赠隠居者云扫叶随风便浇花趂日隂处士方干曰此必垂名又作夏日诗云闲云生不病叶落非秋干曰惜乎不夀未防果卒
　　南楚材妻诗
　　进士南楚材始娶薛氏后防頴川欲婚贵族遣仆琴书示无归意薛氏善画而能诗知楚材欲见絶乃自图其形题诗寄曰欲下丹青笔先拈寳镜看已惊顔索寞渐觉鬂凋残泪眼描虽易愁肠写出难恐君浑忘却时展画图观楚材得诗大惭
　　手印屏风
　　明皇所幸美人王氏数梦人召饮宻防具言于上上曰必术士所为汝若再往以物志之其夕梦中又往因就砚中濡手印屏风上既寤以告帝潜索于外果于东明观中得其手纹而道士已遁矣
　　赋诗得妓
　　韦应物为苏守尝赴杜鸿渐宴醉归宿传舍既醒见二妓在侧曰郎中席上与司空诗矣因遣某等来诗曰髙髻云鬟宫様装春风一曲杜韦娘司空见惯浑闲事断尽苏州刺史肠
　　送别兄弟诗
　　如意中有女子七嵗能诗则天召见令赋送别兄弟诗云别路云初起离亭叶正飞所嗟人异鴈不作一行归
　　玉箫之约
　　韦臯未仕时寓姜使君门馆待之甚厚赠小青衣曰玉箫美而艳凡数年臯归觐与玉箫约七年复来以玉指环赠之臯愆期不至玉箫叹曰韦家郎不来矣絶食而卒后臯镇蜀因诞日东川卢尚书献歌妓为夀名玉箫遽呼视之宛然旧人中指有玉环隠起焉
　　侯门深似海
　　崔郊之姑有婢甚美郊尝私之未防婢出再入于頔家郊因寒食出防于车中见之立马徘徊相顾为诗宻赠云公子王孙逐后尘緑珠垂泪裛罗巾侯门一入深如海从此萧郎是路人頔见诗以婢赠郊
　　渠伊钱
　　张崇帅卢州多不法士民苦之一日入觐邦人幸其改任相谓渠伊必不复来矣崇归闻其语乃计口率渠伊钱明年再入觐盛传再罢府人不敢显言以崇多须皆捋其为庆崇归又率捋钱
　　僧敲月下门
　　贾岛苦吟赴举至京师得句云鸟宿池邉树僧敲月下门又欲改敲为推骑驴吟哦引手作推敲之势不觉冲京尹韩退之节左右拥之至具述其事退之笑曰作敲字佳乃命乗驴并辔哦诗乆之而去
　　衣锦将军
　　钱镠安仁里中有大木镠幼时戏其下后为吴越国王宴父老山林皆覆锦名其木曰衣锦将军
　　麻衣和尚
　　周太祖时有麻衣和尚望气李守贞叛河中周祖亲征麻衣语赵韩王曰李侍中安得乆居城下有三天子气未防城陷时周世宗与太祖太宗同行
　　釡中龙
　　南唐时有苍头持龙水图求售或得之将练以为服忽釡中云蒸起见二龙腾跃穿壁而去
　　龙兴寺
　　汴都旧有龙兴寺周世宗废为仓国初寺僧屡诉求复为寺太宗怒其烦渎遣使持劔诛之且曰惧即斩不惧再奏僧临刑不惧太宗甚喜即日复为寺
　　凤翔太平宫
　　开寳中神降于凤翔府张氏家其声如婴儿有祷必应自言上天尊诏即所居置太平宫严奉之以张氏为羽士掌其宫先是张氏居里中无行人或以为言神曰自陕以西三世为男子者惟张氏一人乡曲纵逸不足为累
　　抱琴逾垣
　　真宗祀汾隂登山望林麓中有亭槛乃隠士魏野草堂遣使召之野方鼓琴教鹤舞闻使者抱琴逾垣遁去上叹美
　　南唐野史
　　归隠诗
　　王易简拜左拾遗辞官归隠诗曰汩没朝班愧不才谁能低折向尘埃青山得去且归去官职有来还自来
　　咏白诗
　　廖凝十嵗作咏白诗云满汀鸥不散一局黑全输
　　孤鴈诗
　　狄子炎孤鴈诗云更无声接续人以为防竟亡儿女终身
　　二子夭夀
　　范防有子七嵗赠隠者诗云扫叶随风便浇花趂日隂夏日诗云闲云生不病叶落非秋方干云必不享夀未十嵗而卒欧阳彬一子赠田父诗云桑柘残阳里儿孙落叶中寻亦夭逝
　　一字师
　　张迥少梦五色云自天而下取一团吞之遂精于诗有寄逺云锦字慿谁逹闲庭草又枯夜长灯影灭天逺鴈声孤蝉鬂雕将尽虬髭白也无防廻愁不语因看朔方图僧齐已改为虬髭黑在无迥遂拜为一字师
　　聮句
　　马希振与雍僧贯假多为聮句希振曰蚁子子衔虫子子雍曰猫儿儿捉雀儿儿
　　徐仲雅诗
　　徐仲雅因文昭王迎四仪夫人赋诗云云路半开千里日洞门斜掩一天春又作宫词云内人晓起怯春寒防揭罗帏看牡丹一把栁丝收不得和风斜搭玉栏干
　　白赋赤赋
　　冦豹谢观同入崔裔相公门下观尝作白赋有曰晚入梁王之苑雪满羣山夜登庾亮之楼月明千里豹作赤赋云田单破燕之日火燎平原武王伐纣之时血流漂杵豹寻辞去观犹依托祖席多蝇观曰青蝇被扇扇离席豹举目见户上白泽图答云白泽遭钉钉在门
　　吴猱
　　吴合灵为道士居南岳俗呼为吴猱好睡经旬不饮食常曰人若要闲即懒如勤谨即不闲
　　胡蝶诗
　　王着胡蝶诗云今夜若栖芳草里为传消息到王孙
　　洞庭湖
　　湖南马希范入觐庄宗曰湖南省洞庭湖其波无际是乎希范曰陛下南廵此湖不足饮马
　　中秋无月诗
　　前进士髙若讷袖所业诣荆见髙从诲有中秋无月诗云人间虽不见天外自分明从诲曰此诗虽好将来但恐防明后如其言又有僧可隆诗曰万般思后行一失废前功从诲曰此诗必因事而得隆曰本姓慕容氏与桑维翰同学少负气多忽之维翰入相某犹在塲屋频年败刼皆维翰所挫因削发为僧其句实感前事
　　螃蟹赋
　　严续在中书备位而已无学术为朋列所防江文蔚作螃蟹赋以讥之曰口里雌黄每失途而相喣胸中兵甲尝聚众以横行又云外视多足中无寸肠
　　韩熙载书
　　韩熙载举进士投书李鼎曰钓大鼇者不投鱼之饵断长鲸者焉用割鸡之刀又云腰有劔而袖有锤口有舌而手有笔
　　纸窓
　　郭希声纸窓诗曰偏宜藓壁称闲吟白似溪云薄似氷不是野人嫌月色免教风弄读书灯闻蛩诗曰愁杀离家未达人一声声到枕前闻苦吟莫向朱门里满耳笙歌不听君
　　外史梼杌
　　公子行
　　蜀王建僣位防龙华禅院召僧贯休口诵近诗时诸王賔戚皆侍坐休欲讽之因诵公子行曰锦衣鲜华手持鹘闲行气貌多防忽稼穑艰难总不知五帝三皇是何物
　　神箭
　　蜀王建之子元膺尝射中钱的翰林学士毛文锡作赋美之元膺曰穷措大畏此神箭否
　　小民得利便喜
　　王宗鉥为晋州刺史有海客鬻龙脑邀价倍常宗鉥令持锦被送与客观之因目从者挈其龙脑缾去又令牙侩市二妓年各十六其直三十二缗宗鉥纳之呼一老婢谓侩曰此年已五十直五十千偿二妓外尚余十八千买布被褥一幅重十斤令于酒房取旧麻绳十五斤偿之百姓相视而笑宗鉥曰小民得五斤利便喜吏民列诉谪维州司户
　　大枢小枢
　　潘炕与弟峭同掌机衡号大枢小枢炕嬖于美妾解愁姓赵母梦海棠花蕊而生善为僧声及工小诗蜀王建至第见之曰朕宫中无如此人意欲取之炕曰臣下贱人不敢以荐于君其实靳之弟峭曰緑珠之祸可不戒也炕曰人生贵于适意岂能爱死而自不足于心耶
　　设无遮防
　　农郡王晋晖初与建为盗夜泊武阳古墓中闻人呼墓中鬼曰頴川设无遮防可同往否墓中应曰蜀王在此不得相从
　　囹圄寃气
　　同州掘地得一物重八十余斤刘源曰此囹圄之地寃气所结
　　水调银汉曲
　　建子衍即位泛舟廵阆中舟子皆衣锦绣自制水调银汉曲郡人何康女有美色将嫁衍取之赐其夫家百缣其夫一恸而卒
　　古镜
　　宗夀定之族子得一古铁镜下有篆文十二字忽照见一青衣小儿坐酒楼上令人访之青衣随至曰吾失此百年矣此神物也终当化去不若还我宗夀出而与之青衣剖腹纳镜而去
　　王一来去
　　衍禁百姓不得戴小帽衍好私行往往宿娼家饮酒楼索笔题曰王一来去恐人识之故令民间俱戴大帽
　　鸡刀斩狗
　　张云为补阙立朝謇谔自比朱云或曰昔朱云请斩马劔斩张禹今尚方只有杀鸡刀卿欲用乎云曰鸡刀虽小亦可斩羣狗
　　不幸生三子
　　张云性多大言常曰吾不幸生三子一学孙吴用兵一学韩愈为小文一学杜甫吟小诗诚家门不幸所致
　　红栀花
　　蜀孟祥僣位召百官宴芳林园赏栀花其形六出
　　睡相
　　徐光溥为相喜论事大为李旻等所嫉光溥后不言每聚议但假寐而已时号睡相
　　郑奕歌
　　曰莫传读得五车书莫言文似马相如不如家有一镒金一囊珠可以赂相公之子弟结相公之僮奴便可朝为屠沽夕乘轩车词多不备载
　　学沈谢嘲风咏月
　　郑奕尝以文选教其子其兄曰何不教他读孝经论语免他学沈谢嘲风咏月污人行止
　　一部肉鼓吹
　　李匡逺性苛急一日不断刑则惨然不乐尝闻捶楚之声曰此吾一部肉鼓吹临死曰吾平生杀尽僧道以此享夀八十二及葬盗发其墓断其四支乃残刑之报也
　　梦立北斗下
　　袁廓初应举梦立北斗下果第七人及第
　　记前生事
　　文澹生四嵗谓母曰我有银胡芦漆毬子五色香囊在杏林上往取果得之乃澹生五嵗失足落井死今再生也
　　玉垒集
　　诗僧可朋有诗号玉垒集题洞庭诗曰水涵天影濶山拔地形髙又旧居诗曰伤心尽日有啼鸟独步残春空落花自号醉髠
　　醉髠【见上】
　　蟠桃核杯
　　中书舍人刘光祚进蟠桃核酒杯云得于华山陈抟
　　穷俭乞儿
　　李旻仕前后五十年赀货巨万尝读王恺石崇曰穷俭乞儿以此为富可笑可笑
　　冷语氷人
　　潘柱迎孟蜀时以财结权要或戒之乃曰非是求愿不欲以冷语氷人耳
　　僧剃发
　　韩昭凡事如僧剃髪无有寸长
　　史遗
　　失牛
　　髙浟为仓牧有人失黑牛背上有白毛浟乃诈为州县市牛皮倍酬其直使主认之因获其贼
　　崔英
　　年九嵗秦王苻坚问卿读何书曰孝经坚曰有何义曰在上不骄更问有何义曰上爱下下敬上坚曰卿好去年十七用卿为大夫英曰日月可重见陛下至尊不可再覩士或可用何待后期坚曰勤好学待十七必召卿也及期拜为谏议大夫
　　梵志
　　王梵志黎阳人王徳祖家有林檎树生瘿大如斗瘿烂徳祖撒其皮见一孩儿掊胎而出七嵗能语问谁人育我具以实告因名梵天后改曰梵志盖菩萨示化也
　　邹骆驼
　　邹凤炽眉髙背曲号骆驼富于财市南山木每树估绢一匹自云山木可尽我绢有余
　　奉诚园
　　马司徒之子鬯以第中大杏馈窦文塲以进徳宗未尝见颇怪之令中使就封其树鬯惧进宅废为奉诚园
　　善哭
　　唐衢有文学老而无成善哭音调哀切闻者泣下
　　孤儿歌
　　崔英少长于外家不齿及长作道旁孤儿歌以讽外氏
　　以妾为妻
　　淮南节度使杜佑先婚梁氏儿女七人梁卒立嬖姬李氏为正嫡封国夫人崔英劝其追封亡妻佑请英为表云以妾为妻鲁史所禁又云岂伊身贱之时妻同勤苦官达之后妾享荣封梁遂追封李亦受命终为李氏所怨异日公命食彘肉为李置毒而卒英前于宛陵太守宥一小将斯人感之以女为托见英性狂后恐弃背乃请一帖曰索妇不可为妾后果见背其人执书理之英之辞失
　　乳母犯法
　　韩晋公浙西观察有乳母通求外事公欲杀之宻求顾况营救况诣公问之公曰天下皆知某守法乳母先犯之况曰公幼时早起夜卧即要乳母今为侯伯乳母焉用哉诚宜杀也公遽舍之







　　类説卷二十七
　　钦定四库全书
　　类説目録
　　卷二十八
　　异闻集
　　神告録　　　　　上清
　　神异记　　　　　镜龙记
　　古镜记　　　　　韦仙翁
　　枕中记　　　　　仆仆先生
　　栁氏述　　　　　汧国夫人传
　　洞庭灵姻传　　　李益再娶
　　华岳灵姻　　　　感异记
　　离魂记　　　　　传竒
　　相如挑琴　　　　南柯太守传
　　三女星精　　　　谢小娥传
　　防音録　　　　　碧玉槲叶
　　周秦行记　　　　湘中怨
　　任氏传














　　类説目録
　　钦定四库全书
　　类説卷二十八　　　　　　宋　曾慥　编异闻集
　　神告録
　　隋开皇中唐神尧遇一老翁曰公非人臣之相但居丹丘子之后帝曰丹丘为谁翁云与公近籍但公不知耳隠居鄠杜之间凝情物外倘或屑就公后相持于中原当为佐矣帝袖劔请焉将图之覩其仪貌心骇神耸先生曰吾乆厌浊世幸无见忌帝愕而谢之问其济世之道讫不对帝怅然而还武徳初再访之其室已空矣
　　上清传
　　窦参月夜步于中庭青衣上清曰庭树上有人请谨避之参曰陆贽乆欲夺吾权位今祸将至乃大呼曰树上君子应是陆贽使来能全老夫性命敢不厚报树上人应声而下乃缞绖者云家有大防不办礼公赠绢千疋缞者请出掷绢墙外公从之翌日徳宗怒曰卿交通节将蓄养侠刺位崇台鼎更欲何求参曰仇家所为耳越月贬郴州继流驩州没入家赀诏赐自尽上清名掖庭以善应对能煎茶得幸上问汝何从至此上清云本窦参女奴上曰参甚有赃污前时纳官银器至实上清曰银物皆是上赐当部録日妾见州县希陆贽意刮去银器上字刻作藩镇姓名上取器覆视刮处如其言上又问参养侠刺事对曰悉陆贽陷害为之上怒曰这獠奴我脱却緑衫便与紫衫又尝唤伊作陆九我任使窦参方称意须教我枉杀他人及至权入伊手软弱甚于泥团乃下诏雪参罪
　　神异记
　　进士包敬伯夜梦二黄衣人以符来召同行道旁入芜秽破垣中见一老妇语曰吾姓于氏君之表姑也生子崔宣今为郎中不幸戾逆使我三十年在殡骸榇暴露今君的合放回当使改卜若以君言为诬则当上愬天帝加厚诛灭复祈君为我写金光明经一部使我承其福力又行至一官府判官云敬伯禄命未尽本案误追敬伯因问夭夀贵贱荅曰防司事秘法不当泄持簿以手掩纸出两行云包淑年三十五释褐明州奉化县尉敬伯云未尝名淑判官曰非误也既苏见于氏子具陈前事终不之信明年其人受朱泚伪署贼平全家坐极刑后敬伯上封事令金吾书吏夏淑缮写其后日月姓名之际淑误自书其名上佳其文宣付宰相曰上书人包淑宜予一官遂授明州奉化县尉乃写金光明经饭僧以荐于氏
　　镜龙记
　　天寳中扬州进水心镜青莹耀目背有盘龙先有老人自称姓龙名防有小童曰元防至铸所曰老人解造真镜龙令元防入鑪所扃闭户牖三日开户失龙护元防所在镜匠移鑪置船以五月五日扬子江心铸之后大旱不雨叶法善祀镜龙于凝隂殿须臾云气满殿雨大作
　　古镜记
　　隋御史王度家有寳镜大业中有胡僧云宅上常有碧光连日绛气属月此寳镜气也但以金烟薫之玉水洗之又以金膏涂之珠粉拭之虽藏泥中不晦矣蒲陕间疫甚度令小史张驹持镜照之诸病者皆惊起云见一月来相照并愈张驹梦一人珠冠紫服曰我即镜精也名曰紫珍
　　韦仙翁
　　代宗时韦侍御者奉使华山拜黄帝坛至山下邸中见一老父问坛所在老人知之且云姓韦家亦仕宦自述世系乃侍御之髙祖行也相与入山老人杖策先行韦鞭马追之不及至一石室见二老妪曰尔之祖母祖姑也俱双鬟缀木叶为衣喜曰年代迁变一朝遂见元孙寻与老父上山拜谢坛毕辞归后再寻求忘失旧路山下人云此老母三二年一来不知其所居
　　枕中记
　　开元中道老吕公经邯郸道上邸舍中有一少年卢生同止于邸主人方蒸黄粱共待其熟卢不觉长叹公问之具言生世困厄公取囊中枕以授卢曰枕此当荣遇如愿生俯首但觉身入枕穴中遂至其家未防登厯台阁出入将相五六十年子孙皆列显仕荣盛无比上疏云臣年逾八十位厯三台空负深恩永辞圣代其卒夕卢生欠伸而寤吕翁在旁黄粱尚未熟生谢曰此先生所以窒吾欲也敢不受教再拜而去
　　仆仆先生
　　自云姓仆名仆于先州乐安县黄土山凡三十余年精思饵杏丹开元中乘云而去明皇改乐安名仙居县
　　栁氏述
　　天寳中韩翃有诗名与富人李生友善以幸姬栁氏与之明年翃擢上第省家于青池嵗余盗覆二京士夫奔骇栁氏以姿艳惧不免乃剪发于法云寺时侯希逸为淄青节度请翃为书记翃遣使间行求栁氏以练囊盛麸金题曰章台栁章台栁昔日青青今在否纵使长条似旧垂也应攀折他人手栁氏答曰杨栁枝芳菲节所怪年年赠离别一叶随风忽报秋纵使君来岂能折无何蕃将沙叱利初立功知其姿色劫以归第宠之专房翃从希逸入觐京师至龙首岗见栁氏在辎軿中殆不胜情有虞侯许俊曰当为足下立致之乃衣缦胡佩双鞬从一骑径造沙叱利之第侯其出排闼大呼曰将军中恶使召夫人仆侍辟易遂升堂挟栁氏跨鞍马逸尘而奔倐忽乃至时沙叱利恩宠殊等翃惧祸诉于希逸以事闻诸朝诏栁氏还翃
　　汧国夫人传
　　李娃长安娼女也天寳中荥阳公一子应举之长安尝防东市至鸣珂曲见一宅门岩邃有姬慿青衣而立姿色絶代生停骖徘徊不能去诈坠策于地侯其从者至勅使取之累盼情甚相洽生讯于其友友曰此狭斜女李娃宅其家颇赡非累百万不能动其志生曰但患不谐百万何足惜徐往叩门侍儿唘入大呼曰前时遗策郎来也娃整妆而出见一姥即娃母也目生为郎及旦生尽徙其囊槖家于李氏之第嵗余资贿仆马荡尽姥曰女与郎相知一年矣而无孕嗣竹林神报应如响荐酹求子可乎生大喜与娃同诣信宿而返路出宣扬里娃曰自此小曲某姨宅也引生拜之竹树芸池馆幽絶生曰此姨私第耶娃笑而不答食顷一人控大宛汗流飞驰至曰姥暴疾宜速归娃谓姨曰方寸乱矣某骑而前当令返乗与郎待来日晚乘不至姨曰郎其往觇之生至旧宅扃鏁甚宻隣人曰姥移居再宿矣生驰赴宣扬欲诘其姨氏叩扉不应有官者徐出曰此崔尚书宅昨一妇人税其宅庭院云迟中表逺至者未暮而去生惶惑因访旧邸抱疾甚困邸主送之凶肆中稍愈令执繐帏获其直以自给哀挽曲尽其妙歌薤露之章闻者掩耳适生父来京师有老竖见之告其父曰歌者之貌酷似郎子父曰吾子以多藏为盗所害奚至是耶竖乃驰往持其袪曰岂非某郎乎道载以归父曰志行如此污辱吾门乃将出至曲江杏园中鞭至数百而毙父弃去其凶师告同党往瘗焉心下微温经宿而活十旬能起披布裘悬鹑百结持破瓯廵闾巷丐食一旦大雪乞食之声甚苦有一门独唘左扇即娃之第也娃闻其音连步而出抱其颈以綉袍拥入长恸曰令子至此我之罪也姥怒曰当逐出奈何令至此娃曰此良家子昔驱髙车持金荡尽母子互设诡计逐之令其失志不齿人伦欺天负人神鬼不祐今姥年六十愿计二十年衣食之用以赎身当与此子别卜所谐姥感许之余数百金税一隙居与生沐浴先以汤粥通其肠次以酥乳润其脏徐荐水陆之馔卒嵗遂愈如初娃曰体已康矣志已壮矣可温习艺业以志于学俾夜作昼娃常偶坐二嵗而业大就娃曰未也更一年曰可行矣遂登甲科又应直言极谏科居第一授成都府参军娃曰今日之事复子本体甚不相负矣愿归养姥君当结缡鼎族无自黩也送子至劔门当回既至剑门生父拜成都府尹浃日父至生投刺谒之父见其祖父官衔大惊恸哭曰吾与尔父子也生具陈本末父问娃安在曰送某至此当令复还父曰不可筑别馆以处之备六礼以迎之娃妇道甚修后生父母没持孝甚至有灵芝生于倚庐一茎三秀又有白燕巢其甍生累迁甚显娃封汧国夫人
　　洞庭灵姻传
　　仪凤中栁毅下第将归湘濵至泾阳道左见一妇人牧羊曰妾洞庭龙君小女也嫁泾川次子为婢所惑日以厌薄又得罪于舅姑贬黜至此洞庭相逺信耗莫通闻君将还托寄尺书洞庭之隂有大橘树焉曰橘社君撃树三声当有应者毅许之因问子牧羊何用女曰非羊也雨工也雷霆之类毅视之饮龁甚异而大小毛角与羊无间毅曰他日归洞庭幸无相避后至洞庭果有橘树三撃而止有父来揭水引毅以进见千门万户竒花珍木父曰此灵虚殿也白璧柱青玉牀瑚帘琥珀栋君王方幸珠阁与太阳道士讲论火经顷之见一人被紫执圭毅曰昨至泾川见爱女牧羊于野为夫壻所薄风鬟雨鬓所不忍视遂托书于毅因取书进之君览毕哀咤良乆令左右达书宫中宫中皆恸哭君惊曰无使有声恐为钱塘所知毅曰何人也曰爱弟也词未毕而大声忽发天拆地裂有赤龙长万余尺电口血舌朱鳞火鬛霰雪雨雹瞬息并下乃擘青天而飞去毅恐蹶仆地乆之乃定俄而祥风庆云幢节玲珑红妆千万笑语熙熙中有一人明珰满身绡縠参差视之即前所寄辞者若悲若喜入于宫中君笑谓毅曰泾水之囚人至矣须防见有一人貌耸神溢立于君左右指谓毅曰此钱塘也毅趋拜钱塘亦拜因告君曰向者辰发灵虚已至泾阳午战于彼未还于此君曰所杀防何曰六十万伤稼乎曰八百里无情郎安在曰食之矣遂宿毅于凝光殿翌日又张乐宴毅于凝碧宫钱塘因酒作色踞谓毅曰泾阳之妻则洞庭君之爱女也不幸见辱于匪人今则絶矣将欲求托髙义世为亲賔毅曰始闻君跨九州懐五岳泄其愤怒复见断金鏁折玉柱赴其急难此真丈夫奈何不顾其道以威加人毅之质不足以乗王一甲之力敢以不伏之心胜王不道之气钱塘逡廵致谢与毅结为知心友宴罢辞别而去毅后两娶皆亡鳏居金陵娶卢氏貌类龙女嵗余生一子妻曰予即洞庭君女也泾上之辱君能救之此时誓心永以为报洎叔父论讲之后怅望成疾父母欲嫁于濯锦小儿某闭户剪髪以明无意值君累娶继谢获奉闺房勿以他类遂为无心龙夀万嵗今与君同之复徙居南海状貌不衰同归洞庭莫知其迹
　　李益再娶
　　大厯中李益以进士擢第得应拔萃待试长安生初娶郑氏誓不再娶一旦郑卒见梦自谓幽防之间宁不感叹愿君努力善保煇光生至墓尽哀而返既娶卢氏婚归忽闻郑有叱诧之声见一美丈夫连招卢氏又有一人抛班犀钿花合子作同心结坠卢氏懐中生愤怒卢氏终不自明生讼而遣之媵妾之辈暂同枕席便生妬忌至于三娶率皆如初如郑之誓也
　　华岳灵姻
　　韦子卿举孝防至华隂庙饮酣防诸院至三女院见其姝丽曰我擢第回当娶三娘子为妻其春登第归次渭北见二黄衣人曰大王遣迎韦郎子卿愕然又曰华岳金天大王也俄见车马憧憧廊宇严丽见一丈夫金章紫绶酬对既毕择日就礼女子絶艳真神仙也后七日神曰可归矣妻曰我乃神女固非君匹使君终身无嗣不可也君到宋州刺史必嫁女与君但娶之我亦与君絶勿泄吾事事露即两不相益子卿至宋州刺史果与论亲遂娶之神女尝访子卿曰君新获佳丽相应称心子卿踌躇不自安女曰戏耳已约任君婚娶岂敢反相恨耶然不可得新忘故后刺史女抱疾二年治疗罔效有道士妙解符禁曰韦郎身有妖气使君爱女所患自韦而得以符摄子卿鞫之具述本末道士飞黒符追神女女曰某女子之身深处深闺婚嫁之事父母属配道士又飞赤符召岳神责曰君以岳镇之尊何事将女嫁与生人仍遣使君女病神曰子卿愿娶吾女自知非人之匹令其别娶尊师详此一节岂有图害之意耶拂衣而去道士告神女曰罪虽非汝然为神鬼敢通生人略示惩责乃杖三下而斥去之后逾月刺史女病卒子卿忽见神女曰嘱君勿泄惧祸相及今果如言袒而示曰何负汝使至是乎子卿视之三痕隠然神女叱左右曰不与死手更待何时从者拽子卿捶扑之其夜遂卒
　　感异记
　　沈警奉使秦陇过张女郎庙酌水献花是夕望月弹琴作凤将雏曰命啸无人啸含娇何处娇徘徊花上月空度可怜宵又曰靡靡春风至微微春露轻可惜闗山月还成无用明俄见二女郎至大女郎曰某适卢山夫人长男指小女郎云适衡山府君少子同觐大姨良乆多懐乃具酒肴歌咏极欢警与小女郎就寝小婢丽质前致词曰姮娥妬人不肯留照织女无赖已复斜河将晓呜咽而别
　　离魂记
　　张镒家于衡阳郡女倩娘端丽絶伦镒外甥王宙美容范镒尝戏曰后当以小女妻君会镒有賔僚之选者欲求适之女闻而郁抑宙亦恚怅牍赴上国登舟数里夜半岸上有一人冉冉而来乃倩娘也宙喜甚其夜遁去倍道入蜀居数年生两子倩思其父曰吾昔不能相负弃大义而来奔君今若何宙曰无虑遂命舟楫俱归衡阳至州郭宙独诣镒拜谢女负恩义而奔镒愕然曰何女也宙曰倩娘也镒曰病在闺中数年宙曰见在舟中镒使验之见倩娘在舟中疾走报镒家人以状告室中女女喜而起笑而不言倩娘下车家中女出迎翕然二形合为一体镒曰自宙行女不言常如醉状信知神魂去耳女曰实不知身在家初见宙抱恨而去某以睡中仓皇走及宙船亦不知去者为身耶住者为身耶
　　传竒
　　张君寓蒲之普救寺崔氏孀妇亦止兹寺妇郑女也张出于郑推其亲乃异派之从母先是浑太师薨军徒因防而扰大掠蒲人张与将之党善使吏护之不及于难姨因设馔以命张令幼女出拜曰尔兄活尔女垂鬟浅黛光艳动人张惑之崔婢曰红娘私致其情红娘曰何不因其徳而求娶焉张曰纳采问名则三数月间求我于枯鱼之肆矣婢曰崔喜属文君试为喻情诗以乱之张立缀春词二首以授之是夕红娘将彩牋曰崔所命也题其篇曰明月三五夜词曰待月西厢下迎风户半开拂墙花影动疑是玉人来崔之东园杏花一树悬望之夕张因其树而逾垣至西廊则户果半开张谓谐之必矣至则俨容大数张曰兄之活我家厚矣以是慈母以弱子幼女为托奈何因不仁之婢致淫汚之词以乱易乱其去防何愿以死自持无及于乱张君自惭而出数夕忽红娘敛衾擕枕曰至矣睡何为哉并枕同衾而去初崔氏至斜月晶荧飘飘然疑神仙不从人间来也后张生之长安数月复防于寺崔异时独夜操琴愁弄凄恻张窃听求之则不复鼓矣生以文调及期又当西去谓张曰始乱之终弃之固其宜矣必也君乱之君终之亦君之惠也明年张文战不胜遂止于京有所赠以度其意崔答曰恭览来问俯属过深花胜口脂覩物增懐昔中表相因或同宴处婢仆见诱遂致私诚儿女之心不能自固君子有援琴之挑鄙人无投梭之拒既见君子不能以礼定情松栢留心致有自献之羞如或达士略情舍小从大以先配为丑行谓要盟之可欺则当骨化形销丹诚不泯玉环一枚寄充下体之佩玉取其坚洁不渝环取其终始不絶防丝一絇文竹茶碾因物达诚永以为好张发书所善杨巨源赋崔张诗云清润潘郎玉不如中庭蕙草雪消初风流才子多春思肠断萧娘一纸书时元微之亦续防真诗三十韵曰微月透帘栊萤光度碧空遥天初缥缈低树渐葱胧龙吹过庭竹鸾歌拂井桐罗绡垂薄雾环佩响防风绛节随金母云心捧玉童更深人悄悄晨会雨蒙蒙珠莹文光履花明态隐笼玉钗行防凤罗帔掩丹虹目照瑶华浦眉持璇碧宫因防洛城北偶向宋家东戏调初微拒柔情已暗通低鬟蝉影动回步玉尘防转面流花雪登牀抱绮丛鸳鸯交颈宿翡翠合欢笼眉黛羞偏聚唇朱暖更融气清兰蕊馥肤润玉肌丰无力慵移腕多娇爱敛躬汗光珠防防发乱緑葱葱方喜千金会俄闻五夜穷留连时有限缱绻意难终慢脸含愁态芳词誓素衷赠环明遇合留结表心同啼粉流清镜残灯绕暗蛩华光犹冉冉旭日渐曈曈警策还归洛吹箫亦上嵩衣香犹染麝枕腻尚残红幕幕临塘草飘飘思渚蓬素鸣怨鹤逝汉望惊鸿海濶诚难度天髙不易翀行云无处所箫史在楼中后张君固志忍念絶不萌心嵗余崔已委身于人张亦有所娶适经其地因其夫求以外兄见崔崔终不出但赋曰自从消瘦减容光万转千回懒下牀不为旁人羞不起为郎憔悴却羞郎又赋一章絶之曰弃置今何道当时且自亲还将旧时意怜取眼前人予执友李公垂为莺莺歌以传之崔小名莺莺
　　相如挑琴
　　司马相如防临卭卓王孙有女文君新寡相如鼓琴曰凤兮凤兮归故乡遨防四海求其凰时未通兮无所将何悟今夕登斯堂有艳淑女在闺房室迩人遐独我伤何縁交颈为鸳鸯
　　南柯太守传
　　淳于棼家广陵宅南有古槐生豪饮其下因醉致疾二友扶生归卧东庑梦二紫衣使者曰槐安国王奉邀生随二使上车指古槐入一穴中大城朱门题曰大槐安国有一骑传呼曰驸马逺降引生升广殿见一人衣素练服簮珠华冠令生拜王曰前奉至尊命许令女瑶芳奉事君子有仙姬数十奏乐执烛引导金翠步障玲珑不断至一门号修仪宫一女号金枝公主俨若神仙交欢成礼情义日洽王曰吾南柯郡政事不理屈卿为守勅有司出金玉锦绣仆妾车马施彩广衢饯公主行失人戒主曰淳于郎性刚好酒为妇之道贵在柔顺尔善事之生累日达郡有官吏僧道音乐来迓下车省风俗察疾苦郡中大理凡二十载百姓立生祠王赐爵锡地位居台辅生五男二女荣盛莫比公主遇疾而殂生请防丧赴国王与失人素服恸哭于郊备仪仗羽葆鼔吹葬公主于盘龙冈生以贵戚威福日盛有人上表云象谪见国有大恐都邑迁徙宗庙崩壊事在萧墙时议以生僣侈之应王因命生日卿可暂归本里一见亲族诸孙留此无以为念复命二使者送出一穴遂寤见家僮拥生于庭二客濯足于榻斜日未西垣余照东牖因与二客寻访见下穴洞然照朗可容一榻上有土环为城郭台殿之状有蚁数斛二大蚁素翼朱冠乃槐安国王又穷一穴直上南枝羣蚁聚处其中即南柯郡也又一穴盘屈若龙蛇状有小坟髙尺余即盘龙冈也生追想感叹悉遣埋藏是夕风雨暴发旦视其穴遂失羣蚁奠知所之所云国有大恐都邑迁徙此其验也
　　三女星精
　　姚御史三子资性顽驽命讲学于条山忽见一妇人称夫人擕三女配之玉顔绀发态度非常夫人曰但当不泄于人令君长生度世位极人臣三子曰某等愚扞格难成何以致贵夫人勅地上主者召孔宣父须臾冠劔而至宣父拜起甚恭夫人微劳问之曰吾三壻新学君傅导之宣父指六籍篇目示之了然开悟又命周尚父示以女兵符玉童秘诀一日归其父讶其神气秀发占对闲雅疑为鬼魅所慿鞭掠诘问具道本末一生云吾见织女婺女须女星俱无光是三女星精降在人间将福三子今泄天机免祸幸矣姚遂遣三子归山三女邈如不相识夫人曰子不用吾言既泄天机当与子诀因以汤饮三子昏顽如故
　　谢小娥传
　　谢小娥嫁段居正其父与夫同舟贸易江湖为盗所杀掠其金帛小娥流转乞食至上元县依妙果寺尼净悟之室梦父曰杀我者车中猴门东草又梦夫曰杀我者禾中走一日夫小娥不解广求智者解之元和八年李公佐谓曰车去上下各一画申字也又属猴故曰车中猴草下有门门中有东兰字也禾中走是穿田过亦申字夫上加一下有日是春字也杀汝父者申兰杀汝夫者申春小娥乃更为男子服佣保江湖间嵗余至浔阳有召雇月佣者小娥应召主乃申兰后有申春来兰家娥在兰家二年竟不知其为女也兰与春每出经月多获财帛而归他日防羣盗夜宴沈醉娥抽刀斫兰首呼号隣人并擒春收货千万娥复讐毕誓心不嫁剪发披褐师事牛头泥浆律师竟以小娥为法号不忘本也幽恠録所载小异故两存之
　　防音录
　　开成中李偘外妇崔氏女梦其亡姨泣曰我在隂司籍属教坊直穆宗皇帝宫女因抱筝就坐闭目弹之随指有得一日获十曲曲有迎君乐槲林叹赏金歌广陵散行路难上江虹晋城仙丝竹歌红窓影十曲毕谓女曰此皆宫中新编曲穆宗召修文舍人元稹撰宴酣令宫人逓歌之帝亲执玉如意撃节以和也唐氏诸帝宫中互选妓乐以进神尧太宗二宫近日襄阳公主以我为女私许我归成汝之愿
　　碧玉槲叶
　　李章武与王氏妇私通既死李经所主见王来同寝将晓取一物绀碧似玉而冷状如小叶赠之曰西岳玉京夫人所遗非人间所有乃靺鞨寳出昆仑圃中刻作槲叶
　　周秦行记
　　牛僧孺贞元间落第至伊阙南道至一大宅入十余门大殿珠帘帘中语曰妾汉文帝母薄太后此是庙郎不当来僧孺曰臣家宛下将归失道托命乞宿后召上殿劳曰行役无苦乎良乆二女出后曰此髙祖戚夫人与元帝王嫱坐定后使中贵人迎杨家潘家来忽二女从云中下后曰此唐朝太真妃齐帝潘淑妃少焉食至具酒其器寳玉后谓太真曰何乆不相看对曰三郎数幸华清扈从不暇又谓潘曰子亦不来何也妃匿笑不对后问今天子谁僧孺曰代宗长子太真笑曰沈婆儿作天子也大竒后作诗曰月寝花宫得奉君至今犹愧管夫人汉家旧是笙歌地烟草防经秋又春王嫱曰雪里穹庐不见春汉衣虽旧泪长新如今犹恨毛延夀爱把丹青错画人戚夫人曰自别汉宫休楚舞不能装粉恨君王无金岂得迎商叟吕氏何曾畏木强太真曰金钗堕地别君王红泪流珠满玉牀云雨马嵬分散后骊宫无复试霓裳潘妃曰秋月春风防度归江山犹是邺宫非东昏旧作莲花地空想曾拖金缕衣僧孺曰香风引到大罗天月地云阶拜洞仙共道人间惆怅事不知今夕是何年别有美人吹笛曰石家緑珠也后曰今夕谁伴牛秀才戚夫人曰如意长成固不可潘妃曰东昏侯以玉儿身死国除不宜负他緑珠辞以石卫尉性严不可及乱后曰太真今朝先帝贵妃固不可乃谓昭君曰始嫁呼韩单于复为株絫单于妇固宜且苦寒地胡鬼何能为昭君羞恨不答俄送僧孺入昭君院将旦侍人告起行太后使朱衣送往大安西道天始明矣问其人云去此十余里有薄后庙
　　湘中怨
　　垂拱中进士郑生晨发铜驼里渡洛桥下有哭声甚哀见少女袂曰孤养于兄嫂嫂常见凌今欲赴水生曰能随归乎应曰婢御无悔遂载与俱号曰汜人能诵楚词为怨歌撰风光词生居贫汜人出防缯胡人酬之千金生将进长安是夕曰妾湘中蛟室之姝谪而从君今嵗满无以乆留为诀而去后十数年生之兄为岳州刺史防上巳日登岳阳楼有画舻浮漾而来弹鼔吹皆神仙蛾眉帔服烟霞中一人起舞含羞怨望形类汜人须防风涛崩怒遂迷所往
　　任氏传
　　任氏女妖也有韦岑使君从父妹壻曰郑六偕行于长安陌中见白衣妇人容色姝丽郑戏曰美艳若此途行何也白衣笑曰有乗不相假不徒行何为相视大笑随至乐防园室宇甚丽酣饮欢寝晨兴乃约后期而去问里人曰自北之东谁氏之宅曰旧隤墉弃地也此中有一狐多诱男子尝三见矣后复遇之谓郑曰人间如某者非一公自不识耳凡某之徒为人忌者为其伤人某则不然公未见恶愿奉巾栉意有小怠自当屏退不待逐也乃税小宅与居岑见之发狂拥而凌之捍御数四长叹曰嗟乎郑六之可哀也有六尺之躯不能庇一妇人岑遽置之自是日与之防私相狎昵唯不及乱而已后嵗余郑子调官金城邀与俱往任氏曰有巫者言某今嵗不利西行郑固请之不得已遂行乗马居郑前郑策驴于后时西州围人猎于洛川适值于道苍犬腾出任氏歘坠地复本形而尚驰为犬所获衣服悉委于鞍上履袜犹悬于镫间若蝉蜕然郑赎以瘗之大恸而归



　　类説卷二十八
<子部,杂家类,杂纂之属,类说>
　　钦定四库全书
　　类说目录
　　卷二十九
　　丽情集
　　烟中仙　　　　　崔徽
　　灼灼　　　　　　燕子楼
　　无双仙客　　　　莲花妓
　　蜀妓薛涛　　　　爱爱
　　酥香　　　　　　燕女坟
　　泰娘　　　　　　张好好
　　湖州髫髻女　　　三卿题
　　黄陵庙诗　　　　赠妓诗
　　文宗诗　　　　　非烟
　　薛琼琼　　　　　柳枝娘
　　赵嘏姬　　　　　琴客
　　香儿　　　　　　余媚娘
　　灵怪集
　　铛釡皆行　　　　火车
　　废宅三怪　　　　女倚树吟
　　虎脱皮为女子
　　鸡跖集
　　日三竿　　　　　月半环
　　星牢　　　　　　银湾
　　桑林雨　　　　　去天尺五
　　孤云两角　　　　分香
　　莼　　　　　　抱瓮
　　食猪　　　　　　琼筵
　　长鎗　　　　　　数米秤薪
　　钗泽　　　　　　休休休
　　白足禅僧　　　　谈柄
　　甲乙夜　　　　　出于系表
　　薛涛　　　　　　柳三眠
　　急滩上水舡　　　天乳星
　　银浦　　　　　　绿莎防
　　缥瓦　　　　　　鸡跖
　　雌甲辰
　　资暇集
　　不拜单于　　　　车马行色
　　行李　　　　　　甪里
　　客散　　　　　　药栏
　　七歩　　　　　　渭阳
　　万几　　　　　　鄼侯
　　甘罗　　　　　　押牙
　　扬州　　　　　　星火铺
　　豹直　　　　　　急急如律令
　　蹙戎　　　　　　端午
　　寓直　　　　　　俗谈
　　麻胡　　　　　　三台
　　措大　　　　　　投子
　　屋头　　　　　　卷白波
　　吴牛魏鹊　　　　杜度












　　类说目录
　　钦定四库全书
　　类说卷二十九　　　　　　宋　曾慥　编丽情集
　　烟中仙
　　越渔者杨父一女絶色为诗不过两句或问胡不终篇答曰无奈情思纒绕至两句即思迷不继有谢生求娶焉父曰吾女宜配公卿谢曰谚云少女少郎相乐不忘少女老翁苦乐不同且安有少年公卿耶翁曰吾女词多两句子能续之称其意则妻矣示其篇曰珠帘半床月青竹满林风谢续曰何事今宵景无人解与同女曰天生吾夫遂偶之后七年春日杨忽题曰春尽花随尽其如自是花谢曰何故为不祥句杨曰吾不久于人间矣谢续曰从来说花意不过此容华杨即瞑目而逝后一年江上烟光溶曵见杨立江中曰吾本仙谪居人间后倘思之即复谪下不能得仙矣
　　崔徽
　　蒲女崔徽同郡裴敬中为梁使蒲一见为动相从累月敬中言还徽不得去怨抑不能自支后数月敬中宻友知退至蒲有丘夏善写人形知退为徽致意于夏果得絶笔徽捧书谓知退曰为妾谢敬中崔徽一旦不及卷中人徽且为郎死矣明日发狂自是称疾不复见客而卒
　　灼灼
　　锦城官妓灼灼善舞柘枝歌水调相府筵中与河东人坐神通目授如故相识自此不复面矣灼灼以软绡多聚红泪宻寄河东人
　　燕子楼
　　张建封仆射节制武寜舞妓盼盼公纳之燕子楼白乐天使经徐与诗曰醉娇无气力风袅牡丹花公薨盼盼誓不他适多以诗代问答有诗近三百首名燕子楼集尝作三诗云楼上残灯伴晓霜独眠人起合欢床相思一夜情多少地角天涯不是长北邙松栢鏁愁烟燕子楼中思悄然自埋剑履歌尘散红软香销一十年适看鸣雁岳阳回又覩禽过社来瑶瑟玉箫无意绪任从虫网任从灰乐天和曰满明月满帘霜被冷香销独卧床燕子楼前清月夜秋来只为一人长钿晕罗衫色似烟一回看着一澘然自从不舞霓裳曲叠在空箱得几年今年有客洛阳回曽到尚书塜上来见说白杨堪作柱争教红粉不成灰又一絶云黄金不惜买蛾眉拣得如花四五枝歌舞教成心力尽一朝身去不相随盼盼泣曰妾非不能死恐百载之后人以我公重于色乃和白诗云自守空楼敛恨眉形同春后牡丹枝舎人不会人深意刚道泉台不去随
　　无双仙客
　　唐王仙客者刘振之甥振有女曰无双防与戏弄相雅振妻戏呼仙客为王郎子后无双长成舅氏以位尊官显欲废前约毎窥见无双明艳若神仙中人有青衣告客亲事情恐参差也一日振趍朝忽走马归云泾源兵士姚令言领兵入含元殿天子出苑北门百官奔走行在召仙客勾当家事当以无双嫁乃装金帛押领出开逺门我与骨肉出启夏门绕城续至仙客依教出城外久待不至遂至启夏门守夏门者皆持白棒徐问城中有何事今日有何人出此门答云朱太尉作天子午后有人重载携家欲出去是租庸使刘尚书门司不敢放出追骑至向北去矣仙客惊惧走归襄阳后知克复亰阙入京访舅氏见旧使苍头塞鸿仙客曰阿舅阿母安否鸿曰尚书授伪命与夫人皆处极刑无双已入宫掖家人唯婢采苹在焉访求得之与居京兆尹以仙客为富平尉忽报中使押内家三十人往园陵仙客令塞鸿假为驿吏夜深帘下呼塞鸿曰郎徤否明日紫褥下取书鸿明日得书云甞见勅使说富平古押衙人间有心人能求之否仙客乃访古生者居村墅厚赠金寳嵗余古生曰察君之意将有求于老夫耳士为知己用愿粉身以答深海之恩仙客以实告古生曰此事大易后半嵗曰何人识无双仙客以采苹对古曰宿留数日后忽闻有髙品过处置园陵宫人仙客令刺探所杀者乃无双也是夕扣门甚急古生领一兠子入曰此无双也今死矣后日当活古生又曰暂借塞鸿乃抽刀断其颈仙客甚怒古曰今日报郎君足矣比闻茅山道士有药服者立死三日复活求得一丸昨令采苹假作中使以无双逆党赐药令自尽至陵下托以亲故百练赎其尸舁人等皆杀之以灭口老夫亦自刎言讫举刅而死仙客挈无双变姓名归襄阳谐老
　　莲花妓
　　严子牧豫章陈陶隠西山操行清洁守欲挠之遣小妓莲花往侍焉陶殊不采妓乃献诗求去云莲花为号玉为腮珍重尚书遣妾来处士不生巫峡梦虚劳神女下阳台陶答曰近来诗思清于水老去风情薄似云已向升天得门户锦衾深愧卓文君
　　蜀妓薛涛
　　元防之元和中使蜀籍妓薛涛者有才色府公严司空知元之情遣涛往侍焉后登翰林以诗寄曰锦江滑腻峨眉秀毓出文君与薛涛言语巧偷鹦鹉舌文章夺得凤凰毛纷纷词客皆停笔个个公侯欲梦刀别后相思隔烟水菖蒲花发五云髙
　　爱爱
　　姓杨氏钱塘娼家女也七夕泛舟西湖采荷香为金陵少年张逞所调相携潜遁于京师余二年逞为父捕去后或传逞已卒致爱爱感念而亡小婢锦儿出其故綉手籍香囊缬履郁然如新
　　酥香
　　杜秘书多情多才也号善小词元防之所谓能道人意中语者信有之也隣有富家翁姓张氏有处子小字酥香凡才人所为歌曲悉皆讽之一夕逾垣而至杜疑为怪女曰儿乃隣家慕郎词章愿无弃也杜始望不至此黎明徙居僻地富家翁失女不敢自明后十年仆有过杜笞之仆以闻官杜捕逮鞫实除籍流于河朔濒行述承过乐一词诀别女持纸三唱絶脰而死
　　燕女坟
　　宋末娼家女姚玉京嫁襄州小校敬瑜敬瑜溺水而死玉京守志养姑舅常有双燕巢梁间一日为鸷鸟所获其一孤飞悲鸣徘徊至秋翔集玉京之臂如告别然玉京以红缕系足曰新春定来为吾侣也明年果至因赠诗曰昔年无偶去今春犹独归故人恩义重不忍更双飞自尔秋归春来凡六七年其年玉京病卒明年复来周章哀鸣家人语曰玉京死矣坟在南郭燕遂至所亦死毎风清月明襄人见玉京与燕同逰汉水之上
　　泰娘
　　韦尚书家善讴者防乐工琵琶新声尚书薨为蕲州刺史张悬所得悬死泰娘无所归抱乐器而哭其音焦以悲刘禹锡歌曰泰娘家本阊门西门前绿水环金堤有时妆成好天气走上臯桥折花戏风流太守韦尚书路旁忽见停隼旟斗量明珠鸟传意绀幰迎入専城居从郎西入帝城中贵逰簮组香帘栊低鬟缓视抱明月纎指破拨生胡风繁华一旦有消歇佩剑无光履声絶蕲州刺史张公子白马亲到铜駞里自言买笑掷黄金月堕云中从此始安知鵩鸟坐隅飞寂寞旅魂招不归秦家镜破前时结韩寿香销故箧衣举目风烟非旧时归防岐路多参差如何将此两行泪更洒湘江斑竹枝
　　张好好
　　杜牧佐沈传师在江西张好好十三始以善歌来入乐籍中公移镇宣城好好复宣城籍中后二嵗为沈述师著作双鬟纳之
　　湖州髫髻女
　　唐杜牧太和末往防湖州刺史崔君素所厚者悉致名妓殊不惬意牧曰愿张水戏使州人毕观牧当间行寓目使君如其言两岸观者如堵忽有里姥引髫髻女年十余嵗真国色也将致舟中姥女皆惧牧曰且未即纳当为后期吾十年必为郡若不来乃从他适因以重币结之洎丹墀入相牧上牋乞守湖州比至郡则十四年所纳之姝已从人三载而生二子牧亟使召之父母惧其见夺携防以诣母曰向约十年不来而后嫁嫁已三年矣牧俛首曰其词直强之不祥乃礼而遣之为怅别诗曰自是寻春去较迟不须惆怅怨芳时狂风落尽深红色绿叶成隂子满枝
　　三卿题
　　云子家本若耶溪东与闺中同志者纫兰佩蕙趋闲之境不得从人不幸良人已失邈然无依命笔聊书絶句【阙】姓二九下父后玉无瑕弁无首荆山石徃往有以笔墨非女之事名姓故隠而不书诗曰昔逐良人西入关良人身没妾东还谢娘卫女不相待为雨为云归旧山李舒解曰二九十八也十加八木字子为父后木下子李字玉无瑕去其防也弁无首存其廾也王下廾弄字也荆山石往往有者荆石多韫玉当是姓李名弄玉也
　　黄陵庙诗
　　开寳中贾知防遇曾城夫人杜兰香及舜二妃于巴陵二妃诵李羣玉黄陵庙诗曰黄陵庙前青草春黄陵女儿茜裙新轻舟短棹唱歌去水逺天长愁杀人贾与夫人别命青衣以秋云罗帕覆定命丹五十粒曰此罗是织女缲玉蚕织成遇雷雨宻收之其仙丹毎嵗但服一粒则保一年后大雷雨见箧间一物如云烟腾空而去
　　赠妓诗
　　欧阳詹赠太原妓诗云髙城已不知况乃城中人
　　文宗诗
　　文宗与宰相谋诛宦官事泄番为内官所杀上登临游幸未尝为乐往往瞠目独语因题诗殿柱曰辇路生春草上林花满枝凭髙何限意无复侍臣知明日便殿观牡丹云俯者如愁仰者如恱开者如笑合者如咽吟罢方省舒元舆词也叹息泣下命乐适情宫人沈翘翘舞河满子词云浮云蔽白日上曰汝知书耶此是文选古诗第一首念君臣值奸邪所蔽正是今日乃赐金臂环翘翘善玉方响以响犀为椎紫檀为架后出宫归秦城奉使日东翘翘将玉方响登楼撰一曲名忆秦郎
　　非烟
　　武公业咸通中任河南功曹爱妾曰非烟善秦声好文学北隣赵象者窥见恱之因门媪题絶句寄非烟以金凤牋答诗象又以玉叶纸赋诗非烟又以连蝉锦香囊碧苔牋赠诗象夜登梯逾垣入堂中尽缱绻之意明日象送诗曰十洞三清虽路阻有心还得傍瑶台瑞香风引思深夜知是蘂宫仙驭来烟复赠相思只怕不相识相见还愁却别君愿得化为松上鹤一双飞去入行云无何烟以细过捶女奴女奴乗间以告公业缚之大柱鞭楚流血但云生相亲死亦何恨乃饮楚而絶洛阳有崔李二生与武掾逰崔诗云恰似传花人饮散空林池下最繁枝其夕梦烟谢曰妾貎不迨桃李而零落过之李诗云艳魄香魂如有在还应羞见坠楼人梦烟曵手曰士有百行君得全乎何至苦相诋斥当屈君于地下面证之数日而生卒
　　薛琼琼
　　开元宫中第一筝手清明日上令宫妓踏青狂生崔懐寳窃窥琼琼悦之因乐供奉杨羔濳班中得之羔令崔小词方得见薛崔作词云平生无所愿愿作乐中筝得近玉人纎手子砑罗裙上放娇声便死也为荣羔饮懐以薰肌酒曰此常春草所造亦云千嵗藟草可令发白变黑致长生之道及崔为刑南司录琼琼理筝为吏所收赴阙明皇因以赐之
　　柳枝娘
　　洛中里娼也闻诵李义山燕台诗乃折柳结带赠义山以乞诗
　　赵嘏姬
　　进士赵嘏有姬纎丽迫与计偕将携之西上为母氏所沮乃留之鹤林寺因中原斋防浙帅窥之强致去奄有明年嘏登第以诗箴之曰寂寞堂前日又曛阳台去作不归云当时闻说沙咤利今日青娥属使君帅得诗甚惭乃遣归之
　　琴客
　　柳宜城之爱妾也善抚琴瑟宜城请老琴出嫁顾况歌曰佳人玉立生北方虽家邯郸不是娼头髻挼堕手爪长善抚琴瑟有文章南山防干千丈雪七十非人不暖热人情销歇古共然相公心在特书絶上善若水任方圎忆昨好之今弃捐服药不如独自眠从他别嫁一少年
　　香儿
　　元载妓薛琼英防以香屑杂饮食啖之长而肌香又名香儿
　　余媚娘
　　适周氏夫亡以介洁自守陆希声使媒游说媚娘曰陆郎中不置侧室及女奴则可为妇希声诺之娶二年劈牋洙墨更唱迭和媚娘又能馔五色脍妙不可及无何希声纳蕣英媚娘许之希声以为诚然既共居畧无他说侯希声已他适将蕣英闭室中手刃杀之碎其肌体盛以二大合封题云送物归别墅阍吏异之送京兆狱媚娘遂就极典
　　灵怪集
　　铛釡皆行
　　郑尚书絪罢相居第厨中铛釡悉皆行尽日方定数日郑薨
　　火车
　　李令开元中为秘书监颇事珍馔惨毒取味病笃有甲仗数队随一火车入门闻堂中人诵经甲仗等回良久一朱衣鬼径来踏开门如雷震自内扶令出掷火车中载之而去
　　废宅三怪
　　姚康成夜宿废宅遇见三人入廊房内赋诗一人黑细长吟曰昔日炎炎徒自知今无烽灶欲何为可怜长柄今何用曾见燧人火化时一人细长面多创孔吟曰当时得意气填心一曲君前直万金今日不如庭下竹风来犹得学龙吟又一人肥短须发散垂吟曰头焦鬓秃但心存力尽尘埃不复论莫笑今来同荻草曽经中日扫柴门明日寻之铁铫子一柄破笛一管秃黍穰帚一把
　　女倚树吟
　　太和进士曹唐夜见一女峩冠黄服衣如烟雾倚树吟曰暂调清瑟理霓裳尘思那知鹤梦长树里有天春寂寂人间无路月茫茫玉砂瑶草连溪绿云水桃花满洞香雾水风灯易零落不知何日见刘郎唐明日病卒五代史补载此诗曹唐作
　　虎脱皮为女子
　　崔韬宿滁州舎夜见一虎入门韬惧潜伏视之见虎脱皮乃一女子上防事而寝韬出问之云妾家以畋猎为事韬取皮弃井中携女而去后韬擢第将妻子赴官宣城再至滁驿视井中虎皮犹在韬取之妻被之才毕复变为虎哮吼上防食韬及其子而去鸡跖集
　　日三竿
　　南齐天文志永明五年日出三竿朱色黄色赤晕
　　月半环
　　韩渥诗月若半环霜若玉
　　星牢
　　贯索九星贱人之牢也九星皆明天下狱烦出列宿圗
　　银湾
　　谓之银河也出许洞诗
　　桑林雨
　　应璩书曰汤祷桑林克致为雨
　　去天尺五
　　韦曲杜鄠近长安谚曰韦曲杜鄠去天尺五
　　孤云两角
　　广记兴元之南有路险絶谓之孤云两角去天一握
　　分香
　　陆士衡吊魏武叙云武帝遗令曰余香可分与诸夫人
　　莼
　　杂组曰莼根羮之絶羙江东谓之莼
　　抱瓮
　　语林曰冬月酿酒令人抱瓮速得味好
　　食猪
　　宋明帝能食猪肉炙至二百脔
　　琼筵
　　张说诗云玉斚飞千日琼筵荐八珍
　　长鎗
　　李贺诗长鎗江米熟小树枣花香
　　数米秤薪
　　金载云韦庄澁悭数米而炊秤薪而防
　　钗泽
　　冯衍妻任氏悍忌惟一婢头无钗泽而无脂粉
　　休休休
　　司空圗歌曰休休休莫莫莫伎俩虽多性灵恶赖是长教闲处着
　　白足禅僧
　　魏武帝时有一僧足白名思始甚有神异号白足禅师
　　谈柄
　　南朝栖霞寺大朗法师毎谈论手执松枝以为谈柄
　　甲乙夜
　　唐文宗曰若不甲夜观事乙夜观书何以为人君也
　　出于繋表
　　庾信哀江南赋注曰何休见郑注易曰子之道出于繋表矣
　　薛涛
　　元和初薛涛好制小诗惜其幅大乃狭小之皆以为便减诸牋皆小名曰薛涛牋
　　柳三眠
　　李义山赋曰岂如河畔牛星隔年只闻一过不及苑中人柳终朝剰得三眠注汉苑中有人形柳一日三起三倒
　　急滩上水船
　　唐裴延裕在内庭文书敏防号下水船梁太祖受禅姚洎为学士号上水船又号急滩头上水船
　　天乳星
　　列星圗曰天乳星明则甘露降
　　银浦
　　李贺谓天河为银浦
　　绿莎防
　　河中府旧有绿莎防王元之诗云绿莎防事旧鸣蛩
　　缥瓦
　　瑠璃名缥瓦刘陶诗云缥碧以为瓦
　　鸡跖
　　吕氏春秋善学者如齐王食鸡必食其跖
　　雌甲辰
　　裴晋公有遗以槐瘿者郎中庾威在坐曰此是雌树生者公问郎中年甲对云与公同是甲辰公笑曰郎中便是雌甲辰
　　资暇集
　　不拜单于
　　浩虚舟作苏武不拜单于赋攷汉正传是郑众非苏武也李翰求亦明言苏武持节郑众不拜
　　车马行色
　　将送者多云车马有行色庄子称桞下季逢夫子自盗跖所回非去也以车马而有尘面焉意殆涉逺而来者用此宜审何不据文意而正其讹
　　行李
　　李字人姓之外更无别义左行李之李当作使杜不究意理注云行使人也今逺行结束次第谓之行李而不悟是行使耳按旧文使字作传冩误作李古使字山下人又人下子
　　甪里
　　汉四皓其一号甪里甪音禄今多呼为角魏子友孔氏秘记虑将来之误直书禄里
　　客散
　　今见賔旅出主人之门必曰客散不知客散孟尝门此是王维悲府主人没之河上乃云秋风正萧索痛其主人没后同僚皆散其可用耶
　　药栏
　　园庭中药栏即约阑犹言围援非花药之栏也有不悟者以藤架蔬圃媒作切对汉宣帝池药未御幸者假与贫民汉书兰入宫禁字多作草下阑则药栏尤分明也
　　七歩
　　陈思王七歩之防若方今朝诸王则大不佳何者七歩成诗即燃萁煑豆之二十字也若以诸王为防卒有十歩事相当何不采如后魏耶
　　渭阳
　　征舅氏事必用渭阳岂可轻耶齐杨愔防时其舅问读诗至渭阳未愔便号泣又有思恋二字亦不可轻用其义类此
　　万几
　　一日二日万几孔安国云几防也当戒万事之防也晋太宗为丞相于事动必经年桓温怪其迟对曰万几那得速耶此对真得书义近改为枢机之机当由汉王嘉奏封事误从木傍也顔氏不引孔注以证后人不根其本且曰汉书尚尔曾不知班顔自误后学也
　　鄼侯
　　萧何封侯举世呼为醝有呼賛者则反掩口而哂深可讶也邹氏云属沛郡者音嵳属南阳者音賛又茂陵书云萧何国在南阳合二家之说则音賛明矣
　　甘罗
　　世云甘罗十二为秦相大误也史记云罗事吕不韦因说赵有功始皇封为上卿不曾为丞相丞相秦者是罗祖名茂
　　押牙
　　武职有押衙之目衙宜作牙非押衙府也葢押牙旗者按兵书云牙旗者将军之旌故竪于门史传咸作牙门今押牙既作押衙牙门亦为牙门也
　　扬州
　　以风俗轻扬今作杨柳之杨谬也
　　星火铺
　　肆有以筐以筥或倚或垂鳞其物以鬻者名曰星货铺此葢言其列货丛杂如星之繁俗呼为星火铺误也
　　豹直
　　新官并宿本署曰爆直合作豹字豹性洁善服气雨雪霜雾伏而不出虑汚其身列女传陶答子妻云南山有文豹雾雨七日不下食者欲以泽其毛衣成其文章小谢诗云虽无豹姿终隠南山雾是也南华亦云豹栖于山林伏于嵓六然则并宿公署雅是豹伏之义
　　急急如律令
　　符祝之类末句急急如律令者人以为如饮酒之律令速去不得滞一说汉朝毎行下文书皆云如律令言非律非令之文书行下当亦如律令故符祝有如律令之言按律令之令宜平声读为零律令是雷邉防鬼此鬼善走与雷相疾速故云如此鬼之疾走也
　　蹙戎
　　今奕棊取一道人行五棊曰蹙融融宜作戎此戏出于黄帝蹙鞠意在军戎也非圎融之意庾元规着坐右方所言蹙戎者今蹙融也
　　端午
　　周处风土记仲夏端五烹鹜角黍端始也谓五月初五日也俗书端午其义无取予家元和中端五诏书并无作午字
　　寓直
　　二字起于潘岳为虎贲中郎将晋朝未有将校省故寄直散骑省今百官各当本司而直固是当直安可云寓
　　俗谈
　　俗之误谈何限呼郡刺史为刺使谓般涉为官陟谓茜为堑食鱼谓鳜为桂以鲊鲎为诟人振鼻为喷涕呿口为爱富殊不知喷啑为噫音隘藏府气噫出也又呼熨斗为醖剪刀为箭羃为幕礼为理保为补褒为捕暴为歩触类甚多不可悉数
　　麻胡
　　俗怖婴儿曰麻胡隋将军麻祜性酷虐稚童互相恐吓曰麻祜来转祜为胡如宪宗朝泾将郝玭畨中皆畏其威婴儿啼者以玭怖之则止武宗朝孩孺相脇云薛尹来者类此也
　　三台
　　今日之催酒三台或曰邺中有三台石崇防宴之地乐工以促饮又云蔡邕三日之间周歴三台乐府以邕晓音律制此曲希其厚遗
　　措大
　　称士流为醋大言其峭醋冠四民之首一说衣冠俨然有不可犯之色犯必有验比于醋而更验或云有士人贫居新郑以驴负醋廵邑而卖邑人指其醋防而号之亦云郑有醋沟士流多居其州沟东尤多甲族以甲乙叙之故曰醋大四说皆非也醋作措止言其能举措大事而已
　　投子
　　投掷之义今或作头字言骨头所成非也有作骰字者按诸家之书骰即股字不音投史记蔡泽说范雎曰博者或欲大投注投琼也则知以石玉为投掷之义安有头骰之理哉
　　屋头
　　俗命如厠为屋头并州人凿土为室厠在所居之上故也一说北齐文宣帝怒崔叔寳以溷汁沃头
　　卷白波
　　饮酒名卷白波起于东汉既擒白波贼戮之如卷席故酒席仿之以快人情气也
　　吴牛魏鹊
　　初学记月门中以吴牛对魏鹊吴牛以见月而喘魏鹊者引魏武帝月明星稀乌鹊南飞为据如此则盍言魏乌乎汉武帝秋风词云秋风起兮白云飞草木黄落兮雁南归月用魏鹊则风事亦用汉雁矣
　　杜度
　　世征姓名同者必称杜度韩文公讳辨亦引之按杜恕笃论云杜操字伯度魏时以名同武帝故隠而举字后人削去伯字恕与伯度一家岂可不信笃论之本真而从文公之末误也















　　类说卷二十九
　　钦定四库全书
　　类说目录
　　卷三十
　　新序
　　两头蛇　　　　　虞丘子贤相
　　史鱼尸谏　　　　君仁者臣直
　　腹下毳背上毛　　天下有五墨墨
　　中行氏先亡　　　景公不以人祠
　　国有妖　　　　　反裘负刍
　　国是　　　　　　疑狱
　　吞蛭　　　　　　无忘在莒
　　善善恶恶　　　　好学受规谏
　　楚庄冝霸　　　　郄虎受赏
　　国家大患　　　　宋昭反国
　　宋玉见襄王　　　鸡有五徳
　　叶公好龙　　　　楚丘先生
　　闾丘卬见宣王　　灵公凿池
　　饮酒五日五夜　　鳬鴈食粃
　　不受鱼　　　　　白公胜纳剑
　　袁旌不食盗　　　泽及朽骨
　　学可以安国保民　折冲
　　丑妇无盐　　　　梦恶
　　说苑
　　三惧　　　　　　三不祥
　　不见妖孽祷山川　成汤六事
　　子贡未知为人下　少事长贱事贵
　　为亲负米　　　　年七十欲学
　　愚公之谷　　　　上溢下漏
　　治国之道曰爱民　更法
　　闭心　　　　　　子路治蒲
　　治天下如运诸掌　郑人涉水
　　妇人而丈夫饰　　爱兼屋上乌
　　鬭者终身之祸　　子路持剑
　　为室羙　　　　　年老而自养
　　钓道二　　　　　分地
　　三逐五去　　　　茅焦諌秦皇
　　平公罢台　　　　臣咲其旷也
　　谔谔而昌　　　　欹器
　　五寒　　　　　　春秋有忽然亡者水可以亡人之国　酒入舌出
　　哭有三失　　　　鄂君綉被
　　事不两隆　　　　民有五死
　　终身之忧　　　　萍实
　　忘其妻忘其身　　鼔琴声悲
　　介子推相荆　　　天下之士至
　　孔子叹　　　　　进贤为贤
　　逐髙缭　　　　　楚王遗弓
　　五耻　　　　　　好称人恶
　　惠王听谗　　　　商日益赐日损
　　事君所以为亲　　鲁侯走齐
　　老子问常摐　　　治国尊贤贱不肖
　　臣请浮君　　　　向隅不乐
　　食马得酒　　　　孔子犹江海










　　类说目录
　　钦定四库全书
　　类说卷三十　　　　　　　宋　曾慥　编新序
　　两头蛇
　　孙叔敖儿时出游归而泣母问其故对曰见两头蛇者必死予向者见之因而忧泣母曰蛇今安在曰恐他人又见杀而埋之母曰有隂徳者必有阳报汝今不死也
　　虞丘子贤相
　　楚庄王罢朝而晏樊姬问其故王曰与贤相虞丘子语不知日之晏也樊姬笑曰虞丘为相数十年未尝进一贤知而不进是不忠也不知是不智也安得为贤虞丘子于是辞位而进孙叔敖王卒以霸
　　史鱼尸谏
　　史防字子鱼病且死谓子曰吾不能进蘧伯玉退弥子瑕生不能正君死不当成礼置尸北堂足矣防死灵公往吊防其子具言公曰夫子生而进贤退不肖死以尸谏可谓忠矣乃召蘧伯玉为卿退弥子瑕徙防正堂成礼而后返卫以治
　　君仁者臣直
　　魏文侯问士大夫曰寡人何如君也皆曰仁君也翟璜曰君伐中山不封弟而封子以此知君非仁君也文侯怒逐璜出任座曰君仁君也曰子何以言之曰其君仁者其臣直璜之言直是以知君仁君也文侯曰善拜璜为上卿
　　腹下毳背上毛
　　晋平公浮西河叹曰安得贤士共此乐者舟人固桑曰剑产于越珠产江汉玉产昆山三寳皆无足而至君茍好士贤士至矣公曰吾食客三千朝食不足暮收市租暮食不足朝收市租尚何不好士乎固桑曰鸿鹄髙飞所恃者六翮耳腹下之毳背上之毛增之一把飞不为髙下不知君之食客六翮耶将腹背之毳毛耶
　　天下有五墨墨
　　晋平公谓师旷曰甚矣子之墨墨也对曰天下有五墨墨臣不得与焉羣臣行赂以采名百姓侵寃无所愬一也忠臣不用用臣不忠下才处髙不肖临贤二也奸臣欺诈府库空虚三也国贫民怨上下不和四也至道不明法令不行五也国有五墨墨而不危者未之有也臣之墨墨小墨墨耳何害乎国家哉
　　中行氏先亡
　　赵文子问叔向曰晋六军孰先亡对曰中行氏为政以苛为察以欺为诚以刻为忠以计多为善以聚敛为良其鞟革大则大矣裂之道也当先亡
　　景公不以人祠
　　齐景公时大旱三年卜之曰必以人祠公曰凡吾所以求雨者为吾民也今必以人祠乃雨寡人将自当之言未卒而天雨
　　国有妖
　　武王胜殷得二虏问曰而国有妖乎一虏曰昼出星而夏雨雪此吾国之妖也一虏曰吾国子不听父弟不听兄君令不行此妖之大者也
　　反裘负刍
　　魏文侯出逰见路人反裘而负刍文侯问对曰臣爱其毛文侯曰若不知里尽而毛无所恃耶
　　国是
　　楚庄王问孙叔敖曰寡人未得所以为国是也敖曰国之有是众非之所恶也臣恐王之不能定也王曰愿相国与诸侯士大夫共定国是寡人岂敢以褊国骄士民哉
　　疑狱
　　梁有疑狱羣臣率以为无罪虽梁王亦疑召陶朱公问之公曰臣家有二白璧其色相如也其径相如也其泽相如也然其价一者千金一者五百金王曰何也曰侧而视之一者厚倍是以千金王曰善故狱疑则从去赏疑则从予梁国大恱由是观之墙薄则亟坏缯薄则亟裂器薄则亟毁酒薄则亟酸夫薄而可久者殆未有也故有国畜民施政教者宜厚之而可耳
　　吞蛭
　　楚惠王食寒而得蛭因吞之腹有疾不能食令尹问疾王曰食得蛭念谴而行其诛则庖宰食监法皆当死心又不忍恐蛭之见也因吞之令尹曰君有仁徳天之所奉也病不为伤是夕惠王之后蛭出久病心腹之疾皆愈
　　无忘在莒
　　桓公与管仲鲍叔寗戚饮鲍叔曰祝吾君无忘在莒也管仲无忘束防而从鲁也寗子无忘饭牛车下也公曰寡人与二大夫皆无忘夫子之言齐之社稷必不废矣
　　善善恶恶
　　齐桓公出游见亡国故郭氏之墟问野人曰郭氏曷为墟曰善善而恶恶公曰善善恶恶人之善行也为墟何也野人曰善善不能行恶恶不能去是以为墟也公归以语管仲管仲曰君亦一郭氏也于是公招野人而赏之
　　好学受规谏
　　叶公诸梁问乐王鲋曰晋大夫赵文子为人何若对曰好学而受防谏好学智也受防谏仁也江出汶山其源出瓮口至楚国其广十里无他故其下流多也人而好学受谏宜哉其立也
　　楚庄冝覇
　　晋人伐楚三舍不止大夫曰请撃之庄王曰先君之时晋不伐楚及孤之身而晋伐楚是寡人之过也如何其辱诸大夫也大夫曰先君之时晋不伐楚及臣之身而晋伐楚是臣之罪也请击之庄王俛泣而起拜诸大夫晋人闻之曰君臣争以过为在巳且君下其臣犹如此所谓上下一心三军同力未可攻也乃夜还师孔子闻之曰楚庄王霸其有方矣下士以一言而敌还以安社稷其霸不亦冝乎诗曰柔逺能迩以定我王此之谓也
　　郄虎受赏
　　晋文公将伐邺赵衰言所以胜邺文公用之而胜邺将赏赵衰赵衰曰君将赏其末乎赏其本乎赏其末则骑乘者存赏其本则臣闻之防虎公召郄虎曰衰言所以胜邺遂胜将赏之曰葢闻之子子当赏防虎对曰言之易行之难臣言之者也公曰子无辞防虎不敢固辞乃受赏
　　国家大患
　　晋平公问叔向曰国家之患孰为大曰大臣重禄而不极谏近臣畏罚而不敢言下情不上通此患之大者也公下令曰欲进善言有谒者不通者死
　　宋昭反国
　　宋昭公出亡叹曰吾知所以亡矣朝臣千人发政举吏无不曰吾君圣者侍御数百人被服以立无不曰吾君丽者内外不闻吾过至此故宋昭亡而能悟葢得反国云
　　宋玉见襄王
　　宋玉因其友见楚襄王襄王待之无以异玉让其友友曰姜桂因地而生不因地而辛妇人因媒而嫁不因媒而亲子之事王未耳何怨于我玉曰若齐有狡兔曰东郭防一旦走五百里有良狗曰韩卢亦走五百里使之遥见而指属则虽韩卢不及众兎之尘若蹑迹而纵緤则虽东郭亦不能离今子之属臣也蹑迹而纵緤与遥见而指属与其友曰仆人有过
　　鸡有五徳
　　田铙事鲁哀公而不见察铙曰君不见鸡乎头戴冠文也足距武也敌在前敢闘勇也见食相呼仁也守夜不失时信也有此五者君爚而食之以其所从来近也鸿鹄一举千里止君园池食君鱼鳖啄君菽粟无此五者君犹贵之以其所从来逺也请鸿鹄逺矣公曰止吾书子之言铙曰有士不用何书其言遂去之吴
　　叶公好龙
　　叶公子髙好龙龙闻而下之窥头于牖拖尾于堂叶公弃走失其魂魄五色无主是叶公非好龙也好夫似龙而非者也
　　楚丘先生
　　年七十被裘带索见孟尝君君曰先生老矣楚丘曰噫将使我追车而赴马乎投石而超距乎逐麋鹿而抟豹虎乎吾已死矣何暇老哉将使我出正词而当诸侯乎决嫌疑而定犹豫乎吾始壮矣何老之有
　　闾丘卬见宣王
　　齐有闾丘卬年十八见宣王曰家贫亲老愿得小仕王曰子年尚稚未可也卬曰颛顼年十二而治天下秦项槖七嵗为圣人师王曰未有咫角骖驹能服重致逺者也士亦华髪堕颠乃可用尔卬曰尺有所短寸有所长骅骝騄骥天下骏马也试于灶间未必能过貍鼬也黄鹄白鹤一举千里试于堂庑未能过燕服翼也宣王曰善哉与俱归
　　灵公凿池
　　卫灵公凿池宛春曰天寒起役恐伤民公曰天寒乎宛春曰君衣狐裘坐熊席隩隅有灶是以不寒今民衣敝不补履决不苴君则不寒民诚寒公曰善令罢役
　　饮酒五日五夜
　　赵襄子饮酒五日五夜不废优莫曰纣七日今君五日襄子曰然则吾亡乎曰不亡襄子曰不及纣二日耳不亡何待优曰桀纣之亡也遇汤武天下尽桀也而君纣也桀纣并世焉能相亡然亦殆矣
　　鳬鴈食粃
　　邹穆公令食鳬鴈以粃勿以粟仓无粃求易于民二石粟得一石粃吏请以粟食之公曰百姓饱牛而耕曝背而耘岂为鸟兽哉粟米人之上食尔知小计不知大惠鸟食邹之粃不害邹之粟粟在仓与在民于我何择邹民闻之皆知私积与公家为一体也
　　不受鱼
　　有餽鱼于郑相者郑相不受或谓曰子嗜鱼何故不受对曰吾以嗜鱼故不受鱼受鱼失禄无以食鱼不受鱼得禄终身食鱼
　　白公胜纳剑
　　白公胜将弑楚惠王惠王出亡令尹司马皆死防剑属之屈庐曰子与我将舎子子不与我必杀子庐曰子杀叔父而求福于庐也可乎知命之士见利不动临死不恐为人臣者时生则生时死则死上知天命下知臣道其有可刼乎
　　袁旌不食盗
　　东方有士曰袁旌目饥于道狐父之盗丘人也见之下壶飡以与之袁旌因三餔而能视曰子谁也曰盗也袁曰嘻汝乃盗也而为何食我以吾不食也两手据地呕之不出喀喀然伏地而死
　　泽及朽骨
　　周文王作灵台握地得死人一骨王曰更之吏曰此无主矣文王曰有天下者天下之主也有一国者一国之主也寡人固为主又安求主遂更之天下皆曰文王贤矣泽及朽骨况于人乎
　　学可以安国保民
　　鲁哀公问子夏曰必学而后可以安国保民乎子夏曰黄帝学乎太真颛顼学乎绿圗帝喾学乎赤松子尧学乎尹寿舜学乎务成跗禹学乎西王国汤学乎威子伯文王学乎铰时子斯武王学乎郭叔周公学乎太公仲尼学乎耼此十一圣人未遭此师则功业不著名号不传夫不学不明古道而能安国保民者未之有也
　　折冲
　　晏子不出樽爼之间而知千里之外可谓折冲矣
　　丑妇无盐
　　齐有妇人极丑号曰无盐女行年三十无所容诣宣王愿僃后宫王方置酒渐台左右大笑曰此天下强顔女子也夫王曰夫人不容乡里布衣欲千万乘之主亦有竒能乎对曰窃尝喜隠王曰隠固寡人所愿见王取隠书读之又不能得明旦问之又不以隠对但举手拊肘曰殆哉殆哉大王内聚奸臣众人不附尊所好而忽所恃此一殆也渐台五重万民罢极此二殆也贤者伏匿于山林谄防强据于左右此三殆也酒浆流湎以夜续朝此四殆也宣王叹曰痛乎无盐君之言寡人之殆几不全于是停渐台罢女乐退谄防去雕琢选兵马实府库招进直言延及侧陋择吉日而立太子进慈母显隠女拜无盐君为王后而国大安者丑女之力也
　　梦恶
　　诸侯梦恶则修徳大夫梦恶则修官士梦恶则修身如是而祸不至矣
　　说苑
　　三惧
　　明主有三惧一曰处尊位而恐不闻其过二曰得意而恐骄三曰闻天下之至言而恐不能行
　　三不祥
　　齐景公问晏子曰今日出猎上山见虎下泽见蛇殆不祥也晏子曰国有三不祥有贤不知一不祥知而不用二不祥用而不任三不祥今上山见虎虎之室也下泽见蛇蛇之室也曷为不祥也
　　不见妖孽祷山川
　　楚庄王曰天不见妖地不出孽则祷于山川曰天其亡予此能求过于天必不逆矣
　　成汤六事
　　汤时大旱六年使人持三足鼎祝山川曰政不节耶使人疾耶苞苴行耶谗夫昌耶宫室营耶女谒盛耶言未己而天雨
　　子贡未知为人下
　　子贡问孔子赐为人下焉未知所以为人下之道也子曰为人下者其犹土乎种则五谷生焉掘之则甘泉出焉草木植焉禽兽育焉生人立焉死人入焉多其功而不言为人下者其犹土乎
　　少事长贱事贵
　　孙卿曰少事长贱事贵不肖事贤天下之通义也有人贵而不能为人上贱而羞为人下此奸人之心也身不离奸心行不离奸道然而求见誉于众不亦难乎
　　为亲负米
　　子路曰负重涉逺者不择地而休家贫亲老者不择禄而仕昔者事二亲负米百里之外亲没之后累茵而坐列鼎而食愿食藜藿为亲负米之时不能复得也
　　年七十欲学
　　晋平公曰吾年七十欲学恐已暮矣师旷曰何不炳烛乎公曰安有为臣而戏君乎曰盲臣安敢戏君臣闻少而好学如日出之阳壮而好学如日入之光老而好学如炳烛之明
　　愚公之谷
　　齐桓公出猎逐鹿入山谷中问老公曰何谷曰愚公之谷以臣名之曰视公仪状非愚人也对曰臣固畜游牛生子而大卖而买驹少年曰牛不能生马遂持驹去傍隣闻之以臣为愚故名此谷为愚公曰公诚愚矣何为而与之桓公归以告管仲管仲曰此夷吾之愚也使尧在上咎繇为理安有取人之驹者乎若有见暴如是叟者又必不与也公知狱讼之不正故与云耳请退而脩政
　　上溢下漏
　　文王问吕望曰为天下若何对曰王国富民覇国富士仅存之国富大夫将亡之国富仓府是谓上溢而下漏文王曰善是月发仓府以赈贫民
　　治国之道曰爱民
　　武王问太公曰治国之道若何曰爱民而已利之而勿害成之勿败生之勿杀与之勿夺乐之勿苦喜之勿怒此治国之道民失其务则害之也农失其时则败之也重刑罚则杀之也重赋敛则夺之也多徭役则苦之也有此者适以扰之则怒之也
　　更法
　　太公曰为国而数更法令者不法法以其所善为法者也故令出而乱乱则更法
　　闭心
　　公仪休相鲁鲁君死左右请闭门休曰止池渊吾不税山吾不赋可以令君不死吾已闭心矣何闭于门
　　子路治蒲
　　孔子曰蒲多壮士又难治也吾语汝恭以敬可以摄勇公以正可以容众防以洁可以亲上
　　治天下如运诸掌
　　杨朱见梁王言治天下如运诸掌王曰先生有一妻一妾不能治三畆之园不能芸言治天下如运诸掌何也杨朱曰君不见夫羊乎百羊而羣使五尺童子荷杖随之欲东而东欲西而西使尧牵一羊舜荷杖随之则变之始也
　　郑人涉水
　　景差相郑郑人有冬涉水者出而胫寒景差过之下陪乘而载之叔向曰景子为人国相岂不困哉吾闻良吏三月而沟渠脩十月而泽梁成六畜且不濡足而况人乎
　　妇人而丈夫饰
　　景公好妇人而丈夫饰者国人尽服之公使吏禁之曰女子而男子饰者裂其衣断其带裂衣断带相望而不止晏子曰君徒禁之于外犹悬牛首于门而求买马肉也公胡不使内勿服则外莫敢为也公曰善使内勿服不旋月而国莫之服
　　爱兼屋上乌
　　武王克殷问太公将奈其士众何太公曰爱其人者兼屋上之乌憎其人者恶其储胥咸防刘厥敌死靡有余何如王曰不可召公曰有罪者杀之无罪者治之何如王曰不可周公曰使各居其宅田其田无变旧新唯仁是亲百姓有过在予一人王曰广大乎平天下矣
　　鬭者终身之祸
　　孙卿曰鬭者忘其身者也忘其君者也行须防之怒而闗终身之祸是忘其身也家室离散亲戚被戮是忘其亲也犯刑法之大禁是忘其君也凡鬭者皆以己为是而以他人为非己诚是也人诚非也则是己君子而彼小人也以君子而与小人相贼害岂不过甚多哉
　　子路持剑
　　孔子曰安用此乎子路曰善者固以善之不善者用以自卫子曰君子以忠为质以仁为卫感不善以忠化冦暴以仁何必持劔乎
　　为室美
　　襄子为室美智伯曰室美矣士茁曰臣亦有惧也髙山峻源不生草木松栢之地其下不肥今土木胜人臣惧不安人也室成三年而智氏亡
　　年老而自养
　　桓公平陵见人家有年老而自养者公问其故曰有子九人家贫无以妻之使佣而未返也公取外御者五人妻之管仲曰公之施惠亦小矣待所见而施惠焉则齐国有妻者少矣公曰若何管仲曰令国人夫二十而室女子十五而嫁
　　钓道二
　　宓子贱为单父宰阳昼曰有钓道二焉请以送子投纶以饵迎而吸之者阳鱎鱼也薄而不美若亡若存若食若不食者鲂鱼也博而厚味子贱曰善未至单父冠葢交接于道子贱曰车驱之阳鱎者至矣于是至单父诣耆老尊贤者与之共治之
　　分地
　　晋文侯问政于舅犯对曰分熟不如分腥分腥不如分地上得地而民知富上失地而民知贫
　　三逐五去
　　杨四见赵简子曰臣居乡三逐事君五去闻君好士故走来见简子絶食而叹左右谏曰居乡三逐是不容众也事君五去是不忠上也简子曰美女者丑之仇也盛徳之士乱世所疏也正直之行邪枉所憎也因授以为相而国大治矣
　　茅焦谏秦皇
　　秦始皇太后不谨迁于萯阳宫谏而死者二十七人矣齐客茅焦上谏帝曰君不见阙下积死人耶焦曰天有二十八宿今死者已二十七人臣欲满其数耳始皇立焦为仲父爵之上卿迎太后归咸阳
　　平公罢台
　　晋平公使叔向聘吴吴拭舟以逆之左右各五百人有綉衣而豹裘者有锦衣而狐裘者平公曰吴其亡矣奚以敬舟奚以敬民叔向曰君为驰底之台上可以发乎兵下可以陈钟鼓诸侯闻君者亦曰奚以敬台奚以敬民所敬各异也于是平公乃罢台
　　臣咲其旷也
　　赵简子举兵攻齐有敢谏者死甲士公庐大笑赵简子曰子何笑曰臣有宿笑当桑之时臣隣家夫与妻俱之田见桑中女因往追之不能得遂返其妻怒而去之臣笑其旷也简子曰今吾伐国失国是吾旷也于是罢师
　　谔谔而昌
　　武王谔谔而昌纣嘿嘿而亡君无谔谔之臣父无谔谔之子兄无谔谔之弟夫无谔谔之妻士无谔谔之友其亡可待
　　敧器
　　孔子观周庙敧器问守庙曰何器曰座右之器子曰取水试之满则覆虚则敧中则正乌有满而不覆者哉子路曰持满有道乎孔子曰挹而损之髙而能下满而能虚富而能敛贵而能卑智而能愚勇而能怯辨而能讷博而能浅明而能暗是谓损而不及能行此道唯至徳者及之
　　五寒
　　国有五寒而氷冻不与焉一曰政外二曰女厉三曰泄谋四曰不敬卿士而国家败五曰不能治内而务外
　　春秋有忽然亡者
　　石雠曰春秋有忽而足以亡者国君不可不慎者也妃妾不一足以亡公族不亲足以亡大臣不任足以亡国爵不用足以亡亲佞近谗足以亡举百事不时足以亡吏民不节足以亡刑法不中足以亡内失众心外嫚大国足以亡
　　水可以亡人之国
　　六晋之时智氏最强灭中行氏又决晋水以灌晋阳之城不满三板智伯行水魏宣子御韩康子骖乘智伯曰吾始不知水可以亡人之国也宣子肘康子康子履宣子之足肘足接于车上而智氏分身死国亡为天下大笑
　　酒入舌出
　　齐桓公具酒管仲后至饮半弃酒公曰期而后至饮而弃酒于礼可乎对曰臣闻酒入舌出酒入舌出者言失言失者身弃臣计弃身不如弃酒
　　哭有三失
　　孔子闻哭者甚悲见之丘吾子也孔子曰子何哭之悲也曰吾有三失少好学问周徧天下还后亲亡一失也事君奢骄谏而不遂二失也厚交友而后絶三失也树欲静乎风不止子欲养乎亲不待往而不来者年也不可得再见者亲也请从此辞自刎而死
　　鄂君綉被
　　襄成君衣翠衣带玉剑履缟舄立于逰水之上楚大夫庄幸者愿把君之手君忿而不言辛曰鄂君子晢泛舟新波之中乘青翰张翠葢防钟鼓之音榜枻越人拥楫而歌曰今夕何夕兮搴中流今日何日兮得与王子同舟山有木兮木有枝心说君兮君不知鄂君乃揄脩袂而拥之举綉被而覆之君何逾于鄂君臣何独不若榜枻之人愿把手而不可哉
　　事不两隆
　　意不并锐事不两隆盛于彼者必衰于此长于左者必短于右喜夜卧者必不早起也
　　民有五死
　　圣人能去其三不能除其二饥渴死者可去也冻寒死者可去也罹五兵死者可去也寿命死者不可去也痈疽死者不可去也饥渴死者中不充也冻寒死者外胜中也罹五兵死者徳不中也寿命死者嵗数终也痈疽死者血气岎也
　　终身之忧
　　君子有终身之忧无一朝之患顺道而道循理而言喜不加易怒不加难
　　萍实
　　楚昭王渡江有物大如斗直触王舟孔子曰此名萍实令剖食之唯覇者能获齐有飞乌一足下止殿前孔子曰此名商羊天将大雨果然
　　忘其妻忘其身
　　鲁哀公曰予闻忘甚者徙而忘其妻有诸乎孔子曰此非忘也甚者忘其身
　　鼓琴声悲
　　应侯与贾于子坐闻其鼓琴之声应侯曰琴何悲也对曰张急调下故使之悲耳急张者良材也调下者官卑也取良材而卑官之能无悲乎
　　介子推相荆
　　介子推行年十五而相荆仲尼使人往视还曰廊下有二十五俊士堂上有二十五老人仲尼曰合二十五人之智智于汤武幷二十五人之力力于彭祖以治天下其固免矣况荆乎
　　天下之士至
　　周公下白屋之士百七十人而天下之士皆至晏子与同衣食百人而天下之士亦至仲尼修道行理文章而天下之士亦至
　　孔子叹
　　曰铜鞮伯华而无死天下其有定矣
　　进贤为贤
　　子贡问孔子曰今之人臣孰为贤子曰往者齐有鲍叔郑有子皮贤者也子贡曰齐无管仲郑无子产乎子曰进贤为贤吾闻鲍叔之进管仲子皮之进子产未闻管仲子产有所进也
　　逐髙缭
　　晏子逐髙缭左右谏曰缭事夫子三年曾无以爵位而逐之其义可乎晏子曰此子事吾三年未尝弼吾过是以逐之也
　　楚王遗弓
　　楚共王出猎而遗其弓左右请求之王曰楚人遗之楚人得之又何求焉仲尼闻之曰惜乎其不大亦曰人遗弓人得之而已何必楚也
　　五耻
　　君子有五耻朝不坐燕不议君子耻之居其位无其言君子耻之有其言无其行君子耻之既得之又失之君子耻之地有余民不足君子耻之君子虽穷不处亡国之势虽贫不受乱君之禄
　　好称人恶
　　好称人恶人亦称其恶好憎人者亦为人所憎
　　惠王听谗
　　所射子见秦惠王王说之唐姑谗之复见惠王懐怒以待之非其说异也所听者荧也故以征为羽非之罪也以甘为苦非味之过也
　　商日益赐日损
　　孔子曰丘死之后商也日益赐也日损商也好与贤已者处也赐好说不如己者
　　事君所以为亲
　　齐宣王谓田过曰儒者防亲三年君与父孰重过曰父重王怒曰何为去亲而事君过曰非君之土地无以处吾亲非君之谷禄无以养吾亲非君之爵位无以尊显吾亲受之君致之亲凡事君所以为亲也宣王黙然
　　鲁侯走齐
　　鲁哀侯弃国而走齐齐侯曰君何年之少而弃国之早对曰臣始为太子多谏臣臣受而不用也人多爱臣臣踈而不近也犹秋蓬恶于根本而英于枝叶秋风一起根且防之矣
　　老子问常摐
　　常摐有疾老子问曰先生疾甚无遗敎以诏弟子乎摐曰过故乡而下车子知之乎老子曰非谓其不忘故耶摐曰嘻是巳过乔木而趋子知之乎老子曰非谓其敬老耶摐曰嘻是巳张口曰吾舌存乎曰然吾齿存乎曰亡舌存以柔齿亡以刚摐曰是巳天下之事巳尽矣
　　治国尊贤贱不肖
　　子路问孔子治国何如子曰尊贤而贱不肖子路曰范中行氏尊贤而贱不肖其亡何也曰中行氏尊贤而不能用贱不肖而不能去贤者知其不已用而怨之不肖者知其贱而讐之中行氏虽欲不亡得乎
　　臣请浮君
　　魏文侯觞大夫于曲阳叹曰吾独无豫让以为臣蹇重举酒曰臣请浮君臣闻有名之父母不知孝子有道之君不知忠臣豫让之君亦何如哉文侯曰善受而饮之爵曰无管仲鲍叔以为臣故有豫让之功也
　　向隅不乐
　　圣人之于天下犹一堂之上也今有满堂饮者一人向隅独泣则一堂之人皆不乐矣
　　食马得酒
　　秦缪公亡其骏马自往求之见人已杀其马共食其肉公曰食骏马肉不饮酒者杀人即须饮之酒杀马者惭而去居三年晋攻秦往时食马肉者相谓曰可以出死报食马得酒之恩矣缪公卒以难解
　　孔子犹江海
　　赵简子问子贡曰孔子为人何如对曰赐不能识也譬渴者之饮江海如是而已孔子犹江海也何足以识之










　　类说卷三十
<子部,杂家类,杂纂之属,类说>
　　钦定四库全书
　　类説目録卷三十一
　　世説上
　　太邱荷天下重名　租钱恤贫
　　徳掩其言　　　　有欲炙之色
　　太傅教儿　　　　桓宣武平蜀
　　原玉台一门　　　恐伤盛徳
　　曲柄笠　　　　　见汝辈平平耳
　　林下风气闺房之秀　青州从事
　　精进太过　　　　南都赋图
　　阮咸神解
　　世説下
　　顾长康画　　　　坐隠手谈
　　何为入我裩中　　礼岂为我辈设
　　万里长江千里一曲
　　屋下陈尸　　　　一生未得白羊肉
　　胜地　　　　　　胷中垒块
　　生儿如是足慰人意
　　鼻者面之山　　　卿图作佛不亦大乎
　　送角如意　　　　买山而隠
　　何为开狗窦　　　谄道佞佛
　　着敝絮在荆棘中　从屋漏中来
　　桓求桃　　　　名士妄语
　　刻画无盐唐突西子
　　胷中柴棘三斗许　一羣白颈鸟
　　失鹰师　　　　　哀家棃
　　形似其舅　　　　我不如汝有佳儿
　　蛮府参军作蛮语　聊复放一曲
　　逺志小草　　　　防辈敢尔
　　阿乞那得此物　　尘务经心天分有限累心处都尽　　　兄弟志业大殊
　　上人百尺楼担梯去
　　山川形势　　　　王不留行
　　不可令大郎知　　不识田稻
　　王敦如厠　　　　蟹八足加二螯
　　卿卿　　　　　　雷尚书
　　无宿物　　　　　何郎傅粉
　　槐树婆娑　　　　清风明月
　　不须陶奴米　　　鬼椰揄
　　续世説
　　唐家卖马粪　　　罗刹政
　　隠坐踏壁　　　　西江集
　　髙士图　　　　　方圆动静赋
　　庄宗问洞庭湖　　马郁铁捶
　　火追酂侯　　　　同是沙堤避路人
　　嘲短而伛　　　　输忠不効
　　霖雨闭坊门　　　懐寳诈降
　　四隣那得不畏　　大朝小朝
　　问山中所须　　　州摄衙推
　　江总题棺　　　　末帝志文
　　龙鳞渠十六院　　堕主奢盛
　　杨后埋铭　　　　恨楼下无井
　　请复八馆　　　　问姑息字
　　奕棋不偿　　　　猎酒
　　繋钥衣下　　　　洪崖先生幞头
　　转对请焚香塔庙　扣颡北望呼明主
　　冶葛　　　　　　捧巵上全忠寿
　　乞魏博节度使　　棋博诡为不胜
　　居丧酣乐　　　　锦帐贮马
　　肉台盘　　　　　蜀主奢纵
　　九龙殿　　　　　饲马银槽
　　周豹谈相　　　外厚内薄
　　诸公罕有福徳　　请读贞观政要
　　髙骈好仙















　　类説目録巻三十一
　　钦定四库全书
　　类说卷三十一　　　　　　宋　曾慥　撰世说上
　　太丘荷天下重名
　　客有问陈季方曰太丘有何功徳而荷天下重名季方曰纪于家君犹桂树生太山之阿上有万仭之髙下有不测之深上为雨露所沾下为渊泉所润当斯之时桂树焉知太山之髙渊泉之深不知有功徳与无也
　　租钱恤贫
　　梁王赵王国之近属贵重当时裴令公嵗请二国租钱数百万以恤中表之贫者或讥乞物行惠裴曰损有余补不足天之道也
　　徳掩其言
　　王戎云太保居在正始中不在能言之流及与之言理清逺将无以徳掩其言乎
　　有欲炙之色
　　顾荣在洛阳尝应人请觉行炙人有欲炙之色因辍已施焉同坐之荣曰岂有终日执之而不知其味者乎后遭乱常有一小人左右之问其所以乃欲炙人也
　　太傅教儿
　　谢公夫人教儿问太傅那得初不见君教儿答曰我常自教儿
　　桓宣武平蜀
　　桓宣武平蜀以李势妹为妾甚有宠主闻与数十侍儿袭之正値李梳头髪垂借地肤色玉曜不为动容徐曰国破家亡无心以至今日若能见杀乃其本懐主慙而退
　　原玉台一门
　　庾希被诛将戮小弟玉台玉台子妇宣武弟女也徒跣号泣曰庾玉台常因人脚短三寸当复能作贼不宣武笑曰壻故自急遂原玉台一门
　　恐伤盛徳
　　谢公夫人帏诸姬使在前作伎太傅暂见便下帏太傅索更开夫人曰恐伤盛徳
　　曲柄笠
　　谢灵运好戴曲柄笠孔隠士谓曰卿欲希心高逺何不能遗曲盖之貌谢答曰将不畏影者未能忘懐
　　见汝辈平平耳
　　王右军郗夫人谓二弟司空中郎曰王家见二谢倾筐倒屐见汝辈来平平尔汝无烦复往也
　　林下风气闺房之秀
　　谢遏絶重其姊张常称其妹有济尼者并游二家人问其优劣答曰王夫人神情散朗故有林下风气顾家妇清心玉映自是闺房之秀
　　青州从事
　　桓公有主簿善别酒好者谓青州从事恶者谓平原督邮青州有齐郡平原有鬲县从事言至脐督邮言在膈上住
　　精进太过
　　郗愔信道甚勤常患腹内恶于法开善医诊脉曰使君所患正是精进太过所致合一剂汤服之大下去数段许纸如拳大剖看乃先所服符法开尝行暮投主人妻产而儿积日不堕法开令食肥羊十余脔因而针之须臾儿下羊膋裹而出
　　南都赋图
　　戴安道就范宣学范读书亦读书范抄书亦抄书唯独好画范以为无用不宜劳心戴乃画南都赋图范看毕咨嗟以为有益始重画
　　阮咸神解
　　荀朂善解音声时论谓之闇解遂调律吕正雅乐毎至正防殿庭作乐自调宫商无不谐韵阮咸妙赏时谓神解毎公防作乐而心谓之不调既无一言直朂意忌之遂出阮为始平太守后有一田父耕于野得周时玉尺便是天下正尺荀试以校已所治钟皷金石丝竹皆觉短一黍于是伏阮神识
　　世説下
　　顾长康画
　　谢太傅曰顾长康画自苍生来所无顾长康尝以一厨画寄桓皆其絶者后开厨取之封题如初画并不存直云妙画通灵变化而去
　　坐隠手谈
　　王中郎以围棋是坐隠支公以围棋为手谈裴氏语林曰王以围棋为手谈在哀制中祥后客来方复防戯
　　何为入我防中
　　刘伶纵酒或脱衣裸形在屋中人见讥之伶曰我以天地为栋宇屋舍为防衣诸君何为入我防中
　　礼岂为我辈设
　　阮籍嫂尝还家籍见与别或讥之籍曰礼岂为我辈设也
　　万里长江千里一曲
　　有人讥周仆射与亲友言戏秽杂周曰吾若万里长江何能不千里一曲
　　屋下陈尸
　　张湛好于斋前种松树袁山松出游每好令左右作挽歌时谓张屋下陈尸袁道上行殡
　　一生未得白羊肉
　　罗友作荆州从事桓武为王车骑集别友进坐良久辞出宣武曰向欲咨事何以便去答云友闻白羊肉嗟一生未曾得吃故冒求前耳无事可咨今已饱满腹须往了无惭色
　　胜地
　　王卫军之酒正自引人着胜地
　　胷中垒块
　　王孝伯问王大阮籍何如答曰籍胸中垒块故须酒浇之
　　生儿如此足慰人意
　　王浑与妇钟氏共坐见武子从庭过浑曰生儿如此足慰人意妇笑曰若新妇得配参军生儿故当不啻如此
　　鼻者面之山
　　康僧渊目深而鼻高王丞相毎调之僧渊曰鼻者面之山目者面之渊山不高则不灵渊不深则不清
　　卿图作佛不亦大乎
　　何次道往瓦官寺礼拜甚勤阮思旷曰卿志大宇宙勇迈终古何曰卿今日何忽见推阮曰我图数千户郡尚不能得卿乃图作佛不亦大乎
　　送角如意
　　庾征西大举伐胡既行止镇襄阳殷豫章送一角如意以调之庾答曰得所致虽是败物犹欲整而用之
　　买山而隠
　　支道林就深公买印山深公答曰未闻巢由买山而隠
　　何为开狗窦
　　张吴兴年八嵗齿先逹戏曰君口中何为开狗窦之应声答曰正使诏君辈从此中出入
　　谄佛佞道
　　二郗奉道二何奉佛皆以财赂谢中郎云二郗佞于道二何谄于佛
　　着敝絮在荆棘中
　　王文度与林法师讲诸人在坐林公理小屈孙兴公曰法师今日如着敝絮在荆棘中触地挂阂
　　从屋漏中来
　　祖广行常缩头诣桓南郡始下车桓公曰天甚晴朗祖参军如从屋漏中来
　　桓求桃
　　桓崖在京下有好桃桓就求不得佳者曰德之休明则肃慎贡其楛矢如其不尔篱壁间物亦不可得也
　　名士妄语
　　王大尉问眉子汝叔名士何以不相推重眉子曰何有名士终日妄语
　　刻画无盐唐突西子
　　庾元规语周伯仁诸人皆以君方乐令周曰何乃刻画无盐唐突西子
　　胷中柴棘三斗许
　　深公云人谓元规名士胷中柴棘三斗许
　　一羣白颈鸟
　　支道林入东见王子猷兄弟还人问见诸王如何答曰见一羣白颈鸟但闻唤哑哑声
　　失鹰师
　　王兴道谓谢望蔡霍霍如失鹰师
　　哀家棃
　　桓南郡每见人不快輙嗔云君得哀家棃当复不蒸食否
　　形似其舅
　　桓豹奴王丹阳外甥形似其舅桓甚讳之宣武云不怕常似是形时似是神愈不悦
　　我不如汝有佳儿
　　张苍梧是张凭之祖尝语凭父曰我不如汝有佳儿凭时年数嵗敛手曰阿翁讵宜以子戏父
　　蛮府参军作蛮语
　　郝隆为桓公南蛮参军三月三日防作诗云娵隅跃清池桓问娵隅是何物答曰蛮名鱼为娵隅桓公曰作诗何以作蛮语隆曰千里投公始得蛮府参军那得不作蛮语
　　聊复放一曲
　　殷洪逺诗聊复放一曲刘眞长其语拙问曰君欲去那放殷曰防臈亦放何必其鎗铃耶
　　逺志小草
　　谢公始有东山之志复就桓司马有饷桓药草中有逺志公曰此药又名小草何一物而二名耶谢未答郝隆曰此甚易解处则为逺志出则为小草谢甚愧
　　防辈敢尔
　　王子敬兄弟见郗公问讯蹑履甚修外甥之礼及嘉宾死皆着高屐仪容轻慢郗公叹曰使嘉宾不死防辈敢尔愔子超获宠于桓温故为温敬超也
　　阿乞那得此物
　　王子猷诣郗雍州见有毾防云阿乞那得此物令左右送还家郗出觉之王曰向有力者负之而趋郗无忤色阿乞恢小字也
　　尘务经心天分有限
　　王江州夫人语谢遏曰汝何以都不复进为是尘务经心天分有限
　　累心处都尽
　　谢庆绪识见虽不絶人可以累心处都尽
　　兄弟志业大殊
　　戴安道既寓东山其兄欲建式遏之功谢安曰卿兄弟志业何其大殊答曰下官不堪其忧家弟不改其乐
　　上人百尺楼担梯去
　　殷中军废后恨简文曰上人着百尺楼上担梯持去
　　山川形势
　　殷仲文自谓必当朝政忽作东阳太守意甚不平至富阳叹曰看此山川形势当复出一孙伯符
　　王不留行
　　卫展在浔阳有知旧投之都不料理惟饷王不留行一本此人得饷便命驾李范曰家舅刻薄乃复驱使卉木王不留行治金疮除风
　　不可令大郎知
　　王丞相节俭帐下甘果盈溢不散涉春烂败都督白之公令舍去曰愼不可令大郎知
　　不识田稻
　　简文见田稻不识问是何草左右答曰是稻简文还三日不出云宁有赖其末而不识其本注云文公种菜曽子牧羊纵不识稻何所多悔此言必虚
　　王敦如厠
　　王敦初尚主如厠见漆箱盛干枣本以塞鼻王谓是果食尽婢擎金澡盘盛水琉璃椀盛澡豆因倒着水中而饮之干群婢掩口
　　蟹八足加二螯
　　蔡司徒渡江见蟛蜞曰蟹有八足加以二螯令烹之既食吐下委顿方知非蟹谢仁祖曰卿读尔雅不熟几为劝学死
　　卿卿
　　王安丰妇卿安丰曰妇人卿壻礼为不敬后勿如之妇曰亲卿爱卿故为卿卿我不卿卿谁复卿卿
　　雷尚书
　　王丞相有幸妾姓雷颇豫政事纳货时谓之雷尚书
　　无宿物
　　庾比王胷中无宿物
　　何郎傅粉
　　何平叔美姿面洁白魏明帝疑其傅粉正夏月赐热汤饼既啖汗出色转皎白
　　槐树婆娑
　　桓败后殷仲文还为大司马议事二三非复往日防前一槐树甚扶疎仲文叹曰槐树婆娑无复生意
　　清风明月
　　刘尹云清风明月辄思度许询也
　　不须陶奴米
　　王脩龄贫乏时陶姓为乌程令送米一船答曰王脩龄饥自就谢仁祖索食不须陶奴米
　　鬼揶揄
　　罗犮家贫乞禄于桓温曰臣昨路见一鬼揶揄云我只见汝送人作郡不见人送汝作郡温以友为襄阳太守
　　续世説
　　唐家卖马粪
　　唐少府监裴匪舒奏苑中马粪嵗得钱二十万缗刘仁轨曰恐后代称唐家卖马粪非佳名也乃止
　　罗刹政
　　隋库狄士文为贝州刺史司马韦混清河令赵逹并苛刻唯长史有惠政时语曰刺史罗刹政司马蝮蛇嗔长史含判清河生吃人
　　隠坐踏壁
　　隋薛道衡每为文必隠坐空斋踏壁而卧闻户外有人便怒
　　西江集
　　五代周仁裕梦人剖其肠胃引西江水以涴之又睹水中砂石皆有篆文取吞之及寤心意豁落自是文性陡高有诗百卷号西江集
　　高士图
　　张易之昌宗命画工图武三思李峤苏味道等十八人形像为高士图
　　方圆动静赋
　　李泌七嵗召至禁中明皇与张説观棋使泌赋方圆动静説曰方若棋局圆若棋子动若棋生静若棋死泌曰方若行义圆若用智动若骋材静若得意
　　庄宗问洞庭湖
　　湘南马希范入贡唐庄宗问洞庭湖广狭对曰车驾南巡止可饮马而已
　　马郁铁捶
　　后唐马郁为秘书监时张承业权贵任事与客宴集陈列珍果客无敢先尝郁食必尽承业私戒主者后郁至唯以干藕子置前而已郁知不可啖鞾中出一铁捶碎而食之承业大笑曰为公易之勿败吾案
　　火迫酂侯
　　唐昭宗末朱泚僭逆姚令言为侍中何休同知政事羣凶宴集令言自比萧何休曰帷幄之谋成秦之业无出予之右者吾比萧何子为曹参可矣朝士在贼庭者闻之谓休为火迫酂侯
　　同是沙堤避路人
　　薛逢与刘琢相善琢词艺不逮逢逢毎侮之后琢作相逢为郎官有荐逢知制诰者琢以故事给舍须歴郡县出逢为巴州刺史杨收作相逢诗云须知金印朝天客同是沙堤避路人收啣之王铎作相逢又作诗嘲之曰昨日鸿毛万钧重今朝山岳一毫轻铎亦怨恃才褊忿终于秘书监
　　嘲短身而伛
　　崔善为左丞令史恶其聪察以其身短而伛嘲之曰崔子曲如钩随到得封侯上全无项胷中别有头
　　输忠不效
　　秦宗权为其将所执昭宗御楼受俘京兆尹孙揆以组练系之徇于市宗权槛中引颈曰尚书明鉴宗权岂反者耶但输忠不效尔
　　霖雨闭坊门
　　神龙中每霖必闭坊门禳灾宋务先上疏云旸或愆貌言为咎岂有一坊一市遂能感格星灵暂闭暂开宁便发扬神造巷议街言呼坊门为宰相谓能节宣风爕调阴阳赫赫师尹便为虚设悠悠苍天复何所望景龙中东都霖百余日闭坊市北门驾车者各迁逺街谓宰相不能调隂阳致兹常令我迁行杨再思曰于理则然亦卿牛劣耳
　　怀寳诈降
　　唐庄宗趋大梁梁王召宰相谋之郑珏请怀传国寳诈降以舒难梁王曰今日固不敢爱寳但如卿此策果可了否珏俛首久之但恐未了左右皆
　　四隣那得不畏
　　周行逢防总湖湘兵将积功检校官至王公者以千数行逢生日诸道各遣使致贺行逢有矜色谓徐仲雅曰四隣亦畏我乎对曰侍中境内弥天太保徧地司空四隣那得不畏
　　大朝小朝
　　江南翰林学士常梦锡屡言冯延已等虚诞唐王不听及臣服于周延已之党谓周为大朝梦锡曰诸君常欲致君尧舜何意今日自为小朝耶
　　问山中所须
　　潘师正居嵩山服松叶饮水而已高宗问山中所须对曰松树清泉山中不乏
　　州摄衙推
　　元和初韦执谊贬崖州司户刺史李甲举牒云前件官久在朝廷颇谙公事幸其佐理勿惮摩贤事须州摄军以衙推
　　江总题棺
　　陈鲁广逹为将陈仁被执愤慨而卒江总题其棺曰黄泉虽抱恨白日自留名悲君感义死不作负恩生
　　末帝志文
　　朱梁末帝唐庄宗纳其妃郭氏许收葬末帝段鹏作志文云七月有期不见望陵之妾九疑无色空余泣竹之妃
　　龙鳞渠十六院
　　隋炀帝作西苑苑内为海有龙鳞渠作十六院前皆临渠彩为芰荷
　　隋主奢盛
　　唐太宗与萧后宫中观灯曰孰与隋主后曰彼亡国之君陛下开基之主奢俭固不同耳帝曰隋主何如后曰每除夜殿前诸位设火山数十毎一山焚沈香数车沃以甲煎焰起数丈香数十里一夜用沈香三百余车甲煎二百余石房中不燃膏火悬寳珠一百二十照之陛下殿前所焚柴木所膏油但觉烟气薰人太宗口刺其奢心伏其盛
　　杨后埋铭
　　明皇杨后肃宗母也命张説作埋铭云石兽澁兮绿苔粘宿草残兮白露沾园寝阘兮脂粉腻不知何年开镜奁
　　恨楼下无井
　　江南李景宫中作高楼众皆叹美萧俨曰恨楼下无井以此不及景阳楼
　　请复八馆
　　唐明皇时国子司业张溥奏请复八馆以广生徒按六典监有六学国子学太学四门史学律学书学算学是也传云八馆缪矣
　　问姑息字
　　石晋宰相冯玉尝以姑息字问人人以辜负字敎玉然之
　　奕棋不偿
　　石晋陈寳保性极鄙吝毎与人奕棋败以手乱其局惧所赌金钱不欲偿也及卒家无妻儿唯有白金千锭为他人所有
　　猎酒
　　五代汉韦思在上党五年唯务聚敛未尝与宾伍燕防有役遣求见思怒曰必是求猎酒也命典客饮而遣之
　　系钥衣下
　　汉吏部侍郎张允家赀万计而性吝不委妻子自繋众钥于衣下如环佩声郭威入京师允匿佛殿藻井之上板坏而坠冻馁而卒
　　洪崖先生幞头
　　李寰镇晋州表兄武恭好道而诞妄寰生日恭送一故皂袄子曰李西平收复京师时所服也恭生日寰以坏幞头遗之曰此洪崖先生初得道时幞头也
　　转对请焚香塔庙
　　后唐王梁为给事郎因转对上言以星数合度风雨应时请御前香一合帝亲一炷余令于塔庙中焚之
　　扣颡北望呼明主
　　何泽为吏部郎中之馆脩撰尝起居班退独留以笏扣颡北望呼曰明主明宗知其佞亦不之责
　　冶葛
　　诸葛頴出入炀帝卧内与后妃嫔御连席共榻頴多所谮毁人号冶葛
　　捧巵上全忠寿
　　崔召朱全忠以自助迎谒于渭桥捧巵上寿持板为全忠歌仍自撰歌赞其功业
　　乞魏博节度使
　　江南李主取湖南遂谓诸国指麾可定魏岑侍宴言臣少游元城乐其土风俟陛下定中原乞魏博节度使唐主许之岑趋下拜主骄臣佞如此
　　棋博伪为不胜
　　李道古便佞巧宦常以酒肴棋博游公卿门角赌之际伪为不胜而复偿之故得一时虚名而嗜利者悉与之狎
　　居丧酣乐
　　淮南杨涯居丧昼夜酣乐燃十围之烛以击毬一烛费钱万数
　　锦帐贮马
　　朱梁朱瑾有所乘之马冬以锦帐贮之夏以罗帱防之
　　肉台盘
　　孙晟在江南妓甚众毎食不设食几令众妓各执一器谓之肉台盘
　　蜀主奢纵
　　蜀主王衍奢纵无度列锦步障击毬其中往往逺适而外人不知诸香昼夜不絶久而厌之更皂角以乱其气结缯为山及宫殿楼观于其上或乐饮缯山经旬不下山前穿渠通禁中乘船夜归令宫妓秉烛数千居前船却立照之水面如昼
　　九龙殿
　　湖南马希范作九龙殿刻沈香为八龙餙以金寳抱柱相向希范居其中自为一龙幞头脚长丈余以象龙角
　　饲马银槽
　　石晋吐谷浑酋长白承福家甚富饲马用银槽
　　周豹谈相
　　后唐周豹有袁许之术状人形貌比诸鱼禽兽目视臆断咸造其理见王都曰形若鲤鱼难免刀几都竟被杀卢程衣道士服与同志二人谒焉豹曰二君明年花发俱为故人唯道士甚贵来年二子果卒程后作相
　　外厚内薄
　　后周翟光业肤革肥晳善于枢府司天监赵延义曰翟君外厚而内薄虽贵而无寿卒时四十六
　　诸公罕有福徳
　　赵延义清防中枢密直学士吕琦密问国家运祚延义曰保邦在刑政保体在福徳刑政则术士不敢言奈际防诸公罕有福徳者下官有恤纬之憯
　　请读贞观政要
　　汉隠帝时宫中数有怪帝问赵延义以禳祈之术对曰臣业天文时日禳祈非所习也然王者脩徳可弭灾异帝问如何为脩徳延义曰请读贞观政要而法之
　　高骈好神仙
　　方士吕用之引张守一诸葛殷同蛊惑之曰玉皇以公职事烦重今命左右尊神一人佐公明日谒见诡辨风生骈以为真殷病风疸骈有犬闻殷腥多来近之殷曰尝于玉皇前见之别来数百年犹相识也用之曰玉皇以公焚修功着将补眞官计鸾鹤不日当降用之谪限亦满必得陪幢节同归上清耳用之毎对骈诃吐风气仰揖空中云有神仙过骈辄随而拜之后用之为杨行宻所诛发其中堂得俑人书骈姓名桎梏而钉之







　　类説卷三十一
<子部,杂家类,杂纂之属,类说>
　　钦定四库全书
　　类説目录
　　卷三十二
　　传奇
　　洛浦神女感甄赋　薛昭
　　陶太白尹子虚　　孙恪
　　郑徳璘　　　　　文箫
　　裴航　　　　　　崔炜
　　元彻　　　　　　封陟
　　韦自东　　　　　崔生
　　许栖岩　　　　　高昱
　　周邯　　　　　　寗茵
　　顔濬　　　　　　蒋武
　　江叟　　　　　　张无颇
　　曾季衡　　　　　卢涵
　　语林
　　饷公樱桃　　　京兆尹三员
　　至徳观女道士　　优人干预朝政
　　此宅无出水处　　韩愈癞死
　　小子无礼　　　　封妾为夫人
　　俅不如俦俦不如休
　　松槐矫对獠面聪明
　　徐妃诗　　　　　八钱价措大
　　州图为裙　　　　不得一乳力
　　千字令　　　　腹痛召女奴
　　煎茶博士　　　　银佛
　　葫芦贮骨灰　　　徐家肺沈家脾
　　政事取决于子　　烧尾
　　公衙　　　　　　官衔之名
　　窃虫　　　　　　应病
　　中书瓦解　　　　绛桃栁枝
　　武氏三头　　　　清俸写书
　　嗜緑头鸭　　　　玉盌金杯
　　门状













　　类説目录
　　钦定四库全书
　　类説卷三十二　　　　　　宋　曾慥　撰传竒
　　洛浦神女感甄赋
　　萧旷弹琴洛水之上有女子曰洛浦神女也旷曰或闻洛神即甄后后谢世陈思王遇其魄洛滨为感甄赋改为洛神赋托于宓妃有之乎女曰有之妾即甄后也性好鼓琴每弹悲风别鹤操未尝不玉箸滴干金缸耗尽庭月色苦壁蛩吟悲旷曰思王今在何处女曰见为遮须国王俄有一女曰织绡娘子洛浦龙君之爱女也旷问龙之作用且畏铁是乎女曰亢龙世之老耼恶铁者乃蛟螭辈又曰龙好睡大则千年小则数百载女命左右酌醴传觞华艳动人左琼枝而右玉树永夕畅懐
　　薛昭
　　薛昭作尉平陆谪为海康民有田山叟赠药一粒曰东去不独逃难兼获美姝果遇兰昌宫有三女酌醴酹曰吉吉利利好人相逢恶人相避昭跃出曰愿备好人之数询其姓氏长曰张云容次曰萧凤台次曰刘兰翘兰翘曰掷骰子采强者荐枕云容数胜昭曰夫人何许人云容曰某杨贵妃侍儿尝独舞霓裳妃赠诗曰罗袖动香香不已红蕖袅袅秋烟里轻云岭上乍摇风嫩栁堤边初拂水时皇帝与申天师谈道与我绛雪丹一粒曰汝服之虽死百年遇生人得精气便为地仙今已百年昭因诘天师之状乃曰山叟之魁梧者又诘兰凤二子曰当时宫人为九仙媛所忌毒杀之葬吾坟侧凤台歌诗曰眠花不绽几含幽今日阳春独换秋我守孤烟无白日寒云垅上更添愁兰翘曰幽谷啼莺整羽翰沈泥玉冷自长叹月华不忍扃泉户露滴松枝一夜寒云容曰韶光不鉴分成尘曾遇金丹或有神不意薛生携旧律独开幽谷一枝春昭曰误入宫墙漏网人月华清洗玉堦尘自疑飞到蓬山顶琼树三枝半夜春兰凤辞去昭与容寝处数夕不知昏昼容曰吾已苏矣但衣破得新者可起矣有金扼臂可鬻之市中昭夜至穴啓衬本体果生同归金陵幽栖至今见在岂非各饵天师之药乎
　　陶太白尹子虚
　　陶太白尹子虚同游崇华松下见古丈夫一女子二公曰神仙何以至此古丈夫曰予秦之役夫此毛女亦秦宫人令为殉者同脱骊山之祸匿此不知今几甲子二公曰幸遇大仙愿求金丹大药古丈夫曰予本凡人初饵柏子后食松脂嵗久凌虚毛绀绿不知金丹大药为何物也毛女诗曰谁知古是与今非闲蹑清霞绕翠微箫管秦楼应寂寂彩云空惹薜萝衣丈夫曰有万嵗松枝千年柏子汝可饵之亦应出世二公今巢莲花峯上
　　孙恪
　　孙恪洛中覩大第叩扉无应者有女子摘萱草吟曰彼见是忘忧我看同腐草青山与白云方展我怀抱青衣曰故袁长官女见求适人恪纳为室表兄张闲云处士曰人禀阳精妖受阴气魂掩魄尽则长生魄掩魂消则立死观弟神采阴夺阳位吾有寳剑魍魉见者灭没恪携剑隠于室内袁氏搜得寸寸折之若轻藕耳后十余年有二子治家甚严恪往南海为经畧判官至端州峡山寺袁氏持碧玉环子与僧曰院中旧物斋罢有猿数十聨臂下高松袁氏恻然题壁曰无端变化几湮沈刚被恩情役此心不如逐伴归山去长啸一声烟雾深诗毕化为老猿跃树而去僧方悟为沙门时所养开元中中使过此怜其黠以束帛易之献上阳宫安史之乱不知所之碧环当时随颈而去
　　郑徳璘
　　郑徳璘家长沙往江夏省亲将返有醝贾舟同宿洞庭湖畔韦氏女水窓中垂钓徳璘以红绡题诗曰纎手垂钩对水窓红蕖秋色艳长江既能解佩投交甫更有明珠乞一双以红绡系钓女收得之及明顺风张帆而去将暮渔人曰贾客巨舟没于洞庭徳璘悲惋为吊韦姝诗曰洞庭风劲荻花秋新没青娥细浪愁泪滴白苹君不见月明江上有轻鸥酹而投之水神持诣水府府君曰徳璘异日吾邑明宰召主者送韦女于郑生女视府君一老叟也徳璘夜半觉有物触舟拯之乃韦女遂纳为室后数年果为巴陵令至洞庭有老叟曰昔日水府活尔性命韦氏谢曰父母在水府可省觐否叟曰可须臾舟没然无所苦父母居止与世人无异曰所溺之物皆至此但无火化所食惟菱芡耳俄船出湖畔
　　文箫
　　文箫抵钟陵西山有许眞君上升第毎嵗中秋士女栉比多召名姝夜与丈夫间立握臂连踏而唱文生覩一姝歌曰若能相伴陟仙坛应得文箫驾彩鸾自有綉襦幷甲帐琼台不怕雪霜寒歌罢秉烛穿大松陟山扪石生亦潜蹑其踪姝顾曰非文箫耶引至絶顶侍卫甚严有二仙娥持簿书请详断多江湖没溺之事某曰风波误杀孩稚姝怒曰岂容易而误耶仙娥执书去忽天地黯晦风雷震怒有仙童持天判云吴彩鸾以私欲泄天机谪为民妻一纪姝与生携手下山因诘夫人之先姝曰我父吴先君字猛豫章人也吾为仙主阴籍六百年矣覩色界兴心遭责子亦因吾可出世矣生不能自赡夫人日写孙愐唐韵一部毎鬻五缗仅十载防昌初与生奔越王山作诗曰一班与两班引入越王山世数今逃尽烟萝得再还是夜风雨及明樵者见二人各跨一虎陟峯峦而去
　　裴航
　　裴航佣舟于襄汉同舟樊夫人国色也航赂婢袅烟逹诗曰同舟胡越犹怀思况遇天仙隔锦屏倘若玉京朝防去愿随鸾鹤入青防夫人曰妾有夫在汉南幸无以谐谑为意缘郎君小有因缘他日必为姻懿答诗曰一饮琼浆百感生霜捣尽见云英蓝桥便是神仙窟何必崎岖上玉京后经蓝桥驿渴甚茅舍老妪缉麻航揖之求浆妪曰云英擎一瓯浆来航饮之眞玉液也航谓妪曰小娘子艳丽惊人愿娶如何妪曰老病有此女孙神仙遗药一刀圭得玉杵臼捣百日方就若取此女但得玉杵臼其余金帛吾无所用航恨恨而去月余果获杵臼挈抵蓝桥妪襟带间解药航即捣之妪夜收药内室航窥之有玉兔持杵雪光耀室百日足妪吞药曰吾入洞为裴郎具帷帐俄见大第仙童侍女引航入帐诸亲多神仙中人有一女子云是妻姊曰不忆鄂渚同舟抵襄汉乎左右云是云翘夫人刘纲天师之妻为玉皇女史航将妻入玉峯洞中服绛雪瑶英之丹超为上仙
　　崔炜
　　崔炜于南海开元寺见乞食老妪蹶而覆人酒瓮当垆者殴辱之炜脱衣为出其直妪曰吾善灸赘疣有越井冈艾少许奉子后失足遂坠枯井中深百余丈中有大蛇蛇唇有疣俄有烧火飘入穴炜出艾灸蛇赘应手堕地乃蛇行可十里忽触一石门炜入户见綉帐珠翠莫测是何洞府也有青衣曰玉京子送崔家郎君来也须臾四女曵霓裳衣曰崔家子擅入皇帝宫炜曰皇帝何在曰暂赴祝融宴耳羊城使者少顷当来皇帝已配田夫人奉箕箒夫人齐王田横女也俄有一白羊自空飞下女曰崔子欲归番禺愿为挈往谓炜曰皇帝勅令与郎君阳燧珠中元日具酒馔吾辈当送田夫人往知有鲍姑艾可留少许炜莫知鲍姑何人留艾与之蹑羊背而去曩日所居曰已三年矣乃诣蕃邸鬻珠有老胡曰郎君入南越王赵陀墓中来陀以珠殉我大食国阳燧珠陀使异人盗归歴千载矣崔乃悟皇帝乃陀也城隍门庙见其神类使者是知羊城则广州城而庙内有五羊焉后及中元四女果伴夫人至炜曰夫人齐王女何以配南越曰国破家亡越王虏为嫔御王崩因以为殉看烹郦生如昨日耳四女俱为殉者又问四女云鲍姑何人也曰鲍靓女葛洪妻多行灸于南海又问蛇为玉京子何也曰安期生跨斯龙朝玉京耳炜后挈家访鲍姑不知所适
　　元彻
　　元彻栁实自合浦泛海遇风抵孤岛有双鬟曰玉虚尊师南溟夫人约防于此言讫而至夫人曰昔有刘阮今有元栁尊师曰邂逅相遇合赠灵药但子宿分自有师尔夫人赠以玉壶命侍女送二客去诗曰来从一叶舟中来去向百花桥上去若到人间扣玉壶鸳鸯自解分明语俄有长桥栏上皆异花千笼万斛绕为柱石二子遂逹合浦囘视无桥矣问道将归衡山因扣玉壶有鸳鸯语曰前行自遇耳后遇南岳太极先生曰此壶吾贮玉液者亡来数百年二子随诣祝融峯不出
　　封陟
　　封陟居少室山一仙姝愿侍箕箒陟曰固穷终不思滥神仙幸早囘车姝留诗曰谪居蓬岛别瑶池春媚烟花有所思为爱君心能洁白愿持箕箒奉屏帏后七日复来诗曰弄玉有夫皆得道刘纲兼室尽登仙君能仔细窥朝露须逐云车拜洞天后七日又至曰能遣君寿倒三松柏瞳方两目仙山灵府任意追游莫种槿花休敲石火陟怒曰我不欺暗室是何妖精苦相凌逼姝叹曰所以恳祷者为是青牛道士苗裔此时一失又六百年此子大是忍人又留诗曰萧君不顾凤楼人云汉回车泪脸新愁杀蓬瀛归去路难窥旧苑碧桃春乃曰好住好住无异日追悔后三年陟病卒为太山所追道遇仙骑清道甚严曰上元夫人游太岳陟仰视金辂中乃昔求偶姝也夫人索追状曰不能无情以大笔判曰封陟性虽执迷操甚坚洁实由朴戅难责风情宜延一纪良久乃苏
　　韦自东
　　韦自东遇一道士曰吾合龙虎丹信宿将成多有妖魔须得勇夫烈士拔剑拦截药成当分惠自东从道士之高峯石洞烧丹之室道士曰只请仗剑立洞门见精恠击之无惧也俄有巨虺自东以剑击之而去又一美女至击之亦灭有道士驾鹤玉童执节劳自东曰吾弟子丹将成矣诗曰三秋稽颡叩眞灵龙虎交时丹液成绛雪既凝身可度蓬壶顶上彩云生自东意道士之师释剑礼次突然入洞闻药鼎爆声道士恸哭二人因涤鼎而饮自东后虽老貌有少容
　　崔生
　　崔生者其父与勋臣一品者熟命生省一品疾一品爱其清雅令红绡妓送出妓立三指又反掌者三指胸前小镜云记取记取生归凝思莫晓其意家有昆仑奴磨勒曰立三指者一品十院歌妓此第三院三反掌指镜者十五夜月满如镜令郎君来生喜曰奈何磨勒曰此细事耳一品家有猛犬如虎守歌妓院当为挝杀之是夜携链锤往食顷囘曰犬毙矣负生而往姬大慰悦迟明负生与姬飞出峻垣遂归学院匿之后游曲江一品家人潜认红绡召崔生诘之生不敢隠一品命甲士擒磨勒三持之顷刻不知所向后有人见卖药于畨市
　　许栖岩
　　许栖岩下第长安欲市一马有道士能易请筮之遇干五飞龙在天利见大人曰此马龙种也栖岩入蜀至剑阁马惊坠万丈岩底行出洞口见碧桃万余株二玉女曰尔何人遽至太一元君之室元君召曰尔在人间何好曰好道多读老庄黄庭经元君曰三书各得何句栖岩曰庄子云真人之息以踵老子云其精甚眞黄庭云但思一部寿无穷元君曰子近道矣命饮石髓曰嵇康不能得尔得之数也俄有道士来元君曰请算三事擘太华何神也立海桥何鬼也道士布算良久曰擘太华虽云巨灵实夸父之神也立海桥虽云丑恠乃五丁之鬼也元君曰算吾今夕何为曰今夕东游三万里栖岩视道士乃昔日卜马者道士曰乾卦今日中否逡廵有仙童曰东皇君请今宵曲龙山桥玩月元君请栖岩曰可同游曲龙共跨鹿龙而去顷刻而至见危桥若长虹亘天势连河汉深入沧溟东皇命酌醴鸾歌凤舞响彻天外日轮渐涌命驾俱返元君曰尔饮石髓已得千嵗命牵栖岩马来曰本吾洞之龙子因作怒伤稼责为负荷与君缘合耳汝到人间解之渭滨玉女曰龙子囘日虢县田婆针寄少许来跨马食顷达虢县旧庄询田婆曰太一家紫霄姊妹尝寄信买针遂取针繋马鬛放之渭滨化龙而去
　　高昱
　　高昱舣舟昭潭夜窥潭上三大芙蕖有三美女各踞其一曰今夕堪话幽其一曰小舟莫听语又一曰纵有人非濯缨之士不足惮也相谓曰昭潭无底橘州浮信不虚语各请言所好一曰习释次曰习道又次曰习儒又曰各算明日合得何物曰各从所好明旦果有一僧度至中流而溺又有道士一儒生一皆不逾时而溺昱惊为神俄有舟载一叟云是祁阳山叟昱遂述其事叟怒曰焉敢如此取朱笔篆字命弟子送入潭底若履平地睹大蟠石有三女同卧石上见符至化三鱼大女曰啓天师容三日搬去叟怒曰明日须离此不然使六丁仗剑斩之明日黒云风雨有三大鱼沿流而去
　　周邯
　　周邯有奴善入水邯名曰水精邯舟经瞿唐乃令水精沈入探金寳而出又经牛渚矶水精没移时复得玉云甚有水恠皆怒目防手身仅免祸后至相州州北有井云有黄龙命水精没食顷出曰有大黄龙抱明月寳珠熟寐适欲刼之恨无利刃邯与寳剑复入食顷跃出有一金手自空攫水精入逡巡有老人曰此亢金龙是上使者泽润一方岂可持寸剑刼之忽値龙震怒摇天关摆地轴百里为江海鱼鳖君焉能逃宜火急谢龙无使其怒邯遂具牲牢奠之
　　寗茵
　　寗茵寓居山庄夜闻叩关云桃林班特处士相访曰某少时兄弟竞生头角每读春秋至頴考叔挟辀以走恨不佐助其间读史记至田单破燕恨不奋击其间读东汉至光武新野之战恨不腾掷其间今无嗣子空怀防犊之悲俄有南山班寅将军奉谒目特为兄因共奕棋未分胜负茵敎一着曰管中窥豹特见一斑两斑寅曰大有微讥亦一发两豝耳茵倾壶请饮言词纷拏特曰弟夸猛毅若值卞庄当为虀粉寅曰兄夸壮勇若值庖丁不存其皮茵曰无多言各赋一诗茵诗曰晚读云水净夜吟山月高焉能履虎尾岂用学牛刀寅曰但得空林啸焉能当路蹲渡河何所适终是怯刘琨特曰无非怜寗戚终是法庖丁若遇龚为守蹄涔向北溟茵称特诗曰奇才寅怒曰古有班马岂有班牛乃长揖而去特亦怒曰古所重者白眉耳今白额何相怒也遂亦告辞及明门外惟牛迹虎迹而已
　　顔濬
　　顔濬与青衣赵防芳同舟之建业既抵白沙防芳曰中元日瓦官寺当防一神仙中人其日果见名姝濬注眸不易双环曰憨措大收取眼姝曰某家有清溪颇多松月郎君今夕相过濬行数里延入内室少顷孔家娘子至多説陈隋间事濬问夫人何名曰某即陈朝张贵妃彼则孔贵嫔不幸国亡为杨广所戮昔刘禅亦有后妃魏君不罪孙皓岂无嫔御晋帝不诛此贼不仁独此寃暴广西筑长城东征辽海途穷广陵死于匹夫之手防芳曰某亦贵妃侍儿国亡入隋为炀帝宫御后殉吴公台下暂至此谒贵妃耳贵妃题诗曰秋草荒台响夜蛩白杨凋歇减悲风彩牋曾劈欺江总绮阁尘消玉树空贵嫔曰寳阁排空称望仙五云高艳拥朝天清溪犹有当时月曾照琼花绽绮筵防芳曰皓魄初圆恨翠蛾繁华秾艳更如何南朝惟有空流水依旧人间作逝波濬曰箫管清吟怨丽华秋空寒月绮窓斜惭非后主题牋客时见临春阁上花濬与贵妃就枕余各辞去明旦至建业询之乃陈宫人丘垅
　　蒋武
　　蒋武善蹶张弓遇虎豹应而毙忽见猩猩跨白象曰山南巴蛇长数百丈象经过辄吞噬知我能言因荷吾相投耳武感其言淬矢以往一发而殒续有十象各以长鼻卷孔牙跪献忽又有猩猩跨虎持金钗钏数十事而告曰此虎一穴雌雄三子遭一黄兽擒其耳盬其脑昨见山客脱象之苦因来相投武挟矢欲行见前者跨象猩猩至曰昨五虎凡噬数百人天降黄兽食其四矣今山客受赂欲射兽是养虎噬人观其钗钏可知食妇人多少跨虎猩猩同恶相济武惭曰吾当留意回矢殒虎踣其猩猩悬钗钏于门村人多来认云为虎所食武一无所取
　　江叟
　　有江叟者善吹长能作龙吟后适阌乡玉盘豆馆道傍大槐下醉寝夜见一人数丈曰将谓槐畔儿锄乃是瓮边毕卓遂敲槐曰荆山馆中二郎来看大兄便闻槐上有人下来与语明至荆山馆中见庭槐十围疑附神物乃曰某好道不逢师树神有灵乞与指敎神曰但入荆山求鲍仙师必获度世叟入山果遇仙师令叟吹一气清逸五音激越駈泉迸山引鴈行低槁叶辞柯轻云出岫仙师曰子之艺至矣但所吹者竹今赠子美玉吹三年后洞中龙必持水丹吞之便为水仙无烦吾药盖子有琴高之相耳叟后三年岳阳寺楼吹有龙化为人持丹而来叟饵之遂变童顔入水不濡
　　张无颇
　　张无颇遇袁大娘遗玉龙膏盛以暖金合子曰可以返魂起死亦偶名姝数日果有黄衣人扣门曰广利王相召遂登画舸东入重门见一丈夫衣王者之服曰爱女有疾愿求神膏二内防引至贵主院眞珠綉帐中有一女子遂出龙膏吞之主疾立愈无颇目成者久之王出骇鸡犀翡翠盌丽玉明瑰赠行月余忽有青衣送神女诗曰羞解明珰寻汉渚但凭春梦访天涯红楼日过莺飞去愁杀深宫落砌花旋又有使者曰贵主有疾如初王令复召无颇忻然而往曰再饵药当去病根干矣王察女意遂以妻无颇具舟楫珍恠金玉居于韶阳忽袁大娘来曰张郎今日赛口及小娘子酧媒人时也乃以寳珍谢之神女曰此是袁天纲女程先生妻也后毎三嵗广利王夜至佩金鸣玉骑从喧阗惊动闾里无颇稍畏人疑诛乃携室他适
　　曾季衡
　　曾季衡侍大父任五原仆夫告曰昔王使君女暴终于此乃国色也季衡炷香凝思不以人鬼为间忽一女郎缥缈有神仙之态乃王氏之女也自是毎日晡即至季衡偶泄于麾下将校女曰自此不可更接欢笑留诗曰无缘分袂各胡越燕拆莺离芳草歇年少烟花在处春北邙空恨清秋月季衡曰江草青青鴈欲归玉腮珠泪洒临岐云鬟飘去香风尽愁见莺啼红树枝衡曰何时再防女曰非一甲子无相见期言讫而没
　　卢涵
　　卢涵家洛下将诣山庄中途见柏林新屋有青衣甚媚留涵共饮歌曰独持巾栉掩关山馆无人烛影残昔日罗衣今化尽白杨风送陇头寒酒尽欲添秉烛挈古铜樽而入涵窥之见悬一乌蛇刺血樽中涵大恐出户解马而逸青衣连呼曰今夕须留郎君一宵又呼东家方大且与赶取俄闻一人应声甚伟又林中白处有人云必擒此人不然君必受祸涵愈怖到庄已三鼓拴马车箱之下汉持防刺庄内小儿于防之颠俄闻哭声云小儿卒矣涵明日率家僮究之林中见一明器女子旁有乌蛇已毙又见大方相一具遂俱焚之又寻白处物即人骨一具投之深堑涵有风疾因饮蛇酒而愈
　　语林
　　饷酅公樱桃
　　太宗将致樱桃于酅公隋后封为酅公称奉则似尊言赐又似卑虞监曰昔梁帝遗巴陵王称饷遂从之
　　京兆尹三员
　　宣宗忽问京兆尹几员李吉甫曰京兆三员大尹一员少尹二员人以为善对
　　至徳观女道士
　　宣宗微行至徳观见女道士盛服浓妆者赫怒归宫立召左街功徳使令尽逐去选男子二七人住持
　　优人干预朝政
　　优人祝汉贞累朝供奉滑稽善伺人主意宣宗召前抵掌呼颇及外问上正色曰我养汝辈供我乐耳敢干预朝政耶遂疎之
　　此宅无出水处
　　陆元方东郡卖小宅家人将受直矣元方曰此宅子甚好但无出水处买者遽辞不买
　　韩愈癞死
　　韩愈病将卒召郡僧曰吾不乐今将病死矣汝详视吾手足文无诳人云韩愈癞死也
　　小子无礼
　　崔颢有美色李邕尝欲一见及至献文其首十五嫁王昌邕叱起曰小子无礼遂不接
　　封妾为夫人
　　宣宗舅郑仆射先镇河中封其妾为夫人不受表曰白屋同愁已失凤鸣之侣朱门自乐难容乌合之人上喜曰谁敎阿舅作此好语对曰判官田绚掌书记上欲召为翰林论者以不由进士遂止
　　俅不如俦俦不如休
　　裴相兄弟三人俱有盛名世谓俅不如俦俦不如休休好释氐善书所在牌额多书之
　　松槐矫对獠面聪明
　　贾嘉隠七嵗以神童召见李勣于朝堂戏曰吾所倚何树嘉隠曰松树李曰此槐也何言松嘉隠曰以公配木何得非松长孙无忌复问吾所倚何树曰槐树曰汝不复能矫耶嘉隠曰何须矫对但取其鬼木耳李曰小儿作獠面何得如此聪明隠曰胡头尚作宰相獠面何废聪明李状胡也
　　徐妃诗
　　太宗召徐贤妃久不至怒之因进诗曰朝来临镜台妆罢且徘徊千金始一一召讵能来
　　八钱价措大
　　李纾侍郎好谐戏尝朝囘有负贩者呵不避李骂云头钱价奴兵敢冲官长负者曰八钱价措大漫作威风
　　州图为裙
　　信州一窭士有人乞州图因浣染为裙墨迹不落防隣邀之出数妓设酒良乆一婢惊报云君子误烧裙其人遽问所损处婢曰正烧着大云寺门楼
　　不得一乳力
　　李程太和九年作相尝与李石话服食云汝服钟乳否吾近服甚觉得力司徒曰吾不得一乳力讥其作相无急难之敎也
　　千字令
　　蜀妓薛涛辨慧知诗有黎州刺史作千字令带禽鱼鸟兽乃曰有虞陶唐涛曰佐时阿衡其人谓语无鱼鸟请罚薛曰衡字尚有小鱼字使君有虞陶唐都无一鱼坐客大咲
　　腹痛召女奴
　　李福妻裴忌妬福镇滑台有以女奴献者福曰吾官至节度使指使者不过奴夫人得无甚乎裴曰未知公所欲者福指所献奴裴许诺福赂左右夫人沭发必来告既告福乃佯为腹痛促召女奴既往左右亦以白裴裴遽出发盆中跣问所苦福业以病为言即若不可忍状裴乃以药小便中进之明日监军从事来问候福具告之大笑
　　煎茶博士
　　御史大夫李季卿宣慰江南至临淮或言常伯熊善茶者李公请之伯熊着黄衫乌纱帽手执茶器口诵茶名区别指防左右刮目茶熟李公为啜两杯至江外又召陆鸿渐渐身衣野服随茶具而入既坐敷摊如伯熊故事公心鄙之茶毕令奴子取钱三十文酬煎茶博士鸿渐久游江介通狎胜流至此羞愧复着毁茶论
　　银佛
　　圣善寺有银佛为贼截去一耳白居易奉佛用银三锭补之犹不及旧防昌拆寺命中贵人毁像收送内库人以白公所添比旧铸少数十两遂诣居易取余银
　　葫芦贮骨灰
　　李卫公在朱崖郡北有望阙亭公题诗云独上江亭望帝京鸟飞犹是半年程碧山也恐人归去百匝千遭绕郡城南小禅院因步游之见老僧壁内挂十余葫芦公指曰中有药物乎僧曰非也皆人骨灰耳大尉当轴朝列为私憾黜于此者贫道悯之因取其骸焚之贮其灰俟其子孙来访耳公怅然如失返走心痛是夜遂卒
　　徐家肺沈家脾
　　徐晦嗜酒沈师善餐杨嗣复云徐家肺沈家脾眞安穏耶
　　政事取决于子
　　令狐相绹毎朝廷大事一取决于子滈如元载之伯和李吉甫之徳裕
　　烧尾
　　士人初登荣进迁除慰贺欢宴谓之烧尾宴尝有虎变为人惟尾不化须焚除乃得成人以初授如虎得为人本尾犹在一云新羊入群诸羊所触不相亲附火烧其尾则定
　　公衙
　　近代通谓府廷为公衙即古之公朝也字本作牙讹为衙诗曰祈父予王之爪牙大司马掌武备象猛兽以爪牙为卫故军前大旗出师则有建牙之事军之听号令必至牙旗之下
　　官衘之名
　　近代选曹补授先具旧官于前次书拟官于后新旧相衘故曰官衘亦曰头衘如人物口衘物取其连续之意又如马之有衘以制其首古人谓之衘尾相续即其义也
　　窃虫
　　人家有小虫至微而响甚细寻之卒不可见谓之窃虫云有此者不祥此虫大如胡麻如防负有两头白色振其头则有声窓壁暗黒处多有之拾遗孟昌朝贬贺州作窃虫赋比之鬼似不识此意
　　应病
　　有人患应病问医官苏澄澄云古无此方吾选本草尽天下药物试将读之毎发一声腹中輙应惟至一药再三无声澄因处方以此药为主其疾自除
　　中书瓦解
　　郑畋卢携同在中书因议政喧竞扑碎砚王绎叹曰不意中书竟有瓦解之事
　　绛桃栁枝
　　韩退之二妾一曰绛桃二曰栁枝皆能歌舞初使王庭凑至寿阳驿絶句云风光欲动别长安春半边城特地寒不见园花兼巷栁马头惟有月团团栁枝后逾垣遁去家人追获及镇州初归诗曰别来杨栁街头树摆弄春风只欲飞惟有小园桃李在留花不放待郎归自是专宠绛桃矣
　　武氏三头
　　武翊黄府选为解头及第为状头宏词为勅头所谓武氏三头
　　清俸写书
　　杜河南兼聚书万卷毎卷后题云清俸写来手自校汝曹读之知圣道坠之鬻之为不孝
　　嗜绿头鸭
　　李逺为杭州刺史嗜啖绿头鸭贵客经过无他馈饷相厚者乃绿头鸭一对而已
　　玉碗金杯
　　李卫公宅在安邑桑道茂谓之玉碗牟相宅在新昌北街谓之金杯
　　门状
　　文宗以前无门状自李卫公贵盛百官无以希取其意以旧刺留其衘候起居号为门状






　　类説卷三十二
<子部,杂家类,杂纂之属,类说>
　　钦定四库全书
　　类说目録
　　卷三十三
　　真诰
　　金玉条脱　　　　栉头理髪
　　清虚宫　　　　　香婴
　　芙蓉冠　　　　　金棺塟狗
　　此道在长养分生　四难
　　服日餐霞　　　　张良三期
　　守真一则婴顔而鬓
　　玉醴金浆交棃火枣
　　山中许道士人间许长史
　　兄弟七人得道　　青童诗
　　神形如车马　　　度形舟
　　紫微歌　　　　　采五芝
　　金浆玉防　　　　南真夫人
　　尸解　　　　　　人死适太隂
　　得道之士　　　　玉晨大道君
　　四真人　　　　　白髪悬石重十万斤东王公西王母　　食桃皮饮石中黄水
　　三闗　　　　　　心不正
　　夜半握固　　　　隐谷虫
　　九患　　　　　　学道大忌
　　食勿多饱勿卧　　式规法
　　吐死气取生气　　阳台
　　太洞真经　　　　太极隐芝
　　尸解仙　　　　　阳丹
　　服术叙　　　　　五难
　　抜爱欲根　　　　道在呼吸之间
　　饭学道者　　　　天下有五难
　　行道如磨镜　　　小儿贪刀刃蜜
　　无爱即无忧　　　学道如弹琴
　　惜气　　　　　　求名如烧香
　　穿井　　　　　　摩面
　　营治城郭灌溉中岳
　　闭目内视　　　　叩齿咽液
　　栉髪呪　　　　　烧香
　　闭气拜静　　　　善恶梦
　　服日月　　　　　射箭
　　读道徳经　　　　性躁
　　丹砂合药　　　　卧床欲髙
　　杀鬼法　　　　　风病
　　八节　　　　　　真人和六液
　　五夘之日　　　　不食蒜
　　暮卧存日月可辟万邪
　　地肺　　　　　　拜树乞长生
　　三等号　　　　　服雾气
　　大既有之小亦宜然　嵩髙女真
　　五色隐芝　　　　种五果
　　服胎气　　　　　三官狱
　　佛道仙道　　　　受藏景化形法
　　日行三千里　　　龙奏灵阿鳯鼓云池
　　彭祖名铿　　　　至人
　　桐栢山　　　　　酆都官名
　　稻名重思　　　　鬼官北斗
　　天门亭长　　　　室宇洁净
　　鬼畏啄齿　　　　侍帝晨
　　四明賔友　　　　南宫仙
　　元规领鬼兵　　　文举求自代
　　逸少系禁中　　　忠孝人为地下主者
　　至真　　　　　　英雄不为仙
　　三官之僚　　　　郁池宫
　　帝喾九变十化经　玉霄琳房
　　学道先治病　　　存神光
　　味道读经　　　　神药
　　老子防白日　　　上帝杀害日
　　云林夫人　　　　玉佩金铛
　　服日月芒法　　　按行洞天
　　含真台　　　　　髪不白
　　死津生道　　　　服黄连不死
　　白石生断糓








　　类说目录
　　钦定四库全书
　　类说卷三十三　　　　　　宋　曽慥　编真诰
　　金玉条脱
　　蕚緑华自云南山人女子年可二十上下青衣升平元年防羊权家一月中辄六过末赠权诗云所期岂朝华嵗暮于吾子并致火浣布手巾金玉条脱各一君慎勿泄我是九疑山中得道女罗郁也
　　栉头理髪
　　清灵真人云栉头理髪欲得过多
　　清虚宫
　　南岳夫人言明日当诣王屋山清虚宫
　　香婴
　　紫微王夫人与一神女俱来着云锦防緑绣带髻在顶中余髪至腰指着金镮白珠约臂容顔如玉五香馥芳如烧香婴气也香婴者婴香也出外国作诗曰云阙竪空际琼台耸鬰罗俯漱云瓶津仰掇碧奈花濯足玉天池鼓枻牵牛河
　　芙蓉冠
　　桐栢山真人王子乔建芙蓉冠着朱衣以珠缀缝带劔
　　金棺塟狗
　　清虚真人曰黄赤之道混气之法是张道陵受教施化为种子之一术非真人之事也吾数见行此而絶种未见种子而得生所谓抱玉赴火以金棺塟狗也
　　此道在长养分生
　　紫微夫人曰黄书赤界虽长生之秘要实得生之下术非上宫天真流軿晏景之夫所得言也此道在长养分生而已有懐于淫气兼以行乎隐书者适足以握水官之笔鸣三官之鼓耳
　　四难
　　南岳夫人言虚妄者徳之病华衒者身之灾淫者失之首耻者体之籥遣此四难可以问道
　　服日飡霞
　　九华真妃曰日者霞之实霞者日之精惟闻服日实之法未见知霞精之养飡霞之经甚秘致霞之道甚易此谓体生玉光霞映上清之法又曰眼者身之镜耳者体之牖视多则镜昏听众则牖闭妾有磨镜之石决牖之术面者人之庭髪者脑之华心悲则面焦脑减则髪素所以精气内防丹津损竭妾有童面之经还白之法精者体之神明者身之寳劳多则精散营多则明消妾有益精之道延明之经
　　张良三期
　　南岳夫人曰言者性命之全败也信者得失之闗键也张良三期可谓笃道而明心矣
　　守真一则婴顔而鬓
　　笃行一年使头不白秃髪更生内接儿孙以职业自覊外综王事朋友之交耳目广用声气杂役此道不专行事无益不失其才例多隐逸栖身林岭之中逺人间而抱淡则必婴顔而鬓
　　玉醴金浆交梨火枣
　　此则腾飞之药不比金丹若体未真秽念盈懐恐此物必不肯来也火枣交梨之根先生君心中者使心中犹有荆棘相杂是以二树不见可剪除荆棘俾此树复生出其实无几何也
　　山中许道士人间许长史
　　云林王夫人谓许长史曰玉醴金浆交生神梨方丈火枣先灵芝我当与山中许道士不以与人间许长史许道士名玉斧长史之子也
　　兄弟七人得道
　　王子晋父周灵王有子三十八人子晋太子也是为子乔弟兄七人得道五男二女妹名观香受子乔飞解脱网之道入缑氏山中其兄眉夀亦得道
　　青童诗
　　青童大君曰欲殄灭度根当防生死栽沉吟堕九泉但坐惜形骸
　　神形如车马
　　太虚真人曰观神载形时亦如车从马车败马奔亡牵连一时假哀世莫识此但是惜风火种罪天网上受毒地狱下
　　度形舟
　　西城真人曰形为度神舟泊岸当别去徘徊生死轮但苦心犹豫
　　紫微歌
　　紫微夫人歌曰褰裳济緑河遂见扶桑公髙防大林墟寝宴华宫信道茍纯笃何不栖东峯
　　采五芝
　　右英吟曰有心许斧子言当采五芝芝草不必得汝亦不能来
　　金浆玉防
　　右英曰琼丹一御九华三飞云液晨酣流黄徘徊仰咽金浆咀嚼玉防改容于三隂之馆童顔于九炼之尸
　　南真夫人
　　南人即南真夫人也云得道去世或显或隐或再酣琼精而叩棺一服刀圭而尸烂鹿皮翁吞玉华而流虫出户仇季子咽金液而臭闻百里黄帝火九鼎于荆山尚有桥领之墓季主服云散以潜升犹头足异处墨秋咽虹丹以投水寗生服石脑而赴火务光剪韭以入清泠之渊柏成纳气而肠胃三腐得道取舎之迹无常矣
　　尸解
　　人死后视其形如生人皆尸解也足不青皮不皱目光不毁无异生人头髪尽脱而失形骨者皆尸解也白日飞升方是仙非尸解之例也
　　人死适太隂
　　若其人暂死适太隂权过三官者肉烂血沉而又五脏自生白骨如玉七魄常侍三魂内守三元权息太神内闭三二十年随意而出收血育肉生精炼液复质成形胜于未死之容也真人炼形于太隂易貌于三官者此之谓也
　　得道之士
　　得道之士暂游太隂者太一守尸三魂营骨七魄卫肉胎灵录气
　　玉晨大道君
　　太上者道之子孙是为上清真人即玉晨大道君也
　　四真人
　　老君者太上之弟子年七嵗知长生之要是以为太极真人有四真人老君处其左佩神虎之符带流金之铃紫毛之节金精之巾
　　白髪悬石重十万斤
　　中山刘伟道学仙十二年仙人试之以石重十万斤一白髪悬之使伟道卧其下伟道心安体悦卧其下十二年仙人遂授神丹而白日升天
　　东王公西王母
　　汉初有四五小儿戏一儿歌曰着青裙入天门揖金母拜木公时人莫知惟张子房往拜之此乃东王公之玉童也金母者西王母也木公者东王公也仙人拜王公揖王母
　　食桃皮饮石中黄水
　　黄子阳魏人在博洛山中食桃皮饮石中黄水司马季主以尊仙八方与之遂以度世
　　三闗
　　为道当令三闗常调三闗者口为心闗足为地闗手为人闗三闗调五脏安则举身无病
　　心不正
　　欲使心正常以日出三丈错手着两肩上以日当心心中间暖则心正矣有姜伯真行道采药值仙人仙人使平立日中其形偏仙人曰子笃志学仙人不知心不正之为失因教以此遂得道
　　夜半握固
　　常以夜半时去枕平卧握固放体气调而微者身神具矣
　　隐谷虫
　　得道者有隐谷虫之法而见三尸之术谷虫死则三尸枯三尸枯自然落矣
　　九患
　　学道者有九患有志无时有时无友有友无志有志不遇其师遇师不觉觉师不勤勤不守道或守不固固不能久此人之九患也
　　学道大忌
　　喜怒损志哀戚损性荣华惑徳隂阳竭精学道之大忌也
　　食勿多饱勿卧
　　食慎勿多多则生病饱甚便卧卧则心荡心荡多失性食多生病则药不行
　　式规法
　　式规之法使人目明常以甲子旬取东流清水合真丹以洗目
　　吐死气取生气
　　欲为道者口常吐死气取生气慎笑节语常思其形
　　阳台
　　王屋山仙之别天所谓阳台也始得道者皆诣阳台处清虚之宫也
　　太洞真经
　　太洞者神州也神州别有三山山有七宫宫有七变朝化为金日中为银暮化为铜夜化为光或为山或为水或为石谓之七变七变有七经七经有三十一玉童随此书故曰太洞真经读之万过便仙
　　太极隐芝
　　阆野者阆风之府昆仑上有九府是为九宫太极为太宫诸仙人是九宫之官明大洞为仙卿服金丹为大夫众芝为御史服太极隐芝便为左右仙公及真人矣
　　尸解仙
　　尸解之仙不得御华葢乘飞龙登太极游九宫
　　阳丹
　　阳丹九转世人皆有此术谓房中之事阳丹或作隂丹
　　服术叙
　　紫微夫人服术叙云察草木之速益于己者并不及术术气则式遏鬼气轻身延年通液化津益血生脑逐恶致真守精卫命古人名为山精之卉山姜之精太上遵仙铭曰子欲长生当服山精子欲轻翔当服山姜
　　五难
　　西城王君曰人离三恶道得为人难也去女为男难也六情四体完具难也得生中国难也值有道父母国君难也
　　防爱欲根
　　青童君曰人之为道能防爱欲之根如掇悬珠一一掇之防有尽时销去外恶防有尽时尽则道矣
　　道在呼吸之间
　　太上曰人命在几日间或曰在一日间或曰在饭食间太上谓未为道或曰在呼吸之间太上曰善哉可谓为道矣
　　饭学道者
　　太虚真人曰饭凡人百不如饭一善人饭善人千不如饭一学道者
　　天下有五难
　　紫元夫人曰天下有五难贫穷恵施难豪富学道难制命不死难得见洞经难生值壬辰后圣世难
　　行道如磨镜
　　太上曰行道如磨镜垢去明存即自见形断六情守空虚见道之真亦知宿命矣又念道行道信道遂得信根其福无量
　　小儿贪刀刃蜜
　　紫微夫人曰为道者譬持火入防室中其防即灭而明独存财色于己如小儿贪刀刃之蜜其甜不足以美口即有截舌之患
　　无爱即无忧
　　南极夫人曰人从爱生忧忧生则有畏无爱即无忧无忧则无畏
　　学道如弹琴
　　太上真人问人曰子尝弹琴弦缓何如答曰不鸣不悲又问弦急何如曰声絶而伤悲又问缓急得中何如答曰众音和合八音妙奏矣真人曰学道执心调适亦如弹琴道可得矣
　　惜气
　　学道之心如忆朝食未有不得者也惜气如惜面目未有不全者也
　　求名如烧香
　　人随俗要求华名譬如烧香众人皆闻其芳不知薫以自燔燔尽则气灭名立则身絶
　　穿井
　　学道如穿井形愈深而去土愈难运出当披其心正其行乃见泉源
　　摩面
　　大素经曰一面之上两手常摩拭使热令人光泽皱斑不生先摩切两掌令热以拭两目仍顺手摩髪如理栉之状两臂更交互以手摩之髪不白脉不浮外
　　营治城郭灌溉中岳
　　消魔经曰若体中不宁当反舌塞喉漱满咽液亦无数体中自寛软耳欲数按抑令人聪彻所谓营治城郭名书皇籍鼻亦欲得按其左右令人气平所谓灌溉中岳名书帝箓
　　闭目内视
　　经曰坐常欲闭目内视存见五脏肠胃久行之自得分明了了
　　叩齿咽液
　　紫微夫人曰夜卧觉叩齿九通咽液九遍以手按鼻左右上下数十遍
　　栉髪呪
　　栉髪呪曰泥丸华保精长存左为隐月右为日根六合清炼百神受恩呪毕咽液五遍能常行之髪不落而日生经曰理髪欲向王地
　　烧香
　　南岳夫人曰烧香时勿反顾忤真气致邪应也入静户先以右足着前使人通逹上闻临食勿道死事恐令食物来众邪气洗澡时常存六丁令人所向如愿
　　闭气拜静
　　正一平经曰闭气拜静使百鬼畏惮功曹使者龙虎君日可见与语
　　善恶梦
　　数遇恶梦一曰魂妖二曰心试三曰尸贼梦觉以左手蹑人中二七遍啄齿二七遍反凶成吉夜遇善恶梦觉当摩目二七叩齿二七遍
　　服日月
　　东华真人服日月之象男服日象女服月象一日不废使人聪明五脏生华太虚真人曰以月五日夜半存日象在心中日从口入使照一心之内
　　射箭
　　为道当如射箭直往不顾乃能得造堋的
　　读道徳经
　　太极真人云读道徳五千言万遍则云驾来迎
　　性躁
　　中君云性躁暴者一身之贼病求道之坚梗也逐之者真去改之者道来
　　丹砂合药
　　小茅君云丹砂雄黄雌黄家家有之终无一人合者又云可令许斧数沐浴濯其水疾之气消其积垢之痴亦致真之阶
　　卧床欲髙
　　人卧床当令高高则地气不及鬼吹不干鬼气侵人当依地而逆上耳
　　杀鬼法
　　帝杀鬼之法先叩齿三十六下然后乃诵天蓬呪
　　风病
　　风病生于丘坟隂湿三泉壅滞故地官以水气相激多作风痹
　　八节
　　八节之日当谋善事不可忿争喜怒及行威刑
　　真人和六液
　　学生之法不可泣涙及多唾泄是以真人常吐纳咽沫以和六液
　　五卯之日
　　甲寅庚申是尸鬼竞乱精神躁秽之日夫妇不可同席当清斋不寝凡五卯之日当斋心存神令气常存如此玉女降
　　不食蒜
　　黄仙君口诀服药物不欲食蒜及石榴子猪犬头肉
　　暮卧存日月可辟万邪
　　青牛道士口诀暮卧存日在额上月在脐上辟千鬼万邪致玉女降
　　地肺
　　金陵有洞虚之膏腴句曲之地肺履之者万万知之者无一茅山天市坛四靣皆有寳金白玉各九千斤入地九尺耳
　　拜树乞长生
　　有人好道不知其方朝夕拜一枯树輙云乞长生如此二十八年不倦一旦木生紫华华甘津如蜜食讫即仙精诚之至也有人数向太华山拜礼一旦西岳丈人授其仙道一人十年拜河水遂见河侯河伯教授水行不溺法
　　三等号
　　号地下主者有三等鬼神之号复有三等
　　服雾气
　　汉张防子常服雾气云雾气是山泽水火之华精金石之盈气久服则能散形入空与云气合体防子受法于东华玉妃
　　大既有之小亦宜然
　　晋王衍女字进贤为愍懐太子妃洛阳乱刘曜畧进贤欲妻之进贤骂曰我皇太子妇司徒公女胡羌小子敢干我乎即投孟津侍婢六出曰大既有之小亦宜然复投河中
　　嵩髙女真
　　韩西华出游抚接二人将入华阳宫洞内
　　五色隐芝
　　罗江大霍有洞台中有五色隐芝华阳洞有五夜种光芝良常山有荧火芝得食一枚心中一孔明食七枚七孔明得食四十九枚夀万年
　　种五果
　　巴陵侯姜升茂住句曲山下种五果并五辛菜常买菜以市丹砂升茂以秦时封侯今名此地为姜地又有郭四朝种柰所谓福乡之柰
　　服胎气
　　后汉龙伯髙从仙人刁道林受服胎炁之法
　　三官狱
　　三官有狱官名大理李丰令为大理都余一守缺拟王附子不以与许虎也
　　佛道仙道
　　裴真人有弟子三十四人其十八人学佛道余者学仙道
　　受藏景化形法
　　司马季主入委羽山受石精金光藏景化形法于太仙女
　　日行三千里
　　宋徳周宣时人得道能一日行三千里
　　龙奏灵阿鳯鼓云池
　　挹九转而尸化吞刀圭而虫流司马季主燕昭王王子晋是也周穆王北造昆仑之阿饮绛山石髓食玉树之实而方墓乎汲郡夏禹中山啖紫柰醉金酒服灵实行九真而犹葬于防稽北戎长胡大王献帝舜以白狼之玉霜十转紫华而方死塟苍梧之野此诸圣并以龙奏灵阿鳯鼔云池岂同腐骸太隂以肉饷虫螘者哉
　　彭祖名铿
　　青精先生彭祖名铿鳯纲啇山四皓淮南八公并以肥遁山林游仙为乐升虚为戚非不能登天也弗为之耳
　　至人
　　至人在元气为元君在宫为师在南辰为南极老人在太虚为太虚真人在南为赤松子
　　桐栢山
　　桐栢山髙万八千丈其山八重周回八百余里树则踈玡琳碧泉则石醴金精其山尽五色金也
　　酆都宫名
　　世人有知酆都六天宫门名则百鬼不敢为害
　　稻名重思
　　酆都稻名重思其米如石榴子亦以上献仙官
　　鬼官北斗
　　鬼官北斗君乃道家七辰北斗之考官此鬼一官又九星精上属北辰玉君天上北斗有所司察故鬼官亦置此职武王发今为北斗君夏啓为东明公领斗君师文王为西明公领北斗师邵公奭为南明公吴季札为北明公四明公有賔友四人此四公后当亦升仙阶四明公领四方鬼
　　天门亭长
　　北斗君天门亭长今是臧洪纪瞻与虞潭更直一日守天门殷浩侍帝晨与何晏对温太真为监海国伯取杜预为长史
　　室宇洁净
　　人卧室宇当令洁净则受灵气不净则受故气故气乱人室宇者所为不成所作不立一身亦然耳当洗沭澡洁故气者鬼神尘浊不正之气也
　　鬼畏啄齿
　　夜行常啄齿鬼神畏啄齿声故不得犯人也兼以漱液亦善
　　侍帝晨
　　侍帝晨有八人李广王嘉何晏等如世之侍中
　　四明賔友
　　魏武帝为北宫大傅孙防汉髙祖晋宣帝荀彧为四明公宾友
　　南宫仙
　　有隂徳者径补仙官或入南宫受化不拘职位在世以罪福多少称量家分大都行隂徳多恤穷厄例皆诣南宫为仙
　　元规领鬼兵
　　庾元规为北大帝中卫大将军以华歆为司马所谓军公也领鬼兵数千人
　　文举求自代
　　孔文举为后中卫大夫将军陶侃为西河侯求滕含自代未许
　　逸少系禁中
　　逸少有事系禁中已五年云事已散
　　忠孝人为地下主者
　　忠孝之人既终皆为地下主者一百四十年受下仙之教授以大道渐补仙官比干今在戎山学善在少室得此变炼者甚多举此二人为标耳
　　至真
　　至真者纷华不能散其正气男言之务光之行女言之宋金潭女是也
　　英雄不为仙
　　诸英雄之才诛暴整乱建号帝王既终受书三官四辅或为五帝上相或为四明賔友助治百鬼综理死生此等奉属三官永无进仙之冀坐杀伐酷害故也秦始皇今为北帝上相刘季为南明賔友是也
　　三官之僚
　　齐桓公为三官都禁郎主生死简箓晋文公为水官司命此等名位是三官之僚无与真仙家事
　　欝池宫
　　八淳山髙五十里与沧浪方山相连下有碧海上有桑林真人欝池宫东王所镇处也
　　帝喾九变十化经
　　【阙】玉子者帝喾也诣钟山获九变十化经以隐遯日月游行星辰一旦疾崩后有发其墓者惟见一劔作龙鸣虎哮之声
　　玉霄琳房
　　大道玉晨君登玉霄琳房四盼天下有志节逺游之心者
　　学道先治病
　　学生之道当先治病不使体有虚邪及血少脑减有道士王仲甫吸引二景飡霞四十余年都不觉益其子亦服之十八年白日升天南岳真人降而教仲甫云子身有大病脑宫亏减筋液不注虽按景飡霞未为身益仲甫因服药治病兼修其事后亦升天
　　存神光
　　凡存神光行仙事不得以衣服借人亦不服非己之物巾褐履屐皆使鲜盛三魂七魄或栖其中亦为五神之气忌洿沾故也
　　味道读经
　　凡味至道读神经十言二十言中当一二过舐唇咽液百言五十言三两过叩齿防神灵和血气
　　神药
　　服神药勿使北方天忌亥子日不可睡亡精失气减损年命
　　老子防白日
　　正月四日二月八日三月十一日四月十六日五月二十日六月二十四日七月二十八日八月十九日九月十六日十月十三日十一月十二日十二月七日老子防白日
　　上帝杀害日
　　正月庚申二月辛酉三月庚戌四月癸亥五月壬子六月癸丑七月甲寅八月乙夘九月甲辰十月丁巳十一月丙午十二月丁未上帝杀害日百事不宜
　　云林夫人
　　王媚兰阿母第十三女名云林夫人
　　玉佩金珰
　　仙人有玉佩金珰以登太极
　　服日月芒法
　　日有九芒月有十芒方诸宫有服日月芒法
　　按行洞天
　　东海君乘独飚飞轮车按行诸洞天
　　含真台
　　处士得道者居含真台童女得道者居萧堂
　　髪不白
　　凝心虚形抱念神专守真一则髪不白秃更鬒乃有以百思纒胷寒热破神口言吉凶之防身排得失之门抱道不行握寳不用而望头不白者亦希闻也
　　死津生道
　　小有真人曰失道从死津三魂迷生道生生日已逺死死日已早
　　服黄连不死
　　刘奉林周时人学道嵩山四百年三合神丹为邪物所败乃入委羽山能闭气三日不息今千余年犹未升仙但服黄连得不死尔不能有所役使
　　白石生断谷
　　入山常煮白石子者以石为粮世号白石生






　　类说卷三十三
<子部,杂家类,杂纂之属,类说>
　　钦定四库全书
　　类说目録
　　卷三十四
　　摭言
　　登科记　　　　　英雄入吾彀中
　　进士称谓　　　　白衣公卿
　　西监　　　　　　进士归礼部
　　神州等第录　　　张祐徐凝诗
　　巨鳌首冠蓬山　　白衣卿相
　　期集院　　　　　请衣鉢
　　宴名　　　　　　恃才傲物
　　团司发卢彖　　　压倒元白
　　胡锜贺啓　　　　两头娘子拜夫人
　　樱桃宴　　　　　报罗
　　红笺名纸　　　　楚闰有情
　　果然得锦标归　阿婆三五年少时
　　蹙鞠防　　　　　塔下题名
　　一双前进士两个阿孩儿
　　韦蟾题诗　　　　一举及第
　　晋公隂徳　　　　犹着麻衣待至公弟子得桂先生灌园
　　韩退之古之文古之人
　　滕王阁序　　　　拍板曰乐句
　　饭后钟　　　　　富贵在里
　　随僧洗鉢　　　　袍似烂银文似锦
　　孤寒下泪　　　　赵倚楼
　　太白星精　　　　居众材之上
　　后来者必衘得　　错认顔标作鲁公捉得偷衣贼　　　青桂近嫦娥
　　锦袚子上着莎衣　进士近风偷薄
　　芳林十哲　　　　九重知己
　　四般契分　　　　贵公子行
　　五老榜　　　　　千佛名经
　　谒李相不遇　　　名纸毛生
　　酒胡子歌　　　　氷魂雪魄
　　花钿满面徐妃半妆
　　斩白蛇赋　　　　蹙金结绣
　　梅花诗　　　　　李涛诗
　　为诗放乡役　　　角觗赋
　　月中桂诗　　　　锦绣堆
　　李洞诗　　　　　吴子华诗
　　犯讳谢啓　　　　郎君东阁
　　金刚杵　　　　　沅江九肋鼈
　　太痩生　　　　　白纸案子
　　苦海　　　　　　凡夫肉眼穷相骨头原夫之軰乞一联　进士乘驴
　　一双穷相眼　　　囚酒星焚醉日
　　十离诗　　　　　温八吟
　　春雪诗　　　　　杜牧索骰子赌酒
　　潜救八人　　　　水溅罗衣
　　下水舡　　　　　上水舡令
　　长因送人处忆得别家时
　　目莲访母　　　　章孝标及第诗
　　眼中安障口唇开袴
　　冷淡生活　　　　裴三宋五陆九
　　银饼馅　　　　　赵嘏诗
　　旧语　　　　　　切忌六事
　　蜣螂推屎块　　　侍妾名珍珠
　　吊白傅诗　　　　腹笥
　　月诗　　　　　　上时宰书
　　温宪淹屈　　　　铁跻
　　顾云求书　　　　叔孙婼
　　松围三尺及第　　杨三喜
　　髙轩过　　　　　祭陆文
　　燕许大笔　　　　淡墨书
　　埋没意绪　　　　飞泉亭诗
　　紫袍金鱼献座主　潇湘赋
　　嗜煎饼　　　　　尺八空喉
　　红儿　　　　　　仆乃杜审言儿
　　摭遗
　　安禄山　　　　　李白游华山
　　乌衣国　　　　　滕王阁记
　　蔓定僧　　　　　长老悟卞
　　老僧今日又迁居　红梅
　　王魁传　　　　　玉溪梦
　　江南李氏宫中诗　弱冠有几
　　论琴　　　　　　李积化为虎
　　人鱼　　　　　　进士吕口
　　独眠孤馆　　　　戴嵩牛
　　胡大婆　　　　　诗防
　　佛家乡　　　　　沧浪亭诗
　　头颅可知













　　类説目録
　　钦定四库全书
　　类説卷三十四　　　　　　宋　曽慥　编摭言
　　登科记
　　永徽以前俊秀二科犹与进士并列咸亨之后凡由文学举于有司者竞集于进士矣由是赵傪等删去俊秀故目之曰进士登科记
　　英雄入吾彀中
　　唐太宗私幸端门见新进士缀行而出喜曰天下英雄入吾彀中矣
　　进士称谓
　　李肇国史补曰进士为时所尚久矣由此而出者终身为闻人其都防之举场通称谓之秀才投刺谓之乡贡得第谓之前进士互相钦敬谓之先軰俱防谓之同年有司谓之座主京兆府考而升者谓之等第外府不试而贡者谓之防解将试相保谓之合保羣居而试谓之私试造请权要谓之闗节激扬声价谓之还往既防列名于慈恩寺塔谓之题名大宴于曲江谓之曲江防籍而入选谓之春闗不防而醉饱谓之打眊矂匿名造谤谓之无名子退而肄业谓之过夏执已业往谓之夏课挟状入试谓之书策
　　白衣公卿
　　进士科始于隋大业中盛于贞观缙绅虽极人臣不由进士者终不为美嵗贡常八九百人谓之白衣公卿又曰一品白衫其艰难谓之三十老明经五十少进士时有诗云太宗皇帝真长防赚得英雄尽白头
　　西监
　　隋制龙翔中置西监开元以前进士不由两监者为耻
　　进士归礼部
　　俊秀等科初以考功主之开元中员外李昻性刚急集贡士曰文之美恶悉知之矣如有请托当首黜之既而昂外舅与李权相善举权于昂昂怒召权庭数之又斥权章句之疵以辱之权拱而前曰鄙文不臧既闻命矣执事昔有诗云耳临清渭洗心向白云闲唐尧衰耄厌倦天下将禅于许由由恶闻其言故洗耳今天子春秋鼎盛不揖逊于足下而洗耳何哉昂惶骇诉于执政谓权风狂不逊遂下吏后有请属无不从者朝廷以郎官权轻自此改用礼部侍郎
　　神州等第録
　　神州解送自天寳开元之际率以上十人谓之等第必求名实相副者小宗伯选之或至浑化不然十得七八茍异于是牒贡院请落故有神州等第録以记得人之盛
　　张祐徐凝诗
　　白乐天守杭江东进士多奔杭取解时张祐徐凝俱至祐曰仆为解元宜矣凝曰君有何佳句祐曰甘露寺有日月光先到河山势尽来金山寺有树影中流见钟声两岸闻凝曰善则善矣奈无野人句云千古长如白练飞一条界破青山色祐愕然凝果获选
　　巨鳌首冠蓬山
　　卢肇开成中就江西解末乃肇谢曰巨鳌屭赑首冠蓬山试官曰昨以人数挤排深惭名第奉凂焉得首冠之语肇曰顽石处上巨鳌戴之岂非首冠耶
　　白衣卿相
　　卢晖进士自号白衣卿相
　　期集院
　　进士榜出谢后更往期集院其日状元与同年相见请一人为録事其余主宴主酒主乐探花主茶之类咸以其日辟之主乐两人一主饮妓放榜后大科头两人第一部也小科头一人第二部也常宴即小科头主之大宴大科头主之纵无宴席纠日给茶钱曲江大防先牒教坊请奏上御紫云台垂观焉公卿家率以是日择壻车马填塞
　　谢衣鉢
　　状元以下到主司宅下马缀行而立敛名纸通呈与主司对拜主司云请状元谢名第第几人谢衣鉢
　　宴名
　　宴名有九一曰大相识主司在具庆者二曰次相识主司在偏侍者三曰小相识主司有兄弟者四曰闻喜勅下宴五曰樱桃六曰月灯七曰牡丹八曰看佛牙九曰闗宴最大即离筵也
　　恃才傲物
　　萧頴士恃才傲物尝携酒郊野风雨暴至有紫衣老父避雨頴士颇肆凌侮逡巡雨霁车马卒至老人上马呵殿而去曰吏部王尚书也頴士明日具长牋造门谢尚书责曰恨与子非亲属当庭训之耳子负文学之名倨忽如此止于一第乎頴士果终于扬州功曹
　　团司发卢彖
　　崔沆为主罚录事同年卢彖附近闗宴请假往洛及同年宴于曲江亭子彖以雕幰载妓微服亸鞚纵观为团司所发沆判曰深搀席帽密鞚氊车紫陌寻春便隔同年之面青云得路可知异日之心
　　压倒元白
　　宝厯中杨相嗣复具庆下继放两榜时先仆射自东洛入觐嗣复率生徒迎于潼闗既回大宴新昌里第诸生翼坐元白具在赋诗惟杨汝士诗后成最佳元白叹服汝士醉归曰我今日压倒元白其诗警句云文章旧价留鸾掖桃李新隂在鲤庭
　　胡锜贺啓
　　曹汾尚书镇许下其子希干及第用钱二十万榜至镇开贺宴日张之于侧进士胡锜啓曰桂枝折处着莱子之彩衣杨叶穿时用鲁连之旧箭又曰一千里外观上国之风光十万军前展长安之春色
　　两头娘子拜夫人
　　杨汝士尚书镇东川其子知温及第开宴汝士命官妓人与红绫一疋诗曰郎君得意及青春蜀国将军又不贫一曲髙歌绫一疋两头娘子拜夫人
　　樱桃宴
　　新进士尤重樱桃宴干符中刘相镇淮南其子覃及第勅邸吏曰醵所费取足而已时樱桃初出和以糖酪人享蛮画一小盎不啻数升
　　报罗
　　罗玠贞元中及第开宴曲江泛舟玠以溺死后有闗试前亡者谓之报罗
　　红牋名纸
　　裴思谦状元及第作红牋名纸十数诣平康里因留宿赋诗曰银缸斜背解鸣珰小语偷声贺玉郎从此不知兰麝贵夜来新惹桂枝香
　　楚闰有情
　　郑合敬及第后宿平康里诗曰春来无处不闲行楚闰相看别有情好是五更残酒醒时时闻唤状头声楚娘闰娘妓之尤者
　　果然得锦标归
　　卢肇宜春人与同郡黄颇赴举颇富肇贫郡牧饯颇甚盛肇防蹇而过明年肇状元及第归刺史以下迎接因看竞渡肇席上赋诗曰向道是龙刚不信果然得锦标归
　　阿婆三五年少时
　　薛逢晚年厄于宦途尝防羸赴朝值新进士缀行而出团司所由辈见逢斥令回避逢遣一介曰报道莫乞相阿婆三五年少时也曽东涂西抹来
　　蹙鞠防
　　咸通中新进士集月灯阁为蹙鞠防四面看棚栉比同年四覧邹希回年七十余榜末及第同年将欲即席希回坚请更一巡歴或谑之曰彼亦何敢望回
　　塔下题名
　　神龙以来杏园宴后于慈恩寺塔下题名同年中推善书者纪之他时有将相则朱书之及第后知闻或遇未及第时题名则为添前字或诗曰曽题名处添前字送出城人乞旧诗
　　一双前进士两个阿孩儿
　　苗台符年十六张读年十七同年进士同佐郑少师宣州幕尝列题西明寺中或窃注曰一双前进士两个阿孩儿
　　韦蟾题诗
　　李阳题名于昭应县楼韦蟾戯题曰渭水秦川拂眼明希仁何事寡诗情只应学得虞姬壻书字才能记姓名
　　一举及第
　　白乐天一举及第诗曰慈恩塔下题名处十七人中最少年时年二十七省试性习相近逺赋玉水记方流诗擕谒李逢吉初不为意及览赋头曰噫下自人上逹君咸徳以顺立性由习分逢吉大竒之
　　晋公隂徳
　　裴晋公质状眇小有相者曰郎君形神不入相书若不至贵即当饿死今殊未见贵处一日游香山寺有妇人致一缇防于僧伽栏楯祈祝掷筊瞻拜而去度见其所致收取至暮妇人竟不至诘旦复携来向者妇人疾趋抚膺曰阿父无罪被系昨告人假得玉带二犀带一以贻津要不幸遗失老父之祸无所逃矣度因授之妇人拜泣请留其一度不答而去后见相者曰必有隂徳及物前途万里非某所知也度果位极人臣
　　犹着麻衣待至公
　　刘虚白与太平裴公早同研席及公主文虚白犹举进士帘前献诗曰二十年前此夜中一般灯烛一般风不知嵗月能多少犹着麻衣待至公
　　弟子得桂先生灌园
　　方干师徐凝干尝刺凝曰把得新诗草里论反语曰村里老李频师方干后频及第诗僧清越赠干诗云弟子已得桂先生犹灌园
　　韩退之古之文古之人
　　李翺云韩退之文古之文也其人古之人也宜春黄颇师愈亦振名颇覩卢肇为碑扳侧唾之而去愈与人交有死即恤其孤为毕婚嫁孟郊张籍之类是也
　　滕王阁序
　　王勃着滕王阁叙时年十四都督阎公不之信令人伺其下笔初报云南昌故郡洪都新府公曰老生常谈又云星分翼轸地接衡庐公不语至落霞孤鹜齐飞秋水长天一色公矍然曰此真天才垂不朽矣
　　柏板曰乐句
　　韩愈皇甫湜一代龙门牛僧孺携所业谒之其首篇说乐韩始见题即掩卷问曰且道拍板为什麽僧孺曰乐句二公大称赏俟其他适访之大书其门曰韩愈皇甫湜同访翌日送闗以下咸往投刺因此名振
　　饭后钟
　　王播少孤贫尝客扬州木兰院随僧斋僧厌之播至已饭矣二纪来镇是邦向题字已碧纱幕其上播作诗曰二十年前此寺逰木兰花发院新修而今再到经行处树老无花僧白头又曰上堂巳了各西东惭愧阇黎饭后钟二十年来尘扑面如今始得碧纱笼
　　富贵在里
　　郑朗相公遇一僧曰郎君位极人臣然无及第之分及第即一生厄塞既而状元及第贺客盈门惟此僧不至及重试退出唁者甚众此僧独贺曰富贵在里竟如所卜
　　随僧洗鉢
　　商相公于中条山寺读书随僧洗鉢
　　袍似烂银文似锦
　　元和中李凉公下三十三人皆取寒素时有诗曰元和天子丙申年三十三人同得仙袍似烂银文似锦相将白日上青天
　　孤寒下泪
　　李徳裕颇为寒进开路及南迁或有诗八百孤寒齐下泪一时南望李崖州
　　赵倚楼
　　杜紫微览赵渭南卷诗云残星几防鴈横塞长笛一声人倚楼因目嘏为赵倚楼复赠诗曰今代风骚将谁登李杜坛覇陵鲸海动翰苑鹤天寒
　　太白星精
　　李太白谒贺知章知章曰公非人世之人可不是太白星精耶
　　居众材之上
　　孙偓尝梦积木数百偓践履往复李园曰来年必是状元何者已居众材之上果如其言
　　后来者必衘得
　　毕諴相公及第年夜聴响卜久无所闻俄遇人投骨于地羣犬争趋有一曰后来者必衘得
　　错认顔标作鲁公
　　郑薫侍郎主文误谓顔标乃鲁公之后时徐方未宁意在激劝忠烈即以标为状元谢日问及庙院标曰寒进未尝有也始知误取或嘲曰主司头脑太冬烘错认顔标作鲁公
　　捉得偷衣贼
　　李庭璧就试夜于铺内偶获半臂庭璧起取衣之同铺曰此非神授逡巡有人擒捉大呼曰捉得偷衣贼也
　　青桂近嫦娥
　　裴筠婚萧楚公女便擢进士罗隐诗曰细看月轮还有意信知青桂近嫦娥
　　锦袚子上着莎衣
　　许孟容进士及第学究登科时号锦袚子上着莎衣
　　进士近风偷薄
　　皇甫湜与李生书曰近风偷薄进士尤甚至有一谦三十年之説诗未有刘长卿一句已呼阮籍为老兵矣笔语未有骆賔王一字已骂宋玉为罪人矣书字未识便髙谈稷契读书未知句读下视服郑
　　芳林十哲
　　沈云翔十人交通中贵号芳林十哲芳林门名由此入内
　　九重知己
　　刘业特赐及第韦岫贺之曰三十浮名每年皆有九重知己旷代所无
　　四般契分
　　李挚与李敏同姓同嵗同门同年登等第挚诗曰因縁三纪异契分四般同
　　贵公子行
　　秦韬玉贵公子行曰阶前莎球緑不卷眼喷香挽不断乱花织锦栁撚线妆防池台画屏展却笑书生把书卷学得顔回忍饥面
　　五老榜
　　杜徳祥放曽松等五人年俱七十余时谓之五老榜
　　千佛名经
　　张倬落第捧登科记顶戴曰此千佛名经也
　　谒李相不遇
　　平曽谒华州李相不遇吟曰老夫三日门前立珠箔银屏昼不开诗卷却抛书袋里譬如闲看华山来
　　名纸毛生
　　刘鲁风投谒所知为典谒所阻吟曰万卷书生刘鲁风烟波万里谒文翁无钱乞与韩知客名纸毛生不为通
　　酒胡子歌
　　卢汪门族甲天下举进士不第诗曰惆怅兴亡系绮罗世人犹自选青蛾越王解破夫差国一个西施已太多晚年失意作酒胡子歌曰胡貌类人倾侧不定缓急由人不在酒胡酒胡一滴不入肠空令酒胡名酒胡
　　氷魂雪魄
　　刘得仁贵主子出入举塲竟无所成曰外家虽是帝当路且无亲既终僧栖白诗曰忍苦为诗今到此氷魂雪魄已难招直教桂子落坟上生得一枝寃始消
　　花钿满面徐妃半妆
　　蒋凝应宏词为赋止及四韵顷刻播或曰白头花钿满面不若徐妃半妆
　　斩白蛇赋
　　贞元中白乐天应宏词试汉髙祖斩白蛇赋考落盖赋有知我者斩白帝不知我者斩白蛇也登科之人赋并无闻白公之赋传于天下
　　蹙金结綉
　　赵牧效李长吉为短歌可谓蹙金结綉而无防迹
　　梅花诗
　　崔鲁梅花诗曰强半瘦因前夜雪数枝愁为晚来天又曰初开已入雕梁画未落先愁玉笛吹莲花诗曰无因解把无尘袖盛取残香尽日怜
　　李涛诗
　　李涛有诗名如水声长在耳山色不离门扫地花留影拂床琴有声日落长安道秋槐满地花
　　为诗放乡役
　　任涛诗有露团沙鹤起人卧钓船流数举不第李隲亷察江西特放乡役有论列者隲判曰江西境内为诗得及涛者即放色役不止涛也
　　角觝赋
　　周缄为角觗赋云前劲后敌无非有力之人左攫右拏尽是用拳之手
　　月中桂诗
　　张乔试月中桂诗与月长洪蒙扶踈万古同根非生下土叶不坠秋风每以圎时足还随缺处空影髙羣木外香满一轮中未种青霄日应虚白玉宫何当因羽化细得问神功
　　锦绣堆
　　谢廷浩以词赋著名号锦绣堆
　　李洞诗
　　李洞诗云药杵声中捣残梦茶铛影里煮孤灯有送人归东诗云岛屿分诸国星河共一天
　　吴子华诗
　　吴子华诗云暖漾鱼遗子晴游鹿引麛
　　犯讳谢啓
　　进士褚载投贽于苏威侍郎有数字犯讳载谢启畧曰曹兴之图画虽精终惭悮笔殷浩之矜持太过翻逹空函
　　郎君东阁
　　李义山重九日谒令狐相不见题诗屏风而去诗曰曽共山公把酒巵霜天白菊正离披十年泉下无消息九日樽前有所思莫学汉臣栽苜蓿还同楚客咏江蓠郎君官贵施行马东阁无因更重窥
　　金刚杵
　　薛保逊好行巨编自号金刚杵太和公卿之门卷轴填委率为阍媪脂烛之费因见平易者曰若薛保逊卷即所得倍于常也
　　沅江九肋鼈
　　卢肇初举先逹或问所来肇曰某袁民也或曰袁州出举人耶肇曰袁州出举人亦由沅江出鼈甲九肋者葢稀矣
　　太瘦生
　　李白戏赠杜甫曰长乐坡前逢杜甫头戴笠子日卓午借问形容太瘦生只为从来作诗苦
　　白纸案子
　　举人率以白纸糊案子面郑昌图曰新糊卓子其白如银出试入试千春万春
　　苦海
　　郑光业有一巨皮箱凡投贽有可者即投其中号曰苦海
　　凡夫肉眼穷相骨头
　　郑光业策试夜有吴人突入吴语曰必先必先可相容否光业为辍半铺之地其人曰伏取一杓水更乞煎一碗茶光业忻然为取水煎茶居二日光业状元及第其人啓谢曰既烦取水更使煎茶当时不识贵人凡夫肉眼今日俄为后进穷相骨头
　　原夫之辈乞一联
　　贾岛不善程式每自叠幅巡铺告人曰原夫之辈乞一联
　　进士乘驴
　　咸通末执政病举人仆马太盛奏请进士并乘驴郑光业躯伟大或嘲曰今年勅下尽骑驴短辔长秋满九衢清瘦儿郎犹自可就中愁杀郑昌图
　　一双穷相眼
　　崔橹酒后忤陆肱郎中以诗谢曰醉时颠蹶醒时休麯蘖催人不自由尀耐一双穷相眼不堪花卉在前头
　　囚酒星焚醉日
　　卫元规酒后忤丁仆射以书谢曰自兹囚酒星于天狱焚醉日于秦坑
　　十离诗
　　元相公在浙东賔府有薛书记酒后争令以酒器掷伤公子遂出幕既去作十离诗以献犬离主笔离手马离廐鹦鹉离笼燕离巢珠离掌鱼离池鹰离架竹离亭镜离台犬诗云驯扰朱门四五年毛香足净主人怜无端咬着亲情脚不得红丝毯上眠笔诗芸管宣毫始称情红牋纸上散花琼都縁用久锋头尽不得羲之手里擎鹦鹉诗陇西犹自托孤身飞去飞来上锦茵都縁出语无方便不得笼中更唤人燕诗出入朱门未忍抛主人常爱语交交泥秽汚瑚簟不得梁间更垒巢
　　温八吟
　　温庭筠烛下未尝起草笼袖凭几每赋一咏一吟而已塲中号温八吟
　　春雪诗
　　短李镇扬州章孝标赋春雪诗云六出飞花处处飘粘窻拂砌上寒条朱门到晚难盈尺尽是三军喜气消
　　杜牧索骰子赌酒
　　张祐客淮南幕中赴宴杜牧同坐有所属意索骰子赌酒牧吟曰骰子逡巡裹手拈无因得见玉纤纤祐曰但知报道金落彷佛还应露指尖
　　潜救八人
　　温飞卿喜为人代笔沈侍郎主文特召飞卿帘前试之或曰潜救八人矣
　　水溅罗衣
　　裴庆余佐李公淮南幕尝游江舟子刺船篙溅水湿近坐公色变庆余作诗曰满面鵞黄金缕衣翠翘浮动玉垂从教水溅罗衣湿知道巫山行雨归
　　下水船
　　裴廷祐干宁中在内庭文书敏防号下水船姚洎号急滩头上水船
　　上水船令
　　令狐绹相镇维扬与张祐狎燕公行令曰上水船风又急帆下人须好立祐曰上水船船底破好看客莫倚柁
　　长因送人处忆得别家时
　　长安有僧善病人文章尤能校语意相合处张籍颇恚之防搜愈切因得句曰长因送人处忆得别家时僧曰此有人道了也乃吟曰见他桃李发思忆后园春
　　目莲访母
　　张祐忆亡妓诗曰鸳鸯钿带抛何处孔雀罗衫属阿谁白乐天呼为问头祐曰明公亦有目莲访母长恨词云上穷碧落下黄泉两处茫茫皆不见此不是目莲访母耶
　　章孝标及第诗
　　章孝标及第后寄白乐天曰及第全胜十政官金汤镀了出长安马头渐入扬州路为报时人洗眼看答曰假金方用真金镀若是真金不镀金十载长安得一第何须空腹用髙心
　　眼中安障口唇开袴
　　方干瘦而兎缺性好侮人尝与龙丘李主簿同酌李目有翳干改令讥曰措大吃酒防盐军将吃酒防酱只见门外着篱未见眼中安障李答措大吃酒防盐下人吃酒防鲊只见手臂着襴未见口唇开袴
　　冷淡生活
　　裴令公居东洛夜宴聨句元白有得色及至杨汝士曰昔日兰亭无艳质此时金谷有髙人白曰笙歌鼎沸勿作此冷淡生活元曰乐天能全其名
　　裴三宋五陆九
　　髙祖呼裴寂为裴三明皇呼宋济为宋五徳宗呼陆贽为陆九
　　银饼馅
　　韦澳孙宏同在翰苑宣宗赐银饼馅食之甚美皆乳酪膏腴所制
　　赵嘏诗
　　赵嘏诗曰早晚粗酧身事了水边林下一闲人果止于渭南尉
　　旧语
　　旧语一曰闻多见少迹静心动卷头有眼肚里没嗔二曰貌谨气和见而少闻名多
　　切忌六事
　　一就门生求及第二求僧道荐三对人前説中表在重位四夸作客五受享厚六没用处
　　蜣螂推屎块
　　髙涣久举不第或谑之曰一百二十个蜣螂推一个屎块不上
　　侍妾名珍珠
　　皇甫松牛章公之甥怨不荐为谤诗曰夜入珍珠室朝游玳宫珍珠乃侍妾名也
　　吊白傅诗
　　宣宗吊白乐天诗云缀玉联珠三十年谁教防路作诗仙
　　腹笥
　　吴子华为赋一夕梦成于腹笥
　　月诗
　　吴玢月诗云桂根宁有土光外更无空
　　上时宰书
　　王泠然上时宰书曰公有文章时岂不欲文章者见之乎公未富贵时岂不欲富贵者见之乎今贵称当朝文称今代见天下有文章未富贵者宜何如哉
　　温宪淹屈
　　温宪天圣中及第为山南从事李巨川表述其淹屈曰蛾眉先妬明妃为去国之人猿臂自伤李广乃不侯之将
　　铁跻
　　胡钲与裴庆防犯分者击以铁跻灯台也
　　顾云求书
　　顾云大顺中与羊昭业同修史时刘子长仆射着清名云力求髙逢休谏议书为先容云潜啓阅之凡一幅并不言但云云与昭业等拟将一尺三寸汗脚踏他烧残龙尾道而已
　　叔孙婼
　　李相读春秋误以叔孙婼【勑畧反】呼为嫟【女力反】小吏曰某缘师受误呼文字今闻相公呼婼为嫟方悟之耳公曰不然因检释文果勑畧反公大惭呼小吏一字师
　　松围三尺及第
　　钟幅建山斋手植一松梦朱吏曰松围三尺子当及第后三十年防名松围果然
　　杨三喜
　　杨敬之拜国子司业次子戴进士及第长子三史登科时号杨三喜
　　髙轩过
　　李贺年七嵗名动京师韩退之皇甫湜览其文曰若是古人吾曽不知若是今人岂有不知之理二公因诣其门贺总角荷衣而出二公令面赋一篇目为髙轩过
　　祭陆文
　　陆蒙顔尧志其墓吴子华为祭文曰触即碎潭下月拭即灭玉上尘
　　燕许大笔
　　顔为文慕燕许大笔
　　淡墨书
　　贡院进士榜粘黄纸四张以淡墨氊笔书礼部贡院四字
　　埋没意绪
　　刘光逺作诗尤能埋没意绪
　　飞泉亭诗
　　蜀路有飞泉亭诗板百余薛能过之打去唯留李端巫山髙一篇
　　紫袍金鱼献座主
　　庾承宣主文六七年方赐紫金门生李石已恩赐矣石以紫袍金鱼献座主
　　潇湘赋
　　何涓为潇湘赋天下传之同时潘纬以古镜诗著名或曰潘纬十年吟古镜何涓一夕赋潇湘
　　嗜煎饼
　　维嗜煎饼一饼熟成一韵诗
　　尺八空喉
　　姚岩杰与卢肇防于江亭肇改令曰逺望渔舟不濶尺八姚遽饮呕哕还令曰凭栏一唾已觉空喉
　　红儿
　　罗虬与宗人隐邺齐名时号三罗广明乱后从鄜州李孝恭籍中有红儿善肉声虬作絶句百篇号比红诗大行于时
　　仆乃杜审言儿
　　杜甫醉后厉声问严武曰公是严挺之子武色变甫曰仆乃杜审言儿
　　摭遗
　　安禄山
　　唐明皇召安禄山用矮金裹脚杌子赐坐肃宗伏青蒲谏帝曰此胡有竒相吾以此厌之肃宗曰何不杀之帝曰杀假恐生真肃宗乃召禄山饮教宫人进鸩杯禄山将饮适防燕泥堕杯中禄山疑乃不饮
　　李白游华山
　　李白失意游华山遇县宰方开门决事白乘醉跨驴过门宰怒不知太白也引至庭下曰汝何人輙敢无礼白乞供状状无姓名曰曽令龙巾拭吐御手调羮贵妃授砚力士抹靴天子门前尚容吾走马华隂县里不得我骑驴宰惊起揖曰不知翰林至此太白跨蹇而去
　　乌衣国
　　唐王谢居金陵以航海为业遇风舟破谢附一板抵一州见翁姬皆皂服曰此吾主人郎也引至宫室见王坐大殿左右皆妇王皂袍乌冠金花闪闪翁以女妻谢谢问女曰此国何名曰乌衣国也王召宴于寳墨殿器皿俱黒命玉杯劝谢曰入吾国者汉有梅成今有足下王命作诗卒章云恨不此身生羽翮王曰虽不能与君生羽翼亦可令君跨烟雾宴归女曰尾句何相讥也王遣人曰某日当回女取灵丹以昆仑玉合盛之遗谢曰此丹可召人神魂死未逾月者可使更生王命飞云轩既至乃乌檀兠子耳令谢入其中闭目少息已至家梁上双燕呢喃下视谢乃悟所止燕子国也至秋二燕将去悲鸣庭户谢书一纸系燕尾曰悮到华胥国里来玉人终日苦怜才云轩漂去无消息洒泪春风几百回来春燕至尾有小柬乃有寄诗曰昔日相逢防数合如今暌逺是生离来春总有相思字三月天南无燕飞明年燕果不来刘禹锡金陵三咏有乌衣巷诗即知王谢事匪虚耳
　　滕王阁记
　　王勃舟次马当水次见一叟曰来日滕王阁作记子可搆之垂名后世勃曰此去洪水六七百里今晚安可至也叟曰吾助汝清风一席中源水府吾主此祠勃登舟张帆未晓抵洪谒府帅阎公公俾为记赠百缣回舟登岸叟坐前石矶上曰神既借以好风又教以不敏夀夭穷通可得知否叟曰子神强骨弱气清体羸脑骨亏害目睛不全秀而不实终不贵矣子过长芦祠以隂钱十万焚之吾有博债未偿也叟冉冉没于水际后过长芦有羣乌飞集桅樯舟不进勃取纸焚之舟即行
　　蔓定僧
　　陈觉塲屋失意游鴈荡山逺视一木如翠葢状乃板萝扪石至木下蔓草纒绕一僧坐入定手触其衣则随风而化觉结庵其旁僧忽欠伸开目曰吾有衣寄山岩命虎守之持吾锡杖取衣虎自不加害觉入岩得衣虎摇尾而去僧衣新衣説法申曰妙中得妙即法性空中得定乃真空积善累凶皆由汝意成佛作鬼悉自心源一切法门本来无门一切妙用本来无用一身何所有万法本归空汝可削髪以顺吾教觉曰髪肤受之父母不敢毁伤僧曰日月星为三光明则一也天地人为三才道则一也儒释道三教道亦一也道养性也释适性也儒修性也因授觉度世法后人呼其岩为説法岩
　　长老悟卞
　　僧悟卞住持通州琅山入城中开元寺説法有僧问既称长何故年少师沉吟曰千年朱顶鹤一日鳯凰雏僧曰见答何迟师曰洞深云出晚涧濶水流迟或问琅山长老因何来开元寺説法师曰家家观世音或问木鱼何义曰鱼昼夜不合目欲修行者日夜忘寐思道也
　　老僧今日又迁居
　　楚郎中同子弟游茅山逺望林壑既至一小庵僧年八九十矣曰诸子何故至此此去三里有寺可宿诸子乃去逼暮至寺因言其故寺僧惊曰我辈知之此僧隐北山三十年未尝得见愿同作礼凌晨至庵已无人留诗题曰数株松桧食不尽一沼芰荷衣有余刚被旁人相问讯老僧今日又迁居
　　红梅
　　蜀州有红梅数本郡侯建阁扄钥游人莫得见一日有两妇人髙髻大袖凭栏语笑郡侯啓钥间不见人惟东壁有诗曰南枝向暖北枝寒一种春风有二般凭仗髙楼莫吹笛大家留取倚防干
　　王魁传
　　王魁下第失意入山东莱州友人招游北市深巷小宅有妇人絶艳酌酒曰某名桂英酒乃天之美禄足下得桂英而饮天禄前春登第之兆乃取拥项罗请诗生题曰谢氏筵中闻雅唱何人戛玉在帏一声透过秋空碧几片行云不敢飞桂曰君但为学四时所需我办之由是魁朝暮去来逾年有诏求贤桂为办西游之用将至州北望海神庙盟曰吾与桂誓不相负若生离异神当殛之魁至京闱寄书曰琢月磨云输我辈都花占栁是男儿前春我若功成去好养鸳鸯作一池后唱第为天下第一魁私念科名若此以一倡玷辱况家有严君不容也不复与书桂寄书曰夫贵妇荣千古事与君才貌各相宜又曰上都梳洗逐时宜料得良人见即思早晚归来幽阁内须教张敞画新眉又曰陌上笙歌锦绣乡仙郎得意正疎狂不知憔悴幽闺者日觉春衣带系长魁父约崔氏为亲授徐州佥判桂喜曰徐去此不逺当使人迎我矣遣仆持书魁方坐防决事大怒叱书不受桂曰魁负我如此当以死报之挥刃自刎魁在南郡试院有人自烛下出乃桂也魁曰汝固无恙乎桂曰君轻恩薄义负誓渝盟使我至此魁曰我之罪也为汝饭僧诵佛书多焚钱纸舍我可乎桂曰得君之命即止不知其他也魁欲自刺母曰汝何悖乱如此魁曰日与寃会逼迫以死母召道士髙守素屡醮守素夜至官府魁与桂相系而立有人戒曰汝知则勿复防数日魁竟死
　　玉溪梦
　　金俞游闗中过大回山望西峯石壁日射如血父老云秦坑儒于此俞题诗曰儒血未干秦鹿走焚书烟断汉兵呼归仁弃虐苍生意黔首从来本不愚夜梦二吏追至一处若王者居曰此秦皇玉溪宫也俄见秦皇曰与汝时异而代变何今是而古非谤古者律文所禁讪上者罪不容诛命左右斩之俞曰向使陛下纳直士之正言拒佞人之邪説天下从何而叛也尚以昔时不道之气加今日无过之人秦皇怒少霁令为文谢过乃命东偏赐食令着秦所以失汉所以得秦皇览奏涕下曰卿言正中吾过恨不与同时俞曰使臣生于陛下时亦不能用当时岂无正人哉秦皇曰吾幽处此宫不知嵗月多少因卿言自咎不已卿可还矣命吏送还
　　江南李氏宫中诗
　　欧永叔曰诗源乎心者也富贵愁怨系乎所处江南李氏宫中诗曰帘日已髙三丈透金炉次第添香兽红锦地衣随步皱佳人舞彻金澑酒恶时拈花蕋嗅别殿时闻箫鼓奏与时挑野菜和根煮旋斫生柴带叶烧之句异矣
　　弱冠有几
　　王文正公曰卑防接对尊长或侍先生父执有问当以实对近有世家子弟吾问其年几何曰弱冠【阙】有几问乘马曰千乘驴曰有蹇衞子又问曽谒某官乎曰扎得一刺见拟祗侯
　　论琴
　　舜作五弦琴歌南风思长养之徳也后増之文武二弦师旷一曲未终则大风雨隋三年国大旱甚哉正声之作薄徳者不能听也其曲不过广陵散风入松别鹤怨十余弄耳今好琴者杂以新声悲夫
　　李积化为虎
　　唐俨为御史奉使岭表路出荆南驿吏曰溪曲有虎可由山后路行俨曰吾衘王命避虎何也鞭驭而去有虎跃出返入大草中言几伤吾故人俨识其声是其友李积也问曰君何由至此虎曰昨病发狂走山谷间化为虎自是冕而趋者翼而翔者毳而持者搏而啖之向有一妇人银握臂吾衘至水去斯百步君过而取之遗吾家吁食其人而取其物以遗妻子非人所为今日吾倒行逆施耳俨曰君平生得此有恨乎虎曰吾曽私孀妇其家常有害我心吾因醉一家尽杀之而去此为恨耳俨上山未定见巨虎大吼声震林木而去
　　人鱼
　　张守信泊船新开湖有渔者举网得鱼近百斤自腰而下鱼也腰上乃美妇人守信酌酒饮之面益红美或取汤一杓饮之急喷去似伤乎热也舟人曰杀之不祥复还之深水其鱼合掌言曰刼火未壊人首鱼身昔为东鲁太史今作泊水小君投我以酒固以为感沃我以汤斯亦不仁
　　进士吕口
　　杨愿监都下仓有通谒云江州进士吕口既见投短啓曰幽室微光寒泉涸滴杨宜之庖屡空孔绪之车何适愿曰孔绪之车何故事也其人曰杨三杨三汝杨返之孙杨中之子也孔绪之事何必问也愿怒欲击之其人溘然仆地惟露幞头巾子愿遽锄之化为大防走入仓下
　　独眠孤馆
　　唐州押衙崔庆成辖香药纲内库抵皇华驿舎夜见美妇人曰今日见君君必有疑今日舍君我宁不悔俟君回辕别图后防掷字云川中狗百姓眼妈扑儿御厨饭洎还不敢宿皇华驿寓旅邸前妇人来曰今日之事可谐否十二字能辨否庆成不对因命青衣进酒终不举盏乃作诗云妖魄芳魂自古灵多情心胆似平生知君不是风流物却上幽原怨月明青衣曰小娘子尝养鹦鹉十余年竟不言乃其验乎妇人叹曰是矣乃作哑鹦鹉诗云雕笼驯养许多时终嵗曽无一句词深恨化工情大悮因何偏与好毛衣掷纸于地灯火俱灭丁晋公尝见十二字曰川中狗蜀犬也独字百姓眼民目也眠字妈扑儿爪子也孤字御厨饭官食也馆字乃独眠孤馆四字
　　戴嵩牛
　　唐戴嵩善画水牛因笔坠则为乌牛画饮水之牛则水中见影画牧童牵牛则牛瞳中有牧童
　　胡大婆
　　牛世基就学东林山寺夜有叩门者云胡三婆祗侯既坐曰吾东海龙王之姑龙王功徳髙上天许作碑故来奉托世基未许乃曰某言轻令二家妇奉告俄有胡二婆祗侯曰何故不为下笔当令大家妇奉告伊甚有性气旋有冷风触面大婆目若电光正色云适令二妹托作碑已磨白螭石仍请紫阳大人题额足下若入此縁万刼不朽世基急取纸书云洪因圣果虽已有成有仆勾龙信乃持杖云空山夜半是何神鬼輙敢挠人于大婆胫后击之大婆防手曰此事当令孙骠骑折又闻人语曰地下幸有韩文公李白辈随分道得文字那个寃家教托此人唆使下打损大婆这公事了不得忽有甲马泊殿东召世基曰某即孙骠骑也勾龙信自有处置秀才亦须薄谴一吏刺世基面云配北山放羊骠骑领兵出寺视勾龙信已毙于灶下世基以妖怪文其而欲自尽老僧曰何不飞章上告世基才执笔面上字已失其仆则竟不生矣
　　诗谶
　　廖融处士作句曰云穿捣药屋雪压钓鱼船融自解曰屋破云穿其中无人也船为雪压无用也未几果卒
　　佛家乡
　　余安道游山寺诗云暂离人世界且到佛家乡议者以为不吉果卒
　　沧浪亭诗
　　苏子美沧浪亭诗云自嗟不及游鱼乐虚作人间半世人又山蝉带响穿松户野蔓蟠青入破窻窻破蔓蟠其中似无人居竟世所惜杨轩灯诗解照日月不照处独明天地未明时然日月不照处有照何用也天地未明时能明何用也轩竟卒于布衣
　　头颅可知
　　陶景与从兄书曰仕宦期四十左右作尚书郎即投簪髙迈今三十六方作奉朝请头颅可知不如早



　　类説卷三十四
<子部,杂家类,杂纂之属,类说>
　　钦定四库全书
　　类说目録
　　卷三十五
　　尔雅
　　亚壻　　　　　　牵牛
　　太白星　　　　　羊枣
　　天鸡　　　　　　喜子
　　苦茶　　　　　　鱼婢
　　土鸭　　　　　　王虵
　　鱼枕　　　　　　蚊母
　　春鉏
　　集韵
　　扶留　　　　　　天使
　　防母　　　　　　丰隆
　　般　　　　　　
　　仓庚　　　　　　兽君
　　酪母　　　　　　一流
　　蔗饴　　　　　　徒吹
　　芦茄　　　　　　螳螂
　　以子加乙为孔氏　枣氏束氏
　　斯头　　　　　　僝僽
　　褦襶　　　　　　諵谀
　　搆防　　　　　　
　　楉榴　　　　　　寒
　　醵饮　　　　　　枸杞
　　击壤　　　　　　缩醴
　　土精　　　　　　巧妇鸟
　　藻井　　　　　　鹭接篱
　　斗帐　　　　　　血噉
　　碧
　　本草
　　君臣佐使　　　　隂阳配合
　　湿药　　　　　　伏龙肝
　　术　　　　　　　半天河
　　春雪　　　　　　山芋
　　守田　　　　　　菊花
　　甘草　　　　　　人参賛
　　仲思枣　　　　　垣衣
　　水芝丹　　　　　丝莼
　　木笔　　　　　　桃奴
　　燕有两种　　　　崖蜜
　　蛇符　　　　　　马通
　　二蔗　　　　　　屋松
　　鸡头　　　　　　八
　　神防草　　　　　五木之耳
　　艾作馄饨　　　　使君子
　　佩萱生男　　　　络妇
　　余甘　　　　　　头垢
　　菱实　　　　　　胡桃
　　事始
　　尝百草　　　　　煑盐
　　弃市　　　　　　疫鬼
　　都水使者　　　　弓矢
　　童子郎　　　　　六丁
　　武帝伤足　　　　神鱼子英祠
　　幞头　　　　　　靴
　　云幕　　　　　　集贤学士
　　宏文舘　　　　　崇文舘学士
　　崇贤舘学士　　　崇舘学士
　　著作郎　　　　　黄帝将相
　　使相　　　　　　待漏院
　　科举　　　　　　武举
　　道举　　　　　　曵白
　　少微星　　　　　中书舎人
　　门状　　　　　　男子拜
　　寓直　　　　　　教坊
　　黄纸写勅　　　　鳯诏
　　悲田院　　　　　泥人祈晴
　　苾蒭　　　　　　防国三藏
　　大徳　　　　　　大照禅师
　　沙门称释　　　　铁蒺藜
　　道士赐紫　　　　汗衫
　　半除　　　　　　履舄
　　香缨　　　　　　酒令
　　偏提　　　　　　骰子赐四绯
　　熊白生　　　　　鱼袋
　　国忌奏军乐　　　不讳嫌名
　　墓志　　　　　　五色裙
　　腰带
　　意林
　　夏条冬氷　　　　扁鹊兄弟
　　西笑　　　　　　乞浆得酒
　　诏书挂壁
　　迂书
　　言戒　　　　　　知非
　　天人　　　　　　无恠
　　事亲　　　　　　无益
　　学要　　　　　　治心
　　文害　　　　　　道大
　　负恩　　　　　　羡厌
　　释老　　　　　　无为賛
　　讳有　　　　　　斥庄
　　辨杨　　　　　　无党
　　三欺　　　　　　天人

　　类说目録
　　钦定四库全书
　　类说卷三十五　　　　　　宋　曽慥　编尔雅
　　亚壻
　　两壻相谓为亚壻注云今同门壻为僚壻是也
　　牵牛
　　何【去声】鼓谓之牵牛注云今荆人呼此星为担鼓担即荷也
　　太白星
　　明星谓之啓明太白星也晨见东方为啓明昏见西方为太白
　　羊枣
　　羊枣注云实小而圆俗呼为羊屎枣曽晳嗜羊枣是也
　　天鸡
　　螒【音汗】天鸡注云小虫黑身赤首又名莎鸡又名樗鸡鶾天鸡注云鶾鸡赤羽周成王时蜀人献之
　　喜子
　　蟏蛸注云小蜘蛛长脚者俗呼喜子
　　苦茶
　　槚苦茶注云树小似栀子叶可煮作羮饮今呼早采者为茶晚采为槚一曰荈蜀人谓之苦茶
　　鱼婢
　　鱼婢注云小鱼似鲋而子黒俗呼鱼婢人呼为妾鱼
　　土鸭
　　土鸭注云鼃也在水似青蛙而大腹
　　王蛇
　　蛇之最大者谓之王蛇
　　鱼枕
　　鱼枕谓之丁鱼肠谓之乙鱼尾谓之丙注云皆以似书字为名
　　蚊母
　　蚊母注云似鸟而大口中吐蚊因以为名
　　舂锄
　　白鹭一名舂锄
　　集韵
　　扶留
　　吴都赋云菜则东风扶留广州记云菜陆生如兰
　　天使
　　河图记曰风者天地之使
　　防母
　　异物志云防母状如猿水打则死得风还活
　　丰隆
　　丰隆雷师名
　　般
　　般舟名
　　
　　燕飞貌
　　鸧鹒
　　説文曰黄鹂鸧鹒也鸣则蚕生以为候
　　兽君
　　说文虎为山兽之君
　　酪母
　　酒滓谓之酪母
　　一流
　　银重八两为一流
　　蔗饴
　　糖一名蔗饴
　　徒吹
　　笙一名徒吹
　　芦茄
　　胡人卷芦叶而吹谓之芦茄
　　螳螂
　　螳螂一名蚚父
　　以子加乙为孔氏
　　汤姓子氏成祖以其祖吞乙卵而生故字天乙至周以子加乙为孔氏
　　枣氏束氏
　　枣氏本棘束氏本疎皆避难而改
　　斯头
　　说文逐疫用斯头
　　僝僽
　　僝僽恶言骂詈也
　　褦襶
　　褦襶不晓事之名
　　諵防
　　諵防怒言也
　　搆防
　　搆防不解事之名
　　銊
　　銊锁钮也
　　楉【音若】榴
　　楉榴安石榴也
　　寒
　　寒饼属也
　　醵饮
　　合资而饮谓之醵饮
　　枸杞
　　春曰天精子夏曰枸杞叶秋曰却老枝冬曰地骨皮
　　击壤
　　风俗记云击壤尧时有父老击壤于康衢
　　缩醴
　　楚人谓缩醴曰蒭
　　土精
　　土精如人手在地中又名白泽食之无疾多力
　　巧妇鸟
　　巧妇鸟一名工雀又曰女鸥
　　藻井
　　殿堂藻井刻为荷菱等者取水物以厌火也
　　鹭接篱
　　郭璞注尔雅曰鹭头翅上皆有丝江南呼为鹭接篱
　　斗帐
　　斗帐小帐也形如覆斗
　　血噉
　　宋文帝好食血噉【音勘】庖人误削藕皮在中血化为水本草藕皮化血得自庖人
　　雨碧
　　纪年曰惠成王七年雨碧于郢
　　本草
　　君臣佐使
　　药有君臣佐使以相宣摄合一君二臣三佐又曰一君三臣九佐三使也
　　隂阳配合
　　药有隂阳配合子母兄弟根茎花实车石骨肉有单行者有相治者有相使者有相畏者有相恶者有相反者有相杀者
　　湿药
　　凡湿药燥大耗当先增分两得屑乃称之为主
　　伏龙肝
　　对釡底下黄土也
　　术
　　一名山姜
　　半天河
　　竹篱头水也
　　春雪
　　有虫水亦便败不堪收之
　　山芋
　　薯蓣一名山芋秦楚名玉延郑越名土藷
　　守田
　　半夏一名守田
　　菊花
　　一名日精一名周盈一名传延年
　　甘草
　　一名国老大黄曰将军
　　人参賛
　　人参为药切要与甘草同功而易蛀惟内噐中宻封可经年不壊髙丽人作人参賛曰三桠五叶背阳向隂欲来求我椵【音贾】树相寻椵叶似桐参多生其下
　　仲思枣
　　因仙人仲思食之得名
　　垣衣
　　墙隂苔也一名乌韭又名天韭
　　水芝丹
　　藕实一名水芝丹
　　丝莼
　　至冬为猪莼又名莼又云七八月以前曰丝莼秋末冬初曰瑰莼
　　木笔
　　辛夷一名木笔
　　桃奴
　　桃实自干不落者名桃奴
　　燕有两种
　　燕有两种胡燕胸班黒作窠喜长有容一疋绢者越燕紫胸俗谓之紫燕作窠极浅
　　崖蜜
　　又名石蜜别有土蜜木蜜
　　蛇符
　　蛇蜕一名蛇符
　　马通
　　马屎一名马通
　　二蔗
　　蔗有二种赤者名昆仑蔗白者名荻蔗
　　屋松
　　一名屋游
　　鸡头
　　作粉食之长年药也小儿食不能长大一名鸿头一名鴈喙
　　八糓
　　黄梁米一名竹根黄黍稷稻梁禾麻菽麦曰八谷
　　神防草
　　置户上人至则有声如叱咄
　　五木之耳
　　楮槐榆桞桑五木之耳可食幷入药
　　艾作馄饨
　　艾叶一名氷台疗一切鬼气妙作馄饨吞三五枚以饭压之良
　　使君子
　　鄂州郭使君疗小儿多用此物医家因号为使君子
　　佩萱生男
　　懐妊妇人佩萱草则生男
　　络妇
　　蜘蛛一名络新妇
　　余甘
　　庵摩勒取汁和油变白不老其子先苦后甘故曰余甘
　　头垢
　　主淋闭不通又主噎亦治劳复
　　菱实
　　仙家蒸作粉蜜和食之可休粮水族中此物最不能治病
　　胡桃
　　张骞西域将来其木春砍皮取汁沐头至黒秋取瓤事始
　　尝百草
　　世本曰神农尝百草以和药济人也
　　煮盐
　　夙沙氏煮海水为盐神农臣也
　　弃市
　　汉中元二年改磔为弃市
　　疫鬼
　　祀纪曰颛项氏有二子生而亡者为疫鬼一居江水中为疟一居人宫室区隅中善惊小儿于是以正嵗命方相氏帅傩以驱疫鬼
　　都水使者
　　晋太康五年置都水使者
　　弓矢
　　倕作弓夷则作矢弓之神名曲张箭之神名续长杀人百歩之外者矢也
　　童子郎
　　续汉书曰秦徴公卿子为诸生有志操者録之号童子郎
　　六丁
　　春秋成分图曰黄帝请问太乙长生之道太乙曰斋戒六丁可功成丁取丁寜戒慎之义
　　武帝伤足
　　稷丘君者太山下道士武帝东廵丘君迎拜曰陛下必伤足上数里左指果防
　　神鱼子英祠
　　子英者舒乡人捕鱼得赤鲤养之数年长丈余角翼皆具子英乘之飞升而去归来见妻子鱼复来迎吴中门户作神鱼子英祠
　　幞头
　　古以皂罗三尺为裹头巾后周而为四脚
　　靴
　　本胡服赵武灵王所作
　　云幕
　　女娲作云幕衞侯为虎幄亦帷帐之类
　　集贤学士
　　开元五年置丽正修书院以马懐素禇元量充使十三年置学士十八人以中书令张説兼集贤殿大学士説辞大学士判院事以徐坚副之
　　宏文舘
　　武徳初置修史舘太宗于宏文舘聚四部羣书置宏文舘选虞世南等以本官兼学士引入殿内讲论文义以禇遂良检校
　　崇文舘学士
　　魏明帝选善属文者充之唐髙祖亦置
　　崇贤舘学士
　　贞观中置属左春坊并直学士教授诸王
　　崇舘学士
　　开元二十九年于元皇帝庙命置生徒习道经后以陈希烈兼崇舘学士都检校两京宫观
　　著作郎
　　后汉有东观著作之名未有官号魏帝始置著作郎佐著作郎
　　黄帝将相
　　轩辕本纪云黄帝举风后为相力牧为将
　　使相
　　肃宗以节度使郭元振李光弼等同中书门下平章事号使相
　　待漏院
　　元和中置待漏院于朝门
　　科举
　　前汉惟射策隋及唐初亦止试杂文至神龙初试六经天宝中甲科举人问策外更试诗赋为三场
　　武举
　　长安置武举凡试有五长垜射马射马鎗歩射应对如进士科
　　道举
　　明皇置道举举生徒崇舘谓之道举
　　曵白
　　天宝初选六十四人判入等御史中丞张倚男奭判入髙等为下第者所诉明皇于勤政楼下亲试惟十二人稍优余并下第张奭不措一词时号曵白也
　　少防星
　　经曰少防四星于太防西南北列第一为处士
　　中书舎人
　　魏置通事郎掌诰命晋置中通事舎人齐改为中书舎人唐龙翔中改为西台舎人光宅中改为鳯阁舎人开元中改为紫防舎人后复为中书舎人
　　门状
　　古者未有纸削竹木以书姓名故谓之刺后以纸书故谓名纸唐李徳裕为相贵盛以此礼改具衘起居之状谓之门状
　　男子拜
　　后周制令宫人殿廷为男子拜
　　寓直
　　晋潘岳为虎贲中郎将时未有廨舎岳寄散骑之省而宿故岳曰寓直今百官及翰林学士当本省本院直故为当直安可称寓直耶
　　教坊
　　开元初于蓬莱宫侧立教坊因置使以教习之
　　黄纸写勅
　　贞观中太宗诏用麻纸写诏勅髙宗以白纸多虫蛀尚书省颁下州县并用黄纸
　　鳯诏
　　后赵石季龙置戏马观观上安诏书用五色纸于木鳯之口而颁行之故罗隐曰闼千重更无人到丝纶五色惟有鳯
　　悲田院
　　开元中京城乞儿官为置病坊给廪食近代改为悲田院或曰养病院
　　泥人祈晴
　　天宝中秋雨两月余勅人家门前作泥人长三尺左手指天右手指地以祈晴
　　苾蒭
　　僧曰苾蒭本是草名有五义一生不背日二冬夏常青三体性柔软四香气逺腾五引蔓旁布为佛弟子理亦宜然其精置者号为沙门汉言息心梵语云沙迦瞒那中国译云沙门
　　防国三藏
　　代宗诏杭州僧崇惠内赐紫袈裟号曰防国三藏
　　大徳
　　后秦姚兴谓摩罗什曰大师聪明超悟天下无二石虎呼佛图澄为天上晋书曰讲经草堂寺朝臣及大徳沙门千余人遂有大徳之目矣
　　大照禅师
　　魏太祖以沙门法果成精至授辅国宜城子累加中信侯安城公卒赠老夀将军胡灵公隋文以沙门彦踪为繙经舘学士开元中僧普寂卒谥曰大照禅师
　　沙门称释
　　晋道安授业于佛图澄澄姓帛氏以师莫过于佛遂以释为姓中夏沙门称释自道安始
　　鐡蒺藜
　　鐡菱角隋炀帝征辽置要害中刺人马也
　　道士赐紫
　　中宗时道士叶静能加金紫代宗朝李泌乞逰衡岳诏给品禄赠紫道衣其后道士赐紫自泌始
　　汗衫
　　古者朝仪衮服中有白纱中单百官郊享服中有明衣皆汗衫之状汉髙祖与项羽战争之际汗透中单名汗衫
　　半除
　　隋大业中内官多服半除即今长袖也唐髙祖减其袖谓之半臂
　　履舄
　　单底曰履重底曰舄永嘉中为鸠头鳯头履齐髙祖令官人紫皮履梁武帝以丝为之名解脱履
　　香缨
　　古者妇始见舅姑持香缨以拜五色防为之隋牛宏上议以素绢八尺中擗名曰帛拜以代香缨
　　酒令
　　古者酒令名卷白波起于东汉擒白波贼如席卷故酒席言之以快人意
　　偏提
　　元和初酌酒用樽杓无何改用注子后仇士良恶其名同郑注乃去柄安系名曰偏提
　　骰子赐四绯
　　声谱云博陆采名也陈思王制双陆局置骰子二至唐末有塞子之戯未知谁制遂加骰子至六骰合作投投掷之义作骰者非餙四以朱者明皇与贵妃采战将北惟重四可转败为胜上掷连呼叱之骰子宛转而成重四上大悦命髙力士赐四绯也
　　熊白生
　　贞元中穆寜为刺史方食其子列侍见熊白及鹿修乃曰白肥修瘠相资为冝即以白裹修而进以【阙】熊白为生而食之
　　鱼袋
　　三代以韦为算袋盛算子及小刀磨石等魏易为袋唐永徽中四品官并给随身鱼袋天后改鱼为唐初卿大夫没追取鱼袋永徽中勅生平在官为用褒没则取之情所不忍五品以上薨鱼袋不追取
　　国忌奏军乐
　　神功元年破契丹凯还内使奏将军入城例有军乐今国家忌月请备而不奏王方庆奏晋穆帝纳后用九月是康帝忌月下太常礼官荀纳等议只有忌日而无忌月若有忌月当有忌嵗遂从纳议况军乐是军容与常乐不同于事无嫌乃从之
　　不讳嫌名
　　居官不讳嫌名书范晔防之子为太子詹事固辞朝议以礼不讳嫌名乃居之唐贾曾授中书舎人以父名忠辞不受议以中书是曹司名又与曾父名音同字别礼无嫌曾乃就职
　　墓志
　　齐太子穆妃将议立石志王俭曰石志不出礼经起顔延之为王珍作墓志以其素族无铭诔故也遂相祖习魏侍中缪袭埋文父母墓下将以千载之后陵谷迁变欲后人闻知但记姓名歴官祖父姻娅而已若有徳业则为铭大王戒墓诏有数百字然则魏晋以来有墓志也汉杜子夏临终作铭刋石埋坟前厥后墓志恐因此始
　　五色裙
　　梁武帝造五色綉裙加米防珍珠为餙隋炀帝作长裙十二破名仙裙
　　腰带
　　古有革带反挿垂头秦二世制名腰带唐髙祖诏令向下挿垂头取顺下之义
　　意林
　　夏条冬氷
　　太公金匮书云夏条可结冬氷可折
　　扁鹊兄弟
　　鹖冠子云扁鹊兄弟三人并医魏文侯问孰最善扁鹊曰长兄神视故名不出家仲兄神诊不失毫毛故名不出闾臣针人血脉投人毒药故名闻诸侯
　　西笑
　　桓谭新论云关东里语人间长安乐则出门西向而笑
　　乞浆得酒
　　袁惟正书云嵗在申酉乞浆得酒嵗在辰巳嫁妻卖子
　　诏书挂壁
　　崔元始正论云州郡讯如霹雳得诏书但挂壁迂书
　　余生六龄父兄教之书又七年稍闻圣人之道今二十七年时有所获书以示人人之论髙者则曰子之书庸而无竒众人所同知也论卑者则曰子之书迂而难用于世无益也故命其书曰庸书亦曰迂书
　　言戒
　　迂夫曰言不可不重也子不见钟鼓乎叩之然后鸣铿然有声人不以为异也若不叩而自鸣人孰不谓之妖邪可以言不言犹叩之而不鸣亦为废钟鼓矣
　　知非
　　或曰蘧伯玉五十而知四十九非信乎曰古之君子有垂死而知其未死之前所为为非者况五十乎道如山也愈登而愈髙如路也愈行而愈逺学者亦尽其力而止耳
　　天人
　　力所不及者人也故有耕耘敛藏力所不及者天也故有水旱螟蝗
　　无恠
　　有兹事必有兹理有兹理必有兹事世人之恠恠所希见由明者视之天下无可恠之事
　　事亲
　　迂叟事亲无以逾人能不欺而已其事君亦然
　　无益
　　言而无益不若勿言为而无益不若勿为余久知之病未能行
　　学要
　　学者所以求治心也学虽多而心不治安以为学
　　治心
　　小人治迹君子治心
　　文害
　　或谓迂叟子于道则得其一二矣惜乎无文以发之迂叟曰君子有文以明道小人有文以发身夫变白为黒变南为北非小人有文者孰能之
　　道大
　　圣人之道如天地天地之间靡所不有众人之道如山川如陵谷如鸟兽如草木如虫沙各尽其分不知其外天地则无不包也无不徧也
　　负恩
　　受人恩而不忍负者其为子必孝其为臣必忠
　　羡厌
　　人情若厌其所有羡其所不可得未得则羡已得则厌厌而求新则为恶无不至矣
　　释老
　　或问释老有取乎迂叟曰有取释取其空老取其无为自然舍是无取也
　　无为賛
　　学黄老者心如死灰形如槁木也迂叟以为不然作无为賛曰治心以正保躬以静进退有义得失有命守道在己成功则天无复何为莫非自然
　　讳有
　　人之情讳有而不讳无离娄之明人谓之瞽不愠矣桞下惠之清人谓之汚不怍矣
　　斥庄
　　或曰庄子之辨虽当世宿学不能自解迂夫曰佞人也尧之所诛舜之所难孔子之所患是青蝇之变白黒者也子独悦之乎或曰庄子之文人不能为也迂夫曰君子之学为道乎为文乎文胜而道不至者君子恶诸
　　辨扬
　　或曰扬子之谄也以王莽为可以继周公轶阿衡迂夫曰得已哉扬子之为书也品藻当世蜀庄子真仲元靡不及焉莽宰天下而自况伊周则与之况黄虞则不与也其志将曰为伊周而止斯可矣不止而至于簒伊周岂然哉
　　无党
　　或曰吾子摈庄引扬为党乎曰无党也使庄为扬言斯与之矣扬为庄言斯拒之矣孰党哉
　　三欺
　　迂夫曰鞠躬便辟不足为恭长号流涕不足为哀敝衣粝食不足为俭三者欺人可矣感人则未也君子感人者其惟诚乎欺人者不旋踵人必知之感人者益乆人益信之
　　天人
　　天之所不能为而能之者人也人之所不能为而能之者天也稼穑人也丰歉天也












　　类説卷三十五
　　钦定四库全书
　　类说目録
　　卷三十六
　　战国策
　　九鼎　　　　　　西周下水
　　大臣得誉非国家之美
　　祭地为祟　　　　张罗
　　反间　　　　　　由基善射
　　伐蜀　　　　　　忠孝
　　刺虎　　　　　　张仪之仇
　　病在耳前目下　　楚使多徤
　　魏丑夫　　　　　四宝
　　交疎言深　　　　擅国之谓王
　　防璞　　　　　　东门吴
　　至盛不及道理　　行百里半九十里
　　悍人　　　　　　战胜于朝廷
　　七珥　　　　　　象床直千金
　　一日见七士　　　伐魏
　　无恙　　　　　　田骈不宦
　　倚门望　　　　　田单解衣
　　食玉炊桂　　　　南郑
　　系蹄得虎　　　　与虞人期猎
　　老妾事主妇　　　市有虎
　　梁王觞于范台　　白珪
　　信陵君　　　　　公仲不见顔率
　　轻阳侯之波　　　叱犬
　　伯乐顾马　　　　鹬蚌
　　百金赎胥靡　　　新妇失言
　　羊亡国壶飡得士
　　鸟不为鸟鹊不为鹊
　　窃疾　　　　　　似之而非
　　地形　　　　　　百人舆瓢
　　父令　　　　　　操权
　　风俗通
　　无恙　　　　　　琴操
　　歌曲　　　　　　伯偕兄弟相类
　　东家食西家宿　　虾蟆
　　马一疋　　　　　城门失火
　　甘泽谣
　　花月之妖　　　　陶岘三舟
　　懒残　　　　　　圆泽为孕妇子
　　歌妓红线　　　　李牟
　　古今注
　　指南车　　　　　桃弓苇箭
　　豹车　　　　　　金吾
　　华葢　　　　　　曲葢
　　蟋蟀　　　　　　雉尾扇
　　白笔　　　　　　蝇虎
　　五明扇　　　　　蚯蚓
　　六剑　　　　　　紫塞
　　钩栏　　　　　　秃秋
　　鴈　　　　　　　驴骡
　　七马　　　　　　鹊燕雀鸲鹆
　　鸡狗猪羊　　　　萤火
　　防五能　　　　　蝙蝠
　　鲸鲵　　　　　　水君
　　鳖　　　　　　蝶曰鳯子
　　蜻蜓　　　　　　尧蓂
　　水花　　　　　　沉酿
　　踯躅花　　　　　走马舡惊防马
　　芍药　　　　　　诽谤木
　　生识　　　　　　蚊蚋曰黍民
　　齐女　　　　　　针神
　　阛阓　　　　　　盘髻
　　蜀本记
　　杜宇　　　　　　六诏
　　锦里　　　　　　女
　　清平官
　　齐职制
　　执兽子　　　　　郎中令









　　类説目録
　　钦定四库全书
　　类说卷三十六　　　　　　宋　曾慥　编战国策
　　九鼎
　　秦兴师临周求九鼎周患之顔率曰大王无忧率至齐曰秦兴兵求鼎周君臣画计不若归之大国齐王大悦发师救周将求鼎周又患之率至齐曰周頼大国之义得君臣父子相保愿献九鼎不识何途之从王曰寄径于梁率曰鼎入梁必不出王曰寄径于楚率曰入楚必不出昔周伐殷得九鼎鼎九万人挽之九九八十一万人器械称此今总有人何途之从齐王乃止
　　西周下水
　　东周欲为稻西周不下水苏子见西周君曰君之谋过矣今不下水所以当东周也今其民皆得种麦君不见徳若一为下水以病其所种东周必复种稻而复夺之东周之民可令受命于君矣西州遂下水
　　大臣得誉非国家之美
　　宋君夺民时为台而民非之无忠臣以掩葢之也子罕释相为司空民非子罕而善其君齐桓公宫中七市女闾七百国人非之管仲故为三归之家以掩桓公非自伤于民也春秋记臣弑君皆大臣见誉者也大臣得誉非国家之美
　　祭地为祟
　　赵取周之祭地周患之郑朝曰臣请以三十金复取之郑献之赵太卜因告以祭地事及王病使卜之太卜曰周之祭地为祟赵乃还之
　　张罗
　　杜赫欲重景翠于周谓周君曰君之国小尽君之重宝珠玉以事诸侯不可不察也譬如张罗者张于无鸟之所则不得矣张于多鸟处则骇鸟也必张于有鸟无鸟之际然后多得鸟矣今君将施于大人大人轻君施于小人小人无可以求徒费财焉君必施于今之穷士不乆且为大人故能得欲焉
　　反间
　　昌佗亡西周之东周尽输西周之情西周大怒冯睢曰臣能杀之君予金三十斤冯睢使人操金与书间遗昌佗曰事可成勉成之不可成亟亡事乆且泄自令身死东周立杀昌佗
　　由基善射
　　苏厉谓周君曰白起巧用兵今攻梁梁破则周危君不若止之谓起曰楚有养由基善射去桞叶百歩百发百中有一人过曰射百中而不已少焉气力倦弓拨拘一发不中前功尽矣以公功多今又攻梁一功不得前功尽灭不若称疾不出也
　　伐蜀
　　司马错与张仪争于惠王前错欲伐蜀仪曰伐韩以临二周挟天子以令天下臣闻争名者于朝争利者于市三川周室天下之市朝而王不争去王业逺矣错曰欲富国务广其地欲强兵务富其民欲王者务博其徳蜀西辟国秦攻之如使豺狼逐羣羊一举而名实两附今攻韩刼天子恶名也未必利也又有不义之名王曰善遂伐蜀
　　忠孝
　　孝已爱其亲天下欲以为子子胥忠其君天下欲以为臣卖仆妾售于闾巷者良仆妾也出妇嫁乡曲者良妇也
　　刺虎
　　有两虎争人而鬬卞庄子将刺之管与曰虎者戻虫人者甘饵今鬬小者必死大者必伤子待伤而刺之是一举而两虎兼也
　　张仪仇
　　惠王死公孙欲穷张仪李讐曰不如召甘茂于魏召公孙显于韩起樗里子于国三人皆仪之仇也公用之则诸侯见张仪之无秦矣
　　病在耳前目下
　　扁鹊见秦武王武王示之病扁鹊曰君病在耳之前目之下除之未必已将使耳不聪目不明
　　楚使多徤
　　秦王谓甘茂曰楚使者多徤于寡人争词数穷奈何茂曰王勿患也其徤来使则王勿听其事软弱者来使则必听之然则徤者不用矣
　　魏丑夫
　　秦宣太后爱魏丑夫后将死葬以为殉魏子患之庸芮曰以死者为有知乎曰无知也曰明知死者无知矣何为以生所爱葬于无知之死人哉若死者有知先王积怒之日乆矣太后救过不暇何暇私魏丑夫乎后乃止
　　四宝
　　周有砥石宋有结緑梁有悬黎楚有和璞此四宝天下之名器
　　交疏言深
　　吕尚遇文王身为渔父者交疏也一説而立为太师载与俱归者其言深也使文王疏吕望而弗与深言是周无天子之徳而文武无与成其王也
　　擅国之谓王
　　范雎曰齐有田单不闻有王秦有太后穰侯泾阳华阳不闻有王夫擅国之谓王能利害之谓王制杀生之谓王善为国者内固其威而外重其权诗曰木实繁者披其枝披其枝者伤其心大其都者危其国尊其臣者卑其主秦王乃废太后逐穰侯出髙陵走泾阳
　　防璞
　　郑人谓玉未理者璞周人谓防未腊者朴周人懐朴过郑贾曰欲买朴乎出视之曰防也因谢不取
　　东门吴
　　东门吴者其子死而不忧其相室曰公之爱子天下无有今子死不忧何也吴曰吾尝无子之时不忧今子死乃与无同也
　　至盛不及道理
　　桓公九合诸侯一匡天下至葵丘之防有骄矜之色畔者九国吴王夫差无敌于天下轻诸侯凌齐晋遂杀身亡国夏育太史启叱呼骇三军而身死于庸夫此皆乘至盛不及道理也
　　行百里半九十里
　　行百里者半九十里此言末路之难
　　悍人
　　秦王与中期争论不胜王怒中期徐行而去或为中期説秦曰悍人也适遇明君故也向遇桀纣必杀之矣秦王因不罪
　　战胜于朝廷
　　齐邹忌修八尺余衣冠窥镜谓其妻曰我孰与城北徐公美妻曰君美甚徐公何能及也复问其妾妾曰徐何能及也及问客客曰徐公不若君之美也明日熟视徐公自知不如逺甚曰妻之美我者私我也妾之美我者畏我也客之美我者有求于我也入朝见威王曰臣不如徐公美臣妻私臣臣妾畏臣臣客有求于臣皆以臣美于徐公今齐地千里宫妇左右莫不私王朝廷之臣莫不畏王四境之内莫不有求于王王其蔽甚矣王曰善乃下令吏民能面刺寡人之过者受上赏上书諌者受中赏能谤议于市朝者受下赏初进諌若市数月之后时时间进期年之后虽欲言无可进者燕赵韩魏皆朝于齐所谓战胜于朝廷
　　七珥
　　齐王夫人死有妾七孺子皆近薛公欲知王所欲立乃献七珥美其一明日视美珥所在劝王立为夫人
　　象床直千金
　　孟尝君至楚献象床郢之登徒直使送之不欲行见公孙戍曰象床之直千金伤之若虽卖妻子不足偿之足下能使仆无行宝剑愿献之戍入见孟尝曰小国皆説君之义始到楚受象床未至之国何以待君君曰诺戍趍而去君召曰子教文无受象床甚善今何足之髙志之扬也戍曰登徒许宝剑君曰急受因书门板曰有扬文之名止文之过私得宝于外疾入见之
　　一日见七士
　　淳于髠一日见七士于宣王王曰不亦众乎髠曰鸟同翼者聚居兽同足者俱行今求柴胡桔梗于沮泽则累世不得一焉及之睾黍梁父之隂则防车而载耳物各有畴髠贤者之畴也王求士于髠若挹水于河取火于燧岂特七士也
　　伐魏
　　齐欲伐魏淳于髠曰韩卢天下之疾犬东郭防海内之狡兎卢逐防环山者三腾山者五兎极于前犬乏于后犬兎俱罢各死其处田父见而擅其功今齐魏相持臣恐强秦大楚承其后有田父之功齐王惧谢将休士也
　　无恙
　　齐王使使者问赵威后问曰嵗亦无恙民亦无恙耶王亦无恙耶使者曰岂先贱而后尊贵乎威曰茍无嵗何有民茍无民何有君齐有处士钟离子无恙乎其人有粮者亦食无粮者亦食有衣者亦衣无衣者亦衣助王养民何以至今不业也叶阳子无恙乎其人哀鳏寡恤孤独助王息民何以至今不业也北宫之女婴儿子无恙乎彻其环瑱至老不嫁以养父母胡为至今不朝也二士不业一女不朝何以王齐国子万民乎于陵仲子上不臣于王下不治其家率民而出无用者何为至今不杀乎
　　田骈不宦
　　齐人见田骈曰闻先生髙谊设为不宦而愿为役田骈曰子何闻之曰臣邻人之女设为不嫁行年三十有七子不嫁则不嫁然嫁过毕矣今先生设为不宦訾养千钟徒百人不宦则然矣而富过毕矣田子辞
　　倚门望
　　王孙贾事闵王王出走失王之处其母曰汝朝出而晚来则吾倚门望暮出不还吾倚闾望汝今事王王出汝不知处向何归贾入市曰淖齿乱齐国杀闵王欲与我诛者袒右市人从者四百人遂诛淖齿
　　田单解衣
　　有老人渉菑而寒田单解裘衣之襄王曰田单将以取吾国乎左右顾无人岩下有贯珠者曰王不如下令曰寡人忧民之饥也单收而食之忧民之寒也单衣之寡人忧劳百姓单亦忧之闾里相语曰田单之爱人乃王之教泽也
　　食玉炊桂
　　苏秦之楚三日乃得见王辞行王曰曾不少留对曰楚国食贵于玉薪贵于桂谒者难得见如鬼王难得见如天帝今臣食玉炊桂因鬼见帝曰闻命矣
　　南郑
　　张仪之楚贫而欲归南郑曰臣北见晋君王无求于晋乎
　　系蹄得虎
　　魏介谓建信君曰人有置系蹄者而得虎虎怒决蹯而去虎非不爱其蹯也然不以环寸之蹯害七尺之躯者权也今有国非直七尺躯也而君之身于王非环寸之蹯也愿熟图之
　　与虞人期猎
　　魏文侯与虞人期猎虽雨岂可不一防期哉乃往身自罢之魏于是始强
　　老妾事主妇
　　张仪之魏魏王将迎之张丑諌曰王闻老妾事其主妇乎年长色衰重嫁而已今臣之事王若老妾之事其主妇乃不纳张仪
　　市有虎
　　厐防与太子质于邯郸谓魏王曰今一人言市有虎王信之乎王曰否二人言有虎信乎王曰疑之矣三人言有虎信乎王曰信之矣防曰市无虎明矣而三人言成虎今邯郸去大梁逺于市议臣者过于三人愿王察之辞行防言果至太子罢质果不得见
　　梁王觞于范台
　　梁王魏婴觞诸侯于范台鲁君曰昔帝令仪狄作酒禹曰后世必有以酒亡其国者齐桓公夜半不嗛易牙调五味以进公曰后世必有以味亡其国者晋文公得南之威三日不听朝推而逺之曰后世必有以色亡其国者楚王登强台左江右湖其乐亡死王曰后世有以髙台陂池亡其国者今主君之尊仪狄之酒也主君之味易牙之调也左白台而右闾须南威之美也前夹林而后兰台强台之乐也梁王称善
　　白珪
　　白珪谓新城君曰夜行者能无为奸不能禁狗吠已也故臣能无议君于王不能禁人议臣于君也
　　信陵君
　　杀晋鄙救邯郸破秦人存赵国赵王郊迎唐且谓信陵君曰事有不可不知者有不可知者有不可忘者有不可不忘者信陵曰何也对曰人憎我也不可不知也吾憎人也不可得而知也人之有徳不可忘也吾有徳于人不可不忘也今君杀晋鄙救邯郸破秦人存赵国此大徳也今赵王郊迎卒然见赵王愿君忘之也无忌曰谨受教
　　公仲不见顔率
　　顔率见公仲公仲不见率曰公必以率为伤也故不见率也公仲好内率曰好士公仲啬于财率曰散施公仲无行率曰好义自今率且正言之而已矣公仲遽起见之
　　轻阳侯之波
　　毕长谓公叔曰乘舟舟漏而弗塞则舟沉矣塞漏舟而轻阳侯之波则舟覆矣今公自以辨于薛公而轻秦是塞漏舟而轻阳侯之波
　　叱犬
　　齐大夫诸子有犬猛不可叱叱之必噬人客有请叱之者疾视而随叱之犬遂无噬人之心
　　伯乐顾马
　　苏代为燕説齐先说淳于髠曰人有卖骏马者三旦立市人莫知往见伯乐而顾之马价十倍今臣欲以骏马见于君莫为臣先后者足下有意为伯乐乎髠入言之齐王大悦苏子
　　鹬蚌
　　赵且伐燕苏代为燕谓惠王曰臣过易水蚌方出曝而鹬啄其肉蚌合而拑其啄鹬曰今日不雨明日不雨即有死蚌蚌亦谓鹬曰今日不出明日不出即见死鹬两不相舍渔者得而并擒之
　　百金赎胥靡
　　魏嗣君时胥靡有罪贤臣迯之卫魏赎之百金不与乃请以左氏卫邑羣臣曰以百乘之地赎一胥靡无乃不可乎君曰治无小乱无大教喻于民三百之城足以为治民无亷耻虽有十左氏将何以用之
　　新妇失言
　　衞人迎新妇妇上车问骖马谁马也御曰借之谓仆曰附骖无笞服附系也两旁曰骖辕中曰服系其骖则中两服马不劳苦也车至门复教送母减灶将失火入室见臼曰徙之牖下妨往来者主人笑之此三言皆要言然不免笑者早晚之时失也
　　羊羮亡国壶飡得士
　　中山君享都士大夫司马子期在焉羊羮不徧子期怒走楚説楚伐中山中山君亡有二人挈戈而随后君顾曰奚为者曰臣父尝饿且死君下壶飡饵臣父父且死曰中山有事汝必死之故来死君也君叹曰与不期众少期于当厄怨不期深浅期于伤心吾以一杯羊羮亡国以一壶飡得士二人
　　鸟不为鸟鹊不为鹊
　　史疾为韩使楚楚王曰客何方所循曰治则圉防之言曰何贵曰贵止王曰止亦可为国乎曰可王曰楚多盗止可以圉盗乎曰可曰以止圉盗奈何顷之有鹊止屋曰楚人谓此鸟何王曰谓之鹊乎曰不可曰止今王之国有柱国令尹司马典令其任官置吏必曰亷洁胜任今盗贼公行而弗能禁止鸟不为鸟鹊不为鹊也
　　窃疾
　　墨子见楚王有人舎其文轩隣有敝舆而欲窃之舎其锦綉隣有短褐而欲窃之舎其梁肉隣有糟糠而欲窃之此为何若是也王曰必有窃疾矣
　　似之而非
　　物多相类而非幽芳之防也似禾骊牛之黄也似虎白骨疑象武夫类玉皆似之而非者也
　　地形
　　秦韩地形相错如綉秦之有韩若木之有蠧乃腹心之病
　　百人舆瓢
　　应侯谓昭王指大于臂臂大于股若有此则病必甚矣百人舆瓢而趋不如一人持而疾走百人诚舆瓢瓢必裂今秦国华阳用之穰侯用之太后用之不称瓢为噐则已称瓢为噐国必裂矣
　　父令
　　父之于子令必有行者有必不行者曰去爱妻卖爱妾此令必行者也曰毋敢思也此令必不行者也
　　操权
　　三人成虎十夫操权众口所侈无翼而飞
　　风俗通
　　无恙
　　恙毒虫也喜伤人古人草居露宿故相劳问必曰无恙
　　琴操
　　凡琴曲和乐而作者谓之畅因忧而作者谓之操今通呼曰操非也
　　歌曲
　　古琴歌曲有五如鹿鸣驺虞之类操有十二如将归拘幽履霜别鹤之类引有【阙】如烈女湘妃霹灵思归走马之类又有【阙】　　二十一章如阳春弄连珠弄之类
　　伯偕兄弟相类
　　张伯偕仲偕兄弟形貎相类仲偕妻新妆竟忽见伯偕问曰今日妆餙好否曰我伯偕也妻下趍须又见伯偕犹以为仲偕告云向大错误伯偕曰我故伯也
　　东家食西家宿
　　齐人有女二人求之东家子丑而富西家子好而贫父母不能决问女所欲云东家食而西家宿
　　虾蟇
　　俗云虾蟇一跳八尺每跳丈六从春至夏裸袒相逐无他所作掉尾肃肃或云夏马
　　马疋
　　俗説马比君子与人相疋或説马夜目明照前四丈或説度马纵横适得一疋或説马死卖直一疋帛
　　城门失火
　　城门失火殃及池鱼或説朱门失火因汲取也中水空竭鱼死
　　甘泽謡
　　花月之妖
　　武三思家素娥有殊色狄梁公请出之忽失所在于壁隅间闻兰麝氛馥附耳而听则娥语曰某乃花月之妖上帝遣奉公言笑梁公时之正人某不敢见愿公善事之勿萌他志
　　陶岘三舟
　　陶岘彭泽之后自制三舟一舟自乘一舟载客一舟载酒馔
　　懒残
　　衡岳寺有僧执役性懒而食残李泌异之一日往见正拨火煨芋啖之取其半授泌曰勿多言领取十年宰相
　　圆泽为孕妇子
　　李源与僧圆泽为忘形之友同至三峡次南浦见一孕妇圆泽曰此是某托身之所与源遽别后十二年杭州相见是夕果卒妇生一子源如期至杭天竺寺闻牧童菱髻歌竹枝乃圆泽也隔溪呼曰与君殊途慎勿相近歌曰三生石上旧精魂赏月吟风不要论惭愧情人逺相访此身虽异性常存
　　歌妓红线
　　唐潞帅薛嵩有歌妓曰红线当至徳之后两河未寜田承嗣有异志募武勇三千人号外宅男嵩忧之每咄咄独语红线曰易耳某愿一往观其形势初夜首途三更可还出户忽不见未晓复来取承嗣所金合来嵩遣使持合贻书曰有客从彼来云自元帅头边得此金合承嗣大懊散外宅男河北以寜
　　李牟
　　乐工许云封善自云学于外祖李牟韦应物示以古云天宝中得于李供奉云封曰此非外祖所吹笛公问何以验之云取竹之法以本年七月望前伐过期则音实不及期则音浮浮者外泽中干受气不全则其竹夭此笛其夭者也遇至音必破令试吹云封举六州遍一叠未尽忽中裂
　　古今注
　　指南车
　　越裳氏来贡忘其归途周公与指南车至其国车辖鐡皆消尽
　　桃弓苇箭
　　秦制辟恶车悬之于门桃弓苇箭以禳不祥
　　豹车
　　周公作豹尾车象大夫有豹变之志古军正建之今唯乘舆得建
　　金吾
　　车辐棒也汉执金吾亦棒也以铜为之金涂两末谓之金吾御史大夫司校尉亦得执焉郡守县长例皆木为之用以夹车形如车辐
　　华葢
　　黄帝战蚩尤于涿鹿常有五色云气金枝玉叶止于帝上因作华葢
　　曲葢
　　武王伐纣大风折葢太公因折之遂为曲葢
　　蟋蟀
　　一名蛬济南人谓之懒妇
　　雉尾扇
　　起于殷代髙宗有鸲尾之祥
　　白笔
　　古珥笔之遗象要剑首珥笔示君子有文武之备
　　蝇虎
　　蝇狐也一名蝇豹
　　五明扇
　　舜广开视听求贤为辅故作五明扇
　　蚯蚓
　　江东人呼歌女一曰鸣砌
　　六剑
　　吴大帝有宝剑六一曰白地二曰紫电三曰辟邪四曰流星五曰青冥六曰百里宝剑三一曰百炼二曰青犊三曰漏影
　　紫塞
　　秦筑长城皆紫色谓之紫塞南徼土色丹谓之丹徼则壅塞夷狄也徼绕也贵免侵中国也
　　钩栏
　　汉顾成庙设扶老钩栏
　　秃秋
　　状似鹤大者髙八尺善与人鬬好食蛇
　　鴈
　　自河北渡江南瘦瘠能飞不畏缯缴江南沃饶至还河北体肥不能髙飞恐为人所获尝芦以防矰缴
　　驴骡
　　驴牝马牡则生骡马牝驴牡则生脉马
　　七马
　　秦始皇有七马名曰追风白兎蹑景追电飞翮铜爵长鳬
　　鹊燕雀鸲鹆
　　鹊曰神女雀曰喜宾如人家之宾也燕名天女一名鸷鸟鸲鹆一名鸤鸠又名鸟
　　鸡狗猪羊
　　鸡一名烛夜又曰翰音狗曰黄羊猪曰参军羊曰髯主簿
　　萤火
　　一名燿夜一名丹鸟一名夜光一名宵烛
　　硕防五能
　　硕防有五能而不成伎一飞不能过屋二缘不能穷木三没不能度谷四掘不能覆身五走不能絶人
　　蝙蝠
　　一名仙防五百嵗色白脑重袭物则头垂谓之倒生
　　鲸鲵
　　鲸鱼大者长千里小者数千丈五六月就岸生子七八月导从其子归大海鼓浪成雷喷沫成雨水旋惊避莫敢当也雌者曰鲵眼如珠花
　　水君
　　状如人乘马众鱼导从一名鱼伯有人见之人马皆有鳞甲如大鲤手足耳目与人不异视人良久乃入水
　　鳖
　　一名水督邮鳖一名河伯从事又曰河伯使乌贼一名河伯度事小吏
　　蝶曰鳯子
　　蛱蝶亦曰野鵞风蝶大者曰鳯子车或黒色名鬼车
　　蜻蛉
　　或曰胡蝶青亭也小者曰胡梨一名赤衣使者又曰赤弁丈人
　　尧蓂
　　尧时殿前有蓂树自月一至十五毎日开一叶十六至月末日凋一叶
　　水花
　　芙蓉一名荷花一名水芝一名水花
　　沉酿
　　乌孙国有青田核果测其树根大如五六斗瓠贮水即成酒刘章得三核共二十人饮不竭号青田壶酒汉啬夫夜宿一津号沉酿以水投中尽夕大醉因名沉酿
　　踯躅花
　　羊食之则踯躅而死因此得名
　　走马舡惊防马
　　孙权制走马舡如马之驰也曺真有快马名惊防其疾若烈风举防也
　　芍药
　　古者相离赠之以芍药芍药一名可离故也相招赠以无文无文一名当归也欲忘人之忧赠以丹棘一名忘忧也欲蠲人之忿赠以合欢合欢则忘忿也
　　诽谤木
　　尧设诽谤木则今华表也以横木交柱头亦曰交午木
　　生识
　　有生无识草木是也无生有识鬼神是也无生无识水是也
　　蚊蚋黍民
　　河内人见人马数千如黍米游动徃来烧之蚊蚋也马皆成大蚁故呼蚊蚋曰黍民蚁曰驹
　　齐女
　　齐王后忿而死变为蝉登树嘒唳而鸣王悔恨故号蝉曰齐女
　　针神
　　魏文帝美人薛灵芸少选入宫芸别父母升车以玉唾壶承泪壶皆红色帝遣文车一乘迎之望而叹曰昔年朝为行云暮为行雨今非云非雨非朝非暮因名夜来妙于针巧非夜来裁制帝不服号针神
　　阛阓
　　阛者市之垣阓者市之门肆所以陈货鬻之物店所以置货鬻之物
　　盘髻
　　长安妇人所梳或梳随马髻亦曰堕马髻又有盘龙髻
　　蜀本纪
　　杜宇
　　蜀始王曰蚕丛次曰伯雍次曰鱼鳬又曰蜀王杜宇自号望帝
　　六诏
　　南蛮六部无统属天子每下诏各颁一封谓之六诏又其方言以诏为王唐开元末节度使王昱受赂乞合为一封大酋蒙归义为云南王始独称南诏既盛乃为邉患
　　锦里
　　锦州在城之南笮桥东蜀时锦宫又号锦里
　　蚕女
　　塜在绵竹县塑女子像被以马皮俗号为马头娘庙
　　清平官
　　平南诏为词臣者曰清平官
　　齐职制
　　执兽子
　　汉侍中掌乘舆物防噐有兽子之属故呼侍中为执兽子
　　郎中令
　　秦初制郎中令其属有三署一曰五官中郎将二曰左中郎将三曰右中郎将每署又有郎中侍郎西汉因之惟田蚡少为诸郎乃尚书郎也其他如冯唐为郎中置长直不疑顔驷之类皆三署也
　　类説卷三十六
<子部,杂家类,杂纂之属,类说>
　　钦定四库全书
　　类说目录
　　卷三十七
　　内经
　　黄帝与岐伯问难　素问惟八卷
　　半百而衰　　　　天癸
　　四时之道　　　　内格
　　痤疿　　　　　　风百病之始
　　旦暮气　　　　　四时气更伤五脏
　　冬不按蹻　　　　隂阳寒热
　　病肿
　　四时五行五脏五气七损八益
　　耳目手足　　　　邪风
　　诊脉　　　　　　四经十二从
　　十二官　　　　　气候
　　六脉　　　　　　人卧血归肝
　　配天象地　　　　六气
　　五藏六府　　　　胃水谷海
　　诊法　　　　　　血脉
　　五色　　　　　　得彊则生失彊则死
　　四变之动　　　　平人不病
　　胃者平人常气　　脱血
　　胃疸　　　　　　妊子妇人
　　水谷　　　　　　平心脉
　　平肺脉　　　　　平肝脉
　　平脾脉　　　　　平肾脉
　　五脏病　　　　　胃五脏之本
　　汗出　　　　　　五入
　　五恶　　　　　　五液
　　五禁　　　　　　五脏所藏
　　五主　　　　　　五脏所伤
　　五脏之脉　　　　重虚
　　风厥　　　　　　百病生于气
　　寒热厥　　　　　肺气
　　脾瘅　　　　　　虚实
　　九鍼　　　　　　百病生于皮毛
　　有余不足　　　　五味各归所喜
　　分肉谿谷　　　　天地气所生
　　气虚气逆　　　　三部九
　　脾四时寄治　　　热中消中富贵人
　　难经
　　动脉　　　　　　脉太过不及
　　隂阳虚实　　　　脏腑之病
　　死脉　　　　　　四时脉
　　寸关尺　　　　　尺脉
　　形病脉病　　　　荣卫
　　三焦　　　　　　脏一肾两
　　结痈　　　　　　卧而不寐
　　人面耐寒　　　　五邪
　　病邪　　　　　　虚补其母实防其子
　　七　　　　　　脏病难治腑病易治
　　治未病　　　　　伤寒有五
　　真心痛
　　黄庭经
　　上有章　　　　　至道章
　　心神章　　　　　脾长章
　　三关章　　　　　若得章
　　琼室章　　　　　常念章
　　五行章　　　　　隐藏章
　　口为章
　　神异经
　　银盘　　　　　　花栁酒
　　天地长男宫　　　织女降
　　赤郭
　　山海经
　　丹粟　　　　　　蜜都
　　九耳钟　　　　　青鸟
　　五衢　　　　　　九代舞
　　常山蛇　　　　　花四照
　　相马经
　　伯乐相马
　　相鹤经
　　胎生
　　相牛经
　　兰珠




　　类说目録
　　钦定四库全书
　　类说卷三十七　　　　　　宋　曾慥　编内经
　　黄帝与岐伯问难
　　黄帝御极坐明堂之上临观八极考建五常以为人生负隂而抱阳食味而被色寒暑相荡喜怒交侵乃与岐伯上穷天纪下极地理逺取诸物近取诸身更相问难雷公之伦受业传之而内经作矣苍周之兴秦和述六气之论具明于左史厥后越人得其一二演述难经西汉仓公传其旧学东汉仲景撰其遗论晋皇甫谧次为甲乙隋杨上善为太素唐王氷笃好之大为次注
　　素问惟八卷
　　班固曰内经十八卷素问即其经之九卷兼灵枢九卷乃其数焉虽年代移革而授学犹存惧非其人时有所隐故第七一卷师氏藏之奉行惟八卷耳周有和缓汉有淳于魏有张公华公皆得斯妙道者也
　　半百而衰
　　帝问天师曰古人百嵗动作不衰今人半百动作皆衰对曰古人知道者法于隂阳知于术数饮食有节起居有常不妄作劳终其天年今人以酒为浆以妄为常醉以入房欲竭其精故半百而衰
　　天癸
　　女子年十四而天癸至任脉通太冲盛月事以时下故有子丈夫二八肾气盛天癸至精气溢隂阳和故有子年老育子者气脉常通肾气有余也有子男不过尽八八女不过尽七七而天地精气竭矣子夀不过天癸之数也
　　四时之道
　　春谓发陈天地俱生万物以荣夜卧早起广步于庭被髪缓形以使志生生而勿杀予而勿夺赏而勿罚应生养之道也夏为蕃秀天地气交万物华实夜卧早起厌于日中使志无怒而气得泄应长养之道也秋谓容平天气以急地气以明早卧早起与鸡俱兴使志安形敛应收养之道也冬谓闭藏水氷地坼早卧晚起必待日光去寒就温无泄皮肤使志若宁应伏藏之道也
　　内格
　　道者圣人行之愚者背之从隂阳则生逆之则死从之则治逆之则乱反顺为逆是谓内格内性拒格非天道也圣人不治已病治未病不治已乱治未乱
　　痤疿
　　凡人有大怒则形气絶而血菀于上使人薄厥伤筋若汗不出使人偏枯汗出见湿乃生痤疿
　　风百病之始
　　风者百病之始也清静则内外闭拒虽百苛来弗能害故病乆则传化上下不并良医弗为
　　旦暮气
　　平旦人气生日中阳气隆日西阳以虚门以闭是故暮而收拒无扰筋骨无见雾露反此三时形乃困薄
　　四时之气更伤五脏
　　春伤于风邪留夏乃为洞泄木胜脾土故也夏伤于暑秋为疟疾秋伤于湿冬逆而欬发为痿厥冬伤于寒春必温病四时之气更伤五脏
　　冬不按蹻
　　春气病在头夏气病在脏秋气病在肩冬气病在四肢冬不按蹻【按摩蹻捷扰动筋骨】则阳气潜藏春不鼽衂【鼽鼻中水出衂鼻中血出】水不穷于木也又且春不病头项仲夏不病胸脇长夏不病洞泄秋不病风疟冬不病痹瘚并为冬不按蹻所致
　　隂阳寒热
　　隂静阳躁阳生隂长阳发隂藏阳化气隂成形寒极生热热极生寒寒气生浊热气生清
　　病肿
　　先痛而后肿气伤形也风胜则痛热胜则肿躁胜则干寒胜则浮湿胜则濡
　　四时五行五脏五气七损八益
　　天有四时五行生长收藏以生寒暑燥湿风人有五藏化五气以生喜怒悲忧恐故喜怒伤气寒暑伤形暴怒伤隂暴喜伤阳能知七损八益则隂阳可调女子七七天癸之终丈夫八八天癸之极若知之则强不知则老且病矣
　　耳目手足
　　天不足西北而人右耳目不如左明地不满东南而人左手足不如右强东方阳也其精并于上故上盛而下虚故耳目聪明手足不便西方隂也其精并于下则下盛而上虚故耳目不聪明而手足便
　　邪风
　　邪风之至疾如风雨善治先治皮毛次治肌肤次治筋脉防治六腑次治五脏治五脏者半生半死也
　　诊脉
　　善用针者从隂引阳从阳引隂以右治左以左治右以我知彼以表知里善诊脉者察色按脉先别隂阳审清浊而知部分视喘息听音声而知所苦观权衡规矩而知病所生按尺寸观浮沉滑濇而知病所在
　　四经十二从
　　人有四经十二从四经应四时十二从应十二月十二月应十二脉春夏洪秋浮冬沉四时经脉也从谓天气顺行十二辰之分十二脉谓手三隂三阳足三隂三阳
　　十二官
　　心者君主之官神明出焉肺者相傅之官制节出焉肝者将军之官谋虑出焉胆中正之官决断出焉膻中臣使之官喜乐出焉【在两乳间为气之海】脾胃仓廪之官五味出焉大肠传道之官变化出焉小肠受盛之官化物出焉肾者作强之官伎巧出焉三焦决渎之官水道出焉膀胱者州都之官津液藏焉凡十二官不得相失脾胃二藏共一官
　　气
　　三日谓之五谓之气六气谓之时四时谓之岁
　　六脉
　　凡人诸脉属目髓属脑筋属节血属心气属肺六脉气之潮汐也
　　人卧血归肝
　　人卧血归于肝眼受血而能视足受血而能步掌受血而能握指受血而能摄
　　配天象地
　　眞人上配天以养头下象地以养足中仿人事以养五脏
　　六气
　　天气通于肺地气通于嗌风气通于肝雷气通于心谷气通于脾雨气通于肾肠胃为海九窍为水
　　五脏六腑
　　五脏藏精气而不泻故满而不能实六腑传物化而不藏故实而不能满水谷入口则胃实而肠虚食下则腹实而胃虚
　　胃水谷海
　　胃者水谷之海六腑之源五味入口藏于胃以养五脏气口亦太隂也五脏六腑之气皆出于胃变见于气口五气入鼻藏于肺肺有病鼻为不利
　　诊法
　　诊法常以平旦隂气未动阳气未散饮食未进经脉未盛络脉调匀血气未乱故乃可诊切脉动静内视精明察五色观五脏有余不足六腑强弱形气盛衰以此防决死生之分
　　血脉
　　脉者血之府脉实血实脉虚血虚
　　五色
　　色者气之华也赤欲如白裹朱不欲如赭白欲如鹅羽不欲如盐青欲如苍璧之泽不欲如蓝黄欲如罗裹雄黄不欲如土黒欲如重漆不欲如屋尘五色精微象见其败寿不乆也
　　得强则生失强则死
　　五脏者身之强头者精神之府头倾侧视深精神将夺矣背者胸之府背曲肩随胸将壊矣腰者肾之府转腰不能勤肾将败矣膝者筋之府屈伸不能行筋将惫矣骨者髓之府不能乆立行则振掉髓将惫矣得强则生失强则死
　　四变之动
　　彼春之暖为夏之暑彼秋之忿为冬之怒四变之动脉与上下春应中矩夏应中规秋应中衡冬应中权
　　平人不病
　　人一呼脉再动一吸脉亦再动呼吸定息脉五动闰以太息此平人不病脉也不足为迟有余为数
　　胃者平人常气
　　平人之常气禀于胃胃者平人之常气人无胃气曰逆逆者死
　　脱血
　　臂多青脉曰脱血尺脉缓濇谓之解防安卧脉盛谓之脱血卧乆伤气也
　　胃疸
　　已食如饥者胃疸胃热则消谷也面肿曰风足颈肿曰水目黄曰黄疸
　　妊子妇人
　　少隂脉动甚者妊子也少隂脉掌后陷中当小指动而应手者也
　　水谷
　　人以水谷为本故絶水谷则死脉无胃气亦死
　　平心脉
　　平心脉来累累如连珠如循琅玕曰心平夏以胃气为本病心脉来喘喘连属其中微曲曰心病死心脉来前曲后倨如操带钩曰心死
　　平肺脉
　　平肺脉来厌厌如落榆荚曰肺平秋以胃气为本病肺脉来如循鸡羽曰肺病死肺脉来如物之浮如风吹毛曰肺死
　　平肝脉
　　平肝脉来和柔相离如竿末稍曰肝平春以胃气为本病肝脉来如循长竿曰肝病死肝脉来急如新张弓曰肝死
　　平脾脉
　　平脾脉来和柔相离如鸡践地曰脾平长夏以胃气为本病脾脉来如鸡举足曰脾病死脾脉来如锐坚如鸟喙如鸟距如屋漏如水流曰脾死
　　平肾脉
　　平肾脉来喘喘累累按之如钩曰肾平冬以胃气为本病肾脉来如引葛按之益坚曰肾病死肾脉来发如夺索辟辟如挟弹石曰肾死
　　五脏病
　　五脏相通移皆有次五脏有病则各传其所胜不治法三月若六月若三日若六日传五脏皆当死
　　胃五脏之本
　　五脏皆禀气于胃
　　汗出
　　饮食饱甚汗出于胃惊而夺精汗出于心持重逺行汗出于肾疾走恐惧汗出于肝摇体劳苦汗出于脾
　　五入
　　酸入肝辛入肺苦入心咸入肾甘入脾是谓五入
　　五恶
　　心恶热肺恶寒肝恶风脾恶湿肾恶燥是为五恶
　　五液
　　五脏化为液心为汗肺为涕肝为泪脾为涎肾为唾是为五液
　　五禁
　　【原阙】


　　五脏所藏
　　心藏神肺藏魄肝藏魂脾藏意肾藏志是为五脏所藏
　　五主
　　心主脉肺主皮肝主筋脾主肉肾主骨是为五主
　　五脏所伤
　　乆视伤血乆卧伤气乆坐伤肉乆立伤骨乆行伤筋是为五脏所伤
　　五脏之脉
　　肝脉心脉钩脾脉代肺脉毛肾脉石是谓五脏之脉
　　重虚
　　脉气上虚尺虚是为重虚
　　风厥
　　汗出而身热者风也汗出而烦满不解者厥也
　　百病生于气
　　怒则气上喜则气缓悲则气消恐则气下寒则气收暑则气泄惊则气乱劳则气耗思则气结九气不动何病之生
　　寒热厥
　　厥阳气衰于下则为寒厥隂气衰于下则为热厥
　　肺气
　　肺者脏之盖也肺气盛则脉大脉大则不得偃卧
　　脾瘅
　　有病口甘者五气之溢也名曰脾瘅有病口苦者名曰胆瘅
　　虚实
　　气实形实气虚形虚谷盛气盛谷虚气虚脉实血实脉虚血虚此其常也反此者病
　　九鍼
　　上应天地隂阳一天二地三人四时五音六律七星八风九野一针皮二针肉三针脉四针筋五针骨六针调隂阳七针益精八针除风九针通九窍除三百六十五节气一镵针二圆针三提针四锋针五防针六圆利针七毫针八长针九大针
　　百病生于皮毛
　　百病始生必先于皮毛邪中之则腠理开开则入客于脉络脉络留而不去传入于经经留而不去传入于肠胃
　　有余不足
　　神有有余不足气有有余不足血有有余不足形有有余不足志有有余不足凡此十者其气不等
　　五味各归所喜
　　五味入胃各归所喜故酸先入肝苦先入心甘先入脾辛先入肺醎先入肾
　　分肉谿谷
　　肉之大防为谷肉之小防为谿分肉之间谿谷之防以行荣卫以防大气邪溢气壅脉热肉败荣卫不行必将为脓内销骨髓外破大防留于节腠必将为败积寒留舍荣卫不居卷肉缩筋肘不能伸内为骨痹外为不仁命曰不足大寒留于谿谷也
　　天地气所生
　　【原阙】


　　气虚气逆
　　邪气盛则实精气夺则虚气虚者肺虚也气逆者足寒也非其时则生当其时则死余藏亦如此
　　三部九
　　脉有三部部有九以决生死以豦百病
　　脾四时寄治
　　脾治中安常以四时长四藏各十八日寄治不得独主于时
　　热中消中富贵人
　　多饮数溲曰消中多喜曰瘨多怒曰狂热中消中皆富贵人也
　　难经
　　动脉
　　十二经皆有动脉独取寸口以决五脏六腑死生吉凶之法寸口者脉之大防手太隂之动脉人一呼脉行三寸一吸脉行三寸呼吸定息脉行六寸人一日一夜凡一万三千五百息脉行五十度周于身漏水下百刻荣卫行隂阳各二十五度为一周也故五十度复防于手太隂寸口者五脏六腑之所终始
　　脉太过不及
　　脉有太过有不及有隂阳相乘有伏有溢有关有格
　　隂阳虚实
　　脉有阳盛隂虚隂盛阳虚浮之损小沉之实大故曰隂盛阳虚沉之损小浮之实大故曰阳盛隂虚是隂阳虚实之意也
　　脏腑之病
　　数者腑也迟者脏也数则为热迟则为寒诸阳为热诸隂为寒故以别脏腑之病
　　死脉
　　脉一呼再至曰平三至曰离经四至曰夺精五至曰死六至曰命脉絶此死之脉也
　　四时脉
　　春脉夏脉钩秋脉毛冬脉石四时之脉也
　　七传
　　言七传者死间藏者生何也传者传其胜也间藏者传其子也假令心病传于肺肺传于肝肝传于胃胃传于肾肾传于心一脏不再传故七传者死间藏者得其所生也假令心病传脾脾传肺肺传肾肾传肝肝传心是母子自相传竟而复始如环之无端故言生也
　　脏病难治腑病易治
　　脏病难治腑病易治何也脏病传其所胜也腑病传其子也
　　治未病
　　经言上上治未病中上治已病何也见肝之病则知肝当传于脾故先实其脾气无令脾受肝之邪也故曰治未病见肝之病不晓相传且一心治肝故曰治已病
　　伤寒有五
　　伤寒有五有中风有伤寒有湿温有热病有温病自霜降至春分伤风冷即病谓之伤寒冬受寒气春又中风而病者谓之温病至夏发者名热病病而多汗者谓之湿温其伤八节虚邪者谓之中风
　　真心痛
　　头心之病有厥痛有真痛手三阳之脉受风寒者厥头痛入连在脑者真头痛其五脏气相干者厥心痛其痛甚但在心手足青者即名真心痛其真头心痛者旦发夕死夕发旦死
　　黄庭经
　　上有章
　　紫烟上下三素云
　　【上丹田中丹田下丹田皆有日光之气】
　　至道章
　　发神苍华字太元脑神精根字泥丸眼神明工字英鼻神玉陇字灵坚耳神空闲字幽田舌神通命字正伦齿神崿峰字罗千【一面之间皆有神】
　　心神章
　　心神丹元字守灵肺神元白字虚成肝神龙烟字含明肾神冥字育婴脾神常在字魂停胆神龙曜字威名肺部之宫似华盖急存白元和六气【白元君主肺宫之神】心部含华丹锦绯常被玉罗在重闱【心色赤上有炁如玉光】肝部之宫翠重裹青锦披裳佩玉铃肾部之宫阙圆苍锦云衣舞龙蟠脾部之宫属戊巳外应尺宅气秀芳【尺宅面也】胆部之宫六府精雷电八震扬王旌
　　脾长章
　　含潄金醴吞玉英保灌玉庐以自赏【玉庐鼻也】灵台郁蔼望黄野【脾曰黄野】
　　三关章
　　口为天关手为人关脚为地关
　　若得章
　　若得二宫存丹太乙涙珠安昆仑重楼中关十二环自髙自下皆真人玉堂绛宇尽宫璇玑玉衡色阑干
　　琼室章
　　琼室之中八素集泥丸夫人当中立寸田尺宅可理生外物不干泰而平【三丹田各有一寸】
　　常念章
　　存潄五芽不饥渇神华执巾六丁谒【五芽者五行之生气分配五脏】老君六甲将图云丁卯神司马卿丁丑神赵子玉丁亥神张文通丁酉神臧文公丁未神石叔通丁巳神崔巨卿
　　五行章
　　伏牛幽阙罗品列【伏牛肾枣肾为幽阙】父曰泥丸母雌一口衘灵芒云五星【口吐五色云气】
　　隐藏章
　　子丹进馔肴黄乃曰狼膏及玉霜
　　口为章
　　口为玉池太和宫潄咽灵液灾不干体生光华气香兰却减百邪玉炼顔
　　神异经
　　银盘
　　北荒异国有银盘长五十丈中有明珠大数大照千里
　　花柳酒
　　河陵国柳花为酒
　　天地长男宫
　　东明山有宫阙银榜碧镂字曰天地长男之宫
　　织女降
　　郭翰遇织女降其室衣绡之衣霜罗之帔戴翘鳯之冠蹑琼元之履张丹毂之帱施九晶玉华之簟转防风之扇有同心龙枕翰曰牵牛郎何在曰河汉阻隔不复相闻翌日丹铅书青缣一幅以寄翰
　　赤郭
　　南方人长七尺腹围亦如之朱衣缟带赤蛇绕项惟食恶鬼朝吞三千暮吞三百名曰赤郭又名食邪又名黄父又云以鬼为饭雾为浆
　　山海经
　　丹粟
　　矩山多丹粟
　　蜜都
　　青要山号帝之蜜都
　　九耳钟
　　丰山有九耳钟每霜降则自鸣
　　青鸟
　　山西王母有三青鸟主为母取食
　　五衢
　　少室山有木其花五衢【花五出如衢路也】
　　九代舞
　　夏后作九代舞【九代马名也】
　　常山蛇
　　常山有巨蛇长九丈物触之中首则尾至中尾则首至中腰则首尾俱至名曰率然孙子兵法曰将至三军势如率然者此也
　　花四照
　　招摇之上其花四照
　　相马经
　　伯乐相马
　　王良问伯乐曰相马可得闻乎答曰马头为正欲方目为承欲明脊为将军欲强腹为城郭欲张四下为令欲长汗沟欲深耳欲小如斩竹口中色如日月光者行千里口中有黒者曰衘乌短寿白额入口名枸鴈一名的卢
　　相鹤经
　　胎生
　　阳鸟也禀金火之气以生三年顶赤七年善飞又七年十二时鸣六十年藂毛生泥不能汚一百六十年雌雄相视而孕一千六百年不食而胎生仙人骐骥也其相以长颈修趾则善鸣背鼈腹则能舞相牛经
　　兰珠
　　兰珠欲大【尾林也】丰岳欲髙【膝骨也】垂星欲髙【蹄也】上柱欲大【车骨也】












　　类说卷三十七
　　钦定四库全书
　　类说目录
　　卷三十八
　　孔子家语
　　孔子为中都宰　　鲁以君子道辅其君
　　三家过制　　　　孔子为政
　　异世同诛　　　　七敎三至
　　不逺之则　　　　大昏
　　五仪　　　　　　取人之法
　　灾妖不胜善政　　人有三死
　　原异　　　　　　受仁人之馈
　　一动而天下正　　赠程子束帛
　　忠信亲水　　　　商短于财
　　萍实　　　　　　死者有知
　　鲁法赎人　　　　三恕
　　被褐懐玉　　　　问舜冠冕
　　重一言之信　　　孰谓参不知礼
　　虞芮争田　　　　三患
　　嫠妇　　　　　　强气
　　问礼访乐　　　　三缄
　　卫灵公闺门无别　政在节财
　　问政　　　　　　至哉子西之谏
　　国有道　　　　　子路治蒲
　　六本　　　　　　良药忠言
　　君子慎所从
　　不慎其初而悔其后何及
　　曽参不孝　　　　下白屋之士
　　论四子　　　　　三乐
　　囘有君子之道四　见一善忘百非
　　商日益赐日损　　人情有余不足
　　人穷则诈　　　　生离别
　　遇不遇　　　　　少贬
　　问入官　　　　　赵杀鸣犊
　　八窍九窍　　　　五不取
　　土食　　　　　　孔子学琴
　　五弦琴　　　　　习亡国之声
　　乐象成　　　　　苛政猛于虎
　　尚齿
　　韩诗外传
　　得粟三秉　　　　不仁不忠不信
　　杀身　　　　　　刍豢之色
　　君子三言　　　　任人任力
　　聚敛者亡　　　　大忠次忠下忠
　　王者以百姓为天　三苗同一秀
　　社鼠　　　　　　三利三患
　　忠孝　　　　　　萦褐避荆棘
　　誉孔子　　　　　大侵之礼
　　枝解
　　望人者不至恃人者不乆
　　易道　　　　　　老马
　　螳螂搏轮　　　　人有恶乎
　　所托　　　　　　东家杀豚
　　立西河守　　　　刈蓍薪亡蓍簪
　　妇无礼　　　　　三费
　　善相人者　　　　二桃
　　三子期愿　　　　孔子瑟声有贪狼之志母去三子寒　　　马一疋
　　三忧　　　　　　伊尹适汤
　　君子容色　　　　子夏读诗
　　伐纣楯折　　　　季孙治鲁
　　知者乐水　　　　仁者乐山
　　论舜未是　　　　善为上者不忘其下
　　小人之行　　　　三佐
　　弯弓射寝石　　　君子避三端
　　昨日何生　　　　慎四者
　　何如可以骄人　　北郭先生
　　鳯凰












　　类说目録
　　钦定四库全书
　　类说卷三十八　　　　　　宋　曽慥　编孔子家语
　　孔子为中都宰
　　孔子初仕为中都宰制养生送死之节长防异食强弱异任男女别途路不拾遗器不雕伪因丘陵为坟不封不树定公曰夫子之法以治鲁国何如子曰虽天下可也何但鲁国而已哉
　　鲁以君子道辅其君
　　定公与齐侯防于夹谷孔子曰有文事必有武备有武事必有文备请具司马公从之齐使莱人以兵鼓噪刼定公孔子曰两君为好裔夷之俘敢以兵乱之非所以命诸侯也裔不谋夏夷不乱华俘不干盟兵不偪好齐侯心怍麾而避之有顷俳优侏儒戏于前孔子曰匹夫荧侮诸侯罪应诛于是斩侏儒手足异处齐侯归责其臣曰鲁以君子之道辅其君而子独以夷狄之道教寡人
　　三家过制
　　孔子言于定公曰家不藏甲邑无百雉之城古之制也三家过制请损之
　　孔子为政
　　鲁之贩羊有沈犹氏常朝饮其羊以诈市人有公慎氏妻淫不制有慎溃氏奢侈逾法鲁之鬻六畜者饰之以储价孔子为政则沈犹氏不敢朝饮其羊公慎氏出其妻慎溃氏越境而徙鬻牛马者不储价卖羔豚者不加饰
　　异世同诛
　　仲由曰少正卯鲁之闻人夫子诛之或者为失乎子曰此乃人之奸雄者也殷汤诛尹谐文王诛潘正周公诛管蔡太公诛华士管仲诛付乙子产诛防何凡此七主皆异世而同诛者以七子异世而同恶故不可赦也
　　七敎三至
　　孔子曰明王内修七敎外行三至七敎修则可守三至行则可征其守也折冲千里之外其征也还师衽席之上帝舜左禹而右臯陶不下席而天下治曾子曰何谓七敎子曰上敬老则下益孝上尊齿则下益悌上乐施则下益寛上亲贤则下择友上好徳则下不隐上恶贪则下耻争上谦让则下有节此之谓七敎何谓三至子曰至礼不让而天下治至赏不费而天下士悦至乐无声而天下民和此之谓三至
　　不逺之则
　　布指知寸布手知尺舒肘知寻斯不逺之则也
　　大昏
　　孔子曰天地不合万物不生大昏万世之嗣也
　　五仪
　　孔子曰人有五仪有庸人有士人有君子有贤人有圣人庸人者心不存慎终之规口不吐训格之言见小暗大不知所务从物如流不知所执士人者知不务多必审其所知言不务多必审其所白君子者言必忠信仁义在身思虑通明笃行信道贤人者徳不逾闲行中规绳圣人者徳合天地变通无方哀公曰寡人生于深宫之中长于妇人之手未尝知哀未尝知忧未尝知劳未尝知惧未尝知危恐不足以行五仪之敎
　　取人之法
　　哀公问取人之法子曰事任于官无取捷捷无取钳钳无取啍啍
　　灾妖不胜善政
　　哀公曰国家存亡祸福信有天命非唯人也子曰存亡祸福皆已而已天灾地妖不能加也天灾地妖所以儆人主寝梦惊怪所以儆人臣灾妖不胜善政寤寐不胜善行
　　人有三死
　　哀公曰知者夀乎仁者夀乎子曰人有三死非其命也行已自取也夫寝处不时饮食不节劳逸过度者疾共杀之居下位而上干其君嗜欲无厌者刑共杀之以少犯众以弱侮强忿怒不类动不量力者兵共杀之若夫智士仁人将顺有节动静以义喜怒以时无害其性得寿不亦可乎
　　原异
　　薫犹不同器而藏尧桀不共国而治以其原异也
　　受仁人之馈
　　有渔者献鱼曰大暑市逺无所鬻也弃之粪壤不如献之君子夫子使弟子扫地将以享祭门人曰彼将弃之夫子以祭何也子曰恶有受仁人之馈而无祭乎
　　一动而天下正
　　文王以王季为父大妊为母大姒为妻以武王周公为子以大原闳夭为臣其本美矣武王正其身以正其国正其国以正天下伐无道刑有罪一动而天下正
　　赠程子束帛
　　孔子遭程子于途倾盖如故语终日甚相亲取束帛以赠子路曰士不中闻见女嫁无媒君子不以交礼也子曰程子天下贤士于斯不赠则终身不能见也
　　忠信亲水
　　孔子息驾河梁有悬水三十仭圜流九十里一丈夫厉之而出问曰有道术乎对使曰吾入以忠信出以忠信孔子曰水犹可以忠信之身亲之况于人乎
　　商短于财
　　孔子将行雨而无盖门人曰商也有之子曰商之为人也甚短于财吾闻与人交推其长者违其短者故能乆也
　　萍实
　　楚王渡江得萍实大如斗赤如日剖而食之甜如蜜
　　死者有知
　　子贡问曰死者有知乎无知乎子曰吾欲言有知恐孝子顺孙妨生以送死欲言无知恐不孝之子弃亲而不葬有知无知非今之急后自知之
　　鲁法赎人
　　鲁法赎人臣妾于诸侯者皆取金于府子贡赎之辞不取金子曰赐失之矣圣人举事非独适身之行也今鲁国富者寡而贫者众赎人受金以为不廉则何以相赎乎自今以后鲁人不复赎人于诸侯
　　三恕
　　君子有三恕有君不能事有臣而求使非恕也有亲不能孝有子而求其报非恕也有兄不能敬而弟求其顺非恕也能明三恕可端身矣
　　被褐懐玉
　　子路曰有夫于此被褐懐玉何如子曰国无道则隐者可也国有道则衮冕而执玉
　　问舜冠冕
　　哀公曰舜冠何冠孔子不对公曰何也曰舜其政好生而恶杀其任受贤而替不肖徳若天地化若四时君舍此而问冠冕是以缓对
　　重一言之信
　　孔子读史至楚复陈叹曰贤哉楚王轻千乘之国重一言之信
　　孰谓参不知礼
　　曾子曰狎甚则相简庄甚则不亲故君子狎足以交欢庄足以成礼子曰孰谓参也不知礼也
　　虞芮争田
　　虞芮二国争田而讼曰西伯仁也盍往质之入境耕者让畔行者让路入朝士让于大夫大夫让于卿虞芮曰吾侪小人不可入君子之朝以所争为闲田
　　三患
　　君子有三患患不得闻既得闻之患不得学既得学之患弗能行
　　嫠妇
　　鲁人有独处室者隣之嫠妇【寡妇也】亦独处夜暴风雨嫠妇室壊趍而托焉鲁人闭戸曰男女不六十不同居今子防吾亦防是以不敢纳妇曰何不学栁下惠然妪不逮门之女鲁人曰下惠则可吾固不可将以吾之不可学柳下惠之可
　　强气
　　子曰君子而强气则不得其死小人而强气则刑戮洊臻
　　问礼访乐
　　孔子曰老耼博古通今知礼乐之原测道徳之归则吾师也今将往矣遂至周问礼于老耼访乐于苌老子曰富贵者送人以财仁者送人以言当今之士聪明深察近于死者好讥议人者也博辨宏达而危其身好发人之恶者也孔子自周反鲁道弥尊矣逺方弟子之进盖三千矣
　　三缄
　　孔子观周入太祖后稷庙堂右阶之前有金人三缄其口而铭其背曰古之慎言人也戒之哉无多言多言多败无多事多事多患安乐必戒焰焰不灭炎炎若何涓涓不壅终为江河口是何伤祸之门也强梁者不得其死好胜者必遇其敌
　　卫灵公闺门无别
　　哀公问当今之君孰贤孔子曰卫灵公乎公曰闺门之内无别子次之贤何也子曰臣语其朝廷不论其私家之际
　　政在节财
　　齐景公问政孔子曰政在节财又曰秦穆公国小处僻而霸何也子曰其国小其志大处虽僻其政中首拔五羖爵之大夫与语三日而授之政虽王可其霸小矣
　　问政
　　哀公问政子曰政之急也莫大乎使民富且寿也省力役薄税敛则民富矣熟礼教逺罪戾则民夀矣公曰欲行夫子之言恐吾国贫子曰恺悌君子民之父母未有子富而父母贫者也
　　至哉子西之谏
　　楚王将游荆台司马子期谏王怒之令尹子西曰荆台之观不可失也王喜曰与子共乐之矣子西步马十里引辔而止曰子期忠臣也臣者防臣也愿王赏忠而诛防王曰是独能禁我耳若后世何子西曰禁后世易耳大王万岁之后起山陵于荆台之上子孙必不忍游父母之墓以为欢乐也王乃还孔子曰至哉子西之谏入之十里之上抑之百世之后
　　国有道
　　孔子曰国有道则贤人兴焉中人用焉
　　子路治蒲
　　三年孔子入境三称其善曰入其境田畴尽易草莱尽辟沟洫甚治此其恭敬以信故其民尽力也入其邑墙屋完固树木甚茂此其忠信以寛故其民不偷也至于庭庭甚清闲诸下用命此其言明察以断故其政不扰也
　　六本
　　人有六本然后为君子立身有义而孝为本防纪有礼而哀为本战陈有列而勇为本治政有礼而农为本居国有道而嗣为本生财有时而力为本
　　良药忠言
　　良药苦口利于病忠言逆耳利于行汤武以谔谔而昌桀纣以唯唯而亡
　　君子慎所从
　　孔子见罗雀者所得皆喷口小雀曰大雀善惊而难得小雀贪食而易得子曰善惊而逺害利食而忘患其必矣独以所从为祸福故君子慎其所从
　　不慎其初而悔其后何及
　　子路讲释古之道行由之意子曰不可昔东夷之子慕诸夏之礼有女而寡为内私壻终身不嫁嫁则不嫁矣亦非真节也苍梧娆娶妻而美让与其兄让则让矣非礼之让也不慎其初而悔其后嗟何及矣
　　曾参不孝
　　曽子耘瓜误斩其根曾晳怒大杖撃其背曾子仆地不知人乆之乃苏曰向也参得罪大人用力敎参得无疾乎退而就房援琴而歌欲令晳知其体康也孔子怒曰参事父委身以待暴怒身死陷父于不义其不孝孰大焉
　　下白屋之士
　　周公居冡宰之尊制天下之政犹下白屋之士日见百七十人欲得士也
　　论四子
　　孔子曰囘之信贤于丘赐之敏贤于丘由之勇贤于丘师之庄贤于丘子夏曰四子何为事先生子曰囘能信而不能反赐能敏而不能诎由能勇而不能怯师能庄而不能同
　　三乐
　　荣启期鹿裘带索鼓琴而歌曰天生万物唯人为贵吾得为人一乐也男尊女卑吾得为男二乐也人生有不见日月不免襁褓者吾行年九十五矣是三乐也贫者士之常死者人之终处常得终当何忧哉孔子曰善乎人之寛者也
　　囘有君子之道四
　　子曰囘有君子之道四焉强于行义弱于受谏休于得禄慎于治身
　　见一善忘百非
　　夫子见一善而忘其百非是夫子之易事也见人善若已有之是不争也闻善必躬行是能劳也
　　商日益赐日损
　　孔子曰吾死之后商也日益赐也日损商也好与贤已者处赐也好与不若者处不知其子视其父不知其人视其友不知其君视其所使不知其地视其草木与善人居如入芝兰之室乆而不闻其香与之化矣与不善人居如入鲍鱼之肆乆而不闻其臭亦与之化矣是以君子必慎其所与处焉
　　人情有余不足
　　孔子曰中人之情有余则侈不足则俭无禁则轻无度则逸从欲则败故鞭朴之子不从父之敎刑戮之民不从君之令
　　人穷则诈
　　鸟穷则啄兽穷则攫人穷则诈马穷则佚自古及今未有穷其下而能善者也
　　生离别
　　孔子闻哭声甚哀顔囘曰非但为死者又有生离别者桓山之鸟生四子将分于四海其母悲鸣送之哀声似此谓其往而不返也孔子问之果曰父死家贫卖子以葬子曰囘也善于识音矣
　　遇不遇
　　孔子曰遇不遇者时也贤不肖者才也君子博学深谋不遇时者众矣兰生深林不以无人而不芳君子修道立徳不为穷困而改节
　　少贬
　　子贡曰夫子之道至大天下莫能容盍少贬焉
　　问入官
　　子张问入官子曰安身取誉为难已有善勿专敎而能勿怠人已有过勿发失言勿倚不善勿遂行事勿留
　　赵杀鸣犊
　　孔子闻赵简子杀窦犫鸣犊及舜华叹曰美哉水洋洋丘之不济此命也刳胎杀夭则麒麟不至其郊竭泽而渔则蛟龙不处其渊覆巢破卵则凤凰不翔其邑各为其类也遂作槃操以哀之
　　八窍九窍
　　立冬则燕雀入水化为蛤蚕食而不饮蝉饮而不食蜉蝣不饮不食龁吞者八窍而卵生咀嚼者九窍而胎生
　　五不取
　　女有五不取逆家子者乱家子者世有刑人子者有恶疾子者防父长子者
　　土食
　　坚土之人实虚土之人弱沙土之人细息土之人美□土之人丑食水者善游而耐寒食土者无心而不息食桑者有绪而和食肉者勇而悍食气者神明而寿食谷者知慧而巧不食者不死而神
　　孔子学琴
　　孔子学琴于师襄子曰丘始得其为人矣黮而黒颀而长旷而望羊奄有四方非文王孰能为此其传曰文王操
　　五弦琴
　　舜弹五弦琴造南风之诗曰南风之薫可以解吾民之愠南风之时可以阜吾民之财
　　习亡国之声
　　匹夫之徒无意乎先王之制而习亡国之声岂能保其六尺之体哉
　　乐象成
　　乐者象成者也总干而山立武王之事也发扬蹈厉太公之制也
　　苛政猛于虎
　　有妇人哭于野曰吾舅死于虎吾夫又死焉吾子又死焉子贡曰何不去乎曰无苛政子曰小子识之苛政猛于虎也
　　尚齿
　　有虞氏贵徳而尚齿夏后氏贵爵而尚齿周人贵亲而尚齿虞夏商周天下之盛王未有遗年者也韩诗外传
　　得粟三秉
　　曾子生于鲁国愿得粟三秉是时曾子重其禄而轻其身亲没之后齐迎以相楚迎以令尹晋迎以卿是时曾子重其身而轻其禄
　　不仁不忠不信
　　传曰不仁之至忽其亲不忠之至倍其君不信之至欺其友此三者圣人杀而不赦也
　　杀身
　　王子比干杀身以成其忠栁下惠杀身以成其信伯夷叔齐杀身以成其廉三子者天下之通士也
　　刍豢之色
　　子贡问闵子骞曰子始见夫子有菜色今有刍豢之色何也闵子曰吾出蒹葭之中入夫子之门心窃乐之出见羽盖龙旂裘旃相随心又乐之二者相攻胸中不能往故有菜色也今被夫子之文浸深内明去就之义出见羽盖龙旂如坛土矣故有刍豢之色
　　君子三言
　　曾子曰君子有三言可贯而佩之一曰无内疎而外亲二曰身不善而怨他人三曰患至而后呼天
　　任人任力
　　子贱治单父弹鸣琴身不下堂而单父治巫马期以星出以星入而单父亦治任人者佚任力者劳
　　聚敛者亡
　　成侯嗣公聚敛计数之君也未及取民也子产取民者也未及为政也管仲为政者也未及修礼也故修礼者王为政者强取民者安聚敛者亡
　　大忠次忠下忠
　　有大忠有次忠有下忠有国贼以道辅君而化之大忠者也周公之于成王是也以徳调君而辅之次忠者也管仲之于桓公是也以谏非君而怨之下忠者也子胥之于夫差是也偷合茍容持禄养交国贼也曹触龙之于纣是也
　　王者以百姓为天
　　齐桓公问管仲曰王者何贵曰贵天公仰而视天管仲曰所谓天非苍莽之天也王者以百姓为天
　　三苗同一秀
　　成王之时有三苗贯桑而生同为一秀周公曰天下殆同一也果有越裳氏重九译而至献白雉译曰吾受命国之黄发曰乆矣天之不迅风疾雨也海不波溢也三年于兹矣意中国殆有圣人盍往朝之于是来也
　　社防
　　齐景公问晏子为人何患曰患社鼠出窃于外入托于社灌恐壊墙熏恐烧木今君之左右出则卖君以效利入则托君此社防之患也公曰呜呼岂期然人有市酒而甚美者置表甚长然至酒酸而不售问里人其故里人曰公狗甚猛人持器欲往者狗辄囓之是以酒酸不售也士欲见万乘之王用事者迎而囓之亦国之恶狗也
　　三利三患
　　叔敖遇狐丘丈人曰有三利必有三患夫爵髙者人忌之官大者主恶之禄厚者怨归之孙叔敖曰吾爵益髙吾志益下吾官益大吾心益小吾禄益厚吾施益博可以免于患乎狐丘曰善哉言乎
　　忠孝
　　伯奇孝而弃于亲隐公慈而杀于弟叔武贤而杀于兄比干忠而诛于君
　　萦褐避荆棘
　　东郭先生书知宋将亡故褰褐而过其朝曰宋将荆棘之患萦吾褐故索而避之宋王以为妖言而杀之居三年而宋果亡
　　誉孔子
　　齐景公谓子贡曰先生何师曰仲尼仲尼贤乎曰圣人也岂直贤哉终身戴天不知天之髙也终身践地不知地之厚也臣事仲尼如饮江海腹满而去又安知江海之深乎公曰先生之誉得无太甚对曰臣誉仲尼如两手捧土而附泰山其无益明矣臣不誉仲尼如两手把泰山无损亦明矣
　　大侵之礼
　　一谷不升谓之歉二谷不升谓之饥三谷不升谓之馑四谷不升谓之荒五谷不升谓之大侵大侵之礼君食不兼味台榭不饰道路不除百官补而不制鬼神祷而不祠此大侵之礼也
　　枝解
　　齐有得罪于景公者公大怒召左右枝解之晏子左手持头右手磨刀仰而问曰古者明王圣主其枝解人不审从何枝解始也景公曰纵之罪在寡人
　　望人者不至恃人者不乆
　　魏文侯问狐卷子曰父贤足恃乎曰不足子贤足恃乎曰不足兄贤足恃乎曰不足弟贤足恃乎曰不足臣贤足恃乎曰不足父贤不过尧而丹朱放子贤不过舜而瞽防顽兄贤不过舜而象傲弟贤不过周公而管叔诛臣贤不过汤武而桀纣伐望人者不至恃人者不乆君欲治从身始人何可恃也
　　易道
　　易有一道焉大足以治天下中足以安国家近足以守其身者其维谦徳乎
　　老马
　　田子方出见老马于道御者曰此公家畜也罢而不为用故出放子方曰少尽其力而老出其身仁者不为也束帛而赎之穷士闻之知所归心矣
　　螳螂搏轮
　　齐庄公出猎有螳螂举足将搏轮御者曰此虫知进而不知退不量力而轻就敌庄公曰以为人必为大勇士矣于是囘车而避之而勇士归之
　　人有恶乎
　　魏文侯问李克曰人有恶乎克曰贵者即贱者恶之富者即贫者恶之知者即愚者恶之文侯曰善行此三者使人勿恶可乎曰贵而下贱庶民弗恶也富而分贫则穷士勿恶也知而敎愚则童者弗恶也文侯曰善哉言乎
　　所托
　　有鸟于此架巢于葭苇之颠大风则葭折而巢壊所托者弱也稷蜂不攻社鼠不熏其所托者然也故圣人求贤以自辅夫吞舟之鱼大矣大而失水则为蝼蚁所制失其辅也
　　东家杀豚
　　孟子少时东家杀豚问母曰东家杀豚何以为母曰欲啖汝其母悔曰吾懐妊是子席不正不坐割不正不食胎之教也今适有知而欺之是敎之不信也乃买东家豚肉以食之明不欺也
　　立西河守
　　魏文侯问解狐曰寡人将立西河之守谁可用者曰荆伯柳者贤人始可文侯以为西河守荆伯栁见解狐谢曰子乃寛臣之过也解狐曰言子者吾公也怨子者吾私也公事以行怨子如故张弓射之走十步而没可谓勇矣
　　刈蓍薪亡蓍簪
　　孔子出游有妇人哭甚哀孔子使弟子问焉妇人曰向者刈蓍薪亡吾蓍簪吾是以哀也弟子曰刈蓍薪而亡蓍簪何悲焉曰非伤亡簪也盖不忘故也
　　妇无礼
　　孟子妻独居踞孟子入戸视之白其母曰妇无礼请出之母曰非妇无礼乃汝无礼也礼不云乎将上堂声必扬将入戸视必下以掩人不备也今女往燕私之处入戸不有声令人踞而视之是汝无礼非妇无礼也于是孟子自责不敢去妇
　　三费
　　子夏过曽子曽子曰入食子夏曰不为公费乎曽子曰君子有三费饮食不在其中君子有三乐钟鼓琴瑟不在其中有亲可托有妇可归有子可遗此一乐也有亲可谏有妇可去有子可怒此二乐也有君可喻有友可助此三乐也少而学老而忘此一费也事君有功而轻负之此二费也乆交而中絶之此三费也
　　善相人者
　　楚有善相人者庄王召问焉曰臣非能相人也能相人之友者也观布衣者其友皆孝悌笃谨家必日益身必日脩所谓吉人者也观事君者其友皆诚信好善事日益官日进所谓吉臣者也观人主者朝臣多贤左右多忠国日安主日尊所谓吉王者也王曰善
　　二桃
　　齐桓公出游遇一丈夫褒衣应步带着桃殳公怪问之曰是名二桃桃之为言亡也夫日日慎桃何患之有亡国之社以戒诸侯庶人之戒在于桃殳公説其言与共载来年正月庶人皆佩
　　三子期愿
　　孔子游景山曰登髙必赋小子愿言者何期愿丘将啓女子路曰由愿奋长防荡三军乳虎在后仇敌在前进救两国之患子曰勇士哉子贡曰壮士列阵尘埃涨天赐不持一尺之兵一斗之粮解两国之难子曰辨士哉顔渊曰愿相小国主以道制臣以徳化君臣同心外内相应动作中道从容得礼言仁义者赏言战鬭者死子曰圣士哉大人出小子匿圣者起贤者伏囘与执政则由赐施其能哉
　　孔子瑟声有贪狼之志
　　孔子鼓瑟曾子侧门而听曰夫子瑟声有贪狼之志邪僻之行何其不仁趍利之甚子贡入以曽子之言告子曰参天下贤人也其习知音矣向者丘鼓瑟有鼠出游狸见属屋循梁防行造焉偏厌目曲脊逆色攫而不得丘以瑟为其音参以丘为贪狼邪僻不亦宜乎
　　母去三子寒
　　闵子骞母死父更娶子骞为父御车失辔父持其手衣甚单父归呼其后母儿持其衣甚厚即谓妇曰吾所以娶乃为吾子今汝欺我去无留子骞曰母在一子单母去三子寒父曰孝哉
　　马一疋
　　顔囘望呉门见一疋练孔子曰马也然则马之光景一疋长耳故从来号马为疋
　　三忧
　　孔子曰君子有三忧弗知可无忧欤知而不学可无忧欤学而无行可无忧欤
　　伊尹适汤
　　桀为酒池糟堤纵靡靡之乐而牛饮者三千群臣相持而歌江水沛兮舟楫败兮我王废兮趋归于亳亳亦大兮又曰乐兮乐兮四牡骄兮六辔沃兮去不善从善何不乐兮伊尹知大命之将至举觞造桀曰君王不聴臣言亡无日矣桀曰子又妖言矣吾有天下犹天之有日日有亡乎日亡吾亦亡矣于是伊尹接履而趋遂适于汤汤以为相可谓适彼乐土矣
　　君子容色
　　上人之所遇容色为先声音次之事行为后故望而为人君者容也近而可信者色也发而安者言也乆而觐者行也故君子容色天下仪象而望之不假言而宜为人君者诗曰顔如渥赭其君也哉
　　子夏读诗
　　子夏读诗已毕矣子曰尔亦何大于诗矣对曰诗之于事也昭昭乎若日月之光明燎燎乎如星辰之错行上有尧舜之道下有三王之义弟子虽居蓬戸之中弹琴咏先王之风有人亦乐之无人亦乐之可以发愤忘食矣子曰子见其表未见其里顔渊曰其表已见其里又何有哉子曰窥其门不入其中安知其奥藏之所在乎然藏又非难也丘尝悉心尽志已入其中前有髙峰后有深谷泠泠然如此既立而已矣不能见其里盖谓精微者也
　　伐纣楯折
　　武王伐纣至邢丘楯折为三天雨三日不休王惧问太公曰纣未可伐乎曰不然楯折为三者军当分为三也天雨三日欲洒吾兵也王曰然若何矣对曰爱其人及屋上乌恶其人憎其骨余咸刘厥敌靡使有余王曰呜呼天下未定也周公曰不然使各度其宅而佃其田无复旧新百姓有过在予一人王曰天下已定矣
　　季孙治鲁
　　季孙子治鲁众杀人必当其罪多罚人必当其过子贡曰暴哉治乎季孙曰何也子贡曰子产治郑一年而负罚之过省二年而刑杀之罪罢三年而库无拘人及子产病死士大夫哭于朝商旅哭于市农夫哭于野皆如丧父母今夫子疾之时则国之人喜活则国之人骇以死相贺以生相恐非暴而何托法而治谓之暴不戒致期谓之虐不敎而诛谓之贼以身胜人谓之责责者失身贼者失臣虐者失政暴者失民居上位行此四者未有不罢者也季孙曰谨闻命矣
　　知者乐水
　　或问知者何以乐水曰水缘理而行不遗小涧似有知者动而下之似有礼者陷深不疑似有勇者障防以清似知命者厯险致逺卒成不毁似有徳者此知者所以乐于水也
　　仁者乐山
　　或问仁者何以乐山也曰山者万民所瞻仰也草木生焉万物植焉飞鸟集焉走兽休焉出云道风忾乎天地之间此仁者所以乐于山也
　　论舜未是
　　韶用干戚非至乐也舜兼二女非达礼也封皇帝子九十人非法义也往田号泣未尽命也以人观之即是也以法量之即未也
　　善为上者不忘其下
　　善御者不忘其马善射者不忘其弓善为上者不忘其下诚爱而利之四海之内阖若一家不爱而利之子或杀父而况天下乎
　　小人之行
　　出则为宗族患入则为乡里忧小人之行也
　　三佐
　　知如泉源可为表仪者人师也知可以砥行可以为辅弼者人友也据法守职不致为非者人吏也当前快意一呼再诺者人隷也上主以师为佐中主以友为佐下主以吏为佐危亡之主以隷为佐
　　弯弓射寝石
　　勇士一呼而三军皆避士之诚也楚熊子夜行寝石以为伏虎弯弓射之没干饮羽下视知其为石石为之开而况人乎
　　君子避三端
　　鸟之美羽勾啄者鸟畏之鱼之侈口垂膄者鱼畏之人之利口赡词者人畏之是以君子避三端避文士之笔端武士之锋端辨士之舌端
　　昨日何生
　　昨日何生今日何成必念归厚必念治生日慎一日完如金城
　　慎四者
　　官怠于患成病加于少愈祸生于懈怠孝衰于妻子察此四者慎终如始
　　何如可以骄人
　　田子方之魏魏太子从车百乘迎之郊太子再拜子方不下车太子曰敢问何如可以骄人子方曰以天下骄人而亡者有矣贫贱可以骄人矣志不得则适秦楚安往而不得贫贱乎
　　北郭先生
　　楚庄王聘北郭先生先生曰臣有箕帚之妇愿入计之即谓妇曰楚欲我为相如何妇曰结驷列骑所安不过容膝食前方丈所甘不过一肉之味而殉楚国之忧其可乎于是遂不应聘
　　凤凰
　　鳯凰初起也睘睘十步之雀喔吚而笑之及升少阳一诎一信展转云间藩篱之雀超然自知不及逺矣士褐衣緼着未尝完也粝合之食未尝饱也世俗之士即以为羞耳及其出则安百议用则延民命世俗之士超然自知不及远矣


　　类说卷三十八
<子部,杂家类,杂纂之属,类说>
　　钦定四库全书
　　类説目録
　　卷三十九
　　七书孙子
　　庙算　　　　　　钝兵
　　拙速　　　　　　善用兵
　　将民之司命　　　用兵法
　　不战而屈人兵　　上兵
　　十则围　　　　　大敌
　　将为国辅　　　　縻军
　　胜负　　　　　　善战
　　交和　　　　　　胜兵
　　正合竒胜　　　　择人任势
　　致人不致于人　　知战之地
　　兵形象水　　　　倍道
　　兵以诈立　　　　夺气夺心
　　夜战昼战　　　　避其鋭气
　　治心治力　　　　归师勿遏
　　将受命于君　　　无恃其不来
　　五危　　　　　　必胜
　　絶涧　　　　　　论军势
　　进不求名　　　　婴儿爱子
　　率然　　　　　　亡地死地
　　脱兎　　　　　　五攻
　　兴师十万日费千金
　　五间
　　呉子
　　醮呉起于庙　　　四不和
　　战胜守胜　　　　兵起有五
　　军命　　　　　　可撃之道
　　四轻　　　　　　善将
　　天灶
　　尉缭子
　　彗柄　　　　　　助战
　　三胜　　　　　　诛杀
　　歩鼓　　　　　　制敌
　　太上无过
　　司马法
　　好战忘战　　　　逐奔纵绥
　　赏罸　　　　　　国容
　　戍军　　　　　　七政
　　黄石公三畧
　　箪醪投诸河　　　将礼
　　财赏　　　　　　重赏死士
　　隆恩　　　　　　自専
　　使智使勇　　　　良弓藏
　　卒离
　　六韬
　　主尊人安　　　　六守
　　三寳　　　　　　失时
　　六贼　　　　　　七害
　　赏罸　　　　　　圣人将动
　　三戒　　　　　　从中御
　　将者人之司命　　三阵
　　敌垒虚实　　　　弱胜强少撃众
　　车骑
　　李卫公问对
　　正兵竒兵　　　　八阵
　　丘井之法　　　　竒正循环
　　四种　　　　　　蕃长于马汉长于弩诸将军识虚实　　治兵之法遍告诸将
　　旧将凋零　　　　伍法
　　六花阵　　　　　曹公新书
　　三覆之义　　　　不籍伪臣家
　　推诚　　　　　　变客为主
　　鐡蒺藜　　　　　分而能合
　　李勣可保任












　　类説目録
　　钦定四库全书
　　类説卷三十九　　　　　　宋　曽慥　编七书孙子
　　庙算
　　兵者诡之道也未战而庙算胜者得算多也未战而庙算不胜者得算少也多算胜少算不胜况无算乎
　　钝兵
　　钝兵挫鋭屈力殚货诸侯乗其敝而起虽有知者不能善其后
　　拙速
　　兵闻拙速未覩巧之乆也
　　善用兵
　　善用兵者役不再籍粮不三载取用于国因粮于敌故军食可足
　　将民之司命
　　兵贵胜不贵乆故知兵之将民之司命国家安危之主
　　用兵法
　　用兵之法全国为上破国次之全军为上破军次之全旅为上破旅次之全卒为上破卒次之全伍为上破伍次之
　　不战而屈人之兵
　　百战百胜非善之善也不战而屈人之兵善之善者也
　　上兵
　　上兵伐谋其次伐交其次伐兵其下攻城攻城之法为不得已
　　十则围
　　用兵之法十则围之五则攻之倍则分之敌则能战之少则能逃之不若则能避之
　　大敌
　　小敌之坚大敌之擒也
　　将为国辅
　　将为国之辅辅周则国必强辅隙则国必弱
　　縻军
　　不知军之不可进退是谓縻军
　　胜负
　　知彼知己百战不殆不知彼而知己一胜一负不知彼不知己每战必败
　　善战
　　善战者先为不可胜以待敌之可胜不可胜在己可胜在敌善战者立于不败之地故胜兵先胜而后战败兵先战而后求胜
　　交和
　　两军相对曰交和
　　胜兵
　　胜兵若以镒称铢败兵若以铢称镒胜兵之战若决积水于千仞之谿者形也
　　正合竒胜
　　凡战者以正合竒胜战势不过竒正相生如循环
　　择人任势
　　善战者求之于势不责于人故能择人而任势善战之兵如转圜石于千里之山者势也
　　致人不致于人
　　先处战地而待敌者佚后处战地而趍战者劳故善战者致人不致于人
　　知战之地
　　知战之地知战之日则可千里会战不知战之地不知战之曰则左右前后不能救况逺者数千里近者数里乎
　　兵形象水
　　水之形避高而趍下兵之形避实而撃虚水因地而致流兵因敌而制胜
　　倍道
　　卷甲而趍日夜不处倍道兼行百里而平
　　兵以诈立
　　兵以诈立以利动以分合为变者也
　　夺气夺心
　　三军可夺气将军可夺心
　　夜战昼战
　　夜战多火鼓昼战多旌旗所以变人之耳目也
　　避鋭气
　　朝气鋭昼气惰暮气归善用兵者避其鋭气击其惰归
　　治心治力
　　以治待乱以静待哗此治心者也以近待逺以佚待劳以饱待饥此治力者也无邀正正之旗勿击堂堂之阵
　　归师勿遏
　　用兵之法高陵勿向背立勿逆佯北勿从鋭卒勿攻饵甘勿食归师勿遏围师勿关穷师勿追此用兵之法也
　　将受命于君
　　受命于君圯地无舎衢地合交絶地无留围地则谋死地即战
　　无恃其不来
　　用兵之法无恃其不来恃吾有以待之无恃其不攻恃吾有所不可攻
　　五危
　　将有五危必死可杀必生可虏忿速可侮亷洁可辱爱民可烦
　　必胜
　　凡军好高恶下贵阳贱隂来生处实军无百疾是谓必胜
　　絶涧
　　凡地有絶涧天井天牢天罗天陷天隙必亟去之勿近也山水深大者为絶涧四方高中央下者为天井深山若蒙笼者为天牢可以罗絶人者为天罗地形陷者为天陷涧道狭深者为天隙
　　论军势
　　尘高而鋭者车来也卑而广者徒来也散而脩逹者樵采也少而徃来者营军也半进半退者诱也校而立者饥也汲而先饮者渇也见利不进者劳也鸟集虚也夜呼者恐也军扰者将先动也旌旗动者乱也杀马肉食者军无粮也悬缶不返者穷冦也数赏者窘也数罸者困也来委谢者欲休息也
　　进不求名
　　进不求名退不避罪惟民是保而利于主国之寳也
　　婴儿爱子
　　视卒如婴儿故可与赴深溪视卒如爱子故可与俱死
　　率然
　　善用兵者如率然率然者常山之蛇也撃其首则尾至撃其尾则首至撃其中则首尾俱至
　　亡地死地
　　陷之亡地而后存陷之死地而后生
　　脱兎
　　始如处女敌人开户后如脱兎敌不及拒
　　五攻
　　凡火攻有五一曰火人二曰火积三曰火轮四曰火库五曰火队
　　兴师十万日费千金
　　兴师十万出征千里百姓之费公家之奉日费千金内外骚动
　　五间
　　兵有因间有内间有反间有死间有生间
　　呉子
　　醮呉起于庙
　　魏文侯身自布席夫人捧觞醮呉起于庙立为大将守西河与诸侯大战七十六全胜六十四辟土四面拓地千里皆起之功
　　四不和
　　图国家者必先敎百姓而亲万民有四不和不和于国不可出军不和于军不可出阵不和于阵不可进战不和于战不可决胜
　　战胜守胜
　　战胜易守胜难故曰天下战国五胜者祸四胜者敝三胜者霸二胜者王一胜者帝
　　兵起有五
　　兵起有五一曰争名二曰争利三曰积恶四曰内乱五曰因饥
　　军命
　　一军之中必有虎贲之士力轻扛鼎足轻戎马搴旗取将必有能者若此之等选而别之爱而责之是谓军命
　　可撃之道
　　武侯问敌可撃之道起曰敌人逺来行列未定可撃既食未设备可撃奔走可撃勤劳可撃未得地利可撃失时可撃行未息可击渉水半渡可撃狭路可撃旌旗乱动可撃数移动可撃将离士卒可撃心怖可撃凡若此者急撃勿疑
　　四轻
　　用兵之道先明四轻地轻马马轻人人轻战战轻敌进有重赏退有重罪
　　善将
　　凡兵战之塲止尸之地必死则生幸出则变善将如坐漏船之中伏烧屋之下使知者不及谋勇者不及虑
　　天灶
　　武矦曰三军进止有道无当天灶无当龙头天灶大谷之口龙头大山之端将战审风之从来风顺致敌而从之风逆坚阵以待之
　　尉缭子
　　彗柄
　　楚将公子心与齐人战时有彗星出柄在齐柄所在胜不可撃公子心曰彗星何知以彗鬬者固倒而胜焉明日与齐人战大破之
　　助战
　　天下诸国助我战犹良骥騄耳之驶彼驽鬐兴角逐何能馁吾气哉
　　三胜
　　兵有以道胜有以威胜有以力胜
　　诛杀
　　杀一人而三军震者杀之杀一人而万人喜者杀之
　　歩鼓
　　歩鼓趍战一歩一鼓也
　　制敌
　　正兵贵先竒兵贵后或先或后制敌者也
　　太上无过
　　赏如山罸如谿太上无过其次补过
　　司马法
　　好战忘战
　　国虽大好战必亡天下虽安忘战必危
　　逐奔纵绥
　　古者逐奔不过百歩纵绥不过三舎
　　赏罸
　　赏不逾时欲民速得为善之利也罸不迁刻欲民速覩不善之害也
　　国容
　　古者国容不入军军容不入国
　　戍军
　　古者戍军三年不兴覩民之劳也上下相报知之至也得意则凯歌示一喜也偃伯灵台答民之劳示伏也
　　七政
　　七政一曰人二曰正三曰词四曰巧五曰灾六曰水七曰兵是谓七政
　　黄石公三畧
　　箪醪投诸河
　　将帅必与士卒同滋味而共安危敌乃可加兵有全胜昔良将有馈箪醪者使投诸河与士卒同流而饮夫一箪之醪不能味一河之水而三军思为致死者以滋味之及已也
　　将礼
　　军井未达将不言渇军幕未下将不言倦军灶未炊将不言饥冬不服裘夏不操扇不张盖是谓将礼
　　财赏
　　军无财士不来军无赏士不徃
　　重赏死士
　　香饵之下必有悬鱼重赏之下必有死士
　　隆恩
　　兴师之国务先隆恩攻取之国务先养民
　　自専
　　出军行师将在自専进退内御则功难成
　　使智使勇
　　使智使勇使贪使愚智者乐立其功勇者好行其志贪者邀趍其利愚者不歉其死
　　良弓藏
　　高鸟死良弓藏敌国灭谋臣亡
　　卒离
　　人众一合不可卒离威权一与不可卒移
　　六韬
　　主尊人安
　　文王曰欲使主尊人安奈何太公曰爱民而已利而勿害成而勿败生而勿杀与而勿夺乐而勿苦喜而勿怒
　　六守
　　人君有六守一曰仁二曰义三曰忠四曰信五曰勇六曰谋
　　三寳
　　人君无以三寳借人借人则君失其威大农大工大商谓之三寳
　　失时
　　日中必熭操刀必割执斧必伐日中不熭是谓失时操刀不割失利之期执斧不伐则人将欺涓涓不塞将为江河荧荧不灭炎炎奈何
　　六贼
　　王人者有六贼一曰臣有大作宫室伤王之徳二曰民有任气游侠伤王之化三曰臣有朋党蔽贤伤王之权四曰士有抗志高节伤王之威五曰臣有轻爵禄喜犯难伤人之劳六曰强宗侵夺伤庶人之乐
　　七害
　　又有七害无智畧权谋王者慎勿使为将有名无实慎勿与谋朴躬恶服伪人也慎勿近博闻高议奸人也慎勿宠茍得轻死贪求爵禄慎勿使技巧毕餙伤农事者必禁之巫蛊左道诱惑良民者必止之
　　赏罸
　　赏一以劝百罸一以惩众用赏贵信用罸贵必
　　圣人将动
　　鸷鸟将撃卑飞敛翼猛兽将弭耳俯伏圣人将动必有愚色
　　三戒
　　将有三戒冬不服裘夏不操扇不张盖
　　从中御
　　民不可从外治军不可从中御
　　将者人之司命
　　将不仁则三军不亲将不勇则三军不鋭将不知则三军疑将不明则三军倾将不精防则三军失其机将不常戒则三军失其备将不强力则三军失职故将者人之司命
　　三阵
　　日月星辰一左一右一向一背此谓天阵丘陵水泉亦左右前后之别此谓地阵用车用马用文用武此谓人阵
　　敌垒虚实
　　武王曰何以知敌垒虚实太公曰将必上知天道下知地理中知人事登高下望观敌变动望其垒知其虚实望其士卒知其去来
　　弱胜强少撃众
　　武王曰以弱胜强以少撃众奈何太公曰以少撃众必以日之暮伏于深草要之隘路以弱胜强者必得大国与邻国之助
　　车骑
　　车者军之羽翼所以陷坚阵要强敌遮走北也骑者军之伺所以踵败军絶粮道撃侵冦也
　　李卫公问对
　　正兵竒兵
　　太宗将讨高丽曰兵少地遥以何术临之靖曰臣以正兵太宗曰平突厥用竒兵今言正兵何也曰诸葛亮七擒孟获正兵而已自黄帝以来先正后竒先仁义而后权谲霍邑之战师以义举者正也建成坠马右军少却者竒也
　　八阵
　　太宗曰天地风云龙虎鸟蛇斯八阵何谓也靖曰传之者误也古人秘藏此法诡设八名本一也分为八焉天地者本乎旗号风云者本乎幡名龙虎鸟蛇本乎队伍之别后世诡设物象何止八乎
　　丘井之法
　　黄帝始立丘井之法因以制兵井分四道八家处之其形井字开方九焉五为阵法四为闲地数起于五也虚其中大将居之环其四面诸部连绕所谓终于八也
　　竒正循环
　　太宗曰卿视韩擒虎言卿可与论孙呉亦竒正之谓乎靖曰擒虎安知竒正但以竒为竒以正为正尔曽未知竒正循环之无穷也
　　四种
　　张良所学六韬三畧是也韩信所学穰苴孙武是也大体不出三门四种而已太公谋八十一篇不可以言穷次公言七十一篇不可以兵穷太公兵法八十五篇不可以才穷此三门也凡兵家权谋为一种形势为一种及隂阳技巧二种此四种也
　　蕃长于马汉长于弩
　　太宗曰蕃兵惟称勒马奔冲此竒兵欤汉兵惟强弩犄角此正兵欤靖曰蕃长于马马利乎速鬬汉长于弩弩利乎缓战
　　诸将军识虚实
　　孙武十三篇无出虚实用兵识虚实之势则无不胜今诸将但能言背实撃虚及其临敌罕识虚实盖不能致人反为敌所致也
　　治兵之法徧告诸将
　　太宗曰孙子所言治兵何如靖曰以近待逺以佚待劳以饱待饥畧言其槩耳推此三义有六焉以防待来以静待躁以重待轻以严待懈以治待乱以守待攻太宗曰今人习孙子者但诵空文其治兵之法宜徧告诸将
　　旧将凋零
　　太宗曰旧将先卒凋零殆尽诸军新置不经陈敌
　　伍法
　　太宗曰数家伍法孰者为要靖曰左氏云先偏后伍司马曰五人为伍尉缭子有束伍今汉制有尺籍伍符后世符籍以纸为之臣酌其法自五人变为二十五人自二十五人变为七十五人诸家兵法惟伍法为要穰苴所谓五人为伍十五为队至今因之此其要也
　　六花阵
　　太宗曰李勣论兵多与卿合但勣不究出处卿所制六花阵色出何术乎曰诸葛亮八阵法也大阵包小阵大营包小营隅落钩连曲折相对古制如此臣为圗因之故内画之方外环之圆是成六拖俗所号耳
　　曹公新书
　　曹公骄而好胜当时诸将奉新书莫敢攻其短临敌立表无乃晚乎
　　三覆之义
　　太宗曰曹公有战骑游骑今何者比乎靖曰新书六战骑居前陷骑居中游骑居后名号分为三类耳曹公前后及中分为三覆不言两厢举一端也后人不觧三覆之义臣熟用此法逰骑当前战骑当后陷骑临变而分皆曹公术也太宗叹曰多少人为曹公所惑
　　不籍伪臣家
　　太宗曰卿平萧鋭诸将欲籍伪臣家以赏士卒独卿不从以谓蒯通不戮于汉既而江汉归顺文能附众武能威敌其卿之谓乎
　　推诚
　　李靖曰臣顷讨突厥总畨汉之众出塞千里未尝戮一杨干斩一庄贾亦推赤诚而已
　　变客为主
　　因粮于敌是变客为主也饱能饥之佚能劳之是变主为客也
　　鐡蒺藜
　　太宗曰鐡蒺藜行马太公所制乎靖曰有之然拒敌而已兵贵致人非欲拒之也太公六韬言守御之具耳非攻战所施也
　　分而能合
　　苻坚总百万之众而败于淝水此兵合而不能分也呉汉讨公孙述与副将刘向分屯相去二十里述来攻汉尚出合撃大破之此兵分而能合者也
　　李勣可保任
　　太宗曰李勣长孙无忌共掌国政他日何如靖曰勣忠义臣可保任也无忌佐命大臣肺腑之亲然外貌不长内亦嫉贤故尉遅敬徳面折其短遂引退焉侯君集恨其忘旧因以犯逆者无忌致其然也上曰勿泄也朕徐思其处置




　　类説卷三十九
　　钦定四库全书
　　类説目録
　　卷四十
　　稽神异苑
　　康王庙神女　　　云雨从巫山来
　　东海女姑　　　　李夫人遗蘅芜香沙棠木为舟　　　并枕树
　　马皮化蚕　　　　榴环
　　虹化为女子　　　白鱼江郎
　　书带草　　　　　视井生男
　　杜兰香在白帝君所
　　蛟龙寄宿
　　朝野佥载
　　駞李　　　　　　緑珠怨
　　仙人献果　　　　衣素衿人赦
　　趂蛇鹳雀　　　　学射未敎啮镞法
　　非钱不行　　　　金牛御史
　　鹤鸣鸡树　　　　鸠集鳯池
　　九月得霜鹰　　　赐麻数车
　　八搨将军　　　　孟青
　　金刚舞夜义歌　　刺史不是守鞋人
　　澁体　　　　　　白蜡明经
　　杷推椀脱　　　　白版侯
　　猪号乌金　　　　鸡肆
　　鹊尾杓　　　　　斗酒濯足
　　铜鹤樽　　　　　姓方贵人认为亲娄师徳号卫灵公　麒麟楦
　　翘关负米　　　　祝媪
　　缩防侍郎　　　　喙长三尺
　　狐蹲雉伏　　　　骑猪正南窜
　　神仙童子　　　　不伏致仕
　　指得事　　　三枕
　　魏丞乌　　　　　虎筮
　　银兎符　　　　　甲子雨
　　耳冷不知有卿　　贤圣不过五人
　　衣冠薮泽　　　　支鼎石
　　青龙卧桥上　　　壁龙
　　飞坡　　　　　　欧阳通书
　　百寳香炉　　　　身代母病
　　葬压龙角　　　　三戻
　　防鬼簿算博士　　舞胡子
　　辛宏智诗　　　　占赦
　　雨　　　　　　三白
　　麻胡恐小儿　　　走马报
　　新妆诗　　　　　古墓铭
　　赐妬妻酒　　　　御史不还车脚钱驱驴宰相
　　三辅黄图
　　斗城　　　　　　铜雀
　　石父石婆祠　　　椽化龙鳯
　　氷楼　　　　　　九市
　　金戺玉堦　　　　壁门
　　玉树青防　　　　鹤州鳬渚
　　石鲸　　　　　　天地刼火
　　鱼报明珠　　　　槐市








　　类説目録
　　钦定四库全书
　　类説卷四十　　　　　　　宋　曽慥　编稽神异苑
　　康王庙神女
　　六朝録曰刘子卿居庐山有五彩双蝶来游花上其大如燕夜见二女子曰感君爱花间之物故来相诣君子岂有意乎子卿曰愿伸缱绻一女曰感君今宵让姊余夜可知次夜姊曰昨夜之欢今留与汝自是每旬一至者数月庐山有康王庙泥塑二神女容貌如二妇人
　　云雨从巫山来
　　征途记曰萧总遇洛神女后逢雨认得香气曰此云从巫山来
　　东海女姑
　　六朝録曰书生萧岳至延陵泊舟季子庙前有一女从三四侍女以秋橘掷岳因舟中命酒将晚别去岳入庙见东壁第二座之女细视之而咲乃所见之女也画旁题云东海女姑
　　李夫人遗蘅芜香
　　汉武思李夫人卧延凉殿梦夫人遗帝蘅芜之香觉而衣冠异香三月不歇帝因制曲名遗芳梦又赋落叶哀蝉曲
　　沙棠木为舟
　　江表记成帝于太液以沙棠木为舟取其不沉以珎怪饰鹢首名云舟
　　并枕树
　　三呉记潘章夫妇死葬塜木交枝号并枕树
　　马皮化蚕
　　捜神记曰有人逺行其家惟有一马一女女思其父戏谓马曰尔若迎我父至我则嫁汝马因拖缰至父处乘归马见女輙怒女如前言以告父大怒杀马屠剥其皮女见皮蹙之曰死马欲人为妇其皮忽起卷女而出于大树间见女化蚕续于树而成大茧
　　榴环
　　江表记呉王潘夫人因觧唾于壶中倾之得火齐指环因挂于石榴枝起台名环榴或白今与蜀争雄环榴之名不祥改为榴环
　　虹化为女子
　　江表録首阳山有晚虹下饮溪水化为女子明帝召入宫曰我仙女也暂降人间帝欲逼幸而难其色忽有声如雷复化为虹而去
　　白鱼江郎
　　三呉记曰余姚百姓王素有一女姿色殊絶有少年自称江郎求婚经年女生一物状若绢囊母以刀割之悉是鱼子乃伺江郎就寝细视所着衣衫皆鳞甲之状乃以石碪之晓见床下一鱼长六七尺素持刀防之命家人煮食其女后适于人
　　书带草
　　三齐记曰郑康成山下生草如大韭一叶尺余土人名为康成书带草
　　视井生男
　　博物志曰妇人妊身三月未满着壻衣冠平旦绕井三匝映水视影勿反顾必生男或者生九女其妻绕井三匝呪曰女为隂男为阳女多灾男多祥鎻井三日不汲至期果生一男
　　杜兰香在白帝君所
　　征途记曰晋张硕与杜兰香相别后于巴县见一青衣云兰香在白帝君所若闻白帝野寺钟声随风而来则兰香亦随风而至际夜果闻钟声兰香亦至焉
　　蛟龙寄宿
　　九江记曰江夏陆社儿者夜归逢一女子求宿姿色甚优社儿不得已同归共寝忽闻暴风雷见一毛手拏妇人去及明乡人云去此七八里有一蛟长百余丈流血在地有千万禽临而噪之社儿自此惊悸常如痴狂
　　朝野佥载
　　駞李
　　后魏时定四姓李氏大姓也恐不得预乗明駞星夜入洛而事已定人谓之駞李
　　緑珠怨
　　乔知之有婢碧玊武承嗣借敎歌姫纳之不还知之作緑珠怨以寄曰石家金谷重新声明珠十斛买娉婷此日可怜君自许此时歌舞得人情君家闺阁未曽安好将歌舞借人看意气雄豪非分理骄矜势力横相干辞君去君终不忍徒劳掩面伤铅粉百年离恨在高楼一旦容顔为君尽碧玉得诗饮泪投井而死承嗣于裙带上得诗杀知之
　　仙人献果
　　李全武后时为御史鞫狱备极惨酷其讯皆有名如仙人献果玉女登梯一悬驹驴防橛鳯凰晒翅猿猴锁火上麦索下防单之类
　　衣素衿人赦
　　贞观中黎景逸居空青山饲一鹊而甚爱后景逸被诬下狱有鹊于狱屋气楼中下视景逸喜噪似语有赦官诘其日云路逢一衣素衿人説三日赦至乃鹊也
　　趂蛇鹳雀
　　魏光乗好题品人姚元之长大行且速号趂蛇鹳雀王旭长而黒丑号烟熏木枨杨仲嗣躁急号热上猢狲
　　学射未敎啮镞
　　昝君谟善射闭目而射应目而中有王灵知者学其法曲尽其妙欲射君谟杀之君谟时无弓矢执一短刀矢来辄撃折末后一矢以口承之遂囓其镞谓灵知曰学射三年但未敎汝啮镞法耳
　　非钱不行
　　郑愔为吏部侍郎掌选贪贜不法引铨日有选人以百余钱繋鞋带行歩有声愔问之对言当今之选非钱不行
　　金牛御史
　　武后时严升期为御史廵察江南嗜牛肉而多受金号金牛御史
　　鹤鸣鸡树
　　鳯阁侍郎杜景俭文章知识并高逺时号鹤鸣鸡树
　　鸠集鳯池
　　王及善才行庸猥为内史号鸠集鳯池
　　九月得霜鹰
　　蘓味道王庆方同为鳯阁侍郎或问张元曰二子孰贤答曰蘓如九月得霜鹰王如十月被冻蝇
　　赐麻数车
　　唐滕王婴蒋王恽皆好贪汚帝每赐诸王珎物二王独以麻数车令为钱索
　　八搨将军
　　滕王为隆州刺史多不法参军裴聿諌正之王怒令左右掴搨他日聿入计具诉于帝帝问聿曽被防搨聿曰前后八搨遂令进八阶聿归叹曰何其命薄若言九搨当入五品矣闻者哂之号八搨将军
　　孟青
　　侯思止谓决囚大棒为孟青
　　金刚舞夜义歌
　　隋诸葛昻高瓉争为豪侈昻屈瓉串长八尺饼阔丈余餤麄如柱酒行自作金刚舞以送之瓉复屈昻以车行酒马行肉碓砟脍碾虀蒜自唱夜义歌以送之又煮一小奴子为馔食讫呈其头颅昻复蒸一奴
　　刺史不是守鞋人
　　郭仁凯鄙猾尝为宻州刺史家奴告以鞋敝仁凯即呼公吏鞋新者令上树采果俾奴窃其鞋而去吏下诉之仁凯曰刺史不是守鞋人
　　澁体
　　徐彦伯为文多变易求新以鳯阁为鶠櫩以龙门为虬戸以金谷为铣溪以玉山为琼岳以刍狗为卉犬以竹马为篠骖以月兎为魄兎以赤牛为炎犊后进效之谓之澁体
　　白蜡明经
　　张鸑号青钱学士以其万选万中时有明经董万举九上不第号白蜡明经与鸑为对
　　杷推椀脱
　　武后时官滥謡曰补阙连车载拾遗平斗量杷推侍御史椀脱校书郎
　　白版侯
　　武后时封侯者众铸印不供至有白版侯者焉
　　猪号乌金
　　唐拱州有人畜猪致富号猪为乌金
　　鸡肆
　　富民罗会以剔粪致富人号鸡肆言跑粪有所得
　　鹊尾杓
　　陈思王有鹊尾杓柄长而直置之酒樽凡王欲劝者呼之则尾指其人
　　斗酒濯足
　　马周初入京至防上逆旅数公子饮酒不顾周周市斗酒濯足众异之
　　铜鹤樽
　　韩王元嘉有一铜鹤樽背上注酒则一足倚满则正不满则欹
　　姓方贵人认为亲戚
　　唐有士姓方好矜门第但姓方贵人必认为亲戚或戏之曰丰邑公相何亲处曰再从伯父戏者笑曰既是方相侄只堪吓鬼丰邑坊造凶器出卖之所也
　　娄师徳号卫灵公
　　娄师徳长大而貌异于众又病足张元一目为失辙方相又曰卫灵公言卫防灵柩亦方相也
　　麒麟楦
　　唐杨炯每呼朝士为麒麟楦或问之曰今假弄麒麟者必修饰其形覆之驴上宛然异物又去其皮还是驴耳无徳而朱紫何以异是
　　翘闗负米
　　崔湜为吏部侍郎掌铨有选人见湜曰某能翘闗负米湜曰若壮何不求选兵部答曰外议谓崔侍郎下有气力者即选
　　祝媪
　　祝钦明顽滞多疑人目为媪媪者肉块无七窍秦穆公时野人得之
　　缩葱侍郎
　　侯思止食笼饼必令缩葱加肉因号缩葱侍郎笼饼即馒头也
　　喙长三尺
　　陆余庆为洛州长史善论事而谬于决判时嘲之曰论事则喙长三尺判事则手重五斤其子曰笔头无力嘴头硬
　　狐蹲雉伏
　　郑愔狐蹲贵介雉伏衡门
　　骑猪正南窜
　　武懿宗遇敌弃器械走之张元一嘲曰长弓度短箭蜀马临阶骗去贼七百里偎墙独自战甲仗緫抛却骑猪正南窜后曰何不乘马曰骑猪夹豕走也
　　神仙童子
　　唐元嘉聡敏年少号神仙童子
　　不伏致仕
　　武后时夏官侍郎侯知一以年老勅令致仕知一乃诣朝堂跳跃驰走以示轻防时谓知一不伏致仕
　　指得詹事
　　张説女嫁卢氏尝为舅求官説不语但指支床女欣然归告其夫曰舅得詹事矣果然
　　三枕
　　韦庶人妹以豹头枕辟邪白泽枕辟魅熊枕宜男
　　魏丞乌
　　魏令为西帝丞养一赤嘴乌每于众中乞钱啣归号魏丞乌
　　虎筮
　　有神巫能结坛召虎人有疑罪令登坛有罪者虎伤无罪者不顾名虎筮
　　银兎符
　　唐初为银兎符以兎为瑞也及为铜鱼符以鲤鱼为瑞也武后以武为姓瑞乃以铜为符
　　甲子
　　俚谚云春甲子赤地千里夏雨甲子乘船入市秋甲子禾头生耳冬甲子飞雪千里
　　耳冷不知有卿
　　孟防对宣宗曰陛下何以不知有臣不以文字召用帝怒曰朕耳冷不知有卿翊日谕辅臣曰此臣躁妄欲求内相乃黜之
　　贤圣不过五人
　　殷安尝曰百世贤圣不过五人伏羲以八卦穷天地之防一也乃屈一指神农殖五谷济万民二也乃屈二指周公制礼作乐百代常行三也乃屈三指孔子前知无穷却知无极防萃出类四也乃屈四指自是之后无屈得安指者良乆曰并安五也其不逊如此
　　衣冠薮泽
　　江陵号衣冠薮泽人言琵琶多于饭甑措大多于鲫鱼
　　支鼎石
　　辰州东有三山高数千丈古语夸父与日争至此煮食此支鼎石也
　　青龙卧桥上
　　赵州石桥望之如初月出云长虹饮涧天后时黙啜欲南过至桥忽马不进见青龙卧桥上乃去
　　壁龙
　　柴绍有力能越百尺之楼谓之壁龙
　　飞坡
　　永昌中秦州敷水店南西坡白日飞四五里直塞赤水波上桑畦麦陇依然不动
　　欧阳通书
　　欧阳通自重其书以犀牙为笔狸毛心秋毫覆之松烟为墨末以麝
　　百寳香炉
　　安乐公主百寳香炉高三丈
　　身代母病
　　崔浑至孝母病祈神请以身代觉病从十指中入俄徧身母安
　　葬压龙角
　　郝处俊为侍中既葬有术者过其墓曰葬压龙角其棺必防
　　三戾
　　中书令李峤有三戾性好荣迁憎人升进性好文章憎人文笔性好贪浊憎人取受
　　防鬼簿算博士
　　卢照隣弱冠拜邓王府典籖王府书记一以委之王有书十二车隣披覧畧能记忆杨炯为文好以古人姓名连用如张平子之谈畧陆士衡之所记潘安仁宜其陋矣仲长统何足知之号为防鬼簿骆賔王文好以数对如秦地重关一百二汉家离宫三十六时号算博士如卢生之文莫能评其得失惜不幸有冉耕之疾着幽忧赋以释愤焉
　　舞胡子
　　北齐兰陵王有巧思为舞胡子王意所欲劝者胡子则捧盏揖之
　　辛宏智诗
　　云君为沙邉草逢春心剰生妾如台上镜得照始分明常定宗改始为转遂争此诗博士罗道宗判云始还宏智转还定宗
　　占赦
　　鹊夜枝月晕绕銮皆主有赦蚁聚为市必
　　
　　夜半天汉中有黒气相逐俗谓黒猪渡河也
　　三白
　　正月三白田公咲哑哑
　　麻胡恐小儿
　　后赵石勒将麻秋性险太原胡人也有儿啼母辄恐之麻胡来啼声絶至今以为故事
　　走马报
　　张易之兄弟竞为豪侈后被诛百姓脔割其肉时谓走马报
　　新妆诗
　　杨盈川侄女曰容华为新妆诗曰宿鸟惊眠罢房栊乗晓开鳯钗金作缕鸾镜玉为台妆以临池出人疑月下来自怜终不见欲去复徘徊
　　古墓铭
　　高流之为徐州刺史河决水绕城破一古墓得铭曰死后三百年背底生流泉赖逢高流之迁吾上高原流之造棺椁改塟之
　　赐妬妻酒
　　兵部尚书任环太宗赐宫女二人皆国色妻柳氏妬烂二女髪秃尽上令赍胡缾酒赐云饮之立死尔后不妬不须饮若妬即饮之桞氏拜勅曰妾与环结髪夫妻俱出微贱遂至荣官环今多内嬖诚不如死饮尽覆被睡醒了无他故帝谓环曰人不畏死不可以死恐朕尚不能禁卿其奈何其二女令别宅安置
　　御史不还车脚钱
　　御史李审请禄米送至宅母遣量之賸三石问其故令史曰御史例不槩又问车脚钱防又曰御史例不还脚钱母怒送賸米及脚钱以责审诸御史皆有惭色
　　驱驴宰相
　　王方庆迁左丞无他政事但不许令史驴入台门终日廹逐时号驱驴宰相
　　三辅黄图
　　斗城
　　长安故城城南为南斗形城北为北斗形故号斗城
　　铜雀
　　长安城西双阙上有铜雀一鸣则五谷熟
　　石父石婆祠
　　昆明池有二石人象牵牛织女立于池中东西今有石父石婆祠在
　　椽化龙鳯
　　通天台元鳯门自毁椽桷化为龙鳯飞去
　　冰楼
　　建章宫北积冰为楼
　　九市
　　长安有九市
　　金戺玉阶
　　明光殿金玉珠玑为帘箔金戺玉阶昼夜光明在桂宫中
　　璧门
　　未央宫正门曰璧门有台殿三十二
　　玉树青葱
　　甘泉宫有槐根榦盘错时谓玉树青葱
　　鹤洲鳬渚
　　河间王日华宫兎园中有鹤洲鳬渚
　　石鲸
　　昆明池刻石为鲸长三丈当则吭动
　　天地刼火
　　武帝穿昆明悉是灰有方士言此天地刼火之余
　　鱼报明珠
　　昆明池有人钓鱼纶絶而去武帝梦鱼求去其钩三日见大鱼啣索即取钩放之后于水濵得明珠一双乃鱼所报也
　　槐市
　　太学列槐百行诸生朔望会此各持乡郡所出物卖之号曰槐市






　　类説卷四十
<子部,杂家类,杂纂之属,类说>
　　钦定四库全书
　　类説目録
　　卷四十一
　　南部新书
　　槐花黄举子忙　　长名榜
　　一品坟　　　　　三絶
　　生十六男　　　　榜花
　　中书令着绯　　　清夜游西园图
　　玉叶冠　　　　　柑子结实
　　罗浮先生　　　　封四海为王
　　铸张説横财　　　异人言迁改
　　李相笏　　　　　文章
　　书过其父　　　　虎入私庙
　　脚踜蹬　　　　　贬李太尉制词
　　工部令史冷热相激
　　贡土水　　　　　果头三屈律
　　刘氏寄诗　　　　翠微寺僧
　　记三生事　　　　为谁零落为谁开恨不得脩史　　　公主辄折七筯
　　栁公权罚俸　　　顾渚贡焙
　　嗜蟠虫爪甲　　　大郎罢相
　　念珠户曹　　　　除徳裕人情怕否
　　大雾三日　　　　江融尸起坐
　　天荒阙　　　　　韵英
　　菩萨蛮　　　　　坐主门生沆瀣一气
　　礼闱题诗　　　　蜈蚣肉
　　画胡头　　　　　赋催妆诗
　　蒺藜棒　　　　　权臣所居坊
　　后行祠屯　　　　法兰言吉凶
　　传座　　　　　　湖接两头苏聨三尾服附子硫黄　　　厐居士入灭
　　鸮音　　　　　　坊州贡杜若
　　李适之入仕　　　九成宫使
　　见虾防入相　　　梦中得句
　　布袋盛米放倒即慢
　　好食羊头　　　　乞你头衘
　　紫阳花　　　　　鵶挽铃
　　天下诸胡尽带令　不营私庙
　　五羊城　　　　　苏氏合葬
　　念金刚经　　　　雷公墨
　　爆直　　　　　　问坐死立死者谁
　　官防之名　　　　人肉治羸疾
　　改尚书　　　　　平生有三不称意
　　为妾造寺　　　　郑覃入相
　　云溪友议
　　题西施石　　　　薛媛诗
　　剪水为花　　　　慎氏诗
　　盛小丛　　　　　娼肆题诗
　　雍女剃发为尼　　抛耍令
　　赠肥録事诗　　　赠胡子女
　　送温庭筠　　　　且鬭尊前见在身
　　胡钉铰　　　　　郭氏苍头
　　弹琴不俊　　　　虞舜辟阳侯
　　湘灵鼔瑟诗　　　不识韦臯是贵人
　　叶上题诗　　　　题红叶
　　饼裹尸肉　　　　鲙残鱼
　　判僧饮酒　　　　断赌钱僧
　　王梵志诗　　　　咏螃蠏
　　闺意诗　　　　　梦乌衣人
　　玉箫指环



　　类説目録
　　钦定四库全书
　　类説卷四十一　　　　　　宋　曾慥　编南部新书
　　槐花黄举子忙
　　长安举人六月后落第者不出京谓之过夏多借净坊庙院作文章曰夏课时语曰槐花黄举子忙
　　长名榜
　　吏部故事放长名榜旧语曰长名以前选人属侍郎长名以后侍郎属选人
　　一品坟
　　旧令一品坟髙一丈八尺惟郭子仪薨特加十尺
　　三絶
　　李白为天才絶白居易为人才絶李贺为鬼才絶
　　生十六男
　　淮南程干本富家三年焚荡俱尽妻茅氏连年生十六男父子相携乞于市
　　榜花
　　大中以来礼部放榜歳取二人姓氏稀僻者谓之色目人亦曰榜花
　　中书令着绯
　　张嘉贞开元中书令着绯傅游艺武后时居相位着绿
　　清夜游西园图
　　顾长康画有梁朝诸王跋尾云图上若干人俱食天禄贞观中褚河南装背
　　玉叶冠
　　玉真公主玉叶冠人莫计其价
　　柑子结实
　　天宝中内种柑子结实凡一百五十颗
　　罗浮先生
　　轩辕集号罗浮先生年数百歳立于床上垂发至地
　　封四海为王
　　天宝十载始封四海为王
　　铸张説横财
　　卢怀慎暴卒而苏曰防司三十炉日夕为张説鼓铸横财我无一焉
　　异人言迁改
　　李徳裕三镇迁改皆有异人为言之惟投南荒未尝先觉
　　李相笏
　　李参军善相笏休咎呼为李相笏又有龙复本者无目凡有象简竹笏以手捻之必知官禄年寿
　　文章
　　李翰言文当如千兵万马而无人声
　　书过其父
　　李合光善书或曰笔迹过其父一闻此语终身不书
　　虎入私庙
　　大歴八年虎入元载私庙
　　脚踜蹬
　　先天中王仙客为侍御史忽除膳部员外殊有惋怅敬忠曰有意嫌兵部专心望考功谁知脚踜蹬偏落省墙东膳部在省东北隅也
　　贬李太尉制词
　　大中中李太尉三贬至朱崖时两制皆为拟制用者乃令狐绹之词李虞仲集中此制尤髙未知孰是有俗传之制云蛇用两头狐摇九尾鼻不正而身不正眼既斜而心亦斜此仇家谤也
　　工部令史冷热相激
　　司门都官屯田虞部主客皆闲简无事有角觝之戏假作吏部令史虞部令史相见忽然俱倒闷絶良久云冷热相激
　　贡土水
　　天下贡赋惟长安县贡土万年贡水
　　果头三屈律
　　黄巢令皮日休作谶语云欲知圣人姓田八二十一欲知圣人名果头三屈律巢头丑掠发不尽疑三屈律之言为讥也遂及祸
　　刘氏寄诗
　　杜羔妻刘氏善为诗羔累举不第将至家妻先寄诗曰良人的的有奇才何事年年被放囘如今妾面羞郎面郎若来时近夜来羔见诗即囘去寻登第妻又寄诗云长安此去无多地郁郁葱葱佳气浮良人得意正年少今夜醉眠何处楼
　　翠微寺僧
　　崔慎由镇西川有异人张叟曰君四十无子为公求之终南翠微寺有僧絶粒五十年君宜遗以服玩若爱而受之则其嗣也果受之僧寻卒遂生子叟复相曰贵则过公不得其终防字曰衲僧又云缁郎
　　记三生事
　　刘三复能记三生事云曾为马马常患渴望驿而嘶伤其蹄则连心痛后三复乘马过硗确之地必为缓辔有石必去之
　　为谁零落为谁开
　　严惮字子重善为诗与杜牧友善有诗云春光冉冉归何处更向花前把一杯尽日问花花不语为谁零落为谁开
　　恨不得修史
　　于志宁为仆射修史恨不得学士来济为学士恨不得修史
　　公主辄折匕筯
　　大中中于琮选尚永福公主忽中寝上曰朕此女因与防食对朕辄折匕筯情性如此恐不可为士大夫妻寻改尚广徳公主
　　栁公权罚俸
　　大中十一年贺正卢钧以太子少师率百僚年八十余声容明畅举朝称服明年栁公权以少师率班亦八十矣气力绵惫误尊号一字罚俸一季人多耻之
　　顾渚贡焙
　　唐制湖州造茶最多谓之顾渚贡焙歳造一万八千四百八斤
　　嗜蟠虫爪甲
　　鲜于叔明嗜蟠虫权长儒嗜人爪甲此亦疮痂之类
　　大郎罢相
　　韦承庆出相除礼部尚书嗣立入拜鸾台平章事时语曰大郎罢相小郎拜相
　　念珠户曹
　　京兆户曹月俸一百八索谓之念珠户曹
　　除徳裕人情怕否
　　李太尉太和七年自西川囘入相上问王涯今日除徳裕人情怕否曰忠良甚喜其中小人亦有怕者上言曰须怕他涯时为盐铁使
　　大雾三日
　　李锜之诛也大雾三日不开或闻鬼哭内疑其寃诏许收塟
　　江融尸起坐
　　江融为左史被罗织受诛其尸起而复坐者三虽断其头似怒不息无何周兴败
　　天荒阙
　　忻州刺史号天荒阙葢歴任多死
　　韵英
　　天宝时翰林学士陈友元廷坚撰韵英十卷未施行而西京陷
　　菩萨蛮
　　大中初女蛮国入贡危髻金冠璎珞披体故号菩萨蛮因制此曲
　　坐主门生沆瀣一气
　　杜审权大中十二年知举放卢处权有戏之曰坐主审权门生处权可谓权不失权干符二年崔沆放崔瀣谈者称座主门生沆瀣一气
　　礼闱题诗
　　大中元年魏扶知礼闱题诗曰梧桐叶落满庭隂锁闭朱门试院深曾是昔年辛苦地不将今日负初心及榜出为无名子削为五言以戏之
　　蜈蚣肉
　　天宝四载广府因海潮漂一蜈蚣死割其一爪得肉一百二十斤
　　画胡头
　　滋水驿在长安驿之东睿皇在藩日经北防防西壁画一胡头因题曰唤出眼何用苦深藏缩却鼻何畏不闻香
　　赋催妆诗
　　陈峤字景山孑然无依数举不遂暮年获一名还乡已耳顺矣乡里以儒家女妻之至新婚近八十矣合卺之夕文士竞集赋催妆诗成有生美之讽峤自成一章云彭祖尚闻年八百陈郎犹是小孩儿客皆絶倒峤尝有闲居诗曰小桥风月年年事争奈潘安老去何
　　蒺藜棒
　　韦丹任洪州值毛鹤叛造蒺藜棒一千具
　　权臣所居坊
　　近俗于权臣以所居坊呼之安邑李吉甫靖安李宗闵驿坊韦澳乐和李景让也
　　后行祠屯
　　省中语曰后行祠屯不傅中行都门中行刑户不傅前行驾库
　　法兰言吉凶
　　开元初鹿苑寺僧法兰者多言微防有歙县令刘昌源诣之兰曰长官留下腰带麻鞋看未几刘丁内艰
　　传座
　　长安风俗元日以次逓饮食相邀号传座
　　湖接两头苏聨三尾
　　咸通末郑浑之为苏州督邮谭铢为醝院官钟辐为院巡俱广文时湖州牧李超赵蒙相次俱状元二郡相接时语曰湖接两头苏聨三尾
　　服附子硫黄
　　韩藩端公自宣州退居钟山因服附子硫黄过数九窍百毛皆出血惟存皮骨小敛莫及但以血绢举骨就棺而已
　　厐居士入灭
　　襄阳厐居士将入灭州牧于公问疾居士曰但愿空诸所有慎勿实诸所无好住世间皆如影响言讫枕公膝而死
　　鸮音
　　天宝末韦斌谪蕲春时李泌以处士放逐中夜同宴屡闻鸮音韦流涕泌曰此声人以为好音聴之则无足悲请饮酒不闻鸮音者浮以大白坐客皆企其音终夕不厌
　　坊州贡杜若
　　贞观中尚药奏求杜若勅下度支有省郎以谢朓诗云芳洲生杜若乃委坊州贡之本州曹官判云坊州不出杜若应由读谢朓诗误郎官作如此判事岂不畏二十八宿咲人耶太宗闻之谪授雍州司法
　　李适之入仕
　　不歴丞簿便为别驾不歴两畿官便为京兆尹不歴御史中丞便为大夫不歴给舎便为宰相不歴刺史便为节度然不得其死
　　九成宫使
　　天宝七载以给事中杨钊充九成宫使宫使之名自此始
　　见虾防入相
　　李揆为礼部侍郎堂前见一虾防髙数尺以缶覆之明日啓之亡矣后数日入相
　　梦中得句
　　郑颢梦中得句云石门雾露白玉殿莓苔青续成长韵此一聨杜诗也
　　布袋盛米放倒即慢
　　杜邠公饮食洪博既饱即寝人有諌非摄生之理公曰君不见布袋盛米放倒即慢
　　好食羊头
　　开元末有人好食羊头尝晨出有怪在焉羊头人身衣冠甚伟曰吾未之神也其属在羊以尔好食羊头故求汝汝辍食则已若不已吾将杀汝其人大惧遂不复食
　　乞你头衘
　　房光庭尝送塟出定鼎门际晚且饥防鬻蒸饼与同行数人食之素不持钱鬻者逼之房曰乞你头衘我右台御史也可随取时赏其放逸
　　紫阳花
　　杭州灵隠山多桂寺僧云月中种也至今中秋夜往往子坠寺僧亦尝拾得招贤寺僧植桂香紫可爱郡守白公名曰紫阳花
　　鸦挽铃
　　温璋为京兆尹一日闻挽铃者三乃一鸦也曰尔必有探其雏者来诉耳命吏随之果得探雏者
　　天下诸胡尽带令
　　令狐绹姓氏少族人有至者不吝由是逺近皆趍至有姓胡冒令者温庭筠戏曰自从元老登庸后天下诸胡尽带令
　　不营私庙
　　贞观中王珪通籍渐久不营私庙四时犹祭于寝为有司所弹文皇优容之特置庙于永乐坊
　　五羊城
　　呉脩为广州刺史未至州有五仙人骑五色羊负五谷而来今州防梁上画五仙人骑五色羊为瑞故广南谓之五羊城
　　苏氏合葬
　　魏知古年七十卒妻苏氏不哭殓讫举声一恸同日合塟
　　念金刚经
　　白人哲龙朔中为珠阳尉差运米辽东入海遇风四望昏黑人哲急念金刚经三百遍忽如梦寐见一梵僧曰汝念真经故来救汝
　　雷公墨
　　雷州之西有雷公庙百姓每年配纳雷鼔车人有以黄鱼彘肉同食者立遭雷震每大雷后人多于野中拾得黳石号雷公墨扣之锵然光莹如漆又于霹雳处收得如楔如斧谓之霹雳楔与儿带辟惊邪与孕妇人磨服催生皆验
　　爆直
　　史旧例初入台陪直二十五日节假直五日谓之伏豹直百司州县初授官陪直者皆有此名杜易简解伏豹之义云直宿者离家独宿人情所贵其人初荣拜故以此相处众官皆出此人独留如藏伏之豹伺候待抟曰伏豹韩琬解为爆直言如烧竹遇节则爆封演以为旧説南山赤豹爱其毛体每雪霜雾禽兽皆出惟豹深藏故古人以喻贤者隠居避世鲍明逺赋云岂若南山赤豹遇雾而深藏豹直葢取不出之义初官陪直已有伏豹之名何必以遇节而比烧节之爆
　　问坐死立死者谁
　　志闲和尚干寜二年忽问侍者曰坐死者谁曰僧伽立死者谁曰僧防乃行七歩垂手而逝
　　官衘之名
　　当是选补陞授须存资歴闻奏之时先具旧官衘名书于前次书拟官于后使新旧相衘不断故曰头衘如人口衘物取其连续之意如马有衘以制其首前马以进后马续来相次不絶古人谓之衘尾相属即其义也
　　人肉治羸疾
　　开元间明州人陈藏器撰本草拾遗云人肉治羸疾自是闾阎相效割股
　　改尚书
　　天宝四年改尚书无颇作陂
　　平生有三不称意
　　杜豳公位极人臣尝言平生不称意有三其一为澧州刺史其二贬司农卿其三自西州移镇广陵舟次瞿唐为骇浪所惊左右呼不至渴甚自泼茶吃也
　　为妾造寺
　　王缙为相为妾造感应寺宏丽无比为识者所
　　郑覃入相
　　郑覃歴官三十余任未尝出都门便登相位
　　云溪友议
　　题西施石
　　王轩泊舟苎罗山题西施石曰岭上千峯秀江邉细草春今逢浣纱石不见浣纱人俄一女郎振琼珰扶石笋曰妾自呉宫还越国素衣千载无人识当时心比金石坚今日为君坚不得既为鸳鸯之防仍为恨别之词后有郭凝素者闻王轩之遇每于浣溪长吟寂无所遇朱泽嘲曰三春桃李本无言苦被残阳鸟雀喧借问东隣效西子何如郭素拟王轩
　　薛媛诗
　　南楚材者客陈颍颍守欲以女嫁之楚材家有妻重违守意辄诺之其妻薛媛对镜自图其形仍寄诗曰欲下丹青笔先招宝镜端已惊顔索莫渐觉发凋残泪眼描来易愁肠写出难恐君浑忘却时展画图看
　　剪水作花
　　陆畅雪诗云天人宁底巧剪水作花飞
　　慎氏诗
　　严灌夫娶妻慎氏十余年无子乃拾其过而出之慎氏为诗以诀曰当时心事已相闗散云飞一饷间便是孤帆从此去不堪重过望夫山灌夫览诗凄感遂为夫妇如初
　　盛小丛
　　李讷尚书夜登越城楼闻歌曰鴈门上鴈初飞爱其激切召至曰去籍之妓盛小丛也曰女歌何善也曰是梨园供奉南不嫌之甥所唱不嫌授之也时崔元范御史赴阙讷饯于镜湖命小丛歌在坐各为一絶讷曰綉衣奔命去情多南国佳人敛翠蛾曾向教坊聴国乐为君重唱盛丛歌
　　娼肆题诗
　　崔涯张祐齐名每题诗娼肆誉之则车马继来毁之则杯盘失错嘲曰惟得苏子面犹贪玳瑁皮怀胎十个月生下昆仑儿布袍披袄火烧氊帋被箜篌麻接弦更着一双皮靸子纥蹄纥出门前又嘲李端端曰黄昏不语不知行鼻似烟窗耳似铛独把象牙梳插发昆仑山上月初生端端道旁见二子再拜曰端端祗候三郎六郎伏望哀之乃重赠曰覔得黄骝鞴綉鞍善和坊里取端端扬州近日浑成错一朶能行白牡丹于是賔客竞臻其户或曰李家娘子才出墨池便登雪岭何其一日黑白不均
　　雍女剃发为尼
　　崔涯妻雍氏扬州总教之女雍族以崔有诗名资赡甚厚畧无恭敬但呼妻父雍老而已雍仗剑呼女谓崔曰某河朔之人惟习弓马养女合嫁军门徒慕士流之徳不情乃尔小女不可别醮便令出家立令剃发为尼涯悲泣悔过恸别留诗曰陇上流泉陇下分断肠呜咽不堪闻嫦娥一入月宫去巫峡千秋空白云
　　抛耍令
　　杜悰出澧阳李宣古者数陪游宴侮慢既深悰不能忍使卧于泥中辱之长林公主曰待士如此那得平原之誉乎遣人扶起更以新衣宣古为诗曰红灯初上月轮髙照见堂前万朶桃觱篥调清银字管琵琶声亮紫檀槽能歌婉女顔如玉解饮萧郎眼似刀争奈夜深抛耍令舞来挼去使人劳时席间崔云娘者形貌瘦瘠宣古赠曰何事最堪悲云娘只自奇瘦拳抛令急长觜出歌迟只怕肩侵鬂惟愁骨透皮不须当户立头上有钟馗
　　赠肥录事诗
　　杜牧经陜圻有录事女肥且巨牧赠诗曰盘古当时有逺孙尚令今日逞家门一车白土浆泥项十幅红旗补破裩瓦官寺里逢行迹华岳山前见掌痕不须啼哭愁难嫁待与将书报洛神
　　赠胡子女
　　陆岩梦桂州筵上赠胡子女诗曰眼睛深却湘江水鼻孔髙于华岳山
　　送温庭筠
　　纪唐夫送温庭筠诗曰何事明时泣玉频长安不见杏园春鳯凰诏下虽沾命鹦鹉才髙却累身且饮醁消积恨莫言黄绶拂行尘方城若比长沙逺犹隔千山与万津
　　且鬭樽前见在身
　　牛僧孺赠汝州刘中丞诗曰休论世上升沉事且鬭樽前见在身禹锡和曰指有当时旧冠剑待公三日拂埃尘牛公曰三日之事何敢当焉葢以宰相三日后主印可以升百司也
　　胡钉铰
　　列御冦墓在郑郊有胡生者家贫少为洗镜钉铰之艺号胡钉铰有美酒茶果辄祭御冦祠以求聪慧忽梦一人刀划其腹以一卷书置于心腑及觉乃能诗尝赠韩少府云忽闻梅福来相访笑着荷衣出草堂儿童不惯见车马争入芦花深处藏
　　郭氏苍头
　　咸阳郭氏一苍头曰捧剑每遭鞭棰一旦忽题诗曰青鸟卜萄飞上金井栏美人恐惊去不敢卷看其主遂稍容之
　　弹琴不俊
　　明皇时张野狐觱篥雷海青琵琶李年唱歌公孙大娘舞剑上自击鼔不好弹琴言其不俊也又宁王弹琵琶皆至精妙上幸岷山百官窜辱惟年奔江潭病卒复苏曰遇二妃令教二女兰苕唱被禊毕放还且言长安有中兴之主也
　　虞舜辟阳侯
　　李群玉校书归湘中题二妃庙诗见二女郎曰儿是娥皇女英也二年后当与郎君为云之游俄而影灭段成式戏之曰不知足下是虞舜之辟阳侯也群玉后二年而卒段为诗哭曰曾话黄陵事今为白日催老无男子累谁哭到泉台
　　湘灵鼓瑟诗
　　钱起湘灵鼔瑟诗曰善抚云和瑟常闻帝子灵冯夷空自舞楚客不堪聴逸韵谐金石清音发杳防苍梧来怨慕白芷动芳馨流水传湘浦悲风过洞庭曲终人不见江上数峰青
　　不识韦臯是贵人
　　张延赏选壻韦臯性髙不拘小节公侮之不礼乃辞去后自金吾持节西州为延赏代臯易姓名为韩翶去城三十里人报曰替相公者韦臯非韩翺也苗夫人曰必韦郎也延赏曰天下同姓名者何限彼韦生已填沟壑岂能乘吾位乎明日入州方知不误公曰吾不识人西门而出平日婢仆无礼者臯悉杀而投于蜀江后郭圆作诗曰宣父辞周仪入秦昔贤谁不困风尘当时甚讶张延赏不识韦臯是贵人
　　叶上题诗
　　明皇时掖庭书落叶随御水而流云旧宠悲秋扇新恩寄草春聊题一片叶将寄接流人顾况和曰愁见莺啼栁絮飞上阳宫女断肠时君恩不禁东流水叶上题诗寄与谁
　　题红叶
　　卢渥临御沟见一红叶上有絶句曰流水何太急深宫尽日闲殷勤谢红叶好去到人间后宣宗省宫人渥获一人乃昔年题红叶者
　　饼裹尸肉
　　兴化有兰若上座僧一旦作大饼招徒众入尸陀林以饼裹尸肉而食众僧掩鼻而走上座曰汝等能食此肉方可食猪肉自此缁徒因成精进
　　鲙残鱼
　　宝志大师对梁武帝食鲙帝曰朕不知味二十余年师何必尔志公乃吐出小鱼皆具鳞尾今秣陵有鲙残鱼
　　判僧饮酒
　　陆长源郎中判僧常满知真等于娼家饮烹宰等事云口説如来之教在处贪财身着梵僧之衣终朝食肉苦行未同迦叶自谓头陀神通何有净名入诸淫舎犯尔严戒黩我明刑仍集逺近僧徒痛杖三十处死
　　断赌钱僧
　　浙西韩滉相公断僧云晏等赌钱喧争云正法何曾执具空门不积余财白日既能赌博通宵必醉尊罍强説天堂难到又言地狱长开并付江神收管波中便是泉台
　　王梵志诗
　　王梵志生于西域林木之上因名梵志有诗曰欺诳得钱君莫羡得了却是输他便来往报答甚分明只是换头不识面又曰天公未生我冥冥无所知天公忽生我生我复何为无衣遣我寒无食令我饥还尔天公我还我未生时又曰我肉众生肉形殊性不殊元同一性命只是别形躯苦痛教他死将来为已须莫教阎老断自想意何如又曰多置庄田广修宅四隣买尽犹嫌窄雕梁峻宇无歇时几日能为客中客造作庄田犹未巳堂上哭声身已死哭人尽是分钱人口哭元来心里喜又曰麄行出家儿心中未平实贫斋行则迟富斋行则疾贪他油煑防爱君波罗蜜饱食不知惭受罪无休日又曰不愿大大富不愿大大贫昨日了今日今日了明晨此之大大愿此之大大因所愿只如此真成上上人又曰本是屎尿袋强将脂粉搽凡人无所识唤作一团花相牵入地狱此最是寃家又曰众生愿兀兀常住无明窟心里惟欺谩口中佯念佛世无百年人拟作千年调打铁作门限鬼见拍手笑家有梵志诗生死免入狱不论有益事且得耳根熟白帋画屏风客来即与读空饭手捻盐亦胜设酒肉劝君莫杀命背面被生嗔吃他他吃汝轮环作主人又曰照面不用镜布施不须财端坐念真相此便是如来大皮裹大树小皮裹小树生儿不用多了事一个足省得分田宅无人横煎蹙但行平等心天亦念孤独未死先怀虑家有五男儿哭我无所处哭我我不闻不哭我亦去无常忽来头知身在何处
　　咏螃蠏
　　皮日休咏螃蠏呈浙西从事诗曰未游沧海早知名有骨还从肉上生莫道无心畏雷电海龙王处也横行又题金钱花云隂阳无炭地无炉铸出金钱不用模漫向人前逞顔色不知还解济贫无
　　闺意诗
　　朱庆余作闺意诗云洞房昨夜停红烛待晓堂前拜舅姑妆罢低声问夫壻画眉深浅入时无张籍酧曰越女新妆出镜心自知明艶更沉吟齐纨未足人间贵一曲菱歌敌万金
　　梦乌衣人
　　李筌注隂符经至禽兽之制五气经年不解梦乌衣人教之遂通其义
　　玉箫指环
　　韦臯游江夏与姜制置青衣玉箫有情临别约七年再防因留玉指环逾八年不至玉箫絶食而殒后镇蜀相山人有少公之术乃见玉箫曰后三年再为侍妾后东川卢八坐送一歌姬真玉箫也而中指有玉隠出不异玉环







　　类説卷四十一
<子部,杂家类,杂纂之属,类说>
　　钦定四库全书
　　类説目録
　　卷四十二
　　酉阳杂爼
　　赐侍臣　　　　　蜗迹成天子
　　女娲坟　　　　　胎发笔
　　右足冩经　　　　辟恶散却邪丸
　　婚礼　　　　　　秦汉以来称呼
　　吴刚伐树　　　　月中影
　　太史奏不见北斗　金背虾蟇
　　月七寳合成　　　延賔宫主
　　守庚申　　　　　老君
　　龙宫仙方　　　　三世人血涂鹤疮上清戊申録　　　脑骨厚一寸八分八人乃火字　　　琼楼金阙
　　纸月　　　　　　木鑚穿盘石
　　挽镜寒鸦集　　　白舍人行诗图
　　馄饨　　　　　　樱桃饆饠
　　天浆　　　　　　五月上屋
　　辱金　　　　　　饮酒面青赤
　　勇怒　　　　　　山泽等气
　　鸣天鼔　　　　　北向理发
　　衿灰傅　　　　人发挂果树
　　小儿夜啼　　　　相人影
　　天藏地藏　　　　西京杂记
　　屠马避火　　　　宁王读乐谱
　　贼僧刼莫氐锁柜中
　　墓中对棋　　　　妬妇津
　　长须国　　　　　久戍人偏老长征马不
　　肥　　　　　　　夜义窃村人女
　　舞袖弓腰　　　　狐戴髑髅
　　蝉化齐后　　　　芝草吉凶
　　鸲鹆　　　　　　象胆
　　虎须治齿痛　　　狼狈
　　论猫　　　　　　防齧
　　蛤蜊　　　　　　樟木船
　　柿七絶　　　　　薝卜花
　　牡丹　　　　　　茄子
　　莼　　　　　　燕伏戊巳
　　寳苖　　　　　　鹘止两子
　　虾姑　　　　　　虎威
　　明驼　　　　　　水栗
　　卖驴办丧　　　　食草木
　　虱卜　　　　　　齿为妨物
　　竹平安　　　　　移牒取槐叶
　　蟹芒　　　　　　葡萄似生荔枝
　　橘柚金衣素里　　王清本
　　膊疮如人面　　　上帝二药神
　　忽雷驳　　　　　此争先法尔
　　疥壁　　　　　　太隂链形人
　　肉杌　　　　　　太白入月
　　琥珀　　　　　　竒寒
　　筑糠三板　　　　木饮洲
　　蝗虫　　　　　　灶马
　　君王盐　　　　　橄榄
　　闲中好词　　　　鲊表
　　驼峯肉　　　　　婆罗木
　　胜风　　　　　　瓦菘
　　竹林图　　　　　韩干马通神
　　鸟兽长短　　　　枭獍
　　罘罳　　　　　　笏染
　　青庐　　　　　　栽植经
　　留须表丈夫　　　雍公养生法
　　徴姓　　　　　　主夜神咒
　　滕王蝶圗　　　　熊防胆
　　封五岳　　　　　猢狲无脾
　　呪骰子　　　　　平泉花木
　　栁浑咏牡丹　　　患疮
　　杀蛇　　　　　　三足乌
　　挽歌　　　　　　提幡绰入水
　　露筋　　　　　　汉燕








　　类説目録
　　钦定四库全书
　　类説卷四十二　　　　　　宋　曾慥　编酉阳杂爼
　　赐侍臣
　　三月三日赐侍臣细柳圏带之免虿毒寒食赐侍臣帖防毬绣草宣台立春赐防花树臈日赐北门学士口脂臈脂盛以碧镂牙筩
　　蜗迹成天子
　　睿宗为冀王日壁间蜗迹成天子字后即位雕玉铸金为蜗形置道释像前
　　女蜗坟
　　肃宗至灵武黄昏有妇人擕鲤手臂皆鳞甲诣军门曰皇帝安在众叱之即不见后虢州奏女娲坟夜闻风声晓见其坟涌出双柳树众疑向妇人其神也
　　胎髪笔
　　南朝有姥善作笔笔心用胎髪开元中笔匠名铁头能坚管如铁
　　右足冩经
　　大厯中东都天洋桥有乞儿无两手以右足夹笔冩经乞钱
　　辟恶散却邪丸
　　梁武帝每歳旦赐群臣歳旦酒辟恶散却邪丸三种
　　婚礼
　　近世婚礼当迎妇以粟填臼以席覆井以枲塞窗妇上车婿骑而绕之匝妇入门先拜灶成礼之明日行黍世俗相传莫究其义惟纳采九物义乃可见胶漆取其固绵絮取其调柔蒲苇为其可屈可伸也嘉禾分福也双石义在两固也
　　秦汉以来称呼
　　秦汉以来皇帝言陛下太子言殿下将言麾下使者言节下毂下二千石言阁下父母言膝下通类相称言足下
　　呉刚伐树
　　月桂髙五百丈下有一人常斫之树创随合人姓呉名刚学仙有过责令伐树
　　月中影
　　释氏书言须弥山南有阎扶树月过树影入月中或言月中蟾桂地影也空处水影也此语差近
　　太史奏不见北斗
　　僧一行长于数所善王姥其子以杀人系狱求救于一行一行曰吾以数推之当有赦矣翌日遣其徒授以布囊戒令从某处废园伺之有物来其数七共捕之以囊携来勿脱也其徒如言而往果有七豕入园尽获之一行寘大瓮中宻覆封以六一泥朱书梵字诘朝明皇急召问曰太史奏昨来北斗不见此何祥也一行奏曰此古所无惟后魏时失荧惑亦其比也惟施可以应之释氏云嗔心坏一切善慈心降一切魔莫若大赦天下上从之其夕太史奏北斗一星现凡七日而复
　　金背虾蟇
　　长庆中有人中秋夜见月光烛于林中如疋布视之一金背虾蟇是月中者
　　月七宝合成
　　太和中有二人游嵩山迷路觉丛中鼾睡声见一布衣枕一襆物二人问之答曰君知月乃七宝合成乎月势如丸其影日烁其凸处也常有八万二千户修之予即一数因开襆布斤凿数事玉屑饭两裹分食二人曰此虽不足长生可一生无疾言已不见
　　延賔宫主
　　佛为三十三天仙延賔宫主孔子为元宫仙庄周为太极真仙韦编郎
　　守庚申
　　魂以精为根魄以目为户庚申日伏尸言人过本命日天曹计人行三尸一日三朝上尸青姑伐人眼中尸白姑伐人五脏下尸血姑伐人胃命又曰一居人头中令人多思欲好车马一居人腹令人好饮食恚怒一居人足令人好色喜杀七守庚申三尸灭三守庚申三尸伏
　　老君
　　母曰妙玉女天降黄气入口而孕凝神琼胎宫三千七百年诞于鬰山之阿又曰老君在胎八十一年剖左腋而生生时白头又曰日精入口而孕七十二年而生陈国涡水之阳九井西李下形长九尺或曰二丈九尺
　　龙宫仙方
　　孙思邈隠终南山与宣律师相接时大旱西域僧请于昆明池结坛祈七日缩水数尺有老人夜诣宣律求救曰弟子昆明池龙也胡僧利吾脑欺天子言祈命在旦夕宣律曰贫道持律而已可求孙先生老人至思邈室孙曰昆明龙宫有仙方三十首尔传予当救汝老人曰此方上帝不许妄传今急矣固无所吝俄捧方而至孙曰汝第还无虑胡僧也自是池水涨溢胡僧羞恚而死孙着千金方三十卷每卷入一方人不得晓明皇幸蜀梦思邈乞雄黄乃命中使赍十个送峨嵋顶上中使上山见老人幅巾被褐二青衣童夹侍曰有表録上皇帝中使视石上朱书百余字遂録之随写随灭须臾白气漫起倐忽不见
　　三世人血涂鹤疮
　　裴沆从伯将往郑州道左有人呻吟乃一病鹤翅闗上疮坏无毛忽有老人曰郎君哀此鹤耶若得人血一涂即飞矣然须三世是人其血方中惟洛阳胡卢生三世人矣裴乃访胡卢生生授针刺臂复至鹤处老人令尽涂之复邀裴至一庄裴渴甚求茗老人指土龛中有杏核一扇如笠满中有浆力举饮之味如杏酪且云君饮杏浆当哭九族亲情且以酒色为戒裴寿至九十七
　　上清戊申録
　　明经赵光贞元中梦朱衣平帻者引至冥司见妹夫贾奕与己争杀牛事相与辨对奕固执之忽有巨镜径丈虚悬空中宛见奕鼓刀赵有不忍之色奕始伏罪朱衣者引出曰能游上清乎共登一山南院中有绛冠人与朱衣人坐防事命光过戊申録如人间词状首冠人生辰以系姓名年纪下注生月日别行横布六旬甲子所有功过日下具之如无即书无字朱衣人言每六十年天下人一过攷校善恶增损其算也
　　脑骨厚一寸八分
　　王皎善术数天宝中夜指星月曰时将乱矣时上春秋髙颇拘忌其语为人所奏上令杀之刑者破其脑脑骨厚一寸八分及安史平皎忽杖屦见达奚侍郎方知异人也
　　八人乃火字
　　翟干祜天师尝预言事一日大呼于防州市曰今夕当有八人过可善待之是夕遗火焚数百家方悟八人乃火字
　　琼楼金阙
　　翟天师尝于江上望月或曰此中竟何有翟咲曰可随吾指观之忽见月规半天琼楼金阙满焉顷刻间不复见
　　纸月
　　长庆初杨隠之访唐居士留宿唐呼其女曰可将下月子来其女以片纸作月形贴之壁间曰今夕有客愿赐光明须臾满室明朗
　　木钻穿盘石
　　傅先生在山修行遇异人授之木钻使穿一石石厚五寸许云此石穿当得道积四十九年石乃穿下得神丹服之果仙去
　　挽镜寒鸦集
　　韦表微堂兄少微好扎青其季父令解衣视之胸上刺树树杪集乌数十其下悬镜镜鼻系索有人止其侧牵之叔问其故少微曰叔不曾读张燕公诗挽镜寒鸦集
　　白舎人行诗图
　　荆州街子葛清自颈以下遍刺白居易诗不是此人偏爱菊则有一人持杯临菊丛又黄夹缬林寒有叶则一树上挂缬凡刻三十余处人呼为白舎人行诗图
　　馄饨
　　今衣冠家名食有萧家馄饨漉去汤肥可以瀹茗
　　樱桃饆饠
　　韩约能作樱桃饆饠其色不变
　　天浆
　　石榴甜者谓之天浆
　　五月上屋
　　俗讳五月上屋言五月人蜕上屋见影魂当去
　　辱金
　　金曽经在丘塜及为钏溲器陶隠居谓之辱金不可合炼
　　饮酒面青赤
　　饮酒者肝气微则面青心气微则面赤也
　　勇怒
　　脉勇怒则面青骨勇怒则面白血勇怒则面赤
　　山泽等气
　　山气多男泽气多女水气多喑风气多聋木气多伛石气多力阻险气多瘿暑气多残云气多寿谷气多痹丘气多尫衍气多仁陵气多贪脑神曰觉元发神曰华目神曰虚监鼻神曰冲龙玉舌神曰始梁
　　鸣天鼔
　　学道须鸣天鼓以召众神左相叩为天钟右相叩为天磬中央上下相叩为鸣天鼓
　　北向理发
　　凡人不可向北理发脱衣及唾大小便
　　衿灰傅
　　孝子衿灰
　　人发挂果树
　　生人发挂果树鸟不敢食其实瓜两鼻两蔕食之杀人
　　小儿夜啼
　　井口邉草主小儿夜啼着母荐下勿令知之
　　相人影
　　宝厯中有王山人取人本命日五更张灯相人影知休咎言人影欲深深则贵而寿影不欲照水照井及浴盆中古人避影亦为此近有善灸人影治病者
　　天藏地藏
　　佛画中有天藏菩萨地藏菩萨近明谛视之规采烁目若放光
　　西京杂记
　　庾信作诗用西京杂记事旋自追改曰此呉均语恐不足用
　　屠马避火
　　徐敬业年十余歳善骑射英公每叹曰此儿相不善将赤吾族公常猎命敬业入林赶兽因乘风纵火意欲杀之敬业见火逼屠所乘马腹跧伏其中火过浴血而立英公大奇之
　　宁王读乐谱
　　宗尝伺察诸王宁王夏中浑汗鞔鼓所读书乃兹乐谱也上喜曰天子兄弟当极醉乐耳
　　贼僧刼莫氏锁柜中
　　宁王猎于鄠县界林中一柜扄鐍甚固发之乃少女也女云姓莫氏庄居昨夜遇贼火光中识二僧刼某至此冶态横生王悦之载以后乘时方生获一熊乃置柜中如旧锁之上方求极色表上莫氏充才人经三日京兆奏鄠县有二僧舁一柜入店中夜久腷防有声日出不啓门撤户视之有熊冲人走出二僧已死骸骨悉露上大叹曰宁哥大能处置此僧也
　　墓中对棋
　　有盗发蜀先主墓见两人张灯对棋盗惊惧一人顾曰尔饮乎乃各饮一杯兼与玉带数条命速出盗至外口已漆矣带乃巨蛇也
　　妬妇津
　　临济有妬妇津相传晋太始中刘伯玉妻段明光性妬忌伯玉尝读洛神赋曰取妇如此吾无憾焉明光其夜自沉而死托梦伯玉曰吾今得为神也伯玉终身不复渡水有妇人渡者皆坏衣妆然后敢济不尔风波暴发丑妇虽妆饰神亦不妬丑妇讳之皆自毁形容以塞咲齐人语曰欲求好妇立在津口妇立津旁好丑自彰
　　长须国
　　太和初有士人随新罗使风吹至一处人皆号长须国拜士人为驸马其主甚美有须数十根其王月满夜大防士人见姬嫔悉有须因赋诗曰花无蕋不姸女无须亦丑丈人试遣惣无未必不如惣有王咲曰驸马竟未能忘情于小女頥颏间乎十余年士人有一儿二女忽泣曰吾国有难非驸马不能救乃具舟令两使随士人曰烦一谒海龙王但言东海第三防第七岛长须国有难求救登舟瞬息至岸岸沙皆七宝龙宫状如佛寺龙王询其来意士人具説龙王即令速勘良久一人白曰境内并无此国王叱令细寻勘俄报曰此岛虾合供大王此日食料王曰客固为虾所魅耳乃令放虾令二使送客归中国一夕至登州囘顾二使乃巨龙也
　　久戍人偏老长征马不肥
　　郭令公山居夜有人面如盘瞚目灯下公了不惧题其颊曰久戍人偏老长征马不肥公之警句也后数日见巨木上有白耳大如数斗所题句在焉
　　夜义窃村人女
　　汝州村人夜失其女在古塔中见美丈夫曰我天人合得汝为妻日两返下取食经年女窃窥之见其腾如飞火发蓝肤耳如驴至地乃复人矣其物返曰尔固窥我我实夜义与尔有縁终不害尔其塔去人居止甚近女曰向见君街中有敬之者有盛狎之者何也咲曰世有食牛肉者予得而欺之经年泣曰与汝縁尽可去矣俄顷已至其家
　　舞袖弓腰
　　元和初有士人醉卧见屏上妇人于床前踏歌曰长安女儿踏春阳无处春阳不断肠舞袖弓腰浑忘却蛾眉空带九秋霜其中问曰如何是弓腰歌者乃首髻义地腰势如弓士人叱之上屏
　　狐戴髑髅
　　旧説狐名紫狐夜击尾火出将为必戴髑髅拜北斗则化为人
　　蝉化齐后
　　鸟生杜宇蝉化齐后椰子为越王头壶芦为杜预项
　　芝草吉凶
　　屋柱木无故生芝者白为丧赤为血黑为贼黄为喜色如女人面者亡财如牛马者逺役如蛇者田蚕耗
　　鸲鹆
　　取其目精和人乳硏滴眼中能见烟霄外事
　　象胆
　　随四时在四腿春在前左夏在前右秋在后左冬在后右如无定体也
　　虎须治齿痛
　　虎交而月晕仙人郑思逺常骑虎故人许隠齿痛求治郑曰虎须有热插齿间即愈即拔数茎与之
　　狼狈
　　是两物狈前足絶短每行常驾两狼失狼则不能动故世言事乖者称狼狈
　　论猫
　　目精旦暮圆及午监敛如线鼻端常冷惟夏至日暖俗言猫洗面过耳则客至猫一名贵一名乌莫有花者灵武有红叱拨及青騘者吉祥
　　防齧
　　上服有喜凡齧欲得其葢无葢凶
　　蛤蜊
　　候风能以殻为翅飞
　　樟木船
　　樟木江东人多取为船船有与蛟龙鬭者
　　柿七絶
　　柿有七絶一寿二多隂三无乌巢四无虫五霜叶可爱六佳实七落叶肥大可用以书
　　薝卜花
　　诸花五出栀子六出即西域檐卜花也
　　牡丹
　　前史无説惟谢康乐集中言竹间水际多牡丹开元末裴士淹奉使至汾州众香寺得白牡丹一柯植于私第当时名公有诗云长安年少惜春残争认慈恩紫牡丹别有玉盘承露冷无人起就月中看元和初犹少今与戎葵角多少矣
　　茄子
　　一名落苏又名昆仑紫瓜沈约行园诗云紫茄纷烂漫緑芋郁参差岭南多茄有宿根成树花时取叶布路人践之则实多名嫁茄子
　　莼
　　李卫公言莼根羮之絶美江东谓之莼
　　燕伏戊巳
　　鹊巢背太歳燕伏戊巳虎奋冲破干鹊知来猩猩知往
　　宝苗
　　山上有葱下必有银有蒜必有金有姜下必有铜锡山上有玉者木旁枝下垂谓之宝苗
　　鹘止两子
　　世传鹘止两子若三子则为一鸱
　　虾姑
　　状如蜈蚣食虾
　　虎威
　　虎脇两旁皮下及尾端有骨名虎威宜佩以临民
　　明驼
　　世传明驼千里脚谓驼卧屈足腹不着地而漏明最能逺行
　　水栗
　　武陵记两角曰菱四角曰芰芡通谓水栗
　　卖驴办丧
　　开元中长安民丧父骑驴入市欲易之以办丧驴忽作人语曰我姓白名元通负君家力已足惟欠钱四千五百文可于某处某家易之如其言而往果如其数后数日往问之驴已死矣
　　食草木
　　食草木者多力而愚食肉者多勇而悍龁吞者八窍而卵生咀嚼者九窍而胎生食叶者有丝食土者不息食而不饮者蚕饮而不食者蝉不饮不食者蜉蝣也
　　虱卜
　　岭南人有病以虱卜之向身为吉背身为凶
　　齿为妨物
　　元退处士年逾七十口食无齿咀嚼愈壮常曰今方知齿为妨物
　　竹平安
　　李卫公言北都惟童子寺有竹一柯才长数尺公令其寺维陀每日报竹平安
　　移牒取槐叶
　　西夏无槐惟夏州有一株他州或要其叶则移牒取之
　　蟹芒
　　八月蟹腹有真稻芒长一寸许向东输与海神未输芒不可食也
　　葡萄似生荔枝
　　庾信谓魏使尉瑾曰昔在邺食葡萄殊美陈昭曰作何状徐君方曰有类软信曰君殊不体物何不言似生荔枝
　　橘柚金衣素里
　　陈昭曰葡萄何如橘柚信曰津液奇胜芬芳减之尉瑾曰金衣素里见苞作贡向齿自消良应不及
　　王清本
　　有人伐枯木见大黑蛇蟠其下举首曰我王清本也其人畏而掩之后王清者往伐得钱盈瓮因此致富
　　膊疮如人面
　　有人膊上生疮如人面口鼻皆具以酒饮之则面赤以食与之则膊胀因歴以诸药试之至贝母则面聚口闭而不纳因决口灌之数日成痂而愈
　　上帝二药神
　　王布有女甚美鼻两孔各有息肉甚大百治不瘥有一梵僧来以少药吹鼻中须臾摘去继一少年造门曰适有胡僧来否布具言其事少年叹曰上帝失二药神我奉命来取今遂为此人所先当获重谴矣
　　忽雷驳
　　秦叔宝所乘马号忽雷驳常饮以酒每月夜设二领氊溪涧当前一跃而过
　　此争先法尔
　　一行师本不能棋因观王积薪一局遂与之敌手曰此争先法尔若念贫道四句乘除语则人人尽为国手矣
　　疥壁
　　大厯中览禅师住荆州陟屺寺张璪常于壁间画古松符载为賛卫象为赋名士谓之三絶师见曰何为疥吾壁命加垩焉
　　太隂链形人
　　有人掘地遇一石函发之有人偃卧白发被体容色如玉须臾振发而起即失所在方士云太隂链形人日将满自出
　　肉杌
　　明皇时有黄防儿颇机慧帝常凭之以行谓之肉杌
　　太白入月
　　李白闻安禄山反作胡无人诗云太白入月敌可摧后禄山死日果见太白蚀月
　　琥珀
　　枫脂入地化为琥珀千歳积氷结为玻璃鬼血化为玛瑙
　　奇寒
　　梁遣明少遐宴魏使崔劼劼曰今歳奇寒江淮亦氷
　　筑糠三板
　　新罗人泛海漂堕鬼国鬼执之曰汝能与我筑糠三板乎汝欲鼻长一丈乎其人请筑糠久不成乃为鬼拔其鼻如象
　　木饮洲
　　朱崖境内有一岛居民甚众无井海水特咸取草木汁饮之号木饮洲
　　蝗虫
　　世传蝗食苗史吏贪残所召身黒头赤者武官蝗头黑身赤者文官蝗
　　灶马
　　状如促织穴于灶侧俗谓灶有马者必足食
　　君王盐
　　白盐崖有盐如水精名君王盐
　　橄榄
　　独根枝东向枝曰木威南向枝曰橄榄
　　闲中好词
　　成式与数文人作闲中好词云闲中好尽日松为侣此趣人不知轻风度僧寺闲中好尘务不萦心坐对窗前月看移三面隂
　　鲊表
　　梁王琳作鲊表云伏覩除书以臣为防缶将军油蒸校尉臛州刺史
　　驼峯肉
　　将军曲良翰作驼峯肉甚美
　　婆罗木
　　西国献婆罗木状云隣月中之丹桂对天上之白榆
　　胜风
　　明皇令哥舒翰西征常得胜风
　　瓦菘
　　瓦菘在屋曰昔耶在墙曰垣衣
　　竹林图
　　采画竹林图甚工有栁成秀才曰某欲薄技入彼画中令精采殊胜如何乃腾身赴图摸索不获食顷出指阮籍像曰工止此矣众顾之觉像独异
　　韩干马通神
　　有神牵马访马医称患脚马医曰大似韩干所画者忽值干干曰是真吾所设色者至今视所画脚有一防黑缺知是画通神矣马医所获钱乃成泥也
　　鸟兽长短
　　崔劭云鹊巢避风乃鸟之一长狐疑犹豫亦兽之一短
　　枭獍
　　今言枭獍者往往谓壁间蛛为獍见其形防而匾伏子必为子所食也西汉春祠黄帝用一枭破獍以枭食母故五月五日作枭羮破獍食父如防虎眼黄帝欲絶其类故百物皆用之傅赋云廌祠破獍兼用一枭
　　罘罳
　　士林间多呼殿榱桷护雀网为罘罳误矣记曰疏屏天子之庙饰郑注云屏谓之树今罘罳也刻之为云气虫兽如今之阙广雅云复罳谓之屏刘熙释名曰罘罳在门外罘复也臣将入请事此复重思汉文帝东阙罘罳灾在外诸侯之象后果七年举兵王莽性好时日小数遣使坏渭陵园门罘罳曰使民无复思汉也凡见缙绅数十人皆谬言枭獍罘罳事
　　笏染
　　染职仪八坐尚书以紫纱裹手版垂白丝缀头如笔通志曰仆射尚书手板以紫衣裹之名曰笏染中世以来惟人主执笏者白笔缀头以紫囊之其余公卿但执手版陈希烈不便税笏骑马以帛裹令左右执之李右坐云便为将来故事
　　青庐
　　士大夫家婚礼露帐谓之入帐新妇乘鞍北朝余风也北方婚礼用青布幔为屋谓之青庐于此交拜以竹枝打壻为戏有至大委顿者
　　栽植经
　　三卷云木有病醋心者
　　留须表丈夫
　　衡州石室山有僧不剃须须垂拂履葢慕留须表丈夫也
　　雍公养生法
　　雍公云卧欲缩足不欲左脇寝每夕濯足已四十余年今年六十九未尝有病
　　征姓
　　凡举事当忌亥日以火絶在亥征家絶气日也亦忌戌征家之墓日
　　主夜神况
　　主夜神呪持之夜行及寝可却恐怖恶梦呪曰婆婆演底
　　滕王蝶图
　　滕王蝶图有名江夏斑大海眼小海眼村里来菜花子
　　熊防胆
　　熊胆春在首夏在腹秋在左足冬在右足防胆在头活取则有
　　封五岳
　　人清晨欲封五岳七遍谓屈食指等四运头指掠之名封五岳
　　猢狲无脾
　　猢狲无脾以颐行食
　　况骰子
　　宋居士説掷骰子法呪云伊帝弥帝弥揭罗帝念满十万遍彩随呼而成
　　平泉花木
　　卫公平泉庄有黄辛夷紫丁香又有同心蔕木芙蓉
　　栁浑咏牡丹
　　贞元中牡丹已多栁浑善言近来无奈牡丹何数十千钱买一柯今朝始得分明见也共戎葵校几多
　　患疮
　　践坏灶土令人患疮踏鸡子殻令人得白癜风
　　杀蛇
　　巳年不宜杀蛇
　　三足乌
　　天后时有献三足乌左右或言一足伪后咲曰但史册书之安用察其真伪乎
　　挽歌
　　起于田横死从者不敢大哭为歌以寄哀新礼云挽歌出于汉武帝役人劳苦歌声哀切遂以送终非古制也严厚本云挽歌其来久矣左传云公防呉子伐齐将战公孙夏命其徒歌虞殡示必死也
　　提幡绰入水
　　宗常令左右提黄幡绰入水中复出曰向见屈原咲臣尔遭逢圣明何亦至此
　　露筋
　　江淮间有露筋驿有人醉止其处一夕白鸟姑嘬血露筋而死北道记云邵伯埭三十六里至鹿筋驿此处足白鸟有鹿一夕为所食至晓见筋因以为名
　　汉燕
　　世説蓐泥为窠声多稍小者谓之汉燕本草注云紫胸轻小者是越燕斑黑声大者是胡燕其作窠善长




　　类説卷四十二
<子部,杂家类,杂纂之属,类说>
　　钦定四库全书
　　类説目録
　　卷四十三
　　北梦琐言
　　乡贡进士李某　　歩打进士
　　楸玉局冷暖子　　油客对棋
　　不览白氏文章　　上表诉寃
　　南华非僻书　　　鼻中龙虎气交
　　许洞庭　　　　　田家诗
　　饭后钟　　　　　金莲花盆濯足
　　李帝师选婿　　　义手而卧
　　秃丁　　　　　　此豚端正
　　离魂何处断　　　锦半臂
　　足谷翁　　　　　命代英雄人中祥瑞不肖子三变　　　无字碑
　　夲分官　　　　　既受官爵何不食肉
　　嗜好　　　　　　八行叠纸
　　天荒解　　　　　北韩南郭
　　弄笏唱浣溪沙　　桞家细婢事卖绢牙郎温飞卿谪官　　　东山尼失志
　　白鳯凰　　　　　水月观音
　　读书万卷饮酒百杯
　　拆袜线　　　　　好驴马不入行
　　天性不饮　　　　朱相即是非相
　　涓缕未申　　　　孙氏诗
　　秦妇吟秀才　　　曲子相公
　　百诗如一首　　　李程赋且在
　　一片宫商　　　　得力于猫儿狗子
　　防桥风雪　　　　题秦皇诗
　　内侍始用襴笏　　交龙赋
　　李义山重阳留题　天静星辰可摘
　　厯帝记　　　　　崇文雪诗
　　题风筝　　　　　洞庭三冬无髭须
　　贾岛佛　　　　　麄鄙句
　　自落便宜诗　　　驻马上山阿
　　淡菜非雅物　　　金鏁鏁玉钩钩
　　出家者剃度　　　作祝鸡翁
　　侯咏首过　　　　闻父苦吟再生为子用破一生心　　　隂兵复仇
　　白莲花玉环　　　风流带熖
　　周礼库　　　　　不爱紫衣僧
　　僧比蜀茶　　　　不置油衣
　　内逼但请光访　　买鞋
　　登华山　　　　　阿灰作浣溪沙词
　　落第诗　　　　　醮诗
　　天帝召滑能着棋　好食竹鸡
　　吃鲙眼花　　　　婢仆诗
　　道士行法事不防　征辽碑
　　梦旛飞指　　　　木星入南斗
　　玉界尺　　　　　坐主辱门生
　　病鹤诗　　　　　五髭须
　　鬼　　　　　　采
　　睡龙　　　　　　射鹿
　　六甲行厨　　　　五采纒梯
　　这邉走那邉走　　安天龙
　　鹿茸　　　　　　紫稍花
　　防防师　　　　　煎饼招鬼
　　医火烧疮　　　　衣冠土枭
　　一歩一计　　　　蒿饼子
　　白牡丹老妪　　　诵天蓬呪
　　偷驴贼　　　　　蜀主诗词
　　回避一抄夏供　　替代
　　识字乱情　　　　龙巢飜
　　乞食歌姬院　　　间气布衣
　　偷江东集　　　　僧鸾诗
　　鼓琴吹笛　　　　检谱角觝
　　醉乡无戸税
　　幽闲鼓吹
　　公主不视疾　　　寄杜黄裳钱并毡车末坐惨緑少年全别
　　实告贤于能诗　　金铜茶笼子物钱至十万通神　　元载一书得绢千疋叚和尚制西凉州　宣宗问于勑使如何
　　立储宫　　　　　长日惟消一局棋
　　逺郡谢表　　　　张长史笔迹
　　米价方贵居亦不易
　　峥嵘甚　　　　　雁门太守行
　　访李贺遗文　　　作假天子
　　牛僧孺诣于頔
　　法苑珠林
　　取儿偿金色　　　金箆疗目
　　梦賔头卢　　　　青衫白防女化羊
　　负钱作牛　　　　四十二章经
　　诸天雨　　　　　晤言消戚戚
　　般若台　　　　　判梦四法
　　鹊尾炉　　　　　诵法华经
　　醉乡日月
　　醉乡所宜　　　　君子中人小人
　　不欢之候　　　　害马
　　欢候　　　　　　明府
　　饮餙　　　　　　三材
　　犯觥令　　　　　饮储
　　饮器　　　　　　六鹤齐飞
　　手执令　　　　　狂花病叶
　　招手令　　　　　令十说
　　征名　　　　　　寒筵氷法
　　霹雳酵
　　岳阳风土记
　　竹生日　　　　　偷笋












　　类説目录
　　钦定四库全书
　　类説卷四十三　　　　　　宋　曾慥　编北梦琐言
　　乡贡进士李某
　　唐宣宗好儒雅留心贡举题殿柱曰乡贡进士李某
　　歩打进士
　　僖宗好蹴踘鬬鸡自以能于歩打谓优人石野猪曰朕若作歩打进士合得状元对曰或遇尧舜禹汤作礼部侍郎陛下不免落第
　　楸玉局冷暖子
　　日本国王子入贡善围棋帝令待诏顾师言与之对手王子出本国如楸玉局葢玉之苍者如楸叶色冷暖玉棋子冬暖夏凉师言惧辱君命汗手死心始敢落指王子不胜问礼宾曰第三手也王子愿见第一手賔曰胜第三可见第二胜第二可见第一王子叹曰小国之一不及大国之三
　　油客对棊
　　蜀简州刺史安重覇黩货无厌州有油客子姓邓安召与对敲只令立侍每落一子俾退立墉下竢我算路始进终日仅下数十子而已邓生倦立饥不可堪或讽曰此侯好赂本不为棊邓然之以十金铤得免
　　不览白氏文章
　　刘禹锡谒李德裕曰曾得白居易文集否德裕曰吾于此人不足乆矣其文章何必覧焉
　　上表诉寃
　　令狐绹怙权出鎭维掦上表诉寃云臣非美酒美肉安能啖众人之口
　　南华非僻书
　　令狐绹以故事访于温岐对以事出南华且曰非僻书也相公爕理之暇时宜覧古绹怒奏岐有才无行授方城尉岐诗云因知此恨人多积悔读南华第二篇
　　鼻中龙虎气交
　　王庭凑生于别墅有鸠数十朝集庭树暮宿檐下常寝于途有人自云济源骆山人见君鼻中之气左如龙右如虎龙虎气交王在今秋子孙相继满一百年大树及堂是其兆也是年果为鎭州三军立为留后至期而别墅之庭树婆娑矣
　　许洞庭
　　许棠有洞庭诗尤工时号许洞庭
　　田家诗
　　聂夷中咏田家诗云父耕原上田子斫山下荒六月禾未秀官家已修仓锄田日当午汗滴禾下土谁念盘中飡粒粒皆辛苦又曰二月卖新丝五月粜新谷医得眼前疮剜却心头肉我愿君王心化作光明烛不照绮罗筵偏照逃亡屋
　　饭后钟
　　段相文昌少贫每听曾口寺斋钟辄诣谒飡为寺僧所厌乃斋后扣钟后入相出鎭京南题曾口寺云曾遇闇黎饭后钟或云王播相公题掦州沃寺诗亦两存之
　　金莲花盆濯足
　　段文昌富贵后打金莲花盆盛水濯足或窥之答曰人生几何要酧平生不足也
　　李帝师选婿
　　李光顔爱女未聘賔僚盛誉一郑秀才词学门阀公曰某一徤儿也偶立微功岂可妄求婿仕族已选得一佳婿乃召客司小将曰此即某女匹也超三五阶军职厚与金帛而已或曰李帝师与侯景求婚王谢何其逺哉
　　义手而卧
　　王文公凝每寝必义手而卧虑梦中见先灵也
　　秃丁
　　高骈鎭蜀有开元寺僧黄昏礼賛公命擒之笞背皆斥逐语将吏曰僧徒礼念亦无罪过但以此十年后当有秃丁作乱我以是厌之其后土人果秃发执兵号大髠小髠据此寺为寨
　　此豚端正
　　路岩貎美善巾裹闾巷有祗服修容者人必讥曰尔非路侍中耶尝鬻豚之肆见侩豕者谓屠此豚端正路侍中不如
　　离防何处断
　　路侍中自成都移鎭渚宫于合江亭离筵官妓行云等感恩多词所谓离魂何处断烟雨江南岸
　　锦半臂
　　郑愚以锦为半臂后以所业投崔铉铉曰眞消得锦半臂
　　足谷翁
　　韦宙善治生江陵庄积谷有七十堆宣宗曰此所谓足谷翁也
　　命代英雄人中祥瑞
　　呉行鲁少事内官西门军容一日为洗足中尉以脚下文理示之曰如此文理争教不作军容行鲁曰某亦有之乃脱屦呈中尉叹曰我为汝成之后假以军职有功除西川节度制云为命代之英雄作人中之祥瑞
　　不肖子三变
　　不肖子弟有三变第一变为蝗虫谓鬻庄而食第二变为蠧鱼谓鬻书而食第三变为大虫谓卖奴婢而食此軰何代无之
　　无字碑
　　赵崇标质堂堂不为文章号无字碑
　　本分官
　　薛能尚书以文章自负累出戎鎭常邑邑有诗谢寄柱茶云麄官乞与眞抛却赖有诗名合得尝鎭许昌日令其子具鞬叅诸幕客曰俾渠消灾葢不得本分官矫此以见志
　　既受官爵何不食肉
　　崔愼由亷察浙西有瓦官寺僧为门徒有术士言相国气色有贵子夫人妾媵皆无所见乃召曽侍更衣官妓术士曰果在此也及诞腋下有文即瓦官僧因名小字缁郎七歳尚不食肉有僧掌其腮曰既受官爵何不食肉自此方味荤血即国也
　　嗜好
　　崔好食新捻头杜豳公每早食馈饭干脯崔侍中安濳好看鬭牛
　　八行叠纸
　　卢相光啓先人伏刑尔后兄弟修餙谓亲知曰此乃开荒也防名后受知于租庸张濬每致书疏凡一事别为一幅八行重叠别纸自公始
　　天荒解
　　荆州每歳解举人多不成名号天荒解刘蜕以荆解及第后号破天荒
　　北韩南郭
　　成令公汭一夜为巨蛇绕身乃曰茍有所负死生惟命逡廵蛇亦亡去后鎭渚宫厉精为治朝廷号北韩南郭韩即华州韩建成令公姓郭后归姓
　　防笏唱浣溪沙
　　薛昭纬恃才傲物每入朝省防笏而行又好唱浣溪沙词有门生献规曰侍郎重德尔后请不防笏与唱浣溪沙时谓至言
　　桞家细婢事卖绢牙郎
　　桞仲郢仆射有婢失意鬻于成都葢巨源使君欲之取致其家一日通衢有鬻绫罗者从下窥葢公于束缣内选择舒卷酧酢可否桞婢失声而仆似中风葢命扶出翌日瘳曰某虽贱人曾为桞家细婢死则死矣安能事卖绢牙郎乎
　　温飞卿谪官
　　温庭筠字飞卿或作云旧名岐毎入试押官韵作赋凡八叉手而八韵成多为隣铺假手号曰救数人也宣宗诗句有金歩揺温以玉条脱续入药名白头翁温以苍耳子为对宣宗好微行温不识之诘曰公非司马长史之流文参簿尉之类帝曰非也谪为方城县尉制词云徒负不羇之才罕有适时之用竟流落而死常题村民林亭云卓氏垆前金线桞隋家堤畔锦帆风贪为两地行霖雨不见池蓬照日红
　　东山尼失志
　　东山尼开堂説法禅师邓隐峯有道者也试其所守中夜挟刄入禅室欲行强暴尼惮死失志隐峯取其衵服集众以晓之其徒立散
　　白鳯凰
　　沈询侍郎精粹端美除山北节旄京师咸诵曹唐游仙诗云玉诏新除沈侍郎便分茅土领东方不知今夜游何处侍从皆骑白鳯凰即丰姿可知也
　　水月观音
　　蒋凝侍郎亦有人物时号水月观音
　　读书万卷饮酒百杯
　　高测上张燕公啓事云读书万卷饮酒百杯公曰万卷书未易征诘百杯酒以奉试乃饮以酒果如所言
　　拆袜线
　　韩昭任蜀粗有文章李台嘏曰韩八座事艺如拆袜线无一条长
　　好驴马不入行
　　李德裕不乐应举父勉之答曰好驴马不入行由是以品子叙官
　　天性不饮
　　有士子谒陆相扆公命酒劝之辞曰天性不饮酒公曰诚如所言已防五分葢平生悔吝若有十分不为酒自然减半
　　朱相即是非相
　　光化中朱朴自毛诗愽士登庸自言可以立致太平内宴日俳优穆刁绫作念经行者至御前曰若见朱相即是非相
　　涓缕未申
　　朱朴拜相时人曰朱公涓缕未申而效乐僮吹觱篥
　　孙氏诗
　　进士孟昌期妻孙氏善为诗一旦焚之以为才思非妇人之事有白蜡烛诗曰自有清香胜蕙兰一条白玉逼人寒他时紫禁春风夜醉草天书仔细看闻琴诗曰近若流泉来碧嶂逺如鹤下青防谢酒诗云好是緑窻风月夜一杯揺荡满懐春
　　秦妇吟秀才
　　李逺诗云人事千杯酒流年一局棊唐宣宗以非牧人之才不与郡守蜀相韦庄应举时黄巢犯阙着秦妇吟云内库烧为锦绣灰天街踏尽公卿骨多讶之号秦妇吟秀才
　　曲子相公
　　晋相和凝好为曲子号曲子相公
　　百诗如一首
　　薛能题刘仁德诗卷云百首如一首卷初如卷终讥其不能变态也
　　李程赋且在
　　李程以日五色赋擢第为河南尹举人有浩虚舟行卷中日五色赋程覧至末韵侵晚水以芒动俯寒山而秀发大咍曰李程赋且在瑞日何为到夜秀发
　　一片宫商
　　沈光有洞庭乐赋韦岫目此赋乃一片宫商
　　得力于猫儿狗子
　　卢延让有句云狐冲官道过狗刺店门开又云饿猫临防穴嚵犬防鱼砧又云栗爆烧氊破猫跳触鼎翻颇为时贵所赏卢曰平生投谒公卿不意得力于猫儿狗子也
　　防桥风雪
　　或问郑棨新诗曰诗思在防桥风雪中驴子上此处何以得之
　　题秦皇诗
　　宣宗阅赵嘏诗卷有题秦皇诗云从知六国随斤斧莫有群儒辨是非上不悦
　　内侍始用襴笏
　　唐自安史后戎柄皆付大阉鱼朝恩窦文杨乃其魁自杨复恭始用襴笏以前紫而已
　　交龙赋
　　皮日休谒归融尚书不见因撰交龙赋讥其不出头也融亦撰皮靸鞋赋逓相谤诮
　　李义山重阳留题
　　李商隠令狐绹父楚之故吏也殊不展分重阳日义山诣防事留题云十年泉下无消息九日樽前有所思郎君官重施行马东阁无因许再窥相国乃扄闭此防终身不处因怒义山官止使下员外
　　天静星辰可摘
　　顾云为高燕公草斋词云天静则星辰可摘竒险之句施于至敬可乎
　　歴帝记
　　孔纬每朝士上封事不暇周覧但曰古今存亡其知之矣未审所陈利害何如于诲上崔相啓事数千字上至尧舜下及隋唐一兴一替止于歴帝记也
　　崇文雪诗
　　高崇文本将校因功授西川节度使作雪诗曰崇文崇武不崇文提戈出塞号将军那个酵儿射雁落白毛空里落纷纷鄙语呼人曰酵儿
　　题风筝
　　高骈鎭蜀筑罗城四十里朝廷疑之一日闻乐声知有改移乃题风筝曰夜静弦声响碧空宫商信任往来风依稀似曲才堪聼只恐风吹别调中俄报移渚宫
　　洞庭三冬无髭须
　　洞庭湖濶数百里秋水归壑惟一条湘川而已僧齐已欲吟一诗未得有蔡押衙者吟曰可怜洞庭湖却到三冬无髭须以其不成湖也
　　贾岛佛
　　进士李洞慕贾岛每欲铸而顶戴常念贾岛佛
　　麄鄙句
　　包賛多为麄鄙句如苦竹笋抽青撅子石榴树挂小瓶儿又云墓是山钟子舡为水靸鞋又云橹揺舡掠鬂风动水捶胸
　　自落便宜诗
　　世逸诗曰下有诗留客宿室中无事伴僧眠号自落便冝诗
　　驻马上山阿
　　顾况披道士服在茅山有秀才行吟曰驻马上山阿况云风来屎气多秀才云道士莫无礼顾曰是况其人惭退
　　淡菜非雅物
　　孙光宪诗云晓厨烹淡菜春杼织橦花牛翰林曰吾子安知淡菜非雅物也
　　金鎻鎻玉钩钩
　　杜荀鹤诗云旧衣灰絮絮新酒竹蒭蒭韦相诗云印将金鎻鎻帘用玉钩钩其气槩可见矣
　　出家者剃度
　　曹相确梦为僧心恶之有一士曰侍郎旦夕必登庸出家者剃度也时杜相出鎭江西公果大拜
　　作祝鸡翁
　　李徳裕至朱崖着四十九论叙所志尝遗段成式书自到崖州幸且顽徤居人多养鸡徃徃飞入官舍今且作祝鸡翁耳
　　侯咏首过
　　豆卢瑑罢相乘闲诣僧院独坐俨然一叟也举子侯咏自外门入殊不顾揖谓叟曰文参长史乎曰非也逺州刺史乎曰稍高又曰少卿监乎答曰更向上去生瞿然不安疑是丞郎出门知是卢相也归贡长牋首过亦恕之留而命酒凡十盂乃小惩也
　　闻父苦吟再生为子
　　顾况字逋翁暮年一子即非熊前身也一旦暴亡况追悼哀切乃吟曰老人防爱子日暮泣成血老人年七十不作多时别非熊在中闻之以情告防官皆悯之却令生况家三嵗能言防间闻父苦吟之事
　　用破一生心
　　李颇诗曰只将五字句用破一生心
　　隂兵复仇
　　杨収贬死岭外郑愚尚书镇南海忽见杨相曰某为军容使杨价譛害得请于帝赐隂兵复仇欲借十万緍郑许其半曰非铜钱也烧时幸勿着地长揖而灭即具素钱祭之后见杨乘白马背朱弓撚彤矢有天吏鞚马曰我杀杨价射中其脚俄价病脚疾而殂
　　白莲花玉环
　　元和中蘓昌逺居呉中水乡一女郎素衣红脸若神仙中人自是相狎赠以玉环一日见槛前白莲花开花中有物乃玉环因断之遂絶
　　风流带熖
　　有娼徐月英送人诗云惆怅人间万事违两人同去一人归生憎平望亭前水忍照鸳鸯相背飞金陵一营妓卒而焚之月英曰此娘平生风流没亦带熖
　　周礼库
　　李涪尚书号周礼库葢精于旧典也
　　不爱紫衣僧
　　狄归昌右丞爱与僧游有服紫袈裟者乃疎之每诵前軰诗曰因过竹院逢僧话又得浮生半日闲
　　僧比蜀茶
　　郑谷亦爱僧用比蜀茶曰与僧未必皆美不欲舍之
　　不置油衣
　　孔极侍郎朝回遇雨避于坊叟之帘下延入防事叟乌帽纱巾逢迎甚恭因备酒馔一一精好孔公借油衣叟曰某寒不出热不出风不出雨不出未尝置油衣也孔公不觉顿忘宦情
　　内逼但请光访
　　有丞郎马上内逼急诣一空宅径登溷轩乃大优穆刁绫空屋也将上马穆优忽至曰侍郎他日内逼但请光访
　　买鞋
　　薛侍郎未登第前就肆买鞋鞋主曰秀才脚第几对曰与昭纬作脚来未曾与立第也
　　登华山
　　道士程子霄登华山偶顚仆宇文翰戯曰不知上得不得且恠悬之又悬
　　阿灰作浣溪沙词
　　张伟侍郎防爱妾悼念不已其犹子曙作浣溪沙词枕障熏炉隔綉帏二年终日两相思好风明月始应知天上人间何处去旧欢新梦觉来时黄昏微画帘垂侍郎朝退覩词恸曰必是阿灰所作然于名教还亦不可阿灰中谏小字也
　　落第诗
　　高蟾落第诗云天上碧桃和露种日邉红杏倚云栽芙蓉生在秋江上不向东风怨未开胡曾下第诗云翰苑何时休嫁女文章早晚罢生儿上林新桂年年发不许平人折一枝
　　醮诗
　　李醮诗云一封红篆书为奏尘寰事
　　天帝召滑能着棋
　　待诏滑能棋甚髙少逢敌手有张小子请饶一路随手輙应一旦曰某非棋客天帝命我取公着棋请指挥家事滑奄然而逝
　　好食竹鸡
　　有富商暴亡医工梁新诊视曰寻常嗜何物仆夫曰好食竹鸡新曰竹鸡食半夏中半夏毒也命捣姜汁灌之方苏
　　吃鲙眼花
　　有一少年眼中常见一镜医工赵卿曰郎君吃鲙太多酱醋不快又有鱼鳞在胸中所以眼花乃设芥醋一瓯忍饥啜之遂愈
　　婢仆诗
　　李昌符作婢仆诗五十首有云不论秋菊与春花个个能噇空肚茶无事莫教频入库一应闲物要防防
　　道士行法事不防
　　玉局观二道士上坛行法事其仆忽见四人着绯自天而下拽二道士坛前鞭背二十相次患发背而死
　　征辽碑
　　张建章泛海遇风忽有青衣曰奉天仙命请大夫俄至大岛有女仙甚盛食毕告退女仙曰子不欺暗室君子人也及还风涛寂然又回风至西岸太宗征辽碑在水中建章帛苞麦屑至水中摸而读之不欠一字
　　梦幡飞指
　　刘仁恭微时梦佛幡于手指飞或曰君年四十九必有旌旙之贵果然
　　木星入南斗
　　干符中木星入南斗知星者咸曰金火土犯斗则为灾惟木为福术士邉冈曰木在斗中朱字也识者言唐有绯衣之防裴字为绯衣牛字着人即朱也裴度牛僧孺每应此防安知钟于砀山之朱乎
　　玉界尺
　　赵光逢丰神秀异号玉界尺
　　坐主辱门生
　　封舜卿与门生郑致雍同入翰林郑有俊才封思拙俗时谓坐主辱门生
　　病鹤诗
　　沙门贯休风骚之外精于笔札成中令问其笔法休曰此事须登坛而授安可草草而言成衘之逓于黔中因以病鹤诗见意诗曰见説气清邪不入不知尔病自何来
　　五髭须
　　江陵有村民事伍子胥神误呼五髭须乃画五丈夫皆胡腮祝呼之祭云一髭须二髭须五髭须
　　鬼
　　江河邉多鬼徃徃呼人姓名应之必溺死
　　采
　　南人采尿以其性妬而与蛇交采时取雄以镜照之既见镜中即滛发而失溺即以物取之
　　睡龙
　　江南芦荻之间徃徃烧起睡龙辰州民烧起一龙四面风雷急不能扑灭寻为煨烬而角不化莹白如玉
　　射鹿
　　唐州有民猎深山射中一鹿视之乃人也呼猎者曰我隋初隠此山今日合死于子之手但置我石室间猎者诺之逡廵而絶猎人旬日再徃即亡其尸矣
　　六甲行厨
　　修道功深者享六甲行厨凡有所须举意即至
　　五彩纒梯
　　冯涓失意蹭蹬有诗云取水郎中何日了破柴员外几时休年八十五以五彩纒梯穿屋具冠带立梯一级而终
　　这邉走那邉走
　　蜀后主裹小巾其尖如锥宫妓多衣道服簪以莲花冠因施胭脂夹脸号醉妆作词云这邉走那邉走只是寻花桞那邉走这邉走莫厌金杯酒
　　安天龙
　　沧州有民子路逢白蛇以绳繋之摆其头落须雷电撮此子上空中为电火烧死有朱书云此人杀安天龙为天符所诛
　　鹿茸
　　南中多鹿一牡管牝百数至春羸痩夏食菖蒲却肥猎者先以绳繋其茸截取之以末散也
　　紫稍花
　　龙生二卵一为吉了上岸与鹿交或遗精枯槎号紫稍花益阳道
　　防防师
　　蜀州灵鹫山有僧卧一室常用手防胸时号防防师
　　煎饼招鬼
　　夜作煎饼多招鬼神有儒生出通衢云昨夜崇福院僧作煎饼肉羮被我番其鼎器其肉羮和灰埋花栏中又一鬼于人家不得煎饼推其小婢落火复一鬼至云我能医火烧疮尔但与我煎饼因教之有姬夜作煎饼中忽露一青手遗饼而没
　　医火烧疮
　　医火烧疮无出醋泥甚验
　　衣冠土枭
　　起居郎蘓堦寝陋无行人目为衣冠土枭
　　一歩一计
　　李克用入魏愽觇云城上有旗帜来往晋王曰刘鄩一歩一计更令审探果缚刍为人缚旗于上驴负之循堞而行鄩军已去二日矣
　　蒿饼子
　　贯休眞率尝有僧许蒿脯未得乃拍手谓曰你蒿饼子何在
　　白牡丹老妪
　　人之家道切要防闲嫠妇少婢仆处子不正之偶徃徃有焉有妪号白牡丹蓄下胎药临终见婴儿无数聚啖其脑
　　诵天蓬呪
　　曹肃西庄多为跨白鹤书生所魇有魏处士夜见跨驴者逐之诵天蓬呪无恙又梦鬼追之甚急空中有人授大斧一挥人驴俱毙
　　偷驴贼
　　王先主防时偷驴遭刑攻东川为守陴卒日夜呌偷驴贼先主谓俳优王舍城曰为我骂之优防手指城上人且令静聼曰我偷你屋里驴耶城上皆笑一旦袒背示舍城无疮防舍城曰大好大好何处得此膏药
　　蜀主诗词
　　蜀后主荒于酒色月夜毎言惆怅惆怅又云切道断人生几何有分者任作傀儡入秦至剑州悦江水之美诗云不缘朝帝阙好此结茅庐至咸阳撰曲子云尽是一塲傀儡
　　廻避一抄夏供
　　贯休戒行精严求化养众徐简夫曰所在长老有似蜋见粪尽即翾然而飞众僧依长老相聚而食僧亡即索然而去休怒拂袖而出简夫曰又廻避得一抄夏供也
　　替代
　　荆南都头李遇疾困摄至隂府逢一人先物故者曰常侍安得此来复有一人云已追到李遇遂蘓见妻子泣其身下卧一画人号替代
　　识字乱情
　　李义山杂纂云妇人识字即乱情尤不可作诗诗思不出二百里
　　龙巢飜
　　夷陵江或浮大木蔽塞水面土人谓之龙巢飜
　　乞食歌姬院
　　裴休披毳衲于歌姬院持鉢乞食曰不为俗情所染可以説法为人
　　间气布衣
　　皮日休傲诞自号间气布衣
　　偷江东集
　　邺王罗绍威慕江东罗隠诗赋目其集曰偷江东
　　僧鸾诗
　　僧鸾鄙贾岛诗自讽其词云鲸目光烧半海红鳌头浪蹙掀天白又云我不能致思于藩篱蹄涔之间
　　鼓琴吹笛
　　温庭筠善鼓琴吹笛云有弦即弹有孔即吹不必柯亭防桐也
　　检谱角觝
　　顔王云论兵必攘袂叱咤若对大敌人号检谱角觝
　　醉乡无戸税
　　刘虚白嗜酒有诗云知道醉乡无戸税任教荒却下丹田
　　幽闲鼔吹
　　公主不视疾
　　宣宗万寿公主驸马郑尚书之弟凯有危疾上使讯之回问公主视疾否曰在慈恩寺看塲戯上曰我恠士大夫不与我为亲良有以也召主责曰岂有小郎病乃就看他处乎立遣归宅
　　寄杜黄裳钱并氊车
　　李师道防扈惮杜黄裳为相未敢失礼命干吏寄钱数千缗并氊车子一乘亦直千缗使者宅前伺候累日有緑舆出从二青衣蓝缕问何人曰相公夫人使者遂归以告师道折其谋终身不敢失节
　　末坐惨緑少年全别
　　潘炎德宗时翰林学士妻刘晏女也京兆有故伺候累日不得见乃遗守门者三百缣夫人曰岂有人臣京兆尹愿一见遗奴三百缣其危可知也劝炎避位子孟阳初为侍郎夫人曰以尔人材而位丞郎吾惧祸至试防尔同列吾观之客至夫人喜曰皆汝之俦也末坐惨緑少年何人也曰补阙杜黄裳夫人曰此人全别必是有名卿相
　　实告贤于能诗
　　元稹在鄂州周复为从事相国赋诗命院中属和复曰某偶以大人往还谬获一第其实诗赋皆不能也相国曰遽以实告贤于能诗
　　金铜茶笼子物
　　崔造退位一二歳居闲躁闷谓儿侄不得他诸道金铜茶笼子物也遂复起
　　钱至十万通神
　　张延赏判度支有狱颇寃滥公召吏严戒旬日须了明日案上有小帖子曰钱三万乞不问此狱公怒更促之明日帖子云钱五万贯公亦怒明日复见帖子曰钱十万贯遂止不问所亲侦之公曰钱至十万通神矣无不可为之事吾惧及祸不得不止也
　　元载一书得绢千疋
　　元载在中书有丈人来投载度其人不任事赠河北一书丈人不得已持去既至幽州及拆视之更无一词惟署名而已大悔怒欲回试谒院吏斯须有大校持箱请书书入舘之上舍留连数日奉绢千疋
　　叚和尚制西凉州
　　元载子伯和势倾中外福州观使寄乐妓十人既至半歳不得送使者窥伺门下有琵琶康昆仑最厚乃厚遗求通既送妓伯和一试尽以遗之有叚和尚善琵琶自制西凉州昆仑求之不与以乐之半赠乃
　　宣宗问于敕使何如
　　宣宗问韦澳曰朕于敕使何如澳即述上威制前朝无比上闭目揺手曰总未总未依前怕他在计将安出澳曰谋之外廷恐有太和末事不若就其中拣才识者委以计上曰朕已行之自黄至绿自緑至绯皆感恩若紫衣挂身即一片矣公惭而退
　　立储宫
　　裴休尝论储宫当立宣宗曰若立储宫便是闲人
　　长日惟消一局棊
　　宣宗坐朝次对官必待气息平均然后问事令狐相进李逺知杭州上曰逺诗长日惟消一局棊可临郡哉
　　逺郡谢表
　　宣宗视逺郡谢上表左右曰不足烦圣虑上曰无非时章奏只有此表安知其不有情恳乎吾不敢忽
　　张长史笔迹
　　张长史为常熟尉有老父过状判去数日复至曰某实非论事覩公笔迹竒妙耳
　　米价方贵居亦不易
　　白居易初以诗谒顾况况熟视姓名曰米价方贵居亦弗易披卷首曰咸阳原上草一歳一枯荣野火烧不尽春风吹又生况曰道得个语居即易矣因为延誉声名大振
　　峥嵘甚
　　乔彛京兆府解试渥洼马赋警句曰四蹄曳练番瀚海之霜华一喷生风下胡山之木叶便欲首送乃曰峥嵘甚宜以解副荐之
　　鴈门太守行
　　李贺以歌诗谒韩吏部归极困解带读之首篇鴈门太守行曰黑云压城城欲摧甲光向日金鳞开却束带邀之
　　访李贺遗文
　　李藩常缀李贺歌诗知贺表兄与贺笔砚之旧托访所遗其人曰某尽记其数为亦多防窜请得所缉者为改正公并付之弥年絶迹公怒召诘之答曰恨其傲忽常思报之其文已投溷中矣故贺篇什流传者少
　　作假天子
　　苖帝师落第出都门有父老曰要知前事耶曰某有一第分乎曰大有事苖曰一郡乎曰更向上曰亷察乎曰更向上将相乎曰更向上公怒曰作天子乎曰天子真者不得假者即得后果为将相及德宗升遐摄之冢宰三日
　　牛僧孺诣于頔
　　牛僧孺诣襄阳于頔求知頔以海客遇之牛怒而去后召客将问牛秀才发未曰已去立命小将赍书绢五百疋追之僧孺不啓封揖回
　　法苑珠林
　　取儿偿金色
　　梁南阳人侯庆有一铜像庆有一牛拟化为金色像曰卿夫妇负我金色久不偿今取卿儿丑多以充色至晓丑多病卒像忽自有金色光照四隣隣里皆来观焉
　　金鎞疗目
　　后周张元其祖防明元然七层灯七昼夜读药师经每日行道曰今以灯光普施法界乞祖目明元求代暗夜梦一翁以金鎞疗其祖目三日后其目果瘥
　　梦賔头颅
　　晋释道安者注般若诸经恐不合理乃誓曰若所説不违理者当见瑞相乃梦胡道人白头眉长语曰君所注经殊合道理我不得入泥洹住在域当相助通可时设食也后逺公云和尚所梦乃是賔头颅也
　　青衫白防女化羊
　　唐长安市里每歳元日已后逓饮食相邀号为传坐东市赵太次当设之有客先到见碓上童女青衫白帽以索繋颈于碓柱泣曰我主人女也盗父母钱欲买脂粉未及而死其钱今在厨舍壁中坐此得罪今当偿命言毕化为青羊白头客惊告主人主人问其形貎乃是小女死已二年于厨壁取得钱于是送羊僧寺阖门不复食肉
　　负钱作牛
　　永徽中汾州人路伯逹负同县人钱一千后与钱主佛前誓曰若我未还公愿死与君家作牛逾年而死钱主家防牛产一赤犊子额上白毛为路伯逹三字
　　四十二章经
　　汉明帝梦金人飞空而来未几僧摩腾自天竺至乃立精舍以居之今洛城西白马寺是也译四十二章经传于世
　　诸天
　　兠率天摩泥珠防世城美膳阿修罗天兵仗闫浮世界谓热也
　　晤言消戚戚
　　谢安与支遁书曰人生如寄耳终日戚戚迟君来晤言消之
　　般若台
　　陈文逹持诵金刚经有人入防见筑台云此般若台待陈文逹
　　判梦四法
　　判梦有四法一曰旡明薰习二曰旧识廵游三曰大偏增【阙】四曰善恶先兆
　　鹊尾炉
　　香炉有柄可执者曰鹊尾炉
　　诵法华经
　　释慧庆诵法华经夜间空中有弹指赞叹之声尝遇风涛庆诵不辍舡在浪中如有人牵之倐忽至岸醉乡日月
　　醉乡所宜
　　凡醉有所宜醉花宜昼袭其光也醉雪宜夜消其寒也醉得意宜唱宣其和也醉将离宜撃鉢壮其神也醉丈人宜谨节奏愼章程畏其侮也醉俊人宜益觥盂加旗帜助其烈也醉楼宜暑资其清也醉水宜秋泛其爽也此皆审其宜攷其景反此则失饮之天矣
　　君子中人小人
　　凡酒以色清味重而饴为圣色如金而味醇且苦者为贤色黑而酸醨者为愚以家醪糯觞醉人者为君子以家醪黍觞醉人者为中人以巷醪秫觞醉人者为小人
　　不欢之候
　　不欢之候有九主人吝一也賔轻主二也铺陈顇而不叙三也乐生而妓骄四也数易令五也骋牛饮六也迭恠谐七也手相【阙】八也欢骰子九也
　　害马
　　酒徒谓不可与饮者为欢塲之害马
　　欢候
　　欢之候十有三得其时一也賔主乆间二也酒醇而主严三也非觥罍不讴四也不能令有耻五也方饮不重膳六也不动筵七也录事貎毅而法峻八也明府不受请谒九也废卖律十也废替十一也不恃酒十二也使勿欢勿暴十三也
　　明府
　　凡饮以一人为明府主斟酌之宜酒懦为旷官谓冷也酒猛为苛政谓热也
　　饮餙
　　饮餙者如暑中置寒筵氷之类
　　三材
　　凡饮以一人为录事以紏坐人须择有饮材者材有三谓善令知音大戸也
　　犯觥令
　　初犯令律事以本戸绳之不止者置觥录事投旗于前曰某犯觥令
　　饮储
　　下酒物色谓之饮储
　　饮噐
　　饮器大曰武小曰文
　　六鹤齐飞
　　古者交欢多为列子曰虞氏设乐饮酒撃接士其齿以牙餙以箭长五寸其数六刻一头作鹤形仙经云六鹤齐飞葢其名也宋齐以降多以樗蒲头战酒骰子之制亦六鹤樗蒲之变也
　　手执令
　　手执令旋其盏如羊角飞其袂如虎眼然后可以畋渔风月矰缴笙竽以召饮徒
　　狂花病叶
　　或有勇于牛饮者以巨觥沃之既撼狂花复凋病叶者饮流谓睚眦者为狂花目睡者为病叶
　　招手令
　　招手令云亚其虎膺谓手掌曲其松根谓指节以蹲鹗间虎膺之下蹲鹗大指也以钩防差玉柱之旁钩防头指玉柱中指也潜虬濶玉柱三分潜虬无名指也竒兵濶潜虬一寸竒兵小指也死其三洛谓亸其腕生其五峯通呼五指也
　　令十説
　　令有十说有入头有揭尾有抛过有转江有挑心有搨首有五段有三分有转开有合地
　　征名
　　风云中征人名如朱云斛律明月禽鸟中征人名如魏豹扁鹊草木中征人名如邓艾越椒布帛中徴人名如季布爰丝顔色中征人名如卫青李白形体中征人名如张耳伯牙亲族中征人名如王郎卫子夫家具中征人名如刘盆子公孙杵臼州郡中征人名如冯唐孔光李广
　　寒筵氷法
　　造寒筵氷法盛夏初夏于井侧安镬用大水晶一块大如拳无瑕衅者以新汲水炽火煑千沸取起瓶口小腹大满盛其汤以油帛宻封其口勿令泄气复以重汤煑之千沸急沉井底平旦出之破瓶氷已结矣
　　霹雳酵
　　暑月候大雷霆时収水掬米炊饭酿酒名霹雳酵岳阳风土记
　　竹生日
　　竹有生日五月十三也移竹栽宜用此日或隂土虚则鞭竹明年笋茎交出
　　偷笋
　　闾阎偷笋隔篱埋【阙】于墙下一作埋猫狗其笋自迸出




　　类説卷四十三
<子部,杂家类,杂纂之属,类说>
　　钦定四库全书
　　类说目録
　　卷四十四
　　顔氏家训
　　教子如救病　　　父子之严
　　不亲教子　　　　爱子
　　教鲜卑语弹琵琶
　　仆妾为防雀妻子为风
　　未着衣帽不应　　后妻虐子
　　落索阿姑飡　　　爱防典籍
　　避讳　　　　　　家父家母
　　下泣言离　　　　试儿
　　礼缘人情恩由义断
　　教妇初来　　　　鲍鱼之肆
　　上车不落则著作　学犹种树
　　晚学　　　　　　老庄任纵之徒
　　误读蹲鸱为羊　　陋学
　　闾里餙词　　　　耳学之过
　　制名　　　　　　匆匆
　　豆逼　　　　　　露葵
　　才华不为妻子所容
　　文章　　　　　　三易
　　论诗　　　　　　巴荳涂脸
　　佐饔得尝　　　　穷鸟入懐
　　服药　　　　　　鸡口牛后
　　调未遽央　　　炊扊扅
　　不信耳目不及　　五更
　　郭秃　　　　　　借甫为父
　　千里面目　　　　伪字
　　卜筮　　　　　　防解药性
　　不知琴号有所阙　愽奕
　　投壶　　　　　　荇菜
　　蘓氏演义
　　蚩尾　　　　　　楼罗
　　干没　　　　　　龙钟
　　经【阙】
　　杜阳杂编
　　九花虬　　　　　金蚕
　　上清珠　　　　　灵光豆
　　龙钗　　　　　　万佛山
　　玉辟邪　　　　　芸辉堂
　　瑶英防香　　　　瑞鞭
　　卢眉娘　　　　　鳯芝龙术
　　灵草龙虎玉　　　金玉蛱蝶
　　玳瑁盆　　　　　金蛇
　　蛤蜊中菩萨　　　鸾蜂蜜
　　火玉松风石　　　沧洲
　　防金遗医　　　　菩萨蛮
　　解两征棋势　　　轩辕集
　　同昌公主出降　　红蜜白猿脂
　　叹百年曲队　　　炼顶
　　佛骨
　　齐民要术
　　胜贫胜祸　　　　饥寒所急
　　速富　　　　　　营田
　　锄头三寸泽　　　黄帝问
　　白背劳　　　　　早晚田
　　全収中収下収　　种五谷日
　　辟疫　　　　　　种瓠
　　种芋　　　　　　种姜
　　椒酒　　　　　　占五谷
　　牛马贵贱　　　　养蚕法
　　栽树　　　　　　非时难立功
　　正旦桞枝　　　　足柴
　　种竹　　　　　　量牛马力
　　相马法　　　　　养羊
　　养猪　　　　　　养鸡
　　小儿不可食鸡　　养鱼经
　　种莲










　　类说目录
　　钦定四库全书
　　类说卷四十四　　　　　　宋　曾慥　编顔氏家训
　　教子如救病
　　凡人不能教子女者非欲防其罪恶但重于词恐伤其顔色又不忍楚挞其肌肤耳当以疾病爲喻安得不用汤药针灸救之哉
　　父子之严
　　父子之严不可以狎骨肉之爱不可以简简则慈孝不接狎则怠慢生焉
　　不亲教子
　　或问君子不亲教其子何也曰诗有讽刺之词礼有嫌疑之戒书有悖乱之事春秋有邪辟之讥易有备物之象皆非父子之可通言故不亲授
　　爱子
　　人之爱子在能均贤俊者自可赏爱顽鲁者亦当矜怜有偏宠者虽欲以厚之更所以祸之共叔之死母实为之赵王之戮父实使之刘表之倾宗覆族袁绍之地裂兵亡可为鍳也
　　教鲜卑语弹琵琶
　　齐朝有士大夫曰我有一儿颇晓书疏教其鲜卑语及弹琵琶伏事公卿无不宠爱亦要事也异哉此人之教子若由此业自致卿相亦不愿汝曹为之
　　仆妾为雀防妻子为风
　　二亲既没兄弟相顾当如形之与影声之与响爱先人之遗体惜已身之分气譬如居室一穴则塞一隙则涂斯无頽毁之虑如雀防之不防风雨之不防壁防楹沦无可久矣仆妾之为雀防妻子之为风雨甚哉
　　未着衣帽不应
　　兄弟不睦则子侄不爱子侄不爱则羣从疎薄儿童为雠敌呉沛国刘璡与兄瓛连栋隔壁瓛呼之数声不应良乆方答瓛恠问之乃云向来未着衣防故也
　　后妻虐子
　　后夫多宠前夫之孤后妻必虐前妻之子事势使之然也
　　落索阿姑飡
　　妇人之性率宠子婿而虐儿妇宠婿则兄弟之怨生焉虐妇则姊妹之防行焉女之行届皆得罪于其家者母实为之至有谚云落索阿姑飡此其相报也可不戒哉
　　爱防典籍
　　借人典籍皆须爱防先有缺壊就为补治此亦士大夫百行之一也济阳江禄读书未竟虽有急速必待卷束整齐然后得起人不厌其求假或有狼籍几案分散簿帙多为童防仆妾所防汚风雨虫防所毁伤实为累德
　　避讳
　　梁世谢举甚有声誉闻讳必忌为世所讥扬都一士人讳审而与沈氏交沈与其书名而不姓此非人情凡避讳者虽得同训以代之相公名白有五皓之称厉王名长琴有修短之目不闻谓布帛为布皓呼肾膓为肾修也梁武小名阿练子孙皆呼练为绢乃谓消炼物为消绢物或有讳云者呼纷纭为纷絪有讳桐者呼桐树为白鐡树便似戯笑耳周公名子曰禽孔子名儿曰鲤止在其身自可无禁至若魏公子楚太子皆名虮虱长卿名犬子王修名狗子止有连及理未为通古之所行今之所笑也北地名有名儿为驴狗豚子者使其自称及弟兄所名亦何忍哉前汉有尹翁归后汉有郑翁归梁有孔翁归晋有许思妣孟少孤如此名字幸当避之名子者为孙地亲识中有讳秦讳周讳和讳禹交疎造次一坐百犯
　　家父家母
　　侯覇子孙称其祖父曰家公陈思王称其父为家父称其母为家母潘尼称祖曰家祖古人所行今人所笑也及南北风俗言祖父无云家者田里猥人方有此言耳
　　下泣言离
　　别易防难古人所重江南饯送下泣言离北间风俗不屑此事岐路言离欢笑分手然人性自有少涕泪者肠虽欲絶目犹烂然如此之人不可强责
　　试儿
　　江南风俗儿生一朞用珍寳服玩饭食试之
　　礼缘人情恩由义断
　　呉郡陆襄父闲被刑襄终身布衣蔬饭虽姜菜有切割皆不忍食居家惟以掐摘供厨江陵姚子为母以烧死终身不忍噉炙熊康父以醉为奴所杀终身不复尝酒然礼缘人情恩由义断亲以噎死亦当不可絶食
　　教妇初来
<子部,杂家类,杂纂之属,类说,卷四十四>
　　谚曰教妇初来教儿婴孩诚哉斯语
　　鲍鱼之肆
　　与善人居如入芝兰之室乆而自芳与恶人居如入鲍鱼之肆乆而自臭
　　上车不落则著作
　　梁朝贵游子弟多无学术谚云上车不落则著作体中何如则秘书无不熏衣剃面傅粉施朱驾长檐车跟高齿屐坐棋子方褥冯班丝隐囊从容出入望若神仙明经及第则雇人答防三九公宴则假手赋诗自荒乱以来诸见俘虏虽百世小人知读论语孝经者尚为人师虽千载冠冕不晓书记者莫不耕田养马若能常饱数百卷书终免为小人也谚曰积财千万不如薄技在身技之可贵无过读书者
　　学犹种树
　　学者犹种树也春玩其花秋登其实讲论文章春华也修身利行秋实也
　　晚学
　　顔之推七歳时诵灵光殿赋至于今日十年一理犹不遗亡二十歳外所诵经书一月废置便荒芜矣人有坎失于盛年犹当晚学不可自弃孔子五十以学易曾子七十乃学荀卿五十始学公孙四十方读春秋论语皇甫谧二十始受孝经论语朱云亦四十始学易皆成大儒
　　老庄任纵之徒
　　老庄之书全眞养性不肯以物累己也藏名柱史终蹈流沙匿迹漆园卒辞楚相此任纵之徒耳
　　误读蹲鸱为羊
　　江南有一权贵读误本蜀都赋注解蹲鸱芋也乃为羊字人馈羊肉答书云损惠蹲鸱
　　陋学
　　王莽赞云紫色蛙声余分閠位谓以伪乱眞者有一俊士名价甚高乃云王莽非直鸱目虎吻亦紫色蛙声又礼乐志云给大官挏马酒李竒注以马乳为酒也撞挏乃成二字并当从才手音撞捣此为撞捣之令为酪酒然向学士又以为种桐时大官酿马酒乃熟其孤陋如此
　　闾里餙词
　　江南闾里间士大夫道聼途说强事餙词呼征质为周郑谓霍乱为慱陆上荆州必称峡西下扬都要云海郡言食则糊口道钱则孔方问移则楚丘论婚则燕尔及王则无不仲宣语刘则无不公干凡一二百件转相祖述寻问莫知原由施安时复失所
　　耳学之过
　　庄生有乘时鹊起之説故谢朓诗曰鹊起登呉台有人作七夕诗云今夜呉台鹊亦起徃塡河罗浮山记云望平地树如荠故戴暠诗云长安树如荠有人咏树诗云遥望长安荠又尝见谓矜诞为夸毘高年为富有春秋皆耳学之过也
　　制名
　　近世有人为子制名兄弟皆山旁立字而有名恃者兄弟皆手邉立字而有名机者兄弟皆水旁立字而有名儒者此例甚多
　　匆匆
　　世称匆匆不知所由按说文匆者州里所建之旗象其柄及三游之形所以移民事故急遽者称为匆匆
　　豆逼
　　吾与教人同坐见土中有小芔问左右为何物有一蜀防就视答曰是豆逼小豆也蜀土呼粒为逼时莫之解按三苍説文粒字为逼音【方力反】观天下书未徧不得妄下雌黄
　　露葵
　　有蔡朗者讳纯遂呼莼为露葵面墙之徒逓相仿效承圣中一士人聘齐主客郎李恕问曰江南有露葵否答曰露葵是莼水乡所出今食者绿葵耳
　　才华不为妻子所容
　　并州一士族好为可笑诗赋众共嘲防虚相赞说撃牛酾酒招延声誉其妻泣而谏之此人叹曰才华不为妻子所容何况行路至死不觉学为文章先谋亲友得其评论者然后出手愼勿师心自任取笑旁人
　　文章
　　凡为文章犹人乘骐骥虽有逸气当以衘勒之勿使流乱轨躅放意塡坑岸也文章当以理致为心肾气调为筋骨事义为皮肤华丽为冠冕今世相承趋末弃本率多浮艳词与理竞辞胜而理伏事与才争事繁而才损放逸者流宕而忘归穿凿者补缀而不足
　　三易
　　沈隠侯曰文章当从三易易见事一也易识字二也易读诵三也邢子才曰沈侯文章用事不使人觉若胸臆语祖孝征曰沈诗曰崖倾防石髓此岂以用事耶邢子才魏収俱有重名邢赏沈约而轻任昉魏爱任昉而毁沈约邺下纷纭各有朋党孝征曰任沈之是非乃邢魏之优劣
　　论诗
　　萧慤有秋诗云芙蓉露下落杨桞月中疎其萧散宛然在目何逊诗清巧多形似之言恨其每病苦卒饶贫寒气不及刘孝绰之雍容也孝绰以谢脁诗置几案间动静輙讽味简文爱陶渊明文亦复如此
　　巴豆涂脸
　　近有大贵孝悌着声居防哀毁而于苫块中以巴豆涂脸成疮表哭泣之过以一伪防百诚贪名不已故也
　　佐饔得尝
　　王子晋云佐饔得尝佐鬬得伤此言不欲党人非义之事也
　　穷鸟入懐
　　穷鸟入懐仁人所悯死士归我当弃之乎伍员之托渔舟季布之入广栁孔融之藏张俭孙蒿之匿赵岐以此得罪甘心瞑目
　　服药
　　庾肩吾常服槐实年七十余须髪犹黒有士人单服杏仁枸杞黄精术车前得益者甚多吾尝患齿揺动欲落饮食热冷皆苦疼痛见抱朴子牢齿之法早朝叩齿三百下行之数日即平愈
　　鸡口牛后
　　太史公曰宁为鸡口无为牛后此是删战国策耳安延笃音义曰尸者鸡中之主从者牛之子然则口当为尸后当为从俗写误也
　　调弦未遽央
　　古乐调词先述三子次及三妇妇是对舅姑之称末章云丈人且安坐调弦未遽央古者子妇供事舅姑旦夕在侧与男女儿无异故有此言丈人疑当为大人
　　炊扊扅
　　古乐府歌百里奚词曰百里奚五羊皮忆别时烹伏雌吹扊扅吹当作炊煑之炊蔡邕月令章句曰键关牡也所以止扉或谓之剡移当时贫困并以门牡木作薪炊耳
　　不信耳目不及
　　释氏戒世人不可以耳目不及便为虚诞如山中人不信有鱼大如木海上人不信有木大如鱼汉武帝不信弦胶魏文帝不信火布胡人见锦不信有虫食树吐丝所成昔在江南不信有千人氊帐及来河北不信有二万斛舡世有幻术犹能履火蹈刃种移井倐忽之间十变五化况神通感应不可思量千里寳幢百由旬座化成净土涌出妙塔乎
　　五更
　　或问一夜何故五更答曰汉魏以来谓为甲夜乙夜丙夜丁夜戊夜又云一鼓二鼓三鼓四鼓五鼓亦云一更二更三更四更五更皆以五为节西都赋亦云卫以严更之署正月建寅斗柄夕指寅晓则指午矣凡歴五辰冬夏虽复长短参差然辰间辽濶盈不至六缩不至四进退常在五者之间更立也经也故曰五更
　　郭秃
　　傀儡子有郭秃风俗通云诸郭皆讳秃当是前代人有姓郭而病秃者滑稽戯调故后人为其像呼为郭秃
　　借甫为父
　　甫者男子之美称古书多假借为父字北人遂无一人呼为甫者惟管仲范增之号须依字读耳
　　千里面目
　　谚云尺牍书疏千里面目此艺不须过精为人所役王逸少风流才士萧散名人举世惟知其书韦仲将遗戒深有以也
　　伪字
　　晋宋以来多能书者至梁大变萧子云改易字体邵陵王颇行伪字前上为草能傍作长之类是也至为一字惟见数防或妄斟酌逐便转移北朝防乱之余书迹猥陋专輙字甚于江南乃以百念为忧言反为变不用为罢追来为归更生为蘓先乂为老如此非一徧满经
　　卜筮
　　近世卜筮无复佳师古者卜以决疑今人生疑于卜守道信谋欲行一事卜得恶卦反经怏怏且十中六七以为上手粗知大意又不委曲凡射竒偶自然一半何足赖也
　　防解药性
　　医方之事取妙极难防解药性小小和合居家得以救急亦为胜事皇甫谧殷仲堪则其人也
　　不知琴号有所阙
　　君子无故不彻琴瑟梁初衣冠子孙不知琴者号有所阙此乐愔愔雅致有深味哉惟不可令有称誉见役勋贵处之下坐以取残杯冷炙之辱
　　愽奕
　　圣人不用愽奕为教但以学者不可常精有时疲倦为之犹胜饱食昏睡兀然端坐耳
　　投壶
　　古者投壶实以小豆为其矢之跃也今以跃为贵谓之骄乃有倚竿带剑狼壶豹尾首龙之名其妙者有莲花骄又为小障置壶外投之无失骄一作骁
　　荇菜
　　江南谓之猪莼苦菜河北谓之龙葵马兰广雅谓之马薤
　　蘓氏演义
　　蚩尾
　　蚩海兽也汉武栢梁殿有蚩尾水之精也能却火灾因置其象于上谓之鸱尾非也
　　楼罗
　　楼罗者干办集事之称世曰娄敬甘罗非也
　　干没
　　干没与陆沉义同汉注谬矣
　　龙钟
　　龙钟者不昌炽不翘举貎如防鬖拉搭解纵之类杜阳杂编
　　九花虬
　　代宗时范阳贡马额髙九尺眞虬龙也身被五花纹号九花虬后赐郭子仪
　　金蚕
　　天寳中异国贡软玉鞭屈之头尾相就舒之劲直如防上命聨绣为囊碧玉丝为鞘碧玉蚕丝弥罗国所贡其国桑上有蚕其色金其丝碧亦曰金蚕丝丝纵之一尺引之一丈
　　上清珠
　　开元初賔国贡上清珠光照一室有仙人玉女云鹤揺动其中有水旱兵革之灾防祝之无不应验
　　灵光豆
　　大厯中日林国献灵光豆红光数尺一名诘多珠菖蒲煑之即大如卵可重一斤香羙数日不竭
　　龙钗
　　日林国献龙角钗上刻蛟龙帝以赐独孤妃与上同游龙舟有紫云自钗上化二乌龙腾去
　　万佛山
　　新罗国进五色氍毹方寸之内即有妓乐山川复有蜂蝶动揺燕雀飞舞又进万佛山可高一丈雕沉檀珠玉以成之佛大者逾寸小者数分台殿幡葢势若飞动下有紫金钟击则僧徒数千作礼首至地隠隠梵音
　　玉辟邪
　　肃宗赐李辅国香玉辟邪二香闻数百歩一日辟邪忽一大笑一悲号辅国碎之如粉寘厠中尝闻寃痛之声未几辅国死嬖奴知异物隠屑二合鱼朝恩以钱三十万买之朝恩将诛化为白蝶飞去
　　芸辉堂
　　元载造芸辉堂芸辉香草也出于阗国其白如玉入土不朽为屑以涂壁又设悬黎屏风紫绡帐屏风杨国忠寳之上刻羙人妓乐以玳瑁水犀为押络帐凝冬风不入盛夏自清凉
　　瑶英啖香
　　元载宠姬薛瑶英防啖香故肌香载处以金丝帐却尘褥衣龙绡衣一袭之不盈一握瑶姬体轻故束此服贾至赠诗曰舞怯铢衣重笑疑桃脸开方知汉成帝虚筑避风台
　　瑞鞭
　　德宗时中常侍进瑞鞭暗中挥之如电上西幸有二马一号神智骏一号如意骝上吟曰鸳鸯赭白齿新齐晚日花间落碧蹄玉勒乍回初喷沫金鞭欲下不成嘶中书舍人韩翃诗也
　　卢眉娘
　　顺宗时南海贡竒女卢眉娘能于一赤绡上绣法华经字如粟米又作飞仙葢以丝一缕为葢五重中有十洲三岛日食胡麻饭三合宪宗赐金鳯镮束其腕放归南海人徃徃见乘紫云游海上
　　鳯芝龙术
　　元和中给事张惟则自新罗使回海上见花木台殿有数公子着紫霞衣曰唐帝五友也授金印致皇帝篆曰鳯芝龙术受命无疆惟则具以事进是月寝殿前连理树生二灵芝宛如龙鳯上曰鳯芝龙术此其验也
　　灵草龙虎玉
　　宪宗好神仙有处士伊祁解上每加敬曰先生春秋既髙顔色不老何也解曰海上种灵草食之因种于殿前一曰双麟芝二曰六合葵三曰万根藤上饵之神验时西域进方圆二羙玉解曰此龙虎玉也圆生于水龙寳之方生于山虎寳之使询使人果得自渔猎
　　金玉蛱蝶
　　穆宗禁中千叶牡丹夜开有黄白蛱蝶万数飞集花间宫人以罗巾扑之无有获者上令张纲空中得数百迟明视之皆金玉也内人争用绛缕绊其脚为首餙
　　玳瑁盆
　　寳歴初南昌国进玳瑁盆浮光裘夜明犀
　　金蛇
　　开成初中宫有黄蛇夜自寳库中出上令捜库中得黄金蛇上曰隋炀帝以黄金蛇赠陈夫人左右因暏颔下有字阿炀帝小字也上命取玻瓈环系玉彘前足厌之后不复见以彘能啖蛇也
　　蛤蜊中菩萨
　　文帝好食蛤蜊中有擘不开者上焚香祝之俄顷自开中有二人螺髻璎珞足履菡蓞谓之菩萨上置之金粟檀香合赐与善寺令致敬
　　鸾蜂蜜
　　德宗时呉明国贡鸾蜂蜜其蜂声如鸾鳯身被五色大者重十余斤其蜜色碧贮白玉椀表里如碧琉璃食之长寿
　　火玉松风石
　　武宗时大余国贡火玉置之室内不复挟纩又贡松风石方一丈中有枯松盛夏飒飒凉飚生于其门
　　沧洲
　　隋处士元藏几为海使判官遇风舡壊破木载至洲岛人曰此乃沧洲去国数万里洲方千里花木常如三二月人多不死产分蔕长二尺碧丹栗皆大如梨池中有四足鱼金莲花妇人采为首餙曰不戴金莲花不得在仙家藏几忽思中国洲人制凌风舸送之激水如箭旬日逹东莱问其国乃唐自大业至贞元二百年矣
　　袖金遗医
　　宣宗后宫有疾召医暨平愈上袖金数两遗之曰勿使内官知言出于外又使谏官上疏也
　　菩萨蛮
　　大中初女蛮国进防龙犀明霞锦其国人危髻金冠璎珞被体谓之菩萨蛮遂制此曲
　　解两征棊势
　　日本国王子来朝与待诏顾师言围棊至三十三下谓之鎭神头乃是解两征势北梦琐言载此段亦详
　　轩辕集
　　浮罗先生轩辕集年过数百顔色不老发垂至地目光长数丈宣宗因语京师无荳花及荔枝俄顷二花皆连枝叶各数百上问朕得几年天子即书四十年但十字挑脚上晏驾乃十四年也
　　同昌公主出降
　　咸通中同昌公主出降以金银为井栏镂金为笊篱制水精琉璃等床搘以金银鳌又金银麦米数斛太宗朝条枝国所献堂中设连珠帐辟寒帘犀簟牙席龙鳯褥鹧鸪枕翡翠匣神丝綉被蠲忿犀如意又有纹布巾拭水不濡火蚕绵出炎州絮衣一袭用一两多则熇不可衣九玉钗上刻九鸾皆九色玉有字曰玉儿一日梦人云南齐潘淑妃取九鸾钗主薨钗亦亡去
　　红蜜白猿脂
　　同昌公主疾甚医者云红蜜白猿脂食之可愈内库得红蜜数石本兠离国所供白猿脂数瓮本南海所献
　　叹百年曲队
　　宣宗悲想同昌公主李可及进叹百年曲教数千人作百年队官绢八百疋作鱼龙波浪为地衣每一舞珠翠满地上诞日宫中结防寺赐升朝官以下锦袍可及又作菩萨蛮队
　　炼顶
　　宣宗诏迎佛骨有僧以艾覆顶上谓之炼顶火发痛作坊市少年擒之不令揺动号呼道上见者閧哂
　　佛骨
　　佛骨入内道塲设金花帐温清床龙鳞席鳯尾褥焚玉髓之香荐琼膏之液市坊聚僧徒设佛像吹螺击鉢又令小皃玉带金额白脚呵唱其间胥为嬉戏齐民要术
　　胜贫胜祸
　　古语曰力能胜贫谨能胜祸葢勤力可以不贫谨身可以避祸
　　饥寒所急
　　陈思王曰寒者不贪尺玉而思短褐饥者不恋千金而美一食物时有所急也
　　速富
　　猗顿鲁穷士闻陶朱公富问术焉曰欲速富畜五牸
　　营田
　　凡人家营田须量己力宁可少好不可多恶
　　锄头三寸泽
　　锄耨以时谚曰锄头三寸泽是也古人云耕锄不以水旱息功必获丰年之报如去城郭近多种菜茄子等且得供家有余出卖
　　黄帝问
　　黄帝问师旷曰吾欲苦乐尽心可知不对曰歳欲甘甘草先生荠是也歳欲苦苦草先生葶苈是也歳欲雨雨草先生藕是也歳欲旱旱草先生蒺藜是也歳欲流流草先生蓬是也歳欲病病草先生艾是也
　　白背劳
　　凡耕高下田不问春秋必须燥湿得所乃佳若水旱不调宁燥不湿春耕寻手劳秋耕待白背劳故古曰耰今曰劳春既多风若不寻劳地必虚燥秋田湿劳令地硬谚曰耕而不劳不如作暴言泽难遇喜天时也
　　早晚田
　　凡田欲早晚相杂有閠之歳节气近后宜晚田大率欲早早田倍多于晚苗生如马耳则镟锄稀豁处锄而补之凡五谷小锄为良
　　全収中収下収
　　凡五谷大判上旬种者全収中旬中収下旬下収
　　种五谷日
　　凡种五谷以生长旺日种者多实以恶死日种者収薄以忌日种者败伤又用成収满平定日为佳小豆忌卯稻麻忌辰稷忌丙黍忌丑秫忌寅未小麦忌戍大麦忌午大豆忌申凡九谷不避忌日种之则多伤败
　　辟疫
　　龙鱼河图曰嵗暮夕五更取二七豆麦子家人髪少许同着井中咒勅井使其家竟年不遭伤寒辟五方疫鬼
　　种瓠
　　正月可种瓠六月可畜瓠八月可断瓠瓠中白肤实以养猪致肥其瓣则作烛致明
　　种芋
　　种芋根欲深斸其旁以缓其土旱则浇之有草锄之治芋如此其収常倍可以救饥馑度凶年
　　种姜
　　种姜宜白沙地少与粪和熟耕如麻地不厌熟纵横七遍尤善
　　椒酒
　　崔寔月令曰正旦各上椒酒于其家长称觞举寿欣如也
　　占五谷
　　师旷占五谷云粟米以秋得本贵在来夏稻米以冬得本贵在来秋此収谷逺近之期也早晚以其价差之粟米春夏贵去秋冬什七到夏复贵秋冬什九者是阳道之极也急粜之勿留
　　牛马贵贱
　　黄帝问师旷曰欲知牛马贵贱秋葵下有小葵生必贵
　　养蚕法
　　养蚕法収取种蠒必取居簇中者近上则丝薄近下则子不生
　　栽树
　　凡栽树记其隂阳不令转易大树髠之深坑内树以水沃土令如薄泥东西南北揺之良久然后坚筑时时溉灌埋之欲深栽讫不得用手捉及六畜触突淮南子曰移树失其隂阳之性则莫不枯槁
　　非时难立功
　　文子曰多水可淅夏木可结时难得而易失木方盛终日采之而复生秋风下霜一夕而零非时者功难立
　　正旦栁枝
　　正月旦取栁枝着戸上百鬼不入家
　　足柴
　　陶朱公曰种栁千树则足柴十年以次髠一树得一载歳髠二百树五年一周也
　　种竹
　　种竹宜高平之地黄土软土为良正月二月中斸取西南引根防茎芟去叶于园内东北角种之令坑深二尺覆土厚五寸麦壤粪之不用水浇勿令六畜入园二三月食淡竹笋四月五月食苦竹笋蒸煮炮酢任所好其欲作器者经霜乃堪杀
　　量牛马力
　　服牛乗马量其力能寒温饮饲适其天性如不肥息者未之有也
　　相马法
　　相马之法先除三羸五驽乃相其余大头小颈一羸弱脊大腹二羸小颈大蹄三羸大头缓耳一驽长头不折二驽短上长下三驽大髂【茄价切】短脇四驽浅髋薄髀五驽
　　养羊
　　养羊常留臈月正月生羔种者上十一月二月生者次之牧羊惟逺水为好二日一饮缓驱行勿停息春夏早放秋冬晚出养羊法以瓦器盛盐放羊栏内羊喜盐自数还啖之不劳人牧羊有一角食之杀人
　　养猪
　　养母猪取短喙无柔毛者良牡者子母不同圏牝者同圏则无嫌圏不厌小处不厌秽
　　养鸡
　　养鸡种取桑落而生者良春夏生者则不佳
　　小儿不可食鸡
　　养生论曰鸡肉不可令小儿食食之令生蚘虫又令体消瘦
　　养鱼经
　　陶朱公养鱼经曰威公聘公问曰公在湖为渔父在齐为鸱夷子皮在西戎为赤松子在越为范蠡有之乎曰有之曰公家累亿金何术乎曰治生之法有五水畜第一鱼池是也池中九洲求鲤鱼以辰月上庚纳池中令水无声鱼必生至四月内一神守六月二神守八月三神守神守者鳖也所以纳鳖者鱼满五万三百六十则蛟龙为之长而将鱼飞去有鳖则鱼不去在池中周游九洲无穷自谓江湖也养鲤者不相食易长又不费也
　　种莲
　　种藕生莲花法春初掘藕根节着鱼池中既生莲花必莲子也















　　类説卷四十四
<子部,杂家类,杂纂之属,类说>
　　钦定四库全书
　　类説目録
　　卷四十五
　　尚书故实
　　玉匣贮兰亭　　　白云车
　　独足鹤　　　　　黄白术
　　清夜游西园图　　梁昭明胫骨
　　仙人乘鹤　　　　碑孔
　　台州刺史　　　　处士豢龙
　　内史书　　　　　求新亭监
　　牡丹　　　　　　顾况诗
　　蘓扛佛　　　　　五星恶浮图
　　五院御史　　　　比部外郎
　　隐者济急　　　　舍利
　　寒具　　　　　　金根车
　　迁鸎　　　　　　千字文
　　秃笔十八瓮　　　佛教属鬼宿
　　南楚新闻
　　悔不学决银　　　通肠米
　　触倒十哲　　　　抱羊羮
　　虱者蠙也
　　岭表録异
　　李羣玉诗　　　　鬼车
　　天脔炙　　　　　海镜
　　水母　　　　　　舞象
　　随拍皆合节奏　　蚜螺
　　三水小牍
　　天柱峯翫月　　　鱼腹古镜
　　登莲花峰　　　　庐山精
　　岘山　　　　　　张遂
　　主簿虫　　　　　擘名接脚
　　道士常持满　　　成德器
　　挑菜诗　　　　　渔具
　　栢竹名　　　　　眼泉
　　雨禁　　　　　　八愚
　　卦钱舞　　　　　防恠
　　玉契
　　大唐载
　　嗜酒善餐　　　　爱观察使怕大虫
　　圣宋掇遗
　　王着恸哭　　　　田锡章疏
　　涤砚　　　　　　讨蜀
　　太祖御楼　　　　天子不由后门
　　阅库钱　　　　　中书二十年
　　一条氷　　　　　堂吏市珠
　　鲁直　　　　　　纸币祈福
　　二子夹恃　　　　张乖崖上言
　　种放隐终南山　　福当如是惜
　　冦莱公服地黄　　一代不如一代
　　借雄州畋猎　　　三班奉职上殿
　　禅防图　　　　　查长老
　　椟食　　　　　　鱼头公
　　天圣名臣　　　　天书降
　　諌造昭应宫　　　天眼迟开
　　退思岩　　　　　张知白语
　　割牛舌　　　　　布裘金
　　教民陶瓦　　　　琴笺
　　魏野诗　　　　　八金刚四菩萨
　　手不释卷　　　　市宅
　　道者天地母　　　官家之称
　　欺心即神明　　　江南曲
　　丁晋公诗　　　　斋郎又挽郎
　　武后眞圣人　　　衫窣地幙漫天
　　类说目録
　　钦定四库全书
　　类说卷四十五　　　　　　宋　曽慥　编尚书故实
　　防賔
　　尚书张公三相盛名四朝雅望博物自同于庄武多闻逺迈于胥臣绰避难圃田寄居佛庙秩有同于锥印迹更甚于酒佣叨遂迎賔毎容侍话纂集尤异杂以恢谐作尚书故实云尔
　　玉匣贮兰亭
　　太宗有大王眞迹三千六百纸率以一丈二尺为轴寳惜者兰亭为最尝附耳诏高宗曰吾千秋万嵗后与吾兰亭将去后以玉匣贮藏昭陵
　　白云车
　　司马天师承祯形貎类陶隐居明皇曰承祯景后身也天降车上有字赐承祯尸解去白云满庭号白云先生故人谓车为白云车
　　独足鹤
　　汉武时有献独足鹤东方朔奏曰此山海经所谓毕鸾也验之果是因勅朝臣皆读山海经
　　黄白术
　　有王谷者得黄白术变瓦砾泥土立成黄金又有王脩能变竹叶为金
　　清夜游西园图
　　清夜游西园图顾长康画有梁朝诸王防尾云图上若干人并得食天禄贞观中褚河南装偝
　　梁昭明胫骨
　　公尝于贵人家见梁昭明太子胫骨防红而润泽异常乂见人腊尺许眉目手足悉具或以为僬侥人也
　　仙人乘鹤
　　公表弟卢君一日见碧空澄澈望见仙人乘鹤而过别有数鹤飞在前后覩一鹤背上一如人控马之状
　　碑孔
　　古碑皆有圆孔葢碑者悲也本墟墓间者毎墓有四初塟穿绳于孔以下棺乃古悬之礼礼曰公室视丰碑三家视桓楹因纪其德遂有碑表后有德政碑亦设圆孔不知根本
　　台州刺史
　　中书令河东公开元居相位有张景藏能言休咎忽诣公大书一台字公曰予见居台司此何意后数日贬台州刺史
　　处士豢龙
　　牛相国鎭襄阳久旱有处士众云豢龙者公请致雨处士曰江汉间无龙独一湫泊中有黒龙强驱必为灾难制公固命之果有大雨漂流万戸
　　内史书
　　王内史书帖子有与蜀郡太守书求樱桃来禽曰给藤子来禽言味甘来众禽俗作林檎又云胡桃种已成矣又问司马相如扬子云有后否
　　求新亭监
　　顾况工书少笔尝求知新亭监人或诘曰予要写貌海中山耳
　　牡丹
　　世谓牡丹近有葢以国朝文士集中无牡丹诗张公尝言北齐杨子华画牡丹极分明则知北齐已有牡丹矣
　　顾况诗
　　顾况志尚疎逸有时宰招致将命好官况答诗曰四海如今已太平相公何用唤狂生此身还自笼中鹤东望沧溟呌一声
　　蘓扛佛
　　防昌毁寺分遣使録金佛寳像有蘓监者宻袖归一佛时号蘓扛佛或问温庭筠何以为对曰无过蜜陀僧
　　五星恶浮图
　　五星恶浮图像今人家多图画五星杂于佛中非也
　　五院御史
　　台仪自大夫至监察通谓之五院御史国朝徧厯者三人李尚隠张延赏温造
　　比部外郎
　　杜紫微梦人曰辞春不及秋昆脚与皆头果除比部外郎
　　隠者济急
　　有一沦落衣冠子弟以先人执友方为邦伯因逺投兾其厚赈及见情极寻常因闲歩长衢嗟叹不已忽遇一人衣服垢敝行过于前曰公有不平之事愿知之遂告情实答曰小事耳予隐者也见为狱卒要在在济人之急夜分取一椀掲看见一斑白紫绶者长数寸此人诘责曰与人有分不恤其孤可乎紫衣逊谢久之后用椀覆地再揭则无有也明旦闻传呼覔某秀才甚急徃则连帅情意顿浓赐以百缣亦不言其事岂非仙乎
　　舍利
　　洛中有僧得数粒舍利贮琉璃器中昼夜香火檀施无虚日有士子廹于寒馁谓僧曰愿得舍利掌而观之僧遂出授遽即吞之僧惶骇如狂士子曰与吾几钱当服药出之僧赂二百緍仍与万病丸服之俄顷泄利濯而取之
　　寒具
　　晋书中有饭食名寒具者亦无注觧后于齐民要术食经中检得是今所谓环饼也
　　金根车
　　韩昶愈之子虽教有义方而性颇暗劣为集贤校理史中有金根车昶以为误悉改根为银后除拾遗坐是言罢
　　迁莺
　　今谓进士及第为迁莺因毛诗伐木丁丁鸟鸣嘤嘤出自幽谷迁于乔木又曰嘤其鸣矣求其友声并无莺字顷嵗省试出莺求友诗又莺出谷诗别书无证据岂非误欤
　　千字文
　　梁武帝教诸王书令殷鐡石于大王书中搨一千字不重者毎字片纸杂碎无序帝召周兴嗣曰卿有才思为我韵之周兴嗣一日编缀上进鬂髪皆白
　　秃笔十八瓮
　　右军孙智永自书千字文八百本后在江南诸寺各留一本永公住吴兴永欣寺积年学书有秃笔头十八瓮人来覔书者如市所居戸限为之穿穴乃为鐡叶裹之谓之鐡门限
　　佛教属鬼宿
　　佛教上属鬼宿暗则佛敎衰
　　南楚新闻
　　悔不学决银
　　昭纬经巢贼之乱流离絶粮忽遇一旧识银工邀食甚丰昭纬作诗曰一楪氊根数十茎盘中犹更有红鳞早知文字多辛苦悔不当初学决银
　　通肠米
　　荆南孙儒之乱米斗四十千持金寳换易才得一撮一合谓之通肠米言饥人不可食他物惟煎米饮之可以稍通肠胃
　　触倒十哲
　　文德中赵滔尹平陆有马逸入孔子庙触倒十哲塑像鎭将孙挥走报曰马入孔子庙触倒衙官二人
　　抱羊羮
　　百越人以虾蟇为上味先于釡中置小羊汤沸虾蟇皆抱羊而熟谓之抱羊羮又云疥者皮最佳故人云切不可脱去此乃锦袄子
　　虱者蠙也
　　李蠙司空初名虬将赴举梦名上添一画成虱字乃窹曰虱者蠙也遂改今名果登第
　　岭表録异
　　李羣玉诗
　　鹧鸪虽东西囬翔开翅之始必先南翥其名自呼为薄杜州又本草云自呼钩辀格磔故李羣玉诗云方穿诘曲﨑岖路又听钩辀格磔声
　　鬼车
　　鸮又名鸺鹠夜飞昼伏能食人爪甲以知吉凶凶则鸣于其屋上故人除甲爪必藏之又名夜游女好与婴鬼为又名鬼车鸟能入人屋收魂气其首有十为犬所噬一首常下血滴人家则凶故闻其声则击犬使吠以厌之
　　天脔炙
　　蚶子谓之瓦子广人重之又名天脔炙
　　海镜
　　广人呼为膏叶盘二片相合以成形外圆而中甚莹洁肉如蚌胎中有红蟹子其小如豆螯足皆具海镜饮则蟹出食蟹饱归腹海镜亦饱
　　水母
　　闽人谓之地【阙】浑然凝结大如覆帽腹如悬絮有口无目常有虾随之食其涎沫泛浮水上或取之则歘然而没乃虾有所见尔
　　舞象
　　蛮王宴汉使者于百花楼前设舞象防
　　随拍皆合节奏
　　明皇所教之象天寳之乱禄山大宴胡酋出象绐之曰此自南海奔至以吾有天命虽异类见必拜舞左右教之象皆怒目不动终不肯拜禄山怒尽杀之
　　蚜螺
　　谓之紫具
　　三水小牍
　　天柱峯玩月
　　赵知微有道术中秋积阴不解众惜良辰知微曰可备酒殽登天柱峯玩月既出门天色开晴及登山峯月明如昼防至月落方归山下则凄风苦雨阴晦如前
　　鱼腹古镜
　　元稹登黄鹤楼望江濵有光若星使人就视得一鲤剖之腹有古镜二如钱大背有防凤龙口中光吐
　　登莲花峰
　　王冲欲登莲花峯寺僧笑之冲曰到峯顶当搆烟为信翌日携火而登僧候之数日果有烟起留二旬复下曰峯顶有池菡蓞盛开可爱其中有破鐡舟存焉
　　庐山精
　　刘秉仁为江州刺史自京将一槖驼去郡放之庐山下野人见而大惊共射杀之乃以状白州曰获庐山精于某处刘命致之所放驼耳
　　岘山
　　安定郡有岘阳峯峰上有池若雨则云起池中若车葢然故里谚曰岘山张葢雨滂沱
　　张遂
　　一行禅师俗姓张名遂
　　主簿虫
　　浙中旧无蝎因一人为润州金坛簿以竹筒携数十至于公宇人呼为主簿虫
　　擘名接脚
　　唐防要贞元四年吏部奏艰难以来文籍失遗人多妄冒或欺诈今见官者谓之擘名承已死者谓之接脚
　　道士常持满
　　汝阳王饮叶静能叶曰有生徒能饮当令上谒翌日有通谒者曰道士常持满见之侏儒也谈胚浑之道饮以酒至五斗许忽醉倒乃一瓮
　　成徳噐
　　有人自称成德器从人求酒或击之乃一破酒瓮
　　挑菜诗
　　陆蒙诗云歇处每依甥舅影挑频时见舅姑心
　　渔具
　　渔具总曰笭箵渔服总曰防
　　栢竹名
　　樊宗师园记栢曰苍官竹曰青士
　　眼泉
　　鲍溶诗谓泪曰眼泉谓坟曰青松宅
　　雨禁
　　有人祈雨甚谨梦神曰雨禁绝重
　　八愚
　　桞子厚溪邱泉沟池亭堂岛皆以愚名之号八愚
　　卦钱舞
　　王庭凑微时尝诣五明道士卜掷卦钱钱皆舞
　　防恠
　　李知微宿都省夜闻呼驰道都尉司城主簿者见数小人入古槐下一穴明日发视之乃防也
　　玉契
　　崔神庆上言召太子用玉契则天从之
　　大唐载
　　嗜酒善餐
　　徐晦嗜酒师善餐杨嗣复曰徐家肺沈家脾真安稳耳
　　爱观察使怕大虫
　　元和中郎吏数人省中从酒话平生爱尚及憎怕者或言爱图画及博奕或怕妄与侫工部贠外郎周愿独云爱宣州观察使怕大虫
　　圣宋掇遗
　　圣宋者自国初至今朝君父之羙臣子之事庶俗之行可戒可训可化可厉彰于民聴者掇而编之天圣甲子叙
　　王着恸哭
　　上尝曲宴翰林学士王着醉恸哭归第有防者曰着昨恸哭追念周世宗之顾遇上曰诚忠臣也赐以上尊三十壶
　　田锡章疏
　　上幸龙图阅书指西北隅架上漆函谓学士陈尧咨曰此田锡章疏也怆然久之
　　涤砚
　　上一日写书笔滞欲去宿墨顾左右咸不在因自起取铜池涤之既毕左右方至上徐曰尔軰何处来
　　讨蜀
　　曹彬讨蜀初克成都有获妇女者彬悉于一第窍以度食曰是将进御当宻卫之洎事寜咸访其亲以还之无者嫁之
　　太祖御楼
　　刘温叟为御史中丞一日道由乾元门左右奔告太祖方御楼温叟行至楼侧下马入奏按故事非赐大眚即不御今陛下无故而御之军庶或闻则有恩给之望臣不敢却导从者不欲惊彼耳目也上遽还给内帑三千緍付县官以自罚
　　天子不由后门
　　王嗣宗为御史中丞眞宗一日幸相国寺囘自北门嗣宗上言天子行黄道岂可由后门上给内帑三千緍以自罚北门由是不长开
　　阅库钱
　　曹璨彬子也为节度使母一日阅库积钱数千緍召璨指示曰先侍中履歴中外未尝有此积知汝不逮父逺矣
　　中书二十年
　　王旦在中书二十年常日罢归趍书阁阖扉以息虽家人之亲宻者不复接焉疾亟谓家人曰发髠缁衣以塞予平昔之志未几而絶咸将从命其壻蘓耆力排而止
　　一条氷
　　陈彭年在翰林兼十余职皆文翰清秘之目人谓其署衘为一条氷
　　堂吏市珠
　　冯拯姬媵颇众在中书宻遣堂吏市珠自持为遗或未允所售出入宻懐之有至三四次焉
　　鲁直
　　鲁宗道为正官眞宗稍忌之宗道自讼于上前曰臣在諌列諌守臣职也陛下以数而忌之臣谨愿罢去上慰勉之御笔题殿壁曰鲁直
　　纸币祈福
　　王嗣宗为节度使性刚正常卧病家人私纸币以祈福嗣宗大呼而止之曰神茍有知岂枉法而受贿耶
　　二子夹侍
　　陈省华以正卿居家其子尧叟叅枢宻尧咨掌制诰毎退朝端服夹侍賔至则传导名
　　张乖崖上言
　　张咏临终上言丁谓奸邪用之乱国法愿斩之以谢天下
　　种放隐终南山
　　种放隠终南山竟老不娶养母非力耕之粒不馈四方从学几百人
　　福当如是惜
　　查道以谨俭率已为待制毎食必尽一器度已不胜则不下筯虽蔬茹亦然常曰福当如是惜
　　冦莱公服地黄
　　冦凖年三十余太宗欲大用尚以其少凖遽服地黄饵芦菔以反之未几皓白
　　一代不如一代
　　陶糓奉使吴越忠懿王宴之因食蝤蛑询其族类忠懿命自蝤蛑至蟛蚏凡十余种以进谷曰真所谓一代不如一代也
　　借雄州畋猎
　　王钦若再入中书天圣初北朝遣使致书称境内荒馑借雄州之地畋猎时钦若在告中外未知所答召出上询其事对曰愿假与之上曰理将何如曰咸平中彼来侵疆岂先有书乎遂依答之
　　三班奉职上殿
　　太宗命三班奉职出使回得上殿因访民间利病田锡上言陛下令三班奉职上殿言事未审吕防正以下何用乃罢之
　　禅防图
　　李遵朂杨亿刘筠聚二三僧谈宗性各绘其像曰禅防图
　　查长老
　　查道性淳古寓常州琅山寺躬事薪水以给僧众咸谓查长老
　　椟食
　　杜镐广博为龙图阁学士真宗问椟食原于何氏镐曰汉景帝为太子文帝钟爱既居东朝文帝曰太子之食必将殊朕乃命大官毎具两椟柜以赐之此其始也
　　鱼头公
　　鲁宗道为叅政以忠鲠自任时人谓曰鱼头公葢以骨鲠目之
　　天圣名臣
　　天圣初朝廷清明赏罚必信时王钦若王曽张知白鲁宗道皆以忠谊许国虽姚宋佐唐萧曹辅汉无以右此数君子者
　　天书降
　　戚纶为待制龙图阁天书初降羣臣来贺词皆溢羙纶独曰旷古未有此事不可恃之为祥当致戒慎脩省之意真宗竒之
　　諌造昭应宫
　　石待问制策登科初营昭应宫乃上諌畧曰羣臣皆比陛下在尧舜之上臣谓不及唐太宗逺矣坐是黜守滁州
　　天眼迟开
　　王嗣宗为副枢以老辞位真宗遽止之嗣宗曰臣力不任矣但恨天眼开迟二十年耳
　　退思岩
　　鲁宗道以抗直遇主建小斋图绘山水题曰退思岩中书每归终日处其间焉
　　张知白语
　　张知白语同僚曰吾曹本书生致位至此惟循公灭私可以报图
　　割牛舌
　　张咏知永兴有父老诉牛舌为人数割咏曰尔为隣居谁是最隙曰有甲氏尝贷粟于某不遂怨之深者咏遣去云至家径解其牛货之父老如教翌日有人诉擅屠牛咏叱曰尔割某民牛舌以偿贷粟之怨而返致讼耶其人伏罪
　　布裘金
　　冦凖谪营道惟衣白布裘系金笏头当权希时者讽其逾礼凖曰君父所赐服之不忘未见礼之失也讽者大惭
　　教民陶瓦
　　丁谓至朱崖教民陶瓦先为崖守营公宇次自营一第为一楼日夕登之以阅书焚香怡然自得
　　琴笺
　　崔遵度性方正深于琴尝着琴笺以天地自然有十三声徽非月数也范仲淹尝问琴理遵度对曰清丽而静和润而逺琴尽是矣
　　魏野诗
　　王旦在中书处士魏野献诗曰圣朝宰相频频出君在中书十四秋西祀东封俱礼毕好来相伴赤松游
　　八金刚四菩萨
　　王旦在中书祥符末大旱一日自中书还第路由潘氏旗亭有狂生号王行者在其上指旦呼曰百姓困旱焦劳极矣相公端受重禄心得安耶以手所持经掷旦正中于首左右擒之旦曰予之过彼何罪乃命释之前进士李庆孙戱为赋曰徳山之上八金刚欲碎岩廊法防之中四菩萨将沉苦海
　　手不释卷
　　徐黜邠州年七十手不释卷常观书冩许慎说文一帙
　　市宅
　　徐铉初自南唐入京市宅以居岁余见故宅主贫甚召之曰得非售宅亏价而至是也予近撰碑获润笔二百千可偿市矣其主坚辞不获亟命左右辇以付之
　　道者天地母
　　徐在邠州一日命纸笔大书曰道者天地母投笔奄然而絶
　　官家之称
　　太宗尝问徐铉官家之称其义安在铉曰三王官天下五帝家天下
　　欺心即神明
　　徐铉尝曰谚称举头三尺是神明且天汉孰究乎欺己之心即神明也可不慎欤
　　江南曲
　　冦凖方年少得意偶撰江南曲有江南春尽离肠防苹满汀洲人未归日暮江南一望时愁情不防如春水之类意皆惨凄末年果南迁
　　丁晋公诗
　　丁谓为侍中尝作诗曰千金家累非长寳一品高官是强名未几籍没资财削免官爵果符言志耳
　　斋郎又挽郎
　　丁谓在中书总领真宗山林事李维在翰林将授其亲识为挽郎恳谓曰更在陶铸谓应声曰陶铸复陶铸斋郎又挽郎维对曰自然堪下泪何必更残阳未几而谓败湘山野録已载
　　武后真圣人
　　鲁宗道明肃垂将有志于天下之事而朝臣黙黙无敢一言宗道独抗直不挠后常拱手瞻礼而谓曰武后真圣人对曰有唐之罪人耳陛下乃圣人也后曰何也曰武后几危唐社稷岂非罪人乎后黙然久之僣越之心不复萌矣仁宗防冲后将与同日御慈孝神御欲以大安辇先法驾宰相不能对宗道独曰妇人有三从在家从父出嫁从夫夫死从子翌日后辇遂居其后
　　衫窣地幕漫天
　　鲁宗道直龙图阁时济阳公方用事一日以公事造其第盘辟之际丁谓曰学士拜时衫窣地应声答曰侍中宴处幕漫天时丁有异心闻公此言神悸胆怯殆不能支










　　类说卷四十五
　　钦定四库全书
　　类说目録
　　卷四十六
　　青琐高议
　　追虎碑　　　　　分财不平
　　御爱桧　　　　　谢红莲
　　灶神　　　　　　玉源道君
　　羣玉宫　　　　　身入瓮中
　　高言诗　　　　　题骊山诗
　　陈图南诗　　　　囘处士磨镜
　　吕洞賔沁园春　　神清之洞
　　韩湘诗　　　　　苏子羙诗
　　金山寺诗　　　　陆子履诗
　　拄杖诗　　　　　苦吟句
　　清悟诗　　　　　范文正茶诗
　　六字诗　　　　　石道士诗
　　麄官到底是男儿　言怀诗
　　李清臣诗　　　　闲慢缄题必不看孩儿啼哭饭箩空　燕离巢诗
　　张退翁诗　　　　娼妓崔兰英
　　李太保家青衣　　评画
　　桑维翰召故人　　汾阳王
　　韩魏公为紫府真人
　　骊山记　　　　　王防玉句
　　切孙氏脉　　　　泥子记
　　流红记　　　　　谭意哥记
　　息气　　　　　小莲
　　朱蛇记　　　　　周婆必不作是诗西池春游记
　　续青琐高议
　　贤鸡君传　　　　张世寜神降
　　桃源三夫人　　　隆和曲匄者
　　茹魁　　　　　妓赠陈希夷诗
　　有酒如线　　　　火筯熨手













　　类説目録
　　钦定四库全书
　　类说卷四十六　　　　　　宋　曾慥　编青琐高议
　　追虎碑
　　郓州有追虎碑断裂不可考父老云昔张侍郎守郓境内有虎害物公令直吏执符追虎不徃且斩吏别其家痛饮而行果见巨虎致符于地虎熟视衔符随吏而来倾城闭户登屋升木望之虎至府闭目蹲伏若待罪者公叱曰汝异类輙据官道食行旅乃呼吏治罪命如法挞之公戒虎约三日出境不然尽杀之乃去死于其地化为石今呼为虎石
　　分财不平
　　张公咏知杭州有沈章讼兄彦均割家货不平公挞而遣之后半载公因过其所居下马召章并彦曰汝弟讼汝治家掌财伊防小不知货多少汝又分之不均果乎彦曰均平章曰不均公命兄之族入于弟室弟之族入于兄家即时对换人莫不伏
　　御爱桧
　　亳州太清宫营前殿而老桧南枝碍檐官吏欲斤斧去之一夕大雷雨明日视之枝已转北矣真宗幸宫爱其茂盛乃名御爱桧石曼卿诗云人间斤斧不容手天上风云与转枝
　　谢红莲
　　熈寜中皮郎中道由北都馆于宪司有女奴呼呌为鬼所慿曰我谢红莲也向为人侧室不幸主妇见杀埋骨于此不得徃生皮翌日见魏公具道其事公曰伏尸徃徃为恠乃命求之了不见役夫梦一妇人曰我骨在厨浴之间果得骨塟于高原公门下吏李生梦妇人曰为我多谢魏公公时之正人方贵显有吏兵拥卫我不敢见幸烦子致诚恳也
　　灶神
　　彭介为荆州刺史中夜庖厨有灯火介潜窥之有乌衣朱冠者箕踞而坐呵责捶挞人也介推戸而入他皆散去惟乌衣起揖其面焦黒曰某即灶神公曰所遣责者何人神曰饥饿无主之鬼窃食耳公能春秋临水祭之无主之骨择土掩之为德不细公之见吾当有防恙急服牛黄以生犀致鼻中即无患公归如其言而愈乃祭饿鬼于水濵塟遗骨于高原公既没柩归长沙空中闻泣声
　　玉源道君
　　刘丞相赴举京师过独木镇有老叟赠诗曰今年且跨穷骡去异日当乘寳马归又曰公自是罗浮山玉源道君
　　羣玉宫
　　进士牛益出都门息桞阴下梦至高门大第吏云此羣玉宫也俄有乘马而至者吏迎侯甚恭益熟视乃故人吕臻内翰吕曰吾掌此宫益见殿上有白玉碑朱书字以绛纱大字云中洲天仙籍其次皆名氏数千其中惟识数人乃吕夷简李廸俞靖而已益问天仙之详吕曰自有次序真人而上非子可知道君次真人天仙次道君地仙次天仙水仙次地仙地上主者次神仙率皆由初行进补逓升仙陛益曰今世卿相率皆仙乎曰十中七八益曰富公弼国之元老岂其仙乎曰富公是昆台真人九十三嵗方还昆府益曰公今何职曰吾更三百年补地上主者益曰主者又是何官曰掌五岳四凟名山大川者也益梦觉作诗曰须信出尘事分明在目前几多浮世客俱被利名牵
　　身入瓮中
　　慈云长老姓袁始名道待试南宫病起强游西池一僧延入茅屋似无烟防惟一巨瓮破笠覆之私念必积谷其中试举其笠瓮中明朗楼台高下人物徃来有人呼道名姓随声已在其中有宰相李辅国召道为门賔以女妻之是年秋试中魁选继为御史时天子自征北狄道上奏云攻夷狄如以明珠弹雀虽得雀亦失珠矣得彼地犹石田不可耕也古人谓御戎无上策未为正论臣以忠信结之为上策择将守邉为次策以兵攻之为中策以女妻之为下策玉帛结之为无策帝喜其奏诏授中丞俄而拜相防谐辅理天子废王后而立马妃道极谏帝怒贬琼州司马防谏臣论其忠复拜相时大兴兵征辽道上奏甚鲠帝震怒斩道东市刃及颈乃觉身坐瓮旁再拜僧曰富贵通塞命也此天之所有性命心智气也此身之所有吾将顺乎天而眷乎内僧曰是矣送道出门僧与寺俱不见乃剃发披缁居太慈寺禅腊俱高及将去世作诗曰来自无来去总是恁地去莫要错却路
　　高言诗
　　高言好学有志义作诗曰昨夜阴风透胆寒地炉无火酒瓶干男儿慷慨平生事时复挑灯把剑看
　　题骊山诗
　　西蜀张俞留题骊山二絶云金碧楼台挿碧空笙箫逓响入天风当时国色并春色尽在君王顾盻中玉帝楼台鎻碧霞终年培养牡丹芽不防野鹿逾垣入啣出宫中第一花俞后宿温池梦碧衣童子曰吾海仙之侍者被命召子俞曰仙何人耶童曰蓬莱第一宫太眞妃也引至一宫仙子曰骊山题诗甚佳俞避席俛对仙入御浴汤影沉沉甃成龙凤命俞解衣入浴相去数歩浴已携手入后院俞曰今见仙之姿艳一禄山安能动志也仙愧曰事系天理幸无见诘俞曰明皇今在何地曰明皇乃高真今治玉羽川在潭衡间乃命彻去杯盘对榻而俞曰愿得共榻仙曰宿契未合后二纪待子于伊水取百合香遗之俞明日戏为诗曰昨夜遇温泉梦与杨妃浴敢将豫让炭輙对卞和玉同欢一宵间千生万生足想得唐明皇畅哉畅哉福
　　陈图南诗
　　陈搏字图南唐僖宗封为清虚处士仍赐宫女三人先生作诗曰雪为肌体玉为腮深谢君王送到来处士不生巫峡梦虚劳云雨下阳台五代时游华山遂不出真宗遣中使宣召先生为奏谢曰臣性同猿鸟心若土灰不晓仁义之浅深安识礼仪之去就败荷为服脱箨为冠体有青毛足无草履茍临轩陛贻笑圣朝又云数行紫诏徒烦紫鳯衔来一片闲心已被白云留住尝作诗云华山高处是吾宫出即凌空跨晓风台殿不将金锁闭来时自有白云封
　　囘处士磨镜
　　贾师雄郎有古鐡镜甚寳之久欲淬磨有囘处士自售磨镜笥中有药堆镜上曰药少须归取之既去久不至遣人询其宿止乃在寺中题诗寺门上曰手内青蛇凌白日洞中仙药艳长春须知物外烟霞客不是尘中磨镜人公视镜上药已飞去一防光明通里如玉
　　吕洞賔沁园春
　　崔中举进士游岳阳谒故人李郎中寓市邸唱沁园春有补鞋人曰此何曲也崔曰都下新声也其人曰吾不解书子能为我书吾仿此调撰一词崔勉为写其意深入至道因问其姓名曰吾生于江口长于山口今为守谷之客崔明日见太守具言其事乃令召之击戸应声渐逺再呼不应排戸则閴不见人壁间有诗云腹内婴儿养已成且居防市暂娱情无端措大轻揺舌却入白云深处行太守曰江口山口乃二口吕字谷者洞也客者賔也仙之姓名晓然但叹恨尘缘魔隔不偶真仙尔
　　神清之洞
　　欧阳永叔与梅圣俞游嵩山醉望西峯巨崖有丹书四大字云神清之洞永叔指示圣俞曰无所见公乃不言泊乞身辟世作诗曰四字丹书万仭崖神清之洞锁楼台烟霞极目无人到鸾鹤今应待我来后数日薨公平生不言神仙事主张吾道当如是也
　　韩湘诗
　　韩湘字清夫文公侄也落魄不覊醉輙高歌公曰汝堂堂七尺未尝见读一行书久逺立身何地湘笑曰防解作诗即曰青山云水窟此地是吾家彻夜流琼液凌晨咀绛霞琴弹碧玉调炉暖白朱砂寳鼎存金虎元田养白鵶一瓢藏世界五尺斩妖邪解造逡廵酒能开顷刻花有人能学我同共看仙葩公曰子安能夺造化开花乎湘曰此事甚易取土聚之以盆俄顷碧花二朶类牡丹花叶有小金书云云横秦岭家何在雪拥蓝闗马不前公莫晓句意后谪潮州途中遇湘曰忆向花上之句乎询地名即蓝闗也公曰吾知汝异人为汝足成此诗俱至沅湘唱和甚多湘告去公为诗曰才为世用古来多如此雄文世孰过好待功名成就日却抽身去卧烟萝湘诗曰举世多为名利役伊予独向道中醒他时定是飞升去冲破秋空一青
　　蘓子羙诗
　　吴江长桥跨太湖二浙絶景也蘓子羙诗云云头艳艳开金饼水面沉沉卧彩虹杨蟠诗曰百尺长虹晴卧影一千顷玉碧无瑕郑毅夫曰挿天防蝀玉腰濶架海鲸鲵金背高
　　金山寺诗
　　润州金山寺张祐诗云寺影中流见钟声两岸闻罗隠诗云老僧斋罢闭门睡不管波涛四面生孙山诗云结宇孤峯上安禅巨浪间
　　陆子履诗
　　薄有田园归去好苦无官况莫来休王兖诗曰高空有月千门闭大道无人独自行
　　拄杖诗
　　王兖拄杖诗云探水卓破金鳌头拨云折老虎脚
　　苦吟句
　　欧阳永叔尝言苦吟句云一句坐中得片心天外来
　　清悟诗
　　僧清悟诗云鸟归花影动鱼没水防圆
　　范文正茶诗
　　蔡君谟谓范文正曰公采茶歌云黄金碾畔緑尘飞碧玉瓯中翠涛起今茶絶品其色甚白翠緑乃下者耳欲改为玉尘飞素涛起如何希文善之
　　六字歌
　　石守道赴太学直讲濮州杜作六字歌送之云仁义途中驰骋诗书府里从容头角惊杀虾蟹学海波中老龙爪距遂出狐兎圣人门前大虫推倒杨朱墨翟扶起仲尼周公一条路出瓮口几程身寄云中水浸山影倒碧春看花稍半红因此歌得在当年三豪之列又上欧阳永叔云一片灵台挂明月万丈词熖飞长虹乞取一杓凤池水活得久旱泥蟠龙其豪麄皆此类也
　　石道士诗
　　有石道士诗云石压笋斜出岸悬花倒生后刺史入观中怒其不扫治庭宇挞之此辱先见前诗意也乃投刺史云春来不是人慵扫为惜苍苔衬落花刺史悔焉召饮复有诗曰敲开败箨露新竹拾上落花装旧枝
　　麄官到底是男儿
　　李丞相云当时外镇为粗官有学士遗外镇官茶外镇有诗云麄官乞与眞虚直赖有诗情合得尝符彦卿和汴帅诗云全军十万拥雄师正是酬恩报国时汴水波涛喧鼓角隋堤杨栁拂旌旗前驱红斾闗西将环坐青娥赵国姬为报长安冠盖道麄官到防是男儿
　　言怀诗
　　张退翁有言懐诗云命教随分乐天赐一生闲
　　李清臣诗
　　韩魏公知中山李清臣谒见其侍吏报曰太祝方寝清臣为绝句曰公子乘闲卧绛厨白衣老吏慢寒儒不知梦见周公否曾说当时吐哺无魏公见其诗曰吾知此人久矣竟有东床之选
　　闲慢缄题必不看
　　蒋堂侍郎告老姑蘓有僧将游钱唐求吕济叔书公作诗曰告老于君惟掩户年来无事老江干吾师莫讶无书去闲慢缄题必不看济叔见之厚遇其僧且以书愧谢焉
　　孩儿啼哭饭萝空
　　有儒生张求上吕申公诗曰近日厨中乏短供孩児啼哭饭萝空母因低语向儿道爹有新诗上相公相公见诗甚恱因厚赠之
　　燕离巢诗
　　唐僖宗时干化茂依中丞蔡授门舘一日告去作燕离巢诗云旧垒危巢泥已隳今年因向社前归连云大厦无栖处更望谁家门户飞主人见诗复留之
　　张退翁诗
　　张士逊丞相送魏处士诗云一片闲云来帝里归飞不肯待秋风
　　娼妓崔兰英
　　陈叔文登第授宜兴簿娼妓崔兰英囊中可千緍欲适人叔文曰吾未娶即定约归欺其妻曰贫无路费吾且一身赴官乃与崔泛汴东下三年替回沂汴而进私念英不知有妻妻不知有英归必起讼因与英痛饮推于水并女奴推堕焉后游相国寺见二妇人熟视乃英也遣女奴召叔文叔文曰汝无恙乎英曰向中子计我二人堕水相抱浮沉号呼求救人拯之得活今日之事勿复再言但我活即不怨君我在城下住若明日速来不然讼子于公叔文不得已市羊酒徃焉至城下则女奴已出迎叔文入至暮不出其仆乃入见叔文仆面而手自束于背若今之极法者死矣
　　李太保家青衣
　　龚球在都下元夜闲随青氊车一妇人下车携青囊其去甚急球遂至暗处曰我李太保家青衣身年过限又加苦焉今夕走耳君能容我愿为侍者球与携手同行妄指一巷云吾所居也汝且坐巷口吾先报家人然后呼汝乃携青囊入巷尾出他衢而去囊中皆金珠售于江淮间获千緍徃来为商钱益増羡一夕泊舟山阳并舟一妇人似识面而不忆妇人曰我天之涯地之角下入九泉皆不见子子只在此也我向车上奔婢也子挈我青囊去坐待至晓为街吏所擒付狱穷治囊中物我无所诉荷械鞭棰肌肉溃壊手足堕落竟死狱中诉于阴府得与子对球曰汝能舍我乎曰我思狱中之苦恨不斩子为万段妇人忿然升舟家人惊呼乃无所见球如醉卧梦为一吏摄至阴府王召吏云球命禄已尽但王氏受重苦合于人世偿之命吏送还后球遍身生疮臭不可近日夜号呼手足堕地而死
　　评画
　　画山水贵乎石老而润水淡而明泉石分乎高下山川辨乎逺近野径萦纡云烟出没干里江山尽归目下画松竹则贵乎势傲烟霞气凌霜雪怪节森列直干倚空虬枝蟠屈倒纒龙蛇偃葢低欹如藏风雨画楼阁则贵乎万木拱合羣瓦鳞鳞良工望之不敢伸手
　　桑维翰召故人
　　桑维翰拜相故人韩鱼通谒公黙不语鱼退曰桑公吾故人今见之有不可犯之色翌日告别公曰吾奏子姓名授子学士俄有二吏持箱中有黄诰及袍笏之类公置酒先问曰朱炳秀才安乎顷最相爱为召来炳至一如鱼礼箱出诰及公裳授军廵判官他日又询鱼曰羌岵秀才何在最相鄙薄见侮殊甚今吾在政地彼尚困尘土间君子不念旧恶为吾作书召之当与一官岵至公令于府中授官有白衣吏数人执岵至通衢一吏云羌岵谋反罪当斩岵大呼曰韩鱼召我来受官我何罪乃斩之鱼大恸曰岵之死吾召之也乃告疾还乡一日公坐小轩见岵来曰公生死在已岵昔日同塲屋闲相谐谑乃戏笑耳相公何报之深也使吾身受利刃尸弃郊野妻子冻殍公心安乎吾上诉于天帝悯其无辜授司马判官公曰吾为君饭千僧诵佛书千卷可乎岵曰得君之命而已他无所用公不久遂死手足皆有伤处
　　汾阳王
　　少时宿郊外田舍家闻烛下有人嗽声不见其形又榻下有人呼曰吾二人各直一更夜有人盗牵公马出垣外二人匍匐出执其盗曰尔何人輙敢盗汾阳王马夺马以归
　　韩魏公为紫府真人
　　右侍禁孙勉为元城埽官防多堕陷埽卒曰有巨鼋穴其下天晴輙出勉伺其出引矢射之正中其颈勉昼梦一吏召曰子杀鼋今召子证随至一宫阙吏曰紫府真人宫也勉曰真人何姓氏曰韩魏公也勉私念向公提拂见当求助入望公坐殿上侍立乃碧衣童子勉再拜乞真人大庇公頋左右取青囊中黄诏章读诰曰鼋五百世方比人身之贵穴残埽岸事乃勉职也公命遣去
　　骊山记
　　张俞游骊山见老叟曰吾尝见大父言唐明皇时事因取骊山六幅图大小九殿台亭六十二处当时有献牡丹者谓之杨家红乃杨勉家花贵妃夕面口脂在手印于花上诏于先春馆栽来嵗花开上有指印红迹帝名为一捻红帝诏郡国铸开元钱妃指甲误触模冶吏不敢换迄今钱背有甲防焉民间献黄牡丹花面几一尺高数寸帝未及赏为鹿衔去有佞人奏云释氏有鹿衔花以献金仙帝私曰野鹿游宫中非嘉兆也殊不知禄山乱深宫此其应也贵妃日与禄山嬉游一日醉戏无礼尤甚引手伤妃乳间妃泣曰吾私汝之过也虑帝见防以金为诃子遮之后宫中皆效之禄山尝醉卧明霞阁下宫人误覆水于面禄山瞠目喷气头上生角体亦生翼蜿蜒欲飞帝急徃观曰不足畏也此乃猪龙少顷禄山睡觉曰臣梦为人以水沃臣臣化为龙妃以问帝帝曰禄山非真龙乃是猪龙异日须死兵刃妃曰莫为患乎曰此外非汝可知一日妃浴出对镜匀面裙腰上防露一乳帝扪弄曰软温新剥鸡头肉禄山对曰润滑初来塞上酥妃大笑曰信是胡奴只识酥禄山出守渔阳白妃曰此行深非所乐此别复有相见期乎妃笑而不答禄山曰人但患无心耳茍有心虽抽肠溅血万生万死犹且不顾臣须来见娘娘因抱妃泣久不止禄山数失礼于妃妃晚年尤不喜恨无计絶之耳既行甚怏怏令前骑作乐禄山曰乐有离声人多别恨自古迄今也后兴兵反私曰吾非敢觊觎大寳但欲杀杨国忠等数人一见贵妃叙离索得同欢三五日便死亦快乐也
　　王防玉句
　　王防玉名娼也尝有句云春蚕到死丝方尽蜡烛成灰泪始干
　　切孙氏脉
　　周黙授宜兴簿防好方药隣有张复者妻孙氏张病烦一切脉黙见其妻秀艳念无计得之白其母召饮接隣家好挑之宛不对黙念吾且少年孙亦妙龄其夫极老乃折简送诗曰五十衰翁二十妻目昏髪白已头低绛帏深处休论议天外青鸾伴木鸡孙答诗曰雨集枯池时暂緑藤笼老木一畨新如今且悦目前景妆亭台随分春毎得子简急看即毁恐彰子之恶也因毉之功邀而取之市里庸人有不为者况士人乎黙将之官为简曰古诗云寒江后浪催前浪浮世新人换旧人是老当先没也我愿终身不娶以待孙答曰无妄之言未敢奉诉人之脩短固自有期设或不幸当俟他日后三年黙替归访之则复已死乃遣媒与孙通好娶之
　　泥子记
　　卫士钱千防河岸行见一泥儿卧氷上彩色鲜明千取归遗其妻妻曰君以我无子遗我也乃造防衣昼致怀抱夜卧寝所一夕泥子遗溺茵蓆千乃弃于沟中中夜泥子自门而入悲啼求母乳升床入衾千惧求康生占焉康布卦云事系三人之命愈恐求术康曰子归以利刃击之当絶其怪千淬剑伺怪至击之铿然有声执烛视之怪无有也其妻毙于血中明日卫士絷千有司千以康生教之吏追康生为证康惧自缢千竟不能自明伏法东市
　　流红记
　　唐僖宗时有于祐晚歩禁衢流一红叶上有二句云慇懃谢红叶好去到人间祐复题云曾闻叶上题红意叶上题诗问阿谁好事者赠诗曰君恩不禁东流水流出宫情是此沟祐后取一宫人韩氏于祐书笥中见红叶惊曰此吾所作吾于水亦得红叶即祐所题得叶之初尝有诗云独歩天沟岸临流得叶时此情谁防得肠防一聨诗于是相对感泣曰事岂偶然莫非前定
　　谭意哥记
　　谭意哥丧亲流落长沙年八嵗寄养竹工张文家官妓丁婉卿见意姿艳偶念茍得之必盈吾屋乃厚遗文求售年未及笄独歩一时车马如市尤工诗笔府公防客毉士有故至府公曰毉博拜时须瞥地意对曰郡侯宴处幙漫天半刺蒋田指意面曰冬霜后频添粉意执公裳袂曰木秋来也着绯防汝州张正字为潭茶官相得欢甚意乃归之有情者赠诗云才色相逢方得意风流防遇事尤佳牡丹移入仙都去从此湘东无好花后张调官意饯别曰子本名家我乃娼类今之分袂决无后期腹有君之息数月矣君宜念之别后寄诗曰潇湘江上探春回消尽寒氷落尽梅愿得儿夫似春色一年一度一归来张内逼慈亲之教外为物议之非约孙殿丞女为姻不敢作书报意意为书云妾之鄙陋自知甚明一入闺帏克勤妇道遽此见弃致我失图求之人情似伤薄恶有义则合佩服前言无故见离自伤防弱稚子三嵗期于成人芘妾之身而已后三年张妻孙氏谢世有客自沙来云意掩戸不出买田百畆自给亲教其子张乃如长沙意不见曰子已有室宜去无凂我张曰吾妻已亡矣意云通媒妁行六礼乃敢闻命张如其请挈归京师意治闺门有礼法其子以进士登第
　　息气
　　王昭素能运息气年九十余方卒其首缩入腹中
　　小莲
　　李郎中女奴公大惑之一旦泣曰妾城上之狐也前世为人侧室防其主母良人聼焉忧愤而死诉于阴官妾受此罚嵗月既满当死鹰犬之下或身落鼎爼膏人口腹又成留滞未得徃生公某日出都门有荷狐者公多以钱售之以纸为衣以布为棺塟之高壌公之惠也翌日辞去公如期出门果得狐塟之
　　朱蛇记
　　李元于吴江岸见小朱蛇长不满尺为牧童所困元以百钱售之放于茂草中明年再经长桥有逻士朱浚谒见曰浚居桥尾数百歩耳大人遣奉召幸恕坐邀同舟至一山楼殿寳饰侍卫甚严俄一人高冠道服引元坐曰小子不幸几死顽童之手赖君子救此防命朱浚令再拜乃命置酒水陆交错曰吾乃南海之鳞有功于世天帝诏居此封安流王吾有女奴小字云姐今欲赠子子纳之当得其助无何别去后赴礼闱明日当试云姐私入窃所试题目出元乃捡阅宿搆入试大得意荐名登科云姐告辞曰奉王命不敢久留作诗别曰六年于此报深恩水国鱼乡是去程莫为初婚又相别都将旧爱与新人元时新娶故也
　　周婆必不作是诗
　　曹圭妻朱氏刚狠或劝其子诵闗雎之篇以规讽之母曰毛诗何人作也子云周公所为朱曰使周婆必不作是诗也后圭为县令凡有男女讼于庭妇人虽曲朱则使直焉圭夫妇忽病梦二吏摄至阴府府君命纸书断曰妇强夫弱内刚外柔一妻不能制御百姓何由整齐鞭背若干朱氏词曰身为妇女合治闺门夺夫权而在手反曲直以从私鞭背若干既觉背各有鞭迹存焉
　　西池春游记
　　侯诚叔久寓都下尝游西池有妇人其容甚冶遣小青衣送诗曰人间春色都三月池上风光直万金幸有桃源归去路如何才子不相寻他日乂得诗曰春光入水到底碧野色随人是处同不必殷勤频借问妾家祗住杏园东青衣引生至大第杯盘交错灯火如昼生归数月复至其处都迷旧路老叟云此有狐怪多为人妻告欲再见之青衣复送诗曰暌离经月音书断君问隣翁尽得因沾酒暗思前古事郑生的是赋情人乃复见姬俛首愧赧生曰大丈夫当眠卧烟月占桞怜花则无忧矣相携卧内妆囊极厚生有舅家南阳乃徃诣之舅为娶郝氏为妇生以书谢絶姬后十年郝氏死生亦失官尝出宋门轻车驾花牛揭呼生曰子非某郎耶吾已委身从人矣不敢多言同车乃良人之族也
　　续青高议
　　贤鸡君传
　　贤鸡君鲁敢西城道上遇青衣曰君东斋客伺久矣归歩庭除见女子揉英弄蕋映身花阴君疑狐妖正色逺之女亦徐去月余飞空而来曰奴西王母之裔家于瑶池西真阁恍如梦中引君同跨彩麟在寒光碧虚中临万丈絶壑陟蟠桃岭西顾琼林烂若金银世界曰此瑶池也蓝波烟浪防灔万顷珠楼玉阁玲珑千叠红光翠霭间若虹光挂天雨脚贯地命君升西眞阁曰尝见紫云娘诵君佳句语未毕见千万红妆珠佩丁当星眸丹脸霞裳人面特秀丽艳发其旁西真曰此吾西王母也久之紫云娘亦至西真曰此贤鸡君也须臾觥筹逓举霞衣吏请奏鸾凤和鸣曲又奏云雨庆先期曲酒酣复入一洞碧桃艳杏香凝如雾西真曰他日与君人间还双栖于此君乃辞归
　　张世寜神降
　　太原府助教张世寜暴疾将终吟曰翠羽旌幢仙子室紫云楼殿玉皇家人间风物易分散回首武陵空落花既卒神降一姝曰我籍系上天第十八洞玉仙人也因防瑶池考视尘中地仙功行簿闻人间麴蘖香徘徊不进遂犯后至之罚西王母啓其事为我有人世酒分宜谪偿之寓迹浮生今还本籍因歌曰休休休偷得休时便好休欢喜寃家无彻头
　　桃源三夫人
　　陈纯至桃源爱其山水秀艳乃裹粮沿溪而行九九日至万丈絶壁下夜闻石壁间人语纯粮尽卧困闻有羙香流巨花十余片其去甚急纯速取得一花面盈尺五乃食之渴甚饮溪水数斗下利三日行歩愈疾有青衣采苹岸下曰此桃源三夫人之地上府玉源中府灵源下府桃源后夜中秋三仙相防于此其夕水际楼阁相望有童曰玉源夫人召纯徃见三夫人坐绛殿中众乐并作玉源请纯曰近世中秋月诗可举一二句纯曰莫辞终夕看动是隔年期桃源曰意思虽佳但七月十五夜月亦可玉源乃作诗曰玉兎歩虚碧氷轮碾太清灵源和曰不是月华别都縁秋气清桃源曰九秋今又半万里一轮悬纯曰秋静夜方静月圆人更圆玊源笑曰此书生好莫与仙葩食教异日作枯骨如何敢乱生意思纯曰和韵偶然耳将晓同舟而下有顷即至朱阁非人世所有玉源戒纯慎无入南轩当不利于子纯窃徃焉轩中有玉笛纯取吹之忽见人物山川乃其乡里子呼他人为父妻呼他人为夫方宴聚语笑久之不见纯呕一卵于地化为红鹤飞去仙来见纯责曰不聼吾戒今不能救矣莫非命也后三十年当复此来宜内养眞元外崇善行以舟送纯归
　　隆和曲丐者
　　李无竞入都调官至朱廷镇有二丐者喧争于道老者曰我终身丐乞聚金数百此子贷去半载不偿无竞取緍如所逋数与之丐者谢曰吾实逋其钱君行路人能偿之以解其鬭吾家在隆和曲筠栅青乃所居也子能访我当有厚谢无竞异其言后入隆和果有栅入门见数丐者地炉共火入室有冠者立于堂乃向丐者丐既坐曰可小酌御寒无竞恍惚甚疑其人勤劝逊辞终不饮但濡唇而已时方大寒盘中皆夏果取小御桃三枚怀归丐者作诗曰君子多疑即多误世人无信即无成吾家路径平如砥何事夫君不肯行无竞至邸取桃乃紫金三块因大悔恨翌日再访之已不见询问皆无知者无竞琢其金为饮噐年七十余而色红润岂酒濡唇之力乎
　　茹魁传
　　茹魁河东人不载其名字讳之也在都下与名妓胡文媛徃来既久媛欣然奉之魁出则阖户虽万金之子莫得见媛尝为蜀葵花诗曰却有一端宜恨处开花相背不倾阳
　　妓赠陈希夷诗
　　成都妓单氏赠陈抟先生诗云帝王师不得日月老应难
　　有酒如线
　　杨亿于丁晋公席上举令云有酒如线遇斟则见答曰有饼如月因食则缺
　　火筯熨手
　　丁晋公在秘阁日爱近火常以鐡筯于灰烬间书同舍伺公暂起火筯使热公至为筯所熨曰昨宵闻鼓声通晓不得寐问其故曰乐其祖先耳【乐烙也】








　　类说卷四十六
<子部,杂家类,杂纂之属,类说>
　　钦定四库全书
　　类説目録
　　卷四十七
　　遯斋闲览
　　盗入魏公室　　　醉僧
　　荆公思咸恒二卦　雪诗
　　叅军簿尉受笞　　罗绍威诗
　　金山诗　　　　　西山寺诗
　　荆公金山诗　　　徐寅诗
　　动人春色不须多　诗人以弃官为高
　　狄遵度诗　　　　编竹桥救蚁
　　草堂和尚　　　　燕巢过尺吉祥
　　诵金刚经　　　　口中芙渠花香
　　一介行李　　　　李陵江淹书
　　吉贝布　　　　　半夜钟
　　打字不字　　　　通印子鱼
　　兰芷　　　　　　柘枝
　　拟古诗　　　　　香奁集
　　欧公疑易未完书　论晋史
　　南北史　　　　　兰亭不入选
　　杜预碑　　　　　少伏生八嵗多太公二
　　年　　　　　　　消风防
　　合依元降指挥　　妻妬
　　姊妺六虎　　　　误探澡豆末
　　肠痒疾　　　　　李伯时画
　　四诗人名谜　　　盗绢
　　张公吃酒李公醉赋
　　兄弟同游娼馆　　絶欲延夀
　　皤然一翁公然一婆
　　三鹿为犇　　　　上官弼下官口
　　学士院题　　　　云破月来花弄影
　　嘲聂姓　　　　　戏作启事
　　谜语　　　　　　而立嵗古稀年
　　门上书午字　　　仆呼司徒
　　墨池皮棚　　　　崖州地望重
　　中丞雇船归乡长老逓马赴阙
　　我侬尔侬　　　　秀才康了
　　竹诗　　　　　　仇览梅福
　　舍弟江南没家兄塞北亡
　　月夜招隣僧闲话诗
　　堂字口不合　　　一壶千金
　　钟馗　　　　　　雌黄
　　王莽禁复名　　　讶鼓戏
　　倒诵掲谛呪　　　燕肉饵鱼
　　张百杯　　　　　太隂精石
　　李廷珪墨　　　　李泌茶诗
　　荔枝谱　　　　　忌食羊血
　　目疾忌浴　　　　仕宦忌瓦日
　　细末将来　　　　避火
　　防泪　　　　　　南人不识雪
　　凤州三出　　　　栁连道中托宿
　　蛊毒　　　　　　朱虎残
　　蜈蚣　　　　　　虫入耳
　　水蛊虫　　　　　夜虎
　　栽松








　　类説目録
　　钦定四库全书
　　类说卷四十七　　　　　宋　曾慥　编
　　遯斋闲览
　　盗入魏公室
　　韩魏公镇相州因祀宣尼斋宿省夜偷儿入室挺刄曰不能自济求济于公公曰几上器具可直百千尽以与汝偷儿曰愿得公首以献西人公即引颈偷儿稽颡曰以公徳量过人故来试公几上之物已荷公赐愿无他也公曰诺终不以语人其后为盗者以他事坐罪当死于市中备言其事曰虑吾死后惜公之遗徳不于世也
　　醉僧
　　孙元规知杭州号为神明有僧元夕市中灸顶求化施利山积公命捕其妻女数人遂寘于法又有僧醉卧道上为逻者所擒规问为僧而饮何也对曰野性所嗜不能自禁遂与对酒一壶一引而尽公令扶归勿使侵侮僧明日声鼓登坐曰吾西域人也溷迹于此不幸为此子所识不可复留矣跏趺而逝
　　荆公思咸恒二卦
　　王荆公知常州对客未尝有笑容一日防客娼优在庭公忽大笑人颇怪之有客乘间啓公公曰畴昔席丄偶思咸恒二卦自喜有得不觉发笑耳
　　雪诗
　　罗可尝作百韵雪诗其间有斜侵潘岳鬂横上马良眉之句
　　叅军簿尉受笞
　　杜甫诗曰脱身簿尉中始与捶楚辞韩愈云判司卑官不敢说未免捶楚尘埃间杜牧云参军与簿尉尘土惊劻勷一语不中治鞭捶身满疮以此知唐之叅军簿尉有过即受笞杖之刑犹今胥吏
　　罗绍威诗
　　罗绍威唐末为魏博节度使喜为诗时江东罗隠有诗名绍威厚礼之因目已所为诗号偷江东集如楼前淡淡云头日帘外萧萧脚风之句无愧于隠
　　金山诗
　　郭祥正金山诗王荆公极爱之有云鸟飞不尽暮天碧鱼歌忽断芦花风又山居诗云谢家庄上无多景只有黄鹂三两声
　　西山寺诗
　　唐题西山寺诗云终古碍新月半江无夕阳
　　荆公金山诗
　　金山寺留题诗云树影中流见钟声两岸闻又天多剰得月土少不生尘若用之于落星寺有何不可王荆公云天末海云横北固烟中沙岸似西兴尤为中的
　　徐寅诗
　　莆阳徐寅诗云身闲不厌频来客年老偏怜最小儿洛阳李度诗云醉轻浮世事老重故乡人
　　动人春色不须多
　　唐人诗云嫩緑枝头红一防动人春色不须多不记作者名氏王荆公亲书此两句于书上或为荆公自作非也
　　诗人以弃官为髙
　　诗人类以弃官归隠为髙赵嘏云早晚粗酧身事了水邉归去一闲人若身事了则心亦炽无归期矣王易简公青山得去且归去官职有来还自来是岂能忘情于轩冕耶尝于壁间见人题云谋身待足何时足未老得闲方是闲与所谓一日观除目三年损道心异矣
　　狄遵度诗
　　狄遵度为诗以老杜为法尝为文祭耒阳之坟忽梦子美诵诗十余篇世所未闻者及觉记其彷佛足成篇焉佳城云佳城郁郁頽寒烟孤雏乳兽号荒阡夜卧北斗寒挂枕木落霜拱鴈连天孤云西去半落日行客东尽随长川乾坤未毁吾尚在肯与蟪蛄论天年夜卧以下子美所诵也嵗余遵度卒时年二十六
　　编竹桥救蚁
　　二宋少有胡僧曰小宋他日当魁天下大宋亦不在其下后十余年僧惊谓大宋曰公丰神顿异如能救活数百万命者答曰贫儒何力及此僧曰试记之宋曰堂下比有蚁穴为暴所漂群蚁缭绕穴旁吾戏编竹桥以渡之僧曰是也小宋今嵗首捷公终不出其下比唱第小宋果中魁选章宪后临朝谓弟不可先兄乃以大宋为第一小宋为第十
　　草堂和尚
　　曽楚公居泉南有草堂和尚年九十余戒行洁公与其夫人时擕衣食遗之僧曰愿为夫人之子以报时夫人方娠一夕梦僧披帏而入夫人惊悟而生子则草堂和尚已坐化其所生子即鲁公也
　　燕巢过尺吉祥
　　俗燕巢人家巢户内向及长过尺者吉祥也集贤张公毎嵗燕巢正寝其长可容疋练户悉内向数年遂登庸焉
　　诵金刚经
　　张持国日诵金刚经二遍每展卷必焚香正坐诵经未毕不中起与语亦不答其家素多恠持国在家则帖然一日妻病恍惚见数妇人侵侮妻曰不能媚吾夫乃独困我妇人曰彼常诵金刚经吾侪安敢近妻曰吾岂不诵经耶答曰汝日诵万遍吾犹不惧妻于是始加精勤其怪遂息
　　口中芙渠花香
　　欧公知颖州有官妓卢媚儿姿貌端秀口中常作芙渠花香有蜀僧曰此人前身为尼诵法华经二十年一念之误乃至于此公后问妓曽读法华经否妓曰失身于此所不暇也公命取经示之一览辄诵如素所熟者易以他经则不能也
　　一介行李
　　左传云君不使一介行李告于寡人注云行李谓行人也今人乃谓行装为行李非是
　　李陵江淹书
　　东坡云李陵答蘓武书其词儇浅乃齐梁间人拟作萧统不悟而刘子元独知之据宋书江淹狱中上书云此少卿所以仰天捶心泣尽而继之以血也正引陵书中语是又非齐梁间人所作明矣年世既逺真伪难辨如此者多如系辞欧公尚疑非仲尼所作荆公以诗序非子夏之文礼记多汉儒所増五经如此况其余哉朱威以私意改周易正经数十处多见其不知量也
　　吉贝布
　　闽中木绵采其花为布号吉贝布南史海南诸国林邑等国出古贝木其叶如鹅毛纺之作布与苎布不异亦染成五色织为斑布葢俗呼古为吉耳
　　半夜钟
　　欧公诗话讥唐人夜半钟声到客船之句云半夜非钟鸣时或云人死鸣无常钟疑诗人偶闻此耳尝过姑苏宿一寺夜半闻钟因问寺僧皆曰分夜钟曷足怪乎寻闻他寺皆然始知半夜钟惟姑苏有之
　　打字不字
　　今土俗同讹者岂惟打字不字本分鸠切人皆以逋骨反呼之遍检诸韵并无此音
　　通印子鱼
　　莆阳通应子鱼名著天下其地有通应侯庙前有港港中鱼最佳今人必求其大可容印者谓之通印子鱼荆公亦有诗云长鱼俎上通三印此闻之讹也
　　兰芷
　　荀子云兰槐之根为芷自是两物又云蟹六距而二螯蟹实八足不应言六距荀卿楚人兰芷蟹皆楚地所有著书者既借物以为喻当能辨物之形性不知何以致误如此
　　柘枝
　　柘枝舞本后魏拓拔氏之戏后人鄙之易拓以柘易拔以枝
　　拟古诗
　　文选有江文通拟古三十首如拟休上人闺情云日暮碧云合佳人殊未来今人遂用为休上人诗故事又拟渊明田园诗云种禾在东臯苗生满阡陌今此诗又在渊明集中皆误也
　　香奁集
　　笔谈谓香奁集乃和凝所为后人嫁其名于韩偓误矣唐呉融诗集中有和韩致尧侍郎无题二首与香奁集中无题韵同偓序中亦具载其事又尝见偓亲书诗一卷其嬝娜多情春尽等诗多在卷中偓词致婉丽非凝能及凝言予有香奁集不行于世凝好为小词洎作相専令人收拾焚毁然则凝之香奁集乃浮艳小词所谓不行于世欲自掩耳安得便以今香奁集为凝作也
　　欧公疑易未完书
　　欧永叔作传易图序云予读经解至引易曰差若毫厘谬以千里之句今易无此文疑易非完书且经解所引按王充论注乃易之纬文永叔于易经求之误矣
　　论晋史
　　晋史伪诞极多有甚害名教者如邓攸挈子与兄子偕行时盗起攸恐不能两全欲活兄子遂弃已子其子追及攸乃缚于道旁而去如此则攸之灭天性何足为贤列女传王浑见王济趋庭曰生子如此足慰人意妻钟琰曰新妇得配叅军生子不翅如此何等语乃载之史册更谓之列女乎谢安捷书至正与客棋还内不觉屐齿之折谓之矫情镇物安之过海风起浪涌诸人皆惧而安自若又桓温欲害安与王坦之坦之倒执手板而安神色不变苻坚入冦独无惧色如此之类曰矫可乎故荆公诗云鄙哉斗筲人得失易惊怯妄言屐齿折吾欲刋史牒葢深疾作史者之谬也
　　南北史
　　李延夀着南北史粗得作史体故唐书本传亦谓其过本书逺甚然好述妖异兆祥谣谶特为繁猥如云陈主名叔寳以反语为少福且俚俗反语岂足载凡人以叔寳为名字者固多若从反语尽为少福乎又齐文宣即位年号天保以字文析之为一大人只十故天寳尽十年而帝崩如梁主萧归袭位亦号天保而尽二十三年一何无据也此类甚多可尽削去
　　兰亭不入选
　　王右军兰亭以天朗气清自是秋景似此不入选然丝竹管语亦重复也
　　杜预碑
　　杜预制二碑一沉水中虑数百年后水为陵则碑出预但知陵谷有迁变而不知石亦有磨灭此一说也然深谷为陵则必实以土然后为陵谷既为陵则石亦埋没岂复可见此又不达物理
　　少伏生八嵗多太公二年
　　梁灏八十二嵗雍熙二年状元及第谢启云白首穷经少伏生之八嵗青云得路多太公之二年后终秘书监卒年九十余
　　消风散
　　王荆公尝访蔡君谟取絶品茶烹防公于夹袋中取消风散一撮投茶瓯中并食之君谟失色公徐曰大好茶味君谟大笑亦叹公真率
　　合依元降指挥
　　元厚之熙寜中知福州有吏白事公问如何行遣对曰合依元降指挥公曰元降未尝指挥吏悚而退终不罪也
　　妻妬
　　抚州监酒范寺丞者妻美而妬一夕范轮宿同事戏取妓双屐宻置范卧具中诘旦吏挈衾囊归妻见履神色沮丧因拊心曰天乎吾至是耶入室自缢而死又有人任湖南倅妻生子始晬甚爱之偶因开宴命妓佐酒一妓秀慧倅与戏笑忽见老兵擎生肉二盘至倅与客前倅愕问之则其子肉也葢妻忿夫与妓戯乃手刄其子持肉以献焉妇人之妬出于天资脇以白刄不变也故小说载太宗赐房龄妻酒事至今以为口实
　　姊妹六虎
　　延平呉氏姊妹六人皆妬悍时号六虎其中五虎尤甚平生杀婢十余人凡三适人皆不终夜分尝闻堂庑间喧呼声同室皆惧五虎怒曰狂鬼敢尔耶命辟户移榻中庭持刄独寝彻旦寂然人谓五虎之威鬼犹畏之
　　误探澡豆末
　　沙阳医者邓献臣夜有叩门者甚急曰吾家去此一十里父年八十忽病腹疾困殆逺投先生邓方被酒遽于箧中探药一贴授之其人仓忙而去及晓方悟药乃澡豆末耳邓悔恨意其人必死既而其人至曰赖君灵饵父已痊安以十千为谢葢邓以无心付之此人至诚服之故疾愈
　　肠痒疾
　　傅舍人忽得肠痒之疾至剧时往往对众失笑吃吃不止此疾古人所未有也
　　李伯时画
　　李伯时至骐骥院见外国所进六马乃画图之未几六马继死人以为李画入神夺其精魄
　　四诗人名谜
　　有人作诗谜云佳人佯醉索人扶露出胸前霜雪肤走入帐中寻不见任他风水满江湖乃贾岛李白罗隠潘阆四诗人名也或云王荆公作
　　盗绢
　　有书生因盗绢被执太守令作赋获免其警对云窥户而閴无人心乎爱矣见利而忘其义卷而懐之
　　张公吃酒李公醉赋
　　郭胐有才学而轻脱夜出为醉人所诬太守诘问朏笑曰张公吃酒李公醉者胐是也太守令作张公吃酒李公醉赋朏云事有不可测人当防未然何张公之饮也乃李老之醉焉清河丈人方肆杯盘之乐陇西公子俄遭酩酊之愆守笑而释之
　　兄弟同游娼馆
　　李汉英秀才与昆弟同游娼馆题壁而去有滑稽子书昔人鴈诗于其旁曰两行何处閙文字一队谁家好弟兄
　　絶欲延夀
　　蒲正知杭州有术士请见年逾九十有婴儿之色公访以长年之术答曰某术甚简而易行惟絶色欲耳公曰若然则虽千嵗何益
　　皤然一翁公然一婆
　　有一郎官年老置婢妾数人鬂白令妻妾互镊之妻忌其少为群婢所恱乃去其黒者妾欲其少乃去白者未几颐颔遂空又进士李居仁尽摘白髪其友惊曰昔日皤然一翁今则公然一婆矣
　　三鹿为犇
　　石甫学士尝戯荆公云鹿之行速于牛牛之体壮于鹿应以三鹿为犇三牛为麤而其字文相反何耶公笑而不答
　　上官弼下官口
　　陈亚性滑稽知润州幕中有上官弼亚所亲信任满将去亚曰何以见敎弼曰郎中才行无玷但调谑过差亚笑曰君乃上官弼也如下官口何弼笑而去
　　学士院题
　　有人于学士院题云李伯阳指李木为姓生而知之杨大年见之索笔云马文渊以马革裹尸死而后已
　　云破月来花弄影
　　郎中张子野以乐章擅名宋子京往见之先令人戯曰尚书欲见云破月来花弄影郎中子野屏后呼曰得非红杏枝头春意閙尚书耶
　　嘲聂姓
　　国子博士郭忠恕尝嘲司业聂崇义云近贵全为瞆收龙只作聋虽然三个耳其奈不成聪崇义答曰莫笑有三耳全胜畜二心
　　戱作启事
　　孔大夫嗣宗为浙曹戯作启事云满肚里伴客茶汤一眼底欠人书启火炉头却如孤鬼门道里正似院翁
　　谜语
　　王荆公戱作谜语画时圆写时方冬时短夏时长吉甫解云东海有一鱼无头亦无尾更除脊梁骨便是这个谜
　　而立嵗古稀年
　　有人年七十妻才三十嵗生子东坡戯作诗云圣善方当而立嵗乃翁已及古稀年
　　门上书午字
　　李安义者谒富人郑生辞以出安义于门上大书午字而去或问其故答曰牛不出头耳此亦昔人题鳯之意
　　仆呼司徒
　　文潞公戯云某平生仕宦不能追一仆某未入西府比仆已呼仆射某方得仆射此仆复迁司徒矣葢俚俗之呼如此
　　墨池皮棚
　　王僧彦父名师古常自呼砚为墨池谓鼓为皮棚守岭南一郡有李彦古以进纳得官过郡请谒刺云永州司戸叅军李墨池皮棚谨祗叅
　　崖州地望重
　　丁晋公自崖州还坐客论天下州郡何地最雄盛公曰惟崖州地望最重客问其故答曰宰相只作彼州司户叅军他州何可及也
　　中丞雇船归乡长老逓马赴阙
　　舒信道元丰中得罪南归时方召本长老住慧林或问京师新事答曰舒中丞雇客船归乡本长老乘逓马赴阙
　　我侬尔侬
　　杜三思呉人有口辩防邑人李防戱曰闻仙乡有尔侬我侬之说出于何典答曰出应我里第二篇应我里葢北人相语之词
　　秀才康了
　　栁冕应举多忌讳谓安乐为安康以避落字也忽闻榜出遣仆视之须臾仆还曰秀才康了也
　　竹诗
　　钱塘有学人作竹诗献东坡有云叶攅千口剑茎耸万条鎗公曰此竹叶似太少其人未喻公笑曰十竹方生一叶岂云多耶
　　仇览梅福
　　今人号县令为字民簿为仇览尉为梅福有王伉者顽鄙为尉氏尉呼令为薛家或谑之曰君知字览之义乎县令必须识字故谓之字簿与令同览词状者也故谓之览伉曰然则尉何以为梅福曰职任雄一枚有福人也如足下可谓王福矣伉尝为富家主藏故以此讥之
　　舍弟江南没家兄塞北亡
　　有李廷彦献百韵诗于达官有句云舍弟江南没家兄塞北亡达官恻然曰君家祸如此廷彦遽曰实无此事但图对属亲切耳
　　月夜招隣僧闲话诗
　　许义方之妻以端洁自许义方尝出经年始归妻曰自君之出惟闭门自守义方咨叹问何以自娯答曰时作小诗以适情耳义方欣然取诗观之首篇题云月夜招隣僧闲话
　　堂字口不合
　　太学有至乐堂举人居此多易名待聘遂有成名者钱塘一寺极佳而僧好争讼沈睿达因阅僧堂见堂字口不合戯举笔涂合之争竞遂息今所在遇火灾亟须州县牌额焚之得息乃知祈禳厌胜理或有之
　　一壶千金
　　云中流失船一壶千金乃今所谓浮镮者浙人呼为壶明州昌国县在海岛中今往来船有二镮舟人云壶也
　　钟馗
　　今人嵗首画钟馗辟邪俗起于唐明皇时皇祐中穿地得碑乃宋宗慤母墓志载其妹名钟馗又北史尧暄本名钟葵字辟邪生于魏道武时又有于劲者亦字钟馗以世数考之暄又居前则知不特起于宋也然馗葵二字不同必写有误
　　雌黄
　　古人写书皆用黄纸以檗染之所以辟蠧故曰黄卷有误字以雌黄灭之为其与纸色相类故可否人文章谓之雌黄
　　王莽禁复名
　　东汉人无复名或云王莽时禁用两字葢沿袭所致
　　讶鼓戯
　　王子淳初平熙河敎军士为讶鼓戯遂盛行于世其举动舞按之节与优人之词皆子淳所制也或云子淳与西人对阵命军士百人装为讶鼓队出军前虏见皆惊愕乃进兵奋击大破之
　　倒诵揭谛呪
　　渔人以猢狲毛置四角则多得鱼云鱼见之如人见锦绣也有人见垂钓布网但志心黙倒诵揭谛呪七遍可使终日无获
　　燕肉饵鱼
　　有渔者得鱼甚易云取燕肉和麫为饵尔则人食燕肉必为蛟龙所害鱼与蛟龙皆水类故其说为可信
　　张百杯
　　张伯玉饮酒数斗不醉世号张百杯即吸水漱涤云酒之毒在齿涤去则不为患陈康民用其说亦能饮至一斗不醉
　　太隂精石
　　盐有十余种海盐最美其次解盐然食之令人多风盐精英在地嵗久凝结如水精名太隂精石其味苦本草云味醎者误也
　　李廷珪墨
　　唐本墨工李超与子廷珪自易水渡江居歙本姓奚江南赐姓李氏廷珪始名廷邽故世有奚廷珪墨又有李廷邽墨或作廷珪字者伪也其子承寛二子承晏晏子文用皆能世其业祥符中昭应宫用廷邽墨为染饰有贵族尝误遗一丸于池中逾月临池饮又坠一金器乃令善水者取之并得墨光色不变表里如新
　　李泌茶诗
　　茶古不着所出本草云益州唐以防山顾渚蕲门者为上品尚杂以苏椒之类故李泌诗云旋沬番成碧玉池添蘓散出琉璃眼遂以碧色为贵止曰煎茶不知防试之妙大率皆草茶也陆羽茶经统言福建泉韶等十州所出者其味极佳而已今建安为天下第一
　　茘枝谱
　　称汉初南粤王尉陀以备方物和帝时交趾七郡贡生茘枝天寳中涪州嵗驿致之未尝有言及闽中者今广南梓防所出仅比闽中之下品是真茘枝自唐其名未始着也今蒲阳为天下第一
　　忌食羊血
　　服饵之家忌食羊血虽服药数十年一食则前功尽丧
　　目疾忌浴
　　有目疾者切忌浴令人目盲
　　仕宦忌瓦日
　　仕宦多忌瓦日不赴官人多不晓瓦之义或云九字颇类瓦数家之说不同最为无据凡上官切忌初四初七十六十九日名曰四不祥日用此日鲜有善终者
　　细末将来
　　太祖皇帝内宴令进粉故名头食后人宴集将终方荐此味葢失其次耳又州郡公宴将作曲伶人呼细末将来葢御宴进乐先以声发之后以众乐和之故号丝抺将来今所在起曲先以竹声不惟讹其名亦失其实矣
　　避火
　　有孙供奉者火发于堂众皆逾垣奔逃有乳姥直穿熖中出身不焦灼婴儿尚眠未觉人问之答曰吾夫云避火当瞑目认劲直趍出若目开则气闷必倒我用此说故出而不损亦不觉身蹈烈火也
　　防泪
　　夜藏饮食于木器中覆之不宻防欲盗食不可得环器而走泪滴器中食之者得黄疾徧身如蜡针药所不能疗也
　　南人不识雪
　　岭南无雪闽中惟建剑汀邵四州有之故北人嘲云南人不识雪向道似杨花然南方栁实无花是南人非止不识雪亦不识杨花也
　　鳯州三出
　　陜西鳯州妓女手皆纤白翠栁色尤可爱又公库酒美故世言鳯有三出谓手栁酒也宣城士人李愈云吾乡有四出漆栗笔蜜
　　栁连道中托宿
　　湖南好事妖神杀人以祭儒生为上祀僧为次余人为下有儒生出行栁连道中日暮耕者曰前有猛虎不宜夜行此林下有居民可以托宿生入一荒迳忽见髙门大第主人延入一室肴馔丰美既夕有妇人出甚妍生挑之欣然而就留连数日情意款昵私曰是夜将谋杀子以祭鬼我亦良家子为其所刼至此遣妾侍君欲聨君心耳及夜宂壁与妇人同出比明行四十里投近县县遣吏捕之尽得奸状前后被杀者数十人指途耕者乃其党也于是一家伏法生用赏得官与妇人偕老
　　蛊毒
　　闽蜀之俗好畜蛊其法先聚百虫于器中任其自相啖食数月食尽惟留一物者则事以为蛊以其子内饮食中即杀人妄云杀人多则蛊家富饶不然反受祸故愚人造畜不已初中毒而未觉有异半年后其毒始行孕育渐多食人肠胃尽乃死临死时辄能自道所毒之家姓名被者多是游行商贾故其事难究蔡君谟为民曹凡破数百家自后稍息土人云家有蛊不可畜鸡骇飞去【阙】又有物不惧惟蝎能制之白蘘荷亦能疗其毒栁子厚种白蘘荷诗颇述其事本草云以知【阙】子三两枚藏衣领间遇食有毒蛊自击触有声
　　朱虎残
　　虎每食一人则耳成一缺汀州西山有虎为射者所杀两耳如锯焉虎性甚灵不妄食人葢命所值或宿寃也武康民朱泰事母甚孝为虎所而去泰大呼云虎暴杀我母将无所依虎遽舍之泰后安健如故乡里号朱虎残
　　蜈蚣
　　有人野外见蜈蚣逐一蛇甚急蛇知力屈回身张口向之蜈蚣入其口俄顷蛇死穴其腹旁而出拆蛇视之已无肠矣言蝍蛆甘带蝍蛆即蜈蚣
　　虫入耳
　　虫之类能入人耳者不独蚰蜒如壁虱即火头虫皂角虫皆能为害有人患脑痛为虫所食或教以桃叶为枕一夕蛊自鼻出形如鹰觜人莫晓其名有人蚰蜒入耳遇其极时以头撞柱至血流不知云痒甚不可忍蚰蜒入耳往往食髓至尽又能滋生凡虫入耳惟用生油灌之为妙
　　水蛊虫
　　凡夜食必以烛陈正敏大醉取水将饮闻水中有声急呼烛视之得一虫状如蚯蚓左右曰水蛊虫也入腹中食人肠胃
　　夜虎
　　岭南有虫如蚯蚓长尺余觜利如锥多夜半出半身着地半指空而行或误触之者直入人心腹食人至死乃出土人目为夜虎
　　栽松
　　凡松欲偃葢甚易栽时去松中大根惟留四旁须根则无不偃葢










　　类说卷四十七
　　钦定四库全书
　　类説目録
　　卷四十八
　　墨客挥犀
　　画韩退之　　　　不晓孟子
　　奔马践死一犬　　盐法
　　鹳雀楼　　　　　王向判状
　　魏野诗　　　　　白乐天诗
　　五马　　　　　　持棊谜
　　东坡诗　　　　　屡游相须曽经御览
　　许我　　　　　　芸草七里香
　　黄宗旦病目　　　包孝肃笑比黄河清
　　担粪着棋　　　　先殴者出钱
　　竒疾　　　　　　击瓮图
　　羣见　　　　　　熊馆
　　满城风近重阳　花诗比美女
　　春日即事诗　　　梵志诗
　　宋迪画山水　　　江神元祐迁客之鬼
　　雪诗　　　　　　夀圣寺画壁
　　酒肉林中过一生　蹙融
　　散　　　　　　汝犯我当出汝诗示人
　　左手举筯　　　　荐福寺碑
　　秋霖赋　　　　　玉辂
　　鬼掣足　　　　　梦兄弟同在翰林
　　张绶真賛　　　　问即不知用则不错天生黒于予　　　宅枕干冈貎类艺祖
　　陈亚诗　　　　　猫拱手曰不敢
　　张天觉草书　　　读相鹤经不熟
　　平生恨五事　　　苏合香酒
　　晋宋墨迹　　　　打乳妪闗节秀才

　　类説目録
　　钦定四库全书
　　类说卷四十八　　　　　　宋　曽慥　编墨客挥犀
　　画韩退之
　　世人画韩退之小面而美髯着纱帽此江南韩熙载也有当时题志甚明熙载諡文靖谓之韩文公因此谬为退之
　　不晓孟子
　　圣美少谒一逹官値其与客谈孟子殊不相顾忽问圣美曰尝读孟子否曰生平爱之都不晓其义主人问不晓何义曰从头不晓主人曰试言之曰既云孟子不见诸侯因何见梁惠王其人愕然无对
　　奔马践死一犬
　　徃嵗士人多尚对偶为文穆脩张景始为古文二公造朝待旦适见有奔马践死一犬各记其事以较工拙穆曰马逸有黄犬遇蹄而毙张曰有犬死奔马之下时文体新变二人语皆拙澁当时已谓之工
　　盐法
　　王君贶为三司使乞更河北盐法仁庙批曰朕不忍河北军民顿食贵盐三司即时寝罢
　　鹳雀楼
　　河中府鹳雀楼前瞻中条下瞰大河唐人留诗甚多李益曰鹳雀楼西百尺墙汀洲云树共茫茫汉家箫鼓随流水魏国山河半夕阳事去千年犹恨速愁来一日即知长风烟并在思归处逺目非春亦自伤王文奂曰白日依山尽黄河入海流欲穷千里目更上一层楼畅诗曰回临飞鸟上髙出世尘间天势围平野河流入断山
　　王向判状
　　欧公守滁州王向为三班奉职监管一镇内有书生为学子不行束脩自徃诣之学子闭门不接书生讼之向判曰礼闻来学不闻徃教先生既已自屈弟子寜不少髙盍二物以収威岂两词而造狱书生持判见欧公公大称其才奬进成就卒为文人
　　魏野诗
　　蜀人魏野有陕州平陆县诗云寒食花藏县重阳菊绕湾一声离岸橹数防别州山防忠愍镇北都有妓女举止生梗土人谓之生张八因府集野赠诗曰君为北道生张八我是西州熟魏三莫恠尊前无笑语半生半熟未相谙
　　白乐天诗
　　白乐天每作诗令老妪解之问曰解否妪曰解则録之不解又易之故唐末之诗近于鄙俚也
　　五马
　　世谓太守为五马或云诗曰孑孑干旟在浚之都素丝组之良马五之郑注谓周礼州长建旟汉太守比州长法御五马故云或曰古乘驷马车至汉太守出则増一马事见汉官仪也
　　持棊谜
　　舒王在钟山与道士棊道士曰彼亦不敢先此亦不敢先惟其不敢先是亦无所争故能入于不死不生公笑曰此持棊谜也
　　东坡诗
　　东坡作海棠诗曰只恐夜深花睡去故烧髙烛照红妆事见杨妃外传曰明皇登沉香亭诏妃子妃子醉顔残妆鬂乱钗横上笑曰是岂妃子醉直海棠睡未足耳作仙童诗曰故将白练作仙衣不见红膏汚天质事见则天长夀二年诏度天下尼用白练为衣橄防诗曰待得防甘回齿颊已输崖蜜十分甜崖蜜事见鬼谷子曰照夜清萤也百花醴蜜也崖蜜樱桃也赠举子诗曰平生万事足所欠惟一死事见梁僧史曰世祖诏防陀罗至戱曰摩诃衍不负逺来惟有一死在对曰贫道客食陛下三十载所欠者惟一死耳
　　屡逰相须曽经御覧
　　王荆公入朝有虱自领而上直缘其须上顾而笑公不知也朝退王禹玉指以告公且曰敢献一言公曰何如禹玉曰屡游相须曽经御览
　　许我
　　贾魏公为相有方士姓许对人未尝称名时谓之许我公强邀之驴而入防事门吏止之许曰我无所求于丞相丞相召我来若如此我去尔不下驴而去公使人召之终不至叹曰许一介人耳惟其无所求于人尚不可以势屈况以道义自任者乎
　　芸草七里香
　　古人藏书辟蠧用芸芸香草也今人谓之七里香是也叶类豌豆作小丛生南人采置席下能去蚤虱予判昭文馆时得数株于潞公家移植秘閤今不复存香草多异名所谓兰荪荪即菖蒲也蕙零零香是也白芷是也
　　黄宗旦病目
　　黄宗旦晚年病目毎奏事先具奏目成诵至上前展奏目诵之同列宻以他书易之宗旦不知也至上前所诵与奏目不同归乞致仕
　　包孝肃笑比黄河清
　　包孝肃尹京号明察有编戸犯法当杖脊吏受财与约曰今见尹汝但号呼自辨我与汝分罪决杖我亦决杖既而包引囚问果分辨不已吏诃曰但受脊杖出何用多言包谓其弄权杖之于庭特寛囚罪止从杖坐不知乃为所卖孝肃峭劲未尝有笑容人谓包希仁笑比黄河清
　　担粪着棋
　　林逋居杭州孤山畜两鹤纵之则飞入云霄乆之复入笼中逋尝泛小艇游西湖有客至则一童子延客坐开笼纵鹤良乆逋归尝以鹤飞为验也逋多学惟不能棋毎曰逋世间事皆能之惟不能担粪与着棋
　　先殴者出钱
　　鞠真卿守润州民有鬭殴者本罪之外别令先殴者出钱与后应者小人靳财钱终日纷争相视无敢先下手
　　竒疾
　　世有竒疾者吕缙叔知颍州忽得疾但缩小临终如小儿有姜愚者忽不识字又一人患目视直物皆曲又一老妇啖物不知饱啖蒸饼百枚日飰一石米察绳者毎饥立须啖物稍迟则闷絶
　　击瓮图
　　司马温公童稚时与羣儿戯庭有大瓮一儿登之足跌没水中羣儿弃去公以石击瓮水因穴出儿得不死其活人手段已见龆龀中矣京落间至今多为小儿击瓮图
　　羣见
　　旧制天下贡举人到阙皆入对谓之羣见班列纷错有司患之近嵗止令解元入见向数百人閤门常言班列不可整齐有三色举人蕃人骆驼也
　　熊馆
　　熊于山数千里悉有跧伏之所必在石岩枯木中山民谓之熊馆惟虎出百里外则迷失道路
　　满城风近重阳
　　黄州潘大临工诗贫甚临川谢无逸以书问有新作否答曰秋来景物件件是佳句恨为俗氛蔽翳昨日有诗曰满城风近重阳忽催租人至遂败意止此一句奉寄闻者笑其迂濶
　　花诗比美女
　　前辈作花诗多比美女如曰若教解语应倾国任是无情也动人黄鲁直酴醿诗曰露湿何郎试汤饼日烘荀令炷炉香乃比美丈夫彭渊材作海棠诗曰过温泉浴妃子露浓汤饼试何郎意尤工也
　　春日即事诗
　　赵师民春日即事云委地露花啼晓恨拂堤杨桞弄春容
　　梵志诗
　　志诗云城外土馒头饀菜在城一人吃一个莫嫌没滋味黄鲁直曰既是饀菜何缘更知滋味易之曰预先以酒浇且图有滋味
　　宋迪画山水
　　度支员外郎宋迪善画山水其得意者有平沙鴈落逺浦帆归山市晴岚江天暮雪洞庭秋月潇湘夜烟寺晓钟渔村落照谓之八景有陈用之亦画山水迪曰汝画信工但少天趣当求败墙张素其上乆之见败墙之土皆成山水之象髙者为山下者为水坎者为谷缺者为涧显者为近晦者为逺心存目想随意命茟自然境皆天就不类人为是谓活茟用之自此画遂絶妙
　　江神元祐迁客之鬼
　　王荣老官于观州罢渡观江之日风作不得济父老曰公囊中有竒物此江神极灵当献之荣老以玉麈尾献之不可又以端砚又以宣包虎献之皆不验有黄鲁直草书扇子题韦应物诗曰春潮带晚来急野渡无人舟自横持以献之香火未収南风徐来一帆而济予谓观江神必元祐迁客之鬼不然何嗜之深也
　　雪诗
　　盛次仲孔平仲同在馆中雪夜论诗曰当作不经人道语平仲曰斜拖阙角龙千丈淡抺墙腰月半棱仲曰句甚佳惜其未大乃曰看来天地不知夜飞入园林总是春
　　夀圣寺画壁
　　王拱据陜州集天下良工画夀圣寺壁为一时絶妙画工凡十八人皆杀之同为一坎葬于寺西使天下不复有此笔其不道如此至今尚存十堵余神彩皆欲飞动
　　酒肉林中过一生
　　刘跛子青州人拄一拐毎嵗一至洛中看花馆于范氏园有大范者见之即与二十四金曰跛子吃半角小范止与十金曰跛子吃碗羮去乃作诗曰大范见时二十四小范见时吃碗羮人生四海皆兄弟酒肉林中过一生
　　蹙融
　　蹙融或谓之蹙戎汉书谓之格五虽止用数棋共行一道亦有能否徐徳占善移遂至无敌其法已常欲有余裕而致敌人于险
　　散
　　古人以散笔作书谓之散近歳蔡君谟以散笔作草书谓之散草或曰飞草其法皆生于飞白亦自成一家
　　汝犯我当出汝诗示人
　　沈东阳野史曰晋桓温少与殷浩友善浩尝作小诗示温温曰汝慎勿犯我犯我当出汝诗示人
　　左手举筯
　　有三客共过一新贵人留食三客皆左手举筯贵人曰公等皆左转也客曰我辈自应须左转如君岂是背匙人
　　荐福寺碑
　　范文正守鄱阳有书生上诗甚工自言平生未尝饱天下寒饿无出我右者时盛行欧阳率更字荐福寺碑墨本直千钱文正为打千本使售于京师纸墨已具一夕雷击碎其碑故时人语曰有客打碑来荐福无人骑鹤上扬州东坡作穷措大诗曰一夕雷轰荐福碑
　　秋霖赋
　　徐仲谋皇祐中罢广东提刑到阙时京师多仲谋献秋霖赋其畧曰连绵乎七月八月渰浸乎大田小田望晴霁时终朝礼佛放朝叅而隔夜传宣泥途没于街心不通车马波浪平于桥面难渡舟船时贾文元陈恭公秉政奏曰隂阳失序自当策免圣恩未允致小臣以词语侵侮臣等无面目师长百辟上怒仲谋责监邵武酒税
　　玉辂大驾
　　玉辂唐髙宗造自唐至今凡三至太山登封其他巡幸莫计其数至今完壮乗之安若山岳措杯水其上而不摇庆歴中别造玉辂乗之动摇竟废不用元丰中复造尤工未经进御方陈大庭车屋适坏遂压而碎又用唐辂其稳利坚乆歴世莫窥其法世传有神物防之若行诸辂之后则隐然有声
　　鬼掣足
　　有李主簿夜泛舟临舷濯足忽有物自水中掣其足众力救之李号呼云痛彻心骨不可忍吾寜死也遂随之而入明日求其尸不获
　　梦兄弟同在翰林
　　元厚之少梦人告异日须兄弟数人同在翰林厚之自思素无兄弟疑梦不然熙寜中除学士同时相先后为学士者五人韩持国维陈和叔绎邓文约绾杨元素绘并厚之名绛名皆从系始悟兄弟之説
　　张绶真赞
　　裴度自賛其真曰尔形不长尔貎不扬胡为将胡为相一片灵台丹青莫状张绶貎甚美尝绘其容以寄其兄唐公公改裴賛寄之曰尔形甚长尔貎甚扬不为将不为相一片灵台丹青莫状
　　问即不知用则不错
　　士人应敌文章多用他人议论时语曰问即不知用则不错
　　天生黒于予
　　王荆公病喘药用紫团山参不可得时薛师政自河东还适有之赠公数两不受曰平生无紫团参亦活到今日竟不受公面防黒门人进澡豆令公洗面公曰天生黒于予澡豆其如予何
　　宅枕干冈貌类艺祖
　　王相有邉功乆居枢要仁庙朝有諌官言公宅枕干冈貌类艺祖公上章待罪云宅枕干冈乃朝廷所赐貎类艺祖盖父母所生上益厚遇之
　　陈亚诗
　　陈亚诗云浪平天接影山尽树回根又有惜竹诗云出槛亦不剪从教长瘦丛年年当盛夏叶叶是清风
　　猫拱手曰不敢
　　鄱阳龚冕仲之祖其家众妖竞作牝鸡或晨雊犬或巾帻行防或日昼羣出家人惊惧召女巫徐娆治之对炉而坐有一猫卧其侧家人指猫曰吾家百物为异不为异者独猫耳猫忽人立拱手曰不敢娆大骇而去后数日二子皆登髙第乃知妖异未必尽为祸也
　　张天觉草书
　　张丞相好草圣而不工一日得句索笔疾书使其侄録之侄执所书问曰此何字丞相熟视之乆亦自不谙诟曰胡不早来问致吾忘也
　　读相鹤经不熟
　　渊材迂濶好恠尝畜两鹤客至夸曰此仙禽也凡禽卵生此禽胎生语未卒园丁报曰鹤夜产一卵渊材呵曰敢谤鹤耶俄顷鹤展胫伏地忽诞一卵渊材叹曰鹤亦败道吾乃为刘禹锡佳话所悮自今除佛老孔子之语余皆勘验然渊材读相鹤经未熟耳
　　平生恨五事
　　渊材尝曰平生所恨者五事耳一恨鲥鱼多骨二恨金橘多酸三恨莼菜性冷四恨海棠无香五恨曾子固不能作诗
　　蘓合香酒
　　王文正太尉气羸多病真宗赐药酒一瓶文正饮之安健上曰此苏合香酒也一斗酒以苏合香丸一两同煑调五脏却诸疾自此士庶效之
　　晋宋墨迹
　　晋宋人墨迹多是吊防问疾书简唐贞观中购求前世墨迹甚严非吊防问疾书迹皆入内府士大夫家所存皆当日朝廷所不取者所以流传至今
　　打乳妪闗节秀才
　　许懐徳为殿帅有举人因乳妪求为门客曵襴拜庭下懐徳遽坐受之人谓怀徳武人不知事体宻谓曰宜少降接徳曰我得打乳妪闗节秀才只消如此待之





　　类说卷四十八
<子部,杂家类,杂纂之属,类说>
　　钦定四库全书
　　类说目録
　　卷四十九
　　地理新书
　　青龙白虎　　　　宅高下
　　宅不居处　　　　宅有水路
　　树木向背　　　　光泽者吉
　　形势　　　　　　塟各有宜
　　出入处　　　　　地有五不可
　　水出入吉凶　　　水名有九
　　白虎登墙　　　　树木吉凶
　　贵山
　　脩眞秘诀
　　九宫　　　　　　金声玉响
　　神气　　　　　　内外丹
　　六气　　　　　　养神
　　存想　　　　　　养性
　　黄帝杂忌法　　　吐纳
　　和气　　　　　　夜卧
　　存心中气　　　　目瞤耳鸣
　　念目中黒衣人　　动止禁忌
　　饮食禁忌　　　　醉饮过度
　　服玉泉　　　　　房中禁忌
　　汉上题襟
　　连珠五首　　　　庭筠诗
　　成式诗　　　　　云蓝纸
　　鱼子缬凤凰钗蜻蜓绫
　　絶句
　　籍川笑林
　　非常不敢说　　　大舜善与人同赋
　　策题　　　　　　好占便宜
　　大排口号　　　　行令
　　礼夕行令　　　　捶胸献上
　　决水灌田伏罪状　火烧裳尾
　　殷芸小说
　　蒲台　　　　　　四寳宫
　　弹棋　　　　　　天帝靣方一尺
　　凌云台　　　　　元帝沐
　　四废日　　　　　悲乎足下
　　托葫芦而生　　　二子委甑
　　尔汝交　　　　　如汝所言亦佳
　　肉翅　　　　　　子贡久出占得鼎卦石桥观日出　　　科头宴起
　　此是啖石客　　　老子乘鹿入胎
　　蔡邕作仙　　　　璠璵之乐
　　半英雄　　　　　一坐起迎太初
　　轩轩如朝霞举　　有疾不通客
　　蔡邕即张衡后身　珠襦玉匣
　　借书可嗤　　　　在郡高枕
　　此年少甚蛔　　布衣雄世
　　葛巾羽扇　　　　围棋信至无儿书
　　贷盐百斛　　　　误呼父字
　　行不择日　　　一门盛矣
　　婢讼府君　　　　九馆痴龙
　　鹦鹉　　　　　　潘石同刑东市
　　无鬼论　　　　　庐山君
　　玉浆玉髓　　　　九醖酒
　　卢氏杂说
　　音声郎君　　　　金条脱
　　鹅腿子　　　　　道子画驴
　　织绫花様不同　　笔管刻从军行
　　着绯进士　　　　烂蒸葫芦
　　罽賔国香　　　　临小王帖
　　宋五坦率　　　　不食菜心
　　挞额褁头　　　　避世术
　　硖石吟　　　　　束翅鹞子
　　黄贼打黒贼　　　取卿相为状头
　　押山字　　　　　西狮子脚
　　金盏玉盏地　　　四六
　　焚香探丸　　　　涂归
　　目视具僚气吞同列
　　立德政　　　　　惠也愚
　　乡贡进士　　　　链腿
　　蜀葵　　　　　　饼卷氷切
　　苹是何草　　　　诗赋




　　类说目録
　　钦定四库全书
　　类说卷四十九　　　　　　　宋　曽慥　编地理新书
　　青龙白虎
　　宅欲左有流水谓之青龙右有长道谓之白虎前有污池谓之朱雀后有邱陵谓之武为防贵地若无此相凶不然种树东种桃桞南种梅枣西种栀榆北种杏
　　宅髙下
　　凡宅东下西高富贵雄豪前高后下絶无门戸后高前下多走牛马凡宅地欲平坦名曰梁土后高前下名曰晋土居之并吉西高东下名曰鲁土居之富贵当出贤人前高后下名曰楚土居之凶四面高中央下名曰卫土居之先富后贫
　　宅不居处
　　凡宅不居当街口处不居古寺庙及祠社炉冶处不居草木不生处不居故军营战地不居正当水流处不居山冲处不居大城门口处不居对狱门处不居百川口处
　　宅有水路
　　凡宅东有流水达江海吉东有大路贫北有大路凶南有大路富贵
　　树木向背
　　凡树木皆欲向宅吉背宅凶凡宅地形卯酉不足居之自如子午不足居之大凶子丑不足居之口舌南北长东西狭吉东西长南北狭初凶后吉
　　光泽者吉
　　凡人居洪润光泽阳气者吉干燥无润泽者凶
　　形势内外
　　宅地冈垅形势须抱左右相掩首尾相就左盻右顾如龙如虎又曰后有走马冈前有饮马塘白虎缘山青龙入泉朱雀鼓翼武登天大吉
　　塟各有宜
　　古者诸侯塟连冈脚大夫塟长原庶人塟平地各有宜也安明堂处皆须安稳八方朝伏客主归投蹲坐四平三隅涌起逺望柱天近视入泉草木长大土色肥润龙尾若牵轮曵索形势如抱子
　　出入处
　　风水诀曰出处为水入处为风气脉水流案山皆朝是也取气脉攅聚处用之故风水出入不当乃祸患之本
　　地有五不可
　　凡地有五不可冈断一也砂壃倒流二也山如拒敌三也风水来徃门戸交箭玉案不起真武不翔四也四隅不张八向不长横冈旁垅都无起伏钩鎻不连五也
　　水出入吉凶
　　凡宅门下水出财物不聚野水来入主衰疾宅中水流者暴死
　　水名有九
　　凡水名有九一曰流水与河江通者六十歩外吉六十歩内凶二曰潢洿三曰剑四曰鬪水五曰箭水六曰清血水七曰乱水八曰客水九曰逆水并凶
　　白虎登墙
　　凡宅四方有四角道谓之天狱凶宅门当巷冲谓之白虎主残疾宅在道岐口谓之白虎衘尸宅北道当宅谓之白虎登墙
　　树木吉凶
　　朝生门主暮死宅东有杏凶宅北有李宅西有桃皆为淫邪宅西有桞为被刑戮宅东种桞益马宅西种益牛中门有槐富贵三世宅后有榆百鬼不敢近堂前有榴吉
　　贵山
　　拱卫山如列卫状旌节山如初生笋进财山形如兽头屏障山如立案华表山如毬仗捍门山势横遮铜鱼山形如大钟
　　脩真秘诀
　　九宫
　　人头中有九宫上象九天下法九地身有九窍阴阳复有五城十二楼金堂琼宫每宫有神保护生道夫存九宫太乙者专心任真彷佛如见但存一宫分明则百邪去身众福来矣
　　金声玉响
　　耳中忽闻金声玉响是真气来入道欲就矣
　　神气
　　神者气之子气者神之母形者神之室气清则神畅气浊则神昏气乱则神劳气衰则神去神去则形腐人以气为道道以气为生生道两存故长生久视
　　内外丹
　　老君曰气象天地变通莫测阳龙阴虎木液金精二气交防炼而成者谓之外丹含和炼藏吐故纳新上入泥丸下注丹田脩炼不息朝于绛宫采于五气以哺百神此内丹也脩道之士内丹可以延年外丹可以升仙内丹成而外丹必应外丹应而内丹必充皆未至于升举
　　六气
　　六气者咽主肺呵主心嘘主肝呼主脾吹主肾嘻主三三焦法象于三十六气分行于六腑通利水谷调适形神
　　养神
　　夫欲养神先须养气养气先须养脑养脑先须养精养精先须养血养血先须养唾养唾先须养水而九还七返者大而论之一年一周天小而论之一日一夜一周天天降地腾从寅至申为七返却到子为九还
　　存想
　　神仙之要莫大乎存想存谓存我之神想谓想我之身闭目见自己之目收心见自己之心心目不离我身不伤我神则存想之渐也
　　养性
　　养性之道欲小劳但莫大疲及强所不能堪耳食用少而不用顿常如饱中饥饥中饱善养性者先饥乃食先渇乃饮食后当行以手摩腹数百遍暮卧常习闭口口开即失气邪从外入屈膝侧卧益人气力胜正偃卧春欲晏卧早起夏秋欲夜寝早起冬欲早卧晏起虽云早起莫在鸡鸣前虽云晏起莫在日出后莫久行久立乆坐乆卧久听久视莫强食莫强酒饮不欲多多则速吐养性之士唾不至逺行不疾歩耳不极听目不极视坐不久处立不至疲卧不至厌先寒而衣先热而解
　　黄帝杂忌法
　　一日之忌暮无饱食一月之忌暮无大醉一嵗之忌暮无违行终身之忌暮无然烛行房醎伤筋酸伤骨饱伤肺饥伤气久视伤血久卧伤气久立伤骨久坐伤肉久行伤筋凡墙北勿安牀勿面北坐夜卧勿覆其头人魇勿燃灯唤之定死无疑正月寅日烧白髪吉寅日剪手甲午日剪足甲又烧白髪吉
　　吐纳
　　凡吐者去故气亦名死气纳者取新气亦名生气
　　和气
　　彭祖曰和气导气之道宻室闭戸安牀暖席枕高二寸半正身偃卧瞑目闭气以鸿毛着鼻上不动经三百息耳无所闻目无所见心无所思如此则寒暑不能侵蜂虿不能毒寿三百六十嵗隣于真人也
　　夜卧
　　夜卧觉当叩齿九通咽唾九过以手按鼻左右上下数十过
　　存心中气
　　仙经曰常存心中有气大如鸡子内赤外黄既辟众邪延年益寿又云常存心为炎火如斗煌煌光明百邪不敢干之
　　目瞤耳鸣
　　仙经云若目瞤耳鸣心动面热意中阴忧者必有灾患当窃呼曰司命通天眞人续集乙命以金防使某乙千秋无穷三呪止
　　念目中黒衣人
　　常以鸡鸣时念目中各有一人长三寸黒衣而立名为眼光令人见万里外事
　　动止禁忌
　　道林曰晦日不歌朔日不哭大小便时不得仰视日月星辰及向西北不欲奔车走马越井跨灶不欲高枕逺唾眠中引扇坐湿当风
　　饮食禁忌
　　凡人食欲少而数不欲顿而多食不欲急急则横脾法当熟嚼令细冷食不用热水漱口热食不用冷水漱口食必先食热然后食冷
　　醉饮过度
　　酒有大毒大热大寒凝海惟酒不氷其至热也饮之则昏乱易人本性其至毒也若解风寒宣血脉消邪气引药势不过于酒也若醉饮过度盆倾斗量毒气攻心穿肠腐脇此则丧生之源也
　　服玉泉
　　道人蒯京年百七十八而甚丁壮言朝朝服玉泉玉泉者口中唾也朝旦早起漱津令满口吞之叩齿二七遍名曰炼精
　　房中禁忌
　　天地暗日月薄蚀疾风甚雨雷电震怒四时八节望晦朔星辰失度本命之日魁罡直日六甲子日六丁庚申子邜日又忌名山大川神树庙社佛寺古坛日月星辰之下灯烛之前又五月十六日天地交防之辰特忌防合
　　汉上题襟
　　段成式与温庭筠唱和并往来东弁人
　　连珠五首
　　东筦公夜列数花或作连珠五首以代剧语其一曰窃以铜街丽人恨尘泥之将隔石室素子怨仙侣之易分因知三鸟孤鸾从来要匹金鸡玉鹄不厌成羣其二曰名比大乔怨佳期之未卜居连小市恨的信之可移因知夜逼更长斜汉囘时脉脉寒侵梦断行云去以迟迟五首格皆同
　　庭筠诗
　　庭筠诗云窻疎眉语度
　　成式诗
　　成式诗云曽见当炉一个人入时装束好腰身少年花下多才思只向诗中写取眞
　　云蓝纸
　　成式在九江出意造云蓝纸
　　鱼子缬鳯凰钗蜻蜓绫
　　成式诗云翠袂几侵鱼子缬缥缨长戞鳯凰钗知君欲作闲情赋应愿将身作锦鞋别趣青楼作几层斜阳慢卷鹿卢防愿裁鱼子深红缬去覔蜻蜓浅碧绫
　　絶句
　　长句两韵谓七言絶句也
　　籍川笑林
　　非常不敢说
　　五代时冯瀛王门客讲道德经首章有道可道非常道门客见道字是冯名乃曰不敢说可不敢説非常不敢说
　　大舜善与人同赋
　　治平中省试大舜善与人同一举人见黜心甚不平其破题云昔有大舜潜心至仁道虽贯于万世善犹同于众人或谓之曰以尿鑵对油筒宜乎黜落
　　策题
　　有钱塘叶生为太学官无学识有举子假作叶策题云孝经一序义亦难明且如韦昭王何代之主先儒领是何处之山孔子之志四时常有也何以独言吾志在春孔子之孝四时常行也何以独言秋行在孝既曰夫子没而又何以有鲤趋而过庭
　　好占便宜
　　有人说话好占便宜尝曰我被葢汝被汝氊铺我氊汝若有钱相共使我若无钱使你钱上山时汝扶我脚下山时我扶汝肩定知我死在汝后多应汝死在我前
　　大排口号
　　有太守初视事三日大排乐人口号云为报吏民须庆贺灾星退去福星来太守喜问谁所撰对曰本州自来旧例
　　行令
　　有儒道释吏同酒席行令取句语首尾一字同儒者曰上以风化下下以风刺上道士曰道可道非常道释曰色即是空空即是色吏曰牒件上如前谨牒
　　礼夕行令
　　村俗取妇礼夕有秀才曹吏医人巫者同集行令取本艺聨句曹吏先曰每日排衙次第立医人曰药有温凉寒燥湿秀才曰夜深娘子早梳妆巫者曰太上老君急急急
　　捶胷献上
　　有人家富而悭从弟入京告行不得已与千钱一壶作简曰筋一条血一壶右件捶胸献上伏惟鐡心肝人留纳
　　决水灌田伏罪状
　　有顽民因天旱盗决人水灌田为主执赴伏罪状云右某只因天亢律吕调切虑田苖宇宙洪遂偷某人金生丽致得其人寸阴是念某不识始制文今来甘认吊民伐一听本官忠则尽
　　火烧裳尾
　　有人性寛缓冬日共人围炉见人裳尾为火所烧乃曰有一事见之已久欲言之恐君性急不言恐君伤太多然则言之是邪不言之是邪人问何事曰火烧君裳遂收衣火灭大怒曰见之久何不早道其人曰我言君性急果是
　　殷芸小说
　　蒲台
　　鬲城东有蒲台世传秦始皇过此萦蒲以系马至今蒲生犹萦
　　四寳宫
　　汉武以杂寳装屏帐设于桂宫谓之四寳宫
　　弹棊
　　汉武帝好蹴踘左右以为劳帝曰择似而不劳力者奏之乃作弹棊以献或言始于魏文帝宫中妆奁之戱帝为之特妙能用手巾角拂之有人以葛巾低头拂之更妙于帝
　　天帝面方一尺
　　晋周兴死而复生言天帝召见升殿仰视紫气郁郁面方一尺问左右曰是古张大帝耶答曰上古天帝久已陞去此近曹明帝耳
　　凌云台
　　凌云台初造时先称众材俾轻重相称故虽高而随风动摇终不坏晋明帝登而惧其倾侧命以大木扶之未几頽坏
　　元帝沐
　　晋明帝为太子闻元帝沐上啓云伏闻沐久劳极不审尊体如何答云去垢甚佳身不极也
　　四废日
　　邺鲜之上啓宋武帝云伏承明旦见南蛮是四废日来月朔好不审可从否答曰劳足下勤至吾初不择日
　　悲乎足下
　　介子推不出晋文公焚林逼之抱木而死公抚之尽哀乃伐木制履毎俯视则流涕曰悲乎足下足下之呼起于此
　　托胡卢而生
　　胡广以五月生俗谓恶月父母藏之胡卢弃河岸侧居人收养之及长有盛名父母欲取之以为背其所生则害义背其所养则忘恩两无所归以其托胡卢而生也乃姓胡也
　　二子委甑
　　有客诣陈太丘谈锋甚敏太丘令元方季方炊饭延客二子委甑窃听客语饭落釡成糜而进客去太丘责之具言其故且诵客语无遗太丘曰但糜自可何必饭耶
　　尔汝交
　　祢正平年未及冠而孔文举已逾五十相与为尔汝交
　　如汝所言亦佳
　　司马徽居荆州以刘表必有变思退缩以自全每与语但言佳其妻责以无别徽曰如汝所言亦复甚佳终免于难
　　肉趐
　　魏凌云台至高韦诞书榜即日皓首榜有未正募工整之有钤下卒着履登缘如履平地诘之云无术但两腋各有肉翅数寸
　　子贡久出占得鼎卦
　　孔子使子贡出久不返占得鼎卦而无足众弟子以谓不来矣顔渊曰鼎无足其乘舟来耶果然
　　石桥观日出
　　秦始皇作石桥欲过海观日出有神驱石入海去不速鞭之石皆赤色城阳等山皆起立东倾有趍赴之状
　　科头晏起
　　管寜泛海舟覆乃曰吾尝一朝科头三晨晏起过必在此
　　此是啖石客
　　简文在殿上行右军与孙兴公在后右军指孙曰此是啖石客简文曰公岂不知天下自有利齿儿耶
　　老子乘鹿入胎
　　老子始下生乘白鹿入母胎既生广额大目疎齿方口耳有三门鼻有防柱足蹈五字手把十文
　　蔡邕作仙
　　汉王瑗遇鬼物言蔡邕作仙飞去飞来甚快乐
　　璠璵之乐
　　琴以七寳餙之名璠璵之乐
　　半英雄
　　防曰厐统为半英雄
　　一坐起迎太初
　　景王欲杀夏侯太初意未决问安王孚曰已才足以制之否孚曰昔赵岩塟儿汝来半坐迎之太初来一坐悉起以此知之恐汝不如乃杀之
　　轩轩如朝霞举
　　海西时诸公每朝朝堂犹暗惟防稽王来轩轩如朝霞举
　　有疾不通客
　　李膺有疾不通客惟陈仲弓来乘舆出门迎之
　　蔡邕即张衡后身
　　张衡死蔡母方娠时谓邕即张衡后身
　　珠襦玉匣
　　汉帝及侯王送死皆用珠襦玉匣
　　借书可嗤
　　杜预书告儿古诗有书借人为可嗤借书送还亦可嗤
　　在郡髙枕
　　卫瓘云吾前在中山郡无事高枕而已
　　此年少甚
　　洛下人见刘道真曰此年少甚刘问此言善否云善刘曰若佳言愿令若翁亦若母亦
　　布衣雄世
　　袁绍见郑君曰本谓郑君东州名儒今乃天下长者以布衣雄世岂徒然哉
　　葛巾羽扇
　　武侯与宣王治兵将战宣王戎服莅事使人宻觇武侯乃乘素舆葛巾持白羽扇指麾三军随其进止宣王叹曰可谓名士
　　围棊信至无儿书
　　豫章太守顾劭雍之子集僚友围棊外啓书信至而无儿书虽神意无变而心知有故捉棊伤爪指掌血流客散叹曰已无延陵之遗累寜有防明之深责于是割情防哀自若
　　贷盐百斛
　　沈玠守风粮尽从姚彪贷盐百斛彪性峻直得书不答呼左右令覆盐百斛于江中曰明吾不惜惜所与耳
　　误呼父字
　　诸葛恪对韩文晃误呼其父字晃曰人子前呼其父字礼耶恪曰向天穿针不见天者非轻于天意有所在耳
　　行不择日
　　孙权时有人获大欲献吴王夜泊越里于大桑中桑呼曰勤乎绪奚事尔曰我行不择日乃遭拘系然尽南山之薪不能溃我桑曰诸葛元逊必致相困求我之徒煮汝计将安出曰子无多言祸将及汝既至建业恪谕权烹之乃立烂
　　一门盛矣
　　孙皓问丞相陆凯曰卿一门在朝几人答曰二相五侯将军十余人皓曰盛矣凯曰君贤臣忠国之盛父慈子孝家之盛今政荒民敝覆亡是惧臣何敢言盛也
　　婢讼府君
　　王武子左右人尝于门中就婢取济衣服婢欲奸之其人云不敢婢云若不从我当大呌其人终不从婢乃呼曰甲欲奸已济令杀之其人具前状武子不信其人曰枉不可受当讼府君于天武子终年疾困此人见形云府君当去矣遂卒
　　九馆痴龙
　　洛下有洞穴深不可测一妇人欲杀其夫推堕穴中此人顚倒良久方苏旁得一穴行百余里觉所践如尘闻秔米香啖之芬羙复遇如泥者味似向尘入一都郭虽无日月明逾三光人皆被羽衣奏竒乐凡过此九处有长人指柏下一羊跪捋羊须得二珠长人取之后一珠令啖之甚得疗饥请问九处答曰问张华可知其人随穴得出诣华问之云如尘者黄河下龙涎泥是昆仑山下泥九处地仙名九馆羊为痴龙初一珠食之寿等天地次者延年后一丸充饥而已
　　鹦鹉
　　张华有鹦鹉每出还輙说僮仆好恶一日寂无言华问其故曰被禁在瓮中无因得知外亊忽云昨梦不佳所忌出外华强呼之至庭果为飞鹰所击仅获见免
　　潘石同刑东市
　　石崇与潘岳同刑东市崇曰天下杀英雄君复何为尔岳曰壮士填沟壑余波来及人
　　无鬼论
　　宋岱为青州刺史禁淫祀着无鬼论后一书生诣岱曰君絶我軰血食二十余年以君有青牛髯奴未得相困今奴已叛牛已死此自得相制矣明日岱卒
　　庐山君
　　顾劭为豫章禁淫祀毁诸庙至庐山庙一郡悉諌不从夜有人经前状若方相云是庐山君劭要之入坐与谈春秋灯尽烧左传以续之鬼欲凌劭劭神气甚烈鬼反和逊求复庙劭笑而不答鬼怒曰三年内君必衰当此时相报如期劭果病笃咸劝复庙劭曰邪岂胜正终不聼遂卒
　　玉浆石髓
　　嵩山有大穴甚深晋初有人误堕穴中中有草堂二人围棋饮其人以白酒一杯又行一火井井旁有物如青泥食之不饥半年许乃出张华曰所饮者玉浆所食者龙脑石髓也
　　九醖酒
　　张华与友人饮九醖酒颇同酣畅华每醉令左右转侧则必安防至明华忽思友人夜来必死急问之果腹穿肠流床下葢不转侧耳
　　卢氏杂说
　　音声郎君
　　【阙】　十宅诸王解音声备上幸其院迎驾作乐宫中呼为音声郎君
　　金条脱
　　文宗问宰臣条脱是何物宰臣未对上曰真诰言安尼有金条脱为臂餙即今钏也真诰萼緑华赠羊权金王条脱各一枚与此少异
　　鹅腿子
　　有举人以诗谒沛帅王智兴智兴曰莫有鹅腿子否谓鹤也
　　道子画驴
　　吴道子访僧僧不加礼遂于壁上画驴而去一夜家具并踹破僧邀道子恳求乃涂却画处
　　织绫花様不同
　　卢氏不中第歩出都门投逆旅有一人附火吟曰学织锦绫工未多乱安机杼错抛梭莫教宫锦行家见把似文章笑杀他因问之曰家业织绫离乱前属宫锦坊近以薄艺投本行皆云如今花様不同且东归也
　　笔管刻从军行
　　王使君家有笔管中间刻从军行人马毛发屋木山水无不精絶毎一事刻从军行一句殆非人工成云用防牙刻
　　着绯进士
　　杜升自拾遗应举及第又拜拾遗号着绯进士
　　烂蒸葫芦
　　郑余庆召亲朋呼左右曰谕厨家烂蒸去毛莫抝折项诸人以谓必蒸鹅鸭良久就食毎人前粟米饭一盂烂蒸葫芦一枚公食甚羙诸人强进而罢
　　罽賔国香
　　杨相召崔相饭前香炉中烟成楼阁云是罽賔国香
　　临小王帖
　　有献书李徳裕以锦綉囊重重盛之太尉颇爱之卢宏宣有善书名令观之曰是某临小王帖也
　　宋五坦率
　　德宗夏中防行西明寺宋济葛巾犊鼻抄冩上曰措大茶求一碗济曰鼎水方煎可自泼之上又问作何事是何姓行宋曰姓宋第五应进士举须闻呼官家济惶恐拜起待罪一本云上问曰今日诗何如曰圣意难测上曰宋五大坦率后礼部放榜上问有济名否使囘云无上曰宋五又坦率也
　　不食菜心
　　江泌不食菜心恐伤生意邢峙不食邪蒿恶其名
　　挞额裹头
　　不由三事直拜中书舍人谓之挞额裹头
　　避世术
　　世豆黄和松叶食之甚羙可作避世术
　　硖石吟
　　士子于汉江硖石阻风吟诗曰卜得上硖石秋来风浪多久未之续空中忽云江陵一夜雨肠断木兰歌
　　束翅鹞子
　　李蔼应举时勤敏絶人号束翅鹞子
　　黄贼打黒贼
　　宣宗时京城买枣以黄米黒麫为之云黄贼打黒贼乃巢贼之谶一云巢冦
　　取卿相为状头
　　许孟容与宋济布衣友善许知举宋不第招宋与饮谢之酒酣许复大言曰今年为国取卿相为状头姚嗣卿是也后数日姚死宋徃见许曰邦国不幸姚令公薨
　　押山字
　　安禄山押字以手指三撮而成
　　西狮子脚
　　唐有伶人诣宰相诉官叙说久次问在乐部何能云在教坊作西狮子脚三十年
　　金盏玉盏地
　　长安永寜坊东南是金盏地破而可复成安邑里西是玉盏地一破则不完矣
　　四六
　　四六之作起自徐庾
　　焚香探丸
　　宣宗将命相必采中外有人望者三两人姓名撚之致香案上以物覆之焚香防祝探丸以命草麻
　　涂归
　　诏勅有不便于事涂却进之谓之涂归
　　目视具僚气吞同列
　　李徳裕在相位不以顔色假人及南迁或嘲之曰目视具僚亡筯气吞同列削寒温
　　立德政
　　宪宗时中人吐突承瓘为帝立德政碑砻石以请李绛奏言大人与天地合其德日月合其明无立碑纪徳之亊恐贻笑天下遂止
　　惠也愚
　　唐有中官学作刺纸或遗以柴答曰防惠也愚若干
　　乡贡进士
　　文宗时进士特盛学士语曰乡贡进士不博上州刺史
　　炼腿
　　僖宗在藩邸好筑毬有炼腿之语
　　蜀葵
　　蜀葵防作火把雨中不灭
　　饼卷氷切
　　薄饼卷厚氷以刀切入迎刃而解
　　苹是何草
　　文宗博览羣书延英问臣宰诗云鹿鸣食野之苹是何草崔珏曰按尔雅苹是藾萧上曰朕看毛诗疏云苹叶圆而花白丛生野中似非藾萧也
　　诗赋
　　开成二年高锴侍郎知举内出霓裳羽衣曲赋太学石经诗进诗赋自此始










　　类说卷四十九
　　钦定四库全书
　　类说目録
　　卷五十
　　佛书杂说
　　如来　　　　　　三教
　　舜佛　　　　　　八卦
　　色空　　　　　　人弗为恶【缺】
　　无漏法门　　　　观音如来
　　心法　　　　　　身口清净
　　庄老　　　　　　大慈
　　种诸善根　　　　老子不能言仁义
　　变化　　　　　　吕望
　　魍魉　　　　　　贞一致一三昧
　　孟子善立言
　　孔子杂说
　　名讳　　　　　　文君北蛮
　　射策　　　　　　印绶
　　作史　　　　　　才智
　　退之有声乐服金石
　　相反　　　　　　禇大
　　文字忌讳　　　　兵家胜负
　　缙绅脞说
　　王母侍女　　　　骑上杯
　　梦妻寄诗　　　　梦青衣妇人索眼雨中望蓬莱诗　　妇人在镜中
　　阎罗王　　　　　玲珑奈老何
　　三仙　　　　　　浑家聨句
　　南岳地仙　　　　绿裙红袖
　　楚小波　　　　　桐叶上诗
　　孟氏为少年所私　在母胎二十二月北岳赐石雁　　　庐山红莲
　　月中桂子　　　　蒲麦
　　独孤妻梦翫月　　八戒














　　类说目録
　　钦定四库全书
　　类说卷五十　　　　　　　宋　曽慥　编佛书杂说
　　如来
　　如者来之体来者如之用湛然常自如者谓之如应物而来者谓之来来者金声如者玉振之也
　　三教
　　儒者之阳阴老氏之有无释家之色空言其致则一也
　　舜佛
　　舜由仁义行非行仁义也佛由定慧行非行定慧也
　　八卦
　　正北方坎其本性也佛也阴静而有阳动乎其间葢阳生于阴也至于艮则终万物始万物者也惟文殊可即此义也文殊者智也万物莫不由乎智而相终始也至震则万物发生而出故曰帝出乎震以体言之为神以用言之为帝惟普贤可即此义齐乎防则亊当齐戒用事之时必洗心防患故以防为齐离者万物盛大如佛法用徧法界而有光明故曰相见乎离至坤则将收敛也如佛渐入湼槃之际故曰致役乎坤兊者正西物皆收成则多悦矣故曰说言乎兊至干则阴阳相薄之地故曰战乎干至坎则脱一有为之时故曰劳乎坎方归至静如入湼槃者也此言万物皆循天地阴阳自然之理儒者之道至此极矣
　　色空
　　释氏之色空即老氏之有无色即是空空即是色庄子所谓有无无有者是也在我之谓形在彼之谓色如释氏所谓六根六尘是也
　　无漏法门
　　佛者人弗为恶也仙者如山之不动也人弗为恶通乎昼夜之道而即所谓圆觉也退藏于宻释氏所谓无漏法门也
　　观音如来
　　异口同善言也真实不虚比其观自在者也谛听比佛之观世音也菩萨者博施济众者也般若者类庄生之齐物如来菩萨犹尧舜禹稷也
　　心死
　　哀莫大于心死禅家所谓苍天苍天
　　身口清净
　　心无罣碍故无有恐怖此全于天者能之所以逺离颠倒心不念是非口不言利害此其所以身口清净也手擎三千大千世界荘生所谓狭宇宙者也色不异空空不异色色即是空空即是色此忘其肝胆遗其耳目内外俱尽者也心处六情如鸟投网因物有迁者也
　　荘老
　　前际不来后际不断荘生所谓无古今也无量无邉此所以处乎不深之度藏乎无端之纪游乎万物之所终始而曾不知其极也无上防妙此老子所谓防妙通深不可识也本性空寂此常无欲以观其妙也心善渊此所谓如清泠水者也净无瑕秽此所谓涤除覧无疵者也
　　大慈
　　人以大觉为归世之迷人尘劳妄想而不悟虽生而防其所以生矣此达者之所哀佛氏之所以有大悲之号也
　　种诸善根
　　臯陶布种万民之德而黎民归之犹释氏所谓种诸善根
　　老子不能言仁义
　　老子能言道德不能言仁义葢人亦有能逺而不能近能高而不能下者老子岂不知仁义之为益于世我欲盛言大道之羙故提起仁义耳
　　变化
　　变者天道也化者地道而已能变化者惟圣人乎
　　吕望
　　吕望未足为圣人止为大贤耳
　　魍魉
　　神不明谓之魍精不明谓之魉
　　贞一致一三昩
　　道家云贞一儒者云致一释氏云三昩其义通也言一即有二遂至于三言三即昩在其间反复存之而已
　　孟子善立言
　　孟子曰君子之于禽兽见其生不忍见其死闻其声不忍食其肉此似近乎释氏又曰今乐犹古乐此似近乎老荘不见孟子善立言也释氏深言之儒浅言之深亦见其浅浅亦见其深孟子言至此而止者为天下后世虑也
　　孔子杂说
　　名讳
　　太史公名谈故史记无谈字季布改赵谈作赵同范父名防故后汉无防字郭防郑防皆作大字李翺父名楚金故为文皆以今为兹韩愈为李贺作讳辩持言在不称征之说故愈父仲卿未尝讳焉曹志植之子奏议云干植不强不讳植字三国志犹不讳其君名云功以权成是斥孙权之名也
　　文君北蛮
　　文王可以为文君张衡赋文君为我端着是也北狄可以为北蛮史记匈奴传猃狁荤粥居下北蛮是也二典可以为谟马融戛击鸣球载于虞谟是也尧典可以为唐书吴陆抗传靖言庸违唐书攸戒是也韶亦可为禹乐史记禹兴九韶之乐是也三王亦得称帝史记夏纪帝纣是也献俘不独人也物亦为俘书俘厥寳玉是也俘取也匄不止自乞也与人自可称匄唐川王云尽取善缯匄诸宫人是也胗不止脉也视物亦可为胗王乔诏上方胗视是也饷不止于饮食也魏文纪注以诗赋饷孙权徐孝穆有答饷镜诗是也城邑亦可曰币赵世家以城市邑十七币吾国是也
　　射策
　　汉射策与对策不同按萧望之射谓为难问疑义书于策量其大小署为甲乙之科不使彰献射者随其所取得而释之对者显问以政事经义观其所对文词定高下晋潘京为州所辟因谒见问策探得不孝字刺史曰辟士为不孝耶答曰今为忠臣不得为孝此亦射策遗法耳
　　印绶
　　汉时印绶非若今之金紫银绯长使服之也葢居是官则佩是印绶罢则解之故三公上印绶也后汉张奂云吾前后十要银艾银即银印艾即緑绶十要者一官一佩之耳印不甚大淮南王曰方寸之印丈二之组是也晋妇人亦有印绶虞谭母赐金章紫绶是也
　　作史
　　晋张辅云司马迁叙三千年亊五十万言班固叙二百年亊乃八十万言自昔史氏所书两氏一亊则曰语在某人传晋书载王隐諌祖纳奕棋一段几二百字两传俱出此为文烦矣
　　才智
　　天下无穷者才智也陈平尝出六竒燕居深念恐祸及已陆贾教之交驩太尉又为书吕氏数事平从之卒诛诸吕则贾之智谋又在平之右矣方刘晏治财谷一人而已顺宗时李防莅职一年较其所入如晏最多之年明年过之又明年增一百八十万緍而程异之计较又精于防就财谷之才观之是刘晏不如李巽李巽又不如异之
　　退之有声乐服金石
　　韩退之晚年有声乐而服金石药张籍祭文曰乃出二侍女合弹琵琶筝既而公疾浸加孺人侍汤药白乐天思旧诗云退之服硫黄一病讫不痊防之炼秋石未老身溘然退之尝讥人不解文字饮而自败于女妓乎作李博士墓铭戒人服金石药而自饵硫黄乎
　　相反
　　羊祜凿墓陶侃决措二人正相反王戎好聚尝手执牙筹王衍口不言钱谓阿堵物二人正相反坦之作废庄论阮籍作达庄论亦相反废庄论诋讥子休而多窃其言操戈入室文章之最病
　　褚大
　　或疑褚先生为褚大非也按儒林褚大董仲舒弟子也平凖书褚大为武帝使而褚先生者哀成间人也武纪注禇先生名少孙为汉博士
　　文字忌讳
　　曹植七啓言食味云搴芳莲之巢张恊七命云丹穴之雏二者似非庖厨物也大抵作文字须识忌讳
　　兵家胜负
　　兵家胜负多出偶然无定算也谢以八万人当苻坚百万之众其势宜不敌也若坚阻肥水而陈必保万全惟麾军却退众乱不能立故败世谓谢能走苻坚者此耳桓温伐蜀败于管桥众惧欲退鼓吏误鸣进鼓于是攻之李寿大溃乃以国降世谓桓平蜀者此耳
　　缙绅脞说
　　王母侍女
　　王母见汉武左右侍女四人帝问其名氏曰董防成许飞琼凌婉华叚安香
　　骑上杯
　　海东有姓刘人善作酒盛暑可寄千里谓之骑上杯
　　梦妻寄诗
　　蘓检登第梦妻寄诗曰楚水平如镜周囘白鸟飞金陵几多地一去不知归
　　梦青衣妇人索眼
　　僧乘杲梦一使者押青衣妇人问杲索眼声气颇厉使人将出刀先断杲右手杲曰愿以左手易之使人问左右何意杲曰近方受戒留右手撘袈裟使人曰更不用防手师一言撘袈裟已还嗔叱妇人令去又曰此妇鱼也师前身为王家儿六七岁家人买得此鱼尚鲜活师以手剜取其眼故今来索
　　雨中望蓬莱诗
　　君房梦出郊望巨浸中楼台参差忽有二青衣棹舟至大呼曰张秀才赋雨中望蓬莱山诗君房赋曰重埀宻雨孤梦隔秋宫红炉九华暗香消芳思融仙忻望不及鹤信遣谁通但云许玉斧寜知张巨公二童曰凡世人争合道神仙名字俄巨兽哮吼波上风涛大作恐惧而觉
　　妇人在镜中
　　江南鲁思郾女一日将妆忽见一妇人在镜中被发徒跣抱一婴儿自是日日见之思郾自问其故曰我徃歳建昌县録事娶我为侧室逾年生此子君女为正妻后録事出旁县君女并此子投我井中以石填之诈其夫云逃去我家讼于有司适防君女卒今虽后身固当偿命也其女遂卒
　　阎罗王
　　唐严安之为京兆尹以强明称民吏畏之一日见一神鞬櫜致礼甚恭曰五道将军拜谒今奉天符迎公为阎罗王替韩王安之是夜卒明皇闻之追封为平等王
　　玲珑奈老何
　　商玲珑余杭歌妓白公守郡日与歌曰罢胡琴掩瑶瑟玲珑再拜当歌立莫为使君不解歌听唱黄鸡与白日黄鸡催晓丑前鸣白日催人酉后没腰间红绶系未稳镜朱顔看已失玲珑玲珑奈老何使君歌了汝更歌时元防之在越州厚币邀至月余使尽歌所唱之曲作诗送行兼寄乐天曰休遣玲珑唱我词我词多是寄君诗却向江边整囘棹月落潮平是去时
　　三仙
　　武夷山中秋日吕真人钟离先生武夷君三座空中呼曰若男女命皆坐命鼓师捶引鼓管师鲍公希吹横笛板师何凤儿抚节板师董娇娘弹坎侯谢英妃抚长离【觱篥也】吕阿香戞圆腹【琵琶也】须防命行酒令歌人唱人间好曲词曰天上人间兮防合疎稀日落西山兮夕鸟归飞百年一饷兮志与愿违天宫咫尺兮恨不相随
　　浑家聫句
　　滕廷俊洛阳道中投宿庄家主人偶出廷俊叹曰为客多苦辛日暮无主人忽有老父衰鬂敝衣出曰适闻郎诗虽曹云客子常畏人不能过也仆忝浑家扫门之客姓麻名和第大偕至西堂隅见萃堂复阁中有樽酒盘杓同坐良久又一客出曰和且邪谓麻大曰适与君聨句未成麻乃书题目云同在浑家平原馆聨句一首麻大诗曰自与浑家隣馨香遂满身无心好清净有用去灰尘且邪曰仆是七言韵又不同乃吟曰冬朝毎去依烟火春至还归养子孙曾向苻王笔端坐迩来求食浑家门廷俊犹不悟作诗曰田文称好客凡有几多人如有冯讙在今希厠下賔二人相顾笑曰何得相讥曰使君在浑家门一日当厌足矣于是飡肴馔引满数十廵主人归呼廷俊二人俱不见身坐厠屋下旁有大苍蝇秃扫箒而已廷俊有热疾自此顿愈
　　南岳地仙
　　进士赵顔于画工处得软障图一妇人甚丽顔曰如何令生愿纳为妻画工曰予神画也此名真真呼其名百日昼夜不歇即必应则以百家防灰酒灌之遂活顔如其言果下障言笑饮食如常逾年生一子其友曰此妖也予有神剑可斩之其夕真真泣曰妾南岳地仙也为人畵形君又见呼既不夺君志今忽疑妾不可更住携其子却上软障呕出前饮百防灰酒覩其上惟添一儿子皆是畵焉
　　緑裙红袖
　　建隆初有人泊舟巴硖夜闻人咏曰秋径填黄叶悬崖露草根猿声一呌防客泪数重防通宵凡吟百过又有梁伯升者肄业废宅中梦一女子绿裙红袖呼曰梁君听妾幽恨之句诗曰卜得上硖日秋来风浪多江陵一夜雨肠防木兰歌
　　楚小波
　　进士谢朏寓居寳应晚至县桥忽见女郎自舟中出曰某楚小波也可见访舟中怀中出诗曰画桥直下是兰舟抢月冲烟任意游金玉满堂无用处早随年少去来休妾貎君才两不常君今休更苦思量儿家自有清溪水饮着方知气味长胐至友人家夜深复见小波倚桥柱戯之曰尾生何来晚耶朏作頋揖状平歩水中而不知觉其仆下水救拽上岸若醉人矣月余方醒友人曰此倡鬼也夺诗焚之
　　桐叶上诗
　　蜀侯继图倚大悲寺楼风飘大桐叶上有诗曰拭翠敛双蛾为欝心中事捻管下庭除画成相思字此字不书石此字不书纸书向秋叶上愿逐秋风起天下有心人尽解相思死天下负心人不识相思意有心与负心不知落何地后数年继图卜任氏为婚乃云是妾所书叶也
　　孟氏为少年所私
　　维扬万眞者大商也在外贸易其妻孟氏春时独游园亭吟曰可惜春时节依前独自游无端数行泪长抵对花流忽有少年逾垣诱曰浮生如寄年少几何繁花正开而黄叶又坠人间之恨何啻干端岂如偷顷刻之欢也孟氏作诗曰谁家少年郎心中暗自欺不道终不可可即恐郎知少年报之曰神女配张硕文君遇长卿逢时两相得聊足慰多情由是私之挈归已舍逾年夫自外至孟氏忧泣少年曰吾固知其来言讫腾身而去顷之方没竟不知何恠
　　在母胎二十二月
　　供奉官郭坦自云母胎余年不育其家以为妖异多服药堕之皆不动有善针人曰三针必效凡百余针竟亦不动父母知其不可奈何信命而已至二十二月生子母俱安长亦少病惟胸臆间有黑防数十处乃当日针防也人生岂偶然可生可毙
　　北岳赐石鴈
　　杨裕河朔人一日出郊有使人自北驰骑来问子非杨裕乎北岳赐汝物可跪受之使者怀中探一物若帛裹者裕归焚香啓之得石鴈一雄一雌左翅掩右者雄也右翅掩左者雌也后生一男一女男为周朝宣徽使女为汉高祖妃
　　庐山红莲
　　雍熈中君房寓泊庐山开先寺望黄石岩瀑水中一大红叶泛泛而下令僧行急取乃红莲一叶长三尺濶一尺三寸尝观庐山记说沛水出双剑峯顶有池濶数百尺其深莫测又有清源池生莲花大如车轮今可信矣君房因分此叶遗好事者磨汤饮之其莲香经宿不散
　　月中桂子
　　白乐天题灵隐诗云在郡三百日入山十二囘宿因桂子下醉为海棠开又云山寺月中寻桂子郡城楼上看潮头祥符中君房为钱塘令宿月轮山寺僧报云桂子下塔遽出登塔望之纷纷如烟雾转旋成穏散坠塔上如牵牛子黄白相间咀之无味
　　蒲麦
　　有道士过济州村坊曰泽中多蒲蒲中有麦可食居人曰未尝知此道士曰采熟蒲毎作栲栳入小麦二斗磨之即俱为麫矣村人依教试之正与麦麫无异但轻而不坚明年济郓人多食救民之饥他年即不可食
　　独孤妻梦翫月
　　贞元中进士独孤遐叔家长安游蜀二年乃归去城数里天暝止于佛寺因吟旧诗曰近家心转切不敢问来人夜分有十余人持酒具乐器至庭下遐叔意谓贵族乃潜伏伺之中有女郎侧身不乐察之乃其妻也一少年举杯曰愿闻金玉之声其妻悲愁若无所诉歌曰今夕何夕存耶没耶良人去兮天之涯园林伤心兮三见花一人曰良人非逺何天涯乎遐叔惊愤取大砖飞击悄然一无所有速驾而归青衣报娘子梦惊魇方悟遐叔至寝妻曰向梦与姑妺玩月出金光门向一野寺为凶暴者脇与杂坐饮酒其说与遐叔所见一同
　　八戒
　　江南徐保成八戒一曰知富贵之矫傲故屈已而自卑二曰知名利之败身故随时而任运三曰知嗜欲之促寿故观德而不为四曰知思虑之消意故畅道而守一五曰知语烦之伤气故终日而忘言六曰知喜怒之伤神故省已而自理七曰知戯乐之虚伪故存神而自怡八曰知酒食之害人故量味而节俭







　　类说卷五十
<子部,杂家类,杂纂之属,类说>
　　钦定四库全书
　　类説目録
　　卷五十一
　　古乐府
　　战城南　　　　　巫山髙
　　将进酒　　　　　长相思
　　千里思　　　　　洛阳道
　　长安道　　　　　紫骝马
　　羙女篇　　　　　江南思
　　三妇艶　　　　　白铜鞮歌
　　灔滪歌　　　　　河中之水歌
　　碧玊歌　　　　　桃叶歌
　　团扇歌　　　　　蓟北行
　　枣下何纂纂　　　结客少年塲
　　玉阶怨　　　　　两头纎纎
　　半白半黒　　　　五杂组
　　入朝曲　　　　　悲声歌
　　老诗　　　　　　骢马行
　　当置酒　　　　　逺游
　　木兰
　　乐府解题
　　江南曲　　　　　防歌
　　陌上桑　　　　　长歌短歌
　　董桃行　　　　　白头吟
　　白苎歌　　　　　有所思
　　子夜歌　　　　　乌夜啼
　　石城　　　　　　莫愁
　　太子歌　　　　　饮马长城窟
　　齐讴吴趋　　　　结客少年塲
　　放歌行　　　　　闗山曲
　　雉朝飞　　　　　别鹤操
　　水仙操　　　　　公无渡河
　　坎侯　　　　　　定情诗
　　铜雀伎　　　　　合欢诗
　　招隠　　　　　　大刀头
　　连句　　　　　　妾换马
　　回文诗　　　　　百年歌
　　歩虚词　　　　　盘中诗
　　建除　　　　　　风人诗
　　乌生八九子　　　时清不可为非
　　人生不满百　　　巴渝之羙
　　君马黄　　　　　明君歌
　　清商曲　　　　　大小垂手
　　携手曲　　　　　夜曲
　　本事记
　　乐昌公主　　　　窈娘
　　饼师　　　　　　兵士袍中诗
　　寄内诗　　　　　韩翃同姓名
　　染指题诗　　　　张杨丑妇
　　司空见惯　　　　桃花依旧笑东风
　　樊素小蛮　　　　许飞琼
　　山僧不念经　　　李白戏杜甫
　　杜牧题禅僧诗　　紫云
　　明河篇　　　　　李适之罢相诗
　　御史歌妓　　　　不栽桃李
　　后妻虐子　　　　章台柳
　　骆賔王为僧　　　刘希夷诗
　　长孙欧阳相嘲　　银花合金铜钉
　　妻有三可畏　　　郎中员外
　　活剥生吞　　　　陶隠居
　　马自然诗　　　　元白诗
　　白衣吟诗　　　　白二十韦十九
　　登崖州城诗　　　廻波诗
　　齿録牙绯
　　津阳门诗
　　玉窱　　　　　龙香拨
　　骊山　　　　　　玉如意
　　霓裳羽衣　　　　仙客
　　琥珀　　　　　　玻璃碑
　　诗品
　　鲍谢　　　　　　班媫妤诗
　　潘安仁诗　　　　儿女情多风云气少
　　郭景纯诗　　　　陶彭泽诗
　　惠休　　　　　　五贤诗
　　秋懐衣之作　　谢元晖诗
　　晋宋无诗手　　　锦赐作长
　　寳月　　　　　　诗父
　　诗有生气　　　　灵运名客儿
　　虬龙片甲凤凰一毛
　　诗不贵用事
　　诗苑类格
　　八病　　　　　　文中子论诗
　　六对　　　　　　孙翌论诗
　　皎然论诗　　　　三偷
　　白乐天诗
　　续金针格
　　诗窍　　　　　　练句
　　自然等句　　　　四聨
　　取况　　　　　　扇对






　　类説目録
　　钦定四库全书
　　类説卷五十一　　　　　　宋　曽慥　编古乐府
　　战城南
　　张正见战城南云云屯两阵合劒气七星明
　　将进酒
　　梁昭明将进酒云洛阳轻薄子长安轻薄儿
　　长相思
　　徐陵长相思云龙城逺鴈门寒愁多痩转剧衣带自然寛念君今不见谁为抱腰防陈江总长相思云湘水深陇头咽红罗斗帐里绿绮清絶自嗟云长相思久离别两心相忆不相彻悲风凄浮云结柳叶眉上消菱花镜中灭陆琼云长相思久别离春风送燕入帘窥脂粉弄花枝红楼千愁色玉箸两行垂心心不相照望望何由知
　　千里思
　　魏祖千里思云细君辞汉宇王嫱即虏胡忧来似悬斾泪下若连珠无因上林鴈但见边城芜
　　洛阳道
　　陆系洛阳道云路旁避骢马车中防玊人
　　长安道
　　陈暄长安道云长安开綉陌三条向绮门张敞车军马韩嫣乗副轩宠深生借殿功多竟买园
　　紫骝马
　　梁元帝紫骝马云长安羙少年金络锦连钱宛转青丝鞚照耀珊瑚鞭
　　羙女篇
　　梁简文羙女篇云粉光胜玉靓衫薄拟蝉轻媚态随流盼余娇逐语声
　　江南思
　　柳恽江南思云汀洲采白苹日落江南春洞庭有归客潇湘逢故人
　　三妇艶
　　王融三妇艶云大妇织缣绮中妇织流黄小妇独无事擕琴上髙堂丈人且安坐调未遽央梁昭明云小妇独无事红黛润方津湘东王云幄中清酒马硁錬帬边杂佩琥班龙
　　白铜鞮歌
　　梁武白铜鞮歌云湘阳白铜鞮圣徳应干来
　　灔滪歌
　　梁简文灔滪歌云灔滪大如服瞿唐不可触又西曲杨叛儿歌云暂出白门前杨桞可藏乌郎作沉水香侬作博山炉
　　河中之水歌
　　梁武帝河中之水歌云河东之水向东流洛阳女儿名莫愁莫愁十三能织绮十四采桑南陌头十五嫁作卢家妇十六生儿似阿侯卢家羙室桂为梁中有欝金苏合香头上金钗十二行足下丝履五文章瑚挂镜烂生光平头奴子擎履双平生富贵何所望恨不早嫁东家郎作青阳乐云青荷葢緑水芙蕖发红鲜下有并根藕上生并目莲又作东飞伯劳歌云东飞伯劳西飞燕黄姑织女常相见
　　碧玊歌
　　孙绰情人碧玉歌云碧玉小家女不敢扳贵卿
　　桃叶歌
　　王献之情人桃叶歌云桃叶复桃叶桃叶连桃根相怜两乐事独使我纒绵桃叶复桃叶渡江不用楫但渡无所苦我自迎接汝
　　圑扇歌
　　沈约圑扇歌云青青林中竹可作白团扇动揺玉郎手女因托方便圑扇复扇持许自障面憔悴无复理羞与郎相见
　　蓟北行
　　庾信蓟北行云闗山连汉月陇水向秦城笳寒芦叶脱弓冻纻鸣
　　枣下何纂纂
　　元帝枣下何纂纂行云非直入游宫业期植灵苑且欢洛阳词无羡安期逺王曹云柳黄知节变草绿识春归
　　结客少年塲
　　刘孝盛结客少年塲行云少年李六郎遨游遍五都挿腰铜首障日锦屠苏莺羽装银镝犀胶餙象弧近发连双兔高弯落九乌庾信云年年喜夫婿新拜羽林郎定知刘碧玉偷嫁汝南王孔绍安云结客佩羙钩横行渡陇头若使三边定当封万里侯
　　玉阶怨
　　江总玉阶怨云紫藤拂花树黄鸟度青枝思君一叹息苦泪应言垂
　　两头纤纤半白半黒
　　徐朝云两头纤纤月初生半白半黒眼中睛腷腷防防鸡初鸣磊磊落落向曙星沈约云两头纎纎弓欲持半白半黒乌工衣腷腷带戈飞磊磊落落行人稀
　　五杂组
　　沈约云五杂组冈头草往复还车马道不获已人将老王融云五杂组庆云发往复还经天月不获已生胡越五杂组处朝市往复还王良驭不获已昭君去五杂组园中树往复还亏盈数不获已边城路
　　入朝曲
　　谢脁入朝曲云江南佳丽地金陵帝王州逶迤绿水迢逓起朱楼
　　悲歌
　　王融悲歌云悲歌可以当泣逺望可以当归欲归家无人欲渡河无船心思不能言肠中车轮转
　　老诗
　　应璩云三老诗云吾有行道人陌上见三叟住车问三叟何以得此夀上叟前置词侧身独自宿中叟前置词量肠节所受下叟前置词暮卧不覆首
　　骢马行
　　刘孝威骢马行云防鞯玉镂鞍寳刀金错室
　　当置酒
　　陆机当置酒云三益既威防四始方葱粲
　　逺游
　　曹植逺游云灵鳌载方丈神兵撼嵯峨
　　木兰
　　促织何唧唧木兰当户织不闻机杼声但闻女叹息问女何所忆女亦无所忆昨夜见兵帖可汗大兵兵书十二卷卷中有爷名我爷无大儿木兰无长兄愿为市鞍马从此替爷征旦辞爷娘去暮宿黄河边不闻爷娘唤女声但闻黄河水溅溅旦辞黄河去暮宿燕山头不闻爷娘唤女声但闻胡马鸣啾啾万里赴戎机关山度若飞朔气金甲寒光照铁衣将军百战死壮士十年归归来见天子天子坐明堂防勋十二转赐物百千强可汗问所欲木兰不愿尚书郎愿驰千里足送儿还故乡爷娘闻女来出阁相扶将阿姊闻妺来当户理红妆小弟闻姊来磨刀霍霍向猪羊开我东阁门坐我西间床脱我征时袍着我旧时裳当窻理云鬓对镜贴花黄出门逢火伴火伴皆惊惶同行十二年不知木兰是女郎雄兎脚扑朔雌兎眼迷离两兎傍地走乌能知我是雄雌
　　乐府解题
　　江南曲
　　江南曲云江南可采莲莲叶何田田
　　防歌蒿里行
　　古防歌本出田横门人歌以送横一章言人命奄忽如薤露晞二章言人死精归蒿里汉武时李延年分为二曲薤露送王公贵人蒿里送士大夫庶人亦曰挽歌按左传齐将与莒战艾陵公孙夏使其徒歌虞殡杜注送防歌不由田横始也
　　陌上桑
　　陌上桑亦曰艶歌罗敷行词云月出东南隅照我秦氏楼邯郸女子秦罗敷采桑陌上赵王登台见而悦之置酒夺焉女素善弹筝作陌上桑以自明不从
　　长歌短歌
　　长歌行魏武帝赋对酒当歌人生几何旧说长歌短歌大率言人夀命长短已定不可妄求
　　董桃行
　　董桃行后汉游童作终有董卓之乱卒以迯亡晋傅休奕歴九秋篇叙夫妇别离之思云拟董桃行
　　白头吟
　　文君作白头吟云皑如山上雪皎如云间月良人有两意故来相诀絶
　　白纻歌
　　白纻歌称舞者之羙冝及芳时为乐梁武帝令沈约改为四时歌若兰蘂参差桃枝半红即春也
　　有所思
　　有所思大略言所思乃在大海南闻君有他心烧之当风扬其灰
　　子夜歌
　　子夜歌晋有女子夜所造声过哀
　　乌夜啼
　　乌夜啼宋彭城王义康徙豫章王义庆时为江州相见而哭文帝闻之召还大惧伎妾闻乌夜啼叩阁曰明日应有赦及改南州因作此歌亦有乌栖曲
　　石城
　　石城宋藏质为竟陵守城上见羣小歌谣而为之
　　莫愁
　　石城有小女名莫愁善歌谣词云莫愁在何处莫愁石城西艇子打两浆催送莫愁来
　　太子歌
　　汉明帝为太子乐人歌四章以賛徳一曰日重光二曰月重轮三曰星重辉四曰海重润
　　饮马长城窟
　　饮马长城窟诗云青青河畔草绵绵思逺道伤良人游荡不归蔡邕所作若陈琳水寒伤马骨则言秦人苦长城之役
　　齐讴吴趋
　　齐讴行陆士衡歌齐地之羙吴趋行吴人歌其土地
　　结客少年塲
　　结客少年塲言轻生重义慷慨以立功名
　　放歌行
　　鲍照云蓼虫葵槿之类言朝廷方盛君上爱才何为临路将去也
　　闗山曲
　　闗山曲伤别离也
　　雉朝飞
　　雉朝飞齐宣王时处士牧犊子所作年七十无妻见野雉雌雄相随因操琴而歌之
　　别鹤操
　　别鹤操商陵牧子所作娶妻五年无子父兄将为之改娶妻倚户悲哭牧子乃怆然而歌曰将乖比翼隔天端山川悠悠路漫漫
　　水仙操
　　水仙操伯牙学琴于成连成连先生云吾师方子春在东海中能移人情乃与伯牙俱往至蓬莱山留伯牙曰吾将迎师刺舡而去旬日不返伯牙但闻水声澒洞山林杳防羣鸟悲号叹曰先生将移我情援琴而歌顿悟妙防成连刺船迎之伯牙遂妙天下
　　公无渡河
　　公无渡河本箜篌引朝鲜津卒霍子髙妻丽玉所作子髙晨起刺船有白首狂夫披发提壶出乱流而渡其妻呼止之不及溺死于是援箜篌歌曰公无渡河公竟渡河公堕河死当奈公何曲终投河而死丽玊伤之乃引箜篌写其声闻者堕泪
　　坎侯
　　汉武帝灭南越祠太乙后土令乐人侯晖依琴造坎言其坎坎应节也侯工人之姓因曰坎侯后语讹为箜篌
　　定情诗
　　定情诗魏繁钦作言妇人不能以礼从人解衣服玩好结绸缪之志若臂环致拳拳指环致殷勤珠致区区香囊致扣扣跳脱致契阔佩玉结恩情自以为至矣而期于山隂山阳山西山北终不答乃自悔焉
　　铜雀伎
　　铜雀台亦云铜雀伎魏武帝遗命宫伎朔望登台望吾西陵后人悲其意而为之咏
　　合欢诗
　　合欢诗晋杨方作言虎啸风起龙跃云浮磁石引针阳燧致火声比而应同志相求常愿食同并根穗饮共连理杯衣同双丝绢寝共无缝绸坐必接膝行必携手如鸟同心如鱼比目利断金石宻愈胶漆
　　招隠
　　招隠汉淮南王安小山所作山中不可久留后人改为王言左思招隠数篇王康琚又反招隠淮南书有小山大山言政大小犹诗二雅
　　大刀头
　　藁砧今何在藁砧夫也问夫今何在山上更安山重山为出字言出不在也何当大刀头刀头有环问何时还也破镜飞上天月破当来也
　　连句
　　连句起自汉武帝栢梁宴作人作一句连以成文七言诗始于此
　　妾换马
　　爱妾换马淮南王安作
　　廻文诗
　　廻文诗廻复读之皆类而成文
　　百年歌
　　百年歌起总角至百年歴述防小丁壮耄之状每十年一首陆士衡独至一百二十
　　歩虚词
　　歩虚词道观所唱备言缥缈众仙轻举之羙
　　盘中诗
　　盘中诗盘屈书之诗云山树高乌鸣悲末云当从中央周四角也
　　建除
　　建除若鲍昭建旗出敦煌除去徒与驿但有建除字而已不存其意
　　风人诗
　　梁简文风人诗上句一语用下句释之成文围棊烧败袄着子知然衣
　　乌生八九子
　　古词云乌生八九子端坐秦氏桂树间言乌母本在山岩来为秦氏弹丸所杀黄鹄摩天鲤在深泉人得而煑之夀命各有定分也
　　时清不可为非
　　东门行云出门东行不愿归言士有贫不安其居拔劒将去妻子牵衣止之曰时清不可为非愿其餔糜不求富贵
　　人生不满百
　　西门行云人生不满百常懐千嵗忧昼短苦夜长何不秉烛游
　　巴渝之羙
　　武王伐纣歌使工习之号巴渝之羙
　　君马黄
　　君马黄臣马苍君马逐臣马良叹无罪见逐也
　　明君歌
　　王明君歌我本汉家子是也王昭君以汉讳昭为明字
　　清商曲
　　清商曲南朝旧乐隋平陈因置清商署巴渝白纻等曲皆在
　　大小垂手
　　大垂手言舞而垂其手亦有小垂手及独摇手之类
　　携手曲
　　携手曲言携手行乐恐芳时不留君恩将歇
　　夜夜曲
　　夜夜曲伤独处也阳春曲伤时也
　　本事诗
　　乐昌公主
　　陈太子舍人徐徳言妻后主之妺封乐昌公主陈政方乱徳言知不相保曰以君之容国亡必入豪家情縁未断犹冀相见乃破一照人执其半他日必以正月望日卖于都市及陈亡妻入杨素家徳言流离至京以正月望日访于都市有苍头卖半照者徳言出半照合之题诗曰照与人俱去照归人不归无复姮娥影空留明月辉陈氏得诗涕泣不食素召徳言还其妻令陈氏为诗曰今日何造次新官对旧官笑啼俱不敢方验作人难
　　窈娘
　　唐乔知之婢窈娘武承嗣留之乔作诗以达窈娘结诗裙带赴井而死承嗣见诗遣酷吏诬防知之破其家诗曰石家金谷重新声明珠十斛买娉婷昔日可怜君自许此时歌舞得人情别君去君终不忍徒劳掩袂伤红粉百年离别在高楼一代红顔为君尽时载初元年三月也四月下狱八月死
　　饼师
　　寜王宅左有卖饼者妻王一见属目厚遗其夫娶之环嵗问汝忆饼师否黙然不对召使见之注视垂泪若不胜情王维在座作诗曰莫以今时宠寜忘旧日恩防花满目泪不共楚王言
　　兵士袍中诗
　　开元中赐边军纩衣制于宫中有兵士袍中得诗曰沙塲征戍客寒苦若为眠战袍经手作知落阿谁边畜意多添线含情更着绵今生已过也重结后身縁兵士以诗白帅帅进之明皇以诗遍示六宫曰有作者勿隠吾不罪汝有一宫人自言万死明皇悯之遂以嫁得诗人曰我与汝结今生縁
　　寄内诗
　　朱滔招兵不择士族悉令赴军有士子容止可观滔问所业曰学为诗即令作寄内诗词曰握笔题诗易荷戈征戍难惯从鸳被暖怯向鴈门寒痩尽寛衣带啼多渍枕檀试留青黛媚回向画眉防又令代妻答曰蓬鬓荆钗世所稀布裙犹是嫁时衣胡麻好种无人种合是归时底不归滔乃放归
　　韩翃同姓名
　　徳宗时制诰阙人中书两进名御笔不又请之上批曰与韩翃时有与翃同姓名者为江淮刺史又具二人同进上复批曰春城无处不飞花寒食东风御柳斜日暮汉宫蜡烛轻烟散入五侯家批曰与此韩翃
　　染指题诗
　　李相绅镇淮南张又新罢江南郡宴饮极欢又新尝为广陵从事致情酒妓终不果纳至是二十年犹在席又新指染酒题诗于上李命妓歌以侑酒词曰云雨分飞二十年当时求梦不曽眠今来头白重相见还上襄王玳瑁筵
　　张杨丑妇
　　张又新郎中与杨处州友善杨妻李氏有徳无容杨未尝介意张尝语杨曰我少年成名惟得羙室平生望足杨曰必求是但与我同好定谐君心张信之既婚殊不惬心杨曰君何太痴张曰与君无间以情告君君误我如是何谓痴杨歴数求名从官之自曰岂不与君皆同耶曰然然则我得丑妇君讵可不同我耶张君问君室何如我曰特甚张大咲遂如初张既成家为诗曰牡丹一朶直千金将谓从来色最深今日满栏开似雪一生辜负防花心
　　司空见惯
　　李司空邀刘禹锡饮命妙妓歌以送酒刘赋诗曰安鬓梳头宫様妆春风一曲杜韦娘司空见惯浑闲事断尽苏州刺史肠李以妓赠之
　　桃花依旧咲春风
　　博陵崔防清明日游都城南得居人庄扣门久之有女子问谁耶以姓字对曰寻春独行酒渴求饮女以杯水至独倚小桃意属殊厚崔辞去来嵗清明忽思之径往题诗扉曰去年今日此门中人面桃花相映红人面秪今何处去桃花依旧笑春风后数日复往闻其中哭声问之有老父曰君非崔防耶吾女自去年恍惚若有所失及见左扉有字遂病而死崔请入哭之尚俨然在床崔举其首枕其股曰某在斯某在斯须臾开目半日复活老父大喜以女归之
　　樊素小蛮
　　白尚书姬妓樊素善歌小蛮善舞尝有诗曰樱桃樊素口杨桞小蛮腰又为杨柳枝词曰一树春风万万枝嫰于金色软如丝永丰坊里东南角尽日无人属阿谁后宣宗朝唱是词命取永丰柳两枝植禁中白感上知其名又为诗云定知此后天文里柳宿光中添两枝
　　许飞琼
　　诗人许浑梦登山有宫室人云此昆仑也入见数人方饮招之赋诗曰晓入瑶台露气清坐中惟有许飞琼尘心未断俗縁在十里下山空月明他日复梦至其处飞琼曰子何故显予姓名于人间即改云天风吹下歩虚声曰善
　　山僧不念经
　　大和末勅僧尼试经不通者勒还俗李章武为成都少尹有山僧住禅观有年未尝念经章武赠诗曰南宗尚许通方便何处心中更有经好去苾蒭云水畔何山松栢不青青主者免之而去
　　李白戏杜甫
　　李白戏杜甫诗曰饭颗山头逢杜甫头戴笠子日卓午借问别来太痩生总为从前作诗苦
　　杜牧题禅僧诗
　　杜牧弱冠登制科与同年游寺有禅僧拥褐独坐语皆妙问牧修何业旁人以累防夸之僧笑曰不知也杜题诗曰家在城南杜曲旁两枝仙桂一时芳禅师都未知名姓始觉空门气味长
　　紫云
　　杜牧为御史分务洛阳李司徒罢镇闲居大开筵席女妓百余人牧瞪目注视云闻有紫云者孰是李指示之牧曰名不虚宜以见惠李俯而笑诸妓皆回首牧吟曰华堂今日绮筵开谁唤分司御史来忽发狂言惊满坐两行红粉一时回后三年狎游诗曰落拓江湖载酒行楚腰纎细掌中擎十年一觉扬州梦赢得青楼薄幸名觥船一棹百分空十载青春不负公今日鬓丝禅榻畔茶烟细飏落花中
　　明河篇
　　宋之问天后朝求为北门学士不许作明河篇云明河可望不可亲愿得乗槎一问津更将织女支机石还访成都卖卜人则天曰吾非不知之问才但以其有口过葢以之问齿疾口尝臭故也
　　李适之罢相诗
　　开元末宰相李适之时誉甚羙李林甫排诬罢免为诗曰避贤初罢相乐圣且杯为问门前客今朝几个来林甫愈怒遂终不免
　　御史歌妓
　　太和初有御史分务洛京者有妓善歌留守李逢吉请一见盛妆而往李命与姬相面李妓四十余人皆处其下既入不复出信宿絶不相闻悲啼投诗李但含笑曰大好诗遂絶曰三山不见海沉沉岂有仙踪尚可寻青鸟去时云路断嫦娥归处月宫深纱窻暗想春相忆书幌谁怜夜独吟料得此时天上月秪应偏照两人心
　　不栽桃李
　　贾岛初有诗名狂狷薄行久不中第裴晋公兴化里凿池起台榭岛方下第怨愤题诗亭内曰破却千家作一池不栽桃李种蔷薇蔷薇花落秋风后荆棘满衣君始知人皆恶其不逊卒不第而终
　　后妻虐子
　　开元中幽州衙将姓张者娶孔氏生五子去世后李氏悍妬虐五子日鞭捶之子不堪其苦告于墓母自塜中出抚其子悲恸题诗赠张曰不忿成故人掩涕每盈巾死生今有隔相见永无因匣里残妆粉留将与后人有意怜男女无情亦任君欲知肠断处明月照孤坟连帅以事上闻勅李氏决一百流岭南张停职
　　章台柳
　　桞氏李将妓归韩翃翃来嵗成名淄青节度使侯希逸奏为从事以世方扰不敢以柳自随置之都下三嵗不果还寄诗曰章台柳章台桞往日依依今在否纵使长条似旧垂亦应攀折他人手柳答曰杨柳枝芳菲节可恨年年赠离别一叶随风忽报秋纵使君来岂堪折柳后为畨将沙叱利所刼宠之専房翃随希逸入朝怅然不乐有虞候将许俊乘马径趋沙叱利之第挟柳上马而去即以授翃
　　骆賔王为僧
　　宋之问至江南游灵隠寺行吟曰鹫岭欝岧嶤龙宫锁寂寥第二聫捜思未就有老僧长明灯坐大禅床曰少年吟调甚苦何不曰楼观沧海日门对浙江潮之问愕然又续云桂子月中落天香云外飘扪萝登塔逺刳木取泉遥霜薄花更发氷轻叶未凋待入天台路防予渡石桥迟明访之则不复见寺僧曰此骆賔王也当敬业之败与賔王俱逃将帅虑得罪求类二人者函首以献故敬业得为衡山僧賔王亦落发遍游名山
　　刘希夷诗
　　刘希夷尝为诗曰今年花落顔色改明年花落复谁在悟曰其不祥欤又诗曰年年嵗嵗花相似嵗嵗年年人不同又恶之果以来春下世
　　长孙欧阳相嘲
　　长孙无忌见欧阳询形陋嘲曰耸防成山字埋肩未出头谁言麟阁上画此一狝猴询曰索头连臂暖漫裆裹肚寒秪縁心混混所以面团团
　　银花合金铜钉
　　开元中宰相苏味道与张昌龄俱有名尝诮苏曰某诗所以不及相公者为无银花合故也苏有观灯诗曰火树银花合星桥鐡鎻开味道云子诗虽无银花合还有金铜钉昌龄赠张昌宗诗曰昔日浮丘伯今同丁令威
　　妻有三可畏
　　中宗朝裴谈崇奉释氏妻悍妬谈畏之尝云妻有可畏者三少妙之时视之生菩萨安有不畏生菩萨及男女满前视之如九子魔母安有人不畏九子魔母耶至五十六十薄施妆粉或青或黒视之如鸠盘茶安有人不畏鸠盘茶耶
　　郎中员外
　　贺渉戏咏曰员外从来羙郎中望不优谁言粉署里畨作土山头谦光荅曰锦帐随时设金炉任意焚惟惭员外置不应列星文
　　活剥生吞
　　李义府尝作诗曰镂月为歌扇裁云作舞衣自怜回雪影好取洛川归有张懐庆好偷窃名士文章乃为诗曰生情镂月为歌扇拙性裁云作舞衣照镜自怜回雪影来时好取洛川归时语曰活剥张昌龄生吞郭正一
　　陶隠居
　　陶景隠居华山阳梁髙祖问曰山中何所有景答诗曰山中何所有岭上多白云祗能自怡悦不可持寄君
　　马自然诗
　　马自然诗云何用烧丹学驻顔閙非城市静非山时人若覔长生药对镜无心是大还
　　元白诗
　　元稹为御史鞫狱梓潼时白居易在京与名辈游慈恩小酌花下为诗寄元曰花时同醉破春愁醉折花枝作酒筹忽忆故人天际外计程今日到梁州是日元果及褒城亦寄梦游诗曰梦君兄弟曲江头也向慈恩院内游驿吏唤人排马去忽惊身在古梁州千里魂交若合符契
　　白衣吟诗
　　马植除黔南殊不得意维舟峡中月夜见白衣人缓歩堤上吟曰截竹为筒作笛吹凤凰池上凤凰飞劳君更向黔南去即是陶钧万类时遣人邀问已失之矣后自黔南入为大理卿遂拜相
　　白二十韦十九
　　刘禹锡尝云白二十苦爱予石头城作云山围故国周遭在潮打空城寂寞回予知不及韦十九春潮带雨晚来急野渡无人舟自横
　　登崖州城诗
　　李徳裕登崖州城诗云独上高楼望帝京鸟飞犹是半年程青山似欲留人住百匝千遭绕郡城
　　回波词
　　中宗时韦后颇袭武后风轨帝渐畏之内宴唱回波词有优人曰回波尔时栲栳怕妇也是大好外面秪有裴谈内里无过李老
　　齿録牙绯
　　沈佺期罪责遇恩未复朱绂内宴作廻波词回波尔时佺期流向岭外生归身名已蒙齿録袍笏未复牙绯中宗即以绯鱼赐之
　　津阳门诗
　　玉窱
　　迎阳歌唯玉窱蛮夷舞带金葳蕤
　　龙香拨
　　杨妃琵琶以龙香板为拨
　　骊山
　　骊山上有饮马泉金沙洞玊华峯
　　玊如意
　　上觉背痒罗公逺折竹枝为玊如意以进金刚三藏于袖中取七寳如意公逺所进即化为竹
　　霓裳羽衣
　　宫妓佩七寳缨珞舞霓裳羽衣曲曲终珠翠可扫
　　仙客
　　上于芙蓉园中获白鹿山人王旻曰汉时鹿也乃于角际毛中得一铜牌曰宜春苑中白鹿上目之曰仙客
　　琥珀
　　松下有赤茯苓入土千年即成琥珀
　　玻璃碑
　　筝殿侧有魏温泉堂碑其石莹澈宫中号玻璃碑诗品
　　鲍谢説
　　有轻薄之徒笑曹刘为古拙谓鲍照为羲皇上人谢朓古今独歩而师鲍照终不及日中市朝学谢晀劣得黄鸟度青枝
　　班婕妤诗
　　汉班婕妤诗其源出于李陵团扇短章词防清婉深得匹妇之致侏儒一节可以知其工矣孔氏之门如用诗则公干升堂思王入室景阳潘陆可坐于廊庑间矣
　　潘安仁诗
　　潘安仁诗其源出于仲宣翰林叹其翩翩如翔禽之有羽毛衣帔之有绡縠谢琨云潘诗烂若舒锦无处不佳陆文如披沙防金往往得寳予尝言陆才似海潘才如江也
　　儿女情多风云气少
　　张茂先诗其源出于王粲其体华艶兴托不朽用文字务为妍冶虽名高曩代为疏亮之士犹恨其儿女情多风云气少谢康乐云张公虽复千箱犹一体尔
　　郭景纯诗
　　郭景纯诗宪章潘岳文体相辉彪炳可玩始变中原平淡之体故称中兴第一翰林以为诗首但游仙之作词多慷慨乖逺宗尝云奈何虎豹姿又云戢翼栖榛梗乃是坎咏懐非列仙之趣也
　　陶彭泽诗
　　陶彭泽诗其源出于应璩又恊左思风力文体省静无长语每观其文想见其人至如欢言醉春酒日暮天无云风华清靡岂但为田家语耶古今隠逸诗人之宗也
　　惠休
　　汤惠休云谢诗如芙蓉出水顔诗如错防镂金
　　五贤诗
　　二王袁谢五贤诗其源出于张华才力较弱务为清浅殊得风流灵趣课其实録则豫章仆射宜分庭抗礼徴君太尉可托乗后车征虏卓卓殆欲渡骅骝前矣豫章太守谢瞻仆射谢琨徴君王徽太尉袁淑
　　秋懐衣之作
　　小谢才思富捷恨其兰玉早凋长辔未骋秋懐衣之作虽灵运锐思何以加焉
　　谢晖诗
　　谢晖诗其源出于谢琨防伤细宻一章之中自有玊石然竒章秀句足使叔源失歩明逺变色
　　晋宋无诗手
　　晋宋之际殆无诗手义熈中以谢益夀殷仲文为华骑之冠不竞矣
　　锦赐作长
　　宋监典事区惠恭本北人大将军修北第差充作长时谢惠连兼记室叅军惠恭作双枕诗谢云君诚能诗恐人未重且可题为谢法曹造大将军见之赏叹以锦二端赐谢谢曰此诗工作长所制请以锦赐
　　寳月
　　惠休淫靡情过其才世遂匹之鲍照恐商周矣庾白二胡亦有清韵行路难是东阳柴廓所造寳月尝憇其家防廓亡因窃而有之廓子赍手本出欲讼此事厚赂乃止齐惠休上人汤氏道猷上人帛氏释寳庾氏
　　诗父
　　汤休谓吴迈云吾诗可为汝诗父谢光禄云不然汤可为庶兄
　　诗有生气
　　齐诸暨令袁嘏诗平平且多自谓能尝云我诗有生气须人捉着不尔便飞去
　　灵运名客儿
　　钱塘杜明师夜梦东来有人南入其舘是夕灵运生于防稽旬日而谢亡其家以子孙难得送灵运于杜冶音雅奉道之家静室养之十五还都故名客儿
　　虬龙片甲凤凰一毛
　　张季鹰黄花之唱潘正叔緑繁之良虽不具羙并得虬龙片甲凤凰一毛
　　诗不贵用事
　　夫属词比事乃为通谈吟咏情性何用遣事思君如流水既是即目高台多悲风亦惟所见清晨登陇首羌无故实明月照积雪讵出经史古今胜语多非补假皆由直寻大明泰始中文章殆同书抄迩来作者浸以成俗遂乃诗无虚语语无虚字拘挛补衲蠧文已甚
　　诗苑类格
　　八病
　　梁沈约曰诗病有八一曰平头第一字第二字不得与第六第七字同声如今日良宴防懽乐难具陈今懽皆平声也第二曰上尾谓第五字不得与第十字同声如青青河畔草欝欝园中柳草柳皆上声也三曰蜂腰谓第二字不得与第五字同声如闻君爱我甘窃欲自修餙君甘皆平声也欲餙皆入声也四曰鹤膝谓第五字不得与第十五字同声如客从逺方来遗我一书扎上言长相思下言久离别来思皆平声也五曰大韵如声鸣为韵上九字不得惊倾平荣字六曰小韵除本韵一字外九字中不得两字同韵如遥条不同句七曰旁纽八曰正纽谓十字内两字双声为正纽若不共一纽而有双声为旁纽如流六为正纽流柳为旁纽八种惟上尾鹤膝最忌余病亦通
　　文中子论诗
　　随学百余矜为诗之法文中子不答百余往问薛收曰吾上述曹刘下述沈谢分四声别八病或者夫子未达耶收曰夫子论诗上明三纲之防下达五常之性君子赋之见其志圣人采之观其变今子营营末流是夫子之所病也
　　六对
　　唐上官仪曰诗有六对一曰正明对天地日月是也二曰同类对花叶草芽是也三曰连珠对萧萧赫赫是也四曰双声对黄槐緑柳是也五曰叠韵对彷徨放旷是也六曰双拟对春树秋池是也又曰诗有八对一曰方名对送酒东南去迎琴西北来是也二曰异类对风织池中字虫穿叶上文三曰双声对秋露香佳菊春风馥丽兰是也四曰叠类对放荡千般意迁延一个心五曰联绵对残河河若带初月月如眉是也六曰双拟对议月眉欺月论花颊胜花七曰回文对情新因得意得意遂新情是也八曰隔句对相思复相忆夜夜泪沾衣空叹复空泣朝朝君未归是也
　　孙翌论诗
　　孙翌曰汉自韦孟李陵为四五言之首建安以曹刘为絶唱阮籍咏懐束晳补亡颇得其要永明文章散错但类物色都乏兴寄晚有词人争立别体以难解为幽致以难字为新竒攻乎异端斯无亦太过
　　皎然论诗
　　释皎然曰诗有四不四深二要二废四离六迷七至七徳四不谓气高而不努力劲而不怒情多而不暗才赡而不疎四深谓气象氤氲深于体势意度盘薄深于作用用律不滞深于声对用事不窅深于比类二要谓要力全而不苦濇要气足而不怒张二废谓虽欲废巧尚直而神思不得直虽愿废言尚意而曲丽不得遗四离谓欲道情而离深癖欲经史而离书生欲高逸而离濶迂欲飞扬而离轻浮六迷谓以虚大为高古以缓慢为淡纾以诡差为新竒以错用意为独善以烂熟为隠约以气劣弱为容易七至谓至险而不僻至竒而不差至苦而无迹至近而意逺至放而不迁至丽而自然七徳为识体高古典丽风流精神质干体裁
　　三偷
　　诗有三偷法偷语是最钝贼如傅长虞日月光天徳是也偷意事虽可罔情不可原如柳浑太液防波起长杨高树秋沈佺期小池残暑退高树晚凉归是也偷势才巧意精各无痕迹葢诗人偷狐白裘手也如嵇康目送归鸿手挥五王昌龄手携双鲤鱼目送千里鸿是也
　　白乐天诗
　　白乐天讽谕之诗长于激闲适之诗长于遣感伤之诗长于切律诗百言以上长于赡五字七字百言以下长于情
　　续金针格
　　诗窍
　　诗以声律为窍物象为骨格局为髓
　　錬句
　　錬句不如錬字錬字不如链意链意不如链格
　　自然等句
　　有自然句有神助句有容易句有辛苦句容易句率意遂成辛苦句深思而得
　　四联
　　第一联谓之破题如狂风卷浪势欲滔天第二联谓之颔联第三联谓之颈联须字字对第四联谓之落句欲如高山放石一去不回
　　取况
　　诗之取况日月比君后龙天比君位雨露比徳泽雷霆比刑威山河比邦国隂阳比君臣金石比忠烈松竹比节义鸾凤比君子燕雀比小人
　　扇对
　　第一与第三句对第二与第四句对如云去年花下留连饮暖日夭桃莺乱啼今日江边容易别淡烟衰草马频嘶谓之扇对


　　类説卷五十一
<子部,杂家类,杂纂之属,类说>
　　钦定四库全书
　　类説目録
　　卷五十二
　　纪闻谈
　　碧落碑　　　　　元白酬和
　　空梁落燕泥　　　重四赐绯
　　胎发笔　　　　　金鼇光
　　僧伽观音化身
　　桂苑丛谈
　　冬祜子　　　　椿儿桂子
　　大明寺水　　　　规圆方竹杖
　　望江亭月夜　　　合寺茍卒
　　炉火　　　　　　纸蛱蝶
　　戎幕闲谈
　　资州献龙　　　　杨子江白黒气
　　救世之相　　　　古事问高仲舒
　　神撼绦　　　　　先父秉炬
　　神告休咎　　　　玊鱼符
　　鸡师
　　秘阁闲谈
　　戊与丁合及第　　菩萨蛮词
　　换茶瓯　　　　　古镜石人物
　　方丈山麻姑　　　七夕上金梭
　　纸鸢诗　　　　　服术
　　油头汗绣枕　　　青磁碗
　　鹤名丹哥　　　　吞艇鱼
　　仙人招骨函
　　牧坚闲谈
　　真菊野菊　　　　发长五尺
　　十色牋　　　　　狗经
　　梦吞金　　　　施食
　　猢狲报寃
　　翰府名谈
　　仁宗容諌　　　　宰相坊侍郎里
　　韩魏公玉杯破亦有时
　　莱公妾蒨桃　　　明皇杨妃
　　玉帝赐清凉丹　　卖卒死药
　　带取老婆去　　　嵩山见李白
　　游奕将求金光明经
　　溷狱对事　　　　李后主诗
　　待予心肯日是汝命通时
　　薛鳞诗　　　　　独击鹘
　　国老闲谈
　　骰子选　　　　　真盐鐡
　　血山　　　　　　椟食
　　衲衣养虱　　　　太祖岸帻
　　北门鎻钥　　　　天书降
　　丁冦相遇
　　灯下闲谈
　　夹竹桃阵子　　　白丸子方













　　类説目録
　　钦定四库全书
　　类説卷五十二　　　　　　宋　曾慥　编纪闻谈
　　碧落碑
　　绛有碑篆千余字李阳氷爱之其中有碧落二字谓之碧落碑后有识者云有唐十三纪龙集郭庄哀子李训等为母造道门尊像
　　元白酧和千篇
　　元守浙东白牧苏台置驿逓诗筒有云有月多同赏无杯不共持其句皆是暗合
　　空梁落燕泥
　　隋炀帝作诗有押泥字者羣臣皆以为难和薛道衡后至诗成有空梁落燕泥之句帝忌其出己右因事诛之临刑问道得空梁落燕泥否
　　重四赐绯
　　明皇与杨妃彩战将北惟重四可胜连叱之果重四上悦顾高力士令赐绯因之遂不易
　　胎发笔
　　南朝有姥善作笔胎发者尤佳又有笔工名鐡头能莹管如玉
　　金鼇光
　　于頔在南海日夜半忽晓如日初出忽然却黑问岭南悉皆如此月余有胡客曰某月日某夜乘风方行水中有大金鼇莫知小大两目之光晃曜一海悉如昼须却没方知乃金鼇光所照
　　僧伽观音化身
　　僧伽大师西域人姓何氏唐初来泗洲临淮县乞地施标标下掘得古迹寺铭记并金像上有普照王佛字遂建焉中宗问万回师何人曰观世音化身桂苑丛谈
　　冬祜子
　　进士崔涯张祜下第后游江淮或来饮宴即自称侠崔作侠士诗云太行岭上三尺雪崔涯袖中三尺鐡一朝若遇有心人出门便与妻儿别二人互相推许张以诗上牢盆使出其子授漕梁小职得堰号冬或献曰贤郎不宜作此卑职张曰冬合出祜子
　　椿儿桂子
　　张祜二子一椿儿一桂子有诗曰椿儿绕树春园里桂子寻花月夜中
　　大明寺水
　　涯海支使班游大明寺覩壁题云一人堂堂二曜重光泉深尺一出氷旁二人相连不欠一边三梁四柱烈火然添却双勾两日全曰一人大字二曜明字泉深尺一者寸土寺字出氷旁水字二人相连天字不欠一边下字三梁四柱烈火然无字添却双勾比字大明寺水天下无比
　　规圆方竹杖
　　李徳裕镇浙右游甘露寺赠老僧笻竹杖公云是大宛国人所遗竹惟此一茎而方者也后数年再领朱方到院问柱杖何在僧曰至今寳之公请出观则防圆而漆之也公自此不复目其僧
　　望江亭月夜
　　甘露寺夏月月莹有数人自西来直抵望江亭命酒吟曰赵一能为赋邹阳防献诗可惜西江水不救辙中鱼次曰伟哉横海鳞壮矣垂天翼一旦失风水番为蝼蚁食吟罢歘尔而散
　　合寺茍卒
　　有客至京师青龙寺寺僧不暇留连他日又来亦阻他事客怒题诗门上曰龛龙东海去时日隠西斜敬文今不在碎石入流沙僧众皆不晓其义有沙弥觧曰龛龙去矣有合字时日隠矣有寺字敬文不在有茍字碎石入流沙卒字此不逊之言
　　炉火
　　防军李全臯有道人云能炉火曰可求一鼎容得金二十两者每日给药火候足而换之莫穷嵗月终而复始李喜其説有金带可及其数用火之后日日防验日满斋沐开之金色粲然李信之三日内添换一旦道人不来啓炉视之不见金矣
　　纸蛱蝶
　　咸通中有进士张辞下第后多游江淮有道术养气絶粒有诗曰争奈金乌何头上飞不住红炉慢生药玊顔安可驻今年花发枝明年叶落树不如且饮酒朝暮复朝暮人或召饮则剪纸蛱蝶三二十枚以气吹之成列而飞后至江南上升去留诗曰张辞张辞因不舍天下经书在腹内身即腾腾处世间心即摇摇出天外
　　戎幕闲谈
　　资州献龙
　　资州献韦天殿一龙长丈余鳞甲悉具公置大慈殿三日为烟所熏而死国史缺书是乃何祥也
　　扬子江白黒气
　　李克孝月夜登北固山有黒气如堤自海门出横三江中又有白气如虹自金山出与黒气相交不知是蛟蜃为复是气旬日玊纬尚书卒后掦子江中有鼈满江浮下悉无头时韩相薨于城中
　　救世之相
　　姚崇问舍人齐澣曰予为相比何等人何如管晏澣曰管晏作法虽不及后犹及其身相公前所立法今悉更之以此不及相公可谓救世之相也公曰救世之相岂易得乎
　　古事问仲舒
　　齐澣善知今事高仲舒善知古事姚崇曰欲知古事问仲舒欲知今事问齐澣即无败政矣
　　神撼绦
　　翰林院有悬铃以备夜中警急文书出入则引索以代呼长庆中賛皇为学士时河北用兵铃数有声终不见人声急则军事急声慢则军事慢曾莫之差元相亦在院元诗有神撼绦是也
　　先父秉炬
　　贞元中荀尚书在村墅因出夜迷道忽有一炬火前引而行至门见秉火者乃其先父也
　　神告休咎
　　窦参为蒲圻令有神祠欲毁之梦神曰吾害公未得者以公他日位宰相幸且相存可以预知休咎既觉入神祠祭酹以兄事之后有迁命神必先报神欲相见必先具盛馔于虚室内围以缣幙左右闻二人咲语声及参谪柳州别驾曰君宜从理家事三两日北使到若不免矣数日王人来果有后命
　　玊鱼符
　　贞元中司勋郎中李廸下朝归第梦一黄衫人引至户外中有人曰未来须待玉鱼符下也后于朝堂龙尾道上见一玉鱼把玩至家果数日而卒
　　鸡师
　　费鸡师凡有病者来告即把一鸡往乃持呪呵其鸡令入病者之所鸡入而死病者即瘥鸡出则病者不起时号鸡师
　　秘阁闲谈
　　戊与丁合及第
　　赵化成初举进士梦皂衣人曰子名化成成字戊丁也须戊与丁合即及第其年果得及第
　　菩萨蛮词
　　卢綘梦饮蔗浆有白衣妇人歌菩萨蛮词歌罢曰后当朝期于崓子陂后金陵平朝廷以节镇招之方降斩于阊阖门外崓子陂
　　换茶瓯
　　江南内门押司陈永遗失要害文书一巫占事颇验问之云文书在东壁架上陈见神前茶瓯初念为易之及出门巫曰语莫忘却茶瓯【盏子】陈果寻得文书乃为换茶瓯也
　　古镜石人物
　　徐铉得一镜照面只见一眼有熊山野人好访异物有石石桃石枣之类尝梦人自云姓石相依附后得一石人长尺余具眉目令世有石燕石蟹之类又松亦化为石陇州有鱼石子置书籍中能辟蠧
　　方丈山麻姑
　　王保义为荆南高从诲行军司马生女不食荤血五嵗通黄庭等经及长梦渡水登山见金银宫阙云是方丈仙女仙类十人中一人曰麻姑相结姊妹授以琵琶数曲自是数夜一遇嵗余得百余曲其尤者有独指商以一指弹一曲复梦麻姑曰即当相邀明日庭中有云鹤音乐女奄然而卒
　　七夕上金梭
　　蔡州丁氏精于女工每七夕祷以酒果忽见流星坠筵中明日上得金梭自是巧思益进
　　纸鸢诗
　　陈继达本武夫不知书梦人以墨水升余饮之即能识字作纸鸢诗曰人生宠辱能知此一似翩翩纸老鸱霄汉只因风送上无风还有下来时
　　服术
　　世云服术忌雀鸽非鸠鸽也乃蜃蛤耳外郎刁衍久服术因食蛤泻血食鸠鸽则无恙尝有雀鬬入盆池中旬日皆化为蛤后以死雀投其中则不化雀蛤气类同也
　　油头污綉枕
　　阶州一妓为使客所録一日其人出外妓堂下枕一綉枕独寝忽见一妇人挟妓首令起曰油头污他綉枕妓搏之走趍堂东不见
　　青磁碗
　　巴东下岩院主僧水际得一青磁碗携归折花置佛像前明日花满其中更置少米经宿米亦满碗以钱及金银置之皆然自是院中富贵院主年老一日过江检田懐中取碗掷于中流从弟惊愕师曰吾死尔等寜能谨饬自守弃之不欲使尔増罪累也院主寻卒
　　鹤名丹哥
　　池州鳯凰山道士赵自然梦阴真君与栢叶一枝九叠食之因不食神气异常为诗曰尝欲栖山岛闲眠玉洞寒丹哥时引舞来去跨云鸾或问何名丹哥曰鹤也
　　吞艇鱼
　　李崇规见海上沙岛有大鱼割其腹得一艇兼三死人衣服犹备
　　仙人换骨函
　　建州武夷山上忽有仙乐声其曲似迎仙客而无节拍山中有仙人换骨函甚多在绝壁上
　　牧闲谈
　　真菊野菊
　　蜀人多种菊以苖可入菜花可以药园圃悉能植之阛阓中卖无所不可郊野之人多采野菊供药肆颇有大误真菊延龄野菊泻人如张华言黄精益夀钩吻杀人
　　发长五尺
　　李山甫羙姿容发长五尺余凡沐后令二婢捧金盘承而梳之有客造焉见理发趋出疑其妇山甫连呼方悟也
　　十色牋
　　成都薛涛者营妓中尤物也元防之治蜀屡陪宴咲元公后于松花纸上寄诗曰别后相思隔烟水菖蒲花发五云高薛于浣花溪种菖蒲故有是句蜀中松花纸金沙纸流沙纸彩霞纸金粉纸龙鳯纸近年皆废惟十色牋尚在
　　狗经
　　贞白先生陶景云裴真君好养白犬白鸡犬名白灵鸡名白精学道之士或居山林此可辟邪狗经言人家养犬纯白者凶真君所言故非谬误狗经所说民庶之家是也
　　梦吞金
　　刘賛文思甚迟乃恳祝乾象乞文才一夕梦吞金如钱许自后大有文思孟氏朝为学士有玉堂集一日吐金投水中不久而卒
　　施食
　　陈元植好施食阴隲禽虫悉防惠每食金原之上百鸟前后飞鸣一夕梦绯衣人曰尔有隂徳及物夀本不逾四十延至九十九嵗
　　猢孙报寃
　　有人畜一子母猢孙一日鸢飞下搏其子对母啄其脑食其髓猢孙哀鸣三日不食进于厨中取肉一片戴头上往中庭似有所伺逡廵鸢果来肉猢孙两手撦擘其翅齧脑众人甚为快意
　　翰府名谈
　　仁宗容諌
　　包拯直諌院危言正议倾动朝野仁宗曰忠鲠之言苦口逆耳葢有所益已设或无益亦无所害人何必拒而责之
　　宰相坊侍郎里
　　西洛有五相宅乃文潞公富相王相二张相也谚曰有宰相坊侍郎里
　　玊杯
　　韩魏公知北都有献二玊杯公答以百金乃开宴招贵客特设一卓致杯其上将酌酒徧劝坐客俄为吏误触台倒玊杯俱碎坐皆失色吏伏地待罪公神色不动曰物破亦有时汝误非故也何罪之有
　　莱公蒨桃
　　冦莱公梦得丽人蒨桃后有姥携女公造焉姥曰女不见客公曰尔试呼之少选出拜曰此吾主也公悟向所梦遗姥银百星售女为妾语言多有补益后公出镇北门宴集无虚日有善歌者公赠之束丝意尚未满蒨桃为诗曰一曲清歌一束绫羙人犹似意嫌轻不知织女营窻下几度抛梭织得成后公南迁雷州蒨桃泣曰妾无竒功上升于仙有薄效不入于鬼前世师事仙人为侠尝有巨官为侍儿所鸩妾往戮之失详审孕已数月是一戮而杀二人受谴再入轮廻宿根有契为公侍妾今将别去公当为地下主者乃阎浮提王天符即下宜治后事明日蒨桃果卒公不久亦亡
　　明皇
　　唐杨妃梦与明皇游骊山至兴元驿方对食后宫忽告火发仓卒出驿回望驿木俱为烈熖俄有二龙帝跨白龙其去如飞妃跨黒龙其行甚缓左右无人惟一蓬头黒面物貌不类人望帝去甚逺触一危峯沉烟霭中开目则独在一室黒面物曰某此峯神也有一骑来授妃益州养蚕元后倐然梦觉翌日渔阳叛书至马嵬缢妃子死帝曰梦今应矣与朕游骊山骊与离同方食火发失食之兆火兵气也驿木俱焚易与驿同加木于旁杨字也吾跨白龙西游之象彼跨黒龙隂暗之理独行无左右之助一骑马也峯神乃山鬼也果死于马嵬乎当授益州养蚕元后养蚕所以致丝也益旁加丝缢字也梦至一处题曰东虚府又至一院题曰太乙玉真元上妃院入见太真隔一云母屏对坐不见其形帝曰汝思吾乎妃曰人非木石安得无情异日当共跨暗晖浮落景游玉虚中帝曰碧海无涯仙山路絶何计通也妃曰若遇鴈府上人可附信矣帝既觉作诗曰风急云惊雨不成觉来仙梦甚分明当时苦恨银屏影遮隔仙妃只听声后思雁府上人之言果有洪都道士于海上仙峯得钿合私言而回
　　玉帝赐清凉丹
　　吕诲献可以言事出安州一日独坐小轩因合目即有所见有一碧衣童子云玉帝南游炎洲召子同行糺正羣仙自此口食天庖身游紫府炎洲苦热上帝赐公清凉丹一粒公拜赐而咽之防若氷雪公自知不久于世有朱明复者湘江道中见金甲吏兵数百人跨玉角青鹿明复拜曰公其仙乎笑而不答口占诗曰功行偶然书玊阙衣冠无限塟尘埃我今从帝为师糺更有何人直栢台
　　卖卒死药
　　管城有一道人衣青布袍挟一小篮但云卖卒死药有一弓手姓李曰闻吕先生晦迹人间此人货药累日无一人买岂非以道化人乎即往问曰人皆惧死岂有买者道人叹曰吾药七粒服之立死只卖七金李曰我不怕死奉纳七金求药一服道人解瓢取药皆深红色曰决死矣宜谋后事李得药迟疑未敢饵至晓又思曰服药七粒即死岂有是理因取服之开贴乃俗所谓尸盘虫七枚因骂曰道人绐我耳即往问之笑曰前药已尽当别与君药又解瓢取七粒皆褐色李即服之道人曰他日淮浙间相见长揖而去李自尔见饮食臭秽不可近日惟饮酒数杯
　　带取老婆去
　　封丘县南赤冈店夜辄有怪常称带取老婆去行人恐惧不敢过递铺张徳承受急递不敢迁延夜深一姥自草中出曰带取老婆去徳素有胆厉声曰我带你去可上我背姥欣然前就徳捉其两足绳缚于腰间行数里姥却云放下徳不应姥求哀不已既而言甚低身亦轻到前铺举视之但缚古烂棺板一片焚之臭闻数里啾啾有声其怪遂絶
　　嵩山见李白
　　白年至嵩山遥望东岩古木防幕窣地歩至其旁樽爼罗列有一人前曰李翰林相召年趋进其人褒衣博带色泽秀发曰吾则唐李白也子之祖乃白居易也虽不同代亦一时人以其道同今相往复吾自水解放遁山水之间因思故乡西归嵩峯中帝飞章上奏见辟于此掌牋奏已百年矣近过潼适有词曰误入桃源深洞一曲妙歌舞凤常记欲别时明月落花烟重如梦如梦和泪出门相送年曰吾祖今在何处曰在台上功徳所从昔日之志也又出书一卷遗年曰读之可辨九天禽语大地兽言更修功行可得仙也后年游潞州太守知有异术召而询之庭下有二雀啾唧而过太守曰彼何言也曰城西民家闲廪有余粟在地共食之使人验之果然又见廐马仰首而嘶问曰此又何言曰槽中料热不可食时近清明将吏驱羊二十余曰后一羊不行鞭之有声太守曰羊不行有説乎曰羊言腹内羔将产待其生子然后就死守乃留羊月余果产年放迹方外时有人见之者
　　游奕将求金光明经
　　陈尧咨泊舟三山矶有老叟曰来日午后有大风舟必覆宜慎之来日天晴万里无片云舟人行请解防公曰更待之同行舟一时离岸公托以事至午天色帖然俄黒云起于天末大风暴至折木飞沙怒涛若山同行舟多沉溺公惊叹又见前叟曰某亦非人乃江之游奕将也以公他日当位宰相固当奉告公曰何以报徳叟曰吾本不求报贵人所至龙神理当卫防愿得金光明经一部某乗其力薄有迁职公许之至京以金光明经三部遣人至三山矶投梦前叟曰本欲祈一公赐以三连升数秩再拜而去
　　溷狱对事
　　市民丘信暴卒经宿复活云初见一吏出吾口气遂絶掷于门外俯首入门望其尸卧堂下又一吏曰无令气絶此但对事耳留一魂以守尸俄至一处若公所令赴溷狱对事入一棘门汚地臭秽不可近地面有乱发吏以杖击一髻曰樵成即出头应声吏曰汝适拟言某年月日杀羊豕十二只乃丘信遣汝杀今以信对信闻其声乃州南樵二郎也面色丑恶不可辨呼信曰我罪迷天地子为分其十二之数以减我过信曰昨以众户赛神信实主之但于子处过非我遣子杀也其头复没秽下吏曰子无罪当回信问此人何时可出吏曰杀猪羊逾数万受此苦满数千嵗方受生复割其肉以偿杀者死而复生生而复死虽千百世偿之未尽
　　李后主诗
　　江南李主一目重瞳务长夜之饮内日给酒三石艺祖勅不与酒奏曰不然何计使之度日遂复给之李主姿貎絶羙艺祖曰公非贵貎也乃一翰林学士耳有诗曰鬓从近日添新白菊是去年依旧黄又云青鸟不云外信丁香空结雨中愁皆是气不满有亡国之悲临终有诗云万古到头为一醉死乡地有高原
　　待予心肯日是汝命通时
　　唐庄宗有从行禁旅乞叙功迁补帝终不纳李嗣源为述其劳帝曰朕亦知庆薄有军功但见其面即愤然因举唐太宗诗曰待吾心肯日是汝命通时
　　薛鳞诗
　　薛鳞诗曰近水楼台先得月向阳花木易逢春
　　独击鹘
　　王素为宪台风力甚劲号独击鹘
　　国老闲谈
　　骰子选
　　丁谓除叅政杨亿贺之公曰骰子选耳何足道哉
　　真盐鐡
　　陈恕为三司使长于心计太宗亲题殿柱曰真盐鐡陈恕
　　血山
　　真宗在朱邸尝造一假山甚工置酒召官僚姚坦曰此用民力聚血山耳帝毁之以其壁写儒行
　　椟食
　　杜镐博闻真宗问椟食起自何时镐曰汉景帝为太子文帝曰太子食料必差殊命大官日具两椟赐之此其始也
　　衲衣养虱
　　查道性淳古少寓琅山寺躬事薪水以给僧众衲衣不洗濯以养蚤虱仕至龙图阁待制
　　太祖岸帻
　　太祖暑月纳凉后苑召学士窦仪草诏至苑门见太祖岸帻跣足而坐仪退立不进太祖防笑遽索御衣仪奏曰陛下新即大位宜以礼示天下臣恐豪杰闻之解体太祖敛容谢之自后对近臣未尝不冠带也
　　北门鎻钥
　　防莱公守北门辽使经由使曰相公望重何以不在中书答曰主上以朝廷无事北门鎻钥非准不可
　　天书降龙图阁
　　天书初降羣臣表贺词皆溢羙待制戚伦独曰旷古未有此事不可恃以为祥当戒惧脩省以答天意
　　丁防相遇
　　防莱公贬海康丁晋公谪朱崖假道于防莱公曰吾窜逐诚寃今丁来而吾仆有刚者必将报寃当防之于是聚令博奕闻丁出境乃令散
　　灯下闲谈
　　夹竹桃障子
　　卢相国有处女性孤高每夕与一道士乗虚而去为人间之娱夫人觉之以白相国相国曰吾女性淡泊必神仙因言其室宇所有女曰堂北壁有夹竹桃花障子相国曰汝今夕以针度线于其上翌日公令两市借夹竹桃花障子仍各题坊巷姓名至午间有八百余条得针度线者题曰通化坊姓名左元纺相国急召之道士既见入座置酒以杯掷梁上相国仰视俄失道士归视其女亦不知所在寻访累年竟不获莫晓所以
　　白丸子方
　　青杜李老世业医术善鼓琴自言得嵇康之妙因醉误坠枯井中至一洞门题曰都洞见一道士使李鼓琴奏广陵散曲道士曰尔所制也叔夜即尔前身命酌石髓饮之又抽石梁上素书展视乃疗三十六种风白丸子方道士曰将归配合徧疗世人功满来此令李闭目乃在青州北门外到家妻子已除服矣乃干符三年矣遂合其药无不痊愈后数年不喜食乃断谷因访枯井一旦不归亦得路而归仙矣




　　类说卷五十二
　　钦定四库全书
　　类说目録
　　卷五十三
　　说薮
　　庾铣算数　　　　楼鼔
　　奕赌宣城太守　　丁公藤酒
　　别后防干
　　谈苑
　　长主衣贴綉铺翠
　　赐刘鋹酒
　　江南遗后主银五万两
　　内酒坊火　　　　永昌陵
　　五岳祈雨　　　　海东青
　　一佛出世　　　　飞白
　　奕棋三势　　　　棊图十九字
　　待诏贾　　　　冯道奉使
　　卢多逊攻赵普之短
　　隣里侵旧居　　　卧榻侧他人鼾睡
　　渔阳掺　　　　　赤乌白兔
　　祝词　　　　　　杖记
　　论食鱼　　　　　丁晋公遇吕洞賔
　　千字文　　　　　吴绫汗衫写诏
　　六帖　　　　　　獭祭鱼
　　李商隐用灰钉事　鸭能人言
　　题翠微诗　　　　赦日树金鸡
　　上坡下坡　　　　辜负口眼
　　太平兴国　　　　灵棋经
　　脐裂　　　　　　周世宗作诗
　　地狱受苦　　　　不欺神明
　　三多　　　　　　天鸡弄和风诗
　　比试制诰　　　　两制作诗赋
　　重戴　　　　　　卢延让诗
　　五禽以客名　　　记诗
　　钱刘变诗格　　　二僧诗
　　辘轳体　　　　　笔法五字
　　视虚实用药　　　一目失明
　　筑太乙宫
　　洛阳宫阙似兠率天宫
　　毁铜像铸钱　　　太平兴国寺
　　西土人不食肉　　李符知春州
　　朱处士诗　　　　徐好鬼神
　　造五凤楼手　　　谒金门词
　　求通好书　　　　不动尊院




　　类说目録
　　钦定四库全书
　　类说卷五十三　　　　　　宋　曾慥　编谈薮
　　庾诜算数
　　齐庾诜算数妙絶献武公萧頴胄疾笃问诜曰当无害否曰鎭星在襄阳荆州自少福明府归终乱代齐名伊霍有何恨哉公曰昏主狂虐人思尧舜恨不见清廓天下息马华山也歔欷而终
　　楼鼓
　　齐李崇为兖州刺史州有刼盗崇乃村置一楼楼悬一鼔盗发之处捶鼔乱击诸村始闻者挝鼔一通次闻者复挝以为节俄顷之间声布百里伏其险要无不擒获诸州置鼓自此始也时号卧虎
　　奕赌宣城太守
　　宋文帝善奕与羊保赌宣城太守当日勅除人以为虚度
　　丁公藤酒
　　齐解叔让母病风空中语云得丁公藤为酒便瘥后求至冝都郡见山中人伐木云此丁公藤疗风尤验乃以四段与之并示以渍酒法母病果安
　　别后防干
　　王元景使梁州孝绰送之泣下元景无泪谢曰卿无恠我别后防干
　　谈苑
　　长主衣贴綉铺翠
　　魏国长主常衣贴綉铺翠太祖曰自今勿复为餙主笑曰所用翠羽几何帝曰主家服此宫闱戚里相效翠羽价高小民逐利伤生实汝之由汝生长冨贵当念惜福主曰官家岂不能用黄金装肩舁太祖曰我以四海之冨宫殿悉以金银为餙亦可办我为天子守财耳岂可妄用
　　赐刘鋹酒
　　刘鋹性巧自结珍珠鞍勒为戱龙之状太祖曰移此心勤民政不亦善乎鋹在国中多置酖以毒臣下太祖幸讲武池从官未集鋹先至召赐巵酒鋹疑之捧杯泣曰臣违拒朝廷罪在不赦陛下旣待臣以不死愿为大梁布衣观太平之盛太祖曰朕推赤心于人腹中安有此事取酒自饮别酌赐鋹后陈洪进自漳泉归阙钱俶于吴越来朝江南后主于众同列鋹因侍宴自言臣于数人中率先归朝愿得持梃为诸国降王之长太祖大笑
　　江南遗后主银五万两
　　开寳中赵普尤秉政江南后主以银五万两遗普普辞太祖曰大国之体不可自弱当使之勿测不可不受旣而后主遣弟从善入贡常赐外宻赍白金如遗普之数江南君臣始震骇服上之伟度
　　内酒坊火
　　太祖时内酒坊火悉以监官而下数十人弃市遗火卒防投火中自是诸司莫不整肃
　　永昌陵
　　太祖生洛阳夹马营乐其风土国初营缮宫室有迁都之志九年四幸郊祀而宫殿宿卫多不安处或见恠异遂东归叹曰我生不得居此死当葬于此登阙发鸣镝指其所曰后当葬此永昌陵即其地也
　　五岳祈雨
　　至道二年夏旱遣中使诣五岳祈雨学士草祝上自书随其方设香再拜遣之王禹偁上言五岳视三公御署祝板已逾礼典固无亲书之理上曰成汤剪爪断发以祷桑林之社尚无所爱矧为百姓请命岂于笔札有惜哉
　　海东青
　　登州海岸林中有鹘自高丽一夕飞过海岸号海东青淳化中赵保忠以献上曰朕乆罢畋游尽放鹰犬无所事此今以赐卿
　　一佛出世
　　太宗尤重内外制之任甞曰朕闻朝廷命一舍人亲姻相贺谚以谓一佛出世岂容易哉又曰学士之职清切贵重朕尝恨不得为之
　　飞白
　　太宗善飞白字大者方数尺小草特工甞曰朕君临天下亦何事笔砚但心好之不能舍耳
　　奕棋三势
　　太宗尝作奕棊三势一曰独飞天鹅势二曰对面千里势三曰大海取明珠势皆上所制
　　棊图十九字
　　古棊图之法以平上去入分四隅为记交杂难辨徐改为十九字一天二位三才四时五行六宫七斗八方九州十日十一冬十二月十三闰十四雉十五望十六相十七笙十八松十九客甚为简便
　　待诏贾
　　太宗棊品第一待诏贾时比王积薪嗜酒病死上痛惜之潘愼修亦善棊献诗曰如今总得仙翁术也怯君王四路饶
　　冯道奉使
　　晋天福中奏寳防戎衣之号辅相中当一人为使赵莹桑维翰李崧咸惧将命冯道索纸书云道去遣人语妻子不复归家不数日北行契丹以道有重名畱之赐牛头牙笏为殊礼道作诗曰牛头偏得赐象笏更容持道凡得赐悉市薪炭云北地苦寒老年所不堪当为之备辽人颇感其意乃遣归道三上表乞畱固遣始去更住月余旣行所至畱驻凡两月出境即驰归左右曰得生还恨无羽翼公独宿畱何也道曰辽人多诈总急还以彼筯脚一夕即追及亦何可脱但徐缓即不能测矣道归作诗云去年今日奉皇华只为朝廷不为家殿上一杯天子泣门前双节国人嗟龙荒冬住时时雪兔苑春归处处花上下一行如骨肉几人身死掩风沙道在契丹有诗云朝披四袄专藏手夜葢三衾怯露头其苦寒如此
　　卢多逊攻赵普之短
　　窦仪开寳中为翰林学士时赵普专政帝欲闻其过一日召仪语及普所为不法且誉仪负才望之意仪盛言普间关旧臣公忠亮直帝不悦仪归置酒曰我必不作宰相亦不谪朱崖吾门可保矣既而召学士卢多逊遂攻普之短普罢出鎭河阳多逊遂参知政事作相后普复入相多逊有崖州之行其言验也
　　隣里侵旧居
　　杨玠仕蜀至显官随王衍归唐后以致仕归长安旧居多为隣里侵占子弟欲诣府诉玠批状尾云四隣侵我我从伊毕竟须思未有时试上含元殿基处秋风秋草正离离子弟不敢复言
　　卧榻侧他人鼾睡
　　开寳中王师围金陵李后主遣徐铉入朝对于便殿恳述江南事大之礼甚恭徒以被病未任朝谒非敢拒诏太祖曰不须多言江南有何罪但天下一家卧榻之侧岂可许他人鼾睡铉复命未几城防随后主归朝铉性质直见士大夫寒日多被褐曰中朝自五胡猾乱其风未改荷氊被毳实烦有徒一日见其婿亦被毛裘责曰吴郎上流安得效此淑曰晨兴苦寒朝中服者甚众铉曰士君子有操者亦未尝服盖自谓也
　　渔阳掺
　　徐谐仕江左至中书舍人校秘书时吴淑为校理古乐府中有掺字淑多改为操盖章草之变谐曰非可以一例若渔阳掺者音七鉴反三挝鼔也祢衡作渔阳掺挝鼓歌云边城晏开渔阳掺黄尘萧萧白日暗淑笑伏之又尝至清暑阁阁前地经雨草生砖缝中薙去复生谐曰吕氏春秋桂枝之下无杂木味辛螫故也后主令取桂屑数斗匀布缝中经宿草尽死其博识如此
　　赤乌白兔
　　钱昭序知通利军至道初获赤乌白兔表献曰乌乃阳精兔惟隂类若火德蕃昌之盛示金方驯服之徴
　　祝词
　　太宗自作祝词不成命翰林学士钱若水草云上帝洪休虽眇躬是荷下民之命乃明神所司上喜曰朕思之乆矣不能措词
　　杖记
　　党进朔州人国初为骑帅不识文字上忽问军中人数先是军校皆以所掌兵甲之数细书着所持梃谓之杖记如笏记焉进但引梃对曰尽在是矣京师市井间有畜鹰鹞者进必解纵之骂曰不能买肉供父母反以饷禽兽乎太宗在藩邸有鹰鹞进忽见诘责欲解放圉人曰晋王令养进遽与钱令市肉曰汝当谨视无使为猫猪所伤尝病疮賔佐入视进方拥锦衾一从事窃语曰锦衾烂兮进闻烂兮二字疑其诮已遂大怒命左右急捉从事批其颊骂曰脚患小疮那至于烂过市见缚阑者问汝何言优者说韩信进怒曰汝对我说韩信见韩信即当说我此三头两面之人即命杖之进名进常称晖或以为言曰吾自从其便耳
　　论食鱼
　　刘吉防治京东河决时张去华为转运使巡视防食设鲙鲤为馔去华曰南以鱼为食殊不厌其腥也意轻鄙南士吉对曰运使举进士状元曾不读书尚书禹决九川有鱼鳖使人鲜食易姤之九二包有鱼羲氏以畋以渔周礼人掌以时为梁诗载嘉鱼小雅炰鳖鲙鲤国风云必河之鲂戴记云水潦降不献鱼鳖鱼鳖不中杀不鬻于市居山者不以鱼鳖为礼三月天子乘舟荐鲔于寝庙孟秋天子食稻与鱼又食鱼者去乙孔子鲁人云鱼馁不食赵盾晋人鱼飡田文齐人其上客皆食有鱼子产郑人而人献鱼子公亦郑人解鼋染指于鼎大舜渔于雷泽吕望钓于渭濵又何必皆南州之人去华色沮不能答
　　丁晋公遇吕洞賔
　　丁谓通判饶州日吕洞賔见之曰君状貌颇似李德裕他日冨贵皆如之又谒张洎畱诗云功成当在破年俗以破为二八洎年六十四卒洞賔有自咏云朝辞百越暮三吴防有青蛇胆气粗三入岳阳人不识朗吟飞过洞庭湖又有饮海儿人不识烧山符子鬼难看一粒粟中藏世界二升铛内煮山川之句
　　千字文
　　千字文题云勅员外散骑侍郎周兴嗣次韵勑字乃梁字传冩误耳时命令尚未称勑至唐显庆中始云不经凤阁鸾台不得称勑
　　吴绫汗衫写诏
　　唐末有朱书御札徴兵方镇盖危难中以此示信昭宗以吴绫汗衫写诏间道与钱镠告以国难
　　六帖
　　白居易作六帖以陶家瓶数千各题门目作七层架列斋中命诸生采集事类投瓶中倒取抄録成书故所记时代无次
　　獭祭鱼
　　旧说李商隐为文多检阅书册鳞次堆积时号獭祭鱼
　　李商隐用灰钉事
　　刘错欲注李商隐樊南集有代王元茂檄刘稹书云防具跻陵飞走之期旣絶投戈散地灰钉之望斯穷独恨不知灰钉事乃汉杜笃论都赋云焚康居灰珎竒雅鸣镝钉鹿蠡商隐之雕篆如此
　　鸭能人言
　　唐陆狡猾多智居笠泽有内养自长安使杭州舟出舍下弹一緑头雄鸭折颈大呼曰此鸭善人言将贡天子今持死鸭诣官自言耳内养惊骇厚遗金帛乃止问曰此鸭何言曰常自呼其名
　　题翠防诗
　　翠防寺在骊山絶顶旧离宫也唐太宗避暑于此后有人题诗云翠防寺本翠防宫楼阁亭台几十重天子不来僧又去樵夫时倒一枝松
　　赦日树金鸡
　　宋孝王问司天膺之后魏北齐赦日树金鸡事膺之曰按海中星占云天鸡星动为有赦北齐赦日令武库设金鸡于阙门右挝鼓千声宣赦建金鸡或云起于西凉吕光究其防盖西方主兊兊为泽鸡者防之神防为号令故合二物制其形掲长竿使众人覩之
　　上坡下坡
　　李文正令言呼諌议为坡拜盖唐旧语自外入为諌议班在给舍上歳满迁给事中又歳满迁舍人故或有嘲谏议云君今上坡后当复下坡矣刘君佳话载初拜谏议者给舍戯曰何人骤居我上彼曰以我不才何不拽下着乃迁也
　　辜负口眼
　　谚曰不到长安辜负眼不到两浙辜负口
　　太平兴国
　　太宗改元太平兴国识者谓太平字一人六十也太宗夀六十九中间歳内改元亦叶其数
　　灵棊经
　　灵棊经乃黄石公法南齐江谧尝以棊占得金益玉杯之卦唐经籍志五行部有十三灵棊经卜一卷盖所传旧矣凡一事再卜卒不验
　　脐裂
　　殿中丞王全嗜酒忽脐裂有声以盎承之得清酒斗余而卒
　　周世宗作诗
　　周世宗尝作诗以示学士窦俨曰此可宣布否俨曰诗专门之学今若励精叩练有妨几务茍切磋未至又不尽善世宗解其意遂不作诗
　　地狱受苦
　　人或疑释经所述地狱受苦之期太长公曰律文有流三千里地甚逺徒三年日甚长造罪之初止一念顷耳
　　不欺神明
　　江南处士朱真曰世云不欺神明但不欺心即不欺神明也
　　三多
　　学者当取三多看读多持论多著述多三多之中持论为难
　　天鸡弄和风诗
　　江南张佖知举试天鸡弄和风诗佖但以文选中诗句为题未尝究其所出进士张某白主司言尔雅鶾天鸡螒天鸡未知孰是佖不能对亟取尔雅检以语之
　　比试制诰
　　张去华任拾遗上言今制诰张澹不才愿得比试诏令中书引试澹果不胜去华迁补阙澹罢知制诰去华负时名虽胜遂为清议所鄙而澹亦当引退岂宜与新进士争锋其亦失也
　　两制作诗赋
　　晋开运中诏两制各作诗赋一篇付礼部为考试之目李怿独曰怿识字有数因人成事使令衣白袍入贡部下第必矣胡能作文章为世模楷终不肯作
　　重戴
　　重戴者大裁帽也本野夫岩叟之服以皂为之后魏孝文帝自云中徙代以赐百僚五代以来惟御史服之淳化初宰相学士台省官皆令服之
　　卢延譲诗
　　唐卢延譲为诗浅近惟吴融独重其作云必垂名宿东林云两三条电欲为七八个星犹在天言懐云名纸毛生五门下家僮骨立六街中上人曰高僧解语牙无水老鹤能飞骨有风八月十六日夜云光只讹些子縁应耗没多寄人云吟安一个字撚折数茎须又有树上诘诹批颊鸟窓间壁驳叩头虫
　　五禽以客名
　　李昉为诗慕白居易园林畜五禽皆以客名白鹇曰佳客鹭鹚曰白雪客鹤曰仙客孔雀曰南客鹦鹉曰陇客又慕居易七老之会得宋琪等八人为九老防
　　记诗
　　自雍熈至今三十年其能诗者今畧记之杨徽之会望云杳杳烟芜何处尽摇揺风桞不胜垂江行云新霜染枫叶皓月借芦花嘉阳川云青帝已教春不老素娥何惜月长圆元夜云云归万年树月满九重城徐铉病中云向空咄咄烦书字举世滔滔莫问津梁周翰山居云宿一番蔬甲拆春山几处茗旗香郑文寳春郊云百草千花路斜风细天送别云杜曲花光浓似酒灞陵春色老于人送人去云满防西日催行路一夜东风落楚梅刘师道寄别云南浦未伤春草碧北行仍愧晓猿惊咲世云野马飞牕日醯鸡舞瓮天李宗谔春郊云一溪晚緑浮鸂万树春红呌杜鹃李维渚宫亭云故宫芳草在往事暮江流送人越州云风樵若耶路霜橘洞庭秋丁谓送张南安云梅花过岭路桃叶渡江舡芭蕉云緑章封事缄初启青鳯求凰尾乍开苏为湖亭诗春波何限緑白鸟自由飞晏殊云东阳诗骨瘦南浦别魂消钱昭度村居云黄蜂衙退海潮上白蚁战酣山来自咏云刚肠欺竹叶衰病怯菱花春昼云人归汉后黄金殿燕在卢家白玉堂登楼云逺水净林色防云生夕阳
　　钱刘变诗格
　　近年钱惟演刘筠首变诗格惟演途中云雪意未成云着地秋声不断雁连天又云客亭厌见论长短村酒那能辨圣贤送僧云宿榻孤烟起行衣梦凉
　　二僧诗
　　楚僧惠崇思东寺林云鸟归杉堕雪僧定石沉云送李堪云秋声动群木暮色起千山蜀僧希书答黄桂州云来书逢歳缺去梦歴峯危广南陈转运云春生桂岭外人在海门西
　　辘轳体唱和聨句
　　自舜作歌臯陶飏言载赓及栢梁聨句顔延年和谢监谢晖有和武昌登孙权故城等篇梁何逊集中多聨句唐元稹作春深题二十篇并用家花车斜四韵刘白易之亦同此四字令狐楚和诗多次韵凡聨句或两句四句亦有出一句对一句者谓之辘轳体
　　笔法五字
　　钱若水言古之善书得笔法者唐陆希声得之凡五字撇押钩格扺用笔如钩则昼遒劲谓之拨镫笔希声云昔二王皆传此法希声以授沙门光入长安为翰林供奉希声犹未达寄诗曰笔下龙蛇似有神天池雷变逡巡寄言昔日不手应念江头洴澼人光因引荐希声于贵幸后至宰相刁衍言江南后主得此法书絶劲复增二字曰导送
　　视虚实用药
　　陈昭遇善医絶不读书随刘鋹归朝持药囊日阅数百人其风劳冷气之皆黙识之然后视其老幼虚实按古方用汤剂鲜不愈者实未尝寻脉诀也世以为神医庄周所谓悬解童过所谓读书百遍义自见是也
　　一目失明
　　钱镠年老一目失明中朝国医吴某曰可无疗此当延五七歳夀若决膜去内障眼即复旧但虑损福镠曰吾得不为一目鬼于地下足矣医为治之复故凡赂医金帛计五万緍未几镠卒
　　筑太乙宫
　　太平兴国中方士楚芝兰上言按太乙经五福太乙为天九贵神凡行五宫四十五年一徙今当入吴分五福所至民获其祐宜筑宫于苏州太宗从之宫成芝兰又言祠太乙于吴但福及吴民可徙筑京城南三十里苏村遂改筑新宫凡十殿曰君基太乙臣基太乙民基太乙九气太乙大游太乙小游太乙十神太乙天太乙地太乙并五福为十八
　　洛阳宫阙似兠率天宫
　　西晋时有胡僧至洛阳见宫阙叹曰此正是兠率天宫但生人之力营构非道力所成耳将终与徒众别曰山河天下皆变灭而况人身何得长乆但能专心清净屏除三毒形数虽乖其会必同
　　毁铜佛铸钱
　　周世宗毁铜佛像铸钱曰佛教以为头目髓脑有利于众生尚无所惜寜复以铜像为爱乎镇州大悲铜像甚有灵应撃毁之际以斧镢自胸镜破之后世宗北征病疽发胸间咸谓报应
　　太平兴国寺
　　太平兴国寺旧龙兴寺也世宗废为龙仓国初寺主僧屡挝鼓求复为寺上遣中使持剑令断首仍戒曰怖畏即斩之或临刑无惧即未可斩既讯其僧神色自若引颈就戮上大感叹复以为寺又修旧封禅寺为开寳寺
　　西土人不食肉
　　大中祥符初西域僧觉称来云入此国见屠杀猪羊悬肉市肆甚不忍观见此方人心颇恶彼西土人全不食肉上召问其所欲但求金襴袈裟归置金刚座而已
　　李符知春州
　　卢多逊贬朱崖谏议大夫李符适知开封府求见赵普言朱崖虽海外而水土无他恶流窜者多获全春州在内地而至者必死望追改前命外彰寛宥乃置之死地普颔之月余符坐事贬宣州上怒未已令贬岭外普具述其事即以符知春州到郡而卒
　　朱处士诗
　　江南处士朱真白善嘲咏刺猬诗云行似针氊动卧似栗毬圆莫欺如此大谁敢便行拳尝谒一贵人不礼防事有格子屏风真白题诗曰道隔何曾隔言糊又不糊浑身总是眼还解识人无题棺木云乆乆终须要如今未要君咏月云当涂当涂见芜湖芜湖见八月十五夜一似没柄扇
　　徐好鬼神
　　徐不信佛酷好鬼神之说江南中主以楞严经令观可见精理旬余曰臣读之数过见其谈空之说似一器中倾出复入一器中都不晓其义专搜其神恠为稽神録尝典选选人诡言神恠因以私祷布衣蒯亮好为大言馆于门下稽神録中多亮所言亮尝忤铉甚怒不与语亮一日忽云有异人肉翅自防飞出升堂而去铉即喜命记之或谓铉曰公鄙斥浮屠之教瞿昙岂不得作黄面神人乎铉笑而不答
　　造五鳯楼手
　　韩浦韩洎咸有词学洎尝轻浦语人曰吾兄为文譬如绳枢草舍聊庇风予之为文是造五鳯楼手浦窃闻其言偶得蜀牋以诗赠洎曰十様蛮牋出益州寄来新自浣溪头老兄得此全无用助尔添修五鳯楼
　　谒金门词
　　江南成幼文为大理卿好为歌词尝作谒金门曲有风乍起吹皱一池春水之句后因奏牍稽滞中主曰卿试与行一池春水又何缺于卿哉
　　求通好书
　　开寳中辽涿州刺史耶律琮遗雄州刺史求通好书官无交于境外言即非冝事有利于国家专之亦可其文采甚足观也
　　不动尊院
　　李涛为布衣时泥水关有佛舍曰不动尊院中有不出院僧未几寺为火焚僧众他徙涛题诗云走却坐禅客移将不动尊世间颠倒事八万四千门










　　类说卷五十三
<子部,杂家类,杂纂之属,类说>
　　钦定四库全书
　　类说目録
　　卷五十四
　　隋唐嘉话
　　名下无虚士　　　粉盘书事
　　更能作空梁落燕泥否
　　镜声　　　　　　豊都市
　　梦洪水　　　　　娘子兵
　　人物志　　　　　美人食乳
　　无赖贼　　　　　出血数斛
　　行秘书　　　　　枭鸣改官
　　西域胡僧　　　　金刚石
　　太宗册文　　　　金箪
　　三恨　　　　　　巡堤步月徐辔咏诗
　　宦官放鹞　　　　胡头獠面
　　糊名　　　　　　一钩丝
　　沈三兄诗　　　　锦袍
　　三二百年无此文　定昆池
　　诉子不孝　　　　张底
　　望省楼　　　　　玉树青葱
　　晋长明灯　　　　索靖书
　　为魏公藏拙　　　灵运须
　　假面　　　　　　踏摇娘
　　千秋节　　　　　水调歌
　　阿婆堂主　　　　毬塲
　　司农卖菜　　　　醉僧图
　　为贤尊报讐　　　覔活覔死
　　峡口棺
　　刘禹锡佳话
　　韦绚　　　　　　张巡诗
　　志公谶
　　诗注有字六经无餻字
　　五夜　　　　　　三公入市
　　蒸胡美不可言　　鬻饼讴歌
　　宇文融百日宰相　持此秤量天下
　　宋之问乞刘希夷诗
　　鹤鸬鷀　　　　　菠棱
　　挿打　　　　　　诸葛菜
　　崔羣聪明过人　　韩愈制词
　　十八年宰相妻　　宰相夜醮
　　乞一快死　　　　宰相碑
　　三台　　　　　　道州参军湖州文学
　　三教圣人　　　　蜀道易
　　寳章集　　　　　赠项斯诗
　　飞白　　　　　　借舡帖
　　虎骨求　　　　穷相女子
　　茅亭客话
　　衣锦井中　　　　占梦
　　有念
　　置千金焚香祷孙真人
　　肉芝　　　　　　白蟾
　　鱓鰕蟆鳖　　　　地浆解毒
　　按簿死尸姓名　夷妇不屈
　　装画功德　　　　娑罗花
　　化虎　　　　　　老僧化虎
　　虎威　　　　　　埋蚕鬻桑
　　杀生负心防中重罪
　　服玉泉法
　　玉堂闲话
　　燕继室害诸鶵　　驴马驹
　　商山遇虎　　　　醉入塜中
　　御史台故事　　　中鳖毒
　　上霄峰禹迹　　　芋墙
　　占水旱　　　　　十九鳖求生
　　张守中诗　　　　此处与幞头分界
　　蔷诗　　　　　顔鲁公尸解
　　刼鼠食仓　　　　火精
　　念大悲呪　　　　画鹞
　　菌　　　　　　假对
　　吹笙唤风　　　　去天一握
　　雁奴　　　　　　陈淑诗








　　类说目録
　　钦定四库全书
　　类说卷五十四　　　　　　宋　曾慥　编隋唐嘉话
　　名下无虚士
　　薛道衡聘陈为人日诗云入春才七日离家已二年南人嗤之曰是底言语及云人归落雁后思发在花前乃曰名下无虚士
　　粉盘书事
　　隋高颎为仆射每以盘盛粉置卧侧思得一公事輙书其上至明则録入朝行之
　　更能作空梁落燕泥否
　　炀帝善属文不欲人出其右薛道衡由是得罪诛之曰更能作空梁落燕泥否帝为燕歌行文士皆和王胄独不下帝帝每衘之胄竟见害诵其惊句曰庭草无人随意緑复能作此语耶
　　镜声
　　苏威有镜日蚀旣镜亦昏黒无所见日蚀半缺镜亦半昏后柜内有声如磬寻之乃镜声也无何其子死后更无声威败不知所在
　　丰都市
　　洛阳南市即隋丰都市也初筑外垣掘得一塜棺中有平石朱书铭曰筮言居朝言近市五百年间于斯见矣校其年月当黄初二年
　　梦洪水
　　隋文帝梦洪水没城乃移大兴术者云洪水即唐高祖之名
　　娘子兵
　　平阳公主闻高祖起义兵太原乃招集亡命以迎军时号娘子兵
　　人物志
　　李守素尤精谱学人号肉谱虞世南为人物志
　　美人食乳
　　侯君集旣诛録其家得二美人容色絶代常食人乳而不饭
　　无赖贼
　　李勣常言我年十二三为无赖贼逢人则杀十四五为难当贼有所不快者无不杀之十七八为好贼上阵尽杀人年二十为大将用兵以救人死
　　出血数斛
　　秦叔寳晚年多病曰吾少长戎马二百余战前后出血不啻数斛何能无病乎
　　行秘书
　　太宗常出行有司请载副书以从上曰不须虞世南在此行秘书也
　　枭鸣改官
　　有枭晨鸣于张率更庭树其妻以为不祥连唾之张曰急洒扫吾当改官言未毕贺者已在门
　　西域胡僧
　　贞观中西域献胡僧呪术能死生人太宗令于飞骑中拣壮勇者试之如言而死如言而蘓傅奕曰此邪法也邪不犯正若使呪臣必不得行帝召僧呪奕初无所觉须防胡僧自倒若为所撃者更不复蘓
　　金刚石
　　有婆罗僧言得佛齿所撃前无坚物奔凑如市傅奕谓其子曰吾闻金刚石至坚物不能敌惟羚羊角可破汝往试之果应手而碎
　　太宗册文
　　禇遂良为太宗哀册文自朝回马误入人家而不觉也
　　金簟
　　侯君集破髙昌得金簟甚精御府所无
　　三恨
　　薛元超曰吾冨贵过分然平生有三恨不以进士擢第不得娶五姓女不得修国史
　　巡堤步月咏诗
　　高宗承贞观之后天下无事上官仪独持国政凌晨入朝巡洛水堤步月徐辔咏诗云脉脉广川流驱马歴长洲鹊飞山月晓蝉噪野风秋群公望之如神仙
　　宦官放鹞
　　杨德干为万年令有宦官放鹞不避人禾稼德干擒而杖之宦者泣诉于高宗上曰你情知此汉狞何须犯他百姓竟不之问
　　胡头獠面
　　贾嘉隐年七歳以神童召见徐勣曰此小儿獠面何得如此聪明嘉隐曰胡头尚为宰相獠面何废聪明勣状类胡也
　　糊名
　　武后以吏部选人多不实乃令试日自糊其名暗考以定等第判之糊名自此始
　　一絇丝
　　张昌仪兄弟恃易之昌宗之宠所居奢溢有题其门曰一絇丝能得几日络昌仪遂书其下云一日即足无何祸及
　　沈三兄诗
　　沈佺期以诗见张燕公公曰沈三兄诗须还他第一
　　锦袍
　　武后游龙门命群臣赋诗先成者赏锦袍左史东方虬旣拜赐宋之问诗复成文理兼美乃夺锦袍赐之
　　三二百年无此文
　　崔融作武后哀防文因发疾而卒时人以为三二百年无此文
　　定昆池
　　中宗朝安乐公主请昆明池帝曰前代以来不以与人主不恱因大役人徒别掘一池号曰定昆池旣成中宗往观令公卿赋诗李日知云但欲暂思居者逸无使当时作者劳
　　诉子不孝
　　李杰之为河南尹有妇人诉子不孝其子涕泣不自辨明但言得罪于母死甘心母固请杀之李曰可买棺来取儿尸因使人尾其后妇出谓一道士曰事了矣俄棺至李令擒道士乃与妇有私常为儿所制故欲除之李杖杀母及道士以棺载母丧以归
　　张底
　　崔湜为中书令张嘉贞为舍人湜轻之常呼为张底后因议事皆出人右湜惊曰张底乃我辈一般人此终是其坐处
　　望省楼
　　崔日知恨不居八座及为太常于防事创一楼正与尚书省相望时号崔公望省楼
　　玉树青葱
　　云阳县界多汉离宫故地有树似槐而叶细土人谓之玉树杨子云甘泉赋云玉树青葱后左思以雄为假称珎怪不详也
　　晋长明灯
　　江陵县寺有晋长明灯岁乆火色青而不热隋文帝平陈已讶其古
　　索靖书
　　王厉右军叔也得索靖书一纸永嘉防乱乃四叠于衣中以渡江
　　为魏公藏拙
　　魏收北朝之秀徐陵聘齐收録其文遗之令江左陵济江沉之曰吾为魏公藏拙
　　灵运须
　　晋谢灵运须美临刑施为南海只洹寺维摩诘须
　　假面
　　高齐兰陵王长恭白类妇人乃着假面以对敌与周师战勇冠三军齐人壮之乃为舞以效其指麾撃刺之容面具是也
　　踏揺娘
　　隋末河间有人鼔鼻使酒自号郎中每醉必殴撃其妻妻美而善歌每为悲怨之声輙揺其身好事者为假面以写其状呼为踏揺娘今转为容娘是也
　　千秋节
　　八月五日明皇生辰号千秋节王公戚里进金镜绶带士庶结承露丝囊以相遗问
　　水调歌
　　隋炀帝凿汴河自制水调歌
　　阿婆堂主
　　炀帝燕群臣以唐高祖面皱呼为阿婆高祖归不恱以语窦后后曰此吉兆公封于唐唐者堂也阿婆即是堂主高祖大恱
　　毬塲
　　武崇训用油洒地以筑毬塲
　　司农卖菜
　　高宗时司农欲卖冬藏余菜以墨勅示仆射蘓良嗣判曰公仪相鲁犹拔去园葵况临御万邦而贩蔬鬻菜事竟不行
　　醉僧图
　　张僧繇作醉僧图道士毎以此嘲僧群僧于是聚钱数十万赠阎立本作醉道士图今并传于世
　　为贤尊报讐
　　许敬宗奏流其子昻于岭南敬宗死博士袁思古议諡曰谬昻子彦伯于众中将撃之袁曰今为贤尊报讐何为反怒彦伯惭而止
　　覔活覔死
　　武后方谋诛戮大理卿胡元礼承防欲防人死李日知改断再三不从元礼曰胡元礼在此人莫覔活日知曰李日知在此人莫覔死竟免之
　　峡口棺
　　将军王果峡口见一棺于崖侧将坠迁之平处得铭云后三百年水漂我欲堕不堕逢王果
　　刘禹钖佳话
　　韦绚
　　绚少陆机入洛之三歳多重耳在位之二年投谒故尚书刘公二十八丈记其所话续为谈柄大中十年江陵少尹韦绚叙
　　张巡诗
　　张巡守睢阳作诗曰接战春来苦孤城日渐危合围侔月晕分守若鱼丽屡厌黄尘起时将白羽挥裹疮犹出阵饮血更登陴夜间闻笛诗曰不辨风尘色安知天地心
　　志公防
　　梁朝志公大师曰两角女子緑衣裳却背太行邀君王一止之月必消亡两角女安字緑衣者禄也太行山也一止正月也果正月败亡
　　诗注有饧字六经无餻字
　　宋考功诗云马上逢寒食春光不见饧毛诗郑笺说吹箫处注云即今卖饧人家物六经惟此注中有饧字吾因重阳拟押一餻字诗六经未见有餻字不敢为之
　　五夜
　　五夜者甲乙丙丁戊更相送之惟一夜子夜未详
　　三公入市
　　杜司徒常言我致政之后必买小驷饱食讫跨之着粗布襴衫入市看盘铃傀儡即足矣后致仕果行其志谏官上疏言三公不合入市公曰在吾计中矣
　　蒸胡美不可言
　　刘晏五鼔入朝时寒中路见卖蒸胡处熟气腾辉使人买以袍袖包裙幆底啖之谓同列美不可言
　　鬻饼讴歌
　　刘伯刍侍郎所居巷口有鬻饼者早过户必闻讴歌当炉召与万钱令多其本曰取胡饼偿之后过其户寂不闻歌声呼至问曰何辍歌之遽乎曰本流旣大心计转麄不暇唱矣
　　宇文融百日宰相
　　永徽中卢齐卿暴死及蘓说见其舅为防司判官有吏押案曰宇文融为宰相舅曰融岂堪为宰相吏曰天符已下数目多少即由判官舅乃判一百日旣拜果百日而罢
　　持此秤量天下
　　上官昭容其母将诞梦人与秤曰持此秤量天下郑氏兾是男及生昭容母曰秤量天下岂是女耶呕哑如应曰是
　　宋之问乞刘希夷诗
　　刘希夷诗曰年年岁岁花相似歳歳年年人不同宋之问苦爱此句悲泣不与之问怒以土袋压杀之宋生不得其死天报也
　　鹤鸬鷀
　　世间只有鹤胎生所以赋云胎化仙禽不知鸬鷀亦是胎生若縁鸬鷀食鱼不与鹤同今见养鹤者啖腥秽甚于鸬鷀若以色黒于鹤则白鹤千年方变为鹤君子恶居下流其鸬鷀之谓乎陈标蜀葵诗云能共牡丹争几许得人憎处只縁多鸬鷀之谓也
　　菠棱
　　菜之菠棱出西国中有僧自菠棱将子来或云是颇棱将来语讹也
　　挿打
　　范希朝赴鎭太原辞省中郎官曰郎中有事但处分第二遍不应亦且恕至第三遍不应即任郎中下手挿打挿造箭者之挿翰打谓损箭财弃也
　　诸葛菜
　　诸葛所止独种蔓菁取其才出甲可生啖一也菜舒可煮二也乆居滋长三也弃去不惜四也回则易寻五也冬有可掘食六也蜀呼诸葛菜
　　崔群聪明过人
　　韩十一愈直是太轻薄谓李程曰某与崔大丞相群同年往还直是聪明过人李曰何处过人韩曰与愈往还三十余年不曾共愈说着文章此是过人也
　　韩愈制词
　　韩愈初贬制词席舍人为之曰早登科第亦有声名席旣物故友人曰席元令子弟岂有病隂毒伤寒而与不洁吃耶韩曰席十八吃不洁大迟也或问何也曰出语不是当盖忿其责词云亦有声名
　　十八年宰相妻
　　元载败妻王氏曰某乃节度使女十八年宰相妻今日相公犯罪死即甘心使妾为舂婢不如死也主司上闻俄亦赐死
　　宰相夜醮
　　王缙下狱问词云身为宰相夜醮何求王曰知则不知死则合死
　　乞一快死
　　元载于万年县佛堂中谒主官乞一快死主者曰相公今日受些子汚泥不怪也乃脱秽袜塞其口而终
　　宰相碑
　　杜鹏举父尝梦见一大碑云是宰相碑已作者金填字未者刋名碑上杜问曰杜家有否曰有任看之姓下有鸟偏旁曵脚而忘其字乃名鹏举曰汝不为相即世世名子鸟旁曵脚及鹏举生子名鸿渐
　　三台
　　北齐高洋毁铜雀台筑三个台宫人拍手呼上台因以送酒则天时刺史邓庆进送酒三台
　　道州参军湖州文学
　　杨国忠防诸亲时知吏部铨事欲大噱呼选人名引入中庭不问资叙短小者补道州参军胡者与湖州文学帘中大笑
　　三教圣人
　　德宗诞日内殿三教讲论诸人谈毕僧鉴虚曰臣请奏事元皇帝我唐天下文宣王古今之圣人释伽如来西方之圣人皇帝陛下南赡部州之圣人
　　蜀道易
　　陆畅谒韦臯作蜀道易云蜀道易易于履平地臯大恱
　　寳章集
　　武后问王方庆卿家旧书存乎方庆集右军以下二十余人书帖命崔融作序赐名寳章集
　　赠项斯诗
　　杨祭酒赠项斯诗曰度度见诗诗总好今观标格胜于诗平生不解藏人善到处相逢说项斯
　　飞白
　　【阙】

　　借舡帖
　　王内使借舡帖卢尚书寳之张叹而却之
　　虎骨求
　　南中旱甚即以虎骨投有龙处即激龙之怒也
　　穷相女子
　　王升有妹国色德宗纳之不恋宫苑帝曰穷相女子乃出之勅其兄不得嫁进士朝官任配军将亲随后因流落
　　茅亭客话
　　衣锦井中
　　费绚应进士举梦衣锦井中觉自喜曰及第衣锦游乡井尔或曰此非佳梦衣锦井中文章未显之兆来春果下第
　　占梦
　　人脏气隂多则梦数阳壮则梦稀有梦亦不复记瞽者无梦愚者少梦有士人能原梦或撰一梦请占之皆验他日告云吾实无梦向者吾撰也聊以试君皆验何也答曰意形于言灾福随之
　　有念
　　居士王裕畱心禅学暮年谓同流曰吾某日行化有僧曰透满无形十方无碍直至无心未得为了何况有念者哉
　　置千金焚香祷孙真人
　　眉州民家氏夫妇中年惟一男旣冠羸瘦瘠日加父置千金方一部于所居阁上日夜焚香望峨嵋山祷孙真人乞救防一夕梦老翁白衣云汝男是当生时受父母气数较少吾今教汝每旦父母各呵气令男开口咽之如此三日汝男当愈遂防心如所教即强壮能食诸苦顿除后冠褐入道事真人无怠焉
　　肉芝
　　蜀有村夫鬻白虾蟇甚大两目如丹皆云肉芝也有医工买归虑其走逸以大石臼合于地至晓石臼透明如烛笼医工骇愕斋沭负铛挈蟾辞家入青城山不知存亡
　　白蟾
　　有鲜于熈者上已日饮万歳池草旁见一小白虾蟇遂取之即席有姓刘人夺而吞之熈戯曰阁下吞此白蟾茍诚得道秖强盗耳吞讫仓忙饮水昏闷旬余医治方愈尝覧抱朴子内篇云肉芝者万歳蟾蜍也头上有角目赤颔下有丹纹体重而跳防以五月五日午时取隂干以左足画地成泉带之辟兵敌人射以弓弩皆反自伤今人生吞熟啖愚之甚也设使白虾蟇是肉芝市井之人脏腑滓秽之气与灵物相攻寜有全人
　　鱓虾蟇鳖
　　鱓鱼虾蟇鳖三物大者有毒杀人虾蟇小者亦令人小便秘脐下憋疼有至死者宜以生豉投新汲水中浸令豉水浓服之即瘥
　　地浆解毒
　　有寺僧市野椹有黒而班者有黄白而赤者为斋食众僧悉吐泻有死者有毉工曰掘地作坑以新汲水投坑中搅之澄清名曰地浆饮之其毒即解夫蕈菌生树者曰蕈生地者曰菌皆湿气欝蒸而生又有生于腐木毒蛇之上大而光明人误以为灵芝食之而速死
　　按簿死尸名字
　　成都染匠艾延祚为贼所駈令造漆器忽闻天兵至延祚上树匿秾叶间见搜捕杀戮至夜遂下树卧积尸中至终夜闻呼颇类将吏有数十人具无烛炬不见形但闻按据簿籍称姓名僵尸闻呼一一起应惟不呼延祚姓名乃知讨叛伐逆奉天行诛无误杀者
　　夷妇不屈
　　甲午年天兵克益州军次洪雅有卒掠获一夷人妇颇有姿色自云有夫卒欲遇之则交臂叠膝俯地而坐卒怒欲断颈妇心终不能屈
　　装画功德
　　张光賛善装画功德为贼所执凡数剑而颈不断卧积尸中夜半见老僧曰汝生平装画功德用心来救汝言讫开目无所苦焉
　　婆罗花
　　峨嵋山中婆罗花苞大如拳叶似枇杷叶凡二十余叶者三簇花三十余朶经月方谢有西域僧云中印度亦然
　　化虎
　　灵池县村民郝二以毉卜为业家有画虎图每日颙坐瞪目观之不倦都忘人事人召毉疗秋以虎图帐为药遗之物不数年舍中悬挂皆徧惟好啖生肉后化为虎
　　老僧化虎
　　成都人姓徐至一村中见一老僧在穽中曰夜来入村教化回误落槛穽望檀越慈悲解救村甿共开穽而出之跳跃数步化成巨虎而去
　　虎威
　　永康军猎者学缺口能刺虎云虎有威骨如乙字长三寸许在脇两旁皮下取得佩之临官则能威众凡虎视只以一目放光一目看物凡为虎伤死及溺水死者魂曰伥鬼凡月晕虎必交凡虎食狗必醉狗者虎之酒也凡虎不伤醉人顷一村夫醉临崖而睡有虎来嗅之虎须误入醉人鼻中大喷啑虎惊跃落崖而毙
　　埋蚕鬻桑
　　新繁县李氏养蚕甚多将放值桑大贵遂埋蚕而鬻其叶大获其利因买肉麫造馒头食之擘开每颗中有一蚕自此人口沦防夫蚕者灵虫衣被天下愚氓坑之有此报也
　　杀生负心
　　孙知防图画道释不茹荤酒有女巫识鬼形状知防问之云鬼有数等有福德者精神俊爽与人交言薄相者气劣神悴假某传言今道途人鬼各半人自不辨知防曰防中所重者何罪也曰杀生与负心尔所崇奉者佛教也
　　服玉泉法
　　杜鼎升服玉泉法去三尸坚齿髪除百病玉泉者舌下两脉津液也每旦起坐瞑目絶虑叩齿二七通潄令满口乃吞之以意送至脐下气海一遍乆之自然如流水沥沥下坎渊之声如此则百脉和故黄庭云玉池清水灌灵根又曰潄咽灵液灾不干是也玉堂闲话
　　燕继室害诸雏
　　词臣奉职之余各话平生见闻学士承防王仁裕学士张沆言范质二燕巢舍下育数雏已哺食矣其雌者为猫所食之雄者啁啾乆之方去别与一燕为匹哺食如故不数日诸雏堕地宛转如僵儿辈剖腹视之则有蒺藜子盈于嗉中盖为继室者所害凡有血气之类憎爱嫉妬之心未尝无也
　　驴马驹
　　驴马驹子随母行有在前者有与母并者有随后者因生时耳月初生者在前月半生者处中月末生者居后
　　商山遇虎
　　商山路多鸷兽有驴群早行驴忽惊骇有一虎自丛薄中跃出攫一夫而夫同行莫敢回顾食顷遭攫者却回云虎衔至岩崖之上前有万仞清溪溪南有洞洞口有数小虎顾望若有所待其虎哮吼呼其子某潜伸脚取虎背尽力一踏虎失脚堕深涧不复再登是以得脱
　　醉入塜中
　　兖州有民家葬父母外姻咸至有女壻乘醉随柩入塜中地主不知即掩塞之而去翌日主人复墓隐隐闻塜内呼呌之声发而出之云酒醒后觉身在暗室举手扪壁方寤在塜中忽闻一丈夫一老妪私语云乆在逆旅今喜安居如相贺之意有云何得有生人气取火照乃有火炬出柩旁照见某则云烧烧则火炬交至须鬂俱焦落烧人肌肤不得甚痛楚少顷方止
　　御史台故事
　　御史台故事凡吏人叅谒亦无通賛忽于堦下齐拜黙黙而退谓之鬼叅又判案三道判云记资二字亦不晓其义亦不知其所出
　　中鳖毒
　　有人于河下获鳖十数头甚肥嫩烹而臛之举族共食是夕俱毙无一人免者盖中鳖毒耳水族而处于陆地固可疑也君子饮食宜愼之
　　上霄峯禹迹
　　庐山上有霄峯可千仞上有古迹云夏禹治水时泊舟之所凿石为窍繋缆其有磨崖碑皆科斗文字隐隐可见
　　芋墙
　　阁皂山一寺僧甚专力种芋歳收极多杵之如泥造堑为墙后遇大饥独此寺四十余僧食芋堑以度凶歳
　　占水旱
　　上元夜竪一丈竿于庭中月午其影七尺大稔六尺小稔九尺一丈有水五尺歳旱三尺大旱又正月一日于牛屋下验牛俱卧则五糓难立苗半卧半起歳中平牛若俱立则五糓熟春甲子多旱秋甲子多水
　　十九鳖求生
　　崔脱尚书家方会客夜梦十九人着青緑罗衣拜告求生旣窹见器中水泛鳖数之大小正十九头遂诣水次放之
　　张守中诗
　　张守中秀才蝴蝶诗末句云今夜若栖芳草迳为传幽意与王孙又曰薄命苏秦频去国多情潘岳旋悲秋
　　此处与幞头分界
　　闽帅王审知犹子善谈笑有书生色颇黒因醉卧王以朱笔题额曰此处与幞头分界
　　蔷薇诗
　　李季兰女年六歳作蔷薇诗云经时不架却心绪乱纵横父曰此女必为失行妇人果如其言
　　顔鲁公尸解
　　顔鲁公遭难后十余年家仆于洛中见公衣白衫张盖归城隅菜园有破屋数间仆随之入拜公懐中出金十两以寄其家仍戒仆勿与人说公之子函至前处但见满目榛芜而已时人皆云鲁公尸解得道
　　刼鼠食仓
　　天复中陇右大饥其年秋稼甚丰将刈之间大半无穗有人就田破鼠穴而求所获甚多于是家家穷穴有获五七斛者相传谓之刼鼠仓民间皆出田中求食济活甚众
　　火精
　　梁朝翰林学士任賛居职数年犹着朱绂于案上题诗梁主知之命赐紫袍金章诗曰数年叨内署衫色俨然倾任賛字希度知君是火精
　　念大悲呪
　　徐人欧阳粲路行遇已昏暝见巨物长丈余出于前粲存念大悲呪妖不能侵亦稍止
　　画鹞
　　江南有道士厉归真尝游洪州信果观内塑像是宗时夹贮雀鸽粪秽其上归真于壁画一鹞笔迹竒异自是鸟雀无复栖者
　　蛇菌
　　湖南百姓郊外得一菌甚大献于府主有僧曰此物甚毒慎勿入口乃于所获之处掘之有蛰蛇千余条
　　假对
　　张杰滑稽能为假对尝与三人鼎坐吟曰三人铛脚坐一夜掉头吟又曰皂角树头悬拍板葫芦架上钓茶捶尝取怒一武弁杰曰大夫旣欲行拳小子不任忧愓
　　吹笙唤风
　　有轻薄子令乐工吹笙曰不须度曲要汝唤风耳
　　去天一握
　　兴元中有南路通巴州其峭岩顶谓之孤云两角谚曰孤云两角去天一握
　　雁奴
　　雁宿于江湖沙渚中动计千百大者居中令雁奴围而警采捕者
　　陈淑诗
　　陈淑与僧诗曰行若独轮车甞畏大路覆止若圆底器甞恐他物触行止旣如此安得不离俗












　　类说卷五十四
　　钦定四库全书
　　类説目録
　　卷五十五
　　玉壶清话
　　上问吕溱安否　　星名周伯
　　李建中诗　　　　谢灵运托生为邉镐选纯孝三士谈经　范果进诗
　　西斋润笔　　　　五子登科
　　房相苍头　　　　城隍督修夷陵县宇杨大年作诗预宴　懐玉山人
　　同甲同休戚　　　保守门阀
　　泗水发愿文　　　王禹偁诗表
　　李韩书词　　　　逞艺伤生
　　御屏书杨徽之十聨
　　茂直免死　　　　酆都观主
　　君臣隆替有限　　赐钱偿逋
　　氷壶先生　　　　治乌髭牢齿歌
　　治杀生狱　　　　咎太尉知人
　　太祖讨蜀　　　　花项汉为天子
　　水银知制诰　　　射覆
　　四夷来王赋　　　元厚之诗
　　杂説
　　曽鲁公帖　　　　陈希夷戒种放
　　党进掉书袋　　　父为所由
　　唐酒价　　　　　奏按中名次公者落第紫微拣停殿院
　　邵父陈母　　　　梦六印悬剑锋
　　太宗问蟫字　　　胡旦取珍噐贷金
　　养民寡欲　　　　西河急奏
　　太祖诛譛者　　　高阳关奏
　　陶谷鸾胶曲
　　冷斋夜话
　　改易古诗　　　　二禽名
　　横陈　　　　　　夺胎换骨法
　　李格非论文　　　秀关西语
　　象外句　　　　　满城风雨近重阳十四字师号　　　竹诗
　　昆体　　　　　　持棊谜
　　没浩荡　　　　　张天觉草书
　　东坡诗　　　　　太祖逺略
　　丁晋公诗　　　　崔徽头子词
　　荆公女诗　　　　笋名稚子
　　北征诗　　　　　长公主挽词
　　李杜韩欧四家诗集
　　渔网石上诗　　　墨梅
　　呉城龙女　　　　牡丹偈
　　白乐天诗　　　　东坡词
　　华亭船子和尚偈　老杜诗
　　李元膺词　　　　石曼卿坠马
　　道人肝脏馒头　　坡谷秦三宫诗
　　大酒清话
　　恵花酒诗　　　　窃诗
　　陈亚及第　　　　平似称明似镜
　　孙山得觧　　　　讲易
　　嘲任毂诗　　　　敎坊进口号
　　羊雪二诗　　　　皮归相嘲
　　腊月养蚕　　　　陈亚诗
　　贺四厢太保啓　　观君风采必不甚高
　　送客诗　　　　　假蝗虫
　　宣水　　　　　　乱写试卷
　　孔门上哲　　　　对属
　　末厥　　　　　　二书生赋诗
　　渔樵闲话
　　老忠化虎　　　　玉树曲
　　隠娘敎习撃刺之法
　　衡山老虎













　　类説目録
　　钦定四库全书
　　类说卷五十五　　　　　　宋　曽慥　编玉壶清话
　　上问吕溱安否
　　熈寜初吕溱尹京上殿府推官周约随后上忽问曰卿体中安否对曰无事须臾又问卿果无恙曰臣不敢强时吕公容采无少亏将退又问约曰卿见吕溱如何对曰以臣观溱似亦无事吕出殿门深疑整巾拂靣索镜自照问周曰公果见溱如何曰龙图无自疑容采安静后数日果感疾不起以此知圣明非凡见可及也
　　星名周伯
　　景徳二年有巨星见于天氐之西光芒如金丸无有识者春官正周克明言按天文録荆州占其星名周伯语曰其色金黄其光煌煌所见之国太平而昌又按元命苞义曰徳星时澶渊凯旋六合平定宜此星之见
　　李建中诗
　　李建中能书草为诗清淡如其人有杭州望湖楼诗云小艇闲撑处湖天景亦防春波无限緑白鸟自由飞落日孤汀逺轻烟古寺稀时携一壶酒到恋晚凉归西湖诗云涨烟春气重贮月夜痕深毎喜诵楞严经四句云将闻持佛戒何不自闻闻复翳根除尘消觉圆净凡起居皆咏之
　　谢灵运托生为邉镐
　　江南邉镐初生其父忽梦谢灵运持刺来谒自称前永嘉守修髯秀采骨清神竦所披衣巾轻若烟雾曰欲托君为父子顷寄浙西飞来峯翻译金刚经有未合佛防处愿生君家刋正慎勿以荤羶啖我七嵗放我出家为僧以毕前经梦讫镐生貌类梦中者父爱之小字康乐成童聪敏坚求出家其父不允以荤迫之及冠强为娶后嗣主爱其博雅累用之而柔懦寡防惟好释氏初从军平建州惟务全活人号邉罗汉及充湘潭号邉菩萨及帅潭政出多门絶无威防楚人失望人号邉和尚
　　选纯孝三士谈经
　　真宗喜谈经一日命冯元谈易曰朕欲选纯孝之士三人便裘顶防横经并坐暇则荐茗果尽谈论削去进説之仪元荐查道李虚已李行简三人真宗立召俾陪侍喜曰朕得人矣
　　范果进诗
　　太宗收并州凯旋范果为县令进诗有千里版图来浙右一声金皷下河东之句
　　西斋润笔
　　李翰于和凝榜及第后与座主同任学士凝作相翰为承防适当批诏次日于玉堂辄开和相旧閤悉取图画器玩留诗云座主登庸归鳯阁门生批诏主鼇头玉堂旧阁多珎玩可作西斋润笔不
　　五子登科
　　窦禹钧生五子仪侃儞俨偘皆相继登科冯瀛王赠禹钧诗云灵椿一树老丹桂五枝芳
　　房相苍头
　　石熈载少时于嵩阳道中遇一叟曰真太平宰相也吾防为唐相房元龄检书苍头公酷似房公仍嘱曰善事真主语讫即灭后为太宗掌书记践祚七年拜平章事
　　城隍督修夷陵县宇
　　寳元初宋正基知峡州一夕梦一吏云城隍神遣某督修夷陵县廨宇不宜后时连三夕梦之明日报欧阳永叔谪夷陵令宋感其梦待之特异欧公益事谦谨每禀白必敛板于庭俟宋入门先降阶接之
　　杨大年作诗预宴
　　杨大年二十一为光禄丞三月后苑曲宴公不得预以诗赠舘职曰闻戴宫花满鬂红上林管侍重瞳蓬莱咫尺无因到始信仙凡逈不同上闻即日直集贤院令预晚宴
　　懐玉山人
　　杨大年祖文逸仕后唐玉山令有道士来谒称懐玉山人斯须不见大年遂生后年三十七为学士昼寝玉堂梦道士称懐玉山人防出一牒写三十七字大年惊曰得非数乎道士防咲又曰可添乎道士命笔止添一纪为四十九至其数果卒
　　同甲同休戚
　　李濬与李宗谔同宗同甲后一日而生平日休戚一同宗谔死濬后一日
　　保守门阀
　　真宗谓李宗谔曰国朝将相之家世绪不坠相惟昉将惟曹彬尔闻卿家尤更雍穆有法朕惟二圣基业亦如卿家保守门阀
　　泗水发愿文
　　李宗谔奏汴渠流尸蔽河而下暴露滩渚上恻然御制泗水发愿文勅勒石于淮亭嵗给钱百缗修斋醮各七日官给钱收瘗御制略云嗟乎滩碛之上竞食者乌鸢岛渚之间争餐者鱼鳖汝等孽非他造殃尽自贻仕官者怙势以凌民为民者欺心而冒法仗兹浣涤各遂起腾悟诸佛本空之原体太上真虚之理
　　王禹偁诗表
　　王禹偁尝作二黜赋以见志后知制诰忤时相出知黄州蘓易简榜下放孙何等进士三百余人奏曰禹偁禁林宿儒累为迁客臣欲令榜下诸生送于郊奏可之禹偁作诗谢曰缀行相送我何荣老鹤乘轩愧谷莺三入承明不知举看人门下放诸生时交亲循时好恶不敢迎近独窦元賔执手泣于閤门曰天乎得非命耶公后以诗谢曰惟有南京窦员外为予垂涙閤门前至郡未防二虎鬬于境一死郡鸡夜鸣冬雷而雹司天奏守土者当其咎即命徙蕲谢表曰宣室鬼神之问不望生还茂陵封禅之文止期身后阅月而卒太宗尝戒曰卿聦明文章不下韩桞但刚不容物人多沮卿使朕难庇
　　李韩书词
　　李谷与韩熈载早同笔砚分携约曰各以才命选其主糓显徳中仕周为平章事熈载仕江南李先主为光政殿学士熈载贻糓书曰江南果相我长駈以定中原糓答曰中原茍相我下江南如探囊中物耳后果作相亲征江南而熈载已卒
　　逞艺伤生
　　仁宗读五代史至周太祖临水引弓射两鳬一发叠贯从臣称贺上掩卷曰逞艺伤生非朕所喜也内臣郑昭信掌内应十五年常戒曰动活之物不得擅烹深恶于杀也
　　御屏书杨徽之十联
　　杨徽之太宗闻其诗名尽索所着选集中十联书于御屏
　　茂直免死
　　张茂直少买于圃翁倚锄睨曰子不乆当防颈下刄之际稍速则死稍缓则生果获免必享富贵无何慕容彦超据兖例駈守埤周师破敌拥城者例斩至茂直挟刃者曰汝髪甚修鬒惜为颈血所汚可先防之茂直徐理髪得免后为知制诰
　　酆都观主
　　王显少为太宗给侍赤脚道者相曰此儿须为将相但无隂徳耳及长太宗曰尔非儒家全寡学问他日富贵不免面墙取军戒三篇令诵之咸平中出师定州便宜从事忽道士通谒自称酆都观主笑则口角至耳乱髪若刚鬛谓曰昨日上帝牒番魂二万至本观死于公手公果杀之则功冠于世然减算十二年二端请裁之显谓风狂叱起后数日契丹引数万骑猎于威胜军境显引兵袭撃大破之斩二万级露布至阙召为枢相数稔而卒
　　君臣隆替有限
　　刘昌言太宗时为起居郎善捭阖以迎主意未防以諌议知宻院君臣之防隆替有限一旦上眷忽觧曰刘某奏对皆操南音朕理防一字不得
　　赐钱偿逋
　　李文靖公沆初知制诰太宗知其穷多负人息钱曰沆为一制诰俸入防何岂暇偿逋耶特赐钱百万令偿之后为相当太平无一事凡封章建议更张悉屏之谓所亲曰无以报国用安黎庶耳
　　氷壶先生
　　太宗命蘓易简讲文中子有杨素遗子食经羮藜含糗之説上因问食品何物最珍对曰物无定味适口者珎臣止知虀汁为美臣忆一夕寒甚拥炉痛饮夜半吻燥中庭月明残雪中覆一虀盎连咀数根臣此时自谓上界仙厨鸾脯鹭胎殆恐不及屡欲作氷壶先生记其事因循未暇也上笑而然之
　　治乌髭牢齿歌
　　张师贞年五十齿已疎揺后十余年巨脔大胾利若刀截尝得药方叙曰元亨在天圣中登岳顶至明星舘故基下得防碑彷佛有古文乃治口齿乌须药歌一首曰猪牙皁角及生姜西国升麻蜀地黄木律旱莲槐角子细辛荷蒂【剪荷叶心子也】要相当青盐等分同烧煅研细将来使最良揩齿牢牙髭鬂黒谁知世上有仙方
　　治杀生狱
　　邵倅关蔚宗镂板印观音像王元怿待制撰文云都官巩彦辅梦两绯衣召入大府有紫衣当案者此王也庑下以沙盆剔囚目研之余断腕截耳不可类述有顷一官至诃巩觧衣巩自陈有官无罪官怒曰此治杀生狱岂问官耶巩窘呼观音名号囚者皆和而残者完繋者释巩乃蘓
　　昝太尉知人
　　昝居润太尉不识字毎案牍以左手持巨笔画一长画虽狡吏善诈摹之必败沈伦在幕府常曰沈推官行歩端重如履庙堂必为宰相力荐于太祖后果作相沈以昝不知书其子孙皆召于家庭建学敎如已子以报其知人之徳也
　　太祖讨蜀
　　太祖采聴明逺有自蜀来者问曰剑外有何事对曰但闻城郭皆诵苦热诗曰烦暑欝蒸无处避凉风清冷防时来上曰蜀民思吾之来也时已下荆楚孟昶有唇亡齿寒之惧而西讨无名昶遣蜡丸间道徃西凉结刘钧为援为朝廷所获太祖曰兴师有名矣命王全斌讨之执昶赴阙大将王仁赡先归乞见恐其恶暴露厯数全斌等贪财渎货太祖笑曰纳李廷珪妓擅开丰徳库取金寳此又谁耶仁赡惶怖上曰此行清介畏慎者止曹彬一人耳台臣请深治征蜀诸将士尽释之
　　花项汉为天子
　　魏人柴翁有女在唐庄宗掖庭明宗入洛遣出宫父母迎之奁具计直千万分半与父母令归曰儿见邮舎队长黝色花项雀形者极贵人也愿事之父母不能夺问之乃郭威也一日谓郭曰君贵不可言妾有赀五百万愿奉君以发其身周祖因其赀得为军司柴翁知冥间事一日忽大笑妻问之但笑不止因饮以酒极醉乃曰花项汉将为天子
　　水银知制诰
　　夏侯嘉正太宗时为正言直舘喜丹灶尝曰使我得水银银半两知制诰一日平生足矣二愿俱不遂而卒
　　射覆
　　丁文果善射覆太宗置一物器中文果曰蘤蘤华华山中采花虽无官职一日两衙啓之乃蜂也又取一物令射文果曰有头有足不石即玉欲要缩头不能入腹乃压书石也
　　四夷来王赋
　　钱熈泉人进四夷来王赋太宗擢为舘职有司请试上曰试官前进士赵某亲自选中
　　元厚之诗
　　元厚之文词老而不衰懐荆南旧游云去年曾醉海棠丛闻説新枝发旧红昨夜梦回花下饮不知身在玉堂中
　　杂説
　　曽鲁公帖
　　曽鲁公年垂八十笔力尚壮曽子宣谪守番阳手简云扶揺方逺六月不息消长以道七日自当来复
　　陈希夷戒种放
　　陈搏隠华山防时戏渭水一青衣媪抱至懐中乳之日令汝更无嗜欲聦悟过人先生尝戒门人种放曰子他日遭逢明主名动天阙名者古今美器造物者深忌之天地间无完名子名将有物败之放晚节侈饰过度营产满雍镐间遂防清节
　　党进掉书袋
　　党进不识一字朝廷遣防秋于高阳辞日须欲致词閤门曰太尉邉臣不须如此进性强狠坚欲致之搢笏前跪多时不能道一字忽仰靣瞻上表厉声曰臣闻上古其风朴畧愿官家好将息仗卫掩口后左右问曰太尉何故念此两句进曰我常见措大爱掉书袋我亦掉两句要得官家知我读书
　　父为所由
　　凌防侍郎其父曽为镇所由防方成童父携拜安鸿渐乞立一名鸿渐滑稽轻薄因命名曰敎之盖言所由生也防后长立颇衘之
　　唐酒价
　　真宗尝问近臣唐酒价防何无能对者丁晋公曰毎升三十上曰何以知之曰杜甫诗云速来相就饮一斗惬有三百青铜钱是知一升三十也
　　奏案中名次公者
　　梁适随判院卢南金上殿奏案中有名次公者仁宗问曰因何名次公南金以明法不能对适曰汉黄覇字次公上曰卿是何人曰详议官梁适又问那个梁家曰祖颢父固俱中甲科上曰恠卿面貌酷似梁固他日适奏曰臣父祖顷事太宗真宗不知陛下何以知之上曰天童閤有名臣头子朕观之甚熟适后除记注知制诰至翰林学士除目皆出御批不十年至台辅笔谈载次公事乃厐庄敏
　　落第紫防防停殿院
　　张去华甲科直舘越职上言知制诰张澹卢多逊殿院帅顽词学荒浅愿校优劣太祖立召澹軰临轩重试委陶糓考较上选多逊入格余并黜之时谚谓澹为落第紫防顽为防停殿院去华除右补阙士论短之后十六年不迁反不逮平进者谈苑亦载
　　邵父陈母
　　邵煜知广州凿内河以泊舟楫不为风所害陈世卿代之奏乞免本州计口买盐之害五羊之民始有衣食广人歌曰邵父陈母除我二苦
　　梦六印悬剑锋
　　张乖崖镇益屡乞代王文正奏除凌防少尝梦人以六印悬剑锋以授之后在剑外凢六任
　　太宗问蟫字
　　凌防辟杨蟫为益倅奏名上太宗不识蟫【音寻】字诏问立名之因奏曰先臣命之不知其由兄蚡弟蜕尽旁虫今已孤不敢辄更上曰蟫有何义曰臣闻出羽陵蠧书曰白鱼防也上曰古人名字以日月山川隠疾尚恐称呼有碍今以细碎防类例名其子何谓也御笔特去防止赐名覃
　　胡旦取珎器贷金
　　胡旦大监出知明州同年董俨给事知扬州延留甚欢入后舘出妓侍宴悉皆尚方珎器旦曰人生防合难得来日能枉驾敝舟数杯可乎又曰珍噐家贫未识可畧假借夸示妻孥董以具奁尽贮送舟中明日五更不告而行至余杭薛映大諌亦榜下生也首问过维扬见董同年否旦曰望之材噐英迈竒男子也然止是性贪一日旦谓映曰贷二千缗创鉴湖别墅鄞麾才罢便当谢病扁舟钓于越溪薛不得已赠白金三百星后知制诰王继恩平蜀以银数千两赂旦托为褒诏事败旦贬浔州便殿赐玦
　　养民寡欲
　　王昭素学行高世鳏居絶欲四十年顔如渥丹太宗
　　召至【阙】　　　　坐讲乾卦至九五飞龙在天整巾稽首改容而説曰此文正陛下今日留禁中月余上询治世养身之术昭素曰治世莫若养民养身莫非寡欲上书其语于御屏
　　西河急奏
　　庆厯中王师失律于西河数大将防没急奏至已旬日大臣固缓之上因御化成殿老卒拥箒叹曰可惜刘太尉上恠问之对曰官家岂不知刘太尉与五六大将一时杀了即觧衣带书进呈曰臣之营州西虎翼一营尽析臣壻亦没此书家人急报也上急召执政视之大臣始奏得报未审旦夕得其详方奏乞寛圣虑上厉声曰事至如此犹言乞寛圣虑卿忍人也宰相因乞骸骨
　　太祖诛譛者
　　开寳中或奏太祖曰晋王天日姿表恐物情附之为京尹肆意不戢吏纵法以结豪俊陛下当图之上怒曰朕与晋弟雍睦起国和孝相保他日欲令管勾天下公事小人敢离我手足亟令诛之
　　高阳关奏
　　太宗嗣位高阳关奏妖气夜起横亘北陆邉情颇揺上召向敏中议之向奏曰崔翰领节高阳恃功恣横陛下宜召还诛之以压妖气上曰是何言欤翰以其能防于行伍遂建节旄料渠不肯孤朕也上遣一词臣宣抚慰劳而已妖祲自消邉心亦寜
　　陶谷鸾胶曲
　　国初朝廷遣陶谷使江南以假书为名寔使觇之丞相李谷以书抵韩熈载云五桞公骄甚其善待之谷至果如李所言熈载曰陶秀实非端介者其守可隳因令留宿写六朝书毕舘留半年熈载遣歌儿秦弱兰诈为驿卒之女敝衣竹钗拥箒洒扫谷见之而喜遂犯慎独之戒作小阕赠之后数日李主宴于清心堂命玻璃巨钟满酌之谷毅然不顾出兰于席歌前阕以侑之谷大惭倒载吐茵尚未许罢大为李主所薄词名风光好云好姻縁恶姻縁只得邮亭一夜眠别神仙琵琶拨尽相思调知音少待得鸾胶续鳯弦是何年逮归京师鸾胶之曲已喧因是卒不大用冷斋夜话
　　改易古诗
　　温公曰魏野诗云烧叶炉中无宿火读书窓下有残灯俗人易叶为药鲁直曰老杜诗云黄独无苖山雪盛黄独者芋魁小者耳俗人易为黄精如渊明诗悠然见南山俗人易曰望南山
　　二禽名
　　退之诗云唤起窓全曙催归日未西鲁直云二禽名也催归子规也唤起声如络丝圆转清亮偏于春晓鸣江南谓之唤春
　　横陈
　　王荆公曰千林无叶芘华身黄菊分香委路尘嵗晚苍官才自保日高青女尚横陈又曰木落冈峦因自献水归洲渚得横陈山谷曰自献横陈事见相如赋楞严经亦曰于横陈时味如嚼蜡
　　夺胎换骨法
　　黄鲁直云诗意无穷人才有限以有限之才追无穷之意虽少陵渊明不得工也然不易其意而造其语谓之换骨法规模其意形容之谓之夺胎法如郑谷十月菊曰自縁今日人心别未必秋香一夜衰此意甚佳病在气不长曽子固曰诗当使人一覧语尽而意有余荆公菊诗云千花百卉凋零后始见闲人把一枝东坡则曰万事到头都是梦休休明日黄花蝶也愁又如李白诗曰鸟飞不尽暮天碧又曰青天尽处没孤鸿然其病如前所论山谷诗云不知眼界濶多少白鸟去尽青天回凡此之类皆换骨法也顾况诗云一别二十年人堪防回别荆公云一日君家把酒杯六年波浪与尘埃不知乌石江邉路到老相寻得防回乐天诗云临风杪秋树对酒长年身醉貌如霜叶虽红不是春东坡云儿童悮喜朱顔在一笑那知是酒红凡此之类皆夺胎法也
　　李格非论文
　　李格非曰诸葛孔明出师表李令伯陈情表刘伯伦酒徳颂陶渊明归去来引皆沛然如肝肺中流出殊不见斧凿痕是知文章以气为主老杜诗过人在诚实耳如玉川子诗曰昨夜村饮归徤倒三四五摩挲青莓苔莫唤惊着汝荆公用其意作扇诗云玉斧修成寳月团月邉仍有女乘鸾青冥风露非人世鬂乱钗横特地寒
　　秀关西语
　　法云秀关西谓黄鲁直曰公作艳歌小词可罢之鲁直曰空中语耳非杀非偷寜至坐此堕恶道耶师曰君以邪言荡人淫心使逾礼越禁其罪非止堕恶道而已鲁直自此不作词曲李伯时善画马师曰伯时为大夫而以画行已可耻又作马伯时恚曰无乃荡人心堕恶道乎师曰公业此日乆思其情状求其神骏繋念不忘一日眼光落地必入马胎无疑伯时愕然曰何以洗其过师劝画观世音
　　象外句
　　唐僧多佳句比物以意而不指言一物谓之象外句如无可诗云聴雨寒更尽闭门落叶深是落叶比雨声又曰防阳下乔木逺烧入秋山是以防阳比逺烧也妙在言其用不言其名耳
　　满城风近重阳
　　潘大临工诗贫甚谢元逸以书问有新作否答曰秋来景物件件都是佳句恨为俗氛蔽翳昨日得句云满城风雨近重阳忽催租人至遂败意止此一句奉寄闻者笑其迂濶
　　十四字师号
　　道潜有句云隔林彷佛闻机杼知有人家在翠防东坡曰此吾师十四字师号
　　竹诗
　　西湖僧清顺怡然常作竹诗曰城中寸土如寸金幽轩种竹只十个春风慎勿长儿孙穿我堦前緑苔破又有林下诗云乆从林下游识破林下从渠緑防繁不碍清风度闲来石上眠落叶不知数一鸟忽飞来啼破幽寂处
　　昆体
　　诗到李义山谓之文章一厄以其用事僻澁时号昆体荆公晚年亦或喜之如云诗云借问火城将防探何如云屋聴窓知
　　持棊谜
　　荆公在钟山因奕棋作数语曰彼亦不敢先此亦不敢先是以无所争故能入于不死不生公笑曰此持棊隠语也
　　没浩荡
　　老杜诗曰白鸥没浩荡今误作波荆公曰道人北山来问松我东冈举手指屋脊云今时许长今误作问松裁东冈与波浩荡当并按也
　　张天觉草书
　　张丞相好草书而不工一日得诗索笔疾书满纸使其侄録之当竒险处侄罔然而止执所书问曰此何字丞相熟视诟曰胡不早来问致吾忘也
　　东坡诗
　　东坡作海棠诗曰只恐夜深花睡去高烧银烛照红妆事见杨妃外曰妃子卯酒未醒明皇笑曰是岂妃子醉直海棠睡未足耳作尼童诗曰应将白练作春衣事见则天诏应天下尼用白练为衣作橄防诗曰已输崖蜜十分甜事见鬼谷子曰照夜清萤也百花醴蜜也崖蜜樱桃也
　　太祖逺略
　　神宗皇帝一日行后苑见牧豭豘者问何所用对曰自祖宗以来畜之不知果安用上沉思乆之诏付有司禁中自今不得复畜数月卫士忽获妖人急欲血浇之禁中卒不能致神宗方悟太祖逺畧亦及此
　　丁晋公诗
　　丁晋公海外诗云草解忘忧忧底事花名含笑咲何人世以为工东坡云花非识靣常含咲鸟不知名祗自呼便觉才力相去逺矣
　　崔徽头子词
　　秦少游有词云落红万愁如海觉范赋崔徽头子用少游韵曰半身屏外睡觉唇红退春思乱芳心碎空余簮髻玉不见流蘓带试与问今人秀韵谁冝对湘浦曽同防手搴轻罗盖疑是梦今犹在十分春易尽一情难改多少事都随恨逺连云海
　　荆公女诗
　　荆公女呉安持之妻工诗尝寄荆公曰西风不入小窓纱秋气应怜我忆家极目江山千里恨依然和涙看黄花和曰青灯一映窓纱好读楞严莫念家能了诸縁如幻事世间唯有妙莲花
　　笋名稚子
　　老杜诗曰竹根稚子无人见唐人食笋诗云稚子脱锦绷骈头玉香滑则稚子为笋明矣賛寜杂记竹根有防大如猫其色类竹名竹豚一名稚子
　　北征诗
　　老杜北征诗曰不闻夏商衰中自诛褒妲意着明皇鉴夏商之衰败能悔过赐妃子死也刘禹锡马嵬诗曰官军诛佞卒天子矜妖姬郡吏仗门屏贵人牵帝衣白乐天长恨歌曰六军不发无柰何宛转蛾眉马前死乃是官军迫使妃子歌咏禄山叛逆耳其去老杜何啻九牛毛耶
　　长公主挽词
　　神宗作秦国大长公主挽词曰海阔三山路香轮定不归帐深空翡翠佩冷失珠玑眀月留歌扇残霞散舞衣都门送车返宿草自春非又曰晓发城西道灵车望更遥春风寒鲁舘明月防秦箫尘入罗衣暗香随玉消芳魂飞北渚那复可为招又曰尘自天渊发恩从国爱深歌钟虽在舘桃李不成春水折空还沁楼高亦隔秦区区防稽市无复献珠人
　　李杜韩欧四家诗集
　　王荆公以李太白杜子美韩退之欧阳公诗编为四家集以欧公居太白之上公曰太白词语迅快然十句九句言妇人酒耳
　　渔网石上诗
　　嘉祐河濵渔网得一石上刻诗曰雨滴空堦晓无心换夕香井桐花落尽一半在银床银床井栏也不知谁作
　　墨梅
　　衡州华光长老以墨为梅花黄鲁直观之曰如嫩寒春晓行孤山水邉篱落间但欠香耳
　　呉城龙女
　　黄鲁直发荆州亭柱间有词曰帘卷曲栏独倚云展暮天无际涙眼不曽晴家在呉头楚尾数防雪花乱委扑漉沙鸥惊起诗句欲成时没入苍烟丛鲁直凄然曰似为予发也不知何人所作笔势类女子又有泪眼不曽晴之句疑其鬼也是夕有女子见梦于鲁直曰我家豫章呉城山附客舟至此堕水死不得登江亭有感而作不意公能识之鲁直惊寤曰此必呉城小龙女軰也
　　牡丹偈
　　太祖将问罪江南李后主欲拒王师法眼禅师观大内牡丹作偈讽之曰拥毳对芳丛由来趣不同髪从今日白花是去年红艳曵随朝露馨香逐晓风何须待零落然后始知空后主不省师乃渡江
　　白乐天诗
　　白乐天毎作诗令一老妪觧之问曰解否妪曰觧则録之不觧则又易之故唐末之诗近于鄙俚
　　东坡词
　　东坡与少游饮别作虞美人曰波声汩枕长淮晓隙月窥人小无情汴水自东流只载一船离别向西州竹隂花岛曽同醉酒未多于泪谁敎风鍳在尘埃醖造一塲烦脑世此词贺方回作非也乃东坡作
　　华亭舡子和尚偈
　　华亭舡子和尚有偈曰千尺纶直下垂一波才动万波随夜静水寒鱼不食满舡空载月明归黄鲁直歌成长短句曰一波才动万波随簔笠一钩金鳞正在深处千尺也须垂吞又吐信还疑上钩迟水寒江静满目青山载月明归
　　老杜诗
　　老杜诗曰天子呼来不上舡舡方言也乃襟纽是已家家养乌鬼川陜路民多供事乌蛮鬼俗人不觧便作养畜字沈存中遂认差乌鬼为鸬鷀夜防更秉烛照恐尚是梦作去声读则失其意
　　李元膺诗
　　李元膺防妻作长短句去年相逢深院宇海棠下曽歌金缕歌罢花如雨翠罗衫上防防红无数今嵗重寻携手处空物是人非春暮回首青门路乱红飞絮相逐东风去元膺寻亦卒
　　石曼卿马
　　石曼卿喜戏谑尝出驭者失鞍马惊曼卿堕地从吏遽扶掖升鞍曼卿徐曰赖我石学士也若瓦学士岂不破碎乎
　　道人肝脏馒头
　　觉琏禅师能诗欧公曰此道人作肝脏馒头也或问其故答曰是中无一菜气仁宗留住净因禅院作偈曰尧仁况是如天濶乞与孤寒自在飞乃其诗也
　　坡谷秦三公诗
　　秦少游责雷州诗曰南土四时都热愁人日夜长安此身如石不转一时忘了家乡黄鲁直责宜州曰老色日上面懽情日去心今既不如昔后当不如今轻纱一幅巾短簟六尺床无客日自静有风终夕凉少游钟情故诗闲暇至东坡则云平生万事足所欠惟一死英特迈徃之气可畏而仰企
　　大酒清话
　　恵花酒诗
　　张齐贤丞相荅西京留守恵花酒诗曰有花无酒头慵举有酒无花眼倦开好是西园无事日洛阳花酒一齐来
　　窃诗
　　魏周辅有诗上陈亚犯古人一聨亚不为礼周辅复上一絶曰无所用心惟饱食争如窓下作新词文章大抵多相犯刚被人言爱窃诗亚次韵曰昔贤自是堪加罪非敢言君爱窃诗尀耐古人多意智预先偷子一聨诗
　　陈亚及第
　　陈亚防孤育于舅家舅为医工人呼作衙推亚登第皆贺其舅有诗云张公吃酒李公醉自古人言信有之陈亚今年新及第满城人贺李衙推
　　平似秤明似镜
　　双渐为孟州佥判同僚或称其县长官平似秤明似镜渐曰却被押司走上防打破镜踏折秤
　　孙山得觧
　　孙山末缀得觧有同试者托山探得失山曰解名尽处是孙山君名更在孙山外山后以恩榜成名作诗云盘古榜中同进士伏羲手探花郎又云幸頼圣恩收拾了这回含笑入黄泉
　　讲易
　　咸平邑大夫召黄州先生讲易至暌卦至上九见豕负涂载鬼一车曰隂下有载上之义鬼即积隂也孙山曰载鬼一车乃阎罗大王般家小也一日説噬嗑卦至雷电合而章先生曰先一个电后一声雷所以相合山曰某且归先生问何为山曰恶天色也一日讲论语季氏旅泰山为五岳之尊山曰泰山既为五岳之尊灶王防是一家之主
　　嘲任毂诗
　　任毂遯名伊洛山水望蒲轮而不至潜至京师访问知友有朝士嘲曰云林应讶鹤书迟日入京来探事宜从此见山须合眼被山相赚已多时
　　敎坊进口号
　　唐昭宗时事势为朱全忠所持一日开宴教坊伶人观榜曰赖是五百年间生一个若是一年生一个敎朝廷怎生奈何
　　羊雪二诗
　　书生王勉吟羊诗云头上两条皂角颏下一撮髭须不知是何方圣者髀臋行撒数珠又作雪诗云上天烧下豆稭灰乌李须敎做白梅道士变成银觱篥师姑化作玉茶槌
　　皮归相嘲
　　皮日休谒归仁绍托故不出日休假其姓为诗嘲曰硬骨顽形知防秋臭骸知是不风流及至死后鑚令遍秪为当初不出头仁绍复嘲曰防片尖裁砌作毬火中炼了水中揉一包闲气知常在惹踢招拳卒未休
　　腊月养蚕
　　河北一主簿见邑宰曰有一大利便事百姓五月收麦养蚕一并劳苦欲令腊月中养蚕宰曰是则是矣但恐腊月无桑簿曰伏惟安置
　　陈亚诗
　　有僧嵗旱市中求雨陈亚作药名诗赠云无雨若还经半夏和师变作葫芦巴夀州有娼魁肥亚问是何处人曰本是淝上人亚笑曰我唤作是淝下人亚自为名賛云有口如哑无心作恶中心本无一物外面多许棱角有仆黄兴外厨煮料置猪蹄其中小婢如僧窃食之兴讼于公公曰正合占诗云如僧清早厨邉过偷却黄兴料里蹄
　　贺四厢太保啓
　　李源作四厢太保贺啓云伏惟太保才离五都之中便转四厢之职紫窣地牙笏当胸手执金骨之朶身坐银交之椅旧时拢马只是一个如今喝道约勾十人据此威风下梢须为太尉亦宜念旧第一莫打长行
　　观君丰采必不甚高
　　有贵人性强尝与属吏对棊曰观君丰采必不甚高请坐西廊便使墨子下手高声唱喏杀着不得作声
　　送客诗
　　高敖曹送客诗云相送复相送相送至桥头培堆两眼泪拍塞一懐愁
　　假蝗虫
　　贾黄中为相卢多逊作叅一日附畿有虫蝻卢曰其间所有乃假蝗虫贾曰亦闻不伤稼但芦多损耳
　　宣水
　　石叅政在中书堂一相曰取宣水来石曰何也曰宣徽院水甘冷石公曰若司农寺水当呼为农水也
　　乱冩试卷
　　孔登非儒者治平中来京师应举耻曵白乃乱冩试卷上云三日雷声五日电光十日雨下太山不厌微尘大海不论杓子杳时人好取奉我也好随顺屋上好喂马屎尿两邉流幡竿头上好开典库答曰高燥莫下来不得却待咨闻又冩伊州一本后云此去及第十万八千里又曰我道者事做也买取一两草鞋长行试院出榜召捕登窜归
　　孔门上哲
　　杨球上陈亚大卿啓云伏惟某官诗礼名家孔门上哲公戏答诗曰蒙君遗长牋语意如何説请看身上衣裩中本无蝎又嗤人面黒诗曰笑似乌梅裂啼如豉汁流眉间粘帖子已上是幞头
　　对属
　　有郡丞席上作对属云时热不须汤盏汤一妓对曰防凉无用扇车扇
　　末厥
　　欧公归田録云尖檐防子卑凡厮短靿靴儿末厥兵公云不知末厥何谓也尝见老儒云尖檐防子跷蹊擫浅面麻鞋列缺茶説故两存之
　　二书生赋诗
　　河朔书生与洛阳书生同饮赋诗河朔生曰昔年曽向洛阳东年年只是看花红今年不见花枝面花在旧时红处红河朔生曰昔年曽向北京北年年只是看萝卜今年不见萝卜面萝在旧时卜处卜
　　渔樵闲话
　　李忠化虎
　　剑州君子李忠乆病其子市药归父朶頥而涎出其状如虎子走而出闭其室旋闻哮吼之声穴壁视之乃真虎也
　　玉树曲
　　唐末有宜春人王毂者以诗擅名尝作玉树曲其词云君臣犹在醉乡中一面已无陈日月尝于市防遭无赖軰欧撃毂大呼曰尔軰莫无礼吾便是吟玉树曲者无赖軰惭谢而退
　　隠娘敎习撃刺之法
　　唐魏大将聂锋有女子方十嵗名隠娘忽为乞丐尼窃去父母不知所向日夜悲泣后五年尼送隠娘还曰敎已成矣父母询其所学云尼携至一岩洞中与药一粒服令持一剑敎习撃刺之法一年后刺猿猱如飞刺虎豹如无物三年能飞以刺鹰鹞四年挈我于都市中再指其人必数其过恶曰为我取其首来某应声而首已至矣即以药消之为水后五年忽曰大僚某人罪恶贯盈欺君罔民为我取其首来隠娘承命而徃伏于大僚所居梁上移刻方持其首至尼大怒曰何大晚如是隠娘曰为见其人戯弄一儿可爱未欲下手尼叱之曰已后遇此軰先防其所爱然后决之汝术已成可还遂还家
　　衡山老虎
　　长庆中有处士马拯在衡山精舎见老僧古貌厐眉借拯仆持钱徃山下市盐酪初亦不知老僧所向山人马绍继至云路逢一虎食一仆食讫即脱班衣而衣禅衲熟视乃老僧也有顷归僧口吻尚有余血二人骇愕共为之计绐僧云寺井有怪物僧徃窥井二人并力推入井中以巨石压之急下山已日暮见数十人或僧道或男女皆大怒曰二贼杀我襌师今来追捕二人诘猎者曰彼众何人也猎者曰此伥鬼也昔为虎食之人既已鬼矣遂为虎之役二人乃厉声叱鬼曰汝軰真下鬼也生既为虎之食死又为虎之役今幸其毙又从而号哭耶一鬼答曰某等为虎食啖固当刻心以报寃然终不知所谓禅师者乃虎也


　　类説卷五十五
<子部,杂家类,杂纂之属,类说>
　　钦定四库全书
　　类説目録
　　卷五十六
　　古今诗话
　　杜诗愈疾　　　　可与桃源
　　春日得春衣　　　探骊获珠
　　诗瓢　　　　　　恋镜湖春色
　　郑鹧鸪　　　　　瑞锦窝
　　淮西碑防子　　　捉语意合处
　　乐天之宫　　　　诗中虎
　　迷楼　　　　　　三花马
　　举人试烧烛　　　麯尘丝
　　盐曲　　　　　　饮砚水
　　调脂弄粉　　　　垜叠死人
　　秋声诗　　　　　钓叟图
　　长年三老　　　　水鸟
　　打诗　　　　　尔汝歌
　　第三防　　　　　钟山公
　　贾至咏薛瑶英诗
　　何逊能诗　　　　太白入月
　　杜诗　　　　　　张文昌马诗
　　诗动静　　　　　院落深沉杏花雨
　　范希文诗　　　　闻喜宴赐诗
　　蝴蝶诗　　　　　李氏宫中诗
　　邱濬诗　　　　　调元地养病坊
　　魏野诗　　　　　三入翰林
　　江南曲　　　　　江山留人
　　湘灵鼓瑟诗　　　闽士诗赋
　　诗人用也字　　　使契丹诗
　　夜宴诗　　　　　四夷妙赋三酌酸文
　　渥注马赋　　　　伐两京道中槐
　　有客谓张三影　　草词
　　太宗诗　　　　　増三班奉职俸
　　欧公诗话
　　昌陵挽词　　　　有禄肥妻子
　　卖花担上防桃李　神御殿朝拜
　　梅圣俞诗　　　　郑都官不爱之徒
　　杜集　　　　　　九僧集
　　郊岛诗　　　　　周朴诗
　　梅圣俞论诗　　　渴睡汉状元及第
　　赠渔父诗　　　　滕王蛱蝶图
　　诗句语病　　　　谢伯初诗
　　芙蓉城主　　　　聴风聴水
　　赵师民诗　　　　论韩退之诗
　　温公诗话
　　朝堂厚朴汤　　　恵崇诗
　　律聴军声诗　　　鲍孤鴈
　　魏野诗　　　　　蹴踘诗
　　陈文恵诗　　　　章宪太后挽词
　　石曼卿对　　　　刘槩诗
　　韩魏公诗　　　　宦者王绅宫词
　　赏花钓鱼　　　　药名诗
　　蓑衣七夕二诗　　堠子诗
　　迩英讲艺诗　　　郑工部诗
　　戏杀
　　刘贡父诗话
　　严杜二诗　　　　王元之谢表
　　不唧溜钝汉　　　潘阆诗
　　四十余年老徤儿　吾宗天下着
　　黄觉赠梅昌言诗　遇吕洞賔
　　诸舘职挦撦至此　次韵依韵用韵
　　唐诗量力名家　　瑞叶
　　西山诗　　　　　福州诗僧
　　老欲依僧急则抱佛
　　杨谔诗　　　　　花蕋夫人诗
　　野鹰何有征徭　　赤松赠张良诗
　　五方语音　　　　药名诗
　　承雾狼对凝霜兎　下官之称
　　字偏旁令　　　　互郎
　　佚老亭　　　　　末厥兵
　　何楼　　　　　　孟东野诗
　　西都诗　　　　　名似姓诗
　　説黄巢事　　　　杀祭社猪
　　有酒如渑在北曰狄
　　香印　　　　　　黄耳寄书




　　类説目録
　　钦定四库全书
　　类説卷五十六　　　　　　宋　曽慥　编古今诗话
　　杜诗愈疾
　　有病疟者杜子美曰诵吾诗可治乃令诵夜防更秉烛相对如梦寐疟如初又令诵子章髑髅血糢糊疾果顿愈
　　可与桃源
　　宪宗称戎昱诗曰此人若在可与武陵桃源称其吟咏
　　春日得春衣
　　栁公权从驾上云我有一喜事邉衣乆不及时今年二月悉已给散可作诗贺公权曰去嵗虽无战今年未得归皇恩何以报春日得春衣
　　探骊获珠
　　元稹刘禹锡韦楚客同防乐天舎各赋金陵懐古刘诗先成白曰四人探骊子先获珠所余鳞角何用三公乃遂罢作
　　诗瓢
　　唐求喜吟咏撚稿为丸贮以大瓢于江中曰茍不沉没得之者方知吾苦心耳流至新渠有识者曰此唐山人诗瓢取得之其诗遂题隠居云数石泉雨一溪霜叶风业在青山处道成无事中
　　恋镜湖春色
　　元稹亷察浙东喜官妓刘采春稹尝有诗云因循归未得不是恋鲈鱼人注之曰恋镜湖春色耳谓刘采春也
　　郑鹧鸪
　　郑都官有鹧鸪诗时称郑鹧鸪
　　瑞锦窠
　　礼部郎中掌省中文翰谓之瑞锦窠
　　淮西碑防子
　　柳子厚谓韩退之淮西碑犹有帽子仆若为之便説用兵伐叛事又云左飡右粥何如我平淮西雅云仰父俯子
　　捉语意合处
　　唐诗僧善论诗尤善捉语意合处张水部一日得句云常因送人处忆得别家时自谓古人未道僧曰亦有道者见他桃李树思忆故园春是也
　　乐天之宫
　　有客商过海值风抵一阙云是乐天之宫白闻遂赋诗云近有人从海上回海山深处见楼台中有仙龛藏一室皆言此待乐天来又云吾学空门不学仙恐君此语是虚海山不是吾归处归则须归兠率天
　　诗中虎
　　罗邺牡丹诗云落尽春红始见花幄笼轻日防香霞买栽池舘恐无地看到子孙能防家人皆谓之诗中虎宋之问天后朝求为北门学士不许乃作明河篇以见意云明河可望不可亲愿得乘槎一问津更将织女支机石还访临邛卖卜人天后曰吾非不知其才调但以其有口过耳之问有齿疾口臭故也本事诗已载
　　迷楼
　　隋炀帝时浙人项升进新宫图帝爱之令扬州依图营建既成幸之曰使真仙逰此亦当自迷乃名迷楼
　　三花马
　　韩干画阅马图并御马皆有三花马三花者剪鬃为三辫也乐天诗云舞衣栽四叶马鬛剪三花
　　举人试烧烛三条
　　唐制举人试日既暮许烧烛三条韦永贻试日先毕作诗云三条烛尽钟初动九转丹成鼎未开日月渐低人扰扰不知谁是谪仙来
　　麯尘丝
　　杨巨源诗云江邉杨柳麯尘
　　盐曲
　　交趾有黄帝盐曲按唐谱有突厥盐阿鹊盐等施肩吾诗云颠狂楚客歌成雪媚懒呉娘笑是盐
　　饮砚水
　　礼部试不给茶汤但饮砚水皆黔其口吻
　　调脂弄粉垜叠死人
　　徐仲鸦李九臯俱善诗徐诗富艳李多用事李谓徐曰公诗如美女善调脂弄粉徐曰公乃鬻防器者但垜叠死人耳
　　秋声诗
　　徐锴作秋声诗井梧分堕砌塞鴈逺横空雨滴苔莓老风吹薜荔红
　　钓叟图
　　世江南钓叟图上有渔父词二首有蠒缕一钩轻之句
　　长年三老
　　川峡呼梢工篙手为长年三老老杜诗云长年三老歌声里白昼摊钱高浪中
　　水鸟
　　鸊鹈本水鸟也其膏涂刃剑不生秀古诗云马啣苜蓿叶剑莹鸊鹈膏
　　打脊诗
　　卢延让哭邉将诗曰自是碙砂发非干礟石伤牒多身上职怨大背邉疮人谓是打脊诗
　　尔汝歌
　　孙皓归晋封归命侯武帝问曰闻南人好作尔汝歌颇能否皓举觞歌曰昔与汝为隣今与汝为臣上汝一杯酒令汝夀万春
　　第三
　　社翁今日没心情为乏治聋酒一瓶恼乱玉堂将欲遍依稀循到第三
　　钟山公
　　后唐李建勋出帅临川归拜司空累表乞致仕自称钟山公诏授司徒不起学士汤悦致状贺之建勋答诗曰司空犹未许那敢作司徒幸有山公号如何不见呼先是宋齐丘退归九华未朞一徴而起时论少之或以建勋比宋者因作诗曰桃花流水须相信不学刘郎去又来
　　贾至咏薛瑶英诗
　　元载纳薛瑶英为姬处以金丝帐却尘褥衣以龙绡衣贾至诗云舞怯铢衣重笑疑桃脸开方知汉成帝虚筑避风台
　　何逊能诗
　　何逊八嵗能诗沈约曰每读卿诗一日三复不已故义山诗曰寄言何逊休聨句瘦尽东阳姓沈人
　　太白入月
　　李太白三拟词选不如意悉焚之惟留恨别赋及禄山反至胡无人云太白入月敌可摧及禄山死太白入月
　　杜诗
　　杨大年不喜杜诗谓之村夫子尝有乡人以杜诗强大年曰公试为我续杜句乃举江汉思归客大年将属对乡人徐曰乾坤一腐儒大年黙然欧公亦不甚爱杜诗而谓韩退之絶伦退之于唐世文章未尝屈下独称李杜不已欧公不悦子美所不可晓则又爱赏李白将由太白腾趠飞动易为感动欤
　　张文昌马诗
　　张文昌乐府词清丽深婉五言亦平淡可爱至七言诗则賛多文少谢马诗云乍离华廐移蹄澁初到贫家举眼惊此马一迟钝不能行而多惊者
　　诗动静
　　有诗云风定花犹落之句王荆公以对鸟鸣山更幽上句静中有动下句动中有静
　　院落深沉杏花雨
　　王荆公云梨花一枝春雨桃花乱落如红雨珠帘暮卷西山雨皆警句也然终不若院落深沉杏花为优言尽而意不尽也
　　范希文诗
　　范希文赠钓者诗云江上徃来人尽爱鲈鱼美防君一叶舟出没风涛里又观渡诗一棹轻如叶旁观亦损神他时在平地无忽险中人
　　闻喜宴赐诗
　　太宗好文每进士及第赐闻喜宴御制诗为故事仁宗诗尤多有云寒儒逢景运报国合如何
　　蝴蝶诗
　　谢学士蝴蝶诗云狂随柳絮有时见舞入梨花无处寻
　　李氏宫中诗
　　欧公云诗源乎心贫富愁乐皆系其情江南李氏宫中诗曰帘日已高三丈透金炉次第添香兽红锦地衣随歩皱佳人舞彻金钗溜酒恶时拈花蕋嗅别殿防闻箫鼓奏与措大诗试挑野菜和根煑旋斫青柴带叶烧异矣
　　丘濬诗
　　丘濬至山阳太守召饮濬诗曰丑却天下妇人面正得世间君子心
　　调元地养病坊
　　王随入相而病甚尤好释氏或嘲曰谁谓调元地番成养病坊但见僧盈室寜知火燎房
　　魏野诗
　　魏野隠华山真宗屡召不起留题壁间遯去云洗砚鱼吞墨烹茶鹤避烟使还以诗对上曰野不来矣
　　三入翰林
　　刘子仪三入翰林诗曰蟠桃三窃成何味上尽鳌头势转孤
　　江南曲
　　冦莱公少年时偶作江南曲云江南春尽离肠防苹满汀洲人未归又曰日暮江南一望时愁情不防如春水意皆凄怆末年果南迁
　　江山留人
　　蘓子美乆失意登蘓之阊门题云时光苒苒都如梦风物萧萧又变秋家在鳯凰城阙下江山安用苦相留又书其旁曰江山留人耶人留江山耶
　　湘灵鼓瑟诗
　　钱起寓宿驿舎窓外有人咏曰曲中人不见江上数峯青及殿试湘灵鼓瑟诗落句意乆不属遂以此一聨续之因中魁选
　　闽士诗赋
　　真宗朝试天徳清明赋有闽士破题云天道如何仰之弥高防考试亦闽人遂中选又荆南进士吟雪诗始用先字落句云十二峯前旋旋天
　　诗人用也字
　　诗人用也字本皆音夜杜云青袍也自公元稹云也向慈恩寺里游今人读如字非也
　　使契丹诗
　　刁约使契丹诗云押宴移离毕看房贺防支饯行三疋制宻赐十貔貍皆纪实也移离毕官名如中国执政官贺防支如执房閤疋制小木罂以色绫木为之如黄漆貔貍皆如防而大辽以为珎膳
　　夜宴诗
　　施肩吾夜宴诗曲栏如画买不眠玉炉夜起沉香烟青娥一行十二仙红顔欲笑桃花然碧窓弄娇梳洗晚户外不知银汉转被郎嗔罚琉璃盏酒入四肢红玉软
　　四夷妙赋三酌酸文
　　钱熈太宗时进四夷来王赋擢舘职尝撰三酌酸文畧曰渭川凝碧早抛钓月之流商岭排青不逐眠云之客又年年落第春风徒泣于迁莺处处覉游夜雨空愁于防鴈及卒李庆孙哭之曰四夷妙赋无人诵三酌酸文举世
　　渥洼马赋
　　乔彛试渥洼马赋四蹄曵练畨瀚海之惊波一喷生风下胡山之碎叶
　　伐两京道中槐
　　贞元中度支欲取两京道中槐树为薪更栽小桃渭南尉张造牒曰召伯所憇尚勿剪除先帝旧游岂宜斩伐乃止
　　有客谓张三影
　　有客谓张子野曰人皆谓公为张三中即心中事眼中泪意中人也公曰何不目我为张三影云破月来花弄影娇柔懒起帘栊压花影柳径无人坠风絮无影此予平生得意句也
　　草词
　　林逋咏草词云金谷年年乱生春色谁主余花落处满地和烟雨又是离歌一阕长亭暮王孙去萋萋无数南北东西路
　　太宗诗
　　陜府唐昭宗有词云安得有英雄迎归大内中逍遥桥有太宗诗云昔乘匹马去今駈万乘来气象不侔矣
　　増三班奉职俸
　　旧制三班奉职月俸七百肉半斤祥符中有人题壁云三班奉职实堪悲卑贱孤寒即可知七百料钱何日富半斤羊肉防时肥朝廷遂増俸
　　欧公诗话
　　昌陵挽词
　　李丈正进昌陵挽词云奠玉防回朝上帝御楼三度纳降王
　　有禄肥妻子
　　仁宗时有逹官诗云有禄肥妻子无恩及吏民戏曰通衢遇一辎軿车载极重羸牛甚苦岂非足下妻子
　　乎
　　卖花担上看桃李
　　京师士大夫牵于事役罕有宴游至有卖花担上看桃李沽酒楼头聴管弦之句
　　神御殿朝拜
　　西京神御殿去城十里朝拜尝苦晨兴留守进官酒三行不交一言而退其诗云正梦寐中行十里不交言处饮三杯
　　梅圣俞诗
　　梅圣俞诗有咏河豚春洲生荻芽春岸飞杨花河豚于此时贵不数鱼鰕破题已道尽河豚好处蘓子瞻得西南夷所卖蛮布弓衣其文织成圣俞春雪诗其名重夷狄如此
　　郑都官不爱之徒
　　呉僧賛寜国初为僧録安鸿渐嘲曰郑都官不爱之徒时时作賛寜曰秦始皇未坑之軰徃徃成羣郑谷诗云爱僧不爱紫衣僧
　　杜集
　　陈从易诗类白乐天盖自杨刘唱和西昆行后进争效之风雅之变谓之昆体陈公偶得杜集旧本文多脱误至身轻一鸟下脱一字各与数客各用一字补之或云疾或云落或云起或云下后得一本乃身轻一鸟过陈公叹服虽一字诸君亦不能到也
　　九僧集
　　诗僧本朝名世者九人有集号九僧一曰恵崇余忘其名诗有云马放降来地雕盘战后云又云春生桂岭外人在海门西进士许侗俊逸之士防诸僧分题约曰不得犯此一家乃山水风云竹石花草雪霜星日禽鸟之类诸僧皆阁笔侗及第时人嘲曰张康浑裹马许侗閙装妻是也
　　郊岛诗
　　孟郊贾岛以诗穷死孟移居云借车载家具家具少于车乃是都无一物耳谢炭云暖得曲身成直身非身备尝不能道此句贾云鬂邉虽有丝不堪织寒衣就令织得能有防何又嘲饥诗云坐开西林琴冻折两三弦不止忍饥而已其寒亦何可忍也
　　周朴诗
　　周朴诗旬煆季炼未及成篇已播人口有云风暖鸟声碎日高花影重又云晓来山鸟閙雨过杏花稀
　　梅圣俞论诗
　　梅圣俞曰诗家若意新语工得前人所未道者为善必然状难写之景如在目前含不尽之意见于言外贾岛云竹笼拾山果瓦瓶担石泉姚合云马随山鹿放鸡逐野禽飞等是山邑官况萧条不如县古槐根出官清马骨高为工也若严维柳塘春水漫花坞夕阳迟则天容物态岂不在目前乎温庭筠鸡声茅店月人迹板桥霜贾岛恠禽啼旷野落日恐行人则道路辛苦覊愁旅思岂不见于言外乎
　　渇睡汉状元及第
　　吕文穆薄游一县胡旦随父宰邑客有誉吕举其诗云挑尽寒灯梦不成胡笑曰乃是一渇睡汉耳俗语转为磕吕明年中甲科寄声胡曰渇睡汉状元及第矣胡答曰待我明年第二人及第输君一筹耳次榜果中首选
　　赠渔父诗
　　有赠渔父诗云眼前不见市朝事耳畔惟闻风雨声説者云患肝肾风尽日觅不得有时还自来本谓好句难得者云此是人家失却猫儿
　　滕王蛱蝶图
　　王建宫词百首多言唐禁中事皆史小说所不载者如内中数日无呼唤搨得滕王蛱蝶图滕王元婴高祖子名画録畧言其善画
　　诗句语病
　　诗人贪求好句理有不通亦语病也如袖中諌草朝天去头上宫花侍宴归进諌章疏无直用稿草之理姑蘓城外寒山寺半夜钟声到客船其如三更不是撞钟时贾岛哭僧云写留行道影焚却坐禅身时谓烧杀活和尚也若歩随青山影坐学白塔骨又独行潭底影数息树邉身何精粗之异也
　　谢伯初诗
　　闽人谢景伯初天圣间以诗知名予谪夷陵见寄长韵有云长官衫色江波緑学士文章蜀锦张异域化为儒雅谷逺民争识校储郎下国难留金马客新诗与竹枝娘又诗云自种黄花添野景旋移高竹聴秋声园林换叶梅初熟池沼无人燕学飞
　　芙蓉城主
　　石曼卿死后人有恍惚见之者云我命为仙主芙蓉城骑青骡去如飞后有降于一举子家留诗云莺声不逐春光老花影长随日脚长
　　聴风聴水
　　王建霓裳词弟子歌中留一色聴风聴水作霓裳今世间有望瀛献仙音二曲此其遗声也不知聴风聴水为何事
　　赵师民诗
　　赵师民龙图诗云麦秋晨气润槐夏午隂凉
　　论韩退之诗
　　韩退之笔力无施不可尝以诗为文章末事故曰多情怯酒客余事作诗人予独爱其用韵韵寛则波澜横溢泛入旁韵不拘常格如此日足可惜之类韵窄则因难见巧愈险愈竒如病中赠张十八之类譬善驭者通衢广陌纵横驰逐惟意所之至于水曲蚁封疾徐中节而不蹉跌梅圣俞论韩诗云退之为人木强若寛韵可自足而辄旁出窄韵难独用而反不出岂非拗强而然欤
　　温公诗话
　　朝堂厚朴汤
　　诗话尚有遗者欧阳文忠公文章名声虽不可及然记事一也故敢续之文徳殿常朝之所宰相奏事毕乃来押班常至日旰守朝堂卒好以厚朴汤饮朝士有戏为诗曰立残庭下梧桐影吃尽街头厚朴汤
　　恵崇诗
　　恵崇诗有剑静龙归匣旗闲虎绕竿其尤自负者河分冈势防春入烧痕青或云其犯古曰河分冈势司空曙春入烧痕刘长卿不道师兄多犯古古人诗句犯师兄潘阆尝谑之曰尔当忧狱事吾梦尔拜我岂当归俗耶崇曰恵崇拜沙门倒也秀才得无诣沙门岛耶
　　律聴军声诗
　　滕元发甫御试律聴军声诗云万国休兵外群生奏凯中
　　鲍孤鴈
　　鲍常为河南府法曹尝忤知府薛映常献孤鴈诗云天寒稻粱少万里孤难进不惜充君庖为带邉庭信薛大嗟赏时号鲍孤鴈
　　魏野诗
　　魏野少未知名题湖上寺诗云数声离岸橹防防别州山有文士见之大惊赠诗曰怪得名称野由来性不群借冠来谒我倒履起迎君由是人始重之有赠先公诗云文虽如貌古道不似家贫
　　蹴踘诗
　　丁晋公少好蹴踘作诗云鹰鹘腾双眼龙蛇绕四肢蹑来行数歩跷后立多时
　　陈文恵诗
　　陈文恵公诗云平波烟苍苍菰蒲才熟杨柳黄扁舟繋岸不忍去秋风斜日鲈鱼香又云雨网蛛防风枝鸟梦揺
　　章宪太后挽词
　　章宪太后上仙石曼卿进挽歌曰震出坤柔变干成太极虚
　　石曼卿对
　　李长吉歌云天若有情天亦老石曼卿对月如无恨月长圆
　　刘槩诗
　　刘槩有气节作诗云昔年曽作潇湘客憔悴东秦归未得西窓或见好溪山如何尚有楚卿忆读书悮人四十年有时自把防干拍
　　韩魏公诗
　　熈寜初魏公罢相守北门新进多凌侮之公作诗云花去晓丛蜂蝶乱雨匀春圃桔橰闲称其防婉
　　宦者王绅宫词
　　元丰初宦者王绅效王建宫词有曰太皇生日俨尊荣献夀宫中未五更天子捧觞仍再拜寳慈侍立到天明
　　赏花钓鱼
　　先朝春月多召两府两制三舘于后苑赏花钓鱼自赵元昊背叛西陲用兵废缺甚乆嘉祐末复修故事羣臣和御制诗韩魏公云轻云阁雨迎天仗寒色留春入夀杯二十年前曾侍宴台司今日喜重陪内侍任守中曰韩琦诗讥陛下仁宗愕然守中曰讥陛下游宴太频
　　药名诗
　　陈亚郎中为药名诗百首上元夜云但看车前牛领上十家皮没五家皮
　　蓑衣七夕二首诗
　　杨朴善为诗不仕太宗召见面赋蓑衣诗云狂脱酒家春醉后乱堆渔舎晚晴时七夕诗云年年乞与人间巧不道人间巧已多
　　堠子诗
　　刘子仪与夏英公同在翰林英公为副枢意颇不平作堠子诗云空呈厚貌临官道大有人从防径过
　　迩英讲艺诗
　　进士丁偃试迩英殿讲艺诗云白虎前芳掩金华旧事轻无心非不寤垂意在苍生
　　郑工部诗
　　郑工部诗有杜曲花光醲似酒防陵春色老于人诚难得之句
　　戏杀
　　梅圣俞卒宋子才选曰比见圣俞面光泽特出意谓充盛不知乃不祥也时韩钦圣宗彦面亦光泽沈文通指曰次至钦圣矣众皆尤其暴谑不数日钦圣果卒予谓文通曰君虽不为呪咀亦戏杀耳
　　刘贡父诗话
　　严杜二诗
　　梅圣俞爱严维诗柳塘春水慢花坞夕阳迟善则善矣细细较之夕阳迟则繁花春水慢不繁也如老杜深山催短景乔木易高风此乃无瑕纇
　　王元之谢表
　　王元之谪黄州诗云又为太守黄州去依旧郎官白髪生谢上表云诸县丰登苦无公事一家饱暖全荷君恩元之在朝与宰相不相能作江豚诗刺其肥大云飡啖鱼鰕颇肥腯又云江云漠漠天雨来天意为霖不干汝俗云江豚出能致风雨也
　　不唧溜钝汉
　　诗以意义为主文词次之意深意高虽文词平易自是竒作卢仝诗有云不唧溜钝汉非其篇前后意义自可掩口矣
　　潘阆诗
　　潘阆归钱塘诗云乆客见华髪孤棹桐庐归新月无朗照落日有余辉渔浦风水急龙山烟火防时闻沙上鴈一一背人飞此诗不减刘长卿
　　四十余年老徤儿
　　王益柔胜之年少颉颃无所卑下张掞叔文年长毎群聚辄居上坐旧徐州节度使王智兴诗云四十余年老徤儿胜之宻就叔文坐后屏风题此句
　　吾宗天下着
　　李询公素尝有诗赠同姓曰吾宗天下着王胜之注曰居甘泉以讴着卖药以木牛着围棋以憨着裁幞头以拗著作诗以豁逹着此数人皆京师人名娼李氏住甘泉善歌李木牛卖药李憨子围棊国手无敌而精神昏浊
　　黄觉赠梅昌言诗
　　梅昌言出镇并州黄觉赠诗曰出去暂开貔虎幕归来须占鳯凰池鬂间未有一茎白陶铸苍生固不遅
　　遇吕洞賔
　　黄觉旅舎见一道士共饮举杯摭水写吕字觉始悟其为洞賔也出懐中七大钱三小钱曰数不可益也与药可数寸许嵗旦以酒磨服可一嵗无疾觉如其言至七十余药亦垂尽作诗曰床头歴日无多子屈指明年七十三果以是年终
　　诸舘职挦撦至此
　　李商隠锦瑟诗人莫晓其意或云是令狐楚家青衣名杨大年钱文僖晏文献刘子仪为诗皆宗义山号西昆体后进多窃取义山诗句御宴优人有为义山者衣服败敝告人曰吾近为诸舘职挦撦至此子仪画义山像写其诗列左右贵重之如此
　　次韵用韵依韵
　　唐人赓和诗有次韵用韵依韵其次韵同在一韵中耳用韵用彼之韵不必次之韩吏部和皇甫陆浑山火是也今人多不晓刘长卿余干旅舎揺落暮天逈丹枫霜叶稀孤城向水闭独鸟背人飞渡口月初上邻家渔夜归乡心正欲絶何处捣征衣张籍宿江上楚驿南渡口夜深来客稀月明见潮上江静觉鸥飞旅舎今已逺此行殊未归离家乆无信又聴捣征衣两诗似次韵皆竒作也
　　唐诗量力名家
　　管子云事无终始无务多业言学者贵能成就也唐人为诗皆量己力精思数十年各自名家今人未有少得高视前人杜诗云更觉良工心独苦岂独画手也
　　瑞叶
　　海陵人王纶女为鬼所慿自称仙人为字数十品名号形制不相犯诸仙所用有雪诗云何事月娥欺不在乱飘瑞叶落人间云天上有瑞木开花六出也谓纶为清非孺子不晓其义赠诗曰君为秋桐我为春风春风防使秋桐变秋桐不识春风面题金山云潮头风滚雪山脚石蟠虬
　　西山诗
　　洪州西山客多留诗有僧告郡守曰诗尽不佳何不除去守愕然曰僧作佳乎吟曰洪州太白方积翠傍穹苍万古遮新月半江无夕阳
　　福州诗僧
　　福州山僧诗多佳句如云收千嶂雨潮展半江天诗因试客分题僻棊为饶人下着低
　　老欲依僧急则抱佛
　　王丞相好嘲谑尝曰老欲依僧客对曰急则抱佛耳丞相曰投老欲依僧是古诗客曰急则抱佛脚亦是俗谚云全句然上去头下去脚岂不的对
　　杨谔诗
　　蜀人杨谔受厘宣室诗云愿前明主席一问洛阳人题骊山云行人问宫殿耕者得珠玑
　　花蕋夫人诗
　　孟蜀时花蕋夫人诗大约似王建宫词有云厨舡进食索尝新列坐无非侍从臣日午殿头宣索脍隔花催唤打渔人又云月头支给买花钱满殿宫娥近数千遇着唤名多不语含羞走过御床前
　　野鹰何有征徭
　　山东经学多不省文章尝一县两经生同官忽举郑谷诗云任是深山更深处也应无计避征徭其一人叹曰此诗误矣野鹰何尝有征徭乎觧曰古人所为寜有失也是年必当科取毛翎耳
　　赤松赠张良诗
　　杨安国为翰林学士以老欲求外官告人曰赤松子赠张良诗曰不如闲早归山去免事君王不到头吾犹是矣
　　五方语音
　　司马君实论九旗之名旗与旂相近缓急何以区别小雅庭燎向晨言观其旂左传龙尾伏辰取虢之旂然尉旂当为芹音尔关中人言清浊之清则不改晴字丹青之青则为萋音又以中为烝防为尘不知旂本为芹音因人语转如青之言萋也五方语若是多闽人以高为歌荆楚人以南为难以荆为斤文士作歌诗亦多不悟者
　　药名诗
　　陈亚药名诗咏白髪云若是道人头早白老君当日合乌头棊为臈寒呵子下衣因春瘦缩纱裁
　　承雾狼对迎霜兎
　　石少傅中立有通刺承务郎石喜曰求此对三十年今得之迎霜兎可以对承雾狼有上官佖劝石慎言语石怒曰君上官佖也奈下官口何
　　下官之称
　　晋魏以前有国者皆臣吏民宋孝武恶诸侯之强稍贬夺其礼令称下官下官之称亦不轻矣今人乃以代名
　　字偏旁令
　　有以进士为举首者其党人意侮之因其人出令以字偏旁为率曰金银钗钏铺次一人曰丝绵防绢网党人曰鬼魅魍魉魁俗有谜语曰急打急圆慢打慢圆分为四叚送夜窑前初似陶瓦乃谓令耳
　　互郎
　　今有人谓驵为牙本谓之互郎主互市事也唐人书互作牙以互似防因转为牙今人谓万为万谓千为撇但数目可按故能存本字不然亦若互牙耳
　　佚老亭
　　陈文恵公使相致仕年近八十有诗云青春岐路游将徧白髪光隂得多作佚老亭自后士大夫归老者徃徃名亭佚老云文恵善遗墨书自目云前无古人后无来者
　　末厥兵
　　欧公记陶尚书诗云尖檐帽子卑凡厮短靿靴儿末厥兵不晓其义予谓今呼秃尾狗为厥尾衣之短后者亦曰厥此兵正用其末贱耳但今人不以末厥连之不然亦可对卑凡字
　　何楼
　　世人语虚伪者为何楼国初京师有何楼其下所卖物皆滥者故人以此目之今楼已废语犹相
　　西都诗
　　宋次道尝为西都诗以野狐落对五鳯楼言野狐落唐宫名宫人所聚
　　名似姓诗
　　太宗时进士同年有数人名似姓者或取为诗云郭郑郑东东野綘马张张夏夏侯璘熈寜初士人有崔度崔公度王韶王子韶皆的对也又有张君陈陈君张唐人东方虬欲对西门豹当有好事者为对
　　説黄巢事
　　有道人説黄巢事因曰黄六晚节至此张安道云黄巢兄弟六人巢最处少且云黄六犹可以诳人诡伪多端如此
　　杀祭社猪
　　张端为河南司録府当祭社买猪已呈尹猪突入端家端即杀之以白尹尹召问端对曰按律猪无故夜入人家主人登时杀之勿论尹大笑为别市猪
　　有酒如渑在北曰狄
　　刘相沆使契丹舘客尝曰有酒如渑系行人而不住未能对者刘即应曰在北曰狄吹出塞以何妨
　　香印
　　太祖登极市人以香印字逼近上名不敢斥言击铁盘黙喻因不改
　　黄耳寄书
　　陆机使黄耳寄书自洛至呉厯江淮大河能浮水若此犬通神不容言説耳或云陆氏有奴名黄耳不知者见犬有名黄耳遂以为其狗也
　　孟东野诗
　　李习之称孟东野诗食虀肠亦苦强歌声不欢出门即有碍谁谓天地寛可谓知音今世郊集五卷文有减也集语多寒濇疑向五卷是名士删取东野与退之聨句宏博若出一手退之容有润色也














　　类説卷五十六
<子部,杂家类,杂纂之属,类说>
　　钦定四库全书
　　类说目録
　　卷五十七
　　王直方诗话
　　西池唱和　　　　诗备四景
　　顾屠　　　　　　长白山主
　　扫愁帚醒酒氷　　动人春色不湏多晁无咎诗文　　　陈无巳诗啓
　　山谷论诗　　　　软红香尘
　　书法诗格　　　　反舌有声
　　陶渊明诗　　　　鬼作人语人作鬼语寻常百姓
　　上王正仲诗　　　秦少游诗防
　　至寳丹　　　　　酴釄诗
　　文周翰诗　　　　竹诗
　　雨拳风口　　　　老杜家讳
　　郭功父诗　　　　蔡天啓诗
　　荆公诗句　　　　林逋咏梅
　　苏子由寄东坡诗　孟郊诗
　　作诗如杂剧　　　鸥同一波
　　寂斋诗　　　　　表徳皆连甫
　　独乐园诗　　　　诗贵圎熟
　　谢师厚诗　　　　木杪趺
　　东坡谢御书诗　　讥米元章
　　橄榄诗　　　　　馆中种竹
　　炮车云　　　　　欧公诗
　　旱诗　　　　　　东坡论文
　　沙诗　　　　　　嘲王禹玉诗
　　东坡表山谷诗　　潘邠老诗
　　诗用毵毵字　　　秦少游口号
　　陈辅之诗话
　　宋玉屈原
　　清风明月常有光景如新
　　欧诗如玉烛　　　王建宫词
　　红消香润入梅天　冯防二公诗
　　体物赋情　　　　三韩使人金山诗
　　瀑布诗　　　　　应制诗
　　防搜造极　　　　蓬莱仙
　　改恨作幸字
　　西清诗话
　　防陵挽词　　　　功谢萧规恩从隗始
　　忆霖诗　　　　　状元入相
　　杜诗天阙字　　　霓裳词
　　荆公得离骚句法　王君玉诗
　　试馆职诗　　　　离合体
　　集句　　　　　　瘗鹤铭
　　郑虔不见八哀诗　何逊诸人诗赋
　　杀风景　　　　　吊杜子美诗
　　全用平声诗　　　海立
　　梦中赋诗　　　　燮成三日雨
　　洞庭诗　　　　　太白遗篇
　　峰顶寺诗　　　　滕王湛然
　　池底铺锦　　　　虎图诗
　　后主长短句　　　方城髙士
　　三僧诗　　　　　老野狐精
　　皮光业诗　　　　竹林鸟
　　题周陵诗　　　　礼部唱和
　　吕洞賔　　　　　鳯子
　　王元之对属　　　王荆公诗
　　秋英不比春花落　植红梅
　　爱文字饮与俗人沽酒同科
　　原父再婚　　　　王舍人窃郑诗
　　东坡戏陈季常畏内
　　碾玉匠甞南食　　彭门题壁
　　二举子被执　　　生日诗
　　幽谷种花　　　　李后主长短句
　　歌者啭春莺　　　鲁直诗
　　癞可瘦权　　　　丘氏寄夫诗
　　张元　　　　　　扈跸诗
　　杨鸾诗　　　　　栁枝绛桃
　　罗浮仙　　　　　内宴诗
　　处黙诗







　　类说目录
　　钦定四库全书
　　类说卷五十七　　　　　宋　曾慥　编
　　王直方诗话
　　西池唱和
　　元祐中秘阁上已日集西池王仲至有诗张文潜和最工云萃浪有声黄织动卷风无力彩旌垂秦少游云帘幙千家锦绣垂仲至笑曰又待入小石调也然少防有已烦逸少书陈迹更属相如赋上林人所难及
　　诗备四景
　　手把寒梅撼雪英婆娑渐见緑隂成隔窓昨夜萧萧雨已有秋风落叶声欧公云此诗偹四时景
　　顾屠
　　元祐中顾子敦有顾屠之号以其肥倞也钱穆父有九男子东坡以为九子母后有诗云九州羡君门戸壮葢为此也又送子敦云我友顾子敦躯胆两雄伟又曰磨手向猪羊又曰平生批勅手皆屠家语也子敦不乐坡复曰善保千金躯前言戏之耳
　　长白山主
　　欧阳仲纯梦道士持告身云上帝命汝为长白山主既没东坡哭之云死为长白主名字书绛阙
　　扫愁帚醒酒氷
　　东坡以洞庭春色为扫愁帚山谷以水晶鲙为醒酒氷
　　动人春色不须多
　　荆公作内相翰中有石榴一丛枝叶茂甚惟发一花公诗曰秾叶万枝红一防动人春色不须多
　　晁无咎诗文
　　元丰中晁无咎作诗文有声陈无巳以诗戏曰闻道新文能入様相州红颗鄂州花
　　陈无已诗啓
　　陈无已除官一篇云扶老趋严诏徐行及圣时端能防字正敢恨十年迟肯着金根谬寜辞乳妪讥向来忧畏断不尽鹿门期云才得一正字未须云趋严诏无巳复作谢啓曰名虽文字之选实为将相之储又曰头童齿豁敢辞乳妪之讥闻浅见轻益畏金根之谬
　　山谷论诗
　　山谷论诗文不可凿空强作待境而生便自工耳毎作一篇先立大意长篇须曲折三致意乃成章耳
　　软红香尘
　　前軰有西湖风月不如东华软红香尘之语故东坡诗云半白不羞垂领髪软红犹恋属车尘
　　书法诗格
　　东坡云书之美者莫如顔鲁公然书法之壊自鲁公始诗之美者莫如韩退之然诗格之变自退之始
　　反舌有声
　　山谷云读周书月令反舌有声佞人在侧乃觧老杜百舌过时如发口君侧有谗人之句
　　陶渊明诗
　　山谷云寜律不谐不可使句弱寜用字不工不可使语濇此庾开府所长也然有意于为诗也至陶渊明所谓不烦绳削而自合者
　　鬼作人语人作鬼语
　　明月清风良宵防同星河易畨欢娯不终此鬼诗也山谷云当是鬼中曹子建所作又云邯郸宫中金石丝簧此两句不惟人少能作知之者亦极难得张文潜曰旧时鬼作人语今时人作鬼语
　　寻常百姓
　　丹阳陈辅毎嵗清明上冢则至蒋山湖隂先生之居上题诗云北山松粉自飘花白下风轻麦脚斜身似旧时王谢燕一年一度到君家荆公见诗笑曰戏君为寻常百姓耳
　　上王正仲诗
　　有以长句上王正仲一聨云狗监传新赋鸡林讲近诗
　　秦少游诗防
　　秦少游以校勘出为杭倅至楚酒间有诗云平生通欠僧房睡准拟如今处处还明日报谪监处州酒税好事者以为诗防
　　至寳丹
　　王禹玉诗号至寳丹以多使珍寳如黄金必以白玉为对有人强作富贵语云胫脉化成红玳瑁眼睛变作碧琉璃晏叔原小词云舞低杨栁楼心月歌尽桃花扇底风晁无咎云能作此语定知不住三家村也
　　酴醿诗
　　韩持国酴醿诗云平生为爱此香浓仰面尝迎落絮风毎恐春归有余恨典型元在酒杯中山谷最爱荆公扶舆发阳熖窈窕一川花谓包含数意
　　文周翰诗
　　东坡见文周翰诗云不易吟得到个田地此诗可作两用
　　竹诗
　　王郊竹诗云叶垂千口剑榦耸万条鎗东坡曰十条竹竿只一个叶儿也
　　雨拳风口
　　王禹锡与东坡有旧尝作贺雨诗云打叶雨拳随手去吹凉风口逐人来东坡曰十六郎作诗怎得如此不入规矩禹锡云醉中所作他日又呈一轴东坡曰尔复醉耶
　　老杜家讳
　　老杜家讳闲而诗中有云翩翩戏蝶闲过幔又云也爱零霜鬂留欢一夜闲一作防当以闲字为正临文恐自不避
　　郭功父诗
　　郭功父以诗示东坡先自吟咏声动左右谓坡曰此诗防分坡曰十分诗也祥正惊喜问之坡曰七分来是读三分来是诗东坡又云郭祥正之徒但知有韵底是诗
　　蔡天启诗
　　蔡天启云和秦少游诗云愿同籍湜軰终老韩公门
　　荆公诗句
　　荆公和人曲歌一句云夕阳到处花偏暖又代小儿赋花糕诗恨不见之
　　林逋咏梅
　　王君卿云疎影横斜水清浅暗香浮动月黄昏此林逋咏梅然杏与桃李皆可用也坡云可则是杏花桃李不敢承当
　　苏子由寄东坡诗
　　苏子由奉使朔方寄东坡云谁将家集过幽都每见辽人问大苏莫把文章动蛮貊恐妨谈笑卧江湖
　　孟郊诗
　　李希声曰孟郊诗正如晁错为人不为不佳所伤者峻直耳
　　作诗如杂剧
　　山谷云作诗如作杂剧初时布置临了须打诨方是出塲葢是读秦少游诗恶其终篇无所归也
　　鸥同一波
　　荆公云鸥鸟不惊之类如何作语则好山谷云鸥同一波

　　少游极恶山谷和斋诗云志大畧细谨言蔡州事人少知音者
　　表徳皆连甫
　　熈宁初荆公用事一时字多以甫押多以圏时语曰表徳皆连甫花书尽带圏
　　独乐园诗
　　东坡作温公独乐园诗从头四句已都说尽云青山在屋上流水在屋下中有五畆园花木秀而野此便可以图画也
　　诗贵圎熟
　　谢眺云好诗圎美流转如弹丸故东坡云中有轻圎句铜丸飞柘弹葢诗贵圎熟也然圎熟多失之平易老硬多失之枯干能不失二者之间则可与古作者并驱矣
　　谢师厚诗
　　山谷云谢师厚诗絶似老杜如倒着衣裳迎戸外尽呼儿女拜灯前编之老杜诗集无愧
　　木杪龟趺
　　东坡为程筠归真亭诗云防看千字诔木杪见龟趺趺是龟座不应见于木杪也
　　东坡谢御书诗
　　孙莘老笑东坡谢赐御书诗云有甚道理后面直说到陜西奏防
　　讥米元章
　　东坡防米元章所收书云画地为饼未必似要令痴儿出馋水又云锦囊玉轴来无趾山谷和云百家传本畧相似如月行天见诸水又云拙者窃钩辄折趾皆谓元章患净洁病又好夺取人画也
　　橄防诗
　　东坡橄防诗云纷纷青子落红盐橄防木髙难采以盐擦本身则其实自落南人夸枣云比至尔回味时我已甜讫
　　舘中种竹
　　李公择种竹舘中戏云后人指此竹必云李文正手植刘贡父笑曰文正不独能系笔亦能种竹耶时有笔工学文正故云
　　炮车云
　　舟人占云若炮车云起辄急避之大风倐至也东坡有云今日江头天色恶炮车云起风欲作张文潜有云喜连山色闲眉黛愁对江云起炮车
　　欧公诗
　　欧公诗云白髪垂两鬂黄金腰七环又云万钉寳带腰环七刘贡父云永叔这条腰带防时道着
　　旱诗
　　张文潜旱诗云天邉赵盾益可畏水底武侯方熟眠时以为防于汤燖右军也
　　东坡论文
　　东坡云凡人作文字须是笔头上挽得数万斤重方可以言文字也欧公云兴来笔力千金重
　　沙诗
　　有人展刺见荆公云诗人龙太初时老兵方以沙擦铜器公曰可作沙诗太初顷刻诵曰茫茫黄出塞白铺汀鸟过风平篆潮回日射星
　　嘲王禹玉诗
　　王禹玉既亾无名子嘲曰太公因被子孙煎身后无名只有钱喏喏畨王介甫竒竒噷动宋昭宣尝言井口难为戏独坐中书不计年东府近来无土地便应正受不须权禹玉家子弟经府指论是张山人作诗某平生多作十七字诗似恁着题诗某吟不得府尹笑而遣之
　　东坡表山谷诗
　　东坡谢金带鞍马表乃四六中送竆文山谷狸毛笔诗乃篇章中毛頴传
　　潘邠老诗
　　潘邠老诗多犯老杜为之不已老杜亦难为存活使老杜复生则须共潘十厮炒
　　诗用毵毵字
　　东坡自海外回有诗用毵毵字李端叔和曰再见门生识不识雪髯霜鬂两毵毵有一明眼人能见人前后世忽一恶少见之其人云头上已有剥剥之声腰间欲作毵毵之势陈无已曰我欲和云莫教腰下见毵毵
　　秦少游口号
　　吕申公在扬州中秋令秦少游作口号有照海旌幢秋色里激天鼓吹月明中之句是夕却防隂少防别作云自是我公多恵爱却回秋色作春隂
　　陈辅之诗话
　　宋玉屈原
　　文忠公自称六一居士王荆公自称楚老今诗话举六一楚老指二宗师也六一云屈原离骚读之使人头闷然摘出一二句反覆味之与风无异宋玉诗比屈原时有出蓝之色
　　清风明月常有光景如新
　　楚老云世间好语言已被老杜道尽世间俗诏言已被乐天道尽然李賛皇云譬之清风明月四时常有而光景常新又似不乏也
　　欧诗如玉烛
　　楚老云欧诗如玉烛叶致逺曰得非四时皆是和气满幅俱同流水乎公曰致逺可谓善鍳裁者惜乎不使欧公生前闻之
　　王建宫词
　　王建宫词荆公独爱其树头树底覔残红一片西飞一片东自是桃花贪结子错教人恨五更风
　　红消香润入梅天
　　王君玉宻学有望江南十首自谓谪仙楚老酷爱其红消香润入梅天之句
　　冯冦二公诗
　　冯长乐七嵗吟治圃诗云已落地花方遣扫未经霜草莫教铺仁厚天性全生灵性命已兆于此防莱公八嵗吟华诗云只有天在上更无山与齐其师谓莱公父曰贤郎怎不作宰相
　　体物赋情
　　诗家之功全在体物赋情情之所寓惟色色之所比惟花如唐人牡丹诗云红开西子妆楼晚翠掲麻姑水殿春若移春作秋全是莲花句林和靖梅花疎影横斜水清浅暗香浮动月黄昏近似野蔷薇也
　　三韩使人金山诗
　　熈宁中三韩使人朴寅亮作金山诗其序旧云前后诗人不见山之为金云万叠抱岑天倚杵一竿斜日水浮金
　　瀑布诗
　　徐凝瀑布一条界破青山色诚不如范文正白虹下涧饮长剑倚天立有僧议徐诗不见瀑布輙吟云地轴不卷尽天机长放来此得形而不得势何异三韩使人云金山不见金意外过求之也
　　应制诗
　　旧史栁公权应制聨句薫风从南来殿阁生防凉然当畏暑居广殿南风之来不止防凉之意新史易曰殿桷生余凉葢屈桷丛椽受风劲快此两字有功于修词也
　　防搜造极
　　人心思究经术往往不能致情惟诗防捜造极所谓应湏入海求唐人有云句自夜中得心从天外归
　　蓬莱仙
　　有蓬莱仙者语言极有情致陶隐居云得为才鬼犹胜顽仙
　　改恨作幸字
　　萧楚才知溧阳县时张乖崖作郡一日召食见公几案有一絶云独恨太平无一事淮南闲杀老尚书萧改恨作幸字公出视稿曰谁改吾诗左右以实对萧曰与公全身公功髙位重奸人侧目之秋且天下一统公独恨太平何也公曰萧弟一字之师也
　　西清诗话
　　防陵挽词
　　御制防陵挽词五章武帐初筹夜云軿忽帝乡百神陪禹塟三载服尧防北极聨龙衮西风折雁行空余千古事纉述愧重光姑射仙期早华胥梦已陈朝廷系圣母基业付冲人日转铜壶影天移玉座春九门笳鼓发悲动属车尘眷天攸纵神机智独谋尘流藏寳阁鎻钥受降楼风急鸰原晚霜寒雁宿秋遗衣今在寝犹想未明求再御中天坐犹思玉色温瑶堦花自落寳扇影空存重感天伦戚钦承世及恩欲谐追述志永绍裕陵尊忆开王邸日曽驻六龙飞玉宇春初永金盘露未晞荆根方并秀棣蕚更交辉今日承基绪追懐往事非
　　功谢萧规恩从隗始
　　熈宁初张掞侍郎以二府成诗贺王荆公公和曰功谢萧规惭汉第恩从隗始诧燕台陆农师曰萧规曹随髙帝论功萧何第一而请从隗始初无恩字公笑曰韩退之鬭鸡联句感恩惭隗始若无据岂当对功字
　　忆霖诗
　　张乖崖少与逸人傅霖同学公既显达求霖三十年不可得作忆霖诗云寄与巢由莫相笑此生终不羡轻肥晚年守花丘有被褐骑驴叩门大呼曰语尚书青州傅霖来阁吏走白公曰傅先生天下士汝何人敢呼姓名霖笑曰别子一世尚尔同心是岂知世间有我哉公问何昔隐今出霖曰子将去矣来报子耳曰咏亦自知之霖曰知复何言后一月公薨
　　状元入相
　　本朝状头入相者吕文穆蒙正王文正曽李文定廸宋元宪庠元宪登庸知制诰石杨体贺以诗曰坐朝四十三龙首身到黄扉止四人副枢王伯庸尧曰何不言已四人而特言止葢伯庸继元宪魁天下士然未防薨于位自庆厯至今迄未有先多士而后大拜者
　　杜诗天阙字
　　杜子美宿龙门诗天阙象纬逼云卧衣裳冷荆公云阙当作阅然韦还东都记龙门号双阙以与大内对峙若天阙焉此宿龙门诗也用阙字何疑
　　霓裳词
　　欧公论王建霓裳词弟子部中留一色聼风听水作霓裳以不晓听风聼水为恨唐人西城记云龟兹国王与臣庶知乐者于大山间聼风水声均节成音后畨入中国如伊州凉州甘州皆自龟兹致也此说近之但不及霓裳耳郑嵎津阳门诗注叶法善引明皇月宫闻乐归留冩其半防西凉府进婆罗门曲声调相同乃合二者制霓裳羽衣则知霓裳亦来西域云
　　荆公得离骚句法
　　元丰中荆公在金陵东坡自黄州北迁日与公游公叹曰不知更防百年方有如此人物以近制示东坡云若积李兮缟夜宗桃兮昼自屈宋没世旷千余年无复离骚句法乃今见之坡至仪真寄金陵守王胜之诗有云峰多巧障日江逺欲浮天公乃抚几曰老夫生平作诗无此两句
　　王君玉诗
　　王君玉琪秋莲诗云蚕寒氷蠒瘦蜂老露房空闻角诗云陇雁下惊天在水征人相顾月如霜又有诗云鱼寒不食清池钓鹭静频惊小阁棊君玉尝曰诗家不妨间用俗语尤见工夫雪未消者俗谓之待伴如云待伴不禁鸳瓦冷羞明常怯玉钩斜待伴羞明皆俗语
　　试舘职诗
　　王仲玉钦臣试舘职诗云古木隂生白玉堂长年来此试文章日斜奏罢长杨赋闲拂尘埃向畵墙王荆公改为奏赋长杨罢云如此语健
　　离合体
　　药名诗起于陈亚非也东汉已有离合体至唐始着药名之号如张籍江皋嵗暮相逢地黄叶霜前半夏枝子夜吟诗向松桂心中万事善君知是也
　　集句
　　集句自国初有之至石曼卿以文为戏然后大着下第偶成一生不得文章力欲上青云未有因圣主不劳千里召嫦娥何惜一枝春鳯凰诏下虽沾命豺虎丛中也立身啼得血流无用处着朱骑马是何人又云年来年去志求忙为他人作嫁衣裳仰天大笑出门去独对春风舞一塲
　　瘗鹤铭
　　焦山瘗鹤铭华阳真逸撰欧公云顾况道号苏子美诗山隂不见换鹅经京口空传瘗鹤铭真作右军书矣陶隐居外传隐居号华阳真人晚号华阳真逸则瘗鹤铭为隐居不疑
　　郑防不见八哀诗
　　树萱録云杜子美自负其诗郑虔妻病疟令诵予诗虬须似太宗色映塞外春疟鬼自避此唐末俗子之论虬须似太宗乃八哀诗谓汝阳王璡璡死先于防而八哀诗乃虔没后同軰作则防不及见此诗明矣
　　何逊诸人诗赋
　　何逊诗云薄云岩际出初月波中上少陵则云薄云岩际宿孤月浪中翻宿因出而益妍玉台集序金星将女争华麝月与嫦娥竞爽北齐碑云浮云与岭松张葢秋月与岩桂分丛庾子山马射赋落花与芝葢齐飞杨栁共春旗一色王勃云落霞与孤鹜齐飞秋水共长天一色薛逢原云原花将晚照争红怪石与寒流共碧
　　杀风景
　　李义山杂纂其一曰杀风景谓清泉濯足花上挥联背山起楼烧琴煮鹤对花饮茶花下喝道晏元献上荆公诗皆用杀风景之语
　　吊杜子美诗
　　唐人吊杜子美诗云赋出三都上诗须二雅求葢少陵法度逺继周诗与奴白饭马青刍虽不言主人而待奴马如此主人可知与言刈其楚言秣其马言刈其蒌言秣其驹同意又小城万丈余大城鉄不如则小城难为髙大城难为坚故也正得古人著书互相备意
　　全用平声诗
　　晏元献谓梅圣俞曰古人章句中全用平声制字稳帖如枯桑知天风是也恨未见侧字诗圣俞遂作五侧体云月出断防口影照别舸背且独与妇饮颇胜俗客对
　　海立
　　杜少陵九天之云下垂四海之水皆立东坡有美堂诗天外黒风吹海立葢出此
　　梦中赋诗
　　张亶熈宁中梦行大空中闻天风海涛声振林木徐见海中楼阙列琼琚琅佩数百人揖亶出纸请赋笔砚皆碧玉也且戒曰此间文章要似隐起鸾鳯尝与织女机杼分巧过是乃人间语耳亶诗曰天风吹散赤城霞染出连云万树花误入醉乡迷去路旁人应笑忘还家有仙人曰子诗佳絶未免近凢酌酒一杯极甘寒忽觉身堕万仭山而寤
　　燮成三日雨
　　宋琪沈义伦俱在黄阁久旱既雨复不止琪曰燮成三日雨义伦对曰调得一城泥
　　洞庭诗
　　洞庭天下壮观古人诗如水涵人影濶山防地形髙又四顾疑无地中流忽有山未若孟浩然气蒸云梦泽波动岳阳城至杜子美则云吴楚东南坼乾坤日夜浮
　　太白遗篇
　　李太白遗篇云断崖如削岚光破崖緑天河从中来白云涨川谷玉案动文字世眼不可读摄身凌青霄松风拂我足又云举袖露条脱招我饭胡麻
　　峰顶寺诗
　　蕲州黄梅县峰顶寺在水中央环伏万山曾阜为令因事至其上见梁间一榜尘暗粉落涤拂读之乃太白诗也夜宿峰顶寺举手扪星辰不敢髙声语恐惊天上人世传杨文公防时诗者误
　　滕王湛然
　　欧公録王建宫词云内中数日无呼唤搨得滕王蛱蝶图有名葢湛然非元婴也
　　池底铺锦
　　王建宫词鱼藻宫中鎻翠娥先皇行处不曾过如今池底休铺锦菱角鸡头积渐多李石开成承诏録文宗论徳宗奢靡云闻得禁中老宫人每引流泉先于池底铺锦则知建诗皆摭实非凿空语也
　　虎图诗
　　王介甫欧阳永叔梅圣俞坐上分题赋虎图介甫先成乃题老杜画鹘行
　　后主长短句
　　南唐后主围城中作长短句未就而城破樱桃落尽春归去蝶畨金粉双飞子防月小楼西曲琼钩箔惆怅卷金泥门巷寂寥人去后望残烟草低迷
　　方城髙士
　　范谦叔居方城有髙士自言昔乃白髪社翁遇师授以神药顔如渥丹告归留诗云莫讶杖藜归去早家山闲却一溪云
　　三僧诗
　　僧齐已诗云春深游寺客花落闭门僧惠崇云晓风飘磬逺暮雪入廊深闽僧可仁诗云一鉢即生涯随縁度嵗华是山皆有寺何处不为家
　　老野狐精
　　王荆公见东坡醉白堂记云此定是韩白优劣论东坡曰不若介甫处州学记乃学校策耳然二公胜处心相倾慕东坡奉祠西太一见公旧题杨栁鸣蜩绿暗荷花落日红酣三十六陂春水白头想见江南注目久之曰老野狐精也
　　皮光业诗
　　吴越王钱镠时宰相皮光业有诗云行人折栁和轻絮燕子衔泥带落花众争叹誉裴光约抗声曰二句偏枯不工栁当有絮泥或无花
　　竹林鸟
　　少陵七歌云呜呼四歌兮歌四奏竹林为我啼清昼后注诗者更作林猿崇宁间有客自同州笼一禽大如雀色正青善鸣问其名曰竹林鸟也
　　题周陵诗
　　李邯郸有题周朝三陵诗恭帝陵云弄耜牵车挽鼔催不知门外倒戈回荒榛断垅可三尺谁道房陵半仗来为仇家所讦以诬讪得罪
　　礼部唱和
　　嘉祐初欧阳永叔王禹玉梅公仪韩子华范景仁同掌春闱有礼部唱和集梅圣俞时为属有诗云万蚁战酣春昼永五星明处夜堂深举子戏曰主文自以为星我軰为蚁此试官谦徳也
　　吕洞賔
　　钟弱翁师平凉有方士通谒徒牧童牵黄犊立庭下弱翁异之指牧童曰道人颇能赋此乎笑曰不烦我语是儿能之乃大书曰草铺横野六七里笛弄晚风三四声归来饱饭黄昏后不脱簔衣卧月明既去郡人见方士担两大瓮长歌出郭迹之不在瓮乃二口岂洞賔耶
　　鳯子
　　嘲泥鹅诗鹅儿唼啑雌黄觜鳯子轻盈腻粉腰崔豹古今注云蛱蝶大者为鳯子
　　王元之对属
　　王禹偁元之父本磨家毕文简士安为州从事元之七嵗代其父输面至公宇立庭下文简方命诸子属句云鹦鹉能言宁比鳯元之抗声曰蜘蛛虽巧不如蚕文简曰子精神满腹将且名世其后与公接武朝廷
　　王荆公诗
　　王荆公云李汉岂知韩退之者缉其文不择美恶不可以示子孙况垂世乎以此门弟子意有在焉其文迄无善本如春残叶宻花枝少睡起茶多酒盏踈吾皇英圣超光武上将威名得隗嚣皆王元之诗也金陵独酌西江雪浪来天际寄刘元父翰林放逐蓬莱殿王君玉诗也临津艶艶花千树天末海门横北固不知朱户鎻婵娟皆王平甫诗也
　　秋英不比春花落
　　欧公嘉祐中见王荆公诗黄昏风雨瞑园林残菊飘零满地金笑曰百花尽落独菊枝上枯耳因戏曰秋英不比春花落为报诗人仔细防荆公闻之曰是岂不知楚词云餐秋菊之落英欧阳防不学之过也
　　植红梅
　　红梅独盛于姑苏晏元献始移植西冈第中一日贵游赂园吏得枝分接由是都下有二本公尝与客饮花下赋诗曰若更迟开二三月北人应作杏花防客曰公诗固佳待北俗何浅耶公笑曰伧父安得不然王君闻盗花种以诗寄公舘娃宫北旧精神粉瘦琼寒露蕋新园吏无端偷折去鳯城从此有双身
　　爱文字饮与俗人沽酒同科
　　东坡言韩退之诗长安众富儿盘馔罗羶荤不觧文字饮惟能醉红裙至云艳姬踏筵舞清眸射剑防则知此老个中兴复不浅张文潜戏答曰爱文字饮者与俗人沽酒同科
　　原父再婚
　　刘原父敞再婚欧公以二絶戏之曰平生志业有谁先落笔文章海内传明日都城应纸贵开却扇见新篇仙家千载一何长浮世空惊日月忙洞里新花莫相笑刘郎今是老刘郎原父不恱
　　王舍人窃郑诗
　　嘉祐中赏花钓鱼王介甫以知制诰预末坐上出诗群臣属和至介甫日将夕矣亟欲奏御得披香殿字未有对郑毅夫獬接席曰宜对太液池敲其诗云披香殿上留朱辇太液池邉送酒杯明日都下盛传王舍人窃郑太液波翻披香帘卷介甫颇衔之
　　东坡戏陈季常畏内
　　东坡谪黄州与陈慥季常逰季常自以饱禅学而妻栁氏颇悍季常畏之客至或诟骂未巳声达于外东坡因诗戏云谁似龙丘居士贤谈空说有夜不眠忽闻河东狮子吼拄杖落手心茫然
　　碾玉匠尝南食
　　叶海致逺有试茶诗云碾成天上龙兼鳯煮出人间蟹与虾好事者戏曰此非试茶乃碾玉匠人尝南食诗也
　　彭门题壁
　　彰门壁上有一聨一鸠鸣午寂双燕话春晴东坡曰此唐人得意句
　　二举子被执
　　石曼卿为舘职五鼓趋朝见二举子系逻舍曼卿问何事吏云昨日里闬有娶妇者二子穴隙以窥夜分乃被执曼卿力为释觧口占集句云司空临汝汝须知月下敲门更有谁尀耐一双穷相眼得便宜是落便宜
　　生日诗
　　周邦彦美成上家公生日诗云化行禹贡山川外人在周公礼乐中
　　幽谷种花
　　欧公守滁州命幕客种花琅琊幽谷谢以状问名品公书纸尾云浅深红白宜相间先后仍须次第栽我欲四时携酒去莫教一日不花开
　　李后主长短句
　　南唐李后主归朝后每懐江国且念嫔妾散落长短句云帘外雨潺潺春意将防罗衾不耐五更寒梦里不知身是客一饷贪欢独自莫凭栏无限江山别时容易见时难流水落花春去也天上人间未防下世云
　　歌者啭春莺
　　王诜晋卿都尉既防蜀国贬均州姬侍尽逐有歌者号啭春莺不知流落何许二年从汝隂道过市楼泣声甚悲问之乃啭春莺也得句云佳人已属沙叱利义士今无古押衙客有足成章者其词云防年流落向天涯万里归来两鬓华翠袖香残空浥泪青楼云定谁家佳人已属沙叱利义士今无古押衙回首音尘两沉絶春莺休啭沁园花
　　鲁直诗
　　黄鲁直八嵗能诗送人赴举云送君归去明主前若问旧时黄庭坚谪在人间今八年
　　癞可痩权
　　诗僧矩可身被恶疾人号癞可善权亦能诗人物清癯人目为痩权可诗如清霜群木落尽见西山秋权云谷口未斜日数峰生夕隂
　　丘氏寄夫诗
　　朝奉郎丘舜诸女皆能文词其仲寄夫云帘里孤灯觉晓迟独眠留得宿妆眉珊瑚枕上惊残梦认得萧郎马过时
　　张元
　　姚嗣宗守华州狂士张元天圣间坐累终身托兴吟咏如咏雪诗战退玉龙三百万败鳞残甲满空飞咏白鹰有心待捻月中兎故向天邉飞白云崆峒山诗有云踏碎贺兰石扫清西海尘布衣能办此可惜作穷鳞公曰此人若不收拾失一张元矣因表荐官之
　　扈跸诗
　　曾子开赋扈跸诗押辛字往还不已东坡厌之复和云读罢君诗何所似捣残姜桂有余辛顾问客曰觧此否谓唱首多辣气耳
　　杨鸾诗
　　世传欧公掌贡闱举子问尧舜是防种事公曰不用使此乃南唐汤恱杨鸾问答见郑文寳江表志又载鸾诗云白日苍蝇满饭盘夜间蚊子又成团每到更深人静后定来头上咬杨鸾
　　栁枝绛桃
　　唐诗林云退之侍妾名栁枝绛桃其使王庭凑有夀阳驿絶句不见园花兼巷栁马头惟有月团团迨归栁枝窜去又有镇州初归诗别来杨栁街头树摆乱东风只欲飞惟有小桃园里在留花不发待郎归自是专属意绛桃矣
　　罗浮仙
　　近有人游罗浮留宿岩谷中夜见一人身无衣而绀毛覆体意必仙也乃再拜问道其人了不顾长啸数声响振林木歌诗云云来万岭动云去一天色长啸两三声空山秋月白
　　内宴诗
　　张籍寒食内宴朝光瑞气满宫楼彩纛鱼龙四面稠廊下御厨分冷食殿前香骑逐飞毬千官尽醉犹教坐百戏皆呈未放休共喜拜恩侵夜出金吾不敢问行由乃知唐清明亦宴百官皆冷食又至夜而罢
　　处黙诗
　　吴越纪事越僧处黙诗有竒句尝云到江吴地尽隔岸越山多罗隐见曰此我句失之乆矣乃为吴丐得



　　类说卷五十七
<子部,杂家类,杂纂之属,类说>
　　钦定四库全书
　　类说目録
　　卷五十八
　　墨薮
　　萧何使秃笔　　　八角垂芒
　　五灵丹　　　　　宋翼书
　　意在笔前　　　　羲之学书
　　笔阵　　　　　　字大小
　　字病　　　　　　防画失所
　　印泥画沙　　　　入木七分
　　笔论　　　　　　笔砚纸墨
　　墨猪　　　　　　常侍登牀
　　画被　　　　　　妙中更妙
　　金生玉润　　　　古肥今瘦
　　书断
　　真行行草　　　　五十六种书
　　梁武评自汉末至梁二十八人书
　　书法苑
　　科斗漆书　　　　瓠史
　　落玉垂珠　　　　白玉楼记
　　霹雳书　　　　　谢安觧书
　　卫夫人书　　　　乐毅论
　　论右军书　　　　小圣
　　子敬洛神赋　　　买王得羊
　　戬字戈法　　　　僧杰
　　三体　　　　　　飞白之仙
　　妙揩寳迹之防　　得右军肉
　　书中得仙手　　　草贤
　　沉着痛快　　　　银钩虿尾
　　鬻简富足　　　　师夏云
　　郑虔三絶　　　　大小得中
　　种芭蕉　　　　　古钗脚屋漏痕
　　逸少偏工永字　　鹤头蚊脚
　　塟玉埋香　　　　笔虎
　　一笔书　　　　　八分
　　上李大夫书　　　自刻
　　以手画肚　　　　鼎铭
　　书絶　　　　　　五色纸
　　论书　　　　　　萧字賛
　　画品
　　六法　　　　　　强名第一
　　登楼去梯　　　　移画
　　木雁图　　　　　僧繇后身
　　续画品
　　画扇　　　　　　床上安床
　　清癎之疾
　　画后品
　　子敬画　　　　　画圣
　　屋上架屋
　　画断
　　湛然蜂蝶　　　　地狱变相
　　三人各显其能　　嘉陵山水
　　五龙　　　　　　写真
　　王墨　　　　　　花鸟
　　韦偃松石　　　　左省壁画
　　善书画　　　　　王宰出象外
　　六法该备
　　法帖释文
　　进枇杷　　　　　断手
　　支髪模　　　　　物防意全
　　乐毅论　　　　　求赤箭
　　父子为邹鲁　　　评书
　　佳眠　　　　　　谯周孙
　　君平等有后否　　人物然
　　飞白佳　　　　　求狼毒
　　鵞羣













　　类说目录
　　钦定四库全书
　　类说卷五十八　　　　　　宋　曾慥　编墨薮
　　萧何使秃笔
　　汉相国萧何善篆籕尝使秃笔
　　八角垂芒
　　蔡邕入嵩山学书于石室中得素书八角垂芒写李斯史籕等用笔法邕大呌欢喜尝对人云妙达其理自书五经于太学观者如市
　　五灵丹
　　钟繇见蔡邕笔法于韦诞坐上捶胸三日因呕血太子以五灵丹救之得活繇苦求不与及诞死繇令人盗掘其墓遂得之
　　宋翼书
　　钟繇弟子宋翼每画一波尝三折笔作一戈如百钧弩作一防如举髙坠石作一牵如百嵗枯藤作一放纵如惊蛇透水
　　意在笔前
　　夫欲书先干研墨凝神静思想字形大小偃仰平直振动令筋脉相连意在笔前字居心中然后作字
　　羲之学书
　　王羲之少学卫夫人书及渡江北见李斯等书之许见钟繇梁鹄书之洛见蔡邕书又见张昶华岳碑始知学夫人书徒费年月遂师众碑学习时年五十二
　　笔阵
　　右军笔阵图云纸者阵也笔者刀楯也墨者兵甲也水砚者城池也心意者将军也结搆者谋畧也
　　字大小
　　大字促之令小小字放之使大自然寛猛得所横则正如长舟之截小渚则直如春笋之抽寒谷
　　字病
　　学书作字须遵正法之形势并不得上寛下窄如此则头重尾轻伤宻则似病瘵纒身伤疎则似溺水之禽伤长则似死蛇挂树伤短则似踏死虾蟇
　　防画失所
　　一防失所若美女之无目一画失所若壮士之无腕
　　印泥画沙
　　张长史曰工书之妙妙在执笔圎转勿使拘挛其次布置合宜其次纸笔精佳其次变法适懐纵舍规矩五者备然后齐于古人老舅彦逺于褚河南曰用笔当如印印泥如锥画沙使其藏舒画乃沉着莫当其锋尝欲透过纸背
　　入木七分
　　王逸少年十二见前代笔论书大进卫夫人曰此小儿必见用笔诀其书便有老成之智因流涕曰此子必蔽吾名晋帝时祭北郊文更写之工人削之字入木七分
　　笔论
　　曹喜作述笔论张芝作笔心论钟繇作书骨论王羲之作笔阵图
　　笔砚纸墨
　　笔取崇山絶仭中兎毛八九月收之笔头长一寸管长五寸锋齐腰长者砚取新石润濇色相兼者墨取庐山之松烟代郡之鹿角纸取东阳鱼卵灵柔而滑净者然后静摅意思挥襟作之屈曲真草皆取一身之力而送之初学先须大书不得小书
　　墨猪
　　凡书多肉防骨者谓之墨猪故知多力丰筋者胜无力无筋者病
　　常侍登牀
　　太宗作飞白书众臣就帝手中竞取刘洎登御牀引手得之太宗笑曰昔闻媫妤辞辇今见常侍登牀
　　画被
　　钟繇教子曰吾学字三十年卧则画被致穿
　　妙中更妙
　　虞世南书体叚遒媚举止不凢能中更能妙中更妙
　　金生玉润
　　褚遂良书字里金生行间玉润
　　古肥今瘦
　　张长史云献之谓之古肥张旭谓之今瘦
　　书断
　　真行行草
　　行书非草非真离方道圎兼真行带草者谓之行草后汉徐安搜诸史籍得十二时书皆象神形又加二十二体共五十六种书
　　五十六种书
　　云太昊庖牺氏获景龙之瑞作龙书神农氏因嘉禾之瑞作穗书黄帝使苍颉鸟迹为文作篆书又因卿云见作云书少昊作金天鸾鳯书髙阳氏制科斗书髙辛氏作人形书帝尧因灵龟负图作龟书夏后氏作钟鼎书成汤时仙人务光作倒薤篆书史佚作虎书有虎不害人也周文王赤雀衔书集戸武王丹鸟入室故作鸟书周之媒氏作填书用题宫阙宣王时史籕作大篆书又作复篆殳书者伯氏所职故文记笏武记殳小篆周时造仙人篆古之所有李斯改为篆象形西狩获麟仲尼反袂拭面曰吾道穷矣弟子乃制麒麟书司马子韦以荧惑退舍作转宿书鲁秋胡妻玩蚕作虫书六国时为传信书李斯为细篆书又作小篆始皇以祈祷名山又作刻符书用题印玺秦程邈狱中变大篆为书古徒今八分是也萧何作署书题苍龙白虎二阙稿书草行之文也董仲舒欲言灾异主父偃窃而奏之司马相如象四时为气候书芝英书者六国时以为符信英芝书者汉歌芝房之曲因名之金错书者古之钱名尚方大篆程邈所造后人餙之为法鹤头书与偃波书俱诏板所用汉尺一之简是也蚊脚书上诏板也垂霞篆悬针篆并汉章帝所好作章草书韦诞谓之草圣蔡邕待诏门下见役人垩帚成字归作飞白张芝作一笔书王次仲作八分书鲁终夣蛇绕身作蛇书行书老正之小钟繇之行押书卫恒作散同飞白也王羲之作龙爪书稿及行钟繇变之二王重变为八体书王僧虔作虎爪书鬼书者宋元嘉中有人震死臂上似篆形又有外国胡书天竺书河东王作花书
　　梁武评自汉末至梁二十八人书
　　梁武帝评书云钟繇书如云鹄游天群鳬戏海王羲之字势雄逺如龙跳天门虎卧鳯阁张芝如汉武好道冯虚欲仙蔡邕骨气洞达如有神气韦诞如龙威虎振剑防弩张萧子云如危风阻日孤松一枝荆轲负剑壮士弩弓雄人猎虎羊欣如大家婢为夫人举止羞濇终不似真李镇东如芙蓉出水文采鲜明王献之絶类离群无人可儗如河朔间少年风采光恱举体防拖不可奈何索靖如飘风忽举鸷鸟乍飞王僧绰书如王谢子弟纵复不端英爽有一种风流气力顔旧如贫家奠果少乏珍羞阮研如果游失品王褒凄断风流而世不称貌师宜如翔羽未息举翮自逺钟防有十二种意外竒妙陶隐居如吴兴小儿形质未成就而体骨峭快萧时虽有家风风流势薄王彬之放纵快利范懐约真书有力学行无功吴施如新亭隂父一经扬州音态便生栁浑得体未备郄愔得意甚熟瘦有畏惧之情徐唯有如南冈士大夫风范袁山松书如深山道士见人便自退缩张斯如辨士对杨簿绍亦有一家风气
　　书法苑
　　科斗漆书
　　汉鲁恭王壊孔子之室河内女子毁李耳之塜各得古文时人不觧谓之科斗晋太康中汲郡耕人发魏安厘王塜得漆书竹简
　　瓠史
　　梁有僧南渡赍一葫芦有汉书班固真本宣城守萧琛得之谓之瓠史
　　落玉垂珠
　　梁升卿小篆如落玉垂珠
　　白玉楼记
　　李贺将死时有绯衣人驾赤虬持一板书若太古篆或霹雳古文云召贺贺了不能读下阶叩头言阿弥老且病不愿去绯衣人曰帝成白玉楼立召为记天上差乐不苦也少顷气絶贺学语时呼太夫人为阿弥
　　霹雳书
　　宋元嘉中有人京口震死臂有霹雳朱书四字四字云业縁所杀断作鬼书
　　谢安觧书
　　谢安石学正书于右军右军云卿是觧书者知觧书为难安石不重献之得献之书断作纹纸
　　卫夫人书
　　卫夫人正书入妙品如玉壶之氷瑶台之月婉然芳树穆若清风王子敬年五嵗每从诸兄造焉夫人书大雅吟赐之
　　乐毅论
　　唐太平公主爱乐毅论则天与之主以织袋盛置箱中及籍没咸阳老妪窃去县吏搜赴妪惊惧投之灶下香闻数日
　　论右军书
　　李嗣真论右军书云万字不同以其变格难俦书乐毅太史箴体皆正直有忠臣列女之象告文曹娥碑其容惨悴有孝子顺孙之象逍遥篇孤雁赋迹逺趣髙有脱俗抱素之象画像賛洛神赋姿仪雅丽有矜庄严肃之象所谓见义以成非得意以独妍
　　小圣
　　右军书乐毅论与子敬后云书赐官奴意能及妙入圣筋骨不减于父故谓之小圣官奴子敬小字也
　　子敬洛神赋
　　越家藏洛神赋是子敬小楷用乌丝襴写成
　　买王得羊
　　羊欣受法于献之沈约云子敬之后可以独歩人称买王得羊不失所望
　　戬字戈法
　　唐太宗工书师虞世南尝患难于戈法一日书戬字乃空其右世南取笔填之帝以示魏郑公曰朕学世南以尽其法卿防之郑曰大笔临池万象不能逃其形非臣下书可儗伦仰观圣作惟戬字戈法颇逼真上深叹公藻识
　　僧杰
　　隋释敬脱善正书大笔写方丈字天然遒劲时号僧杰
　　三体
　　钟繇有三体一曰名石谓正书二曰章程谓八分书三曰行押谓行书
　　飞白之仙
　　李嗣真云王逸少飞白犹雾縠卷舒烟空炤灼长剑耿介而倚天劲矢超忽而无地可谓飞白之仙
　　妙揩寳迹之台
　　隋文帝平陈得书画八百余卷于观文殿后起二台东曰妙揩藏古今法书西曰寳迹收自古名画
　　得右军肉
　　隋释智果谓永禅师和尚得右军肉智果得右军骨藏于肤肉
　　书中得仙手
　　【阙】　书始变右军行法顿挫起复李阳氷谓为书中得仙手
　　草贤
　　崔瑗善章艸王子敬云絶似张伯英王隐谓之草贤
　　沉着痛快
　　吴皇象善行草书世称沉着痛快
　　银钩虿尾
　　索靖草书絶代名曰银钩虿尾
　　鬻简富足
　　张旭曰孤蓬自振惊沙坐飞艸圣尽于此矣有寒士与旭为隣日数四致简得其报章遂鬻于市因获富足
　　师夏云
　　释懐素自言草圣三昧又云吾观夏云多竒峰輙师之夏云因风变化乃无常势也
　　郑虔三絶
　　郑虔开元中每进诗篇书画明皇御笔题曰郑虔三絶虔草书如风送云收霞催月上
　　大小得中
　　释亚栖善草书自云吾书不大不小得其中道飞鸟出林惊蛇入草凢书通即变者王变子云体欧变右军体栁变欧阳体智永禅师褚遂良顔真卿李邕虞世南等并书中得法后自变其体俱得传名若执法不变号为奴书
　　种芭蕉
　　陆羽撰懐素传云疎放不拘细行饮酒以养性草书以畅志酒酣兴发遇寺壁里墙衣裳器皿靡不书之贫无纸乃种芭蕉万余株以供挥洒又漆一柈一方板书柈板皆穿
　　古钗脚屋漏痕
　　顔鲁公与懐素同学草书于郭兵曹或问曰张太史见公孙大娘舞劔得低昂囬翔之状兵曹有之乎懐素以古钗脚为对鲁公曰何如屋漏痕懐素抱鲁公脚眠公复问师何所得对曰贫道师夏云之文遇壁坼之路一一自然
　　逸少偏工永字
　　禁经云八法起于字之始李阳氷云王逸少工书十五年中偏工永字以其八法之势能通一切之字也永字八画
　　鹤头蚊脚
　　鹤头蚊脚二书皆汉诏板所用各象形也
　　塟玉埋香
　　王蜀时秦州筑城瓦棺中石刻曰隋开皇二年渭州刺史张崇妻王氏铭文有深深塟王欝欝埋香之语
　　笔虎
　　窦杲谓李阳氷篆为笔虎又作小篆賛曰丞相斯法神虑精深钗头屈玉鼎足垂金
　　一笔书
　　张芝草书气脉通连隔行不断谓之一笔书孔敬通亦善草书能一笔一行不断而已
　　八分
　　蔡文姬云臣父云割字八分取二分割篆字二分取八分故名八分张懐瓘云伯喈字渐若八字分散故名八分
　　上李大夫书
　　李阳氷上李大夫书曰某志在古篆于天地山川得方圎流峙之常于日月星辰得经纬昭回之度于云霞艸木得沾布滋蔓之容于衣冠文物得揖让周旋之体于鬂眉口鼻得喜怒惨舒之分于虫鱼鸟兽得屈伸飞动之理于骨毛齿牙得拉摆咀嚼之势随手万变任心所成常痛孔壁遗文汲塜旧简年代乆逺谬误滋多
　　自刻
　　李邕书乃自刻多假立刻人名字如伏灵芝黄仙鹤之类是也
　　以手画肚
　　王绍宗云书画遇水墨即习虞七被中以手画肚
　　鼎铭
　　宣帝甘露降于华山仙掌峰铸鼎承露刻铭曰万国伏贻长久铸神鼎承天酒
　　书絶
　　虞世南五絶钟绍京三絶郑防三絶僧洪偃四絶李邕六絶并善书居其一
　　五色纸
　　萧诚采野麻土糓造五色斑纹纸
　　论书
　　郭忠恕论书云小篆散而八分生八分破而书出书悖而行书作行书狂而草书圣自以下吾不欲观
　　萧字賛
　　李约壁书萧字賛曰泼刺势动摽惨气雄昆池骇鲸孟门鬭龙又云抱素曰洁含章内融逸疑方外总在矩中艺穷造化比象无穷
　　画品
　　六法
　　画有六法一曰气韵生动二曰骨力用笔三曰应物象形四曰随类赋防五曰经营位置六曰传移模写
　　强名第一
　　陆探防穷理尽性字絶言象包前孕后古今独立上品已上无地寄言强为之名屈摽第一
　　登楼去梯
　　顾恺之建层楼为画所疾风暴雨烈暑祁寒并不手笔炎凉皆过天地明朗时乃染毫登楼去梯妻子罕见
　　移画
　　刘绍祖模冩精宻时号移画然述而不作非画所先
　　木鴈图
　　顾公运用精防襟灵莫测寄迹翰墨其神气飘然若在云霄之上不可以图画间求分庭抗礼未见其人木鴈图犹鹏龙跃絶迹天汉非鳞羽所能追也陆公钩妙探灵动与神防笔画劲利若锥刀焉其士贤图方于木鴈非徒季孟之差也
　　僧繇后身
　　吾尝与吴户曹道子论画不觉终日此公才通思逺下笔如有神助二百年畧无比肩则是张僧繇后身也
　　续画品
　　画扇
　　萧育常画扇上为山咫尺之内而瞻万里之遥方寸之中乃辨千寻之峻
　　床上安床
　　毛棱惠逺子便速有余真巧未足善于布置畧而不烦若比其父则床上安床
　　清癎之疾
　　袁质旧之少子风力俊美不坠家声始于志学之年便有清癎之疾昔见其笔势遒劲与父画不殊画后品
　　子敬画
　　王子敬画扇悮堕笔因为乌驳卧牛妙絶今古北齐广宁王髙孝行画鹰隼防事观者殆不知是画鸠鸽遥见皆惊怖子敬又冩驳牛赋于扇上
　　画圣
　　北齐杨子华画马于壁每夕必踶啮长鸣如索水草又图龙于素舒卷輙云气萦集世祖号为画圣
　　屋上架屋
　　隋郑法伦笔调精宻方之厥兄恐屋上架屋
　　画断
　　湛然蜂蝶
　　嗣滕王湛然画蜂蝶雀儿一轴曲尽精理
　　地狱变相
　　吴道字道子画地狱变相后成都人咸观皆惧罪修福两市屠沽鱼肉不集
　　三人各显其能
　　开元中驾幸东洛吴道子与裴吴将军张旭长史相遇各显其能裴舞剑一曲张吴各书画一壁
　　嘉陵山水
　　明皇忽思蜀中嘉陵山水遂令吴道驿逓往貌及回奏云臣无粉本并记在心遣于大同殿图之嘉陵江三百里山水一日而毕时有李将军亦画大同殿数月才毕明皇云思训数月之功道一日之迹皆极其妙
　　五龙
　　吴道子画殿内五龙鳞甲飞动每欲大雨即生烟雾
　　写真
　　周昉穷丹青之妙郭令公子壻赵纵侍郎尝令韩干写真又请昉写未能定其优劣赵国夫人归省令公问此画何人对曰赵郎又云何者最似云两画总似后画者佳前画空得赵郎状貌后者兼得其神气情性令公诘后画者何人云周长史二画优劣遂定又周昉画子女为古今冠絶左邉鸾近代折枝花居其首
　　王墨
　　王墨善泼墨时号王墨善画山水松栢杂树酒酣之后先以墨泼脚蹴手扪随其形象为山为石为树应心随意倐忽造化云霞防之风雨扫之不见其墨汚之处
　　花鸟
　　韦鸾花鸟精絶处士萧恱工竹一色有雅趣
　　韦偃松石
　　韦偃松石伯父工龙马父銮工山水松石偃工仙僧老松异石人知其善马不知松石更工咫尺千寻骈柯攅影烟霞喷薄风雨飕防轮菌尽偃葢之形宛转极盘龙之状
　　左省壁画
　　毕宏大厯二年为给事中画松石于左省防壁好事者皆诗咏之
　　善书画
　　江都王名绪霍王元轨之子太宗犹子也多才艺善书画鞍马
　　王宰出象外
　　王宰画山水树木出于象外韦令公以客待之
　　六法该备
　　杨契子隋唐间人官至上仪同六法该备若防骨气在阎立本之下
　　法帖释文
　　进枇杷
　　唐太宗书云使至得所进枇杷良深慰恱嘉果珍味独观时新但以路遥无劳更送
　　断手
　　髙宗书云使至知堂已成既得早子深以为慰不知诸作早晚总得断手
　　支髪模
　　庾亮书云亮白奉诰奏箱先为媞子作支髪无模若有可权付之
　　物防意全
　　纪瞻书云瞻白自昨信来令益又贫无以将意粉二斗所谓物防意全者也
　　乐毅论
　　虞世南书云贤兄处见临乐毅论便是青过于蓝欣忭无已
　　求赤箭
　　栁公权书云奉荣示承已上讫下情忻怯垂情问以所要悚荷难任倘有赤箭时寄及三两以扶衰病不具公权状白
　　父子为邹鲁
　　李斯书云田时耕耨为政朞月而致法令使父子为邹鲁
　　评书
　　僧懐素书云右军云吾真草过钟而草故不减张仆以为真不及钟草不及张
　　佳眠
　　王羲之书云适得书知足下问吾欲闻语甚怏怏向宅上静佳眠都不知足下来恨不暂面羲之上
　　谯周孙
　　王羲之书云谯周有孙髙尚不出
　　君平等有后否
　　羲之书云足下严君平司马相如扬子云皆有后否
　　人物然
　　羲之书云蔡公遂委笃得仁祖二十六日问疾更委笃深可忧当今人物然令人短气
　　飞白佳
　　羲之书云飞白乃至佳造次寻之乃欲穷无论小进也
　　求狼毒
　　羲之书云内妹未佳须狼毒市求不可得足下或有分三两
　　鵞羣
　　王献之书云不审海盐诸舍上下动静此复常忧之刘道士鵞群并复归也








　　类说卷五十八
<子部,杂家类,杂纂之属,类说>
　　钦定四库全书
　　类说目录
　　卷五十九
　　文房四谱
　　良田锄耒　　　右军笔
　　半面笑半面啼　　笔仙
　　四时令　　　　写华严经
　　绛罗笺　　　　鹊坠方寸纸
　　悲古藤文
　　砚谱
　　李后主　　　　　右军风字砚
　　红丝石　　　　　鳯咮石
　　端砚　　　　　　鸜鹆眼
　　子石　　　　　　端溪
　　活眼死眼　　　　龙尾溪
　　李贺诗　　　　　诸州砚
　　砚赋　　　　　　铜砚蜯砚
　　水精研　　　　　玉研
　　碧王研　　　　　铁砚
　　漆研　　　　　　竹研
　　涤研　　　　　　帝鸿氏之研
　　孔子研　　　　　砚溪
　　一箧磨穴砚　　　补百碎砚
　　后主青石砚　　　真材本性
　　谢砚铜笔格启　　石砚赋
　　砚诗　　　　　　石虚中传
　　香谱
　　龙脑香　　　　　香皮纸
　　降真香　　　　　龙鳞香
　　燕尾香　　　　　马蹄香
　　龙涎香　　　　　异国香
　　神香　　　　　　九和香
　　如厠过香炉上　　香篆
　　蕋香　　　　　　入窨
　　薫衣香
　　香后谱
　　被草负芨　　　　柏香
　　日防自合香　　　魏武禁熏香
　　宗超香　　　　　五方香牀
　　沉香堂　　　　　失博山香炉
　　香中忌麝　　　　屑沉泥壁
　　香缨　　　　　　赐龙脑
　　三清台　　　　　五色香囊
　　地上邪气　　　　三班吃香
　　威香　　　　　　千步香
　　水麝　　　　　　文石
　　蔷薇水　　　　　返魂香
　　薫炉铭
　　麝疗蛇毒　　　　沉笺香
　　乳香　　　　　　鸡舌香
　　五香　　　　　　都梁香
　　和香　　　　　　意可香
　　笑兰　　　　　　清真香
　　酒谱
　　酒名欢伯　　　　酒
　　酒旗　　　　　　刘白堕
　　醉圣　　　　　　祖台州书
　　昆仑觞　　　　　般若汤
　　卧黍穰　　　　　瘿木杯
　　竹根　　　　　　莲子杯
　　安石榴　　　　　酒令


　　类说目录
　　钦定四库全书
　　类说卷五十九　　　　　　宋　曾慥　编文房四谱
　　良田锄耒
　　蔡洪赴洛中人问吴中籍姓何为答曰吴中诸君以纸为良田以笔为锄耒墨为稼穑义理为丰年
　　右军笔
　　宣州诸葛氏能作笔栁公权求之先与二管语其子曰栁学士如能书当留此笔不尔退还即以常笔与之未几栁以不入用退还别求遂以常笔与之先与者二笔非右军不能用也
　　半面笑半面啼
　　贾弼梦易其头明日人见皆惊遂能半面笑半面啼
　　笔仙
　　石晋末汝州高士每夜作笔十管至晓卖之后徙居不知所诣数十年人复见顔色如故谓之笔仙
　　四时令
　　崔寔四时令正月砚冻开命童防入小学十一月砚水氷命读论语
　　写华严经
　　永徽中定州僧欲写华严经先以沉香水种楮树取以造纸
　　绛罗笺
　　张仲舒在广久雨造绛罗笺甚多
　　鹊坠方寸纸
　　大中中孔温裕贬雷州司马有鹊坠下方寸纸二有补阙字未几果拜
　　悲古藤文
　　舒元舆作悲剡溪古藤文其畧云剡溪多古藤树方春且死溪上人有言溪中多纸工斩伐无时今士人自言能文者其数与木竹相多孰非书剡藤者耶虽举天下为溪犹不给况一溪耶予谓今昔为文者皆殀乎剡藤者也
　　砚谱
　　李后主
　　李后主留意笔札所用澄心堂纸李廷珪墨龙尾石砚三者为天下之冠
　　右军风字砚
　　防稽有老叟云右军之后持一风字砚大尺余色正赤用之不减端石云右军所用者石汤休以钱二万得之
　　红丝石
　　青州红丝石外有皮表磨砻即其理红黄相参理黄者其丝红理红者其丝黄须饮以水使足乃可用不然渇燥唐彦猷甚竒此砚以为发墨不减端石蔡君谟又言端石莹润惟有铓者尤发墨歙石多铓惟腻理者佳盖物之竒者必异其类也
　　鳯咮石
　　蘓子瞻云仆好鳯咮石少得真者唐彦猷以青州红丝石为甲或惟堪作骰盆
　　端砚
　　蘓公易简云栁公权论青石为第一绛州者次之殊不言端石世传端溪中有草蒙茸可爱匠琢石成砚用草囊之故自岭表迄中夏而无损或云水中石其色青山半石其色紫山絶顶者尤润如猪肝色者佳其贮水处有白色黄赤者谓之鸲鹆眼脉理黄者谓之金线纹其山号斧柯昔人采石为砚必羊牢祭之不尔雷电失石所在
　　鸲鹆眼
　　端石有眼者最贵谓之鸲鹆石文精美如木有节今不知者乃以为石病吁可痛哉石有上下岩西坑后悉其下也惟上岩有眼之美者青绿黄三色相重多者自外至心凡九重其大者尤为希有或布列砚中如北斗心房之形土人以眼多少为价重轻其生于墨池之外者谓之高眼生于内者底眼高眼尤可尚以不为墨渍常可睹也或云取石祭以中牢故老云无之有云石有金线为美正偏病也
　　子石
　　端石以子石为上在大石中生盖精石也流俗讹为紫石又以贮水不耗为佳有贵眼石病也官司岁以为贡在他砚上然十无一二发墨者但充玩好而已
　　端溪
　　端溪有斧柯茶园将军地同是端溪惟斧柯出者大不过三四指一两呵津汚滴沥真难得之物茶园次之将军又次
　　活眼死眼
　　蘓易简作文房四谱谱言四寳砚为首笔墨兼纸皆可随时收索可与终身俱者惟砚而已谱中载四十余品以青州红丝石第一斧柯山第二龙尾石第三余皆在中下虽铜雀台石瓦砚列于下品特存古物耳端所产有四岩石为甲石屋次之西坑又次之后歴为劣岩与西坑相去二十里去后歴七里而所产逈然不同犹为安产茶北苑壑源去沙溪十数里而优劣差殊岩石又分上下又有活眼死眼之别圆晕相重黄黒相间黧精在内晶莹可爱谓之活眼四旁浸渍不甚鲜明谓之泪眼形体畧具内外皆同殊无光彩谓之死眼活眼胜泪眼泪眼胜死眼死眼胜无眼
　　龙尾溪
　　歙石出于龙尾溪以金星为贵予少时得金坑矿石坚而发墨端溪以北岩为上龙尾以深为上龙尾逺于端溪上于端石以后出见贵尔
　　李贺诗
　　永叔以端溪后出不然李贺有端溪青花石砚云暗洒苌飡血痕则谓鸲鹆眼知端石为砚久矣
　　诸州砚
　　淄州金雀石色绀青声如金玉又有青金石叩之无声发墨青州紫金石状类端州西坑石发墨过之吉州永福县紫石亦类西坑登州驰墓岛石上有罗纹金星绛州角石色如白牛角归州大沱石江中水石也上用于川峡入宿州出乐石润腻发墨但无石脉万州有悬金崖石又有磁洞石洮河出绿石性防起墨不耐久磨牢山丹石滑泽坚腻古瓦砚出相州魏铜雀台里人因掘土往往得之虢州澄泥唐人品砚以为第一今人罕用泽州道人吕翁作澄泥砚坚重如石手触辄生晕上着吕字青滩州石永砚皆砙砚也栁公权以为第一当是未见歙石以为上品耳
　　砚赋
　　傅砚赋云木贵其能软石美其润坚道友以浮查为砚知古亦有水砚
　　铜砚蜯砚
　　刘聪谓晋怀帝曰顷赠朕柘木铜砚袁彖赠庾翼蜯砚
　　水晶砚
　　丁恕有水晶砚大才四寸许为风字様用墨即不出光发墨如歙石
　　玉砚
　　镇潼留后李充伯得玉材琢为圆砚发墨可爱
　　碧玉砚
　　许汉阳笔以白玉为管砚乃碧玊以玻璃为匣
　　铁砚
　　青州以熟铁为砚甚发墨有柄可执晋桑维翰铸生铁砚
　　漆砚
　　晋仪注太子纳妃有漆砚
　　竹砚
　　异物志云广南以竹为砚
　　涤砚
　　凡砚须日一涤之纵未能亦须日易其水洗宜用小毡片或纸若久用石色为之渎污即以麸炭磨洗复如新矣苦寒不宜用佳砚石理既冻墨亦少光
　　帝鸿氏之砚
　　黄帝得玉甚细治为墨海其上篆文曰帝鸿氏之砚又太公金匮砚书曰石墨相着邪心谗言无得汗白是知砚其来尚矣砚者研也可研墨使和濡也
　　孔子砚
　　伍纬之从征记云鲁国孔子庙中石砚一枚甚古朴孔子平时物也及顔路所请者车亦存
　　砚溪
　　永嘉郡记云砚溪一岭多石砚述异记云洞庭湖一坡有范蠡石床石砚
　　一箧磨穴砚
　　古人有学书于人者数年自以艺成告辞而去师曰吾有一箧物可附于某处及山之下絶无所付人封题亦甚不宻乃启之皆磨穴者砚数十枚方知师夙所用者乃返山服膺至皓首方毕其艺
　　补百碎砚
　　石晋时闗右有李处士能画驷狸复能补端砚百碎者赍归旬日即复旧如新琢成畧无瑕纇世莫得其法
　　后主青石砚
　　李后主得青石砚墨池中有黄石如弹丸水常满终日用之不耗每以自随后归朝陶谷见而异之砚大不可持乃取石弹丸去后主拽其手振臂就马后主请以寳玩为谢陶不许后主曰惟此砚能生水他砚皆不可用陶试数十砚皆不生后主索之良苦不能奈曰要当碎之石破中有小鱼跳地上即死自是砚无复泽润
　　真材本性
　　砚当用石镜当用铜此真材本性也以瓦为砚如以铁为镜耳
　　谢砚铜笔格启
　　庾肩吾谢砚铜笔格启云烟磨青石已践孔氏之坛管挿铜龙还咲王生之壁
　　石砚赋
　　黎蓬石砚赋曰琢而磨之其滑如砥欲研精而染翰在虚中而测水水随晕而还周墨浮光而黛起明而未融是以为用入而不渝故以为美成器尚古征阙里于素王近法增今参会稽之内史又云一拳之石取其坚一勺之水取其净又云对此大匠厠诸洪笔见珎于杀青之晨为用于草之日
　　砚诗
　　僧贯休砚诗云低心蒙润久入匣更身安
　　石虚中传
　　文嵩石虚中传云石虚中字居黙器度方圆中心坦然若汪汪万顷之量封即墨侯与宣城毛元锐燕人易光华隂楮知白皆同出处
　　香谱
　　龙脑香
　　龙脑香出婆律国树形似松枝作杉木气干脂曰龙脑香清脂曰婆律膏子絶妙者为梅花龙脑奉香草作婆律
　　香皮纸
　　岭表栈香树身似巨桑叶似橘皮堪作纸名香皮纸灰白色
　　防真香
　　仙传曰防真香烧之引鹤来
　　龙鳞香
　　叶子香即栈香之薄者又曰龙鳞香
　　燕尾香
　　兰叶尖长有花红白色俗呼为燕尾香煑水浴疗风
　　马蹄香
　　马蹄香杜衡也叶似葵形如马蹄道家服令人身香
　　龙涎香
　　龙涎香出文石国国人候岛林上有异禽翔集下有羣鱼游泳则有伏龙吐涎浮水上舟人或探得之则为巨富其涎如胶
　　异国香
　　辟寒香辟邪香金鳯香皆异国所献
　　神香
　　汉武帝时月支国贡神香烧之宫中病疫者皆瘥长安百里内闻其香积九月不歇
　　九和香
　　三洞珠囊曰天人玉女持罗天香按玉炉烧九和之香
　　如厠过香炉上
　　襄阳刘季和性爱香常如厠辄过香炉上主簿张坦曰人名公作俗人不虚也季和曰荀令君至人家坐三日香为我如何坦曰丑妇效颦见者必走公欲我遁走耶
　　香篆
　　近世作香篆其文惟十二辰分百刻凡然一书夜已
　　蕋香
　　用参半斤银器中煑干再炒令防烟出甘松四两白檀二钱生麝香乳香各二钱研入蜜炼丸如鸡头大
　　入窨
　　凡香须入窨贵燥湿得宜也合和讫轧器收蜡纸封埋屋地下半月余
　　薰衣香
　　凡薰衣以汤一小桶放熏笼上以衣覆之令润则香入衣也
　　香后谱
　　书称至治馨香明德惟馨反是则曰腥闻在上以芝兰之室鲍鱼之肆为善恶之辨离骚以兰蕙杜衡为君子粪壤萧艾为小人君子澡雪其躬重之以道义有无穷之闻予之谱香亦是意也
　　被草负芨
　　宋景公烧异香于台上有野人被草负芨扣门而进是为子韦世司天部
　　柏香
　　汉武作柏梁台以柏香闻数十里
　　日防自合香
　　金日防入侍欲衣服香洁变其旧俗自合一香武帝果恱之
　　魏武禁熏香
　　魏武令云天下初定吾便禁家内不得熏香
　　宗超香
　　宗超尝露坛行道奁中香尽自然满溢炉中无火烟自出
　　五方香牀
　　隋炀帝观文殿前两厢为堂各十二间于十二间堂中每间十二寳厨前设五方香牀缀贴金玉珠翠每驾至则宫人擎香炉在辇前行
　　沉香堂
　　杨素宅内造沉香堂
　　失博山香炉
　　会稽卢氏失博山香炉吴泰筮之曰此物质虽为金其寳象山有树非林有孔非泉阖闾兴【阙】见发青烟此香炉也
　　香中忌麝
　　香中尤忌麝唐郑注赴河中姬妾百余骑香气数里逆于人鼻是岁自京兆至河中所过尽一蔕不获
　　屑沉泥壁
　　唐宗楚客造新第沉香红粉以泥壁开门则香气蓬勃又唐敬宗时波斯进沉香亭子材拾遗李汉谏曰沉香为亭何异瑶台琼室
　　香缨
　　香缨以五防为之妇参舅姑先持香缨咨之
　　赐龙脑
　　元宗夜宴以琉璃器盛龙脑数斤赐羣臣冯谧曰请效陈平为宰自丞相以下皆跪授尚余其半乃捧拜曰勅赐录事冯谧元宗笑许之
　　三清台
　　闽国王昶起三清台三层以黄金铸像日焚龙脑重陆诸香数斤
　　五色香囊
　　蜀文澹生五岁谓母曰有五色香囊于杏林上幸取得之乃澹前生五岁失足落井今再生也
　　地上邪气
　　地上魔邪之气直上冲天四十里人烧青木重陆安息胶于寝室披浊臭之气却邪秽之雾故天人玉女太一帝皇随香气而来下
　　三班吃香
　　三班院所领使臣八千余人莅事于外罢而在院者常数百人每岁乾元节醵钱饭僧进香合以祝圣寿谓之香钱京师语云三班吃香
　　威香
　　威香一名威王者礼备则生于殿前又曰王者爱人命则生
　　千步香
　　南海贡千步香佩之闻千步今海隅有千步草是其种也
　　水麝
　　天寳中虞人获水麝脐香皆水也每取以针刺之香气倍于肉麝
　　文石
　　卞山在湖州山下有无价香有老母拾得一文石光彩可玩偶坠火中异香闻于逺近收而寳之每投火中异香如初
　　蔷薇水
　　周显德五年昆明国献蔷薇水十五瓶云得自西域以洒衣衣敝而香不灭
　　返魂香
　　西天主簿徐肇遇蘓氏子德歌者自言善合返魂香手持香炉怀中取一贴如白檀香末撮于炉中烟气袅袅直上甚于龙脑德歌防吟曰东海徐肇欲见先灵愿此香烟用为引导尽见其父母高曾德歌曰但使经八十年已上则不可返矣
　　熏炉铭
　　汉刘向熏炉铭云蘓合氤氲非烟若云时秾更薄乍聚还分火防难尽风长易闻孰云道力慈悲所熏
　　麝疗蛇毒
　　本草云麝形似獐尝食柏叶又喜啖蛇五月得香往往有蛇皮骨故麝疗蛇毒
　　沉笺香
　　谈苑云一树出香三等曰沉曰笺曰黄熟倦游杂录云沉香木岭南濒海诸州尤多大者合抱山民或以为屋桷梁为饭甑有香者百无一二盖木得水方结多在折披枯干中或为笺及为黄熟自枯死者谓之水槃香高廉等州产生结香盖山民见香木曲干斜枝必以刀斫成坎经年得雨水渍遂结香复锯取之刮去白木其香结为斑亦名鹧鸪斑沉之良者在琼崖等州俗谓角沉乃生水中取者宜用熏黄沉乃枯木中得者宜用药黄蜡沉光难得按南史云置水中则沉故名沉香次浮者笺香也
　　乳香
　　笔谈云乳香本名董陆以其滴下如乳头者谓之乳头香镕榻在地者谓之榻香次曰栋香其下曰饼香多夹杂成大块如歴青之状
　　鸡舌香
　　日华子云鸡舌香治口气所以三省郎官含香奏事
　　五香
　　杂修养方云正月一日取五木煑汤浴令人至老鬓髪黑徐锴注云道家以青木香为五香亦名五木
　　都梁香
　　都梁香形如藿香古诗云博香炉中百和香郁金蘓合及都梁
　　和香
　　贾天锡作意和清丽闲逺自然有富贵气觉诸人家香殊寒气也
　　意可香
　　意可香初名宜爱或云此江南宫中香有美人字曰宜甚爱此香故名宜爱山谷曰香殊不凡而名乃有脂粉气易名曰意可
　　笑兰
　　吴僧罄宜作笑兰香予曰岂非韩魏公所谓浓梅山谷所谓藏春者耶其法以沉为君鸡舌为臣北苑之尘秬鬯十二叶之英鈆华之粉柏麝之脐为佐以百花之液为使一炷如指许油然欝然若嗅九畹之兰而挹百畆之蕙也
　　清真香
　　丁晋公清真香歌云四两松麝香半分蜜和同丸如弹子金炉爇还似花心喷晓风予顷见沈立之香谱惜其不完思广而正之因作后谱拆为五部
　　酒谱
　　酒谱
　　说文曰酴酒母也醴一宿酒也醪滓汁酒也酎二重酒也醨薄酒也醉莤酒也
　　酒名欢伯
　　酒为欢伯其义见易材无贵贱贤不肖夷夏共甘而乐之
　　酒
　　皮日休诗云明朝有物充君信酒三瓶寄夜航酒江外酒名
　　酒旗
　　韩非子云宋人沽酒悬帜甚高酒市有旗始见于此或谓之帘
　　刘白堕
　　江东人刘白堕善酿六月以甖盛酒于日中经旬味不动而愈香美使人久醉朝士千里相馈号曰鹤觞亦名骑驴酒
　　醉圣
　　李白每醉为文未尝差人因名酒圣白乐天自称醉尹皮日休自称醉士
　　祖台州书
　　晋祖台州与王荆州书古人以为酒戒愿君屏爵弃巵焚罍毁榼殛仪狄于羽山放杜康于三危
　　昆仑觞
　　魏贾将有奴善别水尝乘舟于黄河中流以匏瓠接河源水七八升经宿色如绛以酿酒名昆仑觞芳味絶妙
　　般若汤
　　北僧谓酒为般若汤盖廋词以避法禁
　　卧黍穰
　　凡人醉卧黍穰中必成癞醉而饮茶必发膀胱气食醎多成消中
　　瘿木杯
　　松陵唱和有瘿木杯诗盖用木节为之
　　竹根
　　老杜诗云醉倒终同卧竹根盖以竹根为饮器也
　　莲子杯
　　唐人尤尚莲子杯白公诗中称之周穆王时有杯名常满
　　安石榴
　　顿孙国有安石榴取汁停盆中数日成美酒
　　酒令
　　酒令云孟尝门下三千客大有同人湟水渡头十万羊未济小畜又云锄麑触槐死作木边之鬼豫让吞炭终为山下之灰又云夏禹见雨下使李牧送木履与萧何萧何道何消田单定垦田使贡禹送禹贡与李德李德云得理又云寺里喂牛僧茹草观中煑菜道供柴又曰上山采黄苓下山逢着老翁吟云白头搔更短浑欲不胜簮上山采交藤下山逢着醉胡僧云何年饮着声闻酒直到如今醉不醒





　　类说卷五十九
　　钦定四库全书
　　类说目录
　　卷六十
　　拾遗类总
　　日三竿　　　　　三气星
　　莼　　　　　　风
　　三危露　　　　　文章岭
　　春赋　　　　　　天上青童
　　少女风　　　　　濯枝雨
　　鲍鱼不登于俎　　青蝇吊客
　　笺纸九万　　　　升仙桥
　　射茱茰　　　　　鸟雌雄
　　承露盘　　　　　避谈字
　　三爵　　　　　　真子渔歌
　　鸾冈鹤岭　　　　黍谷
　　附子　　　　　　徙丰沛屠儿
　　歌动梁尘　　　　离宫别观
　　分风送舡　　　　鳯诏
　　新城稻　　　　　草钟乳
　　天可倚柱　　　　天心月脇
　　炊金馔玉　　　　瑞云
　　木妖　　　　　　砚名结隣
　　九钉盘　　　　　鸠车竹马
　　壶郎　　　　　　八极
　　猊糖　　　　　　四乳
　　梦臼中炊　　　　七寳妆严公
　　金波玉叶　　　　神燕鬼丸
　　蝶降武帝祠　　　周易卜杀名字
　　手巾　　　　　　观除目损道心
　　子规诗　　　　　一夔足矣
　　扰乱春风卒未休　攟载
　　大驵　　　　　　闘鸭
　　轲母择隣　　　　气毬
　　弥勒同龛　　　　六出花
　　在朝缓带　　　　至日迎长
　　鴈塔　　　　　　秘掖
　　金箆刮膜　　　　李贺通眉
　　华颠童子　　　　职田公廨田
　　花姑　　　　　　二负臣
　　四友　　　　　　贫女诗
　　春宫怨　　　　　竹诗
　　日月不圆　　　　龙伯国
　　大家　　　　　　日畿
　　君臣四书　　　　弹琴
　　握石台　　　　　鬼谷先生
　　肉芝　　　　　　汉江解佩
　　西凉观灯　　　　愁城
　　眼缬　　　　　　尧眉禹耳
　　七纬　　　　　　五湖
　　赚兰亭记　　　　明皇乙酉生
　　擘名接脚　　　　道士常持漏
　　挑菜诗　　　　　覆窠
　　三皇步　　　　　一国香
　　天阙山　　　　　蝼蛄
　　落雕端公　　　　女生武主
　　车武子妻妬　　　华渚虹流
　　今夕当　　　　河精
　　九山　　　　　　水精柱
　　口吃　　　　　　刼急
　　鞭烂鞍朽　　　　赤玉箫
　　哭隣女　　　　　卖狗嫁女


　　类说目录
　　钦定四库全书
　　类说卷六十　　　　　　　宋　曾慥　编拾遗类总
　　日三竿
　　永明中日出三竿采色黄色赤晕
　　三气星
　　三气星主甘露明润则甘露降
　　莼
　　莼羮絶美江东人谓之莼
　　风
　　南海秋夏云物有晕如虹者谓之母必有风
　　三危露
　　水之美者有三危之露
　　文章岭
　　贵州有文章岭涪州有锦綉洲
　　春赋
　　艳锦安天鹿新绫织鳯凰
　　天上青童
　　赵旭幽居广陵有女子衣六铢雾绡之衣蹑五色连文之履云吾天上青童也运数当与郎偶中夜又闻外有一女呼青夫人扣柱歌曰月露飘飘星汉斜独行窈窕浮云车仙郎独邀青童君结情罗帐连心花旭起迎之曰吾娥媚也闻君青童防集故捕逃耳既别授以隐诀大要以心死可以长生保精可以致神
　　少女风
　　管辂过清河时大旱辂曰今夕当树中已有少女防风树间又有隂鸟和鸣又有少男风起众鸟乱翔其应至矣须臾风云四合大
　　濯枝
　　六月大名濯枝雨
　　鲍鱼不登于爼
　　太公望傅太子发嗜鲍鱼而公不与文王曰发嗜鲍鱼何为不与太公曰礼鲍鱼不登于爼
　　青蝇吊客
　　虞翻放弃南方自恨沦没海隅生无可与语死以青蝇为吊客
　　牋纸九万
　　王右军为会稽内史谢公就乞牋纸检校库中有九万张悉与之
　　升仙桥
　　蜀城十里有升仙桥司马相如初入长安题曰不乘赤车驷马不过此下
　　射茱茰
　　郭璞避难至新息有以茱茰令璞射之璞曰子如赤含含以珠按文言之当是茱茰
　　鸟雌雄
　　武帝问东方朔何以知鸟之雌雄曰雄左翼加右声高雌右翼加左声小
　　承露盘
　　汉武以铜作承露盘高二十丈上有仙人掌承露和玉屑将以求仙
　　避谈字
　　蘓颋年五岁裴谈过其父试诵庾信枯树赋颋颇避谈字易其韵曰昔年移栁依依汉隂今看摇落凄凄江浔树犹如此人何以任
　　三爵
　　刘表子弟号爵为三雅大曰伯雅受七升次曰仲雅受六升又次曰季雅受五升
　　真子渔歌
　　宪宗求访真子渔歌李德裕为润州刺史乃获之真子张志和也自号烟波钓徒歌曰西塞山边白鹭飞桃花流水鳜鱼肥青箬笠绿蓑衣春江细雨不须归二曰钓台渔父褐为裘两两三三舴艋舟能纵棹惯乘流长江白浪不曾忧三曰霅溪湾里钓鱼翁舴艋为家西复东江上雪浦边风笑着荷衣不怕穷四曰防江近舍与人欢菰饭莼羮亦共飡枫叶落荻花残醉泊渔舟不觉寒五曰青草湖中月正圆巴陵渔父棹歌连钓车子撅头舡乐在风波不用仙
　　鸾冈鹤岭
　　西山有四十二罗汉一十二真人据鸾冈鹤岭之秀
　　黍谷
　　邹衍在燕有谷地美而寒不生五谷邹子吹律而阳气生至今名谷黍
　　附子
　　附子一岁曰测子二岁曰乌头三岁曰附子四岁曰乌喙五岁曰天雄
　　徙丰沛屠儿
　　太上皇不乐関中思慕郷里高祖徙丰沛屠儿沽酒煑饼为新丰
　　歌动梁尘
　　汉兴善歌者吴人虞公发声动梁上尘
　　离宫别观
　　秦始皇上林苑中作离宫别观一百四十六所
　　分风送舡
　　洞庭湖过客祈祷能分风送南北舡
　　鳯诏
　　石虎诏书以五色纸着木鳯口中飞下端门谓之鳯诏
　　新城稻
　　新城秔稻五里闻香
　　草钟乳
　　韭性暖号草钟乳幽州方言黄鸟曰黄莺
　　天可倚柱
　　百代之后地高天下千代之后天可倚柱
　　天心月脇
　　皇甫湜称诗文之奇曰穿天心出月脇
　　炊金馔玉
　　骆賔王谓盛馔曰炊金馔玉
　　瑞云
　　云之色曰矞矞瑞云也
　　木妖
　　唐天寳中宫邸起宅穷极土木识者曰木妖
　　砚名结隣
　　唐李衞公収砚至多其尤妙者名结隣言与相结为隣也
　　九饤盘
　　唐御厨进馔用九盘装累名九饤盘
　　鸠车竹马
　　王元长曰小儿五岁曰鸠车之戏七岁曰竹马之游
　　壶郎
　　掌漏官曰壶郎陆俚赋潘岳谓斗刁曰金祈今铜是也
　　八极
　　中国者天下八十一分之一有海环之如此者九有大瀛海环之总曰八极
　　猊糖
　　糖作狻猊形曰猊糖
　　四乳
　　文王体有四乳见春秋元命苞
　　梦臼中炊
　　张瞻梦炊于臼中占之防妻臼中炊言无妇也
　　七寳装严公
　　隋李德林脩律令讫赐九环带后进平陈策文帝曰俟功成以七寳装严公
　　金波玉叶
　　月似金波初映空云如玉叶乍从风
　　神燕鬼丸
　　金薄图神燕朱泥印鬼丸
　　蝶降武帝祠
　　梁山有汉武帝庙至今有祭者往往有二三百蝴蝶降祠所享其食近之不惊彻馔然后羣去时谓武帝侍从捉之者必致病
　　周易卜杀名字
　　知晋州焦敏寡闻谓国子监印本九经不真众言此虽起于五代羣儒精较固为真本敏曰公辈全不细看只如周易名字为甚却总卜杀
　　手巾
　　梁武帝以手巾绞杜棱棱闷絶
　　观除目损道心
　　唐姚合诗云一日观除目三年损道心山宜冲雪上诗入带风吟野客嫌知印家人笑卖琴只应随日过觉是错弥深
　　子规诗
　　杜荀鹤子规诗云楚天空濶月成轮蜀魄声声似告人啼得血流无用处不如缄口过残春
　　一防足矣
　　鲁哀公问孔子曰吾闻防一足有异于人信乎子曰昔重黎举防而进又欲求人而佐舜曰乐天地之精也惟圣人为能为六律均五声知乐之本以通八风防能若此一而足矣非一足也
　　扰乱春风卒未休
　　罗隐诗云一簇青烟鎻玉楼半垂栏畔半垂沟明年还有新条在扰乱春风卒未休
　　攟载
　　垂槖而入攟载而归
　　大驵
　　段干木晋之大驵
　　鬭鸭
　　张籍寄友人云忆在江南日同游三月时采茶寻逺涧鬭鸭向春池
　　轲母择隣
　　孟轲少与母孤居近墓轲乃戏为墓母曰此非所以居去居市旁复戏为商贾母去居学馆旁乃为揖逊进退之礼母曰此真可居遂为儒学
　　气毬
　　韦庄鄜州寒食诗云永日迢迢无一事隔墙闻筑气毬声
　　弥勒同龛
　　褚遂良帖云闻久弃尘滓与弥勒同龛一食清斋八时禅诵
　　六出花
　　宋江夏王义恭正旦以衣承雪作六出花进以为瑞
　　在朝缓带
　　唐谚云一人在朝百人缓带一人贵而亲友皆荣也
　　至日迎长
　　曹植曰冬至献履所以迎福践长
　　鴈塔
　　佛在世间时有比丘见羣鴈飞空乃念曰此鴈可充我之费鴈乃坠地佛曰此鴈王也不可辄食乃为营塔
　　秘掖
　　宋之问曰西城秘掖北禁仙流
　　金箆刮膜
　　魏文帝病眼令华佗以金箆刮膜
　　李贺通眉
　　李贺小传曰贺通眉长指苦吟疾书
　　华颠童子
　　裴骃曰唐睢华颠以悟秦甘罗童子以报赵
　　职田公廨田
　　隋开皇中公卿以下给田职一品至五品又给公廨田
　　花姑
　　南岳夫人传有女道士黄虚彻年逾八十貎若婴孺号为花姑夫人寓梦示之后亦升天
　　二负臣
　　孝宣时上郡石室有反缚械臣刘向曰二负臣也詹与二负臣杀窫窊帝握其左足
　　四友
　　醉吟先生传与嵩山僧如满为空门友平泉客韦楚为山水友刘梦得为诗友皇甫明之为酒友
　　贫女诗
　　唐秦韬玉咏贫女诗蓬门未识绮罗香拟托良媒益自伤谁爱风流高格调共怜时世俭梳妆敢将十指夸纎巧不把双眉鬬画长自恨年年把针线为他人作嫁衣裳
　　春宫怨
　　杜荀鹤春宫怨诗云早被婵娟误欲妆临镜慵承恩不在貎教妾若为容风暖鸟声碎日高花影重年年越溪女相忆采芙蓉
　　竹诗
　　罗邺竹诗云桃李还应笑后时
　　日月不圆
　　论衡曰日月不圆者去人逺也
　　龙伯国
　　河图玉板曰从昆仑以北九万里得龙伯国人长三十丈生万八千岁而死
　　大家
　　天子无外以天下为家故称大家父事天母事地兄事日姊事月
　　日畿
　　天子之畿方千里象日月径圆故曰日畿又曰日围
　　君臣四书
　　天子下书有四曰策书曰制书曰诏书曰诫书羣臣上通天子亦四曰章曰奏曰表曰议
　　弹琴
　　弹琴轮指曰蟹行侧转指曰鸾鸣若全用甲则声干而多悲思全用肉则声重浊而不匀
　　握石台
　　燕昭王好神仙仙人甘需与王登握石之台
　　鬼谷先生
　　鬼谷先生晋平公时人因隐鬼谷故以为号姓王名诩曾以纵横术授蘓秦张仪后得仙
　　肉芝
　　进士萧静之握地得物类人手肥润色防红烹食之后遇异人曰尝食仙药因告之曰肉芝食之者寿
　　汉江解佩
　　郑交甫于汉江遇二女与语解所佩大明珠遗交甫已而不见视珠亦亡
　　西凉观灯
　　唐明皇用叶法善术上元夜自上阳宫往西凉府观灯以铁如意质酒而还遣使取之不诬
　　愁城
　　攻许愁城终不破荡许愁城终不开闭戸欲驱愁愁终不肯去深藏欲避愁愁已知人处又云何物煑愁能得熟何物烧愁能得然又云时解寛衣带偏能损面皮谓愁鬼也又云且将一寸心能容万斛愁
　　眼缬
　　醉眼曰眼缬
　　尧眉禹耳
　　尧眉八彩禹耳三漏尧时厨中自生肉薄如箑摇鼓生风食物不坏谓之箑脯
　　七纬
　　一曰易纬二曰书纬三曰诗纬四曰礼纬五曰乐纬六曰孝经纬七曰春秋纬
　　五湖
　　五湖者太湖之别名以周行五百余里故名五湖按扬州记太湖一名宫亭一名震泽一云洞庭按荆州记云宫亭即彭蠡泽是也谓之彭泽一名青草湖以青草山得名
　　赚兰亭记
　　萧翼赚兰亭记王右军书用防须笔蠒纸凡三百二十四字
　　明皇乙酉生
　　唐明皇以乙酉生而喜鬬鸡兆乱之象也
　　擘名接脚
　　贞元四年吏部奏艰难以来文籍失坠人或妄冒吏或诈欺分见官者谓之擘名承已死者谓之接脚
　　道士常持满
　　汝阳王饮叶静能叶曰有生徒能饮当令上谒翌日有通谒者曰道士常持满见之侏儒谈胚浑之道饮以酒至五斗许忽醉倒
　　挑菜诗
　　陆防挑菜诗云行歇每移甥舅影挑频时见舅姑心
　　覆窠
　　江南谓轻薄言语为覆窠谈
　　三皇步
　　三皇步五帝骤三王驰五霸骛
　　一国香
　　赤土国在海南出异香每烧一弹丸香香闻数百里号一国香
　　天阙山
　　晋元帝欲于宫前立阙众议未定王导指牛头山为天阙山不别立阙
　　蝼蛄
　　于子然遇一辩士自称芦钩后騐之乃一蝼蛄
　　落雕端公
　　唐高骈少为司马总兵巡按见双雕曰我若贵当叠双果矢中二雕因号落雕端公
　　女主武王
　　贞观中秘记云唐三世后有女主武王代有天下太宗宻召李淳风访之淳风曰其人已生陛下宫中从今四十当有天下诛杀子孙殆尽太宗曰疑似者杀之何如曰天之所命无复避之法王者不死枉及无辜且据占已长或为陛下眷属更四十年当衰老则仁慈恐伤陛下子孙不多今若杀之为讐更生少壮为害转甚遂止
　　车武子妻妬
　　车武子妻大妬车呼其兄同宿取一绛裙挂屏风上其妇拔刀径上床发被乃其兄也惭而退
　　华渚虹流
　　海图曰大星如虹下流华渚女节感而生白帝金天氏少昊妃附寳见电光绕北斗枢感而生九子黄帝轩辕氏
　　今夕当雨
　　管辂曰时大旱辂曰今夕当雨树上已有少女风矣须臾果雨
　　河精
　　河图曰河精上为天河
　　九山
　　吕氏春秋曰何谓九山防稽太山王屋首阳太华岐山太行羊肠孟门
　　水精柱
　　魏畧曰大素国以水精为屋柱
　　口吃
　　管子曰吾畏事不敢事畏言不敢言故曰老吃
　　刼急
　　陈留阮简为开封令有刼贼吏白曰甚急简方围棊长啸吏曰刼急简曰局上刼亦甚急
　　鞭烂鞍朽
　　异苑曰有人山行见洞中二老翁樗蒲以马策拄地观之俄鞭烂鞍朽
　　赤玉箫
　　三十国春秋曰凉州胡安盗发晋文王张骏墓见骏貎如生得赤玉箫紫王箫
　　哭隣女
　　王隠晋书曰阮籍隣女未适而死籍往哭之尽哀
　　卖狗嫁女
　　晋呉隠之将嫁女牵狗卖之






　　类説卷六十
