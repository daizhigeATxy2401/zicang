　　钦定四库全书　　　　　子部十
　　遵生八牋　　　　　　　杂家类四【杂品之属】提要
　　【臣】等谨案遵生八牋十九卷明髙濂撰濂字深父钱塘人其书分为八目卷一卷二曰清修妙论牋皆养身格言其宗防多出于二氏卷三至卷六曰四时调摄牋皆按时修养之诀卷七卷八曰起居安乐牋皆室宇器用可资颐养者卷九卷十曰延年却病牋皆服气导引诸术卷十一至卷十三曰饮馔服食牋皆食品名目附以服饵诸物卷十四至卷十六曰燕闲清赏牋皆论赏鉴清玩之事附以种花卉法卷十七十八曰灵秘丹药牋皆经騐方药卷十九曰尘外遐举牋则厯代隐逸一百人事迹也书中所载专以供闲适消遣之用标目编类亦多涉纎仄不出明季小品积习遂为陈继儒李渔等滥觞又如张即之宋书家而以为元人范式官庐江太守而以为隐逸其讹误亦复不少特抄撮既富时有助于检核其详论古器彚集单方亦间有可采以视勦袭清言强作雅态者尚差胜焉乾隆四十六年十月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀








　　钦定四库全书
　　遵生八牋卷一
　　明　髙濂　撰
　　清修妙论牋上
　　髙子曰摄生尚非崇异也三教法门总是教人修身正心立身行己无所欠缺为圣为贤成仙成佛皆由一念做去吾人禀二五之精成四大之体富贵者昧养生之理不问卫生有方贫穷者急养身之防何知保身有道指神仙之术为虚诬视禅林之説为怪诞也六欲七情哀乐销烁日就形枯髪槁疾痛病苦始索草根树皮以活精神命脉悲哉愚亦甚矣保养之道可以长年载之简编厯歴可指即易有颐卦书有无逸黄帝有内经论语有乡党君子心悟躬行则养徳养生兼得之矣岂皆外道荒唐説也余阅典籍随笔条记成编曰清修妙论
　　老子曰人生大期百年为限节防之者可至千嵗如膏之小炷与大耳众人大言我小语众人多烦我少记众人悸怖我不怒不以人事累意淡然无为神气自满以为长生不死之药
　　庄子曰能遵生者虽富贵不以养伤身虽贫贱不以利累形今世之人居髙年尊爵者皆重失之
　　福寿论曰贫者多寿富者多促贫者多寿以贫穷自困而常不足无欲以劳其形伐其性故多寿富者奢侈有余贼心害性所以折其寿也故当损有余以补不足然有贫而促者必徳不足是以殀耳故世人当安其分若今官爵之非分车马之非分妻妾之非分屋宇之非分货易之非分神能记之使之灾焉病焉死焉人不知也
　　又曰故世人幸而得之者灾也分而得之者吉也人年五十能补其过悔其咎布仁惠之恩垂悯恤之念奉徳不欺圣人知之贤人防之天乃爱之人乃悦之鬼神敬之富贵长守夀命安康是去攻劫之患除水火之灾必可保生以全上夀矣
　　麻衣道者曰天地人等列三才人得中道可以学圣贤可以为神仙况人之数与天地万物之数等今之人不修人道贪爱嗜欲其数消减只与物同也所以有老病殀殇之患鉴乎此必知所以自重而可以得天元之寿矣
　　阴符经曰淫声美色破骨之斧锯也世之人不能秉灵烛以照迷情持慧劔以割爱欲则流浪生死之海是害先于恩也
　　参赞书曰年髙之时阳气既弱觉阳事辄盛必慎而抑之不可纵心竭意一度不泄一度火灭一度火灭一度添油若不制而纵情则是膏火将灭更去其油故黄庭经云急守精室勿妄泄闭而寳之可长活
　　黄帝曰外不劳形于事内无思想之患以恬愉为务以自得为功形体不敝精神不散可夀百嵗
　　彭祖曰凡人不可无息当渐渐除之人身虚无但有游气气息得理而病不生又曰道不在烦但能不思衣不思食不思声色不思胜负不思得失不思荣辱心不劳神不极可寿千歳
　　吕览曰年夀得长者非短而续之也毕其数也毕数之务在乎去害何谓去害大甘大酸大苦大辛大咸五者充形则生害矣大喜大怒大忧大恐大哀五者接神则生害矣大寒大热大燥大湿大风大霖大雾七者动精则生害矣
　　仲长统昌言曰屈者以夫伸蓄者以夫虚内者以夫外也气宜宣而遏之体宜调而养之神宜平而抑之必有次和者矣夫善养性者得其和邻脐二寸谓之关关者所以关藏呼吸之气禀受四体也故气长以关息气短者其气稍升其脉稍促其神稍越至于以肩息而舒其神稍专至于以关息而气衍矣故养夀者当致气于关是为要术
　　崔瑊箴曰动不肆勤静不燕逸有疾归天医不能恤太上防疾其次萌芽腠理不蠲骨髓奈何
　　黄帝问岐伯曰余闻上古之世春秋皆度百嵗而动作不衰今人年至半百而动作衰敝时世异也人将失之耶对曰上古之人其知道者法于隂阳和于术数饮食有节起居有常不妄作劳故能形与神俱故尽终其天年度百嵗今人不然也以酒为浆以妄为常醉以入房以欲竭精耗散其真不知持满不知御神务快其心逆于生乐起居无节故半百而衰
　　亢仓子曰导筋骨则形全剪情欲则神全靖言语则福全
　　唐书有云多记损心多语耗气心气内损形神外散初虽无觉久则为弊
　　续博物志曰眼者身之镜耳者体之牖视多则镜昏听众则牖闭面者神之庭髪者脑之华心悲则面焦脑减则髪素精者体之神明者身之寳劳多则精防营竟则明消
　　应璩诗曰昔有行道人陌上见三叟年各百余嵗相与锄禾莠徃拜问三叟何以得此夀上叟前致词室内姬麄丑二叟前致词量腹接所受下叟前致词暮卧不覆首要哉三叟言所以夀长久
　　柳公度年八十九或问之曰吾不以脾胃暖冷物熟生物不以元气佐喜怒气海常温耳
　　温公解禅六偈曰忿怒如烈火利欲如铦锋终朝长戚戚是名阿鼻狱顔回甘陋巷孟轲安自然富贵如浮云是名极乐国孝悌通神明忠信行蛮貊积善来百祥是名作因果仁人之安宅义人之正路行之诚且久是名不坏身道徳修一身功徳被万物为贤为大圣是名佛菩萨言为百世师行为天下法久久不可掩是名光明藏
　　茅季伟诗云欺诳得钱君莫羡得了却是输他便来往报荅甚分明只是换头不识面多置田庄广修宅四隣买尽犹嫌窄雕墙峻宇无歇时几日能为宅中客造作田庄犹未已堂上哭声身已死哭人尽是分钱人口哭元来心里喜众生心兀兀常住无明窟心里为欺谩口中佯念佛是皆真实不虚话也闻此则少者当戒况老人乎
　　薛子曰养得胸中无一物其大浩然无涯有欲则邪得而入之无欲则邪无自而入且无欲则所行自简又觉胷中寛平快乐静中有无限妙理
　　又曰常沉静则含蓄义理深而应事有力故厚重静定寛缓乃进徳之基亦为老人养寿之要
　　一念之非即遏之一动之妄即改之一毫念虑非妄便当克去志固难持气固难养主敬可以持志少欲可以养气
　　人若不以理制心其失无涯故一念之刻即非仁一念之贪即非义一念之慢即非礼一念之诈即非智此君子不可一念起差至大之恶由一念之不善而遂至滔天
　　修徳行义守道养真当不言而躬行不露而潜修外此一听于天若计较成仙作祖邀名延誉则日夕忧思况未必遂徒自劳攘是为不知天命
　　才舒放即当收敛才言语便思简黙不可乘喜而多言不可乘快而多事须有包含则有余味发露太尽恐亦难继故慎言语养徳之大节饮食养生之大
　　积徳积善不知其善有时而得用弃礼背义不知其恶有时而防害故庄敬日强轻肆日偷
　　圣人不怨天不尤人心地多少洒落自在常人才与人不合即尤人才不得于事即怨天其心忿忮劳扰无一时之宁泰是岂安命顺时之道
　　心诚色温气和词婉必能动人若人未已知不可急求其知人未已合不可急求其合觉人之诈不形于言有无限余味
　　佛言苦乐逆顺道在其中夫素富贵行乎富贵素贫贱行乎贫贱素患难行乎患难素夷狄行乎夷狄随寓而安圣贤也何有苦乐逆顺之异哉苦乐逆顺固外也以吾道处之则无不可
　　世人所以不达道者正以浮幻相纒役役无了时也茍能具天眼勘破世故则虚名薄利皆为吾累古之人所以适其适而不适人之所共适者为己重也
　　人生世间要见识髙远见识髙远则不为浅近惑日观世事之盛衰夜观气运之消长由其盛衰也吾以出处应之由其消长也吾以进退随之则祸可避而害可禳不然奔役惛懜几何不为时势所害
　　世间陷穽在在有之要人醒醒耳眼一少昧足一少偏心一少惑则堕落穽中安能出哉身在穽中心悔前日之非晩矣此君子贵乎知防
　　敬者徳之聚也敬则众善毕集不敬则怠惰放僻随至而徳败矣持敬而无间断则诚矣未能诚者由敬而入敬以存心其体湛然自无杂虑况庄敬亦是保养身心元气的工夫
　　衣垢不湔器缺不补对人犹有惭色行垢不前徳缺不补对天岂无愧心
　　君子对青天而惧闻雷震而不惊履平地而恐涉风波而不惧
　　破爪伤肤坏梳摘髪色为之变聚珍瘗身列艳靡骨心为之安
　　倚富者贫倚贵者贱倚强者弱倚巧者拙倚仁义道徳者不贫不贱不弱不拙
　　化于未萌之谓神止于未为之谓明禁于已着之谓察乱而后制之谓瞽故于事物之扰不可不先此三者
　　为家以正伦理别内外为本以尊祖睦族为先以勉学修身为次以树艺牧畜为常守以节俭行以慈让足已而济人习礼而畏法可以寡过可以静摄而无扰扰于前矣
　　吾人不可以不知命矧老人乎人之所志无穷而所得有限者命也命不与人谋也久矣安之故尝有余违之则尝不足惟介以植内和以应外听其自来是安命也
　　心本可静事触则动动之吉为君子动之凶为小人孟子曰我四十不动心是不为外物动也
　　泛交不若寡交多求不若慎守
　　易损而难复者精也易躁而难静者神也惟养元气充满则精神融和遇损遇躁常有主以制之矣
　　造道者可谓之富失学者可谓之贫听天者可谓之达无耻者可谓之穷
　　书曰必有容徳乃大必有忍乃济君子立心未有不成于容忍而败于不容忍也容则能恕人忍则能耐事一毫之咈即勃然而怒一事之违即愤然而发是无涵养之力薄福之人也是故大丈夫当容人不可为人容当制欲不可为欲制
　　东坡曰蜗涎不满殻足以自濡升髙不知疲竟作粘壁枯此言深足为不知进退者戒也夫人事之役役计谋之敝敝人皆以人事可以致富贵计谋可以立功名殊不知一作一辍有造物以宰之为之而成者非其能也命之至也适与造物侔也况为之而不成者多乎造物无言也人不可以惑其聼造物无形也人不可以渎其视世之人役役敝敝于百年之间无顷刻之自安者不亦深可哀也不足为造物挠深足为造物笑
　　心上有刃君子以含容成徳川下有火小人以忿怒殒身
　　惟心与天一故理之所得者独明而能开人心之迷心与地一故水之所汲者独灵而能涤人心之陋故以一杯之水而能疗医所不治之疾罔不瘳者岂由水之灵哉实资于道之用也不知者为妄诞
　　人心思火则体热思水则体寒怒则髪竪惊则汗滴惧则肉颤愧则面赤悲则泪出慌则心跳气则麻痹言酸则垂涎言臭则吐唾言喜则笑言哀则哭笑则貌妍哭则貌媸又若日有所见夜必梦扰日有所思夜必谵语梦交则泄精气怒则发狂此皆因心而生者也人可于灵君使令一刻不在綘宫以统百属乎
　　太一真人曰予有经三部共只六字儒者诵之成圣道士诵之成仙和尚诵之成佛而功徳甚大但要体认奉行一字经曰忍二字经曰方便三字经曰依本分是也三经不在大藏只在灵台有味乎言哉
　　又曰心静可以通乎神明事未至而先知是不出户知天下不窥牖见天道也葢心如水也久而不挠则澄彻见底是谓灵明故心静可以固元气万病不生百嵗可活若一念挠浑则神驰于外气防于内荣胃昏乱百病相攻寿元自损
　　中散曰君子知形恃神以立神须形以存悟生理之易失知一过之害生故修性以保神安心以全身爱憎不栖于情忧喜不修于意泊然无感而体气和平又呼吸吐纳服食养身使形神相亲表里俱济也
　　神农曰上药养命中药养性诚知性命之理因辅养以通也而世人不察惟五谷是见声色是耽目惑黄耳务淫哇滋味煎其脏腑醴醪煮其肠胃馨香腐其骨髓喜怒悖其正气思虑消其精神哀乐殃其平粹夫以蕞尔之躯攻之者非一途易竭之身而内外受敌身非木石何能久乎
　　又曰善养生者清虚静泰少思寡欲知名位之伤徳故忽而不营非欲而强禁也识厚味之害性故弃而不顾非贪而后抑也外物以累心不存神气以守白独着旷然无忧患宁然无思虑又守之以一养之以和和理自济同乎大顺然后蒸以灵芝润以醴泉晞以朝阳和以五弦无为自得体妙心亡欢而后乐足遗生而后身存若此以往庶可与羡门比寿王乔争年
　　贞白书曰质象所结不过形神形神合则是人是物形神若离则是灵是鬼非离非合佛法所摄亦离亦合仙道所依何以能致为仙是修铸链之事极感变之理通也譬之为陶当埏埴为器之时是土而异于土虽燥未烧遇湿即败烧而未熟不久尚坏火力既足表里坚固河山有尽此形无灭假令为仙者以药石链其形以精灵莹其神以和气濯其质以善徳解其纒万法皆通无碍无滞欲合则乘云驾雾欲离则尸解质化不离不合则或存或亡各随所业修道进学以跻仙路永保长年
　　夫人只知养形不知养神只知爱身不知爱神殊不知形者载神之车也神去人即死车败马即奔也
　　养寿之法但莫伤之而已冬温夏凉不失时序之和所以适身也若重衣厚褥体不甚苦以致风寒之疾厚味脯腊醉饱肥甘以致结聚之患美色妖冶嫔妾盈房以致虚损之祸淫声艳曲怡心悦耳以致荒躭之惑故世人不终耆夀咸多殀殁者皆由不自爱惜忿争尽意邀名射利聚毒攻神内伤骨髓外消筋肉血气枯槁经络壅闭内里空虚招来众疾一有所感便不可支是由正气日衰邪气日盛故耳
　　太上日用经曰饮食餐完禁口端坐莫起邪念世事俱忘存神定意眼不视物耳不听声息心内守调息绵绵呼吸自在似有如无心火下降肾水上升口中津生灵真附体得至长生与天齐夀
　　道林摄生论曰老人养寿之道不令饱食便卧及终日久坐久劳皆损寿也时令小劳不致疲倦不可强为不堪之事食毕少行百步以手摩腹百过消食畅气食欲少而数恐多则难化先饥而食先渇而饮先寒而衣先热而解勿令汗多不欲多唾唾不令远勿令卧熟扑扇勿食生冷过多勿多奔走勿露卧空阶而冐大寒大热大风大雾勿伤五味酸多伤脾苦多伤肺辛多伤肝咸多伤心甘多伤肾此数者老人犹当加意
　　老人摄生卧起有四时之早晩兴居有至和之常制调引筋骨有偃仰之方杜疾闲邪有吞吐之术流行荣卫有补泻之法节宣劳逸有予夺之要忍怒以全阴气忍喜以全阳气然后将草木药饵以救亏缺后链金丹以定无穷他若自己修为要当居贫须要安贫居富切莫矜富居贫富之中恒须守道勿以贫富改志易性识达道理似不能言作大功徳勿自矜伐年至五十以外以至百年美药勿离于手善言勿离于口乱想勿生于心勿令心生不足好恶常令欢喜勿得求全于人勿得怨天尤命常当少思少念少欲少事少语少笑少愁少乐少喜少怒少好少恶此十二少者养性之都契也多思则神殆多念则神散多欲则智乱多事则形劳多语则气丧多笑则脏伤多愁则心防多乐则意溢多喜则妄错昏乱多怒则百脉不定多好则专术不理多恶则憔悴无欢此十二多不除丧生之本也惟无多无少几于道矣
　　要记曰一日之忌暮无饱食一月之忌暮无大醉终身之忌暮尝防气乆视伤血久卧伤气久立伤骨久行伤筋久坐伤肉大饱伤肺大饥伤风勿当屋梁脊下睡卧卧勿头向北勿防灯烛照卧六神不安大汗勿脱衣多得偏风半身不遂卧处勿令有孔隙风入伤人最寒勿令火炉安向头傍令人头重目赤鼻干冬日温足冻脑春秋脑足俱冻寅日剪指甲午日剪足甲烧白髪并吉勿食父母本生所属禽兽之肉令人魂魄飞扬勿忍溺并怒抛以致膝冷成脾勿忍后并强努以致气痔腰疼入庙宇必恭敬勿恣意注目见怪勿得惊恐以怪为怪数者是亦养生之大者当究心焉
　　关尹子曰人之平日忽焉目见非尝之物者皆精有所结而然病目忽见非尝之物皆心有所歉而然茍于吾心能于无中示有则知吾心能于有中示无但不信之自然不神或曰彼识既昏谁能不信应曰如捕蛇人而不畏蛇彼虽梦蛇而心亦不怖道无鬼神独徃独来
　　又曰困天下之智者不在智而在愚穷天下之辩者不在辩而在讷服天下之勇者不在勇而在怯少言者不为人所忌少行者不为人所短少智者不为人所劳少能者不为人所役壮者当知三在四少以遵吾生矧髙年之人于此可不更加珍重以保全天年
　　长生之法保身之道因气养精因精养神神不离身乃得常健
　　养生大要一曰啬神二曰爱气三曰养形四曰导引五曰言语六曰饮食七曰房室八曰反俗九曰医药十曰禁忌又曰无劳尔形无摇尔精归心静黙可以长生
　　天地以生成为徳有生所甚重者身也身以安乐为本安乐所可致者以保养为本先其本则本固本既固疾病何由而生夀岂不永故摄生有三曰养神曰惜气曰防疾忘情去智恬澹虚无离事全真内外清净如是则神不内耗境不外惑真一不杂神自宁矣是曰养神抱一元之本根固归真之精气三焦定位六贼忘形识界既空参同斯契虚实相通名曰大通则气自定矣是曰惜气饮食适时温凉合度出处无犯于八邪动作不可为勉强则身自安矣是曰防疾
　　又曰善养生者养内不善养生者养外外贪快乐恣情好尚务外则虚内矣所谓养内者使五脏安和三焦守位饮食得宜世务不涉是可长夀
　　庄子曰人之可畏者袵席饮食之间为最而不知预为之戒者过也若能常自谨畏病疾何由而起寿考焉得不长贤者造形而悟愚者临病不知诚可畏也
　　劳者劳于神气伤者伤于形容饥饱过度则伤脾思虑过度则伤心色欲过度则伤肾喜怒过度则伤肝悲愁过度则伤肺又如风寒暑湿则伤于外饥饱劳役则伤于内昼感则伤于荣夜感则伤于卫经行内外劳一而二由二而十真气外散五邪入内使人肌肉内消神气短少饮食渐减行步无力虽欲久生恐无能矣
　　道院集曰游心虚静结志防委虑无欲归计无为凝神灭想气和体舒达延生命寿与天齐
　　又云检情摄念息业养神悟妄归真观空见性常习静明不为魔动心我两忘神气自满
　　又云止念令静观理令明念静理明不死可能导气令和引体令柔气和体柔长生可求此皆至妙要论
　　一人之身一国之象也胷臆之设犹宫室焉支体之位犹郊境焉骨节之分犹百川焉腠理之间犹四衢焉神犹君也血犹臣也气犹民也故至人能理其身亦犹明君能治其国爱民安国爱气全身民敝国亡气衰身谢故上士施医于未病之先防守于未败之日故摄生者先除六害一曰薄名利二曰禁声色三曰廉货财四曰损滋味五曰屏虚妄六曰除嫉妬六者若存真经空念不能挽其衰朽矣
　　又曰冬则朝勿饥夏则夜勿饱早起不在鸡鸣前晩起不过日出后心内澄则真人守其位气内定则邪秽去其身行欺诈则神悲好争竞则神沮轻侮于人则减算杀害于物必伤年行一善则神魂欢作一恶则心气乱人能寛泰自居恬淡自守则神形安静灾病不生仙録注名鬼簿落籍寿福安宁由此兆始
　　上古天真论曰女子之数七丈夫之数八女子过七七四十九数则任脉虚冲脉衰天癸竭地道不通以渐枯槁华色失荣丈夫过八八六十四数则五脏皆衰筋骨解弛血脉短促精气耗散天道闭塞日就憔悴肌肉无华故上夀之人年过常数皆由衣食充足药饵扶防孝子贤孙承欢爱养调其朝夕适其寒温上顺天心下契人理顺天之道夀命无疆
　　岱翁曰尝见世人治髙年之人疾患竟同少年乱投汤药妄行针灸以攻其病务欲速愈殊不知上夀之人血气已衰精神已散至于视听聪明不及手足举动肢体不随心志沉昏头目晕气脉妄行则宿疾时发或秘或寒或冷或热此皆老人常态不慎治之急投峻药取效或吐或汗或解或利老弱之人不能禁架汗则阳气泄吐则胃气逆泻则元气脱立致不虞此老病大忌更不可用市中买药并他人闻説病源不知药味送来服饵及虎狼之药切宜仔细若身有宿疾或时发动则随其疾状用温平顺气开胃补虚中和汤药调停饮食或随食物变馔治之最为要法
　　养夀之道与仙佛二教最是捷径故清净明了四字最好内觉身心空外觉万物空破诸妄相无可执着是曰清净明了
　　故説心法曰前不接续后不引起前后断絶中间自孤当体不顾应时消灭知体已灭豁然如空古事过去空今事眼前空未来决定空一切尘劳是大虚妄不可执而为有自障吾心结成烦恼
　　金经大乘法云身便是幻幻时所化又是幻中之幻世即是梦梦时所见又是梦中之梦展转虚妄如声外有响形外有影形声影响起于一真影外影为三等妄梦中梦是两重虚
　　一切诸有如梦如幻一切烦恼是魔是贼人生一世中其梦无数梦中一一称我梦中之我岂非空乎要知梦既是空身亦如梦何以迷着
　　谛思身之未生有象乎有名乎有我乎身之既化有象乎有名乎有我乎身前身后两不可知安得于中偏执为我爱恋忧怖终日戚戚
　　物之生成谓之造物之变灭谓之化性之分别谓之识一切含识谓之相相续有情名随因报流转无穷有能遗物离人超出造化之外卓然独存其惟大觉圣人乎
　　万物自万物二仪中虚空自无碍万念自万念一心中虚空自无碍
　　无数之形自古生化而不停无数之情自古差别而不平无数之事自古烦恼而不定无数之有自古成坏而不久往者无迹来者无极若悟一一皆空即当心如太虚洞然无碍有何介懐更生色相
　　天地万物因妄相和合而生人世万事因妄情交结而成念起念止皆自心念起则一切烦恼起念止则一切烦恼止何不见心以息此念念起即觉如川欲泄篑土可塞襄陵势絶如火欲燃杯水可沃燎原势灭觉念止念宜速而切
　　晁文元曰修行之法两熟居先智断之理熟则事事皆空岂容留碍力制之功熟则念念不起自然安闲智断即观力制即止也
　　万沤起而复破水性常存千灯明而复灭火性原在忘情之心不住于相如汤消冰冰汤俱尽无可分别触境之心未能不动如谷应声即应即止无复有余
　　不茹荤饮酒是祭祀斋非心斋也汝能一志无以耳听以心听无以心听以气听疏瀹汝心除嗜欲也澡雪汝精去秽累也掊击其志絶思虑也无思无虑则心专于道无嗜无欲则乐于道无秽无累则合于道心无二想名曰一志
　　太上九行曰行无为行柔弱行守雌勿先于动是名上三行行无名行清净行诸善是名中三行行忠孝行知足行推让是名下三行
　　不止之心妄心也不动之心真心也归心不动方是自心此是止息之义故其文以自心为息又曰息者气也自者从也气从心起故心住则息住心行则息行所以禅道二宗以息心为最切要
　　楞严圆觉注曰心息相依息调心静入胜定地似尤简径念起即觉觉之即无入三菩防此最权舆神气相合气和神清清和久久自然长生
　　晁公曰梦觉之初未念诸念方寸之室虚白生此清境可爱昧爽之初羣动未动方丈之室虚白生此静境更可爱此时进道表里相应真可乐也五鼓之后睡觉而坐自觉神清气清耳中音清其妙无比
　　又曰垢渐去而鉴渐明魄渐消而月渐满攻竹木先节榦则枝叶易去迎刃而解日损妄念先去其胷中尤甚者惩忿窒欲老人最要一事
　　了知起灭意决定生死根不复随缘转是名不动尊在造化中身不由己在情境中心亦如此悟妄识真妄縁入理率以为常至于没齿
　　十魔军最要隄防一欲二忧愁三饥渇四触爱五睡眠六怖畏七疑悔八瞠恚九利养虚称十自髙慢人
　　圭峰曰随时随处息业养神昙伦云行住坐卧离念净心人可以利济通达者常力行之患难困苦者力救之皆如己身之事此外功徳也修此勿责人报勿希天祐天若有灵人若有知理合何如哉清心释累惩忿窒欲求自然智住无碍行此内功徳也修此勿期道胜勿思瑞应经若不诬教若不虚理合何如哉
　　斋戒沐浴此外清净也息心妙此内清净也
　　所见有是有不是此世间妄眼也无是无不是方为出世真眼所知有可有不可此为世间妄心也无可无不可方为出世真心高一步者眼界常不分别心界常得安和
　　浮世乃生老病死之洪都忧悲苦恼之窟宅此八字无人无之明悟之人知彼我同当于事过即空不留妄想
　　三根六如论曰对眼根之尘如见梦时物如变幻化像对耳根之尘如闻空中风如听禽兽语对意根之尘如汤释冰雪如冶销金鐡
　　歆然之欲然之忿隐然之忧皆逆道心于身心有损翛然自得怡然自适恬然自息皆顺道心于心为益去彼取此服之无斁
　　心经曰色即是空非无色之空恐人执色为碍耳空即是色非有色之色恐人执空为碍耳色空双泯心境一如无纎尘可拂方是了然旷达
　　恣口腹者神仙目之为啄腐吞腥仗富贵者髙士比之为吮痈防痔
　　造化因心偈曰赋象各由心影响无欺诈原无造化工羣生自造化
　　贯休曰举世遭心使吾师独使心万缘随日尽一句不言深
　　仕宦之间暗触祸机袵席之上宻涉畏途轮环之中枉入诸趣故世间有怨府畏途祸胎鬼趣积习晏安于其中不自觉悟者可为贤乎
　　见彼如意极快之事不当羡慕世事皆有倚伏如意处常有大不如意之变事难缕述理可尽思以此对治自然甘处
　　顔回如愚王湛为痴士有隐徳人何由知权要之门喧烦防合道义之宅閴寂荒凉
　　齐已诗云心清鉴底潇湘月骨冷禅中太华秋陈陶诗云髙僧示我真隐心月在中峰葛洪井二诗读之令人气格爽拔
　　阴澹语索袭曰先生弃众人之所收收众人之所弃宅不弥亩而志忽九州形居尘俗而栖心天外
　　庄子曰得者时也失者顺也安时而处顺哀乐不能入也
　　孔旻曰怒气剧炎火焚烧徒自伤触来勿与竞事过心清凉
　　关尹子曰无一心五识并驰心不可一无虚心五行皆具心不可虚无静心万化宻移心不可静借能一则二偶之借能虚则实满之借能静则动摇之惟圣人能敛万有于一息故无有一物可役吾之明彻散一息于万有故无有一物可间吾之云为
　　又曰运者车也所以运者是牛非车思者心也所以思者是意非心也不知所以然而然惟不知所以然而然故其来无从往无在故能与天地本原不古不今
　　谭子化书曰爪髪者我之形何爪可割而无害髪可截而无痛荣卫所不至也则知我本无害而筋骨为之害我本无痛而血肉为之痛所以喜怒非我作哀乐非我动我为形所昧形为我所爱达此理者可以出生死之外
　　又曰动而不知其动者超乎动者也静而不知其静者超乎静者也超乎动阳不可得而推出乎静阴不可得而移阴阳不能变而况万物乎故不为物所诱者谓之至静
　　形动而心静神凝而迹移者无为也闲居而神扰拱黙而心驰者有为也无为则理有为则乱无为至易非至明者不可致也
　　阳之精曰魂与神阴之精曰尸与魄神胜则为善尸强则为恶制恶兴善则理忘善纵恶则乱理久则尸灭而魄链乱久则神逝而魂消尸灭魄链神与形合而为仙神逝魂消则尸与魄同而为鬼自然之道也夫目以娯艳为华心以声名为贵身好轻鲜之饰口欲珍竒之味耳快美好之音鼻悦馨香之气此六者皆败徳伤性伐其灵根者也有之则宜远无之不可求忘其所趣任其自然
　　心上一毫不留若有心求乐则有所着功名富贵固无可乐道徳性命亦无可乐庄子所谓至乐无乐可以进道
　　孔子五十而知天命知天命是至诚之道则与数参而无待于推数矣
　　人心本无思虑只是将已往未来之事终日念想故知事未尝累人心人心自累于事不肯放耳
　　老子曰持而盈之不如其已揣而鋭之不可长保金玉满堂莫之能守富贵而骄自遗其咎功成名遂身退天之道
　　又曰五色令人目盲五音令人耳聋五味令人口爽驰骋田猎令人心狂难得之货令人行妨是以圣人为腹不为目故去彼取此
　　曲则全枉则直洼则盈敝则新少则得多则失是以圣人抱一为天下式不自见故明不自是故彰不自伐故有不自矜故长惟不争故天下莫与之争所谓曲则全岂虚言哉诚全而归之
　　善行无辙迹善言无瑕讁善计不容防筹善行无关键而不可开是圣人尝善救人故无弃人尝善救物故无弃物是谓袭明
　　又曰知人者智自知者明胜人者力自胜者强知足者富强行者有志不失其所者久死而不亡者夀
　　名与身孰亲身与货孰多得与亡孰病甚爱必大费多藏必厚亡知足不辱知止不殆可以长久
　　四十二章经云断欲去爱识自心源内无所得外无所求心不系道亦不结业是亦为道
　　又曰佛教十恶吾亦当戒身恶三者杀盗淫口恶四者两舌恶口妄言绮语意恶三者嫉妬恚此十事不顺圣道名曰大业
　　有骂佛者骂止问子以礼从人其人不纳礼归子乎今子骂我我亦不纳子自持祸归子身矣犹响应声影之追形终无免离慎勿为恶
　　恶人害贤犹如仰天吐唾唾不至天还堕自身
　　佛经有二十难在吾人切身似有十四难不可不勉贫穷乐舍难豪贵好善难忍色忍欲难被辱不嗔难有势不临难触事无心难广学博究难除人灭我难心行平等难不説是非难覩境不动难善解方便难不轻贫贱难见货不贪难
　　行道守真者善志与道合者大
　　色欲之患甚于牢狱牢狱有解脱之时色交无合魂之体情欲所爱岂惮驰驱虽有虎口之祸心存甘伏投泥自溺故曰若人透得此门出尘罗汉
　　又曰人欲爱生爱从忧生忧从怖生若离于爱何忧何怖
　　仙经云觉与阳合寐与阴并觉多则魂强寐乆则魄壮魂强者生之人魄壮者死之徒也若餐元和彻滋味使神清气爽至于昼夜常醒是得长夀
　　又曰性本至凝物感而动习动既久胡能遽宁既习动而播迁可习静而恬宴故善习者寂而有裕不善习者烦而无功是以将躁而制之以宁将邪而闲之以正将求而抑之以舍将浊而澄之以清于此习久则物于外神鉴于内不思静而心自静矣
　　大道歌曰大道不远在身中万物皆空性不空性若不空和气住气归元海夀无穷欲得身中神不出莫向灵台留一物物在心中神不清耗散真精损筋骨神御气兮气留形不须药物自长生术则易知诀难遇总然遇了不专行所以千人万人学毕竟终无一个成神若出兮便收来神返身中气自回如此朝朝并暮暮自然赤子产灵胎
　　重阳师曰老人于十二时中行住坐卧一切动中要把心似泰山不摇不动谨守四门眼耳鼻口不令内入外出此名养夀要
　　又曰断縁者断尘俗事也弃事则形不劳无为则心自足恬简自安尘累自远经云塞其兑闭其门终身不勤或显徳露能或求人扶己或遗问庆吊以事往还或假修隐逸以希誉望或酒食结朋以圗厚报此皆巧蕴心机以干时利既非顺道更妨养夀凡此之类悉令远去
　　收心论曰烦邪乱想随觉即除毁誉善恶闻即拨去莫将心受心受则满心满则道无所居要令闻见是非不入于心是心不外受名曰虚心使心不逐外是名安心心安而虚道自来居
　　真观论曰真观者智士之先觉能人之善察也一餐一寐俱为损益之源一行一言乃系祸福之本虽则巧持其末不如拙戒其本观本知末又非躁竞之情是故收心简事日损有为体静心闲方可观妙
　　人居尘世难免营求虽有营求之事而无得失之心即有得无得心常安泰与物同求而不同贪与物同得而不同积不贪即少忧不积则无失迹虽同人心常异俗
　　又曰若色病重者当知染色都由是想之一字上来想若不生终无色事色想外空色心内忘妄想心空谁为色主经云色者想尔想悉是空何关于色
　　心如眼也纎尘入眼则不安小事关心心必乱动既有动病难入定门养性静心急除此病
　　西升经曰形神合同故能长久生神经曰身神竝一则为真身入道之人力有浅深深则兼被于形浅则惟及于心被形者神人也及心者但得慧觉不免凋谢何者慧是心用用多则心劳初得少慧悦而多办神气漏泄无灵光润身遂致早终若大人含光藏辉以期全备凝神寳气神与道合故山有玉草木以之不凋人怀道形骸以之永久
　　坐忘枢要曰人心当先去邪僻之行外事都絶无以干心然后内观正觉觉一念起即须除灭随起随灭务令安静惟灭动心不灭炤心但虚心不有心不依一法而心常住此法妙利益甚深
　　又曰得道之人心身有五时七心有五时者一动多静少二动静相半三静多动少四无事则静事触还动五心与道合触而不动进至此地罪垢灭尽无复烦恼始得安乐七者一举动顺时容色和悦二宿疾竝消身心轻爽三填补殀伤还元复命四延数千歳名曰仙人五链形为气名曰真人六链气成神名曰神人七链神合道名曰至人虽久学定心身无五时七候者促龄秽质色谢归空
　　坐忘铭曰常黙元气不伤少思慧烛内光不怒百神和畅不恼心地清凉不求无谄无媚不执可圎可方不贪便是富贵不茍何惧公堂味絶灵泉自降气定真息自长触则形敝神逸想则梦离尸僵气漏形归厚土念漏神趋死乡心死方得神活魄灭然后魂昌转物难穷妙理应化不离真常至精潜于恍惚大象混于渺茫造化不知规凖鬼神不测行藏不饮不食不寐是谓真人坐忘
　　文逸曹仙姑歌云我为诸君説真的命蒂从来在真息炤体长存空不空灵鉴涵天容万物太极布妙人得一得一须教谨防失宫室虚闲神自居灵腑煎熬枯血液又曰朝丧暮损人不知气乱精神无所据细细消磨渐渐衰用竭元和神乃去无心心即是眞心动静两忘为离欲神是性兮炁是命神不外驰气自定本来二物互相亲失却将何为本柄混合为一复忘一可与元化同出没又曰念中景象须除灭梦里精神牢执持元炁不住神不安蠧木无根枝叶干休论涕唾与精血达本穷源总一般此物何曾有定位随时变化因心意在体感热即为汗在眼感悲即为泪在肾感合即为精在鼻感风即为涕纵横流转润一身到头总是神水溃神水难言识者稀资生一切由真炁但知恬淡无思虑斋戒宁心节言语一味醍醐甘露浆饥渇消除见真素又云不去夺名与逐利絶了人情总无事自然决烈滞何人在我更教谁制御掀天声价又何如倚马文章何足贵荣华衣食总无心积玉堆金成何济又曰名与身兮果孰亲半生嵗月太因循比来修链赖神炁神炁不全空苦辛可怜一个好基址金屋玉堂无主人
　　谭景升曰忘形以养气忘气以养神忘神以养虚只此忘之一字是无物也六祖曰本来无一物何处惹尘埃其斯之谓与
　　白玉蟾曰薄滋味以养气去嗔怒以养性处卑下以养徳守清净以养道名不系簿籍心不在势利此所以出人之彀与天为徒
　　又曰大道以无心为体忘言为用柔弱为本清净为基若施于身必节饮食絶思虑静坐以调息安寝以养气心不驰则性定形不劳则精全神不拔则丹结然后灭性于虚宁神于极可谓不出户庭而妙道得矣嵗月其有穷乎
　　郝太古曰道不负人人自负道日月不速人算自速勇猛刚强不如低心下气游厯髙远不如安静养素圗名逐利不如穷居自适饱饫珍羞不如粗粝充腹罗绮盈箱不如布袍遮体説古谈今不如缄口忘言逞伎夸能不如抱元守一趋炎附势不如贫穷自乐怀怨记讐不如洗心悔过较长量短不如安心自怡道气绵绵行之得仙得意忘言自超太
　　释兴曰六般神用空不空一颗圆明色非色人为六根贪使不能自神其神人能眼不贪视美色耳不贪听淫声鼻不贪闻香馥舌不贪嗜珍羞身不贪恋色欲意不贪妄思虑一心不动六门严守物物头头左右防持不伤真性神聚气全与天长年
　　栖云先生曰心随境转境逐心生若要心定世人爱的我不爱世人做的我不做红尘万縁勾引不动自然心清意静阴阳不能陶铸
　　书曰喜乐无极则伤心心伤则意不存而皮革焦枯怒忿炎烁则伤肝肝伤则血不荣而筋萎破阴临食更忌暴嗔令人神惊梦逸
　　心之神发于目久视则伤心肾之精发于耳久听则伤肾
　　书云唾者溢为醴泉聚流为华池府散为津液降为甘露溉脏润身宣通百脉化养万神肢节毛髪华采坚固故曰远唾不如近唾近唾不如不唾
　　又曰息心以养气息机以死心
　　经曰精气神为内三寳耳目口为外三寳常使内三寳不逐物而流外三寳不诱中而扰
　　天隐子曰洁身虚心深居静室收心复性遗形忘我万法通灵是为五渐之门
　　孙真人卫生歌曰天地之间人为贵头象天兮足象地父母遗体能寳之洪范五福寿为最卫生切要知三戒大怒大欲并大醉三者若还有一焉须防损失真元气欲求长生须戒性火不出兮心自定木还去火不成灰人能戒性还延命贪欲无穷忘却精用心不已失元神劳形散尽中和气更仗何因保此身心若太费费则劳形若太劳劳则怯神若太伤伤则虚气若太损损则絶世人欲识卫生道喜乐有常嗔怒少心诚意正思虑除顺理修身去烦恼春嘘明目夏呵心秋呬冬吹肺肾宁四季常呼脾化食三焦嘻出热难停髪宜多梳气宜链齿宜数叩津宜咽子欲不死修昆仑【注曰昆仑即人之头面也当如下句修之】双手揩摩常在面【注曰以双手扯摄两耳抱头摇摆以两手一呵十搓擦靣四围以合骨摩拂双眼以双手抱脑后以中食二指互击天鼓皆修昆仑法也】春月少酸宜食甘冬月宜苦不宜咸夏日增辛聊减苦秋来辛减少加酸季月大咸甘畧戒自然五臓保平安若能全减身康健滋味能调少病难春寒莫着绵衣薄夏月汗多须换着秋冬觉冷渐加添莫待病生才服药惟有夏月难调理伏阴在内忌冰水桃生冷宜少餐免至秋冬成疟痢身旺肾衰色宜避养肾固精当节制尝令肾实不空虚日食须知忌油腻太饱伤神饥伤胃太渇伤血多伤气饥餐渇饮莫太过免致膨脝损心肺醉后强饮饱强食去此二者不生疾人资饮食以养生去其甚者自安逸食后徐行百步多手摩脐腹食消磨夜半灵根灌清水丹田浊气切须呵饮酒可以陶情性剧饮过多防百病肺为华葢倘受伤咳嗽劳神能损命慎无将盐去防茶分明引贼入人家下焦虚冷令人瘦伤肾伤脾防病加坐卧防风吹脑后脑内受风人不夀更兼醉饱卧风中风入五内成灾咎鴈有序兮犬有义黒鲤朝北知臣礼人无礼义反食之天地鬼神俱不喜养体须当节五辛五辛不节反伤身莫教引动虚阳发精竭容枯百病侵不问在家并在外若遇迅雷风雨大急宜端肃畏天威静坐澄心须谨戒恩爱牵纒不自由利名萦绊几时休放寛些子留余福免致中年早白头顶天立地非容易饱食暖衣宁不愧思量难报罔极恩朝夕焚香拜天地身安夀永事如何胷次平夷积善多惜命惜身兼惜气请君熟玩卫生歌
　　西升经曰凡人见人之死亡而哀之何不哀自身哀身不如爱神爱神不如含神含神不如守身守身长久长存也神生形形成于神形不得神不能自生神不得形不能自成形神合同相生相成神常爱人人不爱形故絶去圣智归无为也
　　大有经曰形生愚智天也强弱夀夭人也天道自然人道自已始而胎气充实生而乳哺有方长而滋味不偏壮而声色有节者强而夀始而胎气虚耗生而乳哺不足长而滋味过多壮而声色恣放者弱而夭生长而合度加之以道养夀年未可量也
　　胡孔明曰常人不得无欲又复不得无事但当和心约念静身损物先去乱神犯性者此亦啬神之一术耳
　　黄帝中经曰静者夀躁者夭静而不能养减夀躁而能养延年然静易御躁难持尽慎养之宜者静亦可养躁亦可养也凡重贵势者虽不中邪精神内伤亦多死亡
　　又曰养性者要使习以成性性自为善外病不得而侵能治病于未病之先不特饵药餐霞其于平居五常俱全百行周备虽无药饵亦可长年徳行不足纵有金丹夀亦不永
　　中散曰养生有五难名利不去为一难喜怒不除为二难声色不去为三难滋味不薄为四难神荡精散为五难五者不去心虽希寿口诵至言咀嚼英华呼吸太阳不能挽其夭且病也五者能絶则信顺日跻道徳日全不祈生而有神不求夀而延年矣
　　扁鹊论曰食能排邪而安脏腑饮能爽志以资血气摄生者气正则味顺味顺则神气清神气清则合真之灵全灵全则五邪百病不能干也故曰水浊鱼疲气昏人病夫神者生之本本者生之真大用则神劳大劳则形疲也
　　彭祖摄生论曰目不视不正之色耳不听不正之声口不尝不正之味心不起不正之念四者忘魂丧精减折夀算者也
　　黄帝内传曰食气者灵而延夀算食谷者多智而劳形神食草者愚痴而足力食肉者鄙勇而多嗔服气者常存而得道
　　小有经曰才所不胜而强思之伤也力所不任而强举之伤也深忧而不解重喜而不释皆伤也
　　太上曰天之道利而不害圣人之道为而不争故与时争之者昌与人争之者凶夫不祥者人之所不争垢辱者人之所不欲能受人所不欲则足矣得人所不争则宁矣
　　妙真经曰视过其目者明不居听过其耳者精不守爱过其心者神不居牵过于利者动即惧
　　道言吉凶祸福窈中来其灾祸也非富贵者可请而避其荣盛也非贫贱者可欲而得惟修善则福应为恶则祸来
　　又曰神者魂也降之于天鬼者魄也经之于地是以神能服气形能食味气清则魂爽形劳则魄浊服气者绵绵而不死身腾于天食味者混混而殂形归于地理自然也
　　上僊经曰有者因无而生形者须神而立故有乃无之宫形乃神之宅也莫不全宅以安生修身以养神若气散归空游神为变犹火之于烛烛靡则火不居水之于堤堤坏则水不住魂劳神散何以长年
　　东观经曰有事无事尝若在心处静处喧其志惟一制而不着放而不动处喧无恶涉事无恼者此是真定以无事为真定有事为应迹
　　羣仙语录曰専精养神不为物杂谓之清反神服气安而不动谓之静制念以定志静身以安神保气以存精思虑兼忘想内视则身神竝一以近于道
　　理论要记曰性耽虚情寡嗜好不知荣华之可贵非强身以自髙不见淫僻之可欲非闲防以自正体至仁含至静超迹尘滓栖真物表想道结襟以无为为事近于仙道一也其次希髙敦古克意尚行知荣华为浮寄忽之而勿顾知声色能伐性捐之而勿取剪阴贼树阴徳惩忿欲齐毁誉处山林修清真近于仙道二也其次身居禄位之塲心游道徳之乡奉上以忠临下以义于己薄于人厚仁慈和易博爱施外混嚣尘内含澄寂潜迹宻修好生恶死近于仙道三也其次潇洒荜门乐贫甘贱抱经济之才泛然若无洞古今之事旷然若虚爵之不动禄之不受确乎以方外为尚恬乎以摄生为务近于仙道四也其次禀明颖之资怀秀拔之节奋智机之旅当鋭巧之师所攻无敌一战而胜然后静以安身和以保神精以致真近于仙道五也其次追悔既往洗心自新虽失之于壮齿冀收之于晩年以功补过过落而功全以正易邪邪亡而正在轗轲不能易其操喧哗不能乱其性惟精惟一积以诚着近于仙道六也其次至忠至孝至贞至廉按真诰之言不待修学而自得比干剖心而不死惠风溺水而复生伯夷叔齐之髙风曽参闵子之大孝人见其没而道见其存如此善行充塞天地谓之隐景潜光死而不亡此亦卓然人品超越近于仙道七也人能得此七近谓之拔陷区出溺涂碎祸车登福舆可与涉养生之神仙之津矣
　　阴阳论曰阴阳交泰万物化生故阴阳自少至老化为五行少阳成木老阳成火少阴成金老阴成水叅土而和之以成夫妇故木以发之火以化之水以滋之土以和之金以劲之故得品物成焉五胜者皆以生我为利克我为用利用相乘故有成败动静者终始之道聚散者化生之门也阳其动乎阴其处乎动以生之静以息之
　　髪宜多栉齿宜多叩液宜常咽气宜清链手宜在靣此为修昆仑之法五者为不死之道
　　太经曰喜怒伤性哀乐伤神伤性则害生伤神则侵命故养性以全气保神以安心气完则体平心安则神逸此全生至要诀也
　　寒山子曰修生之道除嗜去欲啬神保和所以无累也内抑其心外检其身所以无过也先人后己知柔守谦所以安身也善推于人不善归己所以积徳也功不在大过不在小去而不二所以积功也然后内行充而外丹至可以冀道于彷佛耳
　　益州老父曰凡欲身之无病必须先正其心使心不乱求心不狂思不贪嗜欲不着迷惑则心先无病矣心君无病则五臓六腑虽有病不难疗矣
　　真西山先生卫生歌万物惟人为最贵百嵗光阴如旅寄自非留意修养中未免病苦为心累何必餐霞饵大药妄意延龄等龟鹤但于饮食嗜欲间去其甚者即安乐食后徐徐行百步两手摩脇并腹肚须防转手摩肾堂谓之运动水与土仰靣仍呵三四呵自然食毒气消磨醉眠饱卧俱无益渇饮饥餐犹戒多食不欲粗并欲速宁可少餐相接续若教一饱顿充肠损气损脾非是福生食粘腻筋韧物自死禽兽勿可食馒头闭气不相和生冷偏招脾胃疾鲊酱胎卵兼油腻陈臭腌藏皆阴类老年切莫喜食之是借寇兵无以异炙煿之物须冷吃不然损齿伤血脉晩食常宜申酉前向夜须防滞胸膈饮酒莫教饮大醉大醉伤神损心志酒渇饮水并吃茶腰脚自兹成重坠尝闻避风如避箭坐卧须教预防患况因饮后毛孔开风才一入成瘫痪不问四时俱暖酒大热又须难向口五味偏多不益人恐随肺腑成殃咎视听行藏不必久五劳七伤从此有四肢亦欲常小劳譬如户枢终不朽卧不厌缩觉贵舒饱则入浴饥则梳梳多浴少益心目黙寝暗眠神晏如四时惟夏难将摄伏阴在内腹冷滑补肾汤药不可无食肉稍冷休哺啜心旺肾衰何所忌特忌疏通泄精气卧处尤宜绵宻间宴居静虑和心意沐浴盥嗽皆暖水卧冷枕凉皆勿喜茄生菜不宜食岂独秋来多疟痢伏阳在内三冬月切忌汗多阳气泄阴雾之中毋远行暴雨震雷宜远避道家更有頥生防第一令人少嗔恚秋冬日出始求衣春夏鸡鸣宜早起夜后昼前睡觉来瞑目叩齿二七回吸新吐故无令缓咽嗽玉泉还养胎摩热手心熨两眼仍更揩擦额与靣中指时将摩鼻频左右耳眼摩数遍更能干浴遍身间按防暗须纽两肩纵有风劳诸冷气何忧腰背复拘挛嘘呵呼吸吹及呬行炁之人分六字果能依用力其间断然百病皆可治情欲虽云属少年稍知节养自无愆固精莫妄伤神气莫使苞羽火中燃有能操履长方正于名无贪利无竞纵向邪魔路上行百行周身自无病
　　涪翁食时五观
　　一曰计功多少量彼来处
　　此食垦植收获舂磨淘汰炊煮乃成用功甚多何况杀害生灵为己滋味一人之食十人作劳家居则食父母心力所营纵是己财亦承余防仕宦则食民之膏血大不可言
　　二曰忖己徳行全缺应供
　　始于事亲中于事君终于立身全此三者应受供养无愧缺则已否当愧耻不敢尽味
　　三曰防心为过贪等为宗
　　于上味食务远物而求难得是之谓贪于下味食起恚怒以口腹之故鞭扑人是之谓嗔食不过充饥而求食前方丈是之谓痴君子食无求饱离此过也四曰正事良药为疗形苦
　　五谷五蔬以养人鱼肉以养老形苦者饥渇为主病四百四病为客病故须食为医药以自扶持是故知足者举筯常如服药
　　五曰为成道业方受此食
　　君子无终食之间违仁先结款状然后受食既食不可怠于道业
　　达庄论曰恬于生而静于死恬生则不惑死静死则神不离生故能与阴阳化而不易从天地变而不移生究其寿死终其宜心气平治消息不亏故求得者丧争明者失无欲者自足空虚者受实是以作智巧者害于物明是考非者危其身修饰显洁者惑于生畏死而崇生者失其贞
　　庾阐神论曰天地者阴阳之形魄变化者万物之游魂神籁与无穷并吹大冶与造运齐根生资聚气之迹死寄牝之门视荣辱其犹尘埃邈髙尚而不顾故能外安恬逸内体平和
　　北宫子曰衣其短褐有狐貉之温进其茙菽有稻粱之味庇其蓬室若广厦之荫乘其荜辂若文轩之饰终身怡然不知其为贫也
　　象山要语曰此道非争竞务进者能知性静退者可入又曰君子役物小人役于物夫权皆在我若在物则为物役矣
　　学者不可用心太深山有寳无心于寳者得之利害毁誉称讥苦乐能动摇人释氏为之八风












　　遵生八牋卷一
<子部,杂家类,杂品之属,遵生八牋>
　　钦定四库全书
　　遵生八牋卷二
　　明　髙濓　撰
　　清修妙论牋
　　大藏经曰救灾解难不如防之为易疗疾治病不如避之为吉今人见左不务防之而务救之不务避之而务药之譬之有君者不思励治以求安有身者不能保养以全夀是以圣人求福于未兆絶祸于未萌盖灾生于稍稍病起于微微人以小善为无益而不为以小恶为无损而不改孰知小善不积大德不成小恶不止大祸立至故太上特指心病要目百行以为病者之鉴人能静坐持照察病有无心病心医治以心药奚伺卢扁以瘳厥疾无使病积于中倾溃莫遏萧墙祸起恐非金石草木可攻所为长年因无病故智者勉焉
　　喜怒偏执是一病　　　亡义取利是一病好色壊德是一病　　　専心系爱是一病憎欲无理是一病　　　纵贪蔽过是一病毁人自誉是一病　　　擅变自可是一病轻口喜言是一病　　　快意逐非是一病以智轻人是一病　　　乗权纵横是一病非人自是是一病　　　侮易孤寡是一病以力胜人是一病　　　威势自愶是一病语欲胜人是一病　　　货不念偿是一病曲人自直是一病　　　以直伤人是一病与恶人交是一病　　　喜怒自伐是一病愚人自贤是一病　　　以功自矜是一病诽议名贤是一病　　　以劳自怨是一病以虚为实是一病　　　喜说人过是一病以富骄人是一病　　　以贱讪贵是一病谗人求媚是一病　　　以德自显是一病以贵轻人是一病　　　以贫妬富是一病败人成功是一病　　　以私乱公是一病好自揜饰是一病　　　危人自安是一病隂阳嫉妬是一病　　　激厉旁悖是一病多憎少爱是一病　　　坚执争鬭是一病推负着人是一病　　　文拒钩剔是一病持人长短是一病　　　假人自信是一病施人望报是一病　　　无施责人是一病与人追悔是一病　　　好自怨憎是一病好杀虫畜是一病　　　蛊道厌人是一病毁訾髙才是一病　　　憎人胜己是一病毒药酖饮是一病　　　心不平等是一病以贤唝嗃是一病　　　追念旧恶是一病不受谏谕是一病　　　内疎外亲是一病投书败人是一病　　　笑愚痴人是一病烦苛轻躁是一病　　　擿捶无礼是一病好自作正是一病　　　多疑少信是一病笑颠狂人是一病　　　蹲踞无礼是一病丑言恶语是一病　　　轻慢老少是一病恶态丑对是一病　　　了戾自用是一病好喜嗜笑是一病　　　当权自信是一病诡谲谀謟是一病　　　嗜德怀诈是一病两舌无信是一病　　　乘酒凶横是一病骂詈风是一病　　　恶言好杀是一病教人堕胎是一病　　　干预人事是一病钻穴窥人是一病　　　不借懐怨是一病负债逃走是一病　　　背向异词是一病喜抵捍戾是一病　　　调戱必固是一病故迷悮人是一病　　　探巢破卵是一病惊胎损形是一病　　　水火败伤是一病笑盲聋哑是一病　　　乱人嫁娶是一病教人捶擿是一病　　　教人作恶是一病含祸离爱是一病　　　唱祸道非是一病见货欲得是一病　　　强夺人物是一病
　　此为百病也人能一念除此百病日逐防检使一病不作决无灾害痛苦烦恼凶危不惟自己保命延年子孙百世永受其福矣
　　大藏经曰古之圣人其为善也无小而不崇其于恶也无防而不改改恶崇善是药饵也録所谓百药以治之思无邪僻是一药　　　行寛心和是一药动静有礼是一药　　　起居有度是一药近德逺色是一药　　　清心寡欲是一药推分引义是一药　　　不取非分是一药虽憎犹爱是一药　　　心无嫉妬是一药教化愚顽是一药　　　谏正邪乱是一药戒勑恶仆是一药　　　开导迷误是一药扶接老幼是一药　　　心无狡诈是一药拔祸济难是一药　　　常行方便是一药怜孤恤寡是一药　　　矜贫救厄是一药位髙下士是一药　　　语言谦逊是一药不负宿债是一药　　　愍慰笃信是一药敬爱卑微是一药　　　语言端慤是一药推直引曲是一药　　　不争是非是一药逢侵不鄙是一药　　　受辱能忍是一药扬善隐恶是一药　　　推好取丑是一药与多取少是一药　　　称叹贤良是一药见贤内省是一药　　　不自夸彰是一药推功引善是一药　　　不自伐善是一药不掩人功是一药　　　劳苦不恨是一药懐诚抱信是一药　　　覆蔽隂恶是一药崇尚胜己是一药　　　安贫自乐是一药不自尊大是一药　　　好成人功是一药不好隂谋是一药　　　得失不形是一药积德树恩是一药　　　生不骂詈是一药不评论人是一药　　　甜言美语是一药灾病自咎是一药　　　恶不归人是一药施不望报是一药　　　不杀生命是一药心平气和是一药　　　不忌人美是一药心静意定是一药　　　不念旧恶是一药匡邪弼恶是一药　　　听教伏善是一药忿怒能制是一药　　　不干求人是一药无思无虑是一药　　　尊奉高年是一药对人恭肃是一药　　　内修孝悌是一药恬静守分是一药　　　和悦妻孥是一药以食饮人是一药　　　助修善事是一药乐天知命是一药　　　逺嫌避疑是一药寛舒大度是一药　　　敬信经典是一药息心抱道是一药　　　为善不倦是一药济度贫穷是一药　　　舍药救疾是一药信礼神佛是一药　　　知机知足是一药清闲无欲是一药　　　仁慈谦让是一药好生恶杀是一药　　　不宝厚藏是一药不犯禁忌是一药　　　节俭守中是一药谦己下人是一药　　　随事不慢是一药喜谈人徳是一药　　　不造妄语是一药贵能援人是一药　　　富能救人是一药不尚争鬬是一药　　　不淫妓是一药不生奸盗是一药　　　不懐咒厌是一药不乐词讼是一药　　　扶老挈防是一药
　　此为百药也人有疾病皆因过恶隂掩不见故应以疾病因縁饮食风寒恶气而起由人犯违圣教以致魂迷魄丧不在形中肌体空虚精气不守故风寒恶气得以中之是以有徳者虽处幽闇不敢为非虽居荣禄不敢为恶量体而衣随分而食虽富且贵不敢恣欲虽贫且贱不敢为非是以外无残暴内无疾病也吾人可不以百病自究以百药自治养吾天和一吾心志作耆年颐寿之地也哉【百药一段与道藏少异一二余以家藏宋刻小本考详似近人情语故以刻之初谓道藏国刋似无讹误余阅一藏以遍鱼豕之错不可枚举】
　　黄帝曰一隂一阳之谓道偏隂偏阳之谓疾两者不和若四时中有春无夏有秋无冬矣因而和之是谓圣度圣人不絶和合之道但贵于闭宻以守天真也
　　太上曰情欲出于五内魂定魄静者生也情欲出于胷臆精散神惑者死也
　　书云声色动荡于中情爱牵纒心有念动有着昼想夜梦驰逐于无涯之欲百灵疲役而消散宅舍无主而倾頽矣
　　书云欲多则损精人可保者命可惜者身最重者精肝精不固目无光肺精不交肌肉消痩肾精不固神气减少脾精不坚齿髪浮落若耗散真精不已疾病随生死亡随至
　　神仙可惜歌曰可惜许可惜许可惜元阳宫无主一防既随秾色枯百神泣送精光去三尸喜七魄怒血败气衰将何补尺宅寸田属别人玉炉丹灶阿谁处劝世人休恋色恋色贪淫有何益一神去后百神随百神去尽人不知几待说时说不得临时出口泄天机
　　孙真人铭曰怒甚偏伤气思多太损神神疲心易役气弱病相萦勿使悲欢极当令饮食均再三防夜醉第一戒晨嗔亥寝鸣云鼓【注曰扣齿三十六下】晨兴潄玉津【注曰早时开眼即以舌搅上下腭待津生满口汩汩咽下直至丹田】妖神难犯己精气自全身若要无诸病常当节五辛【注曰不使咸酸苦辣甜五味偏伤一脏致使生疾】安神宜恱乐【注曰常令心上生欢喜】惜气保和纯【注曰常使心气和平絶躁妄焦烁生怒】夀夭休论命修行本在人若能遵此理平地可朝真
　　象山要语曰精神不运则愚血脉不运则病
　　又曰志固为气之帅然至于气之専一则亦能动志故不但持其志又戒之以无暴其气也居处饮食适节宣之宜视听言动严邪正之辩皆无暴其气之功
　　内无所累外无所累自然自在才有一些他意便沈重了彻骨彻髓见得超然于一身自然轻清自然灵大
　　陆文达公有二歌曰听听听劳我以生天理定若还懒惰受饥寒莫到穷来方怨命虚空自有神明听又曰听听听衣食生身天付定酒食贪多折人夀经营太甚违天命定定定
　　肾水也水生炁炁即火矣心火也火生液液即水矣水可以滋流百脉火可以薫蒸四大
　　经曰心牵于事火动于中有动于中必揺其精
　　天之助人为善也至快至周而略无毫髪之或悭天之报人之恶也亦至信至宻而略无毫髪之或漏细考逺计自当见尔
　　虚斋云食服常温四体皆春心气常顺百病自遯至哉斯言
　　又曰乐莫乐于日休忧莫忧于多求古之人虽疾雷破山而不震虽货以万乗而不酧惟胸中一防堂堂者以为张主
　　张氏曰一念之善则天地神只祥风和气皆在乎此一念之恶则殀星厉鬼凶荒祸害皆在乎此可不慎欤
　　劝君莫存半防私若存半防私终无人不知劝君莫用半防术若用半防术终无人不识
　　祸莫大于纵己之欲恶莫大于言人之非人非贤莫交物非义莫取念非善莫行事非善莫说
　　以责人之心责己则寡过以恕己之心恕人则全交凡人伤巧则可悔之事多全拙则可悔之事少
　　知止自能除妄想安贫须要禁奢心故云良田千顷日食二升大厦千间夜眠八尺
　　治生莫若节用养生莫若寡欲
　　戒酒后语忌食时嗔忍难忍事顺不明人口腹不节致病之由念虑不正杀身之本
　　又曰世人之夀悉可百歳而以喜怒哀乐汩没心源爱恶嗜欲戕伐性根而又扬人之短掩人之长颠倒方寸顷刻万变神倦思劳难全天和如彼淡泉汩以五味欲其不害其可得乎
　　造物劳我以生逸我以老少年不勤是不知劳老年奔驰是不知逸天命我逸而我自劳可乎
　　旧縁渐断新縁莫结醴交势合自致日疎无事安闲方可修道
　　又曰口中言少心头事少肚中食少自然睡少依此四少神仙可了
　　心牵于事火动于中心火既动真精必揺故当死心以养气息机以死心
　　又曰戒满意之食省爽口之味冬食不得太暖夏食不得太凉
　　气清则神畅气浊则神昏气乱则神劳气衰则神去故油尽灯灭髓竭人亡添油灯焰补髓人强
　　溺爱冶容而作色荒禅家谓之外感之欲夜深枕上思得丽或成宵寐之感禅家谓之内感之欲二者之欲绸缪染着皆消耗元精若能离之则肾水自然滋生可以上交于心又若思索文字忘其寝食禅家谓之理障经纶职业不告劬勚禅家谓之事障二者之障虽非人欲亦损性灵若能遣之则心火不至上炎可以下交于肾故曰尘不相縁根无所伤返流全一六用不行
　　洞神真经曰养生以不损为延年之术不损以有补为养生之经居安虑危防未萌也虽少年致疾气弱体枯若晩年得悟防患补益血气有气而神亦自足可以延生
　　嵇叔夜云服药求汗或有勿获愧情一集涣然流离是皆情发于中而形于外也因知喜怒哀乐宁不伤人故心不挠者神不疲神不疲则气不乱气不乱则身泰夀延矣
　　宠辱不惊肝木自宁动静以敬心火自定饮食有节脾土不泄调息寡言肺金自全恬然无欲肾水自足此皆吾生药石人当请事斯语
　　人若知得觉字便知我大物小物有尽我无尽也四大形骸皆外物也荣辱生死物固有之安能使我戚戚哉
　　有蔽则昏无蔽则明耳之蔽声目之蔽色口鼻蔽于嗅味四肢蔽于淫乐一掬之力不胜则羣蔽交杂去禽兽不逺人要优游自足心无外想嗒然坐忘在身忘身在事忘事在家忘家其受用无量
　　无视无听抱神以静形将自正必静必清无劳汝形无揺汝精可以长生目无所见耳无所闻心无所知汝神守形形乃长存
　　慎内闭外多知为败靖节之乞食而咏康节之防醺而歌非有所得若是乎哉病从口入祸从口出可不慎欤人不自重斯召侮矣人不自强斯召辱矣自重自强侮辱斯逺人能改过则善日长而恶日消矣人能安贫则用长足而体长舒矣祸福无不自求之者后世有星数之说行而反求诸天有堪舆之说行而求之地矣于人事独委焉万起万灭之私乱吾之心乆矣今当扫去以全吾湛然之心
　　人能愈收敛则愈充拓愈细宻则愈广大愈深厚则愈光明万事不责于人则无寒氷烈火之扰吾心
　　多言多败多事多累虚中无我惟善是从守约者心自空知止者心自足
　　七部要语曰神静而心和心和而形全神躁则心荡心荡则形伤欲全其形先在理神故恬和养神以安于内清虚栖心不诱于外也
　　七窍者精神之户牖也志气者五脏之使役也耳目诱于声色鼻口恱于芳味肌体之于安适其情一也则精神驰骛而不守志气縻于趣舍五脏淊荡而不安嗜欲连绵于外心气壅塞于内蔓衍于荒淫之波留连于是非之境鲜有不败德伤生者矣
　　人之禀受性情具焉性之所感者情也情之所安者欲也情出于性而情违性欲由于情而欲害情情之伤性性之妨情犹烟氷之于水火也烟生于火而郁火氷生于水而遏水故烟没而火盛氷泮而水通性贞则情销情灭则性谧夫明者刳情以遣累约欲以守贞食足以充饥养气衣足以盖形御寒美丽之华不为滑性哀乐之感不以乱神处于止足之泉立于无害之防此全性之道也
　　海蚌未剖则明珠不显昆竹未断则鳯音不扬情性未链则神明不发譬诸金木金性包水木性藏火故链金则水出钻木则火生人能务学以钻链其性则才慧发矣
　　身尝居善则内无忧虑外无畏惧独立不慙影独寝不愧衾上可以接神明下可以对蛮夷德逈幽明祯祥毕集
　　灵气谓之神休气谓之鬼烦气谓之虫鱼杂气谓之禽兽奸气谓之妖邪气之浊者愚痴凶虐气之刚者髙严壮徤气之柔者仁慈敦笃所以君子行正气小人行邪气
　　形者气之聚也气虚则形羸神者精之成也精虚则神粹形者人也为万物之最灵神者生也是天地之大德最灵者为万物之首大德者为天地之宗万物以停育为先天地以清浄是务故当养其形以爱其神敬其身以重其生
　　理好憎之情则爱勿近也和喜怒之情则怨不犯也故喜怒乱气嗜欲伤性性相近也习之以逺如水性欲清泥沙汚之人性欲平嗜欲害之与性相害不可两立一起一废不可俱兴
　　夫生死之道之在人生死常也确乎在天但观以自然则生死之道无可而无不可也或未生而已死或已死而重生或不可以生而生或不可以死而死或可以死而不死或可以生而不生或有生而不如无生或惜死而所以致死是以致死之地则生致生之地则死或为知而不可以死或为时而不可以生或云劳我以生生者好事也不可恶其生又云休我以死死者恶事也不可好其死凡人心非不好其生不能全其生非不恶其死不能逺其死哀哉
　　口舌者祸福之宫危亡之府语言者大命之属刑祸之部也言出患入言失身亡故圣人当言发而忧惧常如临渊履氷以大若小以富若贫处盛高之谷逰卑贱之渊防为之本寂为之根惧为之宅忧为之门可不戒欤
　　福者祸之先利者害之源治者乱之本存者亡之根故上德质而不文不视不听如无生焉无心无意若未生焉执守虚无而生生焉识道德之意揆天地之情祸莫大于死福莫大于生是以有名之名丧我之槖无名之名养我之宅有货之货丧我之贼无贫之贫养我之福
　　施观吾曰存我之道切在去机机去身存机住身死无机胸中纯白自处
　　景行録曰以忠孝遗子孙者昌以智术遗子孙者亡以谦接物者强以善自卫者良
　　又曰知足常足终身不辱知止常止终身不耻
　　荀子曰自知者不怨人知命者不怨天怨人者穷怨天者凶又曰荣辱之大分安危利害之常体也先义而后利者荣先利而后义者辱荣者常通辱者常穷通者常制人穷者常制于人
　　古人云防做快活人凡事莫生事防做快活人省事莫惹事防做快活人大事化小事防做快活人小事化无事
　　又云忍是心之寳不忍身之殃舌柔常在口齿折只因刚思量一忍字真是快活方片时不能忍烦恼日月长
　　又曰木有所养则根本固而枝叶茂梁栋之材成水有所养则泉源壮而流长灌溉之利溥人有所养则心神安而识见达修道之事成
　　真诰曰镜以照面智以照心镜明则尘垢不染智明则邪恶不生
　　虚皇经曰财为患之本聚财为聚业财为爱欲根能招一切罪若以财非财始可入道境
　　又曰汝知见世因縁则知宿世因縁汝修见世因縁则知来世因縁一气无偏倚所种还自生植此荆棘根如何望乔林
　　又云慈悲之力最为广大能化一切能服一切恶者无与争暴者无与抗所向无与敌是为广大无边
　　又曰口无是非言心无人我相身不受染着方契无为道众生俱幻化堕彼色相因须知乐是苦一念了无为
　　仙经云専精养神不为物杂谓之清反神复气安而不动谓之静制念以定志静身以安神保气以存精思虑兼忘防想内视则身神并一身神并一则近真矣
　　延命録曰五谷充肌体而不能益夀百药疗病延年而不能甘口充肌甘口者俗人之所珍苦口延年者道士之所寳
　　禁忌篇曰善摄生者卧起有四时之早晚兴居有至和之常制筋骨有偃仰之力闲邪有吞吐之术流行营卫有补泻之法节宣劳逸有与夺之要忍怒以养隂气抑喜以养阳气然后先将草木以救亏缺服金丹以定不穷养性之道尽于此矣
　　列子曰少不勤行壮不竞时长而安贫老而寡欲闲心劳形养生之方也
　　太平御览曰道者气也寳气则道长存秘者精也寳精则神长生精者血脉之川流守骨之灵神精去则骨枯骨枯则死矣是以为道者务寳其精
　　庄子曰圣人休休焉则平易矣平易则恬淡矣平易恬淡则忧思不能入邪气不能袭故其德全而神不亏
　　又曰养志者忘形养形者忘利致道者忘心
　　真诰曰衰年体羸多为风寒所乗当深頥养晏此无事上味元栖守绛津体寂至道心存内观屏波万累荡濯他念乃始近其门户耳若忧累多端人事未省虽复憩灵空洞存心淡泊纒绵亦弗能达也
　　闗秘论曰无心于事则无事于心故心静生慧心动生昏
　　仙经曰子欲长生当由所生之门游处得中进退得所动静以法去留以度可以延命而愈疾矣
　　本草总篇曰摄生之道莫若守中守中则无过与不及之害经曰春秋冬夏四时隂阳生病起于过用盖不适其性而强云为逐强处即病生五脏受气盖有常分用之过耗是以病生善养生者既无过耗之弊又能保守真元何患乎外邪所中也故善服药不若善保养不善保养不若善服药世有不善保养又不善服药仓卒病生而归咎于神天噫是亦未尝思也可不谨欤
　　又曰未闻道者放逸其心逆于生乐以精神徇知巧以忧畏徇得失以劳苦徇礼节以身命徇利财四徇不置心为之病矣极力劳形躁暴气逆当风纵酒食嗜辛咸肝为之病矣饮食生冷温凉失度乆坐乆卧大饱大饥脾为之病矣呼呌过常辩争陪答冐犯寒暄恣食咸苦肺为之病矣乆坐湿地强力入水纵欲劳形三田漏溢肾为之病矣五病既作故未老而羸未羸而病病至则重重则必毙呜呼是皆弗思而自取之也卫生之士须谨此五者可致终身无苦经曰不治已病治未病正为此矣
　　吕氏春秋曰凡生之长也顺之也使生不顺者欲也故圣人必先适欲适节也室大则多隂台髙则多阳多隂则蹷多阳则痿蹷者逆寒疾也痿躄不能行此隂阳不适之患也是故先王不处大室不为髙台味不众珍春不煇热热则理塞脉则闭结理塞则气不达味众珍则胃充胃充则中大鞔中大鞔则气不达以此求长生其可得乎
　　三因极一方曰夫人禀天地隂阳而生者盖天有六气人有三隂三阳而上奉之地有五行人有五脏五腑而下应之于是资生皮肉筋骨精髓血脉四肢九窍毛髪齿牙唇舌总而成体外则气血循环流注经络喜伤六淫内则精神魂魄志意思喜伤七情六淫者寒暑燥湿风热是也七情者喜怒忧思悲恐惊是也若持防得宜怡然安泰役冐非理百疴生焉
　　崔公入药镜曰物之最灵惟其人也身者乃万化之本精于人也若水浮航气于人也如风扬尘神于人也似野马聚空水涸则航止风息则尘静野马散而大空长有精能固物炁能盛物精气神三者心可不动其变化也外忘其形内养其神是谓登真之路嗜欲纵乎心孰能乆去哀乐伤乎志孰能乆忘思虑役乎神孰能乆无利禄劳乎身孰能乆舍五味败乎精孰能乆节酒醴乱乎情孰能乆絶食佳殽饮防酒视以姝丽听以淫声虽精气强而反祸于身耳目快而致乱于神有百端之败道以一介而希真安有养身之验耳夫学道者外则意不逐物而移内则意不随心而乱湛然保于虚寂造乎清浄之域矣
　　上元夫人谓汉武帝曰汝好道乎勤而不获实有由也汝胎性暴胎性淫胎性奢胎性酷胎性贼暴则使气奔而攻神是故神扰而竭淫则使精漏而魂疲是故精竭而魂疲奢则使真杂而魄秽是故命逝而灵臭酷则使丧仁而攻目是故失仁而眼乱贼则使心鬭而口干是故内战而外絶此五事皆是截身之刀锯刳命之斧斤矣虽复志好长生不能遣兹五难亦何为损性而自劳乎
　　文中子曰静漠恬淡所以养生也和愉虚无所以据德也外不乱内即性得其宜静不动和即德安其位养生以经世抱德以终年可谓能体道矣
　　又曰能尊生虽富贵不以养伤身虽贫贱不以利累形三茅君诀曰神养于气气防于神神气不散是谓修真元始经曰喜怒损性哀乐伤神性损则害生故养性以全气保神以安身气全体平心安神逸此全生之诀也
　　达磨胎息经曰元壮既立犹有蒂闇注母气母呼即呼母吸即吸绵绵十月气足形圆心是气之主气是形之根形是气之宅神是形之真神用气养气因神住神行则气行神住则气住此经要妙之义也
　　羣仙诸玉曰炼精者炼元精非淫佚所感之精炼气者炼元气非口鼻呼吸之气炼神者炼元神非心意念虑之神故此神气精者与天地同其根与万物同其体得之则生失之则死以阳火炼之则化成阳气以隂符养之则化成隂精故曰见之不可用用之不可见
　　养生论曰大凡养生先调元气身有四气人多不明四气之中各主生死一曰乾元之气化为精精反为气精者连于神精益则神明精固则神畅神畅则生健若精散则人疲精竭则神去神去则死二曰坤元之气化为血血复为气气血者通于内血壮则体丰血固则顔盛顔盛则生空若血衰则髪变血败则胸空胸空则死三曰庶气庶气者一元交气气化为津津复为气气连于生生托于气隂阳动息滋润形骸气通则生气乏则死四曰众气众气者谷气也谷济于生终误于命食谷气虽生蕴谷气还死精能附血气能附生当使循环即身永固乾元之阳阳居隂位脐下气海是也坤元之隂隂居阳位胸中血海是也生者属阳阳贯五脏喘息之气是也死者属隂隂纳五味秽恶之气是也气海之气以壮精神以填骨髓血海之气以补肌肤以流血脉喘息之气以通六腑以扶四肢秽恶之气以乱身神以腐五脏
　　存神论曰物理所不可逃者四曰生曰心曰性曰情有生必有心有心必有性有性必有情性则定静情则感通感通之际二气必交交于外则龙虎飞走铅汞漏失交于中则龙虎相随铅汞内结气所生也故来入身谓之生所以通生谓之道至人以道制情氤氲之际能住胎恍惚之中能擒物象所以有道合一神形俱妙之功也
　　又云从色来者由隂阳之中从化来者出隂阳之外由隂阳中来者有留形住世之理故无用之中有用必夺造化于隂阳出隂阳外者有飞灵走性之道故有为之中无为方独超升于象外进退之序能链色身而化形能脱化身而化神果无序而顿超理所未闻
　　元道真经曰生可冀也死可畏也草木根生去土则死鱼鼈沈生去水则死人以形生去气则死故圣人知气之所在以为身寳
　　庄子养生篇曰吾生也有涯【向秀曰生之所禀各有涯也】而智也无涯【康曰夫不虑而欲性之动也识而发感智之用也性动者遇物而常足则无余智从感而来倦而不已故世之所患常在于智用不在性动也】以有涯随无涯殆已【郭象曰以有限之性寻无穷之智安得而不困哉】已而为智者殆而已矣【向秀曰已困于智矣又为智攻之者又殆矣】
　　庄子又曰达生之情者不务生之所无以为【向秀曰生之所无以为者性表之事也张湛曰生理自全为分外所为此是以有涯随无涯也】达命之情者不务智之所无奈何【向秀曰命尽而死者是张湛曰乗生顺之理穷所禀分岂智所知】
　　西山记曰人之真气大运随天元气小运随子肾午心卯肝酉肺故坐子午取水火交也
　　又曰一体之盈虚消息皆通于天地应于万类【张湛曰人与隂阳通气】和之于始和之于终静神灭想生之道也【始终和则神志不散】
　　妙真经曰人常失道非道失人人常去生非生去人故养生者慎勿失道为道者慎勿失生使道与生相守生与道相保
　　黄老经禾曰天道施化与万物无穷人道施化形神消亡转神施精精竭形衰形本生精精生于神不以精施故能与天合德不与神化故能与道同式
　　又曰以形化者尸解之类神与形离二者不俱遂象飞鸟入海为蛤而随季秋隂阳之气以气化者生可冀也以形化者甚可畏也
　　指归曰逰心于虚静结志于微妙委虑于无欲归指于无为故能达生延命与道为乆或疑者云始同起于无外终受气于隂阳载形魄于乾坤资生长于食息而有愚有智有强有弱有夀有夭天耶人耶解者曰夫形生愚智天也强弱夀夭人也
　　河图帝视萌曰侮天时者凶顺天时者吉春夏乐山髙处秋冬居卑深藏吉利多福夀考无穷
　　雒书寳予命曰古人治病之方和以醴泉润以元气药不辛不苦甘甜多味常能服之津流五脏系之在肺终身无患
　　传曰杂食者百病妖邪所钟所食愈少心愈开年愈益所食愈多心愈塞年愈损焉
　　真人大计曰奢懒者夀悭靳者夭放散劬劳之异也田夫夀膏粱夭嗜欲多少之验也处士少疾逰子多患事务繁简之殊也故俗人竞利道士罕营
　　彭祖曰道不在烦但能不思衣不思食不思声色不思胜负不思得失不思荣辱心不劳形不极常道引纳息但尔可得千岁欲长生无限者当服上药
　　仲长统曰荡六情者有心而不以之思有口而不以之言有体而不以之安安之而能迁乐之而不爱以之图之不知日之益也不知物之易也
　　饮食不时伤人忧恚悲哀伤人喜乐过差伤人忿不解伤人汲汲所愿伤人戚戚所患伤人寒暖失节伤人隂阳不交伤人凡交须依导引诸术若能避众伤人事而复晓隂阳之术则是不死之道大乐气飞扬大愁气不通用精令人气力乏多睡令人目盲多唾令人心烦贪美食令人泄痢俗人但知贪于五味不知有元气可饮圣人知五味之毒焉故不贪知元气可服故闭口不言精气息应也唾不咽则气海不润气海不润则津液乏是以服元气饮醴泉乃延年之本也
　　明医论云疾之所起自生五劳五劳既用二脏先损心肾受邪腑脏俱病五劳者一曰志劳二曰思劳三曰心劳四曰忧劳五曰疲劳五劳则生六极一曰气极二曰血极三曰筋极四曰骨极五曰精极六曰髓极六极即为七伤七伤变为七痛七痛为病令人邪气多正气少忽忽喜怒悲伤不乐饮食不生肌肤顔色无泽髪白枯稿甚者令人得大风偏枯筋缩四时拘急挛缩百闗隔塞羸痩短气腰脚疼痛此由早娶用精过差血气不足极劳之所致也
　　忧畏者生死之门礼教之主存亡之由祸福之本吉凶之元也
　　养性者失其忧畏则心乱而不治形躁而不宁神散而气越志荡而意昏应生者死应死者亡应成者败应吉者凶其忧畏者其犹水火不可暂忘也
　　太上畏道其次畏物其次畏人其次畏身故忧于身者不拘于人畏于己者不制于彼慎于小者不惧于大戒于近者不悔于逺
　　九仙君论曰形神相托神形相成口受外味以亡识身受内役以丧精神离形以散败形离神以去生殊不知皮肉相应筋骨乃成肝合筋其外爪心合脉其外色脾合肉其外唇肺合皮其外毛肾合骨其外髪故外无五伤以败五体
　　胎脏论曰先除欲以养精后禁食以存命是知食胎气饮灵元为不死之道返童还年
　　古云众方嚣然我独渊黙中心融融自有真乐是盖出乎尘垢之外而与造物者逰也
　　轩冕不足为吾髙而尘埃在我或有所不得避昔人谓居轩冕之中当有山林之气然则处尘埃之内不可有市井之习
　　瓦盆盛酒与倾金注玉同一醉也蹇驴布鞯与金鞍骏马同一逰也松牀莞簟与绣衾玉枕同一寝也布袍蒲絮与貂裘狐貉同一暖也蔬食菜羮与烹龙炮凤同一饱也知此则贫贱富贵可以一视矣
　　康仲俊年八十六极康宁自言少时读千字文有所悟谓心动神疲四字也平生遇事未尝动心故老而不衰
　　达磨曰心不縁境住在本源意不散流守于内息神不外役免于劳伤人知心即气之主气即形之根形者气之宅神形之具令人相因而立若一事有失即不合于至理何能乆立焉
　　又曰心静即神恱神恱即福生
　　真仙直指曰清静二字清谓清其心源静谓静其气海心源清则外物不能挠性定而神明气海静则邪欲不能作精全而腹实
　　海天秋月道人曰守清静恬淡所以养道处汚辱卑下所以养德去嗔怒灭无明所以养性节饮食薄滋味所以养气然后性定则情忘形虚则神运心死则神活阳盛则隂衰
　　庄注云众窍为风所鸣万形为化所役风不能鸣则众窍虚化不能役则万形息
　　英疏曰藏舟船于海壑正合其宜隐山岳于泽中谓之得所然造化之力担负而趋变故日新骤如逝水昨我今我新吾故吾义亦然也
　　林君复集曰饱藜藿者鄙膏粱乐贫贱者鄙富贵安义命者轻生死逺是非者忘臧否
　　饱肥甘衣轻暖不知节者损福广积聚骄富贵不知止者杀身
　　小人诈而巧似是而非故人恱之者众君子诚而拙似迂而直故人知之者寡
　　诚无悔恕无怨和无讐忍无辱
　　何恬庵録曰张饱防于大江骤骏马于平陆天下之至快反思则忧处不争之地乘独后之马人或我乐莫大焉
　　口腹不节致疾之因念虑不正杀身之本骄富贵者慽慽安贫贱者休休故景公千驷不如顔子一瓢
　　武林莲池宏公戒杀生文曰世人食肉咸谓理所应然乃恣意杀生广积寃结相习成俗不自知觉昔人有言可为痛哭流涕长太息者是也计其迷执略有七条开列如左余可例推云
　　其一曰生日不宜杀生哀哀父母生我劬劳己身始诞之辰父母垂亡之日也是日正宜戒杀广行善事以资防福使先亡者早获超升见存者増延福夀何得顿忘母难杀害生灵世习不觉其非可为痛哭流涕长太息者此也
　　其二曰生子不宜杀生凡人无子则悲有子则喜子母俱安则幸不思一切禽兽亦各有子胡为庆我子生令他子死母亡于心安乎婴孩始生不为造福而反造业愚亦甚矣可为痛哭流涕长太息者此也
　　其三曰祭先不宜杀生亡者忌辰及春秋二祭俱当戒杀以资防福虽罗列八珍于前安能起九泉之遗骨而飨之也无益而有伤生命智者不为也举世习行不以为非可为痛哭流涕长太息者此也
　　其四曰祈禳不宜杀生世人有疾杀牲祀神以祈福祐不知已之祀神以求生反杀他命而活我命逆天悖理神其有灵决不来飨种种淫祀亦复类此举世习行而不觉其非可为痛哭流涕长太息者此也
　　其五曰婚礼不宜杀生世间婚礼自问名纳采以至成婚杀生不知其防夫婚者生人之始也生之始而行杀理既逆矣又婚姻吉礼也吉日而用凶事不亦乎此举世习行而不觉其非可为痛哭流涕长太息者此也
　　其六曰燕客不宜杀生良辰美景贤主嘉賔蔬食菜羮不妨清致何须广杀生命穷极肥甘笙歌燕饮于杯盘宰割寃号于砧几嗟乎有人心者能不悲哉世习不以为非可为痛哭流涕长太息者此也
　　其七曰营生不宜杀生世人为衣食故或畋猎或渔捕或杀生灵以资生计我观不作此业者亦衣亦食未必其冻馁而死也杀生营生神理所怒以杀昌裕百无一人种地狱之祸因受来生之恶报莫此为甚何不别求生计乃执为此七者皆为痛哭流涕长太息者此也
　　放生文曰盖闻世间至重者生命天下最惨者杀伤是故逢擒则奔虮虱犹知避死将则徙蝼蚁尚且贪生何乃网于山罟于渊多方掩取曲而钩直而矢百计捜罗使其胆落魂飞母离子散或囚笼槛则如处囹圄或被刀砧则同临剐戮怜儿之鹿砥疮痍而寸断柔肠畏死之猿望弯弓而双垂悲泪恃我强而凌彼弱理恐非宜食他肉而补己身心将安忍由是昊天垂悯古圣行仁解网着于成汤畜鱼兴于子产圣哉流水润枯稿以囊泉慈矣释迦代危亡而割肉天台圣者凿放生之池大树仙人防栖林之鸟续鱼虾【阙】　　　禅师之遗爱犹存救龙子而传方孙真人之慈风未泯一活蝼蚁也沙弥易短命为长年书生易卑名为上第一放也毛寳以临危而脱难孔愉以防职而封侯屈师纵鲤于元村夀増一纪隋侯济蛇于齐野珠报千金拯已溺之蝇酒匠之死刑免矣舍将烹之鼈厨婢之笃疾瘳焉贸死命于屠家张提刑魂超三界易余生于钓艇李景文毒解丹砂孙良嗣解矰之危卜葬而羽虫交助潘县令设江湖之禁去任而水族悲号信老免愚民之牲祥符甘雨曹溪守猎人之网道播神州雀解衔环报恩狐能临井受术乃致残躯得命垂白璧以闻经难地求生现黄衣而入梦施皆有报事岂无闻载在简编昭乎耳目普愿随所见物发慈悲心捐不悭财行方便事或恩周多命大积隂功若恵及一虫何非善事茍日増而月累自行广而福増慈满人寰名通天府荡空寃障多祉萃于今生培积善根余庆及于后世倘更助称佛号加讽经文为其回向西方令彼永离恶道则存心愈大植德弥深道业资之速成莲台生其胜品矣
　　处事不以聪明为先而以尽心为急不以集事为急而以方便为上
　　人当自信自守虽称誉之承奉之亦不为之加喜虽毁谤之侮慢之亦不为之加怒
　　不可乘喜而多言不可乗快而易事
　　胆欲大见义勇为心欲小文理宻察智欲圆应物无滞行欲方截然有执
　　静能制动沈能制浮寛能制褊缓能制急
　　偶读医书有曰洗心曰斋防患曰戒深有可取
　　枚乗曰欲人无闻莫若勿言欲人无知莫若勿为轻言戏谑最害事盖言不妄发则言出而人信之茍常轻言戏谑遇有正事诚实之言人亦不信
　　无梦子时教化村落中手持木牌牌上书二诗云身为车兮心为轼车动轼随无计息交棃火枣是谁无自是不除荆与棘身为客兮心为主主人平和客安处若还主客不康宁精神管定辞君去是为知道妙者
　　髙尚先生曰形者生之舍也气者生之元也神者生之制也形以气充气耗形病神依气位气合神存修真之士法于隂阳和于术数持满御神専气抱一以神为车以气为马神气相合可以长生
　　又曰全生之术形气贵乎安安则有伦而不乱精神贵乎保保则有要而不耗故保养之道初不离于形气精神
　　又曰心为君主之官得所养则血脉之气王而不衰生之本无得而揺也神之变无得而测也肾为作强之官得所养则骨髓之气荣而不枯脏之本无得而倾也精之聚无得而夺也
　　梓童寳章曰饶一着添子孙之福【阙】　　　　驹隙之易过忍一言免驷马之难追息一忍养身心之精和
　　言行拟之古人则德进功名付之天命则心闲报应念及子孙则事平受享虑及疾病则用俭
　　好辨以招尤不若讱黙以怡性广交以延誉不若索居以自全厚费以多营不若省事以守俭逞能以诲妬不若韬精以示拙
　　华严经云人从第一欢喜地入第二离垢地始能行此十善道
　　一曰性自逺离一切杀生不蓄刀杖不懐怨恨有慙有愧仁恕具足于一切众心有命之者常生利益之心是菩萨尚不恶心恼诸众生何况于他起众生想故以重意而行杀害
　　二曰性不偷盗于自资财常知止足于他慈恕不欲侵损若物属他起他物想终不于此而生盗心乃至一草一叶不与不取何况其余资生之具
　　三曰性不邪婬于自妻知足不求他妻于他妻妾他所防女亲族媒定及为法所防尚不生于贪染之心何况从事况于非道
　　四曰性不妄语常作实语真语时语乃至梦中亦不忍作覆藏之语无心欲作何况故犯
　　五曰性不两舌于众生无离间心无恼害心不将此语为破彼故而向彼说不将彼语为破此故而向此说未破者不令破已破者不増长不喜离间不乐离间不作离间不说离间语若实若不实语
　　六曰性不恶口所谓毒害语粗忿语苦他语令他嗔恨语现前语不现前语强恶语庸贱语不可乐闻语闻者不恱语嗔忿语如火烧心语怨结语热恼语不可爱语不可乐语能壊自身他身语如是等语皆悉舍离常作润泽语柔软语恱意语可乐闻语闻者喜恱语善入人心语风雅典则语多人受乐语大小恱乐语身心踊恱语
　　七曰性不绮语常作思审语时语法语顺道理语巧调伏语随时筹量决定语乃至戏笑语恒思审何况故出散乱之言
　　八曰性不贪欲于他财物他所资用不生贪心不愿不求
　　九曰性离瞠恚于一切众生恒起慈心利益心哀愍心欢喜心和润心摄受心永舍嗔恨怨害热恼常思顺行仁慈祐益
　　十曰性离邪见住于正道不行占卜不取恶戒心见正直无诳无謟于佛法僧起决定信
　　清静经曰人神好清而心扰之心好静而欲牵之常能遣其欲而心自静澄其心而神自清
　　又曰众生所以不得真道者为有妄心既有妄心即惊其神既惊其神即着万物既着万物即生贪求既生贪求即是烦恼烦恼妄想忧苦身心便遭浊汚流浪生死
　　玉枢经曰道者以诚而入以黙而守以柔而用用诚似愚用黙似讷用柔是拙夫如是则可与忘形可以忘我可以忘忘入道者知止守道者知谨用道者知防能知防则慧光生能知谨则圣智全圣智全则慧光生慧光生则与道为一是名真忘惟其忘而不忘忘无可忘无可忘者即是至道
　　金笥箓曰心不留事一静可期此便是覔静底路又曰目不乱视神返于心神返于心乃静之本
　　正法眼藏曰汝之本性犹如虚空返观自性了无一物可见是名正见了无一物可知是名真知无有青黄长短但见本源清浄觉体圆明即名见性成佛亦名如来知见
　　陈茂卿夙兴夜寐箴为吾人一日修行短度当熟读之箴曰鸡鸣而寤思虑渐驰盍于其间澹以整之或省旧愆或防新得次第条理了然黙识本既立矣昧爽乃兴盥栉衣冠端坐敛形提掇此心皦如日出严肃整齐虚明静一乃启方策对越圣贤夫子在坐顔曽后先圣师所言亲切敬听弟子问辨反复参订事至斯应则验于为明命赫然常目在之事去既已我则如故方寸湛然凝神息虑动静循环惟心是监静存动察勿贰勿叄读书之余间以逰咏发舒精神休养情性日暮人倦昏气易乗斋庄恭敬振拔精明夜乆斯寝齐手敛足不作思惟心神归宿养以夜气贞则复元念兹在兹日夕干干
　　崔子玉座右铭曰毋道人之短毋说己之长施人慎勿念受施慎勿忘世誉不足慕惟仁为纪纲隐心而后动谤议庸何伤毋使名过实守愚圣所臧在湼贵不淄暧暧内含光柔弱生之徒老氏戒刚强行行鄙夫志悠悠故难量慎言节饮食知足胜不祥行之茍有恒乆乆自芬芳
　　范尧夫布衾铭曰黎藿之甘绨布之温名教之乐德义之尊求之孔易享之常安锦绣之奢膏粱之珍权宠之盛利欲之繁苦难其得危辱旋臻舍难取易去危就安至愚且知士宁不然顔乐箪瓢百世师模纣居琼台死为独夫君子以俭为德小人以奢丧躯然则斯衾之陋其可忽诸
　　东坡云释如白璧道如黄金儒如五谷则近之矣盖圣不徒生生则必有所为释迦孔老易地则皆然也
　　龙舒居士云佛以杀生偷盗邪淫为身三业而孔子言胜残去杀诗人言文王德及鸟兽昆虫是岂不戒杀哉盗固不在所言矣孔子言吾未见好德如好色者诗人多贪淫乱是岂不戒邪淫哉佛以妄言绮语两舌恶口为口业孔子谓人而无信不知其可岂不戒妄言也谓巧言令色鲜矣仁岂不戒绮语也书称尔无面从退有后言岂不戒两舌也荀子谓伤人之言深于矛防是未尝不戒恶口也佛以贪嗔痴为意三业孔子言见得思义则戒贪矣言不念旧恶则戒嗔矣言困而不学民斯为下则戒痴矣由此言之儒释未尝不同也其不同者惟儒止于世间法释氏又有出世间法此其不同耳
　　客有问曰有生即有死若能无生即能无死然则主于治生与长生者得无死乎荅曰明德者心之神明虚灵不昧能明此而止于至善与链神还虚者同一圆觉之性皆不囿于形矣夫有形则有生死不囿于形何生死之有问曰然则三教圣人皆不得死乎荅曰儒云生寄也死归也道曰劳我以生逸我以死释曰生如着衫死如脱袴皆离形而超脱耳非真死也问曰三教学人亦能超脱乎荅曰止至善与链神禅定功夫极难下手惟上智利根可由顿渐而入若下愚钝根则未易至也
　　龙舒居士曰人生时父母妻子屋宅田园牛羊车马以至防细等物不问大小或祖传于己或自己营为或子孙或他人为己积累而得色色无非己物且如牕纸虽防被人扯破犹有怒心一针虽小被人将去犹有吝意仓箱既盈心犹不足举眼动步无非着爱一宿在外已念其家一仆未归已忧其失种种事物无不挂懐一日大限到来尽皆抛去虽我此身亦弃物也况身外者乎静言思之恍如一梦庄子云有大觉者然后知此其大梦也
　　了明长老曰身为死物其内活泼泼地者为活物莫于死物上作活计宜于活物上作活计予深爱此语
　　梵网戒云常须自知我是未成之佛诸佛是已成之佛汝心佛者未成佛也弥陀佛者已成佛也未成佛者乆沈欲海具足烦恼杳无出期已成佛者乆证菩提具足威神能为物防故诸佛劝令众生念佛是以我未成之佛求他已成之佛为救防耳是故众生若不念佛圣凡永离父子乖离长处轮回去佛逺矣
　　朱陶父曰欲脱轮回立德为本凡修浄业济物为先忠君孝亲固臣子之大节恭兄友弟实长幼之当然夫妇别朋友信人伦乃正道德亲善良近学行斯全勿为善小而不为莫以欲防而不窒骨肉贫贱虽有过而不疎他人富显纵无嫌而莫厚婚丧冻馁知不给而量力隂周病老艰危见有难而推诚急助施恩于不报之地防患于未然之前毒害勿兴于心谗言莫出诸口瞒心者自壊其心昧己者自残乎己当爱物不可害物宁誉人无宁毁人谦受益满则必损恵迪吉从逆必凶经乗妙理依宿德以叅求观念浄因访髙人而精进往生一念莫更贪生持念一心休萌杂念直下打并勿令纒绵奴仆卑幼切戒欺凌鹅鸭猪羊慎毋畜养埋暴露之枯骨祭无主之孤魂桥梁井道随心修补钱财饮食量力恵施怜饥寒之乞子悯残废之苍生常存利济曲尽慈悲或禽兽之罹于槛穽系足倒悬或鱼鸟之挂于网罗穿腮反翼虽知万死尚冀一生彼顾盼而哀鸣以求救我施财而赎命以放生既随物而广施利益更逢人而普劝浄因谨三归持五戒悉庄严乎净土扫六尘修十善皆回向于阿弥凡若此不止于下生信如斯必生于上品
　　尘生便扫莫论是否百年偶聚何苦烦恼太虚之内无物不有万事从寛其福自厚【右除忿怒】
　　染性触物黏于饴胶婬爱贼人毒于戈矛片时意适永劫灵消一丝未断尘网难超【右断嗜欲】
　　不扣自鸣钟鼓为妖宁口之羞斯气之浮恂恂呐呐立诚寡尤如瓶是守括囊无咎【右戒多言】
　　夜结于梦昼驰于想起灭万端尽属虚妄要拔前根须除后障一剑当空羣魔消丧【右澄妄想】
　　弇州山人养心歌
　　得岁月延岁月得欢恱且欢恱万事乗除总在天何必愁肠千万结放心寛莫胆窄古今兴废言可彻金谷繁华眼里尘淮隂事业锋头血陶潜篱畔菊花黄范蠡湖边芦花白临潼防上胆气雄丹阳县里箫声絶时来顽铁有光辉运去良金无艶色逍遥且学圣贤心到此方知滋味别粗衣澹饭足家常养得一生一世拙
　　闽陈山人逍遥说
　　夫性有定分理有至极力不能与命鬭才不能与天争而贪羡之流躁进之士乃谓富贵可以力掇功名可以智取神仙可以学致长生可以术得抱憾老死而终不悟悲夫使天下之富必尽陶朱倚顿邪则原宪黔娄不复为贤人矣使天下夀必尽如王乔彭祖耶则顔氏之子闵氏之孙不复为善人矣使天下之仕必尽如稷契伊管耶则乗田委吏不复为孔子矣使天下之色必尽如毛嫱西施邪则嫫母孟光不复嫁于人矣盖富者自富贫者自贫夀者自夀夭者自夭达者自达穷者自穷妍者自妍丑者自丑天地不能盈缩其分寸鬼神不能损益其锱铢是以达观君子立性乐分含真抱朴心无城府行无町畦天下有道则皦皦与世相清天下无道则混混与世相浊压之泰山不以为重付之秋毫不以为轻升之青云不以为荣坠之深渊不以为辱震之雷霆不以为恐刼之白刃不以为惧视死生为旦暮以盈虚为消息仰观宇宙之廓落俯视身世之卑憾如一浮萍之泛大海一稊米之寄太仓又何足议轻重于其间哉故所至皆乐所处皆适出于天为民入于道为隣若是则何往而不逍遥哉
　　呜呼治乱运也贤否道也夀夭数也遇不遇时也世有才智不相上下而所遇顿殊览此足以自慰洗心说
　　福生于清俭德生于卑退道生于安静命主于和畅患生于多欲祸生于多贪过生于轻慢罪生于不仁戒眼莫视他非戒口莫谈他短戒念莫入贪淫戒身莫随恶伴无益之言莫妄说不干己事莫妄为黙黙黙无限神仙从此得饶饶饶千灾万祸一齐消忍忍忍债主寃家从此隐休休休盖世功名不自由尊君王孝父母礼贤能奉有德别贤愚恕无识物顺来而勿拒物既去而不追身未遇而勿望事已过而勿思聪明多暗昧算计失便宜损人终有失倚势祸相随戒之在心守之在志为不节而亡家因不亷而失位劝君自警于生平可叹可警而可畏上临之以天神下察之以地只明有王法相继暗有鬼神相随惟正可守心不可欺
　　戒杀牛文
　　我劝世人勿食牛肉服耕効劳返遭杀戮尔食何来忍为烹鬻吁嗟此牛莫云是畜六道轮回互相报复焉知前世非尔眷属岂为无知临死觳觫口不能言垂泪若哭皮解体分犹张两目目匪徒张看尔反覆能保他年不变为犊念我同胞贪谗纵欲只爱口爽不思中毒牛生恶疮瘟黄臌腹杀而食之顷刻命促狱字犬言牢字牛足不食牛犬可免牢狱有饭充饥得蔬是福何必食牛以快尔欲食之三日神嗔鬼逐戒之三日名书金箓鉴戒分明再三是嘱
　　遵生八牋卷二
<子部,杂家类,杂品之属,遵生八牋>
　　钦定四库全书
　　遵生八牋卷三
　　明　髙濓　撰
　　四时调摄牋
　　髙子曰时之义大矣天下之事未有外时以成者也故圣人与四时合其序而月令一书尤养生家之不可少者余録四时隂阳运用之机而配以五脏寒温顺逆之义因时系以方药导引之功该日载以合宜合忌之事不务博而信怪诞不经之条若服商陆见地藏之寳掘富家土而禳贫者得富此类悉删去而不存不尚简而弃御灾防患之术如玉经八方祛瘟符箓坐功图像类此竝増入而不置随时叙以逸事幽赏之条和其性灵恱其心志人能顺时调摄神药频飡勤以导引之功慎以宜忌之要无竞无营与时消息则疾病可逺夀命可延诚日用不可去身岂曰小补云耳録成笺曰四时调摄
　　春三月调摄总类
　　尚书大传曰东方为春春者出也万物之所出也淮南子曰春为规规者所以圜万物也规度不失万物乃理汉律志曰少阳东也东者动也阳气动物于时为春故君子当审时气节宣调摄以卫其生
　　正月立春木相春分木旺立夏木休夏至木废立秋木死立冬木殁冬至木胎言木孕于水之中矣
　　岁时变尝灾害之萌也余特録其变应于疾病者分列于四时使遵生者惧害预防慎摄自保毋困于时变其他水旱凶荒兵革流移余未之信也不敢録
　　正月朔忌北风主人民多病忌大雾主多瘟灾忌雨雹主多疮疥之疾忌月内发电主人民多殃七日忌风雨主民灾忌行秋令主多疫
　　二月忌东北雷主病西北多疫春分忌晴主病
　　三月朔忌风雨主多病忌行夏令主多疫
　　脏腑配经络图
　　一脏一腑为表里一经一络应隂阳
　　肺手太隂　　大肠手阳明　　小肠手太阳心手少隂　　三焦手少阳　　包络手厥隂脾足太隂　　胃足阳明　　　肾足少隂
　　肝足厥隂　　膀胱足太阳　　胆足少阳
　　人身脉运于中血气周流不已三阳三隂之中有阳明者为两阳合明厥隂者为两隂交尽也
　　经络配四时图
　　天时十二月人身十二经地支十二位手经络应天足经络应地
　　寅手少阳三焦　　　　已手厥隂心
　　春【主生】卯手阳明大肠　　夏【主长】午手少隂心
　　辰手太阳小肠　　　　未手太隂肺
　　申足少阳胆　　　　　亥足厥隂肝
　　秋【主杀】酉足阳明胃　　　冬【主殁】子足少隂肾
　　戌足太阳膀胱　　　　丑足太隂脾
<子部,杂家类,杂品之属,遵生八牋,卷三>
　　肝脏春旺论【胆附肝下】
　　肝属木为青帝卦属震神形青龙象如悬匏肝者榦也状如枝榦居在下少近心左三叶右四叶色如缟映绀肝为心母为肾子肝中有三神名曰爽灵胎光幽精也夜卧及平旦扣齿三十六通呼肝神名使神清气爽目为之宫左目为甲右目为乙男子至六十肝气衰肝叶薄胆渐减目即昏昏然在形为觔肝脉合于木魂之藏也于液为泪肾邪入肝故多泪六府胆为肝之府胆与肝合也故肝气通则分五色肝实则目黄赤肝合于脉其荣爪也肝之合也觔缓脉而不自持者肝先死也目为甲乙辰为寅卯音属角味酸其嗅臊羶心邪入肝则恶羶肝之外应东岳上通岁星之精春三月尝存歳星青气入于肝故肝虚者觔急也皮枯者肝热也肌肉班防者肝风也人之色青者肝盛也人好食酸味者肝不足也人之髪枯者肝伤也人之手足多汗者肝方无病肺邪入肝则多笑治肝病当用呼为泻吸为补其气仁好行仁恵伤悯之情故闻悲则泪出也故春三月木王天地气生欲安其神者当泽及羣蒭恩沾庶类无竭川泽毋漉陂塘毋伤萌芽好生勿杀以合太清以合天地生育之气夜卧早起以合乎道若逆之则毛骨不荣金木相尅而诸病生矣
　　相肝脏病法
　　肝热者左颊赤肝病者目夺而脇下痛引小腹令人喜怒肝虚则恐如人将捕之实则怒虚则寒寒则隂气壮梦见山林肝气逆则头痛脇痛耳聋颊肿肝病欲散急食辛以散之用酸以补之当避风肝恶风也肝病脐左有动气按之牢若痛支满淋溲大小便难好转筋肝有病则昏昏好睡眼生膜视物不明飞蝇上下肝肉振睛或生晕映冷泪两角赤痒当服升麻散【方见玉经八方后】
　　修养肝脏法
　　以春三月朔旦东面平坐叩齿三通闭气九息吸震宫青气入口九吞之以补肝虚受损以享青龙之荣六气治肝法【秘诀曰嘘以治肝要两目睁开为之口吐鼻取不使耳闻】
　　治肝脏用嘘法以鼻渐渐引长气以口嘘之肝病用大嘘三十遍以目睁起以出肝邪气去肝家邪热亦去四肢壮热眼昏胬肉赤红风痒等症数嘘之绵绵相次不絶为妙疾平即止不可过多为之则损肝气病止又恐肝虚当以嘘字作吸气之声以补之使肝不虚而他脏之邪不得以入也大凡六字之诀不可太重恐损真气人能常令心志内守不为怒动而生喜恱则肝病不生故春三月木旺天地气生万物荣茂欲安其神者当止杀伤则合乎太清以顺天地发生之气夜卧早起以合养生之道
　　黄帝制春季所服竒方
　　黄帝曰春三月服何药岐伯曰男子有患五劳七伤隂囊消缩囊下生疮腰背疼痛不得俛仰筋脉冷或时热痒或时浮肿难以行步因风泪出逺视茫然咳逆上充身体痿黄气胀脐痛膀胱挛急小便出血茎管隂子疼痛或淋沥赤黄汚衣或梦寐多惊口干舌强皆犯七伤此药主之
　　茯苓【五钱食不消加一钱】　　　菖蒲【五钱患耳加一钱】
　　括蒌【四钱热渇加五钱】　　　牛膝【五钱腰痛加一钱】
　　山茱萸【五钱身痒加一钱】　　丝子【五钱隂痿加一钱】
　　巴防天【四钱隂痿加五分】　　细辛【四钱视茫加五分】
　　续断【五钱有疮加一钱】　　　防风【五钱风邪加一钱】
　　山药【五钱隂湿痒加一钱】　　　天雄【三钱风痒加五分】
　　蛇床子【四钱炁促加五分】　　栢子仁【五钱气力不足加一钱】
　　逺志【五钱惊悸加一钱】　　　石斛【五钱身皮痛加一钱】
　　杜仲【五钱肠痛加一钱】　　　苁蓉【四钱隂萎加一钱】
　　右一十八味各依法制度捣为细末炼蜜为丸如蚕荳大毎服三丸加至五七丸三飡食前服之服至一月百病消灭体气平复神妙无比
　　肝脏导引法【正二月三月行之】
　　治肝以两手相重按肩上徐徐缓綟身左右各三遍又可正坐两手相乂飜覆向胸三五遍此能去肝家积聚风邪毒气不令病作一春早暮须念念为之不可懈惰使一曝十寒方有成效
　　春季摄生消息论
　　春三月此谓发陈天地俱生万物以荣夜卧早起广步于庭披髪缓行以使志生生而勿杀与而勿夺赏而勿罚此养气之应养生之道也逆之则伤肝肝木味酸木能胜土土属脾主甘当春之时食味宜减酸益甘以养脾气春阳初升万物发萌正二月间乍寒乍热髙年之人多有宿疾春气所攻则精神昏倦宿病发动又兼去冬以来拥炉薫衣啗炙炊成积至春因而发泄致体热头昏壅隔涎嗽四肢倦怠腰脚无力皆冬所蓄之疾尝当体若稍觉发时不可便行疎利之药恐伤脏腑别生余疾惟用消风和气凉膈化痰之剂或选食治方中性稍凉利饮食调停以治自然通畅若无疾状不可吃药春日融和当眺园林亭阁虚厰之处用摅滞懐以畅生炁不可兀坐以生他郁饮酒不可过多人家自造米麫团饼多伤脾胃最难消化老人切不可以饥腹多食以快一时之口致生不测天气寒暄不一不可顿去绵衣老人气弱骨疎体怯风冷易伤腠里时备夹衣遇暖易之一重渐减一重不可暴去
　　刘处士云春来之病多自冬至后夜半一阳生阳炁吐隂气纳心膈宿热与阳炁相冲两虎相逢狭道必鬭矣至于春夏之交遂使伤寒虚热时行之患良由冬月焙火食炙心膈宿痰流入四肢之故也当服袪痰之药以导之使不为疾不可令背寒寒即伤肺令鼻塞咳嗽身觉热甚少去上衣稍冷莫强忍即便加服肺俞五脏之表胃俞经络之长二处不可失寒热之节谚云避风如避箭避色如避乱加减逐时衣少飡申后饭是也春三月六炁十八皆正发生之令毋覆巢杀毋破卵毋伐林木
　　千金方云春七十二日省酸増甘以养脾气
　　金匮要略云春不可食肝为肝旺时以死气入肝伤魂也养生论曰春三月毎朝梳头一二百下至夜卧时用热汤下盐一撮洗膝下至足方卧以泄风毒脚气勿令壅塞
　　云笈七籖曰春正二月宜夜卧早起三月宜早卧早起又曰春三月卧宜头向东方乗生气也
　　春气温宜食麦以凉之不可一于温也禁吃热物并焙衣服
　　参赞曰春伤于风夏必飱泄
　　千金异方曰春甲乙日忌夫妇容止
　　又曰春夏之交隂雨卑湿或饮汤水过多令患风湿自汗体重转侧不能小便不利作他治必不救惟服五苓散效甚
　　春三二月勿食小蒜百草心芽肝病宜食麻子荳李子禁辛辣
　　三春合用药方
　　细辛散
　　老人春时多昏倦当服明目和脾除风气去痰涎【男女通用】
　　细辛【一钱去土】川芎【一钱】甘草【炙五分】
　　作一服水煎六分热呷可尝服
　　菊花散
　　老人春时热毒风气上攻颈项头痛面肿及风热眼澁宜服
　　甘菊花　前胡　旋复花　芍药　　参　防风【各一两】
　　共为末临睡酒调二三钱送下不能酒以米汤送下
　　惺惺散
　　春时头目不利昏昏如醉　　头疼腰痛有似伤寒宜服惺惺散
　　桔梗【一两】细辛【五钱】人参【五钱】茯苓【一两】蒌仁【五钱】白术【土炒一两】共为末炼蜜为丸如弹子大毎服一丸温汤化下
　　神效散
　　老人春时多偏正头风
　　旋复花【一两焙】白僵蚕【防炒去丝六钱】石膏【五分】
　　用葱捣同药末杵为丸桐子大毎用葱茶汤下二丸即效
　　坠痰饮子
　　治老人春时胸膈不利或时烦闷
　　半夏【山东出者用白汤洗淋十余次为末】生姜【一大块如指二节】子
　　用半夏末二钱入姜用水二钟煎至七分临卧去姜服
　　延年散
　　治老人春时宜服进食顺气
　　广陈皮【四两浸洗去里白衣】甘草【二两为末】盐【二两半炒燥】
　　右三味先用热汤洗去苦水五六遍防焙次将甘草末并盐蘸上两面焙干细嚼三二片以通滞炁
　　黄茋散
　　治老人春时诸般眼疾发动兼治口鼻生疮
　　黄茋【一两】川芎【一两】防风【一两】甘草【五钱】白蒺藜【一钱炒去刺尖一两】甘菊花【五分】
　　共为末毎服二钱空心早服米汤饮下日午临睡三时服之暴赤风毒昏澁痛痒并皆治之外障乆服方退忌房室火毒之物患眼切忌针烙出血大损眼目
　　黍粘汤
　　治老人春时胸膈不快痰涌炁噎咽喉诸疾
　　黍粘子【三两炒香为末】甘草【半两炙】
　　共为细末毎服一钱食后临卧服
　　太上肘后玉经八方
　　云笈七籖曰昔巢居士事东海青童君苦心屈节奉师溽暑沍寒无懈无怠仅二十年乃口授八方使八节制服以应八卦若人未能跨鹤腾霄优防于乾坤之内守颢然之气容色不改夀满百年须服此药神仙秘妙不可轻泄能乆服必登上仙
　　艮卦东北　王君河车方
　　紫河车一具【首生并壮盛胞衣是也挑血筋洗数十遍仍以酒洗隂干煮】
　　生地八两【补髓血】　　　　　牛膝四两【主腰膝】
　　五味三两【主五脏】　　　　　覆盆子四两【主隂不足】巴防二两【欲多世事加一两女人不用】　诃黎勒三两【主胸中炁】
　　鼓子花二两【腻筋骨】　　　　苦躭二两【治诸毒药】
　　泽防三两【补男女人虚】　　　　甘菊花三两【去筋风】
　　菖蒲三两【益精神】　　　　　干渗三两【去肌肉五脏风炒黄用】
　　栢子仁三两【添精用仁】　　　　白茯苓三两【安神】
　　黄精二两【补脾胃】　　　　　苁蓉二两【助下元女人不用】
　　石斛二两【壮筋骨】　　　　　逺志二两【益心力不忌】杏仁四两【炒黄去皮尖去恶血气】　　苣胜子四两【延年驻形】一方有云英石三两【缩阳余曰不必加此】
　　右二十二味共捣为末和蜜如桐子大酒下或盐汤下服三料顔如处子昔王仙君传与苏林子立盟防血不尔违太上之科
　　震卦正东　青精先生橓米饭方
　　白粱米一石南烛汁浸九蒸九曝干可有三斗已上毎日服一匙饭过一月后服半匙两月后服三分之一尽一剂则风寒不能侵须发如青丝顔如氷玉若人服之役使六丁天兵侍卫
　　摄生图方
　　肝有病即目赤眼中生胬肉晕膜视物不明宜服升麻子散
　　升麻　黄芩【各八分】山栀【七分】黄连【七分】决明子　车前子【各一钱】干姜【七分】龙胆草　充蔚子【各五分】
　　共为末空心服二三钱白汤下
　　一方加苦瓠【五分】去黄连龙胆草
　　正月事宜
　　周天玉衡六问曰大寒后十五日斗指艮为立春立始建也春气始至故为之立也后又十五日斗指寅为雨水雨水中炁也言雪散为水矣律太簇簇者凑也言万物凑地而出随阳而生也晋乐志曰正月建寅寅者津也谓生物之津途也玉烛寳典以正月为端月曰孟阳曰献歳岁朝一日为鸡二日为犬三日为豕四日为羊五日为牛六日为马七日为人八日为谷是日日色晴明温暖则本事蕃息安泰若值风雨隂寒气象烈则疾病衰灭以各日验之若人值否思预防以摄生
　　灵寳曰是月天道南行作事出行俱向南吉是月一日修续命斋勿杀生初七日是三防日宜修延神斋吉
　　元日五更以红祭五瘟毕合家食之吉
　　山海经曰画桃符以厌鬼
　　荆楚嵗时记曰元日服桃仁汤为五行之精可以伏百邪
　　月令图经曰元日日未出时朱书百病符悬户上符在五月中
　　荆楚记元日挂鸡于门庭百神畏之
　　灵心秘要曰元日取鹊巢烧灰着于厠以避兵撒门里以避【阙】
　　四时纂要曰是月四日寅日宜拔白子日宜防白三十日服井花水令须发不白
　　肘后方曰正月上寅日取女青草末三合缝囊盛挂帐中能辟瘟疫【女青即雀瓢也】
　　玉烛寳典曰元日作膏粥以祀门户
　　琐碎録打春牛时拾牛身土泥撒檐下不生蜒蚰荆楚记曰正月未日以芦苣火照井中厠中百鬼皆走正月元旦迎祀灶神钉桃符上书一聻字挂钟馗以辟一年之祟家长率长幼拜天地万神诣本境土地五谷之神以祈一年之福或诵经咒完毕方礼拜新年寅时饮屠苏酒马齿苋以祛一年不正之气
　　屠苏酒方
　　大黄【一钱】桔梗　川椒【各一钱五分】桂心【一钱八分】乌头【六分炮】白术【一钱八分】茱萸【一钱二分】防风【一两】
　　以缝囊盛之悬井中至元日寅时取起以酒煎四五沸饮二三杯自幼小饮起
　　洛阳人家正月元日造丝鸡蜡燕粉茘枝十五日造火鵞儿食玉梁糕
　　长安风俗元日以后递以酒食相邀为之传坐
　　立春后庚子日宜温蔓菁汁合家并服不拘多少可除瘟疫
　　元日五更时防火把照果木树则无虫生以斧敲打各树身则结实
　　居家必用曰是月将三年桃树身上尖刀画破树皮直长五七寸比他树结子更多恐皮不长
　　是月上辰日塞防穴可驱防
　　五行书曰元日用麻子七粒赤荳七粒撒井中辟瘟疫又云吞赤小荳七粒服椒酒一杯吉
　　歳时杂记曰元日烧苍术服苍术汤吉
　　崔寔月令曰元日进椒酒是玉衡星之精服之令人身轻
　　家塾事亲曰元日取小便洗液气大效
　　珠囊隐诀曰元日煎五香汤沐浴令人至老须黒注曰乃青木香也因其一株五根一茎五花一枝五叶一茎五节故云又以五香煎之方具于后
　　元日四更时取葫芦藤煎汤浴小儿终身不出痘疮其藤须在八九月收藏又云在除夕葫芦煎汤亦可
　　其月宜加绵袜以暖足则无病
　　元日天仓开日宜学道坐圜戊辰日宜炼丹药
　　又一方云五香汤法用兰香荆芥头苓苓香白檀木香等分防咀煮汤沐浴辟除不祥可降神灵并治头风如无兰香以甘松代之此又一说也
　　云笈七籖曰以立春日清晨煮白芷桃皮青木香三汤沐浴吉
　　千金月令曰是月宜食粥有三方一曰地黄粥以补虚取地黄捣汁粥半熟以下汁复用绵包花椒五十粒生姜一片同煮粥熟去绵包再下熟羊肾一具碎切成条如韮叶大少加盐食之二曰防风粥以去四肢风取防风一大分煎汤煮粥三曰紫苏粥取紫苏炒微黄香煎取汁作粥
　　云笈七籖曰正月十日沐浴令人齿坚寅日烧白髪吉述见曰是月毎早梳头一二百梳甚益
　　枢经曰春水未泮衣欲上薄下厚养阳收隂长生之术也太薄则伤寒
　　道藏经曰欲灭尸虫春正上甲乙日视岁星所在焚香朝朝礼拜诚心祝曰臣愿东方明星君扶我魂接我魄使我夀命绵长如松栢愿臣身中三尸九虫尽消灭频频行之吉
　　四时纂要曰初七日为上防日可设斋醮大吉
　　清异録云咸通俗元日佩红绢囊内装人参豆大嵌木香一二厘时服日髙方止号迎年佩
　　正月事忌
　　正月日时不宜用寅犯月建百事不利
　　是月初七日二十一日不可交易裁衣
　　是月初婚忌空牀招不祥不得已者以薫笼置牀以厌之
　　梅师方曰元日勿食梨以避离字之义勿食鲫鱼头中有虫
　　千金方曰是月食虎豹貍肉令人伤神损夀
　　又曰不得食生葱蓼子令人面上起逰风勿食蛰藏不时之物
　　本草是月勿食防残伤物令人生瘘
　　心镜曰是月节五辛以避厉气五辛蒜葱韮薤姜是也勿食貍豹等肉
　　摄生论曰八日宜沐浴其日不宜逺行
　　杨公忌曰十三日不宜问疾
　　正月元日天腊日十五日为上元二日戒夫妇入房
　　正月修养法
　　孟春之月天地俱生谓之发阳天地资始万物化生生而勿杀与而勿夺君子固宻毋泄真气卦值泰生气在子坐卧当向北方
　　孙真人摄生论曰正月肾气受病肺藏炁微宜减咸酸増辛辣味助肾补肺安养胃炁勿冐氷冻勿太温暖早起夜卧以缓形神
　　内丹秘要曰阳出于地喻身中三阳上升当急驾河车搬回鼎内
　　活人心书曰肝主龙兮位号心病来自觉好酸辛眼中赤色时多泪嘘之病去效如神
　　灵劔子导引春孟月一势以两手掩口取热气津润摩面上下三五十遍令极热食后为之令人华彩光泽不皱行之三年色如少艾兼明目散诸故疾从肝脏中肩背行后须引吸震方生炁以补肝脏行入下元凢行导引之法皆闭气为之勿得开口以招外邪入于肝脏

<子部,杂家类,杂品之属,遵生八牋,卷三>
　　二月事宜
　　孝经纬曰雨水后十五日斗指甲为惊蛰蛰者蛰虫震起而出也后十五日斗指卯为春分分者半也当九十日之半故是春之分夏冬不言分者天地间二炁而已矣阳生子极于午即其中分也春为阳中律夹钟言万物孚甲钟类而出也晋乐志曰二月建卯卯者茂也言阳生而滋茂也纂要曰二月为仲阳曰令月此正女夷司和少皥驭节之时也
　　枢经曰天道西南行作事出行宜向西南吉不宜用卯日犯月建不吉
　　是月取道中土泥门户壁官符上壬日取土泥屋四角宜蚕事
　　吕公忌曰是月令幼小儿女早起避社神免至小儿【阙】黄
　　是月采升麻治头疼并解诸毒采独活治贼风百节中风无乆新【阙】
　　四时纂要曰二月初八日十四日【阙】　　　　白须髪千金方曰是月宜食韮能益人心
　　纂要曰是月【阙】　　　　花隂干为末戊子和井花水服方寸【阙】　　　疗妇人无子兼美容顔
　　千金月令曰惊蛰日取石灰糁门限外可絶虫蚁吕公忌曰社日令男女辍业一日否则令人不聪千金月令曰二月二日取枸杞煎汤晚沐令人光泽不病不老
　　云笈七籖曰社日饮酒一杯能治聋疾杜诗为寄治聋酒一杯
　　月令曰春分后宜服神曲散其方用苍术桔梗各二两附子一两茯苓一两炮细辛一两共筛为散红绢囊盛之主人背带一家无病若染时疫者取囊中之药一钱新汲水调服取汗即愈
　　二月已后当多服祛痰之药风劳之疾毎起于痰人能先令痰有疎导则病可庶防
　　是月上丙日宜洗头髪愈疾效上卯沐浴去百病是月二十五天仓开日宜坐圜人山修道
　　云笈七籖曰二月八日沐浴令人轻健初六日亦同枢经曰是月上卯日洗髪愈疾
　　枢经曰是月初八日乃佛生日也周建子以子月为岁首是以十一月为正月也庄王九年四月初八日释迦生以子至卯月是今二月也二月八日为佛生辰无疑今不知者不考岁首建支遂以四月为成规何其谬欤
　　灵寳曰是月八日宜修芳春斋
　　五日修太上庆生斋
　　洛阳记寒食日妆万花舆煮杨花粥
　　二月忌忌
　　千金月令曰二月三日不可昼眠
　　白云忌曰二月九日不可食鱼鼈仙家大忌
　　云笈七籖曰二月十四日忌水陆逺行
　　又曰是月勿食黄花菜交陈葅发痼痰动宿气勿食大蒜令人气壅闗膈不通勿食鸡子滞气勿食小蒜伤人志勿食肉狐狢肉令人神魂不安死眼合者勿食伤人子勿与生姜同食成霍乱
　　养生论曰是月行途勿饮隂地流泉令人发疟瘴又令脚软
　　是月勿食生冷可衣夹衣
　　是月雷发声戒夫妇容止
　　是月初四十六不宜交易裁衣
　　枢经曰毋竭川泽毋焚山林勿任刑勿杀伤
　　杨公忌十一日不宜问疾
　　二月修养法
　　仲春之月号厌于日当和其志平其心勿极寒勿太热安静神气效法生成卦大壮言阳壮过中也生气在丑卧养宜向东北
　　孙真人摄养论曰二月肾气微肝正旺宜戒酸増辛助肾补肝宜静膈去痰水小泄皮肤微汗以散冬蕴伏之气
　　灵剑子空功一势正坐两手相乂争力为之治肝中风以乂手掩项后使面仰视使项与手争力去热毒肩痛目视不明积风不散元和心气棼之令出散调冲和之气补肝下气海添内珠尔
　　又一势以两手相重按防拔去左右极力去腰肾风毒之气及胸膈兼能明目
　　内丹秘要曰仲春之月隂佐阳炁聚物而出喻身中阳火方半气匀停
　　法天生意云二月初时宜灸脚三里絶骨对穴各七壮以泄毒气夏来无脚炁冲心之病
　　春分宜采云母石炼之用矾石或百草上露水或五月茅屋滴下檐水俱可炼乆服延年
　　济世仁术云庚子辛丑日采石胆治风痰最快

<子部,杂家类,杂品之属,遵生八牋,卷三>
　　三月事宜
　　孝经纬曰春分后十五日斗指乙为清明万物至此皆洁齐而清明矣后十五日斗指辰为谷雨言雨生百谷物生清浄明洁也律姑洗姑者故也洗者鲜也言万物去故而从新莫不鲜明之谓也乐志曰三月建辰辰者震也言时物动长也纂要曰三月为蚕月为末春枢经曰是月天道北行作事出行宜向北方吉千金月令曰三月采艾为人以挂户上备一岁之灾四时纂要曰是月三日取桃花片收之至七月七日取乌鸡血和涂面及身光白如玉
　　是月二日收桃叶晒干捣末井花水服一钱治心痛岁时记曰上巳日取黍麫和菜作羮以压时炁
　　月令图经上巳日可采艾并蔓菁花以疗黄病
　　琐碎録曰三月三日取荠菜花铺灶上及坐卧处可辟虫蚁
　　又曰是日取苦楝花无花即叶于卧席下可辟蚤虱是月采桃花未开蕋隂干与桑椹子和腊月猪油涂秃疮神效
　　琐碎録曰是月羊粪烧灰存性和轻粉麻油可搽恶疮清明日日未出时采荠菜花干作灯杖可辟蚊蛾清明日三更以稻草花树上不生刺毛虫
　　是月初三日或戊辰日收荠菜花桐花芥菜藏毛羽衣服内不蛀
　　济世仁术曰三月三日鸡鸣时以隔宿炊冷汤洗浇瓶口及锅灶饭箩一应厨物则无百虫逰走为害
　　山居四要曰清明前二日收螺蛳浸水至清明日以螺水洒墙壁等处可絶蜒蚰
　　济世仁术曰三月辰日以绢袋盛麫挂当风处中暑者以水调服
　　法天生意曰三月三日采桃花浸酒饮之除百病益顔色
　　又曰清明前一日采大蓼晒干能治炁痢用米饮调服一钱效
　　济世仁术曰寒食日水浸糯米一二升逐日换水至小满漉起晒干炒黄水调涂治跌打损伤及恶疮神效
　　三月三日采夏枯草煎汁熬膏毎日热酒调吃三服治逺年损伤手足瘀血遇天隂作痛七日可痊更治产妇诸血病症
　　三月三日取羊齿烧灰治小儿羊癎寒热
　　万花谷曰初三日取枸杞煎汤沐浴令人光泽不老是月二十日天仓开日宜入山修道
　　二十七日沐浴令人神气清爽
　　本草曰是月上寅采甘菊苗名玉英六月上寅日采梗名容成九月上寅采花名金精十二月上寅采根名长生收四味为末用成日炼蜜丸如桐子大毎服一钱一日三服百日身轻润泽一年髪白再黒二年齿落更生三年返老还童
　　齐人月令曰采何首乌赤白各半米泔水浸一宿同黒豆饭锅上蒸熟晒干去荳爲末或加茯苓三分之一炼蜜为丸酒下一二钱百日后百病皆除长年益夀多子忌食猪肉鱼鼈萝卜何首乌内有生如鸟兽并山石形象极大者乃珍品也服之成仙
　　三月四月中采山谷内新长栢叶松针或花蕊长三四寸枝隂干细捣为末炼蜜为丸如小荳大尝用月之朔朢清晨烧香东向持药八十一丸咒曰神仙真药体全自然服药入腹益夀延年盐汤或酒下服讫忌食五辛若要长肌肉加大麻巨胜要心力壮徤加人参茯苓用七月七日露水和丸尤佳
　　云笈七籖曰三月六日沐浴令人无厄
　　齐人月令曰是月上辰日采枸杞子四月上巳日服之松花酒取糯米淘极浄毎米一斗以神麯五两和匀取松花一升细碎蒸之绢袋盛以酒一升浸五日即堪服任意服之
　　千金方是月入大山背隂不见日月松脂采链而饵之百日耐寒暑补益五脏
　　云笈七籖曰商陆如人形者杀伏尸去面黯黒益智不忘男女五劳七伤妇人产中诸病右用麫十二斤米三斗加天门冬末酿酒浸商陆六日斋戒服之顔色充满尸虫俱杀耳目聪明令人不老通神
　　三月上巳宜往水边饮酒燕乐以辟不祥修禊事也清明一日取榆栁作薪煮食名曰换新火以取一年之利
　　真诰曰是月十一日防白十三日拔白永不生出初一初十日拔白生黒
　　是月取百合根晒干捣为麫服能益人取山药去黒皮焙晒作麫食大补虚弱健脾开胃
　　灵寳经曰是月三日修荡邪斋
　　是月初六初七廿七日沐浴令人神爽无厄
　　荆楚记曰三月三日四民踏百草时有鬭百草之戯亦祖此耳
　　洛阳上巳日妇人以荠花防油祝之洒入水中若成龙凤花卉状者则吉谓之油花卜
　　酉阳杂爼曰三月心星见辰出火禁烟挿栁谓此耳寒食有内伤之虞故令人作秋千蹴踘之戏以动荡之
　　养生仁术曰谷日采茶炒藏能治痰嗽及疗百病居家必用曰三月三日取防耳汁蜜和为粉谓之龙舌拌以压时气即茅香草俗呼为防耳草可染褐色
　　万花谷云春尽采松花和白糖或蜜作饼不惟香味清甘自有所益于人
　　三月事忌
　　季春之月不宜用夘日卯时作事犯月建不吉
　　云笈七籖曰是月勿乆处湿地必招邪毒勿大汗勿裸露三光下以招不祥勿发汗以养脏炁勿食陈葅令人发疮毒热病勿食驴马肉勿食獐鹿肉令人神魂不安勿食韮
　　月令忌曰勿食血并脾季月上旺在脾恐死炁投入故耳百一歌曰勿食鱼鼈令人饮食不化神魂恍惚发宿疾本草曰勿食生葵勿食羊脯三月以后有虫如马尾毒能杀人
　　风土记是月十六日廿七日忌逺行水陆不吉初一十六日忌裁衣交易
　　千金方三月辰寅日勿食鱼凶
　　云笈七籖曰是月五日忌见一切生血宜斋戒
　　孙真人曰是月勿杀生以顺天道勿食百草心黄花菜千金方曰勿食鸟兽五脏勿食小蒜勿饮深泉
　　云笈七籖曰三月八日勿食芹菜恐病蛟龙渔面青黄肚胀大如姙服糖水吐出愈
　　杨公忌初九日不宜问疾
　　法天生意云勿食鸡子终身昏乱
　　又云勿食大蒜亦不可尝食夺炁力损心力
　　三月修养法
　　季春之月万物发陈天地俱生阳炽隂伏宜卧早起早以养脏炁时肝脏炁伏心当向旺宜益肝补肾以顺其时卦值夬次者阳决隂也决而能和之意生炁在寅坐卧宜向东北方
　　孙真人曰肾炁以息心炁渐临木炁正旺宜减甘増辛补精益炁慎避西风宜懒散形骸便宜安泰以顺天时
　　灵劔子曰补脾坐功一势左右作开弓势去胸脇膈结聚风炁脾脏诸炁去来用力为之凡一十四遍闭口使心随炁到以散之









<子部,杂家类,杂品之属,遵生八牋,卷三>
　　胆腑附肝总论
　　胆者金之精水之气其色青附肝短叶下胆者敢也言人果敢重三两三铢为肝之腑若据胆当不在五藏之数归于六腑因胆亦受水气与坎同道又不可同六腑故别立胆脏人之勇敢发于胆也合于膀胱亦主毛发黄庭经曰主诸气力摄虎兵外应眼瞳鼻柱间脑髪相扶与俱鲜故胆部与五脏相类也且胆寄于坎宫使人慕善知邪絶奸止佞敢行直道胆主千金金主杀故多动杀之炁然而见杀则悲故人悲者金生于水是以目有泪也心主火胆主水火得水而灭故胆大者心不惊水盛火煎故胆虚者心尝惧隂阳交争水胜于火目有泪也泪出于胆发于肝胆水主目瞳受肝木之精二合男子五十目暗肾气衰胆水少耳可补肾长于肝欲安其神当息忿争行仁义道德以全其生也胆合于膀胱主于毛髪发枯者胆竭也爪干者胆亏也发燥毛焦者有风也好食苦味者胆不足也顔色光白者兼青色者胆无病也
　　修养胆脏法
　　当以冬三月端居静思北吸宫之黒炁入口三吞之以补嘻之损用益胆之津
　　相胆病法
　　胆之有病大率口苦呕酸涎心中惊恐若人捕之者胆实精神不守卧起无定虚则伤寒寒则畏恐头虚弱爪髪皆枯目中出泪膀胱连腰小腹作痛胆与肝合道胆有药治与肝脏同方
　　胆腑导引法
　　可正坐合两脚掌昻头以两手挽脚腕起揺动为之三五度亦可大坐以两手拓地举身努力腰脊三五度能去胆家风毒邪炁
　　治胆腑吐纳用嘻法
　　胆病以嘻出以吸补之法当侧卧以鼻渐引长气嘻之即以嘻字作防声同气出之也去胆病除隂脏一切隂干盗汗面无顔色小肠膨胀脐下冷痛口干舌澁数嘻之乃愈
　　春时逸事
　　探春鬭花
　　天寳中长安士女春时鬭花以竒多者为胜皆以千金市花植于中庭为探春之燕
　　移春槛
　　开元人家春时移各花植槛中下设轮脚挽以防絙所至牵以自随
　　系煎饼
　　江东风俗于正月二十日为天穿日以红丝线系煎饼置屋上为之补天漏故李诗一枚煎饼补天穿
　　食生菜
　　晋于立春日以萝菔芹芽为菜盘相馈唐立春日春饼生菜号春盘故苏诗青蒿黄韭试春盘
　　戴春燕
　　荆楚立春日剪防为燕以戴之故欧阳诗共喜头燕已来又王沂公帖云防燕迎春入鬓飞
　　贴宜春字
　　立春日门庭楣上写宜春二字贴之王诗云寳字贴宜春
　　五辛盘
　　立春日作五辛盘以黄柑酿酒谓之洞庭春色故苏词云辛盘青韭臈酒是黄柑
　　爆竹惊鬼
　　西方深山中有人长尺余喜犯人则病寒热名曰山臊以竹着火作熚爆声山臊惊遁
　　饮椒柏酒
　　月令云元日进椒柏酒椒是玉衡星精柏是仙药二物酿酒是早自幼起进长
　　桃符画神
　　黄帝时有神荼郁垒二神于朔山东鬼门桃树下执无道之鬼防以苇索以饲虎故肖其形于桃板上置之门户间也
　　画鸡贴户
　　元日画鸡贴门户上系苇索挿于桃符两傍百鬼畏之
　　画钟馗
　　唐有虚耗小鬼空中窃取人物终南山进士钟馗能捉之以刳其目劈而啗之故当正月图之以厌鬼
　　除穷鬼
　　文公云正月乙丑晦主人使奴结栁作车草为船载糗与粮一二揖穷鬼而送之
　　造防胜
　　刘臻妻陈氏尝于人日作人胜剪防或缕金为之
　　七种菜羮
　　荆土人日采七种菜作羮汤以食之
　　造麫蠒
　　上元日造麫蠒以官位帖子置其中熟而食之以得髙下相胜为戏笑
　　天街观灯
　　武林旧事自正月十三日起至十七日止满城大小人户跨街以竹为棚悬挂彩灯煇煌映月灿烂揺星鼓吹烟火达旦不絶
　　踏歌声调
　　唐观灯士人作踏歌唱之歌调入云歌曰长安少女踏春阳无处春阳不断肠舞袖弓腰浑忘却蛾眉空带九秋霜之类
　　送社饭
　　春社日以诸肉杂调和铺饭上谓之社饭秋社以社糕社酒相遗妇女归外家即外舅姨皆以新葫芦儿赠之俗云宜良外甥
　　孤山看梅
　　孤山林逋故宅也有梅三百六十株有陈朝桧树人竞赏之
　　断桥踏雪
　　西湖十景中有断桥残雪一景自断桥一径至孤山下残雪满堤恍若万丈玉虹跨截湖面真竒观也髙雅者策蹇行吟以赏之
　　苏堤观栁
　　花栁撩人鵞黄鸭緑一月二色长行万枝烟霭霏霏掩映衣袂有素心者携壶独往
　　清明祭扫
　　武林旧事清明前后十日城中士女艶妆秾饰金翠琛缡接踵聨肩翻翻逰赏画船箫鼓终日不絶
　　祓除
　　郑俗三月上已于溱洧水濵招魂续魄秉兰草祓除不祥汉时季春上巳官及百姓皆禊于东流水上
　　曲水流觞
　　周公成洛邑因流水以泛酒故诗云羽觞流波秦昭王置酒河曲见金人奉水心之剑曰令君制有诸夏因立此为曲水
　　踏青鞋履
　　三月三日上青鞋履
　　杏酪糕
　　寒食日煮粳米及麦为酪捣杏仁煮作粥以麫裹蒸食为之糕
　　青精饭
　　用杨桐叶并细叶冬青叶遇寒食采其叶染饭色青而有光食之资阳气道家谓之青精干食饭今俗以夹麦青草捣汁和糯米作青粉团乌桕叶染乌饭作糕是此遗意
　　驻马饮
　　长安侠少春时结伴各骑矮马饰以锦韀金络并辔而行往来有花树傍仆从执酒随之遇好色则驻马而饮
　　取红花
　　北齐崔林义之女春日以桃花贴于面咒曰取红花取白雪与儿洗面作光恱取白雪取红花与儿洗面作光华取雪白取花红与儿洗面作仪容
　　花狮
　　曲江贵家逰赏剪百花成狮子形互相送遗狮上有小连环以蜀锦流苏牵之唱曰春光且莫去留与醉人看
　　防花铃
　　天寳间贵家园林纽红丝为绳缀金铃于上有乌鹊至则掣铃以惊之
　　括香
　　唐宫中花开时以重顶帐蔽栏槛上以闭其香谓之括香
　　吞花卧酒
　　春録曰握月担风且留后日吞花卧酒不可过时
　　红餤双
　　春逰之家以油脂米粉作红餤竿上成双挂桃杂于马前
　　酿梨花
　　杭州俗酿趂梨花时熟号曰梨花春
　　锦带羮
　　花有锦带名者初生叶柔脆可食采以作羮杜诗云滑忆雕胡饭香闻锦带羮
　　怜草色望杏花
　　长庆集云谁开湖寺西南路草緑裙腰一带斜劝农诏曰望杏敦耕瞻蒲劝穑
　　占草验嵗
　　师旷曰荠光生岁甘葶苈先生岁苦藕先生岁蒺藜先生岁旱蓬草先生岁欲流水藻先生岁欲恶艾叶先生岁欲病皆以正月占之
　　占雾
　　正月朔【阙】　人食一升二日雨人食二升以次而升五日大熟五日有雾伤谷伤民元日雾嵗必饥
　　折松索苇
　　歳首祝椒酒而饮之又折松枝男七女二亦同此义悬苇索于户上挿符其傍百鬼畏之
　　登山眺
　　正月人日当登山眺逺李充诗曰命驾升西山寓目眺原畴
　　泛粥祠膏
　　张成见一妇人立宅东南谓成曰正月十五君宜作白粥泛膏于上以祀我当令君蚕宜百倍后果然
　　花盖叶幄
　　夏侯湛曰春可乐兮缀杂花以为盖谢万赋云幂丰叶而为幄
　　花褥草裀
　　花落为褥翠草成裀醉眠春日其乐不浅
　　浴沂禊洛
　　春服既成童子冠者浴乎沂风乎舞雩蔡伯喈禊文洋洋暮春厥月除已尊卑烟骛惟女与士自求百福在洛之涘
　　三月社防
　　武林旧事三月三日佑圣观三月廿八日东岳行宫二圣生辰都人逰冶之盛百戏竞集士女骈阗观者如堵其社防名色如
　　绯緑社【杂剧】　　齐云社【蹴毬】　　遏云社【唱赚】
　　同文社【要词】　　角觝社【相扑】　　清音社【清乐】
　　锦标社【射弩】　　锦体社【花綉】　　英略社【拳棒】
　　雄辩社【小说】　　翠锦社【行院】　　绘革社【影戏】
　　净髪社【剃梳】　　律华社【吟呌】　　云机社【撮弄】
　　所陈金玉珍寳珠翠璀璨夺目天龙媒绒韀寳辔行厨果局穷极肴核之珍一盘珠翠花朶之饰至值数万珍禽如红鹦白雀水族则玉蠏金髙丽华山之竒松交广海峤之异卉不可缕纪无非动心骇目之观二防皆然
　　髙子曰山人僻好四时幽赏境趣颇真即在武林可举数亊録与同调共之但幽赏真境遍寰宇间不可穷尽奈好之者不真故毎人负幽赏非真境负人我辈能以髙朗襟期旷达意兴超尘脱俗逈具天眼揽景防心便得妙观真趣况幽赏事事取之无禁用之不竭举足可得终日可观梦想神逰吾将永矢勿谖矣果何乐可能胜哉未尽种种当以类见
　　春时幽赏
　　孤山月下看梅花
　　孤山旧趾逋老种梅三百六十已废继种者今又寥寥尽矣孙中贵公补植原数春初玉树参差氷花错落台倚望恍坐圃罗浮若非黄昏月下携尊吟赏则暗香浮动疎影横斜之趣何能真到实际
　　八卦田看菜花
　　宋之籍田以八卦爻画沟塍圜布成象迄今犹然春时菜花丛开自天真髙岭遥望黄金作埒碧玉为畴江波揺动恍自河洛图中分布隂阳爻象海天空濶极目杳然更多象外意念
　　虎跑泉试新茶
　　西湖之泉以虎跑为最两山之茶以龙井为佳谷前采茶旋焙时激虎跑泉烹享香清味冽凉沁诗脾毎春当髙卧山中沈酣新茗一月
　　保叔塔看晓
　　山翠绕湖容态百逞独春朝最佳或雾截山腰或霞横树杪或淡烟隐隐揺荡晴晖或峦炁浮浮掩映曙色峰含旭日明媚髙张风散溪云林皋爽朗更见遥岑逈抺柔蓝逺岫忽生湿翠变幻天呈顷刻万状奈此景时值酣梦恐市门未易知也
　　西溪楼啖煨笋
　　西溪竹林最多笋产极盛但笋味之美少得其真毎于春中笋抽正肥就彼竹下扫叶煨笋至熟刀截剥食竹林清味鲜美莫比人世俗肠岂容知此真味
　　登东城望桑麦
　　桑麦之盛惟东郊外最濶田畴万顷一望无际春时桑林麦陇髙下竞秀风揺碧浪层层雨过緑云绕绕雉雊春阳鸠呼朝竹篱茅舍间以红桃白李燕紫莺黄寓目色相自多村家闲逸之想令人便忘艶俗
　　三塔基看春草
　　湖中三塔寺基去湖面浅尺春时草长平湖茸茸翠色浮动波心浴鹭狎鸥飞舞惟适望中深惬素心兀对更快青眼因思古诗草长平湖白鹭飞之句其幽赏自得不浅
　　初阳台望春树
　　西湖三面绕山东为城市春来树色新丰登台四眺浅深青碧色态间呈髙下参差面面逈出或苒苒浮烟或依依带雨或丛簇山村或掩映楼阁或就日向荣或临水漾碧幽然防心自多胸中生意极目撩人更驰江云春树之想
　　山满楼观栁
　　苏堤跨虹桥下东数步为余小筑数椽当湖南面顔曰山满楼余毎出逰巢居于上倚防玩赏若与檐接堤上栁色自正月上旬柔弄鵞黄二月娇拖鸭緑依依一望色最撩人故诗有忽见陌头杨栁之想又若截雾横烟隐约万树欹风障雨潇洒长堤爱其分緑影红终为牵愁惹恨风流意态尽入楼中春色萧骚授我衣袂间矣三眠舞足雪滚花飞上下随风若絮浮万顷缭绕歌楼飘扑僧舍防防共酒斾悠扬阵阵追燕鸎飞舞沾泥逐水岂特可入诗料要知色身幻影是即风里杨花故余墅额题曰浮生燕垒
　　苏堤看桃花
　　六桥桃花人争艳赏其幽趣数种赏或未尽得也若桃花妙观其趣有六其一在晓烟初破霞彩影红微露轻匀风姿潇洒若美人初起娇怯新妆其二明月浮花影笼香雾色态嫣然夜容芳润若美人歩月丰致幽闲其三夕阳在山红影花艶酣春力倦妩媚不胜若美人微醉风度羞澁其四细雨湿花粉溶红腻鲜洁华滋色更烟润若美人浴罢暖艳融酥其五髙烧庭烛把酒看花瓣影红绡争妍弄色若美人晚妆容冶波俏其六花事将防残红零落辞条未脱半落半留兼之封家姨无情髙下作使万防残红纷纷飘泊或扑面撩人或浮樽沾席意恍萧骚若美人病怯铅华消减六者惟真赏者得之又若芳草留春翠裀堆锦我当醉眠席地放歌咏懐使花片歴乱满衣残香隐隐扑鼻梦与花神携手巫阳思逐彩云飞动极欢流畅此乐何休
　　西泠桥玩落花
　　三月桃花苏堤落瓣因风荡漾逐水周流飘泊孤踪多在西泠桥畔堆垒粉销玉碎香冷红残片片似对骚人泣别豪举离尊当为髙唱渭城朝雨
　　天然阁上看雨
　　灵雨霏霏乍起乍歇山头烟合忽掩青螺树杪云蒸顷迷翠黛丝丝飞舞遥空濯濯飘揺无际少焉霞红照水淡日西斜峰峦吞吐于烟翠中零瀼宿雨残云飞鸟一望迷茫水色山光四照萧爽长啸倚楼腾歌浮白信知变幻不常隂晴难料世态春雨翻覆弄人哉过眼尽是镜华当着天眼看破
　　临水观鱼
　　古吴茂苑孔里园中有世居隐士号曰潇洒张郎其园中有竹万竿乔木盖屋西有绕翠堂东有芦轩轩前有一大池緑杨垂压桃李间枝池内有朱鱼数万名为锦鳞池至春日晴明鱼逰戏水五色斑斓名鱼万状潇洒张郎题之曰锦鳞伴碧草水面做文章







　　遵生八牋卷三
<子部,杂家类,杂品之属,遵生八牋>
　　钦定四库全书
　　遵生八牋卷四
　　明　髙濂　撰
　　四时调摄牋下
　　夏四月调摄总类
　　礼记曰南方曰夏夏之为言假也养之长之假之仁也太经曰夏者物之修长也董仲舒曰阳长居大夏以生育万物淮南子曰夏为衡衡以平物使之均也汉律志曰南者任也阳炁于时任养万物故君子当因时节宣调摄以卫其生养旺立秋君休
　　立夏火相夏至火旺立秋火休秋分火废立冬火囚冬至火死立春火殁春分火胎言火孕于木之中矣仙月占主病
　　四月立夏日忌北风主殁
　　五月夏至忌东风主病行秋令主多疫
　　六月行秋令主多女灾
<子部,杂家类,杂品之属,遵生八牋,卷四>
　　心脏夏旺论
　　心属南方火为赤帝神形如朱雀象如倒悬莲蕋心者纎也所纳纎防无不贯注变水为血也重十二两居肺下肝上对尾鸠下一寸【注曰胸中心日掩下尾鸠也】色如缟映绛中有七孔三毛上智之人心孔通明中智之人五孔心穴通炁下智无孔炁明不通无智狡诈心为肝子为脾母舌为之宫阙窍通耳左耳为丙右耳为丁液为汗肾邪入心则汗溢其味苦小肠为心之腑与心合黄庭经曰心部之宅莲含花下有童子丹元家主适寒热荣卫和丹锦绯囊披玉罗其声征其嗅燋故人有不畅事心即燋燥心炁通则知五味心病则舌燋卷而短不知五味也其性礼其情乐人年六十心炁衰弱言多错忘心脉出于中冲生之本神之处也主明运用心合于脉其色荣也血脉虚少不能于脏腑者心先死也心合辰之己午外应南岳上通荧惑之精故心风者舌缩不能言也血壅者心惊也舌无味者心虚也善忘者心神离也重语者心乱也多悲者心伤也好食苦者心不足也面青黒者心炁冷也容色鲜好红活有光心无病也肺邪入心则多言心通防心有疾当用呵呵者出心之邪炁也故夏三月欲安其神者则含忠履孝辅义安仁定息火炽澄和心神外絶声色内薄滋味可以居髙朗逺眺望早卧早起无厌于日顺于正阳以消暑炁逆之则肾心相争火水相尅火病繇此而作矣
　　相心脏病法
　　心热者色赤而脉溢口中生疮腐烂作臭胸膈肩背两脇两臂皆痛心虚则心腹相引而痛或梦刀杖火焰赤衣红色之物炉冶之事以恍怖人心病欲濡急食咸以濡之用苦以补之甘以泻之禁湿衣热食心恶热及水心病当脐上有动脉按之牢若痛更苦烦煎手足心热口干舌强咽喉痛咽不下忘前失后宜服五参丸秦芄【七钱】人参【七钱】丹参【七钱】参【一两】干姜【三钱】沙参【四钱】酸仁【七钱】
　　右为末蜜丸空心人参汤服三四十丸日再服修养心脏法
　　当以四月五月朔清旦面南端坐叩齿九通潄玉泉三次静思注想吸离宫赤气入口三吞之闭气三十息以补呵气之损
　　六气治心法
　　治心脏用呵以鼻渐长引炁以口呵之皆调炁如上勿令自耳闻之若心有病大呵三遍呵时以手交乂乗起顶上为之去心家劳热一切烦闷疾愈即止过度即损亦须以呼字吸旺炁以补之
　　黄帝制夏季所服竒方
　　黄帝曰夏三月服何药岐伯曰以补肾茯苓丸能治男子内虚不能饮食健忘悲忧不乐喜怒无常四肢浮肿小便赤黄精浊淋漓绞痛膀胱冷痛隂囊湿痒口渇饮水腹胀皆犯五劳七伤宜服此方
　　茯苓【五钱食不消加一钱】杜仲【五钱腰痛加一钱】山茱萸【四钱湿痒加五分】附子【二钱有风加五分】牡丹皮【四钱腹中逰风加一钱】泽泻【三钱水炁加五分】桂【三钱顔色不荣加五分】山药【五钱头风加一钱】地黄【四钱秋冬加一钱】细辛【二钱目昏加一钱】石斛【四钱隂湿加一钱】苁蓉【三钱痿黄加五分】生姜【二钱】右一十三味共为末炼蜜为丸如桐子大毎服七丸日再服忌房事生冷猪鱼等食
　　心脏导引法
　　可正坐两手作拳用力左右互筑各五六度又以一手向上拓空如擎石米之重左右更手行之又以两手交乂以脚手中各五六度闭炁为之去心胸风邪诸疾行之良乆闭目三咽津叩齿三通而止
　　夏季摄生消息论
　　夏三月属火主于长养心炁火旺味属苦火能尅金金属肺肺主辛当夏饮食之味宜减苦増辛以养肺心炁当呵以疎之嘘以顺之三伏内腹中常冷特忌下利恐泄隂气故不宜针炙惟宜发汗夏至后主土一隂生宜服热物兼服补肾汤药夏季心旺肾衰虽大热不宜吃冷陶氷雪蜜水凉粉冷粥饱腹受寒必起霍乱莫食茄生菜原腹中方受隂炁食此凝滞之物多为积块若患冷炁痰火之人切宜忌之老人尤当慎防平居檐下过廊衖堂破皆不可纳凉此等所在虽凉贼风中人最暴惟宜虚堂净室水亭木隂洁浄空厰之处自然清凉更宜调息净心常如氷雪在心炎热亦于吾心少减不可以热为热更生热矣毎日宜进温补平顺丸散饮食温暖不令大饱常常进之宜桂汤荳蔲熟水其于肥腻当戒不得在星月下露坐兼便睡着使人扇风取凉一时虽快风入皮毛其患最深贪凉兼汗身当风而卧多风疾手足不仁语言蹇澁四肢瘫痪虽不人人如此亦有当时中者亦有不便中者其说何也逢年嵗方壮遇月之满得时之和即幸而免至后还发若或年力衰迈值月之亏失时之和无不中者头为诸阳之总尤不可风卧处宜宻防小隙防孔以伤其脑户夏三日毎日梳头一二百下不得梳着头皮当在无风处梳之自然除风明目矣
　　养生论曰夏谓蕃秀天地炁交万物华实夜卧蚤起无厌于日使志无怒使华成实使炁得泄此夏炁之应长养之道也逆之则伤心秋发痎疟奉收者少冬至病重
　　又曰夏炁热宜食菽以寒之不可一于热也禁饮温汤禁食过饱禁湿地卧并穿湿衣
　　夏三月【阙】己戊申巳【阙】丑未辰日宜炼丹药
　　夏三月头卧宜向南方吉
　　夏三月六炁一十【阙】　皆正长养之令勿起土伐大树千金方曰夏七十二日省苦増辛以养肺炁
　　内经曰夏季不可枕冷石并铁物取凉大损人目陶隐居曰氷水止可浸物使驱日晒暑炁不可作水服入腹内冷热相成疾若多着饴糖拌食以解酷暑亦可
　　书曰夏至后秋分前忌食肥腻饼臛油酥之属此等物与酒浆菓极为相妨夏月多疾以此
　　又曰夏勿露卧令人皮肤成癣或作面疯
　　又曰夏伤暑热秋必痎疟忽遇大寒当急防避人多率受时病由此而生
　　参赞书曰日色晒热石上凳上不可便坐搐热生豚疮冷生疝炁人自大日色中热处晒回不可冷水洗面损目伏热在身勿得饮冷水及以冷物激身能杀人
　　书云五六月深山涧中停水多有鱼鼈精涎在内饮之成瘕
　　养生论曰夏日不宜大醉清晨吃炒葱头酒一二杯令人血炁通畅
　　又曰风毒脚炁因肾虚而得人生命门属肾夏月精化为水肾方衰絶故不宜房色过度以伤元炁
　　金匮要略曰夏三月不可食猪心恐死炁犯我灵台耳宜食苦荬以益心
　　千金异方曰夏三月丙丁日忌夫妇容止
　　养生论曰夏月宜用五枝汤洗浴浴讫以香粉傅身能驱瘴毒疎风炁滋血脉且免汗湿隂处使皮肤燥痒五枝汤方
　　桑枝　槐枝　桃枝　栁枝【各一握】麻叶半斤煎汤一桶去滓温洗一日一次
　　傅身香粉方
　　用粟米作粉一斤无粟米以葛粉代之加　青木香麻黄根　香附子【炒】甘松　藿香　零陵香
　　已上各二两捣罗为末和粉拌匀作稀绢袋盛之浴后扑身
　　夏三月合用药方
　　荳蔲散　治夏月多冷炁发动胸膈炁滞噎塞脾胃不和不思饮食服
　　草荳蔲【四两同生姜四两炒香黄为度去姜用】大麦芽【十两炒黄】神麯【四两炒黄】甘草【四两炙】干姜　【两炮】
　　右为末毎服一钱如防茶吃不计时服
　　苁蓉丸　平补下元明目妙甚
　　苁蓉【四两酒洗去心内白汁】巴防【二两】菊花【二两】枸杞【二两】
　　右炼蜜为丸桐子大毎服二十丸盐汤下
　　诃子散　脾胃忽生冷炁腹胀满疼闷泄泻不止诃子皮【五个】大腹【五个去外皮】甘草【五钱炙】白术【五钱炒】草荳蔲【十四个麯包炒黄去麯用】人参【五钱】
　　右为末毎服二钱水一盏入枣二个生姜一一小片同煎至六分温服
　　棱术散　夏日因食冷物炁积膈滞或心腹疼痛等症宜常服之
　　用京三棱【三两湿纸裹煨热透另捣】莪术【三两同上制】乌药【三两去皮】甘草【三两炙】陈皮【二两用厚朴亦可】
　　右为末毎服一钱盐汤调下不拘时服
　　四顺丸　老人百疾
　　神麯【四两入生姜二两去皮一处杵作饼子焙干】甘草【一两炙黄】草荳蔲【一两五钱先炮熟去皮细剉用】大麦芽【二两炒黄】
　　右为末盐汤服一钱
　　橘红散　夏月消食和气
　　广陈皮【用一斤汤浸洗五七次布包压干又用生姜半斤取自然汁将皮拌匀一宿焙干　一斤】肉荳蔲【一两】甘草【二两】
　　右将甘草同白盐三四两同炒盐红色草赤色为度共橘皮为末用茶防服一钱一次
　　太上用后玉经八方
　　　巽卦东南　台王母四童散方
　　辰砂【四两本方原用伏火丹砂六两一时难得且未当轻用】胡麻【四两浄九蒸九曝炒防黄】天门冬【四两去心】茯苓【六两】白术【四两】黄精【六两】桃仁【四两去皮】右七味合为末炼蜜为丸捣万余下夏月丸服余月散服如桐子大毎二十丸能服八年顔如婴童肌如凝脂不可漫传以获天谴
　　　离卦正南　彭君麋角粉方
　　毎用麋角【注曰麋鹿之大者角丫乂不齐白如象牙出水泽中非山兽也大者二十斤一副生海边】取用一两具解为寸叚去心中黒血色恶物用米泔浸之夏三日冬十日一换泔浸约一月已上似欲輭即取出入甑中蒸之覆以桑白皮烂如蒸芋晒干粉之入伏火硫黄一两以酒调三钱一服此方彭祖服之得夀成仙有人于鹄鸣山石洞中得石刻方与此同也
　　夏四月事宜
　　孝经纬曰谷雨后十五日斗指巽为立夏物至此时皆假大也后十五日斗指已为小满小满者言物长于此小得盈满也律名中吕白虎通曰中吕何言阳炁极捋彼故复中难之也晋志曰吕者助也隂助成阳之功也四月建己巳者起也物至于此毕尽而起也西京杂记曰阳德用事和炁皆阳为正阳之月又曰阳虽用事而阳不独存纯阳凝于无隂亦谓之曰隂月文选称为除月又曰首夏维夏
　　是月也盛德在火天道西行作事出行宜向西吉是月毎清晨吃葱头酒一二杯令血气通畅
　　四月丁巳宜祀灶十六日天仓开宜入山修道收书于未梅雨时开阁厨晾燥随即闭门内放七里香花或樟脑不生蠧鱼
　　收画未梅雨前逐幅抺去蒸痕日中晒晾令燥卷入匣以厚纸糊匣口四围梅后方开匣须杉木桫木为之内不用纸糊并油漆以辟霉炁
　　辟蚊方用鲛鱼晒干于室中烧之可少解其横是月伐木不蛀
　　月令纂曰是月于鱼池中纳一神守则鱼不走养鲤善飞尤为要【神守即今之鱼也】
　　冯氏口谈曰戎衣同花椒卷收或芫花末掺之则不蛀一用出缸蓝布包之亦妙风领暖耳包藏瓮中宻封瓮口毛决不脱
　　月録曰洗葛衣用梅叶揉碎洗之经夏不脆忌用木盆则黒以磁器洗之
　　内景经曰是月食莼菜鲫鱼作羮开胃
　　灵寳经曰是月八日宜修启夀斋
　　是月初二十六十八十九日拔白生黒
　　云笈七籖曰木善治转筋病者不必服此但口呼木二字其病即瘥
　　月令纂曰是月初四日七日八日九日取枸杞煎汤沐浴令人不老肌肤光泽
　　云笈七籖曰是月朢后宜食桑椹酒治风热之疾亦可是月采桑椹取汁三斗白蜜四两酥油二两生姜汁二两以罐先盛椹汁重汤煮汁到三升方入蜜酥姜汁再加盐三钱又煮如膏磁器收贮毎服一小杯酒服大治百种风疾
　　千金月令曰四月节内宜服暖宜食羊肾粥其洗去以丝子一两研煮取汁一两滤浄和麫切煮将羊肾一具切条葱炒作臛食之补肾疗眼暗赤肿
　　此月宜晚卧早起感受天地之精炁令人长夀
　　月令曰四月十五日取浮萍一两麻黄去根桂心附子炮去脐皮各五钱捣为末毎用一两药末入生姜二片葱头二个煎至八分热服盖暖取汗治时行热病四月事忌
　　摄生月令曰四月为干生气在夘死气在酉不宜用已日时犯月建百事不吉
　　又曰初九二十五忌裁制交易
　　白云杂忌曰是月勿食雉令人炁逆勿食鳝能害人金方曰勿令韮菜同鸡肉食暴死者尤不可食作内疽生胸臆中勿食诸物之心勿大醉勿食葫伤人神损胆炁令人喘悸脇肋炁急勿食生蒜伤人更禁男女同房忌纯隂用事【葫即葫荽也】
　　云笈七籖曰是月八日不宜逺行宜清心斋沐必得福庆
　　又曰是月忌暴怒伤心秋必为疟自夏至至九月忌食隔宿肉菜之物忌用宿水洗面潄口
　　孙真人曰是月初五日忌见一切生血勿食生菜初八日十六日忌嗜欲犯之夭夀
　　杨公忌曰是月初七日不宜问疾
　　四月修养法
　　孟夏之月天地始交万物并秀宜夜卧早起以受清明之气勿大怒大泄夏者火也位南方其声呼其液汗故怒与泄为伤元气也卦值干干者健也阳之性天之象也君子以自强不息生炁在夘坐卧行功宜向正东方孙真人曰是月肝藏已病心脏渐壮宜増酸减苦以补肾助肝调养胃炁勿受西北二方暴风勿接隂以壮肾水当静养以息心火勿与淫接以宁其神以自强不息天地化生之机
　　灵剑子曰补心脏坐功之法有二一势正坐斜身用力偏敌如排山势极力为之能去腰脊风冷宜通五脏六腑散脚炁补心益炁左右以此一势行之二势以一手按防一手向上极力如托石闭炁行之左右同行去两脇间风毒治心脏通和血脉
　　月令曰君子斋戒处必掩身毋躁止声色毋进御薄滋味毋违和节嗜欲定心炁
　　内丹秘要曰姤月为一隂始生之月也隂炁方生喻身中阴符起缩之地灵丹养成入口中当驯致其道遂归丹田不可荒忙急速
　　保生心鉴曰五月属火午火大旺则金炁受伤古人于是时独宿淡味兢兢业业保养生脏正嫌火之旺耳

















　　五月事宜
　　孝经纬曰小满后十五日斗指丙为芒种后十五日斗指午为夏至曰芒种者言有芒之谷可播种也夏至者言万物于此假大而极至也白虎通曰律防賔防者下也賔者敬也言一隂始生萎蘼阳不资以为用如賔在外而不为内至也乐志曰辰为午午者长也大也言物皆长大也吴子夜四时歌曰是月为郁蒸为仲暑东坡诗曰云飞龙御月
　　枢经曰是月天道西北行作事出行俱宜向西北吉荆楚记曰五日以艾一人形悬于门户上以辟邪炁以五防丝系于臂上辟兵厌鬼且能令人不染瘟疾口内常称游光厉鬼四字知其名则鬼逺辟
　　云笈七籖曰五月并十二月晦日正月中常宜焚烧杀鬼丹方
　　鬼箭　蜈蚣　牛黄　野葛　雄黄　雌黄　硃砂防芦　鬼比目　桃仁　乌头　附子　半夏　硫黄　巴荳　犀角　鬼臼　麝香　白术　苍术【各等分】共二十味为末用菵草汁为丸否用糊汁亦可如鸡子大毎焚一丸百邪皆灭
　　道藏灵寳辟瘟丹方
　　苍术【一斤】降香【四两】雄黄【二两】硃砂【二两】硫黄【一两】硝石【一两】柏叶【八两】菖蒲根【四两】丹参【三两】桂皮【二两】藿香【二两】白芷【四两】桃头【四两五月五日午时收】雄狐粪【二两】蕲艾【四两】商陆根【二两】大黄【二两】羌活【二两】独活【二两】雌黄【一两】赤小荳【二两】仙茅【二两】唵叭香【无亦可免】已上二十四味按二十四炁为末米糊为丸如弹子大火上焚烧一丸
　　太仓公辟瘟丹方【太仓公乃齐之神医淳于意也】
　　凡官舍旅馆乆无人到积湿积邪容易侵人制此爇之可以逺此宜于五六月终日焚之可以辟瘟逺邪苍术【一斤】台芎【八两】黄连【八两】白术【八两】羌活【半斤】川芎【四两】草乌【四两】细辛【四两】柴胡【四两】防风【四两】独活【四两】甘草【四两】藁本【四两】白芷【四两】香附子【四两】当归【四两】荆芥【四两】天麻【四两】官桂【四两】甘松【四两】干姜【四两】三柰【四两】麻黄【四　两牙】皂【四两】芍药【四两】麝香【三分】右为末煮红肉为丸如弹子大毎用一丸焚烧
　　千金月令曰是月取浮萍隂干和雄黄些少烧烟去蚊火烧子安床下辟狗蚤
　　纂要曰五月五日采艾治百病
　　琐碎録曰五日硃砂写荼字倒贴辟蛇蝎写白字倒贴柱上辟蚊虫写仪方二字倒贴亦妙
　　又曰午时将灯草浸油内望太阳咒曰天上金鸡吃蚊子脑髓液念七遍吸太阳炁吹于灯草上夜防灯草炤蚊俱去
　　吕公曰五日午时韮菜地上面东不语取蚯蚓泥藏之【即蚯蚓粪也圆如碎珠粒粒成块即此物也】遇鱼骨鲠喉用此少许擦咽喉外皮即消
　　广恵方曰五日取晚蚕蛾一节竹筒内开眼处封贮待其干死遇竹木刺伤者以些少涂之即出更有别用如此方可收得
　　杂记曰以青蒿草捣汁和石灰作饼子隂干收起遇刀斧伤者涂之立效愈后无痕又一方采百草头捣汁和石灰作块子凿大桑树上一孔纳灰饼在内待百日后取出曝干为末傅金疮神效
　　五月五日宜合紫金锭保生锭子治小儿疾方在医书録内府此日用雄黄研末少加硃砂收真蟾酥作杵隂干凡遇恶毒初起以唾磨搽防痛立消
　　琐碎録曰五日取鼈爪着衣领中令人不忘
　　千金方曰五日日未出时取东向桃枝刻作小人形着衣领中令人不忘
　　养生杂忌曰病目者以红绢盛榴花拭目弃之谓代其病凡红物俱可
　　又云五日取蒿苣菜原窠或叶置厨柜内不生蛀虫置毛褐衣内亦妙
　　千金方云五日取葵子防炒为末患淋者食前温酒服一钱立愈
　　又云取鲤鱼枕骨烧灰治乆痢如神
　　云笈七籖曰五月一日取枸杞煎汤沐浴令人不老不病五日以兰汤沐浴亦可初四初七初八日沐浴吉
　　枢经曰初九日沐浴令人长命
　　髙子曰五月五日午时修合药饵者以天罡此时正塞鬼户斗柄诀以月月尝加戌五月毎日戌时天罡指午亥时指未自未轮转五日午时正指艮宫为鬼户也故用此时合药甚效又为天中之节
　　养生论曰五月五日宜合截疟鬼哭丹用上好白砒五钱研细入铁铫内以寒水石一两为末围定然后以磁碗盖定用白纸作条封碗合缝炭火炙铫烟出熏纸条黄色即上取放纸上置泥地出火气一时取研为细末入氷片一分麝香一分共研蒸饼为丸桐子大硃砂为衣毎服一丸临蒸日神前香炉上熏过朝北井花水吞下忌食鱼麫生冷十日永不再发合时不令妇女孝服人见妇人有病令丈夫捻入口中吞下立效又不泄泻真玅剂也
　　简易方曰用独蒲蒜同真飞丹捣和为丸圆眼大治疟临发用一丸井花水面东吞服即愈
　　保生月録曰是月十一日天仓开宜入山修道
　　简易方曰疫炁时行用管仲置水缸内食水不染十二月除夕同此
　　本草云五日取露草百种隂干烧为灰以井水炼成膏再用严醋和为饼子腋下挟之干即换去五遍能治腋下臭炁又能抽出一身中疮积毒炁挟完即以小便洗腋下干浄最效
　　牧民方曰中风牙不能下药用氷片天南星五日午时合起遇病以指蘸药擦大牙左右二十三擦口自能开方下别药治之
　　长生要録曰五月五日有雨急破竹一二株内有神水沥和獭肝为丸治心腹积聚
　　又曰是日取葛根为末疗金疮断血除疟取猪牙烧灰治小儿惊癎并涂蛇伤又云取蝙蝠倒挂晒干和官桂薫陆香烧之辟蚊
　　家塾事亲曰己丑卯辰日祀灶以猪首吉五月朔日不宜出钱财
　　万氏家抄曰五日取虾蟆晒干收起纸包红绢袋盛疟发早男左女右臂上挂幇勿令知之立愈
　　礼仪志曰夏至浚井能改水朱索防栁杞桃结印为门户饰可止恶炁
　　十三日竹醉日可移竹易活夏至淘并可去瘟疫五月五日取塜上泥并砖石一块回家以小瓶盛埋门外堦下合家不患时症
　　抱朴子曰五日硃书赤灵符着心前辟兵袪瘟去百病此即治百病符也【正月元日佩即此符】



　　本草云五日采苋菜加马齿苋为末等分产妇服之易产
　　云笈七籖曰五日不可见血物
　　传济方曰五日午时或腊月三十日收猪心血同黄丹乳香相和为丸鸡荳大以红绢盛挂门上如有产妇子死腹中者令酒磨一丸即下
　　五月取桃仁一百个去皮尖研细入黄丹二钱丸如桐子大治疟发日面北用温酒或井花水吞下三丸即絶合忌妇女鸡犬见之
　　琐碎録五日清晨取白矾一块自早晒至晚收之百虫咬伤以些少涂之即止又能消毒取独蒜不分瓣蒜也捣烂涂面皮手脚一年不生恶疮及冬月不作冻疮神验不可多擦
　　卫生方云五日取百草头晒干为细末用纸包收起临用取一撮白纸封好用红布绢拴定令患疟人以眼案臂面北男左女右系臂上股勿令病人知为何物极有应验
　　又曰五日采蜀葵花赤白二色收起阴干赤者治妇人赤带白治白带
　　又曰取鸡肠草隂干烧灰治积年恶疮极效采无花果隂干治咽喉诸疾
　　云笈七籖曰五日午时取天落水磨硃写一龙字明年若又雨取水磨墨写一龙字如钱大二字合作一小丸妇人难产乳香汤吞之生出男左女右手中握字丸即下如次年无雨前字无用矣毎年须写百字以济人
　　本草图经曰五月收杏去核自朝蒸之至午而止以防火烘之收贮少加糖霜可食驻顔故有杏金丹之说不宜多食
　　五日午时饮菖蒲雄黄酒辟除百疾而禁百虫
　　琐碎録曰五日并夏至日有患嗓臭者于日未出时汲井花水一盏作三吐门阃里如此三十日口臭永除矣
　　吕公歳时记曰夏至一阴生宜服饵制过硫黄以折隂炁
　　千金方曰五月二十七日宜服五味子汤取五味一合捣置小瓶中以百滚汤入蜜少许即封口置火边良乆乃服生津止渇
　　二十日采小蒜曝干治心烦痛解诸毒又治小儿丹夏至后宜浚井改水以去瘟病
　　是月十六日二十日宜防白
　　洛阳记午日造术羮艾酒以花丝楼阁挿鬓赠遗造辟瘟扇
　　文昌杂録曰端午日走马谓之躤栁
　　保生余録曰五月取萤火二七枚撚白髪能黒
　　千金方曰多采苍耳隂干置大瓮中能辟恶炁若有时疫生发即取为末举家服之不染若病胀满心闷发热即服此又能杀三尸九虫
　　救民易方曰五月五日六月六日九月九日采稀莶草即白花菜是也去根花并子浄用茎叶入甑九蒸九曝层层洒酒与蜜水蒸完极香为末蜜丸皂角子大毎服五七丸米汤下服至百日去周身瘫痪风疾口眼歪斜涎痰壅塞乆卧不起又能明目白髪变黒筋力强健效不可言
　　万氏家抄曰五日午时采鸡肠草晒干为末齿痛热肿者擦之立愈千金月令曰五日取瓦上青苔或百草霜入盐口效或水煮羊蹄根或醋煮川椒俱能治齿百疾
　　灵寳经曰是月五日可修续命斋
　　太上浄明御瘟经略曰天地无私陶铸万物本无善恶世人自私故生灾祸饮食不忌服链不时善既无闻过则可述司罚之神得而窥测布此毒炁一及成疾不悟愆尤不能保防反怨道咎师其疾愈甚大凢四时调养务在得中服药吐纳以生正炁我有神符使其佩服合免斯难兼有秘咒毎月持斋而诵之神将日夜防卫瘟毒百神皆知某为太上弟子畏而敬之诵至百遍百鬼头伤脑裂而散咒曰唵旑【乌可切】暮秖【音只】混嚩【音马】【音吕】【音防】
　　九天髙明大使神功玅济真君驱瘟遣疫消灾真符书符以朱书黄素左手五雷诀右手举笔咒曰洞天赤文丹灵燿虚驱瘟摄毒奉命天书金箓玉简嵬鬼悉驱太上有勑元君安居急急如太虚紫清律令勑



　　北极黒煞天丁五方杀瘟神符
　　书符须澄心静虑存自已精炁神三者上与北斗三台星合一元真气入笔黙诵兕曰魁防魓魒尊帝星君律令勑七遍毎符一道诵咒七遍【阙】至诚贴之
　　法用天罡日制白杨木板五块长一尺五寸濶三寸六分小尺朱书后符五道于上凡人家瘟疫传染不絶以此安镇宅中五方或钉壁上病隂乃烧五符出道藏北极驱瘟真经
　　天罡日立成
　　正月巳日二月子日三月未日四月寅日
　　五月酉日六月辰日七月亥日八月午日
　　九月丑日十月申日十一月卯日十二月戌日
<子部,杂家类,杂品之属,遵生八牋,卷四>
<子部,杂家类,杂品之属,遵生八牋,卷四>








　　五月事忌
　　五月用事不宜用午犯月建百事不吉
　　十五二十五日忌裁衣交易
　　经曰五月初五初六初七日十五十六十七日二十五二十六二十七日为之九毒戒夫妇容止勿居湿地以招邪炁勿露卧星月之下
　　问礼俗云五月俗称恶月按月令仲夏隂阳交生死之分君子节嗜欲勿任声色
　　金匮要略云勿食韮菜令人乏力损目勿食生菜酉阳杂记曰五月蜕精神不可上屋令人魂魄不安太平御览异苑曰五月勿晒床荐蓆
　　月令图经勿食浓肥勿食煮饼可食温暖之物
　　普济方云勿食獐鹿马各兽肉伤人神炁
　　本草云勿食山泽中水勿食未成核果令人发痈毒及寒热勿食生菜勿食鸡肉勿食蛇鳝勿食羊蹄
　　保生心鉴曰是月勿下枯井及深穽中多毒炁先以鸡毛探之若毛下旋舞者即是有毒不可下也
　　济世方曰五月不可多食茄子损人动炁茄属土耳歳时记曰勿食菘菜发皮肤疯痒
　　保生月録曰茉莉花勿置床头引蜈蚣当忌李子不可与蜜雀肉同食损五脏
　　千金方曰小儿不可弄槿花惹病痁槿为疟子花五月勿食鲤多发风勿食其脑鲤鲊不可同小荳藿官桂猪肝同食损人
　　类摘良忌云江鱼即黄鱼也不可同荞麦食令人失音枇杷不可同炙肉热麫同食令人患热发黄桃子不可与鼈同食
　　便民图纂曰甜沉水者杀人多食作隂下痒生疮患脚炁食之永不愈双蒂者杀人且此物不可与油饼同食
　　杨公忌曰初五日不宜问疾名地腊日
　　夏五月修养法
　　仲夏之月万物以成天地化生勿以极热勿大汗勿曝露星宿皆成恶疾忌冐西北之风邪炁犯人勿杀生命是月肝脏已病神炁不行火炁渐壮水力衰弱宜补肾助肺调理胃炁以顺其时卦值姤姤者遇也以隂遇阳以柔遇刚之象也生炁在辰宜坐卧向东南方
　　孙真人曰是月肝脏炁休心正旺宜减酸増苦益肝补肾固宻精炁卧早起早慎发泄五日尤宜斋戒静养以顺天时
　　保生心鉴曰午火旺则金衰于时当独宿淡滋味保养生脏
　　灵剑子坐功法常以两手合掌向前筑去臂腕如此七次淘心脏风劳散闗节滞气
　　养生纂曰此时静养毋躁止声色毋违天和毋幸遇节嗜欲定心炁可居髙明可逺眺望可入山林以避炎暑可坐台榭空厰之处

















　　六月事宜
　　孝经纬曰夏至后十五日斗指午为小暑后十五日斗指未为大暑小大者就极热之中分为大小初后为小朢后为大也律林钟林者众也万物成熟种类众多乐志曰月辰为未未者吐也万物向成咸有味也要纂曰六月为徂暑
　　枢曰是月天道东行作事出行俱宜东向吉其月遇土王戊日祭中霤之神
　　是月宜饮乌梅酱木酱梅醤荳蔲汤以袪渇方俱见前
　　三伏日宜服肾沥汤治男子虚羸五劳七伤风湿脏虚耳聋目暗方
　　干地黄【六分】黄茋【六分】茯苓【六分】五味子【四分】羚羊角【四分】桑螵蛸【三两炙】地骨皮【一两】桂心【一两】门冬【五分去心】磁石【一钱二分】打碎水洗令黒汁出尽为止羊肾二个猪肾亦可去脂膜切如柳叶以水四升先煮去水升半即掠去水上肥沫及肾滓取汁煎诸药澄清去滓分为三服三伏日各服一料随人加减亦可忌食大蒜生葱冷陈滑物空心平旦服之
　　养生杂纂曰老人炁弱当夏之时纳隂在内以隂弱之腹当肥冷之物则多成泄泻一伤真炁卒难补复不宜燥热补药惟用平补温和之剂如八味丸之类以助元炁
　　云笈七籖曰六月六日沐浴斋戒絶其营俗
　　闗西旧俗志曰六月六日取水收起净瓮盛之一年不臭用以作醋酱腌物一年不壊
　　真诰曰十九日廿四日拔白永不生又云初三初四初八廿八日拔白亦可
　　四时纂要曰是月初一日初七初八二十一日沐浴去疾禳灾
　　七籖曰是月二十七日取枸杞煎汤沐浴至老不病荆楚记曰六月伏日宜作汤饼食之名为辟恶
　　旧俗曰造醤用三伏黄道日浸豆黄道日拌黄用草乌五七个切作四片撒上其蛆尽死
　　农桑要曰是月剰饭用苋菜盖之过夜不馊
　　山居四要曰养鱼池中是月宜纳二神守以防鱼治水泻百病用乌蔺子六月六日同麫炒黄等分为末米饮调服二钱
　　琐碎録曰宜食苦荬可益心炁
　　家塾事亲曰西性温熟者可食解暑名白虎汤千金月令云是月可食乌梅醤止渇方用乌梅捣烂加蜜适中调汤防煮饮之水泻渇者以梅加砂糖姜米饮之不渇
　　便民图纂曰六月六日用井花水以白盐淘于水中作卤新锅仍煎作白盐以此盐擦牙毕以水吐手心内洗眼虽老犹能灯下读书
　　抱朴子养生书云三伏内用甘草一钱好明白滑石六钱为末和水饮之名六一散令人免中暑泄泻
　　三伏内服十味香薷饮方
　　香薷【数年陈者一两】人参　陈皮　白术【炒】白匾荳【炒】茯苓黄茋　木　厚朴【姜汁浸】甘草【各五钱】
　　共为饮片水煎停冷服之或为细末水调一二钱服
　　三伏时用门冬五味子人参泡汤代茶谓之参麦散消渇生津
　　济世仁术曰六月极热可用扇急扇手心则五体俱凉抱朴子曰三伏中用黄茋茯苓煎膏入甘草末二分以井凉水调服治谵狂大消暑热毒炁
　　又方木酱用木十两去皮细切以汤淋浸加姜片一两甘草二两紫苏十两盐一两毎用些少泡汤沈之井中极冷饮之
　　又方梅酱吃水方用黄熟梅十斤蒸烂去核将肉秤有防斤毎斤加盐三钱加紫苏干者一两干姜丝二钱甘草三钱搅匀日中大晒待红黒色收起用时加白荳仁檀香些少饴糖调匀和水服最解暑渇
　　又桂醤沈香熟水俱载饮食牋内
　　灵寳经曰六月六日宜修清暑斋
　　六月事忌
　　月令曰六月选用日时不宜用未犯月建百事不利初一日忌经营初十二十日忌交易裁衣
　　仙志戒曰六月六日忌取土开掘
　　四时纂要曰三伏日不可嫁娶伤夫妇不吉
　　云笈七籖曰六月二十四日忌逺行水陆俱不可往四时纂曰是月勿饮山涧泽水令人患瘕
　　千金方曰勿食韮令人目昏勿食羊肉伤人神炁勿食野鸭鹜鸟勿食雁勿食茱萸勿食脾乃是季月土旺在脾故也俱宜戒之
　　云笈七籖曰六月勿食羊血伤人神魂少志健忘勿食生葵必成水瘕且为犬啮终身不瘥
　　琐碎録曰暑月不可露卧勿沐浴当风慎贼邪之炁侵人
　　又曰其月无氷不可以凉水隂冷作氷饮水热生涎者勿饮能杀人
　　枢经曰是月勿斩伐草木勿动土勿举大事以揺养气
　　养生仁术曰勿専用氷水浸手足防引起狂邪之风犯之令人疯病体重炁短四肢无力
　　食治通说夏月不宜饮冷何能全断但勿宜过食冷水与生硬菓油腻甜食恐不消化亦不宜多饮汤水人能自慎省食煎炒盐腊炙之物自然津液常满何必多饮
　　便民纂曰途中一时中暑身死者勿可用冷水灌沃急就道上取热土填于死者脐上成堆片刻发开作一孔令人撒尿浇入脐孔次用生姜大蒜捣烂热汤送下即活
　　琐碎録曰暑月瓮坛大日晒热不可即取盛饮食恐收暑炁
　　杨公忌曰初三日不宜问疾
　　六月修养法
　　季夏月月发生重浊主养四时万物生荣増咸减甘以资肾脏是月肾脏炁防脾脏独旺宜减肥浓之物益固筋骨卦值遯遯者避也二隂浸长阳当避也君子庄矜自守生炁在巳坐卧宜向南方
　　孙真人曰是月肝炁防弱脾旺宜节约饮食逺声色此时隂炁内伏暑毒外蒸纵意当风任性食冷故人多暴泄之患切须饮食温软不令太饱时饮粟米温汤荳蔲熟水最好
　　内丹秘诀曰建未之月二隂之卦是隂炁渐长喻身中隂符离去午位收敛而下降也
　　灵剑于坐功法端身正坐舒手指直上反拘三举前屈前后同行至六月半后用之去腰脊脚膝痹风散膀胱邪炁









<子部,杂家类,杂品之属,遵生八牋,卷四>
　　脾脏四季旺纶
　　脾脏属中央土旺于四季为黄帝神肖凤形坤之气土之精也脾者裨也裨助胃气居心下三寸重一斤二两濶三寸长五寸脾为心子为肺母外通眉阙能制谋意辩皆脾也口为之宫其神多嫉脾无定形主土隂也妬亦无准妇人多妬乃受阴气也食熟软热物全身之道也故脾为五脏之枢开窍于口在形为颊脾脉出于隠白脾乃肉之本意处也谷气入于脾于液为涎肾邪入脾则多涎六腑胃为脾之腑合为五谷之腑也口为脾之官炁通则口知五味脾病则口不知味脾合于肉其荣唇也肌肉消瘦者脾先死也为中央为季夏日为戊巳辰为丑辰未戊为土其声宫其色黄其味甘其嗅香心邪入脾则恶香也脾之外应中岳上通镇星之精季夏并四季各十八日存镇星黄炁入脾中连于胃上以安脾神脾为消谷之腑如转磨然化其生而入于熟也脾不转则食不消也则为食患所以脾神好乐乐能使脾动荡也故诸脏不调则伤脾脾脏不调则伤质质神伤伤则人之病速也人当慎养硬物老人尤甚不欲食者脾中有不化食也贪食者脾实也无宿食而不喜食者脾虚也多惑者脾不安也色憔悴者脾受伤也好食甜者脾不足也肌肉鲜白滑腻者是脾无病征也肺邪入脾则多歌故脾有疾当用呼呼以抽其脾之疾也中热亦宜呼以出之当四季月后十八日少思屏虑屈己济人不为利争不为隂贼不与物竞不以自强恬和清虚顺坤之德而后全其生也逆之则脾肾受邪土木相尅则病矣
　　修养脾脏法
　　当以夏季之月朔旦并三季后十八日正坐中宫禁炁五息鸣天鼓二十四通【注曰鸣天鼓者以两手抱脑后用中食二指起复互换各二十四下】吸坤宫黄炁入口十二吞之以补呼之损也
　　相脾脏病法
　　脾热者鼻赤黄而肉臑脾虚则腹胀鸣成溏痢食不消化脾风则多汗恶风体上逰风防防四肢无力举动懈怠不思饮食足不能行脚下胀痛脾恶湿食苦以燥之又云脾病欲缓实甜以补之苦以泻之脾病当脐下有动气按之牢若痛若逆炁小肠急痛下泄足重胫寒两脇胀满时作呕吐炁满充心四肢浮肿宜服诃梨勒丸干地黄【一钱】牡丹皮【一钱】薯蓣【八分】泽防【八分】茯苓【八分】川芎【八分】山茱茰【九分】干姜【三分】诃梨勒皮　荜拨【三分】
　　右为末炼蜜为丸如桐子大空心地黄汤下二十丸六炁治脾法
　　治脾脏吐纳用呼法以鼻渐引长炁以呼之病脾大呼三十遍细呼十遍呼时须撮口出之不可开口能去冷炁壮热霍乱宿食不化偏疯痳痹腹内结块数数呼之相次勿絶疾退即止过度则损损有吸以补之法具前
　　脾脏四季食忌
　　六月勿食吴茱茰令人患赤白痢四季勿食脾肝羊血脾病宜食米葵禁酸味
　　导引法【六月行之】
　　可大伸一脚以两手向前反掣三五度又跪坐以两手据地回视用力作虎视各三五度能去脾家积聚风邪毒炁又能消食
　　夏时逸事
　　洗笔池
　　三吴长洲葑溪孔里有洗笔池是宣圣南逰遗迹池中水尚黒内种白荷毎年其中间黒荷一朶是圣迹之竒也至今在潇洒张郎旧居园中
　　入水避暑
　　葛仙翁毎大醉夏炎热入深水底八日乃出以能伏炁故耳
　　河朔夏饮
　　袁绍在河朔至夏大饮以避一时之暑号为河朔饮
　　髙卧北
　　陶潜于夏日髙卧北之下清风飒至自谓羲皇上人
　　避暑凉棚
　　长安人毎至六月以锦结为凉棚设坐具为避暑防
　　造百索粽
　　唐歳时节物五月有百索粽
　　捕蝇虎蟾蜍佩
　　五月五日捕蝇虎杵拌荳荳自踊跃可以系蝇取万歳蟾蜍头有角目亦颔下有丹书八字者五月五日收之隂干佩带可以避五兵
　　九子粽
　　粽名极多有九子粽王沂公诗云争传九子粽章简公诗云九子黏蒲王粽香是也
　　射粉团
　　唐时都中端午日造粉团角黍入盘中以小弓架矢射之中者取饮
　　菖蒲酒
　　端午日以菖蒲生山涧中一寸九节者或屑或切以浸酒章诗云菖蒲泛酒尧樽緑
　　五彩线
　　五月以五色线系臂名曰续命缕又曰长命缕可以辟除不祥五兵五鬼
　　蒲人艾虎
　　端午日以菖蒲根刻作小人或葫芦形佩以辟邪王诗旋刻菖蒲要辟邪五日以艾为小虎或剪防为小虎贴以艾叶内人争相戴之故章诗云玉燕头艾虎轻
　　鬭草浴兰
　　五日踏百草又作鬭百草之戏章诗云今朝鬭草得宜男五日蓄兰以为浴楚骚曰浴兰汤兮沐芳华章诗云兰芽翠釡汤
　　鳬车
　　南方兢渡使舟轻利谓之飞鳬又曰水车章诗瑶津亭下兢鳬车古诗云兰汤备浴传荆俗水马浮江吊屈魂
　　伏闭不出
　　汉官仪曰伏日万鬼行故尽日闭户不渉他事
　　暑饮碧筒
　　袁绍与刘松三伏时尽日饮酒以避一时之暑魏郑公暑饮取大荷叶以指甲去叶心令与大柄通屈茎轮菌如象鼻传席间噏之名碧筒酒
　　琢氷山
　　长安子弟毎以三伏琢氷为山置于宴席左右酒酣各有寒色
　　分龙节
　　池俗以五月二十九日三十日为分龙节雨则多水闽人以夏至后为分龙雨各有方杭俗以五月二十日为分龙
　　樱笋厨
　　歳时记以四月十五日后通谓之樱笋厨陈诗云春事无多樱笋来
　　临水宴
　　李少师与客饮燕暑月临水以荷为杯满酌不尽则重饮无日不大欢
　　霹雳酒
　　醉乡云暑月大雷霆时收雨水淘米酿酒名霹雳酒
　　寒莚氷
　　酉阳编云盛夏取大水晶如拳块置釡中新汲水煮千沸以小口大肚瓶盛汤以油绵宻封其口勿令泄炁复以重汤煮瓶千沸急沈井底平旦出之破瓶氷已结矣
　　壬癸席
　　河东备録云取猪毛刷净命工织以为席滑而且凉号曰壬癸席
　　澄水帛
　　同昌公主一日大防暑热特甚命取澄水帛以水蘸之挂于堂中满坐皆思挟纩长八九尺细明可鉴中有龙涎故能消暑
　　氷丝裀
　　唐有老人遇老妪持旧裀以半千售之有波斯国人见之曰此是氷蚕所织暑月置之座傍满坐皆凉酬以千万
　　招凉辟暑
　　拾遗记曰黒蚌千年生珠盛暑握之生凉名招凉珠可以避暑唐延学士讲易赐辟暑犀章诗云已持犀辟暑更有草迎凉酉阳编曰迎凉草碧色而簳似苦竹叶细如杉虽若干枯未尝雕落盛暑挂之门户其凉风自至
　　白龙皮
　　剧谈李德裕夏日邀同列饮延入小室开樽如坐髙秋出则火云烈日询其私信云此日以金盆水渍白龙皮置坐右皮自新罗僧得于海中者
　　溜激凉风
　　唐书拂蔴之国盛暑乃引水潜流上通屋宇机制巧宻惟闻屋上泉鸣俄见四檐飞溜悬波如瀑布激炁生凉
　　七井生凉
　　霍仙别墅一室之中开七井皆以镂雕之盘覆之夏月坐其上七井生凉不知暑炁
　　按辔木隂
　　姚崇暑月袗絺乗小驷按辔木隂顿忘烦溽
　　读随树隂
　　魏伯起夏日坐板床随逐树隂讽读累年床为之锐
　　浮沈李
　　魏文帝与吴质书云浮甘于清泉沈朱李于寒氷杜诗云翠碧李沈玉瓮
　　蹋草竞渡
　　歳时记五日士人踏百草作鬭草之戏以拯屈三闾之溺
　　厌兵续命
　　五月五日集五防缯谓之辟兵合五色丝系之臂谓之续命
　　劳酒荐
　　汉书田家伏腊烹羊炮酒以自劳月令初伏荐麦于祖祢
　　环炉交扇
　　新论王仲都夏日环炉火不言热而身不汗谢公暑月虽伏当风交扇犹沾汗流离
　　啸风雾
　　王灿大暑赋曰仰庭熠而啸风王度扇铭服絺云雾
　　避暑感凉
　　魏许使刘松辈三伏之时昼夜酣饮极醉以为避暑饮傅咸作感凉赋曰夏日困于炎暑旬日不过自凉以时之凉作感凉防
　　寺院浴佛
　　四月八日为佛诞辰诸寺院各有浴佛防僧尼竞以小盆贮铜像浸以糖菓之水覆以花棚铙鼓交迎徧往邸第富室以小杓浇灌佛身以求施利是日西湖作放生防舟楫之盛略如春时小舟竞卖鱼螺蚌售以放生
　　开煮迎新
　　宋时防捡所以四月开煮毎库各用疋帛书库名髙品以长竿悬之谓之布牌以木床铁擎为仙佛鬼神之类驾空飞动谓之台阁杂剧百戏之外又令渔父习闲竹马出猎八仙故事及命妓家女使花巾裹头为酒家保更有花菓五熟盘架放生笼养等库争为新好库妓之琤琤者皆珠翠盛妆销金红背綉鞋寳勒乗以骏骑各有皂衣黄号私身数对开导前行后执罗扇衣笈浮浪闲客随歩于后少年狎客簇盘饤持杯争劝马首金钱彩叚沾及舆从都人习以为常不以为怪所经之地髙楼逺阁綉幕如云累足骈肩真所谓万人海也
　　髙子论夏时幽赏一十二条
　　苏堤看新
　　三月中旬堤上杨栁新叶黯黯成隂浅翠娇青笼烟惹湿一望上下碧云蔽空寂寂撩人緑侵衣袂落花在地步蹀残红恍入香霞堆里不知身外更有人世知己清欢持觞覔句逢桥席赏移时而前如诗不成罚以金谷酒数
　　东郊玩蚕山
　　初成蚕箔白茧团团玉砌银铺髙下丛簇丝聨蓓蔂俨对雪峤生寒氷山耀日时见田翁称庆隣妇相邀村村挝鼓赛神缲车煮茧仓庚促织栁外鸣梭布谷催耕桑间唤雨清和风日春服初成歌咏郊逰一饱菜羮麦饭因思王建诗云已闻隣里催织作去与谁人身上着之句罗绮遍身可不念此辛苦
　　三生石谈月
　　中竺后山鼎分三石居然可坐传为泽公三生遗迹山僻景幽云深境寂松隂树色蔽日张空人罕逰赏炎天月夜煮茗烹泉与禅僧诗友分席相对覔句赓歌谈禅说偈满空孤月露浥清辉四野轻风树分凉影岂俨人在氷壶直欲谭空玉宇寥寥岩壑境是仙都最胜处矣忽听山头鹤唳溪上云生便欲驾我仙去俗抱尘心萧然氷释恐朝来去此是即再生五浊欲界
　　飞来洞避暑
　　灵鹫山下岩洞玲珑周回虚厰指为西域飞来一小岩也炁凉石冷入径凛然洞中陡处髙空若堂窄处方斗若室俱可人行无碍顶处三伏熏人燎肌燔骨坐此披襟散髪把酒放歌俾川鸣谷应清冷洒然不知人世今为何月顾我絺绤不胜秋尽矣初入体凉再入心凉深入毛骨隐隐袭人霞标云彩弄雨欹风芳华与四围山色交映携舟卷席相与枕藉乎舟中月香度酒露影湿衣欢对忘言俨共净友抵足中宵清梦身入匡庐白社中矣较与红翠相偎衾枕相狎者何如哉更愿后期与君常住浄土
　　湖心亭采莼
　　旧闻莼生越之湘湖初夏思莼毎毎徃彼采食今西湖三塔基傍莼生既多且美菱之小者俗谓之野菱亦生基畔夏日剖食鲜甘异常人少知其味者余毎采莼剥菱作野人芹荐此诚金波玉液清津碧荻之味岂与世之羔烹炙较椒馨哉供以水蔌啜以松醪咏思莼之诗歌采菱之曲更得呜呜牧笛数声渔舟欵乃相荅使我狂态陡作两腋风生若彼饱膏腴者应笑我辈寒淡
　　湖晴观水面流虹
　　湖山过雨残日烘云峦霭浮浮林铺翠湿浴晴鸥鹭争飞拂袂荷风荐爽忽焉长虹亘天五色炽焰影落湖波光彩浮濯乍骇蛟腾在渊滉荡上下水天交映烁电絶流射日蒸霞似夺頽丸晚色睥睨静观景趣髙逺不觉胸中习气欲共水天吞吐此岂丰城伏劔时为幽人一剖璞中蕴色
　　山晚听轻雷断雨
　　山楼一枕晚凉卧醉初足倚栏长啸爽豁吟眸时听南山之阳殷雷隐隐树头屋角鸠快新晴唤妇声呼部部矣云含剰雨犹着数防飘揺西壁月痕影落湖波溶漾四山静寂兀坐人闲忽送晚钟一清俗耳渔灯万盏鳞次比来更换睫间幽览使我眼触成迷意触防契顿超色境胜地
　　乘庵剖莲雪藕
　　莲实之鲜美在清晨水气夜浮斯时正足若日出露晞鲜美已去过半当夜宿岳王祠侧湖莲最多晓剖百房饱啖足味藕以出水为佳色緑为美旋抱西子一弯起我中山乆渇快赏防哉口之于味何甘哉况莲得中通外直藕洁秽不可汚此正幽人素心能不日茹佳味
　　空亭坐月鸣琴
　　夏日山亭对月暑气西沈南薫习习生凉极目遥山盘郁氷镜两湖隐约何来钟磬抱琴弹月响遏流云髙旷抚秋鸿出塞清幽鼓石上流泉风雷引可辟炎蒸广寒逰偏宜清冷乐矣山居之吟悲哉楚些之曲泠然指上梅花寒彻人间烦愤矣噫何能即元亮无弦之声得尘世钟期之听哉宜正音为之絶响
　　观湖上风雨欲来
　　山阁五六月间风过生寒溪云欲起山色忽隂忽晴湖光乍开乍合浓云影日自过处段段生隂云走若飞故开合甚疾此景静玩可以忘饥顷焉风号万壑雨横两间骇水腾波湖烟泼墨观处心飞神动诚一异观哉有时龙见余曽目覩龙体仅露数尺背抺螺青腹闪珠白矫矫盘盘滃云卷雨湖水奔跳奋若人立浪花喷瀑自下而升望惊汩急漂疾滂湃汹涌移时乃平对此水天浑合恍坐洪蒙空中楼阁飞动不知身在何所因思上古太素简朴无华是即雨中世界要知一切生灭本空何尔执持念根不向无所有中解脱
　　步山径野花幽鸟
　　山深幽境真趣颇多当残春初夏之时步入林峦松竹交映遐观逺眺曲径通幽野花隐隐生香而嗅味恬淡非檀麝之香浓山禽闗闗弄舌而清韵闲雅非笙簧之声巧此皆造化机局娱目恱心静赏无厌时抱焦桐向松隂石上抚一二雅调萧然景防幻身是即画中人物逺听山村茅屋傍午鸣鸡伐木丁丁樵歌相荅经丘寻壑更出世外防层此景无竞无争足力所到何地非我传舍又何必与尘俗恶界区区较尺寸哉












　　遵生八牋卷
<子部,杂家类,杂品之属,遵生八牋>
　　钦定四库全书
　　遵生八牋巻五
　　明　高濓　撰
　　四时调摄牋
　　秋三月调摄总类
　　礼记西方曰秋秋者愁也愁之以时察守义也太经曰秋者物皆成象而聚也管子曰秋者阴气始下故万物收淮南子曰秋为矩矩者所以方万物也汉律志曰少阴者西方也西者迁也阴气迁落万物【子由切】敛乃成熟也当审时节宣调摄以衞其生
　　立秋金相秋分金旺立冬金休冬至金废立春金囚春分金死立夏金殁夏至金胎言金孕于火土之中也臞仙月占主疾
　　七月甲子日忌雷主多暴疾晦日忌风主多痈
　　八月秋分后忌多霜主病
　　九月忌行夏令主多鼽
<子部,杂家类,杂品之属,遵生八牋,卷五>
　　肺脏秋旺论
　　肺属西方金为白帝神形如白虎象如悬磬色如缟映红居五脏之上对胷若覆葢然如为华葢肺者防也言其气防郁也重三觔三两六叶两耳总计八叶肺为脾子为肾母下有七魄如婴儿名尸狗伏尸雀阴吞贼非毒除秽辟臭乃七名也夜卧及平旦时叩齿三十六通呼肺神及七魄名以安五脏鼻为之宫左为庚右为辛在气为咳在液为涕在形为皮毛也上通气至脑戸下通气至脾中是以诸气属肺故肺为呼吸之根源为传送之宫殿也肺之脉出于少商又为魄门久卧伤气肾邪入肺则多涕肺生于右为喘咳大肠为肺之府大肠与肺合为传泻行导之府鼻为肺之宫肺气通则鼻知香臭肺合于皮其荣毛也皮枯而毛落者肺先死也肺纳金金受炁于寅生于巳旺于酉病于亥死于午墓于丑为秋日为庚辛为申酉其声商其色白其味辛其臭腥心邪入肺则恶腥也其性义其情怒肺之外应五岳上通太白之精于秋之王日存太白之炁入于肺以助肺神肺风者鼻即塞也容色枯者肺干也鼻痒者肺有虫也多恐惧者魄离于肺也身体黧黑者肺炁微也多怒气者肺盛也不耐寒者肺劳也肺劳则多睡好食辛辣者肺不足也肠鸣者肺炁壅也肺邪自入者则好吸故人之顔色莹白者则肺无病也肺有疾用呬以抽之无故而呬不祥也秋三月金旺主杀万物枯损故安其魄而存其形者当含仁育物施惠敛容藏阳分形万物收杀雀卧鸡起斩伐草木以顺杀气长肺之刚则邪炁不侵逆之则五脏乖而百病作矣
　　相肺脏病法
　　肺病热右颊赤肺病色白而毛稿喘咳炁逆胷背四肢烦痛或梦美人交合或见花旛衣甲日月云鹤贵人相临肺虚则炁短不能调息肺燥则喉干肺风则多汗畏风欬如炁喘旦善暮甚病炁上逆急食苦以泄之又曰宜酸以收之用辛以补之苦以泻之禁食寒肺恶寒也
<子部,杂家类,杂品之属,遵生八牋,卷五>肺有病不闻香臭鼻生瘜肉或生疮疥皮肤燥痒炁盛咳唾吐脓血宜服排风散
　　排风散
　　用治皮肤疮癣疥癞气满咳嗽涕唾稠严
　　人参【三钱】丹参【五分】防风【三钱】天雄【三钱炮】秦芄【三钱】山茱萸【三钱】沙参【二钱】虎骨酥炙【五钱】山药【五钱】天麻【六钱】活【三钱】
　　右为末食前米饮调服三钱为丸亦可
　　修养肺脏法
　　当以秋三月朔朢旭旦向西平坐鸣天鼓七饮玉泉三【注云饮玉泉者以舌抵上腭待其津生满口嗽而咽之凡三次也】然后瞑目正心思吸兑宫白炁入口七吞之闭气七十息此为调补神气安息灵魄之要诀也当勤行之
　　六气治肺法
　　吐纳用呬以鼻微长引炁以口呬之勿令耳闻皆先须调气令和然后呬之肺病甚大呬三十遍细呬三十遍去肺家劳热炁壅咳嗽皮肤燥痒疥癣恶疮四肢劳烦鼻塞胸背疼痛依法呬之病去即止过度则损呬时用双手擎天为之以导肺经
　　肺脏导引法【七八九月行之】
　　可正坐以两手据地缩身曲脊向上三举去肺家风邪积劳又当反拳捶背上左右各三度去胸臆闭炁风毒为之良久闭目叩齿而起
　　黄帝制防命茯苓丸
　　黄帝曰秋三月治病如何岐伯曰当服补肾茯苓丸主治肾虚冷五脏内伤头重足浮皮肤燥痒腰脊疼痛心胃咳逆口干舌燥痰涎流溢恶梦遗精尿血滴沥小腹偏急阴囊湿痒喘逆上壅转侧不得心常惊悸目视茫茫饮食无味日渐羸瘦医不能治此方竒效茯苓【一两】防风【六钱】白术【一两】细辛【三钱】山药【一两】泽泻【四钱】附子【炮便制五钱】紫菀【五钱】独活【五钱】芍药【一两】丹参【五钱】桂【五钱】干姜【三钱】牛膝【五钱】山茱萸【肉五钱】黄茋【一两】苦参【三钱】
　　右为末蜜丸如桐子大先服每七丸日再服
　　秋季摄生消息论
　　秋三月主肃杀肺炁旺味属辛金能尅木木属肝肝主酸当秋之时饮食之味宜减辛增酸以养肝气肺盛则用呬以泄之立秋以后稍宜和平将摄但凡春秋之际故疾发动之时切须安养量其自性将养秋间不宜吐并发汗令人消烁以致脏腑不安惟宜针灸下痢进汤散以助阳气又若患积劳五痔消渴等病不宜吃干饭炙煿并自死牛肉生鲙鸡猪浊酒陈臭醎醋粘滑难消之物及生菜瓜菓鲊酱之类若风气冷病痃癖之人亦不宜近若夏月好吃冷物过多至秋患赤白痢疾兼疟疾者宜以童子小便二升并大腹防榔五个细剉同便煎取八合下生姜汁一合和收起臈雪水一钟早起空心分为二服泻出三两行夏月所食冷物或膀胱有宿水冷脓悉为此药袪逐不能为患此汤多承炁虽老人亦可服之不损元气况秋痢又当其时此药又理脚气诸炁悉可取效丈夫泻后两三日以韮白煮粥加羊肾同煮空心服之殊胜补药又当清晨睡觉闭目叩齿二十一下咽津以两手搓热熨眼数多于秋三月行此极能明目又曰秋季谓之容平天炁以急地气以明早卧早起与鸡俱兴使志安宁以缓秋形收敛神炁使秋炁平无外其志使肺炁清此秋炁之应养收之道也逆之则伤肺冬为飱泄奉藏者少秋炁燥宜食麻以润其燥禁寒饮并穿寒湿内衣千金方曰三秋服黄茋等丸一二剂则百病不生
　　金匮要畧曰三秋不可食肺
　　四时纂要曰立秋后宜服张仲景八味地黄丸治男女虚弱百疾医所不疗者久服身轻不老
　　熟地黄【八两】薯蓣【四两】茯苓【二两】牡丹皮【二两】泽泻【二两】附子【童便制炮一两】肉桂【一两】山茱萸【四两汤泡五遍】
　　右为细末蜜丸如桐子大每日空心酒下二十丸或盐汤下稍觉过热用凉剂一二帖以温之
　　云笈七籖曰秋宜冻足冻脑卧以头向西有所利益养生论曰秋初夏末热气酷甚不可脱衣裸体贪取风凉五脏俞穴皆防于背或令人扇风夜露手足此中风之源也若觉有疾便宜服八味地黄丸大能补理脏腑御邪仍忌三白恐冲药性
　　秋三月卧时头要向西作亊利益
　　本草曰入秋小腹多冷者用古时砖煑汁热服之又用热砖熨肚三五度瘥
　　书曰秋炁燥宜食麻以润其燥禁寒余食禁早服寒衣秋三月六炁十八候皆正收敛之令人当收敛身心勿为发扬驰逞
　　书曰秋伤于湿上逆而咳发为痿厥
　　又曰立秋日勿宜沐浴令人皮肤粗燥因生白屑又曰八月望后少寒即用微火暖足勿令下冷
　　养生书曰秋谷初成不宜与老人食之多发宿疾
　　秋三月合用药方
　　七寳丹治久患泻痢疗不瘥者服之即效老人反脾泄滑正宜服此
　　附子【童便和黄泥炮五钱】当归【一两】干姜【五钱】吴茱萸　厚朴【姜汁炒】花椒【各三钱】舶上硫黄【八钱此物最少出倭夷海船上作灰涂缝者佳人不多见俱以市硫有油者用之舶硫色如蜜黄中有金红处如七月石榴皮色打开俨若水晶有光全非松脆性如石硬者真】
　　右七味为末米醋和成两团以白麫和作外衣裹药在内如烧饼包糖一般文武火煆麫熟去麫捣为末蜜丸桐子大诸痢泻米汤下二十丸空心日午服宿食炁痛不消以姜盐汤下
　　摄脾丸秋来脏腑虚冷泄泻不足
　　木香　诃子【炮去核】厚朴【生姜汁炒】五倍子【微炒】白术【土炒各等分】右为末炊糯米饮为丸桐子大每服十丸米饮送下
　　葳灵仙丸治老壮腹气壅滞涎嗽间作胃脘痰塞痞闷不快
　　龙脑薄荷【一两】皂角【一斤不蛀肥者用河水浸洗去黒皮用砂器中揉擦作稠水去渣觔熬成膏多少取用】葳灵仙【洗去土焙用四两】
　　三味共捣为丸桐子大每三十丸临卧生姜汤下
　　保救丹秋后发嗽逺年冷嗽遇秋又发并劳嗽痰壅蛤蚧【一个男取雄腰上一截女用雌腰下一截】地黄【熟烂如饴一钱】皁角【不蛀的酥炙去黒皮用二定】杏仁【二钱童便浸一周时去皮尖入蜜炒黄】半夏【三钱水煮内不见白】五味子【二钱】丁香【三钱】
　　为末蜜丸桐子大食前一服五丸姜汤下
　　二仁膏治老人膈滞肺疾痰嗽又名生姜汤
　　杏仁【四两去皮尖】桃仁【五钱去皮】生姜【六两去皮切之】甘草【一钱】盐【五钱旧本三两如何可用三两】
　　右以二仁同姜湿纸裹包研细入甘草与盐瓶内收贮用汤防服
　　太上肘后玉经八方
　　坤卦西南　风后四扇散
　　五灵脂【三两延年益命】仙灵皮【三两强筋骨】松脂【二两去风癎】泽防【二两强肾】白术【二两益气力】干姜【二两益炁】生地黄【五两补髓血】石菖蒲【三两益心神】桂【二两补不足】云母粉【三两长肌肥白】
　　右药十物如法捣洗一万杵炼蜜为丸桐子大日三四十丸
　　兑卦正西　夏姬杏金丹
　　杏子六斗煮水滚三四沸放下杏子以手或棍捶摩令皮去大煮半晌漉起放盆中去核清汁得若干取铁锅放糠火上以羊脂油四斤擦入釡中擦之不已尽此四觔脂为止下杏釡中熬之糠火细细不断三四日药成如金光五彩色每服一二匙服之变老成少顔色美好夏姬服之上升
　　七月事宜
　　孝经纬曰大暑后十五日斗指坤为立秋秋者揫也物于此而揫敛也后十五日斗指申为处暑言渎暑将退伏而潜处也律夷则夷者伤也则法也言金气始肃万物于此凋伤犹被刑戮之法也晋乐志七月为申申者身也言万物身体皆成就也时为龙火西頽纂要曰七月为兰月又曰首秋上秋兰秋肇秋
　　是月也天道东北行作亊出行宜向东北吉不宜用申日犯月建作事不吉
　　白云杂忌曰七日取麻勃一升并人参半升合蒸炁尽令徧服一刀圭令人心地聪明
　　云笈七籖云七日曝皮裘可以辟蛀
　　家塾事亲曰七日取角蒿置毡褥书籍中可以辟蠧法天生意云又可辟蛇收芙蓉叶可以治肿干为末醋调一味敷肿上可消
　　尝氏日録曰七月上甲日采枸杞花八月上酉日治服之又云立秋日人未起时汲井水长防皆少饮之却病
　　法天生意云七日取百合根熟捣新瓦器盛之挂于屋内阴干百日防白以此掺之可生黑发又云是日取蜂窠中蜂蛹子一窠阴干为末用蜜调涂可除面防又云七日取萤火十四枚撚白髪自黑
　　尝氏日抄云七日采蒺莉子阴干捣末食后服治眼失明
　　法天生意曰秋三月戊子己亥庚子辛亥宜炼丹药宜入山修道
　　云笈七籖曰是月十六日剪指甲烧灰服之能灭九虫三尸
　　又曰十一日取枸杞煎汤沐浴令人不老不病二十三日沐令髪不白二十五日沐令人夀长
　　千金月令曰七日暑炁将伏宜食稍凉以为调摄法用竹叶一把栀子二个切碎用水熬煎澄清去渣用淘粳米磨作泔粉服
　　神仙饵松实法七月取松卵中仁去木皮捣如膏每服鸡子大一日三服久服身轻三百日后可行五百里之逺即各山松卵内小子过七月即出无寻矣非尝食北来大松子也
　　竹叶粥中暑者宜用竹叶一握山栀一枚煎汤去渣下米煮粥候熟下盐花防之进一二杯即愈
　　立秋太阳未升采楸叶熬膏揸疮疡立愈名楸叶膏熬法以叶多方稠
　　又曰七月七日采莲花七分八月八日采藕根八分九月九日采莲实九分阴干捣细炼蜜为丸服之令人不老千叶莲服之令人羽化
　　又曰七日取乌鸡血和三月三日收起桃花片为末涂面令人莹白如玉
　　又曰取赤小豆男女各吞七粒令人终岁无病
　　家塾事亲曰七日取蜘蛛一枚着领中令人不忘七日取槐角子熟捣成汁纳铜鉢中晒成膏为防屎大纳肛门内每日三次治痔及百疮大効
　　又曰七日取苦瓠白瓤绞汁一合以醋一升古钱七个和均以火煎之令稀稠得所防入眼眦中治眼黑暗
　　又七日采麻花五月五日收麻叶捣作炷圆炙生瘰疬疮上百壮次烧胡桃松脂研敷即愈
　　法天生意云七日采麻花阴干为末乌麻油浸每夜擦上眉毛脱落者立生
　　是月二十三日二十八日拔白永不再生
　　七月五日是三会日宜修迎秋斋
　　修真指要曰中元十五日可修斋谢罪
　　立秋日用水吞赤小豆十四粒一秋可免赤白痢疾七夕乞巧使蜘蛛结万字造明星酒同心脍
　　本草云七月七日采慎火花苗叶五两盐三两同捣绞汁治热毒并小儿痘疹不出在皮肤内者以此汁手蘸摩之日再即出丹疮亦如此法
　　七月亊忌
　　七月日时不宜用申犯月建百事不利初八二十二忌裁衣交易
　　初七日勿想恶事
　　白云忌曰七月勿食莼上有蠲虫害人勿食韭损目千金方曰勿食鹿獐动炁勿食茱萸伤神炁
　　孙真人曰勿食鴈伤人勿多食菱肉动炁勿食生蜜令人暴下霍乱勿食猪肺勿多食新姜
　　法天生意曰立秋后十日瓜宜少食
　　月令云立秋勿食煮饼及水溲饼勿多食猪肉损人神气
　　杨公忌曰初一日二十七日不宜问疾
　　是月初七为道德腊十五日为中元二日戒夫妇入房
　　秋七月修养法
　　秋七月审天地之气以急正气早起早卧与鸡俱起才缓其形收敛神炁使志安宁卦否否者塞也天地塞阴阳不交之时也故君子勿妄动生气在午坐卧宜向正南
　　孙真人养生曰肝心少气肺脏独旺宜安静性情增咸减辛助气补筋以养脾胃毋冒极热勿恣凉冷毋发大汗保全元气
　　灵劔子导引法势以两手抱头项宛转囘旋俯仰去脇肋胸背间风炁肺脏诸疾宜通项脉左右同正月法又法以两手相叉头上过去左右伸曳之十遍去闗节中风气治肺脏诸疾






















　　秋八月事宜
　　孝经纬曰处暑后十五日斗指庚为白露阴炁渐重露凝而白也后十五日斗指酉为秋分阴生于午极于亥故酉其中分也仲月之节为秋分秋为阴中阴阳适中故昼夜长短亦均焉律南吕南者任也吕者助也言阳气尚有妊生阴助阳成功也辰酉酉者綇也谓时物皆綇缩也
　　纂要曰八月为桂月为仲商
　　枢曰天道东北行作事出行俱宜向东北吉不宜用酉日犯月建不吉
　　荆楚记曰是月初十日以朱砂防小儿额上为之天炙以厌疾
　　纂要曰十九日拔白永不生初二初四十五二十五同云笈七籖云是月行路间勿饮阴地流泉令人发瘴脚软
　　社日人家襁褓儿女俱令早起恐社翁为崇与春社同田家五行曰侵辰用磁器收百草头上露磨浓墨头痛者防太阳穴劳瘵者防膏肓之类为之天灸
　　杂纂曰是月采百合曝干蒸食之甚益气力
　　千金月令曰此月可食韮菜露葵
　　齐谐记曰八月初一日作五明囊盛取百草头露以洗眼眼明是日可修逐邪斋
　　述僊记曰八月一日以绢囊承取柏树下露如珠子取拭两目明爽无疾
　　云笈七籖曰是月八日取枸杞煎汤沐浴令人不老不病二十二日沐浴令人无非祸
　　纂要曰是月初三日初七日宜沐浴令人聪明二十五日宜浴却病
　　图经曰八月楮实子经熟甲子日采来水浸去皮穰仙方单服其实水服二钱服久乃佳
　　又云采柏子晒干为末服方寸匙稍增至多欲絶谷恣意取饱渴则饮水久服延年
　　云笈七籖曰二十五日天仓开宜入山修道
　　八月事忌
　　千金方曰勿食萌芽伤人神胆喘悸脇肋炁急勿多食新姜勿食生蒜勿食猪肺及饴和食令人发疽勿食雉肉勿食猪肚冬成嗽疾
　　本草云勿食獐肉动气勿食芹菜恐病瘕发则似颠小腹胀勿食生蜜勿多食生菓勿食鸡子伤神勿食蟹霜降后方可食蟹葢中膏内有脑骨当去勿食有毒
　　云笈七籖曰起居勿犯贼邪之风勿多食肥腥令人霍乱
　　千金月令曰秋分之日勿杀生勿用刑勿处房帷勿吊丧问疾勿大醉君子当斋戒静専以自检
　　二十九日忌逺行水陆不吉
　　云笈七籖曰是月初八日勿买布买鞋履附足大忌杨公忌曰二十七日不宜问疾
　　秋八月修养法
　　仲秋之月大利平肃安宁志性收敛神炁增酸养肝毋令极饱令人壅塞是月宜祈谢求福卦观观者观也风在地上万物兴昌之时也生气在未坐卧宜向西南方吉
　　孙真人摄养论曰是月心脏气微肺金用事宜减苦增辛助筋补血以养心肝脾胃勿犯邪风令人生疮以作疫痢十八日乃天人兴福之时宜斋戒存想吉事
　　灵剑子坐功法势以两手拳脚胫下十余遍闭炁用力为之此能开胸膈气去脇中炁治肺脏诸疾行完叩齿三十六通以应之
　　云笈七籖曰是月十五日金精正旺宜采铜铁铸鼎剑内丹秘要曰观者四阴之卦也斗杓是月戍时指酉以月建酉也时为阴佐阳功以成万物故物皆缩小因时而成矣喻身中阴符过半降而入于丹田吾人当固养保元以筑丹基

















　　九月事宜
　　孝经纬曰秋分后十五日斗指辛为寒露谓露冷寒而将欲凝结矣后十五日斗指戍为霜降气肃露凝结而为霜矣故云驷见而陨霜【驷房星也】律无射射者出也言阳气上升万物收藏无复出也然随阳而终当随阴而起无终已也辰为戍戌者灭也谓时物皆衰灭也夏小正曰九月纳火大火心星也故九月授衣纂要曰九月为霜月菊月暮秋末秋暮商季商杪秋霜辰授衣
　　是月也天道南行作事出行俱宜向南吉不宜用戌日犯月建不吉
　　风土记曰是月九日采茱萸挿头鬂辟恶气而御初寒是月二十日宜斋戒沐浴其日鸡鸣时沐浴令人辟兵二十一日取枸杞煎汤沐浴令人光泽不老二十八日宜沐浴
　　二十一日天仓开宜入山修道
　　千金月令曰宜进地黄汤其法取地黄洗浄以竹刀切薄晒干用时火焙为末碾细充汤服煎如茶法
　　四时纂曰取枸杞子浸酒饮令人耐老
　　病仙方云修长生者保命莫切于狶莶草五月五日七月七日九月九日采治方具五月条内
　　圣惠方曰甘菊花晒干三升入糯米一斗蒸熟菊花搜拌如常造酒法多用细麫麯候酒熟饮一小杯治头风旋运等疾
　　云笈七籖曰是月采白术蒸曝九次晒干为末日服三次不饥延年益夀
　　食疗本草曰此月后宜食野鸭多年小热疮不愈食多即瘥
　　九日采甘菊与茯苓松柏脂丸服令人不老
　　纂要曰是月宜合三勒浆过此月则不佳矣用诃梨勒批梨勒庵摩勒三味和核捣如麻豆大用三两次用蜜一斗以新汲水二斗调均倾瓮中即下三勒熟搅蜜封三四日后开又搅之以干浄布拭去汗候发定密封共三十日方成味甚美饮之消食下气
　　西京记曰九日佩茱萸饵糕饮菊花酒令人夀长本草曰采太乙余粮久服不饥轻身耐寒暑
　　吕公记曰九日天明时以片糕搭儿女头额更祝曰愿儿百事俱高作三声
　　又曰九日造迎凉脯羊肝饼佩瘿木符
　　千金方曰是月内于戍地开坎深二三尺埋炭五斤土覆戍为火之墓地以禳火灾炭多可加
　　真诰曰十六日宜拔白永不生
　　九月事忌
　　千金月令曰是月勿食脾季月土旺在脾也
　　云笈七籖曰季秋节约生冷以防痢疾勿食新姜食之成痼疾勿食小蒜伤神损夀魂魄不安勿食蓼子勿以猪肝同饴食冬成嗽病经年不瘥勿食雉肉损人神气勿多食鸡令人魂魄不安九日勿起动牀蓆当修延筭斋
　　月忌曰勿食犬肉伤人神气勿食霜下瓜冬发翻胃勿食葵菜令食不消化
　　云笈七籖曰是月十八日忌逺行
　　杨公忌曰二十七日不宜问疾
　　九月修养法
　　季秋之月草木零落众物伏蛰气清风暴为朗无犯朗风节约生冷以防疠病二十八日阳气未伏阴炁既衰宜进补养之药以生气卦剥剥落也阴道将旺阳道衰弱当固精敛神生气在申坐卧宜向西南
　　孙真人曰是月阳炁已衰阴炁太盛暴风时起切忌贼邪之风以伤孔隙勿冒风邪无恣醉饱宜减苦增补肝益肾助脾胃养元和
　　灵剑子坐功法势九月十二日已后用补脾以两手相叉于头上与手争力左右同法行之治脾脏四肢去脇下积滞风炁使人能食

















　　秋时逸事
　　风起鳜肥
　　海録碎事秋风起而鳜鱼肥秋当饱鳜
　　围棋争胜
　　西京记曰汉宫中八月四日出北戸竹下对局胜者终年有福负者多病
　　防丝续命
　　八月四日以防丝就北辰星下祝求长命
　　菊花称夀
　　唐书君臣秋登慈恩浮图献菊酒称夀
　　思莼鲈
　　张季鹰为齐王曹椽见秋风起思吴中莼羮菰米鲈鱼鲙叹云人生贵适志何能羁宦数百里外以要名爵乎乃歌曰秋风起兮木叶飞吴江水清鲈鱼肥命驾而归南人作鲙名郎官鲙因张得名耳
　　登南楼
　　庾亮赏月登南楼据胡牀与浩等谈咏竟夕老子兴趣不浅
　　懐故里
　　王粲观秋月懐弟妹故里而伤神
　　曝犊鼻禈
　　七月七日法当晒衣诸阮所晒皆绨锦咸乃挑犊鼻禈曝于庭曰未能免俗复尔耳
　　晒腹中书
　　七月七日郝隆曝腹云晒腹中书
　　穿针乞巧
　　唐天寳中防结百丈高楼上陈花菓酒炙祀牛女穿针乞巧
　　占蛛丝
　　七夕妇女陈瓜菓祀牛女次早以瓜上得蛛网为得巧
　　盂兰盆供
　　七月十五日目连以百味五菓盛盘中作咒愿以度母
　　广陵观涛
　　枚皋七发曰八月之朢观涛于广陵之曲江
　　梯云取月
　　唐太和中周生有道术中秋夜与客防月色方莹彼云我能取月置之懐袂因即取筯数百条绳而驾之我梯此取月少顷以手举衣懐中出月寸许光色炤映寒入肌骨
　　登高避厄
　　汝南桓景随费长房游语云九月九日汝家有灾可佩茱萸囊登髙饮菊花酒以避此祸可消
　　佩萸食饵
　　武帝宫中九月九日佩萸食饵饮菊花酒以期永年
　　孟嘉落帽
　　嘉为桓温参军九月九日温游龙山有风至吹嘉帽落嘉不知顾
　　登戏马台
　　宋武帝在彭城九月九日登项羽戏马台齐高祖登商飚馆为之九日台
　　摘菊盈把
　　渊明九日无酒宅边菊摘盈把而坐望有白衣送酒大饮而醉
　　赐菊延寿
　　魏文帝赐钟繇秋菊云谨奉一束以助彭祖之术
　　尚食【阙】
　　二社重阳糁米为糕或加以栗以肉又梦华録曰重九都人各以麫为蒸糕相遗上挿剪防小旂糁饤菓实如石榴子栗子银杏松子之类
　　满城风雨
　　溪堂集云潘邠老有满城风雨近重阳之句今去重阳四日而雨大作遂以邠老之句续为三絶其最满城风雨近重阳无奈黄花恼意香雪浪翻天迷赤壁令人西望忆潘郎
　　中元大献
　　道经七月望日作都大献花菓旛清膳饮食供诸圣众欲求饿鬼满足得还人中
　　登山坐湖
　　登龙山事见前顔测坐九日北湖诗云亭席敛徂蕙澄湖泛初兰
　　月帐风帏
　　白纻诗云罗帐含月思心伤潘岳赋曰劲风戾而推帏
　　霜阶风隙
　　夏侯诗曰阶缟缟以受霜谢诗云秋首风绕隙
　　服黄佩赤
　　太清草木方曰九日采黄花与茯苓服之延年西京记曰佩赤茱萸令人夀长
　　高子秋时幽赏十二条
　　西泠桥畔醉红树
　　西泠在湖之西桥侧为唐一庵公墓中有枫柏数株秋来霜红雾紫防缀成林影醉夕阳鲜艳夺目时携小艇扶尊登桥吟赏或得一二新句出携囊红叶牋书之临风掷水泛泛随流不知飘泊何所幽情耿耿撩人更于月夜相对露湿红新朝烟凝望明霞艳日岂直胜于二月花也西风起处一叶飞向尊前意似秋色怜人令我腾欢豪举兴薄云霄翩翩然神爽哉何红叶之得我耶所患一朝枯朽摧为防桐使西泠秋色色即是空重惜不住色相终为毕竟空也谁能为彼破却生死大刼哉他日因果我当作伤时命以吊
　　宝石山下看塔灯
　　保叔为省中最高塔七级燃灯周遭百盏星丸错落煇煌烛天极目高空恍自九霄中下灯影澄湖水面又作一种色相霞须滉荡揺曳长虹夜静水寒熖射蛟窟更喜风清湖白光彩俨驾鹊桥得生羽翰便想飞步绳河彼岸忽闻钟磬半空梵音声出天上使我欲念色尘一时幻破清浄无碍
　　满家衖赏桂花
　　桂花最盛处惟南山龙井为多而地名满家衖者其林若墉若栉一村以市花为业各省取给于此秋时策蹇入山看花从数里外便触清馥入径珠英琼树香满空山快赏幽深恍入灵鹫金粟世界就龙井汲水煮茶更得僧厨山蔬野蔌作供对僊友大嚼令人五内芬馥归携数枝作斋头伴寝心清神逸虽梦中之我尚在花境旧闻僊桂生自月中果否若向托根广寒必凭云梯天路可折何为常被平地窃去疑哉
　　三塔基听落鴈
　　秋风鴈来惟水草空濶处择为栖止湖上三塔基址草丰沙濶鴈多羣呼下集作解阵息所携舟夜坐时听争栖竞啄影乱湖烟宿水眠云声凄夜月基畔呖呖嘹嘹秋声满耳听之黯然不觉一夜西风使山头树冷浮红湖岸露寒生白矣此听不悦人耳惟幽赏者能共之若彼听鸡声而起舞听鹃声而感变者是皆世上有心人也我则无心
　　胜果寺月岩望月
　　胜果寺左山有石壁削立中穿一窦圆若镜然中秋月满与隙相射自窦中望之光如合璧秋时当与诗朋酒友赓和清赏更听万壑江声满空海色自得一种世外玩月意味左为故宋御教塲亲军防衞之所大内要地今作荒凉僻境矣何如镜隙阴晴常满万古不亏区区兴废尽入此石目中人世搬弄切为冷眼偷笑
　　水乐洞雨后听泉
　　洞在烟霞岭下岩石虚豁谽谺防窈山泉别流从洞隙滴滴声韵金石且泉味清甘更得雨后泉多音之清泠真胜乐奏矣每到以泉沁吾脾石嗽吾齿因思苏长公云但向空山石壁下受此有声无用之清流又云不须写入薰风弦纵有此声无此耳我辈岂无耳哉更当不以耳听以心听
　　资严山下看石笋
　　资严在灵隐隐西壁下有石状若笋形圆削卓立高可百尺防岏秀润凌空挿云更喜四顾山峦若层花吐萼皱縠叠浪巍峩曲折穿幽透深林木合抱皆自岩窦拔起不土而生旧传此山韫玉故腴润若此但山石间水迹波纹不知何为有之亦不知有自何时岂沧海桑田説也更爱前后石壁唐宋游人题名甚多进此有枫林坞秋色变幻种种竒观窈窕﨑岖不胜腾涉矣时当把酒鲸吞倚云长啸使山谷骇应增我济胜之力数倍
　　北高峰顶观海云
　　北高峰为湖山第一高处絶顶环眺目及数里左顾澄湖匣开妆镜金饼晶荧右俯江波绳引银河玉虬屈曲前后城郭室庐郊原村落若片纸画图【阙】　　　防防耳雄哉目中之观哉时间日晷将西海云东起恍见宵雾溟防朝烟霏拂泄泄萦纡英英层叠横截半空溷合无际四野晚山浮浮防漠矣即此去地千尺离俗数里便觉足蹑天风着眼处不知家隔何地矧吾生过客原无罣碍何为受彼世縁束缚不作尘外遐想
　　策杖林园访菊
　　菊为花之隐者惟隐君子山人家能蓺之故不多见见亦难于丰美秋来扶杖遍访城市林园山村篱落更挈茗奴从事投谒花主相与对花谈胜或评花品或较栽培或赋诗相酬介酒相劝擎杯坐月烧灯醉花宾主称欢不忍热别花去朝来不厌频过此兴何乐时乎东篱之下菊可采也千古南山悠然见之何高风隐徳举世不见元亮
　　乘舟风雨听芦
　　秋来风雨怜人独芦中声最凄黯余自河桥望芦过处一碧无际归枕故邱每懐拍拍武林惟独山王江泾百脚村多芦时乎风雨连朝能独乘舟卧听秋声逺近瑟瑟离离芦苇萧森苍苍蔌蔌或鴈落哑哑或鹭飞濯濯风逢逢而雨沥沥耳洒洒而心于于寄兴幽深放懐闲逸舟中之人谓非第一出尘阿罗汉耶避嚣炎而甘寥寂者当如是降伏其心
　　保叔塔顶观海日
　　保叔塔游人罕登其巅能穷七级四望神爽初秋时夜宿僧房至五鼔起登絶顶东望海日将起紫雾氤氲金霞漂荡亘天光彩状若长横疋练圆走车轮或肖虎豹超骧鸾鹤飞舞五色鲜艳过目改观瞬息幻化变迁万状顷焉阳谷吐火千山影赤金轮浴海闪烁荧煌火镜浮空曈昽辉映丹熖烱烱弥天流光赫赫动地斯时惟啓明在东晶丸灿烂众星隐隐不敢为顔矣长望移时令我目乱神骇陡然狂呼声振天表忽听筹报鸣鸡树喧宿鸟大地云开露华影白回顾城市嚣尘万籁滚滚生动空中新凉逼人凛乎不可留也下塔闭息敛神迷目尚为云霞彩
　　六和塔夜玩风潮
　　浙江潮汛人多从八月昼观鲜有知夜观者余昔焚修寺中燃防塔灯夜午月色横空江波静寂悠悠逝水吞吐蟾光自是一段竒景顷焉风色陡寒海门潮起月影银涛光揺喷雪云移玉岸浪卷轰雷白练风扬奔飞曲折势若山岳声腾使人毛骨欲竖古云十万军声半夜潮信哉过眼惊心因忆当年浪游身共水天飘泊随潮逐浪不知几作泛泛中人此际沈吟始觉利名悮我不浅遥见浪中数防浮沤是皆南北去来舟楫悲夫二字搬弄人间千古曾无英雄打破尽为名利之梦沈酣风波自不容人唤醒















　　遵生八牋巻五
<子部,杂家类,杂品之属,遵生八牋>
　　钦定四库全书
　　遵生八牋卷六
　　明　高濓　撰
　　四时调摄牋
　　冬三月调摄总类
　　礼记曰北方为冬冬之为言中也中者藏也管子曰阴气毕下万物乃成律志曰北方阴也伏也阳伏于下于时为冬蔡邕曰冬者终也万物于是终也日穷于次月穷于纪星廻于天数将几终君子当审时节宣调摄以衞其生
　　立冬水相冬至水旺立春水休春分水废立夏水囚夏至水死立秋水殁秋分水胎言水孕于金矣
　　臞仙月占主疾
　　十月立冬日忌北风主殃六畜
　　十一月忌行夏令主多疥疠之疾
　　十二月朔日忌西风主六畜疫忌行春令主多痼疾
<子部,杂家类,杂品之属,遵生八牋,卷六>
　　肾脏冬旺论
　　内景经曰肾属北方水为黒帝生对脐附腰脊重一觔一两色如缟映紫主分水气灌注一身如树之有根左曰肾右曰命门生气之府死气之庐守之则存用之则竭为肝母为肺子耳为之官天之生我流气而变谓之精精气往来谓之神神者肾藏其情智左属壬右属癸在辰为子亥在气为吹在液为唾在形为骨久立伤骨为损肾也应在齿齿痛者肾伤也经于上焦荣于中焦衞于下焦肾邪自入则多唾膀胱为津液之府荣其发也黄庭经曰肾部之宫阙圆中有童子名上主诸脏腑九液源外应两耳百液津其声羽其味醎其臭腐心邪入肾则恶腐凡丈夫六十肾气衰发变齿动七十形体皆困九十肾气焦枯骨痿痹不能起牀者肾先死也肾病则耳聋骨痿肾合于骨其荣在髭肾之外应北岳上通辰星之精冬三月存辰星之黑气入肾中存之人之骨疼者肾虚也人之齿多龃者肾衰也人之齿堕者肾风也人之耳痛者肾气壅也人之多欠者肾邪也人之腰不伸者肾乏也人之色黒者肾衰也人之容色紫而有光者肾无病也人之骨节鸣者肾羸也肺邪入肾则多呻肾有疾当吹以泻之吸以补之其气智肾气沉滞宜重吹则渐通也肾虚则梦入暗处见妇人僧尼鼈駞马旂鎗自身兵甲或山行或溪舟故冬之三月乾坤气闭万物伏藏君子戒谨节嗜欲止声色以待阴阳之定无兢隂阳以全其生合乎太清
　　相肾脏病法
　　肾热者頥赤肾有病色黑而齿稿腹大体重喘咳汗出恶风肾虚则腰中痛肾风之状颈多汗恶风食欲下隔塞不通腹满胀食寒则泄在形黑瘦肾燥急食辛以润之肾病坚急食咸以补之用苦以泻之无犯热食无着暖衣肾病脐下有动气按之牢若痛苦食不消化体重骨疼腰膝膀胱冷痛脚疼或痹小便余沥疝瘕所纒宜服肾气丸
　　肾气丸
　　干地黄【一两】薯蓣【一两】牡丹皮【六钱】泽泻【七钱】山茱萸【七钱】茯苓【六钱】桂心【五钱】附子【小便炮制四两】
　　右捣为末蜜丸桐子大空心酒下三四十丸日再服修养肾脏法
　　当以冬三月面北向平坐鸣金梁七饮玉泉三更北吸宫之黒气入口五吞之以补吹之损
　　六气治肾法
　　治肾脏吐纳用吹法以鼻渐长引气以口吹之肾病用大吹三十遍细吹十遍能除肾家一切冷气腰疼膝冷沉重久立不得阳道衰弱耳内虫鸣及口内生疮更有烦热悉能去之数数吹去相继勿絶疾瘥则止过多则损
　　肾脏导引法【冬三月行之】
　　可正坐以两手耸托右引脇三五度又将手返着膝挽肘左右同綟身三五度以足前后踏左右各数十度能去腰肾风邪积聚
　　黄帝制防命茯苓丸
　　黄帝曰冬三月宜服何药岐伯曰当服茯苓丸主男子五劳七伤两目迎风泪出头风项强回转不得心腹胀满上连胷下引腰背表里彻痛喘息不得饮食咳逆面黄痿瘦小便淋沥隂痿不起临炉不举足肿腹痛五心烦热身背浮肿盗汗不絶四肢拘挛或缓或急梦寐惊悸呼吸气短口干舌燥状如消渴急于喜怒呜咽悲愁此方治之
　　茯苓　山药　肉桂　山茱萸　巴防　白术　牛膝　兔丝子【各一两】干姜　细辛　防风　栢子仁泽防　牡丹皮【各三钱】附子【童便煮三次用一两一个的妙】
　　右为细末蜜丸桐子大空心盐汤服七丸日再服冬季摄生消息论
　　冬三月天地闭藏水氷地坼无扰乎阳早卧晚起以待日光去寒就温毋泄及肤逆之肾伤春为痿厥奉生者少斯时伏阳在内有疾宜吐心膈多热所忌发汗恐泄阳气故也宜服酒浸补药或山药酒一二杯以迎阳气寝卧之时稍宜虚歇宜寒极方加绵衣以渐加厚不得一顿便多惟无寒即已不得频用大火烘炙尤甚损人手足应心不可以火炙手引火入心使人烦燥不可就火烘炙食物冷药不治热极热药不治冷极水就湿火就燥耳饮食之味宜减咸増苦以养心气冬月肾水味咸恐水尅火心受病耳故宜养心宜居处宻室温暖衣衾调其饮食适其寒温不可冒触寒风老人尤甚恐寒邪感冒多为嗽逆麻痹昏等疾冬月阳气在内阴气在外老人多有上热下冷之患不宜沐浴阳气内蕴之时若加汤火所通必出大汗高年骨肉踈薄易于感动多生外疾不可早出以犯霜威早起服醇酒一杯以御寒晚服消痰凉膈之药以平和心气不令热气上涌切忌房事不可多食炙煿肉面馄饨之类
　　云笈七籖云冬月夜卧叩齿三十六通呼肾神名以安肾脏晨起亦然书云冬时忽大热作不可忍受致生时患故曰冬伤于汗春必温病【神名真】
　　又云大雪中跣足做事不可便以热汤浸洗触寒而囘寒若未解不可便吃热汤热食须少顷方可
　　金匮要略曰冬夜伸足卧则一身俱暖
　　七籖曰冬夜卧被盖太暖睡觉即张目吐气以出其积毒则永无疾
　　又曰冬卧头向北有所利益宜温足冻脑
　　冬夜漏长不可多食硬物并湿软菓饼食干须行百歩摩腹法揺动令消方睡不尔后成脚气
　　本草云惟十二月可食芋头他月食之发病
　　千金方曰冬三月宜服药酒一二杯立春则止终身尝尔百病不生
　　纂要曰钟乳酒方服之补骨髓益气力逐寒湿其方用地黄八两巨胜子一升熬捣烂牛膝四两五加皮四两地骨皮四两桂心二两防风二两仙灵皮三两钟乳粉五两甘草汤浸三日更以牛乳一碗将乳石入瓷瓶浸过于饭上蒸之乳尽倾出暖水淘净碎研右诸药为中末入绢囊盛浸好醇酒三斗坛内五日后可取服之十月初一日服起至立春日止
　　冬气寒宜食黍以热性治其寒焚炙饮食并火焙衣服冬三月六气十八皆正养藏之令人当闭精塞神以厚敛藏
　　琐碎録曰冬月勿以梨搅热酒饮令人头旋不可枝梧金匮略曰冬三月勿食猪羊等肾
　　七籖曰冬夜不宜以冷物鉄石为枕或焙暖枕之令人目暗
　　本草曰冬月不可多食葱令人发疾
　　冬三月合用药方
　　陈橘丸　治大肠风燥气秘等疾
　　陈橘皮【去白一两】防榔【五钱】木香【五钱】活【五钱】青皮【五钱】枳殻【麸炒五钱】不蛀皂角【两挺去皮】郁李仁【去皮尖炒黄一两】牵牛【炒二两】右为末研细蜜丸如桐子大每服二十丸食前姜汤下未利加至三十丸以大便通利为度
　　搜风顺气牵牛丸　治热涌滞不快大肠秘结热毒生疮
　　牵牛【二两饭蒸】木通【一两】青橘【一两去瓤】桑皮【一两】赤芍【一两炒】木香【五钱】
　　右为末蜜丸桐子大酒下十五丸至二十丸止妇人血气醋汤下
　　解老人热秘方
　　大附子一个【八九钱重者】烧过存性研为末毎服一钱热酒下
　　大上肘后玉经八方
　　乾卦西北　天地父母七精散
　　竹实【三两九蒸九曝主水气日精】地肤子【四两太阴之精主肝明目】黄精【四两戊已之精主脾脏】蔓菁子【三两九蒸九晒主邪鬼明目】松脂【三两链令热主风狂脾湿】桃胶【四两五木之精主鬼忤】苣胜【五两五谷之精九曝】
　　右为末炼蜜为丸毎服二三十丸妙不可述
　　坎卦正北　南狱真人赤松子枸杞煎丸枸杞子
　　根三十觔取皮九蒸九曝捣为粉取根骨清水煎之添汤煮去楂熬成膏和粉为丸桐子大每服三五十丸夀増无算
　　十月事宜
　　孝经纬曰霜降后十五日斗指干为立冬冬者终也万物皆收藏也后十五日斗指亥为小雪天地积阴温则为雨寒则为雪时言小者寒未深而雪未大也律应钟钟者动也言物应阳而动下藏也辰亥亥者劾也言时阴气劾杀万物也西京杂记曰十月为正阴曰阴月要纂曰上冬
　　是月天道南行作事出行宜正南方吉不宜用亥日犯月建不吉
　　十六日天仓开宜入山修道
　　又曰初十日十三日宜防白
　　五行书曰是月亥日食饼令人无病
　　是月宜进枣汤其方取大枣去皮核于文武火上翻覆焙香然后泡作汤服
　　摄生图曰初一日宜修成福斋初五日修三防斋勿行谴责
　　四时纂要逐瘟方地黄八两巨胜子一升二物熬烂牛膝五加皮地骨皮各四两官桂防风各二两仙灵皮三两用牛乳五两同甘草汤浸三日以半升同乳拌仙灵皮磁瓶盛入炊食上蒸之待其牛乳尽出方以暖水净淘碎如麻豆同前药细剉入布袋盛之浸于二斗酒中五日后取看味重取去药楂十月朔饮至冬至日止忌葱蒜臭物
　　决明子主青盲目淫觜赤白膜痛泪又疗唇口青色十月十日采隂干百日可服
　　又云是月取枸杞子清水洗净沥干研烂以细布袋盛榨出汁水去渣慢火熬膏勿令粘底候少稠即以瓦器盛之蜡纸宻封勿令透气每朝酒调一二匙服之夜临再服百日轻身壮气耳目聪明须髪乌黒
　　冬三月戊寅己卯癸酉辛巳丁亥及壬丙戊癸宜炼丹药
　　是月宜服枣汤钟乳酒枸杞膏地黄煎等物以养和中气方俱在
　　云笈七籖曰十月十四日取枸杞煎汤沐浴令人光泽无病初一日十八日并宜沐浴吉
　　冬至日阳气归内腹宜温暖物入胃易化
　　修真指要曰十五日下元吉辰可修谢过斋
　　经验方是月上亥日采枸杞子二升采时面东再捣生地黄汁三升以好酒五升同搅均三味共封入瓶内封宻三重浸二十一日安置立春前一日每早空心饮一杯至立春后须髪皆黒助益精气轻身无比忌食萝卜
　　太清草本草云槐子乃虚星之精是月上巳日采而吞之每服二十一粒去百病长生通神
　　是月宜食芋无碍
　　十月事忌
　　是月初一日十四日忌裁衣交易
　　白云忌十月忌食猪肉发宿气且亥为猪肖宜忌之人能终身忌之其有益于人自多本草考之可见
　　千金方十月勿食椒伤血脉勿食韮令人多涕唾勿食霜打熟菜令人面上无光勿食獐肉动气勿食猪肾十月肾旺也不令死气入肾
　　又曰是月夫妇戒同寝忌纯隂用事
　　是月勿带暖防使脑受冻则无晕之疾
　　法天生意云十月初四勿责罚人故刑官是日罢刑大忌
　　是月二十五日不宜问疾
　　是月初一日为民岁腊十五日为下元二日戒夫妇入房
　　二十日忌逺行
　　十月修养法
　　孟冬之月天地闭藏水冻地圻早卧晚起必候天晓使至温畅无泄大汗勿犯氷冻雪积温养神气无令邪气外入卦坤坤者顺也以服健为正故君子当安于正以顺时也生气在酉坐卧宜向西方
　　孙真人修养法曰十月心肺气弱肾气强盛宜减辛苦以养肾气母伤筋骨勿泄皮肤勿妄针炙以其血澁津液不行十五日宜静养获吉
　　内丹秘要曰大隂之月万物至此归根复命喩我身中隂符穷极寂然不动反本复静此时塞兑垂帘以神光下炤于坎宫当夜未央凝神聚气端坐片时少焉神气归根自然无中生有积成一防金精葢一阳不生于复而生于坤隂中生阳实为产药根本
　　灵劔子导引法势以两手相叉一足踏之去腰脚拘束肾气冷痹膝中痛诸疾
　　又法正坐伸手指缓拘脚指五七次治脚气诸风注气肾臓诸毒气逺行脚痛不安竝可治之常行最妙
　　人之一身元气亦有升降子时生于肾中此即天地一阳初动感而逺通乃复卦也自此后渐渐升至泥丸午时自泥丸下降于心戌亥归于腹中此即天地六隂穷极百虫闭闗草木归根寂然不动乃坤卦也静极复动循环无端其至妙又在坤复之交一动一静之间即亥末子初之时隂符经曰自然之道静故天地万物生养生者当顺其时而行坤复二卦之功正在十月之间






<子部,杂家类,杂品之属,遵生八牋,卷六>
　　十一月事
　　孝经纬曰小雪后十五日斗指壬为大雪言积隂为雪至此栗烈而大矣后十五日斗指子为冬至隂极而阳始至日南至渐长至也白虎通曰始律黄钟何黄中色也钟动也言阳气动于黄泉之下欲养万物也乐志曰辰子子者孳也言阳气至此更滋生也吕氏曰仲冬为畅月
　　月纂天道东南行作事出行宜向东南吉
　　冬至日阳气归内腹中热物入胃易消化
　　纂要曰共工氏子不才以冬至日死为疫鬼畏赤小豆是日以赤小豆煑粥厌之
　　月令曰君子斋戒慎处必检身心身欲宁去声色禁嗜欲安形性事欲静以待隂阳之所定凡此以微阳方生隂未退听隂阳相争而未定故君子当斋戒以待之凡事与夏至同此又当谨之至者彼只止言节此则兼言禁葢仲夏之隂犹微而此时之隂犹盛隂微则盛隂未至于甚伤隂盛则微阳当在于善保故坤复之月宜静摄为最
　　七籖曰是月初十日取枸杞叶煎汤洗浴至老光泽十五十六日俱宜沭浴
　　千金月令曰是月可服补药不可饵大热之药宜早食宜进宿熟之食
　　又曰至日于北壁下厚借草而卧以受元气
　　纂要曰是月初十日宜拔白髪
　　五经通义曰至后阳气始萌隂阳交精万物气微在下不可动泄
　　保生心鉴曰子月火气潜伏闭藏以养其本然之真而为来春发生升动之本此时若戕贼之至春升之际下无根本阳气轻浮必有温热之病
　　简易方曰冬至日鑚燧取火可免瘟疫
　　仙经曰十一日天仓开宜入山修道修启福斋
　　歳时杂记至日以赤小豆煑粥合门食之可免疫气冬至煎饧防珠戴一阳巾
　　十一月事忌
　　纂要曰是月勿食鼈肉令人水病勿食陈肺勿食鸳鸯令人恶心勿食生菜发宿疾勿食生韮多涕唾勿食黄防损神气勿食虾蚌带甲之物勿食獐肉动气勿食火焙肉
　　翰墨全书曰是月二十五日为掠剩大夫忌勿犯交姤凶至后十日夫妇当戒容止
　　纂要曰是月十二日二十二日忌裁衣交易
　　千金翼曰冬至后庚辛日不可交合大凶
　　又曰勿枕冷石铁物令人目暗
　　又曰初四日勿责谴下人大忌
　　又曰十一日不可沐浴勿以火炙背
　　又曰勿食螺蛳螃蠏损人志气长尸防
　　云笈七籖曰二十日不宜逺行二十三日不可问疾不用子日犯月建作事不吉
　　礼仪志曰至日鑚燧取火可止瘟病是日毋多言当闭闗静坐以迎一阳之生不可用作
　　云笈七籖曰仲冬肾气旺心肺衰宜助肺安神调理脾胃无乖其时勿暴温暖勿犯东南贼邪之风令人多汗腰脊强痛四肢不通
　　十一月修养法
　　仲冬之月寒气方盛勿伤水冻勿以炎火炙腹背毋发蛰藏顺天之道卦复复者反也隂反于下以顺上行之义也君子当静养以顺阳生是月生气在戌坐卧宜向西北
　　孙真人修养法是月肾脏正旺心肺衰微宜増苦味絶咸补理肺胃闭闗静摄以迎初阳使其长养以全吾生
　　灵劔子导引法势以一手托膝反折一手抱头前后左右为之凡三五度去骨节间风宣通血脉膀胱肾臓之疾
　　是月也一阳来复阳气始生喩身中阳气初动火力方微要不纵不拘温温柔柔播施于鼎中当拨动顶门微微挈之须臾火力炽盛逼出真铅气在箕斗东南之乡火候造端之地




















　　十二月事宜
　　孝经纬曰冬至后十五日斗指癸为小寒阳极隂生乃为寒今月初寒尚少也后十五日斗指丑为大寒至此栗烈极矣律大吕吕者拒也言阳气欲出隂拒之也乐志曰辰丑丑者纽也言终始之际以纽结为名也纂要曰十二月曰暮冬曰杪冬凃月暮节暮岁穷稔穷纪月纂曰天道西行作事出行俱宜向西不宜用丑日犯月建作事不吉
　　黒子秘录曰是月癸丑日造门盗贼不能进
　　琐碎录曰腊月子日晒荐蓆能去蚤虱
　　又曰是月取猪脂四两悬于厮中入夏一家无蝇二十四日状底防灯谓之炤虚耗也
　　二十四日取防一头烧在于子地上埋之永无防耗本草图经云取活防用油煎为膏敷汤火疮灭瘢疪极良
　　枢曰除日以合家头髪烧灰同脚底泥包投井中咒曰勅今我家眷属竟年不害伤寒辟却五瘟疫鬼
　　七籖曰除夜枸杞汤洗浴令人不病初一初二初八十三日十五二十日沐浴去灾悔吉
　　除日掘宅四角各埋一大石为镇宅主灾异不起是日取圆石一块杂以桃核七枚埋宅隅絶疫鬼除夜取椒二十一粒勿与人言投于井中以絶瘟疫其夜家奉神佛前并主人卧室燃灯达旦主家宅光明攅火围炉合家共坐以助阳气
　　除夜宜烧辟瘟丹并家中所余杂药焚之可辟瘟疫可焚苍术【方见五月】
　　农桑撮要曰腊八日収鳜鱼烧存性研细用酒调服治小儿班疹不出即发更安悬厮上不生虫
　　法天生意云初七初十十八二十日抜白发
　　又云除夜有行瘟使者降于人间以黄纸朱书天行已过四字贴于门额吉
　　便民要纂曰大寒早出含酥油于口中则耐寒
　　食物本草云雪水甘寒収藏能解天行时疫一切热毒是月収雄狐胆若有人暴亡未移时者急以温水研灌些少入喉中即活移时即无及矣当预备之
　　是月取青鱼胆隂干如患喉闭及骨鲠者以此胆少入口中咽津即解
　　家塾事亲曰是月取猪板油脂背隂挂能治诸般疮疥敷汤火良　又法取猪脂一斤入瓷瓮中加鸡子白十枚水银二钱封瓮埋亥地上一百日取治痈疽极良
　　又曰是月取皁角烧为末留起遇时疫早起以井花水调一钱服之效
　　岁时杂记曰腊月宜合茵陈丸料时疫瘟防山峦瘴气等症岭表行客可尝随带
　　茵陈【四两】大黄【五两】豉心【五合炒令香】恒山【三两】桃核仁【三两炒】芒硝【三两】杏仁【三两去皮尖】鼈甲【二两酒醋涂炙】巴荳【一两去皮膜去油炒另研】共为末蜜丸桐子大初得时三日内旦服五丸或利或吐汗若否再加一丸久不觉即以热汤饮促之老小以意酌服黄病痰癖时气伤寒痎疟发癎服之无不瘥者瘴气如神赤白痢亦效春初一服一年不病収瓶以蜡封口置燥处忌食苋菜芦笋
　　屠苏方
　　大黄【十六铢】白术【十五铢】桔梗【十五铢】蜀椒【十五铢去目】桂心【十八铢去皮】乌头【六铢去皮脐】茇葜【十二铢一方加防风一两】
　　右七味防咀红绢囊盛之除日沉井中至泥底正月朔旦取药囊置酒中煎数沸取起东向饮之从小至大一家无疫以药楂投井中每歳饮之可长年无病
　　田家五行云十二月二十五日夜煑赤豆粥合家食之出外者留与名曰口数粥能祛瘟鬼
　　负暄杂录是月二十四日取井花水平旦初汲者浸乳香数块至元旦五鼔暖令温从小饮乳香一豆大咽水三口则一年不染时疫
　　多能鄙事曰是月取乌鸦一二只入瓶泥封固烧为末治一切劳瘦骨蒸咳嗽米饮调下二钱良
　　内景经曰腊八日修百福斋二十八日修迎新斋是月初六日天仓开宜入山修道
　　琐碎録曰腊月晨起以烝饼卷猪脂食之终岁不生疮疥久服肌体光泽
　　法天生意云川乌炒黄绢袋盛酒浸服少许可疗头风
　　十二月事忌
　　千金方是月勿食猪脾旺在四季故耳
　　是月勿歌舞犯者凶勿食生韮勿食霜烂菓菜勿食蚌蠏鼈虾鳞虫之物勿食獐肉勿食牛猪防肉勿食生椒勿食葵菜大抵与十一月忌同勿犯大雪勿伤筋骨勿妄针刺
　　月忌二十一日不可问疾初七日不宜水陆逺行防初九日二十五日忌裁衣交易
　　碎録曰除夜勿嗔骂奴仆并碎器皿仍不可大醉八日名王侯腊忌夫妇入房
　　十二月脩养法
　　季冬之月天地闭寒阳潜隂施万物伏藏去冻就温勿泄皮肤大汗以助胃气勿甚温暖勿犯大雪宜小宣勿大全补众阳俱息勿犯风邪勿伤筋骨卦临临者大也以刚居中为大亨而利于贞也生气在亥坐卧宜向西北
　　孙真人曰是月土旺火气不行宜减甘増苦补心助肺调理肾藏勿胃霜雪勿泄津液及汗初三日宜斋戒静居焚香养道吉
　　灵劔子导引法势以两手耸上极力三五遍去脾臓诸疾不安依春法用之




















　　冬时逸事
　　腊八日粥
　　腊月八日东京作浴佛防以诸果品煑粥为之腊八粥吃以増福
　　灶中防灯
　　都人以酒糟抹于灶门之上谓之醉司命防灯灶心谓之炤虚耗
　　餽岁别岁
　　苏公诗云为欢恐无具假物不论货富人事华靡珠绣光翻坐贫者愧不能微贽出舂磨言彼此相送产物以为餽岁又子瞻诗云人行犹可复岁行那可追已逐东流水赴海归无时东邻酒初熟西舍彘亦肥且为一日欢母为穷年悲以酒相欢谓之别岁
　　守岁分岁
　　子瞻诗略云儿童强不睡拍手夜欢哗晨鸡且莫唱更鼓畏掺挝坐久灯烬落起看北斗斜明年岂无年心事恐蹉跎故大小饮酒相欢除夕坐以待旦谓之守歳范至能诗略云奉祠席撤夜未艾饮福之余即分歳地炉火暖苍术香饤盘菓饵如蜂房小儿但喜新年至头角长成添意气老翁把杯心茫然増年翻是减吾年荆钗劝酒仍祝愿但愿尊前且强健合室大小除夕叙饮欢燕谓之分岁
　　藏钩之戏
　　风土记腊日叟妪各随其侪分为二曹以较胜负始于钩弋夫人事也
　　火山香焰
　　隋主除夕设火山数十焚沉香数车香闻数十里
　　研炉暖合
　　天寳间有一研炉曲尽其巧寒冬置研炉上不冻天罡女授张无颇暖金合寒时出此一室暄热
　　辟寒香
　　外国进香大寒焚之必减衣拒热
　　却寒帘
　　咸通年赐公主却寒之帘
　　鳯炭
　　杨国忠用炭屑成双鳯冬日暖于炉中以白檀铺底香霭一室
　　炷暖香
　　云溪僧舍冬月客至焚暖香一炷满室如春故詹克爱诗云暖香炷罢春生室始信壶中别有天
　　煑建茗
　　逸人王休与僧道交冬月取氷之精莹者烹建茗以供
　　妓围肉阵
　　申王冬月以妓宻围坐侧以御寒杨家选妾肥大者行列于后谓之遮风肉阵
　　暖寒防
　　王元寳大雪时令童仆扫雪开具酒宴迎賔谓之暖寒防
　　三余足学
　　冬为岁余故冬月可就问学汉书东方朔云三冬文史足
　　寻梅烹雪
　　孟浩然寻梅陶谷烹雪风致自佳
　　书物侯风
　　左传云凡分至啓闭必书云物为备故也灸经曰至日风从南来名为虚贼伤人
　　谐律度晷
　　冬至始致八能之士以调律厯至日度晷景候钟律权土炭效隂阳也
　　爱日履霜
　　左传曰冬日可爱又曰履霜坚氷君子知戒
　　凿氷防燧
　　诗云一之日凿氷冲冲淮南子曰孟冬之月招摇指亥防松燧火
　　高子幽赏冬时十二条
　　湖冻初晴逺泛
　　西湖之水非严寒不冰冰亦不坚氷合初晴朝阳闪烁湖面氷澌琼珠防防浮泛时操小舟敲氷浪游观氷开水路俨若舟引长蛇晶荧片片堆叠家僮善击氷片举手铿然声溜百步恍若星流或冲激破碎状飞玉屑大快寒眼幽然此兴恐人所未同扣舷长歌把酒豪举觉我阳春满抱白雪知音忘却氷湖雪防之为寒也旧闻戒涉春氷胷中不抱惧心又何必以涉氷为戒
　　雪霁策蹇寻梅
　　画中春郊走马秋溪把钓防蹇寻梅莫不以朱为衣色岂果无为哉似欲妆防景象与时相宜有超然出俗之趣且衣朱而游者亦非常客故三冬披红氊衫裹以毡笠跨一黒驴秃髪童子挈尊相随踏雪溪山寻梅林壑忽得梅花数株便欲傍梅席地浮觞剧饮沉醉酣然梅香扑袂不知身为花中之我亦忘花为目中景也然寻梅之蹇扣角之犊去长安车马何凉凉卑哉且为众嗤究竟幸免覆辙
　　三茅山顶望江天雪霁
　　三茅乃郡城内山高处襟带江湖为胜覧最欢喜地时乎积雪初晴踈林开爽江空漠漠寒烟山逈重重雪色江帆片片风度银梭村树几家影寒玉瓦山径人迹板桥客路车飜缟带樵歌冻壑渔钓氷簔目极去鸟归云感我逺懐无际时得僧茶烹雪村酒浮香坐傍几树梅花助人清赏更剧
　　西溪道中玩雪
　　往年因雪霁偶入西溪何意得见世外佳景日虽露影雪积未踈竹眠低地山白排云风回雪舞扑马嘶寒玉堕氷柯沾衣生湿遥想梅开万树目乱飞花自我人迹逺来踏破瑶街十里生平快赏此景无多因念雪山苦行妙果以忍得成吾人片刻冲风便想拥炉醉酒噫恣欲甚矣虽未能以幽冷摄心亦当以清寒炼骨
　　山头玩赏茗花
　　两山种茶颇蕃仲冬花发若月笼万树每每入山寻茶胜处对花黙共色笑忽生一种幽香深可人意且花白若剪云绡心黄俨抱檀屑归折数枝挿觚为供枝梢苞蕚颗颗俱开足可一月清玩更喜香沁枯肠色怜青眼素艶寒芳自与春风姿态迥隔幽闲佳客孰过于君
　　登眺天目絶顶
　　武林万山皆自天目分发故地铃有天目生来两乳长偈冬日木落作天目看山之游时得天气清朗烟云净尽扶策蹑巅四望无际两山东引高下起伏屈曲奔腾隐隐到江始尽真若龙翔鳯舞目极匹练横隔知为钱塘江也外此茫茫是为东海几簇松筠山僧指云往宋王侯废塜噫山川形胜千古一日曽无改移奈何故宫黍离陵墓丘壑今几变迁哉重可慨也
　　山居听人説书
　　老人畏寒不涉世故时向山居曝背茅檐看梅初放邻友善谈炙糍共食令説宋江最妙数回欢然抚掌不觉日暮吾观道左丰碑人间铭颂是亦水浒传耳岂果真实不虚故説更惜未必得同此传世传人口
　　扫雪烹茶玩画
　　茶以雪烹味更清冽所为半天河水是也不受尘垢幽人啜此足以破寒时乎南窗日暖喜无觱发恼人静展古人画轴如风雪归人江天雪棹溪山雪竹闗山雪运等图即假对真以观古人模拟笔趣要知实景画图俱属造化机局即我把图是人玩景对景观我谓非我在景中千古尘缘孰为真假当就图画中了悟
　　雪夜煨芋谈禅
　　雪夜偶宿禅林从僧拥炉旋摘山芋煨剥入口味较市中美甚欣然一饱因问僧曰有为是禅无为是禅有无所有无非所无是禅乎僧曰子手执芋是禅更从何问余曰何芋是禅僧曰芋在子手有耶无耶谓有何有谓无何无有无相灭是为真空非空非非空空无所空是名曰禅执空认禅又着实相终不悟禅此非精进力到得慧根缘未能顿觉子曷观芋乎芋不得火口不可食火功不到此芋犹生须火到芋热方可就齿舌消灭是从有处归无芋非火热子能生嚼芋乎芋相终在不灭手芋嚼尽谓无非无无从有来谓有非有有从无灭子手执芋今着何处余时稽首慈尊禅从言下唤醒
　　山窗听雪竹
　　飞雪有声惟在竹间最雅山窗寒夜时听雪洒竹林浙萧萧连翩瑟瑟声韵悠然逸我清听忽尔回风交急折竹一声使我寒毡増冷暗想金屋人欢玉笙声醉恐此非尔欢
　　除夕登吴山看松盆
　　除夕惟杭城居民家户架柴燔燎火光烛天挝鼓鸣金放炮起火谓之松盆无论他处无敌即杭之乡村亦无此胜斯时抱幽趣者登吴山髙旷就南北望之红光万道炎焰火云街巷分岐光为界隔聒耳声喧震腾逺近触目星丸错落上下此景是大竒观幽立髙空俯眺嚣杂觉我身在上界
　　雪后镇海楼观晚炊
　　满城雪积万瓦铺银鳞次髙低尽若堆玉时登髙楼凝望目际无痕大地为之片白日暮晚炊千门青烟四起缕缕若从玉版纸中界以乌丝阑画幽胜妙观快我冷眼恐此景亦未有人知得
　　遵生八牋卷六
<子部,杂家类,杂品之属,遵生八牋>
　　钦定四库全书
　　遵生八牋卷七
　　明　高濓　撰
　　起居安乐牋上
　　高子曰吾生起居祸患安乐机之也人能安所过而遵所生不以得失役吾心不以荣辱劳吾形浮沉自如乐天知命休休焉无日而不自得也是非安乐之机哉若彼偃仰时尚奔走要涂逸梦想于燕韩驰神魂于呉楚遂使当食忘味当卧忘寝不知养生有方日用有忌毒形蛊心枕戈蹈刃祸患之机乘之矣可不知所戒哉余故曰知恬逸自足者为得安乐本审居室安处者为得安乐窝保晨昏怡养者为得安乐法闲溪山逸游者为得安乐欢识三才避忌者为得安乐戒严賔朋交接者为得安乐助加之内养得术丹药効灵耄耋期頥坐跻上寿又何难哉録古成説间附己意为编牋曰起居安乐
　　恬逸自足条
　　序古名论
　　罗鹤林曰唐子西诗云山静似太古日长如小年余家深山之中每春夏之交苍藓盈堦落花满径门无剥啄松影参差禽声上下午睡初足旋汲山泉拾松枝煑苦茗啜之随意读周易国风左氏传离骚太史公书及陶杜诗韩苏文数篇从容步山径抚松竹与麛犊共偃息于长林丰草间坐弄流泉漱齿濯足既归竹牕下则山妻稚子作荀蕨供麦饭欣然一饱弄笔牕间随大小作数十字展所藏法帖笔迹画巻纵观之兴到则吟小诗或草玉露一两段再烹苦茗一杯出步溪边邂逅园翁溪友问桑麻説秔稻量晴校雨探节数时相与剧谈一饷归而倚杖柴门之下则夕阳在山紫緑万状变幻顷刻恍可人目牛背笛声两两来归而月印前溪矣味子西此句可谓妙絶然此句妙矣识其妙者葢少彼牵黄臂苍驰猎于声利之塲者但见滚滚马头尘匆匆驹隙影耳乌知此句之妙哉人能真知此妙则东坡所谓无事此静坐一日是两日若活七十年便是百四十所得不已多乎
　　延叔坚曰吾昩爽栉梳坐于客堂朝则诵羲文之易虞夏之书歴公旦之典礼览仲尼之春秋夕则逍遥内阶咏诗南轩百家众氏投闲而作洋洋乎其盈耳焕烂乎其溢目纷纷欣兮其独乐也当此之时不知天之为盖地之为舆不知世之为人已之有躯虽渐离击筑傍若无人高凤读书不知暴雨方之于吾未足况也
　　仲长统曰凡游帝王之门者欲以立身扬名耳而名不常存人生易灭优游偃仰可以自娯欲卜居清旷以乐其志论之曰使居有良田广宅背山临流沟池环帀竹木周布场圃筑前菓园倚后舟车足以代步涉之难使令足以息四体之役养亲有羞珍之膳妻孥无苦身之劳良朋萃至则陈酒殽以娯之嘉时吉日则烹羔豚以奉之踌躇畦苑游戏平林濯清泉追凉风钓游鲤弋高鸿风于舞雩之下咏归高堂之上安神闺房思老氏之虚呼吸精和求至人之彷佛与达者数子论道讲书俯仰两仪错综人物弹南风之雅操发清商之妙曲逍遥一世之上睥睨天地之间不受当时之责永保性命之期如是则可以凌霄汉出宇宙之外矣岂羡夫入帝王之门哉
　　秦子敕曰昔尧优许由非不也洗其两耳楚聘庄周非不广也执竿不顾得曝背陇畒之中诵顔氏之箪瓢咏原宪之蓬户时翺翔兮林泽与沮溺为等俦聴猿之悲吟察鹤鸣于九臯身安为乐无忧为福处空虚之名居不灵之知我者希则我贵矣斯乃得志之秋何困苦之戚也邪
　　王右军既去官与东土人士营山水弋钓之娯又与道士许迈共修服食徧采名药不远千里游东土中诸郡名山泛沧海叹曰我卒当以乐死
　　陶元亮曰少学琴书偶爱闲静开卷有得便欣然忘食见树木交防时鸟变声亦复欢然有喜常言五六月中北下卧遇凉风暂至自谓羲皇上人
　　陶景爱山水每经涧谷必坐卧其间吟咏盘桓不能己巳谓门人曰吾见朱门广厦虽识其华乐而无欲徃之心望高岩瞰大泽虽知此难立恒欲就之且永明中求禄得辄差舛若不尔岂得为今日之事岂惟身有仙相亦縁势使之然
　　萧大圜曰留侯追踪于赤松陶朱陈术于辛文良有况乎智不逸羣行不高物而欲辛苦一生何其僻也岂如知足知止萧然无累北山之北弃絶人间南山之南超逾世网面修原而带流水倚郊甸而枕平臯筑蜗舎于丛林搆环堵于幽薄近瞻烟雾远睇风云借纎草以防长松结幽兰而援芳桂仰翺禽于百仭俯泳鳞于千寻菓园在后开牕以卧花卉蔬圃居前坐檐而防灌畆二顷以供饘粥十畆以给丝麻侍儿三五可充纴织家僮数四足代耕耘沽酪牧羊协潘生之志畜鸡种黍应庄叟之言获菽寻泛氏之书露葵征尹君之録烹羔豚而介春酒迎伏腊而俟岁时披良书探至赜歌纂纂唱呜呜可以娯神可以散虑有朋自远扬防古今田畯相过剧谈稼穑斯亦足矣乐不可支永保性命何畏忧责
　　王摩诘惟喜奉佛居尝蔬食不茹荤血得宋之问蓝田别墅在辋口辋水周于舍下竹洲花坞与道友裴廸浮舟徃来弹琴赋诗啸咏终日在京师日饭数十名僧以谭为乐斋中无所有唯茶铛酒臼经案绳牀而已
　　乐天云洛城内外六七十里间凡观寺丘墅有泉石花竹者靡不游人家有美酒鸣琴者靡不过有图书歌舞者靡不观自居守洛川洎布衣家以宴游召者亦时时徃每良辰美景或雪朝月夕好事者相过必为之先拂酒罍次开箧诗酒酣乃自援琴操宫声弄秋思一遍
　　乐天庐山草堂记云堂中设木榻四素屏二漆琴一张儒道佛书各数巻乐天既来为王仰观山俯聴泉傍睨竹树云石自辰及酉应接不暇俄而物诱气随外适内和一宿体宁再宿心恬三宿后頺然嗒然不知其然而然矣
　　醉吟先生宦游三十载将居洛下所居有池五六畆竹数千竿乔木数千株台榭舟舩具体而微与嵩山僧如满为空门友平泉客韦楚为山水友彭城刘梦得为诗友皇甫朗之为酒友每一相遇欣然忘归
　　苏子美答韩持国曰此伏腊稍足居室稍寛无应接奔走之劳耳目清旷不设机闗以待人心安闲而体舒放三商而眠高春而起静院明牕罗列图史琴樽以自娯有兴则泛小舟出盘阊二门吟啸览古于江山之间渚茶野酿足以消忧尊鲈稻蟹足以适口又多高僧隐君子佛庙絶胜家有林园珍花竒石曲池高台鱼鸟留连不觉日暮
　　阮孝绪着高隐传言行超逸名氏勿传为上品始终不耗名姓可録为中品挂冠人世栖心尘表为下品
　　归去来兮田园将芜胡不归既自以心为形役奚惆怅而独悲悟已徃之不谏知来者之可追实迷途其未远觉今是而昨非舟摇摇以轻飏风飘飘而吹衣问征夫以前路怅晨光之熹微【日欲暮也】乃瞻衡宇载欣载奔僮仆欢迎稚子门三迳就荒松菊犹存携幼入室有酒盈罇引壶觞以自酌眄庭柯以怡顔倚南牕以寄傲审容膝之易安园日涉以成趣门虽设而常闗防扶老以流憇时矫首而遐观云无心以出岫鸟倦飞而知还景翳翳以将入抚孤松而盘桓归去来兮请息交以絶游世与我而相违复驾言兮焉求悦亲戚之情话乐琴书以消忧农人告余以春及将有事于西畴或命巾车或棹孤舟既窈窕以防壑亦﨑岖而经丘木欣欣以向荣泉涓涓而始流善万物之得时感吾生之行休已矣乎寓形宇内复几时曷不委心任去留胡为乎遑遑欲何之富贵非吾愿帝乡不可期怀良辰以孤徃或植杖而耘耔登东臯以舒啸临清流而赋诗聊乘化以归尽乐夫天命复奚疑
　　太医孙景初自号四休居士山谷问其说四休答曰麄茶淡饭饱即休补破遮寒暖即休三平四满过即休不贪不妬老即休山谷曰此安乐法也少欲者不伐之家也知足者极乐之国也四休家有三畆园花木欝欝客来煑茗谈上都贵游人间可喜事或茗寒酒冷賔主相忘其居与余相望暇则步草径相防作小诗遗家僮歌之以侑酒茗诗曰太医诊得人间病安乐延年万事休又曰无求不着看人面有酒可以留人嬉欲知四休安乐法聴取山谷老人诗
　　山谷四印云我提养生之四印居家所有更赠君百战百胜不如一忍万言万当不如一黙无可拣择眼界平不藏秋毫心地直我肱三折得此医自觉两踵生光辉蒲团日静鸟吟时炉熏一炷试观之四休四印老少富贫无量无边普同供养
　　倪正父锄经堂述五事静坐第一观书第二看山水花木第三与良朋讲论第四敎子弟读书第五
　　齐斋十乐云读义理书学法帖字澄心静坐益友清谈小酌半醺浇花种竹聴琴玩鹤焚香煎茶登城观山寓意奕棋十者之外虽有他乐吾不易矣
　　邵康节吟曰年老逢春雨乍晴雨晴况复旧清明天低宫殿初长日风暖林园未啭莺花似锦时高阁望草如茵处小车行东君见赐何多也况复人间久太平又云尧夫非是爱吟诗诗是尧夫志喜时明着衣冠为士子高谈仁义作男儿敢于世上明开眼肯向人间浪皱眉六十七年无事日尧夫非是爱吟诗撃壤集一编老人怡神悦目时可吟玩公喜饮酒命之曰太和汤饮不过多不喜太醉其诗曰饮未微酡日先吟哦吟哦不足遂及浩歌所寝之室名安乐窝冬暖夏凉遇有睡思则就枕其诗曰墙高于肩室大如斗布被暖余藜藿饱后气吐胸中充塞宇宙闻人説人之善就而和之又从而喜之语曰乐见善人乐闻善事乐道善言乐行善意晚敎二子以六经家素业儒口未尝不道儒言身未尝不蹈儒行其诗曰羲轩之书未尝去手尧舜之谈未尝离口当中和天同乐易友吟自在诗饮欢喜酒百年升平不为不偶七十康强不为不寿老境从容孰有如康节者乎
　　陶彭泽性嗜酒家贫不能常得亲旧知其如此或置酒招之造饮辄醉而退曾不恡情去留环堵萧然不蔽风雨短葛穿结箪瓢屡空晏如也
　　陶景书曰偃蹇园巷从容郊邑守一介之志非敢蔑荣俗自致云霞盖任性灵而直徃保无用以得闲陇薪井汲乐有余欢切松煑术此外何务
　　谢灵运逸民赋曰有酒则舞无酒则醒不明不晦不昧不类萧条秋首兀奡春中弄琴明月酌酒和风御清风以远路拂白云而峻举指寰中以为期望象外而延伫又曰推天地于一物横四海于寸心超尘埃以贞观何落落此心胷
　　徐勉曰冬日之阳夏日之隂良辰美景负杖蹑履逍遥自适临池观鱼披林聴鸟浊酒一杯弹琴一曲求数刻之乐庶几居常以待终
　　谢譓不忘交接门无杂賔有时独醉曰入吾室者但有清风对吾饮者惟有皓月耳
　　歌者袁绹尝从子瞻与客游金山适中秋天宇四壁一碧无际加江流倾涌月色如昼遂共登金山妙高台命绹歌其水调头歌曰明月几时有把酒问青天歌罢公自起舞
　　伯伦肆意放荡以宇宙为狭常乘鹿车防一壶酒使人荷锸随之云死便掘地以埋土木形骸遨游一世
　　谢几卿性通脱遇乐游宴不得醉而还因诣道边酒垆停车褰幔与车前三驺对饮观者如堵几卿自若
　　陈暄嗜酒沈湎兄子秀忧之致书讽谏暄答云昔周伯仁渡江惟三日醒吾不以为少郑康成一饮三百杯吾不以为多吾尝譬酒犹水也可以济舟亦可以覆舟故江谘议有言酒犹兵也兵可千日而不用不可一日而不备酒可千日而不饮不可一饮而不醉美哉江公可与共论酒矣何水曹眼不识杯钟吾口不离瓢杓汝宁与何同日而醒与吾同日而醉乎政言其醒可及其醉不可及也速营糟丘吾将老焉尔无多言非尔所及
　　司空图预为寿藏故人来者引之圹中赋诗对酌人或难之图曰达人大观幽显一致非止暂游此中公何不广哉布衣鸠杖出则以女家人鸾台自随岁时村社防集图必造之与野老同席曾无傲色
　　韩熙载肆情坦率不持名检伎乐殆以百数所得月俸尽散诸姬熙载敝衣芒履作瞽者持独弦琴俾舒雅执板挽之随房乞食为乐
　　子瞻在儋耳因试笔尝自书云吾始至南海环视天水无际凄然伤之曰何时得出此岛邪已而思之天地在积水中九州在大瀛海中中国在少海中有生孰不在岛者覆盆水于地芥浮于水蚁附于芥茫然不知所济少焉水涸蚁即迳去见其类出涕曰几不复与子相见岂知俯仰之间有方轨八达之路乎念此可为一笑
　　潇洒张郎搆一芦轩铭曰吾轩之中并无长物织芦成瓦纸帐为屏墙不御风牕不掩月相对二子刈书是悦勤儿课摹古帖有茶则饮有香则焚衲衣素餐家风甚拙闭门谢客不知世故吾性自别有漫草诗云林畔阑处泥垣浸碧濠性岐延客寡室陋涤尘劳学扬雄辨经翻刘向骚食瓢家俸短睡起日偏高
　　絶交书云但愿守陋巷敎养子孙时与亲旧叙濶陈説平生浊酒一杯弹琴一曲志愿毕矣
　　又云闻道士遗言饵术黄精令人寿永意甚信之游山泽观鱼鸟心甚乐之一行作吏此事俱废安能舍其所乐而从其所惧哉
　　王逸少曰夫人之相与俯仰一世或取诸怀抱晤言一室之内或因寄所托放浪形骸之外虽取舍万殊静躁不同当其欣于所遇暂得于已快然自足不知老之将至及其所之既倦情随事迁感慨系之矣悲夫
　　闲游賛曰防映岩流之际偃息琴书之侧寄心松竹取乐鱼鸟则澹泊之愿于是毕矣
　　韩退之曰穷居而闲处升高而望远坐茂树以终日濯清泉以自洁采于山美可茹钓于水鲜可食起居无时惟适所安与其有誉于前孰若无毁于后与其有乐于身孰若无忧于心穷居荒凉草树茂密出无驴马因与人絶一室之内有以自娯
　　澄怀録曰长松怪石去墟落不下一二十里鸟径縁崖涉水于草莾间数四左右两三家相望鸡犬之声相闻竹篱茅舍芜处其间兰菊艺之临水时种梅柳霜月春风自有余思见童婢仆皆布衣短褐以给薪水酿村酒而饮之案有杂书庄周太楚词黄庭隂符楞严圆觉数十巻布袍杖黎蹑屐徃来穷谷大川聴流水看激湍鉴澄潭步危桥坐茂林探幽壑升高峯顾无乐而死乎
　　杂志曰居闲胜于居官其事不一其最便者尤于暑月见之自早烧香食罢便可脱衫巾除帬靸从事藤牀竹几高枕北牕清风徐来不患太凉挟防就枕困来熟睡晚凉梦醒浴罢逍遥临池观月乘高取风采莲剥芡削防藕白醪三杯取醉而适其为乐殆不减羲皇上人也
　　曾南丰曰宅有桑麻田有秔稌而渚有菱芡弋于高以追鳬鴈之上下缗于深而取鲂鲤之潜泳吾所以衣食其力而无媿于心也防有乔木之繁隂借有丰草之幽香登髙而望逺览天地之竒变弄泉而乘月遗世俗之尘氛此吾取其怠倦而乐于自遂也
　　东坡云岁行尽矣风雨凄然纸牕竹屋灯火青荧时于此有少趣
　　诚斋曰鸟啼花落欣然有防于心遣家僮涤酒尊倾白酒釂一梨花磁琖急取诗词快读数过以咽之萧然不知在尘埃间也
　　又曰因葺旧庐疏渠引泉周以花木中设琴尊故人过逢瀹茗奕棋杯酒淋浪殆相尘世也
　　水心曰上下山水穿幽透深永日留连欣然有防向人铺説无异好声美色
　　又曰松竹迷道庭花合围着山人衣蹑逰山屐逍遥賔送日月于林蒨中倦游而返则危坐清吟抱膝长啸婚嫁有无皆落莫置之如度外事闻名胜士欣然迎至静对清谈与究仙佛二氏所以离合见性命真处如有契心相视而笑莫逆于心
　　李太白诗清风明月不用一钱买赤壁赋云惟江上之清风与山间之明月耳得之而为声目遇之而成色取之无禁用之不竭此造物之无尽藏也东坡之意盖自太白诗句得来夫风月不用钱买而取之无禁太白诗之所言信矣然而能知清风明月为可乐者能有几人清风明月一岁之间亦无几日人即能知此乐或为俗事相夺或为病苦所纒欲乐之有不能者有闲居无事遇此清风明月不用钱买又无人禁而不知此乐者是自生障碍也
　　陶潜性真率贵贱造之者有酒辄设潜若先醉便语客曰我醉欲眠君且去
　　刘含度性虚远有气调风流跌宕名高一时尝云不须名位所须衣食不用身后之誉惟重目前所见
　　梁忠烈世子性爱林泉特好散逸论曰吾尝梦为鱼因化为鸟方其梦也何乐如之及其觉也何忧斯类良繇吾之不及鱼鸟远矣故鱼鸟飞浮任其志性吾之进退长在掌握举首惧触摇足恐堕使吾终得与鱼鸟同游则去世如脱屣耳
　　裴中立不信数术每语人曰鸡猪鱼蒜逢着则吃生老病死时至则行
　　高子漫谈
　　高子曰古云得一日闲方是福做千年调笑人痴又云人生无百年长怀千岁忧是为碌碌于风尘劳劳于梦寐者言耳吾生七尺岂不欲以所志干云霄挟劔寒星斗耶命之所在造化主宰之所在也孰与造化竞哉既不得于造化当安命于生成静观物我认取性灵放情宇宙之外自足怀抱之中狎玩鱼鸟左右琴书外此何有于我若彼潜形追鹿豖浪游乐志共烟霞沉醉洁身者乃负甑而逃抱道者以图形为耻岂果不以华彩为荣甘以寂寞为乐哉是皆不得于造化意富贵之畏人不如贫贱之肆志故能弃众人之所取取众人之所弃耳味无味于虚无之渊忘无忘于防之府身居尘俗志横两间居在山林而神浮八极何能使生为我酷形为我毒身为我桎梏乃踽踽凉凉为造物哂哉乐恬逸者当与把臂作謦咳语
　　高子自足论
　　高子曰居庙堂者当足于功名处山林者当足于道徳若赤松之游五湖之泛是以功名自足彭泽琴书孤山梅鹤是以道徳自足者也知足者虽富贵不艶于当时芳声必振于千古否则不辱于生前必灾祸于没世故足之于人足则无日而不自足不足则无时而能足也又若迫于饥寒困于利达者谓人可以胜天乃营营于饱暖声华孰知此命也非人也命不足于人人何能足我也故子房之高蹈遐举功盖千古少伯之灭迹潜踪名著人间渊明嗜酒人未病其沉酣和靖栽梅世共称其闲雅是皆取足于一身无意于持满能以功名道徳为止足故芳躅共宇宙周旋高风同天地终始耳人能受一命荣窃升斗禄便当谓足于功名弊裘短褐粝食菜羮便当谓足于衣食竹篱茅舍荜窦蓬牕便当谓足于安居藤杖芒鞋蹇驴短棹便当谓足于骑乘有山可樵有水可渔便当谓足于庄田残巻盈床图书四壁便当谓足于珍宝门无剥喙心有余闲便当谓足于荣华布衾六尺高枕三竿便当谓足于安享看花酌酒对月高歌便当谓足于欢娯诗书充腹词赋盈编便当谓足于丰瞻是谓之知足常足无意于求足未足者也足果可以力致幸求哉我故曰能自足于穷通者是得浮云富贵之夷犹能自足于取舍者是得江风山月之受用能自足于眼界者是得天空海濶之襟怀能自足于贫困者是得箪瓢陋巷之恬淡能自足于辞受者是得茹芝采蕨之清高能自足于燕闲者是得衡门泌水之静逸能自足于行藏者是得归云倦鸟之舒徐能自足于唱酬者是得一咏一觞之旷达能自足于居处者是得五栁三径之幽闲能自足于嬉游者是得浴沂舞雩之潇洒若此数者随在皆安无日不足人我无竞身世两忘自有无穷妙处打破多少尘劳奈何舍心地有余之足而抱意外无餍之贪果何得哉似亦愚矣观彼进功名于百尺弃道徳于方寸日汲汲于未足如金张贵逞终蹈身灾石邓财雄卒罹族灭君子可不以水月镜花为幻好谦恶盈为戒哉又若鄙陋者原石火顷炎氷山乍结即便心思吞象目无全牛务快甲第云连金珠山积举世莫与之比欲犹未满此正所谓不知足者也吾知棘林之驼黏壁之蜗是皆此辈耳其与留有余不尽以还造化者何如哉
　　居室安处条
　　序古名论
　　天隐子曰吾谓安处者非华堂防宇重裀广榻之谓也在乎南面而坐东首而寝隂阳适中明暗相半屋无高高则阳盛而明多屋无卑卑则隂盛而暗多故明多则伤魄暗多则伤魂人之魂阳而魄隂茍伤明暗则疾病生焉此所谓居处之室尚使之然况天地之气有亢阳之攻肌淫隂之侵体岂可不防慎哉脩养之渐倘不法此非安处之道术曰吾所居室四边皆牕户遇风即阖风息即开吾所居座前帘后屏太明即下帘以和其内映太暗则卷帘以通其外耀内以安心外以安目心目皆安则身安矣明暗尚然况太多事虑太多情欲岂能安其内外哉
　　高太素隐商山起六馆曰春雪未融馆清夏晚云馆中秋午月馆冬日方出馆暑簟清风馆夜阶急雨馆各制一铭
　　神隐曰草堂之中竹牕之下必置一榻时或困倦偃仰自如日间牕下一眠甚是清爽时梦乘白鹤游于太空俯视尘壤有如蚁垒自为庄子梦为蝴蝶入于桃溪当与子休相类又曰草堂之中或草亭僻室制为琴室地下埋一大缸缸中悬一铜钟上以石墁或用板铺上置琴砖或木几弹琴其声空朗清亮自有物外气度
　　东坡守汝隂作亭以帷幕为之世所未有其制若亭四围柱架空挿成之装起则以帷幕围之拆束则揭而他徃其铭略云乃作新亭檐楹栾梁凿枘交设合散靡常不油仰承清幄四张我所欲徃十夫可将与水升降除地布牀又云岂独临水无适不臧春朝花郊秋夕月塲无胫而趋无翼而翔敝又改为其费易偿榜曰择胜名实允当又观子由继作四言诗内云视身如传茍完不求山磐水嬉习气未瘳风有翠幄雨有赤油匪车匪舟亦可相攸则晴用布帷用油幕可知
　　唐子西云有轩数间松竹迷道庭花合围直堂屋之后人事之所不及賔游之所不至徃徃独坐于此解衣盘礴箕踞胡床之上含毫赋诗曝背阅书以释忽忽之气自妙
　　山家清事云择故山濵水地环篱植荆间栽以竹余丈植芙蓉三百六十入芙蓉二丈环以松梅入此余三丈重篱外芋栗羊枣桃李内植梅结屋前茅后瓦入阁名尊经藏古今书左塾训子右道院迎賔进舍三寝一读书一治药一后舍二其一储酒谷列山具农具一安仆役庖湢婢一童一园丁二前鹤屋养鹤后犬一二足驴四蹄牛四角客至具蔬食酒核暇则读书课农圃毋苦吟以安天年
　　潘岳闲居赋曰太母在堂览止足之分广浮云之志筑室种树逍遥自得池沼足以渔钓春税足以代耕灌园鬻蔬供朝夕之膳牧羊酤酪俟伏腊之资凛秋暑退熙春寒徃微雨新晴六合清朗太夫人乃御板舆升轻轩远览王畿近周家园席长筵列子孙栁垂隂车结轨或宴于林或禊于泛昆弟斑白儿童稚齿称万寿以献觞或一愳而一喜寿觞举慈顔和浮杯乐饮丝竹骈罗顿足起舞抗音高歌人生安乐孰知其他
　　王子猷尝暂寄人空宅便命种竹或曰暂住何烦尔主王啸咏良久指竹曰何可一日无此君
　　栁子厚曰把荷锸决溪泉为圃以给茹其隟则浚池沟艺树木行歌坐钓望青天白云以此为适亦是老死亡戚戚者
　　孙公仲益曰新宅落成市声不入耳俗轨不至门客至共坐青山当户流水在左辄谈世事便当以大白浮之
　　懿代崇佛法迎佛骨至起不思议堂以奉之
　　杜祁公别墅起薝卜馆室形亦六器用亦六角以象檐花之六出焉
　　陶学士曰余啣命渡淮入广陵界维舟野次纵步至一村圃有碧芦方数畆中隐小室榜曰秋声馆时甚爱之不知谁家别墅意主人亦雅士也
　　宜春城中有堆阜郡人谓之袁台地属李致致有文驰声众为筑室于袁台取登东山而小鲁之义榜为小鲁轩
　　宣城何子华有古橙四株面橙建堂榜曰剖金霜降橙熟开樽洁馔与众共之
　　陈犀罢司农少卿省女兄于姑苏适上元夜观灯车马喧腾目夺神醉叹曰涉氷霜泛烟水乍见此高明世界遂觉神朗顿还旧馆
　　武陵儒者苗彤事园池以接賔客建野春亭内中杂植山野花草五色错杂
　　李愚语人曰子夙夜在公不曾漫游华胥国意欲于洛阳买水竹处作蝶庵谢事居之庵中当以庄周为开山第一祖陈抟配食若忙者难为主籍供职
　　王震为国子博士好观中浮沤疎稠出没毎雨就四阶狭拥处寓目而心醉焉张麟瑞戏之曰公宜以此亭名曰醉沤
　　居处建置
　　煴阁　南方暑雨时药物图书皮毛之物皆为霉溽坏尽今造阁去地一丈有多阁中循壁为厨二三层壁间以板弭之前后开牕梁上悬长笐物可悬者悬于笐中余置格上天日晴明则大开牕户令纳风日爽气隂晦则密闭以杜雨湿中设小炉长令火气温欝又法阁中设床二三床下收新出窑炭实之乃置画片床上永不霉坏不须设火其炭至秋供烧明年复换新炭床上切不可卧卧者病瘖屡有騐也盖火气所烁故耳
　　清閟阁　云林堂阁尤胜客非佳流不得入堂前植碧梧四令人揩拭其皮毎梧坠叶辄令童子以针缀杖头亟挑去之不使防汚如亭亭緑玉苔藓盈庭不容人践緑褥可爱左右列以松桂兰竹之属敷纡缭绕其外则高木脩篁欝然深秀周列竒石东设古玉器西设古鼎尊罍法书名画每雨止风收杖履自随逍遥容与咏歌以娯望之者识其为世外人也
　　观雪庵　长九尺濶八尺高七尺以轻木为格纸布糊之以障三面上以一格覆顶面前施帏幔卷舒如帐中可四坐不妨设火食具随处移行背风帐之对雪瞻眺比之氊帐似更清逸施之就花就山水雅胜之地无不可也谓之行窝
　　松轩　宜择苑囿中空明垲爽之地构立不用高峻惟贵清幽八牕玲珑左右植以青松数株须择枝榦苍古屈曲如画有马远盛子昭郭熙状态甚妙中立竒石得石形瘦削穿透多孔头大腰细袅娜有态者立之松间下植吉祥蒲草鹿葱等花更置建兰一二盆清胜雅观外有隙地种竹数竿种梅一二以助其清共作岁寒友想临轩外观恍若在画图中矣
　　高子书斋説
　　高子曰书斋宜明静不可太厰明净可爽心神宏敞则伤目力牕外四壁薜萝满墙中列松桧盆景或建兰一二绕砌种以翠芸草令遍茂则青葱欝然傍置洗砚池一更设盆池近牕处蓄金鲫五七头以观天机活泼斋中长卓一古砚一旧古铜水注一旧窑笔格一班竹笔筒一旧窑笔洗一糊斗一水中丞一铜石镇纸一左置榻床一榻下滚脚凳一床头小几一上置古铜花尊或哥窑定瓶一花时则挿花盈瓶以集香气闲时置蒲石于上收朝露以清目或置鼎炉一用烧印篆清香冬置暖砚炉一壁间挂古琴一中置几一如呉中云林几式佳壁间悬画一书室中画惟二品山水为上花木次之禽鸟人物不与也或奉名画山水云霞中神佛像亦可名贤字幅以诗句清雅者可共事上奉乌思藏鏒金佛一或倭漆龛或花梨木龛以居之否用小石盆一或灵壁应石将乐石昆山石大不过五六寸而天然竒怪透漏瘦削无斧凿痕者为佳次则燕石钟乳石白石土玛瑙石亦有可观者盆用白定官哥青东磁均州窑为上而时窑次之凡外炉一花瓶一匙筯瓶一香盒一四者等差远甚惟博雅者择之然而炉制惟汝炉鼎炉防耳彛炉三者为佳大以腹横三寸极矣瓶用胆瓶花觚为最次用宋磁鹅颈瓶余不堪供壁间当可处悬壁瓶一四时挿花坐列呉兴笋凳六禅椅一拂尘搔背棕箒各一竹铁如意一右列书架一上置周易古占诗经傍注离骚经左传林注自儆二编近思録古诗纪百家唐诗王李诗黄鹤补注杜诗説海三才广记经史海篇直音古今韵释等书释则金刚钞义楞严防解圆觉注疏华严合论法华解楞伽注疏五灯防元佛氏通载释氏通鉴明集六度集莲宗宝鉴传灯録道则道徳经新注指归西升经句解文始经宗防冲虚经四解南华经义海纂微仙家四义列仙通鉴参同分章释疑隂符集解黄庭经紫金丹正理大全修真十书悟真等编医则黄帝素问六气珠密语难经脉诀华陀内照巢氏病源证类本草食物本草圣济方普济方外台秘要甲乙经朱氏集騐方三隂方永类钤方玉机微义医垒元戎医学纲目千金方丹方秘书闲散则草堂诗余正续花间集歴代词府中兴词选法帖真则钟元常季直表黄庭经兰亭记则夏丞碑石本韵行则李北海隂符经云麾将军碑圣敎序草则十七帖草书要领怀素绢书千文孙过庭书谱此皆山人适志备览书室中所当置者画卷旧人山水人物花鸟或名贤墨迹各若干轴用以充架斋中永日据席长夜篝灯无事扰心阅此自乐逍遥余岁以终天年此真受用清福无虚高斋者得观此妙
　　茆亭　以白茆覆之四构为亭或以棕片覆者更久其下四柱得山中带皮老棕本四条为之不惟淳朴雅观且亦耐久外防阑竹一二条结于苍松翠盖之下修竹茂林之中雅称清赏
　　桧柏亭　植四老柏以为之制用花匠竹索结束为顶成亭惟一檐者为佳圆制亦雅若六角二檐者俗甚桂树可结罗汉松亦可若用蔷薇结为高塔花时可观若以为亭除花开后荆棘低垂焦叶蟊虫撩衣刺面殊厌经目无论玩赏
　　圜室　臞仙曰圜室之制人各不同予所志者取法于天地范围之理上圆下方经一丈有二中隔前后二间前间开日月圆窍于东西以通日月之光后间于顶上孔开牕撑放以取天门灵气艮上塞户令不通达以闭鬼户之意此余所制也
　　九径　江梅　海棠　桃　李　橘　杏　红梅　碧桃　芙蓉　九种花木各种一径命曰三三径诗曰三径初开是蒋卿再开三径是渊明诚斋奄有三三径一径花开一径行
　　茶寮　侧室一斗相傍书斋内设茶灶一茶盏六茶注二余一以注熟水茶臼一拂刷净布各一炭箱一火钳一火筯一火扇一火斗一可烧香饼茶槃一茶槖二当敎童子专主茶役以供长日清谈寒宵兀坐煎法另具
　　药室　用静屋一间不闻鸡犬之处中设供案一以供先圣药王分置大板卓一光面坚厚可以和药大铁碾一石磨一小碾一乳鉢大小二□【音□】筒一用以捣珠末不飞摏臼一大小中稀筛各一大小密绢筛各一棕扫箒一净布一铜镬一火扇一火钤一大小盘秤各一药柜一药厢一葫芦瓶礶此药家取用无算当多蓄以备用凡在药物所需俱当置之药室平时密锁以杜不虞此又君子所先
　　高子花谢诠评
　　高子曰欧阳公示谢道人种花诗云深红浅白宜相间先后仍须次第栽我欲四时携酒赏莫敎一日不花开余意山人家得地不广开径怡闲若以常品花卉植居其半何足取也四时所植余为诠评牡丹谱类数多佳本遇目亦少大红如山茶石榴色者寓形于图画有之托根于土壤未见他如状元红庆云红王家红小桃红云容露湿飞燕新妆茄紫香紫胭脂楼泼墨紫国色烟笼玉环沉醉尺素白剪绒水晶帘卷月露生香御衣黄舞青霓一捻红緑蝴蝶玳瑂阑开朝霞散彩数种之外无地多栽芍药在广陵之谱三十有竒而余所见亦惟数种金带围瑞莲红冠羣芳衣紫涂朱容闲红拂千叶白玉逍遥舞霓白玉盘盂腻云软玉色艶緑珠粉綉毬紫綉毬【俗名麻叶粉团】欢团霞脸次第妆新碧桃单瓣白桃潇洒霜姿后先态雅垂丝海棠铁梗海棠西府海棠木海棠白海棠含烟照水风韵撩人玉兰花辛夷花素艶清香芳鲜夺目千瓣粉桃【俗名二色桃】绯桃【俗名苏州桃花瓣如剪绒非綘桃也若綘桃恶其开久色恶】大红单瓣桃都异种未识刘郎千瓣大红重台石榴千瓣白榴千瓣粉红榴千瓣鹅黄榴单瓣白粉二色榴西域别枝堪惊博望紫薇粉红薇白薇紫禁漏长卧延凉月金桂月桂【四时开生子者】广寒高冷云外香风照水梅【花开朶朶下垂】緑萼梅玊蝶梅磬口腊梅【黄色如蜜紫心瓣如白梅少大曽于洪宣公山亭见之其香扑人今云腊梅者皆荷花瓣也仅免狗英】月瘦烟横腾吟孤屿粉红山茶千瓣白山茶大红滇茶【大如茶盏种山云南】玛瑙山茶【红黄白三色伙作堆心外大瓣硃砂红色】宝珠鹤顶山茶【中心如馒丛簇可爱若吐白须者不佳】霞蒸雪酿沉醉中山大红槿千瓣白槿残秋几朶林外孤芳茶梅花【小朶粉红黄心开在十一月各花净尽之时得此可玩】茗花【香清挿瓶可久可玩】冷月一枝斋头清供我之所见调亦可同倘人我好恶不侔用舍惟人自取若彼草花百种横占郊原兹为品题分为三乘花之丰采不一况栽成占地无多竒种剪裁当与兼收并蓄更开十径醉赏四时
　　高子草花三品说
　　高子曰上乘高品若幽兰建兰蕙兰朱兰白山丹黄山丹剪秋罗二包鸡冠【一花中分紫白二色同出一蒂】黄莲千瓣茉莉红芍千瓣白芍玫瑰秋海棠白色月季花大红佛桑台莲【花开落尽莲房中每伙仍发花瓣】夹竹桃花单瓣水仙花黄萱花黄蔷薇菊之紫牡丹白牡丹紫芍药银芍药金芍药蜜芍药金宝相鱼子兰菖蒲花夜合花
　　已上数种色态幽闲丰标雅淡可堪盆架高斋日共琴书清赏者也中乘妙品若百合花五色戎葵【此宜多种余家一畆中收取花朶一二百枝比类形色不同共有五十多种能作变态无定本也】白鸡冠矮鸡冠洒金凤仙花四面莲迎春花金雀素馨山矾红山丹白花荪紫花荪吉祥草花福建小栀子花黄蝴蝶鹿葱剪春罗夏罗畨山丹水木樨閙阳花石竹五色罂粟黄白杜鹃黄玫瑰黄白紫三色佛桑金沙罗金宝相丽春木香紫心白木香黄木香茶防间间红十姊妹铃儿花凌霄虞美人蝴蝶满园春含笑花紫花儿紫白玉簮锦被堆双鸳菊老少年鴈来红十様锦秋葵醉芙蓉大红芙蓉玉芙蓉各种菊花甘菊花金边丁香紫白丁香萱花千瓣水仙紫白大红各种凤仙金鉢盂锦带花锦茄花拒霜花金茎花红荳花火石榴指甲花石巗花牵牛花淡竹花蓂荚花木清花真珠花木花滴露花紫罗襴红麦畨椒菉荳花
　　已上数种香色间繁丰采各半要皆栏槛春风共逞四时妆防者也下乘具品如金丝桃鼓子花秋牡丹纒枝牡丹四季小白花又名接骨草史君子花金荳花金钱花红白郁李花缫丝花莴苣花扫菷鸡冠花菊之满天星枸杞花虎茨花茨菇花金灯银灯羊踯躅金莲千瓣银莲金灯笼各种药花黄花儿散水花槿树花白荳花万年青花孩儿菊花纒枝莲白苹花红蓼花石蝉花
　　已上数种铅华粗具姿度未闲置之篱落池头可填花林疎缺者也已上种种是皆造物化机撩人春色分布寰宇吾党尽植林园以快一时心目无愧欧公诗敎可也
　　高子盆景説
　　高子曰盆景之尚天下有五地最盛南都苏松二郡浙之杭州福之浦城人多爱之论植以钱万计则其好可知但盆景以几卓可置者为佳其大者列之庭榭中物姑置勿论如最古雅者品以天目松为第一惟杭城有之高可盈尺其本如臂针毛短簇结为马远之欹斜结曲郭熙之露顶攫拿刘松年之偃亚层叠盛子昭之拖拽轩翥等状载以佳器槎牙可观他树蟠结无出此制更有松本一根二梗三梗者或栽三五窠结为山林排匝高下参差更多幽趣林下安置透漏窈窕昆石应石燕石腊石将乐石灵壁石石笋安放得体可对独本者若坐冈陵之巅与孤松盘桓其双本者似入松林深处令人六月忘暑除此五地所产多同惟福之种类更伙若石梅一种乃天生形质如石燕石蟹之类石本发枝含花吐叶歴世不败中有美者竒怪莫状此可与杭之天目松为匹更以福之水竹副之可充几上三友水竹高五六寸许极则盈尺细叶老榦潇疎可人盈盈数竿便生渭川之想亦盆景中之高品也次则枸杞之态多古雪中红子扶疎时有雪压瑚之号本大如拳不露做手又如桧栢耐苦且易蟠结亦有老本苍柯针叶青郁束防尽解若天生然不让他本自多山林风致他如虎茨余见一友人家有二盆本状笛管其叶十数重叠毎盆约有一二十株为林此真元人物也后为俗人所败又见僧家元盆竒古作状宝玩令人忘餐竟败豪右美人蕉盈尺上盆蕉傍立石非他树可比此须择异常之石方惬心赏他如榆椿山东青山黄杨雀梅杨婆奶六月霜铁梗海棠樱桃西河栁寸金罗汉松娑罗松剔牙松细叶黄杨玉蝶梅红梅绿萼梅瑞香桃綘桃紫薇结香川鹃李杏银杏江西细竹素馨小金橘牛奶橘冬时累累朱实至春不凋小茶梅海桐缨络栢树海棠老本黄杨已上皆可上盆但木本竒古出自生成为难得耳又如深山之中天生怪树种落岩窦年深木本虽大树则婆娑虽见数本名不可识似更难得又如菖蒲之种有六金钱牛顶台蒲劔脊虎须香苖看蒲之法妙在勿令见泥与肥为上勿浇井水使叶上有白星坏苖不令日曝勿冒霜雪勿见醉人油手数事为最种之昆石水浮石中欲其苖之苍翠蕃衍非岁月不可徃见友人家有蒲石一圆盛以水底其大盈尺俨若青壁其背乃先时拳石种蒲日就生意根窠蟠结密若罗织石竟不露又无延蔓真国初物也后为腥手摩弄缺其一面令人怅然大率蒲草易看盆古为难若定之五色划花白定綉花划花方圆盆以云板脚为美更有八角圆盆六角环盆定様最多奈无长盆官窑哥窑圆者居多縧环者亦有方则不多见矣如青东磁均州窑圆者居多长盆亦少方盆菱花葵花制佳惟可种蒲先年蒋石匠凿青紫石盆有匾长者有四方者有长方四入角者其凿法精妙允为一代高手传流亦少人多不知又若广中白石紫石方盆其制不一雅称养石种蒲单以应石置之殊少风致亦有可种树者又如旧龙泉官窑盈三二尺大盆有底冲全者种蒲可爱若我朝景陵茂陵所制青花白地官窑方圆盆底质细青翠又为殿中名笔图画非窑匠描写防见二盆上芦鴈不下绢素但盆惟种蒲者多种树者少也惟定有盈尺方盆青东磁间或有之均州龙泉有之皆方而高深可以种树若求长様可列树石双行者絶少曽见宣窑粉色裂纹长盆中分树水二漕制甚可爱近日烧有白色方圆长盆甚多无俟他求矣其北路青緑泥窑俗恶不堪经眼更有烧成鬼子蟾蜍刘海荔枝党仙中间二孔种蒲此皆儿女子戏物岂容汚我仙灵见之当撃碎撞破为菖蒲脱灾山斋有昆石蒲草一具载以白定划花水底大盈一尺三四寸制川石数十子红白交错青緑相间日汲清泉养之自谓斋中一宝
　　拟花荣辱评
　　高子曰花之遭遇荣辱即一春之间同其天时而所遇逈别故余述花雅称为荣凡二十有二其一轻隂蔽日二淡日蒸香三薄寒防蕋四细逞矫五淡烟笼罩六皎月筛隂七夕阳弄影八开值晴明九傍水弄妍十朱阑遮防十一名园闲静十二高斋清供十三挿以古瓶十四矫歌艶赏十五把酒倾欢十六晚霞映彩十七翠竹为隣十八佳客品题十九主人赏爱二十奴仆卫防二十一美人助妆二十二门无剥啄此皆花之得意春风及第逞艶不惟花得主荣主亦对花无愧可谓人与花同春矣其疾憎为辱亦二十有二一狂风摧惨二滛无度三烈日销烁四严寒闭塞五种落俗家六恶鸟翻啣七蓦遭春雪八恶诗题咏九俗客狂歌十儿童扳折十一主人多事十二奴仆懒浇十三藤草纒搅十四本瘦不荣十五搓捻憔悴十六台榭荒凉十七醉客呕秽十八筑瓦作瓶十九分枝剖根二十防食不治二十一蛛网聨络二十二麝脐薰触此皆花之空度青阳芳华憔悴不惟花之寥落主庭主亦对花增愧矣花之遭遇一春是非人之所生一世同邪
　　家居种树宜忌
　　地理新书曰人家居止种树惟栽竹四畔青翠郁然不惟生旺自无俗气东种桃栁西种拓榆南种梅枣北种柰杏为吉又云宅东不宜种杏宅南北不宜种李宅西不宜种栁中门种槐三世昌盛屋后种榆百鬼退藏庭前勿种桐妨碍主人翁屋内不可多种芭蕉久而招祟堂前宜种石榴多嗣大吉中庭不宜种树取隂栽花作阑惹淫招损隂阳忌云庭心树木多闲困长植庭心主祸殃大树近轩多致疾门庭双枣喜加祥门前青草多愁怨门外垂杨更有妨宅内种桑并种槿种桃终是不安康
　　选择黄厯台厯二説
　　高子曰家居选择似不可缓然而日者成书颇烦无俟余为撮槩惟竒门演禽二书最为卜筮要毎有异騐余深知之惜乎浩濶无容举畧今之黄歴台歴内有二事人不多识持揭以明之
　　黄厯毎月下有某日日传娵訾之次当用甲丙庚壬时此为四大吉时也百凡用之至吉但十二时中曽无甲时丙时其説云何娵訾者正月亥将也为之月将其十二将俱逆行自亥始正月虽过一二十日其将未交惟看厯上正月下某日日传娵訾之次方作正月论已先之日俱作十二月将算交月之后毎月用时甲取寅卯二时之中各半用之是吉时也丙取己午之中庚取申酉壬取亥子是也又如二月戌将降娄当用艮防坤干四时艮取丑寅二时之中各半防取辰巳坤取未申干取戌亥是也三月酉将大梁过传当用癸乙丁辛四时癸取子丑乙取卯辰丁取午未辛取酉戌是也四月申将实沉将换而用时又以甲丙庚壬三项实轮无变法也五月未将鹑首六月午将鹑火七月巳将鹑尾八月辰将寿星九月卯将大火十月寅将析木十一月丑将星纪十二月子将枵每月惟以黄厯月建下考之须记虽过二月还用正月将选择是最要
　　又如京师台厯毎月下有义字专字伐字制字宝字其五字何也此为竒门选日诀也假如甲子日子水生甲木下生上也为义乙丑日乙木克丑土上克下也为制戊辰日上下无犯为专庚午日午火克庚金下克上也为伐丁丑日丁火生丑土上生下也为宝故用日当以五字消息用之大率宝义为上吉专为平制伐为凶也特述以备防考
　　居处生旺吉凶宜忌
　　保生要録曰人之家室土厚水深居之不疾故人居处随其方所皆欲土厚水深土欲坚润而黄水欲甘美而清常坐之处极令四面周密勿令少有细隟致风得入壁间风峻人不易知其伤人最重初时不觉久能中人夫风者天地之气也能生成万物亦能损人有正有邪故耳初入腠理渐至肌肤内传经脉达于脏腑传变既深为患不小故云避风如避箭盛暑所居两头通屋衖堂夹道风囘凉爽其为害尤甚养生者当更慎之
　　黄帝宅经曰阳宅即有阳气抱隂隂宅即有隂气抱阳隂阳之宅者即龙也阳宅龙头在亥尾在已隂宅龙头在已尾在亥【其状在龙者阳龙赤隂龙青各冇命坐切忌犯也】凡从防向干从午向子从坤向艮从酉向卯从戌向辰移转为阳【巳上移转及上官所住不计远近悉入阳也】从干向防从子向午从艮向坤从卯向酉从辰向戌移转为隂【巳上移转悉名入隂】故福徳之方动依天道天徳月徳生气到其位即修令清洁濶厚即一家获安荣华富贵【天之福徳者宅之财命也财命既壮何愁不荣故须勤修】再入隂入阳是名无气三度重入隂阳谓之无魂四入谓之无魄魂魄既无即家破逃散子孙絶灭也【连犯不止即絶门灭嗣此之谓也】若一隂阳徃来即合天道自然吉昌之象也
　　又云其宅乃穷急翻故宫宜拆形祸方舍却益福徳方也翻宅平墙可以销殃【宅之行年不利或口舌疾病等事即宜翻刑祸之方添益福徳改移墙壁即灾消祸灭致大吉昌也】
　　又云刑祸之方缺复荒福徳之方连接长吉也【刑祸之方墙宜薄屋宜低荒芜无事福徳方及墙屋宜连接高朗壮实也】刑祸之方缩复缩犹恐灾殃徃相逐福徳之方拓后拓子子孙孙受荣乐【刑祸之方戒侵拓也不得大缩缩即气不足不足则损财禄不吉福徳之方宜戒侵拓亦不得太过太过即成福防至微不消厚福所临也凡事足大过所侵拓之数过于本宅名曰太过】
　　又云宅中姓上吉利地不得破损与汚秽西比天门要方勿安粪土与牛厮又云宅有五虚令人贫耗五实令人富昌宅大人少一虚门面大内窄小二虚墙院不完整三虚井灶不一处四虚宅地多屋少庭院广濶五虚宅少人多一实宅大门小二实墙院周完三实宅地相停四实宅水沟东南流五实又云勿以接木为柱又自死树为柱皆不祥
　　又云宅乃渐昌勿弃室堂【不得因富就改造也】不衰莫移是为受殃舍居就广未必有欢计口半造必得寿考【言宅不宜广也】
　　毎年逐月有生气死气之位修生气者福徳来集言月生炁与天道月徳合其吉路也犯死气之方者立见祸殃
　　逐月生死二炁所主方位
　　正月【生炁在子癸死炁在午丁】　　　二月【生炁在丑艮死炁在未坤】
　　三月【生炁在寅甲死炁在申庚】　　　四月【生炁在卯乙死炁在酉辛】
　　五月【生炁在辰防死炁在戌干】　　　六月【生炁在己丙死炁在亥壬】
　　七月【生炁在午丁死炁在子癸】　　　八月【生炁在未坤死炁在丑艮】
　　九月【生炁在申庚死炁在寅甲】　　　十月【生炁在酉辛死炁在卯乙】
　　十一月【生炁在戌干死炁在辰防】　　十二月【生炁在亥壬死炁在己丙】逐月土炁所冲方
　　宅经曰凡修筑垣墙建造宅舍土炁所冲之方人家即有灾殃宜依法禳之吉
　　正月土炁冲丁未方二月冲坤三月冲壬亥四月冲辛戊五月冲干六月冲寅甲七月冲癸丑八月冲艮九月冲丙巳十月冲辰乙十一月冲防十二月冲甲庚已上当细看之犯必有灾
　　天道吉方【此説人多不知故表出于此】
　　子午年【坤艮】　　寅申年【乙辛】　　丑未年【甲庚】卯酉年【干防】　　辰戊年【丙壬】　　己亥年【丁癸】方隅土木等神其祭文曰兹者建造屋宇其木泥石绘画之人所有魇镇咒诅不出百日乃使自受其殃预先盟于羣灵则灾祸无干于我使彼自受而我家宅宁矣造船者亦如此例梓人最忌倒用木植必取生气根下而稍上其魇者倒用之使人家不能长进作事颠倒解法以斧头击其木曰倒好倒好住此宅内世世温饱
　　又若造前梁临上乃移为后梁魇曰前梁调后梁必定先死娘卯眼内放竹楔者魇曰栒卯放竹不动自哭使人家屋内常有哭声有刻人像书咒于身以钉钉于屋上钉眼令瞎钉耳令聋钉口令哑钉心令有心疾钉门使房主不得在家令出门钉之终不得安居屋内如钉床以竹钉十字钉之或画人形纸符于内使卧床之人疾病不安此梓人魇镇之大略解之之法其屋既成用水一盆使家人各执栁枝蘸水绕屋洒之咒曰木郎木郎逺去他方作者自受为者自当所有魇镇与我无妨急急一如太上律令勅则无患矣
　　如瓦匠魇有合脊中放土人船伞之类或壁中置一匙一筯曰只许住一时其家便破如甃砌门限堦塞之下用荷叶包饭于下以筯十字安在上令有呕噎之疾有砌灶用木刻人以瓦刀朝其寝或向防堂使其刀兵相杀石匠凿人形置磉上又画匠彩梁俱有魇呪说破不妨凡木匠魇人必挿木防在首不令挿之即不灵矣



　　遵生八牋巻七
<子部,杂家类,杂品之属,遵生八牋>
　　钦定四库全书
　　遵生八牋卷八
　　明　高濂　撰
　　起居安乐牋下
　　晨昏怡养条
　　序古名论
　　书室修行法心闲手懒则观法帖以其可作可止也手心俱闲则写字作诗文以其可以兼济也心手俱懒则坐睡以其不强役于神也心不甚定宜看诗及杂短故事以其易于见意不滞于久也心闲无事宜看长篇文字或经注或史传或古人文集此甚宜于风之际及寒夜也又曰手冗心闲则思心冗手闲则卧心手俱闲则著作书字心手俱冗则思早毕其事以宁吾神
　　胡昭曰目不欲视不正之色耳不欲听汚秽之声鼻不欲向羶腥之气口不欲尝毒辣之味心不欲谋欺诈之事反此辱身损寿
　　青牛道士曰勿过乐乐人不寿但莫强为力所不能举物从朝至暮尝有所为使外体不息觉劳即止止复为之此与导引无异耳
　　枕中方曰怡养之道勿久行久坐久卧久言不强饮食亦忘忧苦愁哀饥即食渴乃饮食止行百步夜勿食多凡食后行走约过三里之数乃寝
　　崔寔箴曰动不肆勤静不宴逸有疾归天医无能恤太上防疾其次萌芽腠理不蠲骨髓奈何
　　搜神记曰天清地宁人物营营名利犇迫喜怒交争思永厥寿弥丧其生何不寡欲端守尔精
　　家语曰人有三死而非其命也乃自取也夫寝处不时饮食不节劳逸过度三者疾共杀之
　　通天论曰气味辛甘发散为阳酸苦涌泄为阴是以一身之中阴阳运用五行相生莫不由于饮食也若少年之人真元气壮失于饥饱伤于生冷以根本强盛未易为患其高年之人真气耗竭五脏衰弱全在饮食以生气血若生冷无节饥饱失宜调停无度动成疾患但人之疾病未有不因八邪而感八邪者风寒暑湿饥饱劳逸也居常之食大抵宜在温热熟软忌是粘硬生冷每朝宜进平补下元药一服女人平补血海药无燥热者方可以猪羊肾作米粥一杯以压之诸品粥皆可食后行走一二百步令运动消散饮食不可顿饱频频而食使脾胃易化谷气长存恐顿饱伤脾不能消纳遂成病疾无疾不宜服药只宜调停饮食自然无患矣
　　养老新书曰人为万物中一物也不能逃天地之数若天癸数穷则精血耗竭神气浮溺返同小儿全借将防以助衰晚若遇水火兵寇非横惊怖之事必先扶持老人于安处避之不可喧忙惊动高年之人一遭大惊便致冐昩因生余疾凡丧葬凶祸不可令吊疾病危困不可令问悲哀忧愁之事不可令人报知秽汚臭败不可令食粘硬毒物不可令餐弊漏卑湿不可令居卒风暴雨不可令冐烦暑燠热不可令中动作行步不可令劳暮夜之食不可令饱阴雾晦暝不可令饥假借鞍马不可令乘偏僻药饵不可令服废宅欹宇不可令入坟园冢墓不可令游危险之地不可令行涧渊之水不可令渡闇昩之室不可令居凶祸远报不可令知轻盈女婢不可令亲家缘冗事不可令营若此事类颇多不克备举但人子悉意深虑过为之防稍不便于老人者皆宜忌之以保长年常宜游息精蓝崇尚佛教使神识趣向一归善道此养老之奇术也
　　癸辛志曰饱食缓行初睡觉一瓯新茗侍儿煎脱巾斜倚藤牀坐风送水声来耳边【裴晋公诗也】细书妨老读清箪惬昏眠取快且一息抛书还少年【王半山诗也】相对蒲团睡味长主人与客两相忘须臾客去主人睡一枕西牕半夕阳【陆放翁诗也】读书已觉眉棱重就枕方欢骨节和睡去不知天早晚西牕残日已无多【僧有规诗也】老读文书兴易阑须知尘冗不如闲竹牀瓦枕虚堂上卧看江南雨后山【吕荥阳诗也】纸屏石枕竹方牀手倦抛书午梦长睡起莞然成独笑数声渔笛在沧浪【蔡持正诗也】余习懒成僻每遇暑昼必须偃息客有嘲孝先者即哦此以自解但苦枕热展转数四后见前辈言荆公嗜睡夏月当用方枕睡久气蒸枕热则转一方冷处此非真知睡味未易语此也
　　孝先曰花竹幽牕午梦长此中与世暂相忘华山处士如容见不觅仙方觅睡方睡亦有方希夷意谓息魂离神不动也遗教经云乃有烦恼毒蛇睡在汝心毒蛇既出乃可安眠之谓近世西山蔡季通有睡诀云睡侧而屈睡觉而伸早晚以时先睡心后睡眼晦翁以为此古今未发之妙
　　高子怡养立成
　　高子曰恬养一日之法鸡鸣后醒睡即以两手呵气一二口以出夜间积毒合掌承之搓热擦摩两鼻傍及拂熨两目五七遍更将两耳揉揑扯拽卷向前后五七遍以两手抱脑后用中食二指弹击脑后各二十四左右耸身舒臂作开弓势逓互五七遍后以两股伸缩五七遍叩齿漱津满口作三咽少息因四时气候寒温酌量衣服起服白滚汤三五口名太和汤次服平和补脾健胃药数十丸少顷进薄粥一二瓯以蔬菜压之勿过食辛辣及生硬之物起步房中以手鼓腹行五六十步或往理佛焚香诵经念佛作西方功德或课儿童学业或理家政就事欢然勿以小过动气不得嗔呌用力杖入园林令园丁种植蔬菜开垦沟畦芟草灌花结缚延蔓斫伐横枝毋滋冗杂时即采花挿瓶以供书斋清玩归室宁息闭目兀坐定神顷就午餐量腹而入毋以食爽过多毋求厚味香燥之物以烁五内食毕饮清茶一二杯即以茶漱齿凡三吐之去牙缝积食作气起复鼓腹行百余步而止或就书室作书室中修行事或接客谈説闲散话毋论是非毋谈权势毋涉公门毋贪货利或共客享粉糕麪食一二物啜清茗一杯忌食水团粽子油煠坚滞腻滑等食起送客行或共步三二百步归或昼眠起或行吟古诗以宣畅胷次幽情能琴者抚琴一二操时自酌量身服寒暖即为加减毋得忍寒不就増服于焉杖履门庭林薄使血脉流通时乎晚餐量腹饥饱或饮酒十数杯勿令大醉以和百脉篝灯冬月看诗或説家一二鼓始就寝主人晏卧可理家庭火盗生发睡时当服消痰导滞利膈和中药一剂心头勿想过去未来人我恶事惟以一善为念令人不生恶梦时或心神不宁尝多梦魇当以硃砂三钱作红绢袋盛之置发顶内或以麝脐毛殻置枕内魇之或临卧时口诵婆删婆演帝二十一遍絶梦魇更验想此为主夜之神讳也房中暗灯上置茶汤令暖以供不时之需榻前时焚苍术诸香勿令秽汚以辟不祥夏月不可用水展席冬月不可以火焙衣二事甚快一时后日疾作不浅老人衰迈冬月畏寒可以锡造汤婆注热水用布嚢包以避湿先时拥被团簇临睡甚暖又可温足且远火气此吾人一日安乐之法无事之法无事外无难为人能行之其为受福实无尽藏也是非养寿延年之近者欤毋以近而忽之道不在远此之谓耳
　　怡养动用事具
　　二宜牀　式如尝制凉牀少濶一尺长五寸方柱四立覆顶当做成一扇濶板不令有缝三面矮屏高一尺二寸作栏以布漆画梅或葱粉洒金亦可下用密穿棕簟夏月内张无漏帐四通凉风使屏少防汗体且蚊蚋虫蚁无隙可入冬月三面并前两头作木格七扇糊以布骨纸面先分格数凿孔竢装纸格以御寒气更以冬帐闭之帐中悬一钻空葫芦口上用木车顶盖钻眼插香入葫芦中俾香气四出牀内后柱上钉铜钩二用挂壁瓶四时插花人作花伴清芬满牀卧之神爽意快冬夏两可名曰二宜较彼雕銮蜔嵌金碧辉映者觉此可久
　　无漏帐　帐制幔天罩牀此通式也孰知夏月蚊蚋缘下而上虽闭如无余所制帐有底罩帐之下如缀顶式以麤布为之纫其三面前余半幅下垂张于牀内上下四方无隙可漏何物得侵夏月以青纻为之吴中疎纱甚妙冬月以自厚布或厚绢为之上写蝴蝶飞舞种种意态俨存蝶梦余趣或用纸帐作梅花似更清雅
　　竹榻　以斑竹为之三面有屏无柱置之高斋可足午睡倦息榻上宜置靠几或布作扶手协坐靠墩夏月上铺竹簟冬用蒲席榻前置一竹踏以便上牀安履或以花梨花楠柏木大理石镶种种俱雅在主人所好用之
　　石枕　枕制不一即石枕虽宋磁白定居多有尸枕亦旧窑者长可一尺古墓中得之甚不可用有特烧为枕者长可二尺五寸濶六七寸者有青东磁锦上花者有划花定者有孩儿捧荷偃卧用花卷叶为枕者此制精絶皆余所目击南方一时不可得也有用磁石为枕如无大块以碎者琢成枕面下以木镶成枕最能明目益睛至夜可读细书有菊枕以甘菊作囊盛之置皮枕凉枕之上覆以枕席睡者妙甚
　　女廉药枕神方
　　药枕　用五月五日七月七日取山林柏木锯板作枕长一尺三寸高四寸以柏心赤者为之盖厚四五分工制精密勿令走气又可启闭盖上钻如粟米大孔三行行四十孔凡一百二十孔内实药物二十四品以按二十四气计用飞廉　薏苡仁　欵冬花　肉苁蓉　川芎　当归　白芷　辛夷　白术　藁本木兰　蜀椒　官桂　杜蘅　柏实　秦椒　干姜防风　人参　桔梗　白薇　荆实　防芜　白蘅各五钱外加毒者八味以应八风　乌头　附子藜芦　皂角　菵草　矾石　半夏　细辛　右总三十二物各五钱防咀为末和入枕匣装实外用布囊缝好枕过百日面有光泽一年体中风疾一切皆愈而且身香四年发白变黑齿落更生耳目聪明神方秘验此方乃女廉以传玉青玉青传于广成子圣圣相传不可轻忽常以密袱包盖勿令出气
　　蒲花褥　九月采蒲略蒸不然生虫晒燥取花如栁絮者为卧褥或坐褥皆用麤布作囊乘之装满以杖鞭击令匀厚五六寸许外以褥面套囊虚软温燠他物无比春时后去褥面出囊炕燥收起嵗嵗可用
　　隐囊　榻上置二墩以布青白鬬花为之高一尺许内以绵花装实缝完傍系二带以作提手榻上睡起以两肘倚墩小坐似觉安逸古之制也
　　靠背　以杂木为框中穿细藤如镜架然高可二尺濶一尺八寸下作机局以凖高低置之榻上坐起靠背偃仰适情甚可人意
　　靠几　以水磨为之高六寸长二尺濶一尺有多置之榻上侧坐靠肘或置薰炉香合书卷最便三物吴中之式雅甚又且适中
　　芦花被　深秋采芦花装入布被中以玉色或兰花布为之仍以蝴蝶画被覆盖当与庄生同梦且八九月初寒覆之不甚伤暖北方无用不过取其清耳
　　纸帐　用藤皮茧纸纒于木上以索纒勒作皱纹不用糊以线折缝缝之顶不用纸以稀布为顶取其透气或画以梅花或画以蝴蝶自是分外清致
　　欹牀　高尺二寸长六尺五寸用藤竹编之勿用板轻则童子易擡上置倚圏靠背如镜架后有撑放活动以适高低如醉卧偃仰观书并花下卧赏俱妙
　　短榻　高九寸方圆四尺六寸三面靠背后背少高如傍置之佛堂书斋闲处可以坐禅习静共僧道谈甚便斜倚又曰弥勒榻
　　墩藤蒲墩止宜于冬月三时当置藤墩如画上者甚有雅趣否则近日吴兴所制版面竹凳坚实可坐又如八角水磨小凳三角凳俱入清斋吴中漆嵌花蜔圆凳当置之金屋为阿娇持觞介主之用
　　书枕　臞仙制用纸三大卷状如碗品字相叠束缚成枕头枕上卷每卷缀以朱籖牙牌下垂一曰太清天箓一曰南极夀书一曰蓬莱仙籍用以枕于书牕之下便作一梦清雅
　　袖炉　焚香携炉当制有盖透香如倭人所制漏空罩盖漆鼓薰炉似便清斋焚香炙手薰衣作烹茶对客清谈之具今有新铸紫铜有罩盖方圆炉式甚佳以之为袖炉雅称清赏
　　蒲石盆　书斋蒲石之供夜则可收灯烟晓取垂露润眼此为至清具也须择美石上种蒲草得有旧石种蒲年远青葱郁然者妙絶盛以官哥均州定窑方圆盆中养以河水天落水时令出见天日夜受风露则草石长青若置之书斋尘积蒲叶山石则憔悴甚矣须尝念之
　　仙椅　臞仙云黙坐凝神运用须要坐椅寛舒可以盘足后靠椅制后高扣坐身作荷叶状者为靠脑前作伏手上作托颏亦状莲叶坐久思倦前向则以手伏伏手之上颏托托颏之中向后则以脑枕靠脑使筋骨舒畅血气流行
　　隐几　以怪树天生屈曲若环带之半者为之有横生三了作足为奇否则装足作几寘之榻上倚手顿颡可卧书云隐几而卧者此也余见友人吴破瓢一几树形皱皮花细屈曲奇怪三足天然摩弄莹滑宛若黄玉此老携以遨游珍惜若宝此诚希有物也今以美木取曲为之水磨光莹亦可据隐此式知者甚少庙中三清圣像环身有若围带即此几也似得古制近日塑像去其半矣
　　梅花纸帐　即榻牀外立四柱各柱挂以铜瓶插梅数枝后设木版约二尺自地及顶欲靠以清坐左右设横木可以挂衣角安斑竹书贮一藏画三四挂白尘拂一上作一顶用白楮作帐罩之前安踏牀左设小香几置香鼎燃紫藤香榻用布衾菊枕蒲褥乃相称道人还了鸳鸯债纸帐梅花醉梦间之意古云千朝服药不如一夜独宿倘未能了雨云业能不愧此鐡石心当亟移去寒枝毋令冷眼偸笑
　　滚凳　涌泉二穴人之精气所生之地养生家时常欲令人摩擦今置木凳长二尺濶六寸高如常四桯镶成中分一档内二空中车圆木二根两头留轴转动凳中凿窍活装以脚踹轴滚动往来脚底令涌泉穴受擦无烦童子终日为之便甚
　　蒲墩　以蒲草为之高一尺二寸四面编束细密且甚坚实内用木车坐版以柱托顶久坐不坏蒲团大经三尺者席地快甚吴中置者精妙可用
　　如意　古人以铁为之防不测也时或用以指画向往后有雕竹为之近得天生树枝摩作如意精巧入神复得竹鞭树枝屈结如意肖生而柄亦天成不事琢磨无一毫斧凿痕执之光莹如玊其坚比铁惜不多得
　　竹鉢　鉢盂持以饮食道家方物旧有瘿木为瓢内则灰漆近制取深山巨竹车旋为鉢光洁炤人上刻铭字填以大青真物外高品
　　禅椅　禅椅较之长椅高大过半惟水摩者为佳斑竹亦可其制惟背上枕首横木濶厚始有受用
　　禅衣　琐哈喇绒为之外红里黄其形似胡羊毛片缕缕下垂用布织为体其用耐久来自西域价亦甚高惟都中有之似不易得今以红褐为外黄绸为里中絮茧绵坐以围身亦甚温暖不俗
　　佛堂　内供释伽三身或一佛二菩萨像或供观音乌思藏鏒金之佛价虽高大其金鏒甚厚且慈容端整结束得真印结趺跏妙相具足宛如现身人能供理亦增善念案头以旧磁净瓶献花净碗酌水列此清供昼爇印香夜燃石灯稽首焚修当得无量庄严功德
　　禅灯　高丽石者为佳角者絶不可用有日月二石惟月灯在在有之日灯百无一二月灯灼以油火其光白莹真如初月出海其日灯得火内炤一室皆红晓日东升不是过也有小者尤更可爱价亦倍高
　　钟磬　得古铜汉钟声清韵远旧灵壁石磬色黑性坚者各一悬之佛堂焚香敲击以清俗耳故诗有云数声钟磬是非外一个闲人天地间是真有得于闲者老人身闲当以此声为快心悦耳
　　念珠　以菩提子为上近有检匀细子琢磨加工持念轻便甚可人意有玊制者有龙充造者云是龙鼻骨磨成色黑嗅之微有腥香有以檀香车入菩提子中孔着眼引绳谓之灌香子世庙初惟京师一人能之价定一分一子为格余曾得之果絶技也又见宋人以玉碾骷髅钻通六窍贯线作记有红色玛瑙者亦如此制又见西方细腻红者内作铜管外作佛字管外用硃砂调塑为珠绳引铜心往来若瑚然又西番硝子烧珠质青每粒四面白菊黄心花朶其精巧独擅取天然者有大金刚子小金刚子小者贵甚草子用久如漆玛瑙琥珀金珀水晶人顶骨以傍宗眼血实色红者为佳枯黒为下瑚恶甚车磲椰子珠作匾様紫檀乌木棕竹车者亦雅珠上记念有宋做玉降魔杵五供养天生小葫芦一寸长者为奇鵞眼钱海巴五台灵光石白定窑烧豆大葫芦玉制界刀斧子鳌鱼转轮子皆挂吊珠上作记念千万数也宣德成化时有番僧入贡进献小轮子如榧状外塑花巧色具红黄中藏小经一卷制成用作念珠记总此最相宜先年极多今不可得矣又见番僧携至佩经或皮袋或漆匣上有番篆花様文字四方三寸厚寸许匣外两傍为耳系绳佩服余曾开匣视之经文朱书其细密精巧中华不及此真梵王物也当佩服持珠作人间有发僧坐卧西风黄叶中捧念西方大圣较之奔逐利名哀哀寒暑者自觉我辈闲静
　　圣蜡烛方　槐角子【二斤八月收】白胶香【一两】硫黄【四两】先将角子捣烂将胶香化开入器中一同熬烂次下硫黄用槐条搅用小指大竹筒长七八寸将三物灌入阴干去其竹筒每条可防一二十日
　　圣灯方　浮萍【六月收】瓦松【六月收】逺志　黄丹　蛤粉【各一两】为细末每油一两入药一钱防灯可炤一月
　　印香供佛方并图　斋室中烧香不可一日无者其法另具若印香供佛其为印模有焚一日者有焚六时者其香料随造但料重则香余所制方如左亦内府旧方少损益耳
　　梦觉庵玅高香方【共二十四味按二十四炁用以供佛】
　　沈速【四两】黄檀【四两】降香【四两】木香【四两】丁香【六两】乳香【四两】检芸香【六两】官桂【八两】甘松【八两】三柰【八两】姜黄【六两】参【六两】丹皮【六两】丁皮【六两】辛夷花【六两】大黄【八两】藁本【八两】独活【八两】藿香【八两】茅香【八两】白芷【六两】荔枝殻【八两】马蹄香【八两】鐡面马牙香【一斤】淮产末香【一斤】入炒硝【一钱】有此二物引火且焚无断灭之患大小香印四具图附如左












<子部,杂家类,杂品之属,遵生八牋,卷八>












　　四印如式印旁铸有邉防提耳随炉大小取用先将炉灰筑实平正光整将印置于灰上以香末锹入印面随以香锹筑实空处多余香末细细锹起无少零落用手提起香印香字已落炉中若少欠缺以香末补之焚烧可以永日小者亦一二时方灭伴经史供佛坐不可少也
　　焚供天地三神香方
　　昔有真人燕济居三公山石窑中苦毒蛇猛兽邪魔干犯遂下山改居华阴县庵栖息三年忽有三道者投庵借宿至夜谈三公山石窑之胜内一人云吾有奇香能救世人苦难焚之道得自然妙可升天界真人得香复入山中坐烧此香毒蛇猛兽悉皆遯避忽一日道者散发背琴虚空而来将此香方凿于石壁乘风而去题名三神香能开天门地户通灵达圣入山可驱猛兽可免刀兵可免温疫久旱可降甘雨渡江可免风波有火焚烧无火口嚼从空喷于起处龙神防助静心修合无不灵验
　　沈香　乳香　丁香　白檀　香附　藿香【各二钱】甘松【二钱】远志【一钱】藁本【三钱】白芷【三钱】参【二钱】零陵香　大黄　降真　木香　茅香　白芨　栢香　川芎三柰【各二钱五分】
　　用甲子日攒和丙子捣末戊子和合庚子印饼壬子入合收起炼蜜为丸或刻印作饼寒水石为衣出入入葫芦为妙
　　臞仙异香
　　沈香　檀香【各一两】冰片　麝香【各一钱】棋楠香　罗合榄子　滴乳香【各五钱】
　　丸味为末炼蔗浆合和为饼焚之以助清气
　　难消炭　灶中烧柴下火取出坛闭成炭不拘多少捣为末用块子石灰化开取浓灰和炭末加水调成以毛竹一筒劈作两半合脱成锭晒干烧用终日不消
　　兽炭　细骨炭十觔铁屎块十觔用生芙蓉叶三觔合捣为末糯米粥和成剂塑作麒麟狮子之形晒干每燃一枚三日不灭如不用以灰掩之
　　畱宿火法　好胡桃一枚烧半红埋热灰中三五日不灭
　　香橼盘槖　香橼出时山斋最要一事得官哥二窑大盘或青东磁龙泉盘古铜青绿旧盘宣德暗花白盘苏麻尼青盘朱砂红盘青花盘白盘数种以大为妙每盆置橼二十四头或十二三者方足香味满室清芬其佛前小几上置香橼一头之槖旧有青东磁架龙泉磁架最多以之架玩可堪清供否则以旧人珠雕茶槖亦可惟小様者为佳
　　插瓶花法　插梅瓶中置硫黄一钱以热汤插之芙蓉牡丹芍药蜀葵萱草俱用大滚汤插之塞瓶口则不焦能开插莲以泥塞摘断孔内先入瓶底后方加水养之插栀子将剪断处敲碎加盐些少于瓶加水养之则开兹录草草后有备细条目
　　溪山逸游条
　　序古名游
　　陶景曰山川之美自古共谈高峰入云清流见底两岸石壁五色交辉青林翠竹四时备美晓雾将歇猿鸟乱鸣夕日欲頽沉鲤竞跃实为欲界之仙都自康乐以来未有语其奇者
　　羊祜乐山水每风景佳日必登岘山啸咏终日尝语从事曰自有宇宙便有此山由来贤达胜士登此远望如我与卿者多矣皆湮没无闻使人悲伤如百嵗后有知魂魄犹应登此
　　刘歊隐居求志尤爱山水登危履险必尽幽遐人莫能及人皆叹其有济胜之具
　　李白登华山落鴈峰曰此山最高呼吸之气想通帝座恨不携谢朓惊人诗来搔首问青天耳
　　象耳山有李白畱题曰夜来月下卧醒花影零乱满人襟袖疑如濯魄于冰壶中也
　　栁子厚曰上高山入深林穷回溪幽泉怪石无远不到到则披草而坐倾壶而醉醉则更相枕以卧意有所极梦亦同趣
　　张衡赋曰仲春令月时和气清原隰郁茂百草滋荣王睢鼓翼仓庚哀鸣交颈颉颃关关嘤嘤于焉逍遥聊以娱情于时曜灵俄景继以望舒极盘游之至乐虽日夕以亡劬
　　简文入华林园曰防心处不必在远翳然林泉便自有濠濮间想也不觉鸟兽禽鱼自来亲人
　　东坡曰江山风月本无常主闲者便是主人
　　王摩诘夜登华子冈辋水涟漪与月上下他山远火明灭林外深巷寒犬吠声如豹村虚夜春复与疎钟相间此时独坐童仆静黙每思曩昔携手赋诗当待春仲卉木蔓发轻儵出水白鸥矫翼露湿青臯麦雉朝雊倘能从我游乎
　　韩持国为守每春到常日设十客之具于西湖事委僚吏即造湖上有士大夫过即邀之座满九客而止即与乐饮终日曾存之问曰无乃有不得已者乎公曰汝少年安知吾老矣未知复有几春若待可与饮者而后从之吾之为乐无几而春亦不吾待矣
　　臞仙曰江上一蓑钓为乐事钓用轮竿竿用紫竹轮不欲大竿不宜长但丝长则可钓耳豫章有丛竹其节长又直为竿最佳竿长七八尺敲针作钩所谓一钩掣动沧浪月钓出千秋万古心是乐志也意不在鱼或于红蓼滩头或在青林古岸或值西风扑面或教飞雪打头于是披蓑顶笠执竿烟水俨在米芾寒江独钓图中比之严陵渭水不亦高哉
　　又曰河内置一小舟系于栁根阴处时乎闲暇执竿把钓放乎中流可谓乐志于水或于雪霁月明桃红栁媚之时放舟当溜吹箫笛以动天籁使孤鹤乘风唳空或扣舷而歌饱飡风月回舟返棹归卧松牕逍遥一世之情何其乐也
　　许掾好游山水体便登陟人云许非徒有胜情实有济胜之具
　　王子敬云从山阴道上行山川自相映发使人应接不暇若秋冬之际尤难为怀
　　澄怀录云每遇胜日有好怀抱袖手吟古人诗足矣青山秀水眼到即可舒啸何必居篱落下后为己物
　　又曰每登高冈步谷延留燕坐见悬崖瀑流古木垂萝閟闲岑寂之处终日忘返
　　锄经堂志曰登高山下观城市如蚁垤不知其间几许人往来奔走如蜂酿蜜如蝇争血从高望之真可一笑山之高于城市能几何已自如此况真仙在太虚中下视尘土又何翅蚁垤乎哉
　　谢臯羽曰天地间云岚木石崇丘絶壑足以发竒潜老多人迹所不到故人之静者得与世相忘而自乐其乐恒专已而不让至鹑衣垢土面蓬首独甘心焉
　　越人王冕当天大雪赤脚上潜岳峰四顾大呼曰遍天地皆白玉合成使人心胆澄彻便当仙去
　　高子游説
　　高子曰时值春阳柔风和景芳树鸣禽邀朋郊外踏青载酒湖头泛棹问栁寻花聴鸟鸣于茂林看山弄水修褉事于曲水香堤艳赏紫陌醉眠杖钱沽酒陶然浴沂舞风裀草坐花酣矣行歌踏月喜鸂之睡沙羡鸥鳬之浴浪夕阳在山饮兴未足春风满座不醉无归此皆春朝乐事将谓闲学少年时乎夏月则披襟散发白眼长歌坐快松楸绿阴舟泛芰荷清馥宾主两忘形骸无我碧筒致爽雪藕生凉喧毕避俗水亭一枕来薰疎懒宜人山阁千峰送雨白眼徜徉幽欢絶俗萧骚流畅此乐何多秋则凭高舒啸临水赋诗酒泛黄花馔供紫蠏停车枫树林中醉卧白云堆里登楼咏月飘然元亮高闲落帽吟风不减孟嘉旷达观涛江渚兴奔雪浪云涛聴雁汀沙思入芦花夜月萧骚野趣爽朗襟期较之他时似更闲雅冬月则杖藜曝背观禾刈于东畴防蹇冲寒探梅开于南陌雪则服惊飞玉取醉村醪霁则足蹑层氷腾吟僧阁泛舟载月兴到剡溪醉榻眠云梦寒圃何如湖上一蓑可了人间万事四时游冶一嵗韶华毋令过眼成空当自偸闲寻乐已矣乎吾生几何胡为哉每怀不足达者悟言于斯有感山人游具聊备如左游具
　　竹冠　制维偃月高士二式为佳他无取焉间以紫檀黄杨为之亦可近取瘿木为冠以其形肖微似以此束发终少风神若带唐巾汉巾可以簪花汉巾之制去唐式不远前折较后两傍少窄三四分顶角少方二制之外皆非山人家所取但五岳真形图人当佩带入山可拒虎狼寻壑可远魑魅今以唐巾玉圏取作方式篆图琢成带之甚雅且圏非徒设五岳图有二三篆法惟道藏经所载似真图具后幅
　　披云巾　踏雪当置臞仙云巾或绵或氊为之匾巾方顶后用披肩半幅内絮以绵或托以氊可避风寒不必风领暖防作富贵态也
　　道服　不必立异以布为佳色白为上如中衣四边縁以缁色布亦可次用茶褐布为袍缘以皂布或绢亦可如禅衣非兠罗绵以红褐为之月衣之制铺地俨如月形穿起则如披风道服二者用以坐禅防蹇披雪避寒俱不可少
　　文履　用白布作履如世俗之鞋用皂丝縧一条约长一尺三四寸折中交屈之以其屈处缀履头近底处取起出履头一二分而为二复缀其余縧于履面上双交如旧画图分其两稍缀履口两边缘处是为绚于牙底相接处用一细丝縧周围缀于缝中是为繶又以履口纳足处周围缘以皂绢广一寸是为纯又于履后缀二皂带以系之如世俗鞋带是为綦如黑履则用皂布为之而以白或蓝为绚繶纯綦是也
　　道扇　其扇有二有纸糊者有竹编者近日新安置扇其竹篾如纸编织细密制度精佳但不宜漆轻便可携何扇胜此纸糊如此式様亦佳但得竹根紫檀妙柄为美旧有鵞毛扇即羽扇也但无能者制度精致今制似不堪执
　　拂尘　古有红拂尘尾红拂乃富贵家用物毋论尘尾似不易得近有以天生竹边如灵芝如意形者斵为拂柄甚雅其拂惟以长棕为之不必求奇以白尾为妙余有万嵗藤一小枝珑透漏俨肖龙形制为拂柄可怏披拂
　　云舄　以蓑草及棕为之云头如芒鞋或以白布为鞋青布作高挽云头鞋面以青布作条左右分置每边横过六条以象十二月意后用青云口以青绿似非尘土中着脚行用当为山人济胜之具
　　竹杖　惟合竹为佳有以之字竹方竹老竹鞭为之者亦雅近日以荆木如杖形者原其上有双枝厚根处雕为双芝摩滑如玉亦可人意得有三代商嵌金银碧瑱古铜鸠鸟杖头须用棕竹为杖余见有全身鏒金银者形亦古甚下有铜管亦三代物也制甚可爱得此全副老人受用无量外此用万嵗藤藜藿为杖形虽奇恠此为老衲行具恐非山人家扶老也姑置不取
　　瘿杯　取木之瘿肖杯者磨琢成杯式惟三种为最桃杯莲杯芝杯余所藏三杯克肖真形其外种类甚伙且奇要之适用无如三者
　　瘿瓢　有形如芝者有如瓠者山人家携带用以饮泉大不过五六寸而小者半之惟以水磨其中布擦其外光彩如漆明亮烛人虽水湿不变尘汚不受庶入精妙鉴赏
　　斗笠　其制有二一名云笠以细藤作笠方广二尺四寸以皂绢防之缀檐以遮风日一名叶笠以竹丝为之上以檞叶细密铺葢甚有道气二物贵在轻便
　　葫芦　有天生一寸小葫芦最可人意用以缀为衣纽又可悬于念珠价高不甚多见惟京师有之若用杖头挂带乗药者二三寸葫芦亦妙其长腰鹭鹚葫芦可悬药篮左畔似不可少
　　药篮　即水火篮也制有佳者惟远红漆为佳内实应验方药膏药以便随处济人山童携之亦多物外风致近有藤丝编者不佳以大毛竹车旋者太重
　　棋篮　围棋礶子近日永嘉以藤编为礶制巧用坚虽堕地触石曾无损裂外以藤编为篮携此一礶其轻便可爱诚游具中一妙品也书室中不宜有此
　　诗筒葵牋　白乐天与微之尝以竹筒贮诗往来赓唱故和靖诗云带斑犹恐俗和节不妨山之句既有诗可无吟牋许判司远以葵笺见惠绿色而泽入墨觉有精采询其法乃采带露蜀葵叶研汁用布揩沫竹纸上伺少干用石压之许尝有诗云不采倾阳色那知恋主心不独便于山家且知葵藿倾阳之意
　　韵牌　余刻诗韵上下二平声为纸牌式名曰韵牌每韵一叶总三十叶山游水泛人取一叶唫以用韵似甚便览近有四韵刻已备矣恐山游水泛无暇作长篇百韵此余始作意也
　　叶牋　余作叶牋三种以蜡板砑肖叶纹用翦裁成红色者肖红叶绿色者肖焦叶黄色者肖贝叶皆取闽中罗纹长笺为之此亦山人寄兴岑寂所为若山游偶得绝句书叶投空随风飞飏泛舟付之中流逐水浮沈自有许多幽趣
　　坐氊　花时席地每用鹿皮为之人各一张奈何毛脱不久以蒲团棕团坐之甚佳余意挟青氊一条临水傍花处展地共坐更便卷舒防带耳
　　衣匣　以皮防杉木为之高五六寸盖底不用板幔惟布里皮面软而可举长濶如氊包式少长一二寸携于春时内装绵夹便服以备风寒骤变夏月装以夹衣秋与春同冬则绵服暖防围项等件匣巾更带搔背竹钯并铁如意以便取用
　　便轿　入山用之如今市中俗云兠轿式也但坐身凉簟两傍用铜或铁打成桥梁双钩下鑻凉簟两头钩上作眼待箾扛上用铜制二鑻下垂作窍以受铜钩对眼用箾钉往如悬挂然入坐其上背靠扛上圏围不惟安适且上山下山如履平地以其机关常平故耳何有前扑后仰之患扛子得有闽产紫荆木为之轻细而坚愈重愈力他木俱不胜也
　　轻舟　用以泛湖棹溪形如划船长可二丈有余头濶四尺内容宾主六人僮仆四人中仓四柱结顶幔以篷簟更用布幕走檐罩之两傍硃栏栏内以布绢作帐用蔽东西日色无日则悬钩高卷中置桌凳后仓以蓝布作一长幔两边走檐前缚中仓柱头后缚船尾钉两圏处以蔽僮仆风日更着茶炉烟起忽若图画中一孤航也舟惟底平用二画浆更佳
　　叠桌　二张一张高一尺六寸长三尺二寸濶二尺四寸作两面折脚活法展则成桌叠则成匣以便携带席地用此擡合以供酬酢其小几一张同上叠式高一尺四寸长一尺二寸濶八寸以水磨楠木为之置之坐外列炉焚香置瓶挿花以供清赏
　　提盒　余所制也高总一尺八寸长一尺二寸入深一尺式如小厨为外体也下畱空方四寸二分以板闸住作一小仓内装酒杯六酒壶一筯子六劝杯二上空作六格如方合底每格高一寸九分以四格每格装碟六枚置菓殽供酒觞又二格每格装四大碟置鲑菜供馔筯外总一门装卸即可关锁远逰提甚轻便足以供六宾之需
　　提炉　式如提盒亦余制也高一尺八寸濶一尺长一尺二寸作三撞下层一格如方匣内同铜造水火炉身如匣方坐嵌匣内中分二孔左孔炷火置茶壶以供茶右孔注汤置一桶子小镬有葢顿汤中煮酒长日午余此镬可煮粥供客傍凿一小孔出灰进风其壶镬迥出炉格上太露不雅外作如下格方匣一格但不用底以罩之便壶镬不外见也一虚一实共二格上加一格置底葢以装炭总三格成一架上可箾关与提盒作一副也
　　备具匣　余制以轻木为之外加皮包厚漆如拜匣高七寸濶八寸长一尺四寸中作一替上浅下深置小梳匣一茶盏四骰盆一香炉一香盒一茶盒一匙筯瓶一上替内小砚一墨一笔二小水注子水洗一图书小匣一骨牌匣一骰子枚马盒一香炭饼盒一途利文具匣一内藏裁刀锥子挖耳挑牙消息肉又修指甲刀锉发刡等件酒牌一诗韵牌一诗筒一内藏红叶各牋以录诗下藏梳具匣者以便山宿外用关锁以启闭携之山游似亦甚备
　　酒尊　注酒远游古名窑器甚佳铜提次之近以锡造者恶甚余意磁者负重铜者有腥不若蒲芦作具内用坚漆挟之远游似甚轻便山游当与已上三物束以二架共作一肩彼此助我逸兴
　　提盒式
　　提炉式
　　匏樽式
　　五岳图四式具后
<子部,杂家类,杂品之属,遵生八牋,卷八>
<子部,杂家类,杂品之属,遵生八牋,卷八>








　　右五岳图二式一出道藏一出唐镜模下不特制为唐中玉圏用之当以此用黄素朱书裱作小卷长可三四寸餙以轴带挂之杖头与葫芦作伴山人持以逸逰谓非负图先生辈欤其所当佩説如藏经云
　　藏经曰五岳之神分掌世间人物各有攸属如太山乃天帝之孙羣灵之府为五岳祖主掌人间生死贵贱修短衡岳主掌星象分埜水族鱼龙嵩岳主掌土地山川牛羊食啗华岳主宰金银铜铁飞走蠢动恒岳主掌江河淮济四足负荷等事抱朴子曰修道之士栖隐山谷须得五岳真形图以佩之则山中魑魅虎虫一切妖毒皆莫能近汉武帝元封三年七月七日受之西王母流布人间后太初年中李充自称冯翊人三百嵗荷草器负图遨游武帝见之封负图先生故世人能佩此图渡江海入山谷夜行郊埜偶宿凶房一切邪魔魑魅魍魉水怪山精悉皆隐遁不敢加害家居供奉横恶不起祯祥永集云故此图不独用为佩轴家居裱成画图安奉亦可
　　三才避忌条
　　天时诸忌
　　圣人曰勿怨天又曰君子敬天之威则省其过咎而改之故吾人起居不知三才避忌必犯灾害何以能安乐哉故人当勿指天为证勿怒视日月星辰行住坐卧莫祼体以防三光勿对三光濡溺勿月下欢淫勿唾流星勿久视云汉大风大雨大雷大雪大露不可出行当静坐敬畏勿嗔怨风雨勿指虹霓重雾三日必大雨未不可出行雷鸣勿仰卧远出触寒而归勿面向火勿就吃热食衣湿汗即脱勿开口喝泠大寒大暑勿可出入伏热者勿骤饮水冲寒者勿骤饮汤勿渎寒而寝日出则出日入则入朝出莫饥暮息莫饱朔不可泣晦不可歌此天时避忌之要略也地道诸忌
　　坤主厚载万物生成人赖以生敢不寅畏以防地灵勿以刀杖怒掷地勿轻掘地深三尺即有土气伤人勿裸卧地上入深山当持明镜以行使精魅不敢近入山念仪方二字以却蛇念仪康二字以却虎念林兵二字以却百邪入山至山脚先退数十步方上山山精无犯入山将后衣裾折三指挟于腰蛇虫不敢近渡江河朱书禹字佩之吉写土字于手心下船无恐怖深山流出冷水不可饮水有沙虫处不可浴有水弩虫处不可渡虫射人影即死先以物击水虫散方可渡行热勿以河水洗面陂湖水有小影是鱼秧勿食井水沸起者勿食屋漏勿悮食冢井中有毒勿食凡浊水要急饮入杏仁泥少搅十数次即可饮夏月冰勿多食虽贪一时之快久则成疾此地忌之大略也
　　人事诸忌
　　人为万物之灵有生之所当重者也岂可不以生我者为急乃以贼我者为务也遵生者当知所重五脏喜香洁恶腥羶食必择可勿搔首披髪覆面肝恶风心恶热肺恶寒脾恶湿肾恶渗髪不可悮入鲊食甲寅日割指甲甲午日割脚指甲此为三尸游处故以斩除之不可向北唾犯魁罡唾远损气唾多损神汗出毛孔勿令扇风恐为风中凡汗之所出本于五脏饮食饱热汗出于胃饱甚胃满故汗出于胃也惊悸夺精汗出于心惊夺心精神气浮越阳内薄之故汗出于心也持重远行汗出于肾骨劳气越肾复过疲故持重远行汗出于肾也疾走恐惧汗出于肝暴役于筋肝气疲极故疾走恐惧汗出于肝也摇动劳苦汗出于脾动作用力谷精四布脾化水谷故汗出于脾也故劳伤汗出成病勿令汗入饮食食后以纸撚入鼻引嚏数次令人气通明目化痰勿强忍大小便勿弩力大小便夜间宜开眼出溺行走勿语行远乘马勿回顾伤神凡行远常存魁罡在头上夜行宜数叩齿鬼神畏齿声也夜行及防卧心中惧者当存日月光入我明堂中百邪自散勿久行伤肝勿久立伤骨勿久坐伤肉勿跂牀悬脚勿防膝坐大树下不可坐防阴气伤人坐卧莫当风冷石不可坐成疝日晒热石不可坐生疮鸡鸣时叩齿三十六遍舌防上腭待神水满口漱而咽之口诵四海神名三遍止鬼辟邪令人无疾东海神阿明南海祝良西海巨乘北海禺强早起食生姜以辟秽气下牀先左脚吉漱齿勿用棕刷败齿夜半勿哭泣勿对北詈骂勿卒惊呼勿恚怒令神魂不安勿大乐使气飞扬勿多笑伤脏多喜令人亡错昏乱食勿语寝勿言勿多念内志恍惚勿多思则神怠勿思虑伤心勿久卧伤气勿头向北春夏向东秋冬向西夜卧防牀头有隙进风夜眠勿以脚悬高处勿卧开口以泄真气勿以手压心口令人梦魇勿尸卧勿以笔画人面为戏使魂不认尸多致死者勿露卧睡醒觉热勿饮水又睡凡梦勿语人勿燃烛照寝令人神魂不安人卧忽不醒勿急以灯炤之杀人就黑暗处以指甲掐其人中或曰咬大拇指甲处而唾其面勿当风沐浴勿沐发未干即寝勿泠水洗沐饥勿沐饱忌沐洗头不可用泠水成头风勿沐浴同日沐者洗头浴者澡身也有眼疾不可浴午后勿洗头汗出勿洗沐浴无尝不吉当考之月令沐浴日吉旦起勿开眼洗面盛热勿以水洗面勿以大热汤漱口凡有脚汗勿入水洗凡夏至后丙丁日冬至后庚辛日不宜交合大月十七日小月十六日此名毁败日不宜交合大喜大怒男女热病未好阴阳等疾未愈并新产月经未净俱不可交合勿醉饱入房勿每月二十八日交合人神在阴帐幕内忌然烛行房凡本命甲子庚申不可入房雷电风雨不可交合此为人事之忌大略耳人能谨而戒之必获安乐无诸疾苦再加调和饮食餐服药饵百年之寿人皆可至幸毋忽之
　　宾朋交接条
　　序古名论
　　白虎通曰朋友之道有四近则正之远则称之乐则思之患则死之
　　扬子法言曰朋而不心面朋也友而不心面友也家语曰夫内行不修身之罪也行修而名不彰友之罪也故君子入则笃行出则友贤
　　礼记曰君子之交淡如水小人之交甘如醴君子淡以成小人甘以坏
　　汉书曰李德公所交皆舍短取长好成人之美时荀爽贾彪虽俱知名而不相能德公并交二子情无适莫世称其正
　　胡质曰古人之交也取多知其不贪奔北知其不怯闻流言而不信故可终也
　　祢衡字正平少与孔文举作尔汝之交时衡未二十而文举已五十余矣
　　荀巨伯远看友人疾值胡贼攻郡友人语伯曰吾旦死矣子可去伯曰远来视子今有难而舍之去岂伯意耶贼既至谓伯曰大军至此一郡俱空汝何人独止耶伯曰有友人疾不忍委之宁以己身代友人之命贼闻斯言异之乃相谓曰我辈无义之人而入有义之国乃偃而退一郡获全
　　山涛与阮一面契若金兰山妻韩氏觉涛与二人异常交问之涛曰当年可以为友者惟此二人妻曰负羁之妻亦亲观赵狐意欲窥之可乎涛曰可他日二人来劝涛止之宿具酒食妻穿墙视之达旦忘返涛入曰二人何如曰君丰致不如正当以识度耳涛曰伊辈亦以我识度为胜
　　晋王越镇海昌以王安期为记识参军雅相知重敕世子毘曰学之所益者浅体之所安者深闲习礼度不如式瞻仪型讽味遗言不如亲承旨音王参军人伦之表汝其师之
　　齐太原孙伯翳家贫尝映雪读书放情物外栖志丘壑与王令君亮范将军为莫逆之交王范既相二朝欲以吏职相处伯翳曰人生百年有如风烛宜怡神养性琴酒寄情安能栖栖役曳若此嵇康所不堪予亦未能也
　　梁王绎博览羣书才辨冠世不好声色爱重名贤与裴子野萧子云布衣交白居易与元相国友善以诗道著名号元白集内有哭元相诗云相看掩泪俱无语别有伤心事岂知想得咸阳原上树已抽三丈白杨枝
　　许棠久困名场咸通末马戴佐大同军幕棠往谒之一见如旧识留连数月但诗酒而已未尝问所欲忽一旦大防宾友命使者以棠家书授之棠惊愕莫知其来棠啓缄密视久之乃是言马戴已潜遣一价恤其家矣其用情周渥人所不及如此
　　风土记曰越俗性率朴初与人交有礼封土坛祭以犬鸡祝曰卿乘车我带笠他日相逢下车揖我步行卿乘马后日相逢卿当下
　　自昔士之闲居野处者必有同道同志之士相与往来故有以自乐渊明诗曰昔欲居南村非为卜其宅闻多素心人乐与数晨夕又云邻曲时来徃抗言谈往昔奇文共忻赏疑义相与析则南村之邻岂庸庸之士哉杜少陵与朱山人诗曰相近竹参差相过人不知幽花欹满径野水细通池归客村非远残尊席更移看君多道气从此数追随李太白与范居士诗曰忽忆范野人闲园养幽姿又云还倾三五酌自咏猛虎词近作十日欢远为千载期风流自簸荡谑浪偏相宜观此则朱山人范居士者可为非常流矣
　　周益公尝访杨诚斋于南溪之上留诗云杨监全胜贺监家赐湖岂比赐书华回环自辟三三径顷刻能开七七花门外有田供伏腊望中无处不烟霞却慙下客非摩诘无画无诗只谩夸诚斋续贺相欢好事者绘以为图诚斋题曰平叔曾过魏秀才何如老子致元台苍松白石青苔径也不传呼宰相来诚斋长嗣东山先生以集英殿修撰致仕家居年八十曾云巢年尤高尝携茶袖诗访伯子其诗云褰衣不待履霜回到得如今也乐哉颖有时供戏剧轩裳无用任尘埃眉头犹自怀千恨兴到何如酒一杯知道华山方睡觉打门聊伴茗奴来伯子和诗亦佳其风味不减前二老也二老相访高谊如此
　　古延方士湖州东林沈东老能酿十八仙白酒一日有客自号回道人长揖于门曰知公白酒新熟远来相访愿求一醉公见其风骨秀伟跫然起迎徐观其碧眼有光与之语其声清圆于古今治乱老庄浮图氏之理无所不通知其非尘埃人也因出酒器十数于席间曰闻道人善饮欲以鼎先为夀如何公曰饮器中钟鼎为大屈巵螺杯次之防花蕉叶最小请戒侍人次第速斟当为公自小至大以饮之笑曰有如顾恺之食蔗渐入佳境也又约周而复始常易器满斟于前笑曰所谓杯中酒不空也回公兴至即举杯命东老鼔琴囬公浩歌以和之又欲以围棋相娯止奕数子辄拂去曰秖恐棋终烂斧柯回公自日中至暮已饮数斗无酒色东老欲有所叩回公曰闻公自有黄白之术未尝妄用且笃于孝义又多阴功此余今日来寻而将以发之也东老因叩长生轻举之术回公曰四大假合之身未可离形而顿去东老摄衣起谢有以喻之回公曰此古今所谓第一最上极则处也饮将达旦瓮中所酿止畱糟粕而无余沥回公曰久不游浙中今日为公而来当留诗以赠然吾不学世人用笔乃就劈席上石榴画字题于庵壁其色微黄而渐加黒其诗曰西邻已富忧不足东老虽贫乐有余白酒酿来缘好客黄金散尽为收书已而告别东老启关送至舍西天渐明矣握手并行至舍西石桥回公即先度乘风而去莫知所终
　　古延名衲成都一僧诵法华经甚专虽经兵乱卒不能害忽一仙仆至云先生请师诵经引行过溪岭数重烟岚中一山居仆曰先生老病起晚请诵至宝塔品见报欲一聴之至此果出野服杖藜两耳垂肩焚香聴经罢入不复出以藤盘竹筯秫饭一盂枸菊数瓯无盐酪美若甘露得衬钱一镮仆送出路口问曰先生何姓名仆于僧掌中书孙思邈三字僧大骇仆遽失之三日山中寻求竟迷旧路归视衬资乃金钱一百文也由兹一饭身轻无疾天禧中僧一百五十嵗后隐不见
　　李东谷曰君子以文防友以友辅仁友之者友其德也当亲密之时握手论心必使君臣父子兄弟夫妇之伦粹然一出于正此交友第一义也夫何世变日薄友道扫地惟酒馔追随有无周济秽言相谑术数相胜于规圆便利谄谀取容此妾妇耳非友也啗以濡沫使効奔走此奴隶耳非友也恐少有撄拂而取疎远故随事茍徇而顗亲密乘人父子之睚眦即导之以不慈不孝乘人兄弟之防墙即导之以不悌不恭乘人夫妇之反目即导之以不琴不瑟谬引古今乱是非指鹿为马以鸟为鸾皆此辈也取友又当以此自鉴毋为人欺毋过责于此辈远而敬之以为友道戒
　　又曰故旧不遗则民不偸世俗薄故旧衰友人平日同笔砚同出处同贫贱同患难相与相爱不啻骨肉一旦得志视若路人因而多以忘旧为憾此特不能理遣耳宜如何若故人死亡而终身不相接足矣故友道难乎其振哉
　　林可山山林交盟曰山林交与市朝异礼贵简言贵直所尚贵清善必相荐过必相规疾病必相救药书启必直言事初见用刺不拘服色主人肃入序至称呼以兄及表不以官讲问必实言所知所闻事有父母必备刺拜报谒同自后传入一揖坐诗文随所言毋及外事时政异端饮馔随所具防次坐序齿不以贵贱僧道易饮随量诗随意坐起自如不许逃席乏使令则供执役请必如期无速客例有干实告及归不必谢凡涉忠孝友爱事当尽心毋慢嫉前辈须接引后学以追古风贵介公子有志于古道必不骄人以自满茍非其人不在兹约凡我同盟愿如金石高子交友论
　　高子曰毛诗序云自天子以至庶人未有不须友道以成者也但今之世友道日偸交情日薄见则握手相亲背则反舌相诋何人心之不古乃尔此辈自薄非薄我也不知诋我以悦他人他人有心亦防尔诋自巳展转猜忌智巧百出视友道为路尘宜管鲍陈雷之絶世也吾意初与人交深情厚貌不易洞晓何术以知其心地之善恶情性之邪正也但以吾心之美恶邪正以交其人彼虽奸险欲伺我隙我无隙可伺彼将奈何彼虽贪婪欲窥我败我无败可窥彼将奈何与之谈必先以仁义彼之愚我邪我之言勿聴也与之饮必敬以酒食彼之诱我乱我之事勿行也我无私彼将何以行其私我无好彼将何以投吾好自防谨密则郛郭坚完外操矛盾何以祸我但今之人自作恶业丑行始欲人协已谋取必与乃厚人若骨肉虽父母妻子不若也茍所谋幸成则人必挟我求不遂即变交好为寇仇非金帛相酬则祸矣果人祸我抑果自祸而然耶人心孰不乐为善但以正感正以邪感邪邪正分于应感岂果人人皆小人而世无君子耶道谊之在天下亦未全灭也但千百中一二耳奈何移君子之道谊而求之于市人在在有之也此又何説哉近辈有与胜已者谈不问其言之是非啧啧是赞聴彼大言不慙与不若己者谈不论其言之可否嘐嘐是诋愧彼缄言似讷遂使过无从知善无从进直谅之道三益之友淹没无闻矣夫贵者能以直友为可重则事功日进而望誉日隆富者能以直友为可宝则家业日昌而声名日着奈何对贵者而言直不惟交疎且目为妄人语富者而言直不惟友薄且名为恶客求其德贤者而亲之耻佞人而远之者几人哉非富贵之高品不能自别也但以直自居以道自重者是果为妄人又果为恶客乃曲誉取怜求为富贵交耶借得贵者一顾盼所荣几多富者一餍饫所饱几日靡靡焉以直道自委甘心效奴隶之恭妾媵之媚以悦人哉古者贵择交且交以心匪交以面也交不能择友不以心是诚面交矣何能久且敬哉故君子宁寡交以自全抱德以自重乃鄙泛交以求荣趣附以自贱也又若一辈与富者交惟欲利其利与贵者交惟欲利其势使世人不以势利横胷中不以智巧媒径路则人人圣贤矣又何慕富之德贵之贤乃委身于白日相从于朱门哉即其慷慨能分润于一朝我独何心甘受人怜耶人当以此心谅人之心勿以世道求古之道则交全而谊厚矣他如同门同业一贵一贫在贵者当念其穷勿以路人视故人分所有以周急厚道也在穷者亦当安其穷勿羡人以怨人希所有以自足亦厚道也奈何贵者不古而穷者不明昧此二者何得于友耶举世皆尔尔果何人为丈夫哉交情乃见矣彼山人词客迈德道贲于丘园抱河岳之灵而飘然浪游欲出与寰宇为友者此正吾人所欲交与游愿闻其艺而甘心焉者惜乎今之时同调者罕其人而朱门无容辙遂使诸君防心物外介然絶俗高枕岩阿而无意海宇使中原意气化作秋云尚友之心不得圆满如意是一恨也彼堪舆诸家欲兆我先知富贵祸福之机者皆高贤也奈老人无意于荣枯何能从人起朽骨而辟山灵转灾年而为福日汲汲乎逐高贤之足舆力骑哉敢谢所闻而且从吾之僻也余寡交自少及老无几人皆余社友也况性不能附人就事成茍合追复古道虽拳拳奈何世之凉德往往耳吾于友道重有感于今日安得大执金刚如达摩西来化度友道使复古敦素顿脱一切业心悪刼共欢无我无人法界证上菩提此余第一大愿





　　遵生八牋卷八
<子部,杂家类,杂品之属,遵生八牋>
　　钦定四库全书
　　遵生八牋巻九
　　明　髙濂　撰
　　延年却病牋上
　　髙子曰生身以养夀为先养身以却病为急经曰我命在我不在于天昧用者天善用者延故人之所生神依于形形依于气气存则荣气败则灭形气相依全在摄养设使形无所依神无所主致殂谢为命尽岂知命者哉夫胎息为大道根源导引乃宣畅要术人能养气以保神气清则神爽运体以却病体活则病离规三元养夀之方絶三尸九虫之害内究中黄妙防外契大道言则阴阳运用皆在人之掌握岂特遐龄可保即元上乘罔不由兹始矣噫顾人之精进何如余录出自秘经初非道听迂説读者当具天眼目之毋云泛泛然也编成牋曰延年却病
　　金柜妙録曰凡欲求长生却病大法有三一保精二行炁三服饵凡此三事亦各有法不得真传卒难得遇也故保精之术列叙百数服饵之方略有千种皆以勤劳不强为务夫行炁可治百病可祛瘟疫可禁邪魅可止疮血可居水中可避饥渴可延年命其大要防胎息而已胎息者不以口鼻为之如在胞胎之中则以成道又曰道以精为寳施与人则生人留于己则生身生身求度世名在于仙位生人即功遂功遂而身退身退陷俗已为剧何竟妄施而废弃弃损不觉多久废老而坠天地有阴阳阴阳人所贵所贵合于道但当慎无费禾曰志者炁之神也气者体之充也善者遂其生恶者丧其形故行炁之法少食自节心定自安志坚自通意专自达久则神矣若人服炁者日午后至子时前为死炁不可服惟酉时日近明净不为死亦可服也冬三月子时寒夏三月午时热二时俱不可服炁若腹中寒午炁可服腹热子气亦可服也
　　真人曰天道盈缺人事多屯居处屯危不能自慎而鲜有成故养性之士不知自慎之方未可与论养生服炁之道故向道者以自慎为第一事
　　太清中黄胎藏论畧
　　内养形神除嗜欲
　　心不动摇六府如烛常修此道形神自足
　　专修静定身如玉
　　内絶所思外絶所欲
　　一者上虫居脑宫
　　洞神诀曰上虫居上丹田脑心也其色白而青名彭居使人好嗜欲凝滞学道之人宜禁制之
　　万端齐起摇子心常思饮膳味无穷想起心生若病容学道者不得内行扶身却为三虫所惑乱也
　　二者中虫住明堂
　　洞神诀曰中虫名彭质其色白而黄居中丹田使人贪财好喜怒浊乱真气
　　遣子魂梦神飞扬或香或美无定方或进或退难守常精神恍惚似猖狂令子坐卧败谷粮子若知之道自昌怡然不易其道自成也
　　三者下尸居腹胃
　　下尸其色白而黑居下丹田名彭矫使人爱衣服耽酒好色
　　令子淡泊尝无味
　　若常守淡泊三尸既亡永无思虑矣
　　静则心孤多感思挠则心烦怒多起
　　服气未通被三尸虫较力或多怒或多悲思或多嗜滋味
　　使人邪乱失情理子能守之三虫弃
　　得见五牙九真气
　　五牙为五行气生子五藏中
　　五牙咸恶辛酸味
　　若五味不絶五藏灵气不生终不断思欲想
　　为有三虫镇随子尸鬼坐待汝身死何得安然不惊畏三尸之鬼常欲人早终在于人身中求人罪状毎至庚申日白于司命若不惊不惧不早修炼形神使年败气衰形神枯悴纵使志若松筠亦复无成矣
　　劝子将心舍烦事
　　静持心神止舍烦务
　　超然自得烟霞志
　　超然洞悟烟霞之畅在乎目前
　　咸美辛酸五藏病津味入牙昏心境
　　但是五味入牙皆通于两眼之穴散霑于百脉之内
　　致令六腑神气衰百骸九窍不灵圣
　　九仙真气常自灵三虫已死复安宁
　　由子运动呼吸生
　　神气若足呼吸运动兴起云雾自然得成隐化无滞
　　居在丹田内荧荧
　　服气成者居在丹田中凝结若鸡子炳焕肌肤坚白筋骸清劲
　　地府除籍天録名坐察阴司役神明内合胎仙道自成入胎息至五百息当入异境地籍除名三天録仙至千息防游上境
　　胎息真仙食气得却闭真气成胎息
　　服气二百日五藏虚踈方可学入胎息准九天五神经云先须宻室无风厚软氊席枕髙四指才与身平求一志人同心为道侣然后捐舍心识握固仰卧情舍无所得物无所牵灵气渐开心识怡然初闭息经十息至五十息至百息只觉身从一处如在一房中只要心不动移凡一日一夜十二时都一万三千五百息故太防升经云气絶曰死气闭曰仙魄留守身魂游上天至百息后魂神当见其魄縁是阴神常不欲人生耳
　　羽服彩霞何所得皆自五脏生云翼
　　蝉为饮气乘露故生羽翼人服元气而天衣不碍于体
　　五脏真气芝苗英
　　太华受经曰元气含化布成六根吉凶受用应行相从内气为识胎气为神子能胎息复还童婴反魂五脏之始先布于水内有六府外应六根
　　肝主东方其色青
　　五纬经曰肝主于木生于水尅之于土来自东方其色苍当存想青气出之于左脇但六时思之不辍当见此气如青云用此气可治一切人热疾时行臃肿疥癣急嗽但观前人疾状量其浅深想此气攻之无不愈者如观前人肝色枯悴不可治也
　　子但闭固千息经青气周流色自成
　　胎息经千息为内养此气青色当自凝结
　　心主南方其色赤服之千息赤色出
　　五纬经曰心主于火生之于木尅之于金来自南方其色赤毎日午时想赤气在心大如鸡子渐渐自顶而出自散咒曰南方丙丁赤龙居停阴神避位阳官下迎思之必至用之必灵如此三咒之能常行此气存想五十日不阙当为赤气如火光自见用此气可治人一切冷病当用气攻之若病人面色带青即不治
　　肺主西方其色白服之千息白色极
　　五纬经曰肺生于金生之于土尅之于木来自西方尝服毎至丑时存想肺间有气状如白珠其光渐渐上注于眉间后乃咒曰西方庚辛太防真内应六府化为肺神见于无上游于丹田固防我命用之成仙急急如律令存念一遍如此四十九日肺中有气如白云自见此气炤地下一切寳物及察人善恶如寒用心气縁是火气如热用肾气縁是水气不辨用气即无效也
　　脾主中央其色黄服之千息黄色昌
　　五纬经曰脾主于土生之于火尅之于水闭气千息不敢伏藏存想黄气但一念一想不限时节亦无咒其脾藏存之四十九日自见此气已后能用可能自蔽形影
　　肾主北方其色黑服之千息黑色得
　　五纬经曰肾主于水生之于金尅之于火此五牙神气但至五更初各存想气色都出于顶上讫即止亦不假一一别存想兼不用咒亦得只是较迟满百日方有效验也
　　驱役万灵自有则
　　服气心志正兼行内行内外相扶一年后应是人间鬼怪精魅及土地神祗并不敢藏隐所到去处地界神祗随卫道者阴司六籍善恶具知
　　乘服彩霞归太极
　　胎息伏阴经曰内息无名唯行想成若不行戒行入胎息未得合神太防灵隐书曰凡人入胎息游人间行尸解术随物所化故有托衣衾所化者尝以庚辛日取庚时于一净室内焚名香一鑪于所卧床头又须设几案上着香鑪下着所拄者龙杖及履鞋等物尽安置于头邉身衣不解以衾葢之首西而卧自念身作死人当阴念此咒七遍咒曰太一受生白云七思七召三魂随迎代余之身掩余之形形随物化应化而成
　　此存念一食间但依寻常睡如常存念之起一食乆輙不得与人语若与人语其法不成如此常行四十九日渐渐成法后要作不问行住坐卧阴念此咒七遍随手捉物身便别处去众人只见所把之物身以死矣后却见物还归本形此法即可以下界助身不可以便行非法之事大须防慎其法大须隐黙若卧在床上但以被覆身隐念一遍便却出入只见所卧衾被是身不见被形若于财色留心当为神理销折矣
　　九行空门至贞路大道不与人争怒动息能持勿暂停隂神返炤神常助
　　持心不息其道易成
　　诸行无心是实心因心运得归天去
　　无心之心因心运心虽无有心还因心有
　　除苟无心是谓真
　　众事曰茍无事曰除除心上念万事归余
　　自随胎息入天门
　　胎息以善行为要机无念为至路
　　元正理内藏身无曲潜形体合贞
　　洞经曰心无曲万神足
　　三部清虚元气固六府翻成百万神
　　三元静六府调真气归于真形二理相合五藏六府诸神共有百万自然相和应也
　　大肠之府主肺堂
　　肺为首三焦之主
　　中有元神内隐藏
　　太明经曰大肠主肺也鼻柱中央为色也元气自足其神当见
　　肾府当明内宫女外应耳宅为门户
　　内神经曰精主肾肾为后宫内宫列女主耳肾之官承气于耳左肾为壬右肾为癸循环两耳门内有元神守自都管兼主志凡人好嗔怒即伤肾肾伤即失志俱丧元神故道者忌嗔怒
　　膀胱两府合津门气海循环为要路
　　膀胱是两府气肾合膀胱乃受津之府上应于舌根也津液往来尝润肥泽舌岸以应两膀胱气若少不润服气人未成当欲少语以养津也语多即口干难用气也中有神其神常抱无贪之行故道者不贪志合神理
　　子当得见内神章终身不泄神常助
　　幻真先生服内元气诀
　　进取诀第一
　　凡欲服气先须髙燥净空之处室不在寛务在絶风隙常令左右烧香牀须厚软脚令稍髙衾被适寒温令冬稍暖尤佳枕髙三寸余令与背平毎至半夜后生气时或五更睡醒之初先吹出腹中浊恶之气一九口止若要细而言之则亦不在五更但天气调和腹中空则为之先闭目扣齿三十六下以警身神毕以手指揑目大小眦兼按鼻左右旋耳及摩面目为真人起居之法更随时加之导引以宣畅关节乃以舌拄上腭撩口中内外津液满口则咽之令下入胃存胃神承之如此三止是谓漱咽灵液灌溉五藏面乃生光此后去就大体略同便兀然放神使心如枯木空身若委衣内视反听万虑都遣然后淘之毎事皆闭目握固唯临散炁之时则展指也夫握固所以闭关防而却精邪凡初服气之人气道未通则不可握固待至百日或半年觉气通畅掌中汗出则可握固黄庭经曰闭塞三关握固停口咽金醴吞玉英遂至不食三虫亡久服自然得兴昌
　　转炁诀第二
　　诀曰凡人五脏亦各有正气夜卧闭息觉后欲服炁先须转令宿食消故气得出然后始得调服其法闭目握固仰卧倚两拳于乳间膝举背及尻闭气则鼓气海中炁使自内向外轮而转之呵而出之一九或二九止是曰转气毕则调之
　　调气诀第三
　　诀曰鼻为天门口为地尸则鼻宜纳之口宜吐之不得有悮悮则气逆气逆乃生疾也吐纳之际尤宜慎之亦不使自耳闻调之或五或七至九令平和也是曰调炁毕则咽之夜睡则闭之不可口吐之也
　　咽气诀第四
　　诀曰服内炁之妙在乎咽气世人咽外炁以为内炁不能分别何其谬哉吐纳之士宜审而为之无或错误耳夫人皆禀天地之元气而生身身中自分元气而理毎因咽及吐纳则内炁与外气相应自然气海中气随吐而上直至喉中但吐极之际则輙闭口连鼔而咽之令郁然有声汩汩然后男左女右而下纳二十四节如水沥沥分明闻之也如此则内气与外气相顾皎然而别也以意送之以手摩之令速入气海气海脐下三寸是也亦谓之下丹田初服炁人上焦未通以手摩之则令速下若流通不摩亦得一闭口三连咽止干咽号曰云行一潄口咽取口中津咽谓之雨施初服气之人炁未流行毎一咽则旋行之不可遽至三连咽也气通畅然后渐渐加之直至于小成也一年后始可流通三年功成乃可恣服新服炁之人既未通咽或未下须一咽以为但自郁然有声汩汩而下直入气海
　　行气诀第五
　　诀曰下丹田近后二穴通脊脉上达泥丸泥丸脑宫精名也毎三连咽则速存下丹田所得内元气以意送之令入二穴因想见两条白炁夹脊双引直入泥丸熏蒸诸宫森然遍下毛髪面部头项两臂及手指一时而下入胷至中丹田中丹田心宫神也灌五脏却歴入下丹田至三里遍经防膝胫腂下达涌泉涌泉足心是也所谓分一气而理鼓之以雷霆润之以风雨是也只如地有泉源非雷霆腾鼔无以润万物人若不回荡浊恶之气则令人不安既有津液非堪潄咽虽堪溉灌五臓发于光彩终不能还精补脑非交合则不能泝而上之咽服内气非吐纳则不能引而用之是知廻荡之道运用之理所以法天则地想身中浊恶结滞邪气瘀血被正气荡涤皆从手足指端出去谓之散气则展手指不须握固如此一度则是一通通则无疾则复调之以如使手使手复难鼓咽如前闭炁鼓咽至三十六息谓之小成若未絶粒但至此尝须少食务令腹中旷然虚静无问坐卧但腹空则咽之一日通夕至十度自然三百六十咽矣若久服炁息顿三百六十咽亦谓之小成一千二百咽谓之大成谓之大胎息但闭气数至一千二百息亦是大成然本色无精光又有链气闭气委气布气幷诸诀要具列于文同志详焉
　　链气诀第六
　　诀曰服气链形稍暇入室脱衣散髪仰卧展手勿握固梳头令通垂席上布之则调气咽之咽讫便闭气极乃心絶想任炁所之通理闷即吐之喘息即调之气平又链之如此十遍即止新服气之人未通有暇渐加一至十通渐加至二十至五十即令遍身汗出如有此状是其效也安志和气且卧勿起冲风乃却老延年之良术耳但要清爽时为之炁惛乱欲睡慎勿为也尝能勤行四支烦闷不畅亦为之不必毎日但要清爽时为也十日五日亦不拘也黄庭经曰千灾已消百病痊不惮虎狼之凶残亦以却老年永延
　　委炁诀第七
　　诀曰夫委炁之法体炁和平身神调畅无问行住坐卧皆可为之但依门户调炁或身卧于床或兀然而坐无神无识寂寂沉沉使心同太空因而调闭或十炁二十炁皆通须任炁不得与意相争良久炁当从百毛孔中出不复吐也从有十分无二也复调复为能至数十息已上弥佳行住坐卧皆可为之如此勤行百关开通颜色光泽神爽气清长如新沐浴之人但有不和则为之亦当清泰也黄庭经云髙拱无为魂魄安清净神见与我言
　　闭炁诀第八
　　诀曰忽有修养乖宜偶生疾患宜速于宻室依服炁法布手足讫则调气咽之念所苦之处闭炁想注以意攻之炁极则吐之讫复咽相继依前攻之炁急则止炁调复攻之或二十至五十攻觉所苦处汗出通润即止如未损即毎日夜半或五更昼日频作以意攻及若病在头面手足但有疾之处则攻之无不愈者是知心之使炁甚于使手有如神助功力难知也
　　布炁诀第九
　　诀曰凡欲布气与人疗病先须依前人五臓所患之处取方面之炁布入前人身中令病者面其本方息心净虑始与布炁布炁讫便令咽炁鬼贼自逃邪炁永絶
　　六炁诀第十
　　诀曰六炁者嘘呵呬吹呼嘻是也五气各属一脏余一炁属三焦也呬属肺肺主鼻鼻有寒热不和及劳极依呬吐纳兼理皮肤疮疥有此疾则依状理之立愈也呵属心心主舌口干舌澁气不通及诸邪炁呵以去之大热大开口呵小热小开口呵仍须作意是宜理之呼属脾脾主中宫如防热不和腹胃胀满炁闷不泄以呼炁理之吹属肾肾主耳腰肚冷阳道衰以吹气理之嘘属肝肝连目论云肝盛则目赤有疾作以嘘气理之嘻属三焦三焦不和嘻以理之炁虽各有所理但五藏三焦冷热劳极风邪不调都属于心心主呵呵所理诸疾皆愈不必六炁也
　　调炁液诀第十一
　　诀曰人食五味五味各归一脏毎脏各有浊气同出于口又六炁三焦之炁皆凑此门众秽并投合成浊气毎睡觉熏熏炁从口而出自不堪闻审而察之以知其凡口中焦干口苦舌澁咽频无津或咽唾防中痛不能食是热极状也即须大张口呵之毎咽必须闭户出之十呵二十呵即鸣天鼓或七或九以舌搅华池而咽津复呵复咽令热气退止但口中清水甘泉生即是热退五藏凉也若口中津液冷淡无味或呵过多心头汪汪然饮食无味不受水则是冷状也即当吹以温之如温热法伺口美心调温即止黄庭经云玉池清水灌灵根审能修之可长存又云潄咽灵液灾不干
　　食饮调防诀第十二
　　诀曰服炁之后所食须有次第可食之物有益不可食之物必有损损宜永断益乃恒服毎日平旦食少许淡水粥或胡麻粥甚益人理脾气令人足津液日中淡面馎饦及饼并佳乍可馁慎勿饱饱则伤心气尤难行凡热面萝卜椒姜羮切忌咸酸辛物宜渐渐节之毎食毕即须呵出口中食毒浊气永无患矣服气之人肠胃虚净生冷酸滑黏腻陈硬腐败难消之物不可食若偶然食此等之物一口所在处必即防痛慎之不可冲生产死亡并六畜一切秽恶不洁之气并不可及门况近之耶甚不宜正气如不意卒逢以前诸秽恶速闭气上风闭目速过便求一两杯酒荡涤之觉炁入腹不安即须调气逼出浊气即咽纳新气以意送之当以手摩之则便吞椒及饮一两盏酒令散矣服气一年通气二年通血实三年功成元气凝实纵有触犯无能为患日服千咽不足为多返老还童渐从此矣气化为津津化为血血化为精精化为髓髓化为筋一年易气二年易血三年易脉四年易肉五年易髓六年易筋七年易骨八年易髪九年易形即三万六千真神皆在身中化为仙童号曰真人矣勤修不怠则关节相连五藏牢固黄庭经云千千百百自相连一一十十似重山是内气不出外气不入寒暑不侵刀兵不害升腾变化寿同三光也
　　幻真注解胎息经
　　胎从伏气中结
　　脐下三寸为气海亦为下丹田亦为牝世人多以口鼻为牝非也口鼻即牝出入之门葢者水也牝者母也世人以阴阳气相感结于水母三月胎结十月形体具而能生人修道者尝伏其气于脐下守其神于身内神炁相合而生胎胎既结乃自生身即为内丹不死之道也
　　气从有胎中息
　　神为炁子炁为神母神炁相逐如形与影胎母既结即神子自息即元炁之不散
　　气入身来谓之生神去离形谓之死
　　西升经云身者神之舎神者身之主也主人安静神即居之主人躁动神即去之神去炁散安可得生是以人耳目手足皆不能自运必假神以御之学道养生之人常拘其神以为神主主既不去宅岂崩坏也
　　知神气可以长生固守虚无以养神气
　　道经云我命在我不在天地天地所患人不能知至道能知而不能行知者但能虚心絶虑保炁养精不为外境爱欲所牵恬淡以养神气即长生之道毕矣
　　神行即气行神住即气住
　　所谓意是气马行止相随欲使元气不离牝即先拘守至神神不离身炁亦不散自然内实不饥不渇也
　　若欲长生神气相注
　　相注者即是神炁不相离纲云锱铢阳气不灭不为鬼纎毫隂炁不尽不为仙元炁即阳炁也食气即阴气也常减食节欲使元气内运元气若壮即隂气自消阳壮隂衰则百病不作神安体悦可觊长生矣
　　心不动念无来无去不出不入自然常住
　　神之与气在母腹中本是一体之物及生下为外境爱欲所牵未尝一息暂归于本人知此道常泯絶情念勿使神之出入去来能不忘久而习之神自住矣
　　勤而行之是真道路
　　修真之道备尽于斯然圣人之言不可妄泄凡胎息用功后关节开通毛髪踈畅即但鼻中防防引气相从四肢百毛孔中出往而不返也后气续到但引之而不吐也切切于徐徐虽云引而不吐所引亦不入于喉中防防而散如此内气亦下流散矣
　　胎息铭解
　　三十六咽一咽为先吐唯细细纳唯绵绵坐卧亦尔行立坦然戒于諠杂忌以腥羶假名胎息实曰内丹非只治病决定延年久久行之名列上仙
　　高子曰右胎息诀与后李真人一十六字诀相同但此条毎于半夜子后或丑寅时冬月恐子时严寒夏月恐午时太热故冬以寅时夏以酉时亦不为败时初起如此习久坐下即是子午何必因时初起握固以脚后跟曲转顶住玉茎柯根使精气固定手跌足盘以行其气务依此铭一咽一吐皆从鼻窍中出入出声宜细不令有声闻之于耳三十六咽数毕舒伸四肢鼻引清气亦勿咽入喉中只昻头引向徧体四肢以手足徐徐伸缩而导引之凡腹中气转哕上亦勿使之直放口中出往亦用昻头徐徐舒伸手足导而引之使气遍转四肢凡行持间勿遏此气转动上达皆如此以导引之余则日得空闲即以唐李真人十六字行之自然不饥不渴如常饮食一般不可厌倦间断久久行之功不尽述
　　胎息诗赞
　　炁本延年药心为使气神能知行炁诀便可作真人李真人长生一十六字妙诀
　　一吸便提气气归脐　　一提便咽水火相见
　　右十六字仙家名曰十六锭金乃至简至易之妙诀也无分于在官不妨政事在俗不妨家务在士商不妨本业只于二六时中略得空闲及行住坐卧意一到处便可行之口中先须及三五次舌搅上下腭仍以舌抵上腭满口津生连津咽下汩然有声随于鼻中吸清气一口以意防及心目寂地直送至腹脐下一寸二分丹田元海之中略存一存谓之一吸随用下部轻轻如忍便状以意力提起使归脐连及夹脊双关肾门一路提上直至后顶玉枕关透入泥丸顶内其升而上之亦不觉气之上出谓之一呼一呼一吸谓之一息气既上升随又似前汩然有声咽下鼻吸清气送至丹田稍存一存又自下部如前轻轻提上与脐相接而上所谓气气归脐夀与天齐矣凡咽下口中有液愈妙无液亦要汩然有声咽之如是一咽一提或三五口或七九或十二或二十四口要行即行要止即止只要不忘作为正事不使间断方为精进如有疯疾见效犹速久久行之却病延年形体变百疾不作自然不饥不渴安健胜常行之一年永絶感冐痞积逆滞不和痈疽疮毒等疾耳聪目明心力强记宿疾俱瘳长生可望如亲房事欲泄未泄之时亦能以此提呼咽吸运而使之归于元海把牢春汛不放龙飞甚有益处所谓造化吾手宇宙吾心妙莫能述
　　修真至要曰精根根而运转气黙黙而徘徊神混混而徃来心澄澄而不动又曰身外有身未为竒特虚空粉碎方是全真可为至言
　　胎息秘要歌诀
　　闭气歌诀
　　忽然身染疾非理有损伤敛意归闲室脱身卧本床仰眠兼握固扣齿与焚香三十六咽足丹田气越常随心连引到损处最为良汗出以为度省求广利方
　　布气与他人攻疾歌诀
　　脩道久专精身中胎息成他人凡有疾臓腑审知名患儿向王气澄心意勿轻传真气令咽使纳数连并作念令其损顿能遣患情鬼神自逃遁病得解纒萦
　　六气歌诀【病瘥即止不可过过即败气】
　　一曰呬呬法最灵应须秘外属鼻根内关肺寒热劳闷又肤疮以斯吐纳无不济
　　二曰呵呵属心王主其舌口中干澁身烦热量疾深浅以呵之焦腑疾病自消灭
　　三曰呼呼属脾神主其土烦热气胀腹如鼓四肢壅闷气难通呼而理之复如故
　　四曰嘘嘘属肝神主其目赤翳昏昏涙如哭都縁肝热气上冲嘘而理病更神速
　　五曰吹吹属肾藏主其耳腰膝冷多阳道萎防防纵气以吹之不用外邉求药饵
　　六曰嘻嘻属三焦有疾起三焦所有不和气不和之气损三焦但使嘻嘻而自理
　　调理津液歌诀
　　人因食五味壅滞闭三焦热极苦澁盛冷多淡水饶便将元气疗休更问壶瓢热随呵自退冷宜吹始销口中频漱咽津液自然调若得如斯妙冷热可无交
　　服气饮食所宜歌诀
　　修道欲得见真的庖馔之中堪者吃淡粥朝餐渴自销油麻润喉足津液就中粳米饭偏宜淡面馎饦也相益好酒饮时勃气销生椒服之百病息食前宜咽六七咽以食为主是准则饭了须呵三五呵免教毒气烦胸臆
　　服气饮食杂忌歌诀
　　宻室避风隙高床免鬼吹藏精身有益保气命无亏喜怒情须戢利名心可灰真神兼本属禽兽及虫鱼此等血肉食皆能致食危荤茹既败气饥饱也如斯生硬冷须慎酸咸辛不宜雨云风罢作雷电晩休为萝卜羮须忌白汤面勿欺更兼避热食果勿委随陈臭物有损死生秽无禆须防咽入腹服气勿多疑
　　休粮歌诀
　　千日功夫如不辍心中渐得尸虫灭更教充实三丹田转得坚牢百骨节只欲思惟断食因嬾将甜味加餐啜腹虚即咽下脐轮元气便将为休絶饱即宁心勤守中饥来闭咽忘言説如斯励力久成功方信养生在秘诀岂并凡常服药人终朝修链无休歇营营药力尽成空矻矻忍饥守不彻争似常服太和精便能清净生光悦如贪外美乱正元百疾临身自尫劣
　　慎守歌诀
　　精气切须坚慎守益身保命得长久人多嗜欲丧形躯谁肯消除全永夀未病忧病病难成已灾去灾灾遣否临终始解惜危身不及噬脐身已朽胎息纵然励力修欲情不断也殃咎隂阳体得道方全如此之人还少有
　　九载功变歌诀
　　炁并血脉共肉髓筋骨髪形依次起欲遣衰老却童华一年一变九载矣
　　先端坐澄定闭目息气然后鸣天鼓四八通以舌掠上唇外九徧次掠下唇外九徧又掠上唇里九徧又掠下唇里九徧即上唇外为南方下唇外为北方上唇里为东方下唇里为西方即以舌柱为中方待津满口即数努两顋内气二十一徧微从鼻涕出些子便咽咽时须喉中鸣即汩汩也想津气入下丹田如此三徧五徧又咽时须俟气出便咽也
　　治万病坐功诀
　　凡治诸病病在喉中胷中者枕髙七寸病在心下者枕髙四寸病在脐下者去枕以口出炁鼻纳炁者名曰防闭口温炁咽之者名曰补欲引头病者仰头欲引腰脚病者仰足十指欲引胷中病者挽足十指欲引去腹中寒热诸所不快者皆闭炁胀腹欲息者须以鼻息已复为至愈乃止矣
　　一平坐申腰脚两臂展手据地口徐吐炁以鼻纳之除胷中肺中之痛咽炁令温闭目行也
　　一端坐申腰以鼻内气闭之自前后摇头各三十次除头虚空花天耗地转之疾闭目摇之
　　一将左脇侧卧以口吐炁以鼻纳之除积聚心下不快之证
　　一端坐申腰徐以鼻纳炁以右手持鼻摇目昏若泪出者去鼻中息亦治耳聋亦除伤寒头痛之疾皆当以汗出为度
　　一正偃卧以口徐出气以鼻纳之除里急饱食后小咽若咽气数至十令温为度若气寒者使人干呕腹痛可用鼻纳气咽之七至十至百则大填腹内除邪炁补正炁也
　　一右脇侧卧以鼻纳气以口小吐气数至十两手相摩热以摩腹令其炁下出之除两脇皮肤痛闷之疾愈者止
　　一端坐申腹直上展两臂仰两手掌以鼻纳炁闭之自极七息名曰蜀王台除脇下积聚之疾
　　一覆卧去枕竪立两足以鼻纳炁四复以鼻出之四若炁出之极令后炁再入鼻中勿令鼻知除身中热及背痛之疾
　　一端坐申腰举左手仰其掌却右手同除两臂及背痛之疾炁结积聚之病
　　一端坐以两手相扠抱膝闭炁鼓腹二七或三七炁满则吐后炁通畅者为度行之十年老有少容
　　一端坐申腰左右倾侧闭目以鼻纳炁除头风自极七息止
　　一端坐申腰鼻纳炁数十为度除腹中饮食满饱若快则止未便者复为之若腹中有寒炁亦为之
　　一端坐使两手如张弓势满射数四可治四肢烦闷背急毎日或时为之佳
　　一端坐申腰举左手仰掌以右手承右脇以鼻纳炁自极七息除瘀血纳炁等并皆治之
　　一端坐申腰举右手仰掌以左手承左脇以鼻纳炁自极七息除胃寒食不变则愈
　　一两手却据仰头自以鼻纳息因而咽之数十除热身中伤死肌肉等治之而愈
　　一正偃卧端展足臂以鼻纳炁自极七息摇见三十而止除胷足中寒周身痹厥逆
　　一偃卧屈膝令两膝头内向相对手翻两足申腰以鼻纳炁自极七息除痹膝热痛两防不遂
　　一平坐两手抱头宛转上下名为开脇除身体昏沉不通畅者并皆治之愈
　　一踞坐申右脚两手抱左膝头申腰以鼻纳炁自极七息除难屈伸及拜起防中痛瘀痹等病并皆治之
　　一踞坐申左足两手抱右膝申腰以鼻纳炁自极七息展左足着外除难屈伸及拜起防中疼一本云除风并目晦耳聋
　　一正偃卧直两手捻胞所在令如油囊裹丹阴下湿小便难倾小腹重不快若腹中热但口出炁鼻纳之数十止亦不须小咽之若腹中不热者行七息以温气咽之十止
　　一覆卧傍视两踵伸腰以鼻纳炁自极七息除脚中痛转筋及脚酸痛
　　一踞坐两手抱两膝头以鼻纳炁自极七息除腰痹背痛
　　一偃卧展两防两手令两踵相向亦鼻纳炁自极七息除死肌及足防寒之疾
　　一偃卧两手两防左膀两足踵以鼻纳炁自极七息除胃中有食不消苦呕之疾
　　一踞坐申腰以两手引两踵以鼻纳炁自极七息向两膝头者除身痹呕逆之疾
　　一偃卧展两手两脚仰足指以鼻纳炁自极七息除腹中急切痛
　　一偃卧左足踵拘右足拇指以鼻纳炁自极七息除厥疾若人脚错踵不拘拇指依法行之
　　一偃卧以右足踵拘左足拇指以鼻纳炁自极七息除周身痹
　　一病若在左端坐申腰右视目以鼻纳炁极而吐之数十止闭目而作
　　一若病在心下积聚者端坐申腰向日仰头徐以鼻纳炁因而咽之三十而止开目而作
　　一若病在右端坐申腰左视目以鼻徐纳炁而咽之数十止
　　元阳经云常以鼻纳炁含而漱之舌撩唇齿咽之一日夜得千咽者大佳当少饮食多即炁逆逆则百脉闭百脉闭则炁不行炁不行则疾病生
　　太上三尸中经曰人之生也皆寄形于父母胞胎饱味于五谷精气是以人之腹中各有三尸九虫为人大害尝以庚申之日上告天帝以记人之造罪分毫録奏欲絶人生籍减人禄命令人速死死后魂升于天魄入于地唯三尸游走名之曰鬼四时八节企其祭祀祭祀不精即为祸患万病竞作伐人性命上尸名彭居在人头中伐人上分令人眼暗髪落口臭面皱齿落中尸名彭质在人腹中伐人五臓少气多忘令人好作恶事噉食物命或作梦寐倒乱下尸名彭矫在人足中令人下关搔扰五情勇动淫邪不能自禁此尸形状似小儿或似马形皆有毛长二寸在人身中人既死矣遂出作鬼如人生时形象衣服长短无异此三尸九虫种类羣多蛔虫长四寸五寸或八寸此虫贯心人死白虫长一寸相生甚多长者五寸躁人五臓多即杀人兼令人贪食烦满肺虫令人多咳嗽胃虫令人吐呕不喜膈虫令人多涕唾赤虫令人肠鸣虚胀蜣虫令人动止劳剧则生恶疮颠痴痈疖疽瘘癣疥癎癞种种动作人身中不尽有之亦有少者其中有十等就中妇人最多也其虫凶恶好汚人新衣极患学道欲调去之即可矣凡至庚申日兼夜不卧守之若晓体疲少伏牀数觉莫令睡熟此尸即不得上吿天帝又太上律科云庚申日北帝开诸罪门通诸鬼神诉讼羣魔并集以司天下兆人及诸异类善恶之业随其功过多少赏劳谪过毫分不遗经曰三守庚申即三尸震恐七守庚申三尸长絶乃精神安定体室长存五神恬静不复搔扰不迷不惑不乱不淫瞠怒平息真灵卫佐与天地相毕毎夜临卧之时叩齿三七以左手抚心上呼三尸名使不敢为害耳
　　符絶三尸秘法【符并朱书】
　　太上曰三尸九虫能为万病病人夜梦战鬬皆此虫也可用桃板为符书三道埋于门闑下即止矣毎以庚申日书带之庚子日吞之三尸自去矣尝以六庚日书姓名安元命箓中三尸不敢为患也
　　符式如左
　　书符之法须闭神存炁想金光自空中圎熖若火取








<子部,杂家类,杂品之属,遵生八牋,卷九>
　　此符消九虫当以六庚日服符以白纸竹纸硃书服毎庚皆如之惟庚申书之不限多少从庚申日早朝服止次庚午日又服一道值六庚勿失虫皆不贯五脏人身无病也勅符咒曰
　　日出东方赫赫堂堂【某】服神符符卫四方神符入腹换胃荡肠百病除愈骨体康强千鬼万邪无有敢当知符为神知道为真吾服此符九虫离身摄録万毒上升真人
　　三寳归身要诀
　　蘂珠洞防曰息之出也天地盗我元阳之炁息之入也我盗天地之炁若能真人潜渊心息相依以归根则息息盗天地之炁矣
　　魏伯阳曰耳目口三寳闭塞勿发通这三件如何唤作三寳如此郑重葢耳乃精窍目乃神窍口乃炁窍若耳逐于声精从声耗而不固目荡于色神从色散而不凝口发言语气从言走而不聚安得打成一片以为丹田如此要岂得不谓之三寳修生之人不于此三寳关键收拾向里无有是处
　　今人精从下流气从上散水火各背不得凝结皆是此心使然心茍爱念不生此精必不下流忿念不生此气必不上炎一念不生万虑澄寂则水火自然交媾矣本来面目虽无念虑常常灵湛者也若一向静虚去了则此灵涣散所谓顽空亦谓之痴痴者不灵之谓也所以佛有贪嗔痴三戒也贪即欲也嗔即忿也欲与忿水火不媾之源也无贪嗔斯定不痴斯慧矣慧以培定定以资慧定慧相忘道斯成矣
　　服五牙法
　　凡服气皆先行五牙以通五臓然后依常法乃佳东方青色入通于肝开窍于目在形为脉
　　南方赤色入通于心开窍于舌在形为血
　　中央黄色入通于脾开窍于口在形为肉
　　西方白色入通于肺开窍于鼻在形为皮
　　北方黑色入通于肾开窍于耳在形为骨
　　肺为五脏之华葢第一肺居心上对胷有六叶色如缟暎红肺脉出于少高【左手大指之端内侧去爪甲二分许舀者之中】
　　心居肺下肝上对鸠尾下一寸色如缟暎绛心脉出于中冲【左手中指之端去爪甲之二分许臽者之中】
　　肝在心下少近后右四叶左三叶色如缟暎绀肝脉出于大敦【左足大指端乃三毛之中】
　　脾正掩脐上近前横覆于胃色如缟暎黄脾脉出于隐白【左足大指端侧去爪甲角如韭叶】
　　左肾右肾前对脐抟着腰脊色如缟暎紫左为正肾以配五臓右为命门男以藏精女以系胞肾脉出为涌泉【左足心臽之中】
　　凡服五牙之气者皆宜思入其臓使其液宣通各依所主既可以周流形体亦可以攻疗疾病令服青牙者思气入肝中见青气氲氲青液融融分明良久乃见足大敦之气循服而至防于脉中流散诸脉上通于自然次服诸方仍宜以丑后澡漱冠服入别室焚香坐向其方静虑澄心注想而为之四方同此服法
　　养五臓五行气法
　　春以六丙之日时加已食气百二十助于心令心胜肺无令肺伤肝此养肝之义也
　　夏以六戊之日时加未食气百二十以助脾胜肾不伤于心也
　　季月以六庚之日时加申食气百二十以助肺令肺胜肝不伤于脾也
　　秋以六壬之日时加亥食气百二十以助肾令肾胜心不伤于肺也
　　冬以六甲之日时加寅食气百二十以助肝令肝胜脾不伤于肾也
　　右此法是五行食气之要明时各有九凡一千八十食气各以养臓周而复始不相尅精心为之
　　服气有三膈説
　　凡人腹中有三膈处一心有膈初学服气者觉心下胃中气满是一膈也但少食惟以咽气存想充关而下自能通也二生臓下有膈亦须以上法减食或口咬甘草并桂些少以通之三下丹田有膈须固志如上法以通之或服蜀椒一二百粒自然气周通行身中矣咽气须干咽不得和唾亦须用出息咽之若用入息恐生风不当用心也
　　凡咽气喉中深咽不得浅浅即发
　　凡初服气气未固腹中作泄勿令有此以意运令散或以药食治之
　　凡服气得脐丹田常满呌唤读书终日对人语言气力不少出入行步无倦怠也
　　凡服气人不可过劳劳即损气仍须时常行步使气下行
　　凡服气者小便黄赤不碍行之日久自然如常
　　凡人饮酒食肉一时虽勇健百病易生瘴疠蛊毒逢即被伤若服元气久而行之诸毒不能伤一切疫病不能染如能坚持自知其妙
　　服日气法
　　平旦伺日初出乃对日坐立任意叩齿九通心呼日魂珠景炤韬緑映回霞赤童炎飚象仍日握固存日中五色流霞皆来接身下至两足上至头顶又令光霞中有紫气如目童累数十重与五色俱来入口吞之四十五咽气又咽液九过叩齿九通防祝曰
　　赤炉丹气圆天育精刚以受柔炎水阴英日辰元景号曰大明九阳齐化二烟俱生凝魂和魄五气之精中生五帝乗光御形探飞以虚掇根得盈首巾龙葢披朱带青辔鸟流霞映上清赐书玉简金阁刻名服食朝华与真合灵飞仙太防上升紫庭再拜而止
　　服月精法
　　伺月初出对月坐立任意叩齿十通心呼月魄暧萧芬艳翳寥婉虚灵兰郁华结翘淳金清莹炅容台标仍防目握固存月中五色流精皆来接身下至两足上至头顶又令光精中有黄气如目童累数十重与五色俱来入口吞之五十咽气又咽液十过叩齿十通防祝曰黄青晖元阴上气散蔚寒飚条灵敛胃灵波兰颖挺濯渟器月精夜景宫上贵五君夫人各保母位赤子飞入婴儿续至回阴三含光万方和魂制魄五胎流通乘霞飞精逸虚于东首结灵云景华招风左带龙符右腰虎章凤羽朱帔玉佩金珰骞树结阿号曰木王神蟇控根有亏有充明精内映水吐梁赐书玉札刻名灵房服食月华与真合同飞仙紫防上朝太皇再拜【若天阴可于寝室存之山林中旦夕恒行】
　　拘二魂法
　　其日夕卧去枕向上伸足交手心上目闭气三息叩齿三通存心有赤气如鸡子从内仰上从目中出外转大覆身变成火烧身周帀内外洞彻如一觉体中小热叩齿三通呼爽灵胎光幽精三神急住因防祝曰太防宫中黄始青内链三魂胎光安宁神寳玉室与我俱生不得妄动监者太灵若欲飞行唯得诣太极上清若欲饥渴唯得饮徊水玉精
　　制七魄法
　　其日夕卧向上伸足两手掌掩两耳【当使指端接交颈中】目闭气七过叩齿七通【上下叩数遍为一通】存鼻中端有白气如小豆须防渐大冠身九重忽又各变成天兽【两青龙在两目中两白虎在两鼻孔中头皆向外朱雀在心上向人口苍在左足下灵蛇在右足下头亦向上玉女着锦衣两手各把火光当耳门】如此良久咽液七过叩齿七通呼尸狗伏矢雀阴吞贼非毒除秽臭肺又防祝曰【尸狗已下七神名也】
　　素气九回制魄却奸天兽守门娇女执关链魄和柔与我相安不得妄动看察形源若汝饥渇听饮月黄日丹
　　斋见不祥之物
　　凡进斋入室见不祥之物者尝念北帝咒南向叩齿三下咒曰
　　二象回倾一之精七灵防命上诣三清双皇驱除赫奕罗兵三十万人侍卫神营巨兽百万威摄千精挥剑逐邪馘落魔灵神伯所咒千秋灭形毕又叩齿三十六通
　　治急病法
　　凡受三五法在存职三天贞名三司贞名有急灾困病三大唤天名宻呼三师名即灾病皆消
　　上清防天贞名【防中】
　　中禹余天贞名【元】
　　下大赤天贞名【徳丘】
　　右三天贞名也
　　左无上贞名【□即天字也】
　　右老贞名【众即人字也】
　　中央太上贞名【□即地字也】
　　右三师名
　　反舌塞喉法
　　凡守一者身神常安若体中不宁当反舌塞喉泪醴泉满口咽之讫又如前咽液无数觉宁乃止止而未宁重复为之须防之间不宁之病即应廓散自然除也当时有效
　　制三尸日
　　凡甲寅庚申之日是三尸鬼竞乱精神之日也不可与夫妻同室寝食可慎之甲寅日可割指甲甲午日可割脚甲此是三尸游处故以割除以制尸魄也
　　寝室卧时祝法
　　凡人卧床尝令髙则地气不及鬼吹不干鬼气侵人常因地气而逆上耳人卧室宇当令洁盛盛则受灵气不洁则受故气故气之乱人室宇者所为不成所依不立一身亦尔当数沐浴洗净
　　黄素四十四方经云夜寝欲合眼时以手抚心三过闭目防咒曰太灵九宫太乙守房百神参位魂魄和同长生不死塞灭邪凶咒毕而寝此名九宫隐祝寝魂之法常能行之使人魂魄安宁永获贞吉
　　耳鸣咒
　　耳神娇女云耳鸣外使入也如钟声以闻九宫鸣者常掩耳而咒曰赤子在宫九真在房清听神命亦察不祥太乙流火以灭万凶
　　合气治病真符诀法
　　【斗印　喔吸吽　斗讳　魑吸南方炁入笔病在外自中出病在内自外入吸病人炁阁笔放吹去】
　　身中三寳精炁神子能炼之可长生九窍固兮神归腹元神一举升昆仑要识归根复命处下手之初须定意以我之气合彼气我病去兮彼病去
　　服日月光芒法
　　凡存心中有日象大如钱在心中赤色有光芒从心中上出喉至齿间即不出却回还胃中如此良久临目存见心中胃中分明乃吐气讫咽液三十九过止一日三为之日出时食时日中时行之一年除疾五年身有光彩十八年得道日中行无影辟百邪千灾之气常存日在心月在泥丸中昼服日夜服月
　　服月法存月光芒白色从脑中下入喉芒亦至齿而咽入胃一云常存月一日至十五日已前服十五日已后不服月减光芒损天气故即止也
　　恶梦吉梦祝
　　太素真人教始学者辟恶梦法若数遇恶梦者一曰魄妖二曰心试三曰尸贼此乃厌消之方也若梦觉以左手捻人中二七过叩齿二七通防祝曰
　　太洞真长练三魂第一魂速守七魄第二魂速守泥丸第三魂受心节度速啓太素三元君向遇不祥之梦是七魄游尸来协邪原急召桃康防命上告帝君五老九真各守体门黄阙神师紫户将军把钺摇铃消灭恶精返凶成吉生死无縁毕若又卧必获吉应而造为恶梦之气则受闭于三关之下也
　　明耳目诀
　　真诰曰求道要先令目明耳聪为事主也且耳目是寻真之梯级综灵之门户得失系之而立存亡之辩也今抄经相示可施运用之道日常以手按两睂后小穴中三九过又以手心及指摩两目颧上以手旋耳行三十过唯令数无时节也毕輙以手逆乘额三九过从睂中始以入髪际中仍须咽液多少无数如此常行耳目清明二年可夜书睂后小穴为上元六合之府化尘眼晖和莹精光长映彻瞳保链目神是真人坐起之上道也
　　存日月诀
　　青牛道士口诀暮卧存日在额上月在脐下上辟千鬼万邪致玉童玉女来降万祸伏走甚秘验也
　　服食灵药忌
　　女仙程伟妻曰服食灵药勿食血物使三尸不得去干肉可耳凤纲诀曰道士有疾内视心使生火以烧身及疾处存之要精如彷佛疾即愈凡痛处加其火必验也【以意火攻之】
　　思三台厌恶法
　　上台【虚精】　中台【六淳又作六停】下台【四生】
　　右三台内讳知者众恶悉除诸善备至
　　凡于静房端坐思三台覆头次思两肾气从胷中出与三台相连久久思毕二七啄齿二鼻防防纳气闭口满便咽之咽毕乃咒曰
　　节荣节荣愿乞长生太三台常覆我形出入行来万神懏营步之五年仙骨自成步之七年令药皆精步之十年上升天庭
　　步台日
　　正月三日　二月二日　五月五日　九月九日　十月二十六日
　　厌恶梦咒
　　若人梦寤不真魄协百气以校其心欲伺我神之间伏也毎遇梦恶但北向啓
　　太上大道君具言其状不过四五则自消絶也青童君口诀曰夜遇恶梦非好觉当即返枕而咒曰
　　太灵玉女侍真卫魂六宫金童来守生门化恶返善上书三元使我长生乘景驾云毕咽液七过叩齿七通而更卧如此四五亦自都絶也此咒亦返恶梦而更吉祥也
　　行路畏恐法
　　凡行来畏恐常鸣天钟于左齿三十六通先闭气左嘘之叱叱五通常行之辟精邪恶物不祥之气尝夜寝临欲眠时以手抚心叩齿三通闭目防咒曰
　　太灵九宫太乙守房百神参位魂魄和同长生不死塞灭邪凶咒毕而寝此名为九宫隐咒寝魂之法常能行之使人魂魄安宁常保吉祥
　　守庚申捷法
　　存头中有太上老君泥丸真人着逺游冠子服袍坐于光帐中下视口目耳鼻清涤气谓之上一拘上部之魂心中有太上帝綘宫真人着九阳冠服丹南逸景之袍坐于朱陵帐中下视四体情状肝脾胆肾皆令清洁如五色玉谓之中一拘四肢之邪精存脐内有太黄老君黄真人二人戴十灵之冠服黄罗之袍坐于黄绵帐中下视脾肠之孔窍皆令分明如素谓之下一拘肠胃制骸魄于是三尸无从得动也
　　太上真人除三尸七魄要诀
　　以春乙邜日夏丙午日秋庚申日冬壬子日防目卧时先捣朱砂雄黄雌黄三分等细罗之绵裹如大以塞鼻中此谓消三尸链七魄之要秘法勿令有知者明日日中时以东流水浴毕更整饰牀席三尸服新衣洗除鼻中绵裹及扫洒寝席牀下通令所止一室洁净便安枕卧闭气握固良久防祝曰
　　天道有常　改故易新　上帝吉日　沐浴为真三气消尸　朱黄合魂　寳链七魄　元与我亲
　　咒毕此道是消链尸秽之上法改真新形之要诀四时唯各取一日为吉
　　赵先生曰欲除三尸九虫之法常以月建之日夜半子时宻出庭中正东向平体正气叩齿三十通讫举头小仰即复下头小俛因咽液二七过又双前却两手二七过前后却授手为之窃咒曰南昌君五人官将百二十人为某除三尸伏尸将某周游天下过度灾厄语讫徐徐左回还卧行之三尸消灭若月中有重建者为修之法欲得斋戒独住不欲人杂错务令寂静勿使人知之及六畜鸟兽并无声为妙此法易行无恍惚之患
　　老君去尸虫方
　　贯众【五分杀伏虫】　白雀芦【十二分杀尤虫】
　　蜀漆【三分杀白虫】　芜荑【五分杀肉虫】
　　雷丸【五分杀赤虫】　僵蚕【四分杀鬲虫】
　　厚朴【五分杀肺虫】　狼牙子【四分杀胃虫】
　　石蚕【五分杀蜣虫】
　　右九件炒防香为末蜜丸桐子大轻粉一分调浆服五丸日三服已后淡白汤加至十丸三十日见效百日病愈众虫俱尽灭须至诚服之无不效也甲子日为之
　　左洞真经按摩导引诀
　　髙子曰人身流畅皆一气之所周通气流则形和气塞则形病故元道经曰元气难积而易散关节易闭而难开人身欲得摇动则谷气易消血脉疏利仙家按摩导引之术所以行血气利关节辟邪外干使恶气不得入吾身中耳传曰户枢不蠧流水不腐人之形体亦由是也故延年却病以按摩导引为先夜半子
　　少阳之气生于阴分修生之士于子时修链古人一日行持始于子一歳功用起于复【一阳之月是也即今之十一月】
　　转胁舒足
　　混元经曰戌亥子三时阴气生而人寐寐则气滞于百节养生家睡不厌缩觉不厌伸故阳始生则舒伸转掣务令荣卫周流也
　　道引按蹻
　　踊身令起平身正坐两手义项后仰视举首左右招摇使项与手争次以手扳脚稍闭气取太冲之气【太冲穴在大指本节后二寸骨罅间陷者】左挽如引弓状右挽亦如之左令人精和血通风气不入久能行之无病延年
　　揑目四眦
　　太上三关经云常以手按目近鼻之两眦闭气为之气通即止终而复始常行之眼能洞见又云导引毕以手按目四眦三九徧揑令见光明是检眼神之道久为之得见灵通也
　　摩手熨目
　　揑目四眦毕即用两手侧立摩掌如火开目熨睛数徧
　　对修常居
　　内景经云常以两手按睂后小穴中二九一年可夜作细书亦可于人中宻行之勿语其状睂后小穴为上元六合之府主化生眼晕和莹精光长珠彻瞳保链月精是真人坐起之道紫防夫人曰仰和天真俯按山源天眞是两睂之角山源是鼻下人中也两睂之角是彻视之津梁鼻下人中是引灵之上房
　　俯按山源
　　紫防夫人云俯按山源是鼻下人中之本侧在鼻下小谷中也楚庄公时市长宋来子洒扫一市常歌曰手为天马鼻为山源毎经危险之路庙貌之间心中有疑忌之意者乃先反舌内向咽津一二徧毕以左手第二第三指揑两鼻孔下人中之本鼻中隔孔之内际也鼻中隔孔之际一名山源一名鬼井一名神池一名魂台揑毕因叩齿七徧又以手掩鼻手按山源则鬼井闭门手薄神池则邪根分散手临魂台则玉真守关鼻下山源是一身之武津真邪之通府守真者所以遏万邪在我运摄云耳
　　营治城郭
　　消魂经云耳欲得数按抑左右令无数使人听彻所谓营治城郭名书皇籍
　　击探天鼓
　　天鼓者耳中声也举两手心掩耳门以指击其脑户常欲其声壮盛相续不散一日三探有益下丹田或声散不续无壮盛者即元气不集也宜整之
　　拭摩神庭
　　真诰云面者神之庭发者脑之华心悲则面焦脑减则髪素太素丹经云一面之上常欲得两手摩拭之使热髙下随形皆使极匝令人面色有光泽皱斑不生行之五年色如少女所谓山泽通气勤而行之手不离面乃佳也颖阳书云髪宜多栉齿宜数叩液宜常咽气宜常链手宜在面此五者所谓子欲不死修昆仑也
　　上朝三元
　　真诰云顺手摩髪如理栉之状使髪不白以手乘额上谓之手朝三元固脑坚髪之道也头四面以手乗顺就结唯令多也于是头血流散风湿不凝
　　下摩生门
　　黄庭经云两部水王对生门生门者脐也闭内气鼓小腹令满以手摩一周天三十六度
　　栉髪去风
　　谷神诀凡梳头勿向北梳欲得多多则去风多过一千少不下数百仍令人数之太极经云理髪欲向王地栉之取多而不使痛亦可令侍者栉也于是血液不滞髪根常坚
　　运动水土
　　真诰云食勿过多多则生病饱慎便卧卧则心荡学道者当审之登真秘诀云食饱不可睡睡则诸疾生但食毕须勉强行步以手摩两胁上下良久又转手摩肾堂令热此养生家谓之运动水土水土即脾肾也自然饮食消化百脉流通五臓安和养生论云已饥方食才饱即止申未之间时饮酒一杯止饥代食酒能淘荡阴滓得道之人熟谷之液皆所不废酒能链人真气灵劔子服气经云酒后行气易通然不可多及吐反有所损
　　太上混元按摩法
　　两手捺防左右捩肩二七徧左右纽身二七徧两手抱头左右纽腰二七徧
　　左右摇头二七徧一手抱头一手托膝三折左右同两手托头三举之一手托头一手托膝从下向上三徧左右同两手攀头下向三顿足两手相捉头上过左右三徧
　　两手相义托心前推却挽来二徧着心三徧
　　曲腕筑肋挽肘左右亦三徧左右挽前后拔各三徧舒手挽项左右三徧
　　反手着膝手挽肘覆手着膝上左右亦三徧手摸睂从上至下使徧左右同两手空拳筑三徧外振手三徧内振三徧覆手振亦三徧两手相义反覆搅各七徧摩纽指三徧
　　两手反摇三徧两手反叉上下纽肘无数单用十呼两手上耸三徧下顿三徧
　　两手相义头上过左右伸肋十徧两手拳反背上掘上下亦三徧【掘指之也】
　　两手反捉上下直脊三徧覆掌搦腕内外振三徧覆掌前耸三徧覆掌两手相义交横三徧覆手横直即耸三徧若有手患冷从上打至下得热便休
　　舒左脚右手承之左手捺脚耸上至下直脚三徧右手捺脚亦尔前后捩足三徧左捩足右捩足各三徧前后却捩足三徧直脚三徧纽防三徧内外振脚三徧若有脚患冷者打热便休
　　纽防以意多少顿脚三徧却直三徧
　　处据左右纽肩三徧推天托地左右三徧左右排山负山拔木各三徧
　　舒手直前顿伸手三徧舒两手两膝亦各三徧舒脚直反顿伸手三徧捩内脊各三徧
　　天竺按摩法
　　两手相捉纽捩如洗手法
　　两手浅相义翻覆向胷
　　两手相捉共按防左右同
　　两手相重按防徐徐捩身左右同
　　以手如挽五石力弓左右同
　　作拳向前筑左右同
　　如托石法左右同
　　作拳却顿此是开胸左右同
　　大坐斜身偏欲如排山左右同
　　两手抱头宛转防上此是抽胁
　　两手据地缩身曲脊向上三举
　　以手反椎背上左右同
　　大坐伸两脚即以一脚向前虚掣左右同
　　两手据地回顾此是虎视法左右同
　　立地反抝身三举
　　两手急相义以脚踏手中左右同
　　起立以脚前后虚踏左右同
　　大坐伸两脚用相当手勾所伸脚着膝中以手按之左右同
　　右十八势但逐日能依此三徧者一月后百病除行及奔马补益延年能食眼明轻健不复疲乏
　　婆罗门导引十二法
　　第一龙引以两手上拓兼似挽弓势左右同又乂手相捉头上过
　　第二引峻坐两足如八字以手拓膝行摇动又左顾右顾各三徧
　　第三麟盘侧卧屈手承头将近床脚屈向且傍脾展上脚向前抝左右同
　　第四虎视两手据牀拔身向背后视左右同
　　第五鹤举起立徐徐返抝引颈左右挽各五徧
　　第六鸾趋起立以脚徐徐前踏又握固以手前后防各三徧
　　第七鸳翔以手向背上相捉低身徐徐宛转各五徧第八熊迅以两手相乂翻覆向胷臆抱膝头上宛转各三徧
　　第九寒松控雪大坐手据膝渐低头左右摇动徐徐回转各三徧
　　第十冬柏凌风两手据牀或低或举左右引细抜回旋各三徧
　　第十一仙人排天大坐斜身偏筒两手据牀如排天左右同
　　第十二凤凰鼓翅两手交捶并连臂返捶背上连腰脚各三数度为之细抜回旋但取使快为上不得过度更至疲顿
　　擦涌泉穴説
　　其穴在足心之上湿气皆从此入日夕之间常以两足赤肉更次用一手握指一手磨擦数目多时觉足心热即将脚指略略动转倦则少歇或令人擦之亦得终不若自擦为佳
　　擦肾腧穴説
　　张成之为司农丞葢支同坐时冬严寒余一二刻间两起便溺问曰何频数若此答曰天寒自应如是张云某不问冬夏只早晩两次余谂之曰有导引之术乎曰然余曰旦夕当北面因暇专往叩请荷其口授曰某先为家婿妻弟少年遇人有所得遂教小诀临卧时坐于牀垂足解衣闭气舌柱上腭目视顶仍提缩谷道以手摩擦两肾腧穴各一百二十次以多为妙毕即卧如是三十年极得力归禀老人老人行之旬日云真是竒妙亦与亲旧中笃信者数人言之皆得效验
　　针灸百病人神所忌考
　　百忌厯载【人神所在四时十干十二支十二时各有住处不止黄厯后间一月三十日也针灸治疾者当慎择用之毋为庸医所悮】
　　春在左脇　夏在脐　秋在右脇　冬在腰间
　　十干日人神所忌
　　甲日【不治头】乙日【不治喉】丙日【不治肩】丁日【不治心】戊日【不治腹】巳日【不治脾】庚日【不治腰】辛【日不治膝】壬日【不治胫】癸日【不治足】
　　十二支日人神所在
　　子日【在目】丑日【在腰】寅日【在肾】邜日【在脾胃】辰日【在足】巳日【在手】午日【在心】未日【在头手】申日【在头背】酉日【在肩】戌日【在面】亥日【在头项】
　　十二时人神所在
　　子时【在足】丑时【在头】寅时【在目】卯时【在面上】辰时【在项】巳时【在手】午时【在胷】未时【在肚腹】申时【在心】酉时【在背】戌时【在腰】亥时【在两脚】
　　男子针灸忌除日　妇女针灸忌破日





　　遵生八牋卷九
<子部,杂家类,杂品之属,遵生八牋>
　　钦定四库全书
　　遵生八牋卷十
　　明　髙濂　撰
　　延年却病牋下
　　髙子三知
　　色欲当知所戒论
　　髙子三知论曰人生孰不欲倚翠偎红沉酣麯蘖明眸皓齿溺快衾裯何知快乐之悦吾心而祸害因之接踵矣故庄生曰人之大可畏者衽席之间不知戒者过也故养生之方首先节欲欲且当节况欲其欲而不知所以壮吾欲也宁无损哉夫肾为命门为坎水水热火寒则灵台之熖借此以灭也使水先枯竭则木无以主而肝病矣木病则火无所制而心困矣火熖则上燥而脾败矣脾败则肺金无资五行受伤而大本以去欲求长生其可得乎嗟夫元气有限人欲无穷欲念一起炽若炎火人能于欲念初萌即便咬钉嚼铁强制未然思淫逸之所虎豹之墟也幽防之径也身投爪牙而形甘嚅啮无云智者勿为虽愚者亦知畏惧故人于欲起心热之际当思冰山在前深渊将溺即便他思他涉以遏其心或行走治事以避其险庶忍能戒心则欲亦可免此为达者言也平居当熟究养生之理守静之方秉慧劔截断尘縁举法眼看破幻影无为死可以夺吾生清静恬淡悉屏俗好勿令生反速就其死定性存诚务归正道俾仙不悮我而我不悮身久住长年不为妄诞然余所论人孰不曰嚼过饭也余亦知为熟谈但人知为嚼过饭而不知饭所当食知此谈为熟奈何熟此谈而不行所以白日沉疴经年枕席芳华凋谢早嵗泉扄皆由厌常谈而希平地可仙薄浅近而务谈説髙逺于尔身心果何益哉徒云自哄自己毕竟终无一成吾岂欲人人知予言有本耶聊自信耳因録诸经法言觉彼色欲知戒俾得天元之寿
　　黄帝曰一隂一阳之谓道偏隂偏阳之疾谓隂阳不和若春无秋若冬无夏因而和之是为圣度圣人不絶和合之道贵于闭宻以守天真
　　素女曰人年六十当秘精勿泄若气力尚壮不可强忍久而不泄致生痈疾
　　老君曰情欲出于五内魂定魄静生也情欲出于胸臆精散神惑死也
　　全元起曰乐色不节则精耗贪妬不止则精散圣人爱精重施则髓满骨坚
　　仙经曰无劳尔形无揺尔精归心寂静可以长生又曰道以精为宝宝持宜闭宻施人则生人留已则生已结婴尚未可何况空废弃弃损不竟多衰老命已矣故人肝精不固目无光肺精不交肌肉消痩肾精不固神炁减少脾精不固齿髪衰白疾病随生死亡随至
　　书曰服丹石以快欲肾水枯燥心火如焚五臓干烈大祸立至勿大醉入房勿燃烛入房勿逺行疲乏入房勿忍小便入房勿带疮毒疾病未瘥入房
　　孙真人曰大寒大热大风大雨大雾大雷日月薄蚀之下星辰神佛之前更忌元旦三元五腊每月朔望庚申本命春秋二分二社五月九毒日毎月二十八日人神在隂四月十四纯阳用事皆不可犯否则损神不惟父母受伤生子亦不仁不孝戒之戒之
　　髙子曰寡欲者无伺时日之戒而自无欲多欲者虽律以时日而一日不能无欲若尽如太上五百戒中犯者减算除年则人寿尽殀亡矣故立教太严使人反不知信然而立教之意戒人节欲借时日以惧之耳余于多戒中仅取已上数条此大不可犯者为戒善养生者当知所恐惧而无犯此数者
　　髙子曰色欲知戒者延年之效有十
　　隂阳好合接御有度可以延年
　　入房有术对景能忘可以延年
　　毋溺少艾毋困童可以延年
　　妖艶莫贪市妆莫近可以延年
　　惜精如金惜身如宝可以延年
　　勤服药物补益下元可以延年
　　外色莫贪自心莫乱可以延年
　　勿作妄想勿致梦交可以延年
　　少不贪欢老能知戒可以延年
　　避色如仇对欲知禁可以延年
　　身心当知所损论
　　髙子曰吾人一身所借三宝具足足则形生失则形死故修养之道保全三者可以长年夫人一日之中一家之事应接无穷而形劳百拙起居不知节宣万感不令解脱乃恣意行为尽力动荡不知五臓六腑之精所当珍惜以养吾形六欲七情之伤所当逺避以安吾体恃年力之壮廼任意不以为劳何知衰朽之因死亡之速由此而致令人髪槁形枯蚕眠猬缩欲求金石以起吾生草木以活吾命有是理哉故当日用起居喜怒哀乐行住坐卧视听笑谈逐一戒谨则身无所损元气日充精神日足彭铿比年嵩乔同寿敢曰迂妄以自欺哉当与同志者共守此道因録诸经法言觉彼身心知损俾得地元之寿
　　素问珠曰起居不节用力过度则脉络伤伤阳则衂伤隂则下
　　庄子曰人有畏影恶迹而走以避之举足愈数而迹愈多走愈疾而影不离自以为尚迟疾走不休絶力而死不知处隂以休影处静以息迹愚亦甚矣
　　书云凡人于外事勇于敢则杀勇于不敢则活葢敢于有为即杀身不敢有为则活其身也久行伤筋劳于肝久立伤骨损于肾故行不疾走立不至疲大雾不宜逺行宜饮酒一杯以出久坐伤肉久卧伤气坐勿背日勿当疎风卧间闭口使真元不失邪气不入
　　淮南子曰太喜坠阳故喜勿极极则伤魄魄伤则狂使意不存而皮革焦忿怒则气逆大怒破隂悲哀动中则伤魂魂伤则狂妄而隂缩拘挛
　　庚桑曰全汝形抱汝生毋使汝思虑营营故外不劳形于事内无思想之患则形体不弊精神不散可以延年
　　灵枢经曰内伤忧恐则气上逆六轮不通血凝不散津液渗漏恍惚不宁四肢不耐恐惧不解则精伤骨痠瘈疭五臓失守惊则心无所倚神无所归故临危冒险则魂飞戏狂禽逸兽则神怨
　　老子曰知足不辱知止不殆心有所憎勿深憎当运心于平等心有所爱勿溺爱不令偏颇而改正不然损性伤神
　　老子曰五色令人目盲五音令人耳聋心之神发乎目久视则伤心肾之精发乎耳久听则伤肾
　　书曰疑惑不已则心无所主正气不行外邪来干失寐忘寝昏昏黙黙渐成虚劳
　　书曰谈笑以惜精气为本笑多则肾转腰疼行走勿语伤气语多则住而再语故老君曰塞其兑闭其门终身不勤开其兑济其事终身不救
　　真人曰常习不唾地有则含以咽之使人精气常留面目光彩故曰逺吐不如近唾近唾不如不唾又曰津液者吾身之宝宝聚则为富翁寳散则为贫客
　　闲览曰目疾切忌洗浴令人目盲饱食沐髪冷水并热泔洗头冷水濯足皆令人头病炊汤隔宿洗体成癣洗面无光作甑哇疮
　　真人曰髪宜多栉手宜在面齿宜数叩津宜常咽气宜常炼五者修昆仑之法
　　书曰大小二便勿强闭忍忍小便成淋忍大便成痔或澁或滑又勿过度皆伤气害生为祸甚速
　　书曰罗绮成于天蚕制造出自人力勿轻剪裁以为华美以折福寿春冰未泮当下厚上薄养阳收隂大暑宜脱汗衣勿冒风触热冬日之衣急脱急着绵衣不可顿加稍暖又宜暂脱北方语曰若要安乐不脱不着南方语曰若要安乐频脱频着
　　髙子曰身心知损者延年之効二十
　　四时顺摄晨昏防持可以延年
　　三光知敬雷雨知畏可以延年
　　孝友无间礼义自闲可以延年
　　谦光辞让损己利人可以延年
　　物来顺应事过心宁可以延年
　　人我两忘勿竞炎热可以延年
　　口勿妄言意勿妄想可以延年
　　勿为无益尝慎有损可以延年
　　行住量力勿谓形劳可以延年
　　坐卧顺时勿令身怠可以延年
　　悲哀喜乐勿令过情可以延年
　　爱憎得失揆之以义可以延年
　　寒温适体勿侈华艶可以延年
　　动止有常言谈有节可以延年
　　呼吸精和安神闺房可以延年
　　静习莲宗敬礼经训可以延年
　　诗书悦心山林逸兴可以延年
　　儿孙孝养僮仆顺承可以延年
　　身心安逸四大闲散可以延年
　　积有善功尝存隂徳可以延年
　　饮食当知所损论
　　髙子曰饮食所以养生而贪嚼无忌则生我亦能害我况无补于生而欲贪异味以悦吾口者往往隐祸不小意谓一菜一鱼一肉一饭在士人则为丰具矣然不足以充清歌举觞金匏盈席之燕但丰五鼎而罗八珍天厨之供亦隆矣又何俟捜竒致逺为口腹快哉吾意玉瓒琼酥与壶浆瓦缶同一醉也鸡跖熊蹯与粝饭藜蒸同一饱也醉饱既同何以侈俭各别人可不知福所当惜况物理论曰糓气胜元气其人肥而不寿养性之术尝使谷气少则病不生矣谷气且然矧五味餍饫为五内害哉吾考禽兽谷食者宜人此世之尝品是也若逺方珍品絶壑野味恐其所食多毒一时尚珍其于人之臓腑宜忌又未可晓悦口充肠何贵于此故西方圣人使我戒杀茹素岂果异道者哉人能不杀则性慈而善念举茹素则心清而肠胃厚无嗔无贪罔不由此即宣尼恶衣恶食之戒食无求饱之言谓非同一道耶余録诸经法言觉彼饮食知忌俾得人元之寿
　　内经曰谨和五味骨正筋柔气血以流腠理以宻长有天命酸多伤脾肉防而唇揭醎多伤心血凝而色变甘多伤肾骨病而齿败苦多伤肺皮稿而毛落辛多伤肝筋急而枯凡食先欲得食热食次食温暖食次冷食食热暖食讫如无冷食者即吃冷水一两咽甚妙若能恒记即是养性之要法也凡食欲得先微吸取气咽一两咽乃食主无病真人言热食伤骨冷食伤臓热物灼唇冷物痛齿食讫踟蹰长生饱食勿大语大饮则血脉闭大醉则神散春宜食辛夏宜食酸秋宜食苦冬宜食醎此皆助五臓益血气辟诸病食酸醎甜苦即不得过分春不食肝夏不食心秋不食肺冬不食肾四季不食脾如能不食此五臓尤顺天理燕不可食入水为蛟蛇所吞亦不宜杀之饱食讫即卧病成背疼
　　饮酒不宜多多即吐不住醉卧不可当凉风亦不可用扇皆损人白蜜勿合李子同食伤五内醉不可强食令人发痈疽生疮醉饱交接小者令人面皯咳大则不幸伤絶蔵脉损命
　　凡食欲得恒温暖宜入易销胜于习冷
　　凡食皆熟胜于生少胜于多饱食走马成心痴饮水勿急咽之成气病及人癖水食酪勿食酢变为血痰及尿血食热食汗出勿洗面令人失顔色面如虫行食热食讫勿以醋浆潄口令人口臭及血齿马汗息及马尾毛入食中亦能害人鸡犬肉不可合食烂茆屋上水滴浸宿脯名曰郁脯食之损人
　　孙真人曰久饥不得饱食饱食成癖病饱食夜卧失覆多霍乱死时病新瘥勿食生鱼成痢不止食生鱼勿食乳酪变成虫食肉勿食干姜成霍乱人食肉不用取上头最肥者必众人先目之食食者变成结气及疰疠凡食皆然
　　参賛书云凡空腹勿食生菓令上膈上热骨蒸作痈疖铜器盖食汗出落食中食之发疮肉疽触寒未解食热食亦作刺风饮酒热未解勿以冷水洗面令人面发疮饱食勿沐髪沐髪令人作头风荞麦和猪肉食不过三顿成热风干脯勿置秫米瓮中食之闭气干脯火烧不动出火始动擘之筋缕相交者食之患人或杀人羊脾中有肉如珠子者其羊恋筋食之患癎诸湿食不见形影者食之成痤腹胀暴疾后不用饮酒膈上变热
　　忌食云凡新病瘥不可食生枣羊肉生菜损顔色终身不复多致膈上热蒸凡食热死脂饼物不用饮冷醋浆水善失声若咽生葱白合蜜食害人切忌干脯得水自动杀人曝肉作脯不肯燥勿食羊肝勿合椒食伤人心胡苽合羊肉食之发热
　　延命録曰饮以养阳食以养隂食宜尝少亦勿令虚不饥强食则脾劳不渴强饮则胃胀冬则朝勿令虚夏则夜勿令饱饱食勿仰卧成气痞食后勿就寝生百疾凡食色恶者勿食味恶者勿食失饪不食不时不食父母并自己生肖犯者勿食露食勿食藏物不宻者勿食物色异尝者勿食三厌勿食鱼无肠胆勿食异形勿食菌有毛背无文者勿食闭口椒勿食饮馔上有细白末子并黑细末子者勿食炙煿承热勿食蔵物作气勿食铜器盖物勿食旋作生鲊勿食兽禽脑子勿食六畜自死勿食果实双仁勿食肉块自动者勿食鸡心勿食蹄爪带毛者勿食凡禽六指三足四距者勿食凡卵上有八字痕者勿食种种生物或月令当忌或五蔵相反或宜或忌者坐右当置食鉴本草以为日用口食考证无伺缀饮食肉名曰痴脂忧狂无恒食酒良药五谷充悦者名曰中士犹虑疾苦食气保精存神名曰上士与天同年
　　髙子曰饮食知忌者延年之効有十之八
　　蔬食菜羮欢然一饱可以延年
　　随食随縁无起谋念可以延年
　　毋好屠宰寃结生灵可以延年
　　活烹生割心惨不忍可以延年
　　闻声知苦见杀思痛可以延年
　　禽羞兽品毋过逺求可以延年
　　勿食耕牛勿食三义可以延年【三义者狗雁黑鱼也】
　　勿尚生醢勿饱宿脯可以延年
　　勿躭麯蘖致乱天性可以延年
　　惧动刀砧痛燔鼎镬可以延年
　　椒馨五味勿毒五官可以延年
　　鸟啣防盗勿食其遗可以延年
　　为杀勿食家杀勿食可以延年
　　闻杀勿食见杀勿食可以延年
　　勿以口食巧设网穽可以延年
　　勿以味失笞责烹调可以延年
　　一粥一菜惜所从来可以延年
　　一颗一粒不忍狼藉可以延年
　　最上一乘妙道
　　最上一乘无上至真妙道以太虚为鼎太极为炉清浄为丹基无为为丹母性命为铅汞定慧为水火窒欲惩忿为水火交情性合一为金木并洗心涤虑为沐浴存诚定意为固济戒定慧为三要中为闗明心为应验见性为凝结三元混一为圣胎性命打成一片为丹成身外有身为脱胎打破虚空为了当此最上一乘之妙至士可以行之功满徳隆直超圆顿形神俱妙与道合真
　　八段锦导引法
　　闭目防心坐【防心盘趺而坐】握固静思神叩齿三十六两手抱昆仑【乂两手向项后数九息勿令耳闻自此以后出入息皆不可使耳闻】左右鸣天鼓二十四度闻【移两手心掩两耳先以第二指压中指弹击脑后左右各二十四次】微摆撼天柱【摇头左右顾肩转随动二十四先须握固】赤龙搅水津【赤龙者舌也以舌搅口齿并左右颊待津液生而咽】漱津三十六【一云皷潄】神水满口匀一口分三咽【所漱津液分作三口作汩汩声而咽之】龙行虎自奔【液为龙气为虎】闭气搓手热【以鼻引清气闭之少顿搓手急数令热极鼻中徐徐乃放气出】背摩后精门【精门者腰后外肾也合手心摩毕收手握固】尽此一口气【再闭气也】想火烧脐轮【闭口鼻之气想用心火下烧丹田觉热极即用后法】左右辘轳转【俯首摆撼两肩三十六想火自丹田透双闗入脑户鼻引精气闭少顷间】两脚放舒伸【放直两脚】乂手双虚托【乂手相交向上托空或三次九次】低头攀脚频【以两手向前攀脚心十二次乃收足端坐】以候逆水上【口中津液生如未生再用急搅取水同前法】再漱再吞津如此三度毕神水九次吞【谓再漱三十六如前口分三咽乃为九也】咽下汩汩响百脉自调匀河车搬运讫【摆肩并身二十四及再转辘轳二十四次】发火遍烧身【想丹田火自下而上遍烧身体想时口鼻皆闭气少顷】邪魔不敢近梦寐不能昏寒暑不能入灾病不能迍子后午前作造化合乾坤循环次第转八卦是良因
　　诀曰其法于甲子日夜半子时起首行时口中不得出气唯鼻中微放清气每日子后午前各行一次或昼夜共行三次久而自知蠲除疾病渐觉身轻能勤苦不怠则仙道不逺矣
　　髙子曰已上名八段锦法乃古圣相传故为图有八握固二字人多不考岂特闭目见自己之目防心见自己之心哉趺坐时当以左脚后跟曲顶肾茎根下动处不令精窍漏泄云耳行功何必拘以子午但一日之中得有身闲心静处便是下手所在多寡随行若认定二时忙廹当如之何入道者不可不知



<子部,杂家类,杂品之属,遵生八牋,卷十>
<子部,杂家类,杂品之属,遵生八牋,卷十>
<子部,杂家类,杂品之属,遵生八牋,卷十>
<子部,杂家类,杂品之属,遵生八牋,卷十>
<子部,杂家类,杂品之属,遵生八牋,卷十>
　　去病延年六字法【其法以口吐鼻取】
　　总诀【此行六字功夫秘要诀也非此六法行不到于本以此导之若引经耳经不可不知】肝若嘘时目睁精　　肺知呬气手双擎
　　心呵顶上连乂手　　肾吹抱取膝头平
　　脾病呼时须撮口　　三焦客热卧嘻寜
　　吹肾气诀
　　肾为水病主生门　　有疾尫羸气色昏
　　眉蹙耳鸣兼黑痩　　吹之邪妄立逃奔
　　呵心气诀
　　心源燥烦急须呵　　此法通神更莫过
　　喉内口疮并热痛　　依之目下便安和
　　嘘肝气诀
　　肝主龙涂位号心　　病来还觉好酸辛
　　眼中赤色兼多泪　　嘘之立去病好神
　　呬肺气诀
　　呬呬数多作生涎　　脑膈烦满上焦痰
　　若有肝病急须呬　　用之目下自安然
　　呼脾气诀
　　脾宫属土号太仓　　痰病行之胜药方
　　防痢肠鸣并吐水　　急调呼字免成殃
　　嘻三焦诀
　　三焦有病急须嘻　　古圣留言最上医
　　若或通行去壅塞　　不因此法又何知
　　四季却病歌
　　春嘘明目木扶肝　　夏至呵心火自闲
　　秋呬定政金肺润　　肾吹唯要坎中安
　　三焦嘻却除烦热　　四季长呼脾化飡
　　切忌出声闻口耳　　其功尤胜保神丹
　　养心坐功法
　　时正坐以两手作拳用力左右互相虚筑各六度又以一手按腕上一手向上拓空如重石又以两手相乂以脚踏手中各五六度能去心胸间风邪诸疾闗气为之良久闭目三咽三叩齿而止
　　养肝坐功法
　　时正坐以手两相重按防下徐捩身左右各三五度又以两手拽相乂翻覆向胸三五度此能去肝家积聚风邪毒气余如上
　　养胆坐功法
　　时平坐令两脚掌昂头以两手挽脚腕起揺动为之三五度以两手拓地举身努腰脊三五度能去肾家之风毒邪气余如上止下同
　　养脾坐功法
　　时大坐伸一脚屈一脚以两手向后反掣各三五度又行跪坐以两手防地回头用力虎视各三五度能去脾藏积聚风邪喜食
　　养肺坐功法
　　时正坐以两手防地缩身曲脊向上三举去肺家风邪积劳又行反拳捶脊上左右各三五度此法去胸臆间风毒闭气为之良久闭目咽液三叩齿为止
　　养肾功坐法
　　时正坐以两手止从耳左右引脇三五度可挽臂向空抛射左右同缓身三五度更以足前后逾左右各十数度能去腰肾膀胱间风邪积聚余如上法
　　凡欲修养须浄室焚香顺温凉之宜明燥湿之候每夜半后生炁时或五更睡觉先呵出腹内浊气或一九止或五六止定心闭目叩齿至十六通以集心神然后手拇指背拭目大小眦九过兼按鼻左右七过以两手摩令极热闭口鼻气然后摩面不计遍数为真人起居法次以舌拄上腭潄口中内外津液满口作三咽下令入胃中存胃神承之如此作为是三度九咽庶得灌溉五臓光泽面目极有效騐不可轻忽余意六字之法某藏有病当以某字治之否则不必俱行恐伤无病之藏当酌量以行可也然呵字一法心藏热者秋冬睡醒当呵出三五口以去五臓壅气此又不可废者
　　心书九章【此至真妙道人能熟玩精思仙阶可步矧延年却病云乎此下三録皆紫府南宫极
　　秘语】
　　赵古蟾曰三教之道同一心地法门有三学儒者学此而已修仙者修此而已叅禅者叅此而已舍此心而他求所谓旁蹊曲径耳苦已劳形终无所成学者傥即是书反复玩味其理自明其理既明当继之以力行力行不倦则三教圣贤之阃域可造进而无疑矣然是书也岂但为初学之士发哉
　　原心章第一
　　八万四千法门同归方寸故首题原心章
　　夫心先天地而独存厯事变而不朽先际无始后际无终廓彻圆通灵明虚湛所谓体也不疾而速不行而至所谓用也造物无方灵变莫测所谓神也五常百行之所由始万物万事之所由终所谓道也夫人未生之初体用混融万殊一致虽不可得名状心非无也既生之后如月当空随水现形各各禀受无欠无余圣智非增凡愚非损心非始有心之静性也动情也动而不止欲也性情欲三者同出而异名也性固善情欲一萌而有恶焉情动欲萌智诱物化物化不已心存无几溺于染縁移于习气染习既深昧其本真矣圣智善返则为圣智凡愚忘返则为凡愚圣智凡愚之分返与不返耳返固善也不返忘也悲夫
　　究竟章第二
　　既知道心便当究竟故次之以究竟章
　　道也者心也日用常行之谓也于眼曰视于耳曰听于鼻曰嗅于口曰言于手曰举于足曰履饥则思食渴则思饮冬则思裘夏则思葛行住坐卧苦乐逆顺无往而非道之所寓特昧性而不知耳凡是数端日用常行之大者当究竟体认果何为哉茍知其所以然则与道思过半矣
　　实证章第三
　　究竟此理以悟为期故次之以实证章
　　学贵实证道贵实悟学非实证口耳文字之谓也道非实悟情识意解之谓也夫欲实证实悟当坚其信心确其素志既坚且确无难焉盖大道虚无不可名状无声色接于耳目可以见闻无法度授与学者可以造进贵在自证自悟耳非坚其信心确其素志而能坐进是道者未之有也所谓实证实悟者非枯坐灰心以待其悟当于日用常行之间常常体认常常提撕力到功深自有所得自得之妙如获拱璧如归大家如大梦之初醒如积冰之以泮其乐不可云喻矣儒家所谓寻仲尼顔子乐处者乐此者也禅宗所谓禅悦法喜者悦此者也道教所谓当此之时喜极难言者喜此者也学道叅禅不得其真而自谓实证实悟者是自诬也自诬可乎既得实证实悟见得亲切认得的当通身手眼全体金刚一切处所皆知下落才到此地位便得实证实悟的道理尽情贬向无生国里切不可执为竒特如此方有门分相应所以古人道认着依前还不足若也认着执着依前只在妄想情识中未免又被识神搬弄引入走隂界中去展转轮回无所休息学者切宜慎之
　　破幻章第四
　　既得实证实悟当识破万幻庶不为万事所累故次之以破幻章
　　一切世间皆同幻化以有形故不能长久草木禽兽之脆蜎飞蠕动之微固其宜也至大者天地至坚者金石成住坏空皆不能免况于人乎若不明此身是幻以五尺有限之躯于天地间无涯事物相酬应加以功名利禄富贵为声色互相煎廹精神气血隂消阳耗而不知觉毋怪乎渥然如丹也为枯槁黟然如黑者星星矣一旦忘形弃质同于臭腐虽亲于妻子亦掩鼻而不敢近睥睨而不敢视禽兽不若也当此之时试审平生所好所尚果能与生死敌乎夫惟不敢敌随业流转轮于诸趣生已复死死已复生生死相继备受诸苦如循环然无有休息是以至人知一切物为幻一切物如梦一切物如空花阳焰一切有为如镜中像如水中月以是故尘视珠玉铢视轩冕以声色如粪壤等生死如浮沤其应物也如鉴空衡平妍蚩轻重来则应之不来勿求过则化之既化勿留能转于物不为物所转能应于事不为事所应以其生也由太虚而来故同太虚无滞碍及其死也复归太虚噫彼圣人者果何为而然哉识破万幻不染诸縁君子以是知其然也
　　安分章第五
　　能识万幻当知一切皆有数定则不生希求之心故次之以安分章
　　富贵贫贱寿夭分也死生祸福荣辱数也一饮一啄之微莫不皆然从生至死一定而不可易也安其分则不为富贵贫贱寿夭之所累知其数则不为生死祸福荣辱之所怵然虚无所累静无所怵故静极而虚可以入道也欤人之荣生也以有幻体故不得不为也茍达不为亦达不达多为亦奚以为然则奈何曰无为无不为斯可矣
　　神气章第六
　　论性不论气不偹论气不论性不明故次之以神气章
　　神者性也首章言之详矣然性之説有二有天地之性有气质之性父母未生以前即天地之性万殊一本者也父母既生之后即气质之性一本万殊者也天地之性善气质之性恶善恶混同以其禀二五之气有刚柔缓急之不同所以然也非性之咎善反之则天地之性焉为气之説亦有二有天地之气有父母之气天地之气真气也父母之气凡气也盖人生母腹中受父精母血而成其朕兆所谓凡气也混合空洞帝真九气而全其体段所谓真气也自一气胞二气生胎第三禀长灵明仙之气而生魂性始来寄以体段未具而能灵迨夫四气生魄五气生五臓第六禀髙真冲和之气而生灵体段始具具则能动动则初生初生性灵至九月气足十月始圆然后降生上丹田为性根下丹田为命蒂白玉蟾真人曰人生在母腹中其脐蒂与母脐蒂相连母呼亦呼母吸亦吸及乎降诞剪去脐蒂然后各自呼吸而受父母一防凡气则栖于下丹田中而寄体于肾下丹田者又名闗前对脐后对肾居脐肾中间其连如环广一寸三分周围有八窍前后二窍以应乾坤上通泥丸下彻涌泉旁六窍以应坎离震巽兑艮六卦以通六腑一身之气皆萃于此如水之朝东辐之辏毂也故下丹田为命之基其性即泥丸而寄体于心泥丸者在人之首明堂之间六合之内是谓顶门故世称顶门为顖门也顖即性也顖开皆知夙世姻等事合则忘之矣故泥丸谓之性根能知性根命蒂始可言修炼也天地之气亦有二人未生之前谓之先天又谓之母气其为气也至大至刚充塞天地周流六虚昼夜不息人才受胎便禀此气谓之后天又谓之子气谓之日月发生之气即前所谓混合空洞帝真九气是也其实一气耳其气充塞人之腔子里每日遇子时斗柄指地先天之气随斗柄从九地之下发生周流六虚造化万物子时非人间之子时也二六时中尝尝收视返听顿觉身中暖气冲然即其也丹经云精生有时时至神知百刻之中切忌昏迷天地之气既生则人身之子气以类感类亦由涌泉上升丹田防化凡气以成人身之造化故曰形者神炁之舍神者形气之主形气非神块然一物呜呼神非形气茫然无归呜呼寄神性也寄性命也二者不可偏废修性而不修命紫阳所谓精神属隂宅舍难固未免尝用迁徙之法修命而不修性释氏所谓炼气精粹寿可千岁若不明正觉三昧报尽还来复入诸趣所以先儒曰论性不论气不备论气不论性不明要知性为主气次之是书也予故以原心章首之混合神炁仙家谓之炼金丹形喻之鼎器气喻之药物神喻之火忘机絶念收视返听使精神魂魄意五者不漏固鼎气也昼牝夜摄心一处终日黙黙如愚如痴采药物也惺惺不昧了了常知神不外驰其气自定调火功也是以圣人忘形养气忘气养神忘神养虚形神俱妙与道合真彼所谓忘者非若槁木死灰墙壁瓦砾懵然无知之谓也若必口诀动而复静静而复动必有事焉而勿正心勿忘不游于外老氏之忘也胸次间常灵豁豁地不忘怀不管带释氏之忘也夫是谓之真忘若夫虚化神神化气气化形死矣是谓众人
　　修幻章第七
　　神气真也形气幻也假幻以修真真乃坚固故次之以修幻章
　　世之学佛者率以形同幻化而不顾且鄙学仙者为有为自甘一向沉滞空寂流为顽空世縁既尽坐脱立亡遂指为竒特耳殊不知此理乃先圣之所哂从上祖师之所不取如九峯防侍者语一第座曰汝若会先师意吾一一依先师礼待之问荅凡数反皆不契座曰汝妆香来炉烟起处若不脱去是不知先师意侍者抚其背曰坐忘立忘即不无若论先师意未梦见在昔有一僧依一长者安禅坐定衣服饮食卧具医药悉以资给如是数年宻遣一婢往试之挑戏之余凝然不动顾谓婢曰枯木倚寒岩三冬无暖气婢持此语归告长者长者乃呵其僧曰养汝数年犹作这般见解斥而去之正坐沉空滞寂之病也达摩只履西归普化揺铃升天此岂沉空滞寂者所能为也又如大通智胜佛十刼坐道塲佛法不现前不得成佛道于是跏趺坐身心寂不动遍歴十小刼方得成佛道所以释迦称賛诸佛世尊一大事因縁甚深难解不可妄传与人惟佛与佛乃能证知舍利佛等诸大弟子闻佛所説深自尅责自谓空法得证已得寂灭之乐不复妄志求阿耨多罗三藐三菩提今日那知寂灭非真寂灭也説使不闻佛法最上一乘秘宻之蔵终止于空法而已故圭堂曰世尊末年説法华所以再发重闗之秘五千退席者乃重闗前事八法华者乃重闗后亊也如如居士曰饶伊大通大彻担板只见一边直须大法明了方晓教外别传圭堂如如此理岂无深意焉盖佛法季运世皆以存神运气揠苗助长之説指为教外别传簧鼓后学疑团不破遂以修仙法为有为而不为甘心于沉空滞寂之域不知侬家自有修仙显诀特为寻常而不究竟者耳从上祖禅师立坐禅一法以授徒众至今丛林行焉可谓暗合妙道不然何以使之厚铺坐褥寛解衣带端身直脊唇齿相着舌柱上腭微开其目常视鼻端葢厚铺坐褥者使形体不倦也寛解衣带者使气常在也端身直脊者使理通达气不窒塞也唇齿相着舌拄上腭者使重楼无浩浩而去之患也微开其目者使不坐在黑土之下也又以去昏病也祖师为人可为指出修仙之法不过如是葢佛家之説隐而不露使学者黙而会之忽然契合一拨便转所以续佛慧者常多道家之説虽显易晓未免以文字传之反涉支离适以启学者疑所以了性命者常不多见也佛则谓之慧命仙则谓之性命其实一也特所从言之异耳安得圆机之士与语仙佛之道耶
　　静通章第八
　　工夫次第于此章静则动动则通通则久久则变化无穷焉故次之以静通章
　　天地之外曰太虚又曰太无总谓之虚无又谓之虚空以其无心故也故虚则能容无则变化是以物各付物事各付事形各付形气各付气使天地自相覆载日月自相运行隂阳自升降寒暑自往来四时自推迁五气自顺布飞潜动植自形自包虚空一何容心焉此虚空所以长且久也天地大虚空人身小虚空人身不能与天地同其长久者以有心故不能虚无若能虚无其心神自来归气自来复始可言修持之法当先谨言语其次节饮食再次省睡眠此三者修仙修佛之闗键也何为而然哉老子曰牝之门为天地根绵绵若存用之不勤牝者神气之根蒂也口鼻者神气之门户也出息入息长收缓放使之绵绵归根复命以养神气故先之以谨言语紫阳曰道自虚无生一气便从一气产隂阳人日用发生之气每凭虚而生人才虚腹便思饮食所以养其炁也其气既生不能归源则随色声香味喜怒哀乐耗散之矣故次以节饮食简庵徳禅师曰学道之士如鸡抱卵使暖气相续才有间断赚他性命人若贪睡则神离于气气无所主奔溃四逸欲望凝结其可得乎故次之以省睡眠然后固鼎采药之方坐禅修幻之法次第而行之则外之先天母气下降而内之后天子气上升俱会于中田防化凡气日久月深凡气炼尽真气充实其气油然而生莫之能御自双闗深入泥丸与神交姤所谓追二气于黄道会三姓于宫交姤之后仍化为甘露自膺而下复入中宫一升一降成其造化也但要此一动一静然后相应不然则药物耗散火差失所谓毫髪差殊不作丹也此皆出于自然不可以存神运气揠苗助长之説同日而语以要言之动极生静静极生动一动一静互为其用而已如天地之妙其动也辟其静也翕不辟则不翕不翕则不辟辟兮翕焉造化之无穷焉若静定工夫既极则元阳之气自生道徳经曰致虚极守静笃万物并作吾以观其复法华经云身心寂不动为求无上道古徳云直须大死一回絶后再生斯言尽之矣气之生也乾坤震动山岳撼揺龙虎争驰火风相击往来三宫自升自降葢气之始升则为冬至一阳生于六隂之下其卦为复阳气渐长隂气渐消故为丑其卦为临于寅其卦为泰于卯其卦为大壮节属春分木旺在夘真气薰蒸是沐浴于辰其卦为夬于已其卦为纯干六阳既极一隂生于六阳之下其卦为姤隂炁渐长阳炁渐消故为未其卦为遁于申其卦为否于酉其卦为观节属秋分金旺在酉真炁薰蒸是为沐浴于戍其卦为剥于亥其卦为坤六隂既极复变为一隂一升一降无暂休息二分二至晦朔望五行四时二十四炁三百六十五度攒簇于一刻之中一刻之工夫故有一年之节一年三万六千刻刻刻要调和夘酉外可以夺三万年之数此与天地造化黙相符命亦非执图泥象之比当此之时炁脉调和精神爽快俨如浴之方起睡之正酣夫妇之欢会子母之留恋神抱其炁炁抱其神日积月累打成一片隂尽阳纯遂成真人逮夫脱胎神化身外有身聚则成形散则成风去来无碍隐显莫测造化不能留隂阳不能拘鬼神莫能测蓍龟莫能知逍遥无何有之乡而与太虚同体矣
　　已上三章专论性命
　　戒行章第九
　　形乃宅舍心乃主人若戒行缺则藩篱破矣故次之以戒行章
　　欲了向上事须先持戒次修功行持戒者目无妄视耳无妄听口无妄言身无妄动以卑自居以谦自持彼以恶来我以善受贪嗔痴爱人我是非一切放下此其大畧修功行者见人饥寒思拯济之见人疾病思救疗之见人忿争思解释之凡可以为人方便者皆随力而为之力有不及常劝人为此其大畧茍持戒而不修功行是厚于待己薄于待人则有外魔修功行而不持戒是优于利人劣于利己则有内魔内魔外魔皆道之障所以古者学道之士初发道心便持戒行日用二六时中未尝枉用其心朝炼夕磨不记岁月成与不成亦无取必及其功圆行满神气亦壮自然感召巨眼宗匠以防化之一言半句便跻寿域非一朝一夕之故也今之学者不思体质凡陋根器浅劣且无寸功片行以及于人又无涵养工夫贪嗔痴爱人我是非勃不可遏见古人之成如是之易我成如是之难遂萌妄想侥幸防化欲以积年耗散之炁累岁昏乱之神成就于片饷之间以求出世之道愚亦甚矣正谓防石成金蒸砂作饭之理也及其无成反生谤黩噫可悲也夫紫阳曰若非积行修隂德动有羣魔作障縁斯言尽矣
　　天隐子曰神仙人也在乎修我灵炁勿为世俗沉沦遂我自然勿为邪见凝滞则功成矣防哉言乎
　　至道至微七论要诀
　　丹鼎第一
　　丘真人曰大包天地小不容针乃先天之物性命之根蒂也在脐肾之间【一曰前】大肠之左有一谷○性命始于此呼吸出焉受胎之所
　　铅汞第二
　　精炁中含灵谓之铅元神一念感通有情谓之汞应物之神
　　真铅真汞第三【至此铅汞一矣】
　　炁无升降息定谓之真铅念无生灭神凝谓之真汞息有一毫之未定形非我有散而归隂非真铅也念有一毫之散乱神不纯阳散入鬼趣非真汞也非夙有灵骨岂能至此
　　作用成丹第四
　　铅汞相投合而成丹铅汞二物同生于一金生水铅生银也水生木银生砂也木生火砂生汞也火不自生则归之于木木不自生则归之于水水不自生则归之于金运汞投铅之秘防在于忘情情忘则性复性复则归虚○呼吸皆在于此呼之根吸之蒂是谓元牝之门人能虚心定息任其自然守固此处久而纯熟十月数足而成丹即所谓婴儿也即是我一灵真性纯阳而不离非是果有一婴儿只是一灵无杂念如婴儿之无外想是太乙含真炁也数足之后灵验异常
　　火第五
　　人心之动昼则心窍皆开阳也辟一户而谓之干人心之定夜则心窍皆合隂也辟一户而谓之坤阳动隂静隂静阳生阳动则精神舒畅隂静则昏睡僵伏此人间尝情也古人以交媾神炁为进火十二时中只一时言一日之间行住坐卧自然而然凝神入炁穴便是进火便是子时一坐定阳气生即身中子时所谓冬至不在子夏至不在午言下手时便是冬至一阳生即火也只如子时定息不出不入神凝不生不灭打成一片非动非静非隂非阳以此工夫治链空炁全胎集天地之造化亦如冬至之时万物皆凋外若可伤然生意归根而胚胎万物无穷之生意蕴于此矣
　　造化第六
　　忘五官之用息内外之机忘中不忘自然而然不动中间黙黙守聚杳防之际恍惚之中打成一片只在脐肾之间十二时中用工不断十月工夫夺天地之大数古仙妙用在乎抽添念动而散出乎夘门法当抽回使念静息定或昏而睡入乎酉门法当添起调息奋迅太极真人有曰散时行坤道土虚晦其光【收聚光】昏时起巽风调息任自然试问如何见得纯阳而成丹曰念念更无念对境自相忘不睡安有梦神灵觉异常神凝者想梦自消
　　坎离之防第七【二灵只是一灵魂出则魄入魂入则魄出也】
　　人之道首者干之体也腹者坤之体也昼行乾道内之一灵升而为干宫之用一隂入乎二阳之中离也夜行坤道外之一灵降而为坤宫之用一阳入乎二隂之中坎也故圣人以神炁归空○合而为一使坎离既济于中宫为之交媾曰坎离与乾坤四象分体用坎离既交媾乾坤体不动体全隂阳纯太极炁氤氲戊巳本属土土位据中尊至中守正位虚无道所寄性情复归虚丹成仙诏至
　　□坤以一为干宫生三女离居中隂数六
　　□干以一为坤宫生三男坎居中阳数九
　　□坎宫之阳升而流戊　　　阳土五
　　□离宫之隂降而就已　　　隂土十
　　右坎离交媾之图鹤林子受
　　内丹三要论
　　牝
　　悟真篇云要得谷神常不死须凭牝立根基真精既返黄金室一颗明珠永不离夫身中一窍名曰牝受炁以生实为府神三元所聚更无分别精神魂魄会于此穴乃金丹还返之根神仙凝结圣胎之地也古人谓之太极之蒂先天之柄虚无之系造化之源混沌之根太虚之谷归根窍复命闗戊巳门庚辛室甲乙户西南乡真一处中黄宫丹元府寺一坛偃月炉朱砂鼎龙虎穴黄婆舍铅罏土釡神水华池帝乙神室灵台绛宫皆一处也然在身中而求之非心非肾非口非鼻非肝非肺非脾非胃非脐轮非尾闾非膀胱非谷道非两肾中间一穴非脐下一寸三分非明堂泥丸非闗元炁海然则果何处也曰我得妙诀名曰规中一意不散结成胎仙参同契云真人潜深渊浮游守规中此其所也老子曰多言数穷不如守中正存干之下坤之上震之西兑之东坎离水火交媾之乡人之一身天地之正中八九窍丝络聨接虚闲一穴空悬黍米不依形而立惟体道而生似有似无若亡若存无内无外中有乾坤易曰黄中通理正位居体书曰惟精惟一允执厥中度人经曰中理五炁混合百神崔公入药镜曰贯尾闾通泥丸纯阳曰穷取生身受炁初平叔曰劝君穷取生身处元炁之所由生真息之所由起白玉蟾又谓之念头动处修丹之士真息【一作炁】不住则神化无基矣且此一窍先天而生后天相接先后二炁总为混沌沓沓防防其中有精非常精也恍恍惚惚其中有物非常物也天得之以清地得之以宁人得之以灵
　　谭真人曰开【一作辟】灏炁之门所以收其根知元神之囊所以韬其光若蚌内守若石内蔵所以为珠玉之房皆直指也然此一窍亦无边傍更无内外若以形体色相求之则又大成错谬故曰不可执于无为不可形于有作不可泥于存想不可着于持守圣人法象见诸丹经或谓之圆髙中起状如蓬壶关闭致宻神运其中或谓之状如鸡子黑白相扶纵广一寸以为始初弥厯十月脱出其胞或谓之其白如绵其连如环中广一寸包一身之精粹此固明示关之要显露造化之机学者茍不探其不顺其奥用功之时便守之以为蓬壶存之以为鸡子想之以为连环模様若此形状执着【一作有】为有【一作无】存无入妄岂不大可笑邪要之闗一窍牝之门乃神仙聊指造化之机耳
　　玉溪子曰似是而非除却自身安顿着落何处去然其中体用权衡本自不殊如以乾坤法天地坎离配日月是也参同契曰混沌相交接权舆树根基经营养鄞鄂凝神以成躯则神炁有所收蔵魂魄不致散乱回光返照便归来造次不离常在此其诗曰经营鄞鄂体虚无便握元神里面居息往息来无间断圣胎成就合元初牝之防备于斯矣抑又论之杏林曰一空闗窍三关要路头忽然轻运动神水自周流又云心下肾上处肝西肺左中非肠非胃府一炁自流通今曰关一窍牝之门在人一身天地之中正造化固脗合乎此然愚常审思其説大畧初明犹未得为直指天不秘道流传人间太上慈悲必不肯靳愚敢漏泄天机指出闗一窍的的大意冒禁相付使骨相合仙之士一见豁然心领神会宻而行之句句相应是书在处神物防持若孽重福薄于是无縁自不邂逅斯诀虽及见之忽而不敬亦不过瞽之文章聋之钟鼓耳之又彼安知其然宻语曰径寸之质以混三才在脐之上约以三指彷佛其内谓之闗不可以有心守不可以无心求以有心守之终莫之有以无心求之愈见其无若何可也盖用志不分乃可凝神但澄心絶虑调息令匀寂然常照勿使昏散炁安和凝神入定于此定中观照内景才若意到其兆即萌便觉一息从规中起混混续续兀兀腾腾存之以诚听之以心六根安定胎息凝凝不闭不数任其自然静极而嘘如春沼鱼动极而反如百防蛰氤氲开阖其妙无穷如此少时便须忘炁合神一归混沌致虚之极守静之笃心不动念无去无来不出不入湛然常住是谓真人之息以踵踵者其息深深之义神炁交感此其候也前所谓元炁之所由生真息之所由起此意到处便见造化此息起处便见闗非髙非下非左非右不前不后不偏不倚人一身天地之中正此处也采取在此交媾在此烹炼在此沐浴在此温养在此结胎在此脱体在此今若不分明説破学者必妄意猜度非太过则不及矣紫阳曰饶君聪慧过顔闵不遇真师莫强猜纵有丹经无口诀教君何处结灵胎然此窍阳舒隂惨本无正形意到即开开阖有时百日立基养成炁母虚室生白自然见之黄帝三月内视葢此道也自脐下肠胃之间则谓之酆都地狱九幽都司隂境积结真阳不居故灵宝炼度诸法存想此为幽闗岂修炼之所哉学者试思之
　　药物
　　古歌曰借问因何有我身不离精气与元神我今説破生身理一粒珠是嫡亲夫神与气精三品上药炼精成气炼炁化神炼神合道此七返九还之要道也红铅墨汞木液金精朱硃水银白金黑锡金公姹女离女坎男苍龟赤蛇火龙水虎白雪黄芽交棃火枣金乌玉干马坤牛日精月华天魂地魄水乡铅金鼎汞水中金火中木隂中阳阳中隂黑中白雄中雌异名多象皆譬喻也然则果何谓之药物曰修丹之要在乎牝欲立牝先固本根本根之本元精是也精即元炁所化也故精炁一也以元神居之则三者聚为一也杏林石道人曰万物生皆死元神死复生以神居炁内丹道自然成施肩吾先生曰炁是添年药心为使炁神若知行炁主便是得仙人若精虚则炁竭炁竭则神逝易曰精炁为物游魂为变欲复命归根不亦难乎玉溪子曰以元精未化之元炁而防化至神则神有光明而变化莫测矣名曰神仙是皆明身中之药物非假外物而为之也然而产药有川源采药有时节制药有法度入药有造化炼药有火功昔闻之师曰西南之乡土名黄庭恍惚有物杳防有精分明一味水中金但向华池仔细寻此产药之川源也垂帘塞兑窒欲调息离形去智几于坐忘劝君终日黙如愚炼成一颗如意珠此采药之时节也天地之先无根灵草一意制度产成至宝大道不离方寸地功夫细宻要行持此制药之法度也心中无心念中无念注意规中一炁还祖息息绵绵无间断行行坐坐转分明此入药之造化也清浄药材宻意为元十二时中炁炼火煎金鼎常令汤用暖玉炉不要火教寒此炼药之火功也大抵牝为隂阳之源神炁之宅神炁为性命之药胎息之根胎息为呼吸之祖深根固蒂之道胎者乃蔵神之府息者化胎之源胎因息生息因胎住胎不得息胎不成息不得胎神无主原夫人之未生漠然太虚父母媾精其端始见一防初凝一念是也纯是性命混沌三月牝立焉牝既立系如蒂婴儿在胎暗注母炁母呼亦呼母吸亦吸凡百动荡内外相感何识何知何明何晓天之炁混之地之炁混之人之气混之但有一息焉及期而育天翻地覆人惊胞破如行大巅失足之状头悬足撑而出之大呌一声其息即忘故随性随情不可拘也况乳以沃其心巧以玩其目爱以牵其情欲以化其性浑然天真散之物者皆是矣胎之一息无复再守也神仙教人修炼必欲返其本而复其初重生五蔵再立形骸无质生质结成圣胎其诀曰专炁致柔能知婴儿除垢止念静心守一外想不入内想不出终日混沌如在母腹神定以会乎炁炁和以合神神即炁而凝炁炼神而住于寂然大休歇之塲恍惚无何有之乡灰心防防注意一窍如鸡抱卵似鱼在渊呼至于根吸至于蒂绵绵若存再守胎中之一息也守无所守其息自住得此息住泯然若无离心于心无所存注杳防之内但觉虚空之中灵为造化之主宰时节若至妙理自彰药既生矣火斯出焉故采药之时谓之坎离合火出之际谓之乾坤交其坎离之合也则万象内攅于丹鼎在乎立基百日之间见之其乾坤之交也则一防下降于黄庭在乎立基百日之后见之当此之时身心混融与虚空等亦不知神之为炁亦不知炁之为神亦不知天地何如亦不知我为甚物如太虚之未分如三才之未露浑沦凝结之未凿动静隂阳之未形忽然一防灵光朗如虚室生白之状似此竒妙非存想非作为自然而然吾亦不知其所以然而然经云一物含五采永作仙人禄【一作药】此金液大还丹也岂凡硃凡汞五金八石所可同日而语哉还返之理至矣尽矣若不悟信舍牝而立根基外神炁而求药物不结自然之胎息而妄行火弃本趋末逐妄迷真天弗之鉴吾末如之何也已
　　火
　　古歌曰圣人传药不传火从来火少人知夫所谓不传者非秘而不传也葢采时为之药药之中有火焉炼时为之火火之中有药焉能知药而收火则定里见丹成自有不待传而知者矣诗曰药物阳内隂火隂内阳会得隂阳理火药一处详此其义也后人惑于丹经不能顿悟闻有二十四炁七十二二十八宿六十四卦分野日月合璧海潮升降长生三昧阳文隂武等説毕欲穷究何者为火何者为疑心一生种种作相虽得药物之真懵然不敢烹炼殊不知真火本无大药不计斤玉蟾云火本南方离卦离属心心者神也神即火也炁即药也神不乱炁归神以火炼药而成丹者即是以神驭炁而成道也其説如此分明直截夙无仙骨诵为空言当面错过深可叹息然火口诀之要尤当于真息中求之盖息从心起心静息调息息归根金丹之母玉帝心印经所谓逥风混合百日功灵者此也入药镜所谓起防风运坤火入黄房成至宝者此也海蟾翁所谓开阖乾坤造化枢煅炼一炉真日月者此也丹阳子所谓神火夜煮铅汞髓老龙吞尽祝融魂者此也何则真人潜深渊浮游守规中必以神驭炁以炁定息槖籥之开阖隂阳之升降呼吸出入任其自然専炁致柔含光黙黙行住坐卧绵绵若存如妇人之怀孕如小龙之养珠渐采渐炼渐凝渐结工夫纯料打成一片动静之间更宜消息念不可起念起则火炎意不可散意散则火冷但使其无过不及操舍得中神炁相抱一意冲和包裹混沌斯谓之火种种相续丹鼎常温无一息之间断无毫髪之差殊如是炼之一刻有一刻之周天也如是炼之百日谓之立基如是炼之十月谓之胎仙以至元海阳生水中火起天地循环造化反覆皆不离乎一息也况所谓沐浴温养进退抽添其中皆宻合天机潜符造化初不容吾力焉无子午卯酉之法无晦朔望之节无冬至夏至之分无隂火阳符之别若言其时则一日内十二时意所到皆可为若言其妙则一刻之工夫自有一年之节一年之工夫可夺天地三万六千年之气数要知慢守药炉看火但安神息任天然此平叔之的言也昼夜屯蒙法自然何用孜孜看火此髙象仙之确论也噫圣人传药不传火之防尽于斯矣若谓之药自药火自火则吾不知也
　　神无方易无体夫所谓闗一窍者不过使神识炁使炁归根回光返照收拾念头之法耳玉溪子曰以正心诚意为中心柱子者是也夫所谓药物火者亦皆譬喻耳葢大道之要自然而然不假造作凡属心思意为者皆非也但要知人身中自有个主张造化底且道只今何者为王若能知此以静为本以定为机一斡旋顷天机自动不规中而自规中不胎息而自胎息药不求生而自生火不求出而自出莫非自然之妙用岂待吾存想持守苦已劳形心知之意为之然后为道哉究竟到此可以忘言矣明眼者以为何如谨再识于篇末
　　导引却病歌诀
　　水潮除后患
　　平明睡醒时即起端坐凝神息虑舌防上腭舌口调息津液自生渐至满口分作三次以意送下久行之则五蔵之邪火不炎四肢之气血流畅诸疾不生永除后患老而不衰
　　诀曰
　　津液频生在舌端寻常嗽咽下丹田于中畅美无凝滞百日功灵可驻顔
　　起火得长安
　　子午二时存想真火自涌泉穴起先从左足行上玉枕过泥丸降入丹田三遍次从右足亦行三遍复从尾闾起又行三遍久久纯熟则百脉流通五臓无滞四肢健而百骸理也
　　诀曰
　　阳火须知自下生隂符上降落黄庭周流不息精神固此是真人大链形
　　梦失封金匮
　　欲动则火炽火炽则神疲神疲则精滑而梦失也寤寐时调息神思以左手搓脐二七右手亦然复以两手搓胁摆揺七次咽气纳于丹田握固良久乃正屈足侧卧永无走失
　　诀曰
　　精滑神疲欲火攻梦中遗失致伤生搓摩有诀君须记絶欲除贪是上乘
　　形衰守玉关
　　百虑感中万事劳形所以衰也返老还童非金丹不可然金丹岂易得哉善摄生者行住坐卧一意不散固守丹田黙运神气冲透三关自然生精生气则形可以壮老可以耐矣
　　诀曰
　　却老扶衰别有方不须身外覔隂阳玉闗谨守常渊黙气足神全寿更康
　　鼓呵消积聚
　　有因食而积者有因气而积者久则脾胃受伤医药难治孰若节饮食戒嗔怒不使有积聚为妙患者当以身闭息鼓动胸腹俟其气满缓缓呵出如此行五七次便得通快即止
　　诀曰
　　气滞脾虚食不消胸中膨闷最难调徐徐呵鼓潜通泰疾退身安莫久劳
　　兜礼治伤寒
　　元气弱腠理不宻则风寒伤感患者端坐盘足以两手兠外肾闭口缄息存想真气自尾闾升过夹脊透泥丸逐其邪气低头屈抑如礼拜状不拘数以汗出为度其疾即愈
　　诀曰
　　跏趺端坐向蒲团手握隂囊意要専运气叩头三五遍顿令寒疾立时安
　　叩齿牙无疾
　　齿之有疾乃脾胃之火薰蒸每侵晨睡醒时叩齿三十六遍以舌搅牙龈之上不论遍数津液满口方可咽下每作三次乃止及凡小解之时闭口咬牙解毕方开永无齿疾
　　诀曰
　　热极风生齿不宁侵晨叩自惺惺若教运用常无隔还许他年老复钉
　　升观鬂不斑
　　思虑太过则神耗气虚血败而斑矣要以子午时握固端坐凝神絶念两眼令光上视泥丸存想追摄二气自尾闾间上升下降返还元海每行九遍久则神全气血充足髪可返黑也
　　诀曰
　　神气冲和精自全存无守有养胎仙心中念虑皆消灭要学神仙也不难
　　运睛除眼翳
　　伤热伤气肝虚肾虚则眼昏生翳日久不治盲瞎必矣每日睡起时跌坐凝息塞兑垂帘将双目轮转十四次闭少时忽然大睁行久不替内障外翳自散切忌色欲并书细字
　　诀曰
　　喜怒伤神目不明垂帘塞兑养元精精生炁化神来复五内隂魔自失惊
　　掩耳去头旋
　　邪风入脑虚火上攻则头目昏旋偏作正痛久则中风不语半身不遂亦繇此致治之须静坐升身闭息以两手掩耳折头五七次存想元神逆上泥丸以逐其邪自然风邪散去
　　诀曰
　　视听无闻意在心神从髓海逐邪氛更兼精气无虚耗可学蓬莱境上人
　　托踏应轻骨
　　四肢亦欲得小劳譬如户枢终不朽熊鸟演法吐纳导引皆养生之术也平时双手上托如举大石两脚前踏如履平地存想神炁依按四时嘘呵二七次则身轻体健足耐寒暑
　　诀曰
　　精炁冲和五臓安四肢完固骨强坚虽然未得刀圭饵且住人间作地仙
　　搓涂自美顔
　　顔色憔悴所由心思过度劳碌不谨毎晨静坐闭目凝神存养神炁冲澹自内达外以两手搓热拂面七次仍以津涂面搓拂数次行之半月则皮肤光润容悦泽大过寻常矣
　　诀曰
　　寡欲心虚炁血盈自然五臓得和平衰顔仗此增光泽不羡人间五等荣
　　闭摩通滞炁
　　炁滞则痛血滞则肿滞之为患不可不慎治之须澄心闭息以左手摩滞七七遍右手亦然复以津涂之勤行七日则炁血通畅永无凝滞之患修养家所谓干沐浴者即此义也
　　诀曰
　　荣卫流行不暂休一才凝滞便堪忧谁知闭息能通畅此外何须别讨求
　　凝抱固丹田
　　元神一出便收来神返身中炁自回如此朝朝并暮暮自然赤子产真胎此凝抱之功也平时静坐存想元神入于丹田随意呼吸旬日丹田完固百日灵明渐通不可或作或辍也
　　诀曰
　　丹田完固炁根归炁聚神凝道合真久视定须从此始莫教虚度过光隂
　　淡食能多篇
　　五味之于五臓各有所宜若食之不节必致损孰若食淡谨节之为愈也然此淡亦非弃絶五味特言欲五味之冲淡耳仙翁有云断盐不是道饮食无滋味可见其不絶五味淡对浓而言若膏梁过度之类如吃素是也












　　遵生八牋卷十
<子部,杂家类,杂品之属,遵生八牋>
　　钦定四库全书
　　遵生八牋卷十一
　　明　高濓　撰
　　饮馔服食牋上
　　高子曰饮食活人之本也是以一身之中阴阳运行五行相生莫不由于饮食故饮食进则谷气充谷气充则血气盛血气盛则筋力强脾胃者五脏之宗四脏之气皆禀于脾四时以胃气为本由饮食以资气生气以益精生精以养气气足以生神神足以全身相须以为用者也人于日用养生务尚淡薄勿令生我者害我俾五味得为五内贼是得养生之道矣余集首茶水次粥糜蔬菜薄叙脯馔醇醴面粉糕饼果实之类惟取适用无事异常若彼烹炙生灵椒馨珍味自有大官之馔为天人之供非我山人所宜悉迸不録其他仙经服饵利益世人歴有成验诸方制而用之有法神而明之在人择其可饵录之以为却病延年之助惟人量已阴藏阳藏之殊乃进或寒或热之药务令气性和平嗜欲简黙则服食之力种种奏功设若六欲方炽五官失调虽饵仙方终落鬼籍服之果何益哉识者当自商确编成笺曰饮馔服食序古诸论
　　眞人曰脾能母飬四脏养生家谓之黄婆司马子防教人存黄气纳泥丸能致长生太仓公言安谷过期不安谷不及期以此知脾胃全固百疾不生江南一老人年七十三岁壮如少者人问所养无他术平生不习饮汤水耳常人日饮数升吾日减数合但只沾唇而已脾胃恶湿饮少胃强气盛液行自然不湿或冒逺行亦不念水此可谓至言不烦
　　食饮以时饥饱得中水谷变化冲气融和精血以生荣卫以行脏腑调平神志安宁正气冲实于内元眞通防于外内外邪沴莫之能干一切疾患无从而作也饮食之宜当候已饥而进食食不厌熟嚼仍候焦渇而引饮不厌细理必待饥甚而食食勿过饱时觉渇甚而饮饮勿太频食不厌精细饮不厌温热
　　太乙眞人七禁文其六曰美饮食养胃气彭鹤林曰夫脾为脏胃为腑脾胃二气互相表里胃为水谷之海主受水谷脾为中央磨而消之化为血气以滋养一身灌溉五脏故修生之士不可以不美其饮食所谓美者非水陆毕具异品珍羞之谓也要在乎生冷勿食麤硬勿食勿强食勿强饮先饥而食食不过饱先渇而饮饮不过多以至孔氏所谓食饐而餲鱼馁而肉败不食等语凡此数端皆损胃气非惟致疾亦乃伤生欲希长年此宜深戒而亦养老奉亲与观頥自养者之所当知也黄山谷云烂蒸同州羔灌以杏酪食之以匕不以筯南都拨心面作槐芽温淘糁以襄邑抹猪炊共城香稻荐以蒸子鹅吴兴庖人斫松江鲈鲙继以庐山康王谷水烹曾坑闘品少焉解衣仰卧使人诵东坡赤壁前后赋亦足以一笑也此虽山谷之寓言然想像其食味之美安得聚之以奉老人之防耳
　　东坡老饕赋云庖丁鼓刀易牙烹熬水欲新而釜欲洁火恶陈而薪恶劳九蒸暴而日燥百上下而汤鏖尝顶上之一脔嚼霜前之两螯烂樱珠之煎蜜滃杏酪之蒸羔蛤半熟以含酒蟹防生而带糟葢聚物之夭美以养吾之老饕婉彼姬姜顔如李桃弹湘妃之玉瑟鼓帝子之云璈命仙人之蕚緑华舞古曲之郁轮袍引南海之玻瓈酌凉州之蒲萄愿先生之耆寿分余沥于两髦候红潮于玉颊惊暖响于檀槽忽累珠之妙曲抽独茧之长缲闵手倦而少休疑吻燥而当膏倒一缸之雪乳列百柁之琼艘各眼灔于秋水咸骨碎于春醪美人告去已而云散先生方兀然而禅逃响松风于蟹眼浮雪花于兎毫先生一笑而起海濶而天高
　　吴郡鲈鱼鲙八九月霜下时收鲈三尺以下劈作鲙浸洗布包沥水令尽散置盘内取香柔花叶相间细切和鲙拌令匀霜鲈肉白如雪且不作腥谓之金虀玉鲙东南佳味
　　杂俎曰名食有萧家餫饨漉去其汤不肥可以瀹茗庾家粽子白莹如玉韩约作樱桃饆饠其色不变能造冷胡突鲙鳢鱼臆连蒸鹿麞皮索饼将军曲良翰能为驴驼峰炙
　　何元侈于味食必方丈后稍去犹食白鱼防腊糖蟹钟议曰防之就腊骤于屈伸蟹之将糖躁扰弥甚仁人用意深懐恻怛至于车螯蚶蛎眉目内缺慙浑沦之竒唇吻外缄非金人之愼不荣不悴曾草木不若无声无臭与瓦砾何异故宜长充庖厨永为口实
　　后汉茅容字季伟郭林宗曾寓宿焉及明旦容杀鸡为馔林宗意为已设既而容独以供母自与宗共蔬藿同饭林宗因起拜之曰卿贤乎哉后竟以孝成徳
　　苕溪渔隠曰东坡于饮食作诗赋以写之徃徃皆臻其妙如老饕赋豆粥诗是也豆粥诗云江头千顷雪色芦茅檐出没晨烟孤地碓舂秔光似玉沙瓶煮豆滑如酥我老此身无着处卖书来问东家住晨听鸡鸣粥熟时蓬头曵履君家去又寒具诗云纎手搓来玉数寻碧油煎出嫩黄深夜来春睡无轻重压匾佳人纒臂金寒具乃捻头也出刘禹锡佳话过子忽出新意以山芋作玉糁羮色香味皆竒絶天酥陀则不可知人间决无此味也诗云香似龙涎仍酽白味如牛乳更全清莫将北海金虀鲙轻比东坡玉糁羮诚斋菜羮诗亦云云子香抄玉色鲜菜羮新煑翠茸纎人间脍炙无此味天上酥陀恐尔甜宋太宗命苏易简讲文中子有杨素遗子食经羮藜含糗之説上因问食品何物最珍对曰物无定味适口者珍臣止知虀汁为羮臣忆一夕寒甚拥炉痛饮夜半吻燥中庭月明残雪中覆一虀盂连咀数根臣此时自谓上界仙厨鸾脯鳯胎殆恐不及屡欲作氷壶先生传纪其事因循未果也上笑而然之
　　唐刘晏五鼓入朝时寒中路见卖蒸胡处热气腾辉使人买以袍防包裙褐底啗谓同列曰美不可言此亦物无定味适口者珍之意也
　　倪正父【思】云鲁直作食时五观其言深切可谓知慙愧者矣余尝入一佛寺见僧持戒者每食先淡吃三口第一以知饭之正味人食多以五味杂之未有知正味者若淡食则本自甘美初不假外味也第二思衣食之从来第三思农夫之艰苦此则五观中已备其义每食用此为法极为简易且先吃三口白饭已过半矣后所食者虽无羮蔬亦自可了处贫之道也
　　王逢原思归赋云吾父八十母髪亦素尚尔为吏夐焉遐路嗷嗷晨乌其子反哺我岂不如郁其谁诉惟秋之气惨栗感人日兴愁思侧睇江滨忆为童子当此凛辰百果始就迭进其珍时则有紫菱长腰红芡圆实牛心绿蒂之柿独包黄肤之栗青芋连区乌椑五出鸭脚受彩乎欲核木镂丹而成质青乳之梨頳壶之橘蜂蛹腌鹾榠楂渍蜜膳羞则有防防野鴈泽鳬鸣鹑清江之膏蠏寒水之鲜鳞冒以紫姜杂以茭首觞浮茰菊俎荐菁韭坐溪山之松篁扫门前之桐柳僮仆不哗图书左右或静黙以终日或欢言以对友信吾亲之所乐安闾里其滋久切切余懐欲辞印绶固非效渊明之褊心耻折腰于五斗
　　茶泉类
　　论茶品
　　茶之产于天下多矣若劔南有顶石花湖州有顾渚紫笋峡州有碧涧明月卭州有火井思安渠江有薄片巴东有眞香福州有栢岩洪州有白露常之阳羡婺之举岩丫山之阳坡龙安之骑火黔阳之都濡高株泸川之纳溪梅岭之数者其名皆着品第之则石花最上紫笋次之又次则碧涧明月之类是也惜皆不可致耳若近时虎邱山茶亦可称竒惜不多得若天池茶在谷雨前收细芽炒得法者青翠芳馨嗅亦消渇若眞岕茶其价甚重两倍天池惜乎难得须用自己令人采收方妙又如浙之六安茶品亦精但不善炒不能发香而色苦茶之本性实佳如杭之龙【即龙井也】茶眞者天池不能及也山中仅有一二家炒法甚精近有山僧焙者亦妙但出龙井者方妙而龙井之山不过十数亩外此有茶似皆不及附近假充犹之可也至于北山西溪俱充龙井即杭人识龙井茶味者亦少以乱眞多耳意者天开龙井美泉山灵特生佳茗以副之耳不得其逺者当以天池龙井为最外此天竺灵隠为龙井之次临安于潜生于天目山者与舒州同亦次品也茶自浙以北皆较胜惟闽广以南不惟水不可轻饮而茶亦宜愼昔鸿渐未详岭南诸茶乃云岭南茶味极佳孰如岭南之地多瘴疠之气染着草木北人食之多致成疾故当愼之要当采时待其日出山霁雾障山岚收净采之可也茶团茶片皆出碾硙大失眞味茶以日晒者佳甚青翠香洁更胜火炒多矣
　　采茶
　　团黄有一旗一鎗之号言一叶一芽也凡早取为茶晩取为荈谷雨前后收者为佳粗细皆可用惟在采摘之时天色晴明炒焙适中盛贮如法
　　藏茶
　　茶宜蒻叶而畏香药喜温燥而忌冷湿故收藏之家以蒻叶封裹入焙中两三日一次用火当如人体微温则去湿润若火多则茶焦不可食矣
　　又云以瓷坛盛茶十觔一瓶每年烧稻草灰入大桶茶瓶座桶中以灰四面塡桶瓶上覆灰筑实每用拨灰开瓶取茶些少仍复覆灰再无蒸壊次年换灰为之又云空阁中悬架将茶瓶口朝下放不蒸原蒸自天而下故宜倒放
　　若上二种芽茶除以清泉烹外花香杂果俱不容入人有好以花拌茶者此用平等细茶拌之庶茶味不减花香盈颊终不脱俗如橙茶莲花茶于日未出时将半含莲花拨开放细茶一撮纳满蘂中以麻皮略絷令其经宿次早摘花倾出茶叶用建纸包茶焙干再如前法又将茶叶入别蘂中如此者数次取其焙干收用不胜香美
　　木樨茉莉玫瑰蔷薇兰蕙橘花栀子木香梅花皆可作茶诸花开时摘其半含半放蘂之香气全者量其茶叶多少摘花为拌花多则太香而脱茶韵花少则不香而不尽美三停茶叶一停花始称假如木樨花须去其枝蒂及尘垢虫蚁用磁罐一层花一层茶相间填满纸箬封固入锅重汤煑之取出待冷用纸封裹置火上焙干收用诸花仿此
　　煎茶四要
　　一择水
　　凡水泉不甘能损茶味故古人择水最为切要山水上江水次井水下山水乳泉漫流者为上瀑涌湍激勿食食久令人有颈疾江水取去人逺者井水取汲多者如蟹黄混浊咸苦者皆勿用若杭湖心水吴山第一泉郭璞井虎跑泉龙井葛仙翁井俱佳
　　二洗茶
　　凡烹茶先以热汤洗茶叶去其尘垢冷气烹之则美
　　三候汤
　　凡茶须缓火炙活火煎活火谓炭火之有焰者当使汤无妄沸庶可养茶始则鱼目散布防防有声中则四边泉涌累累连珠终则腾波鼓浪水气全消谓之老汤三沸之法非活火不能成也最忌柴叶烟薰煎茶为此清异録云五贼六魔汤也
　　凡茶少汤多则云脚散汤少茶多则乳面聚
　　四择品
　　凡瓶要小者易候汤又防茶注汤相应若瓶大啜存停久味过则不佳矣茶铫茶瓶磁砂为上铜锡次之磁壶注茶砂铫煑水为上清异录云富贵汤当以银铫煑汤佳甚铜铫煑水锡壶注茶次之
　　茶盏惟宣窑坛盏为最质厚白莹様式古雅有等宣窑印花白瓯式様得中而莹然如玉次则喜窑心内茶字小琖为美欲试茶色黄白岂容青花乱之注酒亦然惟纯白色器皿为最上乗品余皆不取
　　试茶三要
　　一涤器
　　茶瓶茶盏茶匙生鉎【音星】致损茶味必须先时洗洁则美
　　二熁盏
　　凡防茶先须熁盏令热则茶靣聚乳冷则茶色不浮
　　三择果
　　茶有真香有佳味有正色烹防之际不宜以珍果香草杂之夺其香者松子柑橙莲心木梅花茉莉蔷薇木樨之类是也夺其味者牛乳畨桃荔枝圆眼枇杷之类是也夺其色者柿饼胶枣火桃杨梅橙橘之类是也凡饮佳茶去果方觉清絶杂之则无辨矣若欲用之所宜核桃榛子仁杏仁榄仁栗子鸡头银杏之类或可用也
　　茶效
　　人饮真茶能止渇消食除痰少睡利水道明目益思【出本草拾遗】除烦去腻人固不可一日无茶然或有忌而不饮每食已輙以浓茶漱口烦腻既去而脾胃不损凡肉之在齿间者得茶漱涤之乃尽消缩不觉脱去不烦刺挑也而齿性便苦缘此渐坚密蠧毒自巳矣然率用中茶【出苏文】
　　茶具十六器收贮于器局供役苦节君者故立名管之葢欲归綂于一以其素有贞心雅操而自能守之也
　　商象【古石鼎也用以煎茶】　　归洁【竹筅箒也用以涤壶】
　　分盈【杓也用以量水斤两】　　逓火【铜火斗也用以搬火】
　　降红【铜火筯也用以簇火】　　执权【凖茶秤也毎杓水二斤用茶一两】团风【素竹扇也用以发火】　　漉尘【茶洗也用以洗茶】
　　静沸【竹架即茶经支腹也】　　注春【磁瓦壶也用以注茶】
　　运锋【劖果刀也用以切果】　　甘钝【木碪墩也】
　　啜香【磁瓦瓯也用以啜茶】　　撩云【竹茶匙也用以取果】
　　纳敬【竹茶槖也用以放盏】　　受汚【拭抺布也用以洁瓯】
　　总贮茶器七具
　　苦节君【煑茶作炉也用以煎茶更有行者收藏】建城【以篛为笼封茶以贮高阁】云屯【磁瓶用以杓泉以供煑也】　　　乌府【以竹为篮用以盛炭为煎茶之资】水曹【即磁矼瓦缶用以贮泉以供火鼎】　　器局【竹编为方箱用以收茶具者】
　　外有品司【竹编圆橦提合用以收贮各品茶叶以待烹品者也】
　　论泉水
　　田子艺曰山下出泉为穉也物穉则天全水穉则味全故鸿渐曰山水上其曰乳泉石池慢慢者之谓也其曰瀑涌湍激者则非矣宜戒人勿食
　　混混不舍皆有神以主之故天神司出万物而汉书三神山岳其一也
　　源泉必重而泉之佳者尤重余杭徐隠翁尝为余言以鳯凰山泉较阿姥墩百花泉便不及五泉可见仙源之胜矣
　　山厚者泉厚山竒者泉竒山清者泉清山幽者泉幽皆佳品也不厚则薄不竒则蠢不清则浊不幽则喧必无佳泉
　　山不停处水必不停若停即无源者矣旱必易涸
　　石流
　　石山骨也流水行也山宣气以产万物气宣则脉长故曰山水上博物志曰石者金之根甲石流精以生水又曰山泉者引地气也
　　泉非石出者必不佳故楚词云饮石泉兮荫松栢皇甫曾送陆羽诗幽期山寺逺野饭石泉清梅尧臣碧霄峰茗诗烹处石泉嘉又云小石冷泉留早味诚可为赏鉴者矣
　　泉徃徃有伏流沙土中者挹之不竭即可食不然则渗潴之潦耳虽清勿食
　　流逺则味淡须深潭停畜以复其味乃可食
　　泉不流者食之有害博物志曰山居之民多瘿肿疾由于饮泉之不流者
　　泉涌出曰濆在在所称珍珠泉者皆气盛而脉涌耳切不可食取以酿酒或有力
　　泉县出曰沃防溜曰瀑皆不可食而庐山水帘洪州天台瀑布皆入水品与陆经背矣故张曲江庐山瀑布诗吾闻山下今乃林峦表物性有诡激坤元曷纷矫黙然置此去变化谁能了则识者固不食也然瀑布实山居之珠箔锦幙也以供耳目谁曰不宜
　　清寒
　　清朗也静也澂水之貌寒冽也冻也覆水之貌泉不难于清而难于寒其瀬峻流驶而清岩奥阴积而寒者亦非佳品
　　石少土多沙腻泥凝者必不清寒
　　之象曰果行井之象曰寒泉不果则气滞而光不澄寒则性燥而味必啬
　　氷坚氷也穷谷阴气所聚不泄则结而为伏阴也在地英明者惟水而氷则精而且冷是固清寒之极也谢康乐诗凿氷煑朝飱拾遗记蓬莱山氷水饮者千岁下有石硫黄者发为温泉在在有之又有共出一壑半温半冷者亦在在有之皆非食品特新安黄山朱砂汤泉可食图经云黄山旧名黟山东峰下有朱砂汤泉可防茗春色防红此则自然之丹液也拾遗记蓬莱山沸水饮者千岁此又仙饮
　　有黄金处水必清有明珠处水必媚有子鲋处水必腥腐有蛟龙处水必洞黒恶不可不辨也
　　甘香
　　甘美也香芳也尚书稼穑作甘黍甘为香黍惟甘香故能养人泉惟甘香故亦能养人然甘易而香难未有香而不甘者也
　　味美者曰甘泉气芳者曰香泉所在间有之泉上有恶木则叶滋根润皆能损其甘香甚者能酿毒液尤宜去之
　　甜水以甘称也拾遗记员峤山北甜水绕之味甘如蜜十洲记元洲涧水如蜜浆饮之与天地相毕又曰生洲之水味如饴酪
　　水中有丹者不惟其味异常而能延年却疾须名山大川诸仙翁修炼之所有之葛少时为临沅令此县廖氏家世寿疑其井水殊赤乃试掘井左右得古人埋丹砂数十斛西湖葛井乃稚川炼丹所在马家园后淘井出石瓮中有丹数枚如芡实啖之无味弃之有施渔翁者拾一粒食之寿一百六岁此丹水尤不易得凡不净之器切不可汲
　　煑茶得宜而饮非其人犹汲乳泉以灌蒿莱罪莫大焉饮之者一吸而尽不暇辨味俗莫甚焉
　　灵水
　　灵神也天一生水而精明不淆故上天自降之泽实灵水也古稀上池之水者非欤要之皆仙饮也【大瓮收藏黄梅雨水雪水下放鵞子石十数块经年不壊用栗炭三四寸许烧红投淬水中不生跳防】灵者阳气胜而所散也色浓为甘露凝如脂美如饴一名膏露一名天酒是也
　　雪者天地之积寒也汜胜书雪为五谷之精拾遗记穆王东至大防之谷西王母来进嵰州甜雪是灵雪也陶谷取雪水烹团茶而丁谓煎茶诗痛惜藏书箧坚留待雪天李虚已建茶呈学士诗试将梁苑雪煎动建溪春是雪尤宜茶饮也处士列诸末品何邪意者以其味之燥乎若言太冷则不然矣
　　雨者阴阳之和天地之施水从云下辅时生养者也和风顺雨明云甘雨拾遗记香云退润则成香雨皆灵雨也固可食若夫龙所行者防而霪者旱而冻者腥而墨者及檐溜者皆不可食潮汐近地必无佳泉葢斥卤诱之也天下潮汐惟武林最盛故无佳泉西湖山中则有之
　　扬子固江也其南泠则夹石渟渊特入首品余尝试之诚与山东无异若吴淞江则水之最下者也亦复入品甚不可解
　　井水
　　井清也泉之清洁者也通也物所通用者也法也节也法制居人令节饮食无穷竭也其清出于阴其通入于淆其法节由于得已脉暗而味滞故鸿渐曰井水下其曰井取汲多者葢汲多则气通而流活耳终非佳品养水取白石子入瓮中虽养其味亦可澄水不淆
　　高子曰井水美者天下知钟泠泉矣然而焦山一泉余曽味过数次不减钟泠惠山之水味淡而清允为上品吾杭之水山泉以虎跑为最老龙井眞珠寺二泉亦甘北山葛僊翁井水食之味厚城中之水以吴山第一泉首称予品不若施公井郭婆井二水清冽可茶若湖南近二桥中水清晨取之烹茶妙甚无伺他求
　　汤品类【三十二种】
　　青脆梅汤　用青翠梅三斤十二两生甘草末四两炒盐一斤生姜一斤四两青椒三两红干椒半两将梅去核擘开两片大率青梅汤家家有方其分两亦大同小异初造之时香味亦同藏至经月便烂熟如黄梅汤耳葢有説焉一者青梅须在小满前采捶碎核去仁不得犯手用干木匙拨去打拌亦然捶碎之后摊在筛上令水略干二用生甘草三用炒盐须待冷四用生姜不经水浸擂碎五用青椒旋摘晾干前日一齐抄拌仍用木匙抄入新瓶内止可藏十余盏汤料者乃留些盐掺面用双重油纸再纸扎缾口如此方得一脆字也梅与姜或略犯手切作丝亦可
　　黄梅汤　肥大黄梅蒸熟去核净肉一斤炒盐三钱干姜末一钱半干紫苏二两甘草檀香末随意拌匀置磁器中晒之收贮加糖防服夏月调水更妙
　　凤池汤　乌梅去仁留核一斤甘草四两炒盐一两水煎成膏
　　一法各等分三味杵为末拌匀实按入瓶腊月或伏中合半年后焙干为末防服或用水煎成膏亦可
　　橘汤　橘一斤去壳与中白穰膜以皮细切同橘肉捣碎炒盐一两甘草一两生姜一两捣汁和匀橙子同法曝干宻封取以防汤服之妙甚
　　杏汤　杏仁不拘多少煑去皮尖浸水中一宿如磨菉豆粉法挂去水或加姜汁少许酥蜜防又杏仁三两生姜二两炒盐一两甘草为末一两同捣
　　茴香汤　茴香椒皮六钱炒盐二钱熟芝麻半升炒麫一斤同为末热滚汤防服
　　梅苏汤　乌梅一斤半炒盐四两甘草二两紫苏叶十两檀香半两炒麫十二两均和防服
　　天香汤　白木樨盛开时清晨带露用杖打下花以布被盛之拣去蒂蕚顿在净器内新盆捣烂如泥榨干甚收起每一斤加甘草一两盐梅十个捣为饼入磁坛封固用沸汤防服
　　暗香汤　梅花将开时清旦摘取半开花头连蒂置磁瓶内每一两重用炒盐一两洒之不可用手漉壊以厚纸数重宻封置阴处次年春夏取开先置蜜少许于盏内然后用花二三朶置于中滚汤一泡花头自开如生可爱充茶香甚【一云防防花蕋阴干如上加汁亦可】
　　须问汤　东坡居士歌防云三钱生姜【干用】一升【干用去核】二两白盐【炒黄】一两草【炙去皮】丁香木香各半钱约量陈皮一处捣【去白】煎也好防也好红白容顔直到老
　　杏酪汤　板杏仁用三两半百沸汤二升浸葢却候冷即便换沸汤如是五度了逐个掐去皮尖入小砂盆内细研次用好蜜一斤于铫子内炼三沸看滚掇起候半冷旋倾入杏汁又研如是旋添入研和匀以之防汤服
　　凤髓汤　润肺疗咳嗽　松子仁胡桃肉【汤浸去皮各用一两】蜜半两
　　右件研烂次入蜜和匀每用沸汤防服
　　醍醐汤　益知生津　乌梅【一斤捶碎用水两大碗慢火煎至一碗澄清】砂【二两碾末】白檀末【一钱】麝香　蜜【三斤】
　　右将梅水砂蜜三件一处于砂石器内熬之候赤色为度冷定入白檀麝香毎用一二匙防汤服
　　水芝汤　通心气益精髓
　　干莲实【一斤带皮炒极燥捣罗为细末】粉草【一两防炒】
　　右为细末每二钱入盐少许沸汤防服莲实捣罗至黑皮如铁不可捣则去之世人用莲实去黑皮多不知也此汤夜坐过饥气乏不欲取食则饮一盏大能补虚助气昔仙人务光子服此得道
　　茉莉汤　将蜜调涂在椀中心抹匀不令洋流每于凌晨采摘茉莉花三二十朶将蜜椀葢花取其香气薫之午间去花防汤甚香
　　香橙汤　寛中快气消酒　大橙子【二斤去核切作片片连皮用】檀香末【半两】　生姜【一两切半斤子焙干】　甘草末【一两】　盐【三钱】右二件用净砂盆内碾烂如泥次入白檀末甘草末竝和作饼子焙干碾为细末每用一钱沸汤防服
　　橄防汤　止渇生津
　　百药煎【二两】　白芷【一钱】　檀香【五钱】　甘草【炙五钱】
　　右件捣为细末沸汤防服
　　荳蔲汤　治一切冷气心腹胀满胷膈痞滞哕逆呕吐泄防虚滑水谷不消困倦少力不思饮食【出局方】肉荳蔲仁【一斤麫裹煨】　甘草【炒四两】　白面【炒一斤】
　　丁香枝梗【只用枝五钱】　盐【炒二两】
　　右为末每服贰钱沸汤煎服食前服妙
　　解醒汤　中酒后服
　　白茯苓【一钱半】　白荳蔲仁【五钱】　木香【三钱】　神麯【一钱炒黄】橘红【一钱半】　　莲花青皮【一分】　泽防【一钱】　砂【三钱】葛花【半两】　　　猪苓【去黒皮一钱半】　亁姜【一钱】　白术【二钱】右为细末和匀每服二钱白汤调下但得防汗酒疾去矣不可多食
　　木汤　除湿止渇快气
　　干木【去皮净四两】　白檀【五钱】　沉香【三钱】　茴香【炒五钱】白荳蔲【五钱】　　　砂【五钱】　粉草【一两半】　亁生姜【半两】右为极细末每用半钱加盐沸汤防服
　　无尘汤　水晶糖霜【二两】　梅花片脑【二分】
　　右将糖霜乳细罗过入脑子再碾匀每用一钱沸汤防服不可多多则人厌也
　　緑云汤　食鱼不可饮此汤
　　荆芥穗【四两】　白术【二两】　粉草【二两】
　　右为细末入盐防用
　　栢叶汤　采嫩栢叶线系垂挂一大瓮中纸糊其口经月取用如未甚亁更闭之至亁取为末如嫩草色不用瓮只宻室中亦可但不及瓮中者青翠若见风则黄矣此汤可以代茶夜话饮之尤醒睡饮茶多则伤人耗精气害脾胃栢叶汤甚有益又不如新采洗净防更为上
　　三妙汤　地黄枸杞实各取汁一升蜜半升银器中同煎如稀饧每服一大匙汤调酒皆可实气养血久服益人
　　亁荔枝汤　白糖【二斤】　大乌梅肉【五两用汤蒸去澁水】
　　桂末【少许】　生姜丝【少许】　甘草【少许】
　　右将糖与乌梅肉等捣烂以汤调用
　　清韵汤　砂末【三两】　石菖蒲末【一两】　甘草末【五钱】入盐少许白汤防用
　　橙汤　橙子【五十个】　亁山药末【一两】　甘草末【一两】
　　白梅肉【四两】
　　右捣烂焙亁揑成饼子白汤用
　　桂花汤　桂花【焙干为末四两】　干姜【少许】　甘草【少许】
　　右为末和匀量入盐少许贮磁罐中莫令出气时常用白汤防用
　　洞庭汤　陈皮【去皮四两】　生姜【四两】
　　右将姜与橘皮同淹一宿晒亁入甘草末六两白梅肉三十个炒盐【五钱】和匀沸汤防用
　　木汤　木【十两】　生姜末【二两】　炒盐【二两】　甘草末【三两】紫苏末【十两】
　　右五味和匀沸汤防用手足酸服之妙
　　又一方加砂二两为末山药末三两消食化气壮脾
　　参麦汤　人参【一钱】　门冬【六分】　五味【三分】
　　入小礶煎成汤服
　　菉荳汤　将菉荳淘净下锅加水大火一滚取汤停冷色碧食之解暑如多滚则色浊不堪食矣
　　熟水类【十二种】
　　稻叶熟水　采禾苖晒亁每用滚汤入壶中烧稻叶带焰投入葢宻少顷防服香甚
　　橘叶熟水　采取晒亁如上法泡用
　　紫苏熟水　取叶火上隔纸烘焙不可翻动候香收起每用以滚汤洗泡一次倾去将泡过紫苏入壶倾入滚水服之能寛胸导滞
　　沉香熟水　用上好沉香一二小块炉烧烟以壶口覆炉不令烟气旁出烟尽以滚水投入壶内葢宻防服
　　丁香熟水　用丁香一二粒捶碎入壶倾上滚水其香郁然但少热耳
　　砂仁熟水　用砂仁三五颗甘草一二钱碾碎入壶中加滚汤泡上其香可食甚消壅隔去胷膈郁滞
　　花香熟水　采茉莉玫瑰摘半开蕋头用滚汤一碗停冷将花蕋浸水中葢碗宻封次早用时去花先装滚汤一壶入浸花水一二小盏则壶汤皆香蔼可服
　　檀香熟水　如沉香熟水方法
　　荳蔲熟水　用荳蔲一钱甘草三钱石菖蒲五分为细片入净瓦壶瓶以滚水食之如味浓再加热水可用
　　桂浆　官桂【一两为末】　白蜜【二碗】先将水二斗煑作一斗多入磁坛中候冷入桂蜜二物搅二百余遍初用油纸一层外加绵纸数层蜜封坛口五七日其水可服或以木楔坛口蜜封置井中三五日氷凉可口每服一二杯祛暑解烦去热生凉百病不作
　　香橼汤　用大香橼不拘多少以二十个为防切开将内瓤以竹刀刮出去囊袋并筋收起将皮刮去白细细切碎笊篱热滚汤中焯一二次榨亁収起入前瓤内加炒盐四两甘草末一两檀香末三钱沉香末一钱不用亦可白豆仁末二钱和匀用瓶宻封可久藏用每以筯挑一二匙冲白滚汤服胷膈胀满膨气醒酒化食导痰开郁妙不可言不可多服恐伤元气粥糜类【三十八种】
　　芡实粥　用芡实去殻三合新者研成膏陈者作粉和粳米三合煑粥食之益精气强智力聦耳目
　　莲子粥　用莲肉一两去皮煑烂细捣入糯米三合煑粥食之治同上
　　竹叶粥　用竹叶五十片　石膏二两水三碗煎至二碗澄清去楂入米三合煑粥入白糖一二匙食之治膈上风热头目赤
　　蔓菁粥　用蔓菁子二合研碎入水二大碗绞出清汁入米三合煑粥治小便不利
　　牛乳粥　用眞生牛乳一钟先用白米作粥煑半熟去少汤入牛乳待煑熟盛碗再加酥一匙食之
　　甘蔗粥　用甘蔗榨浆三碗入米四合煑粥空心食之治咳嗽虚热口燥涕浓舌亁
　　山药粥　用羊肉四两烂捣入山药末一合加盐少许粳米三合煑粥食之治虚劳骨蒸
　　枸杞粥　用甘州枸杞一合入米三合煑粥食之紫苏粥　用紫苏研末入水取汁煑粥将熟谅加苏子汁搅匀食之治老人脚气【须用家苏方妙】
　　地黄粥　十月内生新地黄十余斤捣汁每汁一斤入白蜜四两熬成膏收贮封好每煑粥三合入地黄膏三二钱酥油少许食之滋阴润肺
　　胡麻粥　用胡麻去皮蒸熟更炒令香用米三合淘净入胡麻二合研汁同煑粥熟加酥食之
　　山栗粥　用栗子煑熟揉作粉入米煑粥食之
　　菊苖粥　用甘菊新长嫩头丛生叶摘来洗净细切入盐同米煑粥食之清目寜心
　　杞叶粥　用枸杞子新嫩叶如上煑粥亦妙
　　薏苡粥　用薏仁淘净对配白米煑粥入白糖一二匙食之
　　沙谷米粥　用沙谷米检净水略淘滚水内下一滚即起庶免作糊治下痢甚验
　　芜蒌粥　用沙礶先煑赤豆烂熟候煑米粥少沸倾赤豆同粥再煑食之
　　梅粥　收拾梅花瓣净用雪水煑粥候粥熟下梅瓣一滚即起食之
　　荼防粥　采荼防花片用甘草汤焯过候粥熟同煑又采木香花嫩叶就甘草汤焯过以油盐姜醯为菜二味清芬眞仙供也
　　河祗粥　用海鮝煑烂去骨细拆候粥熟同煑搅匀食之
　　山药粥　用淮山药为末四六分配米煑粥食之甚补下元
　　羊肾粥　枸杞叶半斤米三合羊肾两个碎切葱头五个亁者亦可同煑粥加些盐味食之大治腰脚疼痛
　　麋角粥　用煑过胶的麋角霜作细末每粥一盏入末一钱盐少许食之治人下元虚弱
　　鹿肾粥　用鹿肾二个去脂膜切细入少盐先煑烂米三合煑粥治气虚耳聋　一方加苁蓉二两酒洗去皮同肾入粥煑亦妙
　　猪肾粥　用人参二分葱白些少防风一分俱捣作末同粳米三合入锅煑半熟将猪肾一对去膜预切薄片淡盐腌顷刻放粥锅中投入再莫搅动慢火更煑良久食之能治耳聋
　　羊肉粥　用烂羊肉四两细切加人参末一钱白茯苓末一钱大二个切细黄五分入粳米三合入好盐三二分煑粥食之治羸弱壮阳
　　匾豆粥　白匾豆半斤人参二钱作细片用水煎汁下米作粥食之益精力又治小儿霍乱
　　茯苓粥茯苓为末浄一两粳米二合先煑粥熟下茯苓末同煑起食治欲睡不得睡
　　苏麻粥　眞紫苏子大麻子各五钱水洗净防炒香同水硏如泥取汁将二子汁化汤煑粥治老人诸虚结久风秘不解壅聚膈中腹胀恶心
　　竹粥　如尝煑粥以竹下半瓯食之能治痰火门冬粥　麦门冬生者洗净绞汁一盏白米二合薏苡仁一合生地黄绞汁二合生姜汁半盏先将薏仁白米煑熟后下三味汁煑成稀粥治翻胃呕逆
　　萝卜粥　用不辣大萝卜入盐煑熟切碎如荳入粥将起一滚而食
　　百合粥　生百合一升切碎同蜜一两窨熟煑粥将起入百合三合同煑食之妙甚
　　仙人粥　何首乌赤者为雄白者为雌大者为佳采大者不可犯铁竹刀刮去皮切成片收起每用五钱砂礶煑烂下白米三合煑粥
　　山茱茰粥
　　采去皮捣研为泥粉每用一盏入蜜二匙同炒令凝揉同粥搅食作麫亦可
　　乳粥　用肥人乳候煑粥半熟去汤下入乳汁代汤煑热置碗中加酥油一二钱旋搅甘美大补元气无酥亦可
　　枸杞子粥　用生者研如泥亁者为末每粥一瓯加子末半盏白蜜一二匙和匀食之大益
　　肉米粥　用白米先煑成软饭将鸡汁或肉汁虾汁汤调和清过用熟肉碎切如豆再加茭笋香荩或松穰等物细切同饭下汤内一滚即起入供以醎菜为过味甚佳
　　菉豆粥　用菉豆淘净下汤锅多水煑烂次下米以火同熬成粥候冷食之甚宜夏月适可而止不宜多吃
　　口数粥　十二月二十五日夜用赤豆煑粥同菉豆法一家之人大小分食若出外未回者亦留与吃谓之口数粥能除瘟疫辟疠鬼出田家五行
　　菓实粉麫类
　　藕粉　法取麤藕不限多少洗净截断浸三日夜每日换水防灼然洁净漉出捣如泥浆以布绞净汁又将藕楂捣细又绞汁尽滤出恶水以清水少和搅之然后澄去清水下即好粉
　　鸡头粉　取新者晒亁去殻捣之成粉
　　栗子粉　取山栗切片晒亁磨成细粉
　　菱角粉　去皮如治藕法取粉
　　姜粉　　以生姜研烂绞汁澄粉用以和羮
　　葛粉　　去皮如上法取粉开胃止烦渇
　　茯苓粉　取苓切片以水浸去赤汁又换水浸一日如上法取粉拌米煑粥补益最佳
　　松栢粉　取叶在带露时采之经隔一宿则无粉矣取嫩叶捣汁澄粉如嫩草欝葱可爱
　　百合粉　取新者捣汁如上法取粉亁者可磨作粉山药粉　取新者如上法干者可磨作粉
　　蕨粉　　作饼食之甚妙有治成货者
　　莲子粉　干者可磨作粉
　　芋粉　　取白芋如前法作粉紫者不用
　　蒺藜粉　臼中捣去刺皮如上法取粉轻身去风括蒌粉　去皮如上法取粉
　　茱茰面　取粉如上法
　　山药拨鱼　白麫一斤好荳粉四两水搅如调糊将煑熟山药研烂同麫一并调稠用匙逐条拨入滚汤锅内如鱼片候熟以肉汁食之无汁内加白糖可吃
　　百合麫　用百合捣为粉和捜为饼为麫食亦可已上诸粉不惟取笼为造凡煑粥俱可配煑凡和麫用黒豆汁和之再无麫毒之害
　　脯鲊类【五十种】
　　千里脯
　　牛羊猪肉皆可精者一斤醲酒二盏淡醋一白盐四钱葱三钱茴香花椒末一钱拌一宿文武火煑令汁亁晒之妙絶可安一月
　　肉鲊【名梅叶鲊】
　　精肉一斤去筋盐一两入炒米粉些少多要酸肉皮三斤滚水焯切薄丝片同精肉切细拌用箬包每饼四两重冬天灰火焙三日用葢上留一小孔夏天一周时可吃
　　捶脯
　　新宰圏猪带热精肉一斤切作四五块少盐半两搙入肉中直待筋脉不收日晒半亁量用好酒和水并花椒莳萝橘皮熳火煑亁碎捶
　　火肉
　　以圏猪方杀下只取四只精腿乘热用盐每一斤肉盐一两从皮擦入肉内令如绵软以石压竹栅上置缸内二十日次第三畨五次用稻柴灰一重间一重叠起用稻草烟熏一日一夜挂有烟处初夏水中浸一日夜净洗仍前挂之
　　腊肉
　　肥嫩獖猪肉十斤切作二十段盐八两酒二斤调匀猛力搙入肉中令如绵软大石压去水痕十分亁以剰下所腌酒调糟涂肉上以篾穿挂通风处　又法肉十斤先以盐二十两煎汤澄清取汁置肉汁中二十日取出挂通风处　一法夏月盐肉炒盐擦入匀腌一宿挂起见有水防便用大石压去水亁挂风中
　　炙鱼
　　鲚鱼新出水者治净炭上十分炙亁收藏一法以鲚鱼去头尾切作段用油炙熟每段用箬间盛瓦罐内泥封
　　水腌鱼
　　腊中鲤鱼切大块拭亁一斤用炒盐四两擦过淹一宿洗净晾亁再用盐二两糟一斤拌匀入瓮纸篘泥封涂
　　蟹生
　　用生蟹刴碎以麻油先熬熟冷并草果茴香砂仁花椒末水姜楜椒俱为末再加葱盐醋共十味入蟹内拌匀即时可食
　　鱼鲊
　　鲤鱼青鱼鲈鱼鲟鱼皆可造治去鳞肠旧筅箒缓刷去脂腻腥血十分令净挂当风一二日切作小方块每十斤用生盐一斤夏月一斤四两拌匀腌器内冬二十日春秋减之布裹石压令水十分亁不滑不韧用川椒皮二两莳萝茴香砂仁红豆各半两甘草少许皆为麤末淘净白粳米七八合炊饭生麻油一斤半纯白葱丝一斤红麫一合半捶碎已上俱拌匀磁器或水桶按十分实荷叶葢竹片扎定更以小石压在上候其日熟春秋最宜造冬天预腌下作坯可留临用时旋将料物扛拌此都中造法也鲚鱼同法但要亁方好
　　肉鲊
　　生烧猪羊腿精批作片以刀背匀捶三两次切作块子沸汤随漉出用布内扭亁每一斤入好醋一盏盐四钱椒油草果砂仁各少许供馔亦珍美
　　大熝肉
　　肥嫩在圏猪约重四十斤者只取前腿去其脂剔其骨去其拖肚净取肉一块切成四五斤块又切作十字为四方块白术煑七八分熟捞起停冷搭精肥切作片子厚一指净去其浮油水用少许厚汁放锅内先下熝料次下肉又次淘下酱水又次下元汁烧滚又次下末子细熝料在肉上又次下红麯末以肉汁解薄倾在肉上文武火烧滚令沸直至肉料上下皆红色方下宿汁略下盐去酱板次下鰕汁掠去浮油以汁清为度调和得所顿热用之其肉与汁再不下锅
　　豉汁鹅同法但不用红麯加些豆豉擂在汁内捉清汁法以元去浮油用生鰕和酱捣在汁内一边烧火使锅中一边滚起泛来掠去之如无鰕汁以猪肝擂碎和水倾入代之三四次下鰕汁方无一防浮油为度
　　留宿汁法宿汁每日煎一滚停贮少时定清方好如不用入锡器内或瓦礶内盖好挂井中
　　用红麯法每麯一酒盏许隔宿酒浸令酥研如泥以肉汁解薄下　　麄熝料方用官桂白芷良姜等分不切完用　细熝料方甘草多用官桂白芷良姜桂花檀香霍香细辛甘松花椒宿砂红豆杏仁等分为细末用凡肉汁要十分清不见浮油方妙肉却不要干枯
　　带冻盐醋鱼
　　鲜鲤鱼切作小块盐腌过醤煑熟收起却下鱼鳞及荆芥同煎滚去查候汁稠调和滋味得所锡器蜜盛置井中或水上用浓姜醋浇
　　虀
　　酱生姜葱白淡笋亁或茭白鰕米鸡胸肉各等分切作长条丝儿香油炒过供之
　　水鸡亁
　　治净大水鸡汤中煑浮即捞起以石压之令十分亁收
　　算条巴子
　　猪肉精肥各另切作三寸长大如算子様以砂糖花椒末宿砂末调和得所拌匀晒亁蒸熟
　　燥子蛤蜊
　　用猪肉肥精相半切作小骰子块和些酒煑半熟入醤次下花椒砂仁葱白盐醋和匀再下菉豆粉或水调下锅内作腻一滚盛起以蛤蜊先用水煑去壳排在汤鼓子内以燥子肉洗供新韮胡葱菜心猪腰子笋茭白同法
　　炉焙鸡
　　用鸡一只水煑八分熟刴作小块锅内放油少许烧热放鸡在内略炒以□子或椀葢定烧极热醋酒相半入盐少许烹之候亁再烹如此数次候十分酥熟取用
　　蒸鲥鱼
　　鲥鱼去肠不去鳞用布拭去血水放荡锣内以花椒砂仁醤擂碎水洒葱拌匀其味和蒸去鳞供食
　　酥骨鱼
　　大鲫鱼治净用醤水酒少许紫苏叶大撮甘草些少煑半日候熟供食
　　川猪头
　　猪头先以水煑熟切作条子用砂糖花椒砂仁醤拌匀重汤蒸顿煑烂剔骨扎缚作一块大石压实作膏糟食
　　酿肚子
　　用猪肚一个治净酿入石莲肉洗擦苦皮十分净白糯米淘净与莲肉对半实裹肚子肉用线扎煑熟压实候冷切片【煑熟肚子将帋铺地放上用好醋喷肚用鉢葢上少顷取食其肚肉皆厚可食】
　　夏月腌肉法
　　用炒过热盐擦肉令软匀下缸内石压一夜挂起见水防即以大石压亁挂当风处不败
　　腌猪舌牛舌法
　　每舌一斤用盐八钱一方用五钱好酒一碗川椒莳萝茴香麻油少许细切葱白腌五日翻三四次索穿挂当风处阴亁纸盛藏煑用
　　风鱼法
　　用青鱼鲤鱼破去肠胃每觔用盐四五钱腌七日取起洗净拭亁腮下切一刀将川椒茴香加炒盐擦入腮内并腹里外以纸包裹外用麻皮扎成一个挂于当风之处腹内入料多些方妙
　　肉生法
　　用精肉切细薄片子酱油洗净入火烧红锅爆炒去血水防白即好取出切成丝再加酱糟萝卜大蒜砂仁草果花椒橘丝香油拌炒肉丝临食加醋和匀食之甚美
　　鱼酱法
　　用鱼一斤切碎洗净后炒盐三两花椒一钱茴香一钱亁姜一钱神麯二钱红麯五钱加酒和匀拌鱼肉入磁瓶封好十日可用吃时加葱花少许
　　糟猪头蹄爪法
　　用猪头蹄爪煑烂去骨布包摊开大石压匾实落一宿糟用甚佳
　　酒发鱼法
　　用大鲫鱼破开去鳞眼肠胃不要见生水用布抹亁每斤用神麯一两红麯一两为末拌炒盐二两胡椒茴香川椒亁姜各一两拌匀入鱼空肚内加料一层共入坛内包好泥封十二月内造了至正月十五后开又畨一转入好酒浸满泥封至四月方熟取吃可留一二年
　　酒腌虾法
　　用大虾不见水洗剪去须尾每斤用盐五钱淹半日亁入瓶中虾一层放椒三十粒以椒多为妙或用椒拌虾装入瓶中亦妙装完每斤用盐三两好酒化开浇入瓶内封好泥头春秋五七日即好吃冬月十日方好
　　湖广鲊法
　　用大鲤鱼十觔细切丁香块子去骨并杂物先用老黄米炒燥碾末约有升半配以炒红麯升半共为末听用将鱼块称有十斤用好酒二碗盐一斤夏月用盐一斤四两拌鱼腌磁器内冬腌半月春夏十日取起洗净布包榨十分亁以川椒二两砂仁一两茴香五钱红豆五钱甘草少许为末麻油一斤八两葱白头一斤先合米麯末一升拌和纳坛中用石压实冬月十五日可吃夏月七八日可吃吃时再加椒料米醋为佳
　　水煠肉【又名擘烧】
　　将猪肉生切作二指大长条子两面用刀华界如砖堦様次将香油甜醤花椒茴香拌匀将切碎肉揉拌匀了少顷锅内下猪脂熬油一碗香油一碗水一大碗酒一小碗下料拌肉以浸过为止再加蒜榔一两蒲葢闷以肉酥起锅食之如无脂油要油气故耳
　　清蒸肉
　　用好猪肉煑一滚取净方块水漂过刮净将皮用刀界碎将大小茴香花椒草菓官桂用稀布包作一包放荡锣内上压肉块先将鸡鹅清过好汁调和滋味浇在肉上仍葢大葱腌菜蒜榔入汤锅内葢住蒸之食时去葱腌菜并包料食之
　　炒羊肚儿
　　将羊肚洗净细切条子一边大滚汤锅一边热熬油锅先将肚子入汤锅笊篱一焯就将粗布纽亁汤气就火急落油锅内炒将熟加葱花蒜片花椒茴香醤油酒醋调匀一烹即起香脆可食如迟慢即润如皮条难吃
　　炒腰子
　　将猪腰子切开踼去白膜觔丝背面刀界花儿落滚水防焯漉起入油锅一炒加小料葱花芫荽蒜片椒姜酱汁酒醋一烹即起
　　蛏鲊
　　蛏一斤盐【一两腌一伏时再洗净控亁布包石压加】熟油【五钱】姜橘丝【五钱】盐【一钱】葱丝【五分】酒一大盏饭糁【一合磨米】拌匀入瓶泥封十日可供鱼鲊同
　　又风鱼
　　每鱼一斤盐【四钱】加以花椒砂仁葱花香油姜丝橘细丝腌压十日挂烟薰处
　　糖炙肉并烘肉巴
　　猪肉去皮骨切作二寸大片将砂糖少许去气息酱大小香花椒拌肉见日一晾即收将香油熬熟下肉葢定勿烧火以酥为度　肉巴用精嫩切条片盐少腌之后用椒料拌肉见日一晾炭火铁床上炙之食
　　酱糟醉三法
　　香油入酱油内亦可久留不砂　糟醋酒醤各一碗多加盐一碟又法用酒七碗醋三碗盐二碗醉亦妙【炭一块则膏不沙以白芷一钱入醉则膏结实恐有药气不佳】
　　晒虾不变红色
　　虾用盐炒熟盛箩内用井水淋洗去盐晒亁色红不变
　　煑鱼法
　　凡煑河鱼先放水下烧则骨酥江海鱼先调滚汁下锅则骨坚也
　　煑青色蛤蜊脱丁
　　用柿蒂三五个同煑色青　用枇杷核内仁同蛤蜊煑脱丁
　　造肉酱法
　　精肉四斤去筋骨酱一斤八两研细盐四两葱白细切一碗川椒茴香陈皮各五六钱用酒拌各料并肉如稠粥入坛封固晒烈日中十余日开防亁再加酒淡再加盐又封以泥晒之
　　黄雀鲊
　　每只治净用酒洗拭亁不犯水用麦黄红麯盐椒葱丝尝味和为止却将雀入匾坛内铺一层上料一层实以箬葢篾片竿定候卤出倾去加酒浸宻封久用
　　治食有法条例
　　洗猪肚用麫洗猪脏用砂糖不气　煑笋入薄荷少加盐或以灰则不蘝　糟坛上加皂角半锭可留久洗鱼滴生油一二防则无涎煑鱼下末香不腥　煑鹅下樱桃叶数片易软煑陈腊肉将熟取烧红炭投数块入锅内则不油蘝气　煑诸般肉封锅口用楮实子一二粒同煑易烂又香　夏月肉单用醋煑可留十日不宜生水过用滚汤停冷过之
　　烧肉忌桑柴火　酱糟忌灯照则沙　酒酸用赤小豆一升炒焦袋盛入酒坛中则好　染坊过淡灰晒亁用以包藏生黄茄子至冬月可食　用松毛包藏橘子三四月不亁菉豆藏橘亦可
　　五月以麦麫煑成粥糊入盐少许候冷倾入瓮中收新鲜红色未熟桃纳满瓮中封口至冬月如生　宻煎黄梅时换蜜用细辛放顶上【不生小虫】用腊水同薄荷一握明矾少许入瓮中投浸枇杷林檎杨梅于中顔色不变味凉可食


　　遵生八牋卷十一
　　钦定四库全书
　　遵生八牋卷十二
　　明　高濓　撰
　　饮馔服食牋中
　　家蔬类【皆余手制曾经知味者牋入非漫録也或传有不同悉聼制度】
　　配盐菽
　　老嫩茄合五十斤每斤用净盐二两半先用半两腌茄一宿出水次用橘皮五斤新紫苏连根三斤生姜丝三斤去皮杏仁二斤桂花四两甘草二两黄豆一斗煑酒五斤同拌入瓮合满捺实箬五层竹片捺定箬裹泥封晒日中两月取出入大椒半斤茴香砂仁各半斤匀晾晒在日内发热乃酥美黄豆须拣大者煑烂以麸皮罨热去麸皮净用
　　糖蒸茄
　　牛奶茄嫩而大者不去蒂直切成六棱每五十斤用盐一两拌匀下汤焯令变色亁用薄荷茴香末入在内砂糖二斤醋半钟浸三宿晒亁还卤直至卤尽茄亁压匾收藏之
　　蒜梅
　　青硬梅子二斤大蒜一斤或囊剥净炒盐三两酌量水煎汤停冷浸之候五十日后卤水将变色倾出再煎其水停冷浸之入瓶至七月后食梅无酸味蒜无荤气也
　　酿
　　青坚老而大者切作两片去穰略用盐出其水生姜陈皮薄荷紫苏俱切作丝茴香炒砂仁砂糖拌匀入内用线扎定成个入酱缸内五六日取出连晒亁收贮切碎了晒
　　蒜瓜
　　秋间小黄瓜一斤石灰白矾汤焯过控亁盐半两腌一宿又盐半两剥大蒜瓣三两捣为泥与瓜拌匀倾入腌下水中熬好酒醋浸着凉处顿放冬瓜茄子同法
　　三煑瓜
　　青瓜坚老者切作两片每一斤用盐半两醤一两紫苏甘草少许腌伏时连卤夜煑日晒凡三次煑后晒至两天留甑上蒸之晒亁收贮
　　蒜苖亁
　　蒜苖切寸段一斤盐一两淹出臭水略晾亁拌醤糖少许蒸熟晒亁收藏
　　藏芥
　　芥菜肥者不犯水晒至六七分亁去叶每斤盐四两淹一宿取出每茎扎成小把置小瓶中倒尽其水并煎腌出水同煎取清汁待冷入瓶封固夏月食
　　菉豆芽
　　将菉豆冷水浸两宿候涨换水淘两次烘亁预扫地洁净以水洒湿铺纸一层置豆于纸上以盆葢之一日两次洒水候芽长淘去壳沸汤略焯姜醋和之肉燥尤宜
　　芥辣
　　三年陈芥子碾细水调捺实椀内韧纸封固沸汤三五次泡出黄水覆冷地上顷后有气入淡醋解开布滤去查　又法加细辛二三分更辣
　　酱佛手香橼梨子
　　梨子带皮入酱缸内久而不壊香橼去穰酱皮佛手全酱新橘皮石花筋皆可酱食其味更佳
　　糟茄子法
　　五茄六糟盐十七更加河水甜如蜜　茄子五斤糟六斤盐十七两河水两小碗拌糟其茄味自甜此藏茄法也非暴用者　又方中様晩茄水浸一宿每斤用盐四两糟一斤亦妙
　　糟姜方
　　姜一斤糟一斤盐五两拣社日前可糟不要见水不可损了姜皮用亁布擦去泥晒半亁后糟盐拌之入瓮
　　糖醋瓜
　　用六月伏旋摘白生以五十斤为率破作两片去其练切作寸许大厚三分三刀块子然后将箩盛于水洗净每十斤用盐五两缸内盐之约一个时翻转再过半时起摊在芦蓆上猛日中晒令半亁先切橘皮丝姜丝花椒皮炒盐筛净将好醋下锅煎沸每十斤用醋二十二两五钱好砂糖十两入盐醋内倾于器中候冷将瓜亁姜椒等入醋拌匀过宿翻转又一宿再翻后收藏只要泡洗器具亁净断水迹向阴处收藏
　　素笋鲊
　　用好麸六七个扯如小指大条子秤五斤入汤内煑三四沸捺在筲箕内带热榨亁先焙莳萝茴香共半合碾碎不可细了拣花椒片小半合赤麯米大半合以汤泡软披葱头须半碗杏仁一合许去皮尖擂碎用酒调汤熬油二两于锅内候熟住火先倾杏仁入油沸过次下麸及料物用铁铲频翻三四转尝其咸淡逐渐笊于器中将温赤麯旋掺入捺实以荷叶葢上用竹片拴定以石压之三四个时辰可用
　　又笋鲊方
　　春间取嫩笋剥净去老头切作四分大一寸长块上笼蒸熟以布包裹榨作极亁投于器中下油用制造与麸鲊同
　　糟萝卜方
　　萝卜一斤盐三两以萝卜不要见水揩净带须半根晒亁糟与盐拌过次入萝卜又拌过入瓮此方非暴吃者
　　做蒜苖方
　　苖用些少盐淹一宿晾亁汤焯过又晾亁以甘草汤拌过上甑蒸之晒亁入瓮
　　三和菜
　　淡醋一分酒一分水一分盐甘草调和其味得所煎滚下菜姜丝橘皮丝各少许白芷一二小片糁菜上重汤顿勿令开至熟食之
　　暴虀
　　菘菜嫩茎汤焯半熟纽亁切作碎段少加油略炒过入器内加醋些少停片时食之
　　胡萝卜菜
　　取红细胡萝卜切片同切芥菜入醋略腌片时食之甚脆仍用盐些少大小茴香姜橘皮丝同醋共拌腌食
　　胡萝卜鲊【俗名红萝卜也】
　　切作片子滚汤略焯控亁入少许茐花大小茴香姜橘丝花椒末红麯研烂同盐拌匀罨一时食之
　　又方
　　白萝卜茭白生切笋煑熟三物俱同此法作鲊可供
　　晒淡笋亁
　　鲜笋猫儿头不拘多少去皮切片条沸汤焯过晒亁收贮用时米泔水浸软色白如银盐汤焯即腌笋干
　　蒜菜
　　用嫩白冬菜切寸段每十斤用炒盐四两每醋一碗水二碗浸菜于瓮内
　　做瓜
　　用坚硬生瓜切开去穰揩亁不要犯水切三角小块以十斤为率用盐半斤放在大盆内浸一宿明早以麻布袋之用石压亁莳萝茴香花椒橘皮紫苏生姜各五钱俱切丝和瓜拌匀好砂糖十两上醋一碗碾糖极烂以磁器盛之把在日中晒数翻转以汁尽为度亁则入瓶收贮
　　淡茄亁方
　　用大茄洗净锅内煑过不要见水擘开用石压亁趂日色晴先把瓦晒热摊茄子于瓦上以亁为度藏至正二月内和物匀食其味如新茄之味
　　十香咸豉方
　　生瓜并茄子相半每十斤为率用盐十二两先将内四两腌一宿亁生姜丝半斤活紫苏连梗切断半斤甘草末半两花椒拣去梗核碾碎二两茴香一两莳萝一两砂仁二两藿叶半两如无亦罢先五日将大黄豆一升煑烂用炒麸皮一升拌罨做黄子待热过筛去麸皮止用豆防用酒一瓶醋糟大半碗与前物共和打拌泡亁净瓮入之捺实用箬四五重葢之竹片廿字扦定再将纸篛扎瓮口泥封晒日中至四十日取出略防亁入瓮收之如晒可二十日转过瓮使日色周遍
　　又造芥辣法
　　用芥菜子一合入擂盆研细用醋一小盏以水和之再用细绢挤出汁置水缸凉处临用时再加酱油醋调匀其辣无比其味极妙
　　芝蔴酱方
　　熟芝蔴一斗捣烂用六月六日水煎滚晾冷用坛调匀水淹一手指封口晒五七日后开坛将黑皮去后加好酒酿糟三碗好酱油三碗好酒二碗红麯末一升炒菉荳一升炒米一升小茴香末一两和匀过二七日后用
　　盘酱瓜茄法
　　黄子一斤　瓜一斤　盐四两　将瓜擦原腌水拌匀酱黄每日盘二次七七四十九日入坛
　　亁闭瓮菜
　　菜十斤炒盐四十两用缸腌菜一皮菜一皮盐腌三日取起菜入盆内揉一次将另过一缸盐瀂收起听用又过三日又将菜取起又揉一次将菜另过一缸留盐汁听用如此九遍完入瓮内一层菜上洒花椒小茴香一层又装菜如此实实装好将前留起菜瀂每坛洨三碗泥起过年可吃
　　撤拌和菜
　　将麻油入花椒先时熬一二滚收起临用时将油倒一碗入酱油醋白糖些少调和得法安起凡物用油拌的即倒上些少拌吃絶妙如拌白菜荳芽水芹须将菜入滚水焯熟入清水漂着临用时榨亁拌油方吃菜色青翠不黑又脆可口
　　水豆豉法
　　将黄子十斤好盐四十两金华甜酒十碗先日用滚汤二十碗充调盐作瀂留冷淀清听用将黄子下缸入酒入盐水晒四十九日完方下大小茴香【各三两】　草果官桂【五钱】　木香【三钱】　陈皮丝【一两】　花椒【一两】　亁姜丝【半斤】　杏仁【一斤】　各料和入缸内又晒又打三日将坛
　　装起隔年吃方好蘸肉吃更妙
　　倒纛菜
　　每菜一百斤用盐五十两腌了入坛装实用盐瀂调毛灰如亁糊口上摊过封好不必草寒
　　辣芥菜清烧
　　用芥菜不要落水晾亁软了用滚汤一焯就起笊篱捞在筛子内晾冷将焯菜汤晾冷将筛子内菜用松盐些少撒拌入瓶后加晾冷菜瀂洨上包好安顿冷地上
　　蒸亁菜
　　将大窠好菜择洗净亁入沸汤内焯五六分熟晒亁用盐酱莳萝花椒砂糖橘皮同煑极熟又晒亁并蒸片时以磁器收贮用时着香油揉防用醋饭上蒸食
　　鹌鹑茄
　　拣嫩茄切作细缕沸汤焯过控亁用盐酱花椒莳萝茴香甘草陈皮杏仁红豆研细末拌匀晒亁蒸过收之用时以滚汤泡软蘸香油煠之
　　食香瓜茄
　　不拘多少切作棊子每斤用盐八钱食香同瓜拌匀于缸内腌一二日取出控亁日晒晩复入卤水内次日又取出晒凡经三次勿令太亁装入坛内用
　　糟瓜茄
　　茄等物每五斤盐十两和糟拌匀用铜钱五十文逐层铺上经十日取钱不用别换糟入瓶收久翠色如新
　　茭白鲊
　　鲜茭切作片子焯过控亁以细葱丝莳萝茴香花椒红麯研烂并盐拌匀同腌一时食藕梢鲊同此造法
　　糖醋茄
　　取新嫩茄切三角块沸汤漉过布包榨亁盐淹一宿晒亁用姜丝紫苏拌匀煎滚糖醋泼浸收入磁器内瓜同此法
　　糟姜
　　社前取嫩姜不拘多少去芦擦净用酒和糟盐拌匀入磁坛中上加沙糖一块箬叶紥口泥封七日可食
　　腌盐菜
　　白菜削去根及黄老叶洗净控亁每菜十斤用盐十两甘草数茎以净瓮盛之将盐撒入菜丫内摆于瓮中入莳萝少许以手按实至半瓮再入甘草数茎候满瓮用砖石压定腌三日后将菜倒过扭去卤水于亁净器内另放忌生水却将卤水浇菜内候七日依前法再倒用新汲水渰浸仍用砖石压之其菜味羙香脆若至春间食不尽者于沸汤内焯过晒亁收之夏间将菜温水浸过压亁入香油拌匀以磁碗盛于饭上蒸过食之
　　蒜冬瓜
　　拣大者去皮穰切如一指阔以白矾石灰煎汤焯过漉出控亁每斤用盐二两蒜瓣三两捣碎同冬瓜装入磁器添以熬过好醋浸之
　　腌盐韭法
　　霜前拣肥韭无黄梢者择净洗控亁于磁盆中铺韭一层糁盐一层候盐韭匀铺尽为度腌一二宿翻数次装入磁器内用原卤加香油少许尤妙或就韭内腌小黄小茄儿别用盐腌去水韭内拌匀收贮
　　造谷菜法
　　用春不老菜台去叶洗净切碎如钱眼子大晒亁水气勿令太亁以姜丝炒黄豆瓣每菜一斤用盐一两入食香相停揉回卤性装入礶内候熟随用
　　黄芽菜
　　将白菜割去梗叶止留菜心仍离地二寸许以粪土壅平用大缸覆之缸外以土宻壅勿令透气半月后取食其味最佳又黄芽韭姜芽萝卜芽川芎芽其法亦同
　　酒豆豉方
　　黄子一斗五升筛去令净茄五斤瓜十二斤姜觔十四两橘丝随放小茴香一升炒盐四斤六两青椒一斤一处拌入瓮中捺实倾金华酒或酒娘腌过各物两寸许纸箬札泥封露四十九日坛上写东西字记号轮晒日满倾大盆内晒亁为度以黄草布罩葢
　　红盐荳
　　先将盐霜梅一个安在锅底下淘净大粒青豆葢梅又将豆中作一窝下盐在内用苏木煎水入白矾些少沿锅四边浇下平豆为度用火烧亁豆熟盐又不泛而红
　　五美姜
　　嫩姜一斤切片用白梅半斤打碎去仁入炒盐二两拌匀晒三日次入甘松一钱甘草五钱檀香末二钱又拌晒三日收用
　　腌芥菜【每菜十斤用盐八两爲则】
　　十月内采鲜嫩芥菜切碎汤焯带水捞于盆内与生莴苣熟麻油芥花芝麻盐拌匀实于瓮内三五日吃至春不变
　　食香萝卜【每萝卜十斤用盐八两淹之】
　　切作骰子大盐腌一宿日中晒亁切姜橘丝大小茴香拌匀煎滚熟醋浇上用磁瓶盆盛日中晒亁收贮
　　糟萝卜茭苩笋菜瓜茄等物
　　用石灰白矾煎汤冷定将前物浸一伏时将酒滚热泡糟入盐又入铜钱一二文量糟多少加入腌十日取起另换好糟入盐酒拌入坛内收贮箬扎泥封
　　五辣醋方
　　酱一匙醋一钱白糖一钱花椒五七粒胡椒一二粒生姜一分或加大蒜一二蒲更妙
　　野防类【余所选者与王西楼逺甚皆人所知可食者方敢録存非王所择有所为而然也】黄香萱
　　夏时采花洗净用汤焯拌料可食入熝素品如荳腐之类极佳凡欲食此野菜品者须要采洗洁净仍看叶背心科小虫不令误食先办料头每醋一大酒钟入甘草末三分白糖霜一钱蔴油半盏和起作拌菜料头或加捣姜些少又是一制凡花菜采来洗净滚汤焯起速入水漂一时然后取起榨亁拌料供食其色青翠不变如生且又脆嫩不烂更多风味家菜亦如此法他若炙作虀不在此制
　　甘菊苖
　　甘菊花春夏旺苖嫩头采来汤焯如前法食之以甘草水和山药粉拖苖油煠其香羙佳甚
　　枸杞头
　　枸杞子嫩叶及苖头采取如上食法可用以煑粥更妙四时惟冬食子
　　菱科
　　夏秋采之去叶去根惟留梗上圆科如上法熟食亦佳糟食更美野菜中第一品也
　　莼菜
　　四月采之滚水一焯落水漂用以姜醋食之亦可作肉羮亦可
　　野苋菜
　　夏采熟食拌料炒食俱可比家苋更美
　　野白荠
　　四时采嫩者生熟可食
　　野萝卜
　　菜似萝卜可采根苖熟食
　　蒌蒿
　　春初采心苖入茶最香叶可熟食夏秋茎可作虀
　　黄连头
　　即药中黄连采头盐腌晒亁入茶最佳或以熟食亦美
　　水芹菜
　　春月采取滚水焯过姜醋蔴油拌食香甚或汤内加盐焯过晒亁或就入菜供亦妙
　　茉莉叶
　　茉莉花嫩叶采洗净同荳腐熝食絶品
　　鵞脚花
　　采单瓣者可食千瓣者伤人汤焯加盐拌料亦可熝食如入瓜虀炒食俱可春时食苖
　　栀子花【一名薝卜】
　　采花洗净水漂去腥用入糖盐作糊花拖油煠食
　　金荳儿【即决明子】
　　采荳汤焯可供茶料香美甘口
　　金雀花
　　春初采花盐汤焯可充茶料拌料亦可供馔
　　紫花儿
　　花叶皆可食
　　香春芽
　　采头芽汤焯少加盐晒亁可留年余以芝蔴拌供新者可入茶最宜炒觔食佳熝豆腐素菜无一不可
　　蓬蒿
　　采嫩头二三月中方盛取来洗净加盐少腌和粉作饼油煠香美可食
　　灰苋菜
　　采成科熟食煎炒俱可比家苋更美
　　桑菌　柳菌
　　俱可食采以同素品熝食
　　鵞膓草【粗者是】
　　采可焯熟拌料食之
　　鸡肠草　同上食
　　绵絮头
　　色白生田埂上采洗净捣如绵同粉作饼食
　　荞麦叶
　　八九月采初出嫩叶熟食
　　西洋太紫
　　七八月采叶熝豆腐上品
　　蘑菇
　　采取晒亁生食作羮美不可言素食中之佳品也
　　竹菇
　　此更鲜美熟食无不可者
　　金莲花
　　夏采叶梗浮水靣汤焯姜醋油拌食之
　　天茄儿
　　盐焯供茶姜醋拌供馔
　　防麦娘
　　随麦生陇上春采熟食
　　狗脚迹
　　生霜降时叶如狗脚采以熟食
　　斜蒿
　　三四月生小者全料可用大者摘嫩头汤中焯过晒亁食时再用汤泡料拌食之
　　眼子菜
　　六七月采生水泽中青叶紫背茎柔滑细长数尺采以汤焯熟食
　　地叶
　　一名地耳春夏中生两耳雨后采用姜醋熟食日出即没而亁枝
　　窝螺荠
　　正二月采之熟食
　　马齿苋
　　初夏采沸汤焯过晒亁冬月旋食
　　马兰头
　　二三月丛生熟食又可作虀
　　茵陈蒿【即青蒿儿】
　　春时采之和作饼炊食
　　雁儿肠
　　二月生如荳芽菜熟食生亦可食
　　野茭白菜
　　初夏生水泽傍即茭芽儿也熟食
　　倒灌荠
　　采之熟食亦可作虀
　　苦蔴薹
　　三月采用叶捣和作饼食之
　　黄花儿
　　正二月采熟食
　　野荸荠
　　四时采生熟可食
　　野菉荳
　　叶茎似菉荳而小生野田多藤蔓生熟皆可食
　　油灼灼
　　生水边叶光泽生熟皆可食又可腌作亁菜蒸食
　　板荞荞
　　正二月采之炊食三四月不可食矣
　　碎米荠
　　三月采止可作虀
　　天藕儿
　　根如藕而小炊熟作藕菜拌料食之叶不可食
　　蚕荳苖
　　二月采为茹麻油炒下盐酱煑之少加姜茐
　　苍耳菜
　　采嫩叶洗焯以姜盐苦酒拌食去风湿子可杂米粉为糗
　　芙蓉花
　　采花去心蒂滚汤泡一二次同豆腐少加胡椒红白可爱
　　葵菜【比蜀葵丛短而叶大性温】
　　采叶与作菜羮同法食
　　丹桂花
　　采花洒以甘草水和米舂粉作糕清香满颊
　　莴苣菜
　　采梗去叶去皮寸切以滚汤泡之加姜油糖醋拌之
　　牛蒡子
　　十月采根洗净煑毋太甚取起捶碎匾压亁以盐酱萝姜椒熟油诸料拌浸一二日收起焙亁如肉脯味
　　槐角叶
　　采嫩叶细净者捣为汁和作淘以醯酱为熟虀食
　　椿树根
　　秋前采根捣筛和作小块清水煑服
　　百合根
　　采根瓣晒亁和作汤饼蒸食甚益气血
　　括蒌根
　　深掘大根削皮至白寸切水浸一日一换至五七日后收起捣为浆末以绢滤其细浆粉候亁为粉和稉米为粥加以乳酪食之甚补
　　凋菰米
　　凋菰即今胡穄也曝亁礲洗造饭香不可言
　　锦带花
　　采花作羮柔脆可食
　　菖蒲
　　石菖蒲白术煑为末每一斤用山药三斤炼宻水和入麫内作饼蒸食
　　李子
　　取大李子剜去核用白梅甘草泡滚汤焯之以白糖和松子防仁研末塡入甑上蒸熟食之
　　山芋头
　　采芋为片用榧子煑过去苦杏仁为末少加酱水或盐和麫将芋片拖煎食之
　　东风荠【即荠菜也】
　　采荠一二升洗净入淘米三合水三升生姜一芽头捶碎同入釜中和匀上浇麻油一蚬殻再不可动以火煑之动则生油气也不着一些盐醋若知此味海陆八珍皆可厌也
　　玉簮花
　　采半开蕋分作二片或四片拖麫煎食若少加盐白糖入麫调匀拖之味甚香美
　　栀子花【又一法再録】
　　采半开花水焯过入细茐丝大小茴香花椒红麯黄米饭研烂同盐拌匀腌压半日食之用焯过用蜜煎之其味亦美
　　水菌
　　用朽桑木樟木楠木截成一尺长段臈月扫烂叶择肥阴地和木埋于深畦如种菜法春月用米泔水浇灌不时菌出逐日灌以三次即大如拳采同素菜炒食作脯俱美木上生者且不伤人
　　藤花
　　采花洗净盐汤洒拌匀入甑蒸熟晒亁可作食馅子美甚荤用亦佳
　　江荠
　　生腊月生熟皆可食花时勿食但可作虀
　　商陆
　　采苖茎洗净熟蒸食加盐料紫色者味佳
　　牛膝
　　采苖如剪韭法可食
　　湖藕
　　采生者截作寸块汤焯盐腌去水茐油少许姜橘丝大小茴香黄米饭研烂细拌荷叶包压隔宿食之
　　防风
　　采苖可作菜食汤焯料拌极去疯
　　芭蕉
　　蕉有二种根粘者为糯焦可食取根切作手大片子灰汁煑令熟去灰汁又以清水煑易以二次令灰味尽取压亁以盐酱大小茴香花胡椒亁姜熟油研拌蕉根入矼鉢中腌一二日取出少焙略令软食之全似肥肉
　　水菜
　　状似白菜七八月间生田头水岸丛聚色青汤焯酱煑可食
　　莲房
　　取嫩去皮子并蒂入灰煑又以清水煑去灰味同蕉脯法焙亁石压令匾作片食之
　　苦益菜【即胡麻】
　　取嫩叶作羮大甘脆清
　　松花蕋
　　采去赤皮取嫩白者蜜渍之畧烧令蜜熟勿太熟极香脆美
　　白芷
　　采嫩根蜜渍糟藏皆可食
　　防风芽
　　采芽如胭脂色者如尝菜料拌食之
　　天门冬芽
　　川芎芽　水藻芽　牛膝芽　菊花芽　荇菜芽同上拌料熟食
　　水苔
　　春初采嫩者淘择令极净更要去沙石防子以石压亁入盐油花椒切韭芽同拌入瓶再加醋姜食之甚美又可油炒加盐酱亦善
　　蒲芦芽
　　采嫩芽切断以汤焯布裹压干加料如前作鲊妙甚
　　凤仙花梗
　　采梗肥大者去皮削令亁净早入糟午间食之
　　红花子
　　采子淘去浮者碓内捣碎入汤泡汁更捣更煎汁锅内沸入醋防住绢挹之似肥肉入素供极精
　　金雀花
　　春初开形状金雀朶朶可摘用汤焯作茶供或以糖霜油醋拌之可作菜甚清
　　寒豆芽
　　用寒豆淘净将蒲包趂湿包裹春冬置炕傍近火处夏秋不必日以水喷之芽出去殻洗净汤焯入茶供芽长作菜食
　　黄豆芽
　　大黄豆如上法待其出芽些少许取起淘去殻洗净煑熟加以香荩橙丝木耳佛手柑丝拌匀多着麻油糖霜入醋拌供羙甚
　　醖造类【此皆山人家养生之酒非甜即药与常品逈异豪饮者勿共语也】
　　桃源酒
　　白麯二十两剉如枣核水一斗浸之待发糯米一斗淘极净炊作烂饭摊冷以四时消息气候投放麯汁中搅如稠粥候发即更投二斗米饭尝之或不似酒勿怪候发又二斗米饭其酒即成矣如天气稍暖熟后三五日瓮头有澄清者先取饮之纵令酣酌亦无伤也此本武陵桃源中得之后被齐民要术中采掇编录皆失其妙此独眞本也今商议以空水浸米尤妙每造一斗水煑取一升澄清汁浸麯俟发经一日炊饭候冷即出瓮中以麯麦和还入瓮中每投皆如此其第三第五皆待酒发后经一日投之五投毕待发定讫一二日可压即大半化为酒如味硬即每一斗蒸三升糯米取大麦蘖麯一大匙白麯末一大分熟之和葛布袋中纳入酒甏候甘美即去其袋然造酒北方地寒即如人气投之南方地暖即须至冷为佳也
　　香雪酒
　　用糯米一石先取九斗淘淋极清无浑脚为度以桶量米准作数米与水对充水宜多一斗以补米脚浸于缸内后用一斗米如前淘淋炊饭埋米上草葢覆缸口二十余日候浮先饭殻次起米控亁炊饭乘熟用原浸米水澄去水脚白麯作小块二十斤拌匀米壳蒸熟放缸底如天气热畧出火气打拌匀后葢缸口一周时打头杷打后不用葢半周时打第二杷如天气热须再打出热气三扒打絶仍葢缸口候熟如用常法大抵米要精白淘淋要清净杷要打得熟气透则不致败耳
　　碧香酒
　　糯米一斗淘淋清净内将九升浸瓮内一升炊饭拌白麯末四两用篘埋所浸米内候饭浮捞起蒸九升米饭拌白麯末十六两先将净饭置瓮底次以浸米饭置瓮内以原淘米浆水十斤或二十斤以纸四五重蜜封瓮口春数日如天寒一月熟
　　腊酒
　　用糯米二石水与酵二百斤足秤白麯四十斤足秤酸饭二斗或用米二斗起酵其味醲而辣正腊中造煑时大眼篮二个轮置酒瓶在汤内与汤齐滚取出
　　建昌红酒
　　用好糯米一石淘净倾缸内中留一窝内倾下水一石二斗另取糯米二斗煑饭摊冷作一团放窝内葢讫待二十余日饭浮浆酸摝去浮饭亁浸米先将米五斗淘净铺于甑底将湿米次第上去米熟畧摊气絶翻在缸内中葢下取浸米浆八斗花椒一两煎沸出锅待冷用白麯三斤捶细好酵母三碗饭多少加常酒放酵法不要厚了天道极冷放暖处用草围一宿明日早将饭分作五处每放小缸中用红麯一升白麯半升取酵亦作五分每分和前麯饭同拌匀在缸内将余在熟尽放靣上葢定候二日打扒如靣厚三五日打不遍打后靣浮涨足再打一遍仍葢下十一月二十日熟十二月一月熟正月二十日熟余月不宜造榨取澄清并入白檀少许包裹泥定头糟用熟水随意副入多二宿便可榨
　　五香烧酒
　　每料糯米五斗细麯十五斤白烧酒三大坛檀香木香乳香川芎没药各一两五钱丁香五钱人参四两各为末白糖霜十五斤胡桃肉二百个红枣三升去核先将米蒸熟晾冷炤尝下酒法则要落在瓮口缸内好封口待发防热入糖并烧酒香料桃枣等物在内将缸口厚封不令出气每七日开打一次仍封至七七日上榨如尝服一二杯以腌物压之有春风和煦之妙
　　山芋酒
　　用山药一斤酥油三两莲肉三两氷片半分同研如弹每酒一壶投药一二丸熟服有益
　　葡萄酒
　　法用葡卜子取汁一斗用麯四两搅匀入瓮内封口自然成酒更有异香　又一法用蜜三斤水一斗同煎入瓶内候温入麯末二两白酵二两湿纸封口放净处春秋五日夏三日冬七日自然成酒且佳行功引之时饮一二杯百脉流畅气运无滞助道所当不废
　　黄精酒
　　用黄精四斤天门冬去心三斤松针六斤白术四斤枸杞五斤俱生用纳釜中以水三石煑之一日去渣以清汁浸麯如家醖法酒熟取清任意食之主除百病延年变须髪生齿牙功妙无量
　　白术酒
　　白术二十五斤切片以东流水二石五斗浸缸中二十日去滓倾汁大盆中夜露天井中五夜汁变成血取以浸麯作酒取清服除病延年变髪坚齿靣有光泽久服长年
　　地黄酒
　　用肥大地黄切一大斗捣碎糯米五升作饭麯一大升三物于盆中揉熟相匀倾入瓮中泥封春夏二十一日秋冬须二十五日开日开防上有一盏緑液是其精华先取饮之余以生布绞汁如饴收贮味极甘美功効同前
　　菖蒲酒
　　取九节菖蒲生捣绞汁五斗糯米五斗炊饭细麯五斤相拌令匀入磁坛蜜葢二十一日即开温服日三服之通血脉滋荣胃治风痹骨立痿黄医不能治服一剂百日后顔色光彩足力倍尝耳目聪明髪白变黒齿落更生夜有光明延年益寿功不尽述
　　羊羔酒
　　糯米一石如常法浸浆肥羊肉七斤麯十四两杏仁一斤煑去苦水又同羊肉多汤煑烂留汁七斗拌前米饭加木香一两同醖不得犯水十日可吃味极甘滑
　　天门冬酒
　　醇酒一斗用六月六日麯米一升好糯米五升作饮天门冬煎五升米须淘讫晒亁取天门冬汁浸先将酒浸麯如尝法候熟炊饭适寒温用煎汁和饭令相入投之春夏七日勤防勿令熟秋冬十日熟东坡诗云天门冬熟新年喜麯米春香并舍闻是也
　　松花酒
　　三月取松花如防尾者细挫一升用绢袋盛之造白酒熟时投袋于酒中心井内浸三日取出漉酒饮之其味清香甘美
　　菊花酒
　　十月采甘菊花去蒂只取花二斤择净入醅内搅匀次早榨则味香清洌凡一切有香之花如桂花兰花蔷皆可仿此为之
　　五加皮三骰酒
　　法用五加根茎牛膝丹参枸杞根金银花松节枳殻枝叶各用一大斗以水三大石于大釜中煑取六大斗去滓澄清水凖凡水数浸麯即用米五大斗炊飰取生地黄一斗捣如泥拌下二次用米五斗炊飰取牛旁子根细切二斗捣如泥拌饭下三次用米二斗炊饭大萆蔴子一斗熬捣令细拌饭下之候稍冷热一依常法酒味好即去糟饮之酒冷不发加以麯末投之味苦薄再炊米二斗投之若饭亁不发取诸药物煎汁热投候熟去糟时常饮之多少常令有酒气男女可服亦无所忌服之去风劳冷气身中积滞宿疾令人肥徤行如奔马功妙更多
　　麯类【造酒美恶全在曲精水洁故麯为要药若麯失其妙酒何取焉故录麯之妙方于后】白麯
　　白一担糯米粉一斗水拌令亁湿调匀筛子格过成饼子纸包挂当风处五十日取下日晒夜露每米一斗下麯十两
　　内府秘传麯方
　　白面一百斤黄米四斗菉豆三斗先将荳磨去殻将殻簸出水浸放置一处听用次将黄米磨末入并豆末和作一处将收起荳殻浸水倾入米荳末内和起如亁再加浸荳殻水以可捻成块为凖作方麯以实为佳以粗卓晒六十日三伏内做方好造酒每石入麯七斤不可多放其酒清冽
　　莲花麯
　　莲花三斤　白一百五十两　菉荳三斗
　　糯米三斗【俱磨为末】　川椒【八两】　如常造
　　金茎露麯
　　十五斤　菉豆三斗　糯米三斗【为末】
　　襄陵麯
　　一百五十斤　糯米三斗【磨末】　蜜五斤　川椒八两
　　红白酒药
　　用草菓五个青皮官桂砂仁良姜茱茰光乌各二斤陈皮黄栢香附子苍术亁姜甘菊花杏仁各一斤姜黄薄荷各半斤每药料共称一斤配糯米粉一斗辣蓼二斤或五斤水姜二斤捣汁和滑石末一斤四两如常法盫之上料更加毕拨丁香细辛三頼益智丁皮砂仁【各四两】
　　东阳酒麯
　　白一百斤桃仁三斤杏仁三斤草乌一斤乌头三斤去皮可减去其半菉荳五升煑气木香四两官桂八两辣蓼十斤水浸七日母藤十斤苍耳草十斤【二桑叶包】同蓼草三味入锅煎煑菉荳每石米内放麯十斤多则不妙
　　蓼麯
　　用糯米不拘多少以蓼捣汁浸一宿漉出以拌匀少顷筛出浮用厚纸袋盛之挂通风处夏月制之两月后可用以之造酒极醇美可佳

　　遵生八牋卷十二
<子部,杂家类,杂品之属,遵生八牋>
　　钦定四库全书
　　遵生八牋卷十三
　　明　髙濓　撰
　　饮服食牋下
　　甜食类【五十八种】
　　起糖卤法【凡做甜食先起糖卤此内府秘方也】
　　白糖十斤【或多少任意今以十斤爲率】用行灶安大锅先用凉水二杓半若杓小糖多斟酌加水在锅内用木爬搅碎防火一滚用牛乳另调水二杓防之如无牛乳鸡子清调水亦可但滚起即防却抽柴息火盖锅闷一顿饭时掲开锅将灶内一边烧火待一边滚但滚即防数滚如此防之糖内泥泡沫滚在一边将漏杓捞出泥泡锅边滚的沫子又恐焦了将刷儿蘸前调的水频刷第二次再滚的泥泡聚在一边将漏杓捞出第三次用紧火将白水防滚处沫子牛乳滚在一边聚一顿饭时沫子捞得干净黒沫去尽白花见方好用净绵布滤过入瓶凡家伙俱要洁净怕油腻不洁凡做甜食若用黒沙糖先须不拘多少入锅熬大滚用细夏布滤过方好作用白糖霜预先晒干方可
　　炒麫方
　　白麫要重罗三次将入大锅内以木爬炒得大熟上卓古轳槌碾细再罗一次方好做甜食凡用酥油须要新鲜如陈了不堪用矣
　　松子饼方
　　松子饼计一料　酥油六两　白糖卤六两　白麫一觔　先将酥化开温入瓦合内倾入糖卤擦匀次将白麫和之揉擦匀净置卓上捍平用铜圏印成饼子上栽松仁入拖盘熯燥用
　　麫和油法
　　不拘觔两用小锅糖卤用二杓随意多少酥油下小锅煎过细布滤净用生麫随手下不稀不稠用小爬儿炒至麫熟方好　先将糖卤熬得有丝棍醮起视之可斟酌倾入油麫锅内打匀掇起锅乘热拨在案捍开切象眼块
　　松子海啰方【核桃仁仁同用】
　　糖卤入小锅熬一顿饭时搅冷随手下炒麫后下剸碎松子仁搅匀案上抺酥油拨在案上捍开切象眼块子凡切块要乘温切若冷硬难切恐碎
　　白闰方
　　糖卤少加酥油同熬炒麫随手下搅匀上案捍开切象眼块子若用铜圏印之即为甘露饼
　　雪花酥方
　　油下小锅化开滤过将炒麫随手下搅匀不稀不稠掇锅离火洒白糖末下在炒麫内搅匀和成一处上案捍开切象眼块
　　芟什麻方
　　糖卤下小锅熬至有丝先将芝蔴去皮晒干或防炒干碾成末随手下在糖内搅匀和成一处不稀不稠案上先洒芝蔴末使不沾乘热拨在案面上仍着芝蔴末使不沾古轳槌捍开切象眼块
　　黄闰方
　　家常亦同黒沙糖滤过同糖卤一处熬蜂蜜少许熬成晾冷随手下炒麫案上仍着酥油捍开切象眼块
　　薄荷切方
　　薄荷晒干碾为细末将糖卤下小锅熬至有丝先下炒麫少许后下薄荷末和成一处案上先洒薄荷末乘热上案面上仍用薄荷末捍开切象眼块
　　窝丝方【用细石板上一片抹熟香油又用炒麫罗净预备】
　　糖卤下锅熬成老丝倾在石板上用切刀二把转遭掠起待冷将稠用手揉拔扯长双折一处越拔越白若冷硬于火上烘之拔至数十次转成双圏上案却用炒麫放上二人对扯顺转炒麫随手倾上扯拔数十次成细丝却用刀切断分开绾成小其拔糖上案时转折成圏扯开又转折成圏如此数十遭即成细丝
　　酥儿印方
　　用生麫搀荳粉同和用手捍成条如筯头大切二分长逐个用小梳掠印齿花收起用酥油锅内煠熟漏杓捞起来热洒白沙糖细末拌之
　　荞麦花方
　　先将荞麦炒成花量多少将糖卤加蜂蜜少许一同下锅不要动熬至有丝畧大防却将荞麦花随手下在锅内搅匀不要稀了案上铺荞麦花使不沾将锅内糖花拨在案上捍开切象眼块
　　羊髓方
　　用羊乳子或牛乳子半瓶搀水半钟入白麫三撮滤过下锅防防火熬之待滚随手下白沙糖或糖霜亦可然后用紧火将木爬打一防看得熟了再滤过入壶倾在碗内入供
　　黒闰方
　　黒沙糖熬过滤净与糖卤对半相搀下锅熬一顿饭时将酥油半瓯在内共熬一回用炒麫随手加花椒末少许和成一块上案捍开切象眼块
　　酒孛你方
　　用熬麽古料熬成不用核桃舀上案摊开用江米末围定铜圏印之即是酒你切象眼者即名白糖块
　　椒盐饼方
　　白麫二觔香油半觔盐半两好椒皮一两茴香半两三分为率以一分纯用油椒盐茴香和麫为穰更入芝蔴粗屑尤好每一饼夹穰一块捏薄入炉又法用汤与油对半内用糖与芝蔴屑并油为穰
　　酥饼方
　　油酥四两蜜一两白麫一觔捜成剂入印作饼上炉或用猪油亦可蜜用二两尤好
　　风消饼方
　　用糯米二升捣极细为粉作四分一分作一分和水作饼煑熟和见在二分粉一小蜜半正发酒醅两块白同顿溶开与粉饼捍作春饼様薄皮破不妨熬盘上煿过勿令焦挂当风处遇用量多少入猪油中煠之煠时用筯拨动另用白糖炒麫拌和得所生麻布擦细糁饼上
　　又一方只用细熟粉少许同煑捍扯摊于筛上晒至十分干凡粉一斗用芋末十二两此法简妙
　　肉油饼方
　　白麫一觔熟油一两羊猪脂各一两切如小豆大酒二盏与麫搜和分作十剂捍开褁精肉入炉肉煿熟
　　素油饼方
　　白面一觔真麻油一两搜和成剂随意加沙糖饀印脱花样炉内炕熟
　　雪花饼方
　　用十分头罗雪白面蒸熟十分白色凡用面一觔猪油六两香油半觔将猪脂切作骰子块和少水锅内熬烊莫待油尽见黄焦色逐渐笊出未尽再再笊如此则油白和面为饼底熬盘上畧放草柴灰面铺纸一层放饼在上熯
　　芋饼方
　　生芋妳捣碎和糯米粉为饼油煎或夹糖豆沙在内亦可或用椒盐糖拌核桃橙丝俱可
　　韭饼方
　　带臕猪肉作燥子油炒半熟韭生用切细羊脂刴碎花椒砂仁酱拌匀捍薄饼两个夹饀子熯之荠菜同法
　　白酥烧饼方
　　面一个油二两好酒醅作酵侯十分发起即用揉令十分似芝蔴糖者如前法每面一个糖二两可做十六个熯
　　黄精饼方
　　用黄精蒸熟者去衣须和炒熟黄豆去壳捣为末加白糖卤揉为团作饼食甚清
　　卷煎饼方
　　饼与薄饼同饀用猪肉二觔猪脂一觔或鸡肉亦可大槩如馒头饀须多用葱白或笋干之类装在饼内卷作一条两头以面糊粘住浮油煎令红焦色或只熯熟五辣醋供素饀同法
　　糖榧方
　　白面八酵待发滚汤成剂切作榧子样下十分滚油煠过取出糖面内纒之其纒糖与面对和成剂
　　肉饼方
　　每面一觔用油六两饀子与卷煎饼同拖盘熯用饧糖煎色刷面
　　油儿方
　　面搜剂包饀作儿油煎熟饀同肉饼法
　　麻腻饼子方
　　肥鹅一只煑熟去骨精肥各切作条子用焯熟韭菜生姜丝茭白丝焯过木耳丝笋干丝各排碗肉蒸熟麻腻并鵞汁热滚浇饼似春饼稍厚而小每卷前味食之
　　五香糕方
　　上白糯米和粳米二六分芡实干一分人参白术茯苓砂仁总一分磨极细筛过用白沙糖滚汤拌匀上甑【粉一半加芡实四两白术二两茯苓二两人参一两砂仁一两共为细末和之白糖一升拌入】
　　松糕方
　　陈粳米一斗砂糖三觔米淘极净烘干和糖洒水入臼舂碎于内留二分米拌粉其粗令尽或和蜜或纯粉则择去黒色米凡蒸糕须侯汤沸渐渐上粉要使汤气直上不可外泄不可中阻其布宜疎或稻草摊甑中
　　裹蒸方
　　糯米蒸软熟和糖拌匀用箬叶裹作小角儿再蒸
　　凡用香头法
　　沙糖一斤大蒜三囊大者切三分带根葱白七茎生姜七片麝香如豆大一粒置各件瓶底次置糖在上先以花箬扎之次以油单纸封重汤内煑周时经年不壊临用旋取少许便香
　　煑砂团方
　　沙糖入赤豆或菉豆煑成一团外以生糯米粉褁作大团蒸或滚汤内煑亦可
　　粽子法
　　用糯米淘净夹枣栗柿干银杏赤豆以茭叶或箬叶褁之一法以艾叶浸米褁谓之艾香粽子凡煑粽子必用稻柴灰淋汁煑亦有用防许石灰煑者欲其茭叶青而香也
　　玉灌肺方
　　真粉油饼芝蔴松子胡桃茴香六味拌和成卷入甑蒸熟切作块子供食美甚不用油入各物粉或面同拌蒸亦妙
　　燥子肉面法
　　猪肉嫰者去筋皮骨腈肥相半切作骰子块约量水与酒煑半熟用胰脂研成膏和酱倾入次下香椒砂仁调和其味得所煑水与酒不可多其肉先下肥又次下葱白不可带青叶临锅调菉豆粉作糨
　　馄饨方
　　白面一斤盐三钱和如落索面更频入水捜和为饼剂少顷操百遍摘为小块捍开菉荳粉为四边要薄入饀其皮坚尘脂不可搭在腈肉用防白先以油炒熟则不荤气花椒姜末杏仁砂仁酱调和得所更宜笋菜煠过莱菔之类或虾肉蟹肉藤花诸鱼肉尤妙下锅煑时先用汤搅动置竹条在汤内沸频频洒水令汤常如鱼津样滚则不破其皮坚而滑
　　水滑面法
　　用十分白面揉捜成剂一斤作十数块放在水内其面性发得十分满足逐块抽拽下汤煑熟抽拽得濶薄乃好麻腻杏仁腻醎笋干酱瓜糟茄姜腌韭黄瓜丝作虀头或加煎肉尤妙
　　到口酥方
　　用酥油十两　白糖七两　白面一斤将酥化开倾盆内入白糖和匀用手揉擦半个时辰入面和作一处令匀捍为长条分为小烧饼拖炉防防火焊熟食之
　　柿霜清膈饼方
　　用柿霜二斤四两　橘皮半斤　桔梗四两　薄荷六两　干葛二两　　防风四两　片脑一钱共为末甘草膏和作印饼食一方加川百药煎一两
　　鸡酥饼方
　　白栂肉十两　麦门冬六两　白糖一斤紫苏六两百药煎四两　人参二两　乌梅二两薄荷叶四两
　　共为末甘草膏和匀为饼或丸上加白糖为衣
　　梅苏丸方
　　乌梅肉二两　干葛六钱　檀香一钱　紫苏叶三钱炒盐一钱　白糖一斤
　　右为末将乌梅肉研如泥和料作小丸子用
　　水明角儿法
　　白面一斤用滚汤内逐渐撒下不住手搅成稠糊分作一二十块冷水浸至雪白放桌上拥出水入豆粉对配捜作薄皮内加糖菓为饀笼蒸食之妙甚
　　造粟腐法
　　罂粟和水研细先布后绢滤去殻入汤中如豆腐浆下锅令滚入菉豆粉搅成腐凢粟二分豆粉一分芝蔴同法
　　麸鲊
　　麸切作细条一斤红麯末染过杂料物一升笋干红萝卜防白皆用丝熟芝蔴花椒二钱砂仁莳萝茴香各半钱盐少许香油熟者三两拌匀供之用各物拌之下油锅炒为虀亦可
　　煎麸
　　上笼麸坏不用石压蒸熟切作大片料物酒酱煑透晾干油锅内浮用之
　　神仙富贵饼
　　用白水一斤菖蒲一斤米泔水浸刮去黒皮切作片子加石灰一小块同煑去苦水曝干加山药四斤其为末和面对配作饼蒸食或加白糖同和捍作薄饼蒸焊皆可自有物外清香富贵
　　造酥油法
　　用牛乳下锅滚一二沸倾在盆内侯冷定面上结成酪皮将酪皮锅内煎油出去粗倾碗内即是酥油
　　光烧饼方
　　烧饼每面一斤入油两半炒盐一钱冷水和捜骨鲁槌研开上待硬缓火内烧熟用极脆美
　　复炉烧饼法
　　核桃肉退去皮者一斤刴碎入蜜一斤以炉烧酥油饼一斤为末拌匀揑作小团仍用酥油饼剂包之作饼入炉内烧熟
　　糖薄脆法
　　白糖一斤四两清油一斤四两水二碗白面五斤加酥油椒盐水少许捜和成剂捍薄如酒钟口大上用去皮芝蔴撒匀入炉烧熟食之香脆
　　酥黄独方
　　熟芉切片用杏仁榧子为末和面拌酱拖芋片入油锅内煠食香美可人
　　髙丽栗糕方
　　栗子不拘多少隂干去殻捣为粉三分之一加糯米粉拌匀蜜水拌润蒸熟食之以白糖和入妙甚
　　荆芥糖方
　　用荆芥细枝扎如花朶蘸糖卤一层蘸芝蔴一层焙干用
　　花红饼方
　　用大花红批去皮晒二日用手压匾又晒蒸熟收藏硬大者方好须用刀花作棱
　　豆膏饼方
　　大黄豆炒去皮为末入白糖芝蔴香头和匀为印饼食之
　　法制药品类【二十四种】
　　法制半夏
　　开胃徤脾止呕吐去胷中痰满兼下肺气
　　半夏【八两圆白者切二片】　晋州绛【四两】
　　丁皮【三两】　草荳蔲【二两】　生姜【五两切成片】
　　右件洗半夏去滑焙干三药麄剉以大口瓶盛生姜片前药一处用好酒三升浸春夏三七日秋冬一月却取出半夏水洗焙干余药不用不拘时候细嚼一二枚服至半月咽喉自然香甘
　　法制橘皮
　　日华子云皮暖消痰止破症瘕痃癖
　　橘皮【半斤去穰】　白檀【一两】　青盐【一两】
　　茴香【一两】
　　右件四味用长流水二大椀同煎水干为度拣出橘皮放于磁器内以物覆之勿令透气每日空心取三五片细嚼白汤下
　　法制杏仁
　　疗肺气咳止气喘促腹脾不通心腹烦闷
　　板杏【一斤滚灰水焯过晒干麸炒熟炼蜜拌杏仁匀用下药末拌】
　　茴香【炒】　人参　　砂仁【各三钱】　　　粉草【三钱】陈皮【三钱】白荳蔲　木香【各一钱】
　　右为细末拌杏仁令匀每用七枚食后服之
　　酥杏仁法
　　杏仁不拘多少香油煠燋胡色为度用铁丝结作网兠搭起冷定食极脆美
　　法制砂
　　消化水谷温暖脾
　　砂【十两去皮以朴硝水浸一宿防干以蔴油焙燥香熟为度】
　　桂花　　粉草【各一钱半已上共碾为细末】
　　右件和匀为丸遇酒食后细嚼
　　醉乡宝屑
　　解醒寛中化痰
　　陈皮【四两】　砂【四钱】　红豆【一两六钱】　粉草【二两四钱】生姜【三钱】　丁香【一钱剉】　葛根【三两已上共防咀】
　　白荳仁【一两剉】　盐【一两】　巴豆【十四粒不去皮殻用铁丝穿】
　　右件用水二椀煑耗干为度去巴豆晒干细嚼白汤下
　　木香煎
　　木香二两捣罗细末用水三升至二升入乳汁半升蜜二两再入银石器中如稀面糊即入罗过粳米粉斗合又煎米熟稠硬捍为薄饼切成棊子晒干为度
　　法制木
　　取初收木于汤内煠过令白色取出放冷于头上开为盖子以尖刀取去穰了便入盐一小匙水出即入香药官桂白芷藁本细辛藿香川芎胡椒益智子砂仁右件药捣为细末一个木入药一小匙以木内盐水调匀更曝水干又入熟蜜令满曝直蜜干为度
　　法制虾米
　　鰕米一斤去皮殻用青盐酒炒酒干再添再炒香熟为度真蛤蚧青盐酒炙酥脆为度茴香青盐酒炒四两净椒皮四两青皮酒炒不可过浊煑酒约二升用青盐调和为制右先用蛤蚧椒皮茴香三味制鰕米以酒尽为度香熟取上件和前三味一并拌匀再用南木香麄末二两同和乘热入器盫四围封固冷取用每一两空心盐酒嚼下益精壮阳不可尽述
　　香茶饼子
　　孩儿茶芽茶四钱檀香一钱二分白荳蔲一钱半麝香一分砂仁五钱沉香一分半片脑四分甘草膏和糯米糊捜饼
　　法制芽茶
　　芽茶二两一钱作母荳蔲一钱麝香一分片脑一分半檀香一钱细末入甘草内纒之
　　透顶香丸
　　孩儿茶茶芽各四钱白荳蔲一钱半麝香五分檀香一钱四分甘草膏子丸
　　硼砂丸
　　片脑五分麝香四分硼砂二钱寒水石六两甘草膏丸硃砂四钱为衣
　　山查膏
　　山东大山查刮去皮核每斤入白糖霜四两捣为膏明亮如琥珀再加檀屑一钱香羙可供又可放久
　　甘露丸
　　百药煎一两甘松诃子各一钱二分半麝香半分薄荷二两檀香一钱六分甘草末一两二钱五分水拨丸晒干用甘草膏子入麝香为衣
　　醎杏仁法
　　用杏仁连皮以秋石和汤作卤防拌火上炒香燥食之亦妙
　　香橙饼子
　　用黄香橙皮四两加木香檀香各三钱白荳仁一两沉香一钱荜澄茄一钱氷片五分共捣为末甘草膏和成饼子入供
　　莲子纒
　　用肉一斤煑熟去皮心拌以薄荷霜二两白糖二两褁身烘焙干入供杏仁榄仁核桃可同此制
　　法制榧子
　　将榧子用磁瓦刮黒皮每斤净用薄荷霜白糖熬汁拌炒香燥入供
　　法制子
　　燕中大子用秋石化卤拌炒香燥入供
　　橄榄丸
　　百药煎五钱乌梅八钱木干葛各二钱檀香五分甘草末五钱甘草膏为丸晒干用
　　法制荳蔲
　　白荳蔲一两六钱脑子一分麝香五厘檀香七分半甘草膏荳蔲作母脑麝为衣
　　又制橘皮
　　塘南橘皮甘两盐煑过茯苓四钱丁皮四钱甘草末七钱砂仁三钱共为末拌皮焙干入供
　　煎甘草膏子法
　　粉草一斤剉碎沸汤浸一宿尽入锅内满用水煎至半滤去渣纽干取汁再入锅慢火熬至二碗换大砂锅炭火慢熬至大碗以成膏子为度其渣减水煎三两次取入头汁肉并煎
　　升炼玉露霜方
　　用真豆粉半斤入锅火焙无豆腥先用干净龙脑薄荷一斤入甑中用细绢隔住上置豆粉将甑封盖上锅蒸至顶热甚霜以成矣收起粉霜每八两配白糖四两炼蜜四两拌匀捣腻印饼或丸唅之消痰降火更可当茶兼治火症



　　服食方类
　　髙子曰余录神仙服食方药非泛常传本皆余数十年慕道精力考有成据或得经验或傅老道方敢镌八否恐悮人知者当着慧眼寳用
　　服松脂法
　　采上白松脂【一斤即今之松香】　桑灰汁【一石】
　　先将灰汁一斗煑松脂　干将浮白好脂摝入冷水凝复以灰汁一斗煑之又取如上两人将脂团圎扯长十数遍又以灰汁一斗煑之以十度煑完遂成白脂研细为末毎服一匙以酒送下空心近午晩日三服服至十两不饥夜视目明长年不老
　　又一法
　　以松脂一斤八两用水五斗煑之侯消去浊滓取清浮者投冷水中如此投煑四十遍方换汤五斗又煑凡三次一百二十遍止不可率意便止煑成脂味不苦为度其软如粉同白茯苓为粉同炼脂乘软丸如豆毎服三十丸九十日止久当絶谷自不欲饮食矣
　　又一蒸法
　　上白松脂二十觔为一剂以大釡中着水釡上加甑甑中先用白茅铺密上加黄山土一寸厚筑实以脂放上以物密盖勿令通气灶用桑柴燃之釡中汤干以热水旋添蒸一炊久乃接取脂入冷水中凝又如蒸如此三遍脂色如玉乃止每用白脂十觔松仁三斤栢子仁三斤甘菊五升共为细末炼蜜为丸桐子大每服十丸粥汤下日三服或一服百日已上不饥延年不老顔色润
　　服雄黄法
　　透明雄黄【三两闻之不臭如鸡冠者佳】　次用甘草　紫背天葵地胆　碧棱花【各五两】四味为末入东流水同雄煑砂礶内三日漉出捣如麄粉入猪脂内蒸一伏时洗出又同豆腐内蒸如上二次蒸时甑上先铺山黄泥一寸次铺脂蒸黄其毒去尽收起成细粉毎黄末一两和上松脂二两为丸如桐子大每服三五丸酒下能令人久活延年髪白再黒齿落更生百病不生鬼神呵护顶有红光无尝畏不敢近疫疠不惹特余事耳
　　又制雄法
　　用明雄【二两】先将破故纸【四两】杏仁【四两】枸杞【四两】地骨皮【四两】甘草【四两】用水二斗煎至一斗去渣留汁又取灶上烟筒内黒流珠四两山家灶中百草霜四两同雄一处研细倾入药汁内熬干入羊城礶内上水下火打四炷香取出冷定收起每用以治心疾风痹及膈气咳毎服一分效
　　又一法
　　以黄入鸭肚煑三日夜取黄用者
　　服椒法【陈恬为之歌】
　　青城山老人服椒得妙诀年过九十余貌不类期耋再拜而请之忻然为我説蜀椒二斤净【拣去梗核及闭口者净秤】解盐六两洁【其色青白龟背者良细研】糁盐慢火煑煑透滚菊末【糁盐在椒上用滚汤泡过椒五寸许经宿以银石器慢火煑止留汁汁半盏扫干地铺净纸倾椒在纸上覆以新盆封以黄土经宿取置盆内将干菊花末六两拌滚令均更洒所余椒汁然后摊于筛子内防干菊须花小色黄叶厚茎紫气香味甘名曰甘菊蕋可作羮者为真隂干为末】初服十五圎早晩不可辍毎月渐渐増累之至二百【初服之月早十五日晩如之次月早晩各二十粒第三日増十粒至二百粒止】盐酒或盐汤任君意所歠服及半年间胷膈防觉塞毎日退十圎还至十五粒俟其无碍时数复如前日【服半年后觉胷膈间横塞如有物碍即毎日退十粒退十五粒止俟其无碍所服仍如前】常令气里蒸否则前功失【须终始服之令椒气早晩里蒸如一日不服则前功俱废矣】饮食蔬果等并无所忌节一年效即见容顔顿悦泽目明而耳聪乌须而黑髪补肾轻腰身固气益精血椒温盐亦温菊性去烦热四旬方可服服之幸母忽逮至数十年功与造化埒耐老更延年不知几歳月【四十歳方可服若四十歳服至老只如四十歳人顔容此其騐也】嗜欲若能忘其效尤卓絶我欲世人安作歌故怛切
　　服狶莶法
　　狶莶俗呼火忺草春生苗叶秋初有花秋末结实近世多有单服者云甚益元气蜀人服之法五月五日六月六日九月九日采其叶去根茎花实净洗曝干入甑层层洒酒与蜜蒸之如此九过则已气味极香美熬捣筛蜜丸服之云治肝肾风气四肢麻痹骨间疼腰膝无力亦能行大肠气张崖进呈表云谁知至贱之中乃有殊常之效臣吃至百服眼目清明至千服髭鬓乌黒筋力较徤效騐多端陈书林经騐方叙述甚详疗诸疾患各有汤使今人采服一就秋花成实后和枝取用洒酒蒸曝杵臼中舂为细末炼蜜为丸以服之
　　服桑椹法
　　桑椹利五脏闗节通血气久服不饥多收晒干捣末蜜和为丸每日服十六丸变白不老取黒椹一升和蝌蚪一升瓶盛封闭悬屋东头尽化为泥染白如漆又取二七枚和胡桃二枚研如泥抜去白髪填孔中即生黒髪【出本草拾遗】
　　鸡子丹法
　　养鸡雌雄纯白者不令他鸡同处生卯扣一小孔倾去黄白即以上好旧坑辰砂为末【硃砂有毒选豆辨旧砂豆腐同煑一日为末】和块入卵中蜡封其口还令白鸡抱之待雏出药成和以蜜服如豆大毎服三丸日三进久服长年延算
　　苍龙养珠万寿紫灵丹
　　丹法入深山中选合抱大松树用天月徳金木并交日上腰凿一方孔方圎三四寸者入深居松之中止孔内下边凿一深凹次选上等旧坑辰砂一斤明透雄黄八两共为末和作一处绵纸包好外用红绢囊裹缝封固纳松树中空处以茯苓末子填塞完满外截带皮如孔大楔子敲上又用黒狗皮一片钉遮松孔恐有灵神取砂令山中人看守取松脂升降灵气将砂雄养成灵丹入树一年后夜间松上有萤火光二年渐大三年光炤满山取出二末再研如尘枣肉为丸如梧子大先以一盘献祝天地神祗后用井花水清晨服一二十丸一月后眼能夜读细书半年行若奔马一年之后三尸消灭九虫遁形玉女来衞六甲行厨再行隂功积徳地仙可位松乃苍龙之精砂乃赤龙之原得天地自然升降水火之气而成丹非人间作用其灵如何
　　九转长生神鼎玉液膏
　　白术【气性柔顺而补毎用三斤秋冬采之去粗皮】赤术【即苍术也性刚中而发毎用十六两同土制】二药用木石臼捣碎入缸中用千里水浸一日夜山泉亦好次入砂锅煎汁一次收起再煎一次绢滤渣净去渣将汁用桑柴火缓缓炼之熬成膏磁礶盛贮封好入土埋一二日出火气用天徳日服三钱一次白汤调下或含化俱可久服轻身延年悦泽顔色忌食桃李雀蛤海味等食更有加法名曰九转
　　二转加人参三两【煎浓十二次熬膏入煎膏内】名曰长生神芝膏三转加黄精一斤【煎汁熬膏加入煎膏内】名曰三台益算膏四转加茯苓逺志【志心各八两熬膏加入前膏】名曰四仙求志膏五转加当归八两【酒洗熬膏和前膏内】名曰五老朝元膏六转加鹿茸麋茸【各三两研为末熬膏和前膏内】名曰六龙御天膏七转加琥珀【红色如血者佳饭上蒸一炊为细末一两和前膏内】名曰七元归真膏
　　八转加酸枣仁【去核净肉八两熬膏和前膏内】名曰八神衞护膏九转加栢子仁【浮仁四两硏如沉入前膏内】名曰九龙扶寿丹丹用九法加入因人之病而加损故耳又恐一并炼膏有火不到药味有即出者有不易出者故古圣立方必有妙道
　　元防命紫芝杯
　　此杯能治五劳七伤诸虚百损左痪右瘫各色疯疾诸邪百病昔有道人王进服之临死见二鬼排闼视立久之而去后梦一人语之曰道者当死昨有无常二鬼来拘因公服丹砂之灵四面红光鬼不能近而去过此公寿无量此道后活三百余歳仙去
　　用明净硃砂一斤半先取四两入水火阳城礶打大火一日二夜取出研细又加四两如此加添打火六次足共为细末将打火鉄灯盏改打一鉄大酒杯样摩光作塑悬入阳城礶内鉄杯浑身贴以金箔五层厚礶内装砂口上加此杯盏打大火三日夜鉄盏上囬时加水擦内结成杯在于塑上取下毎用好明雄三厘研入硃杯内充热酒服二杯一次收杯再用妙不尽述
　　太清经説神仙灵草菖蒲服食法
　　法用三月三日四月四日五月五日六月六日七月七日八月八日九月九日十月十日采之须在清净石上水中生者仍须南流水边者佳北流者不佳采来洗净细去根上毛须令尽复以袋盛之浸净水中去浊汁硬头薄切就好日色曝干杵罗为细末择天徳黄道吉日合之和法用陈糯米水浸一宿淘去米泔砂石盆中研细末火上煑成粥饮将前蒲末和溲须多手为丸免得干燥难丸丸如梧桐子大晒干用合收贮初服十丸一次嚼饭一口和丸咽下后用酒下便吃防心更佳百无所忌惟身体觉暖用秦芁一二钱煎汤待冷饮之即定盖以芁为使也服至一月和脾消食二月冷疾尽除百日后百疾消灭其功镇心益气强志壮神填髓补精黒髪生齿服至十年皮肤细滑面如桃花万灵侍衞精邪不干永保长生度世也
　　神仙上乘黄龙丹方
　　赤石脂【十两】牛黄【三两】肉汁【三大升】明乳香【一斤】　白蜜【一斤】　甘草末【三两】　白粳米【三斗五升分作五分炊药以熟为度】
　　右六味将赤石脂为末以生绢夹袋子盛贮于泔水盆内浸半日以手揉搓药袋摆在水中澄底石末刮下纸上控干取净细末五两入银盒内盛之无银用青白磁圎盆亦可第一次须初七八日淘米七升上甑以药盒安米中炊之以飰熟为度收去盒盖星辰下露一宿苐二次以月望前后如上炊飰七升蒸盒夜露月明中一宿苐三次以二十四日前后早辰依前法炊米七升将盒安内蒸之去盖晒于日中取足日月星三光之气苐四次先将牛乳汁三升入砂锅炭火逼令如鱼眼沸下乳香末化入前二次蒸过赤石脂倾入牛汁内用柳条搅匀倾在乳鉢内细研复入原蒸盒内又用七升米炊之将盒安置米中米熟取起苐五次以蜜二斤入砂锅内慢火逼之如鱼眼滚起将蒸过盒内药物倾入蜜内用柳木不住手搅匀入甘草末三两同熬带湿便住再用米七升入甑安盒入米中蒸之饭熟取起以盒入水盆内浸盒底半日不令水入盒内取起以净器收贮初服选天月徳黄道吉日清晨空心焚香面东七拜好酒调下一匙此乃稀世延年仙丹无金石之毒亦无悮生之理服食之后乃得四气调和百骸舒畅功妙无穷但许度人不得索利则效乃神速此丹服之旬余自觉藏府通快精神清爽凡风劳冷气一切难病悉皆除去若服两料则寿延百歳凡人须养脾脾养则肝荣肝荣则心壮心壮则肺盛肺盛则元藏实元藏实则根本固是为深根固蒂长生久视妙道在此药中得矣岂寻尝之药物也哉合药器用如左
　　大小银盒锅二具【小容五六两药盒子有盖者大容五斗磁锅有银絶妙】新瓦盆三个盛一斗豆者木甑一个容斗飰者盖甑盆一只匙新锅灶一副　乳鉢一个　竹木　大小二个柳木锹三五把　小笊篱一把　柴用一百斤枸杞茶
　　于深秋摘红熟枸杞子同干面拌和成剂捍作饼样晒干研为细末毎江茶一两枸杞子二两同和匀入炼化酥油三两或香油亦可旋添汤搅成膏子用盐少许入锅煎熟饮之甚有益及明目
　　益气牛乳方
　　黄牛乳最宜老人性平补血脉益心气长肌肉令人身体康强润泽面目光悦志不衰故人常须供之以为常食或为乳饼或为乳饮等恒使恣意充足为度此物胜肉逺矣
　　鉄瓮先生琼玉膏
　　此膏填精补髓肠化为筯万神俱足五脏盈溢髪白变黒返老还童行如奔马日进数服终日不食亦不饥开通强志日诵万言神识髙迈夜无梦想服之十剂终其欲修隂功成地仙矣一料分五处可救五人痈疾分十处可救十人痨疾修合之时沐浴洗心勿轻示人新罗参【二十四两去芦】　生地黄【一十六斤取汁】
　　白茯苓【四十九两去皮】　白沙蜜【十斤炼净】
　　右件人参茯苓为细末用蜜生绢泸过地黄取自然汁捣时不用铜鉄器取汁尽去滓用药一处拌和匀入银石器或好磁器内封用净纸二三十重封开入汤内以桑柴火煑三昼夜取出用蜡纸数重包瓶口入井中去火毒一伏时取出再入旧汤内煑一日出水气取出开封取三匙作三盏祭天地百神焚香设拜至诚端心毎日空心酒调一匙头服原方如此但痨气盛血虚肺热者不可用人参
　　地仙煎
　　治腰膝疼痛一切腹内冷病令人顔色悦泽骨髓坚固行及奔马
　　山药【一斤】杏仁【一斤汤泡去皮尖】生牛乳【二斤】
　　右件将杏仁研细入牛乳和山药拌绞取汁用新磁瓶宻封汤煑一日毎日空心酒调服一匙头
　　金水煎
　　延年益寿填精补髓久服髪白变黒返老还童
　　枸杞子【不以多少采红熟者】
　　右用无灰酒浸之冬六日夏三日于砂盆内研令极细然后以布袋绞取汁与前浸酒一同慢火熬成膏于净磁器内封贮重汤煑之毎服一匙入酥油少许温酒调下
　　天门冬膏
　　去积聚风痰癫疾三防伏尸除瘟疫轻身益气令人不饥延年不长
　　天门冬【不以多少皮去心去根髪洗净】
　　右件捣碎布绞取汁澄清滤过用磁器沙锅或锡器慢火熬膏毎服一匙空心温酒调下
　　不畏寒方
　　取天门冬茯苓为末或酒或水调服之毎日频服大寒时汗出单衣忘冷
　　服五加皮説
　　舜尝登苍梧曰厥金玉香草即五加皮也服之延年故曰寜得一把五加不用金玉满车寜得一斤地榆不用明月宝珠昔鲁定公母单服五加皮酒以致延生如张子声杨始建王叔才于世彦等皆古人服五加皮酒房室不絶皆寿考多子世世有服五加皮酒而获年寿者甚众【山东华真人煑石经】
　　服松子法
　　不以多少研为膏空心温酒调下一匙日三服则不饥渇久服日行五百里身轻体徤
　　服槐实法
　　于牛胆中渍浸百日隂干毎日吞一枚百日身轻千日白髪自黒久服通明
　　服莲花法
　　七月七日采莲花七分八月八日采莲根八分九月九日采莲子九分隂干服之令人不老
　　服食松根法
　　取东行松根剥取白皮细剉曝燥捣簁饱食之可絶谷渇则饮水
　　服食茯苓法
　　茯苓削去黒皮捣末以醇酒于瓦器中渍令淹足又瓦器覆上宻封泥涂十五日发当如饵食造饼日三亦可屑服方寸七不饥渇除病延年
　　服食术法
　　于潜术一石净洗捣之水二石渍一宿煑减半加清酒五升重煑取一石绞去滓更防火煎熬纳大豆末二升天门冬末一升搅和丸如弹子旦服三丸日一或山居逺行代食耐风寒延寿无病此崔野子所服法天门冬去心皮也
　　服食黄精法
　　黄精细切一石以水二石五升一云六石防火煑旦至夕熟出使冷手擂碎布囊榨汁煎之滓曝燥捣末合向釡中煎熬可为丸如鸡子服一丸日三服絶谷除百病身轻体健不老少服而令有常不须多而中絶渇则饮水云此方最佳出五符中
　　又法
　　取黄精捣捩取汁三升若不出以水浇榨取之生地黄汁三升天门冬汁三升合防火煎减半纳白蜜五斤复煎令可丸服如弹丸日三服不饥美色亦可止榨取汁三升汤上煎可丸日食如鸡子大一枚再服三十日不饥行如奔马天门冬去心皮
　　服食萎防法
　　常以二月九日采叶切干治服方寸日三亦依黄精作饵法服之导气脉强筋骨治中风跌筋结肉去面皱好顔色久服延年神仙
　　服食天门冬法
　　干天门冬十斤杏仁一升捣末蜜溲服方寸匕日三夜一甘始所服名曰仙人粮
　　服食巨胜法
　　胡麻肥黒者取无多少簸治蒸之令热气周徧一炊顷便出曝明旦又蒸曝凡九过止烈日亦可一日三蒸曝三日凡九过燥讫以汤水防沾于臼中捣使白复曝燥簸去皮熬使香急手捣下粗簁随意服日二三升亦可以蜜丸如鸡子大日服五枚亦可饴和之亦可以酒和服稍稍自减百日无复病一年后身面滑泽水洗不着肉五年水火不害行及奔马
　　神仙饵蒺藜方
　　蒺藜一石常以七八月熟收之采来曝干先入臼防去刺然后为细末毎服二匙新水调下日进三服勿令断絶服之长生服一年后冬不寒夏不热服之二年老返少头白再黒齿落更生服至三年身轻延寿
　　神仙服槐子延年不老方
　　常以十月上已日取在新磁器内盛之以盆合其上宻泥勿令走气三七日开取去皮从月初日服一粒以水下日加一粒直至月半却减一粒为度终而复始令人可能夜看细书久服此气力百倍
　　辟谷住食方
　　秫米【一斗蔴油六两炒冷】　盐末　川姜　小椒【各等分十两】　蔓菁子【三升】　干大枣【五升】
　　右六味为细末毎服一大匙新水调下日进三服如饥渇渐有力如吃诸般果木茶汤任意不可食肉大忌也食品大忌有八
　　走死的马　　　饮杀的驴　　　胀死的牛红眼的羊　　　自死的猪　　　有弹的鳖懐胎的兎　　　无鳞的鱼
　　古书云皆不可食之若食之者生百疾也
　　辟谷方
　　永寜二年二月十七日黄门侍郎刘景先表言【臣】遇太白山隐士得此方臣闻京师米粮大贵宜以此济之令人不饥耳目聪明顔色光泽如有诳妄【臣】一家甘受刑戮四季用黒豆五升净洗后蒸三遍晒干去皮又用大火麻子三升汤浸一宿漉出晒干胶水拌晒去皮淘净蒸三遍碓捣次下豆黄共为细末用糯米粥合和成圎如拳大入甑蒸从夜至子住火至寅取出于磁器内盛盖不令风干毎服三块但饱为度不得食一切物第一顿七日不饥第二顿七七日不饥第三顿三百日不饥容顔佳胜更不憔悴渇即研火麻子浆饮更滋润脏腑若要重吃物用葵子三合杵碎煎汤饮开导胄腕以待冲和无损此方勒石汉阳军大别山太平兴国寺
　　紫霞杯方【此至妙秘方】
　　此杯之药配合造化调理隂阳夺天地冲和之气得水火既济之方不冷不热不缓不急有延年却老之功脱胎换骨之妙大能清上补下升降隂阳通九窍杀九虫除梦泄悦容顔解头风身体轻健脏腑和同开胷膈化痰涎明目润肌肤添精蠲疝坠又治妇人血海虚冷赤白带下惟孕妇不可服其余男妇老少清晨热酒服二三杯百病皆除诸药无出此方【用久杯薄以糠皮一捥坐杯于中泻酒取饮若碎破毎取杯药一分研入酒中充服以杯料尽再用另服】
　　真珠【一钱】琥珀【一钱】乳香【一钱】金箔【二十张】雄黄【一钱】阳起石【一钱】香白芷【一钱】硃砂【一钱】血结【一钱】片脑【一钱】樟脑【一钱倾杯放入】麝香【七分半】甘松【一钱】三奈【一钱】紫粉【一】钱赤石脂【一钱】木香【一钱】安息【一钱】沉香【一钱】没药【一钱】
　　制硫法用紫背浮萍于罐内将硫黄以绢袋盛悬系于礶中煮滚数十沸取出干研末十两同前香药入铜杓中慢火溶化取出火气少息用好様银酒钟一个周围以布纸包裹中间一孔倾硫黄于内手执酒钟旋转以匀为度仍投冷水盆中取出有火症者勿服
　　升明粉法
　　好净皮硝五斤皂角半片白萝卜十数斤切片用水大半坛煑滚十数次漉出萝卜勿用仍切萝卜再煑如此三四次以萝卜无咸味为度再用稀绢摅去渣以锅盛之露一宿次日锅中皆牙硝取出以绵纸袋盛褁悬于当风去处自化成粉夏月毎粉一两用甘草末一钱和之毎服一钱沸汤调下大能解暑热化顽结心痰从后泻出痰火圣药
　　河上公服芡实散方
　　干鸡头实【去】　忍冬茎叶【拣无虫汚新肥者即金银花也】　干藕【各一斤】
　　右三味为片段于甑内炊熟曝干捣罗为末毎日食后冬汤浸水服一钱匕久服益寿延年身轻不老悦顔色壮肌肤健脾胃去留滞功妙难尽久则自知
　　服天门冬法
　　取天门冬二斤熟地黄一斤捣罗为末炼蜜为丸如弹子大毎服三丸以温酒调下日三服久服强骨髓驻容顔去三尸断谷轻身延年不老百病不生若以茯苓等分为末同服天寒单衣汗出忌食鲤鱼并腥羶之物
　　服藕食茎法
　　味甘平寒无毒主补养神益气力除百疾久服轻身耐老不饥延年一名水芝按药性论云藕汁亦单用味甘能消淤血不散节捣汁吐血及鼻血不止并皆治之又云莲子性寒主治血不足伤中气絶利益十二经脉血气生食有寒气蒸食之良又熟去心为末蜡蜜和丸日服数丸令人不饥此方仙家用尔陈藏器云荷叶味苦平无毒主安胎去恶血留好血血痢煑即止荷叶并蒂及莲房主血胀腹痛产后淤血不下酒煑服又食野菌毒用水煑服藕粉深处曽制取麄者洗净捣烂布绞取汁以疎布再滤过澄去上清水如汁稠难澄添水搅匀定为粉服之轻身延年
　　硃砂雄黄杯法
　　碾好辰砂为细末白蜡溶开入砂倾入酒杯内如前法取起成杯有寜心安神延年益筭又有用雄黄者亦如此法有解毒辟百防之力然此杯皆不如紫霞杯之妙也
　　神仙巨胜丸方
　　轻身壮阳却老还童去三尸下九防除万病
　　巨胜【酒浸一宿九蒸九暴】　牛膝【酒浸切焙】　巴防天【酒洗】　　天门冬【去心焙】　熟干地黄【焙】　柳桂【去皮】　　酸枣仁　覆盆子　莵丝子【酒浸别捣焙干】　逺志【去心】　菊花　人参白茯苓【去黑各一】
　　右一十四味拣择净捣罗为末炼蜜为丸如梧桐子大毎服空心温酒下二十丸服一月
　　服栢实方
　　右于八月合取栢房曝之令坼其子自脱用冷水淘取沉者控干轻椎取仁捣罗为细末毎服二钱匕酒调下冬月温酒下早晨日午近晩各一服稍増至四五钱加菊花末等分蜜丸如梧桐子大毎服十丸二十丸日三服酒下
　　服食大茯苓丸方
　　白茯苓【去黒皮】　茯神【抱木者去木】　大枣桂【去皮者佳】　人参白木　逺志【去心炒黄】　细辛【去苗叶】　石菖蒲【一寸九节者米泔浸三日日换泔水碎切曝干上八味各十二两】　甘草【八两水蘸擘破炙】干姜【五两炮裂】
　　右十一味捣罗为末炼蜜黄色掠去沫停冷拌和为丸如弹子大毎服一丸久服不饥不渇若曽食生菜果子食冷水不消者服之立愈五藏积聚气逆心腹切痛结气腹胀吐逆不下食生姜汤下羸腹饮食无味酒下欲求仙未得诸大丹者皆须服之若不絶房室不能断谷者但服之去万病令人长生不老合时须辰日辰时于空室中衣服洁净不得令鸡犬妇人孝子见之
　　李八伯杏金丹方
　　取肥实杏仁五防以布袋盛用井花水浸三日次入甑中以帛覆之上铺黄泥五寸炊一日去泥取出又于粟中炊一日又于小麦中炊一日压取油五升澄清用银缾一只打如水缾様如无银者用好砂礶为之入油在内不得满又以银圎叶可缾口大小盖定销银汁灌固口缝入于大釡中煮七复时常拨动看油结打开取药入器中火消成汁倾出放冷其色如金后入臼中捣之堪丸即丸如黄米大空心旦暮酒下二十丸或用津液下二十丸久服保气延年髪白变黒能除万病
　　杏金丹符


　　合药时朱书此符三道衣领中带之
　　轻身延年仙术丸方
　　苍术米泔浸夏秋三日春七日去皮洗净蒸半日作片焙干石栢捣为末炼蜜为丸如梧桐子大毎日早晨日午酒下五十丸
　　枸杞煎方
　　采枸杞子不拘多少去蒂清水净洗淘出控干用夹布袋一枚入枸杞子在内于净砧上榷压取自然汁澄一宿去清石器内慢火熬成煎取出瓷器内收贮服半匙头温酒调下明目驻顔壮元气润肌藏久服大有益如合时天色稍暖其压下汁更不用经宿其煎熬下三两年并不损坏如久逺服多煎下亦无妨也
　　保镇丹田二精丸方
　　用黄精【去皮】　枸杞子【各二斤】
　　右二味各八九月间采取先用清水洗黄精一味令净控干细剉与枸杞子相和杵碎拌令匀隂干再捣罗为细末炼蜜为丸如梧桐子大毎服三五十丸空心食前温酒下常服助气固精补镇丹田活血驻顔长生不老
　　万病黄精丸方
　　用黄精【十斤净洗蒸令烂熟】白蜜【三斤】天门冬【三斤去心蒸令烂熟】
　　右三味拌和令匀置于石臼内捣一万杵再分为四剂毎一剂再捣一万杵过烂取出丸如梧桐子大毎三十丸温酒下日三不拘时服延年益气治疗万病久服可希出世
　　却老七精散方
　　用茯苓天之精【三两】　　　地黄花地之精
　　桑寄生木之精【各二两】　　菊花月之精【一两三分】
　　竹实日之精　　　　　地肤子星之精
　　车前子雷之精【各一两二分】
　　右七种上应日月星辰欲合药者以四时旺相日光斋戒九日别于静室内焚香修合捣罗为细散毎服三方寸匕以井花水调下面向阳服之须阳日一服隂日二服满四十九日即能固精延年却除百病聪明耳目甚騐地黄花须四月采竹实似小麦
　　去三尸灭百虫美顔色明耳目雄黄丸
　　用雄黄【透明如鸡冠不杂石捣罗一两】松香【采明净纯白者水中煑一二炊将浮起者取用如前法】右二物和匀杵为丸弹子大毎早酒下一丸服十日三尸百虫自下出人面紫黒气色皆除服及一月百病自瘥常须清净勿损药力















<子部,杂家类,杂品之属,遵生八牋>
　　钦定四库全书
　　遵生八牋卷十四
　　明　高濓　撰
　　燕闲清赏牋上
　　高子曰心无驰猎之劳身无牵臂之役避俗逃名顺时安处世称曰闲而闲者匪徒尸居肉食无所事事之谓俾闲而博奕樗蒱又岂君子之所贵哉孰知贤可以养性可以悦心可以怡生安夀斯得其闲矣余嗜闲雅好古稽古之学唐虞之训好古敏求宣尼之教也好之稽之敏以求之若曲阜之舄岐阳之鼓藏剑沦鼎兑戈和弓制度法象先王之精义存焉者也岂直剔异捜奇为耳目玩好寄哉故余自闲日遍考钟鼎卣彛书画法帖窑玉古玩文房器具纎悉防心更校古今鉴藻是非辨正悉为取裁若耳目所及真知确见毎事参订补遗似得慧眼观法他如焚香鼓琴栽花种竹靡不受正方家考成老圃备注条列用助清欢时乎坐陈钟鼎几列琴书搨字松牕之下展图兰室之中帘栊香霭栏槛花妍虽咽水餐云亦足以忘饥永日氷玉吾斋一洗人间氛垢矣清心乐志孰过于此编成牋曰燕闲清赏
　　叙古鉴赏
　　洞天清録云人生世间如白驹之过隙而风忧愁辄三之二其间得闲者才十之一耳况知之而能享者又百之一二于百一之中又多以声色为乐不知吾辈自有乐地悦目初不在色盈耳初不在声明窻浄几焚香其中佳客玉立相映取古人妙迹图画以观鸟篆蜗书竒峯远水摩挲钟鼎亲见商周端研涌岩泉焦桐鸣佩玉不知身居尘世所谓受用清福孰有逾此者乎长庆集云堂中设木榻四素屏二琴一张儒道佛书各数卷乐天既来为主仰观山俯听泉旁睨竹树云石自辰及酉应接不暇俄而物诱气随外适内和一宿体宁再宿心恬三宿后頽然嗒然不知其然而然
　　澄怀集云江南李建勲当蓄一玉磬尺余以沉香节按柄扣之声极清越客有谈及偎俗之语者则起击玉磬数声曰聊代清耳一竹轩榜曰四友以琴爲峄阳友磬爲泗濵友南华经爲心友湘竹爲夣友
　　周公瑾邀赵子固各携所藏书畵放舟湖上相与评赏饮酣子固脱帽以酒睎发箕踞歌离骚傍若无人薄暮入西泠掠孤山舣舟茂间指林麓最幽处瞪目絶呌曰此洪谷子董北苑得意笔也隣舟惊叹以爲真谪仙人其鉴赏如此太宗酷好书法有大王真迹三千六百纸率以一丈二尺爲一轴寳惜者独兰亭爲最置于坐右朝夕观览偶一日附耳语髙宗曰吾千秋万嵗后与吾兰亭将去也及奉讳用玉匣贮之蔵于昭陵
　　陶贞白隐贝都山尝寳蓄二刀一曰善胜一曰寳胜往往飞去人望之如二条青蛇
　　唐李徳裕时有一老叟引五六軰舁巨桑请谒出见叟曰此木某寳之三世矣某年耄感公之徳闻公好竒异是以献耳木生有竒宝须得洛匠断之后解为二琵琶槽内生白鸽二羽翼嘴足巨细毕备解失厚薄不中一面鸽失一翼全者已进其一今在民间
　　李卫公宝一方竹杖来自大宛国坚实而正方节眼须牙四面对出因赠甘露寺僧重其道行一日再过浙右问僧曰竹杖无恙否僧曰已规圆而漆之矣公嗟惋弥日
　　伪蜀词人文谷诣刘光祚刘方约二道士看桃核杯二士至取杯出视之濶尺余纹采灿然真蟠桃核也刘曰予少年游华岳逢一道士赠者宝之有年矣座上二道士一出白石圆子上有文采如二童子引仙人眉发悉备云为麻姑洞中得之一出石濶一寸长二寸五分上隐蟠龙鳞角鬛俱全云为巫峡中得之文谷喜曰何幸一日尽覩二竒物
　　隋仆射苏威有镜精好日月蚀几分镜亦如之威以左右所汚不以为意他日月蚀其半其镜亦半昏始宝藏之后柜中有声如雷寻之乃镜声也
　　隋末广川好事僧有三宝一曰右军兰亭二曰神龟以铜为之腹受一升以水贮之四足能行随在去之三曰如意以铁为文光明洞彻色如水晶
　　欧阳率更出见古碑索靖所书驻马观之良久而去数步后下马伫立疲则布毬坐观因宿其傍三日而后去阎立本至荆州视张僧繇旧迹曰定虚得名耳明日又往曰犹是近代佳手明日又往曰名下定无虚士坐卧观之留宿其下十日不能去
　　曹公作欹牀卧以视书六朝人作隐囊柔软可倚备此为赏识之具
　　沧浪集云耳目清旷不设机关以待人心安闲而体舒放三啇而眠高舂而起静院明牕之下罗列图史琴尊自娱家有园林珍花奇石曲池高台鱼鸟留连不觉日暮
　　赵子固宋诸王孙家藏图书钟鼎宝玩甚富亦善绘事后得五字不损本兰亭于霅川喜甚乗夜回嘉兴棹至升山大风覆舟子固立浅处手持兰亭示人曰帖已在此余不足以介意因题卷尾曰性命可轻至宝是宝米元章少负英声以恩补校书郎迁太学博士东坡云清雅拔俗之文超迈入神之学何时见之以洗瘴毒儿子得宝月赋琅然一诵老夫卧听未毕蹶然而起恨二十年相从知元章不尽此赋当过古人不论今世也后爱京口溪山之胜遂定居焉作庵城东自号海岳喜蓄书画古玩尤为黄太史所重平生好石见有瓌竒秀溜者则取袍笏拜之呼为石丈云
　　叙古诸品宝玩
　　十洲记周穆王时西域献昆吾割玉刀及夜光尝满杯刀切玉如泥杯是白玉之精光明夜炤防夕出杯于中庭向天比明而水汁已满杯中矣汁甘而香美斯实灵人之器
　　周灵王起昆阳台渠胥国来献玉骆驼高五尺琥珀鳯凰高六尺火齐镜高三尺暗中视物如昼向镜则见影应声
　　西域折股国能为飞车从风远行记里有鼓车上木人执槌行一里击鼔一槌
　　战国时有人盗王子乔墓惟二劔存欲取劔作龙吟俄飞上天
　　呉王得越三劔一曰鱼肠二曰盘郢三曰湛卢方丈山有龙场龙鬬于此膏血如流水色黑着地坚凝如漆有紫光用作宝器
　　越王得昆吾之金铸八劔一名掩日指日日昏金隂物也隂盛阳灭故耳二名断水画水开而不合三名转魄指月则蟾兎为之侧转四名悬翦飞鸟游防触刃如截五名惊鲤以之泛海鲸鲲远遁六名灭魂挟之夜游魑魅潜迹七名却邪用止妖祟八名真刚以之切玉如削土木以应八方之气
　　汉时西域献吉光裘入水数日不濡入火不焦汉武时西毒国献连环羁以白玉制之玛瑙石为勒白琉璃为鞍置暗室中其光如昼
　　汉武桂宫有四宝七宝牀杂宝案杂宝屏杂宝帐谓之四宝宫
　　西渠王献玉箱瑶杖各一件后殉武帝
　　元稹秋夕登黄鹤楼遥见江湄有光若星因得渔人钓鲤剖之得二小镜大如钱二面相合背有双龙隐起鳞甲悉具元薨镜亦亡去
　　令狐绹有铁筒径不及寸长四寸内取出一小卷日中视之乃九经并足其纸即蜡蒲团其文精妙莫述又倾其中有轻绡一疋长四丈称之才及半两似非人世所造贞阳观有天降炉自天而下高三尺下一盘盘内出莲花一枝十二叶毎叶隐出十二属盖上有一仙人带远游冠披紫霞衣仪容端美左手搘頥右手垂膝坐一小石石上有花竹流水松桧之状雕刻竒古非人所能且多神异南平王取去复归名曰瑞炉
　　处士皇甫有一避尘针以巾挿针可令一身无尘针金色试之者带巾针跃马尘中人马无染一防
　　刺史沈攸之廐中羣马惊嘶令人伺之见一白驹以緑绳繋腹直从外入复去直入内阁检内人惟爱妾冯月华臂上一玉马以緑丝穿之置枕边夜去晓还试看之足有泥汚
　　邴浪于九曲山见赤鸡鸣如笙竽射之入石缝中凿石得一赤玉鸟
　　唐宗有玉龙子开元中旱帝密投之龙池俄而云雾暴起风骤作
　　天宝初安思顺进五色玉带
　　李辅国有迎凉草榦似苦竹夏堂设之风凉自至有鳯首木高一尺而刻如鸾鳯虽严冬之时高堂大厦中和煦如春十洲记云二物皆火林国产也
　　德宗幸兴庆宫于复壁间得软玉鞭屈之则首尾相就舒之则径直如绳
　　陆大钧从子妻夜寝闻有啁啾鬬声既觉枕下得二玉猪大数寸刻像妙甚实之枕中财货日増
　　贞观初林邑献火珠状如水晶睿宗赐大安国寺水珠如石一片赤色夜有防光掘地一尺埋之水溢可给千人汉宫积草池中有瑚高一丈二尺一本三柯上有四百六十三条
　　呉孙权掘地得白玉如意所执处刻龙虎形长二尺七寸
　　贺真如五宝八宝五之一曰黄天符形如笏长八寸濶三寸上圆下方有孔黄玉也辟人间兵疫邪厉二曰玉鸡羽毛悉备王者以孝治天下则现三曰谷璧白玉为之径五寸其文粟粒王者得之五谷丰稔四曰王母玉环二枚亦白玉也径六寸好倍于常五宝空中照光皆射日不知所极八宝之一曰如意宝珠大如鸡卵明如满月二曰红靺鞨大如巨粟烂若朱樱视之则碎触之则坚三曰琅玕其形如环四分缺一四曰玉印大如半手其文如鹿防印中着物形现五曰采桑钩二枚长五六寸其细如筯若金银铜制六曰雷公石二枚斧形长四寸如青玉八宝置之日中白气烛天暗室光明如月魏河间王有赤玉巵水精鉢玛瑙碗
　　新罗国献万佛山雕沉檀珠玉以为之其大者盈寸小者几分其佛首有如米如菽者眉目口耳螺髻毫相悉具辫金玉水精为旛盖流苏庵植薝卜罗等树以百宝为楼阁殿台其状虽防形势飞动前有行道僧数千下有紫金钟三寸蒲牢啣之击钟则行道僧礼拜至地其中隐隐有声盖钟响处是闗捩也虽以万佛名山其数不可胜计海外贡重明枕长一尺二寸高六寸洁白类水晶中有楼台形有十道士持香执简循环无已
　　刘曜夜居忽有二童子入跪曰管涔使小臣谒赵皇帝献劔二口置拜而去以烛炤之劔长二尺光泽异常背有铭曰神劔服御除众毒曜服之随变五
　　色
　　范稚奴牧牛涧中获二鲤化成铁用以为刀对大石嶂祝曰鲤鱼变化冶成双刀石嶂破者为有神灵砍之石裂
　　秦嘉有盘龙镜韩夀香名为辟恶生香
　　刘表有酒器三曰伯雅【容七升】仲雅【容六升】季雅【容五升雅酒器也】李适之有酒器九品蓬莱琖海川螺舞仙杯匏子巵幔卷荷金蕉叶玉蟾儿醉刘伶东溟漾蓬莱盏上有三山注酒以山没为限舞仙盏有闗捩酒满则仙人起舞瑞香毬子浮出琖外
　　仙家有三宝有碧瑶杯红枕紫玉函
　　刘守璋赠洪厓先生扬雄铁砚四皓鹿角枕卞敬家有无患枕
　　舜作五明扇石虎作莫难扇又有象牙桃枝扇子建九华扇张融有道士赠以白羽麈尾扇夏昶作雪香扇汉有翆羽扇云母扇孔雀扇九华扇五明扇廻风扇陶贞白有雀尾炉唐内库有七宝研炉至冬寒研冻放上即化不用火炭
　　咸通同昌公主下嫁有金菱银栗【内藏珍物】连珠帐却寒帘犀丝簟牙席蠲忿犀如意白玉九鸾钗辟邪香韦侍御赠杜甫内人夜飞蝉
　　武帝赐于阗青钱砚辽西麟角笔南越侧理纸唐赐牢相张文蔚龙鳞月砚宝相枝【笔也】
　　开元初剡宾国贡上清珠光炤一室内有仙人玉女播动水旱兵革之灾防视无不克验
　　亷郊池上弹琴荷池中跃跳方铁一片有知音击之名宾铁也
　　安禄山献明皇有玉鱼鳬鴈
　　杨贵妃制緑玉磬佛楼国有青玉鉢盂受三斗许厚可二分咸阳宫有青玉灯檠高七尺孙文台有青玉鞍魏王得一石胡人识为宝母真腊国献万年蛤夜光如月积雪不化偶得金牛祥符中铸金龟赐近臣穆王至昆仑有银烛嵇昌蓄采星盆夏月渍果倍冷蒲泽国献蔽日帘可以却暑宝玩中有硫瓶珊瑚玦女珊瑚青螺巵五色文玉环金博山炉琥珀枕玛瑙彄云母屏九龙台灯百枝灯蓝田磬炤夜玑子帐紫玉笛皆汉唐奇货
　　司空图隐中条以松枝为笔曰幽人笔
　　房次律弟子金图十二嵗时手持水玉数珠光洁炤人唐彦猷作红丝砚自号为天下第一
　　郭从义掘地得緑玉四方小杵臼四角有小人坐顶傍有篆文仙台秘府小中臼元自诚有抵鹊盆色类珉夏月浸果果水皆寒冬月不冻郭江洲有占景盘以铜为之上出细管挿花可留十余日不败孙总监千金市緑玉一块嵯峨如山命工治之作博山炉顶上暗出香烟名不二山白乐天诗云银花不落从君劝【不落酒器】有水晶不落汉隐帝有小摩尼数珠冯夫人有葡萄镜杜光庭有骄龙杖红如猩血重若玉石似非竹木传为仙人所遗葛溪铁工制剪凿字曰二仪刀交股屈环遇物如风又有地中掘得金鹿银麕乃曹奴入献天子于洋水之物又有银防金狗之类皆古赂夷人之物若小铜猪狗牛羊等十二肖形亦墓中物也
　　西湖志云高宗幸张俊其所进御物有狮蛮乐仙带池靣玉带玉鹘兎带玉璧环花素玉高脚钟子玉枝梗玉杯玉东西杯玉香鼎玉盆玉古劔璏二十七件玉犀牛合白玻璃元盘玻璃花瓶玻璃枕玛瑙物二十件龙文鼎商彛高足彛商文彛周盘周敦周举罍兽耳周罍汝窑酒瓶二对有御宝画曹霸五花骢冯瑾霁烟长景易元吉写生花黄居宝竹雀呉道子天王张萱丛竹边鸾萱草山鹧黄筌鹧鸪萱草宗妇曹氏蓼岸杜庭珪明皇斫脍图有赵器踯躅鹌鹑杜竹思踯躅母鸡杜霄扑蝶巨然岚鎻翠峰徐熈牡丹易元吉写生杷董源夏山早行李煜林泉渡水人物荆浩山水呉元俞紫气星皆珍品也
　　欧阳通善餙文房其命藏砚室曰紫方馆贝光曰发光地菩萨研滴曰金小相镇纸曰小连城千钧史界尺曰由准氏笔曰畦宗郎君槽曰半身龙裁刀曰治书奴宝晋斋有天成砚山玉蟾蜍皆希世奇珍
　　古有神物如禹鼎知兴废瑞应图宝鼎不防自沸不炊自热不汲自满不举自藏呉明国贡尝燃鼎虢州铁镬大数围丁谖作九层博山炉上铸禽兽自动渤海贡玛瑙柜长三尺南昌国贡火玳瑁盆容十斛又贡紫磁盆可容五斗举之轻若鸿毛中朝有铜澡盆夜有人扣与长乐钟声相应汉武帝赐樱桃以赤瑛盘与桃一色周益公有鹤飞琖注酒则鹤飞干则就灭唐青玉枕冬暖夏凉醉者睡之即醒梦者游仙孙太医玉罗汉屏种种飞动汉宣帝有玉八角升西夷之贡水浇无暑火逼无寒唐有十二时盘用之随时转换物象子防换丑牛之类天帝流光爵置之日中则光气烛天南海有虾头杯陈思王有鹊尾杓欲劝者呼之即指其人王肃造铜防丸昼夜自转南中有风貍杖用指禽兽自毙取食随指如意含滙县东岸有圣鼓杖舟中有之波浪不敢冲激徐鳯缩节杖如笔管二十年毎年生一节后毎年减一节郭休有夜明杖朱色夜杖有光栁真龄寳一鐡拄杖宛转天成行则防响明皇有虹蜺屏赐贵妃上刻美人夜能下屏歌舞马弋山有紫芟席冬温夏凉秦始皇驱山铎击之声如霹雳内库有青酒杯纹乱如丝其薄如纸以酒注温然有暖气少如沸汤名自暖杯龟兹国进一枕如玛瑙枕之则十洲三岛四海五湖尽入梦中名游仙枕虢国夫人有夜明枕光炤一室无事灯烛田父得炤室玉王莽有灭瘢玉取玉槌碎涂瘢即灭唐顺宗时西域进龙虎玉一方为虎置之山岩百兽摄伏一圆为龙置之水中浪卷虹蜺扶余国有火玉色赤可以燃鼎尧时于河洛中得方尺玉板上图天地之形得金璧之瑞文字记造化之始禹游龙门神授玉简游东海得碧色玉圭楚州献玉印伯顔至于阗国凿井得玉佛高四尺炤之筋骨脉络俱见魏武后有玉鉢相盛转而不脱为西域鬼作唐肃宗赐李辅国香玉辟邪形高一尺五寸竒巧无比香闻数里入衣经年不灭唐代宗朝有十二玉棋子以按十二时字置水中逐时浮出不爽苏威有应日镜日蚀防分则镜靣昏处如之唐有瑞英帘人在帘内影之则遍身有光艶异夺目韩王元嘉有铜鹤樽酒满其腹则正立酒浅则倾覆长安殿角上有铜雀能鸣沈傅师得玉马能嘶杨光欣有玉龙腹中贮水口泻有笙簧声楚渔得禹支祁鎻唐翰林院有索铃河北用兵铃动索铃自鸣周世宗应气瓦二十四片应气敲之窦仪辨之不讹长陵有铜驼生毛毛上生花郫县有铜马能嘶长州倅防有铜龟背上应时现文李子长造木囚置苇上理囚狱不差则木囚伏否则木囚奋起周穆王有火齐镜灵王时有月镜其白如月汉高祖有表里镜可见五内舞溪石窟有方镜始皇号为炤骨镜荀讽有铁镜隋王度有炤疾镜疫病炤之即愈张敞得一镜炤之终身无病名无疾镜黄巢三方镜能见三方唐秦淮镜炤人五藏天宝时有水心镜七嵗大旱镜中龙口吐烟即唐有夷则镜得之井中燧铜镜向日则火生以艾就则燃任中宣有飞精镜后为神人持去王宗夀有铁镜不明一日发光因见市一青衣小儿欣然来回曰铁镜神物当还竟持去王防临造方丈镜炤见人马有百里镜可炤百里即献吕防正镜也秦宁县耕夫得镜炤之病热者心骨生寒故名生寒镜世有透光镜以镜承日光则镜铭二十字壁上了了分明知来镜炤之则见前途吉凶又有一镜以手循之中心铮铮有声名曰响镜史良姊有宝镜能见妖魅有道士持魇魅镜狐狸草木为祟炤之即见本形如劔若颛顼腾空劒指兵则胜匣中尝鸣楚王太阿劔一挥则三军流血汉高祖赤霄劔后主镇山劔宋青春有青龙劔唐徳宗有火精劔夜有光明朱善存家有芝烟劔太平则芝生胡识破山劔钱塘闻人绍有灵宝劔
　　已上种种皆宇宙间神奇秘宝终为造化収拾安得流落尘世虽曰兵火变迁恐亦于此无恙古云玩物丧志此非丧志物也用録以广闻见图画神异若汉刘褒北风图见者皆寒云汉图见者多热王善画六马滚尘图后竟失去唐有龙水图将练为服釜中二龙飞去周益公画岳州图谯楼时时换牌赵顔得画女障能下障与顔为妻生子韦叔文画马朱色岳神索之改名而第赵浍画儿啼图僧夜闻儿哭诘浍以笔作乳防入儿口遂止冯绍正画龙未终见白气就庑檐出入池中雷大作亷广画二鬼兵图一夕风鬼兵交战张僧繇画佛夜间发光信州画罗汉能飞动王元俊画扇壁上客至防去曹不兴画屏汚墨防即添作蝇孙权视为真蝇用手拂去镇江兴国寺苦鸽宿粪汚佛张僧繇于两壁画鹰鹞鸽再勿入云光寺有七鸽图于西壁未完其一云为飞去长兴成山寺壁画猿鹤长能飞走顾光宝画狮絶疟狮口有血淋漓何尊师画猫则防潜避石恪画飞防张之则鼠不入室杨子华画马夜有蹄齧嘶声韩干画马神人来索唐呉道子恶僧画驴壁间一夜僧房家具踏破无留呉画五龙图天欲大即生烟雾张藻一手双笔画二木枝一枯一荣贾秋壑遇一道人画莲风来则莲叶揺动此皆神妙莫测不可晓也要皆古人元气所钟以侔造化
　　清赏诸论
　　论古铜色
　　高子曰曹明仲格古论云铜器入土千年者色纯青如翠入水千年者则色緑如皮皆莹润如玉未及千年虽有青緑而不莹润此举大槩未尽然也若三代之物迄今何止千年岂尽莹润而青緑各纯者也若云入土则青入水则緑其水银并褐色黑漆古者此又埋于何地者也凡三代之器入土年远近山冈者多青山气湿蒸鬰而成青近河源者多緑水气卤浸润而成緑余见一物乃三代欵识半身水浸年远水痕涸溢数层此为入水无疑而色乃纯青其着水潭底方寸少黄緑色则水土之说岂尽然哉余思铸时铜质清莹不杂者多发青质之浑杂者多发緑譬之白金成色足者作器纯白乆乃发黒不足色者久则发红发緑此论质不论制理可推矣他如古墓中近尸者作水银色然水银色亦分二种有银色有铅色惟镜居多古者尸以水银为殓彼世死者以镜相遗殓者即以镜殉取炤幽防之义故铜质清莹者先得水银沾染年久入骨满背成银千古亮白谓之银背其有先受血水秽汚始受水银侵入其铜质原杂则色如铅年远色滞谓之铅背其有半水银半青緑硃砂堆者先受血肉秽腐其半日久酿成青緑其半浄者乃染水银故一镜之背二色间杂也今之镜以银背为上铅背次之青緑又次之又若铅背埋土年远遂变纯黑为之黒漆背此价又高而此色甚易为假至有古铜鼎鼐尊彛亦有水银色者何也此在墓中得水银散漫之气治染而成故惟一角一耳一傍有之或地近生水银处亦成此色所以鼎彛无全身水银色者而钟磬则万无一二也上古铜器以质厚为佳年既久远土锈侵骨质已松脆厚者尚有受用薄者若少击搏不破即裂又如无青緑而纯紫褐色者曹明仲以为人间流传之色非也三代之物因入土沉埋后人方得集以传世若云三代流传到今方有此色何能在世数千年不为兵燹销烁破损沉沦者耶此等器皿出自高阜古塜砖宫石室燥地秘藏又无水土侵剥又无尸气染惹列之石案间惟地气蒸润且原制精美光莹变为褐色纯一不杂故鼎彛居多而小物并秦汉物褐色絶少近见褐色上有青緑防子乃出土之后人以醎酸之味侵染乃尔非透骨緑色故褐色上有云头片芝蔴防朱砂斑并緑翠雪防者此为传世物也非传世上三五千年始成褐色故古铜以褐色为上水银黑漆鼎彛为次青緑者又次之也若得淳青緑一色不杂莹若水磨光彩射日者又在褐色之上昔宣庙喜仿褐色故宣铜此色为多凡铜器出自三代不惟青緑莹润其质其制其花纹欵识非后人可能彷佛自不容伪若明仲云必三代之物方有硃砂斑此大误矣宋元之物亦有大片硃斑若鱼子者更多盖受人血气侵染便成硃斑亦有二三层堆叠者刀刮摩擦不可泯也岂尽三代物哉不可不攷
　　新旧铜器辨正
　　三代之器钟鼎居多且大容升斗虽有商质周文之说然质者未尝不文文者未尝不质其质者制度尚象欵识防模铸法工巧何文如之其文者雕篆虽细文理不繁瑱嵌虽工而矩度混厚质亦在也夏嵌用金银细嵌云雷纹片用玉与碧瑱剜嵌美甚曹云商无嵌法非也商亦有之惟多金银片而少云雷丝嵌细法今之巧匠伪造夏商瑱嵌者以金银之色古今所同可以即为而玉与碧瑱碾法土锈似不容假近乃捜索古塜遗弃环佩充珥瑱珈琫珌等物裁为方圆规制以嵌彛鼎令人眼生虽识者必曰此古琢玉石岂非三代物哉毎得高值孰知古嵌一物周身无一处完整非剥落即为青緑锈结遮掩或隐或露之妙古雅出自天然若今嵌必凿完全片段或嵌或遗状土剥落方以法蜡遮餙何待目力入手可辩唐天寳时有局铸花纹细宻可爱全尚华藻于三代之制或改为锦地或改防龙为螭或改雷纹为方胜或易篆欵为书真书于上古淳朴之意大左更恨质薄取便一时无意千古近有青緑硃砂堆积瓶壶器皿内有水锈烂孔或锄击蔑裂后人収拾以药补缀持诱市值此皆唐时局铸物也原非伪造古铸工匠精细拨防清楚纹内地子光滑即转角方圎深窍有如刀锤雕刻花地爽朗周身如一并无砂眼欠缺分地不匀之病夫欵为制度规式识为纪功铭篆故三代钟鼎隂识字有百十之多即薛尚功刻钟鼎篆二十卷其篆文可攷若汉唐以下即阳识矣而铭亦不古间有隂识亦非钟鼎古文篆法盖阳识刻印印蜡为之甚昜隂识以蜡剔起字画翻砂成隂为之甚难少有不到字画冺灭其精神摩弄后逈不及故秦汉之物不及三代唐宋之物不及秦汉也然秦汉不及三代唐宋不及秦汉者非人力不到而质料不精但秦汉之匠拙而不善模三代之精工唐宋之匠巧而欲变三代之程式所谓世代不及伤拙伤巧故也孰知愈
　　巧愈拙愈工愈失敦朴古雅三代之不可及也反谓已能胜之改式改纹务尚形似所谓丑妇效颦愈逞丑态耳近有真正民间之器无功可纪原无识文今以刀刻钟鼎相似篆文磨熟刀痕加以药反失真趣赏鉴家入手即洞识矣可弄愚者我朝宣庙铜器甚有精者制度亦雅摩弄极工然多小物如百折彛炉乳炉雪防金片贴铸防耳彛炉石榴足者更佳赤金霞片小元鼎炉象头鬲炉五供养细腰槖盘鏒金双螭筯架香合匙瓶蟠螭镇纸种种精甚大如鼎炉角端兽炉方耳壶商从尊精美可爱模式古雅惜不多见其底识文用匾方印子阳铸大明宣德年制真书字画完整印地光滑防色可爱他如判官耳鸡腿脚匾炉翻环六棱靣铸鏒金畨字花瓶四方直脚炉翻环元瓶若凿钱文漏空桶炉皆下品也宣铸多用防茶鏒金二色防茶以水银浸擦入肉薰洗为之鏒金以金铄为泥数四涂抹火炙成赤所费不赀岂民间可能彷佛但宣铜花纹者甚少余在京师仅见一二商鼎式者腰花佳甚后此景泰成化年间亦有此色彛炉用两狮头为耳复用赤金厚片作云鸟形贴铸其底识无印文惟用药烧景防年制等字隐隐在内初玩不辩较之宣庙逈不及矣
　　新铸伪造
　　近日山东陜西河南江苏等处伪造鼎彛壶觚尊瓶之类式皆法古分寸不遗而花纹欵识悉从古器上翻砂亦不甚差但以古器相形则逈然别矣虽云摩弄取滑而入手自麄虽妆防美观而气质自恶其伪制法铸出剔摩光净或刀刻纹理缺处方用井花水调泥矾浸一伏取起烘热再浸再烘三度为止名作脚色候干以磠砂胆矾寒水石硼砂金丝矾各为末以青盐水化净笔蘸刷三两度后一二日洗去干又洗之全在调停顔色水洗功夫须三五度方定次掘一地坑以炭火烧红令遍将酽醋泼下坑中放铜器入内仍以醋糟罨之加土覆实窖藏三日取看即生各色古斑用防擦之要色深者用竹叶烧烟薰之其防缀顔色有寒煴二法均用明乳香令人口嚼濇味去尽力配白蜡镕和其色青以石青投入蜡内緑用四支緑红用硃砂煴用防多寒则乳防相半以此调成作防缀凸起顔色其堆垒用卤锈针砂其水银色以水银砂锡涂抹鼎彛边角上以法防顔色罩盖隐露防少以愚家用手揩摩则香腥触鼻洗不可脱或做成入卤咸地内埋藏一二年者似有古意又若三代秦汉时物或落一足或堕一耳或伤器体一孔一缺者此非伪造近能作冷冲热冲冷焊软铜冲法古色不变惟热冲者色较他处少黒若用铅补并令焊者悉以法防填餙器内以黄泥调稠遮掩作出土状态此实古器惟少周全较之伪物远甚又等屑凑旧器破败者件件皆古惟做手乃新谓之改锹余在京师见有二物一子父鼎小而可用花纹制度人莫不爱其伪法以古壶盖作肚屑凑古墓铜器飞龙脚焊上以旧鼎耳作耳造成一炉谓旧物也一方亚虎父鼎内外水银无一防斧凿初议价值百金制在五寸适用可玩人争购之余玩再三识其因古水银方镜破碎截为四块四靣冷焊屑凑古炉耳脚制成工巧可为精雅余一识破众以为然后竟不知何去若此做手技妙入神元时杭城姜娘子平江王吉二家铸法名擅当时其拨蜡亦精其炼铜亦浄细巧锦地花纹亦可人目或作鏒金或就本色传之迄今色如蜡茶亦为黑色人多喜之因其制务法古式様可观但花纹细小方胜龟纹居多平江王家铸法亦可炼铜莹浄拨蜡精细但制度不佳远不如姜近日淮安铸法古瑬金器皿有小鼎炉香鸭等物做旧颇通人不易识入手腻滑摩弄之功亦非时日计也外此有大香猊香鹤铜人烛台香毬酒炉投壶百斤兽盖香炉花瓶火盆等物此可补古所无亦为我朝铸造名地
　　论宣铜倭铜炉瓶器皿
　　古无铜小香炉即博古图为帝王収藏仅有一二遗式后有小鼎炉兽炉博山炉高二寸许者不知汉唐人何用想亦墓中物也亦有中様鼎炉兽靣脚桶炉止可清供不堪焚香手玩近有潘铜打炉名假倭炉此匠防为浙人被虏入倭性最巧滑习倭之技在彼十年其凿嵌金银倭花様式的传倭制后以倭败还省在余家数年打造如倭尺内藏十件文具折叠剪刀古人未有其铜合子途利筒彞炉花瓶无一不妙此真倭物也故其初出价高炼铜鏒金凿嵌金银花巧精妙与倭无二若近日呉歙之制较潘似胜但制度花巧与古人彛鼎之义殊无取法又如以黄铜去腥假名钩金打造方圆鼎炉彛炉花纹以博古图为式外抹金叶此等置之何地惟可作神佛供也初年潘铜似不可得有则宝之后世必有好尚之者外如倭人凿铜细眼罩盖薰炉亦美更有鏒金香盘口面四傍坐以四兽上用凿花透空罩盖用烧印香雅有幽致又若酒铫水礶吸水小铜中丞抹金铜提盔铠腰刀鎗劔五供养莲花架紫铜汤壶小钹小塔礶罩合槟榔合石灰礶刮锈铜刡海螺鼻铜镜铜鼓供献盘槖碟子凿花金钱鏾花银钱凿银细花卷段凿金大小戒指上嵌竒石种种精妙不能悉数无地不有机巧信哉近日呉中伪造细腰小觚敞口大觚方圆大尊花素短觯雪金防防耳彛炉细嵌金银碧瑱鼎炉香奁牺尊团螭镇纸细嵌天鹿辟邪象礶水银青緑古镜二寸高小汉壶方瓶鏒金观音弥勒种种色様防式可观自多雅致若出自徐守素者精致无让价与古值相半其质料之精摩弄之宻功夫所到继以嵗月亦非常品忽忽成者置之高斋可足清赏不得于古具此亦可以想见上古风神孰云不足取也此与恶品非同日语者鉴家当共赏之
　　论古铜器具取用
　　上古铜物存于今日聊以适用数者论之鼎者古之食器也故有五鼎三鼎之説今用为焚香具者以今不用鼎供耳然鼎之大小有两用大者陈于防堂小者寘之斋室方者以飞龙脚文王鼎为上赏兽吞真脚亚虎父鼎商召父鼎周花足鼎光素者如南宫鼎为次赏若周象簠鼎腹壮而膀脚肖鸡腿又如百乳鼎者皆下品也方之小者有周王伯鼎单从鼎周丰鼎又若方四五寸许青緑或鏒金小方鼎式法文王王伯鼎制者可宜书室薰燎皆唐之局铸元姜娘子铸也纹片精美制度可观其圆鼎三兽靣者如商父乙鼎父已鼎父癸鼎若癸鼎圆腹者若商子鼎秉仲鼎象形饕餮鼎立戈季防鼎光素者如商鱼鼎周益素腹口下防束者若商乙毛鼎蝉纹鼎父甲鼎公非鼎僘口者如飞龙脚子父鼎皆可入上赏圆之小者如周大叔鼎垂花鼎周防鼎唐三螭鼎俱堪入清供但式少大雅耳他如腹鸡腿方耳环耳僘口鼎炉俱不堪玩为下品也彛炉式如周甗彛父辛彛商虎首彛百折彛方者如己酉彛竒者如百乳彛皆堪为堂上焚具他如彛敦鬲炉等件虽古不堪清供如得商母乙鬲周蔑敖鬲饕餮鬲周师望敦兕敦翼敦亦可充堂中几筵之供已上式载博古图中可用按图索视巵者古酒器也义取上穷而危知节则无危矣寓戒之之意其制如盂双耳外乗又如腰腹翼耳俗云人靣杯者是也杯亦古酒器也以牛首为制加以笼络亦戒贪逸之意诗云酌彼兕觥【以牛角为之】制以此耳今之杯制不一而独无此式匜者矫口坦腹一揑手或三足或圆足如鸭形者是也古人以为盥洗注水之具今俗以巵为匜以匜为巵名金银酒器者误矣盘而洗浅盘用以承弃水内有铭篆者有招耳上冲者有盘内种种海兽者或用三蹲螭为足或雷纹圆足者又名彛盘俗指为防血盘非也今可用作香橼盘其洗用以盥手故纹用双鱼用菱花有三乳足者有圆足者傍有兽面翻环者今用以注水为几筵主宾酧酢涤器似得古人遗意又有似洗而双作掇手者名杵亦可作洗用觚尊觯皆酒器也三器俱可挿花觚尊口敞挿花散漫不佳须打锡套管入内収口作一小孔以管束花枝不令斜倒又可注滚水挿牡丹芙蓉等花非此花不可久古之壶瓶用以注酒观诗曰清酒百壶又曰瓶之罄矣若古素温壶口如蒜榔式者俗云蒜蒲瓶乃古壶也极便滚水挿牡丹芍药之类塞口最惟质厚者为佳他如栗纹四环壶方壶匾壶弓耳壶俱宜书室挿花以花之多寡合宜此五品分置若周之蟠螭瓶螭首瓶俗云观音瓶者今之酒壶全用此式更变汉之麟瓶形若瓠子稍弯背有提此瓶也俗例为瓠子壶类误矣另有瓠壶取诗云酌之以匏之义今以此瓶注水灌溉花草雅称书室育蒲养兰之具周有蟠虬瓿鱼瓶罂瓶与上蟠螭首二瓶俱可为多花之用又若今之杖头用鸠老人多咽鸠能治咽之义故三代有鸠鸟杖头周身金银瑱嵌又见有飞鸠杖头周身鏒金用以作棕竹杖餙妙甚若汉之蟠龙蟠螭杖头形若槌此便不如三代之雅若汉之编钟小而有韵者颇宜书斋清响但得宫商二音为最古之布钱有金嵌字者可作界画轴用小様提卣可作糊斗如伯盏颒盘季姜盂两耳杯制小可作研傍笔洗镜为人所必用若秦陀光背质厚无纹极有受用防如银背海兽蒲桃荔枝五岳图形十二生肖宝花云龙十二符四灵三瑞三神八卫六花浮水七乳四乳十六花蟠螭龙鳯雉马等背俱妙须用清莹如水分毫不杂俗谓面无打搅轮转周圆形影不改为贵又有如钱小镜光背花背面无瘢痕更有满背嵌金嵌银片子鏾花小镜极可人意价亦高贵似不易得防具用之山逰寺宿亦不可少鉴赏以大径尺外圆镜并三寸以上至如钱小镜为上格其他五七寸者次之菱花八角方镜悉不取也轩辕毬镜可作卧榻前悬挂未必远邪聊取意耳古铜腰束縧钩甚多有盈尺长者其制不一有金银碧瑱嵌者有片金商者有等用兽面鱼肚者皆三代物也他如羊肠钩螳蜋捕蝉钩鏒金者皆秦汉物也无可用处静室中以之悬壁挂画挂劔挂尘拂等用甚雅若鴈足灯鳯龟灯有柄行灯用以秉烛驼灯羊灯犀灯用以燃油此皆文具一器又如盈尺浅盘有三足者制极精雅乃古之承盏盘也盏如圆盂有耳环掇手此汉物也古彛皆有舟舟即今之承盏盘也往往有此且纹色甚佳今用为香橼槖具别无取用毎有虾防蹲螭其制甚精古人何用今以镇纸又有大铜伏虎长可七八寸重有三二斤者亦汉物也此皆殉葬之器今以压书余得一研炉长可一尺二寸濶七寸左稍低铸方孔透火炙砚中一寸许稍下用以暖墨阁笔右方置一茶壶可茶可酒以供长夜客谈其铭曰蕴离火于坤德兮回春阳于坚氷释陶冻淩兮沐清泚于管城是以三冬之业不可一日无此于灯檠间也凡此数者岂皆吾人所不当急而为玩物例哉书斋清赏借此悦心当与同调鉴家品藻
　　论汉唐铜章
　　古之铜章后先出土者何止千万即顾氏印薮犹云未备余先三入燕市収有千方十年之值高下逈异向无官私之别今则分王侯伯长为官印而价倍于往时以姓氏为私印价则较常亦倍矣官私之内又多珍尚有玉有金有银有玛瑙琥珀宝石有磁烧官哥青东三窑为多凡此印章面用斗钮间有以鹿为钮以瓦为钮者其铜章之钮以龟以螭以辟邪以驼以鳬以虎以坛以兎以瓦以鱼以钱以覆斗以环以四连环以亭以鼻以异兽以鹿以羊以马以狻猊以豸钮用鏒金涂金细错金银商金而制度之妙有如一方六面皆文子母一套母则钮铸母兽子则子兽套成如母抱子内中或三方有文余得一印子母二套三印俱文此又官私之中值之最上者也亦不多得其镌玉之法用力精到篆文笔意不爽丝发此必昆吾刀刻也即汉人双钩碾玉之法亦非后人可拟故玉章宝章更为鉴家珍重古人印文姓氏之外字及小字【即乳讳也】别无闲散道号家世名位引用成语惟臣某印汉之君臣闗防奏启扣以小印又如封之一字古亦无之后人创始古之白记即封字意也曾见一印文曰某氏私记宜身致前廹事无闲愿君自发封完印信此唐宋印也汉人无此等语即单字象形禽鸟龙虎双螭芝草圆印有之子孙永寳宜尔子孙子孙世昌等印为闲文矣汉之官印似有印箱佩余得一铜箱髙下八分方寸五分制若今之官印匣同前后铸有合扇鎻钮事件傍有鼻耳可贯绳索防佩箱外青緑莹然内藏子母印章一套此亦小铜器中一竒物也近日闗中洛下利徒翻铸假印伙入真正以愚收藏若军司马王任日利不一而足且不易辨今之刻拟汉章者以汉篆刀笔自负至有好竒刻损边傍残缺字画谓有古意可发大噱即印薮六帙内无十数伤损印文即有伤痕乃入土久逺水锈剥蚀或贯泥沙剔洗损伤非古文有此欲求古意何不法古篆法刀法而乃法其后人损伤形似此又近日所当辨正若诸名家自无此等又如青田石中有灯光石莹洁如玉炤之真若灯辉近更难得价亦踊贵内有防汚者不佳外此有白石有红黄青黑等石又有黑白间色红黄间色温润坚细可作图书旧人喜刻此石为钮若鬼功毬钮余曾见有自外及内大小以渐滚动总十二层至中小毬如菉豆止不知何法刻成真鬼功也吾杭旧有刻银称最者惟岑东云沈葑湖二人极工雕模岑更善于连环三五层叠并奇异锦纹套挽等钮其刻文亦高于沈而沈之刻文不足取也后有効者甚乏古雅意趣此亦印章中一善技也故并録之若闽中牙刻人马为钮者是为印章疽毒虽工何为
　　刻玉章法
　　王心鲁云刻玉之法别无药物烘炙诡异并引用陶隠居蟾酥昆吾刀説余之所受惟用真正花钢煆而为刀濶五分厚三分刀口平磨取其平尖锋头为用将新旧玉章篆文以木制架钤定用刀随文镌之一刀勿入再锲一刀多则三锲玉屑起矣但勿可以力胜胜则滑而难刻运刀以腕更置砺石于傍时时磨刀使锋铓坚利无不胜也余见心鲁刻玉精妙俨若汉章且此君仿季直表细书并篆文亦佳故具载之
　　论官哥窰器
　　高子曰论窰器必曰柴汝官哥然柴则余未之见且论制不一有云青如天明如镜薄如纸声如磬是薄磁也而曹明仲则曰柴窰足多黄土何相悬也汝窰余尝见之其色卵白汁水莹厚如堆脂然汁中棕眼隐若蟹爪底有芝蔴花细小挣钉余藏一蒲芦大壶圆底光若僧首圆处宻排细小挣钉数十上如吹埙収起嘴若笔防仅二寸直槊向天壶口径四寸许上加罩盖腹大径尺制亦竒矣又见碟子大小数枚圆浅瓮腹磬口泑足底有细钉以官窰较之质制滋润官窰品格大率与哥窰相同色取粉青为上淡白次之油灰色色之下也纹取氷裂鳝血为上梅花片墨纹次之细碎纹纹之下也论制如商庚鼎纯素鼎葱管空足冲耳乳炉商贯耳弓壶大兽面花纹周贯耳壶汉耳环壶文已尊祖丁尊皆法古图式进呈物也俗人凡见两耳壶式不论式之美恶咸指曰茄袋瓶也孰知有等短矮肥腹无矩度者似亦俗恶若上五制与欱姬壶様深得古人铜铸体式当为官窰第一妙品岂可槩以茄袋言之又如葱管脚鼎炉环耳汝炉小竹节云板脚炉冲耳牛奶足小炉防耳彛炉盘口束腰桶肚大瓶子一觚立戈觚周之小圜觚素觚纸槌瓶胆瓶双耳匙筯瓶笔筒笔格元葵笔洗桶様大洗瓮肚盂鉢二种水中丞二色双桃水注立卧卧茄水注匾浅磬口槖盘方印色池四入角委角印色池有文图书防耳彛炉小方蓍草瓶小制汉壶竹节叚壁瓶凡此皆官哥之上乗品也桶炉六棱瓶盘口纸槌瓶大蓍艸瓶鼓炉菱花壁瓶多嘴花礶肥腹汉壶大椀中椀茶盏茶托茶洗提包茶壶六棱酒壶壶莲子壶方圆八角酒酒杯各制劝杯大小圆碟河西碟荷叶盘浅碟桶子篐碟縧环水池中大酒海方圆花盆菖蒲盆底龟背縧环六角长盆观音弥勒洞宾神像鸡头礶防斗圆砚筯搠二色文篆书象棋子齐筯小碟螭虎镇纸凡此皆二窰之中乗品也又若大双耳高瓶径尺大盘夹底骰盆大撞梅花瓣春胜合棋子礶大匾兽耳彛敦鸟食礶编笼小花瓶大小平口药镡眼药各制小礶肥皁礶中菓盒子蟋蟀盆内中事件佛前供水碗束腰六脚小架各色酒案盘碟凡此皆二窰之下乗品也要知古人用意无所不到此余槩论如是其二窰烧造种种未易悉举例此可见所谓官者烧于宋修内司中为官家造也窰在杭之鳯凰山下其土紫故足色若铁时云紫口铁足紫口乃器口上仰泑水流下比周身较浅故口防露紫痕此何足贵惟尚铁足以他处之土咸不及此哥窰烧于私家取土俱在此地官窰质之隐纹如蟹爪哥窰质之隐纹如鱼子但汁料不如官料佳耳二窰烧出器皿时有窰变状类蝴蝶禽鱼麟豹等象布于本色泑外变色或黄黑或红紫形肖可爱是皆火之文明幻化否则理不可晓似更难得后有董窑乌泥窰俱法官窰质粗不润而泑水燥暴溷入哥窰今亦传世后若元末新烧宛不及此近年诸窰美者亦有可取惟紫骨与粉青色不相似耳若今新烧去诸窰远甚亦有粉青色者干燥而无华即光润者变为緑色且索大价愚人更有一种复烧取旧官哥磁器如炉欠足耳瓶损口棱者以旧补旧加以泑药裹以泥合入窰一火烧成如旧制无异但补处色浑而本质干燥不甚精采得此更胜新烧奈何二窰如葱脚鼎炉在海内仅存一二乳炉花觚存计十数彛炉或以百计四品为鉴家至宝无恠价之忘值日就增重后此又不知凋谢如何故余毎得一覩心目爽朗神魂为之飞动顿令腹饱岂果躭玩痼僻使然更伤后人闻有是名而不得见是物也慨夫
　　论定窰
　　高子曰定窰者乃宋北定州造也其色白间有紫有黑然俱白骨加以泑水有如泪痕者为最故苏长公诗云定州花磁琢如玉其纹有画花有绣花有印花纹三种多用牡丹萱草飞鳯时制其所造器皿式多工巧至佳者如兽面彛炉子父鼎炉兽头云板脚桶炉胆瓶花尊花觚皆畧似古制多用已意此为定之上品余如盒子有四子口者有内替盘者自三四寸以至寸许大亦多甚枕有长三尺者制甚可头余得一枕用哇哇手持荷叶覆身叶形前偃后仰枕首适可巧莫与并瓶式之巧百出而碟制万状余有数碟长様两角如锭起傍作四折又如方式四角耸若莲瓣而傍若莲卷或中作水池傍作濶边可作笔觇此皆上古所无亦烧人物仙人哇子居多而兜头观音罗汉弥勒像貎形体眉目衣折之美克肖生动其小物如水中丞各色瓶礶自五寸以至三二寸高者余见何止百十而制无雷同更有灯檠大小椀酒壶茶注式有多种巧者俱心思不及其水注用蟾蜍用茄用鸟兽种种入神若巨觥承盘巵匜盂斝柳斗柳升柳巴其编条穿线模塑毫丝不断又如菖蒲盆底大小水底尽有可观更有坐墩式雅花囊元腹口坦如槖盘中孔径二寸许用挿多花酒囊圆腹僘口如一小碟光浅中穿一孔用以劝酒式类数多莫可名状诸窰无与比胜虽然但制出一时工巧殊无古人遗意以巧惑今则可以制胜古则未也如宣和政和年者时为官造色白质薄土色如玉物价甚高其紫黑者亦少余见仅一二种色黄质厚者下品也又若骨色青溷如油皮者彼地俗名后土窰又其下也他如高丽窰亦能綉花盏瓯式有可观伹质薄而脆色如月白甚不佳也近如新烧文王鼎炉兽面防耳彛炉不减定人制法可用乱真若周丹泉初烧为佳亦须磨去满面火色可玩若玉兰花杯虽巧似入恶道且轮廻甚速又若继周而烧者合炉桶炉以鎻子甲毬门锦龟纹穿挽为花地者制作极工不入清赏且质较丹泉之造远甚元时彭君宝烧于霍州者名曰霍窰又曰彭窰效古定折腰制者甚工土骨细白凡口皆滑惟欠润泽且质极脆不堪真赏往往为牙行指作定器得索高资可发一哂
　　论诸品窰器【龙泉窰　章窰　古磁窰　大食窰吉州窰　建窰　均州窰　玻璃窰】
　　定窰之下而龙泉次之古宋龙泉窰器土细质薄色甚葱翠妙者与官窑争艶但少纹片紫骨铁足耳其制若瓶若觚若蓍草方瓶若鬲炉桶炉有耳束腰小炉菖蒲盆底有圆者八角者葵花菱花者各様酒骰盆其氷盘之式有百棱者有大圆径二尺者外此与菖蒲盆式相同有深腹单边盥盆有大乳鉢有葫芦瓶有酒海有大小药瓶上有凸起花纹甚精有坐鼓高墩有大兽盖香炉烛台花瓶并立地挿梅大瓶诸窰所无但制不甚雅仅可适用种种器具制不法古而工匠亦拙然而器质厚实极耐磨弄不易茅蔑【行语以开路曰蔑损失些少曰茅】但在昔色以不同有粉青有深青有淡青之别今则上品仅有葱色余尽油青色矣制亦愈下有等用白圡造器外涂泑水翠浅影露白痕此较龙泉制度更觉细巧精致谓之章窑因姓得名者也有吉州窰色紫与定相似质粗不佳建窰器多窰口碗盏色黑而滋润有黄兎毫斑滴珠大者为真但体极厚薄者少见有大食窰铜身用药料烧成五色有香炉花瓶盒子之类窰之至下者也又若玻璃窰出自岛夷惟粤中有之其制不一奈无雅品惟瓶之小者有佳趣他如酒钟高礶盘盂高脚劝杯等物无一可取色有白纒丝鸭緑天青黄锁口三种俱可观但不耐用耳非鉴赏佳器若均州窰有硃砂红葱翠青俗谓莺哥緑茄皮紫红若胭脂青若葱翠紫若墨黑三者色纯无少变露者为上品底有一二数目字号为记猪肝色火里红青緑错襍若垂涎色皆上三色之烧不足者非别有此色様俗即取作鼻涕涎猪干等名是可笑耳此窰惟种蒲盆底佳甚其他如坐墩炉盒方瓶礶子俱以黄沙泥为坯故器质粗厚不佳杂物人多不尚近年新烧此窰皆以宜兴沙土为骨泑水防似制有佳者但不耐用俱无足取
　　论饶器新窰古窰
　　古之饶器进御用者体薄而润色白花青较定少次元烧小足印花内有枢府字号者价重且不易得若我明永乐年造压手杯坦口折腰沙足滑底中心画有双狮滚毬毬内篆书永乐年制四字细若粒米为上品鸳鸯心者次之花心者又其次也杯外青花深翠式様精妙传用可久价亦甚高若近时仿效防制蠢厚火底火足畧得形似殊无可观宣德年造红鱼杯以西红寳石为末图画鱼形自骨肉烧出凸起宝光鲜红夺目若紫黑色者火失手似稍次矣青花如龙松梅茶杯人物海兽酒杯硃砂小壶大椀色红如日用白鎻口又如竹节罩盖瀂壶小壶此等发古未有他如妙用种种惟小巧之物最佳描画不茍而炉瓶盘碟最多制如尝品若罩盖匾礶僘口花尊蜜渍桶礶甚美多五彩烧色他如心有坛字白瓯所谓坛琖是也质细料厚式美足用真文房佳器又等细白茶盏较坛盏少低而瓮肚釜底线足光莹如玉内有絶细龙鳯暗花底有大明宣德年制暗欵隐隐橘皮纹起虽定磁何能比方直一代絶品惜乎外不多见又若坐墩之美如漏空花纹填以五色华若云锦有以五彩实填花绚艶恍目二种皆深青地子有蓝地填画五彩如石青剔花有青花白地有氷裂纹者种种様式似非前代曾有成窰上品无过五彩蒲萄口匾肚杯式较宣杯妙甚次若草防可口子母鸡劝杯人物莲子酒盏五供养浅盏草防小琖青花纸薄酒琖五彩齐筋小碟香盒各制小礶皆精妙可人余意青花成窰不及宣窰五彩宣庙不如宪庙宣窰之青乃苏浡泥青也后俱用尽至成窰时皆平等青矣宣窰五彩深厚堆垜故不甚佳而成窰五彩用色浅淡颇有画意此余评似确然允哉
　　世宗青花五彩二窰制器悉备奈何饶土入地
　　渐恶较之二窰往时代不相侔有小白瓯内烧茶字酒字枣汤姜汤字者乃世宗经箓醮坛用器亦曰坛盏制度质料逈不及茂陵矣嘉窰如磬口馒心圆足外烧三色鱼匾盏红铅小花盒子其大如钱二品亦为世珍小盒子花青画美向后恐官窰不能有此物矣得者珍之
　　论藏书
　　高子曰藏书以资博洽为丈夫子生平第一要事其中有二説焉家素者无资以蓄书家丰者性不喜见书故古人因贫日就书肆隣家读者有之求其富而好学者则未多见也即有富而好书不乐读诵务得缮本绫绮装置之华斋以其观美尘积盈寸经年不识主人一靣书何益哉噫能如是犹胜不喜见者矣藏书者无问册帙美恶惟欲捜竒索隐得见古人一言一论之秘以广心胸未识未闻致于梦寐嗜好远近访求自经书子史百家九流诗文传记稗野杂著二氏经典靡不兼収故常景躭书毎见新异之典不论价之贵贱以必得为期其好亦专矣故积书充栋类聚分门时乎开函摊几俾长日深更沉潜玩索恍对圣贤面谈千古悦心快目何乐可胜古云开卷有益岂欺我哉不学无术深可耻也又如宋元刻书雕镂不茍较阅不讹书冩肥细有则印刷清朗况多竒书未经后人重刻惜不多见佛氏医家二类更富然医方一字差误其害匪轻故以宋刻为善海内名家评书次第为价之重轻若坟典六经骚国史记汉书文选为最以诗集百家次之文集道释二书又其次也宋人之书纸坚刻软字画如冩格用单边间多讳字用墨稀薄虽着水湿燥无烟迹开卷一种书香自生异味元刻仿宋单边字画不分麄细较宋边条濶多一线纸松刻硬用墨秽浊中无讳字开卷了无嗅味有种官劵残纸背印更恶宋板书刻以活衬竹纸为佳而蚕茧纸鹄白纸藤纸固美而存遗不广若糊禙宋书则不佳矣余见宋刻大板汉书不惟内纸坚白毎本用澄心堂纸数幅为副今归呉中真不可得又若宋板遗在元印或元补欠缺时人执为宋刻元板遗至
　　国初或国初补欠人亦执为元刻然而以元补宋其去犹未易辩以国初补元内有单边双边之异且字刻逈然别矣何必辩论若国初慎独斋刻书似亦精美近日作假宋板书者神妙莫测将新刻模宋板书特抄防黄厚实竹纸或用川中茧纸或用糊禙方帘绵纸或用孩儿白鹿纸筒卷用槌细细敲过名之曰刮以墨浸去嗅味印成或将新刻板中残缺一二要处或湿霉三五张破碎重补或改刻开卷一二序文年号或贴过今人注刻名氏留空另刻小印将宋人姓氏扣填两头角处或妆茅损用砂石磨去一角或作一二缺痕以燎火燎去纸毛仍用草烟薰黄俨状古人伤残旧迹或置蛀米柜中令防蚀作透漏蛀孔或以铁线烧红锤书本子委曲成眼一二转折种种与新不同用纸装衬绫锦套殻入手重实光腻可观初非今书彷佛以惑售者或札伙囤令人先声指为故家某姓所遗百计瞽人莫可窥测多混名家収藏者当具真眼辨证
　　论歴代碑帖
　　高子曰论古书法有三十六种又唐度论有十体韦绩纂书列为五十六种僧梦英又作十八体书何纷纷多也此好竒者引证传闻捜剔怪诞兼以臆说附防立为名目且内多重复今人学书于大小篆书八分书草楷行书工此数者而精之足矣何必多求但诸体书法传之世间亦少虽欲求工无式可拟拟而无法出自杜撰反为大方耻也凡帖莫不祖自淳化阁帖而阁帖亦本秦汉晋唐碑刻故有祖石刻本用便观览即如阁帖之外有
　　绛帖【宋潘思旦以淳化帖增入别帖摹于山西绛州计二十卷北纸北墨极有精神帖比淳化高二字】潭帖【庆厯间僧希白重摹刻于潭州风韵和雅血肉停匀形势俱圆颇乏峭健之气】
　　秘阁续帖【元祐中哲宗除淳化帖外增刻他帖于秘阁为之续帖】
　　淳化祖石刻【后主命徐铉以所藏法帖勒石名升元帖在淳化前故名祖刻】
　　太清楼帖【大观年中徽宗以淳化帖考选数帖重刻于太清楼下模自蔡京恣意草率笔偏手纵无复古意頼刻手精工犹胜他帖】
　　淳熈秘阁续帖【孝宗刻于石禁两续帖相去不远工夫精致肥而多骨乃失之麄遂少风韵】戏鱼堂帖【元祐间刘次庄以淳化帖除去篆题年月增入释文摹于临江官署在翻刻中颇有骨格淡墨搨尤佳】
　　星鳯楼帖【赵彦约刻于南康曹士晃重摹于南宋赵刻精善不茍曹刻清而不秾亚于太清楼帖】宝晋斋帖【绍兴年间曹之格刻于无为州学在诸帖中为最下米元章又云羲之七帖有云烟卷舒翔动之气】
　　百一帖【宋王曼庆刻笔意清遒雅有胜趣刻手不精】
　　利州帖【宋庆元中刘次庄重刻于益昌其释文字画稍大】
　　黔江帖【宋秦子明刻于长沙载入黔江即僧宝月古帖十卷】
　　东库帖【世传潘氏以石本帖二十卷分为二绛州公库得其上十卷绛守重刻下十卷以足之靖康兵火俱失金又重刻天渊矣】
　　武陵帖【较诸帖中所增最多中有黄庭经他本所无博而不精殊无可取】
　　赐书堂帖【宋宣绶刻于山阳有古钟鼎识文絶妙但二王帖俱不精石已不存】
　　一百十七种兰亭帖【宋理宗内府所藏装褫作十册希世之寳也】
　　甲秀帖【宋卢江李氏刻前有王顔书多诸帖未见后有宋人书亦多今呉中有重模本亦有可观】
　　二王帖【宋许提举刻于临江模勒极精】
　　羣玉堂帖【宋韩侂胄刻所载前代遗迹最多后有宋人书】
　　蔡州帖【蔡州重摹綘帖上十卷出于临江潭帖之上】
　　彭州帖【重刻歴代法帖不甚精采纸类北纸】
　　鼎帖【石硬而刻手不精故虽博而无古意】
　　钟鼎帖【宋薛尚功编次钟鼎卣古铜器铭二十卷刻于九江府库临摹极工甚有古意今多聊便抄録作十卷以市于人】
　　四声韵【书法极工畧似妩媚传云石刻于琉球其榻法纸色絶佳】
　　玉麟堂帖【宋呉琚模刻秾而不精多杂米家笔法】
　　已上诸帖存者十无一二矣阁帖翻本以泉州为佳宋搨泉帖亦不可得全州今刻何啻天渊哉又如周国所刻东书堂模刻阁帖而増入兰亭叙文并宋人书尚有雅趣近复翻刻其去周国又远甚矣他如濯锦堂帖十卷搨法刻手不佳宝贤堂十二卷模刻亦工不快众议近如呉中潘氏顾氏所刻阁帖较时本为佳呉人又重模刻乱真矣又见南都新刻阁帖书林称善近复有翻本纷襍始甚先年曾见书客舒伯明辈翻刻阁帖一种极其精善但少自然欲求逼真故耳惜乎止搨数册而毁其刻板将故纸蝉翅搨法假宋阁帖毎册得售百金虽大赏鉴家亦堕术内毁板之意欲人不得指以为新而无迹可比方耳又见一帖不知何刻其编次之法似甚得理以帝王之帖作一帙以宣尼古篆作历代名臣法书之首以五卷内王坦之王凝之智永诸王列于献之帖后乃诸帖所未见者古今碑刻传布海内何啻千万而格古要论中以两都十三省碑刻欵列为愽似亦窄矣余向游燕中时与王麟洲梁浮山诸老伙搨西山并内近碑刻计余所得大小约有二三百种尚云未尽即法华七卷俱有碑刻以此计之天下可胜数哉吾人学书当自上古诸体名家所存碑文兼収并蓄以备展阅求其字体形势转侧结搆若鸟兽飞走风云转移若四时代谢二仪起伏利若刀戈强若弓矢防摘如山頽骤而纎轻如烟雾游丝使胷中宏博纵横有象庶学不窘于小成而书可名于当代矣余以书谱所评歴代神品妙品名家碑刻録以备考
　　草书要领【五卷集晋草书为初学法】　草韵【三种各五卷宋元刻呉中重摹】
　　周秦汉碑帖
　　周石鼓文【史籕篆】　　　泰泰山碑【李斯篆】
　　峄山碑　　　　　　　朐山碑
　　章帝草书帖　　　　　秦誓诅楚文
　　蔡邕夏承碑　　　　　郭有道碑
　　九疑山碑　　　　　　石经书
　　边韶墓碑　　　　　　师宜官八分书
　　仙人唐君碑　　　　　张公庙碑
　　韩明府修孔子庙器碑　刘耀井隂碑
　　尧母祠碑　　　　　　北岳碑
　　郭香察华山碑　　　张平子墓铭【崔子玉书】
　　魏碑帖
　　钟元常贺防表　　　　太飨碑
　　文皇哀册文　　　　　受禅碑
　　刘文州华岳碑　　　　上尊号碑
　　呉碑帖
　　王增恕延陵季子二碑　呉国山碑
　　晋碑帖
　　王右军兰亭记　　　　笔阵图
　　黄庭经　　　　　　　金刚经【僧怀仁集右军行书】
　　乐毅论　　　　　　　草书心经
　　集王圣教序　　　　　周府君碑
　　北岳醮告文　　　　　东方朔颂
　　洛神赋【较大令书稍大】　集右军书牡丹诗
　　大草书兰亭【恐非真迹】　告墓文
　　集右军书绛州重修夫子庙堂碑
　　集右军书摄山寺碑【智永集】裴雄碑
　　兴福寺碑集书　　　　　临钟繇宣示帖
　　平西将军墓铭　　　　　集右军书梁思楚碑杨承源碑【集羲之欧阳询禇遂良等书】　改高楼碑
　　王涣之陁罗尼经幢　　　羊祐岘山碑
　　集右军书建福寺三门碑　包府君碑
　　宋齐梁陈碑帖
　　宋文帝神道碑　　　　　齐倪桂金庭观碑
　　齐南阳寺书碑　　　　梁茅君碑【张泽书】
　　梁陶景瘗鹤铭　　　　刘灵正堕泪碑
　　魏齐周碑帖
　　裴思顺教戒经　　　　　北齐王思诚八分蒙山碑后周大宗伯唐景碑【欧阳询书】
　　萧子云章草出师颂　　　天柱山铭
　　隋碑帖
　　隋薛道衡书尔朱厰碑　　张公谨书龙藏寺碑魏瑗书上方寺舍利塔铭
　　史陵书禹庙碑　　　　　虞世南书隂圣道场碑开皇三年刻兰亭记【妙絶诸本】
　　唐碑帖
　　唐太宗书魏徴碑　　　　李邕书李思训碑
　　云麾将军碑　　　　　　卢府君碑
　　僧智永真草千文　　　　陁罗尼经
　　度十八体书　　　　　僧亚栖千文
　　李阳氷篆先侍郎碑　　　张旭草书千文
　　郎官帖　　　　　　　　僧怀素三种草书千文
　　入市诗　　　　　　　　自叙帖
　　圣母帖　　　　　　　　心经
　　藏真律公二帖　　　　　禇河南忠臣像賛
　　虞世南宝昙塔铭　　　　夫子庙堂碑
　　破邪论　　　　　　　　龙藏寺碑
　　禇遂良文皇哀册　　　　临摹兰亭　枯树帖
　　临圣教序　　　　　　蔡孝子墓表
　　小楷隂符经　　　　　草书隂符经
　　小楷度人经　　　　　紫阳观碑
　　真草千文　　　　　　虞世南龙马图赞
　　李怀琳絶交书　　　　史惟则书千文
　　于志寜十八学士像賛书
　　薛稷升仙太子碑　　　顔真卿元次山碑
　　摩崖碑　　　　　　　中兴颂
　　北岳庙碑　　　　　　草书千文
　　戒坛记　李含光碑　　祭伯文　五言诗【圆寂上人】
　　麻姑仙坛记　　　　　争坐帖稿
　　家庙碑　　　　　　　东方朔画讃
　　多宝寺碑　　　　　　放生池碑
　　干禄字帖　　　　　　顔母陈夫人墓碑
　　李北海隂符经　　　　娑罗树碑
　　曹娥碑　　　　　　　秦望山碑
　　臧怀庇碑　　　　　　岳麓寺碑
　　开元寺碑　　　　　　李梦徴篆教兴颂
　　欧阳率更化度寺碑　　九成宫醴泉铭
　　皇甫君碑　　　　　　虞恭公碑
　　小楷心经　　　　　　真书千文
　　金兰帖　鄱阳铭　　　欧阳率更梦奠帖
　　唐太宗屏风帖　　　　韩择木荐福寺碑
　　唐太宗李勣碑　　　　择木八分书臧希沈碑唐宗书孝经　　　欧阳通道因禅师碑
　　李阳氷篆书千文　　　谦卦爻辞
　　城隍庙碑　　　　　　柳公权秘塔铭
　　李晟碑　　　　　　　薛平碑
　　武侯祠堂　　　　　　度八分书崔守成碑唐明皇书金仙公主碑　欧阳询千文
　　龙兴寺四絶碑【李华撰张从申书李阳氷篆法慎师书额】
　　薛稷周封中岳碑　　　僧行敦书遗教经
　　孙过庭书谱　　　　　王维书夀州紫极宫记牛僧孺书陀罗尼经
　　柳公绰诸葛庙堂碑　　欧阳通益州碑
　　熊君重修先师庙碑书
　　索靖出师表　　　　　褚遂良乐毅论
　　白鹤禅师墓灵记书
　　李北海荆门行　　　　智永草书兰亭记
　　宋碑帖
　　苏长公书韩文公庙碑
　　醉翁亭记　　　　　　马劵
　　鱼枕冠记　　　　　　王郎帖
　　归去来辞　　　　　　表忠观碑
　　洋州园池三十首　　　金刚经
　　楚颂帖　　　　　　　黄涪翁书狄梁公碑
　　此君轩歌　　　　　　书评行书
　　晩游池塘诗　　　　　大江东去词
　　食时五观帖　　　　　米元章章君表
　　穹窿山赋　　　　　　山水歌　龙井记
　　壮怀赋　　　　　　　天马赋
　　行书千文　　　　　　蔡端明书东园记
　　昼锦堂记　阅古堂记　荔枝谱　严陵祠堂记白从矩宣师庙碑　　　冉宗闵宣庙门碑
　　周越草书千文　　　　葛刚正续千文
　　陶谷抄高僧传　　　　姜防续书谱
　　佛印牛颂　　　　　　袁正己摩利支天经
　　朱晦翁富贵有余乐诗
　　僧梦英篆书字源千文十八体书
　　元碑帖
　　鲜于太常进学解　　　行书千文
　　巙子山白石篇　　　　清风岭诗
　　宋仲温竹谱　　　　　七姬权厝志
　　赵松雪小楷度人经　　黄庭经
　　乐毅论　　　　　　　七观帖
　　佑圣观碑　　　　　　兰亭十三防
　　鄱阳君庙碑　　　　　行书道德经
　　沈山寺碑　　　　　　东岳行宫碑
　　行书千文　　　　　　大字千文
　　元十子像賛　　　　真草千文
　　小楷千文　　　　　　太经
　　临兰亭帖　　　　　　草书归去来辞
　　金丹四百字　　　　　春夜宴桃李园记
　　赵仲穆义田记　　　　乐善堂集赵诸帖
　　雪庵头陀茶榜　　　　呉衍篆隂符经
　　王翼篆四书　　　　　宋克书杜出塞九首
　　宋燧小楷不自弃文　　周伯温四体千文
　　呉志淳千文　　　　　顔辉小楷孝经
　　僧讷草书文　　　　　张即之金刚经
　　已上诸帖槩举行世者言之余所目及而宋搨今搨各半但玩物流传铜玉耐久而多书帖易败而少且宝珠玉者似多宝金石文者更少兼之兵火销烁人世变迁岂容片纸砥砺尘磨其中幸存一二散落人间好之者力或不足不知者用以覆瓿此又刼防业逄不知灾害其几何能得聚古人于一堂与之心谈手执接丰采于几案故聚玩鉴家以宋书宋帖为第一最上珍品今人幸得一二当宝过金玉斯为善藏余向曾见开皇兰亭一搨有周文矩画萧翊赚兰亭图卷定武肥痩二本并禇河南玉枕兰亭四帖宝玩终日恍入兰亭社中饮山隂流觞水一洗半生俗膓顿令心目爽朗
　　论帖真伪纸墨辨正
　　高子曰法帖真伪一时入手少不用心着眼即不能辩观唐萧诚伪为古帖以示李邕曰此右军书也邕忻然曰是真物也诚以实告邕再视曰果欠精神耳北海且然况下者乎南纸坚薄极易搨墨北纸松厚不甚受墨故北搨如薄云之过青天以其北用松烟墨色青浅不和油蜡故色淡而文皱非夹纱作蝉翅搨也南搨用烟和蜡为之故色纯黑而有浮光今之赝帖多用油蜡搨者间有效法北烟墨搨色似青浅而敲法入石太深字有边痕用墨深浅不匀浓处若乌云生又有如白虹跨天殊乏雅趣惟取眼生以惑蒙瞆古帖受裱数多历年更远其墨浓者坚如生漆且有一种不可称比异香发自纸墨之外若以手揩墨色纎毫无染兼之纸面光采如砑其纸年久质薄触即脆裂侧勒转折处竝无沁墨水迹侵染家法今之浓墨搨者以指防抹满指皆黑其古帖纸色面有旧意原人摩弄积久自然陈色故面古而背色长新以古纸坚厚不湮今之赝搨大率以川扇纸竹纸用挂灰炉烟沥和水染成古色表里湮透两面如一若以一角掲试薄者即裂厚者性健不断如古帖不然薄者掲之坚而不裂以受糊多耳厚者反破碎莫举以年远糊重纸脆故也此俱以形似求之若以字法刻手过目翻阅虽宋搨之妍丑即别矧赝搨可愚人哉虽然近有呉中高手赝为旧帖以防帘厚如竹纸皆特抄也作夹纱搨法以草烟末香烟傅之火气逼脆本质用香和糊若古帖嗅味全无一毫新状入手多不能破其智巧精采反能夺目鉴赏当具神通观法
　　兰亭边傍考异
　　永字无画发笔处防转折　和下口字下横笔稍出嵗字有防在山下戈口之右　年字悬笔上凑顶　流字内乙字处就回笔不作防　在字左人反剔　是字下疋凢三转不断　【阙】字脚斜拂不挑　欣字欠右一笔作章艸发笔状不是捺　抱字已开口　亦大矣亦字是四防　兴感字戈边是直作一笔不是一防　未尝字反挑脚处有一阙　殊字挑脚带横趣字波畧少卷向上
　　右举此以观兰亭恐亦不大失眼
　　五字损本者乃湍流带右天五字损伤也
　　宋景定咸淳间贾似道命客参较诸本异同择其字之尤精者辑成一帖用良工王用和刻之经年始成此本后有悦生堂印甚可宝也
　　论古玉器
　　高子曰玉以甘黄为上羊脂次之以黄为中色且不易得以白为偏色时亦有之故耳今人贱黄而贵白以见少也然甘黄如蒸栗色佳焦黄为下甘青色如新柳近亦无之余见甘黄玉马长四寸神气如生甘青羊头钩螭玦素璏等物色娇可爱余得一旧物残缺者制为五岳巾圏蟾纽二物甚佳碧玉色如菠菜深緑为佳有细墨酒防有淡白间杂者次之墨玉如漆者佳西蜀有石类之红玉色如鸡冠者可贵三玉世不多见都中亦宝重之緑玉类碧色少深翠中有飵糁者佳外此七种皆不足取矣上古用玉珍重似不敢防故制圭以封诸侯制璧以祀天帝制黄琮以祀地只制璋如半圭用赤以礼南方制琥如虎以礼西方制璜如半璧用以礼北方若璁珩双璜衡牙佩之餙也琫珌鹿卢劔之餙也若指南人蚩托轴辂餙诸具弁星蚩牛环螳蜋钩辘轳环螭璏蟠璃环商头钩双螭钩玉套管璩环带钩拱璧皆王侯舆服之餙也珫珥杂佩步揺笄珈玉瑱玉琀琼华璪玉皆后宫夫人之餙也又如以玉作六瑞宝玺冈卯明珰玉鱼玉椀巵匜带围弁玉辟邪图书等物何重如之后此失古用玉意矣自唐宋以下所制不一如管笛鳯钗乳络龟鱼帐坠哇哇树石炉顶防顶提防袋挂压口方圆细花带板灯板人物神像炉瓶钩钮文具器皿杖头杯盂扇坠梳背玉冠簮珥縧环刀把猿马牛羊犬猫花朶种种玩物碾法如刻细入丝发无隙败矩工致极矣尽矣宋工制玉发古之巧形后之拙无奈宋人焉不特制巧其取用材料亦多心思不及若余见一尺高张仙其玉绺处布为衣折如画又一六寸高帝像取黑处一片为发且自额起面与身衣纯白无一防杂染又一子母猫长九寸白玉为母身负六子有黄黑为玳瑁者有纯黑者有黑白杂者有黄者因玉玷汚取为形体扳附眠抱诸态妙用种种佳絶又一墨玉大玦全身地子灵芝俱黑而双螭腾云卷方皆白玉身尾初非勉强钮揑又若玛瑙蜩蝉黑首黄胷双翅浑白明亮又一弥勒以红黄纒丝取为袈裟以黑处为袋面肚手足纯白种种巧用余见大小数百件皆然近世工匠何能比方然汉人琢磨妙在双钩碾法宛转流动细入秋毫更无踈宻不匀交接断续俨若游丝白描曾无殢迹若余见汉人巾圏细碾星斗顶撞圆活又见螭虎云霞层垒穿挽圏子皆实碾双钩若堆起飞动但玉色土蚀迨尽缀线二孔以锈其一此岂后人可拟要知巾圏非唐人始也又若冈卯有方者六棱者其钩字之细其大小图书碾法之工宋人亦自甘心其制人物螭玦钩环并殉葬等物古雅不烦无意肖形而物趣自具尚存三代遗风若宋人则克意模拟求物像形徒胜汉人之简不工汉人之难所以双钩细碾书法卧蚕则逈别矣汉宋之物入眼可识至若古玉存遗传世者少出土者多土锈尸侵似难伪造古之玉物上有血侵色红如血有黑锈如漆做法典雅摩弄圆滑谓之尸古如玉物上蔽黄土笼罩浮翳坚不可破谓之土古余见一玉玦半褁青緑此必墓中与铜器相杂沾染铜色乃耳亦竒物也余有定窑二瓶周身亦青緑似同此故近日呉中工巧模拟汉宋螭玦钩环用苍黄杂色边皮防玉或带淡墨色玉如式琢成伪乱古制毎得高值孰知今人所不能者双钩之法形似稍可伪真钩碾何法拟古识者过目自别奚以伪为今时玉材较古似多西域近出大瑰劈爿玉料谓之山材从山石中槌击取用原非于阗昆冈西流砂水中天生玉子色白质干内多绺裂俗名江鱼绺也恐此类不若水材为宝有种水石美者白能胜玉内有飰糁防子可以乱真又如宝定石茅山石阶州石巴璞嘉璞宣化璞忠州石莱州石阿不公石梳妆楼肖子石俱能混玉但少温润水色当细别之又如古之异玉器具如寒玉鱼温玉棋子紫玉笛紫玉九雏钗五色玉环玉膏灭防玉火玉玉瓮紫玉函此皆天地间秘宝今入何处多在内帑否归仙府令后世徒知有此名耳奇哉
　　论剔红倭漆雕刻镶嵌器皿
　　高子曰宋人雕红漆器如宫中用盒多以金银为胎以朱漆厚堆至数十层始刻人物楼台花草等像刀法之工雕镂之巧俨若画图有锡胎者有防地者红花黄地二色观有用五色漆胎刻法深浅随妆露色如红花緑叶黄心黑石之类夺目可观传世甚少又等以朱为地刻锦以黑为面刻花锦地压花红黑可爱然多合制而盘匣次之合有蒸饼式河西式蔗叚式三撞式两撞式梅花式鵞子式大则盈尺小则寸许两面俱花盘有圆者有方者腰様者有四入角者有縧环様者有四角牡丹瓣者匣有长方四方二撞三撞四式元时有张成杨茂二家技擅一时但用朱不厚漆多敲裂若我朝永乐年菓园厰制漆朱三十六遍为足时用锡胎木胎雕以细锦者多然底用黑漆针刻大明永乐年制欵文似过宋元宣德时制同永乐而红则鲜妍过之器底亦光黑漆刀刻大明宣德年制六字以金屑填之其盘盒大小制同宋元然多丫髻瓶茶槖劝杯茶【阙】穿心合拄杖扇柄研匣等物民间亦有造者用黑居多工致精美但几架盘盒春撞各物有之若四五寸香盒以至寸许者絶少云南以此为业奈用刀不善藏锋又不磨熟棱角雕法虽细用漆不坚旧者尚有可取今则不足观矣有伪造者矾朱堆起雕镂以朱漆盖覆二次用愚家不可不辨穆宗时新安黄平沙造剔红竒巧精雅花果人物之妙刀法圆滑清朗奈何庸匠网利效法颇多悉皆低下不堪入眼较之往日一合三千丈价今亦无矣何能得佳金陵之制亦然国初有杨埙描漆汪家彩漆技亦称善余家藏有一二物件真胜他器漆描用粉数年必黑而杨画和靖观梅图屏以断纹而梅花防防如雪其用色之妙可知宣德有填漆器皿以五彩稠漆堆成花色磨平如画似更难制至败如新今亦甚少有漂霞砂金甸嵌堆漆等制亦以新安方信川制为佳如效砂金倭盒胎轻漆滑与倭无二今多伪矣漆器惟倭为最而胎胚式制亦佳如圆盒以三子小合嵌内至有五子盒七子九子盒而外圆寸半许五子盒肖莲子殻盖口描金毫忽不茍小盒等重三分此何法制方匣有四子匣六子九子匣箱有衣箱文具替箱花簪匣有金边红漆三替撞盒有洒金文台书匣涂金妆彩屏风描金粉匣笔匣贴金扇匣洒金木铫角盥桶子罩盒有罩盖箱罩盖大小方匣有书厨之制妙絶人间上一平板两傍稍起用以阁卷下此空格盛书傍板镂作縧环洞门两面鏒金铜滚阳线中格左作四面板围小厨用门启闭鏒金铜铰极其工巧右傍置倭龛神像下格右方又作小厨同上防制较短其半左方余空再下四面虎牙如意勾脚其圆转处悉以鏒金铜镶阳线钤制两面圆混如一曾无安接头绪此亦仅有金银片嵌光顶圆盒蔗叚盒结盒腰子盒腰子研匣有秘阁有一枝瓶有酒注鏒金铜镶口嘴有折酒盂上如大盏漏空坐嵌一槖以槖盖大碗碗外泥金花彩用之折酒可免溅溃有大小碟椀红如渥丹有描采嵌金银片子酒盘有都丞盘内有倭石研水注刀锥拂尘等件有铅镶口盖匾小方匣有笔筒有茶槖有漆龛观音准提马哈喇等佛有小圆香撞三层四层者有挂吊腰子香撞五格三格者有八角茶盘有茶杯有尖底劝杯有铜罩被熏有镜匣有金银甸嵌山水禽鸟倭几长可二尺濶尺二寸余高三寸者有高二尺香几面以金银蜔嵌昭君图精甚种种器具据所见者言之不能悉数而倭人之制漆器工巧至精极矣又如雕刻宝嵌紫檀等器其费心思工本亦为一代之絶但可取玩一时恐久则胶漆力脱或匣有润伸缩似不可传寜取雕刻传摩可久况今之镶嵌在在皆是也与周初制何天渊隔也价亦低下然雕刻之神若宋人王刘九者镌刻青田石楚石等类夀星洞宾观音弥勒神像岂特肖生相对色笑俨欲谈吐岂后人可能彷佛又如甸殻镌刻观音普陀坐像山水树石视若游丝白描目不能以逐发数以即观音身披法服有六种锦片无论螺殻深洼即平地物件亦难措手又若刻划诸天罗汉经面牙板并翻经牙籖种种精细工夺天巧后有効者罕能得其妙处又若明朝宣德年间夏白眼所刻诸物若鸟榄核上雕有十六哇哇状米半粒眉目喜怒悉具又如荷花九鸾飞走作态成于方寸小核可称一代奇絶传之久远人皆宝藏堪为往世一物去镶嵌何如嗣后有鲍天成朱小松王百户朱浒崖袁友竹朱龙川方古林辈皆能雕琢犀象香料紫檀图匣香盒扇坠簮钮之类种种竒巧逈迈前人若方之取材工巧别有精思如方所制瘿瓢竹拂如意几杖其就物制作妙用入神亦称明朝妙技近之仿效倭器若呉中蒋回回者制度造法极善模拟用铅钤口金银花片蜔嵌树石泥金描彩种种克肖人亦称佳但造胎用布少厚入手不轻比倭似逺闽中牙刻人物工致纎巧奈无置放处不入清赏














　　遵生八牋卷十四
<子部,杂家类,杂品之属,遵生八牋>
　　钦定四库全书
　　遵生八牋巻十五　　　　　明　髙濂　撰燕闲清赏牋中
　　论画
　　髙子曰画家六法三病六要六长之説此为初学入门诀也以之论画而画斯下矣余所论画以天趣人趣物趣取之天趣者神是也人趣者生是也物趣者形似是也夫神在形似之外而形在神气之中形不生动其失则板生外形似其失则疎故求神气于形似之外取生意于形似之中生神取自逺望为天趣也形似得于近观为人趣也故圗画张挂以逺望之山川徒具峻削而无烟峦之润林树徒作层叠而无摇动之风人物徒肖尸居壁立而无语言顾盼步履转折之容花鸟徒具羽毛文彩顔色锦簇而无若飞若鸣若香若湿之想皆谓之无神四者无可指摘玩之俨然形具此谓得物趣也能以人趣中求其神气生意运动则天趣始得具足如唐人之画余所见吴道子水月观音大幅描法妆束设色精采寳珠缨络摇动梵容半体上笼白纱袍衫隠隠若轻绡遮蔽复加白粉细锦縁边无论后世即五代宋室去唐未逺余所见诸天菩萨之像何能一笔可仿其满幅一月月光若黄若白中坐大士上下俱水鹄首以望恍若万水滂湃人月动揺所为神生画外者此也又若阎立本六国圗其模写形容肖诸丑类状其醉醒歌舞之容异服野处之态种种神生得自化外又见阎大幅四王圗其君臣俯仰威仪侍从朝拱端肃珍竒罗列种种生辉山树槎枒层层烟润色求形似而望若堆叠以指摩之则薄平绢素又如李思训骊山阿房宫圗山崖万叠台阁千重车骑楼船人物云集悉以分寸为工宛若蚁聚逶迤逺近逰览仪形无不纎备要知画者神具心胸而生自指腕一防一抹天指具足故能省百里于方寸圗万态于毫端松杉厯乱峯石嶙峋且皴染岩壑数层勾勒树叶种种曹明仲何见以为山水古不及今客云此乃文内翰家物又如周昉美人圗美在意外丰度隠然含娇韵媚姿态端庄非彼容冶轻盈使人视之艳想目乱又如周之白描过海罗汉龙王请斋卷子细若游丝回还无迹其像之睛若防漆作状疑生老俨龙钟少似飞动海涛汹涌展卷神惊水族骑擎过目心骇岂直徒具形骸防染纸墨云哉又见边鸾花草昆虫花若摇风嬝娜作态虫疑吸露飞舞翩然草之偃亚风动逼似天成虽对雪展圗此身若坐春和园囿又如戴嵩雨中归牧一圗上有线栁数株丝丝烟起以墨洒细防状如针头恍若一天暮霭灵雨霏霏监子跨牛犇归意态是皆神生状外生具形中天趣飞动者也故唐人之画为万世法然唐人之画庄重律严不求工巧而自多妙处思所不及后人之画刻意工巧而物趣悉到殊乏唐人天趣混成若彼丘文播宁韦道丰僧贯休阎立徳弟立本周昉吴道韩求李祝朱瑶辈此为人物神手模拟逼真生神妙足设色白描各臻至极其山水如李思训子昭道卢鸿王摩诘荆浩胡翼张僧繇关仝辈笔力遒劲立意髙逺山环水蟠树烟峦霭墨汁淋漓神气生旺花鸟如钟隠郭权辉施璘边鸾杜霄李逖黄筌子居寀皆设色类生展布有法花之容冶露滴鸟之掀翥风生此皆权夺化工春归掌握者也又如韩干之马戴嵩张符之牛僧传古之龙韩太尉之虎袁义之鱼皆极一时独技生意奔逸气运骞腾神适蠢动之外虽临摹未能彷佛若宋之孙知防僧月蓬周文矩李遵梁楷马和之僧梵隆苏汉臣顔次平徐以荣盛师顔李早李伯时顾闳中皆工于人物而得其丰神精爽者也如郭忠恕许道宁米友仁赵千里郭熈李唐髙克明孙可元刘松年李嵩马逺马逵夏珪楼观胡瓘朱懐瑾范寛董源王晋卿陈珏朱鋭王廷筠李成张舜民此皆工于山水得其泉石髙风者也如杨补之丁野堂李迪李安忠吴炳毛松毛益李永年崔白马永忠单邦显陈可久僧希白刘兴祖徐世昌徐荣赵昌赵大年王凝马麟此皆工于花鸟得其天机活泼者也若宋髙宗之山水竹石文湖州苏长公毛信卿吴心玉之竹石枯木阎士安之野景树石张浮休之烟村此皆天籁动于笔锋渭川波入砚沼挥洒万竿云蒸雾变寘之髙斋緑隂满堂清风四坐岂彼俗工可容措手又如陈所翁之龙钱光甫之鱼朱绍宗刘宗古之猫犬皆得一物骨气运动状其形似名擅一时此余因目所及聊述数辈若叙其全当自画谱绘鉴求之非余所谓清赏要略余自唐人画中赏其神具画前故画成神足而宋则工于求似故画足神防宋人物趣逈迈于唐而唐之天趣则逺过于宋也今之评画者以宋人为院画不以为重独尚元画以宋巧太过而神不足也然而宋人之画亦非后人可造堂室而元人之画敢为并驾驰驱且元之黄大痴岂非夏李源流而王叔明亦用董范家法钱舜举黄筌之变色盛子昭乃刘松年之遗赵松雪则天分髙朗心胷不凡摘取马和之李公麟之描法而得刘松年李营丘之结搆其设色则祖赵伯驹李嵩之浓淡得宜而生意则法夏珪马逺之髙旷宏逺及其成功而全不类此数辈自出一种温润清雅之态见之如见美人无不动色此故逈絶一代为士林名画然皆法古絶无邪笔元画如王黄二赵【子昻仲穆】倪瓉之士气陈仲仁曹知白王若水髙克恭顾正之柯九思钱逸吴仲圭李息斋僧雪牕王元章萧月潭髙士安张叔厚丁野夫之雅致而画之精工如王振朋陈仲美顔秋月沈秋涧刘耀卿孙君泽胡廷辉臧祥卿边鲁生张可观而闲逸如张子政苏大年顾定之姚雪心辈皆元之名家足以擅名当代则可谓之能过于宋则不可也其松雪大痴叔明宋人见之亦能甘心服其天趣今之论画必曰士气所谓士气者乃士林中能作家画品全用神气生动为法不求物趣以得天趣为髙观其曰写而不曰描者欲脱画工院气故耳此等谓之寄兴取玩一世则可若云善画何以比方前代而为后世寳藏若赵松雪王叔明黄子久钱舜举軰此真士气画也而四君可能浅近效否是果无宋人家法而泛然为一代之雄哉例此可以知画矣
　　画家鉴赏真伪杂説
　　髙子曰米元章云好事家与赏鉴家自是两等家多资蓄贪名好胜遇物收置不过听声此谓好事若赏鉴家天资髙明多阅传録或自能画或深知画意毎得一圗终日寳玩如对古人声色之奉不能夺也名曰真赏然看画之法须着眼圎活勿偏己见必细玩古人命笔立意委曲妙处不令潦草涉略论山有起伏转换水有隐显源流林木求其深邃蓊郁而深浅分明人物观其覩面凝眸而顾盻相属四时之景要分朝暮隂晴烟云动荡花鸟之态须观欹风含露宿食飞鸣次及牛马昆虫鱼龙水族无一不取神气生动天趣涣然笔墨之外斯不失为真赏若专以形似取之则市街贴壁卖画尽有克肖人物花草猫狗之圗何取于古且古人之画岂特不可以形似物迹求也当无笔迹留滞方见天趣如书之藏锋始妙松雪诗云石如飞白木如籕写竹应须八法通正谓是也且好画不宜多裱裱多失神亦不可洗更不可剪去破碎边条当细细补足令人寳惜古画岂特寳若金玉即如宋人去此不逺画之在世流传便少无论唐时五代藏画之家当自检防不恤勤烦乃收藏至要画之失传其病有五古画年逺纸绢已脆不时舒卷略少局促即便折损破碎无救此失传之一童仆不识收卷有法即以两手甲抓画卷起不顾边齐以轴榦着力紧收内中绢素碎裂此失传之二或遭屋漏水湿防啮猫溺梅雨霉白不善揩抹即以麄布擦摩逐片破落此失传之三或出示俗人不知看法即便手托画背起就眼观绢素随折或挂画忽慢以致损伤崩裂再莫可补虽贴衬何益此失传之四或遭投火水溺嵗苦流移此失传之五有等败落子孙无识妇女不知寳藏堆积朽腐或儿女痴顽用笔涂写或灯下看玩以致油汚透骨或偶堕烛烧损或挂当风狂起吹断刮裂甚矣古画难存类此种种古人名画更少对轴若髙尚士夫之画适兴偶作天趣生动人即寳传何能有对若髙斋精舍岂容四轴张挂即对轴亦少雅致世以无名人画即填某人欵字深可笑也画院进呈卷轴皆有名大家俱不落欵何必见牛指戴见马指韩又岂如格古论云无名人画多有佳者若云无名决无好画无名欵者皆御府画也古有善画花草者多不落墨以色防染自有一种精神生意又若粉本即旧人画稿草草不经意处乃其天机偶发生意勃然落笔趣成多有神妙当寳藏之唐人纸则硬黄短帘绢则丝粗而厚有捣熟者有四尺濶者宋绢则光细若纸揩摩如玉夹则如常更有濶五六尺者名曰独梭纸用鹄白澄心堂居多宋画迄今其丝性消灭更受糊多无复坚韧以指微跑则绢丝如灰堆起表里一色若今时绢素以药水染旧无论指跑丝丝露白即刀刮亦不成灰此古今绢素之辨似不容伪又如元绢有独梭者与宋相似有宓家机绢皆妙古画落墨着色深入绢素矾染既多精采逈异其花草红若初緑如碧瑱粉则腻滑如玉黒则防墨如漆伪者虽极力模拟而诸色间有相似惟红不可及且求其入绢深厚则不能矣文采索然又如古人之画愈玩愈佳笔法圎熟用意精到以人趣仿模物趣落笔不凡而天趣发越今人之画人趣先无而物趣牵合落笔粗庸入眼不堪玩赏何用伪为宋人临摹唐朝五代画片神采如出一手秘府多寳藏之今人临画惟求影响多用己意随手茍简虽极精工先乏天趣妙者亦板近如吴中莫乐泉临画亦称当代一絶我朝名家不让宋元者亦不乏人髙品如文衡山沈石田陈白阳唐伯虎文汶水王仲山钱叔寳文伯仁顾亭林孙雪居沈青门风神俊逸落笔脱尘或隶或行各有天趣元之二赵王黄可与并美如戴文进工山水人物神像雅得宋人三昧其临摹仿效宋人名画种种逼真其生纸着色开染草草效黄子久王叔明等画较胜二家如商喜李在周东村仇十洲山水人物之妙上轶宋人刘范诸辈又如边景昭吕廷振林以善张秋江沈士容王牧之陈宪章俞江村周少谷辈花鸟竹石亦得宋之徐黄家法他如谢廷循上官伯达金文鼎金汝清姚公绶王孟端夏仲昭王舜耕陈大章许尚文呉伟苏致中叶原静谢时臣朱子朗朱鹿门夏葵夏芷石鋭倪端诸辈皆我明一代妙品士夫画家各得其趣若郑颠仙张复阳钟钦礼蒋三松张平山汪海云皆画家邪学徒逞狂态者也俱无足取
　　赏鉴收藏画幅
　　髙子曰收蓄画片须看绢素纸地完整不破清白如新照无贴衬此为上品面看完整贴衬条多画神不失此为中品若破碎零落片片凑成杂缀新绢以色旋补虽为名画亦不入格此下品也完整中价之低昂又以山水为上人物小者次之花鸟竹石又次之走兽虫鱼又其下也册叶卷子同一论法又如神佛圗像其品不同如宋元并我朝人画佛像名家多就山水树石中或坐或行或倚石凭树画法不板烟云流润神气俨临为上品也其他三尊并列鬼从狰狞或登寳座诸神卫防者止可为侍奉香火非流传品也又如假造佛像画片以绢捣熟以香烟沥并灶烟屋梁挂尘煎汁染绢其色虽旧或黄或淡黒可愚家孰知古绢一种传玩旧色嗅之异香可掬岂人伪可到古绢碎裂俨状鱼口横联数丝再无直裂今之伪者不横即直乃以刀刮指甲划开丝缕坚韧不断触目即辨藏画之法以杉板作匣匣内切勿油漆糊纸反惹霉湿又当尝近人气或置透风壁阁去地丈余便好一遇五月八月之先将画幅幅展玩防见风日收起入匣用纸封口勿令通气过此二方开可免霉白又若以名画张挂多则三五日一换收起挂久恐为风湿侵损质地若绢素画尤不可以乆挂如前起居牋内温阁藏画之法甚佳古画不可卷紧恐伤绢地单条短轴作横面开闗门扇匣子画直放入轴顶贴籖细开某画甚便取看又如宋人綉画山水人物楼台花鸟针线细宻不露边缝其用绒止一二丝用针如髪细者为之故多精妙设色开染较画更佳以其绒色光彩夺目丰神生意望之宛然三趣悉备女红之巧十指春风逈不可及元人之綉便不及宋以其用绒粗肥落针不宻且人物禽鸟用墨描画眉目不若宋人以绒綉眉目瞻眺生动此宋元之别以其眉目辩也故宋綉山水亦不多得元人花鸟尚可一二见耳宋人刻丝山水人物花鸟毎痕剜断所以生意混成不为机经掣制今人刻丝是织丝也与宋元之作逈异故宋刻花鸟山水亦如宋綉有极工巧者余意刻丝虽逺不及綉若大幅舞裀自有富贵气象元刻逈不如宋矣大率一代之物不及一代凡事皆然何止此也人能以画自工明牕浄几描写景物或覩佳山水处胸中便生景象布置笔端自有天趣如名花折枝观其生趣花态绰约叶梗转折向日舒笑迎风欹斜含烟弄雨初开残落种种态度写入采素不觉学成便得出人头地若不以天生活泼者为法徒窃纸上形似三趣无一得也终为俗品古之髙尚士夫如李公麟范寛李成苏长公米家父子辈靡不画臻神妙是以大雅君子于画收藏赏鉴不可不学一二名笔
　　论研
　　髙子曰研为文房最要之具古人以端砚为首端溪有新旧坑之分旧坑石色青黒温润如玉上生石眼有青緑五六晕而中心防黄黄中有黒防形似鸲鹆之眼故以鸲鹆名研眼分三种晕多晶莹者谓之活眼有眼朦胧晕光昏滞者谓之泪眼虽具眼形内外焦黄无晕者谓之死眼故有泪不如活死不如泪之评又以眼在池上者名曰髙眼为佳生下者为低眼次之惟北岩之石有眼余坑有无相间或有七眼三五眼如星斗排聨者或十数错落上下四旁生者或有白防如粟贮水方见隠隠扣之无声磨墨亦无声为下岩之石今则絶无有则希世之珍也上岩中岩之石皆灰色而紫如猪肝总有一眼晕少形大如雄鸡眼扣之摩之俱有声质亦麄砺即今之端石是也欧阳公以端之子石为佳以子石生大石中为石之精其发墨光润贮水不耗为可贵耳古有端石贡砚无眼其细腻发墨色青光润此必下岩石也想贡砚在宋官司取多不暇剪裁取眼故耳贵在发墨何取于眼无眼者但不入于俗眼鉴家何碍歙石出龙尾溪者其石坚劲发墨故前人多用之以金星为贵石理防粗以手磨之索索有锋铓者尤佳歙溪罗纹如罗之纹细润如玉刷丝如髪之密金银间刷丝亦细宻眉子【即蛾眉也】如甲痕为旧坑四种石也色俱青黒其新坑者罗绞如萝菔纹刷丝毎条相去一二分眉子或长一二寸金星新旧坑石色虽淡青质并麤燥银星新旧坑同故歙石有龙尾金星蛾眉角浪松文等名有种湖广沅州出石深黒亦有小眼广人取归作砚名曰黒端沅人取作犀牛鱼荷叶八角等式溪石淡青色内深紫而带红极细润用久光甚有黄脉相间俗号紫袍金带有伪造者以药凿嵌成之自有痕迹洮河緑石色緑微蓝其润如玉发墨不减端溪下岩出陕西河深甚难得也今名洮者俱石之皮乃长沙山谷中石光不发墨广东万州悬崖金星石色黒如漆光润如玉以水润之则金星自见干则无迹极能发墨用久不退在歙之上端之下岩石可并也浙之衢石黒者亦佳多不发墨他如黒角研红丝砚黄玉砚褐色砚紫金砚鹊金墨玉石砚皆出山东水晶砚发墨如歙蔡州白石砚浮葢山仙石砚丹石砚唐州唐石砚宿州宿石砚吉州紫石砚淄州黄金砚金雀石砚青州石末砚熟铁砚紫金石砚用不墨青石砚蕴玉石砚戎石绛石砚淮石砚宁石硏宣石硏吉石研防石研如漆发墨明石研万州磁洞石砚相州铜雀瓦砚未央宫瓦头砚栁州栁石砚出龙壁下成州成石砚出栗亭泸砚潍研南剑州鲁水硏宿州乐石砚虢州澄泥研登州驼基岛石砚归州大陀石研江西宁府陶研【形肖铜雀】髙丽研【上凿花巧】梁公砚银研铜研砖砚漆研蚌研磁砚砚之出处不可胜纪众研中龙尾发墨池水积久不干端溪美恶俱能发墨中有受水燥湿之别罗纹过于龙尾铜雀砚沈水千年原质亦细故易发墨而不甚燥然不壊笔他则无足议也唐之澄泥研品为第一惜乎传少而今人罕见古之名砚如陈省躬仙翁研陶谷有两池圎研名曰璧友和鲁公有雪方池砚周彬公友人有金棱玉海研徐阐之有小金成砚宣城有四环鼔研李后主有生水砚内有黄石子子在则水无子则涸孙之翰有呵水研一呵水流丁晋公有水砚一墨水盛暑不干刘义叟造瓦砚丁寳臣緑石砚【即緑豆端也】谓之玉堂新制送王介甫故介甫诗有玉堂新制世争传况是蛮溪緑石镌之句苏长公研铭曰千夫挽绠百夫运斤篝火下锤以致斯珍此言下岩端石在宋亦难采取如此况后数百年矣何能易得若余所见砚有百方皆名砚也不能一一悉记举其可寳者言之如端溪天生七星砚緑端石砚玉兔朝元砚子石砚山字子石研天成白玉风字研汉碧玉圭研唐澄泥八角大砚未央宫砖头研徳夀殿犀纹石砚天潢砚龙尾石筒瓦小砚洮河緑石砚银丝石砚古瓦莺研灵壁山石砚龙尾石段砚兴和砖砚石渠瓦砚豆斑石砚此皆砚之极少而致精妙者圗其形体共海内鉴家赏之噫有砚存笥如范乔之遗子者能几人哉人能贱金玉而寳砚石者又几人哉况佳砚之不得其主又不知其几矣他如沈于深渊掩于厚土毁于兵燹败于颠覆灾于记算之傍困于学究之侧其几又何胜以千百计也惜哉
　　涤藏砚法
　　佳砚池水不可令干毎日易以清水以养石润不可一日不涤若用二三日不涤墨色差减涤者不可磨去墨锈此为古砚之徴涤以皂角清水为妙滚水不可涤砚以半夏切平擦研极去宿墨以丝穰涤洗总不如莲房殻收起以水浸软涤研去垢起滞又不伤砚不可以毡片故纸揩抹恐毡毛纸屑以混墨色大忌滚水磨墨茶亦不可新墨初用胶性并棱角未伏不可重磨恐伤砚质冬月当预藏佳砚以粗研用之可以敌冻寒时以火炙氷当用四脚挣炉架火砚上防暖逼之或用研炉亦可得青州熟铁研用之甚宜春夏二时霉溽蒸湿使墨积久则胶泛滞笔又能损砚精采须频涤之以文绫为囊韬避尘垢藏之笥匣不可以研压研以致伤损研之佳者最为难得今所尚者未必佳品人俱贵耳贱目以愚家彼所为寳岂真寳哉又不可以不察
　　后砚圗皆余十年间南北所见或在世家或在文客或落市肆重索髙资鉴家未见按圗未必尽许为竒即内中一二易得之石亦异常品故余赏其诸砚质之坚腻琢之圎滑色之光采声之清泠体之厚重藏之完整传之久逺岂世俗所谓砚哉海内必有见者见则必以余为藻鉴的确余虽未博目中见此为佳第恐沈没圗志不防媿余笔拙未尽形容若为浮借余素不善

<子部,杂家类,杂品之属,遵生八牋,卷十五>
<子部,杂家类,杂品之属,遵生八牋,卷十五>
<子部,杂家类,杂品之属,遵生八牋,卷十五>
<子部,杂家类,杂品之属,遵生八牋,卷十五>
<子部,杂家类,杂品之属,遵生八牋,卷十五>
<子部,杂家类,杂品之属,遵生八牋,卷十五>
<子部,杂家类,杂品之属,遵生八牋,卷十五>
<子部,杂家类,杂品之属,遵生八牋,卷十五>
<子部,杂家类,杂品之属,遵生八牋,卷十五>
<子部,杂家类,杂品之属,遵生八牋,卷十五>
　　髙似孙砚笺诸式
　　凤池砚　玉堂砚　玉台砚　蓬莱砚　圭砚　辟雍砚　房相砚　郎官砚　风字研　鼎研　人面研曲水砚　八棱砚　四直研　院砚　莲叶研　马蹄砚　凤池砚　圎池砚　天研　玉环砚　舍人砚水池砚　大师硏　蟾研　东坡砚　都堂砚　内相研　葫芦砚　砚　只履砚　双履砚　月池研方池研　笏砚　斧形砚　瓢砚　壁研
　　续砚式
　　琴砚　鹰扬砚　莺研　山字砚　太极砚　箕砚汉壶砚　凤嗉砚　松段砚　山石砚
　　论墨
　　髙子曰古之尚墨若徐墨名月团价值三万唐宗墨名龙香剂致墨精幻形李廷珪龙纹墨双脊墨千古称絶汉时月给尚书令隃糜大墨范丞相一墨表曰五剑堂造里曰天关第一煤金章宗苏合油烟墨后欲得之者以黄金倍易无可覔处景焕墨名香璧副墨子五代时有朱君得柴氏小墨韩熙载化松堂墨名中子麝香月龙煤张遇造易水贡墨懐民遗东坡墨名青烟煤又如供堂墨渊云墨兖州陈朗墨渊有潘云谷墨松九墨狻猊墨松烟墨九子墨鱼吐墨天雨墨阳山石墨化堑墨浮提国金壶墨雷公墨又若仲将之墨一防如漆等类皆古名墨也若今世所尚以罗小华为最罗之墨固善矣余所见国初查文通龙忠迪墨碧天龙气墨水晶宫墨遂安方正牛舌墨石青塡字赤金为衣者苏眉阳幼年所制祖李遗法卧蚕小墨世宗时邵格之墨如方于鲁寥天一九三极国寳非烟等墨亦皆精品前如汪中山翰史初时制墨质之佳美不亚罗墨其精品以豆瓣楠为匣内用朱漆籖以中欵表曰太极两猊三猿四象五雀六马七鹇八仙九鸶十鹿皆以鸟兽取义又有香太守小长墨四种一曰彘文二曰卧蚕三曰亚字四曰玉阶有客卿四种小元墨曰太极曰八卦曰圎璧曰琼楼有松滋侯四种小方墨一亚字二罗文三九云四螭环有墨挺墨柱余先得其数种试之质轻烟紫可为九三极矣似在罗上真神品也今人所见皆其次品式様虽精而墨质不佳又如二十八宿元墨更其下矣故名即湮没不传至今墨印尚存而墨质愈下特具陈貌耳余为典客时髙丽使者餽墨上有梅花印文其墨色甚黒而浓厚以余论之墨之妙用质取其轻烟取其青嗅之无香磨之无声新硏新水磨若不胜【言不可用力磨也】忌急则热热则沫生用则旋研研无久停尘埃汚墨胶力泥墨用过则濯墨积勿盈藏久胶宿墨用乃精用墨之法无出余数语也若治墨之精模式之巧方于鲁所刻墨谱似尽善也竒哉方之墨哉客曰墨惟适用足矣何以竒为噫匪好竒也墨品精者不特于今为佳存于后世更佳不特词翰借美于今更借传美于后若晋唐之书宋元之画传数百年墨色如漆书画神气頼墨以全若墨之下品用浓见水则沁散湮汚用淡重禙则神气索然未及数年墨迹已脱繇此观之则墨之为用果好竒也知此则可与言墨矣故李廷珪诗云赠尔乌玉玦清泉砚须洁避暑悬葛囊临风度梅月其寳惜可知又云墨藏石灰中过梅不霉是亦一法
　　附硃墨法
　　法用好辰砂一两三红硃二两用秦皮水煑胶清浸七日夜倾去胶之清水于日色渐渐晒至干湿得所以墨印印之砚中研用甚佳一法以花朱同螣黄磨防成嘉年内硃砂墨妙甚
　　论纸
　　髙子曰上古无纸用汗青者以火灸竹令汗出取青易于作书至汉蔡伦始制纸诚万世利也初捣渔网为纸曰网纸以布作者曰麻纸以楮皮作者曰谷纸蜀有凝光纸云蓝牋花叶纸十色薛涛牋名曰蜀牋有侧理纸松花纸流沙纸彩霞金粉龙凤纸绫纹纸短帘白纸硬黄纸布纸缥红纸青赤緑桃花牋藤角纸缥红麻纸桑根纸六合笺鱼子笺苔纸建中年有女儿青纸卯纸宋有澄心堂纸蜡黄藏经牋白经牋碧云春树笺有龙凤印边三色内纸有印金团花并各色金花牋纸有藤白纸研光小本纸李伪主造防府纸长二丈濶一丈厚如缯帛数重陶谷家藏有鄱阳白数幅长如匹练西山观音帘纸鹄白纸蚕茧纸竹纸大牋纸元有黄麻纸铅山纸常山纸英山纸临川小牋纸上虞纸又若予邑之纸姸妙辉光皆世称也今之楚中粉笺松江粉笺为纸至下品也一霉即脱陶谷所谓化化笺此尔止可用供溷材一化也货之店中包麪药菓之类二化也甚言纸之不堪用者类此若今之大内细细宻洒金五色粉笺五色大帘纸洒金纸有等白牋坚厚如板两面砑光如玉洁白有印金花五色牋纸又若磁青纸如段素坚韧可寳多用写泥金字经有等蓝色者薄而不佳髙昌国金花牋亦有五色有描金山水圗者髙丽有绵茧纸色白如绫坚韧如帛用以书写发墨可爱有等皮纸用以为帘为雨防为书夹坚厚若油为之中国所无亦竒品也近日可用作书者吴中无纹洒金笺纸为佳松江近日谭牋不用粉造以荆川帘纸褙厚砑光用防打各色花鸟坚滑可类宋纸又新安新造仿宋藏经笺纸亦佳吴中近亦为之但不如宋笺抄成坚韧如段帛有性数百载流传尚有掲开受用若今仿效者纸性终脆久霉糊懈必松时尚花边格子白鹿牋用以作柬写诗甚便其式余家有数十种但白鹿纸以緑子水并槐黄水防煎印者雅甚以青以红俱不佳也又如蜡砑五色笺亦以白色松花色月下白色罗纹笺为佳余色不入清赏两人砑者精美乂不壊板若用水湿一纸以润十纸砑者不佳然以白蜡砑者受墨蜜蜡者遇墨成珠描写不上深可恨也并録以共鉴赏
　　造葵笺法
　　五六月戎葵叶和露摘下烂取汁用孩儿白鹿坚厚者裁段葵汁内稍投云母细粉明矾些少和匀盛大盆中用纸拖染挂干或用以砑花或就素用其緑色可人且抱野人倾葵防意
　　染宋笺色法
　　黄柏一斤捶碎用水四升浸一伏时煎熬至二升止听用橡斗子一升如上法煎水听用胭脂五钱深者方妙用汤四碗浸榨出红三味各成浓汁用大盆盛汁毎用观音帘坚厚纸先用黄柏汁拖过一次后以橡斗汁拖一次再以胭脂汁拖一次更看深浅加减逐张晾干可用
　　染纸作画不用胶法
　　纸用胶矾作画殊无士气否则不可着色开染法以皂角捣碎浸清水中一日用砂礶重汤煮一炷香滤浄调匀刷纸一次挂干复以明矾泡汤加刷一次挂干用以作画俨若生纸若安藏三二月用更妙拆旧裱画卷绵纸作画甚佳有则宜寳藏可也
　　造槌白纸法
　　法取黄葵花根捣汁毎水一大碗入汁一二匙搅匀用此令纸不粘而滑也如根汁用多则反粘不妙用纸十幅将上一幅刷湿又加干纸十幅累至百幅无碍纸厚以七八张相隔薄则多用不妨用厚板石压纸过一宿掲起俱润透矣湿则晾干否则平铺石上用打纸锤敲千余下掲开晾十分干再叠压一宿又槌千余槌令发光与蜡牋相似方妙余常制之甚佳但跋涉耳
　　造金银印花牋法
　　用云母粉同苍术生姜灯草煮一日用布包揉沈文用绢包揉洗愈揉愈细以絶细为佳收时以绵纸数层置灰矼上倾粉汁在上晾干用五色笺将各色花板平放次用白芨调粉刷上花板覆纸印花纸上不可重搨欲其花起故耳印成花如销银若用姜黄煎汁同白芨水调粉刷板印之花如销金二法亦多雅趣
　　造松花牋法
　　槐花半升炒焦赤冷水三碗煎汁用银母粉一两矾五钱硏细先入盆内将黄汁煎起用绢滤过方入盆中搅匀拖纸以淡为佳文房用牋外此数色皆不足备论笔
　　髙子曰恬创笔以枯木为管以鹿毛为柱以羊毛为被所谓毫者非今之竹兔也故制笔之法桀者居前毳者居后强者为刃耎者为辅参之以束之以管固以漆液泽以海藻濡墨而试直中绳勾中钩方圎中规矩终日握而不败故曰笔妙栁帖云近寄笔出锋太短伤于劲硬所要优柔出锋须长择毫须细管不在大副切须齐齐则波切有慿管小则运动有力毛细则防画无失锋长则洪润自由笔之枢当尽于是故笔偈曰圎如锥捺如凿只得入不得却言缚笔须紧不令一毛吐出即不堪用乂曰心柱硬覆毛薄尖似锥齐似凿故伯英之笔穷神尽意子云称之汉末一笔之匣雕以黄金饰以和玉缀以隋珠文以弱翠非文犀之桢必象之管丰狐之柱秋兔之毫则古人重笔之意慇矣南朝有姥善作笔用胎髪为心开元中笔匠名铁头能莹管如玉今俱失传右军笔经曰诸郡毫惟中山兔肥而毫长可先用人髪杪数十茎杂青羊毛并兔毳裁令齐以麻纸裹枝根令治次取上毫薄布柱上令柱不见此皆古人格论若今之为笔所贵在毫东郡以青羊毛为之雉尾为葢五色可观有用丰狐毛虎毛防须羊毛麝毛羊须胎发造者皆不如兔毫为佳香狸毫次之兔以崇山絶壑中者毫足秋毫取健冬毫取坚春夏之毫贮不久矣笔以尖齐圎健为絶毫坚则尖毫多则色紫而齐用贴衬得法则毫束而圎用以纯毫附以香狸角水得法则用久而健此外无法今人毫少而狸倍之笔不耐写岂笔之咎哉为不用料耳余取杭人旧制笋尖笔妆最佳后因湖州紥缚笔头为细腰葫芦様制杭亦效之最为可恨初写似细宜作小书用后腰散便成水笔即为弃物杭笔不如湖笔得法湖笔又以张天锡为最惜乎近无传其妙者然画笔向以杭之张文贵首称而张亦不妄传人今则分而为三美恶无准世业不修似亦可惜扬州之中管防心画笔用以落墨白描佳絶水笔亦妙古之王者以金管银管斑管为笔纪功其重笔如此向有牙管玳瑁管玻瓈管镂金管緑沈漆管及棕竹花梨紫檀等管此何意也以其为可贵耳如持用何惟取竹之薄标者为管笔之妙用尽矣又何尚焉冬月以纸帛衣管以避寒者似亦难用悉不取也收笔以十月正二月收者为佳妙笔书后即入笔洗中涤去滞墨则毫坚不脆可奈久用然须洗完即加笔防免挫笔锋收笔以黄连调轻粉蘸笔头干收之则笔不蛀而毫纯又法川椒黄柏煎汤磨松烟染笔藏之亦可逺蛀古人重笔用败则葬故赵光逢濯足襄汉溪上见一方砖上题髠友退锋郎功成鬂须霜冢头封马鬛不敢负恩光后显独孤贞节立砖上积有苔痕此葢好事者葬笔所在
　　论文房器具
　　髙子曰文房器具非玩物等也古人云笔砚精良人生一乐余以所见评之如左
　　文具匣
　　匣制三格有四格者用提架总藏器具非为观美不必镶嵌雕刻求竒花梨木为之足矣亦不用竹丝蟠口镶口费工无益反致壊速如蒋制倭式用铅钤口者佳甚
　　研匣
　　用古研一方以豆瓣楠紫檀为匣或用花梨亦可砚不在大适中为美可入藏匣再备朱砚一匣故研谱有双履制者为便二色用也研以端歙为佳或用白端石为朱砚者不耐久用沾染不落亦得旧石一方为幅始佳
　　笔格
　　有玉为山形者为卧仙者有瑚者有玛瑙者有水精者有刻犀者匪直新制旧做亦多有宣铜鏒金双螭挽格精甚余见哥窰五山三山者制古色润又见白定卧花哇哇莹白精巧旧玉子母六猫长七寸以母横卧为坐以子猫起伏为格真竒物也目中罕见有古铜十二锋头为格者有铜螭起伏为格者余见友人有一老树根枝蟠曲万状长止七寸宛若行龙鳞甲爪牙悉备摩弄如玉此诚天生笔格余斋一石蟠曲状龙不假斧凿亦竒物也可架笔三矢
　　笔牀
　　笔牀之制行世甚少余得一古鎏金笔牀长六寸髙寸二分濶二寸余如一架然上可卧笔四矢以此为式用紫檀乌木为之亦佳
　　笔屏
　　宋人制有方玉圎玉花板内中做法肖生山树禽鸟人物种种精絶此皆古人带板灯板存无可用以之镶屏挿笔觉甚相宜大者长可四寸髙三寸者余斋一屏如之制此似无弃物有大理旧石俨状山髙月小者东山月上者万山春霭者皆余目见初非扭揑俱方不盈尺天生竒物寳为此具作毛中书屏翰似亦得所
　　水注
　　有玉为圎壶方壶者其花纹甚工又见吴中陆子冈制白玉辟邪中空贮水上嵌青緑石片法古旧形滑熟可爱有玉蟾蜍注拟寳晋斋旧式者古铜有青緑天鸡壶有金银片嵌天禄妙甚有半身鸬鷀杓有鏒金鴈壶其类生无二以两足立地口中出水有江铸眠牛以牧童骑跨作注管磁有官哥方圎水壶有立卧壶有双桃注有双莲房注有笔格内贮水两用者有牧童卧牛者有方者定窑之注竒甚有枝叶纒扰壶有蒂叶茄壶有驼壶又可格笔有蟾注有青东磁天鸡壶底有一窍者宣窑五采桃注石榴注双爪注采色类生有双鸳注有鹅注工致精极俱可入格
　　笔洗
　　铜有古鏒金小洗有青緑小盂有古小釜有小巵匜其五物原非此制今用作洗玉有鉢盂洗长方洗玉环洗或素或花工巧拟古磁有官哥圎洗葵花洗磬口圆肚洗有四卷荷叶洗有卷口蔗段洗有縧环洗有长方洗类多但以粉青纹片朗者为贵古龙泉有双鱼洗有菊瓣洗有鉢盂洗百折洗定窰有三篐圆桶洗梅花洗有中盏作洗边盘作笔觇者有縧环洗有方池洗有栁斗圆洗有圆口瓜棱洗菊瓣洗惟定洗多甚宣窰有鱼藻洗有葵瓣洗有磬口洗有鼓様青剔白螭洗近人多以洗为杯孰知厚卷口而匾浅者洗也岂杯有此制外此新作商银流金铜洗诸窰假均州紫緑二色洗与水中丞多甚制亦可观俱不入格
　　水中丞
　　铜有古小尊罍其制有敞口圆腹细足髙三寸许墓中葬物今用作水中丞者余有古玉中丞半受血侵圆口瓮腹下有三足大如一拳精美特甚古人不知何用近有陆琢玉水中丞其碾兽面锦地与古尊罍同亦佳器也磁有官哥瓮肚圆者有鉢盂小口式者有棱肚者青东磁有菊瓣瓮肚圆足者定有印花长様如瓶但口敞可以贮水者有圆肚束口三足者有古龙泉窑瓮肚周身细花纹者有宣铜雨雪沙金制法古铜瓿者様式美甚近有新烧均窑俱法此式奈不堪用
　　研山
　　研山始自米南宫以南唐寳石为之圗载辍耕録后即效之不知此石存否大率研山之石以灵壁应石为佳他石纹片粗大絶无小様曲折屼峍森耸峰峦状者余见宋人灵壁研山峯头片段如黄子久皴法中有水池钱大深半寸许其下山脚生水一带色白而起磥砢若波浪然初非人力伪为此真可寳又见一将乐石研山长八寸许髙二寸四面米粞包裹而峦头起伏作状此更难得他如应石近有佳者天生四面不加斧凿透漏花皱俱好但少层叠峦头水池深防望之一拳石也又若燕中西山黒石状俨应石而崒屼巉巗纹片皱裂过之可作研山者颇多但石性松脆不受激触多以此乱应石有伪为者将旧砖雕镂如寳晋斋式用锥凿成天生纹片用芡实浸水煮如墨色持以愚人毎得重价然以刀刮石底砖质即露有等好事者以新应石肇庆石黒石加以斧凿修琢岩窦摩弄莹滑名曰砚山观亦可爱
　　灵壁石研山圗
　　将乐石研山圗附左


















　　印色池
　　印色池以磁为佳而玉亦未能胜也故今官哥窑者贵甚余见二窑印池方者尚有十数四八角并委角者仅见一二色亦不佳余斋有三代玉方池内外土锈血侵四裹不知何用今以为古玉文具中印池似甚合宜又见定窰方池佳甚外有印花纹此亦少者有陆子冈仿周身连葢滚螭白玉印池工致侔古今多效制近日新烧有盖白定长方印池并青花白地纯白磁者此古未有当多蓄之且有长六七寸者甚佳
　　印色方
　　麻油【二斤】牙皂角【三个】萆麻仁【半斤去壳取仁捣烂】花椒【四十粒取色不变】螣黄【一钱取不落色】明矾【五分取其发亮】黄柏【五分助色】黄防【五分】白防【五分】胡椒【三十五粒】辰砂【二两】二红【二两】　花硃【四两】
　　右件先将麻油同麻子熬数滚再下皂角花椒熬至滴水成珠方下防矾等物取起去渣用蕲艾为骨加三朱拌红为度
　　雅尚斋印色方
　　京师萆麻油较菜油价贱取回坛装埋土内三二年用色白如氷毎用斤数大日内翻晒至熟次下黄蜡一钱白矾末一钱白芨末二钱金箔沙细五十片入瓶听用将旧坑豆瓣硃砂研至极细用水飞过三五次去黄标与末后砂脚只用中间水飞细者入麄碗中用烧酒倾入微火煮一炷香随其色变晒干取起将硃又研如麪方和前油拌艾入匣愈久愈红不变黒色油取晒熟至久不干其胚用真正蕲艾搓揉百次仍煮数遍务去黒星一防不存如绵絮然方用此至妙秘法刻同鉴家共之
　　糊斗
　　用铜者为佳以便出洗有古铜小提卣如一拳大者上有提梁索股有葢盛糊可免防窃又有古铜圆瓮肚如酒杯式下乗方座且体厚重不知古人何用今以为糊斗似宜有建窰外黒内白长礶定窑圆肚并蒜蒲长礶俱可作糊斗又见哥窰方斗如斛中置一梁亦可充此又见古铜三哥长桶下有三足髙二寸许甚宜盛糊
　　法糊方
　　白麪一斤浸三五日发臭作过入白芨麪五钱黄防三钱白芸香三钱石灰末一钱官粉一钱明矾二钱用花椒一二两煎汤去椒先投蜡矾芸香石灰官粉熬化入麪作糊粘背不脱又法飞麪一斤入白芨末四两楮树汁调亦妙
　　镇纸
　　有古铜青緑虾蟆虚置铜坐重有斤余又有虎蹲铜坐一塑铸者乃上古物也且见必成对压纸妙甚有古铜坐卧哇哇亦佳有古铜蹲螭眠龙有鎏金辟邪卧马有大铜虎遍身青緑重三二斤者用以压书玉有古彘古人用以挣肋殉葬者毎见二条有白玉猎狗有卧螭有大様坐卧哇哇有玉兔玉牛玉马玉鹿玊羊蟾蜍日月玛瑙石鼓柏枝玛瑙蹲虎水晶石鼓酒黄水晶抵牛捧瓶波斯其做法精妙如画皆宋物也有哥窑蟠螭有青东磁狮鼔白定哇哇狻猊余自燕中得玉蟾二枚其背斑防如洒墨色同玳瑁无黄晕俨若虾蟆背状肚下纯白其制古雅如生用为镇纸摩弄可爱又见红緑玛瑙二大蟹可为絶竒有白玉玛瑙辟邪长三四寸者皆镇纸佳品
　　璧尺
　　有玉作尺余见长二尺厚六分濶一寸五分者人云尺璧为寳然玉有径二三尺者一时同见有二尺长玉如意三尺六寸长玉劔皆竒货也有玊碾双螭尺有以紫檀乌木为之上用古做蹲螭玉带抱月玉兔兽为钮者又见倭人鏒金银压尺古所未有尺状如常上以金鏒双桃银叶为钮面以金银鏒花皆縧环细嵌工致动色更有一窍透开内藏抽斗中有刀锥镊刀指锉刮齿消息穵耳剪子收则一条挣开成剪此制何起岂人心思可到谓之八面埋伏尽于斗中收藏非倭其孰能之余以此式令潘铜仿造亦妙潘能得其真传故耳论尺无过此者有金银石嵌臂阁界尺圗匣文具等物终是不雅有竹嵌尺傍四转内以黄杨乌木紫檀象牙挽嵌如意形制虽工久则必败
　　圗书匣
　　有宋剔红三撞者二撞者有罩葢者新剔红黒二种亦有二撞者但方匣居多有填漆者有紫檀雕镂镶嵌玉石者有古人玉带板灯板镶匣面者有倭匣四子六子九子毎子匣内藏以汉人玉章一方或藏银章替下藏以寳石琥珀官窑青东磁旧人圗书为传玩佳品若常用以豆瓣楠为佳新安制有堆漆描花蜔嵌圗画精者可爱近日市者恶甚又如黒漆描花方匣何文如之亦堪日用
　　臂阁
　　臂阁有以长様古玉璏为之者甚多而雕花紫檀者亦常有之近有以玉为臂阁上碾螭文卧蚕梅花等様长六七寸者有以竹雕花巧人物为之者亦佳而倭人黒漆臂阁如圭圆首方下濶二寸余肚稍虚起恐惹字墨长七寸上描金泥花様其质轻如纸此为臂阁上品
　　贝光
　　多以贝螺为之形状亦雅但手把稍大不便用使余得一古玉物中如大钱圆泡髙起半寸许傍有三耳可贯不知何物余用为贝光雅甚又见红玛瑙制为一桃稍匾下光砑纸上有桃叶枝梗此亦为砑而设水晶玉石当仿为之
　　裁刀
　　桃刀之外无可入格余有古刀笔一把青緑裹身上尖下环长仅盈尺古人用以杀青为书今入文具似极雅称近有崇明裁刀亦佳
　　书灯
　　用古铜驼灯羊灯灯诸葛军中行灯凤灯有圆灯盘定窰有三台灯檠宣窑有两台灯檠俱堪书室取用又见青緑铜荷一片檠驾花朶坐上想取古人金荷之意用亦不俗古有烛奴即今铸波斯作烛台者是也似不堪供
　　笔觇
　　有以玉碾片叶为之者古有水晶浅碟亦可为此惟定窑最多匾坦小碟宜作此用更有竒者
　　墨匣
　　以紫檀乌木豆瓣楠为匣多用古人玊带花板镶之亦有旧做长玉螭虎人物嵌者为最有雕红黒漆匣亦佳
　　蜡斗
　　古人用以灸蜡缄启铜制颇有佳者皆宋元物也今虽用糊当收以备数
　　笔船
　　有紫檀乌木细镶竹篾者精甚有以牙玉为之者亦佳此与直方并用不可缺者
　　琴剑
　　琴为书室中雅乐不可一日不对清音居士谈古若无古琴新琴亦须壁悬一牀无论能操纵不善操亦当有琴渊明云但得琴中趣何劳弦上音吾辈业琴不在记博惟知琴趣更得其真若亚圣操懐古吟志懐贤也古交行雪窓夜话思尚友也漪兰阳春鼓之宣畅布和风入松御风行操致凉飔觧愠潇湘水云鴈过衡阳起我兴薄秋穹梅花三弄白雪操逸我神逰圃樵歌渔歌鸣山水之闲心谷口引扣角歌抱烟霞之雅趣词赋若归去来赤壁赋亦可以咏懐寄兴清夜月明操弄一二养性脩身之道不外是矣岂以丝桐为悦耳计哉自古各物之制莫不有法传流独铸劔之术不载典籍故今无劔客而世少名劔以劔术无传且刀便于劔所以人知佩刀而不知佩劔也吾辈设此总不能用以御暴敌强亦可壮懐志勇不得古劔即今之宾劔如云南制者悬之髙斋俾丰城隠气化作紫电白虹上烛三台斗垣令荧荧夜光烁彼欃枪彗孛不敢横熖逞色岂果迂哉
　　香几
　　书室中香几之制有二髙者二尺八寸几面或大理石岐阳玛瑙等石或以豆瓣楠镶心或四八角或方或梅花或葵花或慈菰或圎为式或漆或水磨诸木成造者用以阁蒲石或单玩美石或置香橼盘或置花尊以挿多花或单置一炉焚香此髙几也若书案头所寘小几惟倭制佳絶其式一板为面长二尺濶一尺二寸髙三寸余上嵌金银片子花鸟四簇树石几面两横设小档二条用金泥涂之下用四牙四足牙口鏒金铜滚阳线镶钤持之甚轻斋中用以陈香炉匙瓶香合或放一二卷册或置清雅玩具妙甚今呉中制有朱色小几去倭差小式如香案更有紫檀花嵌有假模倭式有以石镶或大如倭或小盈尺更有五六寸者用以坐乌思藏鏒金佛像佛龛之类或陈精妙古铜官哥絶小炉瓶焚香挿花或寘三二寸髙天生秀巧山石小盆以供清玩甚快心目
　　书斋清供花草六种入格
　　春时用白定哥窑古龙泉均州鼓盆以泥沙和水种兰中置竒石一块夏则以四窰方圎大盆种夜合二株花可四五朶者架以朱几黄萱三二株亦可看玩秋取黄蜜二色菊花以均州大盆或饶州白花圆盆种之或以小古窑盆种三五寸髙菊花一株傍立小石上几冬以四窑方圎盆种短叶水仙单瓣者佳又如美人蕉立以小石佐以灵芝一颗须用长方旧盆始称六种花草清标雅质疎朗不繁玉立亭亭俨若隠人君子置之几案素艳逼人相对啜天池茗吟本色古诗大快人间障眼外此无多可入清供
　　论香
　　髙子曰古之名香种种称异若蝉蚕香【交趾所贡唐禁中呼为瑞龙脑】茵犀香【西域献汉武帝用之煮汤辟疠】石叶香【魏时题腹国贡状云母辟疫】百濯香【孙亮四姬四炁衣香百濯不落】凤髓香【穆宗藏真岛焚之崇礼】紫述香【述异记云又名麝香草】都夷香【洞防记云香如枣核食之不饥】荼芜香【香出波弋国中侵地则土石皆香】辟邪香瑞麟香金凤香【皆异国所贡公主乗出挂玉香囊中则芬馥满路】月支香【月支国进如卵烧之辟疫百里焚香九月不散】振灵香【十洲记云聚窟洲有树如枫叶香闻数百里】返魂香五名香马精香返生香却死香【尸埋地下者闻之即活】千亩香【述异记云以林名香】齐香【出波斯国香气入药治百病】甲香【述异云即桂香之善者】兜末香【本草拾遗曰武帝西王母降烧是香】沈光香【洞防记云涂魂国贡烧之有光】沈榆香【黄帝封禅焚之】蘅芜香【李夫人受汉武帝】百蕴香【逺条馆祈子焚以降神】月麟香【元宗爱妾号裒里春】辟寒香【焚之可以辟寒】龙文香【武帝时外国进者】千步香【南郡所贡】薰肌香【薰人防骨百病不生】九和香【三洞珠囊曰玉女擎玉炉焚之】九真香清水香沈水香【皆昭仪所用飞燕香也】宾国香【杨牧席间焚香上如楼台之状】拘物头花香【拘物头国进香闻数里】升霄灵香【唐赐紫尼焚之升遐】祗精香【出涂魂国焚之鬼魅畏避】飞气香【三洞曰真人所烧】金防香【金日防造香薰衣以辟胡气】五枝香【烧之十日上彻九重之天】千和香【峨嵋山孙真人焚之】兜楼婆香【楞严经云浴处焚之其炭猛烈】多伽罗香多摩罗跋香【释氏会安曰即根香藿香】大象藏香【因龙涎而生若烧一丸兴大光明味如甘露】牛头旃檀香【华严经曰从离垢出以涂身】羯布罗香【西域记云树如松色如氷雪】须曼那华香阇提华香青赤莲香华树香果树香拘鞞陁罗树香曼陀罗香殊沙华香【出法华经】明庭香明天发日香【出胥池寒国】迷迭香【出西域焚之去邪】必栗香【内典云焚去一切恶气】木蜜香【焚之辟恶】藒车香【本草云焚之去蛀辟臭病】刀圭第一香【昭宗赐崔一粒焚终日旖旎】干香【江西山中所出】曲水香【香盘印文似曲水像】鹰嘴香【番牙与舶主赠香焚之辟疫】乳头香【曹务光理赵州用盆焚云财易得佛难求】助情香【明皇宠妃含香一粒助情发兴筋力不倦】夜酣香【迷楼所焚】水盘香【出舶上上刻山水佛像】都梁香【荆州记云都梁山上有水水中生之】雀头香【荆襄人谓之莎草根】龙鳞香【馢香之薄者其香尤胜】白眼香【和香为之】平等香【僧人货香于市无贵贱贫富皆一价也故云】山水香【王旭奉道士于山中月给焚香谓之山水香】三匀香【三物煎成焚之有富贵气香亦清妙】伴月香【徐月夜露坐焚之故名】此皆载之史册而或出外夷或制自宫掖其方其料俱不可得见矣余以今之所尚香品评之妙髙香生香檀香降真香京线香香之幽闲者也兰香速香沈香香之恬雅者也越隣香甜香万春香黒龙挂香香之温润者也黄香饼芙蓉香龙涎饼内香饼香之佳丽者也玉华香龙楼香撒兰香香之蕴借者也伽楠香唵叭香波律香香之髙尚者也幽闲者物外髙隠坐语道徳焚之可以清心悦神恬雅者四更残月兴味萧骚焚之可以畅懐舒啸温润者晴窓搨帖挥麈闲唫篝灯夜读焚以逺辟睡魔谓古伴月可也佳丽者红袖在侧宻语谈私执手拥炉焚以薰心热意谓古助情可也蕴借者坐雨闭闗午睡初足就案学书啜茗味淡一炉初爇香霭馥馥撩人更宜醉筵醒客髙尚者皓月清宵氷弦戞指长啸空楼苍山极目未残炉爇香雾隠隠绕帘又可袪邪辟秽黄暖阁黒暖阁官香纱防香俱宜爇之佛炉聚仙香百花香苍术香河南黒芸香俱可焚于卧榻客曰诸香同一焚也何事多岐余曰幽趣各有分别薰燎岂容槩施香僻甄藻岂君所知悟入香妙嗅辩妍媸曰余同心当自得之一笑而觧
　　焚香七要
　　香炉　官哥定窑岂可用之平日炉以宣铜潘铜彞炉乳炉如茶杯式大者终日可用
　　香合　用剔红蔗段锡胎者以盛黄黒香饼法制香磁盒用定窑或饶窑者以盛芙蓉万春甜香倭香合三子五子者用以盛沈速兰香棋楠等香外此香撞亦可若游行惟倭撞带之甚佳
　　炉灰　以纸钱灰一斗加石灰二升水和成团入大灶中烧红取出又硏絶细入炉用之则火不灭忌以杂火恶炭入灰炭杂则灰死不灵入火一葢即灭有好竒者用茄蒂烧灰等説太过
　　香炭墼　以鸡骨炭碾为末入葵叶或葵花少加糯米粥汤和之以大小铁塑槌击成饼以坚为贵烧之可久或以红花渣代葵花叶或烂枣入石灰和炭造者亦妙
　　隔火砂片　烧香取味不在取烟香烟若烈则香味漫然顷刻而灭取味则味幽香馥可久不散须用隔火有以银钱明瓦片为之者俱俗不佳且热甚不能隔火虽用玉片为美亦不及京师烧破砂锅底用以磨片厚半分隔火焚香妙絶烧透炭墼入炉以炉灰拨开仅埋其半不可便以灰拥炭火先以生香焚之谓之发香欲其炭墼因香爇不灭故耳香焚成火方以箸埋炭墼四面攅拥上葢以灰厚五分以火之大小消息灰上加片片上加香则香味隠隠而发然须以筯四围直搠数十眼以通火气周转炭方不灭香味烈则火大矣又须取起砂片加灰再焚其香尽余块用瓦合收起可投入火盆中薰焙衣被
　　灵灰　炉灰终日焚之则灵若十日不用则灰润如遇梅月则灰湿而灭火先须以别炭入炉暖灰一二次方入香炭墼则火在灰中不灭可久
　　匙筯　匙筯惟南都白铜制者适用制佳瓶用呉中近制短颈细孔者挿筯下重不仆似得用耳余斋中有古铜双耳小壶用之为瓶甚有受用磁者如官哥定窑虽多而日用不宜
　　香方
　　髙子曰余録香方惟取适用近日都中所尚鉴家称为竒品者録之制合之法贵得料精则香馥而味有余韵识臭味者知所择焉可也
　　玉华香方
　　沉香【四两】　速香【黒色者四两】檀香【四两】　乳香【二两】　木香【一两】丁香【一两】　唵叭香【三两】　郎胎【六钱】　麝香【三钱】　氷片【三钱】大黄【五钱】　广排草【三两　　　出交趾者妙】　苏合油【五钱】官桂【五钱】黄烟【即金顔香二两】　　　广陵香【用叶一两】
　　右以香料为末和入合油揉匀加炼好蜜再和如湿泥入磁瓶锡葢蜡封口固烧用二分一次
　　聚仙香
　　黄檀香【一斤】　排草【十二两】　沈速香【各六两】　丁香【四两】乳香【四两另研】　郎胎【三两】　黄烟【六两另研】　　合油【八两】麝香【二两】　榄油【一斤】　白芨面【十二两】　蜜【一斤】已上作末为骨先和上竹心子作第一层趂湿又滚檀香【二斤】　排草【八两】　沈香【各半斤】为末作滚第二层成香纱筛晾干都中自制毎香万枝工银二钱竹棍万枝银一钱二分香袋紫龙刀纸毎百足数五钱
　　沈速香方
　　用沉速【五斤】　檀香【一斤】　黄烟【四两】　唵叭香【三两】乳香【二两】　麝香【五钱】　合油【六两】　白芨面【一斤八两】排草【一斤八两】和成滚棍
　　黄香饼方
　　沉速香【六两】　檀香【三两】　丁香【一两】　木香【一两】黄烟【二两】　乳香【一两】　郎胎【一两】　唵叭【三两】苏合油【二两】　麝香【三钱】　氷片【一钱】　白芨麪【八两】蜜【四两】　　和剂用印作饼
　　印香方
　　黄熟香【五斤】　速香【一斤】　香附子【一两】　黒香【一两】藿香【一两】　零陵香【一两】　檀香【一两】　白芷【一两】柏香【二斤】　芸香【一两】　甘松【八两】　乳香【一两】沉香【二两】　丁香【一两】　馢香【四两】　生香【四两】熖硝【五分】　共为末入香印印成焚之
　　万春香方
　　沉香【四两】　　檀香【六两】　结香【四两】　藿香【四两】零陵香【四两】　甘松【四两】　茅香【四两】　丁香【一两】甲香【五钱】　麝香【一钱】　氷片【一钱】
　　用炼蜜为湿膏入磁瓶封固焚之
　　撒兰香方
　　沉香【三两五钱】　　氷片【二钱四分】　檀香【一钱】　龙涎【五分】排草须【二钱】　唵叭【五分】　撒兰【一钱】　麝香【五分】合油【一钱】　甘麻然【二分】　榆麪【六钱】　蔷薇露【四两】印作饼烧佳甚
　　芙蓉香方
　　用沉香【一两五钱】　檀香【一两二钱】　片速【三钱】　氷脑【三钱】合油【五钱】　生结香【一钱】　排草【五钱】　芸香【一钱】甘麻然【五分】　唵叭【五分】　丁香【二分】　郎胎【二分】藿香【二分】　零陵香【二分】　乳香【一分】　三柰【一分】撒兰【一分】　榄油【一分】　榆麪【八钱】　硝【一钱】和印或散
　　龙楼香
　　用沉香【一两二钱】　檀香【一两三钱】　片速【五钱】　排草【二两】唵叭【二分】　片脑【二钱五分】　金银香【二分】　丁香【一钱】三柰【二钱四分】　官桂【三分】　郎胎【三分】　芸香【八分】甘麻然【五分】　榄油【五分】　甘松【五分】　藿香【五分】撒兰【五分】　零陵香【一钱】　樟脑【一钱】　降香【二分】白豆蔲【二分】大黄【一钱】　乳香【三分】　硝【一钱】榆麪【一两二钱】　印饼散用蜜和去榆麪
　　黒香饼方
　　用料四十两加炭末一斤　蜜【四斤】　苏合油【六两】　麝香【一两】　白芨【半斤】　榄油【四斤】　唵叭【四两】　先炼蜜熟下榄油化开又入唵叭又入料一半将白芨打成糊入炭末又入料一半然后入苏合麝香揉匀印饼
　　炒香
　　近以苏合油拌沈速入火防灸収起乘热以氷末撒上入瓶收用谓之法制其香气比常少浓反失沈速天然雅味恐知香者不取
　　日用诸品香目
　　伽楠香【有糖结有金丝结糖结锯开上有油若饴糖焚之初有羊羶微气糖结黒白相间黒如墨白如米金丝者惟色黄上有绺若金丝惟糖结为佳】黒角沈香【质重劈开如墨色者佳不在沈水好速亦能沈也】片速香【俗名鲫鱼片雉鸡斑者佳有伪为者亦以重实为美】唵叭香【一名黒香以软浄色明者为佳手指可撚为丸者妙甚惟都中有之】铁面香生香【俗名牙香以面有黒烂色者为铁面纯白不烘焙者为生香其生香之味妙甚在广中价亦不轻】降真香【紫实为佳茶煮出油焚之】黄檀香【黄实者佳茶浸炒黄去腥】白胶香【有如明条者佳】茅山细梗苍术【句容茅山产如猫粪者佳】兰香【以鱼子兰蒸低速香牙香块者佳近以末香滚竹棍蒸者恶甚】安息香【都中有数种俗名总曰安息其最佳者刘鹤所制越隣香聚仙香沈速香三种百花香即下矣】龙挂香【有黄黒二品黒者价髙惟内府者佳刘鹤所制亦竒】甜香【惟宣徳年制者清逺味幽可爱燕市中货者坛黒如漆白底上有烧造年月毎坛二斤三斤有锡罩盖礶子一斤一坛者方真今亦无之矣近名诸品合和香料皆自甜香改易头面别立名色云耳】芙蓉香【刘鹤制妙】万春香【内府香】龙楼香【内府香】玉华香【雅尚齐制也】黄暖阁黒暖阁【刘鹤制佳】黄香饼【王镇住东院所制黒沈色无花纹者佳甚伪者色黄恶甚】黒香饼【都中刘鹤二钱一两者佳前门外李家印各色花巧者亦妙】河南黒芸香【短束城上王府者佳】京线香【前门外李家二分一分一束者佳甚】
　　金猊玉兔香方
　　用杉木烧炭六两配以栗炭四两捣末加炒硝一钱用米糊和成揉剂先用木刻狻猊兔子二塑圎混肖形如墨印法大小任意当兽口处开一斜入小孔兽形头昂尾低是诀将炭剂一半入塑中作一凹入香剂一段再加炭剂筑完将铁线针条作鑚从兽口孔中搠入至近尾止取起晒干然后用官粉涂身周遍上葢黒墨兔子以絶细云母粉胶调涂之亦葢以墨二兽俱黒内分黄白二色毎用一枚将尾就灯火上焚灼置炉内口中吐出香烟自尾随变色様金猊从尾黄起焚尽形若金妆蹲踞炉内经月不败触之则灰灭矣玉兔形俨银色甚可观也虽非大雅亦堪幽玩其中香料美恶随人取用或以前印香方取料和以榆麪为剂捻作小指粗段长八九分以兽腹大小消息但令香不露出炭外为佳更有金蟾吐熖紫云捧圣仙立云中种种杂法内多不验即金蟾一方不堪清赏故不録
　　香都总匣
　　嗜香者不可一日去香书室中宜制提匣作三撞式用鎻钥启闭内藏诸品香物更设磁合磁礶铜合漆匣木匣随宜置香分布于都总管领以便取用须造子口紧宻勿令香泄为佳俾总管司香出入谨宻随遇爇炉甚惬心赏
　　论琴
　　髙子曰琴者禁也禁止于邪以正人心故记曰君子无故不去琴瑟孔门之瑟今则絶响信可贵矣古人鼔琴起风云而来鹤通神明而阜民财者以和感也今徒存其器古意则亡欧阳公云器存而意不存者此耳夫和而鸣者声也叅叙相应者韵也韵中成文谓之为音故音之哀乐邪正刚柔喜怒发乎人心而国之理乱家之废兴道之盛衰俗之成败听于音声可先知也岂他乐云乎知琴者以雅音为正按须用指分明求音当取舍无迹运动闲和气度温润故能操髙山流水之音于曲中得松风夜月之趣于指下是为君子雅业岂彼心中无徳腹内无墨者可与圣贤共语世人悦于听乐而无味于琴者悦其声之淫耳乐用七音而二变与宫徴联用故声淫而悦耳琴用五音变法甚少且罕聨用他调故音虽雅正不宜于俗然弹琴惟三声散声按声泛声是也泛声应徽取音不假按抑得自然之声法天之音音之清者也散声以律吕应于地以律调次第是法地之音音之浊者也按声抑扬于人人声清浊兼有故按声为人之音清浊兼备者也今人不究意防不亲明师不讲谱法不娴手势遂使声之曲折手之取音缓急失宜起伏无节知声而不知音运指而不运意奚取弹为有等务尚花巧急骤夸竒逞髙不求法度准绳之中有敷畅悠扬之妙操多散声以类箜篌巧取按声以同筝阮大失雅音重可笑耳孰知散按间出清以泛声谓得中道今之俗弹转易不常变朴为浇求异于人不知法古是为抱琵琶而同伶人岂古圣贤所谓修身养性理其天真意哉
　　臞仙琴坛十友
　　氷弦　玉轸　轸函　玉足　绒刷　琴荐
　　锦囊　琴牀　琴匣　替指【以鹤翎造火烙为之】
　　五音十二律应弦合调立成
　　　一二三四五六七
　　黄钟　律　黄太姑林南【黄大清清】
　　音　宫商角徴羽【少少宫商】
　　右调弦按徽以五音调法慢三即慢角调也黄清云者黄钟之轻清音也如少宫少商之意后例此
　　　一二三四五六七
　　大吕　律　太夹仲夷无【大夹清清】
　　音　宫商角徴羽【少宫少商】
　　右调按徽同黄钟
　　　一二三四五六七
　　太簇　律　太姑蕤南应【太姑清清】
　　音　宫商角徴羽【少少宫商】
　　右调按徽同黄钟
　　　一二三四五六七
　　夹钟　律　黄夹仲林无【黄夹清清】
　　音　宫商角徴羽【少少宫商】
　　右以十徽应四紧七应散二紧五以十徽应七紧三以十徽应五即今之清商调也
　　　一二三四五六七
　　姑洗　律　太姑蕤夷应【太姑清清】
　　音　羽宫商角徴【少少羽宫】
　　右调按同夹钟
　　　一二三四五六七
　　仲吕　律　黄太仲林南【黄太清清】
　　音　徴羽宫商角【少少徴角】
　　右按调即今五音调法
　　　一二三四五六七
　　蕤宾　律　太夹蕤夷无【太夹清清】
　　音　徴羽宫商角【少少徴羽】
　　右按调同仲吕
　　　一二三四五六七
　　林钟　律　太姑林南应【太姑清清】
　　音　徴羽宫商角【少少徴羽】
　　右调按同仲吕
　　　一二三四五六七
　　夷则　律　黄夹仲夷无【黄夹清清】
　　音　角徴羽宫商【少少角徴】
　　右以夹钟弦紧四以十应二即今慢宫调也
　　　一二三四五六七
　　南吕　律　太姑蕤南应【太姑清清】
　　音　角徴羽宫商【少少角徴】
　　右调按徽同夷则
　　　一二三四五六七
　　无射　律　黄太仲林无【黄太清清】
　　音　商角徴羽宫【少少商角】
　　右以仲吕加紧五以十一徽应七即今蕤賔调也蕤賔自有正律以无射为蕤賔俗名也
　　　一二三四五六七
　　应钟　律　太夹蕤夷应【太夹清清】
　　音　商角徴羽宫【少少商角】
　　右调按同无射律有八十四调琴该正调六十变音二十四是以按弦取声不可立调
　　古琴新琴之辨
　　髙子曰琴惟仲尼列子二式为古制余皆后世式様凡观古琴先观漆水漆光退尽俨若乌玉按之坚莹如氷上发断纹肖梅花纹者为最牛毛纹者次之蛇腹纹者为下品也且易伪为伪法以火逼热以雪罨上随成裂俨如蛇腹寸许相去一条或以鸡子清入灰作琴用甑蒸之悬于风日燥处亦能断纹少细又伪作牛毛断者以数针划丝复以髪磨然伪者以手摩之裂纹有痕真者有纹可见而拂之则无次观合缝无隙不散断纹过肩此漆灰琴也若上下有纹两傍光漆者此开而复合重漆补者此料灰琴也似非全玩次观琴材以桐面梓底者为上纯桐者次之桐面杉底者又次之琴取桐为阳木梓为隂木木用隂阳取其相配以召和也然古人纯用桐木之意亦取桐之阳面为面隂面为底以分隂阳恐梓性纽烈不用为底故以桐木向日者沈之水中其阳面向上背隂者向下阳浮隂沈反复不易取上为阳为面用下为隂为底是亦法隂阳也故琴有阳材者旦浊而暮清晴浊而雨清隂材者旦清而暮浊晴清而雨浊也次取九徳一曰竒轻松脆滑是也轻谓材轻松谓声透脆谓声之清美老桐木也滑谓声之泽润近水材也二曰古淳淡中有金石韵也三曰透年虽久逺胶漆不败清亮而不咽塞四曰静谓无防飒以乱正声五曰润谓发声不燥韵长不絶六曰圎谓声韵浑然而不破散七曰清谓声如风中铎也八曰匀谓七无三实四虚之病九曰芳谓愈弹愈发久无乏声此九徳也外此又须左不按浮右不抗指音清不空音实不洪面无扑防身无重伏手可弹落指音发此美琴也虽售髙资亦不可舍近有铜琴石琴以紫檀乌木为琴者皆失琴防虽美何取毛诗云椅桐梓漆爰伐琴瑟其意何居又如百衲琴者亦近制也偶得美材短不堪用因而裁成片用胶漆缀长非好竒也今仿制者以纹锦片错以玳瑁象牙香料杂木嵌骨为纹铺满琴体名曰寳琴与广中滇南蜔嵌琵琶何异更可笑也求古不得如我明髙腾朱致逺惠桐冈祝公望诸家造琴中有精美可操纎毫无病者奈何百十之中始得一二若祝海鹤之琴取材斵法用漆审音无一不善更是漆色黒莹逺不可及其取蕉叶为琴之式制自祝始余得其一寳惜不置终日操弄声之清亮伏手得音莫可逾美何异古琴且价今重矣真者近亦难得
　　琴谱取正
　　琴师之善者传琴传谱而书谱之法在琴师亦有讹者一画之失指法即左以讹传讹久不可正琴调遂失真矣故琴非谱不传谱非真反失其传也近世以宁藩神竒秘谱为最然须得初刻大本臞仙命工挍订防画不讹是为善谱可寳若翻刻本不足观矣又立风宣琴谱亦可外此何止数十家刻谱无不讹者余自燕中得故家琴谱抄録精细调法俱善欲刻未得若欲求谱勾剔字法全备并手势形像飞动在臞仙所刻太古遗音一书最为精到奈坊中仅存翻本使人恨不多见臞仙留心音律无不穷竒索隠若词曲之太和正音谱按律正腔知音孰能过之宜乎琴谱之精莫之与并也
　　琴窓杂説
　　弹琴取古郭公砖上有象眼花纹方胜花纹出自河南郑州者佳用镶琴台长过琴一尺髙一尺八寸濶容三琴以坚漆涂之弹琴于上其声冷冷可爱或以玛瑙石南阳石永石镶者亦佳古琴无声者以布囊炒热砂罨之冷即又换或以甑蒸之令汗出透悬当风处吹干其声如旧琴无新旧宜置卧牀内以近人气为佳
　　琴久而不鸣者绷定以桑叶捋之鸣亮如初蓄琴不论寒暑不可挂风露并日色中可于屋内不近墙壁暖处悬之则声不涩滞琴无变病唐有雷张越三家制琴擅名其龙池凤沼有舷余处悉洼令闗声不散宋有琴局制有定式谓之官琴余悉野斵后以京中樊氏路氏琴为第一
　　余在都中见一琴台以锡为池于台中寘水蓄鱼上以水晶板为面其鱼戏水藻俨若出听诚为世所稀有其价亦髙余一见后不知何去令人念之耿耿天下竒货信不易得
　　挂琴不可近墙并泥壁之处恐惹湿润则琴不发声惟宜近纸格板壁当风透气处挂之加以囊盛以逺尘垢入匣则不用囊
　　梅月须先将琴入匣中鎻闭以纸糊口不令湿霉着琴琴匣之制亦贵窄小止可容琴不使有空摇动为佳抱琴当语僮仆勿令横抱恐触物伤损防轸焦尾直抱头上尾下无失
　　露下弹琴不可久坐不惟润弦抑且伤人且阳材鼓之有声隂材则无声矣
　　弹琴须先盥手手洁则不受汚夏月惟宜早午后则不可非惟汗溽恐太燥脆
　　焚香鼔琴惟宜香清烟细如水沈生香之类则馥馥韵雅若他合和艳香不入琴供
　　对月鼔琴须在二更人静万籁无声始佳对花宜共岩桂江梅茉莉薝卜建兰夜合玉兰等花香清色素者为雅临水弹琴须对轩窓池沼荷香扑人或竹边林下清漪芳沚俾微风洒然防鱼出听自多尘外风致
　　琴用金徽玉轸不为之华然玉轸有花则易转素不受汚若用紫檀犀角者可避损失然金徽毎为琴灾不若莹白螺甸者灯前月下取音了然观亦不俗若横之膝上对月则光彩射目似更宜人膝上鼓琴惟纯熟小操则可否亦不能
　　养鹤要略
　　髙子曰鹤仙禽也于物为多夀感于阳故鸣于子雄则声闻数里雌则声下而不扬华亭下沙之鹤盖自海东飞集于下沙非华产也相鹤但取标格竒古唳声清越颈欲细而长足欲痩而节身欲人立背欲耸削声雄则类鹳鹜颈肥则类鹅雁矣观其隆鼻短口则少眠髙脚疎节则多力顶若朱红则善鸣眼露赤色则视逺回翎亚膺则体轻背鼈腹则善产凤翼雀尾则善飞轻前重后则善舞洪髀纎指则善步蓄之者可以共清髙助清兴当居以茅庵隣以池沼饲以鱼谷鳅鳝勿以熟食饱其肠胃使乏精采而尘倦仙骨欲教以舞竢其饥馁置食于空野使童子拊掌欢颠摇手起足以诱之彼则奋翼而唳逸足而舞矣习之既熟一闻拊掌即便起舞谓之食化空林别墅何可一日无此忘饥清友闻鹤粪可以化石成灰鹤有长水石自随故能蓄鱼于沟渎不涸且能千年一变苍色再变黄百年之后则脱硬羽而生柔毛色白鲜洁真异类也而青松白石之下更宜此君















　　遵生八牋卷十五
<子部,杂家类,杂品之属,遵生八牋>
　　钦定四库全书
　　遵生八牋卷十六
　　明　髙濂　撰
　　燕间清赏牋下
　　瓶花三说
　　瓶花之宜
　　髙子曰瓶花之宜有二用如堂中挿花乃以铜之汉壶太古尊罍或官哥大瓶如弓耳壶直口敞瓶或龙泉蓍草大方瓶髙架两傍或置几上与堂相宜折花须择大枝或上茸下瘦或左髙右低右髙左低或两蟠台接偃亚偏曲或挺露一干中出上簇下蕃铺葢瓶口令俯仰髙下踈宻斜正各具意态得畵家写生折枝之妙方有天趣若直枝髼头花朶不入清供花取或一种两种蔷薇时即多种亦不为俗冬时挿梅必须龙泉大瓶象窰敞瓶厚铜汉壶髙三四尺已上投以硫黄五六钱砍大枝梅花挿供方快人意近有饶窰白磁花尊髙三二尺者有细花大瓶俱可供圣上挿花之具制亦不恶若书斋挿花瓶宜短小以官哥胆瓶纸槌瓶鵞颈瓶花觚髙低二种八卦方瓶茄袋瓶龙泉窰瓶定窰花尊花囊四耳小定壶圎口匾肚壶青东磁小蓍草瓶方汉壶圆瓶古龙泉蒲槌瓶各窰壁瓶次则古铜花觚铜觯小尊罍方壶素温窰匾壶俱可挿花又如饶窰宣徳年烧制花觚花尊蜜食礶成窑娇青蒜蒲小瓶胆瓶细花一枝瓶方汉壶式者亦可文房充玩但小瓶挿花折宜瘦巧不宜繁杂宜一种多则二种须分髙下合挿俨若一枝天生二色方美或先凑簇像生即以麻丝根下防定挿之若彼此各向则不佳矣大率挿花须要花与瓶称花髙于瓶四五寸则可假如瓶髙二尺肚大下实者花出瓶口二尺六七寸须折斜冗花枝铺撒左右覆瓶两傍之半则雅若瓶髙瘦却宜一髙一低双枝或屈曲斜袅较瓶身少短数寸似佳最忌花瘦于瓶又忌繁杂如缚成把殊无雅趣若小瓶挿花令花出瓶须较瓶身短少二寸如八寸长瓶花止六七寸方妙若瓶矮者花髙于瓶二三寸亦可挿花有态可供清赏故挿花挂畵二事是诚好事者本身执役岂可托之僮仆为哉客曰汝论僻矣人无古瓶必如所论则花不可挿耶不然余所论者收藏鉴家积集既广须用合宜使器得雅称云尔若以无所有者则手执一枝或采满把即挿之水鉢壁缝谓非爱花人欤何竢论瓶美恶又何分于堂室二用乎哉吾惧客嘲熟矣具此以解
　　瓶花之忌
　　瓶忌有环忌放成对忌用小口瓮肚瘦足药坛忌用葫芦瓶凡瓶忌雕花妆彩花架忌置当空几上致有颠覆之患故官哥古瓶下有二方眼者为穿皮条防于几足不令失损忌香烟灯煤熏触忌猫防伤残忌油手拈弄忌藏密室夜则须见天日忌用井水贮瓶味醎花多不茂用河水并天落水始佳忌以挿花之水入口凡挿花水有毒惟梅花秋海棠二种毒甚须防严密
　　瓶花之法
　　牡丹花　贮滚汤于小口瓶中挿花一二枝塞口则花叶俱荣三四日可玩芍药同法一云以蜜作水挿牡丹不悴蜜亦不坏
　　戎葵　凤僊花　芙蓉花【凡折枝花】
　　已上皆滚汤贮瓶挿下塞口则不憔悴可观数日
　　栀子花　将折枝根槌碎擦盐入水挿之则花不黄其结成栀子初冬折枝挿瓶其子赤色俨若花蕋可观
　　荷花　采将乱发纒缚折处仍以泥封其窍先入瓶中至底后灌以水不令入窍窍中进水则易败
　　海棠花　以薄荷包枝根水养多有数日不谢
　　竹枝【瓶底加泥一撮】松枝　灵芝同吉祥草俱可挿瓶
　　后録四时花纪俱堪入瓶但以意巧取裁花性宜水宜汤俱照前法幽人雅趣虽野草闲花无不采挿几案以供清玩但取自家生意原无一定成防不必拘泥
　　灵芝僊品也山中采归以箩盛置飰甑上蒸熟晒干藏之不坏【用锡作管套根挿水瓶中伴以竹叶吉祥草则根不朽上盆亦用此法】
　　冬间挿花须用锡管不惟不坏磁瓶即铜瓶亦畏氷冻执质厚者尚可否则破裂如瑞香梅花水仙粉红山茶腊梅皆冬月妙品挿瓶之法虽曰硫黄投之不冻恐亦难敌惟近日色南牕下置之夜近卧榻庶可多玩数日一法用肉汁去浮油入瓶挿梅花则蕚尽开而更结实
　　四时花纪
　　牡丹芍药建兰菊花四种
　　四种品类数多栽培不易俱録全谱当按谱栽植以供佳赏
　　瓯兰花三种
　　三种惟杭城有之花如建兰香甚一枝一花有紫花黄心有白花黄心者紫若胭脂白如羊脂花甚可爱出法华山采其原墩者种背隂处可活开花紫白者名荪叶较兰稍润
　　玉兰花
　　花未开者浇以粪水则花大而香其瓣择洗精防拖面蔴油煎食牡丹新落瓣亦可煎食蜜浸古名木兰
　　迎春花
　　春首开花故名每于花放时移栽土肥则茂燖牲水灌之则花蕃二月中旬分种
　　杏花
　　本有梅杏沙杏之分根生最浅以大石压根则花盛果结核种
　　桃花十种
　　桃花平常者亦有粉红粉白深粉红三色其外有单瓣大红千叶红桃之变也单瓣白桃千叶碧桃之变也有绯桃俗名苏州桃花如剪绒者比诸桃开迟而色可爱有瑞仙桃花色深红花宻有綘桃千瓣有二色桃色粉红花开稍迟千瓣极雅
　　山矾花
　　生杭之西山三月着花细小而繁香馥甚逺故俗名七里香
　　笑靥花
　　花细如豆一条千花望之若堆雪然无子可种根窠丛生茂者数十条以原根劈作数墩分种易活
　　蝴蝶花
　　草花俨若蝶状色黄上有赤色细防濶叶秋时分种
　　金茎花【一云即黄蝴蝶花】
　　金茎花如蛱蝶风过花如飞舞揺荡妇人采之为餙谚曰不戴金茎花不得入仙家
　　紫薇花
　　花碎而繁色浅紫每花一蒂若柔丝相系故枝动朶朶娇颤不胜俗名怕痒是指此耳亦以根分
　　李花
　　有青霄李御黄李李之上品也若紫粉小青皆下品也有麦李红甚麦熟而实可食矣俱花小而蕃
　　映山红
　　本名山踯躅花类杜鹃稍大单瓣色浅若生满山顶其年丰稔人竞采之外有紫粉红二色
　　鹿葱花
　　花俨蜨蝶三大圆瓣而三小尖瓣色葱藕色中心白地红黄防防揺风弄影丰韵可人根枝丛发
　　莴苣花
　　俗名金盏花也色金黄细瓣攅簇肖盏当春初即开独先众花
　　金雀花
　　春初开黄花甚可爱俨状飞雀且可采以滚汤着盐焯过作茶供一品
　　粉团花二种
　　麻叶花开小而色边紫者为最其白粉团即绣毬花也宜种牡丹台处与牡丹同开用为衬色甚佳俱用八僊花种于盆内削去半边架起就接
　　蔷薇花【同类七种】
　　有大红粉红二色喜屛结肥不可多脑生莠虫以煎银店中炉灰撒之则虫尽毙正月初剪枝长尺余扦种以下数种类此花可蒸茶
　　寳相花
　　花较蔷薇朶大而千瓣塞心有大红粉色二种
　　十姊妹
　　花小而一蓓十花故名其色自一蓓中分红紫白淡紫四色或云色因开久而变有七朶一蓓者名七姊妹云花甚可观开在春尽
　　金沙罗
　　似蔷薇而花单瓣色更红艳夺目
　　黄蔷薇
　　色蜜花大亦竒种也剪条扦种近广于昔态娇韵雅蔷薇上品
　　金鉢盂
　　似沙罗而花小夹瓣如瓯红鲜可观
　　间间红
　　花似蔷薇色红瓣短叶差小于薇
　　羊踯躅
　　生诸山中花大如杯盏类萱黄色羊食生疾若癎
　　梨花二种
　　有香臭二种其梨之妙者花不作气醉月欹风含烟带雨潇洒丰神莫可与并
　　郁李花二种
　　有粉红雪白二色俱千叶花甚可观如纸剪簇成者子可入药
　　玫瑰花二种
　　出燕中色黄花稍小于紫玫瑰种紫玫瑰多不久者縁人溺浇之即毙种以分根则茂本肥多悴黄亦如之紫者亁可作囊以糖霜同捣收藏谓之玫瑰酱各用俱可
　　丽春花
　　罂粟类也其花单瓣瓣尝飞舞俨如蝶翅扇动亦草花中之妙品也
　　锦带花
　　花开蓓蔂可爱形如小铃色粉红而娇植之篱间采折供玩
　　木香花三种
　　花开四月木香之种有三其最紫心白花香馥清润髙架万条望若香雪其青心白木香黄木香二种皆不及也亦以剪条挿种不甚多活以条扳入上中一段壅泥伺月余根长自木生枝外剪断移栽可活
　　棣棠花
　　花若淡黄一叶一蕋生甚延蔓春深与蔷薇同开可助一色
　　辛夷花
　　花如莲外紫内白蕋若笔尖故名木笔一名望春俗名猪心本可就接玉兰
　　紫丁香花
　　木本花如细小丁香而瓣柔色紫蓓蕾而生接种俱可自是一种非瑞香别名
　　野蔷薇花二种
　　色有雪白粉红二种采花拌茶疟病烹食即愈
　　荼防花二种
　　大朶色白千瓣而香枝梗多刺诗云开到荼防花事尽为当春尽时开耳外有蜜色一种
　　金丝桃花
　　花如桃而心有黄须铺散花外若金丝然亦以根下劈开分种
　　海棠花七种
　　海棠有铁梗色如硃红有木粉红有西府有树海棠二种一紫一白有垂丝海棠吐丝美甚冬至日用糟水浇则来春花盛若秋海棠娇冶柔软真同美人倦妆此品喜隂一见日色即瘁九月收枝上黑子撒于盆内地上明春发枝当年有花老根过冬者花发更茂
　　缫丝花
　　花叶俨似玫瑰而色浅紫无香枝生刺针时至煑茧花尽开放亦以根分
　　结香花
　　花色鹅黄较瑞香稍长花开无叶花谢叶生枝极柔软多以蟠结上盆香色俱无可取
　　枳殻花【药花颇有可观者若苿防菉豆之类不能悉载】
　　花细而香闻之破郁结篱傍种之实可入药
　　橙花
　　花细而白香清可人以之蒸茶向为龙虎山上进御絶品园林种之可收作此橙用更多
　　红蕉花二种【种盆短焦即芭蕉所出者掘起根蒲上用油簮脚横刺二眼即不长髙可玩】
　　种自东粤来者名美人蕉其花开若莲而色红若丹中心一朶晓生甘露其甜如蜜即尝芭蕉亦开黄花至晓瓣中甘露如饴食之止渴
　　海桐花
　　花细白如丁香而嗅味甚恶逺观可也
　　金钱花【俗名夜落金钱】
　　出自外国梁时外国进花朶如钱亭亭可爱昔鱼以此赌赛谓得花胜得钱可为好之极矣
　　紫藤花
　　花深紫色柔条可爱夏开一簇葩艳轻盈作架植之蔓延若锦
　　杜鹃花三种
　　有蜀中者佳谓之川鹃花内十数层色红甚出四明者花可二三层色淡总名杜鹃喜隂恶肥天旱以河水浇之树隂下放置则茂叶色青翠可观有黄白二色竒甚
　　茉莉花二种
　　有千叶初开时花心如珠有单瓣者喜肥以米泔水浇之则花开不絶或皮屑浸水浇之亦可又云宜粪但欲加土壅根为妙惟难过冬若天色作寒移置南牕下每日向阳至十分亁燥以水微湿其根或以朝南屋内泥地上掘一浅坑将花矼存下以矼平地上以篾笼罩花日傍以泥筑实无隙通风此最妙法也至立夏前方可去罩盆中周遭去土一层以肥土填上用水浇之芽发方灌以粪次年和根取起换土栽过无不活者如此收藏多年可延又云卖花者惟欲花瘁其中有说夏间收回即换土种之去其故土砻糠亦是一法
　　凌霄花
　　蔓生花黄用以蟠绣大石似亦可观花能堕胎
　　吉祥草花
　　吉祥草易生不拘水土中石上俱可种惟得水为佳用以伴孤石灵芝清甚花紫蓓生然不易发如家居种之有花似云吉祥
　　真珠兰花
　　真珠兰色紫蓓蔂如珠花开成箒其香甚浓以之蒸牙香棒香名曰兰香者非此不可广中极盛防至南方则不花矣又名鱼子兰
　　月季花二种
　　俗名月月红凡花开后即去其蒂勿令长大则花随发无已二种虽雪中亦花有粉白色者甚竒月季非长春另是一种按月发花色相妙甚
　　秋牡丹花
　　草本遍地延蔓叶肖牡丹花开浅紫黄心根生分种
　　朱兰蕙兰二种
　　花开肖兰色如渥丹叶濶而柔粤种蕙叶细长一梗八九花朶嗅味不佳俗名九节兰也
　　楝树花
　　苦楝发花如海棠一蓓数朶满树可观
　　挂兰二种
　　产浙之温台山中岩壑深处悬根而生故人取之以竹为络挂之树防不土而生花微黄肖兰而细不可缺水时当取下水中浸湿又挂亦竒种也【闽粤一种红花黄边紫粉心者美甚】
　　淡竹花
　　花开二瓣色最青翠乡人用绵收之货作画灯青色幷破緑等用
　　金灯花二种
　　花开一簇五朶金灯色红银灯色白皆蒲生分种
　　紫罗襴花
　　草本色紫翠如鹿葱花秋深分本栽种四月发花可爱
　　四季花
　　花小叶细色白午开子落自三月开至九月其枝叶捣汁可治跌打损伤又名接骨草剖根分种
　　剪秋罗花五种
　　花有五种春夏秋冬罗以时名也春夏二罗色黄红不佳独秋冬红深色美亦在春时分种喜肥则茂又一种色金黄美甚名金剪罗
　　含笑花
　　产广东其花如兰形色俱肖花开不满若含笑然随即凋落余初得自广中仅髙二尺许今作拱把之树矣且不惧冬
　　紫薇花五种
　　紫色之外有大红色有白色有粉红色有茄色
　　榴花八种
　　燕中有千瓣白千瓣粉红千瓣黄大红者比他处不同中心花瓣如起楼台谓之重台石榴花头颇大而色更红深余曾四种俱带回杭至今芳郁有四色单瓣
　　莲花六种
　　红白之外有四面莲千瓣四花两花者名并蒂总在一蕋发出有台莲开花谢后莲房中复吐花英亦竒种也有黄莲又云以莲子磨去顶上些少浸靛缸中明年清明取起种之花开青色有此法而未试
　　佛桑花四种
　　有大红有粉红有黄有白四色自四月开至十月方止花之可爱妙莫与比但无法可令过冬是大恨也
　　罂粟花三种
　　罂粟千瓣五色虞美人瓣短而娇满园春夹瓣飞动俱以子种在八月中秋日下土宜大肥则明年夏月花茂否不及矣亦宜葢以毛灰免令虫食其子
　　夹竹桃花
　　花如桃叶如竹故名然恶湿而畏寒十月初宜置向阳处放之喜肥不可缺壅
　　玉簮花二种
　　春初移种肥土中则茂其花瓣拖面入少糖霜煎食香清味淡可入清供紫者花小叶上黄緑间道喜水分种盆石栽之可玩
　　种盆荷花
　　老莲子装入鸡卵殻内将纸糊好开孔与母鸡混众子中同伏候雏出取开收起莲子先以天门冬为末和羊毛角屑拌泥安盆底种莲子在内勿令水亁则生叶开花如钱大可爱
　　指甲花
　　生杭之诸山中花小如蜜色而香甚用山土移上盆中亦可供玩
　　栀子花三种
　　有三种有大花者结山栀甚贱有千叶者有福建矮树栀子可爱髙不盈尺梅时随手剪扦肥土俱活
　　火石榴花三种
　　上盆小株花多色红有粉红白色三种甚可人目然无他法以其嫩头长出即摘去烈日当午以水浇之则花茂肯发是即大株分本【外有细叶一种亦佳】
　　慈菰花
　　水中种之每窠花挺一枝上开数十朶色香俱无惟根至秋冬取食甚佳
　　鼓子花
　　花开如拳不放顶幔如釭鼔式色微蓝可观又可入药
　　孩儿菊花
　　花小而紫不甚美观但其嫰头揉软置之髪中衣带香可辟汗作气夏月一种佳草有二种梗紫者香甚
　　紫花儿
　　遍地丛生花紫可爱柔枝嫩叶摘可作蔬春时子种
　　夜合花二种
　　红纹香淡者名百合蜜色而香浓日开夜合者名夜合分二种根可食一年一起去其最大者供食小者用肥土排之则春发如故
　　番山丹花
　　有二种一名畨山丹花大如碗瓣俱卷转髙可四五尺一种花如硃砂本止盈尺茂者一榦两三花朶更可观也亦须每年八九月分种方盛
　　石竹花二种
　　石竹二种单瓣者名石竹千瓣者名洛阳花二种俱有雅趣亦须每年起根分种则茂
　　红豆花
　　花开一穗十蕋蔂蔂下垂色妍桃杏其叶瘦如芦亦可观也
　　戎葵【即蜀葵】
　　出自西蜀其种类似不可晓地肥善灌花有五六十种竒态而色有红紫白墨紫深浅桃红茄紫杂色相间花形有千瓣有五心有重台有剪绒有细瓣有锯口有圆瓣有五瓣有重瓣种种莫可名状但收子以多为贵八九月间锄地下之至春初删其细小茸杂者另种余留本地不可缺肥五月繁华莫过于此
　　红麦
　　麦种花妙如剪子大于麦数倍色红可爱
　　钱葵【即锦茄花】
　　花叶如葵稍矮而丛生花大如钱止有粉间深红一色开亦耐久
　　萱花三种【俗名鵞脚花】
　　有三种单瓣者可食千瓣者食之杀人惟色如蜜者香清叶嫩可充髙斋清供又可作蔬食之不可不多种也且春可食苗夏可食花比他花更多二事
　　山丹花三种
　　花如朱红外有黄色有白色花者二种称竒亦在春分种
　　双鸾菊
　　草本挺生花开多甚每朶头若尼姑防然折去此防内露双鸾并首形似无二外分二翼一尾天巧之妙何肖生物至此根可入药名曰乌头春分根种
　　芙蓉花四种
　　有数种惟大红千瓣白千瓣半白半桃千瓣醉芙蓉朝白午桃红晩改大红者佳甚不必分根记在十一月中将嫩条剪下斫作一尺一条向阳地上掘坑埋之仍以土掩至正月后起条遍挿水边林下无不活者当年即花
　　蓼花
　　花开蓓蔂而细长二寸枝枝下垂色粉红可观惟水边更多故俗名水红花也花叶用以煎汁洗脚疯痒良
　　金凤花六种
　　金凤花有重瓣单瓣红白粉红紫色浅紫如蓝有白瓣上生红防凝血俗名洒金六色花开一落即去其蒂则花茂与月季同法其子可收入药作种
　　十样锦四种
　　十样锦枝头乱叶有红紫黄緑四色故名其鴈来红以鴈来而色娇红老少年至秋深脚叶深紫而顶红少年老顶黄而叶緑收子撒于耨熟肥土中加毛灰葢之恐防蚁食二月中即生
　　鸡冠花四种
　　鸡冠有扫箒鸡冠有扇面鸡冠有紫白同蒂名二色鸡冠扇面者以矮为佳箒样者以髙为趣然下子时撒髙则髙撒低则低也若三色鸡冠一朶同蒂色分紫白粉红亦竒种也俱收子种
　　金银莲花二种
　　湖中甚多园林盆泥蓄水种之但取二色重台者可爱
　　纒枝牡丹花
　　柔枝倚附而生花有牡丹态度甚小纒防小屏花开烂然亦有雅趣
　　木樨花四种
　　有四种金黄花白花黄花结子四季花惟金桂为最叶边如锯齿而纹麄者其花香甚灌以猪粪则花茂蚕沙壅之亦可
　　槿花二种
　　篱槿花之最恶者也其种外有千瓣白槿大如劝杯有大红粉红千瓣逺望可观即南海朱槿那提槿也且挿种甚易
　　水木樨花
　　花色如蜜香与木樨同味但草本耳亦在二月分种【一名指田用叶捣加矾泥染指红于凤仙叶】
　　秋葵花
　　色蜜心紫秋花朝暮倾阳此葵是也秋尽收子移种
　　白菱花
　　木本花如千瓣菱花叶同栀子一枝一花叶托花朶七八月开色白如玉可爱亦接种也
　　茗花
　　即食茶之花色月白而黄心清香隐然瓶之髙斋可为清供佳品且蕋在枝条无不开遍
　　茶梅花
　　开十一月中正诸花凋谢之花如鹅眼钱而色粉红心黄开且耐久望之雅素无此则子月虚度矣
　　梅花七种
　　寻常红白之外有五种如緑蕚蒂纯緑而花香亦不多得有炤水梅花开朶朶向下有千瓣白梅名玉蝶梅有单瓣红梅有练树接成墨梅皆竒品也种种可观
　　腊梅花三种
　　今之狗英腊梅亦香但腊梅惟圆瓣如白梅者佳若瓶一枝香可盈室余见洪忠宣公山庭有之后竟灭殁今之圆瓣腊梅皆如荷花瓣者瓣有微尖仅免狗英则可客云楚中荆襄产者最佳想忠宣宅中亦得自彼处故今不复见也
　　山茶花六种【别名甚多以可观玩世所广者録之】
　　如磬口外有粉红者十月开二月方已有鹤顶茶如碗大红如羊血中心塞满如鹤顶来自云南名曰滇茶有黄红白粉四色为心而大红为盘名曰玛瑙山茶花极可爱产自浙之温郡有曰寳珠九月发花其香清可嗅
　　畨椒
　　丛生白花子俨秃笔头味辣色红甚可观子种
　　水僊花二种
　　有二种单瓣者名水僊千瓣者名玉玲珑又以单瓣者名金盏银台因花性好水故名水仙单者叶短而香可爱用以盆种上几其法云五月不在土六月不在房栽向东篱下花开朶朶香五月取起以人溺浸一月六月近灶处置之七月种则有花甚不然也余曾为之无验且杭之近江水处菜戸成林种者无枝不花未尝用此法也惟土近卤咸则花茂
　　瑞香花四种
　　有紫花名紫丁香有粉红者名瑞香有白瑞香有緑叶黄边者名金边瑞香惟紫花叶厚者香甚他如桂林有象蹄花【似巵叶小】枸那花【夏开淡红】白鹤花【花如鹤立】上元花【上元时开】似茶花【清香素色】俱名花惜不可得
　　百花之外更有结子花草青红蓓蔂可移盆中蟠簇虽严冬不凋者有二十二种俱堪斋头清玩幷録附之外此他省所产更多未见者不録
　　虎茨
　　产杭之萧山白花红子而子性甚坚虽严冬厚雪不能败也畏日色百年者止髙二三尺不甚易活
　　枸杞子
　　诸山中有之老本虬曲可爱结子红甚防防若缀雪中可观
　　地瑚
　　产凤阳诸郡中藤本其子红亮克肖瑚状若笔尖下悬不畏霜雪初青后红收子可种又名海疯藤子未详
　　茅藤菓
　　藤本亦可移植盆中结防成葢其子红甚柔挂蔂蔂甚可人目
　　雪下红
　　一种藤本生子类珠大若芡实色红如日粲粲下垂积雪盈颗似更有致故名
　　野葡萄
　　生诸山中子细如小豆色紫蓓蔂而生状若葡萄蟠之髙树悬挂可观
　　山栀子
　　大叶栀子花至秋结子俨状蔷薇花蕋经霜由黄而红盆种挿瓶可助十一月中无花之趣
　　金灯
　　草本结子俨若灯笼薄衣为罩内包红子大若龙眼去衣看子俱可
　　无花菓
　　木本不花生菓状若林檎色青可久收菓隂亁烧灰治痢甚良
　　羊婆奶
　　木本细叶其子状乳头蔂蔂而生入口酸甜可食色带青紫
　　阑天竹
　　生诸山中叶俨似竹生子枝头成穗红如丹砂经久不脱且耐霜雪植之庭中可避火灾
　　金豆橘
　　橘种生子状蚕豆秋深颗颗若金树小子多清玩妙品可入糖蜜供食
　　牛奶橘
　　生子俨同牛奶秋时结实看至明年三月子尚垂金不落收入蜜食生可食皮
　　金弹橘
　　橘种子生若弹丸而色红冬残收以充供
　　天茄儿
　　草本状若茄子差小色青长寸许熟时采以盐汤焯过可供茶品甚佳
　　平地木
　　髙不盈尺叶色深緑子红甚若棠梨下缀且托根多在瓯兰之傍岩幽处似更可佳
　　霸王树
　　产广中本肥状生如掌色翠緑上多米色防子叶生顶上称为竒树可也
　　锦荔枝
　　草本藤蔓种盆结缚成葢生菓若荔枝少大色金红肉甜可食子入药用
　　盆种小葫芦
　　以葫芦秧种小盆得土甚浅至秋结子形仅寸许择其周正者止留一枚垂挂可观霜后收亁佩带用为披风钮子有物外风致但难于成功亦难美好为可恨也
　　青瑚
　　产广中结实如瑚钩色青翠可玩
　　铁树
　　产广中色俨类铁其枝了穿结甚有畵意又闻有铁树花叶宻而花红想又一种也未见
　　种大葫芦
　　先春以肥粪壤土堆叠尺厚将大葫芦子种入土内相去三四寸埋一二粒待苗长三五尺时内选本粗一株作主次将傍株去皮一片两株结缚若就花法以泥涂封稍长去其一苗留本又将傍株再就以三根株幷作一株延蔓则三本之力归一苗矣其结实成形又悉删去众多止留壮者一枚至秋成实大比寻常数倍用作酒尊防带山游诚物外清品宜多种之择其形似完整可用
　　花竹五谱
　　髙子曰花品若牡丹芍药兰竹菊类俱有全谱即余所编菊谱名曰三径怡闲録是也不能全举以烦卷帙聊述诸谱切要并种花杂说録为山人园圃日考不敢云备要亦不外是也艺花者当自取栽
　　牡丹花谱
　　种牡丹子法
　　六月时候看花上结子微黑将开口者取置向风处晾一日以瓦盆拌湿土盛起至八月取出以水浸试沉者开畦种之约三寸一子待来春当自得花
　　牡丹所宜
　　牡丹宜寒恶热宜燥恶湿根窠喜得新土则旺惧烈风炎日栽宜寛厰向阳之地为牡丹所宜
　　种植法
　　栽宜八月社前或秋分后三两日若天气尚热迟迟亦可将根下宿土缓缓掘开勿伤细根以渐至近每本用白蘝细末一觔一云硫黄脚末二两猪脂六七两拌土壅入根窠填平不可太髙亦不可筑实脚踏填土完以水或河水浇之满台方止次日土低凹又浇一次填补细泥一层若初种不可太宻恐花时风鼓互相抵触损花之荣此为种花之法也其种子落地直至春芽发叶长是子活矣六月须备箔遮夜则受露二年八月移栽别地则茂此防子法也
　　分花法
　　拣大墩茂盛花本八九月时全墩掘起视可分处剖开两边俱要有根易活用小麦一握拌土栽之花茂此分花法也
　　接花法
　　芍药肥大根如萝葡者择好牡丹枝芽取三四寸长削尖匾如凿子形将芍药根上开口挿下以肥泥筑培过一二寸即活又以单瓣牡丹种活根上去土二寸许用砺刀斜去一半择千叶好花嫩枝头有三五眼者一枝亦削去一半两合如一用麻缚定以泥水调涂麻外仍以瓦二块合围壅泥待来春花发去瓦以草蓆防之茂即有花此接花法也
　　灌花法
　　灌花须早地凉不损根枝八九月五日一浇积久水为妙立冬后三四日一浇粪水十一月后爬松根土以宿粪浓浇一次二次余浇河水春分后不可浇水待谷前又浇肥水一次且浇不宜骤六月暑中不可浇水旱则以河水黒旱浇之不可湿了枝叶北方土厚不宜粪浇亦不宜井水此浇花法也
　　培养法
　　八九月时用好土根上如前法培壅一次比根髙二寸须隔二年一培谷雨时设簿遮葢日色雨水勿令伤花则花久花落即前花枝嫩处一二寸六月时亦须设簿勿令晒损花芽冬以草荐遮雪此培养法也
　　治疗法
　　冬至前后以钟乳粉和硫黄一二钱掘开泥培之则花至来春大盛种时以白敛拌土欲絶蛴螬土蚕食根有蛀眼处以硫黄末入孔杉木削针针之虫毙若有空眼处折断捉虫亦一法耳此为治疗法也
　　牡丹花忌
　　北方地厚忌浇肥粪油籸肥壅忌触麝香桐油漆气忌用热手搓摩揺动忌草长藤纒以夺土气伤花四傍忌踏实便地气不升忌初开时即便采拆令花不茂忌人以乌贼鱼骨针刺花根则花弊凋落此牡丹之所忌也古亳牡丹花品目
　　黄类
　　御衣黄【千叶色似黄葵】　　淡鹅黄【初开微黄色如新鵞黄后渐白平头闻有太真黄未见】
　　大红类
　　大红舞青【千叶楼子胎短花小中出五青瓣宜向阳】
　　石榴红【千叶楼子胎类王家红】曹县状元红【千叶楼子宜成树背隂】金花状元红【大瓣平头微紫每瓣上有黄须故名宜阳】
　　王家大红【千叶楼子胎红而头尖微曲宜阳】
　　大红剪绒【千叶平头花瓣如剪】大红绣毬【花类王家红叶微小】
　　大红西穰【千叶楼子宜隂】小叶大红【千叶头小难开】
　　金丝大红【千头不甚大每瓣上有白丝毫谓之金线红】
　　硃砂红【千叶楼子宜阳】　　暎日红【千叶楼子细瓣宜阳】
　　锦袍红【千叶平头】　　　羊血红【千叶平头易开】
　　九蕋珍珠红【千叶花中有九蕋】
　　石家红【千叶平头不甚】　七寳冠【千叶楼子难开又名七寳旋心】
　　醉胭脂【千叶楼子茎长每开头垂下宜阳】
　　桃红类
　　魏红【千叶】　　　　大叶桃红【千叶楼子宜隂】
　　桃红舞青猊【千叶楼子中出五青瓣河南名睡緑蝉宜阳】
　　寿安红【平头黄心有粗细叶二种粗者香】
　　寿春红【千叶平头胎瘦小宜阳】殿春芳【千叶楼子开迟】
　　醉桃仙【千叶花外白内红难开宜隂】
　　美人红【千叶楼子】　　　皱叶桃红【千叶楼子叶圆而皱难开宜隂】梅红平头【千叶深桃红】　莲蕋红【千叶楼瓣似莲】
　　海天霞【千叶平头开大如盘宜阳】桃红西穰【千叶楼子胎红而长宜阳】翠红妆【千叶楼子难开宜隂】　陈州红【千叶楼子】
　　桃红西畨头【难开宜隂】　桃红线【千叶】
　　四面镜【有旋瓣】　　　桃红凤头【千叶花髙大】
　　娇红楼台【千叶浅红桃红宜隂】轻罗红【千叶】
　　浅娇红【千叶楼子】　　　花红綉毬【千叶细瓣开圆如毬】
　　娇红【色如魏红不甚千叶】　　醉娇红【千叶微红】
　　出茎红桃【千叶大尺余其茎长二尺许】
　　西子红【千叶开圆如毬宜隂】　紫玉【千叶白瓣中有红丝纹大尺许】
　　海云红【千叶色红如朝霞】
　　粉红类
　　玉芙蓉【千叶楼子成树则开宜隂】素鸾娇【千叶楼子宜隂】
　　水红毬【千叶丛生宜隂】　　玉兎天香【二种一早开头微小一晩开头极大中出
　　二瓣如兎耳】　　　　醉杨妃【二种一千叶种子宜阳一平头极大不耐日色】
　　赤玉盘【千叶平头外白内红宜隂】回回粉西施【细瓣楼子外红内粉红】粉西施【千叶甚大宜隂】　　醉西施【千叶开久露顶】
　　观音面【千叶开不甚大丛生宜阳】
　　粉娇娥【千叶白色带浅红即粉妆】
　　西天香【开早初甚娇三四日则白矣】
　　彩霞红【千叶平头】　　　玉楼春【千叶多盛开】
　　鹤翎红【千叶】　　　醉春容【色似玉芙蓉开头差小】
　　醉玉楼【千叶色白起楼】　　一百五【千叶过清明即开又名满园春】
　　合欢花【千叶一茎两朶未见】　倒晕檀心【千叶外深红近蕚反浅白】
　　肉西施【千叶楼子】　　　三学士【千叶三色】
　　紫类
　　紫舞青霓【千叶中出玉青瓣】腰金紫【千叶有黄须一围】
　　叶底紫【千叶茎短叶覆其花】　即黑紫【千叶楼子色类黑葵】
　　丁香紫【千叶楼子】　　　瑞香紫【千叶大瓣】
　　平头紫【千叶大径尺】　　徐家紫【千叶花大】
　　茄花紫【千叶楼子又名藕丝合】紫姑仙【千叶楼子大瓣】
　　紫綉毬【千叶花圆】　　　紫罗袍【千叶又名茄色楼】
　　紫重楼【千叶难开】　　　紫云芳【千叶又名多丛楼】
　　驼褐裘【千叶】　　　淡藕丝【千叶楼子淡紫色宜隂】
　　烟笼紫【千叶浅淡交映】
　　白类
　　白舞青猊【千叶楼子中出五青瓣】
　　万卷书【千叶花瓣皆卷筒又名波斯头又名玉玲珑一种千叶桃红亦同名】
　　玉重楼【千叶楼子宜隂】　　无瑕玉【千叶】
　　水晶毬【千叶粉白】　　　白剪绒【千叶平头瓣上如锯齿入名白缨络难开】緑边白【千叶瓣有緑色】　　羊脂玉【千叶楼子大瓣】
　　庆天香【千叶粉白】　　　玉天仙【千叶粉白】
　　玊綉毬【千叶】　　　玉盘盂【千叶平头大瓣】
　　莲香白【千叶平头瓣如莲花香亦如之】
　　青心白【千叶心青】　　　伏家白【千叶】
　　凤尾白【千叶】　　　迟来白【千叶】
　　平头白【千叶花者大尺许难开宜隂】
　　金丝白【千叶白色】　　　佛头青【千叶楼子大瓣群花谢后始开瓣有緑色汴名緑蝴蝶四名鸭蛋青】
　　芍药谱
　　本草一名黑牵夷韩诗曰芍药离草也诗曰伊其相谑赠之以芍药牛亨问曰将离相赠以芍药者何也董子荅曰芍药一名可离将别故赠之亦犹相招赠之以文无故文无一名当归芍药荣于仲春华于孟夏传曰惊蛰之节后二十有五日芍药荣是也素问王冰注雷乃发声之下有芍药荣芍药香草制食之毒者莫良于芍药故独得药之名所谓芍药之和具而食之【岑楼慎氏曰句出于虚赋】草谓之荣与此不同况今芍药四月始荣故知其伪也其华有至千叶者俗呼小牡丹今羣芳中牡丹品第一芍药品第二故世谓牡丹为花王芍药为花相又或以为花之副也
　　崔豹古今注云芍药有二种有草芍药有木芍药木者花大而色深俗呼为牡非也安期生服链法云芍药有二种有金芍药有木芍药金者色白多脂木者色紫多脉此则验其根也【即赤芍白芍之分云】
　　种法
　　种法以八月起根去土以竹刀剖开勿伤细根先壤猪粪和砻糠黒泥入盆分根栽种勿蜜马以人粪灌之来春花发极盛然须三年一分俱以八月为候所为芍药洗脚是也
　　培法
　　种后以十一二月用鸡粪和土培之仍渥以黄酒一度则花能改色开时须以竹篠扶之不令倾侧有则以簿遮蔽免速零落勿犯铁器
　　修法
　　每至花谢后用剪剪去残枝败叶勿令讨力使元气归根十月九月时出根洗时去老梗腐黒之根易以新壤肥土栽之三二年一分不分则病分频花小而不舒花之繁盛色之浅深皆出培壅剖根之力
　　芍药名考
　　孔常父云唐诗人如卢仝杜牧张祐之徒皆居广陵日久未有一语及芍药者是花品未有若今日之盛也芍药花谱总别四十二种其色则世传以黄者为贵余皆下品也君子谓此花独产于广陵者为得风土之正亦犹牡丹之品洛阳外无传焉宋刘攽扬州芍药谱凡三十一种
　　冠羣芳　赛羣芳　寳妆成　尽天工
　　晓妆新　防妆红　叠香英　积娇红
　　已上皆上品也
　　醉西施　道妆成　菊香琼　素妆残
　　试梅妆　浅妆匀　醉娇红　凝香英
　　石娇红　缕金囊　怨春红　妬鵞黄
　　蘸金香　试浓妆
　　已上皆中品也
　　宿妆殷　取次妆　聚香丝　簇红丝
　　效殷妆　防三英　合欢芳　拟绣鞯
　　银含棱
　　已上皆下品也
　　孔武仲扬州芍药谱凡三十五种
　　御衣黄　青苗黄　楼子尹黄二色黄
　　楼子綘　州子苗　峡石黄　楼子圆黄
　　鲍家黄　石壕黄　杨家花　袁黄冠子
　　地红　湖缬　　黄楼子　寿州青苗
　　黄丝头　道士黄　白缬子　金线楼子
　　金系腰　沔池红　红缬子　青苗旋心
　　玉逍遥　红楼子　绯子红　杨花冠子
　　胡家缬　二色红　髻子红　茅山紫楼子茅山冠子栁浦冠子软条冠子当州冠子
　　蓬头绯　多叶鞍子髻子红　多叶绍熈
　　广陵志芍药谱凡三十二种
　　御爱黄　御衣黄　玊盘盂　玉逍遥
　　红都胜　紫都胜　观音红　色金紫
　　黄楼子　尹家黄　黄寿春　出羣芳
　　莲花红　瑞连红　霓裳红　栁浦红
　　芳山红　延州红　缀珠红　玉板缬
　　玉冠子　红冠子　紫鲙盘　小紫毬
　　镇淮南　倚栏娇　单绯　　胡缬玊楼子粉縁子　红旋心【见维杨志】　　　芍药谱完
　　菊花谱
　　髙子曰菊谱海内传有数种其种植相去不过一二诀法不同其名花何彼此之不侔也在杭之种菊者有以花之旧名好竒更易惟紫白牡丹金银芍药四名不变耳若蜜芍药又云蜜鹤翎若寳相褒姒西施互相指是似可笑耳今以古本旧谱摘其要畧以备采择名则不能随人鼓舌争执是否姑存其旧以俟赏识若余所着三径怡闲録中其说似无遗漏惜乎刻者所传不广亦无缮本为可惜耳
　　分苗法
　　凡菊开后宜置向阳遮防冰雪以养其元至谷时将根掘起剖碎拣壮嫩有根者单种有秃白者亦可种活但要去其根上浮起白翳一层以亁润土种筑实不可雨中分种令湿泥着根则花不茂分早不宜一云正月后即可分矣
　　和土法
　　土宜畦髙以远水患寛沟以便水流取黒泥去瓦砾用鸡鵞粪和土在地铺五七寸厚挿苗上盆则去旧土易以新土每年须换一番则根株长大花朶丰厚否则必痩削矣
　　浇灌法
　　种后早晩用河水天落水浇活苗头起暂止待长五七寸长用粪汁浇一次再用燖鸡鵞毛汤带毛用矼收贮待其作秽不臭后取浇灌则花盛而上下叶俱不脱夏月日未出时每早宜浇根洒叶每后三二日即以浓粪浇一次花至豆大联浇粪水二次花放时一次则花大而丰厚耐久
　　摘苗法
　　四五月间每后菊长乱苗每株即摘去正头使分枝而上若枝本痩者止摘一次七八月茂者再摘一次每枝下小枝俱用摘去
　　删蕋法
　　八月初时菊蕋以生如小豆大每头必有四五须耐心用指甲剔去旁生留中一蕋更看枝下傍出蕋枝悉令删去则花大如剔伤中蕋则不长矣
　　捕虫法
　　初种活时有细虫穿叶微见白路萦回可用指甲刺死又有黒小地蚕齧根早晩宜看四月麻雀作窠啄枝啣叶宜防又防节眼内生蛀虫用细铁线透眼杀虫五月间有虫名菊牛有钳状若萤火过后菊头忽折可于三四寸上寻看去其折枝不然和根毙矣又于六七月后生青虫难见须在叶下见有虫粪如蚕沙即当去之又有鑚节蟊虫去之泥涂其节
　　扶植法
　　谚云未种菊先扦竹菊苗长至三四寸长即立小细竹一枝于傍以棕线寛缚令直否则风欹斜花长屈曲
　　雨旸法
　　黄梅溽其根易烂过即用预蓄细泥封培更生新根其本益固夏日最恶若能覆蔽秋后叶终青翠过此二时方可言花矣
　　接菊法
　　接菊以庵防根或小花菊本接着如接树法恐亦不佳
　　菊之名品
　　御袍黄　太师红　緑芙蓉　赤金盘
　　琼芍药　金芍药　蜜芍药　紫牡丹
　　白牡丹　黄牡丹　红牡丹　病西施
　　黄西施　赛西施　醉西施　白西施
　　醉杨妃　剪霞绡　合蝉菊　赛杨妃
　　太真红　太真黄　状元红　状元黄
　　玉寳相　金寳相　鹤顶红　紫玉莲
　　佛座莲　胜金莲　金佛莲　西畨莲
　　太液莲　锦芙蓉　玉芙蓉　金芙蓉
　　粉雀舌　宻雀舌　紫苏桃　黄叠罗
　　白叠罗　一□雪　青心白　莺羽黄
　　金络索　玉玲珑　紫霞觞　瑞香紫
　　蘸金盘　相袍红　僧衣褐　火炼金
　　黄茉莉　白茉莉　黄蔷薇　荔枝红
　　胜绯桃　胜琼花　琥珀盘　黄鹤翎
　　紫鹤翎　白鹤翎　玛瑙盘　一捻红
　　金凤仙　玉蝴蝶　锦云红　白粉团
　　紫粉团　粉鹤翎　金鎻口　银鎻口
　　绵丝桃　粉丝桃　紫绒毬　檀香毬
　　白绒毬　蜜绒毬　殿秋香　黄綉毬
　　剪金毬　象牙毬　本红毬　锦綉毬
　　水晶毬　晩黄毬　十采毬　粉綉毬
　　大金毬　小金毬　银纽丝　二色杨妃
　　红万卷　黄万卷　粉万卷　二色西施
　　锦牡丹　粉褒姒　紫褒姒　出炉金银【二名】
　　锦褒姒　白褒姒　红牡丹　蜡瓣西施
　　缕金妆　蘸金白　洒金红　劈破玉
　　海云红　锦雀舌　金孔雀　红剪绒
　　紫剪绒　黄剪绒　白剪绒　无心对有心
　　邓州白　邓州黄　福州紫　锦心绣口
　　宾州红　黄都胜　顺胜紫　大小金钤
　　锦丁香　金纽丝　吕公袍　黄白木香菊
　　麝香黄　波斯菊　试梅妆　紫袍金带
　　粉防瓣　白防瓣　黄罗繖　金盏银台
　　紫罗繖　红罗繖　玉盘盂　垂丝粉红
　　桃花菊　芙蓉菊　石榴红　金章紫绶
　　玉楼春　海棠春　紫罗袍　凤友鸾交
　　观音面　玉堂仙　头陀白　黄五九菊
　　玉连环　倚阑娇　金带围　四面镜白菊
　　玉带围　五月白　纒枝菊　五月翠菊
　　白佛顶　黄佛顶　九炼金　六月菊【名滴露】
　　玉指甲　红荔枝　紫荔枝　七月菊【名鉄钱】
　　金荔枝　银荔枝　锦荔枝　白五九菊
　　紫金铃　红粉团　黄粉团　楼子佛顶
　　紫粉团　红传粉　双飞燕　墨菊
　　胜绯桃　荷花毬　紫万卷　甘菊
　　蓝菊
　　兰谱
　　叙兰容质第一
　　陈梦良　　色紫每榦十二萼花头极大为众花之冠至若朝晖微炤晓露暗湿则灼然腾秀亭然露竒敛肤傍干团圆四向婉媚娇绰竚立凝思如不胜情花三片尾如带彻青叶三尺颇觉弱黯然而緑背虽似劔脊至尾棱则软薄斜撒粒许带缁最为难种故人希得其真吴兰　　色深紫有十五蕚榦紫荚红得所养则岐而生至有二十萼花头差大色映人目如翔鸾翥凤千态万状叶则高大刚毅劲节苍然可爱
　　潘花　　色深紫有十五萼榦紫圆匝齐整防宻得宜防不露榦宻不簇枝绰约作态窕逞姿真所谓艳中之艳花中之花也视之愈久愈见精神使人不能舍去花中近心所色如吴紫艳丽过于众花叶则差小于吴峭直雄徤众莫能及其色特深
　　仙霞　　乃潘氏西山于仙霞岭得之故更以为名赵十四　　色紫有十五萼初萌甚红开时若晩霞灿日色更晶明叶深红者合于沙上则劲直肥耸超出羣品亦云赵师博葢其名也
　　何兰　　紫色中红有十四蕚花头倒压亦不甚緑
　　品外之竒
　　金棱边　　色深紫有十二蕚出于长泰陈家色如吴花片则差小榦亦如之叶亦劲徤所可贵者叶自尖处分三边各一线许直下至叶中处色映日如金线其家寳之犹未广也
　　白兰甲
　　济老　　色白有十二萼标致不凡如淡妆西子素裳缟衣不染一尘叶似施花更能髙一二寸得所养则岐而生亦号一终红
　　灶山　　有十五蕚色碧玊花枝开体肤松美颙颙昻昻雅特闭丽真兰中之魁品也每生并蒂花干最碧叶緑而痩薄开生子蔕如苦荬菜叶相似俗呼为緑衣郎黄殿讲　　号为碧玉榦西施花色微黄有十五萼合幷干而生计二十五萼或迸于根美则美矣每根有萎叶朶柔不起细叶最緑肥厚花头似开不开榦虽髙而实痩叶虽劲而实柔亦花中之上品也
　　李通判　　色白十五萼峭特雅淡追风浥露如泣如诉人爱之或类郑花则减一头地位
　　叶大施　　花劔脊最长真花中之上品惜乎不甚劲直
　　惠知客　　色白有十五萼赋质清癯团簇齐整或向背娇柔痩润花英淡紫片尾凝黄叶虽緑茂细而观之但亦柔弱
　　马大同　　色碧而緑有十二萼花头微大间有向上者中多红叶叶则髙耸苍然肥厚花榦劲直及其叶之半亦名五晕丝上品之下
　　郑少举　　色白有十四萼莹然孤洁极为可爱叶则修长而瘦散乱所谓蓬头少举也亦有数种只是花有多少叶有软硬之别白花中能生者无出于此其花之资质可爱为百花之翘楚者
　　黄八兄　　　【阙】有十二萼善于抽干颇似郑花惜乎干【阙】　　文持叶緑而直
　　周染花　　　　【阙】二萼与郑花无异但干短弱耳夕阳红　　花八萼花片凝尖色则凝红如夕阳返炤观堂主　　花白有七萼花聚如簇叶不甚髙可供妇女时妆
　　名弟　　色白有五六萼花似郑叶最柔软如新长叶则旧叶换人多不种
　　弱脚　　只是独头兰色緑花大如鹰爪一榦一花髙二三寸叶痩长二三尺入腊方花薰馥可爱而色有余鱼魫兰　　十二萼花亦澄澈宛如鱼魫采而沉之水中无影可指叶颇劲緑此白兰之竒品也
　　品兰髙下第三
　　余尝谓天下凡几山川而支派源委于人迹所不至之地其间山防石潭斜谷幽窦又不知其几何多迈古之修竹矗之危木云烟覆防溪涧盘施万萝蔽道阳晖不烛冷然泉声磊乎万状隄圯之异则所产之多人贱之篾如也倐然轻采于樵牧之手而见骇然识者从而得之则必防持登髙冈涉长途欣然不惮其劳中心之所好者不能以集凝而置之也其地近城百里浅小去处亦有数品可取何必求诸深山穷谷每论及此往往启识者虽有不韪之诮毋乃地迩而气殊叶萎而花蠧或不能得培植之三昧者耶是故花有深紫有浅紫有深红有浅红与夫黄白緑碧鱼魫金棱边等品是必各因其地气之所种而然意亦随其本质而产之耶抑品皇穹储精景星庆云随光遇物而流形者也噫万物之殊亦天地造化施生之功岂予可得而轻议哉切尝私合品第而数之以谓花有多寡叶有强弱此固其因所赋而然也茍惟人力不到则多者从而寡之弱者又从而弱之使夫人何以知兰之髙下其不误人者几希呜呼兰不能自异而人异之耳故必执一定之见物品藻之则有淡然之性在况人均一心心均一见眼力所至非可诬也故紫花以陈梦良为甲吴潘为上品中品则赵十使何兰大张青蒲统领陈八斜淳监粮下品则许景初石门红小张青萧仲和何首座林仲孔庄观成外则金棱边为紫花竒品之冠也白花则济老灶山施花李通判惠知客马大同为上品所谓郑少举黄八兄周染为防下品夕阳红云峤朱花观堂主青蒲名弟弱脚玉小娘者也赵花乂为品外之竒
　　天下养爱第三
　　天不言而四时行百物生者何葢嵗分四时生六气合四时而言之则二十四气以成其嵗功故凡穹壤者皆物也不以草木之微昆虫之细而必欲各遂其性者则在乎人因以气候而生全之者也彼动植者非其恩乎及草木者非其人乎斧斤以时入山林数罟不入汚池又非其能全之者乎入春为青帝回驭阳气风和日暖蛰雷一震而土脉融畅万彚藂生其气则有不可得而揜者是以圣人之仁则顺天地以养万物必欲使万物得遂其本性而后已故为台太髙则冲阳太低则隐风前宜面南后宜背北葢欲通南薰而障北吹也地不必旷旷则有日亦不可狭狭则蔽气右宜近林左宜近野欲引东日而被西阳夏遇炎烈则防之冬逢沍寒则曝之下沙欲疏疏则连不能淫上沙欲濡濡则酷日不能燥至于挿引叶之架平护根之沙防蚯蚓之伤禁蝼螘之冗去其莠草除其丝网助其新箆剪其败叶此则爱养之法也其余一切窠虫族类皆能蠧害并可除之所以封植灌溉之法详载于后
　　坚性封植第四
　　草木之生长亦犹人焉何则人亦天地之物耳闲居暇日优游逸豫饮膳得宜以兰而言之且一盆盈满自非六七载莫能至此皆由夫爱养之念不替灌溉之功愈久故根与壤合然后森郁雄徤敷畅繁丽其叶葢有得于自然而然者合焉欲分而拆之是裂其根荄易其沙土况或灌溉之失时爱养之乖宜又何异于人之饥饱则燥湿干之邪气乘间入其荣衞则不免侵损所谓向之寒暑适宜肥痩得时者此岂一朝一夕之所能仍旧者也故必于寒露之后立冬以前而分之葢取万物得归根之时而其叶则苍根则老故也或者于此时分一盆吴兰吝其盆之端正则不忍击碎因剔出而根已伤暨三年培植尤至困培于今深以为戒欲分其兰而须用碎其盆务在轻手击之亦须缓缓解拆其交互之根勿使有拔断之失然后逐箆藂取出积年腐芦头只存三季者每三箆作一盆盆底先用沙填之即以三箆藂之互相枕籍使新箆在外作三方向却随其花之好肥痩沙土从而种之盆面则以少许痩沙覆之以新汲水一勺以定其根更有收沙晒之法此乃又分兰之至要者尚预于未分前半月取土筛去瓦砾之类曝令干燥或为适肥则宜于淤泥沙可用使粪夹和晒之俟干或复湿如此十度视其极燥更须筛过随意用葢沙乃久年流聚杂居隂湿之地而兰之骤尔分折失性假以阳物助之则来年藂箆自长尔与旧叶比肩此其效也夫苟不知收晒之宜用彼积揜之沙或惮披曝必至羸弱而黄叶者有之箆之不发者有之积有日月不知体察其失愈甚其已觉方始涤根易沙加意调防冀其能复不亦后乎抑又知其果能复焉如其稍可全活有防何时后而获遂本质邪故为深叹惜之因并为之言曰与其于既损之后而欲复全生意宁若于未分之前而必欲全其生意岂不省力今逐品所宜沙土开列于后陈梦良　用黄净无泥痩沙种而忌用肥恐有腐烂之失
　　吴兰　潘兰　用赤沙泥
　　何兰　蒲统领　大张青　金棱边　各用黄色麄沙和泥更添些少赤沙泥种为妙
　　陈八斜　淳监粮　萧仲　许景初　何首座　林仲　孔庄观成　乃下品任意用沙　济老　施花惠知客　马大同　郑少举　黄八兄　周染　宜沟壑中黑沙泥和粪壤种之
　　李通判　灶山　郑伯善　鱼魫　用山下流聚沙泥种之
　　夕阳红　以下诸品则任意栽种此封植之槩论也
　　灌溉得宜第五
　　夫兰自沙土出者各有品类然亦因其土地之宜而生长之故地有肥痩或沙黄土赤而瘠有若山之巅山之冈或近水或附石各依而产之要在度其本性何如尔不可不谓其无肥瘦也苟性不能别曰何者当肥何者当痩强出已见混而肥之则好膏腴者因得所养之法花则转而繁叶则雄而徤所谓好痩者不因肥而腐败吾未之信也一阳生于子荄甲濳萌我则注而灌溉之使蕴诸中者稍获强壮迨夫萌英迸沙髙未及寸许从便灌之则戢然而卓簮暨南薫之时长养万物又从而濆润之则修然而髙郁然而苍若者精于感遇者也秋八月之交骄阳方炽根叶失水欲老而黄此时当以濯鱼肉水或秽腐水浇之过时之外合用之物随宜浇注使之畅茂亦以防秋风肃杀之患故其叶弱拳拳然抽至出冬至而极夫人分兰之次年不发花者葢恐泄其气则叶不长尔凡善于养花切须爱其叶叶耸则不虑其花不发也
　　紫花
　　陈梦良极难爱养稍肥随即腐烂贵用清水浇灌则佳也
　　潘兰虽未能受肥须以茶清沃之冀得其本生地土之性
　　吴花看来亦好肥种当灌溉以一月一度
　　赵花何兰大张青蒲统领金棱边半月一用其肥则可淳监粮萧仲和许景初何首座林仲孔庄观成纵有太过不及之失亦无大害于用肥之时当时沙土干燥遇晩方始灌溉候晓以清水碗许浇之使肥腻之物得以下积其根广新来未发发箆自无勾蔓逆上散乱盘盆之患更能预以瓮罁之属储蓄水积久色緑者间或灌之而其叶则浡然挺秀濯然而争茂盈台簇槛列翠罗青纵无花开亦见雅洁
　　白花
　　济老施花惠知客马大同郑少举黄八兄周染爱肥一任灌溉
　　李通判灶山郑伯善肥在六之中四之下又朱兰亦如之
　　鱼魫兰质不莹洁不须以秽腻之物浇之
　　夕阳红云峤青蒲观堂主名第弱脚肥痩任意亦当观其沙土之燥晩则灌注晓则清水浇之储蓄水沃之令其色緑为妙
　　惠知客等兰用河沙嵌去泥尘夹粪葢泥种底用麄沙和粪方妙
　　郑少举用粪葢泥和便晒干种之上面用红泥覆之灶山用粪壤泥及河沙内用草鞋屑铺四围种之累试甚佳大凡用轻松泥皆可
　　种兰奥诀
　　分种法
　　分种兰蕙须至九月节气方可分栽十月时候花已胎朶不可分种若见雪霜大寒犹不可分栽否必损花
　　栽花法
　　花盆先以麄碗或麄碟覆之于盆底次用桴炭铺一层了然后却用肥泥薄铺炭上栽之糁泥拥根如法栽时不可以手实否则根不舒畅叶不长发花亦不繁茂矣干湿依时用水浇灌
　　安顿浇灌
　　春二三月无霜雪安放花盆在露天四面皆得浇水日晒不妨逢十分大恐坠其叶则以小绳束起如连三四日须移避暑通风处四月至八月须用踈密得所篾篮摭防容见日气最要通风
　　梅天忽逢大须移花盆向背日处若逢大过又逢日晒盆内热水则荡害叶亦损根花开时若枝上花蕋多候开次有未开一两蕋头便可剪去若留开尽则夺了来年花
　　九月看花干处用水浇灌则不可湿而又怕湿或用肥水培灌一两畨不妨冬十月十一月十二月及正月不浇不妨最怕霜雪须用密篮摭防安顿朝阳有日炤处南窻檐下极美花盆毕竟两三日一畨旋转取其日晒均匀则开时四面皆有花若晒一面则一处有之
　　浇水法
　　用河水或池塘水或积留水最佳其次用溪涧水切不可用井水大抵井水性隂恐致涷损浇时须于四畔匀灌不可从上浇下恐坏其叶也四月若有梅不必浇若无浇五月至须是早起五更日未出时浇一畨至晩黄昏浇一畨乂须看花干湿则不必浇十分湿恐烂根
　　种花肥泥法
　　栽兰用泥不管四时收蕨菜草待枯于空地铺放以山泥薄覆草上复再铺草于泥上又将泥覆如此相间三四层则发火煨之却用粪入前土稍干又以粪浇入如此又数次安放闲处听栽时用或用拾旧草鞋积浸水粪中日久拌黄泥烧过又用大粪浇放空地尽令打日炤两三月过收起听栽亦佳
　　去除虮虱法
　　以水浇花必有虮虱在叶底恐坏叶则损花若生此虫即研大蒜和水以白笔蘸拂洗叶上干浄其虫自无
　　杂法
　　盆下有窍不可着泥地安顿恐蚯蚓从孔中濳入损侵花根蚁穴亦忌犹须防之
　　盆须架起庶令风从底入以得透气为佳又免蚯蚓蚁蝼之患
　　兰之壮者有二三十萼弱者只有五六萼或种时无肥泥故也必须及时换泥如法栽过以获茂盛耳
　　欲分直须交过九月节气始可如迟至十月中又非其节也分时须度其根之易分不可不察其交互甚者浑擗折之非惟分种不盛抑亦断送其天年也
　　寻常盆面并实则用竹片挑剔泥松又不可拨损了根叶紫红恐因受霜打以致耳急须移向南檐背霜雪处安顿则仍复皆清
　　叶黄惟用苦茶浇之最忌春雪一防着叶则一叶毙矣可将鸡鵞燖毛用矼盛贮待其作臭去毛浇之或以皮屑浸水或以洗鱼腥水浇之絶妙
　　培兰四戒
　　春不出【宜避春之风雪】夏不日【避炎日之销烁】秋不干【宜常浇也】冬不湿【宜藏之地中不当见水成冰】
　　雪居重订逐月防兰诗诀
　　正月相宜置坎方好将枝叶趂阳光更须避冷藏檐内勿使春风雪打伤
　　二月须令竹作阑风摧叶变鹧鸪班庭前移进还移出避雪迎阳防更难
　　三月新条出旧丛此时却更怕西风隄防地湿多生虱根下休敎壅着浓
　　四月盆泥日晒焦微微着水灌根苗先须皮浸河池水煎过浓茶亦好浇
　　五月新抽叶更青树隂竹底架髙檠须防蚁穴根窠下老叶凋残尽莫惊
　　六月骄阳暑正炎青青新叶怕烦煎却宜树底幷遮箔清晓须敎水接连
　　七月虽然暑渐消更须三日一番浇却防蚯蚓伤根本肥水还令和溺调
　　八月西风天气凉任他风又何妨便浇粪水能肥叶鸡粪壅根花更香
　　九月将残防早霜堦前南向好安藏若生白蚁兼黄螘叶洒鸡油庶不伤
　　十月阳生暖气回明年花蕋已胚胎玉茎不露须培土盆满秋深急换栽
　　子月庭中宜向阳更宜笼罩土埋矼若还在外根须湿干髞须知叶要黄【髞音燥】
　　腊月风髙冰雪寒却宜髙卧竹为龛直敎二月阳和日梦醒敎君始出闗
　　竹谱
　　竹谱曰竹之品类六十有一述其常品记之志林云竹有雌雄雌者多笋故种竹半择雌者物不逃于隂阳可不信欤凡欲识雌雄当自根上第一枝观之双枝是雌即出笋若独枝者是雄冬至前后各半月不可种植葢天地闭塞而成冬种之必死若遇火日及西南风则不可花木亦然凡种竹处当积土令稍髙于傍地二三尺则潦不侵损钱塘人谓之竹脚竹有醉日即五月十三日也齐民要术谓之竹醉日岳州风土记谓之龙生日种竹以五月十三日为上是日遇尤佳一云用辰日山谷所谓根须辰日斸笋看上番成又一云宜用腊日杜少陵诗东林竹影薄腊月更宜栽予观谚云栽竹无时过便移多留宿土须记南枝则三説皆拘也又法三两竿作一本移种其根自相扶持尤易活也凡竹与菊根皆长向上添泥覆之为佳竹留三去四葢三年留四年者伐去竹以五月前血忌日三伏内及腊月斫者不蛀竹之滋泽春发于枝叶夏藏于榦冬归于根如冬伐竹经日一裂自首至尾不得全完夏伐之最佳但鞭皆烂然要好竹非盛夏伐之不可七八月尚可自此滋泽归根而不可用矣説文竹节曰约古云渭川千畆竹其人与千戸侯等史记竹得风其体夭屈谓之竹笑竹笋陆佃云字从旬从日包之日为笋解之日为竹又日字从竹从旬旬内为笋旬外为竹也其上畨下畨言竹有上畨下畨即今言大畨小畨也畨去声谓大年生笋多小年生笋少也杜诗会须上畨看成竹蔡梦弼注不知此义乃云上畨音上筤蜀名竹丛曰林筤误之甚矣既不识竹又不识诗真瞎子也何以注为非万玉主人不知此妙
　　竹复死曰防观山海经曰竹生花其年便枯竹六十年易根易根必花结实而枯死实落复生六年而成町子作蕙似小变其治法于初米时择一竿稍大者截去近根三尺许通其节以粪实之则止乂一种法先将竹斫去本止留二三寸填土硫黄在管内覆转根反居上用土覆之当年生笋又种竹诀曰深种浅种稀种宻种谓之四法深种者土要培厚浅者以墩置地上种之不必掘潭稀者每墩排开密者须择竹丛三五枝一墩者移来此亦巧妙语乃善种法也
　　蕲竹
　　蕲竹黄州府蕲州出以色莹者为簟节踈者为带须者为杖唐韩愈诗蕲州竹天下知郑君所寳尤瓌竒防来当昼不得卧一府争看黄琉璃
　　斑竹湘妃竹
　　斑竹甚佳即吴地称湘妃竹者其斑如泪防杭产者不如亦有二种出古辣者佳出陶虚山中者次之土人裁为筯甚妙余防数竿回乃陶虚者故不甚佳
　　方竹
　　澄州产方竹杭州亦有之体如削成劲挺可堪为杖亦不让张骞笻竹杖也其隔州亦出大竹数丈
　　孝竹
　　杭产孝竹冬则笋生丛外以衞母寒夏则笋生丛内以凉母热其竹榦可作钓竿丛生可爱
　　黄金间碧玉竹
　　杭产竹身金黄每节直嵌翠緑一条不假人为出自天巧也
　　碧玉间黄金
　　杭产竹身全緑每节直嵌金黄一条亦天成也二竹絶妙
　　雪竹
　　广西产者斑大而色红如血有晕
　　钹竹
　　西蜀所产下有尺许花文可爱即卭竹也
　　防竹
　　广之东西咸产之叶如棕榈畏寒不宜于南
　　桃竹【俗名桃丝竹也】
　　古姚有之似棕竹而花纹粗质松色淡于防竹
　　紫竹
　　杭产色紫黑可作笙箫笛管诸用俱可故雅尚者多畜之
　　异竹一十一种
　　涕竹
　　南荒有涕竹长数百丈围三丈六七尺厚八九寸可以为船其笋甚美可疗疮疠
　　棘竹
　　一名笆竹节皆有棘数十种为丛南夷种以为城坚不可攻或自崩根出大如酒瓮纵横相承状如缲车食之人髪尽落
　　簩竹
　　竹皮薄而空径不余二寸皮上有粗可为锉子锉甲利胜于铁若钝以浆水浇之如旧快利
　　防竹
　　防大如脚指腹中白幕拦隔状如湿麫将成而筒皮未落辄有细虫齧处成赤迹似绣画可爱
　　慈竹
　　夏月经滴汁下地生蓐似鹿角色白食之止痢
　　筋竹
　　南方以为茅刃笋未成竹堪为弩
　　百叶竹
　　一枝百叶有毒
　　桃枝竹
　　东官有芜地西接大海有长洲多桃枝竹缘岸而生
　　瘿竹
　　东洛近溪忽有竹生瘿大如李
　　罗浮竹
　　罗浮有巨竹万千竿连至岩谷围二丈有余有三十九节节二丈许南方以竹为甑类见之矣
　　童子寺竹
　　唐李衞公言北都童子寺有竹二窠才长数尺相传其寺纲每日报竹平安






　　遵生八牋巻十六
<子部,杂家类,杂品之属,遵生八牋>
　　钦定四库全书
　　遵生八牋卷十七
　　眀　髙濓　撰
　　灵秘丹药牋上
　　髙子曰食药者可以长年仙经论之矣故羲皇嚅药制医治人百疾自华扁诸家复遗方书以利天下后世好生之徳何无量哉今人天真散失幻体空虚不思补髓填精斡旋造化长年将无日矣悲欤余防病羸复苦瞆眼僻喜谈医自家居客游路逢方士靡不稽首倾嚢以索竒方秘药计今篇篇焉盈卷秩矣即余自治羸疾顿壮蒙疾顿眀用以治人应手奏效神哉药之方欤余寳有年计所征騐不可枚举兹不自秘并刻以助遵生一力他若条分疾病次备方药当质之专科无问是编所冀智者原病合方心运妙用寳以防命兼以活人则方寸即为夀域岂不胜彼寳金玉而甘心泉壌者哉录成牋曰灵秘丹药
　　丹药
　　秘传龙虎石炼小还丹
　　【余生平酷嗜方药屡获竒效故信愈笃而好益专兹丹始焉得之终南王师燕中复遇至人叅同秘诀今不自私录以济人见者幸勿视以肉眼】
　　龙虎石丹序
　　夫龙虎石者乃人元造化之至寳也自轩辕皇帝所传制炼之丹方后钟吕二仙再修接命之秘法葢求延年之术惟童真未破不假他力而径自还丹已破河车必得至药而复全性命龙虎即男女之法象男女乃隂阳之妙化也隂阳未漓其体浑然故能感召天地氤氲之气盗夺日月磅礴之精其气充塞五臓遍歴诸经溢之于内为气为血渗之于外为水为膏圣人以法术而采取用以施水火既济之功运周天还返之妙链成黄芽白雪玉液金英火炼味醎水飞味淡其体不一其色不定饵阳炼则补益真隂饵隂炼则强壮元阳返本还元归根复命单服散片而顺络调经扶衰救老合服羣丹而祛除百病起死回生致真气而日益日盛使诸隂而时剥时消自然身轻体健返老还童百日成功千期轻举实大丹之根基乃人元之上药也但无徳之人终身难遇若夙有仙风道骨者得遇此道屏除六欲絶弃贪嗔济贫防苦广积隂行凡人不问老少男女五劳七伤诸虚百损遗精白浊喘风瘫妇人崩漏子宫乆冷不成胎孕小児诸疾并皆服之无有不治然须缓缓服乆自効钦御赐诗曰采取须龙虎烹炼合隂阳服之二三载肌肤自荣光钦此谨録成帙珍藏世寳云
　　取龙虎水法
　　龙属木虎属金即童男童女取之时谨择有五种不男五种者生逮变半凟也生者外肾不举逮者声雄皮粗变者羶狐臭半者黄痩多病凟者疥癞疮疽五种不女罗纹股交脉也罗者隂戸上有横骨纹者狐臭体气股者实女也交者声雄髪粗皮肤粗糙无颜色脉者疮疾病患残疾二鼎器务择眉清目秀满月之相三停相等唇红齿白髪黒声清肌肤细润年方十二三嵗至十五六未破者用黍稷稲粱红豆红枣犽猪鲫鱼等味与彼食之忌葱蒜韮薤五荤三厌秽汚二水戒喧哗戏谑手舞足蹈恐耗散精华取之时先调百日十月起三月止置磁缸或磁坛于静处收贮以盖盖之积至二三石聴候炼用
　　隂炼法
　　将前积取二水置磁缸三四口或五六口于静通沟去防毎缸止放五分龙虎水加井水五分下眀矾二两白术二两松栢叶各二两取杨桞棍三四茎一扎顺搅千余下盖之勿动勤看待水澄清去葢慢慢湢去清水又加井水满缸以绢罗滤去渣滓又搅三二百转葢之澄清又尽湢去清水仍加井水又滤又搅又湢如此十余次直待水香为止候水尽用米筛二三个内铺薄绵纸将浑龙虎石取入筛纸上待水干移在日色处以竹刀画成骨牌路晒亁如粉之白即是隂炼龙虎石用磁盒收贮合药用此石能补心生精飬血之至药也
　　又一方
　　将积下的龙虎水炤前安半缸加井水半缸令九分满另用皁角一斤煎水一桶加白矾四两在内听用取南桑北榆东槐西桞中松各一枝共紥成一握搅前缸龙虎水千余转防皂角白矾水二三碗勿动待他澄清湢去清水再加井水令满仍入皂角白矾水二三碗再搅四五百转待澄清湢去清水再加井水令满浑搅用空缸一口以瓢连忙淘入空缸内剰泥脚二三碗不用复搅百十转澄清水仍加清水搅浑乗浑连忙又淘入空缸内又剰泥脚不用又澄又湢去清水又加井水又搅浑又淘过又剰脚如此十余次方湢水尽用净灰半缸按实上铺绢一方绢上铺纸将浑秋石倾在纸上防亁亦将刀竹画成骨牌路晒亁即是隂炼收用
　　河炼法
　　将前积收二水炤前隂炼置器一様炼法只是置浄器积二水不过夜一日一炼不用井水取南流东流河水依前法多加河水飞炼晒亁比隂炼上等洁白此河炼石丹方用乳膏丸服能消痰止专治劳大有功效
　　阳炼法
　　择露天空地砌灶二眼坐东朝西安三尺二二尺四锅二口锅近处安缸四口先积下龙虎水二缸或三缸方洗浄锅锈先于大锅内入五瓢灶内慢火粗至起沫以笊篱撇去油沫直待至不起沫方起过小锅内细大锅内仍添二三瓢又去沫又起过小锅来如此少少渐添渐起直待前积二水尽大锅住火只在小锅内慢慢火用铲刀不住手铲待水干成膏上用一小锅小缸合住锅口周围用泥封固完宻止留一孔出水气尽孔内飞出金星青气仍以泥封孔眼缸底用湿布一方不可水大但尝以水润之小火烧至锅底紫色退火冷定过夜第二日先去口泥浄揭开升缸上的已永灵药红黒白各色者另收聴用另打黄芽将锅内黒膏子铲起另入一口小锅内用砖架起大火烧待黒烟尽连锅通红退火眼冷酌量下井水或露泉等水尤妙烧滚先将浄缸一口于室内止安竹筛筛内铺纸滤滴清水入缸筛内黒渣不用将滤下清水看如水清碧就磁盘煎出浄石来如畧有些黄色还用前小锅煎干再煅一火眼冷如下水煎滚炤前淋入缸内直看淋下的水如井水一般清碧方以磁盘用砖支住徐徐添炭火煎前淋的水滚以竹铲不住手铲直待前煎铲焙干畧帯潮取出倾在纸上晒干似雪之白此是阳炼之法
　　又一方
　　锅煎法同前火用桑柴直煎至水尽铲焙成黒粉末先用阳城罐十数外用纸觔泥固了隂亁将末装入固济罐内上用铁灯盏坐口以铁丝纒纽周围用盐泥封固严宻炭火炙干于地下用钉三个钉地离四指髙坐药罐于钉上周围用砖砌成百眼炉先下底火徐徐添至平口盏内徐徐添水勿令干了到火三炷香尽退火冷定去铁线开看升盏上的另收打黄芽罐内的秋石取出碾为末加露水煎待末化炤前用筛子置于磁盆上筛内先铺生绢一方次铺纸二层将煎滚的水倾入筛纸内滤清入盆内去黒渣不用将淋下清水用银锅煎干成白秋石再添露水煎直待石化了仍换纸于筛内再淋再煎如此九次丹诀云九九打似氷霜去卤除羶为上药将石收贮银器内或磁罐内用黄蜡封口坠入井中去火毒三日取出毎日空心白滚水服三五分此石是人身五行化生以法炼成三阳之炁服之能补肾中真水最壮丹田之元炁实人元之丹也
　　乳炼秋石竒方
　　童便二桶用皂角十二两水九碗煎至三碗倾入便内用桃桞枝搅打便水二千余下淀清倾去浊脚次将杏仁十两打碎煎汁三碗倒在便内又如前搅打二千余下去清留浊又将猪脂油十二两熬成汁去滓倾入便内又搅千余下浮膜倾去又淀清将人乳汁用滚汤泡成块倾入便内再搅如前又淀一日倾去清水下底浊粉浆水用木杓乗起倾桑皮纸上先将毛灰一矼作一沉窝将桑皮纸放灰上以渗便水纸上干白腻粉即成秋石矣不可动揺晒一二日磁瓶收起毎秋石一两入柿霜三钱同和毎用白滚汤调服一二分起至七八分止空心时服此粉益夀延年返元还本髪白变黒百疾不生不必配药谓之乳炼法也
　　取秋石氷片法
　　将煎熬黒粉内打淋出的清碧秋石水或十碗或五七碗装入大白磁礶内于冬至后数九天埋露天地下葢口严宻勿令撒土在内冻七日后取出扫土浄揭去葢将秋石水倾出另器内其淡秋石如氷俱结在礶底铲取出放白磁盘内晒干其味甜淡用银器收贮早晩空心服之能清痰降火补气生津之妙药
　　炼伏火黄芽法
　　用前积下的龙虎石三四斤将露水再煑烹再淋再打火九次直炼得如白玉相似方用阳城礶量盛半斤大的外用猪毛泥固谨晒干收抹浄礶内约装秋石半斤在内坐入眀炉内风匣大火化开成清汁方用前缸上收的巳汞防上以白防白以红防红以黒防黒即成伏火黄芽待汁清取出冷定成一白玉陀其色难定或如玉或金色或白中红或黒色丹书云其白容易得一黒最难求所以分有五色以应五行内滋五臓实乃飬生之至药也郑思逺诀曰淮南炼秋石黄蒂发金花秋石原非石金花不是花花从秋里得石向春中葩子母同一防如住仙人家秋石是真铅金花号黄芽黄芽非别物内象取精华
　　取秋石汞花法
　　将磁盘煎取龙虎石时看煎至六分干时滚起圆泡急将银茶匙挑起放白绵纸上晒干银器收贮此汞花最是轻清先天之药服之令人肌肤莹光身体壮徤其功无比
　　炼黄芽法
　　将前初炼秋石锅成黒膏时缸合升取的巳汞灵药先防置小白礶口如钱大者用猪毛泥固济隂干将灵汞五钱口大或一两装入礶内口用白破碟底相成圆钱坐口上以铁线扎盐泥封固缜宻用火炙干口地下锭钉三个离地二指髙将药礶坐上用砖砌百眼炉先用底火慢慢烧四寸香渐渐加至小半肚火一炷香口上用新笔涂水湿葢香尽去火冷定开出其黄芽升在礶葢上起下如金色一饼此乃是龙虎初至美之炁名曰金花又曰黄芽服之令人五臓化生先天精气元神祛除百病消化痰涎自保长生也
　　链白雪法
　　亦巳汞灵药炤取黄芽法一様封固打火葢黄芽初阳之气易走易飞宜火小火小色变轻黄即黄芽白雪乃二阳之气比黄芽火候畧加大些其药自然变白此黄白造化乃天地隂阳人元自然变化非人功力所为也火足冷定将下一饼如白玉之象亦是龙虎至英之气名曰白英又号白雪服之令人自然三田生气五臓添华百病不生诸痰永息精神壮而病自安矣
　　取冬氷法
　　将炼龙虎石时取清碧之水用茶钟十个各盛半碗在内于数九天摆在露下次日早水面俱结氷以小刀贴碗周围轻轻画离碗邉挑取出轻放大氷盘内晒干即如春饼様的圆氷花令人清晨将些须入口噙化生津化痰其功甚效
　　至妙晒炼干秋石法【此石乃人之精气结成岂容见火烧炼以伤生气惟此法乃得人元至妙大理最上一乗】
　　择僻静去防筑一台髙三尺三寸上置缸五口积龙虎水五满缸于三伏天晒露遇风葢之晒至半缸并成三缸仍晒仍露至止得二三斗之数方取不见水的新砖十二个浸入水内一夜第二日取出晒干至晩又浸如此直待水通干了为止寻一幽隂静室打扫洁浄地下喷水湿以竹劈成篾片稀铺湿地上将浸的砖侧摆篾上上用筐葢周围泥封口缝防七日开看其砖上生出秋石如白玉苖一二寸长轻扫下来收在银器内将前砖炤前仍取五七次直待不生为止此炼法不经水火不泄元灵惟仗日精月华煆炼亦得助气添灵如服此石比水火煆者加功效过半矣
　　混元毬制取甜秋石法
　　于僻静露天去防置缸三五口积满龙虎水于三伏天日晒夜露遇风葢之天晴去葢直晒至水耗只存至大半缸将混元毬十数个浸入内葢之勿动直过冬待至第二年三伏天方取出毬来于日中晒伏尽剖破其毬内生白雪玉英其味甘美极能补心血化老痰浸毬的缸底亦结生如氷相似亦取出晒干另合药用功亦同前
　　炼真土法
　　炼真土时须于秋分后取山东东三府地方的人中黄防择成颗粒方圆者为妙成稀片者不用采取四五担就于本地方寻浄地方下做木郎头一个翻打碎晒极干用火煨过成灰畧存性方入蒲包装载回来取河水煎滚先将煆过的人中黄入缸内将滚水冲泡搅打均待冷用筛子内铺粗布将水淋过渣不用将淋的人中黄水用锅于露天砌灶煎干连锅煆紫色待烟尽退火冷定仍入秋露水再煎滚水仍以筛子内铺绵纸一层将水乗热淋滴过方换浄锅再煎干铲出真土始装入固济阳城礶内灯盏固口盐泥封入地炉内大火打三炷香香尽退火冷定取开将真土仍用露水再煎滚再用纸隔过再煎干再入阳城礶打三炷香冷定取出复碾复煎复淋复打火如此九次取出真土如氷如雪香甘味美收贮存后配合龙虎石养成丹丸服之令人脾胃壮健精神倍加百病不生诸痰永息所谓真土制真铅真铅擒真汞真汞归真土身心寂不动即此义也
　　取红铅法
　　须择十三四的美鼎谨防五种破败不用务选眉清目秀齿白唇红肌肤细腻三停相等好鼎算他生年月日起约至五千四十八日之前后先看两腮如花额上有光身热无喘腰膝酸疼困倦即时癸将防矣先备绢帛或用羊胞做成槖籥或用金银打的偃月器式候他花开即与系合隂处令他于椅櫈上平坐不可欹侧如觉有经取下再换一付多余处用绢帛夹展更换收入磁盆内待经尽同制古法五千四十八日近有十三而来有十六七而至何也皆因受父母气血厚薄难以期定如得年月日应法乃是真正至寳为接命上品之药如前后不等只作得首铅初次金铅二次红铅三次以后皆属后天红铅只宜配合药不宜单服食既眀采取聴制伏三腥五浊必须仔细脩炼方成至寳
　　制红铅法
　　将乌梅一斤煎水一桶去梅候冷取得红铅或器或帛俱入梅水内洗下用梅水时看红铅如有一个止用梅水三碗或多或少随意加减不可太过不可不及梅水洗下来的铅再加井水或河水用大磁盆令装满以棍搅数十转用葢葢之勿动待水清轻湢去水将坠下的铅仍加水又打又澄如此七次或九次数足湢去水止剰得浑浆水一碗或半碗取浄灰用盆盛贮中剐一孔量容多少以轻绢铺着灰上绢上铺纸把铅浆倾入纸上防水尽方取于日色防晒干即此是制羶垢之法方可入药配合服之专主助血其功甚大
　　制首经至寳法
　　取的五千四十八日真正初经或器或帛以一碗新解童便洗下对清水十碗进矾一钱搅百十转澄定湢去清水再换清水十碗仍打澄清湢去清水浄加头生男娇乳一钟同入金器内纸糊三四遭放在日色中晒三日或用泥封口入灰缸内小顶火飬三日取出为末再用乳膏子为丸一个鼎的分作九丸或十五丸用辰砂为衣择甲子庚申日清浄身心于子时更衣焚香服三丸以无灰酒或乳送下服后静坐片时存神定意如觉身热时取头生乳一钟服下静摄即解
　　制灵铅法
　　将前取红铅或器或帛量多少用烧酒一大碗洗下旋转百遭置于静防待酒澄清慢慢湢去酒存住红铅加酒一碗仍打转澄清湢去酒始加清水逐去酒味待水清湢水尽将铅倾入大磁盘内晒干其铅胎色不变如牛黄様不泄元灵之气将此铅配金乳粉合成丸丹每日五更用酒吞服五分自觉身轻体健效不可述丹书云先补气后补血补得丹田温温热上至顶门泥丸宫下至脚板涌泉穴一身四大俱补通致使精神无露泄诚哉是言也葢未服红铅之初先行服气之法既服其气须补其血不可偏废工夫血为荣气为卫荣卫调和自然长生也
　　制金乳粉法
　　制乳粉时先择美鼎先防婴童肥白有精神者此是气血盛而乳可用亦须头生年方二八三七才可取下一碗或半碗对露水均平搅百遭过夜其乳自分逼去水将乳入磁盘晒干碾细成粉积得半斤聴用
　　制乳酥法
　　取乳之法同前看乳有一碗下舶上硫半分搅匀放在饭上蒸熟取出晾冷乳面上结一层如豆腐皮挑起晒干即乳酥配红铅淡秋石作丸服
　　炼乳膏法
　　取乳不拘多少用银锅以砖支住用灰火慢慢煎熬用银茶匙不住手搅将周围邉上俱用茶匙刮下来不然焦了不中用只宜慢火若火大其膏尽黒至七分干时以砖垫起离火尺余髙将药烘干只用九分干为止色黄白为上粉红次之焦黒不用
　　取梅子法
　　梅子者乃先天混沌纯一至真元英之气所结包一身之精粹最难得之者也如取之时先防黄婆调择美鼎之法具于前篇惟得黄婆调理鼎器不许喧哗歌舞恐伤真气不妄食五荤煎炒以致动火有耗精血皆难成也如鸡之抱卵龙之养珠勿揺勿动朝夕谨慎此鼎与取首铅虎水不同务要身形端正气血均平于十三嵗以上调理起算他生年数至五千四十日看他天应星红光满面地应潮发火烧身急以纸入隂戸探看如得黄水癸将动矣此真是候也与彼槖籥繋上癸水一至急取槖籥内防癸中如有一防粉红色之结硬者即是梅子忙将珠砂末穿衣置于金银器盒内贮勿令泄气不然化作黄水矣如癸水中防覔不见令彼黄婆看彼花丛内有血丝纒裹以中指挑防择取出来同前穿衣至第二日清晨用乳香煎汤服之便觉精神昏闷五体不收浑身气喘体汗急命黄婆取蟠桃酒服之以解其燥过此一畨百病蠲除延夀一纪
　　又取法
　　照前看鼎癸若动时急将寳珠丹与鼎服之良乆命其骑坐空穴将槖籥与托住虎穴额上轻拍数下其药即降矣如降时仍同前用硃砂穿衣银盒收贮如不降再服
　　寳珠丹方
　　麝香当门子【一粒】朝脑【五分】紫梢花【一钱去梗】大力子【一钱】　　丁香【一钱】红花【一钱】
　　急性子【五分】　斑毛【一对去翅足】红娘子【一对去翅足】
　　右九味碾为细末每服半分无灰酒送下
　　又一法
　　亦要看鼎器将近五千四十八数或前或后但身中觉热面赤癸将至矣命黄婆使彼俯伏两脚尖着地脚眼抵住肛门黄婆以中指拨开花丛见一红星如樱桃者即是红梅急以星剑摘取下来配合淡龙虎石滚圆外用硃砂或金箔穿衣用银器収贮聴用此乃是生擒活取之法也其功甚妙其气甚全只好仔细不可造次也
　　取后天日月一枝花法
　　此丹须是后天亦禀父母元气精血所结人得服之亦能却病既无病扰岂不延生采择之法亦择无败美鼎又要经调不调者不用看他前月经从某日时到次月其日预备器物令彼骑坐置一空穴将器抵住虎穴待经一来取出经中有一成粒者如枸杞様急以雄黄硃砂末温养银器收贮服用酒送下如不服存后配合混元丹服此丹比梅子难得但十八九二十上下不拘已破未破俱各有之毎月服二三粒使元气不散精神不耗服乆令人生子如要交合百战百胜其效甚速
　　诗曰
　　月月一枝花隂山是我家有人认得我还丹即是他诗乃人人通知其法不易轻传得知者慎勿蹉过慇采取而服之自保长生也
　　取黍米金丹法
　　择童男童女各年方二八像皆不干于五种破败俱要清秀合于美鼎男要精通女要经行令彼交合如得成孕当以黍稷稲粱犽猪鲫鱼与彼食之不可妄食五荤煎炒之物务要调理得中待到八个月上下防他两乳胀大有红脉聚扵乳头药将熟矣先将银打成二小礶急与彼合住两乳系在主腰内合不时取防恐有走失如取下一粒黍粒之大或一滴似金汁色黄异香急用硃砂末合成一丸或分三丸银盒収贮择黄道吉日煎乳香汤服之即得解形换骨永得长生取此丹时全要仔细如落地即入地不见如见太阳即化成炁而去矣戒之慎之
　　制何首乌法
　　取天坛王屋山的何首乌不拘多少如有十斤用黒豆一斗先以盐水浸药与豆半日捞起入蒸笼内蒸三炷香取出晒干如此三次去水加酒浸透炤前蒸三次后加蜜水拌之蒸三次共九次毎一次三炷香数足晒干去豆将何首乌研成细末収贮聴后配药用葢何首乌得天地五行正气包含五色所以滋飬五臓外皮黒滋肾水内红丝补心血中心黄徤脾胃皮内青益肝气内含白消肺痰与常不同草木中之圣药也
　　制茯苓法
　　择云南来的外黄内白结实好茯苓不拘多少用刀削去外面粗皮防咀成豆水浸一夜第二日上磨磨细以罗筛滤去皮膜多加水漂打转澄清水仍搅打三五次湢去水尽用洗净白包袱一个吊起四角将茯苓粉起在包袱内滴水亁方取入盘内加人乳拌匀晒亁再加乳又晒如此一月或半月方捣为极细末用磁器收贮聼候配药用茯苓性温平味苦气清淡能安魂魄除惊悸补肝气益心血利水道通神眀大有竒功为中焦之圣药也
　　制莲粉法
　　取莲粉不拘多少先以水浸胀洗去红皮择去心连水磨成浆以绢袋纽去渣将粉加水漂去澁水待清湢水尽亦起在包袱内滴水尽方晒亁再捣成末以磁器贮收聼用葢莲粉性温味甜气薄能补中益气壮心神消水谷除惊悸实肌肤为补中之圣药也
　　制芡法
　　取硬壳鸡头打去壳捣成粉方着水漂待清湢去水将粉入盘中晒亁再捣为末収贮芡实性平味薄气防清补中气调胃气益心血壮元阳乃助中之圣药也
　　制熟地黄法
　　将淮庆熟地黄不拘多少先用酒洗净入笼蒸一炷香取出晒亁再用酒拌润仍入笼蒸一炷香如此拌九次取出乗润捣千余下分小饼晒亁再捣再晒为末収贮聼用熟地黄性温味甜气厚得酒制而补诸经之虚益肝经之血能润肺经之水注心经之液为补中血虚之圣药也
　　制人参法
　　择好孩児黄拣参结实者用蜜水润软绢袋盛贮入酒米饭内蒸三次晒干为极细末聴用人参性防热味苦气防厚能润肺生津补诸虚不足生气生脉乃药中之圣药也
　　制川椒法
　　择鲜红开口者用闭口者不用将粗纸衬锅底防火炒脆碾为细末用纸铺地下去火毒一夜方收聴用椒乃通气之物去寒气通滞气清心眀目大有竒功也
　　制小茴香法
　　将茴香择去梗末浄不拘多少防火同盐炒令香熟筛去盐为末亦用纸铺地下去火毒一夜收起聴用茴香乃下部之药极能益肾水和中气助正蠲邪其功甚大
　　河炼龙虎丸
　　河炼龙虎石【一斤】首经至寳【三钱】金乳粉【一两】
　　右将三味共为细末放大氷盘内用乳膏对红枣肉和匀入木臼内捣千余下如胶相似取出丸如桐子大先用硃砂滚身次用金箔穿衣晒干用磁器収贮于毎日五更时或乳或莲肉汤吞服一钱五分临晩酒服一钱此河炼乃隂阳纯粹之精因感物而渗泄扵外以法而采炼成丹服之令人心血调而肺气伸故痰火见之而消化喘见之而平伏永无劳咳之患
　　隂炼龙虎五精丸【治劳瘵虚弱】
　　用龙虎石【五两】　金乳粉【五两】　红铅【二两】
　　白茯苓【二两五钱】　莲粉【一两六钱】　　芡实粉【一两】
　　地骨皮【一两】
　　右七味共合一处用乳膏为丸如梧桐子大金箔为衣晒干用磁瓶収贮毎日早取头生男乳吞服一钱日进三服加至一钱五分服之七日痰消火息喘咳即止服之半月病觉苏醒服之一月大病即安如常阳事虚举以花头小鸡隂干为末服之阳即不举服药时忌牛羊茶醋房劳等事服此五精丸先除去夙疾以致脾壮五臓安和气血充溢百病不侵后乆服小还丹始得延年益夀住世长生也
　　阳炼龙虎五精丸
　　用阳炼龙虎石【五两金之精】茯苓【二两木之精】莲肉粉【一两水之精】椒末【一两火之精】小茴香【二两土之精】
　　右将五味各拌匀入大磁盘内外加乳粉二两人乳五钱飞罗面打糊为丸如梧桐子大每日起更时分无灰好酒吞服三十六粒此药专补肾经生精气益真水葢肾居北属水天一生水水为万物之先故为人一身之依本医经曰万物有根则生无根则息先服河炼清淡火次服隂炼滋心血再服阳炼壮元阳阳壮生隂精精旺产真气气盛育元神精气神全病从何生老子云神不外游精不泄气不散兮别无诀若还四象入中央不怕灵丹不自结此谓至言也既得复全之方再服至药长生不老在我矣
　　二炼龙虎五精丸
　　用阳炼龙虎石【二两三钱】　隂炼龙虎石【二两七钱】
　　茯苓【一两五钱】　何首乌末【七两】　莲粉【五钱】
　　芡实粉【一两】　红铅【一两】　金乳粉【二两】
　　右将八味各等末入大磁盘内每日加头生男乳一茶钟拌湿晒二七日又加梨汁晒七日足加红枣肉同入木石臼内捣千余下令和软方取出丸如梧桐子大先用硃砂末滚身次将金箔为衣晒干入磁礶收贮勿令泄气亦尝取出亮炤干不可霉了毎日早五更乳酒顿热服一钱临睡时半饥半饱用莲肉煎汤服五分此药服之半月身内如有风寒暑湿之气自然消除服至一月故病除根服之百日五臓生精至一年返老还童先服五精丸将身中故病旧患并皆扫荡使五臓六腑调和精神壮茂而长夀可期矣
　　龙虎小灵丹
　　用隂炼龙虎石八两为末入大磁盘内扵夏至日晒起毎日调人乳日晒夜露遇天隂收藏每月入红铅一个同晒直至中秋受过天地金旺之气扵二十后方晒为末约称一斤之重为止如分两多少则是配合不均致气血有不平矣用乳膏和匀略加些须枣肉捣软丸如菉豆大扵毎日五更时分用乳酒均对顿热服三十六丸静坐片时使心血下防肾气上升气血交通隂阳畅运诸邪逃遁道气常存矣复有歌诀扵后
　　歌诀曰
　　神仙发秘机济世功无比只此小灵丹妙夺隂阳理先天龙虎石道合乾坤髓半斤隂阳精配入首男乳日夜曝中天却从夏至始月月入红铅直至中秋止色如桃花鲜喷鼻甘香美日服一分半送下华池水传自生天经初服人如醉服之至七日体热何足畏时进蟠桃酒借以滋灵气渐至一年余顿觉超凡类肌体润且温延年歴人世此丹尚未服大丹安敢饵四体俱属隂服丹阳填髓先言积隂功功成幸相遇非人莫乱传妄泄天机罪拱持三光前运自华池水寅初服一粒仰叩神天地此歌即是秘妙口诀非人勿示慎之戒之
　　小还丹
　　用隂炼龙石【一斤】　　首经至寳【二两】
　　右将二味各为细末共和一防以大磁盘盛贮从夏至日起手毎日加人乳一碗调拌均匀放置髙阁去防日晒夜露第二日早研碎又拌乳日日如此一月进鲜红铅一个制入扵内同晒同露直晒至八月十五日天地金旺之时受过了月华神水复入梨汁三五次方晒干为末用乳膏红肉捣和令软丸如桐子大外用金箔穿衣隂干磁礶收贮不问老少毎日半夜子时分乳酒对半顿热吞服一钱念
　　长生得道天尊九声静坐一时方睡初服觉天眀取人乳一钟服之其热自退服乆不觉此小还丹即前小灵丹是也一日一钱半年该三十六两所谓一斤淡石毎日晒积乳共重二斤外将红铅四两共重二斤四两只可一人服不可缺了毎年晒一次此药服之一年百病不生隂阳和畅服之二年行歩轻健肌肤荣光服之三年髪白返黒齿落更生服之一纪住世永年永作地仙也今将口授诀歌幷注于后
　　歌曰
　　夏至一隂生昼夜当天立日餐金乌精夜食玉兎液夏至乃五月节中也一隂生扵五阳之下是为木火通明之时此时乗天地咸畅之机揽隂阳宣理之气于是昼承日之精夜吸月之液是以日为真火月为真水水之滋养形中生气矣餐食者精光交休之义其法以前扫起霜扵夏至一隂生之后以磁盘盛贮昼则炤扵日以餐乌精夜则鞠眀于月以食兎髓此不论晓夜当天露立自然日月精华贯彻药也歌曰
　　半斤四两乳相配成戊巳更有月月红炤月加于里乳者血气之聚也婴儿服之可以滋养饥体荣腴经脉况配灵质灌溉日月精华有不充饫人之荣卫乎故両情相孚则隂阳之精华感合隂血作乳则彼此之神气共防是乳成戊巳二土犹言媒娉传道使天之日月精液人之男女灵质皆有系属不游散也月月红者实女首经红铅也逐月加増则精液交驰而一气感应扵虚灵也其法以前霜毎剂半斤加入浄乳渐和同晒干再加约共干一十二两是半斤霜四两乳乃为足也待至一月则进红铅一次进之三月三次为三进红铅矣
　　歌曰
　　莫辞劳苦心炼至中秋日色如桃花鲜入口甘且美修至灵质不加勤劳莫能聚精餐精服液不以辛勤莫能防神故聚精会神皆禀人之苦心则是人心意内外两通专志不违天人恊化也但炼至中秋可以息功其故何也火灭生土天之令也土旺金盛之全也其取义曰秋石葢拟诸此也色如桃花者灵药可服之騐也入口甘美者其味滋益之防也其法愈精而金土愈旺故有斯功焉其法前餐食乌兎之霜并和乳经之药自五月中气心专志决如法炼至八月中秋昼夜劳心不可辞苦直色如桃花甘美充腴乃为药灵之成矣
　　服之夀命长彭祖兹可比名曰小还丹秘之莫妄语药灵质美乆服自可益夀五行精爽饵之寜不延年故彭祖永命可以同涂甚言药物益命之极此乃人元配合以类交飬则其以精益精以气益气以神益神之妙名曰小还丹焉不比他方金石草木之类故戒莫妄语以泄中和之秘其法以前通灵之药用磁礶収藏封固以备不时啓服毎日服三分醇酒送下先天服食隂炼龙虎金丹
　　用龙虎二石【八两先天元气】　　蟠桃仙酒【后天真铅】
　　首经至寳【二两先天真铅】　　乳香【一两黄婆通引】
　　氷片【一钱眀目通窍】　　　　硃砂纒身【安镇心身】
　　金箔穿衣【安魂镇魄】　　　日晒月露【取真火真水】
　　右将各味俱制成粉放磁盘内择鸡犬不到静处置一木架扵黄道吉日起手毎日加乳拌潮日晒夜露七七四十九日以乳为黄婆合和铅汞三家相见昼夜受日精月华之灵此真隂真阳即真火候也古云自有天然真火不湏柴炭及吹嘘每遇天隂収藏此药受了日月精华以成真丹砂加乳膏捣和为丸如菉豆大先用硃砂纒身次与金箔穿衣晒干收贮专治男女五劳七伤诸虚百损身体痩弱咳吐痰不思饮食夜梦鬼交遗精妇人小児一切杂症并皆服之每日清晨五分热酒送下
　　诗曰
　　东方青龙西白虎　　南是朱雀北武
　　黄婆防合入中央　　乌兎煆炼名真火
　　四十九日变通灵　　金衣为丸润丹府
　　空心热酒服五分　　益夀延年似彭祖
　　罗浮真人三家相见秋石方
　　先取向阳黄土八斗背隂黒土八斗拌匀用缸八口每缸二斗盛贮每日用童男女便渐渐添渗入土内四十九日日晒夜露日足方止将土造成一器外方内虗圆合在一处鐡线扎紧封口径要三寸六分厚用三钉钉扵地下一尺六寸高周围砖砌定用炭火四围均匀先文后武打三炷官香冷定取开内生白雪如琼玉之状取入银神室内埋土出火毒九日乳为丸每日服一分加至二三次白汤送下乆服筋强力壮百病皆无胜补药百倍也
　　仙传秋石配合十精五子丸
　　用阳炼龙虎石【十两】　隂炼龙虎石【六两】　炼法具前人参　当归身【酒洗】　葫芦芭【防炒】　芡实
　　莲花蕋【防焙】　鹿茸【酒浸酥炙黄】　仙灵皮叶
　　苍术【米泔水浸炒】　枸杞子【酒浸晒干已上十味十精药】
　　兎丝子【酒浸蒸七次】巨胜子【焙】　车前子【酒浸炒】
　　栢子仁【取肉　已上五味五子之药各二两】沉香【一两】粉草【一两】辰砂【五钱水飞极细三味升降之药】加白铅【一两即人乳也】
　　右将众药均对分两用红枣肉加蜜捣合为丸如梧桐子大毎服一百丸白汤送下日进三服服至百日百病消除身轻体徤效难口述也
　　龙虎合配五气丹法
　　葢秋石延命之术乃上古神仙留传秘法也其妙不外乎隂阳真一交媾而成非心志之专而遇眀师授受之真又乌能夺造化之机而延夀命于无彊也哉噫今之学仙者徒以金石草木脩制成丹而望延夀殊不知皆异类之物岂得与人相契乎葢人禀天地真一之气凭隂阳纯粹之精感合而成非隂阳不能变化非真一不能还元经云竹破须将竹补宜又云取将坎位中心实防化离宫腹内隂岂得他物而同类乎予因成化癸邜南游遇仙师尹真人传授内丹秘诀兼示以三峯真人人元配合五气接命还丹方法先制服五气筑补完全次防合三元结成还丹方得超凡入圣红铅真阳铅也秋石真隂汞也乳酥即真土也铅汞得土而丹成精气得神而防合故饵之者夀可延而仙可期也今将五气丹药具后
　　隂炼秋石【八两】　红铅【四两】　人乳粉【四两】
　　牛乳粉【四两】　　酥油【四两】
　　已上五味俱制成粉和匀用布裹定绵纒缚聼用将糯米三斗浸一夜次日上甑蒸将前药埋在米中炤尝蒸熟冷定取出药来将饭用小麯拍成浮米酒用瓶一二个装满前药丸成三百六十丸择吉日服毎日用酒一钟吞服一粒酒药俱按三百六十火周天之数也此药符合天机造化其妙难还不可轻泄
　　益容仙丹
　　淡秋石【五两味淡补先天之元气】白硼砂【二两五钱止嗽化痰生津元气】
　　片脑【一钱一分荡诸邪眀目通窍】薄荷【五两清润头目消化老痰】
　　栢子肉【五钱清和咽膈】　　牛黄【五分除邪去热眀目清心】
　　哈芙蓉【二分温暖丹田除痰止】腽肭脐【五分酥炙补胃暖腰回阳助精】
　　甘松【五钱开胃苏脾通气和血】　硃砂【一两五钱水飞细末穿衣安魂除烦】
　　粉草【一斤去皮调和药性】
　　熬膏合药为丸和诸药性善解百毒将前九味各为细末粉草膏子为丸如菉豆大硃砂穿衣毎日不拘早晩将一丸入口噙化以致津液满口咽下丹田浇灌诸经各络气到处自然辅正除邪能使肌肤光润乆服则百病不生万邪归正
　　诗曰
　　神仙留下济人丹　安魂定魄驻容顔
　　寛胸顺气神凝静　化痰止暖丹田
　　生津消渴甘露降　透窍眀目返本源
　　毎用一丸常噙化　益夀延年世上仙
　　先天真一丹
　　此丹乃大茅君授与二茅君三茅君地仙长生仙药诀曰上品神仙药先天真一丹毎朝吞百粒却老返童颜能转周身气神功内返还华池灌神水滴滴注闗隂符调火黙黙自抽添至诚修炼服管汝夀齐天用白虎首经粉【九鼎】　隂炼秋石【四两】　乳粉【四两】干山药【四两】　石涧菖蒲【九节四两五月五日采取】
　　茅山苍术【四两米泔水浸去粗皮】　甘州枸杞【三两】
　　珍珠【一两】　旱莲子草【二两】　菊花蕋【一两】
　　甘草【一两】
　　右各味制成细末炼蜜为丸如菉豆大毎服六七十丸加至百丸空心白滚水下
　　道藏班龙黑白二神丹
　　鹿茸【二两酥炙】　陈皮【二两】　当归【四两酒洗净】地黄【八两取汁为膏】茯苓【二两人乳制】钟乳粉【一两水飞用】人参【四两】栢子仁【二两】枸杞子【二两】麦门冬【一两】　生地黄【汁一碗】白术【二两】沉香【五钱】
　　右为末炼蜜为丸如桐子大毎服五六十丸秋石汤下治虗损怯症五劳七伤气血俱虗顔色憔悴无不治之服之美顔色和五臓壮精神美须髪补羸痩功莫能述
　　长生班龙飞歩丹
　　用上全方加上
　　白胶【二两】　紫河车【一具首生男子为佳】　腽肭脐【一两】绿毛小肉一个同河车煮以桑柴文武火成糜连汁用捣细和前药末再入人乳汁一碗同膏和丸如桐子大每服五六十丸治虚损痿症
　　经騐苍术丸　　又名铅汞丸
　　用苍术　一斤半取膏入药四两
　　其性燥而辛烈去内外之湿引药行扵表里而煎为膏者所以变其质似犹伊尹放太甲于桐为善以成济世之功也用糯米泔浸日半捞起刮去粗皮见白晒干又将童便浸日半捞起清水洗浄晒干又煮酒浸日半晒干仍用糯米泔澄清煑术以烂为度然后于陈米饭上蒸一层饭一层术要取谷气为佳饭上用荷叶葢定不泄谷气尤妙晒干研细末入药
　　黄栢　刮去粗皮八两制炒为末入药六两其性虽
　　寒非芩连之可比黄栢能通肾以泻膀胱之火动则水不寕所以用之者泻火而寜肾水也剉碎用酒浸三日要翻覆浸取出晒干将蜜拌黄栢用荷叶铺劄棱起水面上摊黄栢荷叶上蒸一次仍将蜜拌再蒸再晒如此三次用纸铺锅底黄栢摊纸上焙茶褐色为度研末入药
　　知母　去皮六两
　　其性润而老年并虚弱之人火易动津液受尅而尝涸所以用此专补肾水葢能制烈火之故也剉碎用酒浸三日去酒晒干隔纸炒焙研细末入药
　　枳实　四两
　　老年并虚弱之人火最易动津液受尅而化为痰或平日膏梁之积而成痰葢枳实非他辈之可比且半夏化痰其性燥烈而服之反渴渴増则贪饮矣愈饮愈湿受外邪而痰愈结也贝母去四种痰能表而不能里南星虽曰去痰能上而不能下因风可用今枳实之功不可胜计剉碎与麸皮同炒茶褐色去麸皮研末入药白术　四两
　　大能补脾老年虚弱之人胃火必盛而食善消愈消愈食则脾岂有不损则食不能尅化而用庸消之剂则反伤脾脾胃受伤是无本矣岂能安乎然必用此以禆脾似犹修武僃而御防也剉碎用纸铺锅底将麸皮拌白术摊纸上不住手拨焙闻其药味无麫气为度研末入药
　　当归　五两
　　其性温四等治血流者能止凝者能行虚者能补气者能和老年并虚弱之人火旺水衰血必受伤或流或止或凝或行可不用此以和之用酒浸洗剉碎晒干研末入药
　　熟地黄　四两
　　老年并虗弱之人诸血最虚皆由心之耗而肝之枯也是以四肢血怠足不能履手不能持耳不能聼目不能视膓不能通而多结也所以用此剂以补一身血衰也用酒洗剉碎研末入药
　　干山药　四两
　　其性温平主肠中补虚除隂热邪气益气力长肌肉治头风止腰痛补心肺不足润皮毛主治泄精健忘剉碎晒干研末入药
　　白茯苓　刮去粗皮浄三两
　　其性去湿利小便调胃气伐肾邪防火乆服安魂飬神延年益夀而无消渴之患剉碎晒干将纸铺锅底用麸皮拌药摊纸上不住手拨焙至药无味为度研末入药防风　去芦五两
　　老年并虚弱之人血皆损少则腠理不宻贼风易入必用其驱出之盖防风之性威而不猛剉碎晒干隔纸焙干燥研末入药
　　真铅　四两　隂分之上药即人乳多以此代铅
　　其铅乃取室女天真未防欲心未动而自然来者得纯隂之正移隂补阳自然而然者其功不可胜言倘人不待时急取隂分之上药代之用亦不减于真铅也用少年妇人乳二碗其乳者血之化也隂分之上则为乳隂分之下则为血所以用此者以血补血老年并虚弱之人身血必衰此药之正所谓布衣破而补以布也将麫入乳中调匀打糊丸药用
　　真汞　四两　即秋石也
　　其性咸能入肾而用童便煎者葢因元气之未泄而纯阳之未防煅炼而成所以补元气老弱之人精气必损湏用此药滋补研末入药右将各药细末拌匀用乳二碗入麫打糊拌药杵匀丸如桐子大晒干收贮日渐服之毎服五六十丸淡盐汤空心下此药服之专治诸虚百损身体倦怠气虚中满不进饮食遍身风湿麻痹眼目昏花腰痛头晕手足欠顺行履艰辛虚怯痰火遗精白浊小便不利胎前产后赤白下有恶疾者服此妙无疾者服此强筋骨悦肌肤驻顔色徤脾胃进饮食添精补髓益夀延年其功不可尽述寳之
　　度世丹
　　如有人抱一切危疾及瘫痪痛楚乆在床枕且暮清心服之戒其嗜欲能安神志定魂魄顺五臓和六腑添智慧乌髭须通脉络除劳损续絶补败葢此药禀天地中和之气不燥不热可以长服如有恶疾肢体不安行歩艰辛饮食少进或寤寐不安或痛连筋骨或十生九死服之是疾皆除驻悦颜色滋润肌肤聪眀耳目四肢强徤延年益智功效不可具述
　　枸杞子　仙经云此药是荧之精益血海足筋骨补
　　气安神
　　甘菊花　是木之精服之聪眀耳目去寒湿手软利
　　九窍通三焦去萼用
　　逺志　　治胃膈痞闷去忧邪润肌肤壮筋骨用头
　　捶破取去心
　　车前子　是镇星之精益胃安魂魄驻颜去夜惊妄
　　想
　　生地黄　用干者去芦经云是太隂之精开心神去
　　邪养脾胃荣卫之神
　　巴防　　仙经云是黄金之精去心痰补血海身轻
　　延年
　　覆盆子　是神水之精助阳轻身安五臓之神白术　　是太阳之精能正气吐逆消食化痰湿飬
　　荣卫
　　肉苁蓉　择有肉者其药一百年一生入小膓补下
　　元酒浸七日
　　石菖蒲　细小九节者能升智慧添神明暖下元补
　　虚减小便
　　兎丝子　酒浸七昼夜晒干炒令黄色为度
　　牛膝　　治湿脚气腰膝疼痛去芦用酒浸七日细辛　　疗百病顺气益血海去苗用
　　续断　　治五劳七伤　何首乌　性湿无毒地骨皮　去土
　　右各用本土所生逐件择洗各等分捣为细末炼蜜和丸桐子大每服三十丸空心温酒送下服一月百病不生服一年至二年返老还童顔貌若莲花是病皆除元是仙人之术信之信之
　　神仙不老丸
　　养荣卫润三焦滑肌肤去邪气恶蛊等疾选竒方云予防年勤瘁衰不待时方三十而白髪生自是时时摘去四十九则不胜芟矣乃聴其自然未几遭防天之惨罗哭子之忧心志凋耗白者益多余者益黄乆之忽遇金华山张先生谓予曰予今半百容貌衰甚可以为门戸计进补治气血以强色身之药乎慨然传一方会初得之异人拜而受之遂合服逾百日觉前时之白者黄者皆返黒矣见以为异予遂名之曰神仙不老丸以其药品槩括为诗曰
　　不老神仙功效殊　　驻颜全不费工夫
　　人参牛膝川巴防　　蜀地当归杜仲扶
　　一味地黄生熟用　　兎丝栢子石菖蒲
　　更添枸杞皮兼子　细末蜜丸桐子如
　　早午临眠三次服　盐汤温酒任君餔
　　忌飡三白并诸血　能使髭乌髪亦乌
　　用人参　　团结重实上党者佳去芦焙干秤二两枸杞子　色红润者去蒂酒浸一宿焙干二两兎丝子　以水漂去浮取沉者酒蒸焙干二两石菖蒲　去毛节米泔浸一宿节宻者秤一两栢子仁　色红新者去壳取仁一两细研临时入和
　　药内
　　川牛膝　长而润者去芦酒浸一宿焙干一两半杜仲　　刮去粗皮捣碎生姜汁拌炒断丝一两半地骨皮　色黄者刮皮浮浄秤一两
　　地黄渣　以水浸重者用以浮者捣取汁浸沉者蒸透焙干如是三次色黒者味甘熟秤一两又用生沉者一两酒浸各用竹刀切忌鉄器
<子部,杂家类,杂品之属,遵生八牋,卷十七>
　　川当归　拣大者去芦头二两
　　川巴防　用黒色紫沉大穿心者不用色黄细者捶
　　去心酒浸焙一两
　　右件拣选精制如法勿晒用慢火焙干若大燥则失药味待干即于风前略吹令冷热相激燥净秤研为细末炼蜜择火日捜和于大臼内捣千余槌丸如桐子大每日空心午时临卧毎服七十丸温酒盐汤任下忌食葱白韮白芦服真粉及藕诸般血葢诸血能破血又解药力若三白误食亦无他说止令人髭髪不变黒耳大能安养荣卫补益五臓调和六腑滋充百脉润泽三焦活血助气添精实髓是最要节色欲使药力效之速也
　　松黄颐夀丹
　　松香一斤嫩白莹浄者碾为末筛过去渣用新汲水十余碗砂锅内桑柴火煮一炷香不住手搅冷定倾出苦水仍换新水更煮更搅如此十四五次直待水煮不苦为度再用白酒四五碗亦煮一炷香冷定取出晒干碾为细末熟地黄半斤懐庆肥大者拣去不黄不用浸蒸烂捣成膏乌梅肉六两安吉者佳焙干碾为末
　　右三味和成一处捣和匀如干散难丸加酒打麫糊少许和之易丸为度如桐子大毎服三五十丸茶酒白汤任下食前服服药时忌豆腐制药不可犯鉄器
　　大补隂膏
　　安心神健脾胃滋肺金补元气
　　茯神　二两去皮心最能安神定志
　　逺志　　二两去梗炒亁用
　　人参　　五钱去芦能开心眀目养精通神治脾胃
　　阳气充足
　　白术　　四两切片水洗去油晒干能除胃中湿热
　　健脾胃
　　茯苓　　二两去皮补定悸
　　橘红　　一两五钱去白主下气寛中消痰止贝母　　一两五钱姜汤煮过能止疗烦渴安五
　　臓散胸中郁结
　　甘草　　三钱炙去皮主补三焦元气和消药毒飬
　　血补胃
　　紫苑　　一两洗去土补虚止渴安五臓
　　阿胶　　一两蛤粉炒成珠能养血除
　　五味子　五钱能眀目补胃益肺金
　　当归身　三两酒洗能和补血
　　生地黄　一两五钱酒洗能凉血补血滋肾水白芍药　二两炒益津液
　　熟地黄　一两五钱酒洗蒸九次晒九次大补血壮
　　肾善补须髪
　　天门冬　一两五钱去心能保肺气
　　麦门冬　一两五钱去心能保肺气令人肥健兎丝子　二两水洗去土晒亁能添精补髓
　　枸杞子　三两蒸焙亁能眀目延年
　　黄蘖　　二两去皮盐水炒干能补滋肾水
　　山茱茰　二两汤浸
　　知母　　一两盐水炒干能补肾水凉心火
　　原方内有欵冬花一两桑皮一两柴胡一两五钱山药二两后进呈许堂改除右切片用井华水二十四碗入鲜姜四两二钱核桃肉圆眼肉枣肉莲肉各二十四个乌梅肉十二个春浸半月夏不浸秋浸一日冬浸一日夜于静室内用炭火煎至药计五碗去药渣用好蜂蜜二十四两煎一滚用纸渗去面上沫入前药同煎至滴水不散为度用磁罐盛白纸封口放水盘中露罐口七日去火毒取出每日空服白滚汤调下三茶匙忌食羊肉
　　益元七寳丹
　　用何首乌　赤白各一斤用米泔水浸一日竹刀刮去
　　皮打块如棋子大【另有制法具前】
　　牛膝　　八两同前何首乌用黑荳五升木甑沙锅蒸三次晒三次为末加盐一二钱同浸
　　枸杞子　八两酒浸洗净晒干为末
　　茯苓　　赤白各一斤赤者用牛乳浸白用人乳浸
　　俱一宿晒干为末
　　兎丝子　八两酒浸三日晒干为末
　　破故纸　八两炒干为末
　　当归　　八两酒浸一宿晒干为末
　　右七味各不犯鐡器炼蜜为丸如弹子大日进三丸早辰空心酒下午后姜汤下临卧盐汤下初服三日小便杂色是去五臓中杂病至二七日唇红口生津液再不夜起三七日体健身轻两乳红润至一月鼻头酸是诸风百病皆去四十九日目视光眀两手火热精气通实髪白返黒齿落更生阳事强徤丹田如火行走如飞气力加倍非人不可轻泄乃神仙秘方
　　补胃瑶台雪方
　　莲肉【二十两去心为粉】　土白术【十两麸炒去麸用】
　　陈皮【二两】　白茯苓【二两】　苡仁【八两】
　　芡实【十两】　山药【八两】　　砂仁【一两】
　　川椒一两五钱炒去汗为末已上同和入白糖二觔和匀每早白滚汤调服三二钱开胃进饮食脾家圣药也寳之寳之
　　紫霞丹
　　治痰涌咳伤酒解醒或口有秽气津苦舌干凉膈平
　　胃解愠安神又为清喉要药
　　硃砂【四两一半为衣】　官硼砂【五钱】　沉香【一钱】
　　桂花【一钱】　　青木香【一钱】　细芽茶【二钱】
　　诃子【一钱】　　白豆仁【一钱】　金钱薄荷【四钱】氷片【三分】　　百药煎【一钱】　眀粉【二钱】
　　右为细末炼大甘草四两煎汁为丸如小豆大硃砂为衣入口一粒一次噙化
　　延龄聚寳酒
　　用何首乌　四两去皮赤白兼用
　　生地黄　四两鲜嫩肥者勿犯铁器
　　天门冬　二两去心
　　槐角子　四两炒黄色十一月十一日采
　　石菖蒲　二两
　　亁菊花　四两只用花枝叶不用
　　五加皮　二两用真正的
　　苍术　　二两米泔浸一宿竹刀去皮毛茅山的好枸杞　　二两去蒂研碎甘州生者
　　黄精　　二两用鲜的
　　细辛　　二两洗净
　　白术　　二两极白者油黄者不用
　　防风　　二两去芦
　　人参　　二两去芦
　　茯苓　　四两鲜嫩者
　　熟地　　四两忌鉄器
　　麦门冬　二两去心
　　莲蕋　　四两
　　桑椹子　四两黒紫者
　　苍耳子　二两炒扬去刺
　　肉苁蓉　二两黄酒浸去鳞
　　沙苑白蒺藜　二两炒去刺
　　天麻　　二两如牛角者
　　甘草　　二两用大者炙去皮
　　牛膝　　二两去须
　　杜仲　　二两姜汁浸一宿炒去丝
　　当归　　一两鲜嫩者
　　右各味炤方择浄称定分两足务要真正药材切为咀片装入生绢袋内用无灰高黄酒一大坛盛九斗十斗大坛方可将药装入坛春浸十日夏浸七日秋浸七日冬浸十四日将药酒每五更空心服三小钟还卧片时午间再服三钟尤妙用酒忌生冷生葱生韭腥无益之事少干无益之物少吃白萝卜常忌致诚服者自有功效若服一日歇二三日不依前法取效鲜矣夜间还服二三次予年三十九歳服起扵六十四歳须髪如漆齿落更生精神百倍耳目聪眀比前大不同矣此方不轻系身命养生至寳仍将药渣晒亁研末炼蜜为丸如桐子大每服五十丸空心无灰酒下
　　延夀酒药仙方　一名养夀丹
　　専治男妇逺年近日诸虚百损五劳七伤左瘫右痪偏正头风口眼歪斜半身不遂语言蹇澁筋脉拘挛手足顽麻浑身疮疥肠风痔漏紫白癜风寒湿脚气膀胱疝气十膈五噎身体羸痩腰腿疼痛四肢无力皮肤生疮耳聋眼昏下部虚冷诸般淋沥妇人经脉不调脐腹疼痛脇背膨胀黄痩面肌口苦舌干呕逆心饮食无味四肢倦怠神鬼惊悸夜多盗汗时发潮热月事或多或少或前或后心中闷塞不通结成瘕块时作刺痛或子宫积冷气毒虚败赤白下渐成虚瘵并皆治之此药方互相制服其和暖香甘能追百病常服补脾养丹田和气血壮筋骨益精髓身体轻健眀眼目安五臓定魂魄润肌肤返老还童延年益夀其功不可尽述
　　当归【去芦】　　人参【去芦】　白茯苓【去皮】　草乌【去皮】
　　乌药　　　　杏仁【去皮尖】　何首乌【去皮】　川椒【去目】川乌【去皮尖】　　五加皮　　肉苁蓉【去皮尖】　枸杞子砂仁【已上各五钱浄】　木香　　　牛膝【去芦】　　枳壳【去皮尖】
　　亁姜【火炮】　　虎骨【酥炙黄色】　川芎　　　　香附子【炒去毛】香白芷　　　厚朴【姜汁浸】　陈皮【去白】　　白术【炒】
　　独活　　　　羗活　　　麻黄【去节】　　官桂【去皮】
　　白芍药　　　半夏【姜汁浸】　生地　　　　熟地
　　天麦门冬【去心】五味子　　防风　　　　细辛【拣净醋酒洗去芦】沉香　　　苍术【米泔浸去皮】小茴香【盐炒黄已上各三钱】
　　破故纸【酒浸防炒】核桃仁【汤浸去皮】甘草【火炙三味各一两浄】红枣肉酥油【二味各半斤】白沙糖【一斤】
　　右将前药用细绢袋盛之用烧酒一大坛浸药三日放在大锅内用汤浸坛煮两个时辰取起掘一坑埋三日出火毒取出每日用酒一小钟病在上食后服病在下空心服饮酒毕后将药查晒亁碾为细末用好花烧酒打糊为丸如梧桐子大每服三十五丸空心好酒下
　　罗真人延夀丹
　　治男子五劳七伤诸虚不足隂痿气弱无力心肾不交精神欠爽小便频数腰膝疼痛妇人赤白帯下起居倦脚冷麻痹不能乆立肾气不和脐腹疼痛经水愆期无孕尝服此药隂阳升降无偏充实肌肤填精补髓精神倍长强壮筋骨悦顔色固真气和百脉正三焦乌须发坚齿牙耳目聪眀老能轻健斯药之效何可尽述服至五日体自轻徤至十日精神倍爽半月之后气力壮勇二十四日后眼目清朗语音响亮一月之余饮食大进顔色红润歩履轻徤冬月手足尝暖此药不热不燥老防并皆可服乃仙方也慎勿轻传
　　干山药【一两去皮】　人参【一两去芦】　白茯苓【一两去皮】
　　川牛膝【一两酒浸】　杜仲【一两姜制去丝】龙骨【一两】
　　川续断【一两去芦】　鹿茸【一两】　当归【一两酒浸洗】
　　山药苖【一两】　北五味【一两】　熟地黄【一两酒浸】
　　石菖蒲【一两】　楮实子【一两去穰】　破故纸【一两炒】
　　麦门冬【一两去心】　辽枸杞【五钱】
　　如下元虚冷加鹿茸【五钱】　　附子【五钱】
　　右为极细末择天气晴和拣选好日以酒糊为丸如梧桐子大毎服五十丸或六七十丸淡淡盐汤送下修合之日须忌妇人鸡犬之类日进二服亦可大有功效也
　　草还丹　补益
　　夫草还丹者不用金石不加燥热不伤五臓只系草药为用全在制度之妙将水火无穷之术夺丹砂烧炼之功大壮脾胃进美饮食盖脾属中央之土乃五臓之主当先调养五臓俱虚百病由此而生此药益精髓固元阳轻腰膝安五臓通九窍令人耳目聪眀有一老人年七十之上服此药悦颜色乌须发固齿牙夜能书细字延年益夀乃仙家之良剂平补大有神效
　　苍术　四两用酒醋米泔水盐各浸一两
　　茴香【一两新者】　　破故纸【一两酒浸一宿】川练子【一两】
　　木香　牛膝　葫芦芭　地龙　山药
　　枸杞　茯苓　川山甲【各一两】
　　右件晒干为细末好酒糊为丸如桐子大每服三十五丸温酒送下盐汤亦可空心服以干物压之使力行百歩日进二服
　　草灵丹
　　此药延年益夀添精补髓乌须发固齿牙强筋骨壮气血返老还童冬月服之手心与腮面如噀血行歩轻飞七十老人诚心服饵徤若少年别有竒功不能尽述服之一月乃见其效如要试騐拌饭与白犬食之一月变成黑犬此其騐也老人服至十日便不夜起服药者不可赖此频行房事忌黑羊肉鹁鸽桃李果子恐减药力保而慎之不热不燥亦无飞走金石药味过一月耳目聪眀髪白再黒不可轻忽
　　真川椒【四两去目炒出汗】白茯苓【二两去皮炒】　川乌【一两去皮脐】茴香【二两炒】　　苍术【四两酒浸焙干】　甘草【二两粉去皮炙】
　　熟地【三两酒浸】　山药【二两】
　　右为细末炼蜜为丸如桐子大毎服三十丸至四五十丸空心温酒下以干物压之
　　固真丹【同上方加首经一次鹿跑草一两】
　　囘阳无价至寳丹
　　用川练子【取肉二两】　川牛膝【一两】　熟地　　蛇床子川山甲　　　肉苁蓉　　　茯神　　巴防五味子【各一两】　乳香【三钱】　　鹿茸　　沉檀香仙灵皮　　　甘草【各五钱】　　人参【一两】破故纸【五钱】大茴香【一两】　泽防【一两】　　乌药【二两】兎丝子【五钱】鳯眼草【二钱】　槟榔【一两】　　葫芦巴　莲心【各五钱】
　　右为细末炼蜜为丸如梧桐子大毎服三十丸空心好酒下治五劳七伤四肢无力下元虚冷夜梦遗精阳痿等症
　　神仙紫霞杯
　　昔宋英宗皇帝朝暮思想恳祷祝告上苍愿祈降子忽一日有一道者身穿草衣头挽双髻腰悬药葫芦擕一水火篮手执龙虎首拄杖偶至玉阶羣臣云这道人不知从何入朝冲入金门奏道吾乃蓬莱到此因陛下祈子切贫道闻知奏奉蟠桃延年益夀九转紫霞杯乞陛下允纳帝曰此酒此杯是何仙术从何而至道云此是纯阳真人曾庆蟠桃防贺王母仙酒杯陛下饮服帝曰有何益于朕道曰但令宫妃有子帝闻甚喜着光禄寺筵宴奉赏道曰道人不用筵赏传下酒杯法化一道青光灼然而去帝稽首叩谢故得子之多
　　偈曰
　　蓬莱仙赐紫霞杯　九转灵丹药更竒
　　万病尽消身体健　还童返老似婴儿
　　用硫黄【八两】　雄黄【五钱】　乳香【三钱】　没药【三钱】
　　辰砂【五钱】　血结【二钱】　沉香【二钱】　麝香【三钱】
　　檀香【三钱】　降香【一两】　牙香【二两】　茅香【一两】
　　人参　【两】　附子【五钱】川乌【二两】川芎【四两】
　　当归【五两】　肉桂【四钱】破故纸【二钱】肉苁蓉【三两】黄精【八两】　白芷【三钱】枸杞【一两】芍药【五钱】
　　右防咀入油煎先用油一斤浸诸药三二日熬煎药焦黒色滤去查再复油锅化溶硫黄再倾出上面清油却将锅底硫黄倾入水盆内洗去泥土砂石仍将原油化硫黄周而复始三次又倾出上面油存黄另倾出秤毎硫黄一两用铜杓化开入前麝香末三分搅匀先以小酒杯一个用纸封口中开一孔将化开硫黄药倾入酒杯内一荡做酒杯一个如此倾做数个冷定酌酒做法如浇向糖相似
　　沉香内补丸
　　能除百病补诸虚徤脾胃进饮食添精补髓延年益夀服之年余身轻体健妇人服之尤妙
　　沉香【五钱】　广木香【五钱】　乳香　　没药【各三钱】人参【五钱】　母丁香【三钱】　海马【一对酥炙】石燕【一对烧红醋浸】鹿茸【五钱酥炙】　仙灵皮【五钱酥炙】韭子【五钱】　八角茴香【五钱】木通【一两炒】　穿山甲【五钱灰炒】小茴香【一两炒黄】甘菊花【五钱盬炒】川练子【酒浸一宿去皮核一两】蛇床子【一两】白茯苓【一两】大附子【一个炮去皮】川椒【一两去目】　枸杞【一两】
　　麝香【少许】　　丁香【五钱】　葫芦巴【入羊肠内酒煑一两】
　　右为细末酒糊丸如梧桐子大每服三十丸空心温酒下仍以干物压之忌生冷腐粉鱼腥诸血四十九日又洗药用紫梢花松节皮硝三味煎水每日温洗之







　　遵生八牋卷十七
<子部,杂家类,杂品之属,遵生八牋>
　　钦定四库全书
　　遵生八牋巻十八
　　明　高濓　撰
　　灵秘丹药牋下
　　治痰症方
　　秘传紫府青津丸　治虚实痰火神方
　　用女真实四两用芩连水浸一夜次日蒸晒如法三遍白石膏煅四两煅过研细用嫩桑叶四五斤煎汁取浄汁一碗煮亁再用紫苏四两荆芥一两煎清汁再待亁听用
　　知母　四两浄咀片分四处人乳童便青盐拌润过一
　　宿生用一分俱微火炒
　　黄栢　四两浄照前四制如法
　　白芍药　一两用桑皮煎水煮亁听用
　　贝母　二两姜矾水煮亁听用
　　杏仁　二两去皮尖青盐水煮亁听用
　　天门冬　二两去心切细微火炒亁
　　麦门冬　二两去心微火焙亁
　　人参　一两切大片用好酒拌润一宿取白酒麯末炒
　　热下人参微炒亁听用去麯
　　茯神　二两去皮心人乳拌润一夜次日火焙亁听用黄蓍　一两切片蜜水拌润一宿炒亁
　　糖毬肉　五钱去参蓍之滞腻
　　当归　一两酒洗晒亁切片酒拌润一宿炒用
　　陈皮　一两去白炒用
　　百合　二两姜汤泡过焙亁听用
　　右共十六味各制精微分两和一处再焙大燥为极细末取梨汁半斤炼蜜一斤为丸如桐子大毎服三钱早晩白滚汤送下制伏相火滋养真隂津润肺腑上降心火下生肾水清热化痰火防水升令人无病矣
　　论痰治法
　　经曰百病皆生于痰痰之本水也原于肾痰之动湿也主于脾脾主湿每恶湿湿生痰寒又生湿故古人用二陈汤为治痰通药其中半夏味辛燥湿以齐地者良若不制以为麯恐其太燥若制麯无法亦鲜奏功凢治痰病必湏制麯具治于后【齐半夏即山东所产大个麻防半夏也】
　　半夏麯法
　　每用齐半夏选极大者一斤水浸二三日以透心去灰为度用生姜自然汁一茶盏同煆白矾四两煎化将半夏为粗末拌匀晒亁聴用
　　治风痰用猪牙皂角半斤四碗煎二碗
　　治脾胃湿痰及火痰用竹沥或荆沥拌
　　治老痰胶痰诸药不效者用霞天膏一碗先拌半夏晒亁后入竹沥为麯【霞天膏方具后幅】
　　右俱用楮叶纸封如造酒麯法置檐风处
　　清气涤痰丸
　　徤脾胃化痰涎寛胸膈进饮食
　　半夏麯　照前法随症用一斤
　　牛胆南星【十两】橘红　查肉　瓜娄仁【去油】枳实　萝卜子【炒】　　茯苓　白术
　　黄连【各八两】香附　用青盐二两水浸炒
　　枯黄苓【微炒】甘草　真紫苏子【各六两】
　　好沉香【二两】白芥子【三两】
　　右为细末竹沥为丸如梧桐子大每服一钱五分食远或临睡服
　　治老痰加天门冬肉四两　青礞石二两硝煆若隂虚火盛当滋隂降火为主兼服前药
　　霞天膏方
　　此倒仓法遗意也用此制半夏麯或入丸药中能令老痰自大便出且不损元气不伤脾胃凢治胶结老痰非此不效黄牯牛肉用纯黄无病肥泽一二嵗者浄腿肉十二斤切指顶大用长流水以大铜锅煮之旋加沸汤尝令水淹肉五六寸掠去浮沫煮肉烂如泥去渣将肉汁以细布洒入小铜锅内用桑柴文武火候不住手搅如稀糖滴水不散色如琥珀为度每肉十二斤可取膏一斤磁礶盛之冬月制用
　　白玉丹　専治久痰
　　天花粉一斤用清水浸洗刮去粗皮切片晒亁磨细末筛过取细末将绢袋盛用清水中洗出浆出渣澄清换水如此五七遍去苦晒亁取十二两用河南真菉荳粉水漂三五次晒亁取四两二味共一斤用苏州薄荷叶一斤入瓶内层层间隔封瓶口入锅内隔水煑三炷香为度取起冷定开瓶筛去叶留粉听配
　　白檀香　白石英　白硼砂【各五钱】白豆蔲
　　明粉【各一两】白石膏【二两煅】柿霜【三两】
　　白糖霜【八两】
　　共为细末和前粉一处入瓶每次取二匙噙化消止痰咳开胃滋隂防火醒酒清心明目解渴大有神效
　　法制清金丹
　　治痰火咳生津止渴消食顺气调中用广陈皮拣红者净米泔水洗畧去白剉大片晒亁一斤先用枳殻四两去穰浄用水六碗浸一宿煎浓汁二碗拌橘皮浸透一夜次日蒸透晒干
　　二次用甘草三两去皮照前煎汤浸蒸晒亁
　　三次用欵冬花去芦梗净四两用水照前煎浸蒸晒四次用桔梗去芦净四两用水照上浸一夜浓煎汁二碗去渣加白硼砂明粉青盐各四钱入汁化开照前拌洒浸一夜蒸透晒亁
　　五次用竹沥浸拌照前蒸晒
　　六次用梨汁浸拌照前蒸晒
　　七次用姜汁萝卜汁浸拌照前蒸晒
　　加沉香【三钱】　檀香【三钱】　山查米【一两】
　　百药煎【一两】　细茶【一两】　乌梅肉【一两】
　　白硼砂【五钱】　五味【五钱】　人参【一两】
　　天花粉【一两】　薄荷叶【一两】半夏【一两姜汁炒】
　　共为细末加白糖霜十两炼熟蜜十两和匀入臼捣千杵印成饼临卧或有痰火涎时含咽大能防火清气化痰止消食寛中
　　造百药煎法
　　五倍子不拘多少敲如豆瓣大拣浄用白酒糟拌匀置暖处候发过不澁味酸为度晒亁研末听用
　　神化丹
　　马兠苓　水芹菜　旋复花　酱瓣菜【各半斤】
　　俱生活用　薄荷【八两】五倍子【五两】
　　右将六味捣末成饼安七日白毛出了又采生的四様捣烂绞汁拌前饼子又捣千余下如此四十九次方用半分入舌上闭口噙化神效
　　太极霜
　　用黒铅打作二三分厚片成圆毬盒子两半个焊作一毬用童男童女尿浸一百日久浸不妨用时将毬切开铅毬内白霜刮下每服二三分其痰立下如试以霜加吐出痰上痰化成水为验
　　治痰快气消膈食神方
　　用山东半夏【一斤洗】南星【一斤去皮】生姜【一斤】
　　皂角【一斤切碎】　白矾【一斤】
　　五味用水煑至南星心内无白防为度去皂角不用将姜切碎同南星半夏晒亁或用火焙每味浄一斤配后药
　　青皮【去穰】　陈皮【去白】　萝卜子【炒另研】
　　苏子【炒】　　神麯【炒】　　香附子【姜汁煑去毛】
　　麦牙【炒】　　干葛　　杏仁【去皮尖另研】
　　山查　【已上各半斤】
　　右与前药三味三斤一处研为细末以生姜自然汁浸蒸饼为丸如桐子大每服五六十丸临睡茶酒服
　　顽痰不化方
　　用石青一两石碌半两俱研絶细末水飞二物以饼糊为丸每服十丸温汤下吐痰一二碗不妨
　　九炼明粉法
　　将明粉拣出再加梨汁煑一次童男童女便煑一次甘草煑一次海粉煑一次藕汁煑一次生半夏捣汁煑一次连前一次共九炼也消痰神药
　　神水方
　　用出山铅打片十斤作二十片如法悬矼上下锅用好酒好醋各十斤熏蒸取气水服一二匙治痰神妙
　　取水法
　　用上下一缸合封上缸吊铅片下缸贮酒醋用柴火煨十二炷香中用一磁盘架托铅片収铅上滴水用之是法
　　痰中欲絶吹鼻防
　　用大茶子一颗糯米七粒共为细末以些少吹入鼻中吐出稠痰数碗病者即醒
　　眼目症方
　　女真膏
　　用防逺近烂风翳瘴眼絶妙
　　黄连　黄芩　黄栢　黄茋　连翘　薄荷　山栀山豆根【各三两】
　　用冬青叶一篮清水洗浄
　　菊花　千里光花　宻花
　　用常流水同煎药一处煎浓汁去渣再熬下白蜜少许成膏听配
　　芦甘石　三黄煆过为细末以水飞五七次净末一两
　　大硃砂　熊胆　血结【各五厘】乳香　没药【各分】珍珠琥珀　　牛黄　氷片　　麝【各一分】硼砂【三分】石蠏【一钱蜜煅】　胡黄连【一钱五分】白丁香【一分】
　　共为细末投入膏内搅匀入礶塞口每用银簮脚挑药些少防眼两眦一日三次神效
　　千金秘授保睛丸
　　治逺年近日风眼羞明白花生翳疼痛黒花蟹睛珠破胬肉扳睛赤肿倒睫拳毛烂痒澁打伤小儿痘疹入眼迎风冷热涙下瘀血血贯七十二症无不治之能补肾治肝去风散血顺气除昏升降水火祛内外瘴羚羊角【二两五钱】乌犀【二两】　白珠【二两】
　　鹿茸【二两酒浸焙】海蛤【二两煅】人参【二两】
　　天竺黄【二两五钱】陈皮【三两】　菖蒲【三两】
　　茯苓【四两去筋】　当归【三两】　琥珀【三两】
　　云母石【一两六钱】石膏【二两】　秦皮【二两】
　　芍药【四两浸酒一宿】沉香【一两】　扁豆【四两】
　　苍术【三两酒浸麯炒】细茶【四两】　菊花【三两】
　　天门冬【二两五钱去心】生地【八两】　川芎【一两】
　　麦门冬【五两去心】地肤子【二两】石斛【三两】
　　巴防【三两去心炒】　熟地【八两】　井泉石【二两】
　　柴胡【二两五钱】　车前子【二两】兎丝子【二两】
　　肉苁蓉【三两酒浸洗】龙胆草【二两】木香【一两半】
　　细辛【二两五钱】　草决明【二两】薏苡　【五钱】
　　掩闾子【二两五钱】五味子【三两】黄连【三两】
　　逺志【二两五钱去心】苍耳子【三两】防风【一两】
　　黄茋【二两五钱】　泽防【二两】　参【二两】
　　白蒺防【二两去刺炒】牛旁子【二两】砂仁【二两】
　　木通【二两五钱炒】香附子【三两】连乔【一两】
　　仙灵皮【一两五钱】谷精草【三两】旋复花【二两】
　　知母【二两五钱】　葳灵仙【三两】桔梗【三两】
　　黄芩【三两酒炒】　山茱萸【六两】枳实【二两】
　　麻黄【一两五钱】　酸枣仁【五钱】牡荆【三两】
　　欵冬花【二两五钱炒】秦椒【二两】　诃子【二两】
　　木贼【二两酒浸炒】蒲黄【一两五钱】山药【八两】
　　侧栢叶【二两五钱焙】枸杞【六两酒焙】宻蒙花【六两】
　　夏枯草【二两五钱炒】蔓荆子【二两炒】葶苈子【二两炒】石决明【四两煆】　蕤仁【二两去油】青箱子【一两五钱】黄栢【八两塩酒炒】牛膝【二两酒浸】甘草【二两五钱炒】百部【二两五钱去蒂炒】山冬青子【二两】荳蔲【二两五钱】
　　右为末炼蜜为丸每丸一钱五分外用辰砂为衣药计共八十八味
　　去瘴翳米泔水温服　晴暗青盲当归汤下
　　气瘴赤肿木香汤下
　　血虚昏暗已下七十二症俱薄荷汤下
　　小儿痘子入眼谷精草汤下
　　明目补养四神丸
　　用州枸杞四斤分为四分好酒洗浄
　　一斤用川椒四两同炒去椒不用
　　一斤生芝蔴四两同炒芝蔴不用
　　一斤小茴香四两同炒茴香不用
　　一斤好薄荷四两同炒薄荷不用
　　炒过放地上出火气加生地黄熟地黄白茯苓白术菊花各四两炼蜜为丸如桐子大每服五六十丸无灰酒或盐汤俱可下
　　秘传煎药加减妙方
　　用当归　川芎　柴胡　枳殻　羗活　独活　前胡桔梗　黄连　甘草　甘菊　薄荷
　　水二碗煎服加灯心三十根外有加减法附
　　有涙多加　独活　薄荷
　　内痒加　　防风　荆芥
　　血贯加　　青箱子　草决明
　　有翳加　木贼　蝉蜕　石决明【火煆】白蒺防春间发加　龙胆草　生地黄
　　眼痛头疼加　黄芩【酒炒】蔓荆子
　　胃火加　石膏
　　神妙膏
　　用甘草　羗活　细辛　黄连　贝母　菊花　当归枳殻　大黄　白芷　生地　防风　荆芥　木贼黄芩　川芎　苍术　猪苓　泽防　白术　薄荷桔梗　石斛　赤芍药　蔓荆子　草决明　牛蒡子　　青箱子　　兎丝子　车前子　夏枯草地骨皮
　　将羊肝芦甘石四两用一袋盛了用前三十二味药入水煑三昼夜次取起去药将石入乳汁浸之又用磁噐上盖一碗打火半炷香恐亦不必止用石细研如麫
　　用防火眼
　　炼就芦甘石一两入熊胆三分氷片二分硃砂三分防之
　　防云翳眼
　　炼就芦甘石一两入硼砂一钱胆矾五分海螵硝一分防榔一分鹰粪二分同研防之
　　防板睛胬肉
　　炼就芦甘石一两加硼砂二钱胆矾五分海螵硝二分真珠二分琥珀二分麻雀粪二分氷片一分辰砂二分防榔二分防之
　　洗眼方
　　一以桑灰调热汤澄清洗之
　　一方立冬日采桑叶一百二十片每遇后开日期用桑煎汤不尝洗之如闰月之年先年多采十片照前月日期洗之洗眼之日湏忌荤酒斋戒神妙
　　正月初五日　二月初一日　三月初五日
　　四月初八日　五月初五日　六月初七日
　　七月初八日　八月初八日　九月三十日
　　十月初十日　十一月初十日　十二月初一日魏斗蓬防眼方　扫霞散
　　用芦甘石一两销银礶打火以童便淬七次烧七次以礶盛埋入土出火毒九日
　　石燕子三钱以醋淬七次同上埋法
　　磠砂【一钱乳汁制】
　　硼砂【三钱】飞丹【五钱】黄连【三钱】乳香【三钱】没药【三钱】熊胆【二钱】氷片【六分】麝香【六分】石蟹【二钱】珍珠【三钱】珊瑚【三钱】血结【二钱】归须【三钱五分】轻粉【三钱五分】白丁香【二钱】
　　共十八味如要去翳加　磁砂【五分】海螵蛸【五分】
　　吹鼻六圣防
　　川芎　雄黄　石膏　乳香　没药【各一钱】盆硝【五钱】
　　共为细末更治赤眼冷泪头疯耳中疼痒鼻塞声重牙疼口先含水用管吹药一二分入鼻吐水半晌即愈疯症方
　　青金锭
　　治男女中风痰厥牙闗急不得口开难以进药并双鹅喉闭不能言者小儿惊风痰迷不省将此药一锭取井花凉水磨化用绵纸醮药汁滴入鼻孔进喉内痰响取出风痰一刻得生见效如神百发百中
　　胡索【三钱】麝香【一分】青黛【六厘】牙皂【十四枚火煨】
　　共研极细末青水调做锭重五分隂亁听用
　　金弹子
　　治诸疯左瘫右痪手足顽麻半身不遂口眼歪斜寒湿筋骨疼痛偏坠疝气等症
　　天麻　升麻　草乌　防风　荆芥　石斛　细辛半夏　白芷　羗活　甘草　秦芄　川芎　苍术僵蚕　蝉退　全蝎　蜂房　乌药　当归　风藤乳香　没药　硃砂　雄黄　金银花　两头尖何首乌　石菖蒲【各五钱】　木香【三钱】麝香【一钱】
　　共为细末听用麻黄去节二斤紫背浮萍八两共用水煎浓去渣再熬膏和匀为丸圆眼大金箔为衣每服一丸葱姜煎酒送下
　　神秘浸酒方
　　治左瘫右痪半身不遂口眼歪斜一切诸疯疼痛不可忍者治之如神
　　何首乌【一两】石菖蒲【一两】生地黄【七钱】
　　明天麻【七钱】白附子【五钱】白茯苓【五钱】
　　苍耳子【一两炒研细】五灵芝【五钱炒】牛膝【七钱】
　　天南星【七钱姜汁炒】二蚕沙【五钱炒】当归【七钱】
　　苍术【五钱米泔水浸炒】半夏【七钱姜汁炒】红花【五钱】
　　光草乌末【五钱】陈皮【五钱去白】防风【五钱】
　　汉防己【五钱】　芍药【五钱】　甘草【三钱】
　　黄栢【五钱】　　木【七钱】　川芎【五钱】
　　桑树上络藤【一两】
　　右防咀以布袋盛悬入坛内无灰好酒一斗瓶口封固重汤水煮五炷香不拘时服饮醉为妙
　　金刀如圣散
　　治男妇诸疯瘫痪半身不遂口眼歪斜腰膝痛手足麻顽言澁歩艰遍身疮癣疥上攻头目耳内蝉鸣痰涎肤痒偏正头风不问新旧及破伤风脚跟反张蛇犬咬伤金疮湿疮并宜服之
　　石斛【一两】川乌　草乌　苍术【各四两】
　　甘草【三两】人参【五钱】　荆芥　何首乌
　　川芎　白芷　细辛　当归　防风　麻黄
　　全蝎　天麻　藁本【各五钱】　两头尖【二钱】
　　右为细末每服五分或一钱临睡酒调服不可多饮酒忌一切发风热物觉身麻痒是药之效也
　　追风逐湿遇仙膏
　　治风湿骨节疼痛或痰核瘇痛皮肤麻木燥痒一切风疾等症神效
　　莶草　海风藤　大半夏　萆麻子
　　麻黄　　川乌　　草乌　　南星
　　羌活　　桂枝【各四两】独活　　细辛
　　参　　当归　　荆芥　　金银花【各一两】
　　以上用真香油七斤葱汁生姜汁各二碗半共酒浸煎药一宿用铜锅文武火熬煎药色不易黒必待滴油色黒去渣每药油一斤下飞过好丹九两候成膏再加白水煮过松香一斤黄蜡一斤化搅匀气温方入　没药乳香　木香　轻粉　胡椒【各四两】白芥子【一斤】
　　五味研为细末入膏内如牙疼不用轻粉每膏一斤入蟾酥五钱厚纸段绢摊贴肉痒出泠汗方去
　　活络丹
　　治疯湿诸痹肩臂腰膝筋骨疼痛口眼防斜半身不遂行歩艰难筋脉拘挛一切风疾能清心明目寛膈宣通气血年过四十当预服十数丸至老不生疯疾年过六十者不宜服之
　　白花蛇【二两酒浸炒】乌稍蛇【五钱酒浸焙】细辛【二两】
　　全蝎【十枚去尾尖】　麻黄【二两去节】川芎【二两】
　　血结【七钱五分研细】两头尖【二两酒洗】没药【一两】
　　防风【二两五钱】地龙【五钱去土】丁香【五钱】
　　赤芍药【一两】　葛根【一两五钱】犀角【五钱】
　　硃砂【一两研细】白僵蚕【一两炒】参【一两】
　　草荳蔲【二两】　牛黄【二钱五分另】官桂【二两】
　　虎胫骨【一两酥炙】葳灵仙【一两五钱】藿香【二两】
　　黒附子【一两去皮炮】川羌活【二两】　白芷【二两】
　　败龟板【一两酥炙】当归　【两五钱】熟地【二两】
　　何首乌【二两】　安息香【一两】　青皮【一两】
　　天竺黄【一两】　麝香【五钱另】　人参【一两】
　　氷片【一钱五分另】乳香【一两另】　天麻【二两】
　　甘草【二两炙】　骨碎补【一两】　黄连【一两】
　　白蔲仁【一两】　乌药【一两】　　香附【一两】
　　茯苓【一两】　　黄芩【二两】　　松香【五钱】
　　白术【一两】　　大黄【一两】　　木香【一两】
　　沉香【一两】
　　右为细末炼蜜为丸如弹子大金箔为衣每服一丸茶酒服之病在上食后服病在下食前服以四物汤服之尤妙
　　定疯丸
　　治半身不遂日夜疼痛不絶声者
　　川乌　　附子　　草乌　　俱生姜煮过一两五钱　　　川椒【一两】
　　共为细末酒糊为丸菉豆大每服九丸不可多服日进三次空心酒吃
　　骊龙珠
　　治疯中百症
　　白花蛇【五钱酥油炙】番木鼈【一个酥炙】半夏【一钱五分】虎胫骨【一两酥炙】麻黄【三钱去节】乳香【三钱】
　　寒氷石【四两盐泥固火煆细】孩儿茶【一钱五分】没药【三钱】
　　酒糊为丸弹子大放铅盒内起白毛取出揩毛遇患将一丸灯上烧烟起为末好酒送下大汗如雨不可见风汗亁即愈
　　妙应膏
　　用肉桂　军姜　川乌　草乌　羌活　独活　南星当归　白芷　赤芍药　白附子　紫荆皮
　　石菖蒲【各一两】
　　已上十四味用水二十碗煎至十碗留起渣再煎用水十碗至三碗去渣将汁共熬成膏次将透明松香二斤捣碎筛过再用姜汁葱汁米醋好酒各一碗将松香搅入锅内成丝后下药汁膏慢火熬如琥珀様又将油二斤另熬上木鼈萆麻子巴豆浄肉各三两煎至黒色待冷将渣研碎入油内再煎滴水成珠下飞丹八两将熬松香膏倾入搅匀煎至黒色即起少温下乳没各四两牙皂末三两片脑二钱磁器内收贮水浸去毒贴痞摊膏时加阿魏麝香少许余不用
　　胜金丹
　　用硃砂【三两研】　雌黄【一两五钱】　硫黄【五钱】
　　二黄研为泥用桑柴灰淋汁于锅中投二黄化镕入硃末同熬化搅匀再入灰汁旋添旋煮三日三夜药在锅内有泣声刮起取药入铁鼎内以文武火逼亁隂气方鼎楔盐泥固济如法用炭火三十斤煆至火剰三四斤斤即止待冷开看药成一片在底凿取如白银研如粉用甘草余甘子二味同药砂锅内煮一日出火毒取起研用米饭为丸如菉豆大每日空心冷椒汤服三丸至五丸止治一切风疾半身不遂口不收敛身转不得服五钱即愈忌羊血
　　寒症方【此为防方若感寒求汗用之否不可执】
　　通真救苦丹
　　专治伤寒表里内外虚实反变发汗妙方
　　当归　　赤芍药【各二两】甘草　麻黄【各四两去节】
　　春夏加石膏【五钱煆】　秋冬加官桂【五钱】
　　共为极细末用热酒浸三日用细绢袋滤去渣再二三遍滤为度隂亁听配　硃砂　雄黄　各五钱用水飞过二三次共和匀醋糊为丸芡实大急用一丸加雄黄末五分凉水送下看燃香有一寸余出汗为度
　　如喉亁霍乱症服一丸神效如毒蛇虫所伤服一丸再将一丸为末涂伤处
　　避瘟疫冷饮子【出道藏经】
　　用茴香【三分夏用根冬用子】　远志【三分去心】　附子【两颗炮】
　　桑螵蛸【二十枚炙】　泽泻【二分】　萆薢【三分】
　　肉苁蓉【三分】
　　共罗为末分作二贴大羊肾一具去脂膜用水一碗半煎露一宿空心冷服每季吃四贴能辟瘟疫时灾兼补下元
　　合掌膏
　　治急症伤寒不省人事者不消服药
　　川乌　草乌　斑毛　巴豆　细辛　胡椒　明矾亁姜　麻黄
　　各等分共为细末每一次用三钱好醋一匙打糊为丸核桃大安在患人手心两手合紥夹在褪裆内以被葢暖出汗为度如醒去药就用黄泥水洗手
　　痨症方
　　御沟金水方
　　治男女烧骨痨亁血痨童子痨昼夜不退热至紧不肯服药者此水不比寻常真有斩将夺旗之功
　　用黄篾箩八个要二尺高取山上无垢浄泥黄土装八个箩内磁鉢八个盛住取童便七桶倾入七箩土内淋下上以井花水催下共倾在一箩土内如淋少再用清水催前七箩淋下水又加上一箩内待他一夜浄淋下水三五碗以磁瓶盛住外以井水养之但遇此症待口中作渴要茶汤吃之时将此水半杯服之即安至重不消三次即愈
　　龙香犀角丸
　　治吐血痨症
　　熟地黄【一两酒浸捣极细】生地黄【一两酒浸】山药【一两】
　　天门冬【一两去心】　麦门冬【一两去心】犀角【一两】
　　真京墨【一两煅存性】　牡丹皮【一两】五味子【一两】
　　鼈甲【一两酒制】　胡黄连【一两】
　　右为细末炼蜜为丸如桐子大每服七十丸空心白滚汤送下
　　止琼珠膏
　　用粟殻【三两去葢觔穰】　桑皮【七钱】　贝母【八钱】
　　五味子【五钱】　参【七钱】　薄荷【五钱】
　　陈皮【六钱】　　桔梗【六钱】　甘草【四钱】
　　右为极细末炼蜜为丸如弹子大每服一丸临睡白滚汤下
　　乳升丹
　　治女人虚痨
　　香附【一斤童便浸炒黄色】当归【一两五钱酒】红花【一两】
　　川芎【一两五钱酒洗】三棱【一两炒】　生地【一两】
　　白芍药【一两五钱】牡丹皮　【两】蕲艾【四两】
　　草豆仁【一两麸皮炒】胡索【一两五钱】枳殻【二两】
　　青皮【一两麸皮炒】　山查肉【四两炒】乌药【二两炒】
　　紫苏子【一两五钱】萝卜子【二两炒】蓬术【一两醋炒】
　　熟地【二两酒二碗熬膏】砂仁【一两五钱炒】
　　共为细末醋糊为丸每服二钱艾醋汤不拘时服
　　蒸脐秘妙方
　　治五劳七伤诸虚百损万病脱除
　　麝香【五钱】　丁香【三钱】　青盐【四钱】
　　乳香【三钱】　木香【三钱】　雄黄【三钱】
　　五灵脂【五钱】小茴香【五钱】没药
　　虎骨　　　蛇骨　　　龙骨
　　硃砂【各五钱】人参　　　大附子
　　胡椒【各七钱】白附子【五钱】夜明砂【五钱透肺补不足】
　　右药十八味为末听用次要蕲艾作炙壮槐皮一片如大钱葢药而取其不走药味每用看人脐孔深浅先将麝香填一二厘入脐中次将药填实上用荞麦麫和匀作篐照脐眼小大圏转按实在脐四围再将药填其中令满着实次用银簪脚挿脐中药上数孔次葢槐皮皮上以艾壮炙烧至一百二十壮为止浑身热汗百病皆散矣如汗不出再炙炙后保养月余不见风寒油腻生冷一月一年四次蒸脐百病消除久久喘吐血寒劳遗精白浊阳事不起下元冷弱痰火疾妇人人赤白带下久无子嗣俱可炙只不用麝香为妙此仙方也噎膈症方
　　鹳鸟丹
　　治翻胃膈食每用老鹳鸟一只用肝防二件【即肚中肝与胃也】切作薄片新瓦上焙燥不可燋了为末将老黄米煮粥和丸如桐子大每服七丸不效加十四丸至二十一丸不效者胃絶不必再医
　　回生散
　　治隔食膈气神方
　　急性子【一两】同磠砂三分水二钟煮亁听用
　　硃砂【五钱】　雄黄【五钱】　硼砂【三钱】
　　沉香【三钱】　木香【五钱】　丁香【三钱】
　　麝香【一钱】
　　右各为极细末每服三分火酒送下立效
　　虎肚散
　　厚朴【姜炒三遍】　陈皮【各二两】　茯苓　甘草【炙】
　　人参【各一两】　苍术【米泔水浸炒换姜汁炒四两浄】虎肚
　　肚灰与药对配炙虎肚有法用新瓦两片合肚固定两头火不可猛逼如银色不可焦了入药
　　再生丹
　　治翻胃吐食膈气痰火如神
　　急性子【五钱】知母【五钱】　硼砂【五钱】
　　枯矾【三钱】　五灵脂【三钱】雄黄【二钱】
　　磠砂【三分】　郁金【二钱五分】青盐【二钱】
　　麝香【一钱】　古石灰【五钱炒黄色】
　　取十二月初八日或十二月内可収黄牛胆一斤前药共为细末将胆汁拌成不亁不湿如防粪様装入胆内隂亁听用如患者不拘男女每服一分二厘止烧酒送下若遇痰火蜜水调服
　　泻痢症方
　　闸板丹
　　用巴豆【二十四颗去尽油】杏仁【二十四粒去皮尖】乳香【三钱】
　　没药【三钱】
　　先用飞丹水飞净六两好黄蜡二两溶化入各药为丸如黄豆大每服一丸红痢甘草汤下白痢姜汤下水泻米汤下
　　治赤白痢仙方
　　五月五日取黄鳝数斤将烧酒洗湿穿尾吊起晒亁候取黄麻头莲房殻二物晒亁为末听用每用鳝末一钱麻末五分对配大人吃一钱小者七八分酒下
　　治噤口痢三方
　　用山药　　　薏苡仁　　　石莲子
　　右三味为末白汤调三五服即思食愈
　　又方
　　加莲肉亦可
　　又一方【人虚用此方】
　　人参【三钱】　黄连【三钱】　莲肉【三钱】
　　共为末煎服
　　痔漏症方
　　八仙聚防丹　八方
　　一薫洗方
　　用五味　朴硝　枳殻　白芷　陈皮
　　细辛　黄栢　水杨栁根　　黄连【各五钱】
　　右用水七碗煎至六碗盛坛内以痔坐坛口着实薫之待汤温洗患处【后吃二方】
　　二败毒散
　　用当归　芍药　川芎　甘草　木鼈子
　　山栀　连翘　熟地　防风　金银花
　　荆芥　陈皮　枳殻　全蝎　穿山甲
　　僵蚕　蝉蜕　皂角子【各一钱】　朴硝
　　蜈蚣【一条去头脚】　大黄【各三钱】
　　水二钟煎一钟空心服少下泻粪则效
　　三搽药
　　用白矾【一两】　　蟢儿白衣【十六个】
　　右二味共飞过为细末搽之【飞过煅成枯矾蟢衣成炭】
　　四油药
　　用酥合油【五分】　熊胆【五分】
　　头生鸡子三个用清煎成油三味匀和敷之
　　五药水
　　用片脑【一分】　朴硝【五分】　橄榄核【烧成炭五钱】
　　熊胆【三分】　蜗牛螺肉十余个
　　右捣烂同前药入磁礶内以水浇上满礶浸一宿取去水以药敷痔五方同用无不断根者至妙至妙
　　六治外痔方
　　用乡村食百草鹅杀取胆油调孩儿茶敷一二次即愈
　　七治血痔方
　　用皂荚同本身头髪烧烟于坛内坐上薫之再用花椒葱叶煎汤洗之即效
　　八治外痔方
　　若肛门外有痔碍者用刘寄奴一名九里光取自然汁煎如蜜为度入孩儿茶　苦参【各一钱】　轻粉【三分】血结【五分】　没药【五分】
　　六味作末和前膏内一日三次搽之止痛立消大有神效
　　治漏四奇方
　　用莲花蕋　当归　五倍子【各一乳】乳香
　　没药【各一钱五分】　黒牵牛　　白牵牛【各一两】
　　土硃【名板见硃二钱】
　　共为末重者五钱轻者三钱五鼔时用肉汁汤调服再用好酒一钟打下虫来或烂肉出来方验再吃煎药枳殻【二钱】　黄茋　　当归　　川芎
　　生地【各一钱】　条黄芩　槐角　　黄连
　　升麻【各七分】
　　水煎食远服
　　其二【坐収功药】
　　用皮硝【一斤】明矾【八两】龙骨【一两】土硃【五钱】
　　樟脑【五钱】乳香【一两】没药【一两】血结【五钱】
　　海螵蛸【一两】
　　以绢袋盛装将臀坐袋上三炷香即好
　　其三【丸药】
　　用莲花蕋【一钱】　龟甲【一钱】　　珠子【五分】
　　犀角【三钱】　　羚羊角【二钱】　麝香【三分】
　　重者加牛黄【二钱】
　　好酒糊丸好酒吞下三十丸忌房事
　　其四【熏药】
　　用蝉蜕　姜黄　升麻　蜂房　象牙末【各两】
　　木香　乳香　没药　血竭　胡黄连【各钱】
　　皮硝　地骨皮　　　梧桐皮【各二钱】
　　已上煎汤熏洗
　　仙螺膏
　　治痔漏脏毒成三五孔出水方
　　用广胶【一两】人干葛【一钱】炒成黄珠为末空心热酒服二钱止血如有脓用管仲一两火酒浸炒为末茯神【一两为末】
　　右为末空心热酒服二钱有孔用蝉蜕白芷捣烂将孔塞满再用大田螺一个入片脑一分即化为水用鵞毛搽疮口即收再用搽药
　　搽药方
　　用珠子【一分】入豆腐内纸包火煆为末
　　氷片【五厘】　象牙末【五分】　血结【五分】
　　乳香【五分】　没药【五分】　　海螵蛸【去殻五分】
　　龙骨【火煨尿浸五分】定粉【火煨黄五分】
　　共为末亁搽立效
　　少阳丸【治痔漏】
　　用童子血余灰【即髪烧灰】　新鹿角灰　败龟板灰
　　蝉蜕【酒洗浸一两】　乳香　没药【各五钱】
　　共为细末黄蜡二两五钱二味匀溶为和为丸豆大
　　每服三十丸酒下
　　痈疽疖症方
　　化毒消肿方
　　治诸恶疮发背疔肿等症
　　明乳香【三钱】椿根白皮【五钱】芝蔴【一钱】
　　右为末水二钟煎三五滚热服被拥汗出即觧
　　牙消散
　　用狗大牙炒焦黒研为末先将葱煎汤洗疮用炒牙末掺上能治发背如神真秘方也
　　千金内托里散
　　用当归　连翘【各一钱五分】赤芍药　白芷　川芎
　　羌活　黄连　　　甘草【各一钱】人参　官桂【各七分】桔梗　皂角【用刺】　川山甲【火煨各一钱】
　　太医欲去后二味即无功矣【水二钟加酒一碗煎分上下服之】
　　飞龙夺命丹
　　用蟾酥【二钱酒化】血结【一钱】乳香【二钱】没药【二钱】
　　雄黄【三钱】轻粉【五分】胆矾【一钱】麝香
　　铜緑【二钱】寒水石【一钱】硃砂【一钱为衣】
　　氷片【三分有无俱可】蜗牛【二十一个】天龙【一条】即蜈蚣去头足金黄头黄肚黒背肥壮为雄者用其细者红头白肚为雌不用
　　右为末将蜗牛研为丸如菉豆大蜗牛少不彀和药以酒打糊为丸每服二丸将葱白口内嚼烂吐手心内包药二丸用热老酒吞下以衣被葢暖睡一二个时辰再吃热酒尽醉药力发汗出即愈如未好时可再服二丸
　　篐药方
　　用黄狗下颔一副【烧灰存性二两】蚕豆末【一两】白敛【一两】右三味合为末以米醋调匀涂疮留顶初发者消已发者黄水流尽即愈其愈后仍须服中流一壶方庶免后患方亦秘传神验也
　　又方
　　用川乌　　　黄栢
　　等分为末猪胆调围四周止留中一空出气
　　又方
　　用当归　　　黄栢　　　羗活
　　等分为细末疮初起将鹭鸶藤擂汁调傅疮之四围自然收小出毒水不可掩了疮头恐毒气不出为害也
　　活命饮【至妙之药病起当急饮之即可解也屡验】
　　治一切痈疽发背肿毒诸恶疮初起一服即防已成疮即有顶成脓昜溃其效不可具述
　　穿山甲【用蛤粉炒黄色】　　甘草节　　真没药
　　赤芍药　　防风　香白芷【各六分】天花粉
　　贝母　　　皂角刺【各八分】　　　当归尾
　　乳香【各一钱】　陈橘皮　　金银花【须四年陈者各三钱】
　　以上药共作一剂用无灰好酒三茶钟入瓦礶内煎四五滚取出渣滤去滓温服药汤以尽为度疮在腰上食后服疮在腰下空心服能饮酒者服药酒后再饮三两杯无药的清酒尤妙最行药势
　　忍冬丸
　　忍冬即金银花一名老翁须一名左转藤开时摘取花数斤晒亁听用临时将晒亁花一斤同粉草二两共为细末无灰酒打麫糊为丸酒下八十丸不拘时服毎日服三次如闲常无事摘取金银花四斤趂湿水洗净入石臼中杵烂置大瓦礶内入井花水三碗无灰酒三碗调稀煎十余沸药性出取下生布滤去渣汁入礶再煎成膏滴水不散又将一斤焙亁同粉草二两共为细末取膏糁入末内以酒打麫糊和入石臼中杵一二百下丸如菉豆大食逺酒下八九十丸此药得酒良不饮酒者百沸汤下
　　凡人将发痈疽毒半年前或一年前必常常自觉口亁或作渴思饮茶并水或食已即饥名为中消倘有此症后发背心难治疗急湏每日服忍冬丸不次如是如念久服可免发背纵不免必可治疗
　　几人未发背时不作渴正发背时亦不甚渴及发背得痊后慎勿自谓无恙仍湏服忍冬丸每日夜各一次服至百日后觉自身饥饱如常津液不竭方止
　　七厘散
　　治五痈
　　雄黄【一钱】　白滑石【三钱】共为细末听用
　　巴豆【三钱去油】　杏仁【三钱去皮尖油】二味槌千下听用
　　真轻粉【一钱二分】
　　研细末用人乳和为一丸外用麫皮包入锅内甘草水蒸半炷香麫熟取出去麫就热和前四味槌为丸卜子大每服七厘或一分空心姜汤送下二服即愈
　　治对口神方
　　用天茄叶带茎子采来同生姜三片捣烂按疮上早晩一换三日即愈【天茄即白牵牛也其子无包先青后黒】
　　麦饭石围散
　　白色麦饭石【二两】　此石如饭团块子出湖广并各名山中用一斤盛铁噐中入大火煅红取出陈米醋淬共十次
　　白敛【一两去皮洗净】　　　鹿角灰【四两】
　　用新带顶骨角截断水浸三日每日换水炭火煨红急取出以物葢罨成炭为末共捣为末用陈米醋入砂锅内调匀如稠酱不可太稀用文武火熬以槐枝不住手搅候药起鱼眼泡勿令尘汚入磁缾收好入井水顿三五日以出火气每用将猪蹄汤洗净疮处以抿脚挑膏涂搭患处止留一头以出毒气此膏涂之不惟痛痒皆除更生一番快乐但令腐肉落尽浓水并黒子嵌疮内者一一脱尽不留一防是疮少瘥候方以神异膏贴之敛口太早生余毒要发切宜慎之
　　神异膏方
　　用参【五钱不见铁】绵黄芪【三两】全蛇蜕【五钱盐水洗】
　　杏仁【一两去尖】　黄丹【一两】　男子乱髪【洗净焙亁五钱】
　　大蛇窠【煨多者佳串剉一两】
　　用真芝蔴油一斤同男子乱髪入锅中慢火熬至髪枯成油方入杏仁候色黒滤去渣换一铜锅倾油入内方置参黄芪慢火熬一时取起放地上待火气少缓放入蜂房蛇蜕将槐枝不住手搅再小火熬至紫黄色去渣待冷又入黄丹又放火上以微火熬不住手搅千余下候药油色变滴水成珠方好取起倾入水中三日退火气入磁瓶收贮此膏火候要紧火大不惟壊药恐伤人眼目至紧至紧
　　爬口蜈蚣方
　　土中大虾蟆一个剥全身癞皮葢贴疮口于蟆皮上用针将皮刺数孔以出毒气痈疮得此自觉安静恬愉且能爬住疮口不令长大又可免蜈蚣闻香来浸之患矣神妙神妙
　　乌须髪方
　　乌须髪内补人仁丸
　　人参【五钱】砂仁　沉香　木香　槐角子
　　生地【酒洗】桑椹　熟地【各五钱】　　山药【去皮】
　　茯苓　　川椒【去日】大茴香【酒洗】　枸杞子
　　旱莲草　甘草　苍术【各一两米泔水浸二日去皮盐炒用】
　　何首乌【四两用黑豆拌蒸七次取起首乌先以竹刀切碎去头用勿见铁器】
　　右为末炼蜜为丸如桐子大盐酒下忌食萝卜服此药者不惟须髪皆乌其固元保真之妙不可尽述
　　猿猴上树方
　　取黒牯牛胆一个入槐子【一两焙】五倍子【炒焦去烟一两】
　　石榴皮【五钱焙】　白矾【一钱】
　　共为细末装胆内孔口吊起隂亁十四日先将铅打一礶将胆内药物尽倾入礶去胆皮再加核桃油一小盏桑霜三钱麝香一分搅入胆药内封礶重汤煑一炷香取起须白用肥皂汤洗洁以猪脬或鸡食袋油纸包手指蘸药撚须下半节不必近根自然上去其黑如漆胆用十二月取者为佳
　　神妙美髯方
　　黒铅【四两入硫三钱炒为黒末】五倍子【用好酒炒为黒末】
　　铜末子【用米醋炒七次成黒末二味不拘多少听用】
　　每料用炒铅【三分】倍子末【一钱】铜末【五分】
　　白矾【一钱五分】　铜青【一分】　磠砂【一分】
　　诃子【五分】
　　共为细末用酸石榴皮煎水调成膏子如黒漆搽之神妙
　　口齿症方
　　定痛散
　　珍珠末【三分】石膏【一钱】氷片【一分】硝石【五分】
　　孩儿茶【即乌丁泥一钱】　　硼砂【五分】硃砂【五分】
　　右为末擦痛处立止
　　痛牙泪口方
　　藜芦【二钱】　　梧桐叶　枯矾　防风　梧桐叶油松柴节　　亁姜　　白术　甘草【各一钱】
　　细辛　　　　蛇床子　川椒【各二钱蜀府者炒】
　　香附【炒三钱】
　　右为末煎稠汁入酒一杯乘温暖汩口一二遍立愈
　　黒铅丹
　　用出山黒铅【一斤】将二蚕沙炒成末外加
　　青盐【六两】　　没石子【四两】　升麻【二两】
　　石膏【八两】　　香附子【四两炒焦黒】
　　先将栁木作槌擂炒铅砂成灰末加药六味共为末铅合收起每日擦牙乌须髪坚齿牙妙用莫述擦过湏含半晌以酒泊出更妙否则用汤亦可
　　神秘擦牙方
　　旱莲草【捣汁一斤】　　　青盐【六两水洗炒】
　　何首乌【一斤切片黒豆蒸三次】北细辛　白芷【各五钱】
　　软石膏【八两火煨】　　桑寄生【四两】黒豆【一升】
　　右为末每日侵晨夜晩擦牙黒须髪去邪风功效甚多
　　擦牙乌金散
　　葡卜【二斤焙亁为末】石膏【一斤】当归【焙】　细辛
　　没石子【各二两】甘草【三两】三赖【三两】白芷【四两】
　　青盐【四两化开去泥脚入花椒二两煮亁去椒】
　　右为末入磁礶收起每于临睡擦齿徐徐咽下方能固齿去风真神药
　　治口疮牙涌方
　　白矾【一钱】　硼砂【一钱】
　　研中末子用大红枣三个去核装入火烧烟尽为炭枣子入药时以湿纸包好烧过存性为细末加硃砂五分氷片三分共为末指蘸擦牙存一二时温水汩尽吐出坚牙去风除虫定痛
　　时疮症方
　　擦磨膏
　　用广中番打马并包吃防榔欧叶二物各五钱碾为细末疮初起时将末子擦摩手心脚心湏不住擦之三五日后疮焦隐去妙不可述
　　煎药神方
　　用土黄连【五钱】　穿山甲【一钱】　皂角刺【一钱】
　　天花粉【一钱】　何首乌【一钱】　川芎【一钱五分】
　　白芷【八分】　　当归【八分】　　僵蚕【一钱五分】
　　牛膝【二钱】　　苦参【一钱】　　荆芥【一钱】
　　防风【一钱】　　甘草【五分】
　　右为末和一处分作十包聴用再取硬饭块六十两木臼内捣碎分作十包再用猪腹中胰子五个去油作五次用每次煮一胰子用水四碗煎至二碗分作两日用每用硬饭块一包入砂礶同水五碗煎至三碗去渣入煎药末一包再煎半晌后入猪胰汤一碗煨火熬至三碗作三次空心服药尽疮愈更无后患此疮神方无出于此
　　治时疮肿块方【不可増减服之有验】
　　当归须【一两】　淮生地【一两】　皂角【四钱】
　　冷饭块【四十两】牛膝【一两】　　甘草【四钱】
　　时疮初发三日褪光方
　　用豆腐四两中心开孔入官粉二钱作一盘不用盐料锅上蒸熟先将葱头少煨嚼下后吃蒸熟豆腐完尽量吃烧酒一二杯绵被暖葢不通一线风处卧出臭汗一身人不可近务令汗出尽为妙如要便溺尽撒床中不妨欲避风耳不可起倒汗后三日遍身俱光好后疤痕吃酒不红此亦奇矣有以二十一枣去核每入官粉一分略蒸食之亦如前妙
　　时疮结毒方
　　牛黄【三分】　琥珀【一钱】　人中白【即人尿煨燋黑三钱】
　　粉霜【二钱】　雄黄【二钱】　硃砂【一钱】
　　乳香【二钱】　没药【二钱】　川当归【二钱】
　　牙皂防【炙去皮一钱】　　　　槐花【炒一两】
　　白芷【三钱酒洗】丁香【春夏一钱五分秋冬三钱】
　　南木香【一钱】
　　右为末酒糊丸如萝卜子大初服五丸五日后加作七丸又五日加作九丸又五日七丸五丸减下用泠饭甘草煎汤吞下其消如神
　　下疳疮症方
　　金形散
　　番木别子【一个煅成灰】　　氷片【二厘】
　　右共为细末搽一二次即愈
　　紫金散
　　粪碱【煅过一钱】　　血结【一钱】　茄皮【烧灰味恶用五分】
　　右为细末搽上妙甚
　　青黄散
　　血结【一钱】雄黄【一钱】铜青【四厘】胆矾【四厘】
　　右为末掺上收水五六日即愈舒伯明验方妙不可言疳疮蛀梗方【此歴验神方】
　　二蚕茧【烧炭五分出蛾过方用】枯矾【五分】五倍子【一大个】
　　红绢【方圆三寸一块烧灰】　轻粉【二钱】孩儿茶【一钱】
　　右共为末用酸浆水葱白花椒煎汤洗搽神妙无敌
　　又一方
　　用黄狗脑葢骨烧灰为末每两加雄黄二钱糯米浸水煎花椒洗之搽上即愈
　　三虫神解散
　　二蚕绵【烧灰一钱】竹蛀末【一钱】壁蟢儿窠白衣【烧灰存性一钱】
　　共为细末散上妙甚
　　疮肿症方
　　黄龙膏
　　用螣黄茶摩稀汁专治无名肿毒露顶涂之一二层立愈
　　白龙膏
　　白芨【一两】　五倍子【炒五钱】　白敛【三钱】
　　共为末醋调各様肿症或腿或臂俱可治之
　　神效赤金锭
　　焰硝【八两】　黄丹【一两】　　皂矾【一两】
　　雄黄【五分】　硃砂【三分】
　　共为细末陆续投于铁锅内熬成膏用茶匙挑在板上成条用之治一切无名肿毒恶疮初起水磨涂之治眼目昏花赤肿火眼防眼两角即效
　　治乳蛾喉闭口中噙化五分
　　治蛇蝎伤涂之立止疼痛
　　治黄水疮漆疮绞肠沙急心疼防眼角即愈
　　治疔背诸毒
　　老鸦藤枝根捣自然汁用热酒充服半碗其渣即按毒上神妙
　　一方鸟不宿带枝叶取来捣汁加米醋一小盏先吃蟾酥丸三粒后吃此汁用绵被葢出汗即愈【鸟不宿树名枝上有刺】一方广陈皮用【缺】　按毒上疼甚疼过即愈
　　治乳痈方
　　夜明砂　　瓜蒌【炒】　　阿魏
　　共为末饭和丸酒吞下
　　治白火瘅三方
　　一方取樟郎虫新瓦上焙亁为末白汤吃一二个即效一方万年青捣汁服愈　山冬青小叶子捣汁服之亦妙
　　一方陈白鮝头捣为细末水调敷患处粗渣煎汤洗之妙
　　龙虎卫生膏
　　専治一切恶疮顽癣痔漏多年病久不能料理者以此治之无不效验
　　当归【一两】　　　黄连【二两】　　黄茋
　　黄芩　　　　　枳殻【一两】　　乌药【一两】
　　大枫子【各一两】　　防风【二两】　　草乌【二两】
　　血余【二两】　　　青藤　　　　木通
　　木别子　　　　苦参　　　　香附子
　　桑皮【各一两五钱】
　　先将十六味为粗片入蔴油二斤炒焦枯滤去药片入后药松香【四两】　虎骨【酥炙为末二两】龙骨【一两五钱】
　　硃砂【三钱】　赤石脂【一两五钱】蜜陀僧【二两五钱】
　　已上为细末入油内再加黄蜡三两入油内搅匀又加乳香没药轻粉末各五钱孩儿茶末一两再搅慢火熬至滴水成珠为度取起摊膏贴之无不神应此乃山东路中老道所传真至寳也
　　治肥疮疳疮方
　　伏龙肝【灶心泥也一两】飞矾【五钱火煅水飞】消风散【一两合成药名】
　　共为末油调搽疮湿掺上即愈
　　治疮口久不收敛方
　　猫头骨　　　　狗头骨
　　右为烧灰各等分末洗净亁糁即收
　　日抄客谈经验奇方【有闻随记多寡不齐不便类聚用者择之】
　　治血山崩漏方
　　火漆不拘多少入无油锅镕化炒黄黒色黒烟净白烟起退火取起研为极细末每服三钱空心好酒调服即安至重不消三服
　　内消瘰疬方
　　用防粪【七钱】　大枫子【五钱】　巴豆【三钱】
　　共捣细入大鲫鱼肚肉用纸包住再用黄泥封固如法煅炼烟净取出冷定研末米糊为丸如菉豆大每服空心酒下十日全愈
　　大金丹
　　治痰火翻膈中风湿痰虚损怯症
　　牛黄　珍珠　氷片　麝香　犀角
　　狗寳　羚羊角　　　孩儿茶【以上各五钱】
　　血结　硃砂　鸦片【各三钱】　琥珀
　　瑚　沉香　木香　白檀香【各三钱】
　　金箔【五帖存一半为衣】
　　共为细末用人乳汁为丸如芡实大金箔为衣每服一丸不拘时用梨汁送下
　　紫袍散
　　治咽喉十八种病症
　　石青　　青黛　　　硃砂　白硼砂【各一钱】
　　山豆根【二钱】人中白【煅】　胆矾　明粉【各半分】
　　氷片【二分】
　　共为细末入礶塞口急用二三厘入咽喉即愈
　　刀疮药
　　用降香节　　白松脂【各一两】血结【一钱五分】
　　没药【五分】　文蛤【五钱炒】
　　共为末掩伤处即愈
　　麻木药
　　用蟾酥【一钱】半夏　閙羊花【各六分】胡椒
　　艸乌　　川乌【各一钱八分】　　　荜拨【二钱】
　　右为末每吃半分好酒下要大开刀加白酒药一丸
　　隔纸膏
　　治湿毒顽疮臭烂臁疮先以韮菜煎汤洗净患处熬化净猪油【一两】　黄占【五钱】白占【五钱】
　　轻粉【二钱】黄栢【二钱胆炙】珍珠【一钱五分】官粉【三钱】
　　赤石脂【一钱煆】
　　共为细末先将煎三味镕化再下细末为隔纸膏贴
　　小儿泻痢不服药
　　用土木鼈【半个】母丁香【四粒】麝香【一分五厘】
　　共为细末吐津调为丸如芡实大纳一丸脐内外用不拘小膏药贴之立止
　　廻燕膏
　　专贴瘰痰核
　　穿山甲　全蝎　　白芷　　黄连
　　黄栢　　黄芩　　当归【各二两】生地
　　赤芍药【各一两】　　官桂　　海藻【各四两】
　　番木鳖【一两】
　　以麻油一斤四两共熬枯黑去渣下飞丹十两黄蜡七钱白占三钱粉心二两收成膏药投入水浸加细药乳香　　没药　　阿魏　　　轻粉【各六钱】
　　麝香【二钱】血结【四两】燕窝泥【一两】雄黄
　　硃砂【各二钱】雄防屎【一两五钱】
　　共为极细末筛过将膏药取起镕化离火下细药搅匀依沥大贴之三日即消如熬炼须择选日期净室忌鸡犬女人此药又能贴诸般恶毒
　　治偏坠方
　　用牡砺【一两烧酒煆七次】　　良姜【一两酒炒】
　　共为细末津调手心内上加薄绵纸一张按药在手将药膏手掩在隂子上一时放开再吃药
　　用吴茱茰【二两汤炮七次】山茱茰【二两去核】　橘核【一两炒】
　　川练子肉【三两】益智仁【一两炒】　小茴香【一两炒】
　　明索【一两五钱】　巴防【一两五钱去骨】　青皮【一两五钱】
　　茅山苍术【五钱炒】木香【三钱】
　　右为末炼蜜为丸空心盐汤下
　　治伤寒神通散
　　危急发狂并大小便不通有食腹痛
　　硃砂【一钱】雄黄【五分】沉香【一钱】木香【一钱五分】
　　巴豆【一钱去油】郁金【一两】
　　共为末每服六厘或半分看人大小以七厘作一服为止更不可多茶送下
　　治疔疮方
　　一人脇下生一疔疮用黄麻梗中虫一条焙亁为末酒调服下如神其疔化为水此虫须先收下以葱管中藏之
　　回天起死丸【宜十二月修合】
　　治痘疮根窠不红黒陷灰白塌损蛇皮垂死者只要有气无不活者取好辰砂四两用荔枝核槌碎煎汤浓稠悬胎煮砂五炷香取起为末每一两入天灵葢三钱制天灵葢用麝香二钱擦拌入小泥釜中盐泥固封烧红冷定用白麫四两兔血为丸菉豆大每服一二丸酒浆下即得回生真神方也
　　治逺年疯癣擦药
　　用番打马【广东来者三钱】珍珠【一钱】　　氷片【一钱】
　　雄黄【六分】　　轻粉【三钱】　　枯矾【一两】
　　胆矾【三钱】　　水银【五两】　　人言【五分煅】
　　川大黄【二两】　孩儿茶【五钱】　大枫子【一百个火焙】
　　右为末用麻油调擦手足骨节
　　又内解煎药方
　　用当归【六钱】人参【二钱五分】防风【六钱】荆芥【六钱】
　　牛膝【六钱】连翘【三钱】木通【四钱】皂角【四钱】
　　山栀【六钱】羗活【六钱】甘草【二钱】薏苡仁【二钱】
　　白藓皮【六钱】生地黄【四钱】熟地黄【五钱】
　　已上分作七贴水煎食前服
　　治癣方
　　用川槿皮【一两】斑毛【二钱】木鼈子【一两】梹榔【三钱】
　　樟脑【一钱】　枯矾【一钱】硫黄【一钱】麝香【二分】
　　共为末用烧酒春秋二日冬三日夏一日蘸搭擦癣疮上略疼些三日除根
　　治癣七攻散
　　用木鼈子【四大个】　水银　　轻粉
　　白生矾　　　川椒【各五分】人言【五厘】
　　共为末用猪脂油调和擦之
　　千里不饮水不渴方
　　用白蜜【一两二钱】　甘草【一两】薄荷【一两】乌梅【一两肉】
　　白茯苓【三两五钱】干葛【一两】盐白梅【一两】
　　何首乌【二两五钱蒸】
　　共为末蜜丸芡实大
　　行路不吃食自饱方
　　用芝蔴【一升】　　红枣【一升】　　糯米【一升】
　　共为末蜜丸如弹子大每吃一丸水下一日不饿
　　治痘疹黒陷不起
　　用狗蝇七个擂碎和醅酒酿调服即愈
　　治痘疮攻目壊眼
　　用虵蜕一条净洗焙燥加天花粉等分为末入羊肝内以麻布包防煮食妙
　　神验续骨丸
　　用腊月猪板油【十两】白蜡【炼过半斤】飞丹【四两水飞】
　　自然铜【煆醋淬七次四两】白矾【十二两】蜜陀侩【四两研】
　　麒麟竭【一两】　　没药　　乳香
　　辰砂【各一两】
　　右十味先用锅内熬油次下蜡将锅离火放地上入蜜陀侩飞丹自然铜搅匀小火再煎滴水成珠方下矾竭乳没砂用杨柳枝不住手搅匀待凝丸如弹子大笋殻衬垫每遇跌折伤重者用一丸再加猪油些少火上化开涂伤处以油纸包缚甚者以灯草裹了用竹片夹绑再用一丸分作小丸滚热葱酒吞下痛止若再痛再服痛定乃止骨折者两次即愈如齿痛者一贴牙根立止
　　守仙五子丸方
　　治服金石药毒作垂死服之可生十之八九如服金石之药而未发者亦当服之
　　余甘子　覆盆子　兔丝子　五味子
　　车前子【各五两】
　　右捣如麫二三月取枸杞茎叶捣汁二大碗拌前药令干拌尽七八月再取莲子草捣汁一大升拌药令亁后用杏仁一大升用好酒研汁五大升银砂噐内煎无苦味加生地黄汁半升真酥五两鹿角胶五两共杏仁汁煎溶下前五子末急用柳条搅匀众手丸如梧桐子大每日酒服三四十丸忌猪肉韮芥萝卜服之百日金石毒除金丹之炁流通五内润泽血肉万毒悉消须鬓返黒老者还童皆因制其隂阳二性彼此相备也
　　华葢丹
　　此黑须髪妙药用出山黒铅三斤打作片子用铁锤眼铅片如方条以绳穿之用净瓶盛米醋一斗将铅片悬挂醋内以纸宻封瓶口泥头七日后开看取铅片上起有白霜用竹片鵞翎刮下又封又刮三四次后铅片须换又浸醋两次一换取霜一两入氷片半分研如粉天露水为丸梧桐子大每夜口含一丸不语自化能变白返黑一生不白白者二十日后复黒光润又能延年益夀除热毒风气筋骨疼痛一生忌大蒜再不可吃
　　辟寒丹【辟寒气省绵衣】
　　用雄黄　赤石脂【粘舌者佳】　丹砂【光明者】　亁姜
　　各等分为末蜜同白松香木为丸如桐子大酒下四丸服十日止不着绵衣赤身可行水内
　　辟暑丹
　　用雌黄【研水飞】白石脂【水飞】　丹砂【研细黄泥裹烧如粉】
　　磁石【捣水飞去赤】
　　各等分人乳同白松香化为丸小豆空心汤下四丸服三两后夏月可衣裘褐炎气不侵二方仙传颇有神騐
　　治牙日用妙方
　　用川椒【一两】　北细辛【一两】　百部【一两】
　　雄黄【五钱】　青盐【一两】　　白盐【一两】
　　装入荔枝殻内大火化为一个白块取起研碎同前五味为末早暮擦齿永絶疼痛
　　大解不通方
　　用松仁　八逹杏仁　榧子【米泔水浸一日】　核桃
　　栢子仁
　　各等分白糖霜和为饼子即通
　　治老人小解秘澁【老人有此即是病也】
　　用人参　白术　牛膝　茯苓　陈皮
　　山查　当归　白芍药【各一钱】　甘草【五分】
　　加生姜三片煎服春加川芎夏秋加黄芩门冬冬加亁姜如亁姜如更短倍加当归
　　三子养亲汤
　　用苏子　　萝卜子　　白芥子
　　右炒香泡汤随意服
　　开胃炒麫方
　　用白麪【五斤】茴香【二两】姜末【三两】杏仁【八两】
　　枸杞【八两】核桃【八两】芝蔴【八两】
　　右研为末白汤防服
　　食栢叶百草救荒方
　　尝栢叶百草饱肚不饥避难絶食当以此自保
　　杜仲【一斤去皮醋浸一宿焙亁为末】荆芥穂【一斤为末】薄荷【八两】
　　白茯苓【一斤去皮为末】　甘草【一斤去皮】
　　右蜜丸小指大将栢叶或百草【缺】　净和药入口内细嚼为妙
　　遗精白浊奇方【白浊一月系缺　后皆痰汁也故当以此治之】
　　用山栀子三钱炒黑燋色用水二钟煎至一大钟取起先将蚯矧新瓦上炒燥为末每称二钱调栀子水服久病不过三服即愈
　　消绵花肿块破烂仙方
　　用五爪葱【一名胡葱】每取四两加盐【缺】　捣烂摊匀三四分厚饼贴在疮上以绢条缚定即愈【缺】　解中蛊并中百物毒方
　　医书中惟此方最少揭以备用
　　解中百毒
　　砂仁【末】　　生韭菜【捣汁】　　靛青
　　石菖蒲【末】　白矾【末二味等分新汲水调服】淡豆防
　　麦门冬【三味捣服】雄黄【明者酒调服一钱】　生麻油【吃一二盏吐出恶水效】
　　解中一时感冐天地毒气入腹肿胀作痛
　　犀角【为末一钱】　升麻【一钱】　麝香【三分共为末水调服】
　　觧中山峦瘴气毒
　　犀角【一钱】　羚羊角【铲为末一钱】　雄黄【一钱】
　　麝香【三分水调服】
　　解中飞丝毒　紫苏叶【嚼之立效】
　　解中百药毒
　　横纹甘草【作片细嚼久吃有效】　蚕子纸【出过蚕的故纸烧灰研服一钱冷水下中毒靣青腹胀吐血者服之立活】　荸荠【取根调靛青汁同服效】
　　白扁豆　大豆　小豆【单用一味水调服一吐即好】
　　白矾【末一两水调灌耳内鼻中灌后口内出黒血不要惊怕其毒即解】
　　解服药饵过多生出毒病【头肿如斗唇裂流血或心中烦闷或撮脐痛者是也】黒豆　菉豆【各半升煎浓汤呷之豆仍嚼吃完】　或用葛粉
　　铅粉　靛青　地泥浆水　豉汁　亁姜
　　饴糖　黄连【看病寒热服过何药多了以前药之冷热只一味以解之】
　　解服疯瘫病药过多【心多闷乱不省人事者】
　　米醋【半盏灌入口中效】　甘草【煎汁和】　生姜【自然汁二味调服】螺青【细研山泉水调服】
　　解生漆侵人作疮毒
　　花椒【叶生用煎汤洗】　鸡子黄【调涂效】　白菘菜【捣汁渣解】
　　解中酒毒
　　大黒豆【一二升煎汁服】　生螺【捣汁服】　荜澄茄【捣末】
　　葛花【三种俱能解酒毒】
　　解饮食百毒【觉得心中异常烦闷作胀作疼者】
　　苦参【捣汁蚀之吐出食物即解】
　　解中禽鸟鱼鼈等毒
　　五倍子　白矾【各等分水调服】　后五种俱可解
　　马鞭【捣汁服】　大黄【一钱煎汤服】　生芦根【捣汁服】
　　朴硝【一钱水调服】　橘皮【煎汤服】
　　解中螃蟹毒
　　生藕【捣汁服】　亁蒜蒲【捣汁服】　紫苏【浓煎汤服】
　　又方食冬瓜甚妙
　　解中食斑鸠过多毒
　　生扁豆【为末温汤调服】　葛粉【水调服】生田螺肉【捣汁服】
　　解中鸟兽中箭药死者毒【用大豆煮汁入盐少许服之效】
　　解中狗肉毒　杏仁【三两连皮研温汤调服吐出为妙】
　　解中牛肉毒　猪牙【烧灰水调服有服之生疔疮者用菊花根水煎服以菖蒲研烂酒调服取汗效】
　　解中驴马肉毒　生芦根【捣汁服再用根煎汤洗浴效】
　　解中鸡子毒　米醋【饮三四口即解】
　　解中食鸭毒　糯米淘泔水【温热服一二盏效】
　　解中六畜毒　壁泥【水调服】　白扁豆【烧灰】
　　黄栢【末共用水调服】
　　解中食花椒毒【即时气闷欲絶以冷水一碗即解】
　　解中菓菜毒
　　甘草苋母铅粉【等分水调服】　童便【一二服盏亦解】
　　解中野芋毒【上浆水解】　毒【皮煎汤盐少许服】　柑子毒【柑皮煎汤下盐少许服】
　　解中诸物毒【用白矾一钱细茶一钱并水调服以吐出为妙】
　　四方珍异药品治病人多不见即见亦不知治法揭开于左以便取用
　　锦地萝形如橄榄更大周身皱纹治中食毒嚼一二钱吞下痈疽发背未成毒者水调涂上即散病者先嚼一二钱酒吞下方涂药上
　　勾金皮　治无名恶毒醋磨涂毒肿即消牙痛以皮塞牙缝中即定又治咽喉乳窝每用三五厘细嚼咽下
　　乜金藤　性温无毒之物治男女中疯痰迷心窍半身不遂左瘫右焕不省人事痰涎上壅攻心作咽用一钱白汤磨下神效小儿急慢惊风大者五分小一二分白汤磨下效
　　木腰子　如猪腰无二出广中用醋磨厚涂百毒肿疮即消
　　三七根　止血圣药也近日有活种闽广带回者家中亦有此种叶如野蒿花黄而小极易生鲜者采叶捣烂跌打破碎者按上立止血疼过三二日即愈又不溃烂真神草也收叶干作末亦治吐血衂血上冲者皆宜佐以治药服之其功效备开于后
　　治刀斧箭伤【血出不止者嚼少许罨上即止】
　　治妇人血崩【看年逺近研一二钱白酒调服吃后四物汤加三七五分煎服】
　　治吐血【用一钱或五分自嚼米汤下或用人参五分煎服】
　　治肠风下血【用四物汤加三五分煎服或空心用五分调酒服】
　　治杖疮瘀血【用一二钱嚼烂罨在破上再服一二钱免血攻心】
　　治产后血涌【用一二钱研细水调服即止】
　　治跌打青肿【不消者用一钱嚼细冷患处即愈】
　　治害眼【十分重者用少许水磨调防眼眶内即消】
　　治赤白痢疾【用一二钱为末米泔水调服】
　　治虎狼蛇咬【用一二钱为末酒调服嚼少许涂患处妙】
　　治受下蛊毒【先吃少许毒即返出】
　　治一切疮毒【痈疽疼不止者用一二钱为末水调涂之立效】
　　翠虵儿　形如曲鳝长可五六寸蟠旋作圏用以治疖毒痈疽良
　　香防　形如防仅长寸许出云南用治疝甚验
　　缅茄儿　用以抹眼眶去火毒又能解百毒形如大栗上有罩防如畵皮様【水磨涂治牙疼效】
　　鹿跑草　形似僵蚕粗细不一两头一委一尖长一二寸皮色淡紫中白甚不易得凡雄鹿一百雌倦弊即倒如死状雌者跑此与食食毕跃起如故防有得而服者其补益功神异常眞圣药也奈何不可得也
　　透骨草　亦逺方之物形如牛膝以之治疗热毒良马金囊　状如木内包数十子俨似松子治疗难产及横生倒养者嚼一二粒冷水下即顺神效
　　人鱼　状如兽人声四足食之治疫疠时症良
　　貘皮　身黄黑人寝其皮辟瘟邪
　　阿罗鱼　一首十身如犬吠食之疗痈疽亦可御之珠鼈　状如肺六目六足腹内有珠食之治时病鯥鱼　状如牛陆居蛇尾即死夏生食之治肿
　　蟒胆　出云南孟养巨蟒有足胆解诸毒
　　耳防　状如防兔首麋耳如犬嚼食之治不寐可御百毒
　　白鵺鸡　文首白翼黄足食之治嗌痛
　　防肉　状如貍五尾食之治瘴气
　　不死草　出柳州高一二尺状如茅食之延年可辟蝇蚊夏月置盘飡中食物不腐
　　鳞虵胆　出安南较蚺蛇胆少大磨治牙痛效春冬在水夏秋在山足下有鳞黄色者佳
　　石油　出缅甸石缝中流出臭恶不可闻色黒可涂疖毒无名恶疮效
　　神黄豆　出云南近西治痘疹未发将发时连殻焙燥用豆细研水服再无不救少者无多者减又治疮毒如前服之亦愈
　　拳黄鸡子　一名水萝卜治霍乱吐泻治疟亦效每用一钱嚼碎水饮下效
　　青鱼胆　出广中真者水磨防眼痛如神
　　山豆根　出广中者佳治咽防痛难食口中噙化即愈瓦矢实　出咱斡汗地如蒿其实食之治气疾香可辟蠧
　　卜萄　形如胡椒味极甘美痘疹隠下不发者食之即起性热之物也
　　【又考】勾金皮　治冷心气疼并疟疾俱用酒磨半分服效乜金藤　治牙疼用半分咬痛处良中毒药用半分煎汤服即解
　　元　鸟首虺尾音如水泻声佩之可以治聋
　　蚺蛇胆　廷杖者先用酒磨一钱服之不伤人即打后食之亦妙
　　袪身上生虱法　口吸北方气一口吹于笔尖冩三五寸长黄纸上敛深渊黙漆五字置之牀席衣领间可辟虱虫似有理也人身大虱以一置之台上将虱头朝北决不北行惟走三方虽百次亦不北向也此法甚合虱性
　　治五脏虫法　五脏生虫四脏皆从人身中上行易治杂用虫下行之难料理考之医秘当用水獭爪烧灰为末再加治活虫之药于每月初四十六二日肺虫上行以此日治之方效















　　遵生八牋巻十八
<子部,杂家类,杂品之属,遵生八牋>
　　钦定四库全书
　　遵生八牋卷十九
　　明　高濂　撰
　　尘外遐举牋
　　高子曰易云不事王侯高尚其事诗云皎皎白驹在彼空谷此指遁世无闷而独善其身者也士君子不得志于兼济当坚贞以全吾形保其余年而林臯自足迈徳道而不受尘鞅以乐其志外是则硁硁以类沽名嚣嚣焉心将安所用哉故余生平景仰峻徳高风神交心与而梦寐不置者上録人外高隠凡百人焉意取或隠居以求其志或去危以圗其安或曲避以守其道或庇物以全其清或遗俗避喧或审时敛迹大或轻天下而细万物小或安苦节而甘贱贫扇箕山之风鼓洪厓之志侃侃高论风教后人者咸録以尚友千古俾后之隠草莽者当知甘心畆而道不可以斯须去身憔悴江潭而行不可使靡焉同俗杖履山水歌咏琴书放浪形骸狎玩鱼鸟出虽局于一时而处则蹈彼千仞如是则心无所营而神清气朗物无容扰而志逸身闲养夀怡生道岂外是余録是编而牋曰尘外遐举
　　披衣　【余録虽始自披衣如高士传名次其中増损更多悉从诸史并杂集彚选叅入然非
　　道德贞纯言行卓絶玉辉氷洁岳峙川渟者悉迸不録观者当自得之】
　　披衣尧时人也尧之师曰许由许由之师曰齧缺问道乎披衣披衣曰若正汝形一汝视天和将至摄汝知一汝度神将来舍德将为汝美道将为汝居汝瞳焉如新生之犊而无求其故言未卒齧缺睡寐披衣大悦行歌去之曰形若槁骸心若死灰真其实知不以故自持媒媒晦晦无心而不可与谋彼何人哉
　　王倪
　　王倪问道焉齧缺曰子知物之所同是乎曰吾恶乎知之子知子之所不知邪曰吾恶乎知之然则物无知邪曰吾恶乎知之虽然尝试言之庸讵知吾所谓知之非不知邪庸讵知吾所谓不知之非知邪且吾尝试问乎汝民湿寝则腰疾偏死防然乎哉木处则惴栗恂惧猨猴然乎哉三者孰知正处民食刍豢麋鹿食荐蝍且甘带鸱鸦耆防四者孰知正味猨猵狙以为雌麋与鹿交防与鱼游毛嫱丽姬人之所美也鱼见之深入鸟见之高飞麋鹿见之决骤四者孰知天下之正色哉自我观之仁义之端是非之涂樊然殽乱吾恶能知其辩齧缺曰子不知利害则至人固不知利害乎王倪曰至人神矣大泽焚而不能热河汉沍而不能寒疾雷破山风振海而不能惊若然者乘云气骑日月而游乎四海之外死生无变于已而况利害之端乎
　　巢父
　　巢父者尧时隠人也山居不营世利年老以树为巢而寝其上故时人号曰巢父尧之让许由也由以告巢父巢父曰汝何不隠汝形藏汝光若非吾友也击其膺而下之由怅然不自得乃过清泠之水洗其耳拭其目曰向闻贪言负吾之友矣遂去终身不相见
　　许由
　　许由字武仲阳城槐里人也为人据义履方邪席不坐邪饍不食后隠于沛泽之中尧让天下于许由曰日月出矣而爝火不息其于光也不亦难乎时雨降矣而犹浸灌其于泽也不亦劳乎夫子立而天下治而我犹尸之吾自视缺然请致天下许由曰子治天下天下既已治也而我犹代子吾将为名乎名者实之宾也吾将为宾乎鹪鹩巢于深林不过一枝鼹防饮河不过满腹归休乎君子无所用天下为庖人虽不治庖尸祝不越樽俎而代之矣不受而逃去齧缺遇许由曰子将奚之曰将逃尧曰奚谓邪曰夫尧知贤人之利天下也而不知其贼天下也夫唯外乎贤者知之矣由于是遁耕于中岳颍水之阳箕山之下终身无经天下色尧又召为九州长由不欲闻之洗耳于颍水滨时其友巢父牵犊欲饮之见由洗耳问其故对曰尧欲召我为九州长恶闻其声是故洗耳巢父曰子若处高岸深谷人道不通谁能见子子故浮游欲闻求其名誉汚吾犊口牵犊上流饮之许由没葬箕山之巅亦名许由山在阳城之南十余里尧因就其墓号曰箕山公神以配食五岳世世奉祀至今不絶也
　　善卷
　　善巻者古之贤人也尧闻得道乃北靣师之及尧受终之后舜又以天下让卷卷曰昔唐氏之有天下不教而民从之不赏而民劝之天下均平百姓安静不知怨不知喜今子盛为衣裳之服以民目繁调五音之声以乱民耳丕作皇韶之乐以愚民心天下之乱从此始矣吾虽为之其何益乎予立于宇宙之中冬衣皮毛夏衣絺葛春耕种形足以劳动秋収敛身足以休食日出而作日入而息逍遥于天地之间而心意自得吾何以天下为哉悲夫子之不知予也遂不受去入深山不知其处
　　壤父
　　壤父者尧时人也帝尧之世天下太和百姓无事壤父年八十余而击壤于道中观者曰大哉帝之徳也壤父曰吾日出而作日入而息凿井而饮耕田而食帝何徳于我哉
　　蒲衣子
　　蒲衣子者舜时贤人也年八嵗而舜师之齧缺问于王倪四问而四不知齧缺因跃而大喜行以告蒲衣子蒲衣子曰而乃今知之乎有虞氏不及泰氏有虞氏其犹藏仁以要人亦得人矣而未始出于非人泰氏其卧徐徐其觉于于一以已为马一以已为牛其知情信其徳甚真而未始入于非人也后舜让天下于蒲衣子蒲衣子不受而去莫知所终
　　小臣稷
　　小臣稷者齐人也抗厉希古桓公凡三往而不得见公叹曰吾闻布衣之士不轻爵禄则无以助万乘之主万乘之主不好仁义则无以下布衣之士于是五往乃得见焉桓公以此能致士为五霸之长
　　商容
　　商容不知何许人也有疾老子曰先生无遗教以告弟子乎容曰将语子过故乡而下车知之乎老子曰非谓不忘故耶容曰过乔木而趋知之乎老子曰非谓其敬老耶容张口曰吾舌存乎曰存曰吾齿存乎曰亡知之乎老子曰非谓其刚亡而弱存乎容曰嘻天下事尽矣
　　庚桑楚
　　庚桑楚者楚人也老弟子偏得老之道遂卜居畏垒之山其居三年畏垒大壤畏垒之民相与言曰庚桑子之始来吾洒然异之今吾日计之而不足嵗计之而有余庻几其圣人乎子胡不相与尸而祝之社而稷之乎庚桑子闻之南面而不释然弟子异之庚桑子曰弟子何异于予夫春风发而百草生正得秋而万寳成夫春与秋岂无得而然哉天道已行矣吾闻至人尸居环堵之室而百姓猖狂不知所如往今以畏垒之细民而窃窃焉欲俎豆予于贤人之间我其杓之邪吾是以不释于老之言
　　老莱子
　　老莱子者楚人也当时世乱逃世耕于防山之阳莞葭为墙蓬蒿为室枝木为牀蓍艾为席饮水食菽垦山播种人或言于楚王王于是驾至莱子之门莱子方织畚王曰守国之政孤愿烦先生老莱子曰诺王去其妻樵还曰子许之乎老莱曰然妻曰妾闻之可食以酒肉者可随而鞭捶可拟以官禄者可随而鈇钺妾不能为人所制者妻投其畚而去老莱子亦随其妻至于江南而止曰鸟兽之毛可绩而衣其遗粒足食也仲尼尝闻其论而蹙然改容焉著书十五篇言道家之用人莫知其所终也
　　林类
　　林类者魏人也年且百嵗底春披裘拾遗穗于故畦并歌并进孔子适卫望之于野顾谓弟子曰彼叟可与言者试往讯之子贡请行逆之陇端面之而叹曰先生曽不悔乎而行歌拾穗林类行不留歌不辍子贡叩之不已乃仰而应曰吾何悔邪子贡曰先生少不勤行长不竞时老无妻子死期将至亦有何乐而行歌乎林类曰少不勤行长不竞时故能夀若此老无妻子死期将至故能乐若此子贡曰夀者人之情死者人之恶子以死为乐何也林类曰死之与生一往一返故死于是者安知不生于彼故吾知其不相若矣吾又安知营营而求生非惑乎亦又安知吾今之死不愈昔之生乎子贡闻之不喻其意还以告夫子夫子曰吾知其可与言果然
　　荣啓期
　　荣啓期者不知何许人也鹿裘带索鼔琴而歌孔子游于泰山见而问之曰先生何乐也对曰吾乐甚多天生万物唯人为贵吾得为人矣是一乐也男女之别男尊女卑故以男为贵吾既得为男矣是二乐也人生有不见日月不免襁褓者吾既已行年九十矣是三乐也贫者士之常也死者民之终也居常以待终何不乐也
　　荷蒉
　　荷蒉者卫人也避乱不仕自匿姓名孔子击磬于卫时荷蒉过孔氏之门曰有心哉击磬乎既而曰硁硁乎莫已知也斯已而已矣深则厉浅则揭孔子闻之曰果哉末之难矣
　　长沮桀溺
　　长沮桀溺者不知何许人也耦而耕孔子过之使子路问津焉长沮曰夫执舆者为谁子路曰是孔子曰是鲁孔丘欤曰是也是知津矣问于桀溺曰子为谁曰为仲由曰是鲁孔丘之徒欤对曰然曰滔滔者天下皆是也而谁以易之且而与其从避人之士也岂若从避世之士哉耰而不辍子路以告孔子孔子怃然曰鸟兽不可与同羣吾非斯人之徒与而谁与天下有道丘不与易也
　　陆通
　　陆通字接舆楚人也好养性躬耕以为食楚昭王时通见楚政无常乃佯狂不仕故时人谓之楚狂孔子适楚楚狂接舆游其门曰鳯兮鳯兮何如徳之衰也来世不可待往世不可追也天下有道圣人成焉天下无道圣人生焉方今之时仅免刑焉福轻乎羽莫之知载祸重乎地莫之知避已乎已乎临人以徳殆乎殆乎画地而趋迷阳迷阳无伤吾行吾行郤曲无伤吾足山木自冦也膏火自煎也桂可食故伐之漆可用故割之人皆知有用之用而莫知无用之用也孔子下车欲与之言趋而避之不得与之言楚王闻陆通贤遣使者持金百镒车马二驷往聘通曰王请先生治江南通笑而不应使者去妻从市来曰先生少而为义岂老违之哉门外车迹何深也妾闻义士非礼不动妾事先生躬耕以自食亲绩以为衣食饱衣暖其乐自足矣不如去之于是夫负釡甑妻戴絍器变名易姓游诸名山食桂栌实服黄菁子隠蜀峨眉山夀数百年俗传以为仙云
　　曽参
　　曽参字子舆南武城人也不仕而游居于卫緼袍无表顔色肿哙手足胼胝三日不举火十年不制衣正冠而缨絶捉襟而肘见纳履而踵决曵縰而歌天子不得臣诸侯不得友鲁哀公贤之致邑焉参辞不受曰吾闻受人者常畏人与人者常骄人纵君不我骄我岂无畏乎终不受后卒于鲁
　　顔回
　　顔回字子渊鲁人也孔子弟子贫而乐道退居陋巷曲肱而寝孔子曰囘来家贫居卑胡不仕乎囘对曰不愿仕囘有郭外之田五十畆足以给饘粥郭内之圃十畆足以为丝麻鼓宫商之音足以自娱习所闻于夫子足以自乐囘何仕焉孔子愀然变容曰善哉囘之意也
　　原宪
　　原宪字子思宋人也孔子弟子居鲁环堵之室茨以生草蓬户不完桑以为枢而瓮牖二室褐以为塞上漏下湿匡坐而弹琴子贡相卫结驷连骑排藜藿入穷闾巷不容轩来见原宪原宪韦冠纵履杖藜而应门子贡曰嘻先生何病也宪应之曰宪闻之无财谓之贫学道而不能行谓之病若宪贫也非病也夫希世而行此周而友学以为人教以为已仁义之慝车马之餙宪不忍为也子贡逡廵而有惭色终身耻其言之过也
　　汉隂丈人
　　汉隂丈人者楚人也子贡适楚过汉隂见丈人为圃入井抱瓮而灌用力甚多而见功寡子贡曰有机于此后重前轻挈水若抽其名为橰用力寡而见功多丈人作色而笑曰闻之吾师有机械者必有机事有机事者必有机心机心存于胸中则纯白不备纯白不备则神生不定神生不定者道之所不载也吾非不知羞而不为也子贡愕然慙俯而不对有间丈人曰子奚为者邪曰孔丘之徒也丈人曰子非夫博学以拟圣智独歌以卖名声于天下乎汝方将忘汝神气堕汝形骸而何暇治天下乎子往矣勿妨吾亊子贡卑陬失色顼顼然不自得行三十里而后愈
　　壶丘子林
　　壶丘子林者郑人也道徳甚优列御防师事之初御防好游壶丘子曰御冦好游游何所好列子曰游之乐所玩无故人之游也观其所见我之游也观其所变壶丘子曰御冦之游固与人同而曰固与人异凡所见亦恒见其变玩彼物之无物不知我亦无故务外游不知务内观外游者求备于物内观者取足于身取足于身游之至也求备于物游之不至也于是列子自以为不知游将终身不出居郑圃四十年人无识者
　　老商氏
　　老商氏者不知何许人也列御冦师焉兼友伯高子而进于其道尹生闻之从列子居数月不省舍因间请蕲其术者十反而十不告尹生怼而请辞列子又不命尹生退数月意不已又往从之列子曰女何去来之频尹生曰曩章戴有请于子子不我告固有憾于子今复脱然是以又来列子曰曩吾以汝为逹今汝之鄙至此乎姬将告汝所学于夫子者矣自吾之学也三年之后心不敢念是非口不敢言利害始得老商一盼而已五年之后心庚念是非口庚言利害老商始一解言而笑七年之后从心之所念庚无是非从口之所言庚无利害老商始引吾并席而坐今汝居先生之门曽未洽时履虚乗风其可得乎
　　列御冦
　　列御冦者郑人也隠居不仕郑穆公时子阳为相专任刑法列御冦乃絶迹穷巷面有饥色或告子阳曰列御冦盖有道之士也居君之国而穷君无乃为不好士乎子阳闻而悟使官载粟数十乘而与之御冦出见使者再拜而辞之入见其妻妻望之而拊心曰妾闻为有道之妻子皆得佚乐今有饥色君过而遗先生食先生不受岂非命也哉御冦笑曰君非自知我也以人之言而遗我粟至其罪我也又且以人之言此吾所以不受也居一年郑人杀子阳其党皆死御冦安然独全终身不仕著书八篇言道家之意号曰列子
　　庄周
　　庄周者宋之防人也少学老子为防县漆园吏遂遗世自放不仕王公大人皆不得而器之楚威王使大夫以百金聘周周方钓于濮水之上持竿不顾曰吾闻楚有神死二千嵗矣巾笥而藏之于庙堂之上此寜无为留骨而贵乎寜生曵尾涂中乎大夫曰寜掉尾涂中耳庄子曰往矣吾方掉尾于涂中或又以千金之币迎周为相周曰子不见郊祭之牺牛乎衣以文绣食以刍菽及其牵入太庙欲为孤豚其可得乎遂终身不仕
　　段干木
　　段干木者晋人也少贫且贱心志不遂乃治清节游西河师事卜子夏与田子方李克翟璜吴起等居于魏皆为将唯干木守道不仕魏文侯欲见就造其门段干木逾墙而避文侯文侯以客礼待之出过其庐而轼其仆问曰干木布衣也君轼其庐不已甚乎文侯曰段干木贤者也不移势利懐君子之道隠处穷巷声驰千里吾敢不轼乎干木先乎德寡人先乎势干木富乎义寡人富乎财势不若徳贵财不若义高又请为相不肯后毕已固请见与语文侯立倦不敢息夫文侯名过齐桓公者盖能尊段干木敬卜子夏友田子方故也
　　公仪潜
　　公仪潜者鲁人也与子思为友穆公因子思而致命欲以为相子思曰公仪子此所以不至也君莫饥渴待贤纳用其谋虽蔬食饮水伋亦愿在下风如以高官厚防为钓饵而无信用之心公仪子智若鲁者可也不尔则不逾君之庭且臣不佞又不能为君操竿下钓以伤守节之士潜竟终身不屈
　　黔娄先生
　　黔娄先生者齐人也修身清节不求进于诸侯鲁恭公闻其贤遣使致礼赐粟三千钟欲以为相辞不受齐王又礼之以黄金百斤聘为卿又不就著书四篇言道家之务号黔娄子终身不屈以夀终
　　陈仲子
　　陈仲子者齐人也其兄戴为齐卿食防万钟仲子以为不义将妻子适楚居于陵自谓于陵仲子穷不茍求不义之食不食遭嵗饥乏粮三日乃匍匐而食井上李实之虫者三咽而能视身自织履妻擘纑以易衣食楚王闻其贤欲以为相遣使持金百镒至于陵聘仲子仲子入谓妻曰楚王欲以我为相今日为相明日结驷连骑食方丈于前其可乎妻曰夫子左琴右书乐在其中矣结驷连骑所安不过容膝食方丈于前所甘不过一肉今以容膝之安一肉之味而懐楚国之忧乱世多害恐先生不保命也于是出谢使者遂相与逃去为人灌园
　　渔父
　　渔父者楚人也楚乱乃匿名隠钓于江滨楚顷襄王时屈原为三闾大夫名显于诸侯为上官靳尚所谮王怒放之江滨被髪行吟于泽畔渔父见而问之曰子非三闾大夫欤何故至斯原曰举世混浊而我独清众人皆醉而我独醒是以见放渔父曰夫圣人不凝滞于万物故能与世推移举世混浊何不扬其波汩其泥众人皆醉何不餔其糟歠其醨何故懐瑾握瑜自令放为乃歌曰沧浪之水清可以濯吾缨沧浪之水浊可以濯吾足遂去深山自闭匿人莫知焉
　　四皓
　　四皓者皆河内轵人也或在汲一曰东园公二曰甪里先生三曰绮里季四曰夏黄公皆修道洁已非义不动秦始皇时见秦政虐乃退入蓝田山而作歌曰莫莫高山深谷逶迤郁郁紫芝可以疗饥唐虞世逺吾将何归驷马高盖其忧甚大富贵之畏人不如贫贱之肆志乃共入商雒隠地肺山以待天下定及秦败汉高闻而徴之不至深自匿终南山不能屈已
　　黄石公
　　黄石公者下邳人也遭秦乱自隠姓名时人莫知者初张良易姓为长自匿下邳歩游沂水圯上与黄石公相遇未谒黄石公故坠履圯下顾谓良曰孺子取履良素不知诈愕然欲殴之为其老人也强忍下取履因跪进焉公以足受笑而去良殊惊公行里所还谓良曰孺子可教也后五日平明与我期此良愈怪之复跪曰诺五日平旦良往公怒曰与老人期何后又后五日早会良鸡鸣往公又先在复怒曰何后也后五日早防良夜半往有顷公亦至喜曰当如是乃出一编书与良曰读是则为王者师矣后十三年孺子见济北谷城山下黄石即我矣遂去不见
　　鲁二徴士
　　鲁二徴士者皆鲁人也髙祖定天下即皇帝位博士叔孙通白徴鲁诸儒三十余人欲定汉仪礼二士独不肯行骂通曰天下初定死者未葬伤者未起而欲起礼乐礼乐所由起百年之德而后可举吾不忍为公所为公所为不合古吾不行公往矣无污我通不败致而去
　　田何
　　田何字子庄齐人也自孔子授易五传至何及秦禁学以易为卜筮之书独不禁故何传之不绝汉兴田何以齐诸田徙杜陵号曰杜田生以易受弟子东武王同子仲洛阳周王孙丁寛齐服生等皆显当世惠帝时何年老家贫守道不仕帝亲幸其庐以受业终为易者宗
　　披裘公
　　披裘公者吴人也延陵季子出游见道中遗金顾而覩之与公曰取彼金公披鏕瞠目拂手而言曰何子居之高而视之卑吾披裘而负新岂取遗金者哉季子大惊既□而问其姓名曰何足语姓名
　　刘驎之
　　晋刘驎之字子骥桓冲到其家驎之于树条桑使者致命驎之曰使君既枉驾光临宜先诸家君冲闻大愧乃造其父驎之被短褐与冲话言父使驎之自持浊酒蔬菜供宾冲命厨人代之父曰若使从者代非野人之意也冲请驎之为长史固辞
　　江上渔父
　　江上有一渔父乘船知伍胥奔吴急乃渡之胥既渡解劒值百金与父父曰楚国之法得伍胥者爵执珪岂徒百金劒邪不受一笑刺舟而去
　　安丘望之
　　望之少恬静不求仕进号安丘丈人成帝欲见不得以其道徳深重常师事焉望之不以见重为高日愈损退为巫医于民间着老子章句
　　胡宿
　　胡宿字武平气宇高爽议论清新仁恕诚慤出于自然平生守道不以进退为意在文馆二十余年语后进曰富贵贫贱莫不有命士人当修已俟命毋为造物所嗤
　　朱桃椎
　　朱桃椎成都人淡薄絶俗被裘曵索结庐山中常织芒履置道上见者曰此居士履也以米茗置其处易之
　　吴隠之
　　吴隠之字处黙介立有清操日晏饫菽儋石无储与韩康伯隣居康伯母殷氏也谓康伯曰汝掌铨衡必举此辈后为广州刺史酌贪泉诗曰古人云此水一防懐千金试使夷齐饮终当不易心及归妻刘氏赍沉香一片隠之见之即投之于湖
　　杜林
　　杜林字伯山博洽多闻时称通儒初客河西拘于隗嚣而不屈节弟成卒嚣听其持丧归而遣刺客杨贤遮杀之贤见林身推鹿车自载弟丧叹曰我虽小人何忍杀义士因亡去
　　管寜
　　管寜字幼安少与华歆同席读书门外有乘轩者过歆弃书遽往观之寜耻之而割席曰子非吾友也又尝与歆共锄菜地遇金寜挥锄不顾歆则捉而掷之汉魏之际居辽东二十年匿畏藏光喜遯养浩魏明帝安车蒲轮束帛加璧聘之寜不受家贫好学一藜床五十年当膝处皆穿
　　赵抃
　　赵抃字阅道气宇清逸人不见其喜愠自号知非子宋至和中为侍御史弹劾不避贵戚京师号为铁面御史初任成都以一琴一鹤自随及其再任屏去琴鹤止有苍头执事公平生日所为事夜必衣冠露香拜首告天若不可告者不敢为也元丰初告老退居于衢有溪石松竹之胜与山僧野老游不复有轩冕志矣故其诗曰轩外长溪溪外山卷帘空旷水云间高斋有问如何答清夜安眠白昼闲
　　夏统
　　夏统字仲御会稽人隠身不仕母病笃诣洛市药会上已洛中王公并至浮桥车乘如云统视之蔑如也贾充引船与语其应如响劝之仕俛而不答充曰卿能作乡土地间曲乎曰昔曹娥投水国人哀之为作河女之章伍子胥以忠投海国人哀之为作小海唱今欲歌之于是以足扣舷引声清激大风应至云雨交集充令妓女盛服绕船三匝统危坐如故若无所闻充怅然曰此吴儿木膓石心也
　　元徳秀
　　徳秀号鲁山房琯叹曰见紫芝眉宇使人名利之心都尽天下高其行缃帙满架柴车而行卒惟枕履箪瓢而已生六十未尝见女色焉
　　裴休
　　裴休字公美兄弟皆塾昼诵经夜著书终年不出户有餽鹿者诸生共荐之休不食曰蔬食犹不足今一啖肉后何以继
　　裴坦
　　裴坦性简俭其子娶杨収女器用皆犀玉坦命持去曰殃我家矣
　　顔含
　　顔含字都有操行郭璞过含欲为之筮含曰年在天位在人修已而天不与者命也守道而人不知者性也自有性命无劳蓍
　　裘万顷
　　裘万顷字元量不乐仕进以荐者召为司直在朝赋诗云新筑书堂壁未干马蹄催我上长安儿时只道为官好老去方知行路难千里闗山千里念一畨风雨一畨寒何如静坐茅檐下翠竹苍梧仔细看遂促归
　　范式
　　范式字巨卿张劭字元伯二人相友善劭卒式梦劭呼曰巨卿吾以某日某时死矣子能为我一及于葬乎式即驰赴未至而丧已发将至圹柩不肯进其母抚之曰元伯岂有望耶移时见有素车白马号哭而前其母曰必巨卿也式因执绋引柩乃前
　　郭延卿
　　郭延卿者西京人也少与张文定公吕文穆公游以文行称于乡闾张吕作相更荐之延卿不就葺幽亭艺花木自娱足迹不及城市年八十余钱文僖惟演时留守西京通判谢綘掌书记尹洙推官欧阳修皆一时闻人也一日惟演率僚属出郭往游去其居一里许屏骑从访之不告以名氏延卿欣然接之道服对谈而已延卿笑曰陋居罕有过从而平日所见之人亦无诸君者老夫甚惬愿少留花下小酌于是以陶尊果防以进惟演喜其野逸为满引不辞既而吏揖于前报曰申牌府吏牙兵已满庭中矣延卿徐曰公等何官而从吏之多若此也洙曰留守相公也延卿笑曰不圗相国肯访野人遂相与大笑又曰诸公尚能饮否惟演欣然从之盘无少加于前而谈笑自若日入辞去延卿送之门顾曰老病不能造谢希勿讶也惟演辈登车茫然自失翊日语僚属曰此真隠者也彼视富贵为何等物也叹息累日不止
　　挚峻
　　挚峻字伯陵京兆长安人也少治清节与太史令司马迁交好峻独退身修徳隠于山迁既亲贵乃以书劝峻进曰迁闻君子所贵乎道者三太上立徳其次立言其次立功伏惟伯陵材能絶人高尚其志以善厥身氷清玉洁不以细行荷累其名固已贵矣然未尽太上之所由也愿先生少致意焉峻报书曰峻闻古之君子料能而行度徳而处故悔恡去其身利不可以虚受名不可以茍得汉兴以来帝王之道于斯始显能者见利不肖者自屏亦其时也周易大君有命小人勿用徒欲偃仰从容以游余齿耳峻之守节不移如此迁居太史官为李陵游説下腐刑果以悔恡被辱峻遂高尚不仕卒于人立祠号曰居士世奉祀之不絶
　　成公
　　成公成帝时人自隠姓名常诵经不交世利时人号曰成公成帝出游问之成公不屈节上曰朕能富贵人能杀人子何逆朕成公曰陛下能贵人臣能不受陛下之官陛卞能富人臣能不受陛下之禄陛下能杀人臣能不犯陛下之法上不能折使郎二人就受政事十二篇
　　宋胜之
　　宋胜之者南阳安众人也少孤年五嵗失父母居于谷城聚中孝慕甚笃聚中化之少长有礼胜之毎行见老人担负辄以身代之猎得禽兽尝分肉与有亲者贫依娣居数嵗乃至长安受易通明以信义见称从兄褒为东平内史遣使召之胜之曰众人所乐者非胜之愿也乃去游太原从郇越牧羊以琴书目娱丞相孔光闻而就太原辟之不至元始三年病卒于太原
　　张仲蔚
　　张仲蔚者平陵人也与同郡魏景卿俱修道德隠身不仕明天官博物善属文好诗赋常居穷素所处蓬蒿没人闭门养性不治荣名时人莫识唯刘龚知之
　　严遵
　　严遵字君平蜀人也隠居不仕常卖卜于成都市日得百钱以自给卜讫则闭肆下帘以著书为事扬雄少从之游屡称其徳李强为益州牧喜曰吾得君平为从事足矣雄曰君可备礼与相见其人不可屈也王鳯请交不许蜀有富人罗冲者问君平曰君何以不仕君平曰无以自发冲为君平具车马衣粮君平曰吾病耳非不足也我有余而子不足奈何以不足奉有余冲曰吾有万金子无担石乃云有余不亦谬乎君平曰不然吾前宿子家人定而役未息昼夜汲汲未尝有足今我以卜为业不下牀而钱自至犹余数百尘埃厚寸不知所用此非我有余而子不足邪冲大慙君平叹曰益我赀者损我神生我名者杀我身故不仕也时人服之
　　彭城老父
　　彭城老父者楚之隠人也见汉室衰乃自隠修道不治名利至年九十余王莽时徴故光禄大夫龚胜欲为太子师友祭酒耻事二姓莽迫之胜遂不食而死莽使者及郡守以下会敛者数百人老父痛胜以名致祸乃独入哭胜甚悲既而曰嗟乎薰以香自烧膏以明自销龚先生竟夭天年非吾徒也哭毕而趋出众莫知其谁也
　　向长
　　向长字子平河内朝歌人也隠居不仕性尚中和好通老易贫无资食好事者更馈焉受之取足而反其余王莽大司空王邑辟之连年乃至欲荐之于芥固辞乃止潜隠于家读易至损益卦喟然叹曰吾已知富不如贫贵不如贱但未知死何如生耳建武中男女娶嫁既毕勅断家事勿相闗当如我死也于是遂肆意与同好北海禽庆俱游五岳名山不知所终
　　严光
　　严光字子陵会稽余姚人也少有高名同光武游学及帝即位光乃变易姓名隠逝不见帝思其贤乃物色求之后齐国上言有一男子披羊裘钓泽中帝疑光也乃遣安车纁聘之三反而后至车驾即日幸其馆光卧不起帝即卧所抚其腹曰咄咄子陵不可相助为理邪光又眠不应良乆乃张目而言曰昔唐尧着徳巢父洗耳士故有志何至相迫乎帝曰子陵我竟不能下汝邪于是升舆叹息而去复引光入论道旧故相对累日因共偃卧除为谏议大夫不屈乃耕于富春山后人名其钓处为严陵瀬焉建武十七年复特徴不至年八十终于家
　　东海隠者
　　东海隠者不知何许人也汉故司直王良之友建武中良以清节徴用歴位至一年复还通友不肯见而让之曰不有忠信竒谋而取大位自知无徳曷为致此而复遽去何往来屑屑不惮烦也遂距良终身不纳论者高之
　　梁鸿
　　梁鸿字伯鸾扶风平陵人也遭乱世受业太学博览不为章句学毕乃牧豕上林苑中会误遗火延及他舍鸿乃寻所烧者问所失去悉以豕偿之其主犹以为少及又以身居作执勤不懈隣家耆老见鸿非庸人乃共责让主人而称鸿长者于是始敬异焉悉还其家鸿不受而去归乡里执家慕其高节乃欲女之鸿并絶不娶同县孟氏有女状丑择对不嫁父母问其故女曰欲得贤如梁伯鸾者鸿闻而聘之及嫁始以装餙入门七日而鸿不答妻乃下请鸿曰吾欲裘褐之人可与俱隠深山者尔今乃衣绮缟傅粉墨岂鸿所愿哉妻曰以观夫子之志耳妾自有隠居之服乃更为四椎髻着布衣操作而前鸿大喜曰此真梁鸿妻也能奉我矣字之曰德曜孟光居有顷乃共入覇陵山中以耕织为业咏诗书弹琴以自娱仰慕前世高士而为四皓以来二十四人作颂因东出闗过京师作五噫之歌肃宗求鸿不得乃易姓运期名燿字侯光与妻子居齐鲁之间有顷又去适吴居臯伯通庑下为人赁舂每归妻为具食举案齐眉伯通察而异之乃方舍于家鸿潜闭著书十余篇疾且告主人曰昔延陵季子葬于嬴博之间不归乡里慎勿令我子持丧归去及卒伯通等为求葬地于吴要离冡傍
　　高恢
　　高恢字伯逹京兆人也少治老子经恬虚不营世务与梁鸿善隠于华隂山中及鸿东游思恢作诗曰鸟嘤嘤兮友之期念高子兮仆懐思想念恢兮爰集兹二人遂不复相见恢亦高抗匿耀终身不仕焉
　　韩康
　　韩康字伯休京兆霸陵人也常游名山采药卖于长安市中口不二价者二十余年时有女子买药于康怒康守价乃曰公是韩伯休邪乃不二价乎康叹曰我欲避名今区区女子皆知有我何用药为遂遯入霸陵山中博士公车连徴不至桓帝时乃备纁安车以聘之使者奉诏造康康不得已乃佯许诺辞安车自乘柴车冐晨先发至亭亭长以韩徴君当过方发人牛修道桥及见康柴车幅巾以为田叟也使夺其牛即释驾与之有顷使者至知之欲奏杀亭长康曰老子与之非夺也亭长何罪乃止康因中路逃去以夀考终
　　台佟
　　台佟字孝威魏郡邺人也不仕隠武安山中峰凿穴而居采药自建业初中州辟不就魏郡刺史执枣栗为贽见佟语良乆刺史曰孝威居身如此甚苦如何佟曰佟幸得保终正性存神养和不屏营于世事以劳其精除可欲之志恬淡自得不苦也如明使君绥抚牧养夕惕匪忒反不苦邪遂去隠逸终身不见
　　丘防
　　丘防字季春扶风人也少有大材自谓无伍傲世不与俗人为羣郡守召始见曰明府欲臣防邪友防邪师防邪明府所以尊宠人者极于功曹所以荣禄人者已于孝亷一极一已皆防所不用也郡守异之遂不敢屈
　　矫慎
　　矫慎字仲彦扶风茂陵人也少慕松乔导引之术隠遯山谷与南郡太守马融并州刺史苏章乡里并时然二人纯逺不及慎也汝南吴苍甚重之因遣书以观其志曰盖闻黄老之言乘虚入藏身逺遁亦有理国养人施于为政至如登山絶迹神不着其证人不覩其验吾从先生欲其可者于意何如昔伊尹不懐道以待尧舜之君方今明明四海开辟巢许无为箕山夷齐悔入首阳足下审能骑龙弄鳯翔嬉云间者亦非狐兎燕雀所敢谋也慎不答年七十余竟不肯娶后忽归家自言死日及期果卒后人有见慎于炖煌者故前世异之或云神仙焉慎同郡马瑶隠于汧山以兎罝为事所居俗化百姓美之号马牧先生焉
　　法真
　　法真字高卿扶风郿人也学无常家博通内外圗典闗西号为大儒弟子自逺而负笈尝数百人真性恬静寡欲不渉人间事太守请见之真乃幅巾诣谒太守曰昔鲁哀公虽为不肖而仲尼称臣太守虚薄欲以功曹相屈光赞本朝何如真曰以明府见待有礼故敢自同宾末若欲吏之真将在北山之北南山之南矣太守戄然不敢复言凡辟公府贤良皆不就同郡田羽荐真曰处士法真体兼四业学穷典奥幽居恬泊乐以忘忧将蹈老氏之高踪不为纁屈也臣愿圣朝就加衮职必能唱清庙之歌致来仪之鳯矣会顺帝西廵羽又荐之帝虚心欲致前后四徴真曰吾既不能遁形逺世岂饮洗耳之水哉遂深自隠絶终不降屈友人郭正称之曰法真名可得闻身难得见逃名而名我随避名而名我追可谓百世之师者矣乃共刋石颂之号曰徳先生年八十九中平五年以夀终
　　汉滨老父
　　汉滨老父者不知何许人也桓帝延熹中幸竟陵过云梦临沔水百姓莫不观者有老父独耕不辍尚书郎南阳张温异之使问曰人皆来观老父独不辍何也老父笑而不答温下道百歩自与言老父曰我野人也不逹斯语请问天下乱而立天子邪理而立天子邪立天子以役天下邪役天下以奉天子邪昔圣王宰世茅茨采椽而万人以寜今子之君劳人自纵逸游无忌吾为子羞之子何忍欲人观之乎温大慙问其姓名不告而去
　　徐穉
　　徐穉字孺子豫章南昌人也少以经行高于南州桓帝时汝南陈蕃为豫章太守因推荐穉于朝廷由是五举孝亷贤良皆不就连辟公府不诣未尝答命公薨辄身自赴吊太尉黄琼亦尝辟穉至琼薨归葬江夏穉既闻即负笈徒歩豫章三千余里至江夏琼墓前致酹而哭之后公车三徴不就以夀终
　　郭泰
　　郭泰字林宗太原人也少事父母以孝闻身长八尺余家贫郡县欲以为吏叹曰丈夫何能执鞭斗筲哉乃辞母与同县宗仲至京师从屈伯彦学春秋博治无不通又审于人物于是名著于陈梁之间歩行遇雨巾一角垫众人慕之皆故折巾角士争往从之载策盈车凡泰知之于无名之中六十余人皆言后验以母丧归徐穉来吊以生刍一束顿泰庐前而去泰曰此必南州高士徐孺子也诗不云乎生刍一束其人如玉吾不堪此喻耳
　　申屠蟠
　　申屠蟠字子龙陈留外黄人也少有名节同县缑氏女玉为父报讐外黄令梁配欲论杀玉蟠时年十五为诸生进谏曰玉之节义足以感无耻之孙激忍辱之子不遭明时尚当表旌庐墓况在清听而不加哀矜配善其言乃为谳得减死论乡人称之蟠父母卒哀毁思慕不饮酒食肉十余年遂隠居学治京氏易严氏春秋小戴礼三业先通因博贯五经兼明圗纬学无常师始与济隂王子居同在太学子居病困以身托蟠蟠即歩负其丧至济隂遇司从事于河巩之间从事义之为符传防送蟠蟠不肯投传于地而去事毕还家前后凡蒲车特徴皆不就年七十四以寿终
　　袁闳
　　袁闳字夏甫汝南人也筑室于庭中闭门不见客旦暮于室中向母礼拜虽子往亦不得见也子亦向户拜而去首不着巾身无单衣足着木履母死不列服位公车两徴不诣范滂美而称之曰隠不违亲贞不絶俗可谓至贤矣
　　姜肱
　　姜肱字伯淮彭城广戚人也家世名族兄弟三人皆孝行着闻肱年最长与二弟仲海季江同被卧甚相亲友及长各娶兄弟相爱不能相离肱习学五经兼明星纬弟子自逺方至者三千余人声重于时凡一举孝防十辟公府九举有道至孝贤良公车三徴皆不就仲季亦不应徴辟建寜二年灵帝诏徴为犍为太守肱得诏乃告其友曰吾以虚获实遂籍声价盛明之世尚不委质况今政在私门哉乃隠身遁命乘舩浮海使者追之不及再以纁聘不就即拜太中大夫又逃不受诏名振于天下年七十七卒于家
　　郑
　　郑字康成北海高密人也八世祖崇汉尚书少好学长八尺余须眉美秀姿容甚伟习孝经论语兼通京氏公羊春秋三正厯九章算术周官礼记左氏春秋大将军何进辟州郡迫胁不得已而诣进设几杖之礼以待以幅巾见进一宿而逃去公府前后十余辟并不就
　　任安
　　任安字定祖少好学隠山不营名利时人称安曰任孔子连辟不就建安中读史记鲁连传叹曰性以洁白为治情以得志为乐性治情得体道而不忧彼弃我取与时而无争遂终身不仕时人号为任徴君云
　　厐公
　　厐公者南郡襄阳人也居岘山之南未尝入城府夫妻相敬如宾荆州刺史刘表延请不能屈乃就候之曰夫保全一身孰若保全天下乎厐公笑曰鸿鹄巢于高林之上暮而得所栖鼋鼍穴于深渊之下夕而得所宿夫趣舍行止亦人之巢穴也且各得其栖宿而已天下非所保也因释耕于垄上而妻子耘于前表指而问曰先生苦居畆而不肯官禄后世何以遗子孙乎厐公曰世人皆遗之以危今独遗之以安虽所遗不同未为无所遗也表叹息而去后遂携其妻子登鹿门山因采药不反
　　焦先
　　焦先字孝然世莫知其所出也或言生汉末及魏受禅常结草为庐于河之湄独止其中冬夏袒不着衣卧不设席又无蓐以身亲土其体垢汗皆如泥滓不行人间或数日一食行不由邪径目不与女子迕视口未尝言虽有警急不与人语后野火烧其庐先因露寝遭冬雪大至先袒卧不移人以为死就视如故后百余嵗卒
　　陶濳
　　陶濳字渊明或云字深明名元亮浔阳柴桑人晋大司马侃之曾孙也少有高趣宅边有五栁树故尝着五栁先生传云先生不知何许人不详姓字闲静少言不慕荣利好读书不求甚解毎有防意欣然忘食性嗜酒而家贫不能恒得亲旧知其如此或置酒招之造饮辄尽期在必醉既醉而退曾不恡情去留环堵萧然不蔽风日短褐穿结箪瓢屡空晏如也常着文章自娱颇示已志忘懐得失以此自终其自序如此葢以自况时人谓之实録义熙末徴为著作佐郎不就江州刺史王欲识之不能致也濳尝往庐山令濳故人厐通之持酒具于半道栗里要之濳有脚疾使一门生二儿举篮轝及至欣然便共饮酌俄顷至亦无忤也先是顔延之为刘栁后军功曹在浔阳与濳情欵后为始安郡经过濳每往必酣饮至醉欲要延之一坐弥日不得延之临去留二万钱与濳濳悉送酒家稍就取酒尝九月九日无酒出宅边菊丛中坐乆之逢送酒至即便就酌醉而后归濳不解音声而畜素琴一张每有酒适辄抚弄以寄其意贵贱造之者有酒辄设濳若先醉便语客我醉欲眠卿可去其真率如此郡将候濳逢其酒熟取头上葛巾漉酒毕还复着之
　　宗炳
　　字少文南阳人也武帝辟为主簿不起问其故答曰栖丘饮谷三十余年武帝善其对而止少文妙善琴书圗画精于言理每游山水往辄忘归兄臧为南平太守逼与俱还乃于江陵三湖立宅闲居无事好山水爱逺游西渉荆巫南登衡岳因结宇衡山欲懐尚平之志有疾还江陵叹曰老疾俱至名山恐难徧覩唯澄懐观道卧以游之凡所游履皆圗之于室谓之曰抚琴动操欲令众山皆响古有金石弄为诸桓所重桓氏亡其声遂絶唯少文传焉文帝遣乐师杨欢就受之
　　孔淳之
　　孔淳之字彦深鲁人居防稽剡县性好山水每有所游必穷其幽遐或旬日忘归尝游山遇沙门释法崇因留共此遂停三载法崇叹曰想人外三十年矣今乃倾盖于兹不觉老之将至也及淳之还乃不告以姓除著作佐郎太尉叅军并不就与徴士戴颙王之及王敬等共为人外之游又申以婚姻敬以女适淳之子尚遂以乌羊系所乘车辕提壶为礼至则尽欢共酌迄暮而归或怪其如此答曰固亦农夫田父之礼也时防稽太守谢方明苦要之不能致使谓曰茍不入吾郡何为入吾郭淳之笑曰濳游者不识其水巢栖者非辨其林飞沈所至何问其主终不肯往元嘉初复徴为散骑侍郎乃逃于上虞县界家人莫知所在
　　陶景
　　陶景字通明秣陵人也幼有异操年四五嵗恒以荻为笔画灰中学书至十嵗得葛洪神仙传昼夜硏寻便有养生之志谓人曰仰青云覩白日不觉为逺矣神仪明秀朗目疎眉细形长额耸耳右膝有数十黒子作七星又读书万余卷一事不知以为深耻善琴棋工草朝请虽在朱门闭影不交外物唯以披阅为务朝仪故事多所取焉家贫求宰县不遂永明十年脱朝服挂神武门上表辞禄诏许之赐以束帛敕所在月给茯苓五斤白宻二升以供服饵之需景为人圆通谦谨出处防心如明镜遇物便了言无烦舛有亦随觉永元初更筑三层楼景处其上弟子居其中宾客至其下与物遂絶唯一家僮得至其所本便马善射晩皆不为唯听吹笙而已物爱松风庭院皆植松每闻其响欣然为乐有时独游泉石望见者以为仙人性好著述尚竒异顾惜光景老而弥笃尤明隂阳五行风角星算山川地理方圆产物医术本草所着学苑百巻孝经论语集注帝代年厯本草集注效验方肘后百一方古今州郡记圗像集要及玉匮记七曜新旧术疏占合丹法式共秘宻不传及撰而未讫又十部唯弟子得闻卒年八十五諡贞白先生
　　马枢
　　马枢字要理扶风人六嵗能诵孝经论语老子及长博极经史尤善佛经及周易老子义分别转变无穷论者拱黙聼受而已纶甚嘉之寻遇侯景之乱刺史王纶举兵援台乃留书二万卷付枢枢肆志寻览殆将周徧乃喟然叹曰吾闻贵爵位者以巢由为桎梏爱山林者以伊吕为管库束名实则刍芥柱下之言翫清虚则糠粃席上之説稽之笃论亦各从其好也此求志之士望涂而息岂天之不惠高尚何山林之无闻甚乎乃隠于茅山有终焉之志陈元嘉元年文帝徴为度支尚书辞不应命枢少属乱离凡所居处盗贼不入依托者常数百家目精洞黄能视闇中物有白防一双巢其庭树驯狎櫩庑时至几案春来秋去几三十年
　　孙登
　　孙登字公和汲郡人无家属于郡北山为土窟居之好读易抚一弦琴性无恚怒人或投诸水中欲观其怒登既出便大笑尝住宜阳山有作炭人见登知非常人与语登亦不应文帝闻之使阮籍往观既见与语亦不应嵇康又从之游三年问其所圗终不答康将别谓曰先生竟无言乎登乃曰子识火乎火生而有光而不用其光果在于用光人生而有才而不用其才果在于用才故用光在乎得薪所以保其耀用才在乎识真所以全其年今子才多识寡难乎免于今之世矣子无求乎康不能用果遭非命乃作幽愤诗曰昔慙栁下今愧孙登竟不知其所终
　　董京
　　董京字威辇不知何郡人初与陇西计吏俱至洛阳被发而行逍遥吟咏常宿白社中孙楚时为著作数就社中与语后数年遁去莫知所之于其寝处惟有一石竹子及诗二篇其一曰乾道刚简坤体敦密芒芒太素是则是述末世流奔以文代质悠悠世事孰知其实逝将去此至虚归我自然之室又曰孔子不遇时彼感麟麟乎麟乎胡不遁世以存真
　　范乔
　　范乔字伯孙陈留外黄人年二嵗时祖馨临终抚乔首曰恨不见汝成人因以所用砚与之至五嵗祖母以告乔乔便执砚涕泣九嵗请学在同辈之中言无媟辞光禄大夫李铨尝论扬雄才学优于刘向乔以为向定一代之书正羣籍之篇使雄当之故非所长遂着刘扬优劣论文多不载乔前后辟举皆不就初乔邑人腊夕盗斫其树人有告者乔阳不闻邑人愧而归之乔往喻曰卿节日取柴欲与父母相欢娱耳何以愧为外黄令高頵叹曰诸士大夫未有不及私者而范伯孙恂恂率道名讳未尝经于官曹士之贵异于今而见元康八年卒
　　鲁褒
　　鲁褒字元道南阳人好学多闻以贫素自立元康之后纲纪大壊褒伤时之贪鄙乃隠姓名而着钱神论畧曰钱之为体有乾坤之象内则其方外则其圆其积如山其流如川动静有时行藏有节市井便易不患耗折难折象夀不匮象道故能长乆为世神寳亲之如兄字曰孔方失之则贫弱得之则富昌无翼而飞无足而走解严毅之顔开难发之口钱多者处前钱少者居后钱之为言泉也无逺不往无幽不至京邑衣冠疲劳讲肄厌闻清谈对之睡寐见我家兄莫不惊视钱之所祐吉无不利何必读书然后富贵由此论之谓为神物无徳而尊无势而热排金门而入紫闼谚曰钱无耳可使鬼凡今之人惟钱而已葢疾时者共传其文褒不仕莫知所终
　　郭文
　　郭文字文举河内人也少爱山水尚嘉遯每游山林弥旬忘返父母终服毕不娶辞家游名山恒着鹿裘葛巾采竹叶木实贸盐以自供食有余谷辄恤穷匮王导闻其名遣人迎之既至置之西园温峤尝问先生安独无情乎文曰情由忆生不忆故无情一旦忽求还山及苏峻反人皆以为知机卒葛洪庾阐并为作传赞颂其美云
　　翟庄
　　翟庄字祖休浔阳人少以孝友著名耕而后食惟以弋钓为事及长不复猎或问渔猎同是害生之事而先生止去其一何哉庄曰猎自我钓自物未能顿尽故吾先节其甚者且夫贪饵吞钩岂我哉时人以为知言晩节亦不复钓端居荜门命徴并不就卒
　　宋纎
　　宋纎字令艾敦煌人少有逺操沈静不与世交居于酒泉南山弟子受业三千余人不应州郡辟命时太守杨宣畵其象于阁上出入视之作颂曰为枕何石为漱何流身不可见名不可求酒泉太守马岌具威仪鸣铙鼓造焉纎高楼重阁距而不见岌叹曰名可闻而身不可见德可仰而形不可覩吾今而后知先生人中之龙也铭诗于石壁曰丹崖百丈青壁万寻竒木蓊郁蔚若邓林其人如玉维国之琛室迩人遐实劳我心年八十笃学不倦卒谥曰虚先生
　　王绩
　　王绩字无功綘州人性简放不喜拜揖兄通隋末大儒也聚徒河汾间仿古作六经又为中説有奴婢数人种黍春秋酿酒养鳬鴈莳药草自供以周易老子庄子置牀头他书罕读也游北山东臯著书自号东臯子绩之任以醉失职乡人靳之【靳居拆反】托无心子以见趣曰无心子居越越王不知其大人也拘之仕无喜色越国法秽行者不齿俄而无心子以秽行闻王黜之无愠色退而适茫荡之野过动之邑而见机士机抚髀【部祁反】曰嘻子贤者而以罪废邪无心子不应机士曰愿见教曰子闻蜚防氏马乎一者朱鬛白毳龙骼鳯臆【骼古伯反】骤驰如舞终日不释辔而以热死一者垂头昂尾驼颈貉膝踶齧善蹶弃诸野终年而肥夫鳯不憎山栖龙不□泥蟠君子不茍洁以罹患不避秽而养精也其自处如此
　　孙思邈
　　孙思邈京兆人通百家説善言老子庄周思邈于隂阳推歩医药无不善孟诜卢照隣等有恶疾不可为感而问曰高医愈疾奈何答曰天有四时五行寒暑迭居和为雨怒为风凝为霜露张为虹霓天常数也人之四肢五脏一觉一寐【觉古孝反】吐纳往来流为荣卫彰为气色发为音声人常数也阳用其形隂用其精天人之所同也失则蒸生热否生寒结为瘤赘【瘤音留赘之芮反】陷为痈疽奔则喘乏渴则焦槁发乎面动乎形天地亦然五纬缩赢孛彗飞流其危证也寒暑不时蒸否也石立土踊是其瘤赘山崩土防是其痈疽奔风暴雨是其喘乏川渎竭涸是其焦槁高医导以药石救以砭剂【砭车亷反】圣人和以至徳辅以人事故体有可愈之疾天有可振之灾照隣曰人事奈何曰心为之君君尚恭故欲小诗曰如临深渊如履薄氷小之谓也胆为之将以果决为务故欲大诗曰赳赳武夫公侯干城大之谓也仁者静地之象故欲方传曰不为利回不为义疚方之谓也智者动天之象故欲圆易曰见机而作不俟终日圆之谓也复问养性之要答曰天有盈虚人有屯危不自慎不能济也故养性必先知自慎也慎以畏为本士无畏则简仁义农无畏则堕稼穯工无畏则慢规矩商无畏则货不殖子无畏则忘孝父无畏则废慈臣无畏则勲不立君无畏则乱不治是以太上畏道其次畏天其次畏物其次畏人其次畏身忧于身者不拘于人慎于小者不惧于大戒于近者不侮于逺如此则人事毕矣卒年百嵗
　　田游岩
　　田游岩京兆人永徽时【高宗初】补太学生罢归入太白山母及妻皆有方外志后入箕山居许由塜旁自号由东隣频召不出高宗幸嵩山亲至其门游岩野服出拜仪止谨朴帝谓曰先生比佳否答曰臣所谓泉石膏肓【呼光反】烟霞痼疾
　　吴筠
　　吴筠字贞节华隂人通经谊性高鲠不耐沈浮于时去居嵩山宗遣使召见与语甚悦敕待诏翰林献纲三篇帝尝问道对曰深于道者无如老子五千文其余徒丧纸札耳复问神仙治錬法对曰此野人事积嵗月求之非人主宜留意筠每开陈皆名教世务以微言讽天子重之恳求还嵩山诏为立道馆大厯中卒
　　潘师正
　　潘师正贝州人居逍遥谷高宗幸东都召见问所须对曰茂松清泉臣所须也既不乏矣帝尊异之诏即其庐作崇唐观时太常献新乐帝更名祈仙望仙翘仙曲卒年九十八谥体先生
　　司马承祯
　　司马承祯字子微洛州人事潘师正传辟谷道引术无不通师正异之曰我得陶隠居正一法逮而四世矣因辞去徧游名山庐天台【山在防稽】不出睿宗召至问其术对曰为道日损损之又损以至于无为夫心目所知见每损之尚不能已况攻异端而增智虑哉帝曰治身则尔治国若何对曰国犹身也故游心于淡合气于漠与物自然而无私焉则天下治帝嗟叹曰广成之言也以三体写老子刋正文句卒年八十九
　　杜生五郎
　　阳翟县有杜生者不知其名邑人但谓之杜五郎所居去县三十五里惟屋两间其前空地丈余杜生不出篱门已三十年矣黎阳尉曽访之问其不出门之因其人指门前一桑曰十五年前亦曽此下纳凉但无用于时偶不出耳问其为生曰日惟与人择日及卖一药以供饘粥后子能耕自此食足择日卖药一切不为又问平日何所为曰端坐耳问颇观书否曰二十年前曽观净名经爱其议论今已忘之并书亦不知所在乆矣气韵闲旷言词清简有道之士也盛寒但布袍草履室中枵然一榻而已
　　张志和
　　张志和字子同婺州金华人始名龄母梦枫生腹上而产志和以亲既丧不复仕居江湖自称烟波钓徒着真子亦以自号有韦诣者为撰内解志和又着太易十五篇其卦三百六十五兄鹤龄恐其遁世不还为筑室越州东郭茨以生草椽栋不施斤斧豹席防□【居勺反】每埀钓不设饵志不在鱼也观察使陈少游往见为终日留表其居曰真坊以门隘为买地大其闳号囬轩巷先是门阻流水无梁少游为构之人号大夫桥帝尝赐奴婢各一志和配为夫妇号渔童樵青陆羽尝问孰为往来者对曰太虚为室明月为烛与四海诸公共处未尝少别何有往来顔真卿为湖州刺史志和来谒真卿以舟敝陋请更之志和曰愿为浮家泛宅往来苕霅间【苕音条霅直甲反水名在吴兴】辨捷类如此善圗山水酒酣或击鼓吹笛防笔辄成【防甚尔反】尝撰渔歌宪宗圗真求其歌不能致李徳裕称志和隠而有名显而无事不穷不逹严光之比云
　　陆羽
　　陆羽字鸿渐复州人不知所生或言有僧得诸水滨畜之既长以易自筮得渐鸿渐于陆其羽可用为仪乃以陆为氏名而字之上元初肃宗更隠苕溪自称桑苎翁阖门著书或独行野中诵诗击木徘徊不得意或恸哭而归故时谓接舆也贞元末卒羽嗜茶着经三篇言茶之原之法之具尤备天下益知饮茶矣
　　陆防
　　陆防字鲁望少高放通六经大义尤明春秋有田数百畆屋三十楹田苦下雨潦则与江通故常苦饥身畚锸茠刺无休时【茠乎毛反除田草】或讥其劳答曰尧舜霉瘠【霉音眉霉黧垢腐貌】禹胼胝彼圣人也吾一褐衣敢不勤乎嗜茶置园顾渚山下嵗取租茶自判品第又不喜与流俗交虽造门不肯见不乘马升舟设蓬蓆赍束书茶灶笔牀钓具往来时谓江湖散人或号天随子甫里先生自比涪翁渔父【涪音浮】江上丈人后以高士召不至李蔚素与善及当国召拜拾遗诏方下防卒
　　徐则
　　徐则东海人幼沈静寡嗜欲受业于周正精于议论声擅都邑遂懐栖隠之操杖策入缙云山常服巾褐义入天台山因絶谷养性所食惟松水而已太傅徐陵为之刋山立颂初在缙云山太极真人徐君降之曰汝年出八十当为王者师然后得道也晋王广镇扬州知其名手书召之则谓门人曰徐君之言信而有徴其后尸解栁赞之曰可道非道常道无名上徳不徳至徳无盈风扇矣而有先生留符告君化杖飞声永思灵迹曷用摅情时披素绘如临赤城

　　遵生八牋卷十九
