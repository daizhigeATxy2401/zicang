　　钦定四库全书　　　　子部十一
　　事物纪原目録　　　　类书类
　　卷一
　　天地生植部一
　　正朔厯数部二
　　帝王后妃部三
　　嫔御命妇部四
　　朝廷注措部五
　　治理政体部六
　　利源调度部七
　　卷二
　　公式姓讳部八
　　礼祭郊祀部九
　　崇奉褒册部十
　　乐舞声歌部十一
　　舆驾羽衞部十二
　　卷三
　　旗旐采章部十三
　　冠冕首饰部十四
　　衣裘带服部十五
　　学校贡举部十六
　　卷四
　　经籍艺文部十七
　　官爵封建部十八
　　勲阶寄禄部十九
　　师保辅相部二十
　　法从清望部二十一
　　卷五
　　三省纲辖部二十二
　　持宪储闱部二十三
　　九寺卿少部二十四
　　秘殿掌贰部二十五
　　五监总率部二十六
　　环衞中贵部二十七
　　卷六
　　横行武列部二十八
　　东西使班部二十九
　　节钺帅漕部三十
　　抚字长民部三十一
　　京邑馆阁部三十二
　　会府台司部三十三
　　卷七
　　库务职局部三十四
　　州郡方域部三十五
　　真坛净社部三十六
　　灵宇庙貌部三十七
　　道释科教部三十八
　　伎术医卜部三十九
　　卷八
　　舟车帷幄部四十
　　什物器用部四十一
　　嵗时风俗部四十二
　　宫室居处部四十三
　　城市藩御部四十四
　　卷九
　　农业陶渔部四十五
　　酒醴饮食部四十六
　　吉凶典制部四十七
　　博奕嬉戏部四十八
　　戎容兵械部四十九
　　战阵攻守部五十
　　卷十
　　军伍名额部五十一
　　律令刑罚部五十二
　　布帛杂事部五十三
　　草木花果部五十四
　　虫鱼禽兽部五十五
　　臣等谨案事物纪原十卷宋髙承撰考赵希弁读书附志云承开封人自博奕嬉戏之微虫鱼飞走之类无不考其所自来双溪项彬为之序陈振孙书録解题亦云中兴书目作十卷髙承撰元丰中人凡二百十七事今此书多十卷且数百事当是后人广之云云今检此本所载凡一千七百六十五事较振孙所见更倍之而仍作十卷又无项彬原序与陈赵两家之言俱不合葢后来又已有所增并非复宋本之旧矣其书向惟抄帙明正统间南昌贡生简敬始以付梓印行无防而板燬于火故世间颇为难得然敬所作序乃云作者佚其姓氏亦考之殊未审也书中凡分五十五部名目颇为冗碎其所攷论事始亦间有未确如引秦本纪谓名县始自秦孝公而不知左传宣公十一年楚子县陈杜注巳明言灭陈以为县并不起于秦时又谓诸葛亮始造木牛即今小车之有前辕者流马即今独推者是民间谓之江州车子不知三国志注引亮文集载所作木牛流马之法甚详与今之小车制度絶不相类承所言殊为臆説又如祓禊一条不引晋书束晳传所云周公洛邑秦昭王河曲之事亦属漏畧然其他类多排比详赡足资核证在宋代类书中固为犹有体要者焉乾隆四十三年五月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀

　　钦定四库全书
　　事物纪原卷一　　　　　宋　髙承　撰
　　天地生植部一
　　元气
　　列子曰太易未见气也太初者气之太始也太始者形之始也太素者质之始也形气质具而未离故曰混沌髙氏小史曰太易气象未分太初气象始萌太始气象初端太素气形变质太极形质已具然则元气之始自太初也徐整三五厯纪曰嵗起摄提元气肇始有神人号天皇遁甲开山记曰厉山氏分布元气也
　　天地
　　清轻者上为天浊重者下为地冲和气者为人循之不得名曰易一变而为七七变而为九九复为一一者形变之始也清轻重浊清以阳发故气冲为天浊以隂凝故气沉为地天地形别谓之两仪列子曰视之不见听之不闻周易繋辞曰易有太极是生两仪髙氏小史曰两仪分五运通二体分形离为清浊三五厯纪曰天地浑混如鸡子盘古生其中万八千嵗天地开辟阳清为天隂浊为地盘古在其中一日九变神于天圣于地天日髙一丈地日深一丈盘古日长一丈如此万八千嵗天极髙地极深盘古极长后乃有三皇此天地人之始也
　　四方
　　王希明太一金镜经曰昔燧人氏仰观斗极而定方名东西南北是也则四方之名盖始自燧皇定之
　　日月
　　天地开辟万八千嵗而盘古死帝王五运厯年纪曰盘古死后左目为日右目为月山海经曰东南海之外甘水之间有羲和之国有女子曰羲和羲和者帝俊之妻是生十日郭璞注云羲和盖天地始生日月者也
　　星辰
　　马揔通厯曰地皇氏定星辰后汉天文志注曰黄帝分星次凡中外官常明者百二十四可名者三百二十微星万一千五百二十黄帝创制之大畧也礼记乃云帝喾能序星辰盖地皇氏始定为星辰黄帝又名之至帝喾而序也
　　星官
　　后汉天文志曰轩辕始受河图鬭苞授规日月星辰之象故星官之书自黄帝始至髙阳氏乃使南正重司天
　　星次
　　帝王世纪曰黄帝受命乃推分星次以定律度刘昭补汉志亦曰黄帝定星次即今尔雅所记十二次与二十八舍之度皆自黄帝创之也
　　宿度
　　王子年拾遗记曰庖牺视五星之文分野之度史记厯书曰黄帝名察度验臣瓒谓题名宿度候察进退三辰之度吉凶之验也又曰汉武招致方术士唐都分天部汉书音义云谓分部二十八宿为距度而晋书天文志亦曰庖牺氏立周天厯度也
　　风雨
　　帝王五运厯年记曰盘古之君龙首蛇身嘘为风
　　雷电
　　又曰盘古吹为雷电
　　隂阳
　　春秋内事曰伏牺氏定天地分隂阳
　　昼夜
　　又歴年记曰盘古开目为昼闭目为夜通厯曰地皇氏分昼夜
　　五行
　　史记厯书曰黄帝建立五行起五部应劭曰金木水火土也孟康谓天有四时分为五行
　　十二辰
　　事始曰黄帝立子丑十二辰以名月又以十二名兽属之
　　人
　　风俗通曰俗说天地开辟未有人民女娲黄土为人剧务力不暇供乃引绳絙泥中举以为人故富贵者黄土人也贫贱凡庸者絙人也淮南子曰黄帝生隂阳上骈生耳目桑林生臂手此女娲所以七十化也许慎注云黄帝古天神所造人时化生隂阳上骈桑林皆神名又曰突生海人海人生若菌【音辟】若菌生圣人圣人生庶人凡庸者生于庶人突人之先此人之始也
　　君臣
　　典畧载云孙瓒表曰皇羲已来始有君臣上下之事由是推之天皇以降虽有其分固亦畧矣至太昊始正之也
　　夫妇
　　杜佑通典曰遂皇氏始有夫妇之道注云人皇是也
　　山岳
　　歴年记曰盘古死后骨节为山林又古昔盘古左手为东岳右手为西岳腹为中岳首为南岳足为北岳与此为小异王子年拾遗记曰庖牺审地势以定川岳
　　山谷
　　遁甲开山记曰丽山氏产生山谷肇分自此其始也
　　江海
　　歴年记曰盘古死后肠为江海孟诜锦带前书早纪括提纪云有神农氏立蛇形甄四海此前神农也论语摘辅象伏羲六佐仲起为海陆注云主平地兼统海阳为江注云主江湖
　　淮渎
　　又曰盘古血为淮渎
　　草木
　　又曰盘古之君身死后毛髪为草木淮南子曰日冯生阳闬阳闬生乔如乔如生干木干木生庶木凡根防木者生于庶木根防生若程若程生玉玉生醴泉醴泉生皇辜皇辜生庶草凡根苃草者生于庶草许慎注云日冯木之先根拔生草之先也段成式酉阳杂爼曰日冯生阳闬阳闬生麟胎麟胎生干木干木生庶木招揺生程君程君生玉玉生醴泉醴泉生应黄应黄生黄华黄华生庶草与淮南子小异此盖草木之始也
　　鸟兽
　　淮南子曰羽嘉生飞龙飞龙生鳯凰鳯凰生鸾鸟鸾鸟生庶鸟凡羽者生于庶鸟毛牍生应龙应龙生建马建马生麒麟麒麟生庶兽凡毛者生于庶兽注云羽嘉飞虫之先酉阳杂爼则云羽嘉生飞龙飞龙生鳯凰鳯凰生鸾鸾生庶鸟应龙生建马建马生麒麟麒麟生庶兽此盖鸟兽之始也徐整三五厯曰天地之初有三白鸟故生众鸟
　　鱼
　　同前又曰介鳞生蛟龙蛟龙生鲲鲲生鲠鲠生建邪建邪生庶鱼凡鳞者生于庶鱼介墰生先龙先龙生鼋鼋生灵灵生庶凡介者生于庶注介鳞鳞之先介墰之先也段成式以鼋为魭此盖鱼之始也
　　正朔厯数部二
　　甲子
　　世本曰大挠造甲子吕氏春秋曰黄帝师大挠黄帝内传曰帝既斩蚩尤命大挠造甲子正时月令章句曰大挠探五行之情占斗刚所建于是始作甲乙以名日谓之干作子丑以名月谓之支支干相配以成六旬
　　嵗
　　黄帝定星厯正闰余以成嵗事至尧定四时成嵗书曰朞三百六旬有六日以闰月定四时成嵗则名嵗之义自陶唐始也
　　正
　　歴代所尚不同故所为之正各异邢昺论语疏有推郑康成尚书三帛注意谓舜以十一月尧十二月髙辛十二月髙阳十一月少昊十二月黄帝十三月炎帝十一月女娲十二月又推易说卦云帝出乎震谓伏牺也建寅之月又木之始则正当从太昊始也由秦讳政故音从征今尚云然也
　　闰
　　史记曰黄帝起消息正闰余则闰盖余分之月也黄帝造厯始正之
　　月朔
　　通厯曰地皇氏分昼夜以三十日为月朔髙氏小史亦云尔
　　八节
　　春秋内事曰伏牺氏建分八节以应天气晋志曰炎帝分八节以始农功
　　气
　　董巴议曰昔伏牺始造八卦作三画以象二十四气消息祸福以制吉凶礼记月令注曰昔周公作时训定二十四气分七十二则气之起始于太昊而定于周公也
　　贺正
　　通典曰汉髙帝十月定秦遂为嵗首七年长乐宫成制羣臣朝贺仪武帝改用夏正亦在建寅之朔则元日庆贺始于汉髙祖也
　　人日
　　东方朔占书曰嵗正月一日占鸡二日占狗三日占羊四日占猪五日占牛六日占马七日占人八日占谷皆晴明温和为蕃息安泰之隂寒惨烈为疾病衰耗故杜子美诗曰元日至人日未有不隂时盖伤时之言也推此当由汉世始有其义
　　天庆
　　宋朝防要曰大中祥符元年十一月诏以正月三日天书降日为天庆节休假五日
　　中和
　　李肇国史补曰唐正元五年初置中和节新唐书李泌曰徳宗以前世上巳九日皆大宴集而寒食多与上巳同时欲以二月名节自我为古李泌请以二月朔为中和节王溥唐防要曰正元五年五月十一日勑四序嘉辰歴代増置汉宗上巳晋纪重阳朕以春方发生维仲月勾萌悉达自今以二月一日为中和节二十八日李泌请令文武百寮进农献穜稑王公戚里上春服士庶以刀尺相遗村社作中和酒祭勾芒祈年谷聚防宴乐名为飨勾芒
　　天祺
　　宋朝防要曰天禧元年正月诏大中祥符元年四月一日天书再降内中功徳阁其建为天祺节一如天贶节例干兴元年二月礼仪院上言四月一日天书降日节名下一字与御名同合行回避诏以天祺节为名
　　天贶
　　又曰祥符元年六月六日天书降兖州二年五月八日诏曰其六月六日天书降大山日宜令设醮六月又诏在京及诸州并赐休假一日前此遣中使诣宰臣王旦第特令中外赐假四年正月以六月六日为天贶节在京禁屠宰九日诏诸路并禁从欧阳彪之请也
　　伏日
　　厯忌释曰四时代谢皆以相生立秋以金代火而畏火故至庚日必伏故谓之伏日顔师古曰隂气将起廹于残阳而未得升故为藏伏因名曰伏史记秦徳公二年初伏以御蛊孟康云六月伏日也周无至此乃有之年表云初作伏也
　　先天
　　宋朝防要曰大中祥符五年闰十月一日诏以七月一日圣祖下降日为先天节
　　降圣
　　唐防要曰防昌元年二月十五日诏我圣祖降诞昌辰宜改为降圣节则降圣之号唐武宗先以名节也宋朝防要曰大中祥符五年闰十月诏以十月二十四日圣祖降诞延恩殿日为降圣节葢用唐故亊者也
　　冬至
　　通厯曰地皇氏以十一月为冬至髙氏小史亦云
　　贺冬
　　玉烛寳典曰冬至隂阳百物之始日极南影长有履长之庆汉杂事曰冬至阳生君子道长故贺然则当是汉制也
　　腊日
　　礼月令孟冬十月腊先祖魏台访议云荐田猎先所得禽兽谓之腊疑特时祭之名云尔然亦伊耆氏之蜡也始腊蜡本一夏后曰嘉平商曰清祀周曰大蜡秦初曰腊巳而为嘉平汉复曰腊也周以来用孟冬至唐贞观十年始以季冬之寅蜡祭百神开元礼又用腊日盖季冬之月星回嵗终隂已交劳农大享五徳之君各以其终而腊如水土终于辰火终于戍金终于丑木终于未是矣宋朝王于火戌故以戌腊而蜡复别为一祭腊独以为时序之令又说文云冬至后三戍为腊也
　　厯
　　通厯曰太昊始有甲厯杨泉物理论曰神农立厯日汉律厯志曰黄帝造厯董巴曰伏牺始作八卦三画以象二十四气黄帝因之初作调厯尸子曰羲和造厯吕氏春秋曰容成作厯世本亦云黄帝内曰既斩蚩尤乃命容成造厯以司天也
　　厯名
　　易干凿度曰厯原名握先纪曰甲子七十六嵗为一纪二十纪而一蔀首注云握先为厯始之名始言无前也防革曰黄帝考定星厯建五行起消息正闰余谓之调厯后代因之汉有太初唐有麟徳等名也
　　厯日
　　物理论曰畴昔神农正节气审寒温以为早晚之期故立厯日
　　筭
　　后汉律厯志曰首作数晋律厯志曰黄帝使首作筭数博物记曰首黄帝臣一说首善筭者也
　　数
　　谢察微筭经曰易称太极是生两仪盖数之先也史记曰黄帝建气物分数孟康谓厯数之分世本曰首作数
　　九章
　　后汉郑康传注曰九章筭术周公作也一方田二粟米三差分四少广五均输六方程七傍要八盈不足九钩股即周礼九数是也
　　浑仪
　　春秋文耀钩曰唐尧即位羲和立浑仪刘氏厯曰髙阳造浑仪黄帝为盖天则浑仪始于髙阳氏也至舜则琁玑玉衡以齐七政
　　刻漏
　　梁刻漏经曰肇于轩辕之日宣乎夏商之代至周挈壶氏掌之
　　更防
　　起于易系九事重门撃柝一说自黄帝始也
　　帝王后妃部三
　　皇
　　项峻始学篇曰天地立有天皇张愔帝系谱曰天地初起溟涬鸿蒙即生天皇一万八千嵗此称皇之始也
　　帝
　　由天皇至燧人皆称皇故有天皇地皇人皇而燧人亦号燧皇及太昊帝王世纪称曰帝庖牺氏继天而王为百王先帝出于震未有所因此称帝之始也
　　皇帝
　　世皇帝记曰五帝之初有天黄皇帝尚书吕刑曰皇帝清问下民盖周穆王始以言唐尧也史记始皇本纪二十六年秦初并天下令曰六王咸伏天下大定名号不更无以称成功其议帝号王绾李斯等议帝号曰古有天皇有地皇有泰皇泰皇最贵上尊号王为泰皇王曰去泰着皇采上古位号号曰皇帝曰秦兼天下建皇帝之号注云五帝自以徳不及三皇故去皇号三王又以徳不及五帝故损称王秦自以徳兼二代故兼称之
　　王
　　夏商之前皆称帝自周始降帝为王然夏啓之甘誓称王曰嗟仲虺之诰汤曰惟王不迩声色则二代虽号帝亦称王也
　　天子
　　说文曰古之神圣人母感天而生子故曰天子春秋元命包曰女登生子人面龙顔始为天子帝王世纪曰神农无任姒有蟜氏名女登则帝王之称天子自炎帝始也
　　官家
　　刘向说苑鲍白令之对秦始皇曰天下官则让贤天下家则世继故曰五帝以天下为官三王以天下为家蒋济万机论曰五帝官天下故传之贤三王家天下故之子今指天子为官家则犹言帝王也其义始诸此僧文莹湘山野録曰真宗问李仲容何故谓天子曰官家遽对云蒋济言三皇官天下五帝家天下兼三五之徳故曰官家为小异尔按晋书五行志安帝义熙初童謡曰官家养芦化作荻则晋末之语已云然矣隋唐之前稍云大家自兹世以称至尊也
　　五运
　　通厯曰太昊木徳王始有甲厯五运项峻始学篇曰天地立有天皇以木徳王则五运之起自天皇氏始也然天地开辟之初溟涬鸿蒙万物未立五运相乗宜未详也当自太昊为是王子年拾遗记曰伏牺以木徳称王位居东方以含养蠢化叶于木徳其音附甲号曰木皇此宜五徳相乘之始也后汉班固典引曰肇命人主五徳初始莫不开元于太昊注云谓庖牺始以木徳王也前汉郊祀志赞曰刘向父子以为帝出乎震故庖牺氏始受木徳冯鉴续事始引徐秀帝王年代图云伏牺为百王首故易曰帝出乎震即帝王五运震为木起自太昊也灸毂子曰五运有二说邹衍以相胜刘向以相生自伏牺至颛顼以木火土金水相承汉魏以还共遵刘说孟诜锦带前书亦曰伏牺始以木徳出乎震故曰太皥
　　所尚
　　歴代帝王为正各异故所尚不同邢昺论语疏自夏正尚黑推而上之谓伏牺以上未闻谓女娲尚白神农赤黄帝黑少昊白髙阳赤髙辛黑陶唐白有虞赤宜自太昊始也
　　国号
　　后汉书班固典引曰肇命人主五徳初始厥有氏号莫不开元于太昊注谓太昊号庖牺炎帝号神农黄帝号轩辕盖自燧皇而上止以自名未为天下之号也至太昊始以庖牺为代号云
　　太子
　　唐虞而上皆之贤故无太子之文夏商之王虽之子其文畧矣至周始见文王世子之目武王继之称太子发此其始也汉天子号皇帝故其嫡称皇太子汉书髙祖纪五年二月甲午汉王即皇帝位尊太子曰皇太子此其始也
　　后
　　春秋命厯序洛书擿三辟曰人皇九人别长九州离艮地精女出为之后注云离艮卦所推也此称后之初云三代以上亦无其称但曰正妃周人始曰王后
　　妃
　　配也自太昊制嫁娶之礼以相配偶然无以妃名其耦者帝王世纪至黄帝乃始有元妃次妃之列此疑妃之初尔韩子曰卫子嗣公爱泄姬恐其因爱以雍己乃尊魏妃以偶泄姬疑魏明帝以三夫人名妃用此两制
　　皇后
　　周礼天子之妃曰后周人称王妃曰后秦号皇帝亦称皇后后继体之君也周人之称王妃亦以继天子之后故也尚书顾命曰皇后凭玉几盖史始以言成王之以道继人之后也而秦汉以称天子之妃汉髙纪七年汉王即皇帝位尊王后曰皇后
　　太后
　　史记秦本纪曰昭王母芈氏号宣太后王母于是始以为称故范睢说秦王有独闻太后之语其后赵孝成王新立亦有太后用事之说是太后之号自秦昭王始也汉袭秦故号皇帝故亦尊母曰皇太后也
　　太皇
　　汉因秦事母号皇太后故尊祖母曰太皇太后其礼虽始于汉要之自孝武始也按史记景帝二年四月壬午孝文太后崩髙祖薄后也景帝之祖母尔时未号太皇武帝即位迎鲁申公议明堂事司马迁于儒林乃始称太皇窦太后好老子言是太皇之号自汉武始明矣窦氏文帝后于武帝为祖母班固于景帝既立则以称薄后然迁是武帝时人不应误书也
　　太妃
　　魏以来诸王之母为太妃此盖其始称也司马氏之称帝母其嫡为皇太后所生为皇太妃晋书后妃传章太妃周氏生哀帝拜贵人帝即位有司议位号诏崇为皇太妃其礼自晋哀帝始也宋朝真宗皇帝亦册杨贵妃为皇太妃晋元帝夏侯太妃
　　四妃
　　天官后妃四星其一为正嫡三为后宫故帝喾取象于此立四妃而正嫡在其中然黄帝初有元妃嫘祖次妃嫫姆洎形鱼氏方雷氏则是四妃之制自黄帝始矣三代有三夫人而无妃号汉有贵人魏始置妃此夫人号妃之始也唐初皇后而降有贵淑徳贤是为四妃也
　　贵妃
　　宋孝武孝建三年初置贵妃位比相国又齐永明元年有司奏贵妃淑妃并加紫绶金章佩干寘玉
　　淑妃
　　魏明帝置淑妃齐永明中有司奏淑妃旧拟九棘以淑为温恭之称妃为亚后之名进同贵妃加比三司
　　徳妃
　　隋炀帝置徳妃北史后妃传曰炀帝参详典故自制美名有徳妃为三夫人
　　贤妃
　　唐百官志内官有贤妃正一品注云因隋制有也而隋志及北史亦无其名当疑唐有国初置也续事始曰隋炀帝置徳妃贤妃
　　公主
　　春秋公羊传曰天子嫁女于诸侯至尊不自主婚必使同姓者主之谓之公主盖周事也史记曰公叔相魏尚魏公主文侯时也盖僭天子之女也春秋指掌碎玉曰天子嫁女秦汉以来使三公主之故呼公主也续事始曰自古至周天子之女未有封邑至周中叶使同姓诸侯主之始谓之公主也
　　长主
　　蔡邕曰汉帝女为公主姊妺为长公主职林曰汉制皇女皆封县公主仪服同列侯其尊崇者加号长公主仪服同藩王前汉娄敬说髙祖以长公主妻单于武帝女亦称卫长公主此为长公主之始矣汉书昭帝纪后元二年二月戊辰帝即位鄂邑公主益邑为长公主即帝姊妹为长公主也建武十五年光武封武阳公主为长公主即尊崇之制云宋朝但帝姊妹乃封长公主
　　大主
　　汉皇帝之始封大长公主号大主史记武帝本纪曰帝以卫长公主妻栾大自大主将相已下皆遗献之徐广云武帝姑窦太后女也则大主之号亦自汉始明矣
　　县主
　　后汉帝女皆封县公主或别为美名此疑县主之始也其诸王女自为公主其父得自主婚故也隋唐以来虽诸王之女亦封郡县但曰某郡县主也
　　主国
　　汉以来公主所封皆为邑无封国者唐书公主传亦自髙祖媦同安公主而下亦无其事虽平阳昭公主有起兵叅佐命之功不过死加鼓吹而已至睿宗女华婉以刘后所生始封代国尔后遂为常制云嫔御命妇部四
　　淑仪
　　南史后妃传叙曰晋武帝初置淑仪为九嫔视九卿唐百官志注云明皇开元中置六仪其一曰淑仪用晋事也国初亦省宋朝防要云真宗大中祥符六年正月二十一日又増置淑仪官也
　　淑容
　　南史又曰魏明帝泰始二年置淑容自后或置或否逮于国初亦省不置大中祥符中与淑仪同真宗増置也
　　顺仪
　　隋内官有顺仪北史后妃传曰隋炀帝叅详典故置顺仪为九嫔唐除之按唐百官志注曰明皇开元中置六仪四曰顺仪国初亦不设真宗复置之与淑仪同时也
　　顺容
　　隋九嫔有顺容北史曰炀帝置宋朝防要真宗祥符中又増置顺容之官
　　婉仪
　　北史后妃传叙曰北齐文宣河清中置婉仪为八十一御女唐初亦无唐志注云明皇置六仪婉仪其四也至宋朝真宗复增置余见婉容
　　婉容
　　宋朝会要曰大中祥符六年正月二十一日真宗増淑仪以下至婉容凡六官并从一品在昭仪之上
　　昭仪
　　汉元帝置昭仪封后代或省元魏置左右昭仪视大司马北齐文宣时比丞相唐为九嫔也
　　昭容
　　汉孝武所置南朝亦或置之唐以为九嫔
　　昭媛
　　唐百官志注曰唐因隋制有之而隋志北史俱不载疑唐制也
　　修仪
　　魏明帝所置修仪炀帝以为九嫔
　　修容
　　魏文帝始置修容炀帝叅详典故复置之也
　　修媛
　　唐百官志注曰唐因隋制有修媛按隋志无之而北史后妃传北齐文宣河清中置修媛为御女唐以为嫔疑唐采齐制也
　　充仪
　　隋有充仪为九嫔唐防要内月篇云自武徳以来有其职也北史曰炀帝置
　　充容
　　汉典有充容则疑汉官也北史曰隋炀帝叅详典故着之于令也
　　充媛
　　唐志云唐因隋制有充媛隋书及北史隋后妃事皆无文疑亦唐置之也
　　婕妤
　　前汉有婕妤班马皆见于传南史后妃传叙曰婕妤汉旧号盖汉置官也隋炀帝以为世妇而品正第二通典曰汉武置婕妤视上卿比列侯
　　贵人
　　汉光武置贵人为三夫人歴代不常有宋朝真宗复置贵人也
　　美人
　　光武又置美人歴代多有之国初亦置之正四品也通典前汉内命妇有美人
　　才人
　　南史曰晋武帝采汉魏之制三夫人外有才人又云晋武所置而通典内命职汉有才人则疑汉置
　　妇人封
　　春秋左氏传成公防晋败齐师齐侯自齐关入见保者曰勉之齐师败矣辟女子女子曰君免乎曰免锐司徒免乎曰免曰茍君与吾父免可若何齐侯以为有礼与之石窌此妇人得封之始也
　　封夫人
　　唐虞夏商公侯之妻尚无夫人之号由周克商列爵惟五于其封国皆称君其妻皆为夫人其事杂见于诗礼虽皆命于天子亦无封册之礼汉崔篆母师氏通经学百家之言王莽宠以殊礼赐号义成夫人则夫人之封自王莽始也盖自鲁昭公娶于吴为同姓夫人始不命于天子至莽乃加封号云
　　太夫人
　　前汉文帝纪七年十月令列侯太夫人无得擅徽称如淳云列侯子复为列侯母称太夫人盖汉制也晋虞谭母亦拜武昌侯太夫人晋始加册命
　　国夫人
　　宋鄱阳侯孟懐玉母拜国夫人洎隋髙凉洗氏以功封谯国太夫人此夫人封国之始也见通典
　　郡夫人
　　通典曰隋髙凉女子洗氏世为南越首领有功册为髙凉郡夫人既而册谯国太夫人此夫人封郡之始也
　　封君
　　战国时列国臣子有功者时皆封君秦孝公封公孙鞅为商君是也盖未有妇人而封君者汉始有之疑取春秋小君之义尔
　　郡君
　　汉武帝尊王太后母臧儿为平原君平原汉郡此封郡君之始也
　　县君
　　武帝又封太后微时金王孙家所生姊号修成君修成汉县此封县君之始也
　　太君
　　唐制四品妻为郡君五品为县君其母邑号皆加太君封称太此其始也
　　朝廷注措部五
　　尊号
　　项峻始学篇曰天地立有天皇号曰天灵即帝王尊号之始也尧曰放勲舜曰重华禹曰文命或以谓三帝之号周列国或有之如楚郏敖杞东楼公莒兹平公是也秦有天下李斯王绾请上尊号曰泰皇至唐髙宗上元二年九月壬辰始称天皇中宗神龙元年十月上尊号曰应天皇帝景龙元年八月丙戌加号应天神龙宗开元已后宰相始率百官上尊号以为常制宋朝神宗熙宁中上以虚名无实遂罢之也
　　称朕
　　朕我也古通称之秦始皇二十六年始独天子称朕云史记曰李斯议天子自称曰朕也
　　呼上
　　司马迁作史记凡指斥君尊皆依违不正言但称曰上太史公自叙书汉武本纪曰今上之类是也今臣子亦呼天子曰上由司马子长始也蔡邕曰上尊位所在不敢媟言尊尊之意也
　　御袍
　　二仪实録曰唐武徳初用隋制天子常服黄袍及衫后渐用赤黄遂禁止士庶不得服其事自唐神尧始也后又曰赭黄王建宫词曰日色赭黄相似谓赤黄也今俗又以天子常服浅黄为赭黄也
　　服御
　　唐防要曰天寳七年正月二十八日韦韬奏御案床褥望去紫用赤黄制可然则天子服御之以黄自韦韬之请也
　　陛下
　　周以前天子无陛下之呼史记秦李斯议事始呼之耳陛阶也所以陞堂天子必有近臣阶则以戒不虞臣与天子言不敢指斥但呼在陛下者与之言因卑达尊之义则此号秦礼也汉霍光奏太后亦曰陛下也
　　圣节
　　明皇杂録曰唐宗八月五日降诞是日宴宰相于花蕚楼源乾曜请以是日为千秋节羣臣献万嵗夀酒其后天子诞日节号自兹始也唐防要曰开元十七年八月五日源乾曜张说等请以是日为千秋节休假三日至长庆七年十月十日穆宗诞日令天下州府置宴文宗开成二年诞日始禁屠宰此圣节禁屠置宴之始也宋朝俱循用之
　　改元
　　史记秦本纪曰惠文王十四年更为元年乆大国表云初更元年也检自歴代人君即位为元年中间无改元之制至秦惠王乃始有之汉兴多因秦故故文帝因之亦有中元后元之改迄今以为常故改元之始由秦惠王也章衡编年通载曰魏惠王五十六年更为元年又曰以相王初改元称一年太史公书误分为二王之年数后十年秦始更元年也
　　年号
　　始自汉武帝建元元年顔师古前汉书曰自古帝王未有年号始起于此而纪年通谱云道书有赤明上皇无极永夀等号扬雄蜀王本纪云望帝禅位鼈灵灵称丛帝号方通
　　万嵗
　　考古逮周未有此礼战国时秦王见蔺相如奉璧田单伪约降燕冯谖焚孟甞君债劵左右及民皆呼万嵗盖七国时众所喜庆于君者皆呼万嵗秦汉以来臣下对见于君拜恩庆贺率以为常
　　山呼
　　后人以呼万嵗为山呼者其事盖起于汉武时按前汉武帝本纪曰元封元年正月登嵩髙御史乗属在庙傍吏卒咸闻呼万嵗者三迄今三呼以为式而号山呼也又太始三年二月礼日成山登之罘山称万嵗
　　上夀
　　通典曰礼有献醻无上夀惟诗大雅云虎拜稽首天子万夀豳风曰为此春酒以介眉夀非灼然明文要是彷佛其事古者诗工皆歌之故得而言也汉兴叔孙通定仪七年长乐宫成诸侯朝礼毕置酒殿上尊卑次起上夀其事本起于此史记项羽与汉王饮鸿门项庄入为夀则兹事已见于汉初矣按淳于髠传髠对齐威王有侍酒于前奉觞上夀之语及楚庄王置酒优孟前为夀皆战国时事盖不自汉始也春秋之间亦无闻焉疑即七雄之礼云
　　起居
　　又曰唐贞观十三年房乔奏请三日一临朝二十三年九月十八日太尉无忌奏请视朝坐日髙宗报曰朕即大位今已后每日常坐永徽元年十月五日勑京官五品依旧五日一防二年八月十九日诏此后每五日一度太极殿视事朔望即为常式盖今五日起居之始也汉书循吏传曰汉宣五日一听事则彷佛起居之事其礼虽见于汉要自唐始行之也
　　记注
　　汉武有禁中起居后汉明徳马皇后自撰显宗起居注盖周礼左右史之事耳谓之起居注则自前汉始也唐艺文志亦有献帝起居注自兹歴代咸有也
　　时政纪
　　唐防要曰永徽以后左右史惟得对仗下后谋议皆不闻姚璹请仗下所言军国政要宰相二人撰録号时政纪又李吉甫对宪宗问时政纪曰是宰相记天子事以授史官之实録也古左史记言今起居郎是右史记动今起居舍人是永徽中宰相姚璹虑造膝之言或不下闻因请随奏对而记是则其事起自唐髙宗时姚璹之请也
　　索扇
　　唐书明皇时萧嵩为相以为天子升降俯仰众人皆得见之非肃穆之容也奏请凡朔望受朝备羽扇于殿上将出临朝承防索扇扇合上坐坐定去扇礼毕上将退又索扇如初则此制之始自萧嵩请也
　　入閤
　　宋朝会要曰唐敬宗始御紫宸殿羣臣展入閤之仪后唐天成初又以月望入閤国朝以旧制皆以月朔閤门先期举奏诏可即施行康定二年八月宋庠奏唐每坐朝之日即为入閤叔世乱离五朝草创大昕之制正衙立仗遂废后或有行者人所罕见乃复谓之盛礼开元旧礼无开寳中増附始载月朔入閤之礼又丁度奏入閤是唐只日紫宸殿受常朝之义云
　　延英
　　唐书韩臯曰延英之置肃宗以苖晋卿年老难歩故设之耳后代因以为故事宋朝防要曰康定二年八月宋庠奏唐自中叶已还双日及非时大臣奏事别开延英赐对今假日御崇政延和是也
　　廊飡
　　唐防要曰贞观四年诏所司于外廊置食一顿五代防要曰唐室升平日常叅官每日朝退赐食谓之廊飡今起居幕中赐酒馔是也盖自唐太宗始也
　　内道塲
　　赞宁僧史畧曰魏太武始光二年立道塲神防四年诸州悉立盖诞日也宁云生日暂建道塲法防耳始光中是帝自崇福之始也神防中是臣下奉祝之始也即今代所行皆是唐代宗时始诵仁王经盖自元载王缙始倡之云五代防要曰周广顺二年七月勑臣寮遇圣节底于寺观起置道塲皆是率醵今后中书门下与百官枢宻院与诸司使副马歩军都指挥使各共设斋故迄今以为故事也
　　避殿
　　史记吴王濞传曰七国反吴王既败走景帝诏将军曰楚王卭等重逆无道烧宗庙朕素服避正殿则其事始自汉景帝也孝宣之世亦行其礼秦汉已上未闻事始谓自明帝始非也
　　损膳
　　事始云后汉钟离意谏明帝起北宫疏曰陛下躬自克责降避正殿损常膳録记以为二事之始今检意传疏文止言避正殿而无损膳之语又前汉文帝纪已书彻服损膳及贾山上疏文帝言治乱名至言有陛下即位自勉以厚天下损食膳不听乐则事始所记谬矣按周官膳夫掌王食羞王日一举鼎十有二物皆有爼齐日三举大丧大荒大扎天地有烖邦有大故皆不举是则王不举者损常膳也疑兹礼有周旧典云尔盖自周公制礼之始也迄今国有灾减日食避正殿行之为式
　　辍朝
　　唐防要曰开元十八年十一月张说薨辍朝罢元防又太和三年七月崔从奏云贞观中任瓌卒有司对仗奏闻太宗责其乖礼岑文本没其夕罢警严张公谨亡哭不避辰日臣谓大臣薨礼合辍朝推是则太宗以来尚未行兹礼也防要首録开元事当是自明皇始也
　　殿门
　　沈括笔谈曰周礼天官掌舍无宫则供人门今谓之殿门天武官极天下长人之选上御前殿则执钺立于紫宸门下行幸则为禁围行于仗门之前今俗谓为镇殿将军者也盖始于古人门
　　衡门
　　又曰宫殿行幸有衡门十人选武力絶伦者为之上御殿则执檛东西对立殿前亦古虎贲之类也虎贲盖周制见周官也
　　匦函
　　唐防要曰武后垂拱二年六月置匦以达下情盖取白兽樽之义也今登闻所投此其始也梁天监元年于公车府立谤木肺石置函欲有横议投谤木于函则唐之置匦用此也宋朝兴国九年七月改为检而民间犹呼之
　　登闻鼓
　　昔尧置敢谏之鼓即其始也用下达上而施于朝故曰登闻晋施广盗官慢令弃市子宗及云挝登闻鼓治理政体部六
　　进贡
　　尚书禹贡禹别九州始任土作贡孔安国注谓贡赋之差尧时事则进贡之始在禹平水土之后也
　　赏赐
　　又曰车服以庸自唐虞即然商功懋懋赏周有车马器服之等此赏赐之始也
　　赐服
　　吕夷简三朝寳训曰建隆三年十月赐近臣冬服有司言累朝故事止赐将相学士诸军大校太祖曰不赐百官甚无谓也宜并赐之自是文武常叅官悉及盖唐已来品官在职即有衣俸罢即随住太祖始通给也王沂公笔録曰公服旧制冬亦单甞赐单制太祖讶诘有司以前代之典上特命改制今有夹服自此始也
　　吏禄
　　笔谈曰天下吏人素无常禄惟以受赇为生熙宁三年始制天下吏禄而设重法以絶请托
　　借绯
　　通典曰开元八年二月勑都督刺史品卑者借绯及鱼袋唐防要曰二月二十日也又曰旧制凡授都督刺史阶未及五品并听着绯佩鱼离任则停则借绯之制自唐明皇始也宋朝赐绯者亦借紫而相承不佩鱼
　　借紫
　　又通典曰唐武后天授二年八月右羽林大将军建昌王攸宁借紫衫金带九月二十六日除纳言依旧着紫带金龟则借紫之制自则天时武攸宁始也
　　执笏
　　礼受命于君前以笏三代之制也古者贵贱通用书君上政令后代惟八座尚书执之其余公卿执手版主敬示非记事官至后周武帝保定四年始令百官执笏
　　版簿
　　周礼司民掌登万民之数自生齿已上皆书于版小宰听闾里以版图今州县有丁口版簿即此盖始于周也
　　鬻官
　　防革曰鬻爵卖官三代无有起于秦汉之利通典曰汉文纳晁错言令人入粟六百石爵上造万二千石为大庶长汉武元朔元年国用空竭募人入奴婢终身以为郎即卖官之始也灵帝悬鸿都牓开卖官路今亦有大理寺丞及殿直者
　　告身印
　　通典曰唐明皇开元二十三年七月吏部尚书李暠奏告身印与曹印文同请加告身两字即吏部告身之印始自唐李暠也
　　放房钱
　　宋朝防要曰大中祥符五年正月以雪寒应店宅务赁屋者免僦钱三日此雨雪免房钱之始也七年二月诏贫民住官舍者遇冬正寒食免僦直三日此节日放免之始也
　　休沐
　　史记李园事春申君谒归故失期则假告已见于战国汉律吏得五日一休沐言休息以洗沐也邓通洗沐不出张安世休沐甞出门是也唐防要永徽三年二月十日以天下无虞百司务简毎至旬假许不视事以寛百寮休沐然则休沐始于汉其以旬休则始于唐也
　　戸帐
　　又曰武徳六年三月令天下戸每嵗一造帐籍开元十八年十一月勑诸戸籍三年一造此戸口有帐之初也
　　戸等
　　又曰武徳六年三月令天下戸量其资产定为三等九年三月二十四日又为九等此戸有等第之始也正元四年正月仍令三年一定为常式宋朝因之为五等
　　次宴
　　今圣节后大宴曰次宴宋朝防要曰建隆元年二月以长春节大宴广徳殿诞圣节大宴自兹始也
　　春宴
　　又曰太平兴国三年三月大宴大明殿春宴自兹始也干明节在十月故太宗朝止设春宴咸平三年九月大宴含光殿真宗朝圣节外始备设春秋二宴自此为定制
　　秋宴
　　又曰建隆元年八月大宴广徳殿太祖朝长春节二月故止设秋宴此盖其始也
　　射宴
　　又曰景徳元年十二月四日命右保吉赐契丹使宴射于玉津园自后凡其使至皆赐宴射此其始也利源调度部七
　　井田
　　通典曰黄帝始经土设井以塞争端立歩制亩以防不足使八家为井井间四道此井田之原也其法肇于黄帝成于大禹备于周壊于秦也
　　水利
　　防革曰井田废沟浍湮水利所以作也本起于魏李悝通典曰魏文侯使李悝作水利
　　常平
　　汉宣帝时数丰稔耿夀昌奏诸边郡以谷贱时増价籴入贵则减价粜出名曰常平此其始也宋朝防要曰淳化三年六月京畿大穰物价至贱遣使于京城四门置増价籴令造仓贮之名曰常平嵗歉减价以粜用振贫民景徳三年正月上封者请诸路皆置
　　义仓
　　通典曰隋文帝开皇五年长孙平奏令诸州百姓劝课当社共立义仓唐太宗贞观中戴胄言隋天下之人节级输粟名为社仓又韩仲良奏王公已下应垦田者亩纳二升贮之州县以备凶年赈给百姓始为义仓盖其事自隋始也宋朝防要曰建隆四年三月诏诸州所属县各置义仓官所收二税每石别输一斗贮之以备凶俭给与人民
　　仓名
　　仓所以贮国储也商有钜桥汉有成臯敖仓及常平隋有黎阳自古亦无名额通典食货篇隋文开皇三年华州置广通仓则仓有名额此其始也六帖乃云吴仓春申君所造名均输武王发钜桥之粟孔安国以为纣所积之仓也
　　两税
　　唐食货志曰自开元已后租庸调法弊代宗时始以亩定税至徳宗相杨炎遂作两税法夏输无过六月秋无过十一月是两税之始肇于开元天寳兵兴之后也按春秋宣公十五年秋初税亩公羊传云税亩者何履亩而税也则今之税以亩计此其初也其事虽出于唐代宗亦縁春秋税亩之事尔其输以夏秋乃自徳宗始也
　　商税
　　孟子曰文王之治岐关市讥而不征又曰市防而不征则天下之商皆恱而愿藏于其市矣则是夏商二代商无税矣又曰古之为市以其所有易其所无有司者治之尔有贱丈夫焉必求龙断而登之以左右望而罔市利故从而征之征商自此贱丈夫始矣此盖商贾之初有税也周官司关曰国有凶礼则无关门之征赵岐曰王制云古者关讥而不征谓文王以前周礼关门有征谓周公以来通典曰汉武始税商贾时征伐四夷国用空竭兴利之官自兹始也虽原起于汉亦自孟子征贱丈夫之事
　　杂税
　　自夏后始为贡法至商而助周人以彻其取于民也有制故国有定赋而无横敛周衰之末诸侯以强霸相尚兵革不息故费慱而什一不足此杂税之法所由起也汉有名件矣盖自孝武筭舟车也唐建中元年九月赵赞请天下所贩竹木茶漆皆什一税之也
　　税草
　　唐书食货志曰贞观中始税草以给诸闲则税草起自唐太宗也
　　税钱
　　防革曰晋齐梁时凡货牛马田宅有文劵者率输四百入官卖主三买主一盖始于汉武筭缗
　　酤
　　通典曰汉文帝时初酤防革曰汉武帝天汉三年始酒酤也
　　茶
　　起于唐建中贞元之间赵赞张滂建白税其什一一云徳宗贞元八年张滂奏收茶税唐防要曰贞元九年正月初税茶先是张滂奏请于出茶州县及茶山要路定三等每十税一茶之有税自此始也一云穆宗时王涯始茶
　　盐
　　其始原于唐第五琦及刘晏代其任大厯末一嵗征赋所入盐当天下大半之赋
　　盐钞
　　笔谈曰陜西颗盐旧法官自般运置务拘卖兵部贠外郎范祥始为钞法令商人就边郡入钱至解池请任私卖得钱以实塞下行之既久盐价时有低昻又于京师置都盐院也
　　漕运
　　防革曰秦代匈奴令天下飞刍挽粟此漕运之始也
　　屯田
　　事始曰昭帝纪始元二年诏发习战射士诣朔方调故将吏屯田张掖谓为屯田之始非也按西域传曰自武帝初通西域置校尉屯田渠犂又征和中桑羊奏言可遣屯田卒益种五谷张掖酒泉然则屯田盖起于汉武开西域之时也
　　职田
　　孟子曰卿已下必有圭田礼王制曰圭田无征周官亦有大夫之采地此职田之起也晋有刍藁之田后魏给公田北齐自一品已下各有差武徳元年十二月制外官各给职分田则职田之名唐始有之也宋朝防要曰咸平二年七月真宗欲复典职田诏杜镐等检讨故事縁革复给之也
　　官米
　　宋朝防要曰天禧元年三月以京十四粜米令毎场日加至五百石今诸仓粜米疑起自此
　　官炭
　　又曰大中祥符五年十二月六日帝谓王旦曰民间乏炭秤二百文令三司出炭四十万减价鬻与贫民非惟抑髙价且以济民六年遂置以备济民









　　事物纪原卷一
<子部,类书类,事物纪原>
　　钦定四库全书
　　事物纪原卷二　　　　　　宋　髙承　撰公式姓讳部八
　　勅
　　三代而上王言有典谟训诰誓命凡六等其总谓之书汉初定仪则四品其四曰戒勅今勅是也自此帝王命令始称勅至唐显庆中始云不经凤阁鸾台不得称勅勅之名遂定于此
　　黄勅
　　唐髙宗上元三年以制勅施行既为永式用白纸多为虫蛀自今已后尚书省颁下诸州诸县并用黄纸勅用黄纸自髙宗始也
　　制
　　刘勰文心雕龙曰古者有命无制周礼太祝作六辞以通上下其二曰命是也苏氏演义曰制也主也禁也断也言君上用人或制断而行之或禁制而止之
　　诏
　　文心雕龙曰有熊唐虞同称曰命其在三王事兼诰誓诏诰也教也所以告教百姓三代无文起于秦汉史记秦始皇二十六年李斯议命为制令为诏
　　凤诏
　　后赵石季龙置戏马观观上安诏书用五色纸衔于木凤口而颁之今大礼御楼肆赦亦用其事自石季龙始也
　　诰
　　尚书汤黜夏作诰汉初太上皇称之今太后亦称之又所以命官授职皆为诰以成汤为之始苏氏演义曰诰告也言布告王者之令使四方闻之今言告身者谓己身受其告令也
　　册命
　　汉仪四品一曰防书防简也今册命即是盖始于汉书顾命曰丁卯命作册书则汉縁周事也
　　宣麻
　　唐书百官志曰开元二十六年改翰林供奉为学士专掌内命凡拜免将相号令征伐皆用白麻则宣麻之始自明皇世也
　　宣头
　　笔谈曰宣头所起按唐故事中书舍人职掌诰诏皆写四本一为底一为宣谓出行耳未以名书也晚唐枢宻使自禁中受防出付中书即谓之宣中书承受録之于籍谓之宣底梁置崇政院专行宻命后唐复枢宻使以郭崇韬安重诲为之始分领政事不关中书直行下者谓之宣如中书之勑也是则宣头之始出于晩唐而定于后唐也
　　教
　　汉制王侯及郡守长吏于所部其指令皆称教取敬敷五教之义今犹皇后称教防疑始于汉王侯长吏之称教也
　　表
　　尧咨四岳舜命九官并陈词不假书翰则敷奏以言章表之义也汉乃有章表奏駮四等则表盖汉制也苏氏演义曰表者白也言以情防表白于外也按衣外为表论语必表而出之以披露于意杂事曰汉定礼仪则有四品
　　上书
　　太甲既立不明伊尹作书以戒此上书之始也七国时臣子言事于其君皆曰上书秦改曰奏今亦有上书之事又通于臣下者也
　　转对
　　唐书薛珏传珏为京兆尹司农供三宫蓄茹不足请市时韦彤为万年令珏使禁卖徳宗怒夺彤俸帝疑下情不逹诏延英坐日许百司长官二员言阙失谓之巡对唐会要曰贞元中诏每御延英令诸司长官二人奏本司事常防官每巳二人引见访以政事谓之巡对宋朝因之曰转对
　　移
　　文心雕龙曰始于刘歆移太常孔稚圭因有北山移文今有移牒之名宜始此也
　　檄
　　又曰始于周穆王令祭公谋父为威譲之辞以责狄人也战国防谓始于张仪檄楚误矣苏氏演义曰顔师古注急就章云檄激也以辞防慷慨发动之意又曰邀檄也
　　关
　　唐防要曰唐制诸司相质问三曰关开通其事也盖始于唐宋朝神宗行官制用唐事
　　露布
　　隋书志曰后魏每征战尅防欲天下闻知乃书帛建于漆竿之上名为露布露布自此始也其后相因施行通典亦云尔按后汉桓帝时地数震李云乃露布上书移副三府注谓不封之晋代桓温北伐须露布文唤袁宏宏倚马濡染不辄笔俄得七纸则露布晋已有矣
　　祝文
　　自伊耆氏始为八蜡则有之其文曰土反其宅水归其壑昆虫毋作草木归其泽是也礼记云
　　诔
　　周制大夫已上有諡士则有诔是诔起于周也礼檀弓鲁庄公及宋战县贲父死之公诔之士之有诔自此始也按周礼六辞以通上下亲踈逺近六曰诔注谓积累生时徳行以赐之命是也
　　殿下
　　汉以来皇太子诸王称殿下汉之前未闻唐初百官于皇太后亦称之百官洎东宫官对皇太子亦呼之今虽亲王亦避也始于汉续事始曰汉以前未有此呼魏志太祖定汉中杜袭始呼之时操封魏王故袭呼殿下按此自杜袭始也酉阳杂俎曰秦汉以来于天子言陛下皇太子言殿下将言麾下使者言节下毂下二千石长吏言閤下父母言膝下通类相呼言足下
　　閤下
　　沈约宋书三公黄閤共事前史无文按礼士韠与天子同公侯大夫即异注谓三公与天子礼数相亚故黄其閤示谦不敢斥尊疑是汉制疑閤下之呼出自此矣故今呼三公曰閤下
　　足下
　　异苑曰介之推逃禄抱树烧死文公拊木哀嗟伐而制屐每懐其功俯视其屐曰悲乎足下足下之称当縁此尔史记战国之士或上书时君或谈説君前及相与论难多相斥曰足下盖自七国相承至今也
　　下官
　　通典曰宋孝武帝多猜忌诸国吏人于本国君不得称下官事在孝武孝建中本为王国避臣之称而今人或以自谓也
　　启
　　张璠汉记曰董卓呼三台尚书以下自诣启事然后得行此则启事得名之始也魏国牋记始云启末云谨启晋宋以来与表俱用今止臣下以相往来也
　　简
　　诗出车曰畏此简书简书者治行煞青作简以书尔今人直用纸名曰简以通庆吊问候之礼取简书之义尺牍类也锦带前书曰书版曰牍书竹曰简
　　书
　　舜曰书用识哉春秋子家吊宣孟以书汉曰入牍陈遵所善是也故今曰书尺名虽见于有虞而实始于春秋
　　题缄
　　事始曰唐元和中李赵公权倾天下四方缄翰日至蒲路帅郤士美有珍献赵公报书叙殷勤误入振武封中振武阿跌光进知其误还之公因命书吏凡有书题各籖官号以送之于今为式曰题缄也
　　门状
　　又曰汉初未有纸书名于刺削木竹为之后代稍用名纸唐武帝时李徳裕贵盛百官以旧刺礼轻至是留具衔候起居之状至今贵贱通用谓之门状稍贵礼隔者如公状体为大状
　　名纸
　　释名曰书名字于奏上曰刺后汉祢衡初游许下懐一刺既无所之适至于刺字漫灭盖今名纸之制也则名纸之始起于汉刺也
　　姓
　　通厯洎帝王五运厯年记人皇之后有五姓四姓七姓十二姓纪则姓之始疑起于此而帝王世纪至太昊始曰庖牺氏风姓也易类是谋曰黄帝吹律定姓疑姓自太昊始而黄帝定姓者因生赐姓之始也陆法言引风俗传云张王李赵为黄帝赐姓
　　氏
　　春秋左氏传曰天子因生以赐姓胙之土而命之氏盖命氏之原尚矣天皇而降皆称虽盘古之初亦曰氏也
　　族望
　　笔谈曰世人以氏族相髙虽从古有之然未着盛自魏氏铨摠人物以氏族亦不专任门地惟四夷则全以为贵贱如天竺以刹利婆罗门为贵种自余为庶姓是也国主大臣各有种姓茍非贵种国人莫肯归之庶姓虽有劳能亦自甘居大姓之下后魏据中原此俗遂盛于中国唐末方衰息也
　　名
　　帝王世纪曰神农母名女登春秋钩命决曰任姒感龙生帝魁注云魁炎帝名左传曰太皥以龙纪官故为龙师而龙名又太皥之母名华胥则名疑始于伏牺氏之前
　　字
　　礼记郊特牲曰冠而字之敬其名也冠而字成人之道也字所以贵名帝王世纪曰少皥帝名挚字青阳则自金天氏始为字也
　　讳
　　周礼小史之职有事诏王之讳注云先王之名礼卒哭以木铎徇于路舍故而讳新注故髙祖之讳新新死者之讳春秋左氏传曰周人以讳事神名终将讳之则是讳名自周人始也礼祭义云文王称讳如见亲
　　花押
　　古者书名破真从草取其便于书记难于模仿唐书曰韦郇公陟每书陟字自号五云体俗浸相缘率以为常后有不取其名出于机巧心法者此押字之初也其原宜自韦陟始云
　　礼祭郊祀部九
　　礼
　　礼记曰礼始诸饮食盖自大昊取牺牲以供庖厨制嫁娶以俪皮为礼始也王子年拾遗记曰庖牺崇礼教以遵文通典曰伏羲以来五礼始彰尧舜之时咸备扬子法言曰法始乎伏羲而成乎尧匪伏匪尧礼义哨哨也
　　祭祀
　　王子年拾遗记曰庖牺使鬼物以致羣祠以牺牲登荐百神则祭祀之始也黄帝内传曰黄帝始祀天祭地所以明天道史记曰髙阳洁诚以祭祀髙辛明鬼神而敬事之也
　　斋戒
　　春秋命诚图曰黄帝请问太一长生之道太一曰斋六丁可以成功内传曰帝誓翦蚩尤乃斋三日以告上帝此斋戒之始也
　　坛墠
　　左氏注曰除地为墠筑土为坛书金縢武王有疾周公为三坛同墠黄帝内传乃有筑坛墠事是为其制起自黄帝
　　郊丘
　　通典曰黄帝封禅天地则郊丘之始矣又黄帝内传曰王母既会帝于蓬莱帝归乃筑圆坛以祀天方坛以祭地则圆丘方泽之始也
　　禘郊
　　礼记祭法曰有虞氏禘黄帝而郊喾祖颛顼而宗尧则兹礼始于虞舜也
　　三嵗郊
　　史记封禅书曰汉武即位之明年初至雍郊见五畤后常三嵗一郊则郊以三嵗自汉武帝始也
　　合祀
　　祀天于南郊祭地于北郊古今之通义也通典曰汉平帝立王莽颇改祭礼云天地有合有别有合者孟春正月上辛若丁天子亲合祀天地于南郊于是始同祀于圆丘今南郊之合祀自王莽始也黄图载元始四年尝以嵗孟春亲郊祭天南郊以地配望秩山川徧于群神天地位皆南乡同席地差在东是也
　　明堂
　　尸子曰黄帝曰合宫有虞曰总章商曰阳馆周曰明堂管子曰黄帝有明堂之议通典曰黄帝拜祀上帝于明堂唐虞祀五帝于五府夏后享祖宗于世室商人曰重屋周人宗祀文王于明堂以配上帝周礼又曰夏后世室商人重屋汉时公王带画黄帝明堂图则明堂要自黄帝始也而孟诜锦带前书纪郑康成匠人夏世室注云上五室法五行木室处东北曰青阳火室东南曰明堂金室西南曰总章水室西北曰元堂土室中央曰太室盖夏以不毁为名故曰世室商加重檐故曰重屋周以明布政令故曰明堂余见礼记月令也
　　封禅
　　史记封禅书曰封泰山禅梁父者七十二家无懐氏为之始盖在太昊前也管子亦云遁甲开山记则太昊之后自女娲至无懐凡十五代乃在太昊后炎帝前也
　　神州
　　王者所居卜吉土五千里内之地名也通典于周制方丘篇始録之则是神州之祭自周人始也
　　社
　　礼记曰社祭土而主阴气左氏曰共工氏有子曰勾龙为后土实始为社汉书髙祖十年春有司奏令县道常以春二月祀社稷以羊彘盖自三代以来社稷为诸侯命祀秦罢侯置守故诸侯之职归守令汉始以郡县祀社稷也
　　稷
　　礼稷为五谷之长昔烈山氏之子曰柱夏以上祀之实始为稷周弃为唐虞稷官汤既胜夏迁社而祀弃故自商以来祀之其州县祭社稷仪盖自皇朝祥符中始定之云
　　蜡
　　腊蜡者嵗十二月合聚百物而索飨之也礼记郊特牲曰伊耆氏始为蜡又曰蜡之祭主先啬而祭司啬先为田报祭也诗疏云伊耆神农并与大庭为一也
　　山川
　　通典曰黄帝祭于山川典礼为多则山川祀秩始自黄帝氏也舜典望秩于山川也
　　籍田
　　周制天子孟春躬耕籍田国语虢文公言之详矣其事亦见于周官甸师之职及礼记则其礼周制也礼记武王耕籍田然后诸侯知所以敬
　　先农
　　汉文制春始耕于籍田官祀先农以一太牢则其祀由汉兴也
　　先蚕
　　周礼内宰诏王后蚕于北郊斋戒享先蚕礼亦杂记其事然礼之所纪多商周之制及其余群小祀俱周典云
　　五祀
　　世本曰商汤作五祀井灶中霤行至周而七曰门行厉户灶司命中霤也
　　髙禖
　　五经要义曰髙禖先王子孙之祀也注云髙辛妃简狄吞燕卵而生契后王以为禖官典曰郑注俱云后王不知起于何代也
　　灵星
　　汉有天下髙祖制诏御史令天下立灵星祠盖祈谷也时汉兴八年矣通典曰周制仲秋祭灵星于国之东南则非汉始祀之也
　　夀星
　　通典曰周立夀星祠在下杜亳时奉焉宋朝防要曰景徳三年七月王钦若言礼记月令八月命有司秋分享夀星于南郊唐开元二十四年七月勅所司置夀星坛祭老人星及角亢七宿今百神咸秩而独略夀星望俾崇祀礼院言夀星南极老人星也尔雅云夀星角亢也注云数起角亢列宿之长故云唐开元中上封事者言月令八月日月防于夀星居列宿之长请八月社日配夀星于太社坛享之当时遂勅特置夀星坛也
　　周伯
　　宋朝防要曰大中祥符二年九月邢中和言景徳三年周伯星出角亢之下按角亢为泰山之根果符上封之应望于亲郊日置周伯星于亢宿间礼院言司天元奏周伯星出氐三度氐亢相去不逺并夀星之次乃设位于氐星之间
　　九宫
　　又曰景徳三年九月王钦若言九宫贵神天寳立祀咸平四年三月杜镐言唐明皇天寳中述九宫贵神次昊天上帝明皇肃宗皆尝亲祀又景祐二年四月章得象言唐天寳中术士苏嘉庆始置九宫神坛于城东祭以四孟随嵗改位行棊谓之飞位按唐防要曰天寳三载十月十六日苏嘉庆上言请于城东置九宫贵神坛每嵗四孟月祭也
　　大火
　　又曰康定元年十月胡宿言按春秋士弱对晋侯曰古之火正或食于木陶唐火正曰阏伯居商丘祀大火焉説文曰火正火官也掌祭火星行火政后世以为火祖相土契之曽孙代阏伯宋其后也商丘今南京则阏伯之神主祀大火愿列祀官祭大火礼官议曰阏伯为髙辛火正实居商丘主祀大火后世因之为贵神配火侑神功谓宜因作坛兆秩大火以阏伯配然则大火之祀始于帝喾而宋朝仁宗复其典也
　　后土
　　按西汉祭天于甘泉泰畤祭地于汾隂后土后汉始定南北郊然则汾隂后土本汉祀地只之所也
　　宗庙
　　礼纬元命包曰唐虞五庙革亦云昔唐虞五庙夏后因之至商而七书咸有一徳曰七世之庙可以观徳是也周兼文武二祧故九庙由唐虞推而上之明其前有至尧舜乃祭五庙尔
　　庙号
　　王者祖有功宗有徳始自有虞祖髙阳而宗尧故舜典有归格于艺祖受终于文祖大禹矢谟亦有受命于神宗之文商有天下太甲号太戊为中宗武丁为髙宗始列宗庙之号故汉氏因之西京有太宗世宗东京有显宗肃宗而唐室诸帝乃例称之盖其事原于虞舜而备于商人也
　　朝献
　　笔谈曰唐制有事于上帝则百神皆预祭吿惟太清宫太庙则上亲行谓之奏吿止南郊为正祠天寳九载诏以吿者上吿下之词今后太清宫宜称朝献太庙宜称朝飨自此失奏吿之名又皆为正祠其礼自唐始也
　　配天
　　有虞为禘郊之礼以祀昊天上帝始有配食之事祭法有虞氏禘黄帝而郊喾是也虞以上尚徳用有徳者夏商稍用其姓代之先后至周始严父配天故孝经曰严父莫大于配天则周公其人也周公郊祀后稷以配天宗祀文王于明堂以配上帝注谓以父配天之礼始自周公盖配天侑食肇于有虞而明堂之严父配帝则自周公始也
　　配飨
　　尚书盘庚之吿其臣曰兹予大享于先王尔祖其从与享之则功臣配享之礼由商人始也周礼有功者书于太常祭于大烝司勲诏之也赵简子记祀董安于庙魏祀曹真于太祖庙又祫祀功臣二十一人也
　　木主
　　典礼曰措之庙立之主曰帝檀弓曰商王缀重盖庙所以蔵主宜始为庙即立主也
　　版位
　　宋朝防要曰景徳二年九月二日上封者言郊立天地神位不严望令重造诏王钦若详阅修制十一月一日版位成贮以漆匣舁床覆以黄缣帕坛上四位以朱漆金字第二神位黒漆金字第三黒漆黄字第三以降黒漆朱字天地祖宗为一匣余十二陛为一匣
　　牙盘
　　又曰干徳六年和岘言唐天寳中享太庙礼料外每室加常食一牙盘五代遂废诏自今亲享庙别设牙盘食禘祫时享皆同之按唐防要曰天寳五载四月十六日诏享太庙宜料外每室加常食一牙盘则享庙之设牙盘食自唐明皇始也
　　献菓
　　史记叔孙通传孝惠曾春出游离宫通曰古者有春尝菓今樱桃熟可献愿因出取献宗庙帝从之云诸菓之献由此兴也按礼记有天子羞含桃荐之寝庙又似周制非始于通也
　　饮福
　　宋朝会要曰干徳元年十二月以南郊礼毕大宴于广徳殿自后凡大礼毕皆设宴如此例曰饮福宴盖自此其始也
　　青城
　　又曰天圣二年三月太常礼院案周礼幕人掌帷幕幄帟绶之事郑注云王出宫则有是事在傍曰帷在上曰幕皆以布为之四合象宫室曰幄王所居之帐也帟若握中坐上承尘皆以缯为之绶组所以系帷也又掌次云王大旅上帝则张氊案设皇邸祀五帝则张大次小次注曰次幄也大幄初徃所止居也小次既接祭退俟之处圣朝自太祖以来每行郊礼皆营青城幄殿即周礼大次也又于东壝门外设更衣殿即小次也是则宋朝之设青城自周制也
　　内寺
　　僧史略曰谓之道场内起于后魏得名于隋炀帝改僧寺曰道场置于宫中故曰内今宋朝洪福等殿安佛经声钟为内寺此其初也唐代宗始有其事崇奉褒册部十
　　玉皇号
　　宋朝防要曰大中祥符七年正月真宗诣玉清昭应宫率天下臣庶奏吿上玉皇圣号真宗实録曰大中祥符七年九月上对侍臣曰自元符之降朕欲与天下臣庶同上玉皇圣号至天禧元年正月辛丑朔帝诣太初殿恭上玉皇大天帝圣号曰太上开天执符御厯含真体道玉皇大天帝惟是疑会要所纪奏吿是八年事云章衡纪年通载曰大中祥符八年正月壬子朔上玉皇大帝号
　　圣祖号
　　御制灵遇记曰景徳初王中正遇司命真君传药金法上之四年十一月降刘承规之直舍五年始奉上徽号曰九天司命天尊真宗实録曰大中祥符五年十月十七日上梦景徳四年先降神人传玉皇命云今汝祖赵有名此月二十四日降如唐真元事至日天尊降延恩殿闰十月己巳诏上九天司命保生天尊圣号曰圣祖上灵髙道九天司命保生天尊【阙】
　　保生天尊
　　曰东岳司命上卿佑圣真君初封禅毕诏上司命天尊之号至是以圣祖临降名称相类故改上焉天禧元年正月壬寅帝诣景灵宫天兴殿恭上也然实録之记圣祖加号前后不同故备述二年中事云章衡纪年通载曰天禧元年辛丑朔上玉皇圣祖号寳册
　　圣母号
　　宋朝防要曰天禧元年三月六日册上圣祖母懿号曰元天大圣后先是大中祥符五年制加上圣祖母号俟兖州太极观成择日奉上至是诏王旦等行册礼也
　　采访号
　　笔谈曰庐山太平观乃九天采访使者祠自唐开元中创建元丰二年道士陶智仙门人陈若拙发地铜钱有应元保运四字至四年有诏进号九天采访使者为应元保运真君遣内侍廖维持御书殿额赐之乃与钱文同符
　　黒煞号
　　杨亿谈苑曰开寳中有神降于终南山进士张守真自言我天之尊神号黒煞将军与真武天蓬等列为天之大将太宗即位筑宫终南山隂太平兴国六年封翊圣将军翊圣传曰建隆之初凤翔府盩厔县民张守真游终南山闻空中有召之者曰吾髙天大圣玉帝辅臣授命衞时乗龙降世太宗遣王守节王龟从就终南山下筑宫兴国初诏封翊圣将军真宗受元符封泰山后大中祥符七年诏加号曰翊圣保徳真君
　　真武号
　　宋朝防要曰天禧二年闰四月诏醴泉所立观曰祥源六月诏加真武号曰真武灵应真君
　　孔子封
　　唐礼乐志曰明皇开元二十七年诏夫子称先圣可諡曰文宣王遣三公持节册命唐防要曰开元二十七年八月二十四日追諡孔子为文宣王其后嗣改封嗣文宣王二十七日命裴耀卿等就国子监册命宋朝防要曰大中祥符元年诏追諡圣文宣王五年十二月改諡至圣避圣祖讳也
　　孔子父
　　宋朝防要曰大中祥符元年十一月二日勅叔梁纥宜追封齐国公顔氏追封鲁国太夫人
　　孔子妻
　　又勅亓官氏追封郓国夫人
　　十哲封
　　唐防要曰开元二十七年八月二十四日诏十哲并宜褒赠顔子亚圣须优其秩顔子封兖公闵子费侯等是也
　　七十子
　　又诏七十子并宜追赠曽参赠成伯颛孙师陈伯是也制曰十哲之外曽参之伦未有称谓宜防五等之封俾与先圣咸膺盛礼
　　周公封
　　宋朝防要曰大中祥符元年十一月诏周文公旦可追封文宪王于兖州曲阜县建庙春秋委州长吏致祭
　　太公封
　　唐书肃宗纪曰上元元年闰四月己卯追封太公为武成王宋朝防要曰大中祥符元年十月诏维师尚父实赞隆周宜加諡昭烈武成王仍于青州建祠庙
　　老子号
　　又髙宗纪曰干封元年二月己未追号老子太上元皇帝唐防要曰天寳二载正月十五日加号大圣祖八载六月十五日加号大道元皇帝十三载二十七日加号大圣祖髙上大道金阙元天皇大帝宋朝防要曰大中祥符六年八月十一日制谨奉上真元皇帝圣号曰太上老君混元上徳皇帝真宗寳録云六年七月庚午制也纪年通载云大中祥符七年正月戊申奉上太上老君尊号册寳也
　　李母号
　　又武后纪曰光宅二年九月甲寅追尊老子母曰先天太后唐会要则云文明元年九月册元皇帝妻为先天太后二説未知孰是
　　列子号
　　唐会要曰天寳元年三月十九日李林甫奏列子号冲灵真人宋朝会要曰景徳二年二月九日诏冲灵真人宜进号冲虚至徳真人列子庙在圃田至是真宗车驾经过故有此诏
　　庄子号
　　又唐会要曰天寳元年二月十二日追赠庄子南华真人三月十九日李林甫奏文子列子庄子庚桑子其书各从其号为真经
　　文子号
　　又曰天寳元年三月十九日李林甫奏文子号通真人庚桑子号洞灵真人宋朝会要曰大中祥符五年十月二十六日礼仪院请改文子为通元真人
　　五岳号
　　唐防要曰垂拱七月一日封嵩岳为神岳大中王万嵗通天元年四月一日又尊为皇帝神龙元年复为王先天二年八月二十日又封西岳为金天王开元十三年封太山为天齐王天寳五载正月封中岳为中天王南岳司天王北岳安天王宋朝防要曰大中祥符元年十月十五日诏泰山天齐王加号仁圣天齐王四年二月二十一日加号西岳曰顺圣金天王二十六日又诏加号中天王为崇圣中天王五月加上中岳曰中天崇圣帝东岳曰天齐仁圣帝南岳曰司天昭圣帝西岳曰金天顺圣帝北岳曰安天元圣帝
　　五镇号
　　隋书开皇十四年立冀镇霍山祠开元礼惟祭四镇开寳后益霍山为五唐天寳十载正月二十三日始封东镇沂山为东安公南镇防稽山为永兴公西镇呉山为成徳公中镇霍山为应圣公北镇医巫闾山为广宁公
　　岳后号
　　宋朝会要曰大中祥符四年十一月二十九日诏加上东岳淑明后南岳景明后西岳肃明后北岳靖明后中岳正明后之号
　　四海号
　　唐会要曰天寳十载正月二十三日封东海为广徳公南海广利公西海广润公北海广泽公宋朝会要曰康定二年十一月诏封东海为渊圣广徳王南海洪圣广利王西海通圣广润王北海冲圣广泽王
　　四渎号
　　又唐防要曰天寳六载正月十二日封河为灵源公济为清源公江为广源公淮为长源公宋朝防要曰大中祥符元年十一月十四日诏河渎进号为顺圣灵源公康定二年诏封四渎皆为王按三代命五岳视三公四渎视诸侯唐始加其等也
　　水府号
　　宋朝防要曰大中祥符二年九月十七日诏江州马当上水府广祐寜江王宜封福善安江王太平州采石中水府济逺定江王封顺圣平江王润州金山下水府虚肃镇江王封昭信泰江王旧封江南保大中伪号至是始易之
　　追赠
　　自武王克商追王太王王季故后代有追諡追尊之典两汉逮今人臣亦有追赠之制
　　追封
　　汉书张贺传贺为掖庭令宣帝以皇曽孙収养掖庭恩甚宻及帝即位追思贺封恩徳侯此则追封之始也
　　乐舞声歌部十一
　　乐
　　山海经曰祝融生长琴是处揺山始作乐风注云创乐风曲也通典曰伏羲乐名扶来亦曰立本神农乐名扶持亦曰下谋隋乐记曰伏羲有网罟之歌伊耆有苇籥之音葛天八阕神农五弦其来尚矣吕氏春秋曰葛天氏之乐三人操牛尾捉足歌八阕则非长琴始为乐也世本曰伏牺造琴瑟是始为乐至黄帝命伶伦考八音调和八风为云门之乐则其事于是乎备
　　乐府
　　通典曰汉武立乐府盖始置之也乐府之名当起于此
　　胡部
　　唐礼乐志曰自周陈以上雅郑淆杂而无别隋文始分雅俗二部今俗乐二十八调是也又有倍四本冩乐形类雅音而曲出于胡部此名胡部之始也复有银字中管之别皆前代应律之器后人失其传而更异名故俗部诸曲悉源于雅乐笔谈曰外国之声前自别为四夷乐唐天寳十三载始诏法曲与胡部合奏自此全失古注以先王之乐为雅乐前世新声为清乐合胡部为宴乐
　　教坊
　　唐明皇开元二年于蓬莱宫侧始立教坊以散乐倡优曼衍之戯余见教坊使条
　　钧容
　　宋朝防要曰钧容军乐也太平兴国三年诏籍军中之善乐者命曰引龙直每廵省逰幸则骑导车驾而奏乐端拱二年又选捧日等军晓畅音律者増多其数蕃臣以乐工进亦之淳化三年改名钧容直取钧天之义
　　云韶
　　又曰云韶部者黄门乐也开寳中平岭表择广州内臣之聪警者得八十人令于教坊习乐赐名箫韶部雍熈初改名云韶旧唐志曰武徳以来置内教坊于禁中则天改曰云韶府会要曰如意元年五月二十八日也则云韶之名已见于是矣
　　律法
　　通典曰伏牺氏作易纪阳气之初以为律法此盖其肇也
　　律吕
　　吕氏春秋曰黄帝命伶伦自大夏之西阮隃之阴取竹于解谷以生空窍厚均者断两节间长三寸九分而吹之以为十二筒听凤鸣以为十二律雄鸣六为律雌鸣六为吕月令章句曰上古圣人本阴阳别风声乃截竹为管谓之律晋律厯志曰黄帝令伶伦造律吕也
　　二变
　　通典曰商以前但有五音宫商角征羽自周加文武二声谓之二变孟诜锦带前书曰变宫变征自商以前皆用五声以配十二辰至周武王克商之时从午至子天有七助故加文武二变声是为七音五声为体二变为和依此相生迭为之宫尚书大传云七始为七其五声为正二声为变然则变宫变征乃始于周也按国语周景王问七律伶州鸠曰武王伐商嵗在鹑火月在天驷星在天鼋姬氏出自天鼋自鹑及驷七列南北之揆七同凡神人以数合之以声昭之然后可同也故以七同其数而律和其声故有七律此盖其始也
　　诸调
　　笔谈曰宫商角为正声征羽为变声加变征则从变之声已渎矣隋郑译始调具之均展转相生为八十四调清浊溷淆纷乱无綂并流为新声自后有犯声侧声主煞寄煞偏字傍字双半字之法然则今胡部诸调皆源于郑译
　　三台
　　三十拍曲名也刘公嘉话録曰三台送酒盖因北齐文宣毁铜雀台别筑二个台宫人拍手呼上台因以送酒李氏资暇曰昔邺中有三台石季龙游宴之所乐工造此曲促饮也又一説蔡邕自御史累迁尚书三日之间歴三台乐府以邕晓音律制此曲以悦之未知孰是
　　小词
　　笔谈曰古诗皆咏之然后以声依之咏以成曲谓之协律诗外有和声所谓曲也唐人乃以词填入曲中不复用和声此格虽云自王涯始然贞元元和之间为之者已多有在涯前者又小曲有咸阳沽酒寳空之句李白作花间集乃云张泌所为莫知孰是杨绘本事曲子云近世谓小词起于温飞卿然王建白居易前于飞卿久矣王建有宫中三台宫中调笑乐天有谢秋娘咸在本集与今小词同花间集序则云起自李太白谢秋娘一云望江南又曰近传一阕云李白制即今菩萨蛮其词非白不能及此信其自白始也刘斧青琐集隋海记中有望江南调即炀帝世已有其事也
　　鼓吹
　　唐乐志曰黄帝使岐伯作鼓吹以扬徳建武蔡邕礼志亦云然唐绍传曰绍谓鼓吹本军容黄帝战涿鹿以为警卫也
　　凯歌
　　蔡邕礼志曰黄帝使岐伯作军乐凯歌今廻军有乐即其遗意也
　　女乐
　　列女传曰夏桀既弃礼义淫于妇人求四方美女积之后宫作烂漫之乐晋献公欲伐虞遗以女乐二八左传郑略晋侯以女乐论语齐人归鲁女乐自周末皆有而桀为之始
　　准
　　汉元帝时京房造准中瑟而十三弦隠开九尺中央一下有尽分寸六十律之节宋朝仁宗时阮逸胡瑗辈复用其制作之
　　歌
　　山海经曰夏后开上三嫔乎天得九歌九辩以下焉又曰帝俊有子八人是始歌舞夏侯辩乐论曰伏牺有网罟之歌吕氏春秋有葛天氏歌八阕一曰载人二鸟三逐草木四奋五谷五天帝六达帝功七依地徳八物禽兽之极则歌以太昊为始盖太昊之后十三代有葛天氏故也
　　舞
　　山海经曰刑天与帝争神帝防其首乃以乳为眼以脐为口操干戚以舞又曰帝俊八子是始为舞孟频引教坊记曰昔隂康氏次葛天氏元气肇分灾沴未弭民多重膇之疾思所以通利关节是始制舞然则舞自康氏始也吕氏春秋曰陶唐氏之始隂多滞伏民多壅阏故为作舞以宣导之误矣孟诜锦带前书则云舞乐之兴始于黄帝故周用六代之乐越取黄帝以谓始舞可尊也周礼六舞五曰人舞注无所执以手防为威仪祀星辰舞之即今代之舞出于此也
　　钟
　　月令章句曰上古圣人本隂阳别风声审清浊不可以文载口传于是始铸金作钟以主十二月之声山海经曰炎帝之孙岐伯因鼓遂为钟又曰岐伯生鼓延是始为钟吕氏春秋曰黄帝命伶伦铸十二钟世本曰黄帝工人垂所造皇图要纪曰帝喾造钟磬礼曰垂之和钟郑康成云垂尧时钟工也
　　镈钟
　　隋音乐志曰鏄钟即黄帝所命伶伦铸十二钟和五音者也宋朝防要载冯元等议曰昔黄帝命伶伦与营援铸十二钟以调月律今鏄钟是也
　　鼓
　　礼记明堂位曰土鼔蒉桴伊耆氏之乐也帝王世纪曰黄帝煞以其皮为鼓黄帝内传曰帝与蚩尤战女为帝制防牛鼓又请帝制鼓鼙以当雷霆世本曰夷作鼓盖起于伊耆氏之土鼓也
　　鼓足
　　又明堂位曰夏后氏之鼓足郑注云足是四足毛公诗注曰夏后氏足鼓隋音乐志曰建鼓夏后氏加四足谓之鼓足
　　建鼓
　　同前又曰商楹鼓诗商颂曰置我鞉鼓毛公注云商人置鼓郑笺云其改夏之制乃始植我商家之鼓楹谓之柱楹贯植鞉虽不植贯而摇之商人柱贯之谓之楹鼓近代相承植而员之谓之建鼓盖商所作也又栖翔鹭于上不知何代所加或曰鹄取其声扬而逺闻或曰鹭鼓精越王勾践大鼓于雷门以厌呉晋时移于建康有双鹭哾鼓而飞入云或曰皆非也诗云振振鹭鹭于飞鼓咽咽醉言归古之君子悲周道之衰颂声辍饰鼓以鹭存其风流未知孰是
　　悬鼓
　　明堂位曰周悬鼓按周颂有瞽之诗曰应田悬鼓周礼雷灵路晋鼛等鼓皆有簨簴以悬之隋音乐志曰建鼓周人悬之谓之悬鼓
　　磬
　　説文曰无勾氏作磬世本亦云又曰叔所造不知何代人古史考曰尧时人也乐録曰磬叔传作礼记曰叔之离磬皇图要纪曰帝喾造钟磬通礼义纂曰黄帝使伶伦造磬也
　　簨簴
　　礼记曰夏后氏龙簨簴盖乐之制自造钟磬则宜有簨簴而饰之以龙则自夏后氏始也
　　方响
　　通典曰梁有铜磬则今方响也方响以铁为之以代磬唐书礼乐志曰方响体以应石审此则是出于编磬之制而梁始为之者也
　　琴
　　文选西都赋曰伏牺作琴世本曰伏牺造琴琴操曰伏牺作琴长三尺六寸六分琴书曰伏牺氏王天下削桐为琴广雅曰伏牺氏琴长七尺二寸説文曰琴神农所造桐越练朱五至周文增其二帝王世纪曰炎帝作五之琴桓谭新论曰神农氏始削桐为琴绳丝为又曰周文王武王各加一广雅又云神农琴长三尺六寸六分止有五文王增二隋音乐志曰琴神农制为五周文王加二为七者也髙氏小史曰炎帝教人作五之琴通礼义纂曰尧使母勾作琴五扬雄琴清英曰舜弹五琴尧加二山海经曰帝俊生晏龙是始为琴礼记曰舜作五之琴以歌南风虽诸家记所始长短增不同要之以太昊作之为是赵惟暕又云琴始自伏牺尔雅曰大琴曰离二十传此是伏牺所制
　　一琴
　　通典曰一琴有十二柱柱如琵琶晋纪曰孙登居白鹿苏门二山弹一琴按拾遗记云师延商乐工也商时摠修三皇五帝之乐抚一之琴或作瑟则地只皆升是商代则有矣今瞽者抚之以拟曲者是
　　击琴
　　通典曰击琴栁恽所作恽尝为文思有所属援笔误中琴因以管承又以竹片约而束之使急而声亮举以击之以节曲按南史栁恽传初父世隆弹琴为士流第一恽每奏父曲尝感思复变体备冩古曲尝赋诗未就以箄捶琴坐客过以筯扣之恽惊其哀韵乃制其雅音后传击琴自于此今世俗有弹独琴以竹作扣击之节疑此也马明生别传曰明生随神女入石室金床玉几弹琴有一五音并奏
　　瑟
　　世本曰伏牺造瑟王子年拾遗记曰庖牺氏桑为瑟世本又曰庖牺氏作瑟五十后黄帝使素女鼓瑟哀不自胜破为二十五具二均声帝王世纪曰伏牺作瑟三十六隋音乐志曰瑟二十七伏牺所作者也髙氏小史曰太昊作二十五之瑟西都赋曰神农造瑟吕氏春秋曰朱襄氏之王天下多风阳气畜积果实不成故士达作五之瑟髙诱曰士达朱襄之臣瞽叟制为十五舜益以八为二十三山海经曰晏龙始为瑟数説虽异以世本之説为得
　　阮
　　通典曰秦琵琶也武后时蜀人蒯朗于古墓中得铜器似琵琶而圆时人莫识之元行冲曰此阮咸所造命匠人以木为之行冲以其形似月声合琴名月琴社佑以为晋竹林七贤图阮咸所弹与此同因谓之阮咸李氏资暇曰唐中宗朝元行冲为太常少卿有人于古塜获铜铸乐似琵琶而圆献于元公元曰此阮仲容所造命工以木为之音韵清朗颇难名之权以仲容姓名呼焉阮公昔贤岂可以其名氏号乐器乎元以其形似月声合琴因是名月琴自是知之者不以旧名呼或谓咸丰肥创此器以移琴声四十三柱倚膝摐之谓之璧以代抚琴之艰也今人但直曰阮也
　　箜篌
　　释名曰师涓所作靡靡之乐耳盖空国之侯所好也晋应劭曰汉武令侯调始造此器史记封禅书汉武祷祠太一后土如用乐作空侯杜佑曰或云侯晖其声坎坎应节故曰坎侯讹为空侯侯者因乐人姓耳谓师延作非也风俗通曰汉武令乐人侯调依琴作坎侯宋临川守刘义庆空侯赋曰侯牵化而始造通典説其形似瑟而小用拨弹之非今器也又有云空侯胡乐也汉灵帝好之体曲而长二十三抱于懐中两手齐奏之谓之擘正今物也续汉书曰灵帝胡服作胡空侯隋音乐志曰立箜篌出自西域非华夏旧器也
　　筝
　　陆法言切韵曰筝秦蒙恬所造风俗通曰筝秦声也而五今十三不知谁作傅筝赋序曰或以谓蒙恬造亡国之臣盖不能关思也隋音乐志曰筝十三所谓秦声蒙恬所作也又风俗通曰按礼乐记筝筑身今筝形如瑟不知谁改傅子曰上圆象天下平象地中空凖六合柱十二拟十二月乃仁智之器阮瑀筝赋曰长六尺应律数晋陶融妻陈氏筝后防创制子野考成也
　　琵琶
　　风俗通曰琵琶近代乐家所作不知其始乐府杂録曰始自乌孙公主造马上弹之王諐期终幕祠仪曰出于弦鼗傅琵琶赋序曰故老云汉遣乌孙公主嫁昆弥念其行道思慕使知音者裁筝筑空侯之声作马上之乐以方语目之曰琵琶释名曰本起于胡中马上所鼓石崇以谓昔公主嫁乌孙令琵琶马上作乐以慰其思隋音乐志曰曲项琵琶出自西域非华夏旧器也事始云或云碎叶国所献
　　嵇琴
　　杜挚赋序曰秦末人苦长城之役鼗而鼓之记以为琵琶之始按鼗如鼓而小有柄长尺余然则系于鼓首而属之于柄末与琵琶极不彷佛其状则今嵇琴也是嵇琴为鼗遗象明矣唐礼乐志曰琵琶体圆修颈而小号秦汉子盖鼗之遗制出于胡中传为秦汉所作今人又号嵇琴为秦汉子通典亦云秦汉子本出胡中俗传是汉制兼以秦制者盖兼用秦汉之法而诸家皆记为琵琶之始何也或曰嵇琴嵇康所制故名嵇琴虽出于传诵而理或然也
　　箫
　　通礼义纂曰伏牺作箫十六管事始云女娲造风俗通曰舜作竹箫其形参差以象凤翼十管长尺二寸世本亦曰舜造长二尺隋音乐志曰箫十六管长二尺舜所造者也各不同而古今以为舜作
　　篪
　　世本曰苏成公所造古史考谓成公善篪耳又曰暴辛公所造旧制一曰管不知辛公何代人然非舜前明矣舜时西王母献管则辛公安得造也隋书音乐志曰篪长尺四寸八孔苏公所作者也通厯曰帝喾平共工之乱作鼗鼓控揭埙篪故乐记以为圣人作为徳音之音也
　　觱篥
　　説文曰乃羌人所吹屠觱以惊马乐録曰笳管也何承天纂文曰羗胡乐器出于胡中其声悲本名悲栗通典亦云或曰胡人吹之以惊中国马后乃以笳为首以竹为管乐府杂録曰本兹国乐唐编卤簿名为笳管用之雅乐以为雅管六窍则为凤管令狐揆乐要曰筚栗出于胡中或云兹国也徐景山云本胡人牧马截骨为筒用芦贯首吹之以惊群马因而为窍以成音律今胡部在管音前故世亦云头管
　　笛
　　马融长笛赋序曰此器起于近代本出羗中风俗通曰汉武时丘仲所造长尺四寸七孔京房曰丘仲工其事不言所造广雅曰籥谓之笛有七孔而周官笙师教龡【音涤】艺文类聚有宋玉笛赋则笛前于丘仲逺矣隋书音乐志曰笛汉武帝时丘仲所作者也京房备五音有七孔以应七声太平御览曰黄帝使伶伦伐竹于昆溪斩而作笛吹之作凤鸣笔谈曰有雅笛有羗笛其形制所始旧説皆不同后汉马融所赋长笛空洞无底剡其上孔五孔一出其背正似今尺八李善为之注云七孔长一尺四寸此乃今横笛耳鼓吹部谓之横吹非融所赋者融赋云易京君明识音律故本四孔加以一君明所加孔后出是谓商声五音毕沈约宋书亦云京房备其五音周礼笙师注杜子春云乃今时所吹五空竹以融约所谓论之则古不应有五孔子春之説亦未为然也三礼图亦横设而五孔不知出何典据乐要曰笛自丘仲以七孔一尺四寸之长六帖曰笛本四孔京房加以一按马融赋云近世双笛从羌起羌人伐竹未及已龙鸣水中不见矣截竹吹之声相似易京君明识音律故本四孔加以一君明所加孔后出是谓商声五音毕
　　籥
　　礼记曰土鼓蒉桴苇籥伊耆氏之乐也注云伊耆古天子号则籥盖伊耆氏所作也
　　笳
　　杜挚笳赋序曰昔伯阳避乱入戎懐土遂建斯乐一名长离旧録有其物不记所出本末云胡人卷芦叶吹之故曰胡笳亦云李伯阳入西戎所造
　　笙
　　礼记明堂位曰女娲之笙簧簧笙中之簧也世本曰女娲作笙簧髙氏小史亦云曹植女娲赞曰造簧作笙隋音乐志曰笙竽并女娲之所作也
　　竽
　　世本曰随作竽注云随女娲之臣也通礼义纂曰汉武帝时丘仲作竽笙三十六管而韩子有齐宣王好吹竽之事则竽非丘仲所作明矣世本之説是
　　壎
　　又曰壎暴辛公所作宋均云周平王时诸侯通典曰不知何代人周之畿内有暴国岂其人乎承谓世本所记当是以诗有暴公为卿士而譛苏公苏公作何人斯以絶之其诗云伯氏吹壎仲氏吹篪以言其俱为王臣恩如兄弟故谓伯仲耳其相应和如壎篪也便谓暴公作壎苏公造篪云按乐记曰圣人作为鞉鼓控掲壎篪此六者徳音之音也言圣人作为则明非暴公所能作矣隋音乐志亦谓壎六孔辛公之所作非也通厯曰帝喾造王子年拾遗记乃云庖牺灼土为壎也
　　击瓯
　　吕氏春秋曰尧使质以麋络鱼缶而鼓之诗宛丘曰坎其击缶史记秦赵会渑池秦王击缶则古有击缶为乐者击瓯盖击缶之遗事也唐大中初郭道源善之用越瓯邢瓯十二旋加减水以筯击之其音妙于方响昔人于此记其法疑其自道源始也
　　鼗
　　吕氏春秋曰帝喾使倕作鼗通厯曰帝喾平共工之乱作鼗鼓
　　羯鼓
　　羯鼓録曰以戎羯之鼓故曰羯鼓唐礼乐志曰盖本戎羯之乐其音太蔟一均明皇帝称八音之领袖诸乐不可方也通典曰以出羯中故号羯
　　柷敔
　　礼乐记曰圣人作为控掲注云谓柷敔也通厯曰帝喾平共工之乱作控掲
　　拍板
　　乐府杂録曰明皇令黄幡绰撰拍板谱绰曰但有耳道则不失其节奏通典有击以代抃抃击节也因其声以节舞拍板盖出于击节也又晋魏之代有宋识善击节然以板拍之而代击节是则拍板之始也邺城旧事曰华林园齐武成时穿池为北海中有宻作堂以船为脚作木人七一拍板则此器已见于北齐矣
　　钹
　　通典曰钹亦名铜盘出西戎及南蛮其圆数寸隐起如泾沤贯之以韦相击以和乐南蛮大者圆数尺或谓齐穆王素所造
　　舆驾羽衞部十二
　　卤簿
　　炙毂子曰车驾行羽仪导防谓之卤簿自秦汉始有其名后汉胡广作天子出行卤大楯也所以扞敌部伍之次皆着之簿仪其五兵独以楯为名者行道之时甲楯居外余兵在内故但言卤簿五礼精义曰卤大盾也以大盾领一部之人故名卤簿
　　象
　　西京杂记汉朝舆驾有象车鼓吹十三人中道晋舆服志曰象车汉卤簿最在前晋诸公赞曰晋时南越献驯象为作车令越人骑之帝行则以试桥梁通典曰晋武帝太康中平呉南越献驯象诏作大车驾之使越人骑之大驾卤簿行则试桥梁宋朝防要曰汉卤簿象最在前晋作大车驾之以试桥梁皇朝象亦居先设木莲花坐金蕉叶然则象之先导自汉始也
　　驾头
　　笔谈曰正衙法座香木为之加金饰四足堕角其前小偃织藤冒之每车驾出幸则使老内臣马上抱之曰驾头
　　虞候
　　春秋时晋有候正主斥候又有原候候奄则虞候之名盖因此齐晏子云薮之薪蒸虞候守之本山泽望候之官李靖兵法有左右虞候名同而职异矣
　　佽飞
　　汉百官表曰少府官属秦有左弋武帝太初元年更为佽飞吕氏春秋曰荆有兹非渡江两蛟绕舟兹非拔劔杀之荆王任以执圭后世以为勇力之官兹佽音相近许慎曰佽便利也顔师古以谓取勇力人以名官亦取其便利轻捷若飞故号佽飞今大驾卤簿备此二者以为仪卫
　　指南
　　乐台注鬼谷子曰肃慎还周公恐其迷路造指南车送之古史考亦云周公作或曰管仲作崔豹古今注曰旧説周公所作周公致太平越裳氏重译来献使者迷其归路周公锡以軿车五乗皆为司南之制按黄帝内传曰女为帝制司南车当其前志林曰黄帝与蚩尤战于涿鹿之野蚩尤作大雾弥三日人皆惑帝令风后法斗机作指南车以别四方古今注又曰指南车起于黄帝战蚩尤作大雾迷四方于是作指南车也
　　记里
　　古今注曰大章车所以识道里也起于西京亦曰记里车黄帝内传曰女为帝制司南车当其前记里车居其右则是其制始自黄帝造之非西汉所作也
　　白鹭
　　通典曰隋置一名鼓吹车车上施层楼楼上有翔鸾栖焉宋朝防要曰隋所制也柱杪刻木为鹭衔鵞毛筩
　　鸾旗
　　通典曰鸾旗车汉制编羽旄列系幡傍胡广曰以铜作鸾鸟于车衡上宋朝会要曰汉制为前驱上载赤旗绣鸾也皇祐大飨明堂记曰景祐五年重制此旗赤质绣鸾载以车也
　　崇徳
　　宋朝会要曰崇徳车本秦辟恶车也上有桃弧棘矢所以禳却不祥干徳元年八月改今名中载黄旗太卜令在车执旗古今注曰辟恶车秦制也桃弓苇矢所以祓除不祥故曰辟恶
　　皮轩
　　通典曰皮轩车汉制以虎皮为轩宋朝会要曰汉制前驱车也取曲礼前有士师则载虎皮之义也
　　相风
　　黄帝内传有相风乌制疑黄帝始作之也拾遗记曰少昊母曰皇娥游穷桑之浦有神童称为白帝子与皇娥防戏泛于海以桂枝为表结芳茅为旌刻玉为鸠置于表端言知四时之候今之相风乌亦其遗像古今注曰相风为夏禹所作周迁舆服杂事曰相风周公所造即鸣鸢之象礼曰前有尘埃则载鸣鸢后代改为乌沈约舆服志曰相风乌秦制
　　钟鼓舆
　　宋朝防要曰隋大驾钟车鼓车也隋大业杂记曰大驾羽卫有行漏车钟车鼓车今为舆
　　行漏
　　又宋朝防要曰隋大业行漏车也盖隋制
　　十二神
　　宋朝防要又曰开寳新定礼所増大飨明堂记曰十二神舆载十二月之神象自钲鼓漏钟及神舆旧礼令无文开寳通礼新加
　　仪马
　　今导驾有御马分左右按自汉有之西京杂记汉朝舆驾祀甘泉汾隂罼防左右及节十六后乃有御马三则仪马之设自汉始也
　　香镫
　　宋朝防要曰香镫唐制也
　　舆
　　通典曰唐有舆大驾先五辂行
　　五辂
　　隋书礼仪志曰辂虞氏谓之鸾车夏后谓之钩车商谓之大辂周谓之乗辂按此则谓之辂者自商人始也周人初制五辂金玉象革以饰诸末木无饰后汉加文晋两厢加鹍翅时亦谓之鹍车注旂旗于左加棨防于右皆槖藏之防韬以绣黻
　　大辇
　　宋朝防要曰周官巾车氏有辇车以人组挽之宫中从容所乗建隆四年南郊陶谷为礼仪使创意造为大辇也
　　芳亭
　　通典唐制辇七其五曰芳亭辇盖始以为大驾羽卫也
　　凤辇
　　又曰唐辇有七一曰大凤辇前世无文疑唐所造也今止曰凤辇
　　小舆
　　又通典曰按小舆今犊车軿车之流宋制小舆形如轺车小行幸则乗之
　　五牛辂
　　通典曰东晋过江副车遗缺有事权以马车代之建旗其上后制五色木牛象五时车立旗于背行则使人舆之牛取负重致逺而安旗常纒而不舒所谓徳车绥旌晋书舆服志曰五牛旗平呉后所造以五牛建旗车设五牛青赤在左黄在中白黑在右周迁舆服杂事亦云晋平呉后造非过江始为也
　　副车
　　礼记有贰车郑康成云副车又有佐车然则副车亦周事也通典曰秦平天下以诸侯之车为副又周礼戎车五倅有戎辂及广阙苹轻等车之倅倅副也则辂车有副周制然也
　　金根
　　古今注曰秦制也秦并天下阅三代之舆服谓商得瑞山车一曰金根故作金根之车乃増饰而乗御汉因为乗舆董巴舆服志曰商瑞山车金根之色商人以为大辂于是秦始皇作金根之车汉承秦制为乗舆孔子所谓乗商之辂也然则金根之制盖出于商人大辂之法大戴礼曰昔成汤郊祀因有山车之瑞亦谓桑根秦谓金根商辂矣
　　耕根
　　通典曰汉制如副车有三盖一曰芝车置耒耜之箙上亲耕所乗晋驾驷隋以青质羽葆雕装轼平青嚢盛耒耜而加之也
　　进贤车
　　安车也通典曰周致仕之老及后乗之汉有五时安车各以方色宋朝防要曰进贤古安车也干徳元年八月改
　　明逺
　　宋朝防要曰古四望车也驾以牛干徳元年八月改仍驾四马制如屋上层四面垂帘通典曰齐四望车亦曰皇轮车以加贵臣按齐已上无文便为齐制明矣又曰唐始驾四马也
　　羊车
　　通典曰晋制宋朝防要曰古辇车也亦为画轮车驾以牛隋驾果下马今亦驾以二马景祐五年九月贾昌朝上言羊车本汉晋之代乗于后宫隋大业中增金寳之饰驾以小驷驭以丱童自是以来遂为法从宋绶议引后汉刘熈释名曰羸车羊车各以其驾名之隋礼仪志曰汉氏或以人牵或驾果下马此乃汉代已有晋武偶取乗于后宫非特为掖庭制也然则羊车汉仪非晋始有也
　　黄钺车
　　宋朝防要曰黄钺车汉制乗舆建之唐初元贞观后始加古今注曰金斧黄钺也三代用之断斩金以黄为乗舆之饰武王以黄钺斩纣故王者以为戒通典以为晋制
　　豹尾
　　古今注曰周礼也所以象君子豹变尾言谦也古军正建之今惟乗舆得建谓晋代也通典曰汉制大驾法驾出属车最后一乗悬豹尾豹尾以前比省中宋志按徐广淮南子军正执豹皮以正其众礼记前有士师则载虎皮乗舆豹尾以其义类宋朝防要曰唐贞观后始加此车于卤簿内
　　属车
　　周末诸侯有贰车九乗贰车即属车也亦周制所有秦灭九国兼其车服故八十一乗
　　建旂
　　沈约舆服志曰车服以庸着在唐典夏建旌旂辨其尊卑通典曰夏后氏俾车正奚仲建旂旐尊卑上下各有等级则车辂之建旂常始于禹也通典曰黄帝设五旗夏后奚仲为车正建旗斿旐以别尊卑等级也
　　驾
　　易言黄帝服牛乗马则马驾之初也至陶唐氏始乗彤车白马则齐毫之始也通典以尧乗白马驾马之始古史考以禹时奚仲驾马误矣世本曰黄帝之臣臣胲作服牛相土作驾马吕氏春秋曰乗时作驾主永作服牛也髙氏小史云太昊服牛乗马
　　乗
　　通典曰昔人皇乗云驾六羽出谷及五龙氏乗龙上下以理此乗之始也
　　驾六
　　昔人皇驾六羽史记曰秦并天下自以水徳故始驾六马按夏书五子之歌曰若朽索之御六马则驾六之制夏后已然非自秦始皇起也逸礼王度记曰天子驾六马诸侯四大夫士二庶人一易京房春秋公羊説皆云天子驾六许慎亦云而周礼四马为乗诗天子至大夫同驾四頋命时诸侯皆布乗黄朱后汉舆服志刘昭补注云今帝者驾六此自汉制与古异尔
　　大安辇
　　宋朝防要曰干兴元年九月礼仪院奏周守恩状奉圣防制造皇太后御座檐子乞详定制度所称名曰诏以大安辇为名
　　辇
　　通典曰夏后末代制辇商曰胡奴车周曰辎车隋制辇而不施轮以人荷之注云人牵为辇正义曰秦始皇去其轮而舆之汉代遂为人君之乗亦曰秦也














　　事物纪原卷二
<子部,类书类,事物纪原>
　　钦定四库全书
　　事物纪原卷三　　　　　　宋　髙承　撰旗旐采章部十三
　　幰弩
　　古今注云汉京兆河南尹执金吾司校尉皆使马前导引传呼使行者止坐者起四人持角弓箭走及乗髙窥瞰者皆射之魏设而不用今卤簿又以幰弩而不以弓亦弛而不用行则居前由魏始也
　　车辐
　　古今注曰棒也汉朝执金吾金吾赤棒以铜为之黄金涂两头谓之金吾御史大夫司校尉亦得执焉御史校尉郡守都尉县长之属例皆木为之用以夹车谓之车辐一曰形如车辐故云也宋朝防要曰形如车辐今剡木漆八棱
　　勘箭
　　笔谈曰大驾卤簿中有勘箭如古之契勘也其牡谓之雄牡箭牝谓之辟仗箭本胡法也熈宁中罢之
　　警跸
　　周礼夏官仆掌跸宫中之事注谓止行者自汉以来天子出称跸古今注曰所以戒行徒也周礼跸而不警秦制出军者皆警戒入国者皆跸止故云出警入跸一曰跸路也谓行者皆警于涂路也盖始于周制
　　皂纛
　　六典曰后魏有纛头宋朝会要曰皂纛本后魏纛头之制唐衞尉纛居其一盖旄头之遗像
　　犦矟
　　宋朝会要曰犦击声也一云象犦牛善鬭字从犦唐金吾将军执之今制如节加碧油
　　殳
　　古今注曰殳防之遗象也诗所谓伯也执殳为王前驱殳前驱之器也以木为之后世浇伪无复典刑以赤油韬之亦谓之油防亦曰棨防王公以下通用为前驱盖周制周官考工记曰庐人为殳此其始也余见五兵
　　牙门
　　宋朝防要曰古者天子出建大牙今制错防为神人象中道前后各一左右道五门门一旗盖取周制立旌表门及天子五门之制
　　玉旗
　　又曰干德六年太祖亲郊有司请以国初以来祥异着旗章遂作金鹦鹉玉兎驯象三旗注云建隆二年陇州杨勲献鹦鹉郓州姚光辅献白兎及驯象自来为三旗也
　　摄提旗
　　又曰建隆四年将郊祀礼仪使陶谷建议取天文北角摄提之象作摄提旗及北斗二十八宿十二辰五岳五方神五凤四渎等旗也
　　龙旗
　　开寳通礼新加然则盖自宋朝新制也谓风伯雨师雷公雷母各一五星五左右摄提二北斗一也
　　钑
　　史记赵良谓卫鞅曰君之出也操闟防者旁车而趋续汉书舆服志曰汉大驾前驱有凤凰闟防钑闟字同然则疑秦制也
　　防罼
　　通典曰武王克纣百夫荷防旗以先驱后汉有九游云防西京杂记曰汉大驾有防罼在左右则是汉始制此二物晋舆服志五时车后次华盖中道左罼右防宋朝防要曰象毕为天街故为前引皆赤质金铜饰朱藤结网金兽面防方上有二螭首衔红丝拂罼如圆扇
　　黄麾
　　通典曰黄帝振兵设五旗五麾则黄麾制自有熊始也宋朝防要曰麾古有黄朱纁三色所以指麾也汉卤簿有前后黄麾今制绛帛为之如幡采成黄麾字古今注曰麾所以指麾武王执白旄以麾是也乗舆以黄诸王以朱刺史二千石以纁
　　氅
　　宋朝防要曰氅本缉鸟毛为之唐有六色孔雀大小鹅毛鸡毛之制隋书礼仪志曰梁武受禅于齐多循其仪物御仗有赤氅青氅于此已有氅制矣
　　仪锽
　　宋朝防要曰钺属也秦汉有之唐用为仪仗古今注曰秦改铁钺作锦秦制也
　　白干枪
　　又宋朝防要曰矟也唐羽林所执制同矟而铁刃上缀朱丝拂隋志记齐梁四代仪中亦有此物疑晋宋以后以为仗街也
　　班劔
　　又曰本汉朝服带劒取五色斑斓之义开元礼义纂曰汉制朝服带劒晋代之以木谓之班劒宋齐谓之象劒
　　仪刀
　　二仪实録曰仪刀自东晋多虞遂以木代之以备威仪即衙刀也宋朝防要曰银饰王公亦给
　　御刀
　　宋朝防要曰晋宋以来有之黒鞘金花银饰靶厄紫丝绦錔
　　引驾旗
　　皇祐大飨明堂记曰引驾旗唐礼今无文开寳通礼新加谓十二辰天王二等旗也
　　龙墀旗
　　又曰龙墀旗唐礼今亦无文开寳通礼新加谓天下太平一五方各一君王万嵗一日月各一
　　合璧旗
　　汉书律厯志曰武帝选治厯者造太初厯复使淳于渠陵覆厯晦望朔最宻太初元年十一月甲子朔旦冬至七政周起牵牛初度日月如合璧五星如连珠大飨明堂记曰宋朝取此义制二旗并以礼物谓日月合璧一苣文二夹之五星连珠一祥云二夹之
　　五岳旗
　　大飨明堂记曰五岳五方神五龙五凤四渎神等旗宋朝新制
　　方繖
　　宋朝防要曰方繖古张帛避雨之制今有方繖大繖则是繖之制始于古张帛也
　　雉扇
　　古今注曰起于商髙宗有雊雉之祥服章多用翟羽周以为王后夫人之服饰车之有翣织雉羽为扇以翳风尘汉乗舆服之后以赐梁孝王魏晋以来为常虽诸王皆得用之
　　毬杖
　　宋朝防要曰毬杖非古盖唐世尚之以资玩乐
　　鸣鞭
　　又曰唐及五代有之周官条狼氏执鞭趋辟之遗法也然则鸣鞭虽始于唐亦本周事也
　　旂常
　　周礼巾车玉辂建太常疏曰按司马法章夏以日月上明商以虎上威周以龙上文释名曰日月为常画日月于旗端言常明也云自夏后始奚仲为夏车正加以旂常于是斿就有差用明尊卑之别
　　朱团扇
　　宋朝防要曰本汉世长柄扇宋孝武时诏王侯鄣扇不得用雉尾故王公以下有朱团扇疑自此其始也
　　金节
　　又宋朝防要曰金节隋制也八层黄綉龙袋笼之周礼六节山国用虎上国用人泽国用龙三节皆金为之则防别金节取兹义尔
　　节
　　周礼地官之属掌节有八角虎人龙符玺旌等节汉文有旄节之制西京杂记曰汉大驾卤簿有节十六在左右则汉始用为仪仗也笔谈曰古节如今虎符其用则有珪璋龙虎之别皆椟将之英荡是也汉人有持节乃古旄也然则节自周始而旄节则起于汉也
　　华盖
　　古今注曰华盖黄帝与蚩尤战常有五色云气金枝玉叶止于帝上有花蘤之象故作华盖笔谈曰辇后曲盖谓之艮两旁夹扇通谓之扇皆绣亦有销金者即古华盖也
　　旌
　　管子曰舜有进善之旌则旌为起于虞帝
　　旃
　　世本曰黄帝作旃
　　俾倪
　　宋朝防要曰汉乗舆用之如花盖而小疑汉始制之也
　　负神旗
　　宋朝防要曰建隆中将郊祀太祖又诏别造大黄龙负图旗一大神旗六日旗一月旗一君王万嵗一天下太平一师子二金鸾金凤各一五龙五凡二十一旗皆有架南郊用之大黄龙负图旗陈于端门前余二十旗悉立于宿顿宫前朝防册礼亦陈于殿庭也
　　曲盖
　　古今注曰曲盖太公所作武王伐纣大风折盖太公因折盖之形而制曲盖
　　鸡竿
　　杨文公谈苑曰杜镐言金鸡肆赦不知起于何代关东风俗传曰宋孝王问司马膺之后魏北齐赦日立金鸡事膺之曰按海中星占云天鸡星动为有赦盖王者以天鸡为度隋书刑法志北齐赦日令武库设金鸡及鼓于阙门右挝鼓千声宣赦建金鸡或云起于西凉吕光未知孰是究其防盖西方主兊兊为泽鸡者巽神巽主号令故合二物置其形揭于长竿使众覩之唐百官志曰中书令赦日立金鸡于仗南有鸡黄金饰首衔绛幡承以采盘维以绛绳教坊小儿得鸡首者官以钱购或取绛幡而已盖此礼起于有唐也
　　旌节
　　吕氏春秋曰墨者田鸠见楚王王悦之得将军之节将军赐节战国已然周礼六节道路用旌节孟诜锦带前书云以竹为之使人执导之又周使节四旌节其一也隋书礼仪志曰后周制有旌节画白兽而析羽于其上唐车服志曰髙祖初大将出赐旌以颛赏赐节以颛杀旌以绛帛五丈粉画虎铜龙一首纒绯旛紫缣为袋油囊为表节悬画木盘三相去数寸隅垂赤麻余与旌同此盖唐制也
　　冠冕首饰部十四
　　冠
　　三礼图曰缁布冠始冠之冠也太古冠布然则冠之兴其始自太古乎通典曰上古衣毛冒皮后代圣人见鸟兽冠角乃作冠缨黄帝始用布帛或曰黄帝已前用皮羽也六帖曰孔子作缁布冠误矣
　　冕
　　説文曰黄帝初作冕世本曰黄帝作旃冕宋云冠之垂旒者通典曰黄帝作冕垂旒目不邪视也充纩耳不听防言也应劭曰周始垂旒杜佑云宋更名平天冕故今人亦以为称也
　　弁
　　世本曰鲁昭公作弁而礼记称三王共皮弁素积然则弁盖三代之制非鲁昭公所能作也宋均谓作素弁是则始以素为弁矣孔子麻冕礼也今也纯俭吾从众孔子之时冕已用纯则冕弁之以丝自鲁昭公始也
　　簮
　　桓寛盐铁论曰禹治水堕簮不顾簮始见此自女娲之女为笄以贯髪亦簮之始矣其与冠缨同兴乎
　　缨
　　董巴舆服志曰上古衣毛而冒皮后代圣人易之见鸟兽冠角胡遂作冠冕缨緌淮南子亦云防革曰唐虞已上布冠无緌谓缨其始于尧舜乎
　　帻
　　隋礼仪志曰帻按董巴云起于秦人施于武将初为绛帕以表贵贱汉文时加以髙顔孝元额有壮髪不欲人见乃始进帻又董偃緑帻东观记云赐段颎赤帻故知自上下通服之皆乌也厨人緑驭人赤舆辇人黄驾五辂人逐车色其承逺游进贤者施以掌导谓之介帻承武弁者施以笄导谓之平巾
　　通天
　　蔡邕独断曰通天冠汉制之秦礼无文
　　貂蝉
　　一曰武弁大冕侍中冠之金珰左貂昔赵武灵王胡服也秦始皇灭赵以赐侍中故为侍中之服
　　长冠
　　汉书髙祖纪曰帝为亭长乃以竹皮为冠令求盗之薛治之及贵常冠所谓刘氏冠汉以来曰长冠通典曰汉髙帝采楚制制长冠形如板以竹为里亦名齐冠以髙帝所制曰刘氏冠
　　髙山
　　后汉志胡广曰齐王冠秦灭齐以赐谒者服之董巴志曰一曰侧注傅子曰魏明帝以似通天乃毁变其形除去卷筩今如介帻帻上加物以象山峰
　　法冠
　　后汉舆服志曰法冠一名柱后惠文或谓之豸冠豸神羊能别曲直楚王尝获之故以为冠楚执法者服之御史是也淮南子曰楚文王好服冠楚国效之注云豸冠也当是楚文王所制
　　进贤
　　古缁布冠之遗象也董巴以为文儒之服汉官曰平帝元始五年令公卿列侯冠三梁二千石两梁千石以下一梁梁别贵贱自汉始也
　　幞头
　　二仪实録曰古以皂罗三尺裹头号头巾三代皆冠列品黔首以皂绢裹髪亦为军戎之服后周武帝依周三尺裁为幞头此得名之始也至唐马周交解为之用一尺八寸左右三襵法三寸重系前脚法二仪唐防要曰故事全幅皂向后幞髪俗谓之幞头周武帝建德中裁为四脚贞观中太宗谓侍臣曰幞头起于周武盖取便于军容其巾子则自武德中始用按穆宗朝帝好击鞠而宣唤不以时诸司供奉人急于应召始为硬里装于木围之上以待仓卒五代末梁髙祖始布漆于纱施铁为脚作今様也笔谈曰唐惟人主用硬脚晚唐方镇擅命始僣用之宋有直脚局脚凡五等惟直脚贵贱通服也续事始云隋大业十年牛请着巾二以桐木为之武帝中初置平巾小様又云武后内宴赐百寮丝葛巾子
　　帽
　　通典曰上古衣毛冒皮则防名之始也周成王问周公曰舜之冠何如曰古之人上有帽而勾领或云义取覆其首本纚也古者冠下有纚以缯为之后世施帻于冠因裁纚为帽上下通服之中记曰旬始作防汉櫂船者着黄防晋王蒙破帽入市则歴代皆有之五代梁姞漆为今様呉处厚青箱杂记曰天圣已前乌帻惟用光纱自后始用南纱迨熈宁中复稍稍用光纱矣
　　蓆防
　　实録曰本羌人首服以羊毛为之谓之氊防即今氊笠也秦汉竞服之后故以蓆为骨而鞔之谓之蓆防女人戴者四縁垂下网子以自蔽今世俗或然呉处厚青箱杂记曰王衍在蜀好私行恐人识之令民戴大防则世俗之戴蓆防始于王衍也
　　大帽
　　又曰大帽野老之服也今重戴是本野夫嵓叟之服唐以皂縠为之以隔风尘李氏资暇曰大裁帽也谈苑曰后魏孝文帝自云中徙代以赐百寮五代以来唯御史服之本朝淳化初宰相学士御史比省官尚书省五品已上皆令服之今唯郎中台諌服之自后魏始
　　帷帽
　　唐车服志曰帷帽创于隋代永徽中始用之拖裙及颈今世士人往往用皂纱若青全幅连缀于油帽或氊笠之前以障风尘为逺行之服盖本此又有面衣前后全用紫罗为幅下垂杂他色为四带垂于背为女子逺行乗马之用亦曰面帽按西京杂记赵飞鷰为皇后女弟昭仪上禭三十五条有金花紫罗面衣则汉已有面衣也
　　头巾
　　古以皂罗裹头号头巾蔡邕独断曰古帻无巾王莽头秃乃始施巾之始也笔谈曰今庶人所戴头巾唐亦谓之四脚二系脑后二系颔下取服劳不脱反系于顶上今人不复系颔下两带遂为虚设后又有两带四带之异盖自本朝始
　　幅巾
　　古庶人服巾士则冠矣传子曰汉末王公多重士服以幅巾为雅素则幅巾古贱者服也汉末始为士人之服袁绍战败幅巾渡河是也
　　头
　　三仪实録曰燧人时为髻但以髪相纒而无物系防至女娲之女以羊毛为绳向后系之后世易之以丝及防绢名头绳之遗状也
　　曲领
　　隋礼仪志云曲领按释名在单衣内襟领上横以雍项检自歴代衣服之制其物无文隋志于梁陈已来始戴之又据释名为制按释名后汉刘熈所作当是曲领之起亦汉仪也
　　盖头
　　唐初宫人着羃防虽发自戎夷而全身障蔽王公之家亦用之永徽之后用帏帽后又戴皂罗方五尺亦谓之幞头今曰盖头凶服者亦以三幅布为之或曰白碧绢若罗也
　　冠子
　　二仪实録曰爰自黄帝制为冠冕而妇人者之首饰服无文至周始有不过副笄而已汉宫掖承恩者始赐碧或绯芙蓉冠子则其物自汉始矣古今注曰魏文帝有絶宠四人莫琼树制蝉鬓缥缈如蝉翼巧笑始锦衣丝履作紫粉拂面陈尚衣能歌舞薛夜来善为衣裳一时冠絶一云冠起当世
　　特髻
　　燧人始为髻至周王后首服为副编郑云三辅谓之假髻今特髻其遗事也二仪实録曰燧人氏妇人束髪为髻髻继也言女子必有继于人也但以髪相纒而无物系防
　　髲髢
　　周礼王后夫人之服有以髲髢为首饰者故诗鬒髪如云不屑髢也盖周制云冯鉴后事云晋永嘉中以髪为步揺之状名曰鬓为礼容即今经髪特髻乃其遗象
　　钗
　　实録曰燧人始为髻女娲之女以荆梭及竹为笄以贯髪至尧以铜为之且横贯焉舜杂以象牙玳瑁此钗之始也
　　玉钗
　　郭宪洞冥记曰汉武帝元鼎元年有神女留玉钗与帝故宫人作玉钗
　　梳
　　实録曰赫胥氏造梳以木为之二十四齿取疏通之义
　　笓
　　説文曰栉梳枇緫名也释名曰梳言其齿疏也枇言其细相比也礼男女不同巾栉是枇因梳而制也今作笓
　　妆
　　周文王时女人始傅铅粉秦始皇宫中悉红妆翠眉此妆之始也宋武宫女效夀阳落梅之异作梅花妆隋文宫中红妆谓之桃花面
　　首饰
　　实録曰自燧人之始妇人束髻舜加首饰文王又加翠翘步揺也
　　画眉
　　秦始皇宫中悉红妆翠眉此妇人画眉之初也实録曰汉武帝令宫人扫八字眉西京杂记曰司马相如妻卓文君眉如逺山时人效之画逺山眉魏武令宫人扫青黛眉
　　妆靥
　　近世妇人妆喜作粉靥如月形如钱様又或以朱若燕脂防者唐人亦尚之段成式酉阳杂俎曰如射月者谓之黄星靥靥钿之名盖自呉孙和误伤邓夫人颊医以白獭髓合膏琥珀太多防不灭有赤防更益其妍诸嬖欲要宠者皆以丹青防颊此其始也又云大厯已前士大夫妻多妬者婢妾少不如意则印面故有月防钱茍如此则固非嘉事也宋武宫中斆夀阳落梅妆此其遗意也
　　花钿
　　酉阳杂俎曰今妇人面饰用花子起自唐上官昭容所制以掩防迹也按隋文宫女贴五色花子则前此已有其制矣似不起于上官氏也杂五行书曰宋武帝女夀阳公主人日卧于含章殿檐下梅花落额上成五出花拂之不去经三日洗之乃落宫女竒其异竞效之花子之作疑起于此
　　铅粉
　　墨子曰禹作粉张华博物志即纣烧铅作粉谓之胡粉续事始曰铅粉即纣所造也
　　轻粉
　　实録曰萧史与秦穆公链飞云丹第二转与弄玉涂之名曰粉即轻粉也此盖其始也
　　燕脂
　　古今注曰燕脂草出西方叶似荆花似茜土人以染粉为妇人面色故名燕脂后人效之以红花染绛为之非彼草染者也秦宫中悉红妆当是其物自秦始也一曰燕支续事始云
　　面脂
　　广志曰面脂自魏兴已来始有之
　　刷
　　陆云与兄机书曰按行曹公旧物有刷泥处尚识又别有剔齿籖疑自秦汉已来也
　　衣裘带服部十五
　　衣裳
　　通典曰上古衣毛后代以麻易之先知为上以制衣后知为下以制裳易曰黄帝垂衣裳而天下治世本曰胡曹作衣宋衷曰黄帝臣吕氏春秋亦云淮南子曰伯余初作衣许慎注云黄帝臣也一云伯余黄帝也世本又云伯余制衣裳孟诜锦带前书曰十纪合椎纪四始教人食鸟兽衣其皮毛家语五帝徳孔子曰黄帝始垂衣裳
　　衮衣
　　事始曰黄帝作画象日月星辰于衣上以似天故有衮龙之颂黄帝内传曰帝伐蚩尤乃服衮冕至舜始备十二章书称予欲观古人之象日月星辰山龙华虫作会宗彛藻火粉米黼黻絺绣以五采彰施于五色作服是也周登日月于太常九章而已余五服俱周制也
　　裘
　　黄帝出军决曰帝伐蚩尤未克梦西王母遣道人披狐之裘以符授帝然则彼时已有裘之名説文曰裘皮衣盖上古衣毛冒皮之遗象也
　　袴褶
　　唐书归崇敬传曰徳宗时百官朝朔望皆服袴褶崇敬非之建言三代逮汉无其制隋已来始有服者干寳搜神记亦或言其物盖晋以来有其制也通典晋衣服制有之云袴褶之制未详所起近代服之无定色
　　朝服
　　晋书舆服志曰汉制五郊天子与执事服各如方色百官不执事者服常服绛衣以从魏秦静曰汉氏承秦改六冕之制但无冠绛衣而已魏以来名朝服
　　公服
　　笔谈曰中国衣冠自北齐已来乃全用胡服窄袖绯緑唐武德贞观时犹尔开元之后稍襃博矣通典曰宇文防始袍加下襴遂为后制即今公服之制也此盖原矣
　　襴衫
　　唐志曰马周以三代布深衣因于其下着襴及裾名襴衫以为上事之服今举子所衣者襴衫之始也
　　衫
　　舆服志曰马周上仪礼无服衫之文三代有深衣请襴防褾襈为士人上服开骻者名骻衫庶人服之即今四袴衫也盖自马周始云续事始曰后周以枲纻为衫贵女功始也
　　汗衫
　　实録曰古者朝燕之服有中单郊飨之服又有明衣汉祖与项羽战争之际汗透中单遂有汗衫之名也
　　半臂
　　实録又曰隋大业中内官多服半臂除即长防也唐髙祖减其袖谓之半臂今背子也江淮之间或曰绰子士人竞服隋始制之也
　　袄子
　　旧唐书舆服志曰防服古防服也亦谓之常服江南以巾褐裙襦北朝杂以戎夷之制至北齐有长帽短靴合袴袄子朱紫黄各任所好若非元正大防一切通用盖取便于事则今代袄子之始自北齐起也
　　凉衫
　　笔谈曰近嵗京师士人朝服乗马以黪衣之谓之凉衫亦古遗法也仪礼曰朝服加景但不知古人制度何如耳
　　大衣
　　商周之代内外命妇服诸翟唐则裙襦大袖为礼衣开元中妇见舅姑戴步揺挿翠钗今大衣之制盖起于此实録大袖在背子下身与衫子齐而袖大以为礼服疑即此也
　　长裙
　　实録曰隋炀帝作长裙十二破名仙裙今大衣中有之隋制也
　　帔
　　又实録曰三代无帔説秦有披帛以缣帛为之汉即以罗晋永嘉中制绛晕帔子开元中令王妃以下通服之是披帛始于秦帔始于晋矣今代帔有二等霞帔非恩赐不得服为妇人之命服而直帔通用于民间也唐制士庶女子在室搭披帛出适披帔子以别出处之义今仕族亦有循用者
　　背子
　　又曰秦二世诏衫子上朝服加背子其制袖短于衫身与衫齐而大袖今又长与裙齐而袖才寛于衫盖自秦始也
　　裙
　　又曰古所贵衣裳连下有裙随衣色而有縁尧舜已降有六破及直缝皆去縁商周以其太质加花绣上缀五色盖自垂衣裳则有之后世加文饰耳
　　衫子
　　又曰女子之衣与裳连如披袄短长与裙相似秦始皇方令短作衫子长袖犹至于膝宜衫裙之分自秦始也又云陈宫中尚窄衫子才用八尺当是今制也
　　偏衫
　　僧尼之上服也僧史略曰后魏宫中见僧自恣偏袒右肩乃施一边衣号偏衫全其两肩衿袖失只支之体此疑其始也
　　腰带
　　实録曰自古皆有革带及挿垂头至秦二世始名腰带唐髙祖令向下挿垂头取顺下之义名防尾上元元年自三品官至庶人各有等制以金玉犀银鍮鉐铜铁为饰自十三銙至六銙笔谈曰自北齐全用胡服鞢带所垂盖欲以佩带弓劔帉帨筭囊刀砺之类后去鞢犹存其环环所衔以鞢如马秋根即今带銙也天子必以十三环为节唐开元之后带钩尚穿带本为孔本朝加顺折也
　　金带
　　穆天子传曰天子北征舍于珠泽珠泽之人献白玉石天子赐黄金六镮三五朱带此即金带之起也至唐定令为四品服宋朝太祖又以玉不离石犀不离角可贵者金也作金毬纹方团带赐政府御仙花带赐侍臣今世谓笏头荔枝者此始也
　　环
　　瑞应图曰黄帝时西王母献白环舜时又献之则环当出于此
　　指环
　　春秋繁露曰纣刑鬼侯取其指环五经要又曰古者后妃羣妾御于君所当御者以银环进之娠则以金环退之进者着右手退者着左手今有指环此之遗事也本三代之制者也
　　钏
　　通俗文曰环臂谓之钏后汉孙程十九人立顺帝有功各赐金钏指环则钏之起汉巳有之也
　　诃子
　　本自唐明皇杨贵妃作之以为饰物贵妃私安禄山以后颇无礼因狂悖指爪伤贵妃胷乳间遂作诃子之饰以蔽之事见唐宋遗史
　　佩
　　董巴舆服志曰古者君臣皆佩玉三代同之盖起于夏后氏至周始制其等礼玉藻所记天子佩白玉公侯山大夫水苍世子瑜玉士瓀玫是也
　　玺
　　春秋运斗枢曰舜为天子黄龙负图封两瑞有玺文曰天皇符玺后汉祭祀志曰三王雕文诈伪渐兴始有玺符以检奸萌是印玺之起肇于三代也应劭曰玺信也古者尊卑共之月令云固封玺左传襄公在季武子使公冶问玺书而与之是也衞宏曰秦已前民亦以金玉为印龙虎钮秦始天子称玺又以玉羣臣莫敢用也唐武后改曰寳章衡编年通载曰开元六年十一月乙巳改传国玺曰寳也
　　印
　　七雄之时臣下玺始称曰印史记苏秦佩六国相印是也又人臣赐印之始云汉自三公而下有金银铜三等今惟节度观察防御等使赐之事始曰州县之有印始于秦按商鞅书定分篇曰法令之长印以封劵云以法令之长有印以封劵则有司之赐印自秦孝公之变法始尔笔谈曰旧制中书枢宻三司使印涂金近制三省枢宻院用银盖自神宗元丰中行官制初也
　　条印
　　通典曰北齐有督摄万机之印一纽以木为之长尺二寸广二寸五分背上为鼻钮长九寸厚一寸广七分腹下隐起篆文曰督摄万机凡四字唯以印缝今龊合缝条印盖原于此
　　绶
　　礼玉藻曰天子佩白玉而组绶公侯山玉而朱组绶则绶盖贯佩玉而相承受者也董巴舆服志曰战国解去绂佩留其丝璲以采组相连结于璲转相绶今所带绶盖起于七国而名之自三代也
　　韨
　　五经要义曰韨舜所制礼明堂位曰有虞氏服韨夏后山商火周龙章郑康成注曰韨舜所作之以尊祭服三代增以画文盖冕服之也周诸臣所服又有緼赤之别苏氏演义曰昔先王食鸟兽之肉衣其羽皮韨字遂从韦韦皮也春秋正义云战国以韨非兵饰去之汉明复制周赤皮魏晋以还易以绛纱字遂有从糸者也盖太古蔽膝之法象冕服谓之韨朝服谓之韠也
　　袴
　　史记屠岸贾灭赵氏赵朔之妻有遗腹生男贾索之夫人置其袴中其称始见诸此实録曰上古食肉衣皮遂以为袴名袴褶今武士大口袴褶是魏文上马袴也
　　禈
　　实録曰西戎以皮为之夏后氏以来用绢长至于膝汉晋名犊鼻北齐则与袴长短相似而省犊鼻之名
　　鱼袋
　　实録曰三代以韦为之谓之筭袋魏易之为唐髙祖给随身鱼三品以上其饰金五品以上其饰银故名鱼袋天后改为后复曰鱼神龙初赐紫则给金鱼赐绯则给银鱼不限品也唐会要曰永徽二年四月二十九日给随身鱼袋咸亨三年五月三日始令京官四品五品职事佩银鱼久视元年十月十三日职事三品以上用金饰四品银五品铜景云二年四月二十四日赦文鱼袋着紫者金装绯者银装宋朝神宗元丰末亲王又赐玉鱼以副金带金鱼以副玉带以唐礼也韩文公之诗曰不知官髙卑玉带悬金鱼是也
　　笏
　　唐会要曰笏周制也周礼诸侯象大夫鱼须士以竹晋宋以来谓之手板西魏以后五品以上通用象牙武徳四年七月六日诏五品以上象笏六品以下竹木笏旧制三品以上前挫后直五品以上前挫后屈武徳以来一例上圆下方也淮南子曰武王问太公曰寡人伐纣恐后世鬭争不巳太公曰王欲久持则塞民于兊于是解其劔而带之笏此盖周人制笏之始也乐记曰武王克商冕搢笏而虎贲之士説劔也
　　笏袋
　　唐明皇杂録曰故事皆搢笏于带然后乗马张九龄体羸不胜因设笏嚢使人持之马前遂以为常制梁职仪曰八座尚书以紫纱裹手板垂白丝于手如笔通志曰今仆射尚书手板以紫皮裹之名曰笏袋梁中世以来执笏者皆白笔缀头以紫嚢之此又似笏之设嚢之始也
　　笏帛
　　酉阳杂俎曰陈希烈不便搢笏骑马以帛嚢之令左右持之笏之设帛自此始也
　　韈
　　文子曰文王伐崇韈系解则其物已见于商代实録曰自三代以来有之谓之角韈前后两相承中心系之以带洎魏文帝呉妃乃始裁缝为之即今様也以绫为之洛神赋罗韈生尘是也
　　履舄
　　世本曰于则作屝履宋衷曰黄帝臣草曰屝麻皮曰履实録曰三代皆以皮为之单底曰履复底曰舄古今注曰舄以木置履下干腊不畏泥湿履乃屦之不带者盖祭服谓之舄朝服谓之履燕服谓之屦也周礼屦人有赤黒二舄素葛命功等四屦亦通名耳续事始曰宋元嘉元年始有鳯头履故今人亦有凤头鞋也
　　靴
　　释名曰非古服赵武灵王所作实録曰北屦也赵武灵王始改服常短靿以黄皮为之后渐以长靿军戎通服之唐马周以麻为之杀其靿加以靴氊开元中裴叔通以羊皮为之隐麖加以带子装束笔谈曰北齐全用此服长靿靴也续事始曰故事边裔之服不许着入殿省至马周加饰乃许也
　　屦
　　草履也诗纠纠葛屦是也唐韵曰屝草屦黄帝臣于则所造世本亦曰于则作屝屦宋云草屦为屝实録谓始皇二年始以蒲为履冯鉴续事引古今注云屦亦履也以谓有带者此説非也
　　鞋
　　古者草谓之屦皮谓之履实録曰夏商皆以草为之周以麻晋永嘉中以丝或云马周始以麻为之名鞋也古今注曰魏文帝絶宠段巧笑始制丝履则非晋永嘉中始以丝为鞋矣按礼少仪云国虽靡敝君子不履丝屦则周人巳用丝为屦也
　　屐
　　异苑曰介之推抱木烧死晋文公伐以制屐萧子显齐书曰襄阳有发楚王塜获王屐论语隐义曰孔子至蔡有取孔子屐者按晋文公之时已有制屐之事而孔子亦有其物则是屐之为物春秋之间已见于世矣至司马晋遂为常服也古今注曰屐即舄之制而木匠曰齿也
　　雨衣
　　事始曰凡雨具周巳有左传云陈成子衣制仗戈杜预注曰制雨衣也是矣炙毂子曰惟绢油制之及油帽陈始有之也冯鉴又引左传楚子次于干谿雨雪王皮冠秦复陶以证雨衣按虞阏父为周陶正注曰陶复陶白氏取为尚衣之职杜预又以复陶为油衣盖若晋武所焚雉头裘唐太平公主所服百鸟毛裙今世駞褐之类也不得为雨衣云
　　学校举贡部十六
　　学
　　礼有虞氏养国老于上庠又曰古之教者家有塾党有庠遂有序国有学孟子曰夏曰校商曰序周曰庠学则三代共之沿革曰有虞氏太学为上庠然则学自有虞氏始也通典曰汉文翁为蜀郡修起学宫天下皆立学自文翁始也
　　孔子庙
　　后汉钟离意传曰意为鲁相身入孔子庙堂盖孔氏家庙也唐礼乐志曰武徳二年始诏国学立孔子庙会要云六月一日也贞观四年又诏州县皆作防要又曰髙宗緫章二年勅天下皆置宋朝因之
　　配坐
　　通典曰魏齐王芳正始二年二月讲论通使太常释奠以大牢祀孔子于辟雍以顔囘配此盖其始也唐会要曰贞观二年以顔子配享孔子宋朝神宗熈宁中大兴学校又兼以孟子配也
　　先贤配
　　唐会要曰贞观二十一年二月十五日诏以左丘明等二十一人并令配享尼父庙堂此盖其始也苏氏曰贞观显庆称二十一贤太极开元即称二十二贤将前勅并学令比类于服防下有贾逵不知何年月附入
　　武学
　　宋朝神宗熈宁中兴学以上舍养士始就武成王庙侧建武学如太学仪章衡编年通载曰仁宗庆厯三年五月置武学于武成王庙八月罢
　　太公庙
　　唐书明皇本纪曰开元十九年四月丙申始立太公庙十八日也
　　武成庙
　　唐防要曰开元十九年四月十八日置太公庙以张良配享仍简取自古名将准十哲上元元年闰四月十九日赦文太公望追封武成王委中书门下择古名将准文宣王例置亚圣十哲建中三年七月十一日史馆奏奉今年五月十五日勅武成王庙配享人冝令史馆防详定名以张良田穰苴已下十人为十哲孙膑范蠡以下七十二人为弟子
　　贤良
　　汉唐逮今取士之制有贤良方正茂才异等六科谓之制举亦曰大科通谓之贤良其制盖自汉文帝始史记文纪一年十二月日食令举贤良方正能直言极諌以辅不逮至十五年九月防平阳侯窋等所选晁错曰兴自朕躬是也亦见班固前汉晁错本传云事始则谓自孝武防仲舒始非也
　　秀才
　　汉氏取士又有孝亷秀才二等齐宋以来州有秀才之举隋唐之代其科最上贞观中有举而不第者坐其州长由是其科废故自唐及今虽进士犹以秀才为号自唐汉之旧也苏氏演义曰汉武有防秀才文也李肇国史补曰进士为时所尚久矣俊乂实在其中由此出者终身为文人其通称谓之秀才投刺谓之乡贡肇元和中人盖自宪宗时已为进士之称也
　　进士
　　摭言曰周诸侯贡贤于天子升之太学曰造士大乐正论造士之秀者以告于王而升诸司马曰进士其事见于礼王制及周官乐正之职此盖进士之始也摭言又云隋大业中始置进士之科此盖设科之始也
　　明经
　　汉始以明经射防取人以通经多寡补文学掌故唐乃置明经之科开元中崔元瓘上言问大义十道时务防三道宋朝定业三经义三十道也
　　学究
　　唐选举志取士之科有明经有进士有明法有九经有五经有三经有二经有学究为举之常选学究设科自有唐也宋朝神宗熈宁中以经术兴三舍始除之
　　三礼
　　唐防要曰德宗贞元五年五月五日置三礼科唐百官志则云二月勅置三礼开元礼科
　　三传
　　又防要曰穆宗长庆三年二月商侑奏置三传及三史科宋朝神宗始以经义取士独立进士明法二科余并废也
　　明法
　　汉新有国诏明法者遣诣相府此明法之始也唐始设明法科
　　处士
　　史记伊尹干汤致于王道曰伊尹处士汤迎之五反然后往此名处士之始也宋朝有冲晦处士李退夫在庆厯皇祐之间也材希两朝寳训曰康定中赐兴化徐复号冲晦处士终南髙择号安素处士
　　武举
　　唐选举志曰武举盖起于武后之时其始置在长安二年也唐会要曰长安三年正月十七日诏天下诸州宜教武艺每年凖明经进士贡举例送此武举之始也宋朝具科虽不废亦不常举自神宗立武学始诏三嵗一次随进士明法发解也寳训云天圣中置皇祐初诏罢治平元年枢宻院言不可废英宗复置之
　　乡贯
　　唐会要曰开元十九年六月六日勅诸州贡举皆于本贯不得于所在附贯然则贡举之用乡贯自明皇始也
　　贡士
　　周礼大司徒邦国举贤者于王则贡举之始也唐武徳初诸州号明经俊秀州县试取合格者每年十月随方物入贡摭言曰武徳辛巳嵗四月一日勑也按辛巳武徳四年云
　　羣见
　　唐髙祖始诏举人随物入贡会要曰长夀二年十月十日刘承庆疏伏见比来天下所贡物至元日皆陈在御前唯贡人独于朝堂拜恐所谓重物轻人请贡人列方物之前从之此贡人羣见之始也笔谈曰旧制贡举人到阙悉入对谓之羣见逺方士不知朝廷仪班列纷错见之日至有更相抱持以望黼座有司患之近嵗止令解头入见盖自仁宗始也
　　词赋
　　唐书薛登传登天授中上疏曰汉世求士必先其行魏取放逹晋先门阀陈梁荐士特尚词赋词赋取人始于梁陈也唐天寳十三载始试诗赋盖用梁陈之意云科举之以词赋此其初也国家自神宗专以经术取士词赋遂罢
　　三场
　　贡士前汉唯射防唐初并试杂文天寳十三载举人问防外更诗赋并杂文贴经为三试也通典云摭言曰进士与俊秀同源异两汉有射防对防唐髙宗垂拱元年呉师道等及第勅批云略观其防并未尽善调露二年刘思请加试杂文神龙元年方行三场试云
　　杂文
　　唐贞观八年刘思始令贡士试杂文今论是也摭言云调露二年见上条
　　印卷
　　五代会要曰清泰二年九月贡院奏奉天成四年勅举人试前五日纳试纸用中书省印印讫付贡院院司縁所试数极多旋旋印纸鏁宿内中在往来不便请只用当司印从之则试卷之用印自唐明宗始也
　　混牓
　　宋朝会要曰大中祥符四年五月晁迥等奏引试进士预令于贡院纳案子试前一日贡院出牓晓示逐人排坐位处所则引试之有坐位牓自此为始今亦为之混牓
　　印题
　　又宋朝会要曰大中祥符五年二月二十二日真宗亲试进士于崇政殿内出策题摹印以赐印题自兹始也
　　封弥
　　即糊名也唐初以试有官人按选举志唐初择人以身言书判六品以下集试初试选人皆糊名令学士考判又张説传曰永昌中武后策贤良诏李景谌糊名考覆国史异纂曰武后以吏部选人多不实乃令试日自糊其名暗考以定其等第盖糊名考校自唐始也今贡举发解皆用其事曰封弥宋朝防要曰咸平二年正月命董正等封印卷首盖试日就院置局始命官曹主之也话録亦谓糊名自唐武后始也
　　巡铺
　　宋朝防要曰雍熈二年正月诏礼部引试分差官廊下察视勿容私相教授此巡铺之始也初以检视九经诸科至景德四年十二月十三日命乔希顔等始为巡试铺乂天圣二年正月始有巡铺官孔延鲁自此巡铺遂为定制也
　　监门
　　又曰雍熈二年正月诏礼部试九经诸科轮畨差官二人在省门监守此试院监门之始也洎真宗景德四年十二月十三日乃命严类等专监门也
　　知举
　　唐选举志曰隋唐之代贡士皆考功主试开元二十四年考功员外郎李昻为举人诋诃宗以员外郎望轻遂移贡举于礼部以侍郎主之礼部选士自兹始也
　　对拜
　　笔谈曰礼部贡院试进士日设香案于堦下主司与举人对拜此唐礼也设为供帐有司具茶汤至试学究则悉彻帐幕氊席之类亦无茶汤防氊幕及供应人私传所试经义盖尝有败者故也
　　别试
　　又唐选举志曰开元二十四年以礼部侍郎主选其亲故移考功谓之别头贞元十六年髙郢奏罢之元和十三年又复之宋朝谓之别试所试有别头自唐开元始也
　　放牓
　　摭言曰进士牓头立粘黄纸四张以氊笔淡墨衮转书礼部贡院四字或曰文皇亲以飞帛书之又云象阴注阳受之状毂亦自唐室始也张洎贾郎中谈録曰贾君尝问放举人牓贡院容用淡墨氊书何也对曰闻诸祖父説李纾侍郎将放举时命笔吏书吏暴卒令史王昶终其事昶被酒挥染不能加墨逮明张牓始觉无及矣一牓之内字有二体反致其妍自后因模法之遂成故事今用氊书盖益增其竒丽
　　殿试
　　兹礼起于汉武帝其防贤良文曰兴自朕躬是也通典曰唐武后载初元年二月十四日防问贡人于洛城殿殿前试人自此始也宋朝会要曰开寳六年三月太祖御讲武殿覆试宋凖以下先是礼部放凖等下第徐士亷挝登闻鼓上言知举官取舍非当即诏礼部籍入防进士并终场经学凖等并覆试于殿廷自是为常制编年通载云三月庚午也御试举人自此始也
　　唱名
　　宋朝会要曰雍熈二年三月十五日太宗御崇政殿试进士梁颢首以程试上进帝嘉其敏速以首科处焉十六日帝按名一一呼之面赐及第唱名赐第盖自是为始
　　五甲
　　又曰淳化三年三月四日帝御崇政殿试进士诏糊名考校定其优劣为五等第一至第二等赐及第第三第四赐出身第五赐同出身五等之分自此为始也天圣五年始曰甲
　　及第
　　汉之取士其射防中者谓之髙第隋唐以来进士诸科遂有及第之目
　　释褐
　　宋朝防要曰太平兴国二年正月十二日赐新及第进士诸科吕正以下緑袍靴笏非常例也御前释褐盖自是始呉处厚青箱杂纪曰世传潘阆安鸿渐八才子图皆策蹇重戴又王禹偁赠崔遵度及第未脱白诗曰且留重戴士风多则国初举子犹重戴矣此唐风也英宗在谅阴于及第后用其礼云
　　赐宴
　　又曰开寳八年赐新及第进士王嗣宗等钱有手令宴乐太平兴国二年正月七日太宗亲试吕正以下并赐及第仍赐宴开寳寺兼降御制诗二首赐之此赐宴及诗之始也唐制礼部放牓后勅下之日醵钱于曲江为闻喜宴近代多于名园佛庙至是官为供帐为盛集焉景德二年始赐宴于琼林苑自此为定制按李肇国史补云曲江大防此为下第举人其筵席简率比之幕天席地尔来渐加侈靡皆为上列所据向之下第举人不复预矣摭言曰曲江游赏虽云自神龙已来然盛于开元之末今琼林赐宴亦唐曲江杏园之事尔
　　题名
　　宋朝之制进士中第必赐名于桂籍堂其事以唐人题名慈恩寺为始刘禹锡嘉话録曰慈恩题名起自张莒本于寺中开宴偶题其同年人因为故事摭言云神龙已来杏园宴后皆于慈恩寺塔下题名又曰进士题名自神龙之后遇开宴率皆期集慈恩塔下题名
　　赐儒行
　　宋朝会要曰淳化三年三月诏以新印儒行赐近臣先是御试进士日以儒行篇为论题帝欲激劝士流敦儒行故特令醮印至是首赐新及第举人孙何圣防谕令依此修身为治天圣五年四月赐新及第进士王尧臣以下礼记中庸各一本八年四月王拱辰以下又赐大学篇也
　　谒先师
　　唐书刘伯刍传伯刍子允章咸通中为礼部侍郎请诸生及进士第并谒先师则兹礼起于唐懿宗之世刘允章请也又选举志曰开元五年始令乡贡明经进士见讫国子监谒先师是则开元之礼第施于贡士而咸通时允章所请纠开元贡士之礼而为之制也唐会要云开元五年五月八日也摭言又以为九月诏
　　登科记
　　唐会要曰大中十年四月礼部侍郎郑颢进进士诸家科目记十三卷勅自今后放牓讫仰冩及第人姓名仍付所司逐年编次摭言曰永徽已前俊士秀才二科犹与进士并列咸亨后由文学举于有司者竞集于进士繇是赵傪删去俊秀故目之曰进士登科记其事之始疑自唐初而独以进士登科名记当起于髙宗时赵傪云
　　曳白
　　唐天寳元年冬选六十四人判入等时御史中丞张倚男奭判入髙等有下第者当为蓟令以其事白安禄山禄山奏之来年正月宗御勤政楼亲重试唯十二人比类稍优张奭不措一辞时人谓之曳白即拖白是也













　　事物纪原卷三
<子部,类书类,事物纪原>
　　钦定四库全书
　　事物纪原卷四　　　　　　宋　髙承　撰经籍艺文部十七
　　文字
　　淮南子曰苍颉之初作书以辨治百官领理万事愚者得以不忘智者得以志逺又曰昔者苍颉作书而天雨粟又曰见鸟迹而知著书吕氏春秋曰苍颉作书注云苍颉生而知书写仿鸟迹以造文字黄帝内传曰帝煞蚩尤因命苍颉造文字以变质帝王世纪曰苍颉取像鸟迹始作文字李瀚防求曰苍颉黄帝史臣观鸟迹以作文字鬼夜哭龙潜藏晋卫恒曰昔在黄帝创制造物有沮诵苍颉始作书葢观鸟迹以兴思世本亦曰沮诵苍颉造书宋云皆黄帝史也字源曰太昊时始有文字或云篆黄帝变古为文字又曰庖牺氏获景龙作龙书炎帝因嘉禾作穂书苍颉变古文写鸟迹作鸟迹篆少昊作鸾鳯书取似古文髙阳作科斗书尧因轩辕图作书夏后氏作形似篆商务光作倒薤篆今曰薤叶周瑞赤雀丹乌作鸟书又媒氏作填书今曰勒字书断曰古文黄帝史苍颉作大篆周宣王史史籀作小篆秦丞相李斯作八分秦羽人上谷王次仲作书秦狱吏下邽程邈作飞白汉左中郎将蔡邕作章草汉黄门令史史游作行书后汉頴川刘徳升作草书王右军云其先出杜氏名伯度赵壹云兴于秦末或云汉时杜伯度属草所作因章帝所好名章草韦诞谓之草圣汉兴有之不知谁作书断谓如淳之作起草为藁草书葢起于此一说李斯又作刻符书云头鸟脚斯及赵髙俱善之　章帝时曹喜作垂露悬针二体晋王羲之作龙爪篆山作花篆魏钟繇作正书散汉蔡邕见门吏帛飞自成字故名飞帛刘公嘉话曰飞帛始于蔡邕在鸿都学见匠人施垩帚遂剏意焉唐会要曰贞观十八年五月太宗为飞白书作鸾鳯蝶龙等字葢自是始改旧体又李阳氷论篆云秦始皇时王次仲作八分萧子良云汉灵帝时人与秦人同姓名钟繇谓之章程繇善书始为楷法鹤头偃波二书繇又善八分有隼尾行书亦繇作谓之行押或曰秦程邈变篆作隶李瀚云邈字元岑始皇用为狱吏得罪云阳狱中幽囚十年改篆为隶今楷字是也郦道元水经曰临淄有人发古塜棺前隠起为隶字言齐太公六代孙胡公之棺唯三字是古余同今字元则谓证知隶字出于古非始于秦也其余诸家体法更有百余种各记所作见太平御览也孟诜锦带前书载周处云小篆秦徐邈造刻符扶风曹喜造籀篆书周柱下史所造
　　图书
　　易曰河出图洛出书圣人则之张晏曰庖牺氏将兴神龙负图而至帝王世纪曰黄帝游于洛水上见大鱼煞五牲祭之雨七日夜鱼流始得图书春纬云河以通干出天苞洛以流坤出地符河龙图发洛书发孔安国以为河图八卦是也洛书九畴是也
　　书契
　　尚书序曰古者伏牺氏之王天下也始画八卦造书契以代结绳之政帝王世纪曰伏牺氏仰观象于天俯察理于地观鸟兽之文与地之宜近取诸身逺取诸物于是造书契
　　五经
　　六英始画八卦则易之始也又有网罟之歌则诗之始也伏牺神农黄帝之书谓之三坟则书之始也易始八卦而文王六十四故谓之周易葢夏曰连山商曰归藏周曰周易故也济南伏生以其上古之书故曰尚书毛公传诗以名家而郑康成笺之故曰毛诗然则五经或因或作而成于仲尼秦焚六籍班班仅存书亡其半诗亡者六篇春秋偶完而礼乐之书无复遗文易以卜筮故得全今礼记又杂出于汉儒如月令之出于吕不韦蔡邕王肃则以为周公作汉文帝令诸儒博士作王制子思作中庸刘瓛云公孙尼子作缁衣而乐记一篇司马迁以为公孙洪所记着以为乐书在八书之一他皆错杂出自汉世也
　　四部
　　今崇文所録书具经史子集为甲乙丙丁四部者葢始于晋李充按晋书李充传充为著作郎时典籍混杂充以类相从分为四部此葢其始也续事始曰魏武置四库图书分甲乙丙丁为部目藏之録云秘书监荀朂因魏中经更以四部别之恵懐之乱及李充始加删正荀朂四部之法总以甲乙为次也
　　巾箱
　　南史齐衡阳王钧尝亲手细书五经部为一卷置巾箱中侍读贺玠曰殿下家有坟素复何细书别藏巾箱钧曰巾箱中检阅既易且更手写则永不忘矣诸王闻之争效为巾箱今谓籍之细书小本者为巾箱始于此也
　　石经
　　汉灵帝诏诸儒校定五经镌石以刋其文命蔡邕等书为古篆隶三体立于太学门谓之石经
　　印板
　　笔谈曰板印书籍唐人尚未盛为之自冯道始印五经之后典籍皆为板本即唐始为板印矣五代防要曰后唐长兴三年二月中书门下奏请依石经文字刻九经印板也
　　八卦
　　易系辞曰两仪生四象四象生八卦又曰庖牺氏之王天下也始作八卦以通神明之徳以类万物之情孔安国序尚书曰伏牺始画八卦史记太史公自叙曰伏牺至纯厚作易八卦董巴议曰昔伏牺始造八卦作三画以象二十四气礼纬含文嘉曰伏牺徳合上下天应以鸟兽文章地应以河图洛书伏牺则而象之始作八卦王子年拾遗记曰伏牺坐于方坛之上听八风之气乃画八卦
　　六十四
　　帝王世纪曰炎帝重八卦之数究八八之体为六十四卦史记周本纪曰西伯囚羑里葢益易之八卦为六十四扬子法言易始八卦而文王六十四孔頴达周易正义曰重卦之人王弼以为伏牺郑以为神农孙盛以为夏禹史迁以为文王说卦云昔者圣人之作易也幽赞于神明而生蓍谓伏牺也又系辞之论用蓍云四营而成易十有八变而成卦明用蓍在六爻之后非三画之时太昊始有蓍筮则伏牺重卦明矣颖达以谓王弼以伏牺既画八卦即自重为六十四卦为得淮南子亦曰八卦可以识吉凶知祸福矣而伏牺为之六十四变不然周官太卜三易二曰归藏杜子春以为黄帝书而其卦六十四安得与周同也
　　繇爻
　　系辞曰易之兴也当商之末世周之盛徳耶当文王与纣之事耶司马迁曰文王囚而演易扬子法言曰文王重易六爻汉书扬雄传曰文王附六爻艺文志曰文王重易六爻作上下篇按升之六四曰王用享于岐山谓文王也文王之追王在克商之后明夷之六五曰箕子之明夷箕子之囚在观兵之时二者非文王所及也干凿度曰垂皇者牺卦道演徳者文通卦验曰苍牙通灵昌之盛葢言卦繇辞文王作也春秋左氏传曰韩宣子适鲁见易象云吾乃知周公之徳葢言卦爻辞周公作也易更三圣不言周公頴达谓父统子业故也
　　十翼
　　汉书艺文志重易作上下篇孔氏为之彖象系辞序卦之属凡十篇孔頴达周易正义曰彖象十翼以为孔子所作谓上彖一下彖二上象三下象四上系五下系六文言七说卦八序卦九杂卦十也
　　二礼
　　通典曰周公摄政六年致太平述文武之徳制周官及仪礼孔子时已不能具秦平天下收仪礼归之咸阳故得不亡也
　　春秋
　　杜预春秋序曰春秋者鲁史记之名也孟子曰晋谓之乗楚谓之梼杌而鲁谓之春秋事始据此云起自周公旦尚书序亦曰孔子约史记而修春秋
　　论语
　　孔子没七十子之俦会集夫子之言以为论语葢其书成于曽参有若故其文毎至二子所记多曰曽子有子他则皆字也唐柳宗元亦谓成于曽子子思之徒宋朝翰林郑学士獬亦谓论语成于曽子不然曽子弟子所记也
　　孝经
　　史记仲尼弟子传曰曽参字子舆孔子以为能通孝道故授之业作孝经葢孝经以曽子故作也
　　尔雅
　　郭璞尔雅序曰兴于中古隆于汉代豹防既辨其业亦富大抵解诂诗人之防或曰周公作以其文考之如瑟兮僩兮卫武公之诗也猗嗟名兮齐人刺鲁庄公也而文皆及之则周公安得述也承谓当是出于孔子删诗书之后尔西京杂记曰郭伟谓尔雅有张仲孝友张仲宣王时人则非周公之制明矣刘子骏以问扬子云曰孔子门徒游夏之俦所记以解诂六艺者也刘向以为外戚传称史佚教其子以尔雅小学又记言孔子教鲁哀公学尔雅尔雅之出逺矣旧传学者皆云周公所记也张仲孝友之类后人所足耳
　　御制
　　家语舜作南风之诗此则御制之始也
　　子
　　文心雕龙曰鬻熊作书题曰鬻子盖周初人此名子之始也
　　史
　　吕氏春秋曰苍颉造史帝王世纪曰黄帝时造史苍颉始作文字史官之作葢自此始记其言行防而藏之则史之原起于黄帝
　　实録
　　三代之王有左右史记其言动汉武有禁中起居明帝有起居注而无名实録者唐艺文志所载实録自周兴嗣梁皇帝实録为始则其事自兹以为始也
　　著书
　　史记太史公自叙曰昔西伯拘于羑里演周易则著书之始也
　　类事
　　证古类事其始本出于梁沈约之徒属辞比事徃徃成编故唐白居易效之为六帖
　　山海经
　　其文所记皆山川草木鸟兽之竒疑禹治水所过所见而识之庄子所谓齐谐者志怪也禹知而名之益见而记之当是此也其书盛行于汉氏自刘向辨贰负之尸始也
　　音韵
　　笔谈曰音韵之学自沈约为四声及天竺梵学入中国其学渐宻也
　　切字
　　又曰切字本出于西域汉人训字正曰读如某字未用反切然古语已有二声合为一字如不可为叵如是为尔而巳为耳之乎为诸之类似西国二合音盖切字之原也如耎字从而犬亦切音殆与声俱生莫知从来也
　　切韵
　　陆法言切韵序曰隋开皇初刘臻等八人论法言论及音韵法言记之后取诸家字书所记定为切韵五巻其书成于仁夀元年唐天寳十三载孙愐増修目曰唐韵
　　押韵
　　张孟押韵后序曰押韵肇自顔鲁公迄于圣宋盖孟在天圣中准宋韵重编集也
　　玉篇
　　梁大周九年三月顾野王撰也唐上元元年甲戍九月孙强又増加字云
　　诗
　　乐书曰伏羲之乐曰立基神农之乐曰下谋夫乐必有章乐章之谓诗始于太昊之世
　　五言
　　李翰防求曰李陵初诗始变其体作五言格也其始亦本于诗佌佌彼有屋蔌蔌方有谷之类六帖曰谷永始作六言亦诗公尸来燕来宁之类也
　　七言
　　刘义庆世说曰王子猷诣谢公云诗何七言子猷曰昻昻若千里之驹泛泛若水中之鳬此语出离骚东方朔传曰汉武在柏梁防上使羣臣作七言七言之作始起于此也
　　律格
　　本事诗载李白謌诗云梁陈以来艳藻斯极沈休文又尚以声律唐宋之问传曰建安江左诗律屡变至沈约庾信以音律相婉附属对精宻及之问沈佺期又囘忌声病约句凖篇则律格之始原于约信而成于沈宋也
　　聨句
　　自汉武为柏梁诗使羣臣作七言始有联句体梁何逊集多有其格唐文士为之者亦众凡联一句或二句亦有对一句出一句者五子之歌有其一其二之文则又聨句之体也其事见于夏书五子之歌始于汉武柏梁之作而成于何逊也
　　唱和
　　帝舜与臯陶乃赓载歌则唱和之初也亦本于诗之箨兮倡予和女之义其事新见于齐梁时顔延年谢元晖始之也
　　次韵
　　顔延年谢元晖作诗相倡和皆不次韵至唐元稹作春深二十首并用家花车斜四字为韵白居易刘禹锡和之亦用其韵及令狐楚和诗多次其韵宋朝真宗时杨内翰亿谓次韵于此也见谈苑
　　赋
　　诗序六义次二曰赋当谓直陈其事尔左传言郑庄公入而赋大隧之中于后荀卿宋玉之徒演为别体因谓之赋故昔人谓赋者古诗之流以荀宋为始汉书曰不歌而颂曰赋释名曰敷布其义曰赋
　　论
　　文心雕龙昔仲尼微言门人追记目为论语葢羣论立名始于兹矣庄周之书有尝试论之荀卿有正论贾谊有过秦论论以荀贾为始
　　防
　　事始云起自汉武帝防董仲舒始以其文曰兴自朕躬故也按前汉书有错贤良防盖文帝防之曰兴自朕躬则防始于汉文帝之防错也
　　议
　　管子曰轩辕有明堂之议此盖疑为议之始也
　　赞
　　文心雕龙昔虞舜重赞及益赞于禹伊陟赞于巫咸并扬言以明事嗟叹以助辞故汉置鸿胪唱拜为赞如相如之赞荆轲班固之褒贬以赞皆取益赞于禹之义要之自司马相如赞荆轲始
　　颂
　　诗序六义其六曰颂盖颂者美盛徳之形容以其成功告于神明者也诗有商周鲁三颂文心雕龙昔帝俈之世咸黒为颂以歌九招则颂起于帝俈也
　　箴
　　文心雕龙曰轩辕舆凡以弼不逮即为箴又曰斯文之兴盛于三代夏商二箴余句尚存及周辛甲百官箴阙虞人之箴体义备焉
　　连珠
　　傅曰连珠兴于汉章帝班固贾逵傅毅皆受诏作之体则假喻达防贤者防悟欲使歴歴如贯珠易覩而可恱故曰连珠梁沈约云连珠之作始自扬子云欧阳询作艺文类中亦有扬雄连珠则为斯文之兴不自汉章明矣
　　官爵封建部十八
　　爵
　　公侯伯子男谓之爵唐虞辑五瑞修五玉是五等自尧舜始也礼含文嘉曰殷爵三等周五等或谓黄帝立五等也
　　封建
　　沿革曰黄帝分州画野得百里之国万区唐虞列为五等此封建之始也帝王世纪曰炎帝之世有诸侯夙沙氏史记曰神农氏世衰诸侯相侵则炎帝时已有诸侯至黄帝始大封也陆士衡五等诸侯论略曰五等之制始于黄唐谓黄帝唐尧也
　　实封
　　通典曰唐封公侯无国土其加实封者则食其所封之户分食诸郡以租庸调给沿革曰魏黄初间爵自关内侯不食邑但虚封而已故唐因之加实封宋朝会要曰唐制食实封者户给缣帛每赐爵逓加一级唐末及五代始有特加邑户而罢实封之给今位为虚名也
　　户封
　　晋书地理志曰古者有分土无分民若乃以户口为差降略封疆之逺近所谓分民自汉始也盖汉艾亡秦大侯不过万家小者五六百户则封国之以户汉其始也
　　诸侯
　　帝王世纪曰女娲未有诸侯有共工氏任智刑以强伯而不王炎帝世乃有诸侯夙沙氏叛炎帝修徳夙沙之民自攻其君则建侯分土自炎帝始也
　　诸王
　　古者天子称王周失其道春秋之时吴楚之君始僭称之楚世家曰周夷王时楚熊渠曰我蛮夷也乃立长子康为句亶王红为鄂王执疵为越章王厉王暴虐复去之至于熊通始僭号是为楚武王此诸侯号王之始也七雄争强亦各称之秦至恵王始称之四年齐魏为王十三年韩亦为王秦并天下号皇帝除王之名汉灭楚始谓之诸侯王盖诸侯封王自楚汉之际也
　　郡王
　　事始云后魏始封功臣为郡王以为王封郡之始按晋书宗室传太康九年益封子迈为隋郡王则其事自晋始矣然庶姓功臣之封而称某郡王当自元魏始也
　　国公
　　事始曰隋文帝始封功臣为国公
　　郡公
　　后汉光武建武十三年以土无二王爵不过公于是以太原王章为齐公鲁王兴为鲁公功臣悉为公晋始曰开国郡公也
　　开国
　　由三代至汉魏诸侯无以国为号第曰某侯耳晋令始有开国之称故五等皆郡县开国陈亦有开国郡公县侯伯子男侯已降无郡封田唐迄今因而不改盖开国之号自晋始也
　　官
　　崔实政论曰太昊之世设九庖之官后有龙瑞则以龙纪官左传郯子之论是也盖设官之初原于伏羲氏也至唐虞建官惟百故歴代称百官焉
　　守官
　　汉有守令守郡尉以秩未当得而越授之故曰守犹今权也则官之有守自汉始也宋朝神宗改官制始正其名故有行试守三等通典曰试未正命也阶髙官卑称行阶卑官髙称守
　　试官
　　职林曰唐武后天授二年凡举人无贤不肖咸加擢拜大置试官则官之有试自唐始也谓之试取尚书明试以功之意唐会要曰天授二年二月十五日十道使举人王山辉并授试官试官自此始也又曰检校试官皆神龙已后有之
　　检校
　　唐书髙祖纪武徳六年四月癸酉杨恭仁检校梁州诸军事疑检校之官自此始也至太宗纪贞观中又有杜淹检校吏部尚书杜如晦检校侍中唐会要曰检校官神龙后有之非也谭賔録曰唐陈少游检校职方员外郎充廻纥使云郎官之有检校自此始也
　　知判
　　职林曰唐中宗神龙二年既置员外官同正员又有检校试摄知判等官知者云知某官判者云判某官宋朝皆循用之府寺监省州县城寨各以官知判盖自唐中宗始也
　　流内
　　通典曰隋制九品自太师始焉谓之流内流内之目自此始也
　　流外
　　又曰凡府寺胥吏守局既乆积月累劳故得齿于下品文中子曰吏而登位非古也推此疑周隋之制唐有流外勲品自诸録事及五省令史始焉谓之流外自兹始也
　　功臣
　　笔谈曰赐功臣号始于唐徳宗奉天之役自后藩镇下至从军资深者例赐之本朝唯以赐将相熈宁中因上尊号上不允曰正如卿等功臣何补名实时吴充为相请止从之自是罢不赐按今宿卫诸班直自押班而下各有两字功臣则宋朝不独以赐将相也会要曰兴国元年正月一日赦文诸军诸使诸道应奉天及进收京城将士等并赐名奉天定难功臣唐兵志曰徳宗幸梁神防兵有劳皆号兴元元年从奉天定难功臣又曰代宗即位以射生军清难赐名寳应功臣此盖其始矣笔谈误也
　　勲品
　　沿革曰勲品自齐梁有之今柱国而下是也周礼王功曰勲盖取诸此旧唐书百官志曰勲官出于周齐交战之际本以酬战士其后渐及朝流也
　　品秩
　　自太昊以龙纪官唐虞建官惟百未分品秩周官以九仪正邦国自一命至九命汉自中二千石至二百石皆有北魏文帝延康元年陈羣立九品官人之法后魏文有从品孝武自四品已下毎品为阶北齐九品各分正从则品秩之原启于魏陈羣也
　　世廕
　　尚书大禹谟臯陶称舜之徳曰赏延于世则世廕之始盖起于有虞氏也
　　章服
　　唐车服志曰髙祖初入长安罢隋竹使符班银菟符后改铜鱼贵贱应召命随身盛以袋三品已上饰以金五品已上饰以银开元时中书令张嘉正奏致仕官佩鱼终身自是赏绯紫者必以鱼谓之章服
　　服色
　　隋礼仪志曰大业元年炀帝诏牛洪宇文恺等创造章服差等五品已上通着紫袍六品已下兼用绯緑胥吏以青庶人以白屠商以皂士卒以黄二仪实録曰隋炀帝诏牛洪等衣冠皆有等差三四品通着紫五品朱六品已下緑官吏青庶人白商皂服色之分疑自此始而唐书马周传云品官旧止黄紫周于是建白三品服紫四五品朱六七品緑八九品青则又其别为自马周始矣笔谈曰中国衣冠自北齐全用胡服窄袖绯緑此盖其始也
　　堂除
　　续事始曰旧制内外皆吏部授自隋以来五品以上官中书门下访择闻奏然后下制肃宗复令中书以功除官今谓堂除也
　　考绩
　　起于虞舜三载考绩之文故今官以考定劳一嵗为考四考而迁谓磨勘也
　　循资
　　唐选举志开元十八年裴光庭始作循资格而贤愚一槩必与格合乃得铨授限年蹑级不得逾越于今以为制也
　　致仕
　　尚书咸有一徳曰伊尹既复政厥辟告归疏云告老致政事于君此臣下致仕之初也至周乃有大夫七十致仕之礼其事自伊尹始
　　折俸
　　宋朝会要曰唐贞元四年定百官月俸僖昭之乱国用窄缺天祐中止给其半后唐同光初孔谦以军储不充百官俸钱数多而折之非实请减半数而支实钱是后所支半实俸复从虚折宋朝约后唐所定其非兼职者皆一分实钱二分折支景徳罢兵之后始诏俸当给他物者京师毎一千给实钱六百在外四百则今折俸之始也祥符五年十一月诏又定加文武官月俸
　　勲阶寄禄部十九
　　开府
　　汉文帝元年用宋昌为卫将军位亚三司后汉章帝建初三年使车骑将军马防班同三司同三司自此始也殇帝延平元年邓骘为车骑将军仪同三司仪同之号自此始也魏黄权以车骑将军开府仪同三司盖汉制唯三公开府至魏以余官其仪同三公故以为号由此歴代以名官唐武徳七年以为散官
　　特进
　　汉氏诸侯有功徳优盛朝廷所敬异者赐位特进在三公下隋文帝以为散官
　　金紫
　　魏晋以来有左右光禄及光禄大夫皆银印青绶重者诏加金章紫绶因称金紫光禄大夫后周以为散官
　　银青
　　汉有光禄大夫皆银印青绶魏晋之代亦有金紫之别故号银青光禄大夫后周时为散官
　　光禄
　　秦置光禄勲属官有中大夫汉武太初元年更名光禄大夫歴代不改后周始以为散官
　　正议
　　隋置正议大夫为散官取秦大夫掌议论之义宋朝防要曰太平兴国元年诏改为正奉神宗正官名复曰正议
　　通议
　　亦隋所置散官其命名之义同正议宋朝太宗太平兴国元年始诏改为通奉神宗复曰通议
　　太中
　　秦官也掌议论而刘向说苑有晋太中屠余见晋平公之骄则晋亦有其官矣当是晚周列国之官秦以太中为大夫也
　　中大
　　中大夫亦秦置为光禄勲属官前汉文纪后元五年有中大夫令免汉书载赵中大夫白公引泾为渠
　　中散
　　王莽所置官也或云汉有中散大夫
　　朝议
　　隋置散官取诸大夫以上得奉朝议以为名
　　朝请
　　通典曰汉窦婴为朝请窦太后憎婴门籍不得入朝请此其始也汉律诸侯春朝天子曰朝秋曰请又曰奉朝请无员本不为官汉东京罢省三公外戚皇室诸侯多奉朝请奉朝请者奉朝会请召而已隋开皇中罢奉朝请置朝请大夫为散官取汉公卿年髙徳重者以列侯奉朝请之义也
　　朝散
　　亦隋所置为散官也
　　朝奉
　　宋朝会要曰太平兴国元年诏改唐朝议大夫为朝奉大夫
　　朝请郎
　　通典曰朝请郎亦隋官盖采晋宋齐梁奉朝请之名也
　　朝散郎
　　亦隋散官也
　　朝奉郎
　　宋朝太平兴国初改唐朝议郎为朝奉郎
　　承议
　　通典曰隋所置旧唐书百官志曰唐武徳七年改隋文骑尉为承议郎
　　奉议
　　隋散官有通议郎旧唐书志曰贞观十一年定令唯改通议郎为奉议郎通典作奉议郎神宗正官制亦曰奉议
　　通直
　　通典曰隋所置盖采晋宋以来诸官皆有通直之名官品髙下通为宿直也旧唐志曰武徳七年改隋屯骑尉为通直郎
　　宣徳
　　亦隋置散官也
　　宣义
　　唐改隋游骑尉为宣义郎取梁宣义将军之名
　　承事
　　汉昭帝时任官为丞相徴事捕斩上官桀注云徴事丞相属官隋置徴事郎盖取诸此宋朝避仁宗嫌名改曰承事宋朝会要曰干兴元年诏改也
　　承奉
　　隋文帝置唐因之宋朝元丰新制改太常寺太祝奉礼郎为承奉郎
　　承务
　　唐置因隋尚书省二十四司承务郎之名也古二十五阶宋朝元丰中神宗改正官制所定以为寄禄格元祐初各分左右绍圣二年复旧也
　　二柱国
　　楚宠官也懐王使柱国昭阳攻齐陈轸问曰楚国何贵昭阳曰上柱国是也后魏孝庄始立柱国大将军后将军官废有上柱国后周建徳四年又增置上柱国大将军隋置上柱国柱国以酬勲劳实不理事故唐以为勲官
　　二防军
　　秦有防军都尉汉以陈平为防军中尉尽统诸将歴代为将领之任旧唐书志曰武徳七年定令改秦齐王下统军为防军副为副防军盖未为勲官也又有上大将军大将军贞观十一年改上大将军为上防军大将军为防军也按汉百官表防军都尉哀帝更为司冦平帝元始元年更为防军也
　　二轻车
　　汉武帝初置轻车将军始以公孙贺为之又有轻车校尉唐采其名置上轻车都尉及轻车都尉旧唐志曰武徳七年改上开府仪同三司为上轻车都尉开府仪同三司为轻车都尉
　　二骑
　　汉武帝元鼎二年置骑都尉初以李陵为之唐采故事置上骑都尉与骑都尉旧唐志曰武徳定令改隋仪同三司曰骑都尉
　　四尉
　　谓骁飞云武四骑尉也并隋置为文散官旧唐书百官志曰武徳定令改隋上大都督为骁骑尉大都督为飞骑尉师都督为云骑尉都督为武骑尉也右十二转唐以为勲官宋朝因之
　　师保辅相部二十
　　三师
　　尚书周官曰乃立太师太傅太保兹惟三公晋以为上公后魏始号三师
　　太师
　　虞官商时箕子为之汉官仪曰纣时胥余为之或云胥余箕子字也书防子作诰父师少师是也史记曰周成王为太子以太公望为太师续事始曰史记周文王得吕尚于磻溪以为师谓之太师
　　太傅
　　周官或曰古官通典曰成王时毕公为之大戴礼曰周公始为之
　　太保
　　虞官杜佑云商太甲时伊尹为之文王世子曰虞有师保是也
　　三公
　　周始有三公坐而论道后汉始以太尉司徒司空为三公或曰在莽时
　　太尉
　　秦官河圗録运法曰尧坐舟中与太尉舜观鳯凰应劭以为周官皆非也按礼记月令曰孟夏太尉赞儁杰月令本出于吕不韦不韦秦相故知其秦官耳汉百官表曰太尉秦官掌武事者
　　司徒
　　古官也管子曰黄帝得祝融南方使为司徒少昊以祝鸠氏为司徒舜之命契曰汝作司徒敬敷五教在寛
　　司空
　　亦古官管子曰黄帝得奢龙辨于东方使为士师即司空也少昊鸤鸠氏为司空舜典曰伯禹作司空
　　三台
　　傅子曰黄帝以风后配上台后土配中台五圣配下台故后世由此以三公为三台
　　将相
　　轩辕本纪曰帝举风后为相力牧为将此盖将相之始也管子曰黄帝得六相而天下治虞舜举元恺而谓之十六相
　　重事
　　唐会要曰神龙元年五月制卢钦望加平章军国重事是也景云三年七月诏窦懐正军国重事宜共平章又大和四年六月制以裴度为司徒平章军国重事是时度勲望髙以上相印又惜之故有此诏唐书裴度传曰文宗大和四年加度司徒平章军国重事则是此名自唐中宗命卢钦望始也宋朝元祐初今上新即位以文潞公始为之用前志也
　　平章
　　唐有中书门下平章事为宰相之任盖行丞相事之类汉韩安国为御史大夫行丞相事后汉周泽行司徒事是也唐百官志曰李靖以辞位诏三两日一至中书门下平章政事名官自此始也会要曰贞观八年十一月也又贞观十七年六月髙士亷同中书门下平章政事髙宗永淳元年四月郭待举等并同中书门下同承受进止平章事上谓参知政事崔知温曰待举歴任尚浅且令预闻政事未可与卿同受名称自此四品已下知政事者以平章事为名唐志以为永淳元年也
　　参政
　　唐宰相有参知政事宋朝以为执政官唐会要曰武徳元年六月裴寂知政事贞观元年九月杜淹参议朝政三年二月魏徴参预朝政十三年刘洎始为参知政事唐太宗本纪云十一月戊辰也盖其命官自刘洎始云宋朝会要曰干徳二年四月以薛居正吕余庆参知政事先是已命赵普为相将用居正等为副太祖召陶谷问下丞相一等有何官对曰唐有参知政事故以命之盖帝意未欲令居正等名位与普齐也钱若水曰按唐故事刘洎为参知政事宰相任也髙宗用郭待举谓崔知温曰待举歴任尚浅未可与卿等同名称遂令同平章事以此言之平章事亚叅知政事矣谷不能逺引汉御史大夫亚丞相故事失之也神宗元丰中行官制除之
　　左右相
　　通典曰成汤初置二相以伊尹仲虺为之伊尹号阿衡仲虺为左相是也又武丁得傅说爰立作相王置诸其左右书亦称召公为保周公为师相成王为左右故秦悼武王置左右相汉髙后亦置二相自此以后多非寻常人臣之职唐龙朔元年改侍中为左相中书令为右相武后又改尚书仆射为文昌左右相开元元年又为左右丞相天寳元年复为仆射又以侍中中书令为左右相至徳初复旧故今亦以左右丞相呼二揆者此其始矣
　　宰相
　　昔周公位冡宰正百工以相成王故有宰相之称其事自秦汉始陈平言宰相上佐天子是也通典曰春秋之义尊上公谓之宰言海内无不统也汉亦谓上相陆贾谓陈平曰足下位为上相是也
　　丞相
　　史记秦本纪悼武王二年初置丞相盖三代三公之任也今得中令仆射皆其职尔故今亦以为称应劭曰丞者承也相助也商鞅书定分篇云秦孝公问法令于鞅鞅有丞相置一法官之语则为具名也已见于孝公时非悼武王始特置之也大抵秦所建官云
　　相国
　　亦秦置官始皇帝立尊吕不韦为相国汉初萧何亦为之今人以呼宰辅也
　　使相
　　唐睿宗景云元年始置节度使首以贺拔延嗣领河西至开元中朔方节度牛仙客同中书门下三品节度如故此盖使相之始也肃宗时郭元振李光弼号使相也
　　相衔
　　唐百官志叙曰永淳元年郭待举岑长倩同平章事始亦入衔后循之以为故事
　　当笔
　　通典曰肃宗至徳二年三月宰相分直政事笔人知十日徳宗贞元五年五月八月又分日一人执笔迄今为故事曰当笔
　　中堂
　　唐制宰相常于门下省议事谓之政事堂永淳中中书令裴炎移在中书省开元十一年张说奏改曰中书门下宋朝行官制除其名也
　　监国史
　　唐百官志曰贞观以后多以宰相监修国史遂成故事也
　　枢宻
　　西晋泰始中王景文为中书令兼管内枢宻此其名之始也君臣政要曰唐代宗永泰中勅中官董廷秀管枢宻因置内枢宻使后唐荘宗始用郭崇韬分中书兵房置枢宻院与宰相分秉朝政自此始用士人凡文事出中书武事出枢宻谓之二府宋朝会要曰开寳九年二月以曹彬为枢宻使领忠武军节度枢宻带节度自此始也太平兴国六年九月以石熈载为户部尚书充枢宻使文资正官充使自此始也
　　枢相
　　宋朝会要曰唐以中官为枢宻使后唐始有带相印者则枢相之始自后唐也又至道三年八月以曹彬为兼侍中充使大中祥符五年九月以吏部尚书王钦若户部尚书陈尧叟并守本官同平章事充使儒臣为枢宻而兼使相自钦若始也
　　知枢
　　宋朝会要曰周显徳六年宰相范质王溥并叅知枢宻院事又淳化二年九月以副使宣徽北院使张士逊知枢宻院事知院之名自此始也
　　枢副
　　五代会要曰梁开平元年五月改枢宻院为崇政院始命敬翔为院使仍置判官一人自后不置判官置副使一人后唐同光元年十月依旧为枢宻亦为枢宻副使宋朝会要曰建隆元年八月以赵普为枢宻副使周末阙副使至是始置
　　同知枢
　　宋朝会要曰淳化二年九月枢宻使王显出镇以副使温仲舒冦凖同知院事同知之名自此始也神宗元丰中正官名不置使但以寄禄官一人知院事一人同知为副而已
　　签枢
　　又宋朝会要曰太平兴国四年正月以石熈载为枢宻直学士签着枢宻院事签书之名自此始也治平中避英宗嫌名改曰签书
　　宣徽
　　唐书裴度传有宣徽五坊小使则宣徽官名已见于元和之时矣唐末洎五代又有南北两院使晋天福四年以枢宻副使张从恩为宣徽使权罢枢宻故也盖唐官云宋朝会要曰唐置宣徽南北院使有副使后唐省副使开寳九年以潘美依前山南东道节度充宣徽北院使节度之领宣徽自兹始也按北史后妃传叙北齐文宣河清中下嫔有宣徽为妇官之名也
　　法从清望部
　　大学士
　　唐书李泌加集贤殿大学士泌言学士加大始中宗时张说为之按说传宗欲授说大学士辞曰学士本无大称中宗崇宠大臣乃有之唐百官志曰景龙二年置也盖其名自中宗时始今惟观文资政端明有之
　　学士
　　汉孔安国序尚书言秦焚书坑儒天下学士逃难解散盖以斥承学之士尔晋陶渊明集有学士祖企谢景夷而晋志不言其官然前亦未闻南史宋谢超宗传曰齐受禅髙帝令撰郊庙歌有总明学士刘融等陈有徳教殿学士北齐有文林舘学士后周亦有麟趾殿学士当是其称始自汉晋而命官起于宋齐也唐初有东宫王府等学士齐王元吉亦有文学馆学士此后集贤昭文崇贤翰林等杂置不一迄宋朝皆为侍从之臣贞观初开文学馆以房龄等十八人为学士
　　直学士
　　职林曰唐宪宗朝裴垍奏集贤御书院请五品已上为学士六品已下为直学士非登朝者为校理按唐书百官志仪鳯中文置详正学士又曰武徳后五品已上曰学士六品已上曰直学士然则唐祖有国之初始有此官
　　观文
　　欧公归田録曰唐至五代相承有文明殿大学士为宰相兼职又有学士为诸学士之首后以文明真宗谥也更曰紫宸议者又以紫宸非人臣宜称遂更曰观文
　　资政
　　又曰王钦若罢防政真宗特置资政殿学士以宠之时冦凖在中书定其官在翰林下钦若诉于上曰臣自学士拜防政今无罪而罢班反在下是贬也帝为特置大学士班在翰林之上宋朝防要曰景徳二年四月以防政王钦若为资政殿学士先是钦若求罢继以面请故特置是职十二月又以为大学士
　　翰林
　　唐太宗时名儒时时召以草制待诏常于北门候进止号北门学士明皇改曰翰林待诏已而改为供奉开元二十六年乃为翰林学士此盖其始也职林云至徳后天子召集贤学士于禁中草书诏因在翰林待进止遂以为名
　　承防
　　职林曰至徳以后翰林置学士六人内年深徳重者一人为承防所以独承宻命故也此疑承防之始也而唐百官志曰元和中翰林学士以院长一人别承勅防或宻受顾命为学士承防职林又谓徳宗贞元已后承防多至宰相疑唐志为误
　　内翰
　　唐百官志曰开元二十六年改翰林供奉为学士别置学士院其后选用益重号为内相又陆防传防入翰林虽外有宰相主大议而防常居中防裁可否时号内相则是其称自陆防始也由此今亦呼翰林学士为内相亦曰内翰
　　勅设
　　笔谈曰京师百官上日惟翰林学士勅设用乐虽宰相无此礼优伶并开封府防集陈绎除学士时绎知府遂不用女优学士院勅设之不用女优自绎始也其事在熈宁中
　　端明
　　职林曰五代唐明宗初置端明殿学士如三馆之例初入洛谓安重诲曰先帝时冯道何在曰近除翰林学士帝曰此人朕素谙委俄拜端明宋朝会要曰后唐明宗不知书每四方章奏令安重诲读之多不晓文义宰相孔循献议置端明殿学士二员在翰林之上以冯道为之太平兴国中縁殿名改文明仁宗明道初改承明殿为端明殿明年置端明殿学士又云明道二年八月诏特置端明殿学士始以宋绶充之也
　　二侍
　　通典曰开元中马懐素等侍读禁中十三年集贤院置侍读学士其后康子元为侍讲学士宋朝真宗始置此二职文翰林盖自杨徽之邢昺始也宋朝会要曰咸平二年七月以杨徽之夏侯峤并为翰林侍读学士邢昺为翰林侍讲学士景徳四年八月以翰林侍讲学士邢昺知曹州此又侍讲学士之外使自昺始也天禧二年十二月以防政张知白为翰林侍读学士知天雄军此又侍读之外使自知白始也唐宋申钖敬宗寳厯二年充翰林侍讲学士文宗时郑覃亦为之
　　龙图
　　宋朝会要曰大中祥符三年七月以杜镐充龙图阁学士在枢直之下此其置官之始也又曰六年九月诏龙图阁学士直学士结衔在本官之上初杜镐之为是职职在官下至是陈尧咨上言故更之此结衔在上之始也
　　小龙
　　又曰景徳四年八月以待制杜镐为龙图阁直学士诏班在枢直之下少退待制在知诰之下并赴内殿起居由此为内制此其始也
　　待制
　　唐永徽五年十二月五日诏许敬宗每日待制于武徳殿此始有待制之名永泰元年三月一日勅裴冕等并集贤待制此始有待制之所然则盖唐设官也
　　龙制
　　宋朝会要曰景徳元年十月以杜镐戚纶充龙图阁待制此其命官之初也或作咸平四年
　　直龙
　　又曰大中祥符九年十月以冯元为太子中允直龙图阁直阁之始也
　　天制
　　又曰天圣八年十月诏特置天章阁待制始用范讽为之龙图天章寳文皆置学士直学士而天章学士罕以命人讫仁宗世才王贽一人而已自后无闻也
　　天章侍讲
　　又曰景祐四年三月诏以贾昌朝等为天章阁侍讲比直龙图阁此盖设官之初也
　　寳文
　　英宗治平初以寳文阁藏仁宗御书御制即置寳文阁学士直学士及待制之官盖始用邵必为学士也
　　枢直
　　职林曰五代朱梁太祖开平二年改枢宻院为崇政院始置直学士后唐复为枢宻院亦曰枢宻院学士宋朝会要曰后唐同光中置枢宻直学士同光盖庄宗时年号也盖朱梁崇政院判官之职也
　　制诰
　　唐百官志曰中书舍人六人以久次者一人为阁老判本省杂事一人知制诰领进书开元初以他官掌诏勅册命谓之知制诰宣宗时选用尚书郎盖先是率用前行正郎宋朝自司谏正言以上防用之官制改其事归中书舍人又宋朝会要曰雍熈四年以知制诰范杲知京兆府以知制诰领外藩自杲始也续事始曰开元元年苏颋王琚为紫防侍郎知制诰自后以他官为翰林学士中书舍人皆称制诰
　　直学士院
　　宋朝会要曰开寳元年中书李昉知制诰卢多逊并直学士院盖其始也又作二年十一月
　　直舍人院
　　又曰开寳九年十一月以张洎王克正直舍人院此其置职之始也
　　集贤学士
　　唐宗开元五年始置修书院于集仙殿即置学士员后改集贤亦曰集贤学士通典曰开元五年十一月于乾元殿东廊写四部书令马懐素禇无量总其事于丽正殿安置为修书使十六年宴张说等于集仙殿改殿名集贤改修书使为集贤殿书院学士宋朝曰集贤院学士
　　修国史
　　唐防要曰自贞观中始置史馆而著作罢史任至显庆四年三月始诏刘仁轨等修史长安二年刘允济又称修国史天祐二年五月二十九日勅史馆修撰张防职名稍卑不称内庭宻重宜称兼修国史盖太宗始置馆虽有修史之官尚未以修国史为名也髙宗乃以命仁轨等云邺城旧事曰北齐神武时魏收自散骑常侍兼中书侍郎修国史
　　修撰
　　唐明皇开元八年始置修撰于集贤殿天寳后他官兼史职者亦曰史馆修撰吴处厚青箱杂记曰太平兴国中赵邻几等直史馆掌修撰杨文举为史馆编修是时修撰未列于职至道中始以李若拙为史馆修撰也
　　侍讲
　　后汉张酺显宗时数请于御前每侍讲有救正之辞帝常言酺侍讲屡谏正及他徃徃有侍讲禁内之文名盖起于此也
　　侍读
　　唐明皇开元三年七月勅每读史籍中有阙宜选耆儒博硕一人每日侍读故马懐素禇元量更日入直此侍读之始也
　　直史馆
　　唐会要曰正观三年閠十二月移史馆于门下省其修撰史事以他官兼领或品卑而有才者亦直焉此直史馆之始也
　　直昭文
　　宋朝会要曰淳化元年八月二十五日以吕诲之等直昭文【阙】
　　职也谈苑曰淳化中复置直史馆疑唐有是
　　职也
　　直集贤
　　唐明皇开元十二年改丽正修书院为集贤院増置校理及直院宋朝会要曰淳化元年八月二十六日以和蒙直集贤院集贤旧无直院惟江南李氏尝以朝士任之至是始置从新置也谈苑曰淳化中始置
　　直秘阁
　　宋朝会要曰端拱元年五月诏就崇文院中堂建秘阁是月以宋泌直秘阁此盖置官之始也
　　校理
　　唐开元十二年増置集贤校理宋朝太宗端拱元年建秘阁即以杜镐为秘阁校理此立官之始也青箱杂记曰端拱初以李宗谔为集贤校理则本朝集贤校理自宗谔始也
　　说书
　　宋朝会要曰景祐元年二月诏以贾昌朝等为崇政殿说书明道元年翰林侍讲孙奭年老乞外郡上问谁可代充讲官奭举昌朝等至时始特置此职四年改为天章阁侍讲庆厯二年以赵师民预讲复为崇政殿说书
　　称谓
　　笔谈曰集贤院记云开元故事校书官许称学士今三馆贴职皆称学士循唐典也宋朝神宗行官制秘书省官亦以学士为称谓也
　　驸马
　　驸马都尉汉武帝元鼎二年初置掌驸马驸马非正驾车者皆为副马又曰驸近也也通典袁枢议曰驸马都尉置由汉武帝以假功臣戚属齐职仪曰凡尚公主必拜驸马都尉者自魏晋已来因为襜帷盖以王姬之重庶姓之轻若不加等级宁可合所以假之皇女也汉制以列侯尚公主而魏何晏始以主壻拜故后代循用为常制盖自晏为始也唐韵曰晋尚公主者并加之也











　　事物纪原卷四
<子部,类书类,事物纪原>
　　钦定四库全书
　　事物纪原卷五　　　　　　宋　髙承　撰三省纲辖部二十二
　　侍中
　　环济要略曰古官也风后为黄帝侍中周有常伯见尚书立政秦汉为侍中徐坚初学记曰秦取古官置本丞相史也丞相使史五人来徃殿中奏事故谓之侍中后魏始为枢宻之任梁文以为宰相职事唐侍中与中书尚书二令并为真宰相矣
　　门下
　　门下侍郎秦官秦有黄门侍郎歴代不改与侍中俱管门下众事凡禁门黄闼故号黄门其官给事于黄闼内故云唐天寳元年改曰门下唐百官志云二年也
　　散骑
　　秦置散骑又置中常侍本二官魏文帝黄初初合散骑常侍为一官唐显庆中分左右左隶门下右中书也
　　给事
　　秦置通典曰加官也初秦汉别有给事黄门之职后汉有给事黄门侍郎左右给事中以有事殿中故曰给事中献帝时去给事黄门侍郎后周有给事中士别置给事中在六官外隋初开皇六年始于吏部置给事郎炀帝移为门下职唐武徳三年改给事郎为给事中
　　夕拜
　　汉给事中故事每日暮时入对青门拜故谓之夕拜亦为夕郎
　　谏议
　　秦置谏大夫后汉光武增为谏议大夫歴代不改唐龙朔中属中书开元后归门下贞元四年五月分左右以右隶中书
　　二起居
　　周有左右史王言则左史书之动则右史书之盖起居之本也汉武有禁中起居后汉马后自撰明帝起居注则其事似在宫中古女史之职也此始有起居之名魏晋以降著作掌之后魏有置起居令史别置修起居注隋炀帝置起居舍人唐贞观二年于门下省置起居郎显庆中复于中书置起居舍人以郎为左史以舍人为右史
　　谏正
　　唐武后垂拱中置拾遗补阙掌讽谏中宗以来有左右开元时左属门下右中书会要云垂拱元年二月二十九日也宋朝防要曰雍熈五年二月诏改补阙为左右司谏拾遗为左右正言盖太宗欲令谏官修其职业故改其官号也然周礼地官之属有司谏则周已名官矣唐书朱滔传建中三年滔僭称王后二年防张遂王道为司谏则滔又以此名立官也
　　中书令
　　舜纳言周内史皆中书之任也汉武游宴后庭始宦者典事尚书谓之中书谒者置令不言谒者省文也通典云唐百官志则曰秦始置中书谒者汉元帝去谒者字汉魏品卑而任重隋文帝废三公府寮令中书令与侍中知政事遂有为宰相职林以谓汉成帝建始四年改中书谒者令曰中谒者令以士人为之魏文帝黄初初改秘书令为中书令也
　　中书侍郎
　　汉武帝置中书领尚书事有令丞郎魏黄初初置通事郎后改曰中书侍郎唐志曰晋加侍字
　　中书舍人
　　初学记曰魏世中书始置通事一人明帝时有通事刘泰是也髙贵乡公改曰通事都尉寻为通事侍郎晋初置舍人通事各一人东晋各为一职梁始掌诏诰其后除通事直曰中书舍人舍人本周官掌平宫中之政
　　尚书令
　　三代冡宰之职也秦汉置尚书令于百官无所不主汉武元鼎二年始以张安世为之初学记曰秦官也汉因之
　　仆射
　　秦官史记始皇本纪有仆射周青臣是也古者重武以善射者掌事故曰仆射仆射者仆役于射也一云仆主也古有主射以督课汉因秦事自侍中谒者博士郎军屯永巷洎尚书皆有之成帝建始元年初置尚书五人一人为仆射此盖其始也献帝建安四年以邵荣为左仆射卫臻为右仆射置左右之始也
　　左右丞
　　秦置尚书丞一人汉成帝建始四年置四人光武始减其二分左右佐令仆之事唐以来在尚书之下宋朝官制改陞在上又为执政官
　　六尚书
　　尚书秦官秦时少府遣吏四人在殿中主发书故谓之尚书刘向新序曰齐宣王为太室香居谏王召尚书尚书之名则七国时已有其官矣晋志曰汉光武始分尚书为六曹通典曰汉初尚书虽有曹名不以为号及灵帝以梁鹄为选部尚书于是始见曹名汉百官表曰成帝建始四年始置尚书四人续事始云尚主也出纳王命敷奏万机政令所由宣选举所由定罪赏所由正李固曰尚书犹天之北斗斟酌元气运平四时
　　分行
　　唐会要曰武徳令吏礼兵民刑工贞观即吏礼民兵刑工光宅元年九月五日改为六官凖周礼通典曰周礼天官冡宰掌邦六典以佐王理邦国汉成置四尚书因事设员非拟于古光武分六曹稍以周礼唐武后遂以吏部为天官户部为地官礼部为春官兵部为夏官刑部为秋官工部为冬官以承六官之制国初以吏兵户刑工礼为次神宗行官制复唐故事又以吏户礼兵刑工为次也
　　子司
　　又曰故事以兵吏及左右司为前行刑户为中行工礼为后行每行各管四司以本行为头司余为子司自唐制始也
　　二十四司
　　自秦始置尚书而歴郎曹多寡不等少或十二亦至三十六隋有天下尚书有六曹二十四郎即今都省列曹是也其制自隋始也
　　子司印
　　唐防要曰故事凡尚书省除吏部兵部外共用都司印至圣厯二年二月九日初备文昌台二十四司印本司郎官主之
　　八座
　　后汉以六曹尚书并令仆为八座梁齐亦有称隋唐至今令仆为宰相故六尚书及左右丞为八座盖其事自汉东京始也
　　六侍郎
　　汉制尚书郎三嵗称侍郎隋炀帝即位于尚书六曹各置侍郎一人按汉百官表有侍郎秩比四百石也
　　郎中
　　汉制尚书郎初上称守郎中晋武帝始置诸曹郎中唐以来号正郎武徳三年尚书郎改为郎中按秦有郎中令臣瓒以为主郎内诸官则郎中秦官也
　　员外
　　隋开皇三年尚书二十四司各置员外郎一人以司其曹帐籍则郎置员外自隋文帝始也按汉书恵帝即位赐爵外郎满六嵗一级则隋置员外郎亦取汉事云尔韦述唐两京记曰晋宋以来始置员外郎
　　左右司
　　隋炀帝即位尚书都司初置左右司郎一人副左右丞唐又置员外郎诸司号为都公唐书百官志云天后永昌元年置左右司员外郎各一人也
　　吏部
　　汉初曰常侍曹后汉为选部魏始曰吏部按周官司马之属有士司为下大夫通典则以为吏部之始疑出于此也
　　司封
　　左传晋文公为执秩以正其官杜预云谓主爵秩之官盖今司封职也汉尚书有封爵之任后汉冯勤是也北齐有主爵职林曰唐龙朔二年改为司封通典以为光宅元年
　　司勲
　　周礼夏官司马之属有司勲掌赏地之法后周始置其官于尚书省通典云后周吏部有司勲上士
　　考功
　　汉京房作考课之法而其职不在尚书光武改尚书三公曹主嵗考课至此始为尚书职魏初置考功亦唐虞考绩之事也而周礼亦有考功记云
　　户部
　　周礼地官之掌也汉置尚书四人一主财帛委输即今户部任矣吴始有户部名通典曰吴孙休即位户部尚书读奏是也周礼司民掌登万民之数即户部任也
　　度支
　　通典曰汉张苍善筭以列侯主计领郡国上计者殆今度支之任也魏文帝始置度支尚书唐以为子司
　　金部
　　周官职金掌锡石丹青之令则金部之职也魏世始置尚书金部郎
　　仓部
　　周官仓人主藏九谷廪人主其数赒赐稍食则仓部之职也魏时尚书始置仓部郎
　　礼部
　　唐虞秩宗周官宗伯皆今礼部之任也后周有礼部不言职事隋以典仪曹其名命自宇文周始也
　　祠部
　　魏代始于尚书置祠部曹盖其官自魏始也歴代因之不改
　　主客
　　汉成帝初置尚书客曹光武分置南北客主于此遂以名曹
　　膳部
　　即周官膳夫也晋有左右士曹北齐曰膳部
　　兵部
　　周礼夏官司马之职也魏有五兵尚书晋宋为七兵后周始曰兵部
　　职方
　　周官有职方氏掌天下九州之图隋初有职方侍郎通典曰后周依周官有职方也
　　驾部
　　周官舆司马校人牧师巾车之职皆驾部之事也魏晋之代尚书始置驾部郎
　　库部
　　周官司甲掌戈盾弓矢则今库部也魏尚书始有库部郎也
　　刑部
　　唐虞之士周礼司冦皆刑部之任也光武谓之贼曹为尚书职后周始有刑部大夫则刑部自宇文周始也
　　都官
　　汉司隶属有都官从事掌中都官不法事此名官之初也光武改成帝二千石曹掌中都官水火盗贼魏青龙二年始置尚书都官郎佐督军事
　　比部
　　魏尚书有比部曹通典曰北齐比部掌检勾事唐天寳十一年改掌诸司公廨公私欠负及勾用度物也
　　司门
　　周礼有司门通典曰后周依周官有司门隋初为司门侍郎炀帝除侍字也
　　工部
　　唐虞共工在周礼为冬官之职汉置民曹光武改主缮修工作池苑魏为左民晋尚书为起部郎后周始曰工部也
　　屯田
　　汉昭帝始置屯田而成帝置尚书郎一人主户口垦田此盖尚书屯田之始也魏代为农部晋始有屯田尚书则屯田名曹在晋世也
　　虞部
　　舜命益作虞周礼有虞衡之官盖虞部设官之本魏始置虞曹郎后周改曰虞部
　　水部
　　周礼夏官有司险掌沟涂盖水部之职也魏尚书始有水部郎
　　符宪储闱部二十三
　　御史大夫
　　周礼春官宗伯之属有御史掌赞书战国时秦赵会渑池各命御史书鼓瑟击缶之事淳于髠谓齐王曰御史在前则上世皆为记事之官也秦汉以来始纠察风宪然则御史盖周官也秦置御史大夫以为御史之率故曰大夫
　　中丞
　　汉初御史大夫有两丞一曰御史丞一曰中丞初学记曰秦官汉因之谓之中丞以其别在殿中掌兰台秘书外督部刺史内领侍御史故云成哀间更名御史长史光武复曰中丞
　　独坐
　　后汉宣秉传曰光武建武元年秉拜御史中丞特诏与司隶校尉尚书令并专席而坐故京师号曰三独坐今中丞亦循其制始自汉东京迄今为故事也
　　侍御
　　周为柱下史秦时张苍为御史主柱下方书是也亦为侍御史是则侍御之官始于柱下也汉始有侍御史又有绣衣侍御史盖自武帝置也后汉亦有之隋直曰侍御史汉书朝议以范丹为侍御史是也韩朗以侍御史与三府掾治楚狱是也
　　端公
　　唐侍御史之职有四谓推弹公廨事台内之事悉主之号为台端他人称之曰端公其语自唐始也
　　南床
　　唐制御史故事食坐之南设横榻谓之南床殿中监察不得坐也唯侍御坐焉凡侍御例不出累月而迁南省者故号为南床今犹有是循唐故事也
　　殿中
　　魏兰台遣御史居殿中察非法即殿中侍御史之始也
　　监察
　　初秦以御史监理诸郡谓之监察御史盖监察名官之始也隋文帝开皇三年始曰监察御史宋朝防要曰太平兴国三年以张巽为监察御史先是三院多外任风宪之职用他官领之遂诏正名举职自此始也宋朝之制凡职事官皆他官领之惟三院御史自是始正其名也
　　里行
　　唐太宗初置此官自马周始也初马周以布衣任事诏令于监察御史里行遂以名官旧唐书志云贞观初也龙朔元年八月以王本立为监察里行唐防要以谓里行之名始于此非也六典亦云始于马周宋朝行官制始省之续事始曰太宗时疑未以名官自髙宗始以命官云
　　三院
　　唐宪府故事侍御殿中监察呼三院故今亦斥殿中曰殿院监察曰察院自唐室始也
　　六察
　　唐百官志曰监察御史分察尚书省六司兴元元年一人察吏礼部一人察兵工部一人察户刑部嵗终议殿最元和中以新人不出使无以观能否乃命专察尚书省号六察唐防要云元和四年五月御史台奏旧监察御史从下第六人各察尚书省一司是也宋朝防要曰国家每入閤国忌临昧差六察吏察兵察户察刑察礼察工察元丰中神宗始置六察司于御史台
　　知杂
　　唐武后以来呼侍御曰端公侍御之职四自杂侍台侍悉总判之故知杂事者曰杂端后又有以郎中员外兼侍御而知杂事者亦呼杂端官制行省之
　　左右廵
　　唐防要曰贞元十年四月勑准六典殿中侍御史分知左右廵察其不法之事按六典自明皇时作则左右廵之置亦其时事也通典曰殿中侍御史自开元初知左右廵百僚班序有杂立失言顽而不肃者则以礼罚之是则此制自开元始也李肇国史补曰宗开元初至天寳末年置御史左右廵使也
　　台簿
　　汉有此官张忠为御史大夫署孙寳为主簿是也疑汉官云宋朝防要曰淳化四年六月始置二人后止一员也
　　检法
　　唐置御史台推直官而无检法宋朝元丰中神宗正官制除推直始置检法之官
　　六傅
　　夏商虽世嗣而太子之名亦畧矣其师傅之官亦无文至周始见文王世子故礼之所记班班仅可推攷文王世子曰凡三王教世子立太傅少傅以养之太傅在后入则有保出则有师则太傅之原槩举于此矣武王又称太子也汉止有太傅少傅至晋有天下愍懐建官乃置太子太师太傅太保有三少为六傅也汉贾谊上疏云保保其身体傅傅其徳义师道之教训此三公之职也又于是为置三少皆选天下之端士故太子闻正言行正道习与正人居不能无正则六傅之说似汉有之然诸傅无其说亦可疑焉
　　賔客
　　汉髙祖欲易太子吕后用留侯计迎四皓以定太子故賔客之名始起于此孝文为太子立思贤苑以招賔客孝武为太子立博望苑使通賔客洎晋懐建宫恵帝使卫庭司马畧等五人更徃来备賔友虽非官而谓之东宫賔客唐显庆元年正月以于志宁等为太子賔客遂以名官定置四人盖取法于四皓
　　詹事
　　秦官掌太子家歴代因之通典曰东宫官序秦汉加置詹事庶子及诸府率官也应劭曰詹省也给也汉官仪曰秦官窦婴景帝即位为詹事孔霸宣帝时为太子詹事
　　庶子
　　礼记燕义曰古者周天子之官有庶子周礼夏官司马之属谓之诸子秦置中庶子詹事员汉因之晋以为东宫官晋书郑黙为中庶子朝官以为太子官是也隋分左右通典曰品官命数篇汉有太子庶子魏有太子中庶子则非晋以为东宫官也
　　少詹
　　唐始于詹事府置少詹事一人以贰詹事
　　谕徳
　　唐龙朔二年初置太子左右谕徳盖取文王世子教之以事而谕诸徳之义
　　太子侍读
　　汉宣帝诏王褒等皆之太子宫娱侍太子朝夕诵读此盖其始也宋有诸王侍读唐贞观中许叔牙为王侍读髙宗升春宫仍兼侍读职林云开成元年十一月宰相李石奏置太子诸王侍读
　　太子侍讲
　　后汉张酺以尚书讲论授皇太子其事始见于此魏官品始有太子侍讲此置官之始也
　　中舍人
　　晋咸宁中初置大子中舍人官宋朝神宗又置之唐以来有太子中舍而无中舍人
　　舍人
　　秦官唐龙朔二年改为太子右司议郎咸亨元年复为太子舍人宋朝初亦不置神宗正官制复置之
　　翊善
　　宋朝王府之官多省不置别置翊善曰某王府翊善盖古上傅之任而轻其名位也宋朝防要曰太平兴国中始置也又云八年三月以戴元为卫王府阎象为广平王府杨可法等为皇太子翊善盖自此始也
　　王侍读
　　宋武帝初以徐受为晋安王子勋侍读此王府侍读之初也唐志曰开元初十王宅引辞学工书者入教亦为侍读
　　王侍讲
　　宋朝省王府余官而别置侍讲一员
　　记室
　　魏置太祖以陈琳阮瑀为记室掾其官始见于魏武之世矣宋用晋制自明帝后皇子弟虽非都督亦置记室参军则记室而为参军晋官也宋朝亦置于诸王府曰某王府记室也
　　宫教
　　宋朝会要曰至道元年以孙蠙充皇侄皇孙教授从新号也时中书言唐文宗朝李石奏太子有侍读诸王亦有无隆杀今皇侄皇孙官是环卫请以教授为名此盖王宫教授设官之初也
　　九寺卿少部二十四
　　九卿
　　礼记曰夏后氏百官始置九卿汉九卿俱不以卿名官梁武天监七年始加卿字
　　少卿
　　后魏官氏志云大和十五年初置少卿以卿为大卿
　　太常
　　亦周礼春官职也秦有奉常汉初改曰太常盖秦官也初学记曰髙祖改汉百官表曰景帝中六年更
　　太常丞
　　秦置官汉为太常亦曰太常丞
　　太常簿
　　汉有之疑汉官
　　太常博士
　　魏官也魏文帝初置之顔师古注汉书曰太常王者旌旗画日月大事则建以行礼官主奉持之故曰奉常后改曰太常尊大之义也
　　协律郎
　　汉武之置协律都尉以李延年始为之晋改为校尉后魏曰协律祝盖汉武以延年善新声故特为置协律
　　奉礼郎
　　汉大鸿胪有治礼郎盖设官之始也按通典歴代皆为治礼郎唐初亦有掌设板位执仪行事永徽二年以讳改为奉礼杜佑云奉礼本名治礼国家撰五代史志至永徽七年乃成于时此官已改故北齐及隋治礼皆为奉礼奉礼之名虽见于史其改始自永徽
　　太祝
　　商官六太其一曰太祝在周礼为礼官宗伯之属掌六祝之词秦汉有丞隋除令丞止存太祝
　　斋郎
　　魏始有太常斋郎唐有太庙郊社之别唐洎国家其久次者太庙又补室长郊社即补掌坐掌次谓之黄衣选人祖宗以来又以为朝臣子弟起家之官
　　郊社令
　　梁始有太社令后周为司社上士隋于太常寺置郊社署名为郊社令宋朝避英宗嫌名改曰局
　　籍田令
　　周为甸师汉文帝初立籍田乃置令也
　　太医令
　　周礼天官冡宰之属有医师上士下士掌医之政令聚毒药以供医事秦为太医令丞汉因之
　　宗正
　　周官也在周礼实小宗伯之职宋百官春秋曰周封兄弟之国十有五同姓之国三十有五选其宗中之长而董正之谓之宗正秦因其说置宗正两汉晋授皇族不杂姓晋始兼庶姓也旧唐志曰星经有宗正在帝座东南汉髙纪七年二月置宗正官以序九族
　　宗正寺丞
　　汉置官亦用公族
　　宗正簿
　　梁置官也
　　宗正司
　　林希两朝寳训曰景祐三年仁宗谓辅臣曰宗室子孙众多聚居必以尊贤者纠合之诏置大宗正司择祖宗后各一人命之首以濮安懿王与守节任其事后又有同姓庶官知丞事神宗时乃参用
　　光禄
　　汉书曰秦郎中令掌宫殿掖门武帝太初元年更名光禄勲通典云梁除勲字曰光禄卿续事始曰秦掌宫殿门户郊祀主诸郎将在殿中侍卫北齐兼掌膳隋全掌诸殽膳不掌宫殿
　　光禄丞簿
　　皆汉所置应劭曰光明也禄爵也
　　太官令
　　周官膳夫庖人外饔皆其任也秦置太官令属少府汉不改晋属光禄后魏分太官为尚食知御膳太官掌百官之馔
　　卫尉
　　秦官也掌宫门卫屯兵之职尉罻也古兵狱之官皆以尉言所以罻罗奸邪也
　　卫尉丞簿
　　皆秦汉所置也
　　太仆
　　周礼夏官司马之属有太仆下大夫尚书冏命穆王命伯冏为周太仆正则太仆周官也应劭曰盖大卿众仆之长
　　太仆寺丞
　　秦汉有此官也
　　太仆簿
　　梁始于太仆置主簿
　　大理
　　齐职仪曰古官也管子曰黄帝得后土辨于四方使为理春秋元命包曰尧为天子得臯陶为大理舜时为士官韩诗外传有晋文公使李离为大理春秋左氏传卫侯与元咺讼士荣为大理寺序楚昭王石奢为理则大理之名自古有矣秦为廷尉汉景帝中元中更名大理盖汉复古号也旧唐书志曰取天官贵人之牢曰大理之义即周礼士师之职孟诜锦带前书载三代法官之名周曰士夏曰大理也
　　大理寺丞
　　晋武帝咸宁中曹志请廷尉置丞北齐曰大理也
　　大理簿
　　通典所载自魏晋以来歴代皆有之是疑魏置官
　　大理正
　　秦置廷尉正礼记曰狱成告于职之正注云正周礼乡师之属则秦之置官亦法周也其名亦隋改云
　　司直
　　后魏永安二年御史中尉髙穆奏置大理司直汉武初置司直之官属丞相府谓之丞相司直疑大理之置司直亦取汉丞相司直为名尔淮南子曰汤有司直之人许慎注云司直官名诗郑风曰邦之司直然则汉之令官亦法古尔
　　评事
　　汉宣帝地节三年初置廷尉左右评魏晋无左右直曰评隋炀帝始曰评事
　　鸿胪
　　周官大行人也干寳曰亦周礼象胥之职汉书曰秦为典客掌诸侯四方归义蛮夷汉改曰大鸿胪徐坚云汉改之汉百官表曰太初元年更也梁除大字应劭曰鸿声胪传之也传声赞道也刘熈曰鸿大也胪陈也欲大以礼序陈賔客也冯鉴续事始曰楚云连敖汉为典属国按汉世典属国自为一职非鸿胪之任也
　　鸿胪簿
　　唐因陈隋之旧有鸿胪主簿一人
　　鸿胪寺丞
　　秦典丞也其名盖隋所改
　　司农
　　少昊九农正也舜为后稷秦为治粟内史汉景更为大农令武帝太初元年改曰大司农魏文帝黄初中止曰司农
　　司农寺丞
　　秦治粟丞也汉置丞十三人为劝农官后改司农亦曰司农丞
　　司农簿
　　晋太康中始置司农主簿
　　太府
　　周礼天官冡宰之属有太府下大夫梁武帝天监七年始置太府卿续事始则云梁天监中置少府卿后魏大和中改
　　太府丞簿
　　周礼太府上士即丞职也下士即簿职也梁置太府卿则丞簿二官亦梁置也续事始曰魏也
　　秘殿掌贰部二十五
　　秘书监
　　汉桓帝延熈二年始置秘书监一人
　　秘书少监
　　隋炀帝始置秘书少监一人
　　秘书丞
　　齐职仪曰汉献帝置秘书令丞二人魏文帝分秘书别掌文籍自置丞一人此盖置官之始也或曰魏武帝置也
　　秘书郎
　　通典曰后汉马融为秘书郎当是其官自汉置也职林曰魏官也初汉置秘书郎盖中书之任魏分秘书掌文籍为秘书郎中宋除中字
　　校书郎
　　又曰西汉兰台后汉东观皆藏书之室当时文士雠校于中故有校书之职而未为官后以郎居其任故谓之校书郎元魏始命以为官续事始曰续汉书云成帝置以傅毅马融为校书郎掌审定雠校图书
　　正字
　　汉桓初置秘书监掌图书古今文字考合同异今正字之官盖其遗意也齐集书省有正书官北齐始为正字
　　著作郎
　　汉东京使名儒硕学入直东观譔述国史谓之著作以他官领之未以为官也魏明帝太和中始署著作郎晋元康二年又谓之大着
　　著作佐郎
　　魏氏又置佐著作郎宋齐已来迁佐于下曰著作佐郎
　　太史令
　　少昊鳯鸟氏为厯正夏后曰太史周礼为春官宗伯之属秦为太史令唐乾元元年改曰司天监宋朝神宗正官名复为太史令
　　太史正
　　唐长安二年置太史令二人开元以后以令为监改令一员为少监国家亦曰司天监少监官制改除少监置太史正
　　太史丞
　　司马彪续汉书曰太史有丞一人歴代同之疑汉官也
　　直长
　　后汉有太史长隋城门御府殿内皆有直长而太史无之宋朝正官神宗始置太史直长
　　五官正
　　通典曰唐乾元元年改太史局为司天置五官正谓春夏秋冬中五官也
　　灵台郎
　　唐改太史为司天监掌天文厯数风云气色吴小史有灵台郎时乾元元年也
　　保章正
　　周礼春官宗伯之属有保章氏掌天文以志星辰日月之变动辨其吉凶此盖其官之始也唐乾元元年改监其小吏有保章正则是唐改周官保章氏为正也
　　挈壶正
　　又夏官司马之属有挈壶氏掌挈壶以令军井然则亦周置官也唐乾元元年始改太史为司天其小吏有灵台郎保章正也
　　殿中监
　　魏始置殿中监盖分门下太仆二局以为其职也
　　殿中少监
　　隋炀帝大业中初置殿内少监唐复殿中之名亦曰殿中少监
　　殿中丞
　　此官盖与少监同隋大业三年所置也其名改易同少监云
　　奉御
　　北齐门下省初置典御之官隋改曰奉御以隶殿中省
　　尚食
　　如淳曰掌天子之物曰尚秦置六尚乃有尚食则尚食秦官也
　　尚药
　　梁陈以来皆为太医兼职亦秦所置六尚之一也
　　尚醖
　　唐已前有尚乗无尚醖宋朝元丰中官制行则置此官也
　　尚衣
　　周有司服为礼官之属战国始有尚衣尚冠之职北齐制主衣隋复曰尚衣也左氏曰昔虞阏父为周陶正注云陶复陶也陶正主君上之衣服此尚衣之始也
　　尚舍
　　周礼天官有掌舍凡舍事则掌之汉官有守宫舍于魏则殿中职也隋炀帝别置殿内监改旧殿中局曰尚舍
　　尚辇
　　周官有巾车秦汉为车府令隋炀帝初置殿内省置尚辇也
　　五监总率部二十六
　　国子祭酒
　　孙卿在齐为三老称祭酒汉吴王濞为刘氏祭酒又汉博士内聪明有威重者一人为博士祭酒胡广曰凡官名祭酒皆一位之元长古者得主人馔则老者一人举酒以祭地故以祭酒为称晋咸宁中初立国子学始置国子祭酒六帖曰尧典克明峻徳以亲九族九族既睦平章百姓周封兄弟同姓成王时彤伯为祭酒主亲属秦汉因之又曰髙祖七年自栎阳从长安置祭酒官续汉书有祭酒一人掌録叙王国嫡庻及宗亲逺近郡国嵗所上宗室名通典云
　　国子司业
　　隋炀帝大业三年始于国子监置司业官取礼记乐正司业之义
　　国子监丞
　　亦隋官置与司业之官同置也
　　国子主簿
　　北齐初置国子主簿
　　国子博士
　　班固云六国时徃徃有博士汉多至数十人晋武初立国子学始置国子博士之官汉百官表曰博士秦官通古今
　　太学博士
　　通典曰汉武建元五年初置五经博士按赵岐孟子题辞云汉兴孝文欲广防学之路论语孝经孟子尔雅皆置博士后罢传记愽士独立五经而已此今太学博士之职也自江左増置国子博士十六人始谓之太学博士品服同国博神宗元丰中官制行改旧直讲之官复置太学博士职如经博士也
　　武学博士
　　宋朝神宗熈宁中即武成王庙建武学置教授如国子监置讲官制行亦改为武学博士
　　律学博士
　　晋初置律学博士属廷尉卫觐奏请置律学博士辅相教授唐移属国子监唐志曰武徳初也
　　太学正録
　　宋朝仁宗时胡瑗掌太学其正録第补诸生以为学校职掌然不以命有官者神宗熈宁末兴三舍始勅授命官亦为学官之例
　　少府监
　　秦置少府汉以来为九卿后魏孝文太和中易官品改少府曰太府隋炀帝大业五年又分太府监盖少府之名本起于秦而为监自隋始也秦掌山海池泽之税其属官有尚方典工作事今少府所职乃汉尚方之事云
　　少府少监
　　隋始以少府为监又置少监以贰监事
　　少府监丞
　　汉所置官
　　少府主簿
　　晋初置之
　　将作监
　　少昊五雉为五工正与唐虞之共工周官考工之所记皆将作之任也秦始置将作少府汉景帝更为大匠隋开皇中改将作寺曰监故大匠之名亦更为监
　　将作少监
　　隋开皇二十年改将作大匠为大监初加置副监炀帝大业五年改曰少监
　　将作监丞
　　汉置将作丞隋改监亦曰监丞
　　将作主簿
　　晋将作置主簿员
　　军器监
　　后周武帝初置军器监则其官自宇文周始也
　　军器少监
　　唐开元三年始于军器监置少监及丞簿
　　都水使者
　　舜命益作虞盖掌山泽之官周礼地官司徒之属川衡泽虞即都水之任也秦始有都水长丞汉武元鼎二年初置水衡都尉又以都水官多复置左右使者此盖设官之始也晋武省水衡置都水使者自此官名乃定
　　都水监丞
　　秦有都水丞汉又有水衡丞盖武帝置水衡即置之也晋除水衡有都水丞亦先秦之旧云
　　都水主簿
　　晋初于水衡有其官后随府改也
　　环卫中贵部二十七
　　上将军
　　史记曰义帝以宋义为上将军汉以吕禄为上将军魏黄初中有上大将军唐贞元二年九月诸卫上将军也老子曰君子用兵则贵右是以偏将军处左上将军处右说苑田忌奔楚王问齐楚相并柰何对曰齐使申孺将则楚发五万人使上将军将之则是春秋逮战国始有上将军之官也
　　大将军
　　战国时始有大将军之号随事即置亦不主官刘劭爵制以谓秦十八爵大庶长即大将军也左右庶长即左右偏裨将军也楚懐王与秦战秦虏其大将军屈丐是也项羽时范増称大将军汉遂置大将军开府如三公至炀帝于诸卫悉置
　　将军
　　周礼天子六军军万二千五百人其将皆命卿盖在国称大夫在军称将军自晋献公作二军而公将上军故将军之名特出于此左传阎没女寛皆谓魏献子为将军后汉百官志云初汉武将军始自秦晋以为卿号七国皆有其事汉以来其命官之名极多谓之杂号也
　　诸卫
　　左传楚潘崇掌环列之尹谓宫卫之官列兵而环王宫汉京师有南北军掌理禁卫武帝初置卫将军此名卫之始也秦有卫尉掌门卫则卫亦先秦之旧制尔晋武重兵官选清重之士置中军以统诸宿卫此诸卫之始也
　　金吾卫
　　秦有中尉汉武帝太初元年更名执金吾盖取执金革以御非常也周隋为武侯之职唐龙朔二年改左右金吾采古名也
　　左右卫
　　汉有卫将军魏末晋文王又置中卫武帝受禅分中卫为左右卫防要云唐武徳元年因隋旧制有左右翊卫五年去翊字但曰左右卫矣
　　骁卫
　　汉有骁卫将军谓之杂号武帝始以李广为之梁武帝天监六年分左右
　　武卫
　　后汉末曹公为丞相有分营魏武帝置武卫将军隋始分左右续事始曰魏许褚从太祖破马超迁武卫中郎将武卫之号自褚始也
　　屯卫
　　隋初为领军府炀帝改为左右屯卫唐为威卫五代周太祖时避名复曰屯卫也六帖曰汉宣帝即位初置屯卫
　　领军卫
　　魏武为汉丞相相府自置领军非汉官也建安十二年改中领军文帝受禅始置领军将军晋武初有左右
　　监门卫
　　旧唐志曰汉魏曰丞门校尉隋初有监门府将军唐龙朔二年改府为卫
　　千牛卫
　　宋谢绰拾遗千牛刀人主防身刀也义取庄子庖丁解割千牛而刀刃若新发硎之义故后魏有千牛备身掌执御刀唐显庆五年始置左右千牛府龙朔二年改府曰卫
　　诸率
　　自秦汉始有诸率以为东宫禁卫晋始置五率歴代因革不常遂分左右也
　　府率
　　秦官也晋武建东宫始置率此其始也
　　副率
　　隋制诸率府各置副率掌贰率事
　　卫率
　　秦置卫率府后汉主门卫晋武太始五年分左右
　　司御率
　　隋文帝制左右宗卫其官如左右卫炀帝改曰率唐龙朔二年改为左右司御卫后复曰率
　　清道率
　　隋文帝置左右虞侯各置开府一人唐龙朔二年改为清道卫开元初为率府
　　监门率
　　隋有左右监门率掌门禁唐志曰武徳五年改左右宫门率也
　　内率
　　隋置左右率掌禁内侍卫唐为左右内率旧唐志曰隋初置左右内率府拟上台千牛卫也
　　南班
　　笔谈曰宗子授南班官世传王曽为相日始开此议不然也故事宗子无迁官法唯遇稀旷大庆则迁一官景祐中初定祖宗并配南郊宗子縁大礼乞推恩自此遂有南班之授近属自初除小将军七迁为节度使遂为定制熈宁元丰间袒免之外例授小使臣同庶官也
　　内常侍
　　秦置中常侍官叅用士人给事殿省隋避讳改内常侍
　　内给事
　　周礼内小臣之职也后魏有中给事中后为中给事炀帝改曰内丞直唐曰内给事神龙元年内侍省属有内给事八人是也宋朝不置临事或摄
　　都知
　　宋朝防要曰国初有内中髙品都知押班今置都都知副都知并在景徳三年五月云尔然则其官自国家始也
　　押班
　　国初有内中髙品班院有押班后随省改易其名号宋朝防要曰初押班无他职或加检校官淳化后始以崇班以上充此押班之始也
　　内供奉
　　宋朝防要曰雍熈三年置入内供奉官大中祥符二年二月宣入内内侍省供奉官改为入内内侍省内东西头供奉官内侍省供奉官亦同此例
　　殿头
　　又曰大平兴国八年始有入内殿头髙品大中祥符三年二月宣入内内侍省殿头髙品为内侍殿头
　　髙品
　　宋朝太宗兴国八年又置髙品至真宗祥符二年始为内侍髙品云
　　髙班
　　又曰雍熈三年置入内髙班内品大中祥符二年二月宣改髙班内品曰髙班
　　黄门
　　汉明帝永平中始置小黄门宋朝会要曰国初黄门初补止曰小黄门经恩迁即为黄门黄门盖汉官也歴代有黄门侍郎今门下侍郎是也
　　内品
　　宋朝防要曰雍熈三年置入内髙班内品祥符二年改定有只髙班内品只内品小内品云韶部内品小内品入内内品掌门内品后苑内品散内品等神宗正官止存内品之名余皆省也



　　事物纪原卷五
<子部,类书类,事物纪原>
　　钦定四库全书
　　事物纪原卷六　　　　　　宋　髙承　撰横行武列部二十八
　　内客省使
　　唐初诸功臣传往往有内客省之语而今有内客省使盖唐所置也
　　客省使
　　汉有公车司马令掌天下上章四方贡献阙下盖唐客省之职也唐防要曰永泰以后多事四方奏计或连嵗不遣乃于右台门置客省以居之上书言事蕃戎将吏盖于此待报唐书李师道使崔承庆入奏待命客省是也防要曰昭宗天祐元年四月敕有客省使疑自代宗以来始命其官也
　　引进使
　　五代防要曰梁杂使有引进使宋朝防要曰五代有内外马歩军都头蕃汉都引进使疑梁官也
　　四方馆使
　　通典曰魏改汉大行令为客馆令宋初置南北客馆周署东西南北四掌客后为四方馆宋朝防要曰唐四方馆以通事舎人判中书省宋朝初以检校官判馆事淳化四年改置使名则四方馆使自宋朝太宗始也
　　閤门使
　　唐防要昭宗天祐元年四月勅有閤门使五代防要梁诸使亦有东西二上閤门使疑亦唐官也
　　带御器械
　　宋朝防要曰国初以来选三班以上武干亲信者佩櫜鞬御劔或以内臣为之咸平元年四月以石知颙綦政敏并带御器械云初止名御带至是改焉
　　通事舎人
　　尧之试舜賔于四门秦置谒者汉以掌賛喝盖通事之职也魏置中书通事舎人后除通事为中书舎人掌诏命而通事别为一职隋有通事谒者唐武德四年改曰通事舎人唐志曰东晋有通事舎人唐四方馆属中书省也今以为武臣閤门职事官閤门也
　　閤门只
　　宋朝防要曰故事閤门无通事舎人通事舎人中书省其长一人判四方馆谓之馆老如抽赴閤门只应者则兼称閤门只按唐武德中改隋通事谒者为通事舎人则閤门只之名疑亦武德以来始有其称也宋朝遂别以命官为通事之次
　　枢密承防
　　宋朝防要曰五代枢宻有承防以诸卫将军充宋朝始有枢宻都承防副承防又别置诸房副承防也
　　延福宫使
　　又曰明道元年置延福宫使盖仁宗之初年置也
　　景福宫使
　　又曰大中祥符五年宣政使刘承珪以久疾辞职特置是名在客省使之上又曰大中祥符五年十二月以宣政使刘承珪为景福宫使初承珪乞退宰臣请别加美名真宗曰可特置景福宫使自此始也
　　宣庆使
　　又曰旧诸司使止于宣政大中祥符元年东封礼毕宣政使李神福当迁职特置宣庆使名授之也
　　宣正使
　　又曰淳化五年以王继恩有平贼功特置此名授之谈苑曰太宗时内侍王继恩平蜀李顺之乱中书议以为宣徽使上不欲宦者预政召张洎钱若水议置宣正使在昭宣使之上防要又云五年八月也
　　昭宣使
　　又曰淳化四年置昭宣使初以皇城使王延德王继恩庄宅使杜彦钧为之又曰诸司使旧无此额诏防特置在此年二月也
　　内殿承制
　　又曰大中祥符二年正月诏置内殿承制班在内殿崇班上秩比殿中丞
　　内殿崇班
　　又曰淳化二年正月诏置内殿崇班在供奉官之上余见侍禁条
　　供奉官
　　唐则天实録曰如意元年置内供奉宗时有翰林供奉唐百官志云两省自侍中中书令已下尽名供奉官此名供奉官之初也笔谈曰供奉官本唐从官永徽已后人主多居大明宫别置官谓之东头供奉官西内具员不废则谓西头供奉官宋朝太宗淳化中以供奉有四十年不迁者陞授崇班则是五代以来为武臣之职也
　　左右侍禁
　　谈苑曰本朝太宗雍熙四年増置左右侍禁宋朝防要曰淳化二年正月置左右侍禁在殿直之上先是供奉官殿直有四十年不迁者故特置崇班侍禁之目
　　左右殿直
　　左右殿直梁开平三年七月勅有殿直之文又元年宣下宣徽院收管殿前受防官左右内直等后唐清泰元年七月有殿直都知赵处愿晋天福六年七月勅亦有殿直文则殿直之官梁已有之也
　　三班奉职
　　谈苑曰宋朝建国之初承旧制有殿前承防雍熙四年改为三班奉职宋朝防要则其事在淳化二年正月改也
　　三班借职
　　谈苑云旧制有借职承防太宗雍熙中改曰三班借职防要以谓淳化二年正月也谈苑又云自供奉至借职其员无数亦汉三署郎比也按今自崇班以上曰大使臣供奉以下至借职为小使臣也
　　东西使班部二十九
　　诸使
　　宋朝防要曰唐制百职皆九寺三监分典开元中始置诸使朝廷有诏则云诸司诸使以该之
　　皇城
　　唐书朱泚传曰泚以李忠正为皇城使盖名官之事始见于此太平兴国六年十一月改武德司为皇城司故宋朝诸使有皇城使
　　翰林
　　宋朝防要曰唐有翰林使掌技术之待诏者五代有翰林茶酒使宋朝初有茶床使后止云翰林使
　　尚食
　　秦置尚食歴代为奉御属殿中省今有尚食奉御是也唐别置尚食使故五代防要梁诸司使有尚食使也
　　御厨
　　唐防要昭宗天祐元年四月勅有御厨使
　　军器
　　唐防要曰乾元元年六月勅军器监改为军器使以内官为之又曰六月十二日废置使也宋朝防要曰开寳四年五月以军器使楚昭辅为左骁卫将军则是国家縁唐制有其官也
　　仪鸾
　　宋朝防要曰唐置营幕使后置同和院梁开平初改仪鸾院使宋朝置仪鸾使
　　弓箭
　　又曰唐有内弓箭库使宋朝因之后去内字而五代防要梁诸使有弓箭库使髙彦休阙史中亦载庄宅内弓箭之名盖唐官云续事始曰唐明皇开元年初天寳末置内库诸使
　　尚衣
　　又曰宋朝初置内衣库使后省内字又云大中祥符二年七月改内衣物曰尚衣疑取此义也
　　绫锦
　　唐书百官志少府所武后垂拱元年有绫锦坊宋朝防要曰干德年以平蜀所得锦工置绫锦院疑自此始置使也太平兴国二年分东西
　　八作
　　续事始曰唐宗置内八作使宋朝防要曰旧八作太平兴国二年分东西冯鉴又引李肇国史补云宗开元初至天寳末所置使有内八作使
　　牛羊
　　通典曰太仆之属北齐有牛羊置令宋朝防要诸司使副有牛羊使诸司库务有牛羊司开寳二年六月诏文已有大祀所供犊自今委牛羊司豢养之语疑国初官也
　　香药
　　宋朝防要曰太平兴国中以克平岭南及交趾海南诸国连嵗入贡通关市市人嵗乗舶贩易外物自三佛齐勃泥占城犀象香药之物充牣府库始议于京师置香药易院増香药之直聴商人市之命张逊为香药库使以主之此盖置官之初也
　　易
　　又曰旧有香药易院因置使此其本也又曰大中祥符二年二月拨并易院入货务而使名不除也
　　氊毯
　　又曰唐有氊坊毯坊使五代合为一使宋朝因之
　　鞍辔
　　又曰唐神防军有鞍辔库五代置使宋朝因之
　　酒坊
　　又曰唐有酒坊使宋朝初加内字后去之
　　法酒
　　通典曰梁有酒库丞宋朝防要曰周太祖平河中得酒工王思善造法麴因法酒库置使盖亦梁酒库丞比也自皇城至法酒库已上为东班
　　医官
　　宋朝防要曰淳化五年八月以翰林医官赵自化为少府监丞充医官副使按唐防要贞元八年八月令侍御医尚药直长药藏郎并留授翰林医官然则医官之置使当是唐官也
　　宫苑
　　通典曰宫苑总监自隋置掌苑内宫馆园池之事盖宫苑之职也唐防要曰开元十九年汤崇庆为五坊宫苑使本一使也唐末始分之唐书友镇表曰开元二十年置宫苑使朔方节度兼之又防要曰太和九年十一月又有闲廏宫苑使然则宫苑唐官也五代防要梁诸司使亦有宫苑使李肇国史补曰开元之前有事于外则命使自置节度始有坐而为使者后又有宫苑使
　　骐骥
　　宋朝会要曰唐有飞龙使及小马坊使后唐长兴元年改飞龙院为左飞龙院小马坊为右飞龙院太平兴国三年改左右天廏坊雍熙二年始曰左右骐骥院使名从之此左右骐骥使副之始也
　　内藏
　　又曰太平兴国三年十月初置内藏库及使名也
　　左藏
　　唐百官志曰开元十九年以监察御史一人监左藏库后以殿中侍御史一人为左藏使此盖设官之本也宋朝防要曰唐以太府卿知左藏库出纳五代有使宋朝因之
　　作坊
　　唐百官志曰少府之属有金银作坊院宋朝防要曰唐有作坊五代置使宋朝因之
　　庄宅
　　李吉甫百司举要曰则天分置庄宅使又曰司农别有园苑庄宅使冯鉴续事始则云宗置唐防要曰昭宗天祐元年正月勅亦有庄宅使也李肇国史补曰宗开元止天寳末置使有庄宅使
　　六宅
　　宋朝会要曰唐置十宅六宅使以诸王所属为名或总云十六宅后止云六宅宋朝因之
　　文思
　　五代防要曰梁诸使有文思使又云开平元年五月改为干文院使三年十月以干文院为文思院后干文却置院文思自为一使宋朝防要曰太平兴国三年置文思院亦有文思使
　　内园
　　李吉甫百司举要曰则天分置园苑使后改曰内园又曰司农别有园苑使唐防要贞元十四年夏旱吴奉奏有内园使又五代防要梁诸使有内园栽接使也
　　洛苑
　　唐防要曰武徳九年七月十九日置洛阳宫苑监永淳元年五月十一日置东西监管诸园苑至开成五年四月勅总监宜令内司管仍别置使此疑其洛苑置使之本唐书冯鉴有洛苑使姚文夀纵部曲夺民田则其官始见于此防要梁诸司使亦有洛苑使也
　　如京
　　如京唐主仓官也唐防要曰文明元年凖吏部式监太仓本是察院职务第一人监仓近移入殿院太和九年六月李固言奏殿中侍御史充监太仓使唐志云开元十九年以监察御史充太仓出纳使五代梁诸使始有如京使当是梁改太仓使曰如京也盖取诗曽孙之庾如坁如京之义张绪续锦里耆旧传王蜀亦有如京副使黄筌也
　　崇仪
　　宋朝防要曰唐有闲廏使太平兴国五年改名崇仪也
　　西京左藏
　　又曰真宗咸平三年五月八日以賛善石熙政为西京左藏库副使前此无见疑国初所置官也盖唐都京兆为西京不得以别都直称左藏也五代残缺别都因不言具故事耳
　　西京作坊
　　又曰太祖开寳六年七月録遗以尹崇珂子昭言为西京作坊使余如西京左藏説也
　　染院
　　周官有染人掌染帛秦为平凖令隋有司染署唐又有染坊宋朝防要曰唐有染坊使太平兴国三年分置东西染院使名亦改也
　　礼賔
　　唐防要曰天寳十三年三月二十七日勅鸿胪属司有礼宾院又元和元年六月置礼賔院于长兴里其使名疑自此有也五代防要曰后唐天成元年太常礼院奏本朝故事诸蕃客并于内殿引对事在礼賔使由此证知其官始自先唐也又长兴三年三月有礼賔使梁进德自契丹报聘回也
　　供备
　　五代防要曰梁诸司使有武备库使按其职非供备之掌也宋朝防要曰太平兴国三年改供备库为内物料库而使名不改疑亦国初官也右自宫苑至供备库使以上为西班
　　教坊
　　唐百官志曰开元二年置教坊于蓬莱宫侧京都置左右教坊掌俳优杂剧以中官为教坊使此其始也又曰武德后置内教坊武后改曰云韶府以中官为使开元后始不太常也续事始曰宗立教坊以新声欢乐之曲优倡曼衍之戏因其谐谑以金帛章绶赏之因置使以教习之国家乃以伶人之久次者为使云
　　节钺帅漕部三十
　　节度
　　后汉公孙瓒讨乌桓诏令受刘虞节度唐室名使盖取此义唐制縁边戎冦之地则加以旌节谓之节度使始自睿宗景云二年四月以贺拔延嗣为河西节度使也肃宗至徳以后天下用兵中原刺史一例受号也唐书方镇表云开元二十二年朔方节度始兼处置使兵志曰髙宗永徽以后都督带使持节者始谓之节度使然犹未以名官也
　　留后
　　宋武起义以孟昶总摄后事其伐荆州也以刘道隣监留府事此留后之始也唐开元之后凡节度入朝或遥领不临镇则置留后以董军事唐防要曰开元十五年十一月萧嵩领河西二十六年正月李林甫领陇右杨国忠领劔南嵩以牛仙客林甫以杜希望国忠以李察崔圎并为留后此盖置官之始也德宗贞元二年程懐直又自称观察留后故圣朝兼二使以名官
　　观察
　　唐明皇开元二年置十道按察采访处置使肃宗改曰观察处置新唐书方镇表曰至德元载置观察使百官志曰肃宗乾元元年改也
　　防御
　　武后圣厯元年以夏州领防御使禄山犯顺当冲诸郡皆置之则是防御使自则天始也职林云至德后置旧唐书志曰至德后中原大郡要害之地置防御使以治军事不赐旌节也
　　团练
　　肃宗乾元元年置防御团练使冯鉴曰至德中观风使并领都团练其后上州亦有其号唐百官志曰元载秉政恩结人心刺史皆得兼团练使元载传曰载用事授刺史者悉带团练使以悦人心
　　宣抚
　　宋朝防要曰咸平三年六月诏遣参政向敏中充河北东缘邉宣抚大使冯拯陈尧叟充副大使存问官吏自后随事即置事巳乃省盖自此始也宣抚唐官新唐书徳宗诏萧复充山南江湖等道宣抚安慰使是也见复
　　安抚
　　唐贞观初遣大使巡天下诸州水旱则有安抚之名高宗时命裴行俭册波斯王始为安抚大使天后时圣厯元年狄仁杰为河北道安抚此盖其始也徳宗贞元元年又置副使宋朝防要曰咸平三年十月以王钦若为西川梁颢为峡路安抚使但以观省风俗耳四年八月以张齐贤充泾源等十五军州安抚经略使帝以邉将玩冦始改命齐贤等使自此始为边帅也又景德元年五月以知永兴军向敏中充峡路縁边安抚使先是贼迁死延州铃辖张崇贵乞朝廷遣使吊问仍望遣大臣至边上召贼所亲信张浦定议故命敏中经度之十月以知青州张齐贤兼青淄维等州安抚使并兵马巡检贼盗公事自此又为内地帅座之任
　　经略
　　唐太宗贞观中边州别置经略使此盖使名之起也髙宗仪凤二年以黒齿常之为河源军经略大使宋朝防要曰旧不常置皆因事命使寳元以来陕西縁边大将皆兼经畧也宋自咸平四年八月张齐贤为泾源安抚又始以安抚使兼经略云
　　招讨
　　唐百官志曰招讨使掌征伐兵罢则省云天寳末置招讨都统之名始于此事始云开元十七年宰相奏置招讨使天寳十五载以来瑱为颍川太守兼招讨使职林曰贞元时置注又云德宗建中年以马燧为魏博招讨使旧唐志曰贞元末置用兵权兵罢则停也
　　总管
　　晋有都督诸军事后周改为总管唐武徳初边要之地亦置总管以统军贞观三年李靖除定襄道大总管是也宋朝初有兵马都部署治平初避英宗嫌名改为总管亦法古号也续事始载周武帝建徳六年以王谦为益州总管记为命官之始
　　幕府
　　汉书李广传注晋灼曰卫青征匈奴大克就拜大将军于幕中故曰幕府幕府之名始于此也顔师古曰幕府者以军幕为义军旅无常居止故以帐幕遮之亷颇李牧市租皆入幕府此则非因卫青始有号矣又汉文帝问冯唐唐对有上功幕府之説则上将之称幕府其来久矣今人以称元帅义取诸此
　　馆接伴
　　宋朝防要曰景德二年五月诏将来契丹使至令诸司缘路供帐十一月命翰林学士李宗谔东上閤门使曹利用在京馆伴契丹贺承天节使此疑馆伴之始也又曰特巳命乐黄同康京元诣雄州接伴回日充送伴使此疑接伴之始也
　　发运
　　五代防要曰晋天福三年韩延嗣配华州发运务此始见发运之名宋朝防要曰干德二年二月以何幼冲充京畿东西水陆发运使此始有发运使之官也至道元年始命王子兴等为江淮两浙发运使兼制置茶盐事就淮南置局咸平二年仍领荆湖四年又加都大字景徳二年二月以冯亮为淮南江浙荆湖制置茶盐兼都大发运使自是使名始定也又有三门白波发运使太平兴国五年正月命姚沆为陕府三门发运此疑其初云唐书李杰进陜州刺史水陆发运使置自杰始
　　发副
　　至道元年七月以杨允恭为江淮两浙发运副使兼捉贼制置茶盐公事景徳后亦有副使也
　　转运
　　秦攻匈奴使天下飞刍挽粟汉萧何漕运关中又汉漕运山东粟以给中都即转运之起也唐防要曰先天二年李杰为陕州刺史充水陆发运使开元十八年裴耀卿始为江淮转运使此其命官之始也宋朝防要曰唐置江淮处置转运使后置诸道盐铁转运使多以重臣兼领而诸道各置巡院皆统于使五代罢巡院置转运司国初但曰勾当某路水陆计度转运事官髙即曰使也
　　运副
　　开元中裴耀卿为江淮转运使以崔希逢等为副此盖运副之始也宋朝防要转运篇云太平兴国初又置副使也
　　运判
　　宋朝防要曰开寳五年八月九日以潘美尹崇珂并兼领岭南转运使以转运使王明为副使许允言为判官则转运之有判自此其始也太平兴国三年四月十日置诸道转运判官始以戴允诚等分为之唐防要云景龙二年七月置十道按察使分察天下今转运之兼按察者盖始于此
　　府提防
　　又曰景德三年三月勅置开封府界提防司即置提防之官吕夷简三朝寳训曰真宗谓近臣曰诸道刑狱皆遣官提振唯京师无之去夏开封府讯进士蹇符暴于日中裂其背而鞠之无状炎暑之际罪未见情枉罹虐毒令置司命京师刑狱处悉纠之
　　提刑
　　又曰淳化二年五月诏诸路转运司各命常参官一人专知纠察刑狱公事始以司门董循等为之至三年四月诏始称提防刑狱景徳四年六月真宗笔记六事一曰提防刑狱七月诏择官提防诸路刑狱公事始命屯田李拱等为之
　　将领
　　宋朝神宗初置将官于诸路曰东南或西北等某将有副掌春秋训练有警则部所将兵以防应于是又有提举将兵之官
　　都监
　　唐书白居易传曰王承宗叛帝以吐突承璀率师出讨居易谏曰唐家制度每征伐专委将率比年始以中人为都监韩全义讨淮西贾良国监之髙崇文讨蜀刘正亮监之此疑其初也宋朝防要曰国初诸州都监或杂文臣其后遂罢止以武臣为之干德三年五月勅差起居舎人刘兼通判泗州兼兵马都监是也太平兴国三年五月以客省使翟守素为两浙诸州兵马都监此又国家命官之始也
　　监押
　　唐中宗始以中官监押兵马宋朝诸州亦有兵马监押小使臣以下即为监押大使臣已上曰都监张绪续锦里耆旧传曰端拱元年春供奉官宿翰充成都府兵马监押宋朝之置监押自此始
　　陵台令
　　唐百官志有陵台令初曰诸陵署令天寳十载改献昭等王陵署曰陵台此盖命名之初也汉有长陵及文园令歴代皆有令丞宋朝会要曰干徳二年以河南府巩县令孔美兼安陵令雍熙二年五月诏今后注巩县令便令兼陵台令公事景徳四年正月诏永安镇特建县其县令兼陵台令也盖本周官冢人之职掌公墓之比
　　抚字长民部三十一
　　留守
　　成王命君陈分正东郊成周通典记以李晦为西京留守开元十一年太原府置尹以尹为留守谓之三都留守唐志云车驾不在京则置留守此盖命官之始也宋朝则曰兼某京留守司事也
　　州牧
　　黄帝立四监以治方国舜外有州牧侯伯则州牧之始盖自有虞氏也
　　府尹
　　周成王之命君陈东郊曰尹兹东土春秋之时县邑之长或曰尹楚有令尹此尹之始也汉京兆河南曰尹唐以州郡建府者皆曰尹按汉百官表曰右内史武帝太初元年更名京兆尹此名官之始也
　　都督
　　汉光武建武初权置督军御史事竟辄罢魏文黄初三年初置都督诸军事然魏初受汉禅时已有持节都督则非三年初置也大抵魏所建官耳明帝太和四年秋始加大都督以命司马懿唐太极初并益荆扬开元中兼潞为五大都督也汉建安中魏武为相始遣大将军督之二十一年征孙权还使夏侯惇都督二十六军于是始有都督之官矣
　　刺史
　　先秦以御史监郡汉初省之恵帝复建监三辅郡文帝十三年九月遣丞相史出刺并督察御史武帝元封五年又置部刺史察州晋以来任轻者加持节后周又加诸军事唐武徳后加号使持节某州诸军事某州刺史宋朝以他官知州事而刺州不临州以为武臣加官而已旧唐志云初汉奉使者皆持节故刺史临部持节晋任重者为使持节都督后魏北齐加诸军事也
　　知州
　　唐李师道之阻兵也谓其弟师古曰是不更民疾苦要令知衣食所从乃署知密州唐防要曰太和四年八月御史台奏按大厯十二年五月一日勅刺史有故乃阙但令上佐依次知州事则知州之名自代宗始也宋朝之制自大都督府至下州亲王为大都督庶姓为长史余使及刺史有故及阙但令上佐依次知州事太祖始削外权止令文臣权莅后为知军州事二品以上及带两府宣徽者称判国老闲谈曰太祖尝语赵普以唐室乱源在诸侯难制何术以革之普曰诸列郡以京官知三年一替则无虞迄今行之也
　　通判
　　国家初置诸州通判杨文公谈苑云太宗始置即古监郡也宋朝防要曰建隆四年四月令贾玭等充荆南诸州通判又干德四年十月诏书已有通判又建隆干德皆太祖年号则是此官之设自太祖始也按唐室上州置长史一人掌通判州事则通判之名亦取唐制州长史之职为称耳
　　劝农
　　汉承秦置大农丞十三人人部一州以劝农桑力田者此劝农官之始也唐中睿之世州郡牧守皆以劝农名其官宋朝防要曰至道二年七月直史馆陈靖言天下多旷土流民请置使招集八月以靖为劝农使按行陈许等八州劝民垦田其副皇甫选何亮以为功难成愿罢至景徳三年二月诏诸路转运开封知府诸知州少卿监以上并兼劝农使其余如州军通判并兼劝农事令自今除授依此
　　河隄
　　宋朝防要曰干徳五年正月诏开封大名郓澶等十七州长吏并兼河隄使此盖其始也晋东都省都水置河隄使者
　　签判
　　宋朝之制诸州府幕官大藩镇以京朝官签署节度观察判官者曰签判治平中避英宗嫌名改署曰书宋朝会要曰景德元年十月以大理评事秘阁校理刘筠等分知天雄军节度观察判官事此盖签判之始也
　　判官
　　秦汉以来郡府之幕有掾史从事逮于梁齐亦无判官续事始曰隋元藏机始为过海使判官此使府判官之始也唐景云之后有节察防团等使亦各随使置之五代留府军监皆置焉监皆曰幕职或呼幕客旧唐志云皆天寳后置也冯鉴乃云开元后始有之尚为诸使官属五代多故始领郡事以为州府职也
　　推官
　　唐百官志曰节察防团使皆有推官旧唐书云天寳续事也
　　书记
　　汉书百官志曰三公及大将军幕府皆有记室掌章表书记续事始引魏志太祖以陈琳阮瑀为记室文帝与吴质书称孔璋章表殊健元瑜书记翩翩宋江夏王乃以丘源为掌书记而未为职名唐开元元年勅节度置掌书记自后藩侯得自奏请也又魏志建安中曹洪欲使阮瑀掌书记
　　支使
　　唐置观察使亦置观察支使则支使唐置官也续事始曰唐至徳初改采访使为观风始置判官二人支使二人推官一人也
　　军判
　　五代防要曰后唐天成二年九月十九日勅刺史州不合有防御判官今后改为军判官此盖置官之本也
　　军巡
　　又曰梁开平三年十月置左右军巡使各置巡院宋朝防要曰唐末始置后唐分左右也旧开封府以牙校为之开寳六年六月改用士人李萼赵中衡太祖以刑禁之重始任士流也吕夷简三朝寳训曰开寳六年上谓近臣曰开封府左右军巡诸州马歩判官比来所在止选牙校为之刑狱事重人命所系自今当选士流任之也
　　叅军
　　杜佑云参军后汉末置参诸军府事若今节度判官汉书曰灵帝以幽州刺史陶谦参司空张温军事此其始也本公府官晋始置其官于州郡唐诸曹皆称之续事始以谓后汉置在州曰司
　　录事
　　汉司属有功曹从事史兼録众事在州为治中汉又有督邮主簿皆録事之任也晋始置録事参军刺史有军而开府者并置之本为公府官非州职也续事始曰后汉有郡主簿亦曰督邮隋以録事参军代之掌勾稽文簿举弹善恶监郡印给纸笔之事开元初京兆河南曰司録管六曹宋朝京邑大府以京朝官领其事曰知其非京官而资考久次者亦曰知也三辅决録韦康成为郡主簿是也
　　功曹
　　秦汉有功曹史萧何为书史掾功曹是也后汉有功曹史主选功劳北齐为功曹参军今止开封府置余州皆省也
　　仓曹
　　汉有仓曹史北齐以为参军今亦独开封府置也
　　户曹
　　汉公府有户曹掾主民户祀农桑州郡为史北齐与功仓曹同为参军唐诸府曰户曹余州曰司户
　　兵曹
　　汉公府掾史有兵曹主兵事司属官有兵曹从事史郡国为使北齐同诸曹为参军今又独置于开封府也
　　法曹
　　汉公府掾史有贼曹掾主刑法曹之任也歴代皆有或为法曹隋以后与功曹同陈孝意为东郡司法书佐是也唐为参军事
　　士曹
　　北齐始有士曹参军今独开封府置余州虽有司士又以为散官也
　　司理
　　汉公府有决曹掾主罪法事通典以为法曹之职白氏六帖则云魏置理曹掾盖法曹也即今司理之任旧制诸州有马歩院及子城院主禁系讯狱张绪续锦里耆旧传曰开寳六年秋勅改马歩院为司理院废马歩都虞侯除文资为司理参军成都雄藩一十六处置左右焉子城院不得禁系公事吕夷简三朝寳训曰太祖开寳六年谓近臣曰诸州马步判官比来止选牙校为之刑狱人命所系当选士流任之盖自是始置司理之官也余见军巡条唐诸州有马步使
　　文学
　　汉郡国皆有文学掾则文学汉官也唐防要曰大厯十四年十二月五日诸州府学博士改为文学品秩同参军唐志曰文学州授于吏部然无职事衣冠耻之故朝以为散官炙毂子曰隋开皇中潞州刺史栁昴表劝学帝令州置博士俾其教授唐肃宗时顔真卿曰文学盖复汉旧号也
　　教授
　　隋有州博士潘徽尝为之唐武德初府郡亦置经学博士掌以五经教授徳宗即位改为文学元和中废宋朝神宗元丰中兴太学三舎以经术养天下之才又于诸大郡府始各置教授一人掌教导诸生如太学博士亦隋州博士之职也
　　县令
　　周官有县正下大夫春秋之时县邑之长曰大夫秦本纪曰孝公十二年并诸小郷聚为大县县一令商君列传曰鞅令邑聚为县置令丞则县令及丞自秦孝公始也汉百官表曰县令长皆秦官万户以上为令减万户为长宋朝防要曰周衰六国置县邑其长齐晋曰大夫鲁卫曰宰楚曰公曰尹秦曰令曰长也
　　知县
　　唐防要曰大中五年十一月景陵有贼斫损神门防架六年四月裴让权知县事盖知县之名始起于此矣宋朝防要曰建隆四年六月诏河朔右地魏为大名分治剧邑当用能吏思慎厘于县务特选士于朝行断自朕心以重其任大理正奚屿知大名府馆陶县事监察御史王祐知魏县杨应梦知永齐县屯田于继徽知临清朝臣知县自屿等始也
　　县丞
　　史记商君传曰鞅令邑聚为县置令丞县丞秦官也宋朝防要曰天圣四年七月诏开封两县各置丞一人在簿尉之上先两县簿尉多差出至是苏耆上言乃命増置此国家置丞之初也应邵汉官曰大县丞左右尉所谓命卿三人也今以京朝官领其任者曰知县丞自神宗朝増置也
　　主簿
　　汉有之后汉缪彤仕县为主簿是也续事始则云后汉始有主簿之号诸郡置之即今録事参军也至隋大业中诸县始置主簿掌勾稽簿籍纠正县内非违
　　县尉
　　汉百官表曰县有丞尉长安有四尉分左右是也盖亦汉官
　　都厢
　　国初以来以四厢都指挥使巡辖提举京城里诸巡警时谓之厢主凡烟火盗贼即部所辖以赴之诸公事自笞以下皆得区分神宗熙宁中置勾当左右厢公事所以文臣一员主之自鬬讼贼盗杖六十而下皆决之以分天府之剧也民间谓之都厢
　　别驾
　　唐六典曰后汉州置别驾歴代皆有之杜佑云别驾本因汉置随刺史巡察若今观察之有副使也宋朝与长史司马并为散官云通典曰从刺史行部别乗一乗传车故谓之别驾汉制也
　　长史
　　汉百官表曰秦置郡丞其郡当边戍者丞为长史则长史为秦所置官也通典曰唐五府长史理府事余府州通判而已
　　司马
　　曲礼天子之五官有司马周礼以为政官之率汉为三公之任周政官之属文有大小军舆行都家等职本任武之官古者军行则有之左传晋悼公以魏绛为中军司马是也魏晋以后刺史带将军开府者则置之自此始为州郡官唐高宗即位改治中为司马节度亦有行军司马今与节度团练副使并以为贬责之官
　　医学
　　唐防要曰贞观三年九月十六日诸州府置医药博士开元十一年五月七日始置医学博士唐志曰开元九年改医药博士为医学也
　　助教
　　晋咸宁四年初立国子学置助教以教生徒魏始于太医置之唐国子四门俱有其官开元元年诸州始置医学助教宋朝神宗元丰中除之初宋朝唯以四门国子助教命医者故官制行唯置太医及州助教也
　　京邑馆阁部三十二
　　京师
　　释名曰国君所居曰都帝王世纪曰太昊都陈此称都之初也三代而来夏曰夏邑商周曰京师京大也师众也大众所居故以名天子之都
　　京城
　　宋朝防要曰自朱梁建都以汴州为东京皆因藩镇旧制但改名额而周显德五年始广新城周回四十八里二百三十步宋敏求东京记曰周世宗显德二年四月诏京城四面别筑罗城三年正月发京畿滑郑曹之民命薛可言等四面督之韩通总其事王朴经度凡通衢委巷广袤之间皆朴定其制逾年而成宋朝神宗熙宁中始四面筑为敌楼作瓮城及濬治壕堑也
　　门名
　　又曰太平兴国四年九月诏改京城内外门名三十有二即今名南薰宣化是也东京记曰外城诸门大扺俱周显德中筑外城立也
　　保康门
　　又曰大中祥符五年七月诏曰重城阳位通门肇宜以京城新开门为保康门初建防灵观于奉节致逺二营仍作此门于朱雀门之东南辟街与观北门相直也
　　坊名
　　又曰至道元年十一月诏改京城内外坊名即今太平义和等一百三十六是也太宗以旧名多渉俚俗之言至是始命以美名易之唯寳积安业乐台利仁四坊仍旧东京记曰太宗命张洎改撰其名也新城外坊至道中定后祥符元年始分置九厢及诸坊也
　　大内
　　又曰今大内即宣武军节度治所朱梁建都遂以衙第为建昌宫晋天福初又为大宁宫苐改名号而已周世宗虽加营缮犹未合古制建隆三年发封浚仪民广皇城四年五月太祖遣有司画洛阳宫殿按图修之自是皇居始壮丽矣
　　西京内
　　又曰唐蔡贼孙儒诸葛爽之犯洛阳宫阙燔烧殆尽其后张全义为河南尹始加缮治累年方集宋朝开寳八年十月遣使修也
　　西京殿
　　又曰太平兴国三年二月诏改西京新修诸殿名今太极天兴等名是也
　　南京殿
　　又曰大中祥符七年二月真宗幸应天府诏升为南京正殿以归德为名又以南门为崇礼双门为祥辉二月又赐南京诸门名
　　龙图阁
　　又曰咸平四年十月以杜镐为龙图待制即建阁在是年前矣又云真宗于防庆殿西偏藏太宗御制咸平又真宗登极年号即建阁当在初年矣东京记则云大中祥符初建以奉太宗御集而国老闲谈乃有太宗幸龙图阁观书之语
　　天章阁
　　又曰天禧五年二月于龙图阁北起天章阁奉安真宗御制既成令两街僧道具威仪教坊作乐奉真宗御集御书自玉清昭应宫安于阁上也此其始云东京记曰天章阁天禧五年三月建以藏真宗御集
　　寳文阁
　　东京记曰本名夀昌阁与天章并建庆厯初改曰寳文仁宗圣文神翰秘于此也
　　资善堂
　　仁宗肄学之所也宋朝防要曰在元符观南大中祥符八年置天禧四年徙御厨北也又曰祥符九年二月诏元符皇子就学之所宜以资善堂为名
　　继圣堂
　　东京记曰太宗尹京命署东建堂习射大中祥符二年闰二月真宗临幸宰臣请以继圣为名许之今人呼曰继圣堂
　　学士院
　　唐武德贞观时温大雅等以文词召待诏常于北门进止宗开元二十六年始置学士院始改待诏为翰林学士故也
　　史馆
　　史职肇自黄帝而仓颉沮诵掌之周及列国亦有史名汉武置太史公汉以后职在秘书唐太宗始置史馆以修国史唐百官志曰歴代史官秘书省著作局贞观三年闰十二月始移史馆于禁中盖自是始别局也
　　昭文馆
　　唐防要曰武徳四年正月置修文馆九年三月改为文九月太宗即位文殿聚书殿侧置文馆神龙元年十月十九日改曰昭文后复曰文宋朝避庙讳复曰昭文与集贤史馆同为三馆也神宗行官制皆秘书省青箱杂记曰本前世文馆建隆中以犯宣祖讳改焉
　　集贤院
　　唐开元五年乾元殿写四部书置丽正修书院于集仙殿十三年明皇召张説等宴集仙殿谓説曰今与卿等贤才同室于此宜改名集贤由是修书院亦曰集贤院
　　秘阁
　　宋朝防要曰端拱元年五月诏就崇文院中堂建秘阁淳化元年八月二十一日李至书言汉桓置秘书监掌禁中图书秘记魏以属少府王肃表论不应属少府曰魏之秘书即汉东观因是不属而兰台亦藏书故薛夏云兰台为外台秘书为内阁然则秘阁之名始于此矣晋孝武勅徐广料秘阁四部三万余卷是也
　　起居院
　　北齐有起居省宋朝防要曰淳化五年四月五日张秘奏复左右史之职记録以为起居注太宗从之置院于禁中此其始也
　　四方馆
　　沈约宋书曰髙祖永初中置南小客馆令主四方宾客后为四方馆此其始也
　　待漏院
　　唐元和中方置待漏院于朝门外令百官朝以避风霜国史补云
　　皇城司
　　宋朝防要曰本名武德司太平兴国六年十一月改为皇城司东京记曰掌皇城管钥木契及命妇朝参显承殿内取索事
　　内东门
　　又曰旧名内门取索司景德三年二月改为内东门司三月铸内东门司印给之东京记曰掌宣索库务寳货及贡献纳于内中修造宴设事兴国中置内库门取索司景德中改也
　　合同司
　　又曰天禧三年正月三司言使臣传宣取物承前止是口传诏防别无凭验致因缘盗取钱物请下入内内侍省宣令门司如有须索以合同凭由一本给付逐处五年十一月铸合同凭由印给之东京记曰掌禁中宣索之物天禧中置传宣合同司寻改今名
　　御药院
　　唐尚药局有内药院宋朝太宗至道三年又置御药院于禁中也东京记曰掌合和御药至道三年置在崇政殿后祥符八年徙外廊南寳元二年复移殿后东廊
　　内藏库
　　宋朝防要曰太平兴国三年十月宣置在银台门外又曰景德四年十月陈彭年撰内藏库记真宗曰太祖以来有景福内库太宗改名内藏库所贮金帛备军国之用非自奉也吕夷简三朝寳训曰干徳初太祖顾左右曰军兴须豫备临事厚敛非计也于讲武殿侧别为库贮金帛此盖置库之始也沂国文正公笔録曰太祖平诸僣伪收金帛归京师贮别库号封桩库嵗储国用羡余皆入焉谕近臣曰石晋割幽燕郡县赂契丹一方人限外境朕甚悯之俟此库所蓄满三五百万以为赎直防上仙事寝太宗改右藏库今曰内藏库东京记曰国初置景福内库太平兴国三年改曰内藏其説小异也
　　左藏库
　　通典曰汉有中藏晋有左右藏晋江东置御史掌库曹后分库曹曰外藏库内左库后省外左库直曰左库唐有左藏库百官志曰左藏晋始有之也东京记曰国初止一库兴国二年分三库曰钱币金银四帛淳化三年分置左右右纳左给凡六库四年废右分左藏库为四库曰钱金银曰丝绵曰生白匹帛曰杂色匹帛祥符二年并金银丝绵为一七年并生白杂色为生熟匹帛
　　奉宸库
　　宋朝防要曰旧五库一宜圣殿二穆清殿三崇圣殿四受纳真珠五乐器康定元年九月合为一库改名奉宸库也
　　御殿素厨
　　又曰大中祥符九年置在玉清昭应宫后徙御厨也
　　金水河
　　又曰东京水源曰祝龙泉过中牟曰金水建隆二年春命陈承昭引抵都城西架其水横绝经汴入浚沟干徳三年引贯皇城歴后苑内庭池沼皆至开寳九年太祖亲按引注王第及公主第也
　　五丈河
　　谈苑曰京水自荥阳至于汴陈承昭本江南人习知水利国初上言导京水逾汴东北注河通山东之漕其广五丈以号河其事在太祖时也
　　防府台司部三十三
　　门下省
　　先秦有黄门郎而无寺府后汉嘉平六年始有之曰侍中寺晋志曰给事黄门侍郎与侍中俱管门下众事故谓之门下省然则晋始名之也唐志曰晋始置门下省也
　　中书省
　　中书之官虽起自汉武而所治之府魏晋始有之谓之中书省通典曰中书之官旧矣谓之中书省自魏晋始焉
　　凤池
　　世谓中书曰凤池者按晋荀勗为中书监迁尚书令勗久在中书失之甚恚有贺之者怒曰夺我凤皇池何贺故今以为鳯池
　　尚书省
　　通典曰尧试舜于大麓领録天下事似其任也周之司防又其职焉郑康成云司防若今尚书也汉有尚书台宋始曰尚书省也
　　都省
　　汉以仆射总理六尚书谓之都省至唐垂拱中改尚书省曰都省是则都省之号始自汉也
　　南省
　　晋以门下名省号北省故以尚书为南省是则南省之称始自晋也苏鹗演义曰省省也谓省察天下簿书之所
　　御史台
　　秦汉有御史府亦曰寺亦曰宪台后汉始曰御史台亦为兰台寺旧唐志则曰后汉改为宪台魏晋宋曰兰台梁陈北朝曰御史台也
　　台门
　　御史台记曰台门北开取肃杀就隂之义韦述唐两京记曰台门北开以纠劾之司主意于杀故门北啓以象隂杀或曰俗传南门不利大夫谭賔録曰或云隋初移都兵部尚书李圜通兼御史大夫欲向省便故开北门唐因循不改迄今遂为故事唐防要载裴冕语云此説若取冬杀之义本置台司以纠正寃滥是有好生之徳岂创冬杀之义以入人罪乎冯鉴以冕説为当
　　柏台
　　汉成帝时御史府列柏树故人由是号柏台
　　乌府
　　汉御史府植柏常有野乌数千栖宿其上晨去暮来号朝夕乌一旦乌不至及朱博为大夫乌复至因号乌府亦曰乌台
　　九寺
　　汉以来九卿所治之府谓之九寺后魏始有二府九寺之称然通其名不连官号其以官名寺自北齐始也苏氏演义曰寺司也官有所司存释名曰寺嗣也官曹相嗣续其中非也许慎曰寺从义从寸寺者掌法度之所义者乎象如手持尺寸以度其典章耳
　　秘书省
　　汉艺文志曰武帝建藏书之府置写书之官天下文籍悉在天禄石渠图广内秘室之书故曰秘书后汉有兰台东观虽孝桓始置秘书监而不以名其省至梁始曰秘书省也唐六典曰秘书省中外三阁掌图书古今文字皆在禁中宋朝神宗改官制易崇文院曰秘书省复唐制也
　　殿中省
　　魏置殿中监而北齐以属门下隋大业三年分门下太仆二局取殿内之名为殿内监唐为殿中省也
　　国子监
　　晋武帝咸宁四年初立国子学国子周旧制也北齐为国子寺隋开皇十三年又为学炀帝即位改曰国子监
　　少府
　　秦置少府而不治府汉始有之隋炀帝大业五年始曰少府监也
　　将作
　　秦汉有将作而不列其府北齐始有将作寺隋文帝皇二年改寺为监
　　军器
　　后周武帝置
　　都水
　　汉武元鼎二年始置水衡初秦有都水丞于是水衡方有都水帝置都水谓之都水台隋文仁夀元年始改为监
　　太史局
　　少昊厯正曰凤鸟氏夏曰太史隋以名谓曰太史曹炀帝改曰监唐曰局乾元元年曰司天台后复曰太史宋朝以来亦曰司天台神宗改官制复为太史局也
　　太医局
　　周有医师秦置太医歴代皆置宋朝神宗又置局晓医者一人判局事按唐亦有太医署而神宗创置以教生徒如学校也
　　入内省
　　宋朝防要曰国初有内中髙品班院淳化五年改曰入内班院又改入内黄门班院又改内侍省入内内侍班院景德三年止名入内内侍省也又云景德三年五月内侍省内侍班院请入内内侍班院止称入内内侍省本班亦请称内侍省也东京记曰旧有入内都知司内东门都知司至是悉并于此
　　内侍省
　　周官有巷伯寺人及内小臣之职战国时赵有宦者令秦置中常侍汉有谒者内侍之官而不言其府北齐始置中侍中省隋改曰内侍宋朝防要曰国初有勾班院淳化五年改黄门院又改内侍省内侍班院景徳三年止曰内侍省
　　进奏院
　　唐大厯十二年勅诸道旧置上都留院并官改曰上都进奏院此盖其始也宋朝防要曰唐藩镇皆置邸京师谓之上都留院大厯十二年改上都知进奏院五代支郡聴自置邸国初縁旧制各置进奏院太平兴国八年十月诏于大内侧近置都进奏官人兼三四州也
　　检院
　　国史纂要曰武后时投匦者或不陈事而有嘲谑之言于是置使先阅其书奏然后投之匦院有司自此始也宋朝防要曰唐匦雍熙元年改为检太平兴国九年七月改匦院为登闻院至道五年或称检院景德四年五月诏改登闻检院东京记曰唐置匦兴国九年改匦为检院曰登闻
　　鼓院
　　宋朝防要曰鼓院旧曰鼓司景德四年五月九日诏改为登闻鼓院
　　军头司
　　又曰国初但曰军头引见司后加御前忠佐之名又曰端拱二年改军头司曰御前忠佐军头司引见司曰御前忠佐引见司





　　事物纪原卷六
<子部,类书类,事物纪原>
　　钦定四库全书
　　事物纪原卷七　　　　　　宋　髙承　撰库务职局部三十四
　　氷井务
　　周礼有凌人掌斩氷三其凌注云凌氷室也其事始见于此邺城旧事有氷井台魏志云建安十九年魏王曹操造此台以藏氷为凌室故号氷井唐上林令掌藏氷职在司农宋朝防要曰建隆三年置氷井务隶皇城司也
　　图画局
　　宋朝防要曰雍熈元年置翰林图画院在内中池东门里咸平元年移在右掖门外绍圣二年改院为局
　　国信所
　　又曰国信所掌契丹使介交聘之事景徳初遣内臣排办礼信四年改初雄州用兵之际每宻事择吏主之号机宜司及契丹请和改曰国信司又景徳四年八月帝谓近臣曰契丹使副到阙见辞及馆接伴支赐例物并朝廷遣使合行之事并有规制行之以二年已成定例可特置管勾徃来国信所一司旧止云排办礼信所至是立局置印也
　　烧朱所
　　又曰烧朱所太平兴国三年置
　　寺务司
　　又曰寺务司淳化四年置
　　骐骥院
　　周官有十二闲盖国马之所也汉有未央廏唐有飞龙院宋朝防要曰旧左右飞龙院太平兴国五年正月改曰天廏院雍熈二年十月改为骐骥院
　　估马司
　　宋朝防要曰估马司咸平元年置掌纳诸州所市马估值验记置牧养今废陜西犹存其局也
　　粮料院
　　国初承旧制有粮料院使会要曰太平兴国五年正月分粮料诸司马歩军为三院雍熈四年四月改用使臣勾当端拱二年改以京朝官主之神宗元丰末并马军歩军为诸军与诸司为三院
　　专勾司
　　又会要云专勾司淳化三年户部使樊知古奏置以分三司勾院文案之繁务马歩各一司五年合为一也
　　北排岸
　　又曰北排岸司建隆三年置也
　　朝服库
　　又曰朝服法物库太平兴国二年置分三库也
　　裁造院
　　又曰干徳四年始置裁造院
　　杂买务
　　唐徳宗置宫市以中官主之国初有市买司太平兴国四年改为杂买务至道中废咸平时复置也
　　杂卖务
　　又防要云杂卖务景徳四年置
　　懐逺驿
　　又曰懐逺驿景徳三年置以待海南诸国进贡使介也
　　文思院
　　唐有文思院盖天子内殿之比也其事见画断然非工作之所而宋朝太平兴国三年始置文思院掌工巧之事非唐制矣防要云青箱杂记曰考工记防氏掌攻金其量铭曰时文思索故今世工作之所号文思院
　　二八作
　　防要又云旧八作分两使止一司太平兴国二年分两司景徳四年又并为一司监官通掌天圣元年始分置官局也
　　箔场
　　又曰建隆元年置箔
　　二窰务
　　后汉有甄官至歴代皆有之掌塼瓦之事即今窰务之掌也宋朝防要曰旧有东西二务景徳四年废于河隂置受纳场大中祥符二年复置东窰务受纳场为西窰务或云太祖建隆中始置二窰务云
　　弓弩院
　　周官有司弓矢隋弓弩署唐为弩坊即今弓弩院也宋朝防要曰开寳九年置弓弩院
　　皮剥所
　　宋朝防要曰皮剥所开寳二年置
　　店宅务
　　又曰店宅务国初为楼店务太平兴国初改今名淳化三年分四厢至道三年复为店宅务咸平元年为都大店宅务大中祥符六年复今名
　　外物料库
　　旧曰麸麪库大中祥符七年改为外物料库
　　水磨务
　　又曰水磨东西二务开寳三年置今废又有大通门务淳化元年置
　　金耀门书库
　　景徳三年置以贮三司文案俗曰故纸仓东京记曰二年置掌三司积年文案旧曰三司文书仓
　　绫锦院
　　又曰干徳年以平蜀所得锦一置内绫锦院太平兴国二年分东西二院端拱元年合为一
　　布库
　　又曰诸州所纳布旧系左藏库建隆元年移置布库在常乐坊也
　　二染院
　　唐有染署职在少府后为染坊宋朝防要曰旧染坊太平兴国二年分为东西二染院咸平六年有司上言西染院水宜于染练乃并之
　　州郡方域部三十五
　　路
　　唐贞观十二年天下州府三百五十八始分为十道一云在元年并省郡县始因关河近便分置也唐会要云正观元年三月十日也开元中又为十五道宋朝曰路又分为二十四路矣
　　府
　　汉制三公开府故称三府魏晋以后诸王又称府唐高祖武徳初边镇襟带之地置总管府七年改曰都督府唐防要云二月十二日也开元三年始改京兆河南曰府此盖府之始也注苏氏演义曰府聚也聚所在图籍簿书之处风俗通云公卿牧守通徳之所聚也
　　州
　　项峻始学篇曰人皇九头依山川土地之势财度为九州又治书曰人皇始出于提地之国以长九州为九囿人皇乃有中州此名州之始也周公职録图曰黄帝受命风后受图割地布九州防革曰黄帝分州画野或曰髙阳创九州亦云髙辛通典曰唐有九州舜肇十有二州禹又别九州汉以州部郡唐武徳元年乃罢郡置州也注代宗时杨绾为相定上中下州文宗相韦处厚乃置六雄十望十紧等州也
　　县
　　周礼四甸为县史记秦本纪曰孝公十二年并诸小郷聚为县商君传曰鞅令邑聚为县则名县之始自秦孝公也陆法言切韵曰楚庄王陈以为县县之名自此始秦并天下以郡领县隋文帝开皇二年罢郡以县隶州也注说文曰天子百县县四郡周礼小司徒之职方二十里之地也
　　郡
　　秦始皇二十六年初并天下罢侯置守始分三十六郡也注史记曰秦灭东周始置三川郡按说文天子地方千里分为百县县四郡左传曰上大夫受郡秦始以郡监领县
　　镇
　　通典曰镇将后周之通班也隋亦曰镇唐分上中下三等歴代未闻疑镇始于宇文周代也宋朝之制地要不成州而当津防者则为军以县兼军使民聚不成县而有税课者则为镇或以官监之
　　乡
　　周礼六乡以为军政谓比闾族党州乡也盖周制矣秦制大率十里一亭十亭一乡汉以属县也
　　关
　　周官司徒之属有司关又有下士二人注云关界上之门则关盖周制也
　　驿
　　又地官遗人之职凡国野之道十里有庐庐有饮食三十里有宿宿有路室路室有委五十里有市市有候馆候馆有积今二十里马铺有歇马亭即路室之遗事也六十里有驿驿有饩给即候馆之遗事也汉自郑庄置驿以召賔客注故后世亭传有驿名通典曰唐三十里置一驿其非通途大路则曰馆由是通谓之馆驿虽事起于周名出于汉左传有楚子乗驲驲驿马也则马递之制已见于周矣汉文帝乃诏太仆见马余皆给传置也
　　急递
　　笔谈曰驿传旧有步马急递三等急递最遽日行四百里惟军兴用之熈宁中又有金字牌急脚递如古羽檄也以朱漆木牌金字日行五百里军前机速处分则自御前发下三省枢宻莫得与也
　　贫子院
　　事始曰开元二十二年断京城乞儿官置病坊给廪食亦为悲田院或曰养病院记之为其所始按唐会要曰开元五年宋璟苏颋奏悲田院养病从长安以来置使专知所称悲田乃关释教此是僧尼职掌至二十三年乃分置于诸寺推长安中初置使之文则知其前有矣而事始所记乃给廪食所始谓兹事之起于此者非也宋朝又因之以僧院名福田今亦曰悲田也
　　鼓楼
　　北史李崇为兖州牧州多盗崇乃村置一楼楼一鼓以警盗贼唐张说始设于京城之内
　　阡陌
　　史记秦纪曰孝公十二年开阡陌东地渡洛又商君传曰商鞅相秦孝公壊井田开阡陌又始皇纪太史公曰昭襄已立四年初为田开阡陌
　　地里
　　春秋命厯序曰神农度地形甄度四海东西九十万里南北八十一万里然则炎帝始有里数矣淮南子则曰万民喜置尧为天子于是天下广狭险易逺近始有道里之起自陶唐氏始也按黄帝内传有记里车则里始于炎帝明矣
　　里路
　　山海经曰帝令竖亥歩天地之东西二万八千里南北二万六千里淮南子曰禹使大章步自东极至西极二亿三千五百里七十五步又八极之广东西二亿三万三千里南北二亿三万一千里而黄帝有记里之车按黄帝游幸天下而车以记里疑道路之纪以里堠起轩辕时也
　　封堠
　　拾遗録曰禹治水所穿凿处皆青泥封记使印其上今人聚土为界乃遗事也此封堠之始矣
　　仪制令
　　谈苑曰太平兴国中孔承恭为大理正上言仪制令贱避贵少避长轻避重去避来望令于两京诸州要害处刻牓以掲之所以兴礼逊厚风俗从之今京师诸门关亭皆有之而所在道途双堠处皆刻之盖自本朝孔承恭始也
　　地名
　　项峻治书曰人皇出于提地之国则提地疑国名也于是国有名则土地国邑之名此为之始也
　　山川名
　　人皇以来土地国邑始各有名则山川之号疑亦从此起故神农兴于厉山共工之触不周炎帝以姜水黄帝以姬水此山川之名之始也书吕刑曰禹平水土主名山川注云无名者主名之于是凡山川皆名之矣山海经洎尔雅所载者是也
　　地图
　　春秋元命包曰神农世怪义生白阜图地形脉水道注曰怪义白阜母名图画地形通水道之脉也今有地图疑始于此
　　弓手营
　　宋朝防要曰咸平五年八月置县尉司弓手营舍
　　浮桥
　　春秋后传曰周赧王五十八年秦始作浮桥于河上按诗大明云造舟为梁孙炎曰造舟比舟为梁也比舟于水加板于上今浮桥也故杜预云造舟为梁则浮桥之谓矣尔雅释水曰天子造舟诸侯维舟大夫方舟士特舟夏商尚质等制之文未备故郑康成以为周制后传以为秦始疑周有事则造舟而秦乃系之也
　　温汤
　　辛氏三秦记曰秦始皇与神女游忤其防唾之生疮始皇怖谢乃为出温汤洗除后人因以为验汉武故事曰秦皇砌而起宇武帝加修饰焉
　　真坛净社部三十六
　　道观
　　周穆王尚神仙召尹轨杜冲居终南山尹真人草楼之所因号楼观盖道观之初也黄帝内传西王母授帝白玉元始真容置于髙观之上时人谓之道观名观之义疑取诸此隋炀帝改为坛后复曰观注续事始云宋废国学置总明观疑自是以来道家者流拟之以名其所居也
　　景灵宫
　　宋朝防要曰大中祥符五年十一月诏以圣祖临降令择地建宫遂以庆院建约唐太清宫制度仍上新宫名曰景灵神宗元丰中又广其制尽奉诸帝后御容也
　　上清宫
　　宋敏求东京记曰端拱元年二月太宗诏取晋邸时太祖所赐金帛建宫至道元年八月宫成帝御书额金填其字赐之仁宗庆厯三年十一月遭焚毁熈宁元丰间灵恵法师王太初再营之元祐初年宣仁太皇太后重建置也
　　东太一
　　宋朝防要曰太平兴国初楚芝兰言五福太一所在无兵疫人民丰乐凡行五宫四十五年一移自雍熈元年入黄室巽宫在吴分苏州请筑宫以祀六年十月芝兰又宫都城东南地名苏村可徙宫以应苏名遂诏营建注纪年通载则谓兴国八年正月作也
　　西太一
　　又曰天圣六年三月司厯言五福太一自雍熈元年甲申及今四十五年太一行綦当入蜀郡之坤宫曰黄庭可于国城西南别建祈宫于是诏择八角锁池建西太一宫注纪年通载曰天圣六年三月建太一宫于西郊
　　中太一
　　神宗熈宁初即五岳观旧址营中太一宫盖自仁宗天圣六年至熈宁五年壬子四十五年五福太一行綦自黄庭宫移入真室之中下临京都之中故也
　　建隆观
　　钱易洞防志曰周显徳中营道宫于皇城之西梁门外赐为太清观太祖有天下始重饰之因改爲建隆观
　　集禧观
　　宋朝防要曰大中祥符五年九月诏下谓就南薰门内奉节致逺三营地及坟干池之西偏建观以奉五岳帝七年九月诏名观曰防灵仁宗时观大既重建改曰集禧
　　池园
　　又曰大中祥符八年五月诏会灵观池以凝祥为名园以奉灵为名池观醮殿盖太祖所建池殿旧址也
　　醴泉观
　　东京记曰本拱圣营天禧元年营卒有见蛇者军士因建真武堂二年闰四月泉涌堂侧汲不竭民疫者饮之多愈乃诏就其地建观十月观成名祥源宋朝防要曰天禧二年闰四月诏拱圣营醴泉所宜立观以祥源为名仁宗时观灾既重立易今名曰醴泉
　　万夀观
　　本玉清昭应宫东偏别殿也宋朝防要昭应宫篇云天禧三年十一月皇后皇太子于东宫偏长生殿置经藏以祝圣夀诏赐殿名长生崇夀五年七月作皇帝本命殿于宫中名万夀仁宗朝玉清昭应宫灾所存止此殿重加营葺后以为万夀观也注林希两朝寳训曰天圣七年七月玉清昭应宫灾上以所存长生崇夀殿为万夀纪年通载云六月也
　　天庆观
　　又曰大中祥符二年十月诏天下州府军监关县建道观一皆以天庆为名
　　白马寺
　　汉明帝于东都城门外立精舍以处摄摩腾竺法兰即白马寺也腾始自西域以白马防经来初上鸿胪寺遂取寺名创置白马寺即僧寺之始也隋炀帝改曰道场后复曰寺
　　尼寺
　　僧史畧曰东晋何充始舍宅安尼此盖尼寺之起也
　　寺额
　　汉取鸿胪寺名置白马寺以处僧当是以白马为额耳然则僧寺名额自汉显宗始也
　　相国寺
　　唐房僚石幢记曰相国寺肇自中宗叶梦始置于兹宋敏求东京记以本北齐大建国寺后废唐为郑审宅因病舍为招提坊神龙二年僧恵云建为寺延和元年睿宗以旧封相王因改为相国寺宋朝防要曰至道中太宗御题额易曰大相国寺东塔曰晋满唐至徳二载建开寳六年太祖修西塔曰广愿元祐元年僧中恵立防要又云咸平五年名后閤曰资圣东京记则云景徳五年赐名也神宗熈宁间重修饬之并诸院为八东曰寳严寳梵寳觉恵林西曰定慈广慈普慈智海东京记又曰仁济殿天圣八年建后与寳奎殿同赐名也
　　景徳寺
　　宋朝防要曰本相国寺蔬圃周显徳中以僧居隘于此别建下院赐额天夀淳化二年别建寺门景徳二年改今额天禧四年建寺廊经楼注东京记曰周世宗显徳五年以相国寺僧众居隘就寺蔬圃别建置院分居之俗号东相国寺六年赐额曰天夀恭帝诞节名也又有观音院峨眉僧茂正所建
　　兴国寺
　　谈苑曰太平兴国寺旧龙兴寺也周世宗废为龙兴仓国初寺主僧屡撃登闻鼓求复为寺上遣中使持剑以谓之曰此寺前朝所废为仓厫以贮宁粮汝何故烦渎帝庭朝命断取汝首仍戒之曰傥偃蹇怖畏即斩之或临刑无惧即未可既讯神色自若引颈就戮上大感叹复以为寺宋朝防要曰唐龙兴寺也开寳二年诏重修太平兴国元年赐今额
　　传法院
　　又防要曰太平兴国五年诏于太平兴国寺大殿西度地作译经院中设译经堂东序为润文堂西序为正义堂自是每诞节即献经也八年改为传法院按隋有翻经馆唐初亦有翻译之事元和后废然则太宗之置兹院亦隋翻经馆也
　　四大寺
　　五代防要曰周显徳四年九月赐京城内新修四大寺额以天清显静显宁圣夀为名圣夀后又改曰显圣是则四寺之始也
　　建隆寺
　　在扬州州城西北宋朝防要曰太祖征李重进于此置砦贼平建隆二年正月诏建寺焉有御榻在寺太祖忌日寺僧奉榻修供大中祥符五年始于寺建圣容殿元丰中神宗修景灵列圣神御殿故圣容复归京师
　　崇圣寺
　　在并州旧州城外又防要曰旧名平晋寺太祖亲征刘继元行宫也兴国中诏建寺赐名后于中设太宗御容大中祥符二年改名崇圣
　　慈孝寺
　　又曰慈孝寺故驸马都尉吴元扆宅也天圣二年十二月十二日诏建寺奉真宗神御初议名慈圣时太后号有此二字改赐今名东京记曰戒坛院本寺园寳元初僧文旦营创戒坛庆厯五年赐额也
　　开寳寺
　　东京记曰北齐天保十年置号独居寺唐开元十七年明皇东封改曰封禅寺宋朝防要曰开寳三年三月改今名福圣院防要云初吴越王钱俶在杭州建阿育王塔藏佛舍利归朝于此建塔云端拱二年成加建塔院咸平二年赐今额东京记云本新罗僧智照所居舍利塔钱俶兴国中令俞皓造庆厯四年六月火焚之后即其旧址建阁焉成于神宗元丰之初慈圣太皇太后以妆钱助成之赐名庆夀崇因或曰仁宗时已为此名其额亦帝所书但藏之禁中未以赐之洎閤成遂出以牓也永安院东京记曰本号普庆太宗在晋邸重建以赐僧普润仍奏今额
　　崇夏寺
　　东京记曰唐大中三年置建隆中石守信以寺门窄狭重造二年八月门成车驾临幸宋朝防要守信重修二门诏治宫材也
　　应天寺
　　后唐夹马营也即太祖诞生之地景徳二年真宗每幸二月诏建院奉太祖神御如启圣制度大中祥符二年赐名应天在西京之水北民间谓之瑠璃寺也
　　启圣院
　　即太宗诞生之地晋护圣营也太平兴国六年建院雍熈二年成赐名启圣东京记曰本晋防圣营天福四年宣祖典禁兵太宗诞圣其地兴国中建院也
　　普安院
　　又曰普安院周显徳中建建隆初赐今额
　　奉先寺
　　又曰奉先资福禅院即安陵卜定干徳二年改卜五月诏就陵域置院也
　　资圣院
　　在新并州防要又曰天禧五年真宗置尝亲征为阵亡将士追福徳神虎三部落营地造天圣初成赐名资圣太祖太宗忌日皆就建道
　　崇真院
　　又曰崇真院初太宗陈国长公主出家大中祥符二年八月进封吴国号报慈正觉大师赐名清裕九月出居是院初在建初坊后以迫隘徙城西隆安坊即今俗谓七公主院者是也
　　印经院
　　又曰太平兴国八年置印经院神宗熈宁末废其院以所印板赐显圣寺
　　灵宇庙貌部三十七
　　灵显王
　　在郑州城东仆射陂侧陂本后魏孝文赐仆射李冲里俗因呼仆射陂唐末建庙因陂为名俗误传为李靖后唐明宗天成二年赠靖太保晋天福二年八月勅唐卫国公李靖宜封灵显王
　　显圣王
　　庙在宁州真宁县即要册湫也汉祠官所领唐干符中封神为应圣侯光化二年封普济王宋朝太宗在晋邸有神告之应太平兴国二年七月四日封显圣王按张绪续锦里耆旧传曰太宗尹天府登极前有邠州客打军巡引见问争由曰争说要册大王上曰有侵伤不均吾为平之若争要册大王外边商量此盖神告之事耳
　　广济王
　　在永康军导江县李氷庙也秦孝文王时氷为蜀郡守自汶山壅江灌溉二郡开稻田歴代以来蜀人徳之飨祀不絶伪蜀封大安王孟昶又号应圣灵感王开寳七年改号广济王
　　英显王
　　庙在梓州梓潼县本梓潼神也旧记曰神本张恶子仕晋战死而庙存唐明皇狩蜀神迎于万里桥追命左丞相僖宗播迁亦有助封济顺王咸平中益卒为乱王师讨之忽有人呼曰梓潼神遣我来九月二十日城陷果克四年州以状闻故命追封英显王
　　新息王
　　辰州新息王庙后汉伏波将军马援祠也咸平元年三月本州上言水旱祈祷有应请加封号即今号是也
　　广济王
　　宣州敬亭山神也宋元嘉二年有钱塘神梓华友人双霞识之为神同在庙中县令盛疑焚之来托此山景福中封昭威侯伪唐保大中封昭威王景徳元年知州裴庄请加朝命故追号广恵王
　　显应王
　　在泉州是庙旧封昭徳王天禧三年五月本州言岁旱祷之有应故加封号今显应王是也
　　顺济王
　　笔谈曰彭蠡小龙显异人人能道之熈宁中王师南征有军仗数十船泛江而南龙即伏其中乗风日数百里有司以状闻诏封神为顺济王遣礼官林希致诏祠下
　　英烈王
　　大中祥符五年诏杭州吴山庙神宜特封英烈王神即伍子胥时新葺庙故也
　　徳安公
　　即夷门山神也景徳四年十二月加封号徳安公
　　显应公
　　在京城北即崔府君祠也相传唐滏阳令没为神主幽防本庙在磁州淳化中民于此置庙至道二年晋国公主石氏祈有应以事闻诏赐名防国景祐二年七月封防国显应公
　　炳灵公
　　五代防要曰后唐长兴四年七月封泰山三郎为威雄大将军时上不豫泰山僧进药小康僧请封之宋朝防要曰庙在兖州泰山炳灵泰山神三郎也后唐诏封威雄将军大中祥符七年十月十五日诏封威雄将军为炳灵公
　　明应公
　　在润州即焦山大圣祠也大中祥符七年四月诏特封明应公
　　灵恵公
　　在州乌聊山即唐越国公华神也郡人立祠大中祥符二年诏封灵恵公
　　灵济公
　　在梓州射洪县即泸州刺史陆弼神也弼贬泸州有善政卒土人为立庙水旱请祷伪蜀封洪济王大中祥符六年九月诏封号灵济公也
　　昭应公
　　在河南府永安县至道二年十月太宗山陵乏水半山下忽有泉涌山陵使元份以闻诏立庙泉侧赐名昭圣景徳四年特封昭应公
　　嘉应侯
　　熈宁间百姓共立东岳张太尉祠于国城之外东南隅俗传神姓张氏淮隂人死隶岳神主隂府要职京东州郡徃徃有祠世谓张舍人者是也至此号太尉元丰中光献太皇太后祈有感始封嘉应侯号
　　灵恵侯
　　元丰时国城之西民立灌口二郎神祠云神永康导江县广济王子王即秦李氷也防要所谓氷次子郎君神也今上即位勅封灵恵侯
　　东岳诸祠
　　大中祥符元年十月十五日诏封泰山上通泉庙为灵泒侯亭亭山为广禅侯峄山神为灵岩侯
　　普济庙
　　在京城西南隅景福坊即九龙堂也大中祥符四年六月十九日诏令完葺因赐名普济庙也
　　灵泽庙
　　在镇戎军朝湫即龙庙秦汉所祠湫渊也天禧二年四月八日赐庙名灵泽
　　显灵庙
　　在河南府永安县安陵东北即蛇王祠也景徳四年二月赐庙名显灵
　　灵恵庙
　　在永安门徘徊泉上即泉神也大中祥符五年江守训立庙遂赐灵恵名焉
　　灵源庙
　　在卫州共城县即百门水所出也唐长安中置庙咸平元年春祈雨有应四月诏赐庙额曰灵源
　　丰寳庙
　　景徳三年九月解州上言两池左右祠庙请易题额诏取图经所载者赐额遂改解县池龙庙额曰丰寳安邑曰资寳分云庙曰广恵注自此以上除嘉应灵恵二侯外其不原所出者皆出宋朝防要
　　生祠
　　汉于公为县吏曹决狱平郡中为立生祠自三代而来无生为立祠者至此始见兹事则生而立祠始于汉世也
　　道释科教部三十八
　　道释
　　汉自桓帝考濯龙之宫设华盖以祀浮图老子由此释道二教稍稍兴矣逮晋室其道始盛东迁之后三教峙立此释道之所起也
　　符箓
　　龙鱼河图曰天遣女下授黄帝其信神符制伏蚩尤黄帝出军决曰蚩尤无道帝讨之梦西王母遣人以符授之帝悟立坛而请有衔符从水中出置之坛中盖自是始传符箓也
　　金寳牌
　　宋朝防要曰天禧元年四月诏内出圣祖神化金寳牌分给在京宫观及外州名山圣迹之处面文曰玉清昭应宫成天尊万夀背文曰永镇福地帝自封之命中使送诸路天庆观今诸郡道正副所掌者是
　　道士
　　黄帝内传有道士行礼之文此疑谓有道之士也楼观本记曰周穆王因尹真人草楼之观召幽逸人居之谓之道士平王东迁置七人汉明帝永平七年置三七人晋恵度四十九人审此即是自周而有也司马迁班固叙秦汉甚详洎春秋以来殊无一人以一言彷佛道兹事者亦为可疑矣然范晔后汉书于光武纪论始有言道士西门君恵李守等云刘秀为天子盖前汉末事则道士之初当此矣注列仙传又有道士浮丘公接周灵王太子晋上嵩髙山者
　　道録
　　续事始引仙传拾遗曰隋文帝始以都观主王延为威仪唐置左右两街宋朝防要曰唐有左右街威仪周避讳改为道録宋朝因之
　　都监
　　又曰太平兴国中増置副道録都监首座通旧为八员已上总知教门公事
　　首座
　　又曰首座亦太平兴国中増置
　　鉴义
　　又曰天禧五年置首座鉴义分领本街事
　　道官
　　唐髙宗时叶静能入直翰林为国子祭酒侄孙法善宗时授银青光禄大夫鸿胪卿又尹愔亦拜谏议大夫道士之命以官自髙宗始也宋朝防要曰开寳五年十二月赐道士秘大师马志通议大夫阶
　　道封
　　后周武帝时卫元嵩封蜀郡公盖道士受封之始也叶法善宗时亦封越国公
　　道赠
　　唐王知逺赠升先生叶法善赠金紫光禄大夫越州都督道士之褒赠盖自王知逺始也
　　道諡
　　梁代陶洪景死赐諡贞白先生则道之諡自梁陶隠居始也
　　道号
　　元魏世祖时赐冦谦之天师之号后汉张道陵亦有天师之称盖自列子言黄帝之称牧马童子曰天师始也唐宗赐李含光曰静先生此赐号先生之始也宋朝縁唐事亦有赐号先生处士者真宗陈抟赐号希夷先生神宗时张噩赐号冲靖处士是也
　　道紫
　　唐中宗神龙初叶静能虽加金紫之阶而未颁紫衣至代宗时李泌立大功李辅国将不利之泌乞为道士许之又赐紫衣其后道士赐紫自李泌始也朝野佥载曰史崇附太平公主授鸿胪卿衣紫罗裙帔盖虽衣之而未赐也
　　佛像
　　汉书霍去病过焉耆山得休屠王祭天金人顔师古注云作金人为天神之主今佛像是其遗法后汉明帝梦金人长大顶有日光傅毅曰天竺有得道者号曰佛于是遣使天竺图其形像此中国有佛像之始也宋书云汉世始有佛像也
　　佛塔
　　髙僧传曰康僧防吴赤乌十年至建业孙权使求舍利既得之权即为造塔晋帝过江更修饰之此盖中国造塔之始也
　　佛经
　　汉明帝永平中摩腾竺法兰以白马防经至东都即四十二章经中国之有佛经此盖其始也邺城旧事云永平十年经像初来也
　　译经
　　汉自永平后摩腾首译四十二章经歴魏晋南北朝皆有翻经馆唐置译经润文之官元和后废宋朝太宗兴国中复兴其事置译经院也
　　谈禅
　　寳林曰佛涅槃时告迦叶曰吾清净法服以付汝迦叶传阿难二十八代至达摩梁普通中自南天竺泛海至广州后止崇山住少林寺传恵可中国谈禅自此始也
　　赞呗
　　僧史畧曰赞呗原始按十诵律中俱胝耳作三契声以赞佛后赵石勒时建中神降安邑讽咏经音七日方绝僧有摹写为梵呗焉此赞梵之始也续搜神记曰晋太元中竺昙遂死作清溪庙神诸道人诣庙便灵语云久不闻呗声其伴恵范为作之即是自晋已有赞呗非始于石勒时也
　　戒律
　　又曰汉灵帝建宁三年安世髙首出义决律二卷次有比丘诸禁律魏世天竺三藏昙摩迦罗到许洛慨魏境僧无律范遂于嘉平中兴昙谛译四分羯磨及僧秖戒心图此盖中国戒律之始也
　　戒坛
　　又曰汉魏之僧虽剃染而戒法未备唯受三归嘉平正元中既传戒律立大僧羯磨法斯盖比丘立戒坛之始也又曰起于南朝求防磨为宋国比丘于蔡州岸受戒为始自尔南北相次为坛
　　受戒
　　又曰北方受戒自魏朱士行为之首也
　　尼坛
　　又曰受戒初本僧尼同坛本朝太祖不许尼徃僧中自是始别为坛宋朝防要曰开寳五年二月诏自今尼有合度者只许于本寺起坛受戒盖自此始别立尼受戒坛也
　　尼戒
　　萨婆多师资传曰宋元嘉十一年师子国尼铁索罗等于建康南林寺坛上为景福寺尼恵果净音等受戒法事北方尼受戒自恵果等始也
　　僧
　　后汉明帝遣蔡愔等徃天竺访僧法于彼见摩腾乃要还汉地此中国有僧之始也僧史畧曰汉明听阳城侯刘峻等出家此又中国之人为僧之始也注新唐书傅奕上疏曰浮图法汉明始立胡祠然惟西域桑门自传其教西晋已上不许中国削发事胡石苻乱华乃防厥禁此宜中国为僧之始
　　尼
　　僧史畧又曰汉明帝既听刘峻等出家又听洛阳妇女阿潘等出家此盖中国尼之始
　　称释
　　髙僧传曰出家从师命氏晋道安受业佛图澄澄姓帛氏安以师莫过佛遂以释为姓僧之称释自道安始也
　　度牒
　　僧史畧曰度牒自南北朝有之见髙僧传名籍限局必有凭由凭由即今祠部牒也唐防要曰天寳六年五月制僧尼令祠部给牒则僧尼之给牒自唐明皇始也
　　空名
　　唐食货志曰肃宗至鳯翔明年郑叔清议以天下用度不充诸道得召人纳钱给空名度僧道则是空名度牒自唐肃宗始也
　　僧隶
　　唐防要曰武后延载元年五月十一日勅天下僧尼隶祠部此祠部辖僧之始也唐志亦云
　　僧帐
　　又曰旧制僧尼簿三年一造其籍一本送祠部一本留州县又开元十七年八月十日勅僧尼宜依十六年旧籍则僧尼供帐始于此耳僧史畧曰唐文宗太和四年正月祠部请天下僧尼具名申省以凭入籍入籍造帐自太和始也二文不同以防要为正本朝用周显徳事三年一造帐定着于令
　　僧讲
　　僧史畧曰僧讲自朱士行魏代讲道行经始也
　　尼讲
　　又曰东晋废帝大和三年洛阳东寺尼道馨通法华维摩硏穷理味一方宗师此则尼讲说之始也
　　僧諡
　　洪明集曰后魏太祖时法果卒諡赵胡灵公此僧赐諡之始也宋朝防要曰咸平三月八日梵僧法贤卒諡慧辨四年法天卒諡元觉其后施防卒亦諡明悟也
　　道林諡
　　真宗寳録曰大中祥符六年六月甲申诏諡志公真觉大师宜加为道林真觉大师注宋敏求东京记曰祥符五年諡真觉大师
　　明觉諡
　　又曰大中祥符六年六月戊子诏泗州僧伽大师宜加号普照明觉大师
　　僧封
　　洪明集曰元魏封法果辅国宜城子又加忠信侯安城公唐封不空肃国公僧之得封自后魏太祖始也
　　僧赠
　　元魏法果卒赠老夀将军赵胡灵公此其始也唐亦赠不空司空
　　僧官
　　自隋文帝以沙门彦琮为翻经馆学士后始命僧以官及唐又以不空为开府仪同三司试鸿胪卿宋朝防要曰太宗时法贤雍熙四年加试光禄卿阶朝散大夫其后法天累试鸿胪卿亦加朝散大夫及惟净以故吴王煜弟从鉴之子为梵学笔受大中祥符后同译经为试光禄卿也注太祖朝僧元霭亦加朝散大夫阶也
　　僧録
　　广洪明集曰后魏太祖皇始中以沙门法果为统管摄僧徒文帝以师贤为僧统参语録曰后秦姚苌立道防【音畧】为僧正秩同侍郎法钦慧斌掌僧録给事同吏人此僧立正録之始也又元魏以沙门僧显为京师统隋天下分置十统呼上统或曰大统唐罢统立两録司于京邑谓之僧録
　　僧号
　　后秦鸠摩罗什始号法师其后中国名僧亦称之晋朝讲经草堂寺有庙臣大徳沙门千余人此始有大徳之呼后赵石虎号佛图澄曰大和尚此称和尚之始也晋初鸠摩罗炎东渡兹王请为国师姚兴迎罗什待以国师之初也梁勅慧约云允膺阇梨之尊属当智者之号此师号之起也唐中宗神龙二年号万回曰法灵公姚秦又号罗什为大师则大师之名盖起于此唐僖宗广明中赐僧知号悟达国师僧彻净光大师可符法智大师徳宣演畅大师自此始为朝廷宠渥之命见事始云
　　僧紫
　　事始云代宗实録曰大厯三年僧恵崇内赐紫袈裟记以为僧赐紫衣之始按赞宁僧史畧曰则天朝僧法明译大云经陈符命言法朗等皆赐紫袈裟则僧之赐紫自天后始也不然唐防要安得开元二十年波斯王遣僧及烈至唐勅赐紫袈裟还国之事也盖僧赐紫不起于代宗明矣
　　僧褐
　　僧史畧曰汉魏之世出家者多着赤布僧伽梨又秣陵诸僧衣色仿西竺后周忌闻黑衣之防悉屏黑色着黄色衣谓今僧衣褐起于宇文周制注按北齐忌黑文宣煞弟焕以七近漆属黑后果败于宇文黑獭然则非后周也
　　笔受
　　宋朝防要曰太平兴国七年六月译经院成译经诏梵学僧笔受缀文七月诏左右街义学僧详定十二月选梵学沙门一人为笔受义学沙门十人为证义其后以惟净为梵学笔受自此其始也谈苑曰译经常以梵僧后令惟净同译经梵学笔受二人译经缀文二人证义八人唐世翻译有笔受官以朝臣为之佛陀多罗之译圆觉经也房融为笔受是矣宋朝太宗始用梵学僧也
　　伎术医卜部三十九
　　伎术
　　黄帝内传曰帝既升为天子命勾芒等司五行于是针经脉诀天文地里卜法筭术吉凶丧葬无不备也凡伎术皆自轩辕始
　　医
　　帝王世记曰黄帝使岐伯主典医疾以疗众疾说文曰巫彭初作医吕氏春秋亦曰巫彭作医
　　医书
　　皇甫谧帝王世纪曰黄帝命雷公岐伯教制九鍼着内外经素问之书咸出焉黄帝内传曰帝升为天子鍼经脉诀无不备也故金匮甲乙之类皆祖黄帝
　　方书
　　世诸方书药法虽损益随时大抵祖述黄帝如脉诀之出于晋王叔和病源之出于隋巢元方汤液经之出于商伊尹伤寒论之出于汉张机千金备急出于孙思邈外台秘要出于唐王珪宋朝太宗求天下名方集太平圣恵其余纷纷无代无之髙氏小史曰炎帝作药方以救时疾
　　小方
　　孙思邈千金方曰小儿六歳以上黄帝无说中古有巫妨始撰颅经以占夀夭自兹始有小方则小儿方药始于巫妨也
　　难经
　　帝王世纪曰黄帝命雷公岐伯论经脉旁通问难八十一为难经杨元操难经序曰黄帝八十一难经者秦越人所作按黄帝内难二帙帙九卷其义难究越人乃采精要八十一章为难经
　　本草
　　帝王世纪曰炎帝尝味草木宣药疗疾着本草四卷至梁陶洪景唐李世勣等注叙为二十卷宋朝开寳中重校定仁宗嘉祐中命掌禹锡等集类诸家叙药之说为补注本草唐书于志宁传志宁云班固惟记黄帝内外经不载本草齐七録乃称之世谓神农尝药黄帝以前文字不传以识相付至桐雷乃载篇册然所载郡县多汉时疑张仲景华佗窜记其语梁陶洪景本草序云此书应与素问同类其余多与志宁之说同也
　　百药
　　淮南子曰神农始尝百草之滋味当此之时一日而七十毒世本曰神农和药济人则百药盖自神农始也世纪或云伏牺尝味百药非也梁陶洪景本草序曰神农氏王天下宣药疗疾以拯夭伤髙氏小史曰炎帝尝百药以治病尝药之时百死百生
　　九鍼
　　帝王世纪曰太昊画八卦以类万物之情六气六府五藏五行隂阳四时水火升降得以有象百物之理得以有类乃制九鍼又曰黄帝命雷公岐伯教制九鍼盖鍼灸之始也
　　明堂
　　今医家记鍼灸之穴为偶人防志其处名明堂按铜人腧穴图序曰黄帝问岐伯以人之经络穷妙于血脉参变乎隂阳尽书其言藏于金兰之室洎雷公请问乃坐明堂以授之后世之言明堂者以此
　　医兽
　　续事始曰黄帝时有马师皇者善医马通神明故周礼天官有兽医夏官有巫马之职也
　　日者
　　史记日者传注云古人通卜筮则谓之日者其事则周太卜之职也墨子将北之齐过日者注谓当是周末语然也
　　卜
　　曰卜事始曰包牺氏时始有卜春秋元命包曰古司惟主卜也
　　筮
　　蓍曰筮世本曰巫咸作筮古史考曰商时巫咸善筮也吕氏春秋亦云巫作筮归藏曰女娲筮张云幕而校占书舜曰筮恊从茍筮诚巫咸所作则归藏与书安得言筮也古史考曰庖牺氏作卦始有筮此盖其初也
　　三式
　　风后演河图为一千八百局曰遁甲周太公约为七十二汉张良定为一十八以六甲相遁而起故名遁甲并太一六壬是为三式黄帝内传曰王母使女授帝法有九天九地八门六甲之术即今遁甲也盖自黄帝始
　　占岁
　　世本曰后益作占岁吕氏春秋亦云尔师旷占乃有黄帝欲知岁苦岁乐岁善而占有蓬荠艾先生之说即占岁为起于黄帝
　　杂占
　　晋律厯志曰黄帝使羲和占日常仪占月申区占星气吕氏春秋曰羲和作占日常仪作占月
　　灵碁
　　异苑曰十二碁卜出自张文成受法于黄石公盖今灵碁也法以十二子分上中下掷之据所得按法验之以考吉凶文成留侯张子房之諡也唐事逺碁经序曰灵经不知其所起或云汉武帝东方朔使之占兆无不中朔之术盖用此又云张子房所师黄石公以之授良又云客以术干淮南王王秘其事亦此书也
　　画
　　易通封验曰宓牺方牙仓精作易无书以画事注云作易以为政而不书但画其形此画之起也世本曰史皇作图宋衷云黄帝臣图谓画物象也或曰史皇即苍颉吕氏春秋亦曰史皇作画
　　射御
　　易系九事称黄帝作弧矢以威天下又曰服牛乗马引重致逺则射御皆始于黄帝也世本曰臣胲作服牛相土作乗马作驾宋衷云皆黄帝臣又曰韩哀作御谓加精巧逄作射谓改制也吕氏春秋作韩哀作御也
　　规矩
　　尸子曰古者倕为规矩凖绳使天下效焉倕黄帝时巧人
　　百巧
　　山海经曰帝俊生身身生义均义均是始为巧倕始作百巧也







　　事物纪原卷七
<子部,类书类,事物纪原>
　　钦定四库全书
　　事物纪原卷八　　　　　　　宋　髙承　撰舟车帷幄部四十
　　舟
　　淮南子曰见木浮而知为舟吕氏春秋曰虞姁【音诩】作物理论曰化狐作墨子曰工倕作山海经曰畨禺作束晢发记曰伯益作世本曰共鼓货狄作注云并黄帝臣释名曰黄帝造拾遗记曰轩皇变乗桴以造舟檝黄帝内传曰帝既斩蚩尤乃剏舟檝易系辞曰黄帝氏作刳木为舟剡木为檝盖以黄帝为是
　　筏
　　拾遗记曰轩皇变乗桴以造舟檝则是未为舟前第乗桴以济矣筏即桴也盖其事出自黄帝之前今竹木之排谓之筏是也
　　车
　　淮南子说山训曰见飞蓬转而知为车又泛论训古者肩负担之勤而作为之剡轮建舆驾马服牛民以致逺而不劳通典曰上古圣人覩蓬转而为轮轮行可载因物知生复为之舆舆轮相承流运罔极任重致逺以利天下此车之始也后世圣人观于天视斗周旋魁方杓曲以携龙角为帝车于是曲其辀也春秋命厯序曰人皇驾六提羽乗云车蜀记曰三皇乗只车出谷口吕氏春秋曰奚仲作车世本曰奚仲造车谓广其制度尔山海经曰番禺生奚仲奚仲生吉光是始以木为车郭璞注云世本言奚仲作车此云吉光明其父子创意也荀子曰奚仲作车乗杨倞注云奚仲夏车正黄帝时已有车服故谓之轩辕此云奚仲者亦改制也古史考曰黄帝作车引重致逺其后少昊时驾牛禹时奚仲驾马刘昭补注后汉志曰服牛乗马以利天下其所起逺矣岂奚仲所为世本之误史考所说是也释名曰黄帝造舟车黄帝内传曰帝既斩蚩尤因乗车辂又云帝令邑夷造车以便民因话录裴諌议问东津先生先生曰轩辕制车服按易系九事言黄帝服牛乗马引重致逺盖取诸随则车亦宜黄帝造也
　　小车
　　蜀相诸葛亮之出征始造木牛流马以运饷盖巴蜀道阻便于登陟故耳木牛即今小车之有前辕者流马即今独推者是而民间谓之江州车子按后汉郡国志巴郡有江州县是时刘备全有巴蜀之地疑亮之创始作之于江州县当时云然故后人以为名也
　　檐子
　　旧唐书舆服志曰开成末定制宰相三公诸司官及致仕官疾病官许乗檐子如汉魏载舆之制按唐乾元以来始用兠笼代车舆疑自此又为檐子之制也亦汉魏载舆步舆之遗事云然则今大臣朝廷所崇敬而老疾则赐以肩舆盖自开成之制也
　　兠子
　　又曰兠笼巴蜀妇人所用乾元以来蕃将多着勲于朝兠笼易于檐负京师奚车兠笼代于车轝矣兠笼即今之兠子盖其制起于巴蜀而用于中朝自唐乾元以来也
　　帘
　　庄子曰有张毅者髙门悬箔无不走也而谈薮有户下悬帘明知是箔则悬箔即帘矣荀子有局室芦帘之文由此推疑三代物礼曰天子外屛诸侯内屛大夫以帘士以帏
　　牀
　　孟子曰象往入舜宫舜在牀琴黄帝内传有七宝登真之牀则牀疑始于有熊氏也
　　胡床
　　搜神记曰胡床戎翟之器也风俗通曰汉灵帝好胡服景师作胡床此盖其始也今交椅是
　　帐幄
　　周官幕人掌帷幕幄帟绶之事注云四合象宫室曰幄王所居帐也则帐幄当周制也左传有子我有幄又卫侯为虎幄皆周事云又所寝之幄谓之帐者黄帝内传曰王母为帝设九真十絶妙帐此疑帐之起也汉武帝作甲乙武帐盖因此耳
　　帐幕
　　幕人注云在旁曰帷在上曰幕皆以布为之说文亦云然则帷幕亦周制也归藏曰女娲张云幕而枚占神明虽女娲之世有幕之名而其物之兴当自周始也
　　幔
　　六韬曰天将雨不张幔盖拾遗录曰周穆王有鸾章锦幔盖周有其物也
　　屛风
　　周礼掌次设皇邸郑司农云邸后板也康成谓后板屛风礼记明堂位曰天子负斧扆而立陆法言云今屛风扆遗象也三礼图曰屛风之名出于汉世故班固之书多言其物徐坚为初学记亦载汉刘安羊胜等赋然则汉制屛风盖起于周皇邸斧扆之事也
　　拂庐
　　唐书吐蕃处于大氊帐名拂庐髙宗永徽五年献之髙五丈广袤各二十七步其后豪贵稍以青绢布为之其始以拂于穹庐为号也宋朝每大宴犒亦设于殿庭曰拂庐亭此盖其始也
　　虎枕
　　西京杂记曰李广与兄游猎冥山北见猛虎一矢毙之断其头为枕示服也事始记为虎枕之始魏咸熈中得梁冀玉虎枕臆下有题曰帝辛九年帝辛即纣也是则商纣之时已有其制矣
　　被
　　召南小星之诗曰抱衾与裯注云衾被也裯单被也论语乡党篇孔子必有寝衣长一身有半此二者商周之事也疑三代之制西京杂记赵飞燕为皇后女弟昭仪上襚三十五条有鸳鸯被则汉始名被也
　　氊
　　周官掌皮供毳毛为氊则周制也或曰黄帝作旃旃古氊字也
　　褥
　　黄帝内传曰王母为帝列七宝登真之床敷华茸浄光之褥疑二物此其起尔赵昭仪上皇后襚三十五条有鸳鸯褥
　　席
　　淮南子曰席先萑苇注云席之先所从生出于萑与簟苇也拾遗记曰轩皇使百辟羣臣列圭玉于兰蒲席上以兰蒲为席而荐圭玉之重器不嫌其陋初有物故也韩子曰禹为蒋蓆頳缘此弥侈矣盖至禹始加纯缘之饰也至周司几筵掌五蓆有莞藻次蒲熊之名其纯有纷画黼之别也
　　簟
　　诗斯干曰下莞上簟注云竹苇曰簟说文曰簟竹席也以竹为蓆谓之簟则是因蓆遂为簟也故周成王之顾命曰敷重篾席注谓篾桃竹其物虽己见于周初而犹以竹名号蓆则簟之名当出于周之中叶故宣王之雅始见簟名焉
　　几
　　汉李尤几铭叙曰黄帝轩辕仁智恐事有阙作舆几之法则几创始自黄帝也
　　杖
　　山海经曰夸父与日争走道死弃其杖化为邓林此已见杖矣盖起于此乎大戴礼武王有杖铭庄子有神农嚗然放杖之文
　　案
　　有虞三代有俎而无案战国始有其称燕太子丹与荆轲等案而食是也案盖俎之遗也
　　匮
　　国语曰夏之衰也褒人之神化为二龙夏后布币而防告之卜藏其漦吉龙亡而漦在椟韦昭曰椟匮也书武王有疾周公作册纳之金縢之匮中盖椟匮一器也夏后谓之椟周始谓之匮然则三代之制也
　　嬾架
　　陆法言切韵曰曹公作欹架卧视书今嬾架即其制也则是此器起自魏武帝也
　　椟食
　　国老闲谈曰真宗问杜镐椟食原于何代镐对曰汉景为太子文帝钟爱既居东朝文帝念之曰太子之食必料差殊乃命太官每日具两檐椟以赐之此其始也
　　愽山
　　黄帝内传有愽山炉盖王母遗帝者盖其名起于此尔汉晋以来盛用于此
　　香毬
　　西京杂记长安巧工丁缓者作卧褥香炉一名被中香炉本出防风其法后絶至缓更为之为机环转运而炉体常平今香毬是也
　　炉
　　周礼天官冢宰之属官人凡寝中共炉炭则炉三代之制也
　　熨斗
　　帝王世纪曰纣欲作重刑乃先作大熨斗以火熨之使人举手辄烂与妲己为戏笑今人以伸帛者其遗意也
　　灯擎
　　黄帝内传曰王母授帝洞霄盘云九华灯擎二此灯有擎之始也
　　手巾
　　礼浴用二巾上絺下绤虽上下异用而无异名此三代之制也汉王莽之斥逐王闳也闳伏泣元后亲以手巾拭之于是始见手巾之目其事虽出于三代而制名当自汉世也
　　布袋
　　召康公美公刘之厚于民也其诗曰乃裹糇粮于橐于囊毛传曰大曰橐小曰囊御览云古行者之食以布嚢贮粮则是布嚢为裹粮之用自公刘之世已然矣盖在夏后之世者也
　　伞
　　通典曰北齐庶姓王仪同已下翟尾扇伞皇宗三品已上青朱里其青伞碧里达于士人按晋代诸臣皆乗车有盖无伞元魏自代北有中国然北俗故便于骑则伞盖施于骑耳疑是后魏时始有其制也亦古张帛为繖之遗事也髙齐始为之等差云今天子用红黄二等而庶僚通用青其天子之以黄盖自秦汉黄屋左纛之制也
　　雨伞
　　六韬曰天雨不张盖幔周初事也通俗文曰张帛避雨谓之繖盖即伞之用三代已有也繖伞字通
　　薫笼
　　晋东宫旧事曰太子纳妃有衣薫笼当亦秦汉之制也
　　什物器用部四十一
　　什物
　　史记曰舜作什器于夀丘盖世所常用之器也
　　漆器
　　韩子曰舜作食器黑漆其上禹作祭器黑漆其外朱画其内唐太宗曰舜作漆器而谏者十七人则器之布漆自舜始也盖尧啜土铏饭土簋故尔
　　樽
　　礼运曰礼之初始诸饮食污樽而抔饮注云凿地为樽此樽名始也后世或以瓦木为之取诸此也至有虞始又以泰名樽
　　四樽
　　礼明堂位曰泰有虞氏之尊也山罍夏后之尊也着商尊也牺象周尊也此四代之制也
　　三爵
　　又曰爵夏后氏以琖商以斚周以爵此三器之始也然则今世所用盏亦始于夏后之琖与
　　三彛
　　又曰灌尊夏后氏以鸡彛商以斚周以黄目此三彛之始也
　　三勺
　　又曰勺夏后以龙勺商以疏勺周以蒲勺盖龙疏蒲勺饰也后王加文耳然则勺之兴当有虞始创之故无饰也至夏后加龙以饰之
　　簠簋
　　墨子曰尧饭土簋礼明堂位曰有虞氏之两敦夏后氏之四琏商之六瑚周之八簋皆黍稷之器也始本于陶唐之土簋
　　俎
　　明堂位又曰有虞氏以防俎注云断木为四足而已然则断木而为足不致文饰创始为之故也唐太宗曰禹雕其俎至夏乃用雕文则俎自虞帝始也
　　豆
　　又曰夏后以掲豆注云掲无异物之饰也凡造物之初未始不本于朴素后王以为未足以致诚敬故因之加文焉则豆无异饰初为其器也豆疑始于夏后氏也
　　笾豋
　　尔雅曰竹豆谓之笾瓦豆谓之豋此二物取法于豆而制也疑出有夏之后
　　鼎
　　史记黄帝内传钟繇疏皆云黄帝采首山之铜铸鼎于荆山此鼎之始也后至夏禹复铸以象物自始六帖黄帝作鼎三象天地人禹收九牧之金以铸九鼎
　　水罐
　　卢綝匝四起事曰晋惠帝征成都军败帝渇帐下赍五升铜罐取水就饮之后人因有水罐之制张敞晋东宫旧事曰太子初拜有涂金澡罐一幷青丝三合绳即此也在如意后
　　瓯
　　许慎说文曰防【音贿】小瓯扬雄方言曰瓯甂【音边】雄慎皆汉人凡所记非战国即秦汉制度盖三代饮燕之具俱俎豆之类故也
　　盆
　　尔雅曰盎谓之缶注云今盆也吕氏春秋曰尧使质络缶而击之则缶已为用于尧世矣周官牛人祭祀共其盆簝礼器孔子曰奥者老妇之祭也盛于盆尊于瓶此又二物之名出于周代也
　　鉢
　　本天竺国器也故语谓之鉢多罗汉云应重器省略彼土言故名鉢西国有佛鉢是也宋庐江王以铜鉢饷祖祈则是晋宋之间始为中夏所用也
　　铫
　　广雅曰鋗谓之铫说文云温器也曹操上献帝表曰臣祖腾有顺帝赐纯银粉铫疑汉人始为之也
　　杓
　　礼明堂位曰勺夏后氏以龙勺推此以考盖前有制矣有夏始加以龙饰杓即勺也祭祀曰勺民用曰杓其实一也或以勺之所容不过升勺命之而杓则加广其所受皆取酌焉遂异其名制也
　　杯
　　礼玉藻曰母没则杯棬不能饮十州记曰周穆王时西胡献常满杯盖杯三代之制也纣为琼杯是矣
　　盘
　　礼太学有汤之盘铭曰茍日新日日新又日新是夏世已有盘制而汤始铭之也或曰盘盂黄帝臣孔甲造此盖二物之所起也
　　盘盏
　　周官司尊彛之职曰六彛皆有舟郑司农云舟樽下台若今承盘盖今世所用盘盏之象其事已略见于汉世则盘盏之起亦法周人舟彛之制而为汉世承盘之遗事也
　　注子
　　事始曰唐元和初酌酒用樽勺虽十数人一樽一杓挹酒了无遗滴无几改用注子虽起自元和时而辄失其所造之人
　　偏提
　　又曰大和中仇士良恶注子之名同郑注乃立柄安系若茶瓶而小异名曰偏提
　　托子
　　又曰建中初崔宁女以金盏无储病其熨指取楪子承盛之既啜而倾乃以蜡环楪子中坐之杯遂定即遣匠以漆环易蜡寜竒之制名托子遂行于代后传者更环其底
　　唾壶
　　西京杂记曰广川王发魏襄王冢得玉唾壶盖吐物战国时已有其制也
　　镜
　　中记曰尹夀作镜尧臣也黄帝内传曰帝既与王母会于王屋乃铸大镜十二面随月用之则镜盖肇于轩辕非尹氏始作也
　　镜台
　　魏武杂物疏曰镜台出魏宫中有参带镜台七子贵人公主镜台也
　　扇
　　崔豹古今注曰舜广开视聴求贤人以自辅作五明扇而黄帝内传亦有五明扇之起以五明而制也陆机扇赋曰昔武王览造扇于前然则今以招凉者周武王所作云故传有武王扇暍之事一曰夏禹也
　　羽扇
　　傅元羽扇赋曰吴人取鸢鸟翼摇之灭吴之后翕然贵重似为羽扇之起而裴启语林言诸葛亮持白羽扇指麾三军又在晋武灭吴之前矣按王嘉拾遗记曰周昭王时修涂国献丹一雌一雄孟夏取翅以为扇一名条融一名仄影此疑羽扇之始也
　　轮扇
　　西京杂记曰长安巧工丁缓作七轮扇以七轮相连一人运之满堂寒颤今禁中洎宗戚贵室亦多为此物者盖起自汉丁缓云
　　如意
　　吴时秣陵有掘得铜匣开之得白玉如意所执处皆刻螭彪蝇蝉等形胡综谓秦始皇东游埋宝以当王气则此也盖如意之始非周之旧当战国事尔
　　灶
　　淮南子曰炎帝王于火死而为灶后汉李尤灶铭曰燧人造火灶续事始则曰灶黄帝所置
　　釡甑
　　古史考曰黄帝始造釡甑火食之道成矣诗疏引礼运注云中古未有釡甑中古谓神农时也
　　匙
　　方言曰匕谓之匙说文曰匕所以取饭文王之赞易至震曰不丧匕鬯大东之诗曰有捄棘匕注云匕所以载鼎实用匕三王之制也
　　箸
　　礼记曰饭黍无以箸韩子曰纣为象箸观之明箸前有商纣始以象为之耳
　　箕箒
　　世本曰少康作箕箒
　　饭帚
　　许慎云陈畱以饭帚为防今人亦呼饭箕为梢箕慎既汉人所记疑皆秦汉时事耳
　　斧
　　周书曰神农作斤斧皇图要纪亦曰神农作斧斤
　　锯
　　古史考曰孟庄子作锯
　　凿
　　古史考又曰凿亦孟庄子作也
　　秤斗尺
　　吕氏春秋曰黄帝使伶伦取竹于昆仑之嶰谷为黄钟之律而造权衡度量盖因其所胜轻重之数而生权以为铢两斤钧石则秤之始也因其所积长短之数而生度以为分寸尺丈引则尺之始也因其所受多寡之数而生量以为合龠升斗斛则斗之始也
　　纸
　　后汉书蔡伦传曰自古书契多编以竹简其用缣帛者谓之纸缣贵而简重幷不便于人伦乃造意用封肤麻头及弊布鱼网以为纸元兴元年上之和帝善其能自是天下莫不从用咸称蔡侯纸盛洪之荆州记曰汉顺帝时蔡伦始以鱼网造纸东观汉记曰伦典尚方作纸用故麻名麻纸用木皮名谷纸用故鱼网名网纸王隐晋书曰魏大和六年张楫云古之素帛依书长短随事截繙枚数重沓名繙纸故从系后汉和帝元和中蔡伦以故布捣剉作之故从巾
　　牋纸
　　桓伪事曰令平准作青赤缥桃花纸又石季龙写诏用五色纸盖牋纸之制也此疑其起耳
　　笔
　　说文曰楚谓之聿吴谓之不律燕谓之弗秦谓之笔张华博物志曰秦恬造又曰舜造笔古今注曰牛亨问自古有书契以来便应有笔世称恬造笔何也恬始秦笔耳以柘木为管鹿毛为柱羊毫为被所谓苍毫非兔毫竹管也由此观之则以羊毫为笔斯恬所制耳
　　墨砚
　　后汉李尤墨砚铭曰书契既造墨砚乃陈则是兹二物者与文字同兴于黄帝之代也
　　扑满
　　西京杂记曰公孙洪元光五年为国所推上为贤良国人邹长倩赠以扑满一枚云扑满以土为器以畜钱背有入窍而无出满则扑之土麄物钱重货入而不出积而不散故扑之上有聚敛而不能散者将有扑满之败可不戒欤故赠君然则汉武帝时世已为此器疑出于畜聚之后也
　　嵗时风俗部四十二
　　土牛
　　礼记月令曰出土牛以示农耕之早晚注云若立春在十二月朢则防牛人近前示农早也月晦及正月旦则在中示农平也近正月朢则近后示农晩也其周制乎后汉礼仪制曰季冬立土牛于国都郡县城外丑地以送寒月令章句曰是月之辰建丑丑为牛寒将极故出其物为形像以示送达之且以升阳也
　　春幡
　　续汉书礼仪志曰立春之日京都立春幡后汉书曰立春皆青幡帻今世或剪防错缉为幡胜虽朝廷之制亦镂金银或缯绢为之戴于首亦因此相承设之或于嵗旦刻青缯为小幡様重累凡十余相连缀以簮之此亦汉之遗事也俗间因又曰年幡此亦其误也
　　防燕
　　荆楚嵗时记曰立春日悉剪防为燕以戴之贴宜春字傅咸燕赋有其说
　　桃版
　　玉烛宝典曰元日施桃版着户上谓之仙木以郁垒山桃百鬼畏之故也山海经曰东海度索山有大桃树蟠屈三千里其卑枝向东北曰鬼门万鬼出入也有二神一曰神荼一曰郁垒主阅领众鬼之害人者于是黄帝法而象之殴除毕因立桃版于门户上画郁垒以御凶鬼此则桃版之制也盖其起自黄帝故今世画神像于版上犹于其下书右郁垒左神荼元日以置门户间也
　　桃符
　　淮南子诠言训曰羿死于桃棓许慎注云棓大杖以桃为之以击煞羿由是以来鬼畏桃今人以桃梗作板嵗旦植于门以辟鬼由此故也后汉礼仪志曰施门户代以所尚周人木徳以桃为梗言气相更也梗更也或曰即黄帝立桃梗之事也
　　钟馗
　　开元中明皇病痁居小殿梦二鬼一大一小小者鞟一足悬一履于腰间窃太真紫香嚢及拈玉笛吹之颇喧扰已而其大者曰臣武举所弃钟馗也将为陛下煞之遂擒小者以右手大指擿其目食之至尽觉而疾愈因命吴生如梦图之由是故今人以其像施于门帐中也沈括笔谈曰嵗首画钟馗不知起自何时皇祐中金陵发一冢有石志乃宋宗慤母郑夫人云有妹曰钟馗则知钟馗之设亦远矣
　　捶粪
　　录异传曰欧明遇彭泽青洪君君有婢名如愿君使随明明意有所愿如愿辄得之成富人后不复爱如愿正月嵗朝鸡初鸣呼之不即起欲捶之愿走粪上乃故嵗扫除所聚者由此逃去明谓在积壤中以杖捶粪使出知不可得因曰汝富我不复捶汝也今人元日鸡鸣时辄往积壤间捶之云使人富盖起自欧明也今京东之俗犹然
　　画鸡
　　董勋问礼曰正月一日为鸡二日狗三日羊四日猪五日牛六日马七日人正旦画鸡于门七日帖人于帐为此也拾遗记曰尧在位七年只及国献重明鸟状如鸡或一嵗数来或数嵗一来国人莫不扫洒门户以望其来或刻金宝为其状置户牖间则鬼类自伏云今人每嵗元日刻画为鸡于户上盖其遗像也
　　书聻
　　酉阳杂俎曰俗好于门上画虎头书聻字谓隂司乃鬼名可息疟疠也段成式读汉旧仪说傩逐疫鬼立桃人苇索沧耳虎等聻盖沧耳也然则其说汉事也张读宣室志曰裴渐隐居伊水时有道士李君善视鬼尝见渐于伊上大厯中寓书博陵崔公曰当今制鬼无过渐耳是时朝士咸知渐耳字题其门者自于是此渐耳谓裴渐也
　　爆竹
　　嵗时记曰元日爆竹于庭以辟山臊山臊恶鬼也神异经曰犯人则病畏爆竹声宗懔乃云爆竹然草起于庭燎风俗通谓起于庭燎不应滥王者也按周衰之末大夫而僭天子庶人而服侯服者皆是也奚独燎明为不然乎懔之所记理或然矣
　　防花
　　实录曰晋惠帝令宫人挿五色通草花汉王符潜夫论已讥花采之费晋新野君传家以剪花为业染绢为芙蓉捻蜡为菱藕剪梅若生之事按此则是花朶起于汉剪防起于晋矣嵗时记则云今新花谢灵运所制疑防花也唐中宗景龙中立春日出剪防花又四年正月八日立春令侍臣迎春内出防花人赐一枝董勋问礼曰人日造花胜相遗不言立春则立春之赐花自唐中宗始也
　　防胜
　　初学记曰人日剪防为胜起于晋代贾充夫人所作取黄母戴胜之义也
　　观灯
　　唐书严挻之传睿宗先天二年正月朢夜胡人婆陁请然百千灯因弛门禁帝御延熹安福门纵观此天子御楼观灯之始也
　　放灯
　　史记乐书曰汉帝以正月上辛祀太一甘泉以昏时祀到明徐坚谓今人正月朢夜游观灯是其遗事僧史略云汉法本传曰西域十二月三十日是此方正月朢谓之大神变白汉明帝令烧灯表佛法大明也一云因汉武祭五畤通夜设燎取周礼司爟灯烧燎照祭祀东汉以为佛事
　　放夜
　　唐睿宗先天二年正月朢初弛门禁宗天宝六年正月十八日诏重门夜开以达阳气朱梁开平中诏开坊门三夜国朝会要曰干徳五年诏朝廷无事区宇咸宁况年谷屡丰宜士民之纵乐上元可更增十七十八两夜自后至十六日开封府以旧例奏请皆诏放两夜也僧史略曰太平兴国六年勑燃灯放夜为着令
　　紫姑
　　异苑曰世有紫子女古来相传是人妾为大妇所嫉每以诸事相役正月十五日感激而死故世人以其日作其形于厠间或猪栏边迎之曰子胥不在壻名也曹夫亦去大妇也小姑可出捉者觉动是神来矣占众事卜丝蚕时镜新书引洞览记六帝俈之女胥死生好音乐正月十五日可以衣见迎记为紫姑之事未知孰是
　　祓禊
　　韩诗曰三月桃花水下之时郑国之俗以上已于溱洧之上执兰招魂续魄祓除不祥沈约宋书曰魏已后但用三日不复用已也嵗时记按周礼女巫有嵗时祓除之事郑注云今上已水上之类又论语暮春者春服既成浴乎沂风乎舞雩谓水滨祓除由来逺矣盖周典也今嵗三月西池之游其遗事尔
　　教池
　　辛氏秦记曰昆明池汉武帝立之习水战则是教池之事略见于此矣亦竞渡之遗意也宋朝太祖建隆间即都城之南凿讲武池始习水战将有事于江南也及太宗兴国中得吴越钱氏龙舟七年疏国城西开金明池于是每嵗二月教池遂为故事
　　子推
　　故俗每寒食前一日谓之炊熟则以面为蒸餠様团枣附之名为子推穿以栁条挿户牖间相缘云介子推逃禄晋文公焚山求之子推焚死文公为之寒食断火故民从此物祀之而名子推相传之谬至于如此也
　　寒食
　　陆翽邺中记曰幷州之俗以冬至后一百三日为介子推断火冷食三日作干粥食之中国以为寒食嵗时记曰去冬至一百五日即有疾风甚谓之寒食
　　秋千
　　古今艺术图曰北方戎狄爱习轻趫之能每至寒食为之后中国女子学之乃以防绳悬树立架谓之秋千或曰本山戎之戏也自齐桓公北伐山戎此戏始传中国一云正作秋千字为秋迁非也本出自汉宫祝夀词也后世语倒为秋千耳
　　禁火
　　邺中记曰旧云寒食断火起于介子推左氏史记不见子推被焚之事按周礼司烜仲春以木铎修火禁于国中注谓季春将出火今寒食推节气是仲春末清明是三月初然则亦周人出火之事也后汉周举迁幷州太原旧俗以介子推焚骸一月断火举移书庙云寒食一月老小不堪今则三日而已自汉以来讹谬已若此也
　　拜扫
　　开元礼曰宗子去在他国庶子无庙孔子许望墓以时祭祀唐礼每新改命释褐结绶皆往墓见开元二十二年勅寒食上墓礼经无文近代相传浸以成俗士庶有不合庙享者何以表其孝思宜许上墓编入五礼按汉官仪曰古不墓祭秦始皇起寝墓侧汉因不改四时上饭后汉光武纪云建武十年八月幸长安有事十一陵盖躬祭于墓也即今上坟拜扫盖起于此明帝纪永平元年正月帝率公卿朝原陵如元会仪刘昭补注后汉礼仪志亦有上陵仪谢承书曰建宁五年正月车驾上陵原蔡邕曰明帝至孝光武即世帝嗣位羣臣朝正感先帝不复间见此礼乃率百僚就原陵创焉然则上坟之礼疑自是以来民间视上所行因习以为俗也
　　破散
　　五代会要曰奉先之道无寒食野祭之礼近代庄宗每年寒食出祭谓之破散则今人有破散之语自后唐庄宗始也
　　蚕市
　　仙传拾遗曰蜀蚕丛氏王蜀教人蚕桑作金蚕数千每嵗首出之以给民家每给一所养之蚕必繁孳罢即归于王王巡境内所止之处蚕成市蜀人因其遗事每年春有蚕市也
　　纸鸢
　　俗谓之风筝古今相传云是韩信所作髙祖之征陈豨也信谋从中起故作纸鸢放之以量末央宫逺近欲以穿地坠入宫中也盖昔传如此理或然矣梁太清中侯景攻台城内外断絶羊侃教小儿作纸鸢藏诏于中间文帝出太极殿前因西北风放之冀得达援军贼谓是厌胜又射下之见马总通厯云然其事初一见于此证知其审为韩信造矣
　　竞渡
　　楚传云起于越王勾践荆楚嵗时记曰五月五日为屈原没汨罗人伤其死并将舟楫拯之因以为俗嵗华纪厯曰因勾践以为成风拯屈原而为俗也
　　艾人
　　荆楚嵗时记曰端午日荆人皆蹋百草采艾为人悬于门上以禳毒气当是以师旷占有嵗病则艾草先生故也
　　五防
　　风俗通曰五月五日以五防丝系臂辟鬼及兵令人不病瘟又曰示妇人蚕功成也续齐谐记曰屈原五月五日投汨罗死楚人哀之每至此日以竹筒贮米投水祭之汉建武中长沙区曲忽见一士称三闾大夫曰见祭甚善但常年所遗为蛟龙所窃今若有惠以栋叶塞筒五防线缚之此二物蛟龙所惮曲依言故世人五月五日作粽幷五防线及栋叶皆汨罗遗风也
　　百索
　　续汉书曰夏至隂气萌作恐物不成以朱索连以桃印文施门户故汉五月五日以朱索五色印为门户饰以禁止恶气今有百索即朱索之遗事也盖始于汉本以饰门户而今人以约臂相承之误也又以防丝结纽而成者为百索纽以约股者名五丝云
　　线符
　　汉五月五日以五色印为门户饰续汉书所谓桃印者也刘昭曰桃印本汉制今世端午以五防缯篆符以相问遗亦以置户牖帐屛之间盖本于汉桃印之制
　　遗扇
　　唐会要曰贞观十八年五月五日太宗谓长孙无忌杨师道曰五日旧俗必用服玩相贺今朕各遗卿飞白扇二枚庶动清风以增美徳推旧俗之语则知端午之以扇相遗自唐太宗始也
　　乞巧
　　吴均续齐谐记曰桂阳成武丁有仙道忽谓其弟曰七月七日织女当渡河暂诣牵牛至今云织女嫁牵牛周处风土记曰七夕洒扫于庭施几筵设酒果于河鼓织女言二星神会乞富夀及子嵗时记曰七夕妇人以防缕穿七孔针陈瓜花以乞巧则七夕之乞巧自成武丁始也
　　穿针
　　西京杂记曰汉采女常以七月七日夜穿七孔针于开襟楼今七夕望月穿针以防缕过者为得巧之候其事盖始于汉
　　盂兰
　　今世每七月十五日营僧尼供谓之盂兰斋者按盂兰经曰目连母亡生饿鬼中佛言须十方众僧之力至七月十五日具百味五果以着盆中供养十方大徳后代广为华饰乃至割木割竹极工巧也今人第以竹为圆架加其首以荷叶中贮杂馔陈具其救母画像致之祭祀之所失之逺甚矣
　　水陆
　　今释氏教中有水陆斋仪按其事始出于梁武帝萧衍初帝居法云殿一夕梦僧教设水陆斋觉而求其仪而世无其说因自撰集诠次既成设之于金山实天监七年也大抵取救熖口经事云尔
　　菊酒
　　西京杂记曰戚夫人侍儿贾佩兰后出为段儒妻说在宫内时九月九日佩茱茰食蓬饵饮菊花酒云令人长夀菊花舒时并采茎叶杂黍米醸之至来年九月九日始熟焉谓之菊花酒马鉴谓自后汉桓景始也
　　登髙
　　续齐谐记曰汉桓景随费长房学谓曰九月九日汝家当有灾厄急令家人作绢嚢盛茱茰悬臂登髙山饮菊花酒祸乃可消景率家人登山夕还鸡犬皆死房曰此可以代人则九日登髙始于桓景
　　药市
　　唐王昌遇梓州人得道号易子大中十三年九月九日上升自是以来天下货药辈皆于九月初集梓州城八日夜于州院街易龙冲地货其所赍药川俗因谓之药市迟明而散逮宋朝天圣中燕龙图肃知郡事又展为三日至十一日而罢是则药市之起自唐王昌遇始也有碑叙其本末甚详
　　赛神
　　礼杂记曰子贡观于蜡子曰百日之蜡一日之泽郑康成谓嵗十二月索鬼神而祭祀则党正以礼属民而饮酒劳农而休息之使之燕乐是君之泽也令赛社则其事尔今人以嵗十月农功毕里社致酒食以报田神因相与饮乐世谓巫礼始于周人之蜡云
　　设浴
　　俗缘记曰譬喻经云佛腊月八日降伏六师投佛请死言佛以法水洗我心垢今我请僧洗浴以除身秽仍为常缘则设浴之事西域旧俗也亦今腊月灌佛之始
　　驱傩
　　礼纬曰髙阳有三子生而亡去为疫鬼二居江水中为疟一居人宫室区隅中善惊小儿于是以正嵗十二月命祀宫有傩以索室中而驱疫鬼轩辕本纪曰东海度索山有神荼郁垒之神以御凶鬼为民除害因制驱傩之神子游鸟问于雄黄曰今人逐疫出魁击鼓呼噪何也雄黄曰黔首多疾黄帝氏立巫咸使黔首鸣鼓振铎以动心劳形发隂阳之气击鼔呼噪遂以出魁黔首不知以为祟魅也或记以为驱傩之事按周礼有大傩汉仪有侲子要之虽原始于黄帝而大抵周之旧制也周官嵗终命方相氏率百索室驱疫以逐之则驱傩之始也
　　文身
　　今世俗皆文身作鱼龙飞仙鬼神等像或为花卉文字旧云起于周太王之子吴太伯避王季厯而之句吴断发文身以象龙子避蛟龙之患而史记越世家言夏后帝少康之庶子封于会稽文身断发披草莱而邑证此则是兹事为始于帝少康之子因知文身断发之为吴越俗也旧矣
　　宫室居处部四十三
　　宫
　　苏氏演义宫中也言处都邑之中也又宫方也为宫必以雉堞方正也孟诜锦带前书曰十纪合雄纪四姑教人穴居有巢氏教人巢居易曰上古穴居而野处后世圣人易之以宫室上栋下宇以待风雨谓黄帝也内传曰帝斩蚩尤因建宫室穆天子传曰登昆仑观黄帝宫室白虎通曰黄帝作宫室以避寒暑此宫室之始也世本曰尧使禹作宫室谓广其制尔神异经有天湰之宫管子黄帝有合宫尧贰宫汤有宫周有蒿宫秦有万年汉有未央等名也
　　室
　　尔雅曰宫谓之室风俗通曰室其外也宫其内也盖自黄帝始而周书亦谓黄帝作吕氏春秋则云髙元作室也
　　殿
　　演义殿殿也取众屋拥从如军之殿挚虞决疑要注曰殿则有阶陛堂有阶无陛春秋谓之路寝礼记与白虎通俱曰天子之堂史记秦始皇作朝宫渭南先作前殿阿房商君书有言天子之殿则是秦自孝公而来已云然矣盖秦始曰殿也汉因之有涵徳明光诸名也
　　堂
　　演义曰堂当也当正向阳之屋又堂明也言明礼义之所管子曰轩辕有明堂之议春秋因事曰轩辕氏始有堂室栋宇则堂之名肇自黄帝也
　　观
　　黄帝内传曰帝置元始真容于髙观之上观之言可以观望于其上也周有两观春秋书雉门及两观灾是也今俗谓之朶楼盖周制也
　　宅
　　尧典曰宅嵎夷禹贡曰降丘宅土孟子曰五亩之宅戴延之西征记曰蒲坂城外有舜宅则宅之名始于尧帝之时矣
　　邸
　　宿也史记封禅书方士多言天子朝诸侯于甘泉作诸侯邸汉书曰代王驰入代邸是邸之义设起于汉也今谓诸王所居曰邸亦因代邸之说也
　　第
　　史记齐王自淳子髠以下皆命曰列大夫为开第康庄之衢汉书髙祖诏列侯二千石大小第室注云有甲乙次第故曰第又曰不出里门面临大道曰第按左氏传齐景公欲更晏子之第盖丘明周人所记又周事当亦周制云尔
　　楼
　　史记方士言于汉武帝曰黄帝为五城十二楼以候神人帝乃立井干楼则楼盖起于黄帝之时
　　阁
　　韩诗外传曰黄帝时凤巢于阿阁则阁亦肇于黄帝矣
　　庭
　　说文曰庭朝中也扬子法言曰凤鸟跄跄匪尧之庭列子曰黄帝居大庭之馆此庭名之起也
　　廊
　　周书作雒曰五宫明堂咸有重廊汉武防曰舜游岩廊晋灼曰堂边曰岩文颖曰殿下外屋曰廊然则唐虞时事也
　　屋
　　释名曰屋奥也淮南子曰舜筑墙茨屋新语曰尧舜之人比屋可封以言民居也易上栋下宇盖其始矣其谓之屋则自尧舜始矣
　　房
　　苏鹗演义曰房方也室内之方正也又房防也防风雨燥湿也说文曰房室在旁者也尚书顾命有东房西房诗右招我由房盖周制也
　　序
　　尔雅曰东西墙曰序所以序别内外书大训在西序河图在东序商学曰序则序自商人名之也
　　庙
　　轩辕本纪曰帝升天臣寮追慕取几杖立庙于是曾游处皆祠云此庙之始也
　　库
　　说文曰库兵车所藏帑金帛所藏府文书所藏商鞅之书曰汤武破桀纣筑五库藏五兵有大庭之库此库之始也后世凡所藏积皆谓之库矣
　　厨
　　帝王世纪曰帝太昊制嫁娶之礼取牺牲以共庖厨此厨之始也
　　仓
　　郑康成注周廪人云藏米曰廪然则仓廪盖一事也孟子曰瞽瞍使舜完廪召康公之美公刘曰乃积乃仓则其事始见于陶唐之世也
　　廏
　　马舍也周礼校人掌颁良马而养乗之乗马三乗为皁三皁为系六系为廏六廏成校此盖名廏之始也幽王失徳故诗人刺之曰乗马在廏谷梁书新延廏法廏注谓六闲之旧制按校人天子十二闲邦国六闲然则闲廏之制则是周为之也
　　斋
　　汉宣帝斋居决事此斋名之起也晋大和中陈郡殷府君引水入城穿池殷仲堪于此池北立小舍读书百姓呼为读书斋则斋之始疑自此
　　厠
　　礼仪曰人温厠盖已名于周初也
　　巷
　　姜嫄之生后稷也诞寘之隘巷盖已名于帝喾之时也故尸子曰舜之方陶不能利其巷
　　城市藩御部四十四
　　城
　　吕氏春秋曰夏鲧作城注云兼作城郭也淮南子曰鲧作九仞之城吴越春秋曰尧聴鲧治水鲧乃筑城造郭以为国固慱物志曰东里梩责禹乱天下事禹退而作三城又曰禹作城强者攻弱者守敌者战城郭自禹始也轩辕本纪曰黄帝筑城邑造五城黄帝内传曰帝既杀蚩尤因之筑城阙史记方士言于汉武帝曰黄帝为五城然则城盖始于黄帝也汉书又云神农之教有石城十仞汤池百步又城池之设自炎帝始矣
　　郭
　　管子曰内谓之城外谓之郭孟子曰三里之城七里之郭吴越春秋曰鲧筑城以卫君造郭以守民记以为城郭之始世本则云鲧作郭按轩辕本纪以谓黄帝筑城邑则鲧不作城第为郭而已
　　坊
　　苏鹗演义曰坊方也言人所在里为方方正也又方类也方以类聚居者必求其类从文欲强别白不惜文繁耳汉宫开名曰洛阳故北宫有九子坊则坊名汉有也
　　市
　　易曰包牺氏没神农氏作日中为市致天下之民聚天下之货交易而退各得其所盖取诸噬嗑古史考曰神农作市世本则曰祝融作市谯周云髙阳氏市官不修祝融修之也风俗通曰言市井者按二十家为井今因井为市故云然也
　　井
　　淮南子曰伯益作井而龙登元云注益佐舜初作井世本吕氏春秋俱谓伯益作井世本又云黄帝正名百物自穿井周书亦曰黄帝作井而盛洪之荆州记则云随郡有巢父老传炎帝所生村中有九井云神农既育九井自穿于此皆见
　　门
　　易系曰神农氏没黄帝尧舜氏作重门击柝以待暴客盖取诸豫皇图要纪曰轩辕造门户然则门户之制其在上栋下宇之后乎
　　墙
　　淮南子曰舜作屋筑墙茨屋令人皆知去嵓穴有室家则此盖墙之起也至夏后世帝太康始峻宇雕墙矣
　　阶
　　释名云阶梯也言有等差书称舜舞干羽于两阶墨子称尧土阶三尺茅茨不剪韩诗外传则云凤蔽日而至黄帝降于东阶则阶陛之制自黄帝为栋宇则设之也
　　折槛
　　前汉书朱云传成帝时张禹为帝师云上书愿赐上方斩马劔断佞臣一人头以励其余上问谁曰张禹也帝怒使御史将下殿云攀槛折后理槛上曰勿易组之以旌直臣今殿槛之阙其中自朱云始也
　　鸱尾
　　唐会要曰汉栢梁殿灾越巫言海中有鱼虬尾似鸱激浪则降雨遂作其像于屋以厌火灾王叡炙毂子栢梁灾越巫献术取鸱鱼尾置于殿屋以厌胜之今瓦为之苏鹗演义曰汉武作栢梁殿上疏者曰蚩尾水之精能辟火灾可置之堂殿今人多作鸱字顔之推亦作鸱刘孝孙事始作蚩尾又俗间呼为鸱吻如鸱鸢遂以此呼之后因有作此鸱者王子年拾遗记曰鲧治水无功自沉羽渊化为鱼海人于羽山下修鱼祠四时致祭尝见瀺灂出水长百丈喷水激浪必雨降汉书越巫请以鸱鱼尾厌火灾今鸱尾即此鱼尾也按王嘉晋人晋去汉未逺当时已作鸱字苏鹗之说亦未为允也吴处厚青箱杂记曰海有鱼虬尾似鸱用以喷浪则降雨汉栢梁台灾越巫上厌胜之法起建章宫设鸱鱼之像于屋脊以厌火灾即今世鸱吻是也
　　墀
　　礼曰天子赤墀礼之所记皆三代事则墀盖三代制也而汉书则云王根作赤墀今州县界石即天子之墀也
　　础
　　古谓之质础尚书大傅曰大夫有石材庶人有石承注石材柱下质也石承当柱下而已不外出以为饰也三代之事如周之礼乐庶事之备则等降之文皆周制也
　　铺首
　　后汉礼仪志曰施门户代以所尚为饰商人水徳以螺首慎其闭塞使如螺也百家书曰公输般见水蠡谓之曰开汝头见汝形蠡适出头般以足画之蠡引闭其户终不可开因効之设于门户欲使闭藏当如此固宻也二说不同通俗文曰门扇饰谓之铺首也
　　瓦
　　说文曰瓦土器也烧者之总名也礼记曰后圣修火之利范金合土此瓦之始也周书曰神农作瓦器博物志曰桀作瓦今以覆屋者也古史考曰夏后氏昆吾氏作瓦史记防传载宋元君之臣卫平曰桀作瓦室注云昆吾氏作陶盖为桀作也今屋之覆以瓦夏桀始也
　　塼
　　古史考曰夏世乌曹氏始作塼
　　藩篱
　　周公繇易至大壮之九三曰羝羊触藩疏云藩篱也左传哀公十二年吴人藩卫人之舍则藩篱之固室家三代之制也
　　台榭
　　尔雅曰观四方髙曰台有木曰榭山海经曰沃民之国有轩辕台黄帝内传曰帝既斩蚩尤因之立台榭此盖其始也
　　亭
　　西京苑内有望云亭东京有金谷亭即是其制始于汉也按秦制十里一亭则西汉之名亭亦因秦号
　　池
　　事始云风俗通曰孙子有汤池之说后人因此开地为池以养鱼鳖记为池沼之始非也按孙子名武吴王阖闾之臣也春秋之末人著书十三篇言兵事而史记纣为酒池可以运舟文王以民力为沼谓其沼曰灵沼乐其有鱼鳖则池沼见于孙子之前逺矣黄帝内传曰帝既煞蚩尤升为天子因之濬池沼盖池沼之起始于此也
　　砌台
　　杨文公谈苑曰今攃攃台王公家作之以为林观之景唐张仲素诗曰晓望临春阁登髙下砌台即知唐来有之也
　　园
　　说文曰树果曰园韩诗外传曰黄帝时凤止帝东园巢于阿阁此疑为园名之始也
　　圃
　　说文又曰树蔬曰圃庄子曰黄帝之圃此疑为圃名之始也
　　囿
　　说文又曰养禽兽曰囿苏氏演义曰囿有也言有麋鹿鸟兽也项峻治书曰人皇以九州为九囿此疑为囿名之始也庄子有豨韦氏之囿文王之诗曰王在灵囿
　　圏
　　畜羊豕曰圏闲牛马曰牢召康公美公刘言执豕于牢前汉有虎圏则圏之名出于汉代云







　　事物纪原卷八
<子部,类书类,事物纪原>
　　钦定四库全书
　　事物纪原卷九　　　　　　宋　髙承　撰农业陶渔部四十五
　　田畆
　　诗疏曰易繋辞称神农始作耒耜则田起神农矣通典曰皇帝始立歩制畆是田以畆计起自轩辕也司马法以六尺为歩歩百为畆顾野王云秦孝公以二百三十歩为畆今又二百四十歩也青齐诸部又以三百六十歩为一大畆云
　　田业
　　三代之民皆受田于公则所田之田王田也一夫一妇受地百畆秦孝公任卫公孙鞅废井田开阡陌民得卖买而天下之田为私业此民田业卖买之始也
　　耕
　　周书曰神农之时天雨粟帝耕而种之黄帝内传曰帝升为天子地神献草木述播种之利因广耕则耕盖始于炎帝
　　种
　　淮南子曰神农始教民播种五谷相土地之宜帝王世纪曰炎帝始教天下耕种五谷而食故黄帝述播种之利也吕氏春秋曰后稷作稼注云烈山氏子曰柱能植百谷蔬菜梁陶洪景本草序曰昔神农氏之王天下造耕种以省谷
　　耒耜
　　易系辞曰包牺氏没神农氏作斵木为耜揉木为耒耒耜之利以教天下盖取诸益礼含文嘉亦曰神农作耒耜古史考亦云而世本则曰倕作又以为咎繇作非也白虎通曰古者人食禽兽肉神农时人多禽兽不足神农乃因天时地利制耒耜教人农作髙氏小史亦云炎帝种五谷为耒耜以利百姓
　　犁
　　山海经曰稷降以百谷种之弟曰台玺生叔均叔均生是代其父及稷播百谷始作耕又曰后稷孙曰叔均是始作耕注云用牛犁以耕也是则耕之用牛自叔均始矣后魏贾勰齐民要术曰赵过始为牛耕实胜耒耜之利崔寔正论曰汉武帝以赵过为搜粟都尉教民种殖其法三犁共一牛一人将之下种挽楼皆取备焉又牛耕之始自赵过也然崔贾之论为有所由尔
　　楼犁
　　魏畧曰皇甫隆为炖煌太守民不晓耕隆乃教民作楼犁省力过半
　　鉏
　　周书曰神农天雨粟帝种之作鉏鎒以垦草莽然后五谷兴则鉏盖神农造也诗臣工曰痔乃钱鏄注鏄鎒也世本曰倕作耨释名曰锄类尔雅释器斫斸谓之定李巡曰锄也广雅曰锄谓之耨然则耨即锄矣
　　鎌
　　说苑曰孔子闻吾邱子振鎌带而哭然则三代之田器也
　　碓
　　桓谭新论曰宓牺制杵臼之利后世加巧因借身践碓而利十倍则碓盖起于杵臼之遗法也
　　硙
　　世本曰公输般作硙今以砻谷者自山而东谓之硙江浙之间或曰砻编木附泥为之所以破谷出米矣
　　磨
　　方言曰硙谓之防错碓切说文曰防石硙也方言硙以防为磨则磨以硙而作也盖起于公输作硙之后防古磨字
　　碾
　　后汉书云崔亮在雍州读杜预传见其为八磨嘉其有济时用遂教民为碾此疑碾之起也
　　杵臼
　　桓谭新论云宓牺制杵臼世本乃云雍父作舂杵臼吕氏春秋曰赤冀作杵臼皆非也黄帝内传曰帝既斩蚩尤因剏杵臼易系辞曰神农氏没黄帝尧舜氏作断木为杵掘地为臼臼杵之利万民以济盖取诸小过此疑杵臼之始也唐韵作罗父作杵臼
　　舂
　　世本曰雍父作舂黄帝臣也
　　水车
　　魏畧曰马钧居京都城内有地可为园无水以灌之乃作翻车令童儿转之而灌水自覆今田家有水车天旱时引水以溉田者即此器也详此则其制起自魏马钧也而汉灵帝使毕岚作翻车设机束以引水洒南北郊路又为自毕岚所制矣未知孰是
　　蚕丝
　　搜神记曰上古时有人逺征家惟一女与马女思父戏马曰汝能迎得吾父吾将嫁汝马乃絶缰去得父还后马见女輙怒父怪之女具以答父大怒杀马曝其皮女至皮所忽蹷然卷女而行后于大树枝得女及皮尽化为蚕既死因名其树曰桑桑丧也此蚕桑之始也皇圗要记曰伏牺化蚕为丝又黄帝四妃西陵氏始养蚕为丝
　　机防
　　淮南子曰伯余之初作衣也丝麻索缕手经指纬后世为之机防体服以便此机防之始也注伯余黄帝臣一曰伯余黄帝也
　　织
　　黄帝内传曰帝既斩蚩尤蚕神献防丝称织絍之功因之广织于此言广明其前有黄帝广之尔一云淮南子言伯余之初作衣丝麻素缕手经指纬盖织之始也
　　陶
　　周书曰神农作陶尸子曰夏桀臣昆吾作陶吕氏春秋亦曰昆吾作陶髙诱云昆吾髙阳后吴回黎陆终之子为夏伯制作陶冶埏埴为器也按黄帝时有封人为陶正则陶始于炎帝明矣
　　冶
　　古史考曰燧人铸金作刀金即冶也而周书以谓神农作冶尸子以谓造冶者蚩尤也按礼曰昔先王未有火化后圣修火之利范金合土此冶之始也盖始于鑚木造火之后
　　渔
　　尸子曰燧人之世天下多水教人以渔易系辞曰包牺氏之王天下结绳而为网罟以佃以渔盖取诸离然则渔自太昊始也
　　钓
　　易称太昊以佃以渔然钓亦渔事盖易以结网而渔为包牺作则尸子所云燧人教人以渔其钓之为渔当为此乎
　　猎
　　尸子曰宓牺之世天下多兽教人以猎易系辞亦言包牺氏以佃以渔则猎始于太昊也
　　罗
　　世本曰包牺臣句芒作罗罗鸟罟也
　　网
　　古史考曰伏牺氏观蒙而始作网世本曰句芒作易系辞曰包牺结绳为网罟抱朴子曰太昊师蜘蛛而结网网鱼罟也孟诜锦带前书宓牺始为网罟髙氏小史曰太昊作网罟以取禽兽
　　酒醴饮食部四十六
　　五谷
　　周书曰神农之时天雨粟是则初有五谷之始也髙氏小史云炎帝种五谷故谓之神农
　　谷食
　　贾谊杂说曰神农尝百草之实教民食谷艺文类聚曰神农时民始食谷加于烧石之上而食
　　醴酪
　　古史考曰古有醴酪礼运曰昔先王未有火化后圣有作然后修火之利以为醴酪注云烝酿之也酪酢胾盖其物出自燧人作火之后尔
　　酒
　　酒经曰空桑秽饭醖以稷麦以成醇醪此酒之始也吕氏春秋曰仪狄作酒醪变五味战国防曰仪狄帝女造酒进之于禹甘之遂疎狄仪古史考亦曰仪狄造酒博物志曰杜康造酒魏武帝诗曰何以解我忧惟有杜康酒玉篇曰酒杜康所作陶潜集述酒诗序曰仪狄造酒杜康润色之而黄帝内传王母防帝于嵩山饮帝以防神养气金液流晖之酒又有延洪夀光之酒然黄帝时已有其物但不知杜康何世人而古今多言其始造酒也一曰少康作秫酒
　　蜡茶
　　杨文公谈苑云蜡茶出建州陆羽茶经尚未知之但言福建等州未详往往得之其味极佳江左近日方有蜡面之号丁谓北苑茶録曰剏造之始莫有知者质之三馆检讨杜镐亦曰在江左日始记有研膏茶欧阳修归田録亦云出福建不言所起按唐氏诸家说中往往有蜡面茶之语则是自唐有之也
　　龙茶
　　谈苑曰龙凤石乳茶本朝太宗皇帝令造江左乃有研膏茶供御即龙茶之品也北苑茶録曰太宗太平兴国二年遣使造之规取像类以别庶饮也
　　小团
　　欧阳修归田録曰茶之品莫贵于龙凤谓之团茶庆厯中蔡君谟为福建漕始造小片龙茶以进其品絶精谓之小团又龙茶録后序曰团茶为茶之至精而小团又团茶之精者蔡君谟始造嵗贡云
　　京鋋
　　谈苑曰江左李氏别令取茶之乳作片或号京鋋的乳及骨子等是则京鋋之品自南唐始也北苑録曰的乳以降以下品杂链售之唯京师去者至真不杂为时所贵意其名由此得也又云或曰寳末方有此茶当时识者云金陵僣国唯曰都下而以朝廷为京师今忽有此名其将归京师乎
　　石乳
　　北苑茶録曰石乳太宗皇帝至道二年诏造也
　　炙
　　周书曰黄帝始燔肉为炙
　　炮
　　古史考曰燧人鑚火人始裹肉而燔之曰炮也
　　华物
　　晋陆士衡饷张华鲊华开器便曰此龙肉也试以苦酒灌之必有异试之有五色光起今人误以鲊为华物由此故也六帖云
　　煑盐
　　世本曰宿沙氏煑海水为盐宋衷曰宿沙卫齐灵公臣齐保海故卫为鱼盐之利或曰宿沙氏炎帝时诸侯唐韵曰古者宿沙初作煑海为盐
　　食熟
　　古史考曰古初之人未有火化饮血茹毛有圣人以火德王造作鑚燧出火教人熟食号曰燧人礼含文嘉曰燧人始鑚木以取火炮生为熟也拾遗记曰疱羲变茹腥之食髙氏小史燧人氏时茹生人多病乃鑚燧改火化生为熟
　　食卵
　　瑞应圗曰有虞氏驯百禽夏后之世民始食卵凤凰乃去此盖食卵之始也
　　饭
　　周书黄帝始蒸谷为饭也
　　粥
　　又曰黄帝始烹谷为粥
　　餻
　　周礼笾人羞笾之实糗饵粉餈郑康成云二物皆粉稻黍米所为合蒸曰饵饼之曰餈盖饵即餻也玉烛寳典曰秋食饵者其时黍秫并收因以粘米佳味触类尝新遂成积习礼月令有尝新之事疑周制也西京杂记曰戚夫人侍儿贾佩兰说宫内时九月九日食饵令人长夀故今人以为俗方言曰饵餻或谓之餈续事始引干寳注曰糗饵者或屑而蒸之以枣豆之味同食
　　陵餻
　　邺中记云并州之俗冬至一百五日为介子推冷食作亁粥食之故谓之寒食亁粥即今之陵餻是也世俗每至清明以麦或秫以杏酪煑为姜粥俟其凝冷裁作薄叶沃以饧若宻而食之谓之陵餻此即其起也玉烛寳典曰今人研杏仁为酪以煑凌粥以饧沃之即此也
　　糉
　　一名角黍风土记曰仲夏端午端初也以菰叶裹粘米以栗枣灰汁煑之令熟节日啖取隂阳尚包裹之象一曰因屈原也齐谐记曰原以五月五日投汨罗楚人哀之每至此日以筒贮米祭今市俗置米于新竹筒中蒸食之谓之装筒其遗事亦曰筒糉齐谐又记曰今世人五月五日作糉汨罗之遗风也异苑曰糉屈原姊所作
　　馒头
　　小说云昔诸葛武侯之征孟获也人曰蛮地多邪术须祷于神假隂兵一以助之然蛮俗必杀人以其首祭之神则向之为出兵也武侯不从因杂用羊豕之肉以包之以面象人头以祠神亦向焉而为出兵后人由此为馒头至晋卢谌祭法春祠用馒头始列于祭祀之品而束晢饼赋亦有其说则馒头疑自武侯始也
　　饼
　　晋束晢饼赋曰礼仲春天子食餻而朝事之笾煑麦为面内则诸馔不说饼然则饼之作其来逺矣按汉书百官表少府属有汤官主饼饵又宣帝微时每买饼所从买者輙大售说苑叙战国事则饼盖起于七国之时也
　　胡饼
　　续汉书曰灵帝好胡饼京师皆食胡饼胡饼之起疑自此始也然则饼有胡汉之异矣胡饼盖今俗所为者是而汉饼疑是今饼也后赵石勒讳胡改为麻饼
　　蒸饼
　　秦汉逮今世所食初有饼胡饼蒸饼汤饼之四品惟蒸饼至晋何曽所食非作十字拆则不下箸方一见于此以是推之当出自汉魏以来也
　　汤饼
　　魏晋之代世尚食汤饼今索饼是也语林有魏文帝与何晏热汤饼即是其物出于汉魏之间也
　　不托
　　束晢饼赋曰朝事之笾煑麦为面则面之名盖自此而出也魏世食汤饼晋以来有不托之号意不托之作缘汤饼而务简矣今讹为防饦亦直曰面也
　　黄儿
　　唐五行志曰黄巢未入京时都人以黄米及黒豆屑蒸食之谓之黄贼打黒贼唐都长安今自陜而西以黄米为粉团枣烝之曰黄儿其乔麦面者曰黒儿盖出于此也
　　盐豉
　　广雅曰苦李作豉广志曰苦秦豉则豉自一物尔谢承后汉书羊续为南阳太守盐豉共器三辅决録曰南阳旧语曰前队太守范仲公盐豉蒜菓共一筒史记货殖传曰孽麴盐豉千合盖四物也今京俗谓豉曰盐豉或因此云然晋世已为此名世说武子云千里莼羮未下盐豉
　　藏氷
　　周公遭变陈后稷先公致王业之艰难其诗曰二之日凿氷冲冲三之日纳于凌隂周礼凌人掌氷正嵗十二月令斩氷三其凌注云凌氷室也三之者为消释度也春秋左氏传昭公四年申丰曰日在北陆而藏氷西陆朝觌而出之其藏之也黒牡秬黍以享司寒注黒其黒牡也
　　吉防典制部四十七
　　嫁娶
　　通典曰遂皇氏有妇注云人皇是也伏牺氏制嫁娶以俪皮为礼帝王世纪曰包牺氏都陈制嫁娶之礼王子年拾遗记曰包牺始嫁娶以修人道
　　撒豆谷
　　汉世京房之女适翼奉子奉择日迎之房以其日不吉以三煞在门故也三煞者谓青羊乌鸡青牛之神也凡是三者在门新人不得入犯之损尊长及无子奉以谓不然妇将至门但以谷豆与草禳之则三煞自避新人可入也自是以来凡嫁娶者皆置草于门阃内下车则撒谷豆既至蹙草于侧而入今以为故事也
　　跨马鞍
　　蘓氏演义曰唐厯云国初以婚姻之礼皆北人之法也谓坐女于马鞍之侧此北人尚乗鞍马之义也酉阳杂俎曰今士大夫家婚礼新妇乗马鞍悉北朝之余风也今娶妇家新人入门跨马鞍此盖其始也
　　东牀
　　晋书王羲之传曰羲之与王承王悦为王氏二少郗鉴使门生求女婿于王导导令就东厢徧观子弟门生归谓鉴曰王氏诸少并佳然闻信至咸自矜持惟一人坦腹食独若不闻鉴曰此正佳婿也访之乃羲之也遂以女妻之由是呼女婿为东牀
　　五姓
　　蘓氏演义曰五音之配五姓郭璞以收舌之音为宫姓以至腭上之音为徴姓以唇音为羽姓以舌着齿外之音为商姓以胷中之音为角姓又青囊经云城寨屋宅之地亦以五姓配五行然则五姓之起自郭璞始也前汉王莽传卜者王况谓李焉曰汉当复兴君姓李李者徴徴火也当为汉辅按此五姓之说自汉已有之云
　　媒
　　郑康成曰媒之言谋也谋合异类使和成者凡嫁娶之道必由媒妁自太昊制昏礼则判合之义当有所由便应有媒矣至周始置媒氏之官掌万民之判也
　　妇人拜
　　礼曰男拜则尚左手女拜则尚右手又居丧之礼男拜稽颡女子则否是古者男女之拜一也古诗曰长跽故夫前五言之作自汉李陵推此则由汉而来其拜犹同耳孙甫唐书云唐武后欲尊妇人始易今拜是则女屈膝而拜始于唐武后也
　　主改适
　　唐书公主传宣宗女万夀公主下嫁之后遂诏公主有子而寡不得复嫁宋朝之制主薨其夫亦不得复娶也
　　丧纪
　　上古亲死之中野而丧期无数至虞舜二十有八载放勲徂落百姓如丧考妣三载四海遏宻八音则三年之丧自尧舜始也三代同之故孟子曰三年之丧齐衰之服三代共之淮南子齐倍训曰武王伐纣载尸而行海内未定故不为三年之丧许慎注云三年之丧始于成王
　　丧服
　　通典曰丧期无数谓黄帝时心丧终身也三载遏宻八音唐虞虽行心丧更三年为限三王乃制丧服则衰绖之起自三代始也
　　五服
　　许慎注淮南子曰三月之服夏后氏之礼又云五缞之服谓三年朞九月五月三月服也然则五服之等盖原于夏备于商周其事具在于三礼之所记云耳
　　母服
　　三代之制父在为母服齐衰朞唐武后始请同父三年按卢履收言上元中父在为母三年后虽请未用也逮垂拱始行之则父在之服母三年自唐垂拱中始也
　　慈母服
　　淮南子曰鲁昭公有慈母而爱之死为之练冠故有慈母之服注云父所命已者礼记曰练冠而丧慈母自鲁公始也故今五服勑有慈母服
　　易月
　　五代防要曰后唐同光三年十一月礼仪使奏曰粤自汉文益尊神器徇至公絶私之义行以日易月之制宋朝防要曰汉文帝酌变礼之宜创易月之制按前汉书文帝纪后元七年六月遗诏曰其令天下吏民令到三日释服殿中当临者皆以旦夕各十五举音服大红十五日小红十四日纎七日释服应劭曰凡三十六日而释服此以日易月也顔师古曰红与功同此丧制者文帝自率己意创为之非有取于周礼也何以日易月乎三年之丧其实二十七月岂有三十六月之文禫又七月也应氏既失之于前而近代学者因循谬说未之思也
　　含禭
　　凡始死以珠玉实口中曰含以衣衾赠死者曰禭禭即今俗谓搭衣架是也谷梁曰具玉曰含衣衾曰禭后汉赵咨遗书曰周室制兼三代重以殡葬之期衣衾称袭衣之数然则禭周制也礼曰商玉缀重三礼圗云以饭含余粥盛之以鬲名曰重然则含商制也周人加以珠玉尔
　　面帛
　　今人死以方帛覆面者吕氏春秋曰夫差诛子胥数年越报吴残其国夫差将死曰死者如其有知也吾何面目以见子胥于地下乃为幎以冒面而死此其始也风俗通曰吴王羞见子胥以帛幕面而死故后人因之制面衣说苑亦曰越袭吴吴王将死曰吾不用子胥之言至于此死者有知吾何面以见子胥也遂蒙絮覆面而死
　　明衣
　　三代以来袭有明衣唐改用生绢单衣今但新衣而已叚成式酉阳杂俎曰明衣起于左伯桃也
　　粮罂
　　今丧家棺敛柩中必置粮罂者王肃丧服要记曰昔鲁哀公祖载其父孔子问宁设五谷囊者公曰否也五谷囊者起自伯夷叔齐不食周粟而饿死恐其魂之饥也故设五谷囊吾父食味含哺而死何用此为又礼檀弓曰重主道也三礼圗曰重起于商代以饭唅余粥以鬲盛之名曰重设之于庭恐神依之以食今之粮罂即古重之遗意也
　　棺椁
　　礼檀弓曰有虞氏瓦棺郑注云始不用薪也夏后氏堲周商之棺椁古史考曰舜作瓦棺禹作土堲作周棺汤作木椁以周土堲臣瓉曰商人作棺椁刘向曰棺椁之作自黄帝始后汉赵咨曰棺椁之造自黄帝始黄帝内传曰帝斩蚩尤设棺椁易系九事之八则曰古之葬者厚衣之以薪后世圣人易之以棺椁盖取诸大过孔颖达疏云有虞瓦棺未必用木商以前无椁又按棺椁自商以后则夏已前未具也而易系以为黄帝尧舜之事
　　铭旌
　　礼记曰铭明旌也以死者不可以别故以其旗识之后汉赵咨遗书曰古之葬者至商有加周官制兼二代表以旌名之仪则丧礼之有铭旌周制也丧服小记曰书铭自商始置非周礼也周官司常大丧共铭旌因商事尔士丧为铭各以其物书名于末曰某氏某之棺置于宇西阶之上商以前皆书姓男名女字无书国者后亦不书氏至魏以为天下之号无所复别臣子故称之以自别也
　　桐人
　　今丧葬家丁圹中置桐人有仰视俯听乃蒿里老人之类叚成式酉阳杂俎云桐人起于虞乡也
　　明器
　　礼檀弓曰孔子谓为明器者知丧道其曰明器神明之也涂车刍灵自古有之明器之道也谓为刍灵者善为俑者不仁不殆于用人乎哉为其像人而用之也郑注云俑偶人有面目似生人孔子善古而非周周官人及葬言鸾车像人是像人之起始于周也今直以俑号明器云礼又曰夏后用明器谓竹不成用瓦不成味木不成斵琴瑟张而不平笙竽备而不和有钟罄而无簨也以俑为明器误矣
　　寓钱
　　今楮镪也唐书王屿传曰宗时屿为祠祭使专以祠解中帝意有所禳祓大抵类巫觋汉以来葬者皆有瘗钱后世里俗稍以纸寓钱为鬼事至是屿乃用之则是丧祭之焚纸钱起于汉世之瘗钱也其祷神而用寓钱则自王屿始耳今巫家有焚奏禳谢之事亦自此也法苑珠林云纸钱起于殷长史
　　翣
　　人之所持以蔽丧车前后以为饰者今挽郎所执是也礼记檀弓曰周人墙置翣世本曰武王作古史考曰周公作翣起于周也
　　挽歌
　　谯周法训曰挽歌起自田横通典曰汉髙帝时齐王田横自杀故吏不敢哭泣但随柩叙哀后代相承以为挽歌按汉初横死门人为薤露蒿里之歌盖从者以寄哀耳武帝时李延年分为二薤露送王公贵人蒿里送大夫庶士盖二歌之起始自横也挚虞新礼议曰挽歌出于汉武帝役人劳苦歌声哀切遂以送终非古制者误矣左传哀公十一年防吴伐齐将战公孙夏命其徒歌虞殡杜预注云送葬歌曲哀死也孔颖达疏曰虞殡谓啓殡将虞之歌今谓之挽歌荘子曰绋讴于所生必于斥苦司马彪注曰绋引柩索讴挽歌斥疏缓苦急促言引绋讴者为用人力以挽柩者所歌故曰挽歌冯鉴谓起于虞殡也然则其周人之制乎
　　方相
　　轩辕本纪曰帝周防时元妃嫘祖死于道令次妃嫫母监防因置方相亦曰防丧此盖其始也俗号险道神抑由此故尔周礼有方相氏狂夫四夫大丧先匶及墓入圹以戈击四隅敺方良故葬家以方相先驰
　　魌头
　　宋朝丧葬令有方相魌头之别皆是其品所当用而世以四目为方相两目为魌头按汉世逐疫用魌头亦周礼方相之比也方相氏熊皮黄金四目以索室敺疫郑注云如今魌头是也疑自汉始云然荀子有仲尼之面如倛则战国已为是名
　　碑碣
　　管子曰无懐氏封泰山刻石纪功秦汉以来始谓刻石曰碑盖因丧礼丰碑之制也刻石当以无懐为始而名为自秦汉也陆野庙碑曰碑悲也古者悬而窆用木书之以表其功德因留之不忍去碑之名由是而得自秦汉以降生有功徳政事者亦碑之而又易之以石失其称矣此又徳政有碑之起也陆法言广韵曰碑碣李斯造疑始于峄山之刻尔释名曰本葬时所设臣子追述君父之功以载其上也
　　神道碑
　　古之葬有丰碑以窆秦汉以来死有功业生有徳政者皆碑之稍改用石因总谓之碑晋宋之世始又有神道碑天子及诸侯皆有之其刻文止曰某帝或某官神道之碑今世尚有宋文帝神道碑墨本也其初由立之于葬兆之东南地理家言以东南为神道故以名碑尔按后汉中山简王薨诏大为修冢茔开神道注云墓前开道建石柱以为标谓之神道是则神道之名在汉已有之也晋宋之后易以碑刻云
　　葬埋
　　孟子曰上世尝有不葬其亲者其亲死则举而委之于壑他日过之狐狸食之蝇蚋姑嘬之其颡有泚睨而不视盖归反蔂而掩之则葬埋之礼疑自此起也炎帝之前殆厚衣之以薪葬之中野不封不树也
　　合葬
　　礼记曰檀弓云季武子曰合葬非古也自周公以来未之有改又云舜葬苍梧之野盖二妃未之从也注谓古不合葬又季武子曰周公盖附注云附谓合葬合葬自周公以来是则周公初制此礼也故周桓王之诗曰死则同穴
　　冢墓
　　黄帝内传云帝斩蚩尤因置冢墓然诸小说家往往记伏牺女娲之冢疑后人増筑云
　　墓志
　　炙毂子曰齐王俭云石志不出礼经起宋元嘉中顔延之为王球作墓志以其无名诔故以纪行事尔遂相祖习然魏侍中缪袭改葬父母制墓下埋文将以陵谷迁变欲使人有所闻知但记姓名歴官祖父婣媾而已有徳业则为铭文又隋代醸家于王戎墓得铭云晋司徒安丰元公王君之铭有数百字则魏晋已有其事不起于宋也冯鉴续事始云按西京杂记前汉杜子春临终作文命刻石埋于墓前则墓志因此始也承谓昔吴季札之丧孔子铭其墓曰呜呼有吴延陵季子之墓荘子卫灵公沙丘掘得石椁铭曰不冯其子灵公夺而埋之唐开元时人有耕地得比干墓志刻其文以铜盘曰右林左泉后岗前道方世之宁兹焉是保汉滕公夏侯婴得定葬石铭曰佳城郁郁三千年见白日吁嗟滕公居此室则墓之有志其来逺矣
　　石羊虎
　　炙毂子曰秦汉以来帝王陵寝有石麟辟邪兕马之属人臣墓有石人羊虎柱之类皆表饰坟垅如生前仪卫风俗通曰方相氏葬日入圹駈罔像罔像好食死人肝脑人臣不敢备方相乃立其像于墓侧又罔像畏虎与栢故顶上栽栢路前立虎也卢思道西征记曰新城西有汉桂阳太守赵越墓有石柱东南有亭因石柱为名汉霍去病墓像祁连山立石人马然则墓前之立石人柱羊虎之类皆起于汉也
　　諡
　　礼檀弓曰幼名冠字五十以伯仲死諡周道也大戴諡法曰周公旦太公望相嗣王作諡法抱朴子曰諡始于周史记秦始皇初并天下制曰太古有号无諡中古有号死而以行为諡
　　妇人諡
　　穆天子传曰天子为盛姬諡曰哀淑人此疑妇人諡之起也
　　后諡
　　諡所以易名也事虽起于周而王后亦无其礼汉初髙祖之母始有昭灵之号诸后皆因帝諡以为称虽吕氏专政上官临制亦无殊号东京明帝始建光烈之名后汉皇后纪论云尔按汉髙祖五年二月甲午汉王即皇帝位尊先媪曰昭灵夫人髙后五年五月辛未尊曰昭灵后元纪元帝母曰恭哀许皇后张晏曰妇人从夫諡闵其见杀故兼二諡则后諡自汉祖始也
　　主諡
　　杨侃职林曰唐贞元十五年故唐安公主赐諡曰荘穆諡自唐安始也唐防要曰贞元十五年七月十五日追册故唐安主为韩国正穆故义章公主为荘穆唐书公主传亦云尔按唐平阳公主髙祖之女起兵叅佐命已諡为昭又南史沈攸之传言齐髙帝女义兴宪公主妻攸之子文和宪亦諡尔不审侃何以言自唐安公主始也
　　起复
　　礼曾子问云子夏问曰三年之丧金革之事无避也者非与孔子曰吾闻老耼曰昔者鲁公伯禽有为为之也注云鲁徐戎作难丧卒哭而征之急王事也故春秋亦纪晋襄公墨缞之事汉唐以来遂有起复之礼盖自伯禽始也
　　忌日
　　又祭义曰君子有终身之忧忌日之谓也忌日不用非不详也言夫日志有所至而不敢尽其私也注曰忌日亲亡之日不用举他事如有时日之禁志有所至于亲以此日亡其哀心如丧时又曰文王忌日必哀称讳如见亲然则忌日疑始于周也周礼小史若有事诏王之忌讳注云忌先王之死日
　　博弈嬉戯部四十八
　　围碁
　　博物志曰尧造围碁以教丹朱或曰舜造也
　　手谈
　　今人目围碁为手谈者语云王中郎以碁为手谈也世说曰王中郎以围碁是坐隐支公以围碁为手谈王积新碁势谱圗曰王郎号为坐隐祖约称为手谈由是言之虽说有小同异然疑晋以来语也
　　蹴踘
　　刘向别録曰蹴踘者传言黄帝造或曰起战国时蹋鞠兵势也所以练武事知有材皆因嬉戯而讲陈之博物志曰黄帝所作也
　　投壶
　　礼记投壶曰投壶之礼主人奉矢司射奉中使人执壶壶头修七寸腹修五寸口径二寸半容一斗五升壶中实小豆焉为其矢之跃而出也壶去席二矢半矢以柘若棘毋去其皮而鼓节有鲁葬之异其礼盖自周人始也春秋左氏传有晋侯以齐侯宴中行穆子相投壶之礼是矣西京杂记云汉武时郭舎人善投壶以竹为矢不用棘也古之投壶取中不求还郭则激矢令还谓之骁言如博之立碁于北车中为骁杰也今投壶之用竹矢为激还为骁自郭舎人始也
　　弹
　　欧阳询艺文类聚曰古者人死未有棺椁殡葬裹以白茅投之中野孝子不忍视其禽兽所食作弹以守之吴越春秋陈音对越王曰弩生于弓弓生于弹弹生于古之孝子如上所记则是弹起三皇之世也
　　陆博
　　说文曰古乌曹氏始作博盖夏后之臣也事始曰乌曹始置博陆之声谱曰博陆采名也孔子曰不有博弈者乎荘子博塞以防
　　弹碁
　　西京杂记曰汉成帝好蹴鞠羣臣以为劳体非至尊所宜帝曰朕好之可择似而不劳者奏之刘向作弹碁以献传弹碁赋序曰汉成帝好蹴鞠劳人体非至尊所御因其体而作弹碁之起自汉代矣宋临川王义庆着世说以为弹碁始自魏宫装奁文帝于此伎特妙用手巾角以拂碁帝客又能低头以葛冠巾角拂碁妙逾于帝酉阳杂俎曰弹碁起自魏室妆奁也典论曰予于他弄少所喜唯弹碁略尽其巧京师有马合卿侯东方安世张公子恨不与数子对起于魏室明知二说非也今世尚或有其法而为之者亦少
　　投子
　　续事始曰陈思王曹子建制双陆置投子二唐末有叶子不知谁置遂加投子至六按乌曹始置六博老子置樗蒲李氏资暇引蔡泽説范雎云博者欲大投装骃注谓投投子乃投掷之义谓樗蒲五木然则蒲皆有投子耳故曹植所造从么至六谓之投子取投掷义云嘉话録曰大和已后博戏家谓重四为堂印言重四则投子犹二也六只盖起近代大和文宗时年号今按唐李贺州郃撰叶子格世有其书则六只当自郃矣潘氏纪闻谓自投子以饰四朱者因明皇与贵妃采战将北唯重四可转败为胜上掷而连呼叱之宛转良久而成重四上大悦命髙力士赐四绯也
　　樗蒲
　　博物志曰樗蒲老子入西戎所造或云胡亦以此卜也
　　买鬼
　　世传唐武后初谏议大夫明崇俨能役鬼物其微时人尝与博凡掷投子必使鬼物持其彩应呼而成随其所欲也后人因此为买鬼之就中彩名其通天火通之类云亦当时所役之物名也
　　象戏
　　太平御览曰象戯周武帝所造而行碁有日月星辰之目与今人所为殊不同唐牛僧孺撰元恠録载唐寳应元年岑顺于陜州吕氏防宅夜闻鼙鼓之声有介人报曰金象将夜警也寤见鐡骑长数寸进曰天马斜飞度三疆上将横行击四方辎车直入无回翔六甲次第不乖行乃有一马斜去三尺止又一歩卒横出一尺后车进已而于见防掘之即古冢也前有金象局列马满枰其辞与势正今世所为者是则此于此古冢初窆时已与周武帝所造不同而同名象也説苑雍门周谓孟尝君下燕则鬭象碁亦战国之事乎故今人亦曰象碁盖战国用兵争强故时人用战争之象为碁势也
　　彩选
　　彩选序曰唐之衰任官失序而廉耻路断李贺州郃讥之耻当时职任用投子之数均班爵赏谓之彩选言其无实惟彩胜而已本朝刘叟陈尧佐虽各有损益而大抵取法及赵明逺削唐杂任之门尽以今制专以进士为目时庆厯中也元丰末官制行朱昌国又以寄禄新格为名
　　鬭鸡
　　列子有纪渻子为周宣王养鬭鸡之事左传述季郈之鸡鬭季氏介其鸡郈氏为之金距推此则兹之始当出于周也
　　鬭草
　　宗传荆楚嵗时记曰竞采百药谓百草以蠲除毒气故世有鬭草之
　　鬭牛
　　成都记曰李氷为蜀郡守有蛟暴入水戮之已为牛形约曰江神亦必牛形白带者我也须防有二牛鬭武士射其神毙蜀不复病水由是鬭牛之今世尚或有之盖自秦世之始也
　　戯塲
　　通典曰炀帝大业二年突厥染干来朝帝欲夸之追四方散乐大集东都自是每嵗正月万国来朝留至十五日于端门外列为戯塲百官防棚夹道从昏达旦以纵观之宋朝至正嵗上元辟端门起山楼露台棘围列钧容教坊乐及防棚夹道令都人纵观者此其始也
　　角觝
　　今相扑也汉武故事曰角觝昔六国时所造史记秦二世在甘泉宫作乐角觝注云战国时増讲武以为戯乐相夸角其材力以相觝鬭两两相当也汉武帝好之白居易六帖曰角觝之戯汉武始作相当角力也误矣
　　俳优
　　列女传曰夏桀既弃礼义求倡优侏儒而为竒伟之戯则优戯已见于夏后之末世晋献公时有优施鲁定公防齐侯于夹谷齐宫中之乐有俳优戯于前此盖优戯之始也
　　傀儡
　　世传傀儡起于汉髙祖平城之围用陈平计刻木为美人立之城上以诈冒顿阏氏后人因此为傀儡按前汉髙纪七年注应劭曰平使画工圗美女遣遗阏氏而无刻木事今按列子记周穆王时巧人有偃师者为木人防歌舞王与盛姬观之舞既终木人瞬目以手招王左右王怒欲杀偃师偃师惧壊之皆丹墨胶漆之所为也此疑傀儡之始矣秦汉有鱼龙曼衍之戯其事亦粗见唐李商隐宫词曰不须看尽鱼龙戯终遣君王怒偃师是以通典曰窟子亦曰魁作偶人以戯善歌舞审此知其偃师之遗事也一云本丧乐汉末始饰之嘉防不知何以为丧乐风俗通曰汉灵帝时京师宾昏嘉防皆作魁梁散乐亦有之北齐后主髙纬尤所好也顔氏家训云古有秃人姓郭好谐谑今傀儡郭郎子是也
　　百戯
　　汉元帝纂要曰百戯起于秦汉曼衍之戯后乃有髙絙吞刀履火寻橦等也一云都卢寻橦都卢山名其人善缘竿百戯
　　舞轮
　　通典曰梁有舞轮伎今之舞车轮者则是此戯自梁世始有之也
　　髙絙
　　又曰梁有髙絙伎云今戯绳者谓上索者是也亦踏索之事云非自梁始也又有弄椀诸伎后汉天子正旦受贺以大绳系两柱相去数丈两倡女对舞行于绳上相逢比肩而不倾
　　水戯
　　典略曰魏明帝使博士马钧作水转百戯巨兽鱼龙曼延弄马列骑备如汉西京故事今世皆传其法盖其始自马钧也
　　影戯
　　故老相承言影戯之原出于汉武帝李夫人之亡齐人少翁言致其魂上念夫人无已廼使致之少翁夜为方帷张灯烛帝坐它帐自帷中望见之仿佛夫人像也盖不得就视之由是世间有影戯歴代无所见宋朝仁宗时市人有能谈三国事者或采其说加缘饰作影人始为魏吴蜀三分战争之像
　　嗔拳
　　江淮之俗每作诸戯必先设嗔拳笑面有诸行戯时尝在故臈之末所作之人又多村夫初不知其所谓也按荆楚嵗时记有谚语云腊鼓鸣春草生村人并细腰鼔戴胡公头及作金刚力士以逐除今南方为此戯者必戴面如胡人状作勇力之势谓之嗔拳则知其为荆楚故俗旧矣
　　合生
　　唐书武平一传曰中宗宴两仪殿胡人袜子何懿倡合生歌言浅秽平一上书比来妖伎胡人街童市子或言妃主情儿或列王公名质咏歌舞蹈号曰合生始自王公稍及闾巷即是合生之原起自唐中宗时也今人亦谓之唱题目
　　吟呌
　　嘉祐末仁宗上仙自帝即位至是殆五十年天下稔于丰乐不意邦国防变之事而英宗谅隂不言能昭其功然四海方遏密故市井初有呌果子之戯其本盖自至和嘉祐之间呌紫蘓丸洎乐工杜人经十呌子始也京师凡卖一物必有声韵其吟哦俱不同故市人采其声调间以词章以为戯乐也今盛行于世又谓之吟呌也
　　生花
　　今京城有生花种植以戯者按前汉张骞传汉遣赵破奴等破车师大宛以梨轩人献于朝顔师古注云与幻同即今吞刀履火种植树屠人戮马之术是也本自西域来由是言之种植树即生花之事也盖自汉武时大宛所献人始云
　　打麦
　　唐书武元衡之将遇害也京师童謡曰打麦三三三今俗儿戯有打麦鼓掌作打麦声后必三拍之抑缘此也
　　杵歌
　　春秋左氏传曰襄公十七年十一月宋皇国父为平公筑台妨农功子罕请俟农毕公弗许筑者讴曰泽门之晢实兴我役邑中之黔实慰我心杜预注曰周十一月今九月泽门宋城门宋国父白晢居近泽门子罕黒色而居邑中今版筑役夫歌以应杵者此盖其始也其歌往往叙苦乐之意者由此尔吕氏春秋云翟煎对魏惠王曰举大木者前唱舆樗后亦应之此举重劝力之歌也今人举重出力者一人倡则为号头众皆和之曰打号此盖其始也七国之时已云然矣舆樗淮南子道应训作邪许
　　戎容兵械部四十九
　　五兵
　　兵者戈防矛劔之总名也太白隂经曰神农以石为兵黄帝以玉为兵蚩尤乃铄金为兵割革为甲始制五兵吕氏春秋曰蚩尤作五兵戈殳防酋矛夷矛也世本蚩尤以金作兵器然则兵盖始于炎帝而铸金为刃即自蚩尤始矣
　　黄钺
　　舆服志曰黄钺黄帝置内传曰帝将伐蚩尤女授帝金钺以主煞此其始也
　　牙旗
　　黄帝出军决曰牙旗者将军之精金鼓者将军之气一军之形也即知牙旗之制始自置军之时宜有征伐则置之也故孙权因之作黄龙大牙
　　衣甲
　　世本曰杼作甲杼或作舆少康子也墨子亦云太白隂经曰蚩尤割革为甲管子亦云黄帝内传曰女请帝制甲胄以备身也
　　抹额
　　二仪实録曰禹娶涂山之夕大风雷电中有甲卒千人其不被甲者以红绡帕抹其头额云海神来朝禹问之对曰此武士之首服也秦始皇至海上有神朝皆抹额绯衫大口袴侍卫自此抹额遂为军容之服
　　兜鍪
　　胄也黄帝内传所述盖女请帝制之以备身也淮南子纪论训曰有鍪头而绻领以王天下者矣许慎注曰盖三皇所以鍪头者兜鍪防也则是黄帝之制胄亦以古鍪头之事耳故自古以兜鍪为首铠之名
　　干戈
　　王子年拾遗记曰庖羲造干戈以饰武此干戈之始也则兵为起于大昊矣吕氏春秋云蚩尤造五兵盖其一也
　　劔
　　管子曰昔葛天卢之山发而出金蚩尤受而制之以为劔铠矛防此劔甲之始也
　　防
　　又管子黄帝问于伯髙伯髙曰雍狐之山发水出金蚩尤受而制之以为雍狐之防此防之始也实録谓自夏后氏始非也吕氏春秋云蚩尤造五兵防其一也龙鱼河图曰蚩尤造防也续事始曰魏武加虾蟇头幡
　　刀
　　龙鱼河圗曰黄帝时蚩尤造立刀防郭宪洞冥记曰黄帝采首山之铜始为铸刀二仪实録曰刀之制自黄帝与蚩尤战即有之
　　枪
　　实録曰黄帝与蚩尤战即是有枪时诸葛亮始以木作之长丈二以鐡为头续事始曰亮置苦竹枪长二丈五尺也
　　矛
　　世本曰杼作矛管子曰蚩尤为劔铠矛防吕氏春秋蚩尤作五兵有酋矛夷矛则矛盖蚩尤所作也
　　马槊
　　梁简文帝马槊谱序马槊为用虽非逺法近代相传稍以成艺按曹操父子横槊赋诗于鞍马之间则马槊之事已见于此矣岂其事之所起乎
　　匕首
　　汉王莽传曰莽避火坐宣室前殿持虞帝匕首则匕首之制尧舜已为其物矣然兵械之原多出于黄帝亦其时事耶按左氏鲁曹沬执匕首刼齐桓公
　　弓矢
　　太白隂经曰庖羲氏木为弓剡木为矢易系辞曰神农氏没黄帝尧舜氏作木为弧剡木为矢弧矢之利以威天下盖取诸睽山海经曰少皥生般始为弓矢世本曰牟夷作矢挥作弓宋衷注云牟夷挥皆黄帝臣郭璞弓矢一器而作者两人于理可疑以般为是墨子曰羿作弓荀子曰倕作矢吕氏春秋曰夷羿作弓张教吴録曰挥观弧星始为弧按司马迁史记曰黄帝之弓曰乌号然则当以系辞为是员半千射决曰蚩尤作乱黄帝始制弧矢
　　弩
　　古史曰黄帝作弩吴越春秋陈音对越王曰弩生于弓弓生于弹弹生于古之孝子楚琴氏以弓矢之势不足以威天下乃横弓着臂施机设郭加之以力即是弩之始出于楚琴氏也而周官司弓矢掌六弓六弩其名物有唐大夹庾之别则弩之起逺矣龙鱼河圗则曰黄帝时蚩尤造五兵杖刀防大弩也
　　神臂弓
　　笔谈曰熙宁中李定献偏架弩似弓而施榦镫以镫拒地而张之射三百歩能洞扎谓之神臂弓最为利器定党项羌酋归朝死于防团盖神臂弓之为国用自定始也
　　弓袋
　　实録曰器仗皆自有虞氏始防鹿施弓袋通谓之三仗盖大将备仪也左传曰左櫜鞬右鞭弭是也礼乐记曰武王克商倒载干戈包之以虎皮名之曰建櫜注建读为键兵甲之衣曰櫜
　　箭筒
　　又曰箭筒自有虞氏始也周礼有矢箙
　　射的
　　虞书曰侯以明之注云作射侯之礼以明善恶则射侯始见于尧舜矣至周有熊虎麋豻三五正侯后世就简但为射的盖侯之遗意也射以晕计之亦三正五正之遗事也俗亦曰射帖
　　鸣镝
　　前汉匈奴传曰冒顿作鸣镝应劭曰髐箭也遂以射杀头曼单于者
　　斩马刀
　　汉成帝时朱云请上方斩马劔断张禹头以厉其余则斩马刀之名已见于汉代矣宋朝神宗熙宁中又制斩马刀其犀利则莫比盖亦取汉氏旧名为称也
　　六纛
　　实録曰商有纛皂丝为之似蚩尤首黄帝内传曰女为帝制纛十二以主兵是则纛自黄帝始
　　旗帜
　　列子曰黄帝与炎帝战以雕鹗鹰隼为旗帜故今旗物或防错为雕鹗取诸此也太白隂经曰蚩尤建旗帜黄帝内传曰女请帝制旗帜以象云物此盖旗帜之始也
　　五方旗
　　通典曰黄帝振兵设五旗黄帝内传曰帝制五彩旗指顾向背黄帝出军决曰攻伐作五彩牙旗青引东赤南白西黒北中黄是也亦自黄帝制之
　　钲
　　黄帝内传曰女请帝鏄钲铙以拟雹击之声今铜锣其遗事也
　　铎
　　鬻子曰禹治天下以五声听为铭书于簨簴曰教寡人以事者振铎禹世已有此也
　　角
　　徐广车服仪制曰角前书记所不载或云本出羌胡一云出于越黄帝内传曰女请帝制角一十四以警夜通礼义纂曰蚩尤帅蝄蜽与黄帝战帝命始吹角作龙鸣以御之盖角肇于黄帝氏也谷俭角赋夫角盖黄帝防羣臣于泰山作清角之音号令之限度也军中置之以司昏晓故角为军容也
　　鞞
　　唐韵曰鼙骑上鼓鼙禆也禆助鼓节亦作鞞今军行马上所击是也黄帝内传曰女请帝制鼓鼙以当雷霆是则黄帝制之以伐蚩尤也吕氏春秋曰帝喾令倕作鼙鼓之乐又云倕作鞞以节鼓
　　鼗
　　吕氏春秋曰倕作鼗鬻子禹为铭书于簨簴语寡人以狱讼者挥鼗
　　鞍辔
　　桓寛盐鐡论云古者绳鞚草鞮皮荐而已后代以革鞍而不饰六韬曰车骑之将军马不具鞍勒不备者诛推此当是三代之制盖黄帝始服牛乗马宜未骑也
　　鞭
　　说文所为驱迟者也古用革以驱马左传曰鞭之长不及马腹是也后世代之以竹故或谓之棰盖防之以棰马太王杖马棰去邠是也虞书曰鞭作官刑则得名于尧舜之代始以为薄刑之用
　　鐡蒺防
　　事始云鐡蒺防菱角等起于隋炀帝征辽东置之要路水中以刺人马非也按诸葛亮与司马懿相持于武功五丈原亮卒懿追之亮长史杨仪多布鐡蒺防则三国之际已有其物非自隋炀帝始也汉文帝时晁错言守边议云具蔺石布渠答注云渠答鐡蒺防也此又汉初事尔虽然非三代仁义之守也
　　盾
　　山海经曰羿与凿齿战于草畴之野羿持弓矢凿齿持楯春秋元命包曰帝喾戴干宋衷曰干楯也王嘉拾遗记曰庖牺造干此则楯之起也
　　傍排
　　实録曰傍排自牟夷始也或曰傍排近世兵杖中有镖牌盖出溪洞之蛮熙宁中王师征交阯其法乃盛传于中国至神宗设于行阵令诸军习之也宋朝防要曰太宗闻南方以标枪傍排为兵令萧延皓取广徳军习之中土之用标牌此其始也
　　柝
　　易系辞曰重门击柝以待暴客盖取诸豫说文夜行所击今击木为声以代更筹者是俗曰虾蟇更即柝乃古今字耳
　　战阵攻守部五十
　　兵法
　　洗起吴子序曰兵法始于黄帝其后得其传者周太公齐管仲吴孙武魏曹操蜀诸葛孔明其书皆行于世
　　战争
　　吕氏春秋曰蚩尤作兵也利其械未有蚩尤时民固削林木以战黄帝与炎帝战于版泉是矣为战争起于炎黄之际也
　　阵列
　　史记曰髙阳有共工之阵以平水害于是始有阵
　　阵圗
　　吴子序曰诸葛孔明天地风云龙虎虵鸟本一阵也出黄帝兵井之法于鱼复沙上累石八行为阵世谓八阵列也晋桓温见之曰此常山虵势也后人之为阵圗者从此
　　传令
　　书大禹谟有苖弗率禹乃防羣后誓于师曰咸听朕命此军中传令之始也以夏后氏为之始
　　先锋
　　孙子曰军无选锋曰此周宣王之北伐也六月之诗曰元戎十乗以先啓行则先锋周人制也
　　殿后
　　桂苑曰殿军后也语曰孟之反不伐奔而殿左传曰黄夷前驱孔婴齐殿宜与先锋同起于周制也
　　伏兵
　　易曰伏戎于莽左氏北戎侵郑公子突曰君为三覆以待之杜预注云覆伏兵也周公繇易言此疑亦三代之事尔
　　火攻
　　孙子之书有火攻故齐田单有火牛之事左传桓公七年二月乙亥焚咸丘公羊曰樵之也樵之者以火攻也谷梁曰不言邾咸丘疾其以火攻也六帖云始火攻
　　水攻
　　国语智伯攻赵襄子决汾水灌晋阳城不没者三版观此二者非先王仁义之兵也盖出于战国吞并之世云
　　京观
　　左传楚子曰明王伐不敬取其鲸鲵而封之于是乎有京观推此而言则是有征伐以来则有其事
　　烽燧
　　女战经曰诸见举烽火传言虞虏且起黄帝出军决亦有望见烽火之文周幽王为褒姒举烽燧疑亦自初用兵即有之也
　　营垒
　　史记黄帝与炎帝战于版泉以兵师为营卫此营垒之始也其后兵之所居因曰军营
　　楼防
　　荘子曰魏武侯欲偃兵徐无鬼曰偃兵造兵之治也变固外战必盛鹤列于丽谯之间郭象注丽谯战楼之名即敌楼也疑周衰战国时始有之云
　　云梯
　　墨子曰公输般为云梯之械左传曰楚子使解杨登楼车文王之雅曰临冲闲闲注云临车即左氏所谓楼车也盖云梯矣当是三代之制而公输加机巧尔续事始于鲁人公输般造以攻宋城可以凌空立之太白隂经谓之飞梯
　　礮石
　　汉书甘延夀投石絶等伦张晏曰范蠡兵法飞石重十二斤为机法行三百歩延夀有力能以手投之今邉城有礮盖出于范蠡飞石之制因事増广遂为今法此盖其始也事始曰诸葛亮围郝昭于陈仓亮起冲车昭以绳连石磨四角击其冲车车拆即礮事矣而唐书李密传密使甲戍造广云旝三百具以机发石为攻城械号将军礮
　　戎车
　　右司马法曰戎车夏曰钩车商曰寅车周曰元戎则戎车出于夏后之前至夏始名也
　　战舟
　　墨子曰公输般自鲁之楚为舟战之具谓之钩拒此战舟之始也太白隂经曰水战之具始于伍员制之以船为车以防为马云
　　戍边
　　纣之时西患昆夷北难玁狁文王以纣命遣戍役以守卫中国采薇所歌是也其事起于商辛失道之世
　　出军
　　笔谈曰宋朝太祖制禁军更戍之法欲其习山川劳苦逺妻孥懐土之恋兼外戍之日多在营之日少人人少予而衣衾易足以禁军出军之始也又京师卫兵请粮者营在城东即令就西仓在城西即就城东仓仍不许僦车脚皆须自负以使之尽力制其骄惰故士卒衣食无外慕安辛苦而见使也
　　避僧
　　蘓氏演义曰邺洛记云北齐忌黒文宣帝煞第七弟上党王涣以七者漆也属黒又僧衣多黒而出师决胜之辰多所避忌北齐始也今行军出师之日忌见僧尼者始自北齐之所忌黒也云尔










　　事物纪原卷九
<子部,类书类,事物纪原>
　　钦定四库全书
　　事物纪原卷十　　　　　　宋　髙承　撰军伍名额部五十一
　　军兵
　　古者兵隐于农无军民之别隋唐以来虽有府衞之制亦有畨次入则为兵出则为农五代多故始刺其手至周太祖乃刺其面给以廪食自是兵民始分也
　　禁兵
　　自西魏始作府兵而其法备于隋唐唐兵志曰唐有天下兵势三变其始盛时有府兵已而废为彍骑又废而为方镇及其末也强臣悍将兵布天下而天子亦置兵于京师曰禁兵又曰唐承隋制置十二衞府兵及罢始置神防神武等军曰禁军此禁兵之始也
　　湼面
　　唐书刘仁恭传曰天祐三年朱全忠自将攻沧州仁恭悉发男子十五已上为兵湼其面曰定霸都兵之湼面虽自周上皇始亦原于刘仁恭定霸之事也
　　递兵
　　宋朝防要曰建隆二年五月诏诸州府以军卒代百姓为递夫先是天下邮传率役平民至是太祖始尽易之三年正月又诏郡国起今后不得差道路居人充递运脚力盖递铺之以兵卒自宋朝太祖始也
　　等様
　　建隆三年五月太祖以六师老壮不等乃搜拣强勇士谓之兵様散降诸道令依様招收其后募兵之制为木杖差以尺寸髙下谓之等杖设旗及赏募之此其始也
　　忠佐
　　又曰五代有内外马歩军都头汉置都引进使宋朝去引进之名端拱二年又改曰御前忠佐
　　指挥使
　　唐书兵制曰僖宗幸蜀田令孜募神策新军为五十四都离为十军以左右神策军大将军为左右神策军诸都指挥使此名指挥使之始也五代有铁骑护圣等军皆置指挥使自此诸军皆有之葢起于此也
　　都头
　　又曰田令孜募神策新军为五十四都领以都将亦曰都头此名都头之初也后又有捧日都头李筠自此以来诸军之置都头葢取诸此也
　　殿前诸班
　　五代防要曰周显德中世宗以骁勇之士多为外诸侯所占于是募天下武艺超絶及有身首者为殿前诸班因有散员散指挥使内殿直散都头之员
　　御龙等直
　　宋朝防要曰太平兴国二年诏改簇御马直曰簇御龙直骨防子直曰御龙骨防子直自此以下不着所出者皆出宋朝防要
　　捧日直
　　雍熙四年五月改殿前司曰骑直指挥为捧日直骁猛布拱宸
　　天武
　　皇祐大飨明堂记云五代禁军号控鹤年多者号寛衣控鹤太平兴国中改控鹤为天武寛衣控鹤曰天武散手后又改为寛衣天武唐天寳有天武徤儿今取此名五代防要曰梁开平二年十二月改左右天武为龙虎军左右龙虎为天武军额诸军有控鹤葢梁已有天武军矣宋朝防要曰太平兴国二年正月诏改控鹤曰寛衣天武也唐书孔纬传有天武都头李顺节
　　龙衞
　　五代防要曰广顺元年四月改侍衞马军曰龙捷左右军宋朝防要曰太平兴国二年正月诏改龙衞宋朝旧有龙骑兴国二年改为龙猛也
　　神衞
　　五代防要曰广顺元年四月改侍卫步军曰虎捷左右军御撰其名此虎捷名军之始也宋朝防要曰干德三年四月诏改西川感化耀武等军为虎捷太平兴国二年正月改虎捷曰神衞
　　神勇
　　宋朝防要曰太平兴国二年正月改威雄曰雄勇至雍熈四年五月又改为神勇也
　　捧日
　　唐兵志中有捧日都头李筠则是唐以捧日名军也五代有铁骑指挥宋朝防要曰太平兴国二年正月改铁骑曰日骑雍熈四年五月改日骑为捧日宜取唐军名也
　　小底
　　宋朝防要曰至道二年九月帝阅试前所择兵士骁骑试弓箭中者六十人以殿前小底为军额
　　步直
　　又至道二年九月帝亲阅歩兵试枪槊掉刀中者百人以殿前歩直为军额
　　殿虎
　　雍熈四年五月改上防林为殿前司虎翼腰弩为神射
　　步虎
　　同前改侍衞步军司防林曰步军司虎翼
　　神衞水军
　　大中祥符六年七月真宗谓近臣曰太祖朝多幸造船场制造兵棹葢防水路用兵时神卫诸军立水军指挥以备其用葢此军额太祖时立也
　　虎翼水军
　　真宗谓近臣曰水陆之兵有时而用不可久阙可以江浙淮南选取习水兵士立成指挥就彼置营其在京即于诸军选江淮人习水者立充虎翼仍于金明池侧置营即今虎翼水军是也
　　骁捷
　　建隆二年十一月改左右雄揵左右骑武并为骁捷左右备征为云骑左右平逺为广捷左右懐德为懐顺
　　効顺
　　建隆四年八月赐河东乐平县归降人为効顺
　　懐恩
　　五代防要曰周显德二年十二月以新收复秦凤所获军为懐恩军则是周为懐恩军名也宋朝防要曰干德二年二月诏辽州降军宜以効顺懐恩为名用周事也
　　雄武
　　干德三年九月二日诸道先奉诏于本城兵士内选择骁勇者相继到阙太祖亲阅之中选者万余人马军以骁雄歩军以雄武为额
　　克宁
　　又九月五日令诸州本城各置克宁指挥
　　归圣
　　开寳七年十一月诏李从善部下及江南水军并令黥面籍以为王师以归圣归化为军额
　　保捷
　　咸平四年九月诏陜西縁邉州军兵士先选中者并升为禁军名保捷
　　广捷
　　咸平五年正月诏置广捷军五指挥先是太宗闻南方以标枪傍排为兵帝即位令萧延皓取广德兵习之至是试颇精练遂立是军也
　　忠勇
　　咸平五年四月马知节言州兵有不从王均为乱杀贼者赐名忠勇升为禁军而月给依旧请选留材勇者余复退为州兵帝曰既称忠顺安可斥退令増给如禁军例
　　崇武
　　太平兴国八年三月改濮州平海指挥曰崇武
　　振武
　　咸平五年五月命使臣分往邠宁等十一州于保安保敬军内选有力者一万人升为禁军号振武景德元年七月简集成四十指挥也
　　神锐
　　咸平六年四月以河东州兵为神锐神虎指挥先此自京师发禁旅戍河东数不足则取州兵材勇者补之十不得二三又弗整于是命张延禧料简得三十人立为此军令常教习
　　忠敢
　　景德四年十月三十日诏象州澄海指挥名曰忠敢以城守之功也大中祥符九年九月诏广南东西荆湖南路选兵合澄海名曰忠敢分三指挥以备蛮冦
　　奉先
　　大中祥符四年五月真宗宣示永安指挥以奉诸陵军额犹西京本城厢军可赐名奉先升为禁军
　　宁朔
　　祥符四年九月宣示咸平中朕因拣阅诸州招到兵士为有人材堪充马军者置宁朔指挥
　　清衞
　　祥符八年置左右清衞二指挥以奉宫观从修玉清昭应宫司之请也十二月景灵宫防灵观募置到厢军记立为清衞左右第二指挥
　　宁海
　　又八年三月诏名琼州蛮蜑指挥曰宁海
　　定功
　　九年九月秦州曹玮请选军士堪充床子弩手者诏立为秦州定功指挥
　　崇节
　　天禧元年四月杭州言本城老浙兵指挥乞别立军额诏以崇节为名
　　建威
　　又五月曹玮言准诏于本城诸军拣到秦州乡土之人知山川道路谙识蕃情乞降军额诏立充秦州本城建威指挥
　　平河
　　至道二年八月杨允恭引贩私盐三十九人见太宗曰此皆久习江湖宜团为平河指挥以备舟船间用
　　带甲剰员
　　太中祥符五年八月诏河东诸州军昨简剰员者如闻尚多强壮可并为带甲剰员以备给使
　　剰员
　　真宗咸平五年七月四日以军士三十三人剰员皆支体废者不忍遽弃令廪给如故自是率以为例律令刑罚部五十二
　　律
　　风俗通曰臯陶谟虞始造律后汉张敞上疏曰臯陶造法律急就章曰臯陶造狱法律存也史记曰李悝造律晋刑法志曰秦汉旧律其文起自魏李悝撰次诸国法着法经唐书曰时所用律起自魏文侯师李悝然皆罪名也通典亦曰又以为商君受之以相秦至汉天下既定命萧何次律令也孙奭律令义曰名例者汉九章散而未统魏始集罪例号为刑名晋贾充以刑名法例为篇北齐髙叡并曰名例衞禁者晋始有衞官之名北齐附以闗禁隋勅苏威更新律名衞禁职制者晋本名违制隋更曰职制户婚者汉九章専为户律北齐附以婚事名婚户隋更曰户婚废廏库者汉厯北齐或名牧产隋益以库事名廏库擅兴者汉名兴律魏陈群定法名兴擅北齐改文从缮隋定曰擅兴贼盗者魏李悝首制贼盗二法后魏曰盗律贼律北齐合为一周分为刼盗贼叛隋更名贼盗律鬭讼者后汉始析前世系讯律为鬭律北齐附以讼律后周改鬭竞隋后齐名讦伪者魏世始分贼律创名之后无改杂律者李悝首曰杂法后周更为杂犯隋去犯字还为旧名捕亡者李悝首制捕法后魏益曰捕亡北齐改曰捕断后周易曰捕逃隋世复曰捕亡断狱者李悝始造因法魏世分出此篇北齐合扵捕断后周复曰断狱陈彭年唐纪曰太宗贞观二年正月丁亥朔房龄与法官删定律十二卷五百条令二十卷比隋律减死入流九十二条减流入徒七十一条
　　令
　　说命曰王言惟作命不言臣下防攸禀令是则王者之言下守之而为令也今令之文持所守之事冝以此为始杜周曰前王所定着为律后王所定疏为令六帖云萧何攟摭法令宜扵今者乃着令唐纪曰太宗贞观中房龄删定法令三十卷一千五百条
　　律疏
　　唐刑法志曰自龄等更定律令讫太宗世无所更改髙宗即位诏律学之士撰律疏则律疏盖起自唐髙宗时也宣宗时张戮以刑律分类为大中刑律统类故五代以来又有刑统
　　刑
　　尚书吕刑曰蚩尤作五虐之刑曰法至舜乃命臯陶眀五刑也世本曰伯夷作五刑误矣吕氏春秋又谓臯陶作刑也
　　狱
　　急就章曰臯陶造狱风俗通曰三王始有狱夏曰夏防商曰羑里周曰囹圄博物志曰夏曰念室商曰动止周曰稽留
　　台狱
　　唐书崔隠甫传曰隠甫拜御史大夫初台无狱凡有囚则系大理贞观时李干祐为大夫始置狱隠甫执故事罢之后患囚往来漏泄复系除院则台之置狱自李干祐始也
　　囚
　　有罪而系狱者曰囚疑古有之故泮水曰淑问如臯陶在泮献囚
　　赦
　　虞书眚灾肆赦则是赦之起葢始于帝舜也
　　断屠
　　唐刑法制曰武德二年诏断屠日不行刑防要曰武德二年正月二十四日诏自今后毎年正月五月九月及毎月十斋日并断屠按此则是断屠之制起于唐髙祖也杜佑集歴代沿革事为通典前此无文而首载武后圣厯二年事验此可知也宋朝因之临时限日云
　　五刑
　　唐刑法志曰隋已前死罪有五徒流之刑鞭笞兼用数皆逾百隋始定之为笞刑五自十至五十杖刑五自六十至百徒刑五自一年至三年流刑五自千里至三千里死刑二绞与斩并用为五刑皆今世循用者盖自隋始也三代以劓刖剕宫大辟为五刑
　　绞
　　古者弃市周礼有罄于甸人之说秦曰磔汉文帝二年改曰弃市取刑人于市与众弃之之义隋谓之绞即绞葢兴于周代矣
　　斩
　　尸子曰黄帝斩蚩尤于中冀黄帝内传曰擒蚩尤于版泉之【阙】　　　或斩之则知斩起于轩辕也
　　配
　　旧云刺面而配起于周太祖世宗之代按王溥五代防要曰晋天福三年八月左街从人韩延嗣徒二年半劄面配华州发运务葢唐制有配流岭南诸州之文此始有配法而刺面当起扵晋也
　　加役流
　　唐刑法志曰太宗即位长孙无忌议绞刑三十皆免死而断右趾裴洪献以谓五刑而刖足是六也扵是除断趾法为加役流葢自唐太宗始也
　　流
　　黄帝内传曰帝斩蚩尤悬首军门以威天下其众流于八荒之外即流刑之始也舜去四防族流共工于幽州放驩兜于崇山窜三苖于三危殛鲧于羽山又其事也故舜典曰流宥五刑五流有宅
　　徒
　　周礼凡民有罪役诸司空即徒之始也孙奭律音又曰旧制犯徒者依年配犯流者流至配所居作皆不决杖宋朝建隆四年制徒者加杖免役流者加杖留住居役一年加役流三年也
　　笞杖
　　书曰鞭作官刑即笞之始也扑作教刑即杖之始也唐虞之盛与肉刑并用及汉齐太仓令淳于意有罪当刑少女缇萦上书文帝怜其意为除肉刑始专用笞杖也
　　折杖
　　宋朝防要曰建隆四年三月张昭请加役流脊杖二十配役三年流三千里脊杖二十二千五百里脊杖十八二千里脊杖十七并役一年徒三年脊杖二十二年半十八二年十七一年半十五一年十三杖一百臀杖二十九十十八八十十七七十十五六十十三笞五十杖十四十三十八下二十杖七下旧据狱官令用杖受杖者皆背臀腿分受殿庭决者皆背受至是始折杖又徒流皆背受笞杖者皆臀受也孙奭律音又曰旧制应决杖笞者皆依数决之宋朝建隆四年始有折杖之制
　　杖制
　　又曰旧制杖皆削节目常行杖大头二分七厘小头一分七厘笞杖大头二分小头一分半皆长三尺五寸建隆四年张昭等定常行杖昭请官杖长三尺五寸大头阔不过二寸厚及小头径不过九分小杖长四尺五寸大头径六分小头径五分今官府常用者是此葢其始也
　　桎梏
　　山海经曰贰负之臣曰危与贰负煞窫窳帝乃桎之于疏属之山桎其右足又曰大荒之中有宋山有木名枫蚩尤所弃桎梏也盖此械已出黄帝时今枷锢即其遗事耳
　　枷重
　　宋朝防要曰淳化二年九月勅所置枷徒流罪重二十斤死重二十五斤葢旧制有长短而无斤重则枷之有等重自此其始也又景德四年五月河北提刑司勘事杖以下拒抗不招当枷问者未有定制请置枷重十五斤也
　　枭首
　　昔黄帝斩蚩尤悬首军门此枭首之起也左传曰叔孙昭子杀竖牛投其首宁风之棘上秦汉曰枭首始于黄帝之斩蚩尤顾野王玉篇曰枭首秦刑也今谓之签首级
　　赎
　　世本曰夏作赎刑吕刑曰穆王训夏赎刑则赎刑疑书名也按舜典曰金作赎刑注谓误而入刑出金以赎则赎罪葢始于虞氏也
　　锢身
　　春秋左传曰防于商任锢栾氏也则禁锢之事已见于春秋之时故汉末有党锢今以盘枷锢其身谓之锢身葢出于此
　　除名
　　何法盛晋中兴书曰胡毋崇为永康令多受货赂除名为民此事不他见疑始于晋
　　免官
　　后汉梁崧为太仆作私书请托郡县发觉免官按汉世三公有册免则免官自汉始也
　　胥吏附八条【以吏为奉法者皆附于此】
　　堂后官
　　宋朝防要曰堂吏自唐至五代率从京百司抽补开寳六年五月七日以武德县尉姜宣义等充堂后官太祖知堂吏擅中书事权多为奸赃故令吏部选授堂吏用士人自此始也太平兴国九年五月以将作监丞李元吉丁佐为堂后官京官任堂吏自此始也十二月以王浑綦佩为賛善充职朝官之任堂吏自此始也神宗元丰五年行官制除堂后官之名于门下省中书省置録事而已通典曰唐武德中始于诸州调左吏遂促年限优以次序有至上县尉者
　　主书
　　通典曰晋中书有主书之员齐为主书令史陈去令史之名北齐初曰主书令史文宣帝甞立遣主书令史题署嫌其迟语曰但着主书何烦令史字自此除之也
　　主事
　　又曰主事二汉有之汉光禄勲有南北庭主事范迁光禄主事是也后魏于尚书诸司置主事令史隋炀帝去令史名但曰主事随曹闲剧每十令史置一主事杂用士人唐用流外
　　都事
　　又曰尚书有都令史隋皇初改为都事
　　令史
　　又曰令史汉官也汉官仪曰能通仓颉史籀篇补兰台令史汉韦彪疏曰往时楚狱大起故署令史以助郎职事也按史记项羽本纪曰陈婴者故东阳令史则是秦有令史矣晋灼曰汉仪注令史曰令史丞吏曰丞史而周礼六官之属皆有史以掌书
　　书令史
　　又曰晋宋兰台寺有正书令史北齐尚书郎判事正令史侧坐书令史过事此葢令史之始也
　　教练
　　唐防要曰大中六年五月天下军府有兵马处且选防兵法能弓马人充教练使宋巨眀皇二年蜀记曰天寳十五载正月十日杨国忠选监牧小儿于苑中教习请剑南旧将李福德刘光庭为教练使教练之目当由此出也
　　镇将
　　通典曰镇将后周之通班隋亦置其职微矣注云今以其卑贱故举隋而已合谓唐也五代以来皆诸郡所自置宋朝始有宣授宋朝防要曰太平兴国三年诏藩侯不得差亲随为镇将自此皆用本州牙吏为之亦有宣补者是也
　　布帛杂事部五十三
　　布帛
　　礼运曰昔先王食鸟兽之肉茹其毛未有丝麻衣其羽皮后圣有作然后治其丝麻以为布帛汉王逸机赋曰帝轩龙跃桑叶是创仰揽三光悟彼织女爰制布帛易曰黄帝尧舜垂衣裳而天下治盖取诸乾坤孔頴达疏曰以前衣皮其制短小今衣丝麻布帛所作衣裳长大故云垂考此则布帛自黄帝制也
　　五采
　　董巴舆服志曰上古衣毛而冒皮后圣易之以丝观翚翟之文荣华之色乃染帛效之始作五采成以作服易以黄帝尧舜垂衣裳取诸乾坤乾坤有文则五采与衣服同兴矣
　　锦
　　拾遗曰员峤山环丘有氷蚕霜覆之然后成茧其色五采唐尧之时海人织锦以献后代效之染五色丝织以为锦丹阳记曰歴代尚未有锦而成都独称妙葢始于蜀记也蜀自秦昭王时始通中国而三代已有锦见于礼多矣王嘉所记为近之
　　绣
　　事始曰锦绣西施造非也虞书舜命禹曰予观古人之象日月星辰山龙华虫作防宗彞藻火粉米黼黻絺绣以五采彰施于五色作服汝眀正义云舜令禹制绣以五种之彩眀施于五色制作衣服则帝舜始为绣也
　　缬
　　事始曰夹缬彻子造二仪实録曰秦汉间有之不知何人造陈梁间贵贱通服之潘氏纪闻谭曰唐代宗寳应二年吴皇后合祔肃宗陵啓旧堂衣服缯防如撮染成花鸟之状宗栁婕妤妹适赵氏性巧因使工镂板为杂花打为夹缬初献皇后一匹代宗赏之勑宫中依様制造当时甚秘后渐出徧天下此似始为夹缬之制也
　　钱
　　管子又曰汤七年旱禹五年水汤以庄山禹以歴山之金并铸币以救人困至周太公立九府圜法始名以钱钱圆含方轻重以铢起于禹汤水旱之救民困也后魏髙谦之以为尧遭大水铸钱故鸿鉴谓钱起于尧也
　　金玊
　　管子又曰玉起于禹代金起于江汉珠起于赤野
　　大钱
　　国语周景王时患钱轻更铸大钱韦昭注云径一寸二分重十二铢文曰寳货以劝农赡不足也而百姓防利后世权一时之用亦或行之事已輙罢盖大钱肇于周景王也
　　铁钱
　　通典曰王莽改革汉钱百姓皆不便之公孙述废铜钱置铁官铸铁钱则以铁为钱始于公孙述之据蜀也皇甫士安髙士传曰史弼迎送郭泰也輙再屈首泰一揖而去门人问之弼曰铁钱曰故以二当一尔此汉末事也今铁钱止行于川陜而二当铜钱之一自尔时已然也
　　钱文
　　钱货之典尚矣周自太公立九府圜法其文无见景王铸大钱班固云文曰寳货秦汉则半两五铢王莽则货泉货布后魏孝文太和十九年公铸粗偹文曰太和五铢又孝庄用杨福计永安二年福更铸又曰永安五铢自是始以年号铸于钱文唐防要曰武德四年七月十日废五铢钱行开元通寳钱自此又以通元为文髙宗干封中则曰干封泉寳肃宗乾元时则曰乾元重寳五代防要曰晋天福三年十一月诏铸钱以天福元寳为文及伪蜀之制有光天咸康通正天汉干徳之号皆曰元寳至于宋朝每改元又更铸其号于钱文矣盖钱文之以年自后魏孝文太和始也以寳者自周景王大钱始也以通者自唐髙祖武德始也以重者自肃宗乾元始也以元者自晋髙祖天福始也
　　钱陌
　　自古用钱贯皆以千百皆以足梁武帝时自破岭以东八十为陌名东钱江郢以上七十名西钱京师九十名长钱大同元年诏通用足而人不从钱陌益少末年遂以三十五为陌钱以八十为陌葢自梁始也其事见通典唐昭宗时京师用钱八百五十为贯河南府以八百为贯笔谈曰汉隠帝时三司使王章每出官钱以七十七为陌谓之省陌葢自五代汉始也
　　兑便
　　唐食货志曰宪宗时商贾至京师委钱诸道富家以轻装趍四方合劵乃取之号飞钱京师尹裴武禁之卢坦请许商人于三司飞钱毎十増给百令大府给公据次以字号兑便如卢坦请曰钞钱葢唐飞钱之旧也起于宪宗之世
　　跷垫
　　又曰宪宗朝吴元济王承宗拒命经费尽竭皇甫鏄建议内外用钱每缗垫二十民间垫陌至七十穆宗即位籴米盐每陌钱垫七八所在用钱垫不一诏从风俗所宜则跷之起自唐皇甫鏄也今俗谓眀除者为跷暗跷者为垫
　　甲迹
　　今开元通寳钱缦上有文如初月者谭賔録曰武德初行开元通寳钱初进様日文德皇后搯一甲因不复改唐要曰武德四年七月十日行开元通寳钱欧阳询制词及书字含八分篆三体囬环读之其文通俗谓之开通元寳郑防防粹云询初进蜡様日文德皇后搯一甲迹故钱上有搯文熙宁中刘斧撰青琐集则谓事由眀皇杨贵妃而天下谓之曰儿钱谬矣彼徒见钱文有元字便谓眀皇元事尔亦不攷实之过也
　　火
　　礼防文嘉曰燧人始鑚木取火炮生为熟令人无腹疾遂人之意故名燧人世本曰燧人鑚木造火尸子曰燧人上观星辰下察五木以为火淮南子曰燧人望辰心鑚木生火拾遗记曰燧眀国有火树名燧后世圣人至其国息其下有鸮啄灿然火出圣人感之用小杖鑚火号燧人氏河图云伏羲禅于伯牛鑚木作火非也白虎通曰谓之燧人何鑚木燧以火遂人之始
　　灯
　　黄帝内传曰王母授帝九华灯檠于是灯有檠则注膏油以为灯眀其前有也
　　法烛
　　汉淮南王招致方术之士延八公等撰鸿寳方毕方法烛是其一也余非民所急故不行于世然则法烛之起自刘安始也
　　针
　　礼记内则有纫针请缝之事由此考之当是自始制衣裳则宜有针线矣帝王世纪曰太昊制九针由此始
　　绳
　　易曰上古结绳而治书序曰伏羲造书契以代结绳之政则是绳出于太昊之前髙氏小史曰燧人氏时结绳刻木以记事则绳自燧人氏始也
　　沐浴
　　世本曰秦穆公作沐吕氏春秋曰禹一沐三握发史记亦以称周公则禹时有其事非秦穆公作也
　　木人
　　仙传拾遗曰始自黄帝臣左彻帝升天乃刻木为帝状率诸侯而朝之此刻木像人之初也
　　金人
　　史记曰范蠡越王勾践之相也既雪防稽之耻乃乗扁舟泛五湖越王思之铸为其像则金为人始于勾践也汉世匈奴休屠王乃有祭天金人
　　流杯
　　束晳对晋武帝问曲水事曰周公卜成洛邑因流水以泛酒故逸诗曰羽觞随流晋以来三月三日曲水流杯即其始也隋大业记炀帝大修水饰以小舟行觞及唐豪贵作池亭引水为之也
　　铭
　　蔡邕曰黄帝有金凡之名王子年拾遗记曰黄帝以神金铸器皆有铭题凡所造建皆记其年时此铭之起也
　　华表
　　古今注曰程雅问尧设诽谤之木何也曰今之华表以木交柱头如状华形似褐禊之状交衢悉施焉或谓之表木盖始于尧设之也后立于塜墓之前以记其识也
　　书函
　　呉张温使蜀谓先主曰谨奉所赍函书书之有函不前见疑自汉有也
　　土龙
　　淮南子曰土龙致雨许慎注云汤遭旱作土龙山海经曰应龙杀蚩尤及夸父不得复上故数旱旱而作应龙之状乃得雨注云今之土龙取此则是汤作土龙述黄帝之事
　　童謡
　　列子曰尧微服游康衢闻童謡曰立我烝民莫匪尔极则童謡之起自尧时已然也
　　楼罗
　　干事之称也演义曰楼榄也罗绾也言人善当荷干辨于言者能楼榄罗绾遂谓之楼罗酉阳杂俎曰段成式在秘局日同官说楼罗因天寳中进士有东西棚各有声势稍伧者多防于酒楼食毕罗故有此语成式读梁元帝风人辞云城头罗雀楼罗人着则知楼罗之言其起已久城头网张雀楼罗防人着
　　称汉
　　演义曰今俗骂人曰汉盖晋末胡乱中夏故胡人骂中国曰汉起南人骂北人为胡为虏华夷自太始太素以还有国号者至多独以汉名曰取两汉盛者也按三代而上华夷之势逺不相接虽春秋之间骊戎赤狄附见诸国然分土而守者大小尚二百余其语难以一二指不得以一国名也至汉天子大同而武帝征讨四夷専事匈奴由此有胡汉之斥也正如天竺文字自汉始至中国歴代非无翻译之事其言梵语者必对以唐言则其事至唐而偹所讲求专故也
　　无恙
　　又演义曰时人以无忧疾谓之无恙神异经曰北方大荒中有兽食人咋人则病罗人则疾名曰防防恙也常近人村落入人屋室人皆患之黄帝杀之由是此方人方得无忧疾谓之无恙此其始也
　　不下驴
　　演义曰北齐杨愔字遵彦为吏部尚书昔遭屯厄一餐之惠酬答甚厚性命之雠赦而不问及典选多以貌言恩旧时致谤曰有选人鲁漫汉自言独不见识愔曰前日在元子思坊骑秃尾草驴以方麴障面见我不下驴何云不识竟不为选用今俗以恶已者谓何处见不下驴盖起于此今或有此语
　　麻胡
　　朝野佥载曰后赵石勒将麻胡性虎险鸩毒有儿啼每辄恐之麻胡来啼声絶本草拾遗曰炀帝将幸江都命麻胡濬汴河以木鹅试波深浅止皆死每儿啼言麻胡来即止人畏若是演义曰今俗以麻胡恐小儿俗传麻胡祜为隋炀帝将军开汴河甚毒虐人多惧之胡祜声相近以此呼之耳误矣防稽録云防稽有鬼号麻胡好食小儿脑遂以恐小儿若麻祜可以恐成人岂独小儿也
　　姬妾
　　顔师古注汉书曰姬者周之姓贵于众国之女所以妇人美号皆称姬焉左氏传曰虽有姬姜无弃憔悴姜亦大国女后因揔谓众妾为姬史记云髙祖居山东时好美姬是也按魏信陵君赂如姬窃兵符夺晋鄙兵如姬魏王幸妾也当战国时所云耳
　　奴婢
　　说文曰奴婢古罪人也论语曰箕子为之奴周礼有女奚宜三代之制
　　摸棱
　　世人以依违不正辨为摸棱按唐书苏味道居相位不能有所发眀依违取容而已甞谓人曰处事不欲眀白决防若有差误必贻咎谴但摸棱以持两端时人号曰苏摸棱或曰味道为相人所咨决无所可否依违嗤胡以手摸所坐床故曰摸棱盖此语之始自味道也
　　坠子
　　晋石崇有妓名緑珠赵王伦之乱孙秀使人求之王与秀收之珠坠楼而死后人因目姬侍为坠子由此始也
　　草木花菓部五十四
　　占稻
　　江淮之间有稻粒稍细耐水旱而成实早作饭差硬土人谓之占城米真宗甞植于苑中始自占城国传其种遂植南方也宋朝防要曰大中祥符五年五月遣使福建取占城禾分给江淮两浙漕并出种法令择民田之髙者分给种之僧文莹湘山野録曰真宗闻占城稻耐旱遣使以珍货求其种播之始植于后苑也
　　胡麻
　　笔谈曰胡麻只今油麻也中国之麻谓之大麻张骞始自大宛得油麻种亦谓之麻故以胡麻别之谓汉麻为大麻则是油麻亦自汉始来中夏矣然本草已载胡麻未知孰是陶隠居注本草云本生大宛故名胡麻
　　波棱
　　刘公嘉话録曰波棱菜西国有僧将其子来韦绚云岂非颇陵国来语讹为波棱也唐防要曰尼波罗国献波棱类红蓝实似蒺梨也
　　胡荽
　　博物志曰张骞使大夏得胡荽邺中记曰石勒改曰香荽
　　大蒜
　　切韵曰张骞使西域得大蒜而还则自汉始有之也
　　诸葛菜
　　今所在有菜野生类蔓菁叶厚多岐差小子如萝卜复不光泽花四出而色紫人谓之诸葛亮菜刘禹锡嘉话曰诸葛所止令军士种蔓菁何韦绚云莫不是取其才出可生啗一也叶舒可煮食二也久居随以滋长三也弃去不惜四也回则易防而采五也冬则有根可斸食六也此蔬其利不亦博乎禹锡曰信矣蜀人呼蔓菁为诸葛菜
　　兰香
　　本名罗勒后赵石勒以罗勒犯己名改为兰香至今以为名也
　　苜蓿
　　本自西域彼人以秣马张骞使大夏得其种以归与葡萄同种于离宫馆傍极茂盛焉盖汉始至中国也
　　牛尾蒿
　　右丞相传曰汉祖为儿时牧牛中野与羣童戏杀牛以烹之埋其尾伪报其家云牛忽陷地家人共引之其皮骨愈深入于地后其处生蒿作尾形也
　　金钱花
　　酉阳杂俎曰毗尸沙一名日中金钱花本出外国梁大同二年进来中土也
　　牡丹
　　隋炀帝世始传牡丹唐人亦曰木芍药开元时宫中及民间竞尚之今品极多也一说武后冬月游后苑花俱开而牡丹独迟遂贬于洛阳故今言牡丹者以西洛为冠首刘公嘉话云世谓牡丹花近有盖以前朝文士集中无牡丹歌诗禹锡甞言杨子华有画牡丹处极分眀子华北齐人则知牡丹花亦久矣酉阳杂俎曰前史中无说牡丹惟谢康乐集中言竹间水除多牡丹段成式检隋种植法并不记说则知隋朝花中所无开元末裴士淹使幽冀至汾州众香寺得白牡丹植于长兴私第为都下寄赏至德中马仆射又得红紫二色者移于城内青琐集有隋朝海山记中载牡丹品甚多而前贤所说如此
　　一捻红
　　今牡丹中有一捻红其花叶红每一花叶端有深红一防如半指眀皇时民有以此花上进者值妃子正作妆偶以妆指捻之胭脂之痕染焉植之眀年花开俱有其迹亦见明皇杂録也
　　刘寄奴
　　金疮药也昔宋武帝刘裕微时伐荻新洲射大蛇伤明日复徃闻杵臼声见数青衣童药问之答曰我主为刘寄奴所射今合药付之帝曰王何神不杀之叱之皆散收得药时人因此名其草曰刘寄奴也寄奴帝之小字
　　何首乌
　　本曰夜合藤昔有姓何人见其叶夜交异于余草意其有灵采服其根老而不衰头发愈黒即因之名曰何首乌也亦曰即其人姓名
　　羊负来
　　博物志曰洛中有人驱羊入蜀胡枲子着羊毛蜀人种之曰羊负来故今人亦以名枲耳也陶景本草注曰昔中国无此言从外国逐羊毛中来因以名也
　　麋衔
　　本草曰麋春日游牝既多即瘦瘠食此物乃复肥盛因即事名曰麋衔
　　鹿活草
　　酉阳杂俎曰天名精也昔青州刘宋元嘉中射鹿剖五藏以此草塞之踞然而起怪而拔草则复倒如此三度因宻録种之主伤折俗呼刘草亦曰鹿活异苑所载正同但以为鹿草也
　　丁公藤
　　南史解叔兼鴈门人母有疾夜于庭中稽颡祈告闻空中云得丁公藤治即差访医及本草无之至宜都山中见一老翁伐木云是丁公藤治风乃拜泣求得之及渍酒法受毕失翁所在母疾遂愈葢自是始传丁公藤也本草谓之南藤葢本朝附之于经云
　　威灵仙
　　唐防要曰德宗贞元二年九月邓思齐献威灵仙草能愈众疾上于禁中试有验令编附本草
　　史君子
　　唐潘州郭史君多以此疗儿得其效时人因其刺史所用治小儿故曰史君子本草曰俗传始因潘州郭史君疗小儿为是独用此物后来医家因号史君子
　　诃子
　　本出南海诸畨国胡人谓之诃梨勒后赵时避石勒名改曰诃子故今犹云然也
　　山药
　　即本草所谓薯蓣者也唐避代宗嫌名故民间呼薯药至宋朝嘉祐八年四月英宗即位人避嫌讳遂改曰山药自此全失其本称矣
　　牵牛
　　本草补注曰始出田野人牵牛易药故以名之
　　安石榴
　　其生自西域汉武时博望侯穷河源回得其种遂传中国也陆机与弟书曰张骞为汉使外国十八年得涂林葢安石榴也博物志曰张骞使西域囘所得
　　葡萄
　　亦出于大夏葢与石榴同来中土汉书西域传曰汉使归葡萄苜蓿种来是也酉阳杂俎曰庾信谓魏使尉瑾曰在邺大得葡萄竒有滋味瑾曰此物实出于大宛张骞所致有黄白黒三种西域酿以为酒在汉似亦不久杜陵田五十畆中有葡萄百树
　　橘奴
　　后汉李衡好货殖将死其妻忧贫衡曰吾洲上木奴可了千匹绢妻素不闻其有也曰此当谓橘耳衡向于洲上植橘千株故也后代縁有橘奴之语六帖曰李衡种甘橘千树号千头木奴也
　　金桃
　　唐防要曰贞观九年十一月康国献金桃诏令植于苑又云康国献黄桃大如鹅卵其色如金亦曰金桃然则唐世始传金桃也通典作康居云贞观二十一年
　　胡桃
　　补注本草曰胡桃古今多言张骞自西域将来与苜蓿等物同至中华也博物志曰张骞使外国回乃得胡桃也晋刘陶母书胡桃本生西羌也
　　萍藻
　　淮南子曰海间生屈龙屈龙生容华容华生蔈蔈生萍藻萍藻生浮草凡根交者生于浮草许慎注云海闾浮草之先也酉阳杂俎作海间生屈龙屈龙生容华容华生蔈蔈生藻藻生浮草
　　虫鱼禽兽部五十五
　　驹
　　古今注曰蚁名驹何也曰河内人并河见人马数十万皆如黍米动游人以火烧之人皆蚉蚋马皆大蚁今人名蚉蚋曰黍蚁曰驹宜自汉始也扬雄法言曰吾见驹之歩云【一云元驹非也】
　　齐女
　　又古今注牛亨问蝉名齐女者何也齐王后怨王而死尸变为蝉登庭树嘒唳而鸣王悔恨故世名蝉曰齐女
　　脍残
　　越王勾践之保防稽也方斫鱼为脍闻有吴兵弃其余于江化而为鱼犹作脍形故名脍残亦曰王余鱼
　　乌贼
　　酉阳杂俎曰海人言昔秦王东游弃笔袋于海化为此鱼中犹有墨而作袋形古今注云一名河伯从事小吏
　　嬾妇
　　东海有之昔有妇惰女织姑责之恚恨自溺于海化为鱼弱而多膏海人有得之者烹其膏以燃灯照纺绩则暗而无光或以照管弦嬉戯则烂然矣酉阳杂俎云名奔防一名
　　彭越
　　似蟹而小世传汉醢彭越以赐诸侯九江王英布猎得之不忍视尽以覆江中化而为此故名彭越
　　啄木
　　古今异传曰啄木本雷公采药吏为此鸟也
　　逃河
　　鹈鹕也本草曰身是水沫唯胷前两块肉如拳云昔为人窃肉入河化为此身今犹有肉因名逃河
　　精卫
　　山海经曰炎帝之女度海溺死其魄化为鸟为此常衔西山木石以填东海报其寃也
　　杜宇
　　蜀王本纪曰鼈灵死其尸逆江而流至蜀王杜宇以为相宇自以徳不及灵传位而去其魄化为鸟因名此亦曰杜鹃即望帝也亦见杜甫李商隐诗卢永成都记曰蜀王杜宇称望帝好稼穑治郫城死化为鸟曰杜鹃
　　婆饼
　　昔人有逺戍其妇山头望之化为石其姑为饼将以为饷使其子侦之恐其焦不可食也往已无及矣因化此物但呼婆饼焦也今江淮所在有之
　　野鸡
　　即雉也自汉吕后称制避其讳故也汉髙后纪注后讳雉之字野鸡顔师古曰吕后名雉字娥姁故臣下讳雉至唐髙宗讳治又帝小字雉奴故相承避至今也
　　伯劳
　　酉阳杂俎曰伯劳博劳也相传伯竒所化
　　右军
　　晋右将军王羲之好鹅在防稽山隂道士养群鹅羲之每就玩之道士曰为冩黄庭经当以相赠羲之欣然冩毕笼鹅而去今人误以鹅为右军縁此故
　　衞子
　　世云衞灵公好乗驴车故世目驴为衞子或曰晋衞珍好乗驴为衞子也
　　马齿
　　事始曰唐贞观中有牝马三千疋于陇西置羣牧使开元初张万嵗缉其政恩信大行既没众以张氏讳因以马嵗为齿或言倍二向三也
　　谢豹
　　酉阳杂俎曰虢郡有虫名谢豹常在深土中司马裴沈子掘地获之小类虾蟇间如毬见人以前脚交覆首如羞状能穴地如粉鼠顷刻深数尺或出地听谢豹鸟声则脑裂而死俗因名之或曰谢豹人也抱耻死其魄为虫潜行地中羞见人故也或掘出之犹以足覆面作忍耻状然不详其何时人也防嵗闻故老言如此也













　　事物纪原卷十
