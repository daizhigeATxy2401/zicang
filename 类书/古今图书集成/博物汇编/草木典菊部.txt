古今图书集成　清　陈梦雷　博物汇编草木典菊部第—卷
卷菊部汇考一
钦定古今图书集成博物汇编草木典
　第八十七卷目录
目录
　菊部汇考一
　　菊图一
　　菊图二
　　菊图三
　　菊图四
　　礼记（月令）
　　尔雅（释草）
　　汲冢周书（时训解）
　　山海经（中山经）
　　大戴礼记（夏小正）
　　郭&CF&驼种树书（菊）
　　陆佃埤雅（蘜）
　　罗愿尔雅翼（菊）
　　刘蒙菊谱
　　史正志菊谱
　　范成大范村菊谱
　　林洪山家清供（紫英菊　金饭　菊苗煎）　　林洪山家清事（山房三益）
　　老学庵笔记（种菊九要）

草木典第八十七卷
　菊部汇考一
释名
鞠（礼记）　　　　　蘜（尔雅）
治蘠（尔雅）　　　　节华（本经）
女节　　　　　　　　女华
女茎　　　　　　　　日精
更生　　　　　　　　傅延年
阴成　　　　　　　　周盈
苦薏（俱别录）　　　金蕊（纲目）
回峰菊（颍川名）　　荼苦蒿（汝南名）羊欢草（上党名）　　地薇蒿（河内名）礼记
　　月令
季秋之月鞠有黄华
　（注）鞠色不一而专言黄者秋令在金金自有五色　而黄为贵故鞠色以黄为正也（大全）严陵方氏曰桃　华于仲春桐华于季春皆不言有独于鞠言之者　以万物皆华于阳独鞠华于阴而已故特言有桃　华之红桐华之白皆不言其色独鞠言其色而曰　黄者以华于阴中其色正应阴之盛故也
尔雅
　　释草
蘜治蘠
　（注）今之秋华菊（疏）蘜一名治蘠郭云今之秋华菊　案月令季秋云菊有黄花本草云菊华一名节华　陶注云菊有两种一种茎紫气香而味甘叶可作　羹而食者为真一种茎青而作蒿艾气味苦不堪　食者名苦薏非真也
汲冢周书
　　时训解
寒露后十日菊有黄华菊无黄华土不稼穑
山海经
　　中山经
女几之山其草多菊术
大戴礼记
　　夏小正
九月荣鞠鞠草也鞠荣而树麦时之急也
郭&CF&驼种树书
　　菊
黄白二菊各披去一边皮用黄麻皮扎合其花半黄白色
菊根长向上添泥覆之为佳
陆佃埤雅
　　蘜
尔雅曰蘜治蘠今之秋华鞠也鞠草有花至此而穷焉故谓之鞠一曰鞠如聚金鞠而不落故名鞠盖鞠不落花蕉不落叶亦蕉一叶舒则一叶焦而不落故谓之蕉也月令季秋云鞠有黄华曰有者非其有之时也春秋传曰有者不宜有也周官后蚕服鞠衣鞠衣色黄象鞠鞠盖华于阴中其华则又中之色也后帅内外命妇而蚕则使天下之嫔妇取中焉其所服如此王后六服袆翟取翚褕狄取榆鞠衣又取诸鞠故鸟兽草木之名孔子欲学者之多识而记礼者以为衣服在身而不知其名为罔也郑氏解周官以为王后六服翚狄元褕狄青阙狄赤鞠衣黄展衣白褖衣黑若所谓翚狄元褕狄青鞠衣黄其说是矣所谓阙狄赤展衣白褖衣黑其说非也按毛诗传言展衣以丹縠为之则展衣赤矣赤则宜布著尽有诚信之道焉故谓之展又或谓之襢也礼记曰内子以襢衣亦通帛为襢襢绛帛也与此同义鞠衣黄展衣赤则褖衣白矣难者曰褖衣吉服也纯白非妇人吉服所宜曰盖不知褖衣之有纁&B&也周官褖衣是已阙狄一名屈狄则视褕狄之制有屈焉尔刻而不画是也其色宜亦如褕狄也
罗愿尔雅翼
　　菊
菊季秋寒露后五日始有华华得土之正色蔡邕月令章句曰菊草名也有者非所有也黄花者土气之所成也季秋草木皆成非荣华之时也故言菊有明他无有也周书曰菊不黄华土不稼穑是应土之验古者王后六服有鞠衣先郑以为黄衣后郑云黄桑服色如鞠尘象桑叶初生引月令三月荐鞠衣于先帝告桑事盖后郑之意以季春桑叶始生故后服色象之又荐之先帝太&C&之属之坐所谓告桑事也然其说不取于菊华之菊而取于麴&&之麴又舍麴而象桑叶唯蔡邕以为菊华之色似合先郑以菊为黄之意今月令菊有黄华正与鞠衣之字同又汉武帝时黄鹄下建章宫作歌曰金为衣兮菊为裳然则以菊比衣如是古矣古者茹菊故离骚有夕餐秋菊之落英至崔寔月令以九月九日采菊而费长房亦教人以是日饮菊酒以禳灾然则自汉以来尤盛也菊与薏花相似菊甘而薏苦所谓苦如薏者汉南阳郦县北八里有菊水其源旁悉芳菊水极甘香中有三十家不复穿井仰饮水上寿百二十三十中寿百余七十者犹以为夭近世谱菊者有八十一种有黄白缃及色如桃花者又白者遇霜皆殷然终不摽落故说者疑离骚落英之语或以为尔雅落始也然与坠露相配为文不当为始灵均盖自有意
刘蒙菊谱
　　序
草木之有花浮冶而易坏凡天下轻脆难久之物皆以花比之宜非正人达士坚操笃行之所好也然余尝观屈原之为文香草鸾凤以比忠正而菊与菌桂荃蕙兰芷江蓠同为所取又松者天下岁寒坚正之木也而陶渊明乃以松名配菊连语而称之夫屈原渊明实皆正人达士坚操笃行之流至于菊犹贵重之如此是菊虽以花为名固与浮冶易坏之物不可同年而语也且菊有异于物者凡花皆以春盛而实皆以秋成其根柢枝叶无物不然而菊独以秋花悦茂于风霜摇落之时此其得时者异也有花叶者花未必可食而康风子乃以食菊仙又本草云以九月取花久服轻身耐老此其花异也花可食者根叶未必可食而陆龟蒙云春苗恣肥得以采撷供左右杯案又本草云以正月取根此其根叶异也夫以一草之微自本至末无非可食有功于人者加以花色香态&A&妙闲雅可为丘壑燕静之娱然则古人取其香以比德而配之以岁寒之操夫岂偶然而已哉洛阳风俗大抵好花菊品之数比他州为盛刘元孙伯绍者隐居伊水之瀍萃诸菊而植之朝夕啸咏乎其侧盖有意谱之而未暇也崇宁甲申九月余得为龙门之游得至君居坐于舒啸堂上顾玩而乐之于是相与订论访其居之未尝有因次第焉牡丹荔枝香&E&茶竹砚墨之类有名数者前人皆谱录今菊品之盛至于三十余种可以类聚而记之故随其名品类序于左以列诸谱之次
　　黄花
胜金黄
胜金黄一名大金黄菊以黄为正此品最为丰缛而加轻盈花叶微尖但条梗纤弱难得团簇作大本须留意扶植乃成
　　叠金黄
叠金黄一名明州黄又名小金黄花心极小叠叶秾密状如笑靥花有富贵气开早
　　棣棠菊
棣棠菊一名金锤子花&A&秾酷似棣棠色深如赤金他花色皆不及盖奇品也窠株不甚高金陵最多　　叠罗黄
叠罗黄状如小金黄花叶尖瘦如剪罗縠三两花自作一高枝出丛上意度潇洒
　　麝香黄
麝香黄花心丰腴傍短叶密承之格极高胜亦有白者大略似白佛顶丁胜之远甚吴中比年始有　　千叶黄
千叶小金钱略似明州黄花叶中外叠叠整齐心甚大
　　太真黄
太真黄花如小金钱加鲜明
　　单花小金钱
单花小金钱花心尤大开最早重阳前已烂熳　　垂丝菊
垂丝菊花&E&深黄茎极柔细随风动摇如垂丝海棠　　鸳鸯菊
鸳鸯菊花常相偶叶深碧
　　金铃菊
金铃菊一名荔枝菊举体千叶细瓣簇成小毬如小荔枝枝条长茂可以揽结江东人喜种之有结为浮图楼阁高丈余者余顷北使过栾城其地多菊家家以盆盎遮门悉为鸾凤亭台之状即此一种
　　毬子菊
毬子菊如金铃而差小二种相去不远其大小名字出于栽培肥瘠之别
　　小金铃
小金铃一名夏菊花如金铃而极小无大本夏中开　　藤菊花
藤菊花密条柔以长如藤蔓可编作屏障亦名棚菊种之坡上则垂下袅数尺如缨络尤宜池塘之濒　　十样菊
十样菊一本开花形模各异或多叶或单叶或大或小或如金铃往往有六七色以成数通名之曰十样衢严间花黄杭之属邑有白者
　　甘菊
甘菊一名家菊人家种以供蔬茹凡菊叶皆深绿而厚味极苦或有毛惟此叶淡绿柔莹味微甘咀嚼香味俱胜撷以作羹及泛茶极有风致天随子所赋即此种花差胜野菊
　　野菊
野菊旅生田野及水滨花单叶极琐细
　　白花
五月菊
五月菊花心极大每一须皆中空攒成一匾毬子红白单叶绕承之每枝只一花茎二寸叶似同蒿夏中开近年院体画草虫喜以此菊写生
　　金杯玉盘
金杯玉盘中心黄四傍浅白大叶三数层花头径三寸菊之大者不过此本出江东比年稍移栽吴下此与五月菊二品以其花径寸特大故列之于前　　喜容
喜容千叶花初开微黄花心极小花中色深外微晕淡欣然丰艳有喜色甚称其名久则变白尤耐封植可以引长七八尺至一丈亦可揽结白花中高品也　　御衣黄
御衣黄千叶花初开深鹅黄大略似喜容而差疏瘦久则变白
　　万铃菊
万铃菊中心淡黄锤子傍白花叶绕之花端极尖香尤清烈
　　莲花菊
莲花菊如小白莲花多叶而无心花头疏极萧散清绝一枝只一葩绿叶亦甚&A&巧
　　芙蓉菊
芙蓉菊开就者如小木芙蓉尤秾盛者如楼子芍药但难培植多不能繁芜
　　茉莉菊
茉莉菊花叶繁缛全似茉莉绿叶亦似之长大而圆净
　　木香菊
木香菊多叶略似御衣黄初开浅鹅黄久则变白花叶尖薄盛开则微卷芳气最烈一名脑子菊
　　酴&&菊
酴&&菊细叶稠叠全似酴&&比茉莉差小而圆　　艾叶菊
艾叶菊心小叶单叶绿尖长蓬艾
　　白麝香
白麝香似麝香黄花差小亦丰腴韵胜
　　银杏菊
银杏菊淡白时有微红花叶尖绿叶全似银杏叶　　白荔枝
白荔枝与金铃同但花白耳
　　波斯菊
波斯菊花头极大一枝只一葩喜倒垂下久则微卷如发之鬈
　　杂色
佛顶菊
佛顶菊亦名佛头菊中黄心极大四傍白花一层绕之初秋先开白色
　　桃花菊
桃花菊多至四五重粉红色浓淡在桃杏红梅之间未霜即开最为妍丽中秋后便可赏以其质如白之受采故附白花
　　胭脂菊
胭脂菊类桃花菊深红浅紫比胭脂色尤重比年始有之此品既出桃花菊遂无颜色盖奇品也姑附白花之后
　　紫菊
紫菊一名孩儿菊花如紫茸丛茁细碎微有菊香或云即泽兰也以其与菊同时又常及重九故附于菊史正志菊谱
　　前序
菊草属也以黄为正所以概称黄花汉俗九日饮菊酒以祓除不祥盖九月律中无射而数九俗尚九日而用时之草也南阳郦县有菊潭饮其水者皆寿神仙传有康生服其花而成仙菊有黄华北方用以准节令大略黄华开时节候不差江南地暖百卉造作无时而菊独不然考其理菊性介烈高洁不与百卉同其盛衰必待霜降草木黄落而花始开岭南冬至始有微霜故也本草一名日精一名周盈一名傅延年所宜贵者苗可以菜花可以药囊可以枕酿可以饮所以高人隐士篱落畦圃之间不可一日无此花也陶渊明植以三径采于东篱裛露掇英泛以忘忧钟会赋以五美谓圆华高悬准天极也纯黄不杂后土色也早植晚发君子德也冒霜吐&AF&象劲直也杯中体轻神仙食也其为所重如此然品类有数十种而白菊一二年多有变黄者余在三水植大白菊百余株次年尽变为黄花今以色之黄白及杂色品类可见于吴门者二十有七种大小颜色殊异而不同自昔好事者为牡丹芍药海棠竹笋作谱记者多矣独菊花未有为之谱者殆亦菊花之阙文也欤余姑以所见为之若夫耳目之未接品类之未备更俟博雅君子与我同志者续之余以所见具列于后　　黄
大金黄
心密花瓣大如大钱
　　小金黄
心微红花瓣鹅黄叶翠大于众花
　　佛头菊
无心中边亦同
　　小佛头菊
同上微小又云叠罗黄
　　金&EAB&菊
比佛头颇瘦花心微洼
　　金铃菊
心微青红花瓣鹅黄色叶小又云明州黄
　　深色御袍黄
心起突色如深鹅黄
　　浅色御袍黄
中深
　　金钱菊
心小花瓣稀
　　毬子黄
中边一色突起如毬子
　　棣棠菊
色深黄如棣棠
　　甘菊
色深黄比棣棠颇小
　　野菊
细瘦枝柯凋衰多野生亦有白者
　　白
金盏银台
心突起瓣黄四边白
　　楼子佛顶
心大突起似佛顶四边单叶
　　添色喜容
心微突起瓣密且大
　　&ED&枝菊
花瓣薄开过转红色
　　玉盘菊
黄心突起淡白缘边
　　单心菊
细花心瓣大
　　楼子菊
层层状如楼子
　　万铃菊
心茸茸突起花多半开者如铃
　　脑子菊
花瓣微绉缩如脑子状
　　荼&FAA&菊
心青黄微起如鹅黄色浅
　　杂色红紫
十样菊
黄白杂样亦有微紫花头小
　　桃花菊
花瓣全如桃花秋初先开色有浅深深秋亦有白者　　芙蓉菊
状如芙蓉亦红色
　　孩儿菊
紫萼白心茸茸然叶上有光与他菊异
　　夏月佛顶菊
五六月开色微红
　　后序
菊之开也既黄白深浅之不同而花有落者有不落者盖花瓣结密者不落盛开之后浅黄者转白而白色者渐转红枯于枝上花瓣扶疏者多落盛开之后渐觉离披遇风雨撼之则飘散满地矣王介甫武夷诗云黄昏风雨打园林残菊飘零满地金欧阳永叔见之戏介甫曰秋花不落春花落为报诗人子细吟介甫闻之笑曰欧阳久不学之过也岂不见楚辞云夕餐秋菊之落英东坡欧公门人也其诗亦有欲伴骚人赋落英与夫却绕东篱嗅落英亦用楚辞语耳王彦宾言古人之言有不必尽循者如楚辞言秋菊落英之语余谓诗人所以多识草木之名盖为是也欧王二公文章擅一世而左右佩纫彼此相笑岂非于草木之名犹有未尽识之而不知有落有不落者耶王彦宾之徒又从而为之赘疣盖益远矣若夫可餐者乃菊之初开芳馨可爱耳若夫衰谢而后落岂复有可餐之味楚辞之过乃在于此或云诗之访落落训始也意落英之落盖谓始开之花耳然则介甫之引证殆亦未之思欤或者之说不为无据余学为老圃而颇识草木者因并书于菊谱之后淳熙岁次乙未闰九月望日吴门老圃叙
范成大范村菊谱
　　序
山林好事者或以菊花比君子其说以为岁华晼晚草木变衰乃独煜然秀发傲睨风露此幽人逸士之操虽寥寥荒寒而味道之腴不改其乐者也神农书以为养生上药能轻身延年南阳人饮其潭水皆寿百岁使夫人者有为于当世医国惠民亦犹是而已菊于君子之道诚有臭味哉月令以动植志气候如桃桐华直云始华至菊独曰菊有黄华岂以正色独立不伍众草变词而言之欤故名胜之士未有不爱菊者至渊明尤甚爱之而菊名益重又其花时秋暑始退岁事既成天气高明人情舒闲骚人饮流亦以菊为时花移槛列斛辇致觞咏间谓之重九节物此非深知菊者要亦不可谓不爱菊也爱者既多种者日广吴下老圃伺春苗尺许时掇去其颠数日则岐出两枝又掇之每掇益岐至秋则一干所出数千百朵婆娑团植如车盖熏笼矣人力勤土又膏沃花亦为之屡变顷见东阳人家菊图多至七十种淳熙丙午范村所植止得三十六种悉为谱之明年将益访求他品为后谱云
　　定品
或问菊奚先曰先色与香而后态然则色奚先曰黄者中之色土王季月而菊以九月花金土之应相生而相得者也其次莫若白西方金气之应菊以秋开则于气为钟焉陈藏器云白菊生平泽花紫者白之变红者紫之变也此紫所以为白之次而红所以为紫之次云有色矣而又有香有香矣而又有态是其为花之尤者也或又曰花以艳媚为悦而子以态为后欤曰吾尝闻于古人矣妍卉繁花为小人而松竹兰菊为君子安有君子而以态为悦乎至于具香与色而又有态是犹君子而有威仪也菊有名龙脑者具香与色而态不足者也菊有名都胜者具色与态而香不足者也菊之黄者未必皆胜而置于前者正其色也菊之白者未必皆劣而列于中者次其色也杂罗香毬玉铃之类则以&D&异而升焉至于顺圣杨妃之类转红受色不正故虽有芬香态度不得与诸花争也然余独以龙脑为诸花之冠是故君子贵其质焉后之视此谱者触类而求之则意可见矣　花总数三十有五品以品视之可以见花之高下　以花视之可以知品之得失具列之如左云　　龙脑第一
龙脑一名小银台出京师开以九月末类金万铃而叶尖谓花上叶色类人间染&A&金而外叶纯白夫黄菊有深浅色两种而是花独得深浅之中又其香气芬烈甚似龙脑是花与香色俱可贵也诸菊或以态度争先者然标致高远譬如大人君子雍容雅淡识与不识固将见而悦之诚未易以妖冶妩媚为胜也　　新罗第二
新罗一名玉梅一名倭菊或云出海外国中开以九月末千叶纯白长短相次而花叶尖薄鲜明莹彻若琼瑶然花始开时中有青黄细叶如花蕊之状盛开之后细叶舒展乃始见其蕊焉枝正紫色叶青支股而小凡菊类多尖阙而此花之蕊分为五出如人之有支股也与花相映标韵高雅似非寻常之比也然余观诸菊开头枝叶有多少繁简之失如桃花菊则恨叶多如毬子菊则恨花繁此菊一枝多开一花虽有旁枝亦少双头并开者正素独立之意故详记焉　　都胜第三
都胜出陈州开以九月末鹅黄千叶叶形圆厚有双纹花叶大者每叶上皆有双画直纹如人手纹状而内外大小重叠相次蓬蓬然疑造物者著意为之凡花形千叶如金铃则太厚单叶如大金铃则太薄惟都胜新罗御爱棣棠颇得厚薄之中而都胜又其最美者也余尝谓菊之为花皆以香色态度为尚而枝常恨粗叶常恨大凡菊无态度者枝叶累之也此菊细枝少叶袅袅有态而俗以都胜目之其有取于此乎花有浅深两色盖初开时色深耳
　　御爱第四
御爱出京师开以九月末一名笑靥一名喜容淡黄千叶叶有双纹齐短而阔叶端皆有两阙内外鳞次亦有&D&异之美但恨枝干差粗不得与都胜争先尔叶比诸菊最小而青每叶不过如指面大或云出禁中因此得名
　　玉毬第五
玉毬出陈州开以九月末多叶白花近蕊微有红色花外大叶有双纹莹白齐长而蕊中小叶如剪茸初开时有青壳久乃退去盛开后小叶舒展皆与花外长叶相次倒垂而玉毬目之者以其有圆聚之形也枝干不甚粗叶尖长无刓阙枝叶皆有浮毛颇与诸菊异然颜色标致固自不凡近年以来方有此本好事者竞求致一二本之直比于常菊盖十倍焉　　玉铃第六
玉铃未详所出开以九月中纯白千叶中有细铃甚类大金铃菊凡白花中如玉毬新罗形态高雅出于其上而此菊与之争胜故余特次二菊观名求实似无愧焉
　　金万铃第七
金万铃未详所出开以九月末深黄千叶菊以黄为正而铃以金为质是菊正黄色而叶有铎形则于名实两无愧也菊有花密枝褊者人间谓之鞍子菊实与此花一种特以地脉肥盛使之然尔又有大万铃大金铃蜂铃之类或形色不正比之此花特为窃有其名也
　　大金铃第八
大金铃未详所出开以九月末深黄名铃者皆如铎铃之形而此花之中实皆五出细花下有大叶承之每叶尖有双纹枝与常菊相似叶大而疏一枝不过十余叶俗名大金铃盖以花形似秋万铃尔
　　银台第九
银台深黄万银铃叶有五出而下有双纹白叶开之初疑与龙脑菊一种但花形差大且不甚香耳俗谓龙脑菊为小银台盖以相似故也枝干纤柔叶青黄而粗疏近出洛阳水北小民家不多见也
　　棣棠第十
棣棠出西京开以九月末深黄双纹多叶自中至外长短相次如千叶棣棠状凡黄菊类多小花如都胜御爱虽稍大而色皆浅黄其最大者若大金铃菊则又单叶浅薄无甚佳处唯此花深黄多叶大于诸菊而又枝叶甚青一枝聚生至十余朵花叶相映颜色鲜好甚可爱也
　　蜂铃第十一
蜂铃开以九月中千叶深黄花形圆小而中有铃叶拥聚蜂起细视若有蜂窠之状大抵此花似金万铃独以花形差小而尖又有细蕊出铃叶中以此别尔　　鹅毛第十二
鹅毛未详所出开以九月末淡黄纤细如毛生于花萼上凡菊大率花心皆细叶而下有大叶承之间谓之托叶今此毛花自内自外叶皆一等但长短上下有次尔花形小于金万铃亦近年新花也
　　毬子第十三
毬子未详所出开以九月中深黄千叶尖细重叠皆有伦理一枝之杪聚生百余花若小毬诸菊黄花最小无过此者然枝青叶碧花开鲜明相映尤好也　　夏金铃第十四
夏金铃出西京开以六月深黄千叶甚与金万铃相类而花头瘦小不甚鲜茂盖以生非时故也或曰非时而花失其正也而可置于上乎曰其香是也其色是也若生非其时则系于天者也夫特以生非其时而置之诸菊之上香色不足论矣奚以贵质哉　　秋金铃第十五
秋金铃出西京开以九月中深黄双纹重叶花中细蕊皆出小铃萼中其萼亦如铃叶但比花叶短矿而青故谱中谓铃叶铃萼者以此有如蜂铃状余顷年至京师始见此菊戚里相传以为爱玩其后菊品渐盛香色形态往往出此花上而人之贵爱寞落矣然花色正黄未应便置菊之下也
　　金钱第十六
金钱出西京开以九月末深黄双纹重叶似大金菊而花形圆齐颇类滴漏花栏槛处处有亦名滴滴金一名金钱子人未识者或以为棠棣菊或以为大金铃但以花叶辨之乃可见尔
　　邓州黄第十七
邓州黄开以九月末单叶双纹深于鹅黄而浅于&A&金中有细叶出铃萼上形样甚似邓州白但差小尔按陶隐居云南阳郦县有黄菊而白者以五月采今人间相传多以白菊为贵又采时乃以九月颇与古说相异然黄菊味甘气香枝干叶形全类白菊疑乃弘景所记尔
　　蔷薇第十八
蔷薇未详所出九月末开深黄双纹单叶有黄细蕊出小铃萼中枝干差细叶有支股而圆今蔷薇有红黄千叶单叶两种而单叶者差淡人间谓之野蔷薇盖以单叶者尔
　　黄二色第十九
黄二色九月末开鹅黄双纹多叶一花之间自有深淡两色然此花甚类蔷薇菊惟形差小又近蕊多有乱叶不然亦不辨其异种也
　　甘菊第二十
甘菊生雍州川泽开以九月深黄单叶闾巷小人且能识之固不待记而后见也然余窃谓古菊未有&D&异如今日者而陶渊明张景阳谢希逸潘安仁等或爱其香或咏其色或采之于东篱或泛之于酒斝此皆今之甘菊花也夫以古人赋咏赏爱至于如此而一旦以今菊之盛遂将弃而不取是岂仁人君子之于物哉故余特以甘菊置于白紫红菊三品之上其大意如此
　　酴&&第二十一
酴&&出相州开以九月末纯白千叶自中至外长短相次花之大小正如酴&&而枝干纤柔颇有态度若花叶稍圆加以檀蕊真酴&&也
　　玉盆第二十二
玉盆出滑州开以九月末多叶黄心内深外淡而下有阔白大叶连缀承之有如盆盂中盛花状然人间相传以谓玉盆菊者大率金黄心碎叶初不知其得名之由后请疑于识者始以真菊相示乃知物之见名于人者必有形似之实非讲寻无倦或有所遗尔　　邓州白第二十三
邓州白九月末开单叶双纹白花中有细蕊出铃萼中凡菊单叶如蔷薇菊之类大率花叶圆密相次（花叶谓头上白叶非枝叶之叶他称花叶仿此）此花叶皆尖细相去稀疏然香比诸菊甚烈而又正为药中所用盖邓中菊潭所出尔枝干甚纤柔叶端有支股而长亦不甚青
　　白菊第二十四
白菊单叶白花蕊与邓州白相类但花叶差阔相次圆密而枝叶粗繁人未识者多谓此为邓州白余亦信以为然后刘伯绍访得其真菊较见其意故谱中别开邓州白而正其名曰白菊
　　银盆第二十五
银盆出西京开以九月中花中皆细铃比夏秋万铃差疏而形色似之铃叶之下别有双纹白叶故人间谓之银盆者以其下叶正白故也此菊近出未多见至其茂肥得地则一花之大有若盆者焉
　　顺圣浅紫第二十六
顺圣浅紫出陈州邓州九月中方开多叶叶比诸菊最大一花不过六七叶而每叶盘叠凡三四重花叶空处间有筒叶辅之大率花形枝干类垂丝棣棠但色紫花大尔余所记菊中惟此最大而风流态度又为可贵独恨此花非黄白不得与诸菊争先也　　夏万铃第二十七
夏万铃出鄜州开以五月紫色细铃生于双纹大叶之上以时别之者以有秋时紫花故也故以菊皆秋生花而疑此菊独以盛夏按灵宝方曰菊花紫白又陶隐居云五月采今此花紫色而开于夏时是其得时之正也夫何疑哉
　　秋万铃第二十八
秋万铃出鄜州开以九月中千叶浅紫其中细叶尽为五出铎形而下有双纹大叶承之诸菊如棣棠是其最大独此菊与顺圣过焉或云与夏花一种但秋夏再开尔今人间起草为花多作此菊盖以其&D&美可爱故也
　　绣毬第二十九
绣毬出西京开以九月中千叶紫花花叶尖阔相次聚生如金铃菊中铃叶之状大率此花似荔枝菊花中无筒叶而萼边正平尔花形之大有如大金铃菊者焉
　　荔枝第三十
荔枝色紫出西京九月中开千叶紫花叶卷为筒　谓花叶也凡菊铃叶有五出皆如铎铃之形又有　卷生为筒无尖阙者故谓之筒叶他与此同大小相间凡菊铃并蕊皆生托叶之上叶背乃有花萼与枝相连而此菊上下左右攒聚而生故俗以为荔枝者以其花形正圆故也花有红者与此同名而纯紫者盖不多尔
　　垂丝粉红第三十一
垂丝粉红出西京九月中开千叶叶细如茸攒聚相次而花下亦无托叶人以垂丝目之者盖其枝干纤弱故也
　　杨妃第三十二
杨妃未详所出九月中开粉红千叶散如乱茸而枝叶细小袅袅有态此实菊之柔媚为悦者也
　　合蝉第三十三
合蝉未详所出九月末开粉红筒叶花形细者与蕊杂比方盛开时筒之大者裂为两翅如飞舞状一枝之杪凡三四花然大率皆筒叶如荔枝菊有蝉形者盖不同尔
　　红二色第三十四
红二色出西京开以九月末千叶深淡红丛有两色而花叶之中间生筒叶大小相映方盛开时筒之大者裂为二三与花叶相杂比茸茸然花心与筒叶中有青黄红蕊颇与诸菊相异然余怪桃花石榴川木瓜之类或有一株异色者每以造物之付受有不平欤抑将见其巧欤今菊之变其黄白而为粉红深紫固可怪而又一株亦有异色并生者也是亦深可怪欤花之形度无甚佳处特记其异尔
　　桃花第三十五
桃花粉红单叶中有黄蕊其色正类桃花俗以此名盖以言其色尔花之形度虽不甚佳而开于诸菊未有之前故人视此菊如木中之梅焉枝叶最繁密或有无花者则一叶之大踰数寸也
杂记
叙遗
余闻有麝香菊者黄花千叶以香得名有锦菊者粉红碎花以色得名有孩儿菊者粉红青萼以形得名有金丝菊者紫花黄心以蕊得名尝访于好事求于园圃既未之见而说者谓孩儿菊与桃花一种又云种花者剪掏为之至锦菊金丝则或有言其与别名非菊者若麝香菊则又出阳翟洛人实未之见夫既已记之而定其品之高下又引传闻附会而乱其先后之次是非余谱菊之意故特论其名色列于记花之后以俟博物之君子证其谬焉
　　补意
余尝怪古人之于菊虽赋咏嗟叹尝见于文词而未尝说其花&D&异如吾谱中所记者疑古之品未若今日之富也今遂有三十五种又尝闻于莳花者云花之形色变异如牡丹之类岁取其变者以为新今此菊亦疑所变也今之所谱虽自谓甚富然搜访有所未至与花之变易后出则有待于好事者焉君子之于文亦阙其不知者斯可矣若夫掇撷治疗之方栽培灌种之宜宜观于方册而问于老圃不待予言也　　拾遗
黄碧单叶两种生于山野篱落之间宜若无足取者然谱中诸菊多以香色态度为人爱好剪鉏移徙或至伤生而是花与之均赋一性同受一色俱有此名而能远处山野保其自然固亦无羡于诸菊也余嘉其大意而收之又不敢杂置诸菊之中故特列之于后云
　　后序
菊有黄白二种而以黄为正人于牡丹独曰花而不名好事者于菊亦但曰黄花皆所以珍异之故余谱先黄而后白陶隐居谓菊有二种一种茎紫气香味甘叶嫩可食花微小者为真菊青茎细叶作蒿艾气味苦花大名苦薏非真也今吴下惟甘菊一种可食花细碎品不甚高余味皆苦白花尤甚花亦大隐居论药既不以此为真后复云白菊治风眩陈藏器之说亦然灵宝方及抱朴子丹法又悉用白菊盖与前说相抵牾今详此惟甘菊一种可食亦入药饵余黄白二花虽不可饵皆入药而治头风则尚白者此论坚定无疑并著于后
林洪山家清供
　　紫英菊
菊名治蘠本艸名节花陶注云菊有二种茎紫气香而味甘其叶乃可羹茎青而大气似蒿而苦名苦薏非也今法春采苗叶洗焯用油略炒熟下姜盐作羹可清心明目加枸杞尤妙矣天随子尔杞未棘尔菊未莎其如予何本草杞叶似榴而&&者能轻身益气其子圆而有棘者名枸棘不可用杞菊微物也有少差犹不可用然则君子小人岂容不辨哉
　　金饭
危巽斋梅以白为正菊以黄为正过此恐渊明和靖二公不取也今世有七十二种菊正如本草所谓今无真牡丹紫茎黄色菊英以甘草汤和硝少许焯过候粟饭少熟同煮久食可以明目延龄苟得南阳甘谷水煮之尤佳也昔之爱菊者莫如楚屈平晋陶潜今有刘石涧元茂焉虽一行一坐未尝不在于菊繙帙得菊叶诗云何年霜后黄花叶色&EF&犹存旧卷诗曾是往来篱下读一枝闲弄被风吹观此诗不惟知其爱菊其为人清芬可知矣
　　菊苗煎
春游西马会张将使元耘轩留饮命子之菊田赋诗作墨兰元甚喜数杯后出菊煎法采苗汤瀹用甘草水调山药粉煎之以油爽然有楚畹之风张深于学者亦谓菊以紫茎为正云
林洪山家清事
　　山房三益
秋采山甘菊花贮以红棋布囊作枕用能清头目去邪秽
老学庵笔记
　　种菊九要
菊花色虽多种黄者为正月令他卉皆曰始华于菊独曰菊有黄华正其验矣种法有九要一曰养胎二曰传种三曰扶植四曰修葺五曰培护六曰幻弄七曰土宜八曰浇灌九曰除害能如此法便堪为松菊主人不减渊明矣
卷菊部汇考二
钦定古今图书集成博物汇编草木典
　第八十八卷目录
目录
　菊部汇考二
　　王象晋群芳谱（甘菊　都胜　御爱　金芍药　黄鹤翎　木香菊　大金黄　　　小金黄　胜金黄　黄罗繖　报君知　金锁口　银锁口　鸳鸯锦　御袍黄　青梗御　　袍黄　侧金盏　状元黄　翦金毬　黄绣毬　晚黄毬　十采毬　大金毬　小金毬　毬　　子　金铃菊　金万铃　小金铃　夏金铃　秋金铃　蜂铃　大金铃　千叶小金钱　单　　叶小金钱　小金钱　大金钱　金钱　荔枝菊　金荔枝　荔枝红　棣棠　金锤子　九　　炼金　黄二色　橙菊　小御袍黄　黄万卷　邓州黄　金丝菊　垂丝菊　锦牡丹　檀　　香毬　麝香黄　黄寒菊　蔷薇　鹅毛　金孔雀　黄五九菊　九日黄　殿秋黄　小殿　　秋黄　叠罗黄　繖盖黄　小金眼　太真黄　黄木香　黄翦羢　黄粉团　黄蜡瓣　锦　　雀舌　金玲珑　锦丝桃　黄牡丹　金纽丝　锦西施　黄西施　玛瑙西施　二色玛瑙　　　锦褒姒　鸳鸯菊　波斯菊　茉莉菊　紫粉团　锦麒麟　莺羽黄　楼子佛顶　黄佛　　顶　黄佛头　佛头菊　小黄佛顶　兔色黄　野菊　九华菊　喜容　金杯玉盘　粉团　　　龙脑　新罗　玉毬　出炉银　白绣毬　玉牡丹　玉芙蓉　银纽丝　一捧雪　玉宝　　相　蜡瓣西施　白叠罗　一团雪　玉玲珑　玉铃　白麝香　莲花菊　万铃菊　月下　　白　水晶毬　芙蓉菊　象牙毬　劈破玉　大笑菊　徘徊菊　玉楼春　酴&&　玉盆　　波斯菊　白西施　银盆　木香菊　银盘　邓州白　白菊　金盏银台　佛顶菊　小白　　佛顶　淮南菊　茉莉菊　玉盘菊　粉蔷薇　玉瓯菊　白褒姒　银杏菊　银芍药　白　　五九菊　八仙菊　蜡瓣粉西施　白牡丹　鹭鸶菊　蘸金白　琼玲珑　碧蕊玲珑　白　　羢毬　白剪羢　银荔枝　碧桃菊　艾叶菊　白鹤顶　白鹤翎　粉蝴蝶　白蜡瓣　脑　　子菊　楼子菊　单心菊　五月菊　殿秋白　寒菊　状元紫　顺圣浅紫　紫牡丹　碧　　江霞　双飞燕　孩儿菊　紫茉莉　朝天紫　翦霞绡　佛座莲　瑞香紫　紫丝桃　墨　　菊　夏万铃　秋万铃　荔枝紫　紫褒姒　赛西施　紫芍药　绣毬　紫鹤翎　紫玉莲　　　玛瑙盘　紫蔷薇　紫罗繖　紫绣毬　紫翦绒　金丝菊　水红莲　鸡冠紫　福州紫　　　状元红　锦心绣口　紫袍金带　大红袍　紫霞觞　红罗繖　庆云红　海云红　胭　　脂菊　缕金妆　出炉金　火炼金　木红毬　紫骨朵　醉杨妃　太真红　楼子红　红　　万卷　一捻红　红剪羢　锦绣毬　鹤顶红　鸡冠红　猩猩红　绣芙蓉　锦荔枝　红　　牡丹　红茉莉　芙蓉菊　二色莲　襄阳红　宾州红　土朱红　红二色　冬菊　桃花　　菊　粉鹤翎　垂丝粉红　粉蜡瓣　粉西施　合蝉菊　洒金红　红粉团　楼子粉西施　　　醉西施　胜绯桃　粉褒姒　大杨妃　赛杨妃　粉玲珑　八宝玛瑙　紫芙蓉　粉万　　卷　粉绣毬　夏月佛顶菊　佛见笑　红傅粉　珠子菊　丹菊　十样锦　满天星　二　　色西施　二色杨妃　赤金盘　锦丁香　檀香菊　梅花菊　海棠菊　蜜西施　蜜鹤翎　　　蜜绣毬　紫羢毬　僧衣褐　刺蝟菊　蓝菊　双鸾菊　丈菊　七月菊　翠菊）
草木典第八十八卷
　菊部汇考二
王象晋群芳谱
　　甘菊
一名真菊一名家菊一名茶菊花正黄小如指顶外尖瓣内细萼柄细而长味甘而辛气香而烈叶似小金铃而尖更多亚浅气味似薄荷枝干嫩则青老则紫实如葶苈而细种之亦苗人家种以供蔬茹　　都胜
一名胜金黄一名大金黄一名添色喜容蓓蕾殷红瓣阔而短花瓣大者皆有双画直纹内外大小重叠相次面黄背红开时黄晕渐大红晕渐小突起如伞顶叶绿皱而尖其亚深瘦则如指肥则如掌茎紫而细劲直如铁瘦矬肥则高可至六七尺叶长不坏小花中之极美者也九月末开出陈州
　　御爱
出京师开以九月末一名笑靥一名喜容淡黄千叶花如小钱大叶有双纹齐短而阔叶端皆有两缺内外鳞次上二三层花色鲜明下层浅色带微白心十余缕色明黄叶比诸菊最小而青每叶不过如指面大或云出禁中因得名
　　金芍药
一名金宝相一名赛金莲一名金牡丹一名金骨朵蓓蕾黄红花金光愈开愈黄径可三寸厚称之气香瓣阔叶绿而泽稀而弓长而大亚深枝干顺直而扶疏高可六七尺菊中极品
　　黄鹤翎
蓓蕾朱红如泥金瓣而红背黄开则外晕黄而中晕红叶青弓而稀大而长多尖如刺枝干紫黑劲直如铁高可七八尺韵度超脱菊中之仙品也蜜鹤翎久不可见白者次之粉者又次之紫者为下
　　木香菊
多叶略似御衣黄初开浅鹅黄久则淡白花叶尖薄盛开则微卷芳气最烈一名脑子菊
　　大金黄
花头大如折三钱心瓣黄皆一色其瓣五六层花片亦大一枝之杪多独生一花枝上更无从蕊绿叶亦大其梗浓紫色
　　小金黄
一名明州黄一名叠金黄花头大如折二钱心瓣黄皆一色开未多日其瓣鳞鳞六层而细态度秀丽经多日则面上短瓣亦长至于整整而齐不止六层盖为状先后不同也如此状如笑靥花有富贵气开早　　胜金黄
花头大过折二钱明黄瓣青黄心瓣有五六层花片比大金黄差小上有细脉枝杪凡三四花一枝之中有少从蕊颜色鲜明玩之快人心目但条梗纤弱难得团簇作大本须留意扶植乃成
　　黄罗繖
花深黄径可二寸体薄中有顶瓣纹似罗下垂如伞柄长而劲叶绿而稀厚而长亚深枝干细直劲如铁高可六七尺
　　报君知
一名九日黄一名早黄一名蟹爪黄花黄赤而有宝色开于霜降前久而愈艳径二寸有半气香瓣末稍岐有尖突起叶青而稀长而大亚深茎紫枝干劲挺高可八九尺
　　金锁口
一名黄锦鳞一名锦鳞菊瓣叶茎干颇类黄鹤翎开亦同时体厚莹润绝类西施瓣背深红面正黄瓣展则外晕黄而内晕红既彻则一黄菊耳径可二寸有半沈谱曰深红千瓣周边黄色半开时红黄相杂如锦
　　银锁口
花初黄后淡周边白色如银半开时黄白相杂可爱上二花可为绝品非其他小巧者可比
　　鸳鸯锦
一名四面佛一名鸾交凤友一名孔雀尾初作蓓蕾时每一蔕即迸成三四亦有至五六者其瓣面重黄而背重红开时奇怪一分为三截下截皆黄中截则红其顶又红四面支撑红黄交杂如锦开彻四面尽露红背尽隐厚径二寸余上尖高二寸如楼台气香叶黑绿泽皱而瓦有棱角其尖最多亚甚深叶根多冗茎紫枝干劲挺高可四五尺
　　御袍黄
一名琼英黄一名紫梗御袍黄一名柘袍黄一名大御袍黄花如小钱大初开中赤既开莹黄径三寸半瓣阔开早瓣末如有细毛开最久残则红叶绿稀而长厚而大亚深叶根青净茎叶枝干扶疏高可一丈状类御爱但心有大小之分
　　青梗御袍黄
一名御衣黄一名浅色御袍黄朵瓣叶干俱类小御袍黄但瓣疏而茎青耳范谱曰千瓣初开深鹅黄而差疏瘦久则变白
　　侧金盏
此品类大金黄其大过之有及一寸八分者瓣有四层皆整齐花片亦阔大明黄色深黄心一枝之杪独生一花枝中更无从&E&名以侧金盏者以其花大而重欹侧而生也叶绿而大梗淡紫
　　状元黄
一名小金莲其花焦黄焰焰始终一色瓣疏细而茸作馒头之形径二寸许萼深绿开甚早气香叶绿而大长而瓦厚而绵似金芍药而尖叶根清净茎淡红枝干顺直扶疏高七八尺
　　翦金毬
一名翦金黄一名金凤毛一名金楼子一名蜜翦毬其色莹黄瓣末细碎如翦顶突有细萼相杂茸茸气香其残也红叶青而绿皱而稠肥而厚阔而短亚深叶根冗甚枝干劲挺高可五六尺
　　黄绣毬
一名金绣毬一名黄罗衫一名木犀毬一名金毬花深黄叶色稍淡而高大
　　晚黄毬
深黄千瓣开极大
　　十采毬
黄千瓣如毬
　　大金毬
金黄千瓣瓣反成毬
　　小金毬
一名毬子菊一名毬子黄一名金缨菊一名金弹子深黄千瓣中边一色花较小突起如毬
　　毬子
开以九月中深黄千叶尖细重叠皆有伦理一枝之杪丛生百余花若小毬诸菊黄花最小无过此者然枝青叶碧花色鲜明相映尤好
　　金铃菊
花头甚小如铃之圆深黄一色其干之长与人等或言有高近一丈者可以上架亦可蟠结为塔故又名塔子菊一枝之上花与叶层层相间有之不独生于枝头绿叶尖长七出凡菊叶多五出
　　金万铃
开以九月末深黄千叶菊以黄为正铃以金为质是菊正黄色而叶有铎形则于名实两无愧也菊有花密枝偏双心貌长者谓之鞍子菊与此花一种特以地脉肥瘠使之然尔又有大黄铃大金铃蜂铃之类或形色不正较之此花大非伦比
　　小金铃
一名馒头菊花似大金铃而小外单瓣中筒瓣叶似甘菊而厚大开以十月
　　夏金铃
出西京开以六月深黄千叶与金万铃相似而花头瘦小不甚鲜茂以生非其时故也
　　秋金铃
出西京开以九月中深黄双纹重叶花中细蕊皆出小铃其萼亦如铃叶但此花叶短广而青有如蜂铃状初出时京师戚里相传以为爱玩
　　蜂铃
开以九月中千叶深黄花形圆小而中有铃叶拥聚蜂起细视若有蜂窠之状大抵似金万铃独以花形差小而尖又有细蕊出铃叶中以此别尔
　　大金铃
开以九月末深黄有铃者皆如铎之形而此花之中实皆五出细花下有大叶承之每叶有双纹枝与常菊相似叶大而疏一枝不过十数叶俗名大金铃以花形似秋万铃耳
　　千叶小金钱
略似明州黄花叶中外叠叠整齐心甚大
　　单叶小金钱
花心尤大开最早重阳前已烂熳
　　小金钱
开早大于小钱明黄瓣深黄心其瓣齐齐三层花瓣展其心则舒而为筩
　　大金钱
开迟大仅及折二钱心瓣明黄一色其瓣五层此花不独生于枝头乃与叶层层相间而生香色与态度皆胜
　　金钱
出西京开以九月末深黄双纹重叶似大金菊而花形圆齐颇类滴滴金人未有识者或以为棣棠菊或以为大金铃但以花瓣叶辨之乃可见
　　荔枝菊
花头大于小钱明黄细瓣层层鳞次不齐中央无心须乃簇簇末展小叶至开遍凡十余层其形颇圆故名荔枝菊香清甚姚江士友云其花黄状似杨梅　　金荔枝
一名荔枝黄花金黄径二寸余厚半之瓣短而尖开迟叶青而稠大而尖其亚浅高可三四尺
　　荔枝红
一名红荔枝红黄千瓣
　　棣棠
出西京开以九月末双纹多叶自中至外长短相次如千叶棣棠状凡黄菊类多小花如都胜御爱虽稍大而色皆浅黄其最大者若大金铃菊则又单叶浅薄无甚佳处惟此花深黄多叶大于诸菊而又枝叶甚青一枝丛生至十余朵花叶相映颜色鲜好甚可爱也
　　金锤子
花比甘菊差大&A&秾酷似棣棠色艳如赤金他花色皆不及盖奇品也叶亦似窠株不甚高金陵最多开早
　　九炼金
一名渗金黄又名销金菊花似棣棠菊而稍大瓣似荔枝菊而稍秃开于九月前外晕金黄中晕焦黄叶绿狭而尖亚深叶根多冗茎紫而细劲直如铁高可一丈
　　黄二色
九月末开鹅黄双纹多叶一花之间自有深淡两色然此花甚类蔷薇菊惟形差小又近蕊多有乱叶不然亦不辨其异种也
　　橙菊
花瓣与诸菊绝异黄色不甚深其瓣成筩排竖生于萼上后乃开作小片婉娈至于成团众瓣之下又有统裙一层承之亦犹橙皮之外包也其中无心　　小御袍黄
一名深色御袍黄花全似御袍黄瓣稍细开颇迟心起突色如深鹅黄菊瘦有心不突
　　黄万卷
一名金盘橙其色金黄径二寸有半厚三之二其外夹瓣其中筩瓣开迟叶青而稠大而瓦其末团其亚深叶根多冗枝干偃蹇而粗大高五六尺
　　邓州黄
开以九月末单叶双纹深于鹅黄而浅于&A&金中有细叶出铃萼上形样甚似邓州白但差小耳按陶隐居云南阳郦县有黄菊而白者以五月采今人间相传多以白菊为贵又采以九月颇与古说相异惟黄菊味甘气香枝干叶形全类白菊疑弘景所说即此　　金丝菊
花头大过折二钱深黄细瓣凡五层一簇黄心甚小与瓣一色颜色可爱名为金丝者以其花瓣显然起纹绺也十月方开此花根荄极壮
　　垂丝菊
花蕊深黄茎极柔细随风动摇如垂丝海棠
　　锦牡丹
花之红黄赤黄者多以锦名花之丰硕而矬者多以牡丹名或又名秋牡丹
　　檀香毬
色老黄形团瓣圆厚开彻整齐径几三寸厚三之二气香叶干短蹙
　　麝香黄
花心丰腴旁短叶密承之格极高胜亦有白者大约似白佛顶而胜之远甚吴中比年始有
　　黄寒菊
花头大如小钱心瓣皆深黄色瓣有五层甚细开至多日心与瓣并而为一不止五层重数甚多耸突而高其香与态度皆可爱状类金铃菊差大耳
　　蔷薇
九月末开深黄双纹单叶有黄细蕊出小铃萼中枝干差细叶有支股而圆又蔷薇有红黄千叶单叶两种而单叶者差尖人间谓之野蔷薇盖以单叶尔　　鹅毛
一名鹅儿黄开以九月淡黄&A&如细毛生于花萼上凡菊大率花心皆细叶如下有大叶承之则谓之托叶今鹅毛花自内自外叶皆一等但长短上下有次尔花形小于万铃亦近年花也
　　金孔雀
一名金褥菊蓓蕾甚巨初开金黄既开赤黄径三寸半厚称之其气不佳瓣尖而下垂随开随悴叶青而浊长大而皱其亚深根冗甚枝干偃蹇而粗大高可一丈
　　黄五九菊
花鹅黄色外尖瓣一层中瓣茸茸然径仅如钱夏秋二度开叶青而稠长而多尖其亚深叶根有冗枝干细而高仅二三尺
　　九日黄
大如小钱黄瓣黄心心带微青瓣有三层状类小金钱但此花开在金钱之前也开时或有不甚盛者惟地土得宜方盛绿叶甚小枝梗细瘦
　　殿秋黄
一名黄芙蓉一名金芙蓉一名近秋黄一名晚节黄一名大蜡瓣花蜜蜡色径二寸有半瓣阔微皱开于秋末叶青稀厚而瓦大如掌亚深枝干粗劲如树高可八九尺
　　小殿秋黄
朵瓣叶干俱似殿秋黄而清雅过之
　　叠罗黄
状如小金黄花叶尖瘦如翦罗縠三两花自作一高枝出丛上态度潇洒
　　繖盖黄
花似御袍黄而小柄长而细萼黄茎青
　　小金眼
一名杨梅毬一名金带围一名腰金紫与大金眼同花朵差小枝干稍细高仅三四尺
　　太真黄
花如小金钱色鲜明
　　黄木香
深黄小千瓣花仅如钱
　　黄翦羢
色金黄
　　黄粉团
黄花千瓣中心微赤
　　黄蜡瓣
花淡黄
　　锦雀舌
一名金雀舌重黄多瓣瓣微尖如雀舌
　　金玲珑
一名锦玲珑一名金络索金黄千瓣瓣卷如玲珑　　锦丝桃
一名锦苏桃瓣背紫而面黄余类紫丝桃
　　黄牡丹
其花鹅黄其背色稍深
　　金纽丝
一名金撚线一名出谷笺一名金纹丝色莹黄开迟高可一丈瘦则薄而小肥则与银纽丝同
　　锦西施
红黄多瓣形态似黄西施
　　黄西施
嫩黄多瓣
　　玛瑙西施
红黄多瓣
　　二色玛瑙
金红金黄二色千瓣
　　锦褒姒
金黄千瓣似粉褒姒而韵态尤胜
　　鸳鸯菊
一名合欢金千朵小黄花皆并蔕叶深碧
　　波斯菊
花头极大一枝只一葩喜倒垂下久则微卷如发之鬈淡黄千瓣
　　茉莉菊
花头巧小淡淡黄色一蕊只十五六瓣或止二十片一点绿心其状似茉莉花不类诸菊叶即菊也每枝条之上抽出十余层小枝枝皆簇簇有蕊
　　紫粉团
黄花千瓣中心微赤
　　锦麒麟
一名回回菊其花极耐霜露径可二寸萼黄瓣初赤红既开则面金黄而背赤红叶绿而黑长厚而尖其亚深叶根有冗高可五六尺
　　莺羽黄
一名莺乳黄嫩黄千瓣如大钱
　　楼子佛顶
花鹅黄其瓣大约四层下一层瓣单而大二层数叠稍缩三层亦数叠又缩四层黄萼细铃茸茸然突起作顶径仅如钱经霜即白其叶微似锦绣毬青而皱长厚而尖其亚浅叶根有冗其枝干劲直高可四五尺凡花之外有大瓣而中有细萼茸茸然突起作顶似铃非铃似管非管者不问千瓣多瓣瓣单皆当从佛顶之称惟铃管分明者则不可得而混也
　　黄佛顶
一名佛头菊一名黄饼子一名观音菊黄千瓣中心细瓣高起花径寸余心突起似佛顶四边单瓣瓣色深黄
　　黄佛头
花头不及小钱明黄色状如金铃菊中外不辨心瓣
但见混同纯是碎叶突起甚高又如白佛头菊之黄心也
　　佛头菊
无心中边亦同
　　小黄佛顶
一名单叶小金钱花佛头颇瘦花心微洼
　　兔色黄
蓓蕾叶干俱似绣芙蓉瓣似荔枝菊色似兔毛径仅二寸殊不足观
　　野菊
亦有三两种花头甚小单层心与瓣皆明黄色枝茎极细多依倚他草木而长别有一种其花初开心如旱莲草开至涉日则旋吐出蜂须周围蒙茸然如莲花须之状枝茎颇大绿叶五出能仁寺侧府城墙上最多　以上黄色
　　九华菊
此品乃渊明所赏今越俗多呼为大笑瓣两层者曰九华白瓣黄心花头极大有阔及二寸四五分者其态异常为白色之冠香亦清胜枝叶疏散九月半方开昔渊明尝言秋菊盈园其诗集中仅存九华之一名
　　喜容
千叶花初开微黄花心极小花中色深外微晕淡欣然丰艳有喜色甚称其名久则变白尤耐封植可以引长七八尺至一丈亦可揽结白花中高品也　　金杯玉盘
中心黄四旁浅白大叶三数层花头径三寸菊之大者不过此本出江东比年稍移栽吴中
　　粉团
此品与诸菊绝异含蕊时色浅黄带微青花瓣成筩排竖生于萼上其中央初看一似无心状如橙菊盛开则变作一团纯白色形甚圆香甚烈至白瓣凋谢方见瓣下有如心者甚大白瓣皆匼匝出于上经霜则变紫色尤佳绿叶甚粗其梗柔弱
　　龙脑
一名小银台一名瑶井栏出京师开以九月末类金万铃而叶尖花色类人间紫&A&金而外叶纯白香气芬烈甚似龙脑是香与色俱可贵也
　　新罗
一名玉梅一名倭菊出海外开以九月末千叶纯白长短相次而花叶尖薄鲜明莹彻若琼瑶然始开时中有青黄细叶如蕊之状盛开后细叶舒展始见其蕊枝正紫色叶青支股甚小凡菊类多尖阙而此花之蕊分为五出如人之有支股与花相映标韵高雅非寻常比
　　玉毬
出陈州开以九月末多叶白花近蕊微有红色花外大叶有双纹莹白齐长而蕊中小叶如翦茸初开时有青壳久乃退去盛开后小叶舒展皆与花外长叶相次侧垂以玉毬目之者以其有圆聚之形也枝干不甚粗叶尖长无残阙枝叶皆有浮毛颇与诸菊异然颜色标致固自不凡近年以来方有此本
　　出炉银
一名银红西施一名粉芙蓉花宝色瓣厚大初微红后苍白如银出炉终始可爱径三寸许形团叶青而黄有纹蜡色皱而瓦长厚而尖叶根冗茎青枝干屈曲高仅三四尺
　　白绣毬
一名银绣毬一名白罗衫一名琼绣毬一名玉绣毬一名白木犀一名玉毬色青白而有光焰花抱蔕大于鹅卵其瓣有纹中有细萼开最久残则牙红叶稀而青长大而多尖亚深枝干劲直而扶疏高可一丈　　玉牡丹
一名青心玉牡丹一名莲花菊花千瓣洁白如玉径二寸许中晕青碧开早开彻疏爽叶青而稀长而厚狭而尖亚深叶根有冗茎淡红枝干劲挺高仅二三尺
　　玉芙蓉
一名酴&&菊一名银芙蓉初开微黄后纯白径二寸有半香甚开早瓣厚而莹疏而爽开最久其残也粉红叶靛色微似银芍药皱而尖叶根多冗茎亦靛色枝干偃蹇高仅三四尺
　　银纽丝
一名白万卷一名万卷书一名银绞丝一名撚银条一名鹅毛菊一名银撚丝初微黄后莹白如雪径可三寸体薄早开气香味甘萼黄开彻瓣纽则萼亦不见瓣如撚纸残则淡红叶青而稠亚浅枝干劲直扶疏高可六七尺
　　一捧雪
一名胜琼花花硕大有宝色其瓣茸茸然如雪花之大出叶似白西施而长大干枝顺直高大
　　玉宝相
白多瓣初开微红
　　蜡瓣西施
一名蜜西蜡瓣花不甚大而温然玉质其品甚高此外有红蜡瓣大蜡瓣虽冒蜡瓣之名而实不相似惟紫蜡瓣花略相似而枝叶又全不类
　　白叠罗
一名新罗菊一名叠雪罗一名玉梅一名白叠雪一名倭菊蓓蕾难开中晕青而微黄开彻莹白如雪径可三寸厚三之二其瓣罗纹其残粉红叶青而稠大而仰其末团其亚深枝干劲挺高仅三四尺
　　一团雪
一名白雪团一名簇香毬一名斗婵娟花极白晶莹瓣如勺长而厚疏朗香清中萼黄开迟最久径可二寸残时紫红叶稀似艾白而青大而长尖而厚&C&如掌亚最深叶极耐日深冬五色斑然如画枝&C&劲直高可六七尺
　　玉玲珑
一名玉连环蓓蕾初淡黄而微青渐作牙红既开纯白其瓣初仰而后覆叶青长而阔厚而大有棱角叶根净秋有彩色茎淡红枝干顺直高可至丈
　　玉铃
开以九月中纯白千叶中有细铃甚类大金铃凡白花中如玉毬新罗形态高雅而此花可与争胜　　白麝香
似麝香黄花差小亦丰腴韵胜
　　莲花菊
如小白莲花多叶而无心花头疏极潇散清绝一枝只一葩绿叶甚&A&巧
　　万铃菊
中心淡黄锤子旁白花叶绕之花端极尖香尤清烈　　月下白
一名玉兔华花青白色如月下观之径仅二寸其形团其瓣细而厚叶青似水晶毬长而狭其背弓其亚浅其枝干劲挺高可三四尺
　　水晶毬
其花莹白而嫩初开微青径二寸许其瓣细而茸中微有黄萼初褊薄后乃暄泛叶稀而弓青而滑肥而厚大而长亚浅根有冗茎青枝干劲挺高可七八尺　　芙蓉菊
开就者如小木芙蓉尤秾盛者如楼子芍药但难培植多不能繁
　　象牙毬
其花丰硕初开黄白色其后牙色微作鸭卵之形柄弱不任其花色稠青而毛茎亦青
　　劈破玉
小白花每瓣有黄纹如线界之为二
　　大笑菊
白瓣黄心本与九华同种其单层者为大笑花头差小不及两层者之大其叶类栗木叶亦名栗叶菊　　徘徊菊
淡白瓣黄心色带微绿瓣有四层初开时先吐瓣三四片只开就一边未及其余开至旬日方及周遍花头乃见团圆按字书徘徊为不进此花之开亦若是矣其名不妄十月初方开或有一枝花头多者至攒聚五六颗近似淮南菊
　　玉楼春
一名土粉西花初桃红后苍白径可二寸有半瓣厚而大莹而润开疏爽叶青而毛稀可数大如茄叶亚浅枝&C&劲直如木高可六七尺
　　酴&&
出相州开以九月末纯白千叶自中至外长短相次花之大小正如酴&&而枝干&A&柔颇有态度若花叶稍圆加以檀蕊真酴&&也
　　玉盆
出滑州开以九月末多叶黄心内深外淡而下有阔白大叶连缀承之有如盆盂中盛花状世人相传为玉盆菊者大率皆黄心碎叶初不知其得名之由后请于识者乃知物之见名于人者必有形似之实云　　波斯菊
白千瓣状同黄波斯
　　白西施
一名白粉西一名白二色花初微红其中晕红而黄既则白而莹径三寸以上厚二寸许瓣参差开早叶青而稠狭而尖其亚深叶枝多冗枝干偃蹇高仅三四尺
　　银盆
出西京开以九月中花皆细铃比夏秋万铃差疏而形色似之铃叶之下别有双纹白叶谓之银盆者以其下叶正白故也此菊近出未多见
　　木香菊
一名玉钱大过小钱白瓣淡黄心瓣有三四层颇细状如春架中木香花又如初开缠枝白但此花头舒展稍平坦耳亦有黄色者
　　银盘
白瓣二层黄心突起颇高花头或大或小不同想地有肥瘠故也
　　邓州白
九月末开单叶双纹白华中有细蕊出铃萼中凡菊单叶如蔷薇菊之类大率花叶圆密相次而此花叶皆尖细相去稀疏然香比诸菊甚烈此又为药中所用盖邓州菊潭所出枝干甚&A&柔叶端有支股而长亦不甚青
　　白菊
单叶白花蕊与邓州白相类但花叶差阔相次圆密而枝叶粗繁人多谓此为邓州白今正之
　　金盏银台
一名银台一名万铃菊一名银万管花外单瓣或夹瓣薄而尖白而莹中筒瓣初鹅黄后牙色径可三寸残则淡红叶青而狭长而多尖其亚深叶根冗甚枝&C&细偃蹇高可五六尺
　　佛顶菊
一名琼盆菊一名佛顶菊一名大饼子大过折二钱或如折三钱单层初秋先开白瓣渐沁微红突起淡黄心初如杨梅之肉蕾后皆舒为筩子状如蜂窠末后突起甚高又且最大枝&C&坚粗叶亦粗厚一种每枝多直生上只一花少有旁出枝一种每一枝头分为三四小枝各一花
　　小白佛顶
心大突起似佛顶单瓣
　　淮南菊
一种白瓣黄心瓣有四层上层抱心带微黄色下层黯淡纯白大不及折二钱枝头一簇六七花一种淡白瓣淡黄心颜色不相染惹瓣有四层一枝攒聚六七花其枝杪六花如六面仗鼓相抵惟中央一花大于折三钱此则所产之地力有不同也大率此花自有三节不同初开花面微带黄色中节变白至十月开过见霜则变淡紫色且初开之瓣只见四层开至多日乃至六七层花头亦加大焉
　　茉莉菊
花叶繁缛全似茉莉绿叶亦似之长大而圆净　　玉盘菊
黄心突起淡黄绿边
　　粉蔷薇
花似紫蔷薇而粉色
　　玉瓯菊
或云瓯子菊即&ED&枝白菊也其开层数未及多者以其花瓣环拱如瓯盏之状也至十月经霜则变紫色　　白褒姒
一名银褒姒多瓣小花此花四色锦者为最紫者次之粉者又次之白其尤胜者
　　银杏菊
淡白时有微红花叶尖绿叶全似银杏叶
　　银芍药
一名芙蓉菊一名楼子菊一名琼芍药一名太液莲一名银牡丹一名银骨朵初似金芍药后莹白香甚残色淡红叶亚深与金芍药同
　　白五九菊
一名银铃菊一名夏玉铃外瓣一层纯白其中铃萼淡黄径仅如钱夏秋二度开叶青长大而尖亚深叶根有冗高仅二三尺
　　八仙菊
花初青白色后粉红色一花七八蕊叶尖长而青　　蜡瓣粉西施
一名粉西娇一名西施娇叶干全类三蜡瓣似粉西施而差小瓣厚不莹
　　白牡丹
纯白
　　鹭鸶菊
出严州花如茸毛纯白色中心有一丛簇起如鹭鸶头
　　蘸金白
一名蘸金香白千瓣瓣边有黄色似蘸金
　　琼玲珑
白千瓣参差不齐
　　碧蕊玲珑
白千瓣叶色深绿
　　白羢毬
花粉白余类紫羢毬
　　白剪羢
一名剪鹅毛一名剪鹅翎色雪白
　　银荔枝
大概似金荔枝
　　碧桃菊
其花纯白叶与紫芍药相似
　　艾叶菊
心小叶单绿叶尖长似蓬艾
　　白鹤顶
似鹤顶红而色较白
　　白鹤翎
一名银鹤翎一名银雀舌一名玉雀舌花纯白与粉鹤翎同瓣皆有尖下垂
　　粉蝴蝶
一名玉蝴蝶一名白蛱蝶千瓣小白花
　　白蜡瓣
一名玉菡&E&花纯白与粉蜡瓣同
　　脑子菊
花瓣微皱缩如脑子状
　　楼子菊
层层状如楼子
　　单心菊
细花心瓣大
　　五月菊
花心极大每一须皆中空攒成一匾毬子红白单叶绕承之每枝只一花径二寸叶似茼蒿夏中开近年院体画草虫喜以此菊写生
　　殿秋白
一名玉玫瑰花朵叶干俱类殿秋黄
　　寒菊
大过小钱短白瓣开多日其瓣方增长明黄心心乃攒聚碎叶突起颇高枝条柔细十月方开　以上白色
　　状元紫
花似紫玉莲而色深
　　顺圣浅紫
出陈州邓州九月中方开多叶叶比诸菊最大一花不过六七叶而每叶盘叠凡三四重花叶空处间有筒叶辅之大率花枝干类棣棠但色紫花大尔菊中惟此最大而风流态度又为可贵独恨色非黄白不得与诸菊争先耳
　　紫牡丹
一名紫西施一名山桃红一名檀心紫花初开红黄间杂如锦后粉紫径可三寸瓣比次而整齐开迟气香叶绿而泽长厚而尖其亚深叶根有冗枝干肥壮高径三四尺
　　碧江霞
紫花青蔕蔕角突出花外小花花之奇异者
　　双飞燕
一名紫双飞淡紫千瓣每花有二心瓣斜卷如飞燕之翅
　　孩儿菊
紫萼白心茸茸然叶上有光与他菊异
　　紫茉莉
似梅花菊而紫花虽小而标格潇洒气味芬馥不可以常品目之
　　朝天紫
一名顺圣紫蓓蕾青碧花初深紫后浅紫气香瓣初如兔耳后尖而覆鬅松而整齐径二寸有半叶绿而稀尖亚细密如缕叶根清净枝干细紫劲而直高可五六尺
　　翦霞绡
紫多瓣瓣边如翦其花径二寸许瓣疏而大其边如绣
　　佛座莲
紫千瓣瓣颇大且开殿众菊或以为紫牡丹非　　瑞香紫
一名锦瑞香花淡紫如瑞香色径寸许瓣疏尖而&BAB&枝叶类金荔枝
　　紫丝桃
一名紫苏桃一名晓天霞蓓蕾青绿花茄色中晕浓而外晕稍淡瓣长而尖初如勺后平铺瓣上有纹色更紫花径二寸有半厚称之开彻鬅松明&FB&枝叶俱类紫玉莲
　　墨菊
一名早紫花似紫霞觞而厚大色紫黑秾艳开于九月前茎叶与紫袍金带相似高可五六尺史谱云按宋嘉佑中有油紫英宗时有黑紫神宗时色加鲜赤目为顺圣紫皆紫之极非世俗点染之说也
　　夏万铃
出鄜州开以五月紫色细铃生于双纹大叶之上以时别之者以有秋时紫花故也或以菊皆秋生花而疑此菊独以夏盛按灵宝方曰菊花紫白又陶隐居云五月采今此花紫色而开于夏时是其得时之正也夫何疑哉
　　秋万铃
出鄜州开以九月中千叶浅紫其中细叶尽为五出铎形而下有双纹大叶承之诸菊如棣棠是其最大独此菊与顺圣过焉环美可爱
　　荔枝紫
出西京九月中开千叶紫花叶卷为筒大小相间凡菊铃并蕊皆生托叶之上叶背乃有花萼与枝相连而此菊上下左右攒聚而生故俗以为荔枝者以其花形正圆故也花有红者与此同名而纯紫者盖不多得
　　紫褒姒
似粉褒姒而色紫
　　赛西施
又名倚栏娇淡紫小花头倒侧如醉
　　紫芍药
一名红翦春花先红后紫复淡红变苍白径可三寸厚称之其瓣阔大而鬅松开早气香叶薄绿而泽稀而多尖其枝干顺直高可四五尺
　　绣毬
出西京开以九月中千叶紫花叶尖阔相次丛生如金铃菊中铃叶之状大率此花似荔枝菊花中无筒叶而萼边正平尔花形之大有若大金铃菊者　　紫鹤翎
一名紫粉盘一名紫雀舌花先淡紫后粉白色　　紫玉莲
一名紫荷衣一名紫蜡瓣蓓蕾青绿花紫而红质如蜡径可二寸瓣如勺终始上&BAB&叶全似朝天紫　　玛瑙盘
淡紫赤心千瓣花极丰大
　　紫蔷薇
花略小似紫玉莲而色淡
　　紫罗繖
一名紫罗袍花似紫鹤翎小而厚色匀其瓣罗纹而细叶青大而稠根多冗枝干劲直高大
　　紫绣毬
一名紫罗衫其花粉紫得养则如紫牡丹之色蒨丽失养则青红黄白夹杂而不匀瓣结不舒叶类锦绣毬绿而混厚而皱
　　紫翦绒
四翦绒俱小巧紫者其名独振
　　金丝菊
紫花黄心以蕊得名
　　水红莲
一名菡&E&红一名荷花毬一名粉牡丹一名紫粉莲一名紫粉楼花粉紫初开似紫牡丹其后渐淡如水红花色径二寸形团瓣疏开早叶绿稀而可数阔大而厚皱而蹙似芡叶枝干劲直高可一丈或以为太液莲非
　　鸡冠紫
一名紫凤冠千瓣高大起楼取象于鸡冠花非以鸡之冠为比也
　　福州紫
紫多瓣　以上紫色
　　状元红
花重红径可二寸厚半之瓣阔而短厚有纹其末黄其红耐久开早叶似猫脚迹绿而丽亚深叶根冗枝干如铁高仅三四尺
　　锦心绣口
一名杨妃茜裾红一名美人红径二寸许厚半之外大瓣一二层深桃红中筒瓣突起初青而后黄筒之中娇红而外粉筒之口金黄烂漫如锦香清开与报君知同叶绿而泽团而弓稀而可数其缺刻如&&业枝干红紫细劲顺直高可四五尺
　　紫袍金带
一名紫重楼又一名紫绶金章蓓蕾有顶开稍迟初黑红渐作鲜红既开彷彿亚腰葫芦亚处无瓣黄蕊绕之其彻也黄蕊不见攒簇成毬大如鸡卵开极耐久叶绿而秀阔而长薄而多尖叶根有冗茎淡红枝干劲直高可三四尺
　　大红袍
蓓蕾如泥金初开朱红瓣尖细而长体厚径可二寸以上残色水红叶青泽厚而大亚深末团叶根清净茎青枝干肥壮顺直高可四五尺
　　紫霞觞
一名紫霞杯花似状元红厚而大开早初重红稍开即木红叶青阔而皱亚深叶根多冗枝干挺劲高可四五尺
　　红罗繖
一名紫幢一名锦罗伞紫红千瓣
　　庆云红
一名锦云红蓓蕾深桃红开则红黄并作玛瑙色中晕秾而外晕淡其瓣尖细而鬅松径二寸有半厚称之叶青泽厚而长稍尖亚深茎青枝干顺直高可四五尺
　　海云红
一名海东红一名相袍红一名将袍红一名扬州红一名旧朝服先殷红渐作金红久则水红而淡径二寸有半其瓣初尖而后岐其萼黄其彻也鬅松其叶长而大青而多尖其亚深枝干壮大高可四五尺　　胭脂菊
类桃花菊深红浅紫比胭脂色尤重比年始有之此品既出桃花菊遂无颜色盖奇品也
　　缕金妆
一名金线菊深红千瓣中有黄线路
　　出炉金
一名锦芙蓉金红千瓣色如炉金出火
　　火炼金
花径仅寸许外尖瓣猩红其中萼金黄朵垂其红不变叶绿而泽稀而瓦长厚而尖亚深枝干劲直高可四五尺
　　木红毬
一名红罗衫一名红绣毬花初开殷红稍开即木红径可二寸有半瓣下覆如毬心萼黄甚茎叶枝干颇类御袍黄高可五六尺
　　紫骨朵
一名大红绣毬一名红绣毬蓓蕾鲜红顶如泥金开甚早先红紫后紫红径可二寸有半厚二寸瓣明润丰满如榴子其彻也攒簇如毬叶类紫霞觞叶绿而小根有冗枝干劲直高可四五尺
　　醉杨妃
一名醉琼环其色深桃红久而不变其花疏爽而润泽小径近二寸以上厚半之其瓣尖而梗下覆如脐花繁而柄弱其英乃垂其叶青厚短大而稠其尖多其亚浅叶根冗甚茎青枝&C&偃蹇高可五六尺　　太真红
娇红千瓣
　　楼子红
蓓蕾甚巨开早初深黑渐作鲜红瓣垂而长光焰夺目既开径二寸以上其萼如小钱初青后黄其中隐然有顶有开数瓣上&BAB&者茎叶如紫袍金带枝干高大可至四五尺
　　红万卷
一名红钮丝深红千瓣如万卷书
　　一捻红
花瓣上有红点面径三寸瓣大而圆
　　红剪羢
初殷红后木红径寸有半其形薄而瓦其瓣末碎而茸攒簇如刺叶绿尖而小其亚浅其茎红叶根清净枝干扶疏高可三四尺
　　锦绣毬
一名锦罗衫蓓蕾如栗其花抱蔕其初殷红既开鲜红渐作红黄色瓣阔而短叶似紫绣毬稀而大皱而尖叶根有冗
　　鹤顶红
一名不老红花似晚香红薄而小外晕粉红中晕大红开彻粉红瓣下亸大红瓣上攒如鹤顶叶青圆而小枝&C&不甚高大
　　鸡冠红
红千瓣色如鸡冠
　　猩猩红
花似状元红而厚仅二寸开早色鲜红耐久叶泽长而多尖茎青枝干挺劲高可四五尺
　　绣芙蓉
一名赤心黄一名老金黄初开赤红既开中晕赤而外晕黄其瓣面黄而背红径二寸有半厚半之开早棱层整齐叶青泽而脆亚深叶根冗甚枝干偃蹇而粗大高可四五尺
　　锦荔枝
金红多瓣
　　红牡丹
早开初殷红后银红开最久
　　红茉莉
似梅花菊而红
　　芙蓉菊
状如芙蓉红色
　　二色莲
一名赛红荷一名西番莲一名蜡瓣红一名大红莲一名红转金一名锦蜡瓣花先茜红后红黄色其萼黄径二寸许厚半之瓣如勺而毛末微皱上簇如莲萼黄而大萼中或突起数瓣叶绿长大而多尖其亚深叶根有冗枝干劲挺高可四五尺
　　襄阳红
并蔕双头出九江彭泽
　　宾州红
一名岳州红一名日轮红重红褊薄如镟径二寸中黄萼叶干似紫霞觞
　　土朱红
其色如土朱
　　红二色
出西京开以九月末千叶丛有深淡红两色而花叶之中间生筒叶大小相应方盛开时筒之大者裂为二三与花叶相杂比茸茸然花心与筒叶中有青黄色颇与诸菊异
　　冬菊
花薄而小径仅寸半色深红质如蜡瓣阔而短开极迟叶疏青而泽初似银芍药其后弓而厚长而尖亚深尖多枝干顺直扶疏高可五六尺　以上红色　　桃花菊
刘蒙泉云粉红单叶中有黄蕊其色正类桃花俗以此名盖以言其色尔花之形度虽不甚佳而开于诸菊未有之前故人视此菊如木中之梅焉枝叶最繁密或有无花者史铸云一名桃红菊花瓣如桃花粉红色一蕊凡十三四片开时长短不齐经多日乃齐其心黄色内带微绿此花嗅之无香惟撚破闻之方知有香至中秋便开开至十余日渐变为白色或生青虫食其花片则衰矣其绿叶甚细小范成大云多叶至四五重粉红色浓淡在桃杏红梅之间未霜即开最为妍丽中秋后便可赏
　　粉鹤翎
一名粉钮丝一名玉盘丹一名粉雀舌一名荷花红花粉红大如芍药瓣尖长而大背淡红初开鲜浓既开四面支撑紫焰腾耀后渐白纽丝叶青而稀阔大如掌亚深叶根多冗枝干顺直而扶疏高可七八尺　　垂丝粉红
出西京九月中开千瓣细如茸攒聚相次花下亦无托瓣枝干&A&弱其花淡红似银纽丝而瓣不纽其朵俱垂色态娇艳与醉西施醉杨妃各不相涉或谓三名即一物非也
　　粉蜡瓣
蓓蕾稀花微红褪白质如蜡色径可二寸有半厚称之气香瓣初仰而后覆其残如红粉涂抹叶青长大而稀亚深叶根清净枝干顺直高可一丈
　　粉西施
一名红西施一名红粉西一名粉西花丰硕似白西施初开红黄相杂有宝色开彻则淡粉红瓣卷而纽背惨而红如猱头然柄弱不任叶青而厚长而瓦狭而尖亚深叶根多冗枝干亦类白西施
　　合蝉菊
九月末开粉红筒瓣花形细者与蕊杂比方盛开时筒之大者裂为两翅如飞舞状一枝之杪凡三四花　　洒金红
一名洒金香一名金钱豹淡红千瓣瓣间有黄色如洒
　　红粉团
一名粉团花粉红径二寸厚半之中晕红瓣短而多纹枝叶似金荔枝而青
　　楼子粉西施
一名晚香红一名秋牡丹一名红粉楼一名车轮红其花粉红径可三寸厚三之二其开也迟瓣圆而厚比次整齐中深红突起上作重台色易淡叶稠青而毛狭而尖其亚深叶根冗甚枝干亦与白西施同壮大过之
　　醉西施
淡红千叶垂英似醉杨妃
　　胜绯桃
一名红碧桃格局似碧桃色似秋海棠枝叶似紫芍药而高大不及
　　粉褒姒
花粉红而小径二寸有半瓣尖短厚而无纹叶绿而泽似状元红而尖其亚少叶根有冗枝干偃蹇或遂以粉西施当之非也
　　大杨妃
一名杨妃菊一名琼环菊粉红千瓣散如乱茸而枝叶细小袅袅有态
　　赛杨妃
粉红千瓣花略小
　　粉玲珑
一名紫丁香粉红小花按沈谱玲珑与万卷万管并载今人类多混称不知玲珑者疏朗通透之物卷则书卷画卷之类管则笙管笔管之类取象各不同百咏之连环络索即玲珑之别号于命名之意寖失不可不辨
　　八宝玛瑙
一名八宝菊千瓣粉红花花具红黄众色
　　紫芙蓉
一名胜芙蓉一名芙蓉菊千瓣开极大其叶尖而小　　粉万卷
粉红千瓣
　　粉绣毬
千瓣淡红花
　　夏月佛顶菊
五六月开色微红
　　佛见笑
粉红千瓣
　　红傅粉
粉红千瓣　以上粉红色
　　珠子菊
白色见本草注云南京有一种开小花瓣下如小珠子
　　丹菊
见嵇含菊铭云煌煌丹菊暮秋弥荣
　　十样锦
一本开花形模各异或多瓣或单瓣或大或小或如金铃往往有六七色黄白杂样亦有微紫花头小　　满天星
一名蜂铃菊春苗掇去其颠岐而又掇掇而又岐至秋而一干数千百朵
　　二色西施
一名红二色一名黄二色一名二色白一名平分秋色径可三寸厚半之开最久瓣叶枝干皆与白西施同初开时数朵淡红数朵淡黄迥然不类半开时五彩宝色炫烂夺目开彻则皆淡桃红色矣
　　二色杨妃
一名二乔一名金菊对芙蓉多瓣浅红淡黄二色双出如金银花径仅二寸其萼黄其瓣如兔耳其叶绿而不泽厚而尖皱而瓦
　　赤金盘
一名脂晕黄一名琥珀杯其花初开红黄而赤金星浮动其后渐作酱色径可二寸形薄而瓦瓣如杓而尖叶稀绿而泽其末团枝干紫红顺直而扶疏高可一丈
　　锦丁香
花略似红剪羢大寸许瓣疏初开黄而红后红而黄色易衰叶绿厚而短尖而长
　　檀香菊
一名小檀香叶&C&似檀香毬花亦相似
　　梅花菊
一名试梅菊一名银丁香一名试梅妆一名寿阳妆一名银梅每花不过数瓣瓣大如指顶每瓣卷皱密蹙下截深黄上截莹白重台彷彿水仙花下垂成穟如梅花清逸开早香甚叶绿大而皱尖而长其亚深叶根多冗其枝干柔细而扶疏高可一丈或以为茉莉菊甚谬
　　海棠菊
一名锦菊一名海棠春一名海棠娇一名海棠红一名小桃红一名铁干红色类垂丝海棠径寸有半形薄而瓦瓣短多纹而尖愈开愈奇有宝色中晕赤外晕黄边晕纯白或数色错出变态不穷叶绿而泽厚而小亚深其枝干劲直扶疏高可四五尺
　　蜜西施
蜜色千瓣
　　蜜鹤翎
蜜色千瓣与金鹤翎埒以为蜜绣毬非是
　　蜜绣毬
一名金翅毬一名金凤团一名蜜西牡丹蜜色莹润径二寸余气香瓣舒开迟其残也红而丽叶青而稠大而尖亚深叶根冗枝干偃蹇高可四五尺
　　紫羢毬
一名紫丝毬一名紫苏桃蓓蕾圆而绿如小龙眼大其开也碧绿红紫黄白诸色间杂而紫焰为多瓣细而镶四面参差茸茸如剪径仅寸许圆如毬叶类朝天紫小而青尖亚似少叶根清净枝干细直而劲高可四五尺
　　僧衣褐
一名缁衣菊深栩子色小
　　刺蝟菊
一名栗叶花如兔毛朵团瓣如蝟之刺大如鸡卵叶长而尖枝干劲挺高可三四尺　以上异品
　　蓝菊
蓝菊花单薄而小其&D&黄
　　双鸾菊
双鸾菊一名鸳鸯菊即乌喙苗花开甚多每朵头若僧帽拆此帽内露双鸾并首形似无二外分二翼一尾春分根种
　　丈菊
丈菊一名西番菊一名迎阳花茎长丈余干坚粗如竹叶类麻多直生虽有傍枝只生一花大如盘盂单瓣色黄心皆作窠如蜂房状至秋渐紫黑而坚取其子种之甚易生花有毒能堕胎
　　七月菊
七月菊外夹瓣中镶瓣突起如紫薇花色如茄花径寸有半厚寸余其叶似五月翠菊六七月花一株不过数朵高仅一二尺
　　翠菊
翠菊一名佛螺一名夏佛顶蓓蕾重跗层叠似海石榴花其花外夹瓣翠而紫中铃萼而黄径寸有半开于四五月每雨后及晡时光丽如翠羽开最久叶青而泽似马兰香甚亚深茎毛而红株干肥劲高可二三尺八月种子
卷菊部汇考三
钦定古今图书集成博物汇编草木典
　第八十九卷目录
目录
　菊部汇考三
　　王世懋花疏（菊）
　　王世懋瓜蔬疏（菊苗）
　　本草纲目（菊　野菊）
　　王圻三才图会（菊花　波斯菊　石菊　长春菊）　　徐光启农政全书（菊花考　六月菊考）　　高濂遵生八笺（菊花谱　菊花散　菊苗粥　菊花酒　甘菊苗）　　广群芳谱（菊花　绣线菊）
　　乐休园菊谱
　　直省志书（历城县　莱芜县　曹县　临晋县　洛阳县　六合县　怀宁县　石　　门县　莆田县　福宁州　高明县　罗定州）
草木典第八十九卷
　菊部汇考三
王世懋花疏
　　菊
菊至江&A&上海吾州而变态极矣有长丈许者有大如&FA&者有作异色二色者而皆名粗种其最贵乃各色剪绒各色撞各色西施各色狼牙乃谓之细种种之最难须得地得人燥湿以时虫&EF&日去花须少而大叶虽密而鲜不尔便非上乘元驭阁老尤爱种菊京师有一种大红曰麻叶红曰相袍红元驭为翰林时特命囊之马首归今吾地尚有此种然开不能大佳想亦地气使然
王世懋瓜蔬疏
　　菊苗
百草中可食者最多菊苗亦佳大抵摘野蔬入馔尤觉趣耳
本草纲目
　　菊释名
李时珍曰按陆佃埤雅云菊本作蘜从鞠鞠穷也月令九月菊有黄华华事至此而穷尽故谓之蘜节华之名亦取其应节候也崔寔月令云女节女华菊华之名也治蘠日精菊根之名也抱朴子云仙方所谓日精更生周盈皆一菊而根茎花实之名异也苏颂曰唐天宝单方图载白菊云原生南阳山谷及田野中颍川人呼为回峰菊汝南名荼苦蒿上党及建安郡并名羊欢草河内名地薇蒿
　　集解
别录曰菊花生雍州川泽及田野正月采根三月采叶五月采茎九月采花十一月采实皆阴乾
陶弘景曰菊有两种一种茎紫气香而味甘叶可作羹食者为真菊一种青茎而大作蒿艾气味苦不堪食者名苦薏非真菊也叶正相似惟以甘苦别之南阳郦县最多今近道处处有之取种便得又有白菊茎叶都相似惟花白五月取之仙经以菊为妙用但难多得宜常服之
陈藏器曰白菊生平泽五月采花紫色白
苏颂曰处处有之以南阳菊潭者为佳初春布地生细苗夏茂秋花冬实然种类颇多惟紫茎气香叶厚至柔者嫩时可食花微大味甚甘者为真其茎青而大叶细气烈似蒿艾花小味苦者名苦薏非真也南阳菊亦有两种白菊叶大如艾叶茎青根细花白蕊黄其黄菊叶似同蒿花蕊都黄今服饵家多用白者又有一种开小小花瓣下如小珠子谓之珠子菊云入药亦佳
寇宗奭曰菊花近世有二十余种惟单叶花小而黄绿叶色深小而薄九月应候而开者是也邓州白菊单叶者亦入药余皆医经不用
吴瑞曰花大而香者为甘菊花小而黄者为黄菊花小而气恶者为野菊
李时珍曰菊之品凡百种宿根自生茎叶花色品品不同宋人刘蒙泉范至能史正志皆有菊谱亦不能尽收也其茎有株蔓紫赤青绿之殊其叶有大小厚薄尖秃之异其花有千叶单叶有心无心有子无子黄白红紫间色深浅大小之别其味有甘苦辛之辨又有夏菊秋菊冬菊之分大抵惟以单叶味甘者入药菊谱所载甘菊邓州黄邓州白者是矣甘菊始生于山野今则人皆栽植之其花细碎品不甚高蕊如蜂窠中有细子亦可捺种嫩叶及花皆可煠食白菊花稍大味不甚甘亦秋月采之菊之无子者谓之牡菊烧灰撒地中能死&B&黾说出周礼
　　气味（花叶根茎实并同）
苦平无毒
别录曰甘
杨损之曰甘者入药苦者不入药
李杲曰苦甘寒可升可降阴中微阳也
李时珍曰本经言菊花味苦别录言菊花味甘诸家以甘者为菊苦者为苦薏惟取甘者入药谨按张华博物志言菊有两种苗花如一惟味小异苦者不中食范至能谱序言惟甘菊一种可食仍入药饵其余黄白二花皆味苦虽不可饵皆可入药其治头风则白者尤良据此二说则是菊类自有甘苦二种食品须用甘菊入药则诸菊皆可但不得用野菊名苦薏者尔故景焕牧竖闲谈云真菊延龄野菊泄人正如黄精益寿钩吻杀人之意
徐之才曰术及枸杞根桑根白皮为之使
　　主治
本经曰诸风头眩肿痛目欲脱泪出皮肤死肌恶风湿痹久服利血气轻身耐老延年
别录曰疗腰痛去来陶陶除胸中烦热安肠胃利五脉调四肢（陶陶纵缓貌）
甄权曰治头目风热风旋倒地脑骨疼痛身上一切游风令消散利血脉并无所忌
大明曰作枕明目叶亦明目生熟并可食
张元素曰养目血去翳膜
王好古曰主肝气不足
　　白菊气味
苦辛平无毒
　　主治
陶弘景曰风眩能令头不白
陈藏器曰染髭发令黑和巨胜茯苓蜜丸服之去风眩变白不老益颜色
　　发明
朱震亨曰黄菊花属土与金有水与火能补阴血故养目
李时珍曰菊春生夏茂秋花冬实备受四气饱经露霜叶枯不落花槁不零味兼甘苦性禀中和昔人谓其能除风热益肝补阴盖不知其得金水之精英尤多能益金水二脏也补水所以制火益金所以平木木平则风息火降则热除用治诸风头目其旨深微黄者入金水阴分白者入金水阳分红者行妇人血分皆可入药神而明之存乎其人其苗可蔬叶可啜花可饵根实可药囊之可枕酿之可饮自本至末罔不有功宜乎前贤比之君子神农列之上品隐士采入酒斝骚人餐其落英费长房言九日饮菊酒可以辟不祥神仙传言康风子朱孺子皆以服菊花成仙荆州记言胡广久病风羸饮菊潭水多寿菊之贵重如此是岂群芳可伍哉钟会菊有五美赞云圆花高悬准天极也纯黄不杂后土色也早植晚发君子德也冒霜吐颖象贞质也杯中体轻神仙食也西京杂记言采菊花茎叶杂秫米酿酒至次年九月始熟用之
　　附方
服食甘菊玉函方云王子乔变白增年方用甘菊三月上寅日采苗名曰玉英六月上寅日采叶名曰容成九月上寅日采花名曰金精十二月上寅日采根茎名曰长生四味并阴乾百日取等分以成日合捣千杵为末每酒服一钱匕或以蜜丸梧子大酒服七丸一日三服百日轻润一年发白变黑服之二年齿落再生五年八十岁老人变为儿童也孟诜云正月采叶五月五日采茎九月九日采花
服食白菊太清灵宝方用九月九日白菊花二斤茯苓一斤并捣罗为末每服二钱温酒调下日三服或以炼过松脂和丸鸡子大每服一丸主头眩久服令人好颜色不老陈藏器曰抱朴子言刘生丹法用白菊汁莲花汁地血汁樗汁和丹蒸服也
白菊花酒天宝单方治丈夫妇人久患头风眩闷头发乾落胸中痰壅每发即头旋眼昏不觉欲倒者是其候也先灸两风池各二七壮并服此酒及散永瘥其法春末夏初收白菊软苗阴乾捣末空腹取一方寸匕和无灰酒服之日再服渐加三方寸匕若不饮酒者但和羹粥汁服亦得秋八月合花收暴乾切取三大斤以生绢袋盛贮三大斗酒中经七日服之日三次常令酒气相续为佳（苏颂图经）
风热头痛菊花石膏川芎各三钱为末每服一钱半茶调下（简便方）
膝风疼痛菊花陈艾叶作护膝久则自除也（吴旻扶寿方）斑痘入目生翳障用白菊花谷精草绿豆皮等分为末每用一钱以乾柿饼一枚粟米泔一盏同煮候泔尽食柿日食三枚浅者五七日远者半月见效（仁斋直指方）
病后生&AED&白菊花蝉蜕等分为散每用二三钱入蜜少许水煎服大人小儿皆宜屡验（救急方）疔肿垂死菊花一握捣汁一升入口即活此神验方也冬月采根（肘后方）
女人阴肿甘菊苗捣烂煎汤先熏后洗（危氏得效方）酒醉不醒九月九日真菊花为末饮服方寸匕（外台秘要）眼目&EF&花双美丸用甘菊花一斤红椒去目六两为末用新地黄汁和丸梧子大每服五十丸临卧茶清下（瑞竹堂方）
　　花上水主治
大明曰益色壮阳治一切风
　　野菊释名
李时珍曰薏乃莲子之心此物味苦似之故与之同名
　　集解
陈藏器曰苦薏生泽畔茎如马兰花如菊菊甘而薏苦语曰苦如薏是也
李时珍曰苦薏处处原野极多与菊无异但叶薄而多尖花小而蕊多如蜂窠状气味苦辛惨烈
　　根叶茎花气味
苦辛温有小毒
朱震亨曰野菊花服之大伤胃气
　　主治
陈藏器曰调中止泄破血妇人腹内宿血宜之李时珍曰治痈&D&疔毒瘰&B&眼瘜
　　附方
痈疽丁肿一切无名肿毒孙氏集效方用野菊花连茎捣烂酒煎热服取汁以渣傅之即愈　卫生易简方用野菊花茎叶苍耳草各一握共捣入酒一&E&绞汁服以渣傅之取汗即愈或六月六日采苍耳叶九月九日采野菊花为末每酒服三钱亦可
天泡湿疮野菊花根枣木煎汤洗之（医学集成）瘰&B&未破野菊花根捣烂煎酒服以渣傅之自消不消亦自破也（瑞竹堂经验方）
王圻三才图会
　　菊花
唐本草菊花一名女节一名女华刘蒙菊谱三十五品又三十二品范石湖菊谱七十二种今不止一种甘菊茎紫气香味甘花深黄单叶蔕有粥膜衣者为真取花作糕并鹹烹饮佳又有鸳鸯菊五月菊六月菊陆龟蒙有杞菊赋曾端伯以为佳友
　　波斯菊
一名西番菊有中贵携植普陀取子种出甚佳作花甚繁而久其子落地即生仍复作花
　　石菊
石菊如洛阳花但千叶可爱四时有花
　　长春菊
俗名回回菊四时有花种于篱落间亦自可爱徐光启农政全书
　　菊花考
一名节华一名日精一名女节一名女华一名女茎一名更生一名周盈一名傅延年一名阴成生雍州川泽及邓衡齐州田野今处处有之味苦甘性平无毒术枸杞桑根白皮为之使
　　救饥
采茎紫气香而味甘者采叶煠食或作羹皆可青茎而大气味作蒿苦者不堪食名苦薏其花亦可煠食或炒茶食
元扈先生曰尝过
　　六月菊考
生祥符县西田野中苗高一二尺茎似铁杆蒿茎叶似鸡儿肠叶但长而涩又似马兰头叶而硬短稍叶间开淡紫花叶味微酸涩
　　救饥
采叶煠熟水浸去邪味油盐调食
高濂遵生八笺
　　菊花谱
　高子曰菊谱海内传有数种其种植相去不过一　二诀法不同其名花何彼此之不侔也在杭之种　菊者有以花之旧名好奇更易惟紫白牡丹金银　芍药四名不变耳若蜜芍药又名蜜鹤翎若宝相　褒姒西施互相指似是可笑耳今以古本旧谱摘　其要略以备采择名则不能随人鼓舌争执是否　姑存其旧以俟赏识若余所著三径怡闲录中其　说似无遗漏惜乎刻者所传不广亦无缮本为可　惜耳
　　分苗法
凡菊开后宜置向阳遮护冰雪以养其元至谷雨时将根掘起剖碎拣壮嫩有根者单种有秃白者亦可种活但要去其根上浮起白翳一层以乾润土种筑实不可雨中分种令湿泥著根则花不茂分早不宜一云正月后即可分矣
　　和土法
土宜畦高以远水患宽沟以便水流取黑泥去瓦砾用鸡鹅粪和土在地铺五七寸厚插苗上盆则去旧土易以新土每年须换一番则根株长大花朵丰厚否则必瘦削矣
　　浇灌法
种后早晚用河水天落水浇活苗头起暂止待长五七寸长用粪汁浇一次再用燖鸡鹅毛汤带毛用矼收贮待其作秽不臭后取浇灌则花盛而上下叶俱不脱夏月日未出时每早宜浇根洒叶每雨后二三日即以浓粪浇一次花至豆大联浇粪水二次花放时一次则花大而丰厚耐久
　　摘苗法
四五月闲每雨后菊长乱苗每株即摘去正头使分枝而上若枝本瘦者止摘一次七八月茂者再摘一次每枝下小枝俱用摘去
　　删蕊法
八月初时菊蕊以生如小豆大每头必有四五须耐心用指甲剔去傍生留中一蕊更看枝下傍出蕊枝悉令删取则花如剔伤中蕊则不长矣
　　捕虫法
初种活时有细虫穿叶微见白路萦回可用指甲刺死又有黑小地蚕啮根早晚宜看四月麻雀作窠啄枝&BE&叶宜防又防节眼内生蛀虫用细铁线透眼杀虫五月闲有虫名菊牛有钳状若萤火雨过后菊头忽折可于三四寸上寻看去其折枝不然和根毙矣又于六七月后生青虫难见须在叶下见有虫粪如蚕沙即当去之又有钻节蟊虫去之泥涂其节　　扶植法
谚云未种菊先扦竹菊苗长至三四寸长即立小细竹一枝于傍以棕线宽缚令直否则风雨欹斜花长屈曲
　　雨旸法
黄梅溽雨其根易烂雨过即用预蓄细泥封培更生新根其本益固夏月最恶若能覆蔽秋后叶终青翠过此二时方可言花矣
　　接菊法
接菊以庵&EC&根或小花菊本接著如接树法恐亦不佳
　　菊之名品
御袍黄　　太师红　　绿芙蓉　　赤金盘琼芍药　　金芍药　　蜜芍药　　紫牡丹白牡丹　　黄牡丹　　红牡丹　　病西施黄西施　　赛西施　　醉西施　　赛杨妃醉杨妃　　剪霞绡　　合蝉菊　　状元黄太真红　　太真黄　　状元红　　白西施玉宝相　　金宝相　　鹤顶红　　紫玉莲佛座莲　　胜金莲　　金佛莲　　西番莲太液莲　　锦芙蓉　　玉芙蓉　　金芙蓉粉雀舌　　蜜雀舌　　紫苏桃　　黄叠罗白叠罗　　一捧雪　　青心白　　莺羽黄金络索　　玉玲珑　　紫霞觞　　瑞香紫蘸金盘　　相袍红　　僧衣褐　　火炼金黄茉莉　　白茉莉　　黄蔷薇　　荔枝红胜绯桃　　胜琼花　　琥珀盘　　黄鹤翎紫鹤翎　　白鹤翎　　玛瑙盘　　一捻红金凤仙　　玉蝴蝶　　锦云红　　白粉团紫粉团　　粉鹤翎　　金锁口　　银锁口&FA&丝桃　　粉丝桃　　紫绒毬　　檀香毬白绒毬　　蜜绒毬　　殿秋香　　黄&BBC&毬剪金毬　　象牙毬　　木红毬　　锦&BBC&毬水晶毬　　晚黄毬　　十采毬　　粉&BBC&毬大金毬　　小金毬　　银纽毬　　二色杨妃红万卷　　黄万卷　　粉万卷　　二色西施锦牡丹　　粉褒姒　　紫褒姒　　出炉金银（二名）锦褒姒　　白褒姒　　红牡丹　　蜡瓣西施缕金妆　　蘸金白　　洒金红　　劈破玉海云红　　锦雀舌　　金孔雀　　红剪绒紫剪绒　　黄剪绒　　白剪绒　　无心对有心邓州白　　邓州黄　　福州紫　　锦心绣口宾州红　　黄都胜　　顺胜紫　　大小金铃锦丁香　　金纽丝　　吕公袍　　黄白木香菊麝香黄　　波斯菊　　试梅妆　　紫袍金带粉蜡瓣　　白蜡瓣　　黄罗繖　　金盏银台紫罗繖　　红罗繖　　玉盘盂　　垂丝粉红桃花菊　　芙蓉菊　　石榴红　　金章紫绶玉楼春　　海棠春　　紫罗袍　　凤友鸾交观音面　　玉堂仙　　头陀白　　黄五九菊玉连环　　倚栏娇　　金带围　　四面镜白菊玉带围　　五月白　　缠枝菊　　五月翠菊白佛顶　　黄佛顶　　九炼金　　六月菊（名滴露）玉指甲　　红荔枝　　紫荔枝　　七月菊（名铁钱）金荔枝　　银荔枝　　锦荔枝　　白五九菊紫金铃　　红粉团　　黄粉团　　楼子佛顶紫粉团　　红傅粉　　双飞燕　　墨菊
胜绯桃　　荷花毬　　紫万卷　　甘菊
蓝菊
　　菊花散
老人春时热毒风气上攻颈项头痛面肿及风热眼涩宜服甘菊花前胡旋覆花芍药元参防风各一两共为末临睡酒调二三钱送下不能酒以米汤饮下　　菊苗粥
用甘菊新长嫩头丛生叶摘来洗净细切入盐同米煮粥食之清心明目
　　菊花酒
十月采甘菊花去蔕只取花二斤择净入醅内搅匀次早榨则味香清冽凡一切有香之花如桂花兰花蔷薇皆可仿此为之
　　甘菊苗
甘菊花春夏旺苗嫩头采来汤焯如法食之以甘草水和山药粉拖苗油煠其香美佳甚
广群芳谱
　　菊花
　按原谱杂采刘范沈史诸谱以色分类闲有遗逸　续录于此
&C&子菊花小色黄香如&C&子
泰州黄　　黄素馨　　白素馨　　蹙线菊铁脚黄铃　黑叶儿　　团圆菊　　柳条菊枝亭菊枝梗甚长用杖子撑之即篱菊一丈黄碧蝉菊青色
钹儿菊一种紫梗开早一种青梗开晚
玉盘盂与金铃菊相似
枇杷菊叶似枇杷花似金盏银台而极大却不甚香蜂儿菊鹅黄色
水晶菊花面甚大色白而透明
铺茸菊色绿其花甚大光如茸二月间开
长沙菊　　满堂金
寿安真珠俱黄色　　　孩儿白
销金紫菊紫瓣黄沿
销银黄菊黄瓣白沿
乾红菊花瓣乾红四沿黄色即是销金菊三种乃佛头菊种也
荷菊日开一瓣开足成荷花形众菊未开不开众菊已谢不谢
松菊枝叶劲细如松其花如碎金层出于密叶之上凌风菊黄色见山谷诗
柑子菊黄色见后山诗
杨妃裙黄色见徐仲车诗
蜡梅菊见闻人善言菊卿公暇集
紫干子　　五色菊　　黄簇菊　　柿叶菊青心菊　　叶红菊　　黄窠廷子　探白子红香菊　　钗头菊
川金菊深色单叶　　　川剪金
　　治地
种菊之处须在向阳高原宜阴宜日风雨可到之所四傍设篱遮护圃内开作几埂每埂置花几缸缸之相去一尺五六寸仅容一人往来浇灌捕虫缸下用砖石砌起以便走水傍设一小所以藏各色器具待花开移赏之后收根原藏此圃庶根苗不失而关防有地
　　储种
花谢后即剪去上簳止留近根三五寸每缸插筹记认名色或于缸边记号亦可剪处用泥封口移至向阳处晒之土白燥时将肥水浇一二次天将大雪用乱穰草覆之以避冻损宜稀盖不可过密密则苗黄又法以砻糠烧灰覆之可避寒气天日晴和用粪搪挜菊本四边勿著根春苗自旺交立春粪即少用有他处讨来名花根接者明年花开必变即以原花枝梗横埋肥地中每节自然出苗收起近中簳者则花木不变可得真种立春后天尚寒且不可轻动仍用草护其本则新秧早发壮大至二月内冰雪半消方可撤去覆草遇奇种宜于秋雨梅雨二时修下肥梗插在肥阴之地加意培养亦可传种
　　种子
秋菊枯后将枯花堆放腴土上令略著土不必埋时以肥沃之明年春初自然出苗收种其色多变或黄或白或红紫更变至有变出人所不识名者甚为奇绝
　　分秧
春分至谷雨节内看天色晴明地土滋润将旧收花本四围掘出总根轻轻击开勿损苗芽根须择肥苗单茎不拘根须多少如在原本上者须近原本有节处分以其节中生根方旺也秧根多须而土中之茎黄白色者谓之老须少而纯白者谓之嫩须老可分嫩不可分有秃白根者亦可种活但要去其根上浮起白翳一层以乾润土种之不可雨中分种令湿泥著根则花不茂土须鉏松不可甚肥肥则笼菊头而不发须令净去宿土恐有虫子之害其地比平地高尺许每尺余栽一株每穴加粪一杓搪挜如法方可搬秧植之四围余土锄爬壅根高如馒头样令易泻水菊根恶水水多必烂周围留深沟泄水但雨过不拘何月务将沟中水疏通流别处不分在地在盆即以酵熟乾土壅根或用篾箍瓦作盆埋地令一半入土内使地气相接水不停积雨过便于上盆不伤根不泄元气大笑及佛顶御爱黄至谷雨时以其枝插于肥地即活至秋亦著花豫章菊多佳者问之园丁云每岁以上已前后数日分种失时则花少而叶多如不分置他处非惟丛不繁茂往往一根数干一干之花各自别样所以命名不同菊开过以茅草裹之得春气则其旧年柯叶复青渐长成树但次年不著花第二年则接续著花仍不畏霜
　　登盆
立夏时菊苗长盛将上盆先数日不可浇灌令其坚老上盆则耐日色每起根上多带土先将肥土倒松填二三分于盆加浓粪一杓后搬菊秧植之再将前土填满亦如馒头样种后必隔一日早用河水浇之又要搭棚遮避日色遇雨露揭去如久雨将盆移檐下长高尺许方可用肥仍以红油细竹插傍用细&AEF&宽缚以防风雨摧折竹用油可避菊虎用&AEF&耐风日凡要菊盛花大更无别法只是十一月大小雪中分盆边旺苗栽之如未发苗有青叶头白芽者种之遮霜雪要见日色开春花自盛
　　浇灌
初种时浇水后得大日色晒三四日候天色晴燥早晚用河荡水浇一次浇时须用盆缓缓浇透不透恐下边土热叶即发黄天雨不必浇既活长至六七寸长方将宿粪一杓水一桶和匀浇一次隔日又一次浇时须在雨过后一日若晴久土燥不可浇肥亦不可浇在花根边令根伤损先将缸内土四边掘壅根上如高阜样肥灌四周低处量看枝叶绿色深翠即止大约瘦者多浇肥者少浇否则令蕊笼闭青叶胜交芒种节后黄梅久极易伤根大雨时行尢为难看梅天但遇大雨一歇便浇须少冷粪以扶植之否则无故自瘁若厌浇粪用粪泥于根边周围堆壅半寸再雨湿泥功倍于粪且不坏叶六七月内不可用粪用则枝叶皆蛀每晨用河水浇灌若有挦鸡鹅毛水停积作冷清或浸蚕沙清水时常浇之尢妙尢须蓄土以备封培其根复生其本益固自此以后不可浇肥芒种后如苗瘦者止用污泥水隔三五日一浇以天色晴雨为则六月大暑中每早止用河水浇此月天热粪燥用粪则伤菊此后至花蕊发如黄豆大方浇清淡粪水一二次花将放时又浇肥一次则花开丰艳可观此花大率恶水水多则有虫伤湿烂之患紫金铃一种忌肥喜阴又不可见水宜大树下阴处种之略见日影常令肥&FB&而已不可令中间头长脑头一起即掏一段根下乱头不可去待乱枝茂根瘦即花盛此种及蜜芍药金芍药银芍药不宜见粪惟沃以污泥稀水紫线盘不宜见肥金铃一种绝妙极难活但置阴处多见水不见肥东篱品汇云浇花以喷壶喷之最良
　　惜花
秋时有狂风骤雨每本再拣坚直篱竹绑定用莎草从根缚二三节勿令摇动伤残菊性畏热须傍高篱大树以避日色花开盛大不可置之日晒雨濯须放在阴处以待夜露天寒有霜移置屋下根缚纸条就盏引水使根长润而不伤水则花久可观叶秀可爱黄梅雨久花根浸烂花叶将萎即拔起剪去烂须止留直根重插平湿土内如插花法既可留种亦可有花
　　护叶
养花易养叶难凡根有枯叶不可摘去去则气泄其叶自下而上逐渐黄矣根边用碎瓦或沙盖密盖防雨溅泥污叶或砻糠螺壳亦可叶有泥以清水洗净各月皆然浇粪浇水慎勿令著叶一著叶随即黄落欲叶青茂时以韭汁浇根沙缸下用大砖垫高缸底以走积雨则叶不损如此护之则根叶翠茂清晨叶带露甚脆一触则落一法以稻草剪作尺许分开缚在四围根上去根四五寸许周围分撒如蓑衣盖泥亦是护叶一法四五月大雨脚叶易坏须设栅遮盖　　芟蕊
长高尺许芒种节中每枝逐叶上近干处生出眼一一掏去此眼不掏便生附枝掏时切须轻手左手双指拈梗右手指甲掏蕊勿猛摘猛放盖菊叶甚脆略一触即堕矣至结蕊时每株顶心上留一蕊余则剔去如蕊细用针挑其逐节闲或先掏眼不尽至此时又结蕊亦尽去之随加平土缸庶一枝之力尽归一蕊开花尤大可径三四寸惟甘菊寒菊独梗而有千头不可去立秋后不论枝长短并不可损蕊至黄豆大隔二三日浇肥一次则花大色浓至霜降花大发矣中有早晚不同开早者先移赏玩后开者又作一番其间不开放并零落者存之作本如欲蕊多至春苗尺许时掇去其颠数日则岐出两枝又掇之每掇益岐至秋则一干所出数百千朵婆娑团圞如车盖熏笼人力勤土又膏沃花亦为之屡变菊之本性有易高者醉西施之类是也有原低者紫芍药之类是也欲其低摘正头欲其高摘傍头庶无过不及之患　　压插
五月梅雨时将摘下肥壮小枝长三五寸者齐节边截取插入肥腴土内约寸半许以泥埋过节为止以其节能出根故耳移置阴处或用箔簟遮护令不见日频以水浇间用肥水待至盈尺略见日影至中秋不必遮藏与种菊同开但花略小耳可移盆中置几上清玩插大芋头内埋土中亦佳此根收起来年发苗更旺凡菊开花时有苗头近梗掏下以污泥猪粪酿肥下花苗头在内上盖松泥此苗即活冬间分得芽头须用猪粪酿泥种之凡壅花以头垢不生莠虫欲其净则浇壅舍肥粪而用河泥紫金铃及蜜芍药紫牡丹白牡丹秋牡丹金宝相银宝相紫宝相金边紫铃难栽宜多插
　　栽接
四月间梅雨时将贱菊本干肥大者截去苗头近根止留数寸将他色菊苗头截下以利刀披削如鸭嘴样将前去苗头本上以利刀劈开仅可容苗头削枝插落即用麻线缚定以污泥涂之再以纸箬包裹至活方去则一本可容三色且至深秋接头长完无痕可见
　　酿土
种菊土力最要埴壤黄壤赤壤为上沙壤碛壤黑壤次之俱在每岁秋冬择高阜肥地将土挑起泼以浓粪筛过杂以鸡鹅粪壤令肥用草荐盖之勿令泄气正二月内再酵数次候至分菊时仍以细筛筛过用蚌壳搬入盆内五六寸许栽菊遇雨过根露覆以肥土可收雨泽不使根烂菊喜新土大率每年换土分种若旧土恐力不厚花发瘦小初种土培十分之四至黄梅前三二日再培土三分雨后淋去再宜封培至蕊发如菉豆大掏后又培土二分以时消息又一法以肥松土用细筛筛入甑蒸二三沸取起倒出晒乾入盆植菊能杀虫无侵蚀之患
　　蓄水
蓄水之法花傍四角设四缸一蓄粪水一蓄污肥水二蓄河水雨水浇花河水雨水为上洗鲜肉退鸡鹅毛水缫丝汤俱佳酿鸡鹅毛水法用缸盛贮投韭菜一把或枇杷核则毛尽烂一云先时以死蟹酿水浇花不生莠虫又能肥花用粪各有次序一次粪二水八越半旬第二次粪三水七再越半月第三次粪水相半又越半旬第四次粪七水三第五次全粪可也救花大肥用野芥菜子满缸下之以减其力腊月内掘地埋缸积浓粪上盖板填土密固至春渣滓融化止存清水名曰金汁五六月菊黄萎用此浇之足以回生且开花肥&FB&
　　捕虫
初种时长至五六寸即有黑小地蚕啮根早晚宜看除之又生一种细虫穿叶惟见白头萦回可用针刺死之立夏至小满四五月中防麻雀折枝作窠雨过后或生青寸白虫食脑叶或生如风黑莠虫以指弹梗去之时常须看芒种后四五日时有黑壳虫似萤火肚下黄色尾上二钳名曰菊牛又名菊虎或清晨或将暮或雨过晴时忽来伤叶可疾寻杀之此虫飞极快迟则不及若花头垂软即看四围钳处用指甲摘去过伤处一二寸免致伤此一本此虫一啮即生子梗上变作蛀虫从损处劈开中有小虫可撚杀之黄梅雨中湿热时候叶底生虫名象干虫青色如蚕食叶上半月在叶根之上干下半月在叶根之下干破干取之旋以纸撚缚住常以水&FB&之花亦无恙至六七月雨过时又生细细青&FA&虫食头此虫极难寻见可先看叶下有虫粪如沙泥即虫生处觅去之高仅三尺许摘苗之后小暑至秋分时常要看节边蛀孔有虫在内用针或铁线插入孔上半月向上搜下半月向下搜虫死即好枝上生&&虫用桐油围根上虫自死癃头者曰菊蚁以&CEB&甲置旁引出弃之瘠枝者曰黑蚰以麻裹&BB&头轻埒去之无故叶黄色憔悴土内必有蛴螬或蚯蚓食根可用铁钩抓开根下土泥寻虫杀之或以石灰水灌过以河水解之喜蛛侵脑当去其丝又防节眼内生虫亦以铁丝搜杀之蕊将发头或蕊脑已发上生黑青莠虫可用棕刷拂去间用茅灰掺虫或以鱼腥水洒之或将洗鲜鱼水或死蟹水洒之叶上或种韭薤葱蒜于菊根傍皆去虫法也常要除去蜒蚰则苗叶可免伤害
菊无染色蓝墨二色传有染法须先多种一捧雪银芍药月下白三种花蕊将开用金墨研浓下油一二点或和以乳汁用牙刷溅墨剉入蕊心待露过夜次早又染凡三四遍则花墨色蓝用新收青&FA&夜至露中候湿次早绞&FA&色水滴蕊中心开时花作蓝色一法用&&砂一二釐入水用五色颜料俱可染花极易入瓣但花不耐久即便凋萎真赏者不取或于九月收霜贮瓶埋之土中菊有含蕊调色点之透变各色或取黄白二色各披半边用麻&A&合所开花朵半白半黄如欲催花于大蕊时罩龙眼壳先于隔夜浇硫黄水次早去壳花即大开依法留之可至春初马粪酿水亦可
　　花忌
忌燥寒燥热天色
忌大风大雨烈日
忌四围高墙
忌地势污下
忌贪多助长如用罐口硫黄马勃催放药物之类忌孤高无傍枝
忌四面一齐似灯笼样
忌圈缚盘结
忌麝脐触犯
　　绣线菊
绣线菊厌草花是也花头碎紫成簇而生心中吐出素缕如线之大自夏至秋有之俗呼为厌草花或云若人带此花赌则获其胜故名之古有厌胜法也乐休园菊谱
　　序
菊之为华冬培根春艺苗孟夏分植中夏而迄中夏再取其肄又植之终夏而止至秋大盛伐其条肄以培其花迄秋而大成初冬大发其美既欲其久存或苫覆之巾幕之盖终一岁之勤焉其名著于月令&C&于灵均纪于本草潭于南阳陶潜篱之杜甫丛焉幽人骚客率夸咏至宋人谱之而大备色之殊者或如墨其崇或及寻丈色品繁阜宜隰及圃陈中者宜原野下者蔓衍丘陵皆华而不实其植以根枝荫之根成而畅乃见花其白而内苞作筒外瓣单者香甘宜酿酒却风恙养老寿本草杜甫诗所谓甘菊也开以伏日而色紫绀结子即种而不根荄世号六月菊今吾郡及雁门西河高山多有之菊之赘也华之不植而灌栵者或百数仅如大小钱但可酿&E&不足称也受培植而艺工者孑其身保其叶翘然上生其端有微叶乃参之而又孑其枝保其叶修然扶摇其端有微叶又参其钜莩而伐其细苞参三以应阳九亦菊性也率以微叶冒端者为徵否即肴纠艺者必审于此故花大及二寸余小者犹当十钱参三之而不可遏者或至再倍身洪如大小指可杖卑者犹二三尺高率及人肩眉菊之最盛者也粪必熟薄而亟数均平之溉以三五日阳地以凉溉阴地以温溉温泉洪河之波溉最良鸟兽之腥尢宜溉骼之陈油之沈尢宜粪分植而未根荄宜阴或盖冒之树荫之溉以叶舒为徵拳即溉之或以壶水如针孔者雨之俟可肄宜移诸阳皆上品也其下者亦居阴寒冬除其雪霰或曰此北方中原法也寒甚失阳上品花或痞南方炎洲有雪乃开或至中冬大抵菊虽陵霜耐寒亦&BA&中和之气焉粪生米沈辄生虫脑麝六畜之残艺工动作之疏率能败菊于法当禁或曰悠然而忘物者菊之宜也子乃缕析而错综之宜乎哉余应之曰方外之流与孔氏之徒异趋也中庸不云乎致中和天地位焉万物育焉曰致曰位育非率然而已者也语又曰饱食终日无所用心不有博奕者乎余幼承祖父诗礼之业躬洒扫之贱以求至乎其远大自五岁以及五十贱士以及大夫夜思而昼作以勤职分不慕于外幸逢明时悯其劳&FE&赐之闲散奉母教子之暇时复诵习旧业志倦日眵睹前后隙地尽树花卉而菊间植焉以鼓舞精神而对&ADD&休泽使后生子弟毋怠所事而各食其力余庶几于运甓者乎若清谈虚旷则夫岂敢遂志之为乐休园菊谱云而第其形色之目如左
　　黄中央土正色菊本黄
上品者得大黄菊正黄
金鹤顶黄幅赤心
赤金盘黄赤　　　　　玉绣毬淡黄
黄鹅毛　　　　　　　御爱黄
中品者得火炼金黄幅缬焦
佛面金
蜂窝黄一名金荔枝一名万卷书缬筒幅单黄大金钱单黄
金簪顶一名远枝娇幅单狭缬广
下品硬干黄夹黄
　　赤南方火正色绛红紫以浅深别也非如服之　　间色也
上品得绛红袍　　　　正紫
红鹅毛　　　　　　　海东红
早紫初紫晚作茄花色
中品得状元红一曰旧朝服初红晚黯黄
下品金眼回单红幅黄筒缬
　　白西方金正色凡花白者皆靓洁而香菊为甚　　皆可酿酒入药
上品得平白双幅黄缬平
青心白千叶缬微青　　白鹅毛千叶细尖
白蜂窝即甘菊一名银鹤顶单白幅淡黄筒缬金盏银台单白幅正黄筒缬
　　粉白得人之正色清且丽者也
上品得银鹤顶红缬白幅
荔枝红白缬幅渐作浅深
大粉息千叶
中品得玉兰交小粉息千叶
虞美人双幅粉黄筒缬　八川菊粉翻千叶
八月蜂窝粉幅筒缬
平凉自载记以来王道稍衰即为荒塞当北狄西戎之冲虽有山川土物之美人材文武之器率湮弗闻也而况于菊乎菊唯黄紫二品野生而下者其名品率于东南内郡致之而后繁植以登于谱可谓难矣然非其土性之所宜与余之闲暇则亦不能至是也尝稽史籍质诸父老云原州自盛唐建郡遭安史吐蕃之祸而并入渭或属泾金元乃为府统三县天造时增州县七而府始大置三卫寺监以益戎马衍宗藩以千百数而郡之繁丽殆古所未闻也菊之盛不偶然矣而郡民贫瘠日削语曰物盛则衰倡优巧则耒耜窳亶其然乎其人材自皇甫威明之&&以至于今鲜有闻者苟有闻焉非属邑之良则流寓之俊也而余家自元以来世为平凉人其责固有在焉然以余之亢桑濩落窃位台端一无所效而独拳拳于菊且遭值明圣塞烽安宁稽首乐升平之休而深感于今昔理乱兴衰之故则余之于菊不为无所得而菊之于余不为不遇也
直省志书
历城县
方产菊花历有百种蓄者甚众而善蓄者惟龙山莱芜县
物产菊六月菊黄紫二色开甚久
曹县
物产菊牡丹名园尽在城南而菊花幽槛率出城北自屡经水灾城南漂没千家而城北幽槛亦与并销大抵灾重蓄寡人鲜乐事矣花圃盛事他皆单寂而结队盈畦惟牡丹菊英可称春秋两胜然牡丹艳盛不过十日故殿以芍药而菊之素淡自足可以占尽三秋故无烦再思其辅
临晋县
物产菊有千叶单叶有心无心黄白红紫粉红间色浅深大小之殊
洛阳县
土产菊花灵根白芙蓉黄狮子头白捻线太师黄鸭蛋青粉西施蜡浇黄扬州红黄剪绒蜜西玉西六合县
物产达摩菊出长芦寺花小如钱色白味甘云是达摩所植惟产寺内者佳
怀宁县
物产菊名甚多俗以花大而高者为贵一种最小而黄者枝甚繁傲霜而开色香皆异俗名渊明菊烹食之可明目解酖
石门县
物产菊有报重阳各色争先各色牡丹各色苏桃锦锁口锦千片各色络索各色宝相赤金莲各色芍药各色鹤龄各色荷花各色玲珑各色桃花各色西施各色雀舌状元红海日红各色芙蓉各色绣毬晚黄金银荔枝冬菊甘菊满天星紫袍金带金银消息金银茉莉
莆田县
物产菊秋开者其品不一有一种夏开似菊而小深黄色其花露滴地即生名滴滴金有腊月开者红紫色曰拜岁菊
福宁州
物产菊品色不胜纪俗以鹅毛白重阳黄太师红状元红为贵有傲霜黄开至冬末可入药品
高明县
土产菊花有状元红有九头白紫霞霄醉西施大黄菊数种皆幽静可爱
罗定州
物产菊花其种甚多曰紫霞霄曰金凤毛曰万卷书曰捧雪曰醉杨妃曰紫袍金带曰金盏银盘曰鹅毛其色有红有白有紫有黄有墨有一种小者曰茶菊卷菊部艺文一
钦定古今图书集成博物汇编草木典
　第九十卷目录
目录
　菊部艺文一
　　与钟繇九日送菊书　　　　　　　魏文帝　　菊花赋　　　　　　　　　　　　　钟会　　菊赞　　　　　　　　　　　　　晋郭璞　　菊颂　　　　　　　　　　　　　成公绥　　兰菊铭　　　　　　　　　　　　王淑之　　菊花铭　　　　　　　　　　　　　嵇含　　菊花赋　　　　　　　　　　　　　孙楚　　秋菊赋　　　　　　　　　　　　　潘岳　　菊赋　　　　　　　　　　　　　　傅元　　菊花赋　　　　　　　　　　　　　卢谌　　采菊帖　　　　　　　　　　　　王羲之　　菊花颂　　　　　　　　　　傅统妻莘氏　　菊赋　　　　　　　　　　　　齐卞伯玉　　冒雨寻菊序　　　　　　　　　唐骆宾王　　庭菊赋　　　　　　　　　　　　　杨&FB&　　杞菊赋　　　　　　　　　　　　陆龟蒙　　记海南菊　　　　　　　　　　　宋苏轼　　后杞菊赋　　　　　　　　　　　　前人　　后杞菊赋　　　　　　　　　　　　张耒　　续杞菊赋　　　　　　　　　　　　张栻　　题建阳马君菊谱　　　　　　　　刘克庄　　黄华传　　　　　　　　　　　元杨维桢　　牡丹菊赋　　　　　　　　　　　　郝经　　菊轩铭　　　　　　　　　　　　明宋濂　　爱菊论　　　　　　　　　　　　贾如鲁　　周原己席上题十月赏菊卷　　　　李东阳　　白菊赋　　　　　　　　　　　　何景明　　后白菊赋　　　　　　　　　　　　前人　　鞠赋　　　　　　　　　　　　　　徐渭　　园菊赋　　　　　　　　　　　　　徐氏
草木典第九十卷
　菊部艺文一
与钟繇九日送菊书　　　　　　　魏文帝岁往月来忽逢九月九日是月律中无射言群木百草无有射地而生惟芳菊纷然独荣非夫含乾坤之纯和体芬芳之淑气孰能如此故屈平悲冉冉之将老思餐秋菊之落英辅体延年莫斯之贵谨奉一束以助彭祖之术
菊花赋　　　　　　　　　　　　　钟会何秋菊之可奇兮独华茂乎凝霜挺葳蕤于苍春兮表壮观乎金商延蔓蓊郁缘陂被冈缥干绿叶青柯红芒芳实离离晖藻煌煌微风扇动照耀垂光于是季秋九月九日数并置酒华堂高会娱情百卉雕瘁芳菊始荣纷葩煜煜或黄或青乃有毛嫱西施荆姬秦嬴妍姿妖艳一顾倾城擢&A&纤之素手雪皓腕而露形仰抚云髻俯弄芳荣
菊赞　　　　　　　　　　　　　晋郭璞菊名日精布华元月仙客薄采何忧华发
菊颂　　　　　　　　　　　　　成公绥先民有作咏兹秋菊绿叶黄花菲菲彧彧芳踰兰蕙茂过松柏其茎可玩其葩可服味之不已松乔等福兰菊铭　　　　　　　　　　　　王淑之兰既春敷菊又秋荣芳薰百草色艳群英孰是芳质在幽愈馨
菊花铭　　　　　　　　　　　　　嵇含煌煌丹菊暮秋弥荣葳蕤圆秀翠叶紫茎诜诜神仙徒餐落英
菊花赋　　　　　　　　　　　　　孙楚彼芳菊之为草兮禀自然之醇精当青春而潜翳兮迄素秋而敷荣于是和乐公子雍容无为翱翔华林骏足交驰薄言采之手折纤枝飞金英以浮旨酒拂翠叶以振羽仪伟兹物之珍丽兮超庶类而神奇秋菊赋　　　　　　　　　　　　　潘岳馨达幽远光烛隰原招仙致灵仪凤舞鸾飞茎散叶猗靡相寻垂采炜于芙蓉流芳越乎兰林游女望荣而巧笑鹓雏遥集而弄音若乃真人采其实王母接其葩或充虚而养气或增妖而扬蛾既延期以永寿又蠲疾而弭痾
菊赋（有序）　　　　　　　　　　　　　傅元　诗人睹王雎而咏后妃之德屈平见朱橘而申忠　臣之志
布濩河洛纵横齐秦掇以纤手承以轻巾揉以玉英纳以朱唇服之者长寿食之者通神
菊花赋　　　　　　　　　　　　　卢谌何斯草之特伟涉节变而不伤超松柏之寒茂越芝英之众芳浸三泉而结根晞九阳而擢茎若乃翠华云布黄蕊星罗荧明蒨粲庵蔼猗那
采菊帖　　　　　　　　　　　　王羲之不审复何以永日多少看未九日当采菊不至日欲共行也但不知当晴不耳
菊花颂　　　　　　　　　　傅统妻莘氏英英丽草禀气灵和春茂翠叶秋曜金华布濩高原蔓衍陵阿扬芳吐馥载芬载葩爰采爰拾投之醇酒御于王公以介眉寿服之延年佩之黄&DD&文园宾客乃用不朽
菊赋　　　　　　　　　　　　齐卞伯玉伫寒丘以弥望睹中野之嫩菊肇三春而怀芬凌九秋以愈馥不履苦而渝操不在同而表淑伤众花之飘落嘉兹卉之能灵振劲翮以扬绿含凝露而吐英冒雨寻菊序　　　　　　　　　唐骆宾王白帝徂秋黄金胜友辞尘成契冒雨相邀问凉燠则鸿雁在天叙交游则芝兰满室砌花舒菊还同载酒之园岸叶低松直泛维舟之浦参差远岫断云将野鹤俱飞滴沥空庭竹响共雨声相乱抑折巾于书阁行阅飘麰揖雅步于琴台坐闻流水字中科斗竞落文河笔下蛟龙争投学海珠帘映水风生曳露之涛锦石封泥苔湿印龟之岸泛兰英于户牖座接鸡谈下木叶于中厨池烹野雁坠白花于湿桂落紫蔕于疏藤虽物序足悲而人风可爱留姓名于金谷不谢季伦混心迹于玉山无惭叔夜云尔
庭菊赋（并序）　　　　　　　　　　　　杨&FB&　庭菊美贞芳也天子幸于东都皇储监守于武德　之殿以门下内省为左春坊今庶子裴公所居即　黄门侍郎之厅事也其庭有菊焉中令薛公昔拜　琐闼此焉游处今兼左庶子止于东厅甍宇连接　洞门相向每罢朝之后未尝不游于斯咏于斯览　丛菊于斯叹其君子之德命学士为之赋是日也　薛恺以亲贤为洗马田岩以幽贞为学士高元思　张师德以至孝托后车颜强学沈尊行以博闻兼　侍读周琮李宪王祖英曹叔父以儒术进崔融徐　彦伯刘知柔石抱忠以文章显德行则许子丰耆　旧则权无二骆縯则古训之前识张相则老庄之　后英并承高命咸穷体物小子托于吹竽之末敢　阙其词哉遂作赋云
日之贞矣于彼重阳菊之荣矣于彼华坊含天地之精气吸日月之淳光云布雾合箕舒翼张郁兮蔓衍郁兮芬芳&F&枝金萼翠叶红芒其在夕也言庭燎之晢晢其向晨也谓明星之煌煌尔其万里年华九州春色花灼烁兮如锦草绵连兮似织当此时也和其光同其尘应春光而早殖及夫秋星下照金气上腾风萧萧兮瑟瑟霜刺刺兮棱棱当此时也弱其志强其骨独岁寒而晚登雨还风去天长地久纯黄象于后土故采桑而菊衣轻体御于神仙故登山而菊酒文宾采之而羽化康公服之而不朽东极于是长存南阳以之眉寿胡太尉之允诚光辅汉廷万几理三阶平及乎华发垂肩秋菊长英蠲邪涤瘵于焉永贞钟太尉之声实彝伦魏室道合盐梅功成辅弼降文屋之命修彭祖之术保性和神此焉终吉君章请老岁久悬车秋风生兮北园夕白露湿兮前&D&虚伫闲庭之旷邈对凉菊之扶苏人生行乐孰知其余泉明解印退归田野山郁律兮万里天苍莽兮四下凭南轩以长啸出东篱而盈把归去来兮夫何为者若夫窈窕重闱亘青琐兮接皇扉深沈大壮通肃成兮连博望乃有&D&乡贵族薛县名家共汾河之鼎气同庶子之春华朝游夕处徘徊顾慕难摇落于三秋伟贞芳于十步伊&A&茎之菲薄荷君子之恩遇不羡池水之芙蓉愿比瑶山之桂树岁如何其岁已秋丛菊芳兮庭之幽君子至止怅容与而淹留岁如何其岁将逝丛菊芳兮庭之际君子至止聊从容以卒岁杞菊赋　　　　　　　　　　　　陆龟蒙　天随生宅荒少墙屋多隙地著图书所前后皆树　以杞菊春苗恣肥得以采撷供左右杯案及夏五　月枝叶老硬气味苦涩旦暮犹责儿童辈掇拾不　已人或叹曰千乘之邑非无好事之家日欲击鲜　为具以饱君者多矣君独闭关不出率空肠贮古　圣贤道德言语何自苦如此生笑曰我几年来忍　饥诵经岂不知屠沽儿有酒食耶退而作杞菊赋　以自广云
惟杞惟菊偕寒互绿或&AF&或苕烟披雨沐我衣败绨我饭脱粟羞惭齿牙苟且粱肉蔓衍骈罗其生实多尔杞未棘尔菊未莎其如予何其如予何
记海南菊　　　　　　　　　　　宋苏轼菊黄中之色香味和正花叶根实皆长生药也北方随秋之早晚大略至菊有黄花乃开独岭南不然至冬乃盛发岭南地暖百卉造作无时而菊独后开考其理菊性介烈不与百卉并盛衰须霜降乃发而岭南常以冬至微霜故也其天姿高洁如此宜其通仙灵也吾在海南艺菊九畹以十一月望与客泛菊作重九书此为记
后杞菊赋（并序）　　　　　　　　　　　前人　天随生自言常食杞菊及夏五月枝叶老硬气味　苦涩犹食不已因作赋以自广始余尝疑之以为　士不遇穷约可也至于饥饿嚼啮草木则过矣而　余仕宦十有九年家日益贫衣食之奉殆不如昔　者及移守胶西意且一饱而斋厨索然不堪其忧　日与通守刘君廷式循古城废圃求杞菊食之扪　腹而笑然后知天随之言可信不谬作后杞菊赋　以自嘲且解之云
吁嗟先生谁使汝坐堂上称太守前宾客之造请后掾属之趋走朝衙达午夕坐过酉曾杯酒之不设揽草木以诳口对案颦蹙举箸噎呕昔阴将军设麦饭与葱叶井丹推去而不&A&怪先生之眷眷岂故山之无有先生听然而笑曰人生一世如屈伸肘何者为贫何者为富何者为美何者为陋或糠核而瓠肥或粱肉而墨瘦何侯方丈庾郎三九较丰约于梦寐卒同归于一朽吾方以杞为粮以菊为糗春食苗夏食叶秋食花实而冬食根庶几乎西河南阳之寿后杞菊赋　　　　　　　　　　　　张耒　余到官之明年以事之东海道涟水涟水令盛侨　以苏子瞻先生后杞菊赋示余余不达世事自初　得官即不欲仕而亲老矣家苦贫冀斗升之粟以　纾其朝夕之急然到官岁余困于往来奔走之费　而家之窘迫益甚向日悲愁叹嗟自以无聊既读　后杞菊赋而后洞然如先生者犹如是则余而后　可以无叹也
有蓬四垣张子居官童子晨谒有驹在门张子迎客平生故人予致其勤馈客以&C&撷露菊之清英剪霜杞之芳根芬&CE&满前无有馨膻客愠而作谓余曷然张子始叹终笑以言陋虽尔弃分则余安子闻之乎胶西先生为世达者文章行义遍满天下出守胶西曾是不饱先生不愠赋以自笑先生哲人太守尊官食若不厌况于余焉不称是惧敢谋其他请卒余说将子无嗟冥冥之中实有神物主司下人不间毫发夫德不称享者殃劳不偿费者罚余身甚微余事甚贱聊逍遥于枯槁庶自远于人患客谢而食如膏如饴兹山林之所乐余与尔其焉之
续杞菊赋　　　　　　　　　　　　张栻张子为江陵之数月时方中春草木敷荣经行郡圃意有所取非花柳之是问眷杞菊之青青爰命采掇付之庖人汲清泉以细烹屏五味而不亲甘脆可口蔚其芬馨盖日为之加饭而他物几不足以前陈饭已扪腹得意讴吟客有问者曰异哉先生之嗜此也乎苏公之在胶西值党禁之方兴叹斋厨之萧条乃览乎草木之英今先生当无事之时据方伯之位校吏奔走颐指如意广厦延宾毬场享士清酒百壶鼎臑俎&BF&宰夫奏刀各献其技顾无求而弗获虽醉饱其何忌而乃乐从夫野人之餐岂亦下取乎葑菲不然得无近于矫激有同于脱粟布被者乎张子应之曰天壤之间孰为正味厚或腊毒淡乃其至猩唇豹胎旋取诡异山鲜海错纷纠莫计苟滋味之或偏在六府而成赘极口腹之欲初何出于一美惟杞与菊中和所萃味劲不苦滑甘靡滞非若他蔬善呕走水既瞭目而安神复沃烦而涤秽验南阳于西河又颓龄之可制此其为功曷可殚纪况膏粱之习贫贱则废隽永之求不得则恚兹随寓之必有虽约居而足恃殆将与之终身又可贻夫同志子独不见吾纳湖之阴乎雪销壤肥其茸葳蕤与子婆娑薄言掇之石铫瓦&FA&啜汁咀虀高论唐虞咏歌诗书嗟乎微斯物孰同先生之归于是相属而歌殆日晏以忘饥题建阳马君菊谱　　　　　　　　刘克庄菊之名著于周官咏于诗骚植物中可方兰桂人中惟灵均渊明似之后汉胡广贵寿偶然耳乃托菊水以自神粪土之评万古不磨呜呼非广之辱菊之辱也至忠献韩公始有晚香之句脍炙人口近时番禺崔公辞相印不拜自号菊坡俱为本朝佳话呜呼非二公之荣菊之荣也建阳马君谱菊得百种各为之咏其嗜好清绝可喜亦幸君未为人爵所縻林下趣专获与菊相周旋如此未知君他日官达将为伯始乎抑为韩为崔乎将以荣是菊乎抑以辱是菊乎君其谨之勿使菊有遗憾
黄华传　　　　　　　　　　　元杨维桢先生姓黄字华其先有日精者初生筮之繇曰&AB&&AB&煌煌绿衣黄裳德与坤协数用九彰九九相仍俾尔寿昌佐用炎皇启于兑方世为中黄夫中五数也寄旺四时九九重阳数也兑秋方也虽寄旺四时而盛必于秋乎陶氏旺春刘氏旺夏陶刘氏谢而中黄氏其昌乎后日精以养生术佐农皇氏寿登一百二十余岁嘉其功封之雍州之土为寿乡公赐姓中黄氏后有治蘠者注姬公旦尔雅旦上其名缀衣荐服于帝帝服之喜特赐御爱黄至孙英其祚始落三湘与屈原同夕餐英子为华西入秦遇阳翟大贾炫金争价咸阳市华文备五色名次月令至今夏小正以华之善记节名为节华后入汉以服饵法干上出入宫禁后妃侍儿咸与之饮酒乞其祝辞曰长寿长寿宣帝时华以外国肥甘进上尝之喜曰金盏银柈真神仙食也吾不能效武帝食露盘矣华尝以气岸高自标置曰予圜冠准天纯色准地当赞天地开八荒寿域黄中通理独畅四支非予前闻人佐农皇志也时阳九厄矣遂入平盖山炼九华大药时时与好事者出沽酒市中见者咸呼为九华先生彭泽令陶潜方弃官柴桑闻先生名特延致之后徙宅东潜不敢名惟以九华呼之潜当九月九日无酒与先生口讲服饵法语之曰南山朝来致有佳气耳少时江州刺史王弘送酒至潜以酒让先生饮先生&AAC&曰吾得拍浮此足矣潜平日交惟两人先生与五鬣大夫也五鬣在先生上先生戏与五鬣较短长曰汝虽长遭斧创我虽短升中堂又以其能相殿最曰吾茹能使饥人辟粮汝能乎曰能吾饮能使癃残人康宁寿考汝能乎曰能曰吾一出能使时王知正气一灰迹能使诸蝈族吞其譟而不声汝能乎曰不能矣曰不能何以上吾也五鬣亦曰吾一出能鬣天子明堂一灰迹能染历代之文章子能乎曰不能也曰此吾所以上子也潜闻而笑曰九华既失五鬣亦未为得也二三子黜德灭巧将太上从太上无名功故无穷于是二人者相与持酒欢甚潜颓然醉醉则遣客而二人者侍门下至蒙霜露不去先自谱其族凡一百六十三黜其冒姓名者曰滴金马兰童万钱覆等凡六种题曰九华寿谱藏于家云
牡丹菊赋（有序）　　　　　　　　　　　郝经　初入新馆客将宋日新致朱砂红牡丹菊一本祇　三四花惨悴萎暗不以为奇遂植之穿廊西之隙　地今岁忽茂达成丛高六七尺及秋而放数百花　所未见也适王甫书状生朝而其花尤盛故作赋　以寓感其辞曰
西风悄兮幽扃木叶下兮空庭忽异卉之呈芳乃示予以不情郁霞腴之春姿敷玉瀣之秋英蹙绛绡于青苞翦翠罗于绿莛拆缃桃与紫薇讶&A&红与鹤翎高层层以奕奕重袅袅以盈盈结腻黄以为心抹沈粉而含馨凝夜气以夸昼&BC&斜阳而亸晴仍牡丹之花王强将菊以为名呜呼噫嘻时哉匪时造化则夺形色不移虽反常而似妖顾真宰岂予欺寓国色于羁孤谢凡品之芬菲掞金气于西陆吐霜葩于东篱鄙倾城之郑袖期佩兰之湘累独超出于群伦不系累于等夷特以秋而为春乃奇花之出奇彼自为一时殆非后时也且持杯而邑露更嚼句以待月尽吴江之飞霜甚穷海之饕雪与后凋之姚魏共终全于晚节
菊轩铭　　　　　　　　　　　　明宋濂　金华韩先生进之以耆年硕德为州里后进所矜　式文章问学既不获用于世乃寄情于鞠华东篱　之下环植之亡虑数十本盖以鞠有正色与先生　所&BA&正性相符故当风露高洁之时独致其妍而　非凡花艳卉之可同也濂四十余年之老友也虽　不能文为著菊轩铭一首先生当与我删之铭曰鞠有正色具中之德君子法之以无颇与僻鞠有落英斯鞠其馨君子餐之期不爽厥真菊兮君子兮合为一兮终无忒兮永为民则兮
爱菊论　　　　　　　　　　　　贾如鲁濂溪云菊之爱陶后鲜有闻今自以为爱菊者比比而然夫菊一也而爱之者今昔迥异若是何哉吾尝观菊之所以为菊而得今昔之爱矣呜呼菊其可以易言乎哉盖天之生物本于至公然五行杂揉各一其性物之生于天地间夫固有不齐是故&BA&其精粹者人而圣贤物而松柏&BA&其偏驳者人则邪佞而物则藤蒿之类者是也吾观于菊与物同而所以为菊则与物异红粉笑风桃李茂于春矣菊不与之而争艳朱锦映日葵榴畅于夏矣菊不与之而竞芳惟恬淡以自居镇静以俟时而已矣及夫金风转天地肃万物萧然而群芳尽落也彼乃挺然而独秀泰然而自若正直浑厚之气清逸冲穆之光自昭彰而不容掩是故交翠庭前敷荣山野披朱紫堆金玉天锡之贵重也滋雨露喷幽香天锡之温和也傲风霜耐岁寒天锡之节操也是其不争艳而未尝不艳不竞芳而未尝不芳犹之圣贤然德足于己富贵可也贫贱亦可也犹之松柏然独钟其秀春夏可也秋冬亦可也此天不爱道地不爱宝而菊之所钟得天为独厚有非他物比也是知有可爱之德而后有可爱之容人之爱菊非以其可爱之容实以其可爱之德不爱之以目而爱之以心不观之以物而观之以理此菊之所以为菊也此吾之所为爱菊也不然溺意于容色是&AEA&之也夸多而斗靡是诬之也&AEA&且诬则菊不遇于人而人不与菊遇流于玩物而吾人之志荒矣噫爱菊者请于濂溪鲜闻之言而详味之
周原己席上题十月赏菊卷　　　　李东阳东篱扫径慨花事之将阑西社传书念瓜期之未晚百年易过九日重遭惟菊为隐逸之称而冬乃闭藏之令挺孤芳于独茂脱众屣于群纷视蒲柳之望谁先比松柏之凋尤后神农尝药著灵品于方书屈子餐英播遗芬于辞苑物非远取类实群分辟地成田八世守柴桑之业挥毫作赋一乡传甫里之风君惟有之是以似之我则知者不如乐者敢将幽意用托微馨怀彼隰之皇皇咏初筵之秩秩贮之以数仞之华屋得其所哉佩之以五色之锦囊永为好也念菲葑之无下愧糠&A&之在前未揭斋眉先题简首白菊赋（有序）　　　　　　　　　　　何景明　甲子九月十四日冯侍御宴集出白菊咏赏属予　赋之盖以奉宾主之欢洽耳岂有望于荣观哉辞　曰
繄季秋之将望予恤夫序次之易代既无暇于游览亦索处而寡类接芳邻之招引诚钦志于雅诲&AE&主人之投辖肃群俊而弭盖乃陈秋卉以侑觞冀逸兴之可贷咸式燕以延赏异过时而尚爱喜幽玩以怡情追佳节之莫待岂无得于物观实有感于斯会猥受简以抒思庶形状之具载尔其葳紫茎而上擢麃奇荄以孤植叶萋萋其微霭萼栗栗以寒色申&A&缟以自贞羞组彩之外饰承危朵而不倾挺柔条而益力香冉冉而不繁艳娟娟而稍抑态屡觌而愈妍意凝想而弥极始严整而莫&AEA&终温郁而可即华不露而已章思欲语而复默神超有而入无岂仿&A&之遽得乃若闲馆重深高幕虚凉檐萧萧以下月庭霭霭而降霜灿灼烁以映夕纷委缀而明廊素娥兮联裙青女兮骈妆缥轻鬓以云须皎靓质而雪光骖连蜷兮鸾鹤服陆离兮佩珰信雕容之可赧嗤效颦之不量于是宾徙倚而久&&若耿耿其怀伤釭灭影兮续膏夜就深兮移&D&驰留叹于永谢结华思于余芳允思美之所遇亦既隐而复扬乃岁律之甫迁慨金气之何速鸟栖栖而敛翮&C&飒飒以惊木怳穷莽于广隰班纷薄于修陆众已谢于场野独宛转于寒谷甘苦心于蝼蚁等末干于朴樕虽旷绝以自持胡偃蹇而下伏夕淹雨而泣素朝披烟而委绿羌守操以坚冰徒有容之若玉倘衣袖之是将亦弦琴而可录吾观夫怀达人之隐德抱贞女之幽衷讵婴情于丰华奚移志于始终桃早秀而先萎槿晨敷而暮空苟清白之为尚曷芊菲之足崇嗟予之不淑兮抚年运而兴悲睹玆植之所由惧修名之失时彼斯人之同志吾何俗之不随乃孑孑以矫激羡草木之所为伟夫君之超越幸方圆之有持矧诸公之奋奇俱发踪之可师顾会合之不偶常寡欢而多离指孤芳而缔好创游燕以为嬉诚后期之不忘或有徵于微辞后白菊赋（有序）　　　　　　　　　　　前人　菊有白色者超越他品予尝赋之矣丙寅之秋京　师桃李皆花予庭是种生意凄然久而不敷至十　月始盛开色益鲜丽予感焉复作后赋
大运荒乎何停阴阳奄以代谢究动植之所由嗟何物之弗化时维孟冬金虎兮屏舍白帝兮徂驾气厉厉兮始严景曶曶兮将下值抱&E&以闲居循周除而荡思庭叶萎以陈翳阶藓秽而不治览庶草之先零抚兹根之独迟彼桃李之非令亦竞荣而呈姿&AB&丹华以郁郁冒绿林而萋萋胡众人之好侈班纷慕其芳菲朝丝吹兮填闉夕车马兮成蹊咎元枢之舛讹谅人事之尤违矧天道之无远或省予而弗知繄予植之虽晚实鄙志之所欣贱群秾之溷浊耻杂敷之纠纷俱并进以取妍表孤花以见珍宁他卉之我先甘避迹而弗群乃其蕴金气以内凝标皜质而外映蔓不踰垣繁不被径叶涂涂其自沃枝矫矫而独劲宛含意其孰语若钟情而未定女幽房而专情士穷巷而寡行服缟组以修容佩珩璜以昭令寄岑寂以怡心袭馨香以饰性无良朋以修好憾邪妁之干正又如下国之摈臣离宫之斥嫔心怦怦以憯恻怀耿耿而苦辛缅中宵以前席念昔日之下陈慨微款之莫宣若有怨而弗伸分孤蹇以终毕羌孰予兮幸亲结柔条而三嗅重延伫而钦心寂阒馆以容与散尘营以涤襟鉴微月之暧暧步列星之森森天窈窈以条革疾风起而夕阴念冱寒之已逼惨独悲夫众林苟操性之殊轨岂华色之遽沈内惝悢以怀顾怳屏营以咨嗟睹日月之减毁恐霜雪之增加抱孤英以自明怅情亲之我遐虑寒香之终匮俾予身之蹉跎负大块以冯生岂惟是乎独嘉物何盛而弗衰亦何枯而弗华夫芝焚而柏薪皆菸颜而殒葩伊桃李之既零亦奚异乎泥沙委常运以流转复胡戚而胡夸诚予衷之不爽彼夸戚兮如何乱曰有美一人扬清芬兮缟袖合沓回素云兮被服文徽皓缤纷兮令仪襜襜敛玉手兮倾城独立世不有兮时无蹇修谁则觏兮谷逶迤兮雪霰来兮众芳萎兮嗟伊人兮秉志不回兮
鞠赋　　　　　　　　　　　　　　徐渭　渭既赋牡丹滕子复申辞曰曩吾之庭牡丹春华　菊英秋发吾子抽精于彼而绝响于此毋亦如吾　所谓避其凉而趋其热者乎渭曰有是哉子之善　戏而来也乃笔不停缀词不及展遂赋曰
谁乎谁乎芒芴曷常春至丽日秋临抗霜彼亦何热此亦何凉唯付与之是听非智计之可详履子广庭睹兹列芳繄名相之别数亦荄茎之异萌染不出于五色惟其变之莫量历九秋而自如周数望而靡谢从颜色之中乾永附蔕而不舍于是白帝司晨冽冽辛辛木叶下而草萎霜露降而雁征乃自圃畦迁尔广楹一则不足百尚有赢群而不党矜而不争概望若结伴而违俗单玩则各立而独行乘金令而始折秉土气之正精虽杂采之并敷惟彼黄之盛荣谅盈庭而冒锦亦剖符而鋈金耀愈泽而不妖烈无吹而自馨方辞谢乎径涂处规埴而托身非瓦砾以为嘉存大朴之希声彼主人兮谁子怀高廓兮心贞秉圭璋之洁白树文学之干旌则有幽人处士墨卿佚史候节序之高朗知寒燠之迅驶弭盖于门肃队而至或移觞而就筵赋篇章而未已尔则不以物惊不以物喜挺危朵而愈劲舒正色而不媚匪铅华以事人多君子之枉戾岂无人而不芳亦胡庸以采佩当夫青阳发生桃李盛花名园如霰上国如霞嘤好鸟其载鸣将何物之不花胡尔类之自矜乃偃伏其萌芽迨寒气之始肃日驰骛乎南陆云惨淡而无光野何萌而不缩尔乃自耀其孤标眇贱同而贵独谓所性之若斯兮或未必其尽然夜不可以为夙兮晨不可以为昏苟荣悴之有时奚尔类之能专将推之而不后抑挽之而不前彼苍厚尔以迟暮又何辞乎永年纷后先亦何心兮避桃李之盛时抗素秋而挺茂兮终焉保而不衰至乃微霜袭雨惊&C&振帷萼绀紫而不起叶比次而下垂&BC&间宇兮无人怳星月之悬辉则有似乎贞女永绝乎夫君放臣怀国而酸悲尹子履霜于中野苏武啮雪于沙陲在颠沛而愈厉至九死其靡违外容色之凋伤实中心之永矢嗟主人之怀抱美材质之修嫮逾盛年而云迈稍凌夷乎末路苟苍苍之尔私兮又何病乎迟莫日中昃而弥烈兮金粹精于融铸直守贞而罔渝于兹英其何负予假托以抒忱兮信毋必而毋固
园菊赋　　　　　　　　　　　　　徐氏晨步一园一望疏林白云缥缈黄叶纷纭风萧萧而异响寒凛凛而侵人惊天道已残秋觉霜气之棱棱雁嘹呖而南还蛩啾唧而哀吟值时景之荒凉菊芳华于后庭何其晚也是造物之无知乎善尔碧枝点翠嫩萼喷金无桃李之妖艳抱松柏之坚心虽素雅之非凡奈何生乎不辰寄寸根于尘世胡为不遇乎阳春及其华也不获宠而鲜妍兮怀凄楚于秋霜阴云惨淡以蔽天兮日色淡薄而无光日色既薄而苦短兮惜乎金英之徒芳遭风欺而雨妒兮独茕茕而不变其常吁嗟佳哉细观其高世出尘之姿幽默徘徊之态懒随俗以富贵爱清冷而盘桓似有为而不见用于时者也似抱道而隐逸者也顺天而安分者也岂习俗之能知邪重曰聊植疏篱清且幽兮天运闭塞隐而潜兮隐而潜兮霜凄雨霏兮百草罢绿尔犹存兮困苦自持时穷见操兮行比幽人素位履贞兮
卷菊部艺文二（诗）
钦定古今图书集成博物汇编草木典
　第九十一卷目录
目录
　菊部艺文二（诗）
　　咏菊　　　　　　　　　　　　晋袁山松　　饮酒（二首）　　　　　　　　　　　　陶潜　　和郭主簿　　　　　　　　　　　　前人　　答休上人菊诗　　　　　　　　　宋鲍照　　采菊篇　　　　　　　　　　　梁简文帝　　摘园菊赠谢仆射举　　　　　　　　王筠　　赋得残菊　　　　　　　　　　　唐太宗　　咏菊　　　　　　　　　　　　　陈叔达　　秋菊　　　　　　　　　　　　　骆宾王　　菊　　　　　　　　　　　　　　　李峤　　感遇　　　　　　　　　　　　　　李白　　复愁　　　　　　　　　　　　　　杜甫　　叹庭前甘菊花　　　　　　　　　　前人　　菊荣一篇五章章十句　　　　　　萧&AF&士　　效陶彭泽　　　　　　　　　　　韦应物　　九日奉陪令公登白楼同咏菊　　　　卢纶　　秋夜宴王郎中宅赋得露中菊　　　　朱湾　　赋得寒蜂采菊&E&　　　　　　　　　耿湋　　万年厉员外宅赏残菊　　　　　　顾非熊　　病中辱朱谏议惠甘菊药苗因以诗赠
　　　　　　　　　　　　　　　　　　姚合　　咏新菊　　　　　　　　　　　　　前人　　野菊　　　　　　　　　　　　　　王建　　和令狐相公玩白菊　　　　　　　刘禹锡　　和令狐相公九日对黄白二菊花见怀
　　　　　　　　　　　　　　　　　　前人　　霜菊　　　　　　　　　　　　　　席夔　　晚菊　　　　　　　　　　　　　　韩愈　　东园玩菊　　　　　　　　　　　白居易　　和钱员外早冬玩禁中新菊　　　　　前人　　酬皇甫郎中对菊花见忆　　　　　　前人　　禁中九日对菊花酒忆元九　　　　　前人　　重阳席上赋白菊　　　　　　　　　前人　　菊花　　　　　　　　　　　　　　元稹　　暮秋与裴居晦宴因见采菊之作　　　鲍溶　　和张尹忆东篱菊　　　　　　　　　李端　　酬霜菊见赠之什　　　　　　　　　崔璞　　南海使院对菊怀丁卯别墅　　　　　许浑　　咏夹径菊　　　　　　　　　　　　薛能　　赋得秋菊有佳色　　　　　　　　公乘亿　　对菊　　　　　　　　　　　　　　贾岛　　将赴湖州留题亭菊　　　　　　　　杜牧　　折菊　　　　　　　　　　　　　　前人　　菊　　　　　　　　　　　　　　李商隐　　野菊　　　　　　　　　　　　　　前人　　和马郎中移白菊见示　　　　　　　前人　　江行无题（三首）　　　　　　　　　　钱珝　　白菊　　　　　　　　　　　　　　许棠　　采菊　　　　　　　　　　　　　李建勋　　赋得菊送德林郎中学士赴东府　　　萧彧　　白菊　　　　　　　　　　　　　　张蠙　　刘员外寄移菊　　　　　　　　　李山甫　　幽居有白菊一丛因而成咏呈知己
　　　　　　　　　　　　　　　　　陆龟蒙　　重忆白菊　　　　　　　　　　　　前人　　和崔谏议先辈霜菊　　　　　　　　前人　　忆白菊　　　　　　　　　　　　　前人　　和鲁望白菊　　　　　　　　　　皮日休　　军事院霜菊盛开因书一绝寄崔谏议
　　　　　　　　　　　　　　　　　　前人　　十月菊　　　　　　　　　　　　　郑谷　　咏菊（二首）　　　　　　　　　　　　前人　　恩门小谏雨中乞菊栽　　　　　　　前人　　白菊　　　　　　　　　　　　　　郑璧　　白菊　　　　　　　　　　　　　司马都　　白菊　　　　　　　　　　　　　　张贲　　华下对菊　　　　　　　　　　　司空图　　白菊（三首）　　　　　　　　　　　　前人　　和吴子华侍郎令狐昭化舍人叹白菊衰谢之　　绝　　　　　　　　　　　　　　　韩偓　　庭前菊　　　　　　　　　　　　　韦庄　　咏菊　　　　　　　　　　　　　　罗隐　　咏菊　　　　　　　　　　　　　僧无可　　九日咏菊花应诏　　　　　　　　僧广宣　　咏菊　　　　　　　　　　　　　宋徐铉　　枢密王左丞宅新菊　　　　　　　钱惟演　　枢密王左丞宅新菊　　　　　　　　杨亿　　枢密王左丞宅新菊　　　　　　　　刘筠　　枢密王左丞宅新菊　　　　　　　　李继　　菊　　　　　　　　　　　　　　　韩琦　　菊觞　　　　　　　　　　　　　　前人　　重九席上赋金铃菊　　　　　　　　前人　　和崔象之紫菊　　　　　　　　　　前人　　重九菊未盛开席上偶成　　　　　　前人　　和圣俞庭菊　　　　　　　　　　苏舜钦　　舟上采菊　　　　　　　　　　　梅尧臣　　和刘原父省中新菊　　　　　　　　前人　　依韵和通判把菊有寄　　　　　　　前人　　残菊　　　　　　　　　　　　　　前人　　西斋手植菊花过节始开偶书奉呈圣俞　　　　　　　　　　　　　　　　　欧阳修　　希真堂东手种菊花十月始开　　　　前人　　菊　　　　　　　　　　　　　　　前人　　菊花　　　　　　　　　　　　　　徐积　　和张二少卿丈白菊　　　　　　　　邵雍　　和李殿丞仓中对菊（三首）　　　　　司马光　　和江邻几金铃菊　　　　　　　　　前人　　咏菊　　　　　　　　　　　　　　前人　　野菊　　　　　　　　　　　　　　前人　　城东寺菊　　　　　　　　　　　王安石　　和晚菊　　　　　　　　　　　　　前人　　菊　　　　　　　　　　　　　　　苏洵　　菊花　　　　　　　　　　　　　　曾巩　　咏甘菊　　　　　　　　　　　　　苏轼　　赠朱逊之诗　　　　　　　　　　　前人　　和子由记园中草木　　　　　　　　前人　　赵昌寒菊　　　　　　　　　　　　前人　　戏题菊花　　　　　　　　　　　　苏辙　　对菊有怀郎祖仁　　　　　　　　孔平仲　　谢送菊　　　　　　　　　　　　吕本中　　咏菊　　　　　　　　　　　　　刘子翚　　菊　　　　　　　　　　　　　　陈与义　　书怀示友　　　　　　　　　　　　前人　　寄题向抚州采菊亭　　　　　　　范成大　　菊楼　　　　　　　　　　　　　　前人　　重阳不见菊　　　　　　　　　　　前人　　重阳后菊花　　　　　　　　　　　前人　　买菊（二首）　　　　　　　　　　　杨万里　　九日菊未花　　　　　　　　　　　前人　　九日郡中送白菊　　　　　　　　　前人　　陶渊明云三径就荒松菊犹存盖以菊配松也　　余读而感之因赋此诗　　　　　　　陆游　　小饮赏菊　　　　　　　　　　　　前人　　晚菊　　　　　　　　　　　　　　前人　　山园草间菊数枝开席地独酌　　　　前人　　九月十二折菊　　　　　　　　　　前人　　新菊　　　　　　　　　　　　　　前人　　枯菊　　　　　　　　　　　　　　前人　　和林宗易菊花韵　　　　　　　　陈傅良　　菊　　　　　　　　　　　　　　　朱熹　　菊　　　　　　　　　　　　　　王十朋　　十日取野菊从酒　　　　　　　　　戴昺　　菊花歌　　　　　　　　　　　　郑思肖　　菊　　　　　　　　　　　　　　潘紫岩　　菊（二首）　　　　　　　　　　　　方九功　　菊花（三首）　　　　　　　　　　　　高翥　　菊　　　　　　　　　　　　　　刘克庄　　菊　　　　　　　　　　　　　　翁浩堂　　菊（三首）　　　　　　　　　　　　赵信庵　　黄花　　　　　　　　　　　　　朱淑真　　白菊　　　　　　　　　　　金宇文虚中　　西湖晚菊　　　　　　　　　　　党怀英　　黄菊集句　　　　　　　　　　　　前人　　野菊座主闲闲公命作　　　　　　元好问　　为鲜于彦鲁赋十月菊　　　　　　　前人　　菊　　　　　　　　　　　　　　李俊民　　菊　　　　　　　　　　　　　　宋九嘉　　菊花霜　　　　　　　　　　　　段克己　　菊花霜　　　　　　　　　　　　段成己　　野菊　　　　　　　　　　　　　元郝经　　菊（二首）　　　　　　　　　　　　　何中　　采菊　　　　　　　　　　　　　吴景奎　　题菊　　　　　　　　　　　　　　王翰　　对菊联句　　　　　　　　　　　　戴良　　九月十八日黄菊始开时且禁酿漫成示德衡　　弟　　　　　　　　　　　　　　蒲道源　　九日诸生携酒至城东看菊　　　　　范&C&　　桃花菊　　　　　　　　　　　　　王恽　　双头菊　　　　　　　　　　　　马祖常　　菊枕　　　　　　　　　　　　　　前人　　绕堤种菊　　　　　　　　　　　许有孚
草木典第九十一卷
　菊部艺文二（诗）
咏菊　　　　　　　　　　　　晋袁山松灵菊植幽&&擢&AF&陵寒&C&春露不染色秋霜不改条饮酒　　　　　　　　　　　　　　陶潜结庐在人境而无车马喧问君何能尔心远地自偏采菊东篱下悠然见南山山气日夕佳飞鸟相与还此中有真意欲辨已忘言
　　又
秋菊有佳色裛露掇其英泛此忘忧物远我遗世情一觞虽独进杯尽壶自倾日入群动息归鸟趋林鸣啸傲东轩下聊复得此生
和郭主簿　　　　　　　　　　　　前人和泽周三春清凉素秋节露凝无游氛天高风景澈陵岑耸逸峰遥瞻皆奇绝芳菊开林耀青松冠岩列怀此贞秀姿卓为霜下杰衔觞念幽人千载抚尔诀检素不复展厌厌竟良月
答休上人菊诗　　　　　　　　　宋鲍照酒出野田稻菊生高冈草味貌复何奇能令君倾倒玉&E&徒自羞为君慨此秋金盖覆牙柈何为心独愁采菊篇　　　　　　　　　　　梁简文帝日精丽草散秋株洛阳少妇绝妍姝相呼提筐采菊珠朝起露湿沾罗襦东方千骑从骊驹更不下山逢故夫
摘园菊赠谢仆射举　　　　　　　　王筠灵茅挺三脊神芝曜九明菊花偏可&AAC&碧叶媚金英重九唯嘉节抱一应元贞泛酌宜长久聊荐野人诚赋得残菊　　　　　　　　　　　唐太宗阶兰凝曙霜岸菊照晨光露浓晞晓笑风劲浅残香细叶凋轻翠圆花飞碎黄还将今岁色复结后年芳咏菊　　　　　　　　　　　　　陈叔达霜间开紫蔕露下发金英但令逢采摘宁辞独晚荣秋菊　　　　　　　　　　　　　骆宾王擢秀三秋晚开芳十步中分黄俱笑日含翠共摇风碎影涵流动浮香隔岸通金翘徒可泛玉斝竟谁同菊　　　　　　　　　　　　　　　李峤玉律三秋暮金精九日开荣舒洛媛浦香泛野人杯靃靡寒潭侧丰茸晓岸隈黄花今日晚无复白衣来感遇　　　　　　　　　　　　　　李白可叹东篱菊茎疏叶且微虽言异兰蕙亦自有芳菲未泛盈樽酒徒沾清露辉当荣君不采飘落欲何依复愁　　　　　　　　　　　　　　杜甫每恨陶彭泽无钱对菊花如今九日至自觉酒须赊叹庭前甘菊花　　　　　　　　　　前人庭前甘菊移时晚青&E&重阳不堪摘明日萧条尽醉醒残花烂漫开何益篱边野外多众芳采撷细琐升中堂念兹空长大枝叶结根失所缠风霜
菊荣一篇五章章十句　　　　　　萧&AF&士采采者菊芬其荣斯紫英黄萼照灼丹墀恺悌君子佩服攸宜王国是维大君是毗贻尔子孙百禄萃之采采者菊于邑之城旧根新茎布叶垂英彼美淑人应家之祯有弦既鸣我政则平宜尔栋崇必复其庆采采者菊于邦之府阴槐翳柳迩楹近宇彼劳者子喧卑是处慨其莫知蕴结谁语企彼高人色斯遐举采采者菊于宾之馆既低其枝又弱其干有斐君子是焉披玩良辰旨酒宴饮无算怆其仳别终然永叹岁方晏矣霜露残促谁其荣斯有英者菊岂微春华懿此贞色人之侮我混于薪棘诗人有言好是正直效陶彭泽　　　　　　　　　　　韦应物霜露悴百草时菊独妍华物性有如此寒暑其奈何掇英泛浊醪日入会田家尽醉茅檐下一生岂在多九日奉陪令公登白楼同咏菊　　　　卢纶琼樽犹有菊可以献留侯愿比三花秀非同百卉秋金英分&E&细玉露结房稠黄雀知恩在衔飞亦上楼秋夜宴王郎中宅赋得露中菊　　　　朱湾众芳春竞发寒菊露偏滋受气何曾异开花独自迟晚成犹有分欲采未过时忍弃东篱下看随秋草衰赋得寒蜂采菊&E&　　　　　　　　　耿湋游扬下晴空寻芳到菊丛带声来&E&上连影在香中去住沾余雾高低顺过风终惭异蝴蝶不与梦魂通万年厉员外宅赏残菊　　　　　　顾非熊才过重阳后人心已为残近霜须苦惜带蝶更宜看色减频经雨香销恐渐寒今朝陶令宅不醉却应难病中辱朱谏议惠甘菊药苗因以诗赠
　　　　　　　　　　　　　　　　姚合萧萧一亩宫种菊十余丛采摘和芳露封题寄病翁熟移茶鼎里餐称石瓯中香气将何比从来味不同咏新菊　　　　　　　　　　　　　前人黄金色未足摘取且尝新若待重阳日何曾异众人野菊　　　　　　　　　　　　　　王建晚艳出荒篱冷香著秋水忆向山中见伴蛩石壁里和令狐相公玩白菊　　　　　　　刘禹锡家家菊尽黄梁国独如霜莹净真琪树分明对玉堂仙人披雪氅素女厌红妆粉蝶来难见麻衣拂更香向风摇羽扇含露滴琼浆高艳遮银井繁枝覆象&D&桂丛惭并发梅萼妒先芳一入瑶华咏从兹播乐章和令狐相公九日对黄白二菊花见怀
　　　　　　　　　　　　　　　　前人素萼迎寒秀金英带露香繁华照旄钺荣盛对银黄琮璧交辉映衣裳杂彩章晴云遥盖覆秋蝶近悠扬空想逢九日何由陪一觞满丛佳色在未肯委严霜霜菊　　　　　　　　　　　　　　席夔时令忽已变行看被霜菊可怜后时秀当此凛风肃淅沥翠枝翻凄清金&E&馥凝姿节堪重澄艳景非淑宁祛青女威愿盈君子掬持来泛樽酒永以照幽独晚菊　　　　　　　　　　　　　　韩愈少年饮酒时踊跃见菊花今来不复饮每见恒咨嗟伫立摘满手行行把归家此时无与语弃置奈悲何东园玩菊　　　　　　　　　　　白居易少年昨已去芳岁今又阑如何寂寞意复此荒凉园园中独立久日淡风露寒秋蔬尽芜没好树亦凋残唯有数丛菊新开篱落间携觞聊就酌为尔一留连忆我少小日易为兴所牵见酒无时节未饮心欣然近从年长来渐觉取乐难常恐更衰老强饮亦无欢顾谓尔菊花后时何独鲜诚知不为我借尔暂开颜和钱员外早冬玩禁中新菊　　　　　前人禁署寒气迟孟冬菊初坼新黄间繁绿烂若金照碧仙郎小隐日心似陶彭泽秋怜潭上看日惯篱边摘今来此地赏野意潜自适金马门内花玉山峰下客寒芳引清句吟玩烟景夕赐酒色偏宜握兰香不敌凄凄百卉腓岁晚冰霜积惟有此花开殷勤助君惜酬皇甫郎中对菊花见忆　　　　　　前人爱菊高人吟逸韵悲秋病客感衰怀黄花助兴方携酒红叶添愁正满&D&居士荤腥今已断仙郎杯杓为谁排愧君相忆东篱下拟废重阳一日斋
禁中九日对菊花酒忆元九　　　　　前人赐酒盈杯谁共持宫花满把独相思相思只傍花边立尽日吟君咏菊诗
重阳席上赋白菊　　　　　　　　　前人满园花菊郁金黄中有孤丛色似霜还似今朝歌酒席白头翁入少年场
菊花　　　　　　　　　　　　　　元稹秋丛绕舍似陶家遍绕篱边日渐斜不是花中偏爱菊此花开尽更无花
暮秋与裴居晦宴因见采菊之作　　　鲍溶菊花低色过重阳似忆王孙白玉觞今日王孙好收采高天已下两回霜
和张尹忆东篱菊　　　　　　　　　李端传书报刘尹何事忆陶家若为篱边菊山中有此花酬霜菊见赠之什　　　　　　　　　崔璞菊花开晚过秋风闻道芳香正满丛争奈病夫难强饮应须速自负车公
南海使院对菊怀丁卯别墅　　　　　许浑何处曾移菊溪桥鹤岭东篱&&还有艳园小亦无丛日晚秋烟里星繁晓露中影摇金涧水香染玉潭风罢酒惭陶令题诗答谢公朝来数花发身在尉佗宫咏夹径菊　　　　　　　　　　　　薛能夹径尽黄英不通人并行几曾相对绽元自两行生丛比高低等香连左右井畔摇风势断中夹日华明间隔蛩吟隔交横蝶乱横频应泛桑落摘处近前楹赋得秋菊有佳色　　　　　　　　公乘亿陶令篱边菊秋来色转佳翠攒千片叶金剪一枝花&E&逐蜂须乱英随蝶翅斜带香飘绿绮和酒上乌纱散漫摇霜彩娇妍漏日华芳菲彭泽见称更在谁家对菊　　　　　　　　　　　　　　贾岛九日不出门十日见黄菊灼灼尚繁英美人无消息将赴湖州留题亭菊　　　　　　　　杜牧陶菊手自种楚兰心有期遥知渡江日正是撷芳时折菊　　　　　　　　　　　　　　前人篱东菊径深折得自孤吟雨中衣半湿拥鼻自知心菊　　　　　　　　　　　　　　李商隐暗暗淡淡紫融融冶冶黄陶令篱边色罗含宅里香几时禁重露实是怯残阳愿泛金鹦鹉升君白玉堂野菊　　　　　　　　　　　　　　前人苦竹园南椒坞边微香染染泪涓涓已悲节物同寒雁忍委芳心与暮蝉细路独来当此夕清樽相伴省他年紫云新苑移花处不取霜栽近御筵
和马郎中移白菊见示　　　　　　　前人陶诗只采黄金实郢曲新传白雪英素色不同篱下发繁花疑自月中生浮杯小摘开云母带露旋移缀水精偏称含香五字客从兹得地始芳荣
江行无题　　　　　　　　　　　　钱珝丛菊生堤上此花长后时有时还采掇何必在春期　　又
晚菊绕江垒忽如开古屏莫言时节过白日有余馨　　又
浔阳江畔菊应似古来秋为问幽栖客吟时得酒不白菊　　　　　　　　　　　　　　许棠所尚雪霜姿非关落帽期香飘风外别影到月中疑发在林凋后繁当露冷时人间稀有此自古乃无诗采菊　　　　　　　　　　　　　李建勋簇簇竞相鲜一枝开几番味甘资麴&&香好胜兰荪古道风摇远荒篱露压繁盈筐时采得服饵近知门赋得菊送德林郎中学士赴东府　　　萧彧离情折杨柳此别异春哉含露东篱艳泛香南浦杯惜持行次赠留插醉中回暮齿如能制玉山甘判颓白菊　　　　　　　　　　　　　　张蠙秋天木叶乾犹有白花残举世稀栽得豪家却画看片苔相映绿诸卉独宜寒几度携佳客登高欲折难刘员外寄移菊　　　　　　　　　李山甫秋来缘树复缘墙怕共平芜一例荒颜色不能随地变风流唯解逐人香烟含细叶交加碧露拆寒英次第黄深谢栽培与知赏但惭终岁待重阳
幽居有白菊一丛因而成咏呈知己
　　　　　　　　　　　　　　　陆龟蒙还是延年一种材即将瑶朵冒霜开不如红艳临歌扇欲伴黄英入酒杯陶令接&DB&堪岸著梁王高屋好欹来月中若有闲田地为劝姮娥作意栽
重忆白菊　　　　　　　　　　　　前人我怜贞白重寒芳前后丛生夹小堂月朵暮开无绝艳风茎时动有奇香何惭谢雪清才咏不羡刘梅贵主妆更忆幽窗凝一梦夜来村落有微霜
和崔谏议先辈霜菊　　　　　　　　前人紫茎芳艳照西风祇怕霜华掠断丛虽伴应刘还强酒路人只要识山公
忆白菊　　　　　　　　　　　　　前人稚子书传白菊开西成相滞未容回月明阶下窗纱薄多少清香透入来
和鲁望白菊　　　　　　　　　　皮日休已过重阳半月天琅华千点照寒烟&E&香亦似浮金靥花样还如镂玉钱玩影冯妃堪比艳炼形萧史好争妍无由摘向牙箱里飞上方诸赠列仙
军事院霜菊盛开因书一绝寄崔谏议
　　　　　　　　　　　　　　　　前人金华千点晓霜凝独对壶觞又不能已过重阳三十日至今犹自待王弘
十月菊　　　　　　　　　　　　　郑谷节去蜂愁蝶不知晓庭还绕折残枝自缘今日人心别未必秋香一夜衰
咏菊　　　　　　　　　　　　　　前人王孙莫把比荆蒿九日枝枝近鬓毛露湿秋香满池岸由来不羡瓦松高
　　又
日日池边载酒行黄昏犹自绕黄英重阳过后频来此甚觉多情胜薄情
恩门小谏雨中乞菊栽　　　　　　　前人握兰将满岁栽菊伴吟诗老去慵趋世朝回独绕篱递香风细细浇绿水弥弥祇共山僧赏何当国士移孤根深有托微雨正相宜更待金英发凭君插一枝白菊　　　　　　　　　　　　　　郑璧白艳轻明带露痕始知佳色重难群终朝疑笑梁王雪尽日慵飞蜀帝魂燕语似翻瑶渚浪雁风疑卷玉绡纹琼妃若会宽裁剪堪作蟾宫夜舞裙
白菊　　　　　　　　　　　　　司马都耻共金英一例开素芳须待早霜催绕篱看见成瑶圃泛酒初迷傍玉杯映水好将苹作伴犯寒疑与雪为媒夫君每尚风流事应为徐妃致此栽
白菊　　　　　　　　　　　　　　张贲雪采冰姿号女华寄声多是地仙家有时南国和霜立几处东篱伴月斜谢客琼枝空贮恨袁郎金钿不成夸自知终古清香在更出梅妆弄晚霞
华下对菊　　　　　　　　　　　司空图清香裛露对高斋泛酒偏能浣旅怀不似春风逞红艳镜前空坠玉人钗
白菊　　　　　　　　　　　　　　前人莫惜西风又起来犹能婀娜傍池台不辞暂被霜寒挫舞袖招香即却回
　　又
为报繁霜且莫催穷秋须到自低垂横拖长袖招人别只待春风却舞来
　　又
登高可羡少年场白菊堆边鬓似霜益算更希沾上药今朝第七十重阳
和吴子华侍郎令狐昭化舍人叹白菊衰谢之绝　　　　　　　　　　　　　　　韩偓
正怜香雪披千片勿讶残霞覆一丛还似妖姬长年后酒酣双脸却微红
庭前菊　　　　　　　　　　　　　韦庄为忆长安烂漫开我今移尔满庭栽红兰莫笑青青色曾向龙山泛酒来
咏菊　　　　　　　　　　　　　　罗隐篱落岁云暮数枝聊自芳雪裁纤&E&密金拆小苞香千载白衣酒一生青女霜春丛莫轻薄彼此有行藏咏菊　　　　　　　　　　　　　僧无可东篱摇落后密艳被寒催夹雨惊新拆经霜忽尽开野香盈客袖禁&E&泛天杯不共春兰亚悠扬远蝶来九日咏菊花应诏　　　　　　　　僧广宣可讶东篱菊能知节候芳细枝青玉润繁&E&碎金香爽气浮朝露浓滋带夜霜泛杯传寿酒应共乐时康咏菊　　　　　　　　　　　　　宋徐铉细丽披金彩氛氲散远馨泛杯频奉赐缘解制颓龄枢密王左丞宅新菊　　　　　　　钱惟演贺燕翻飞地灵芳茂遂时阴连桃李径润接凤凰池夕照挥金葆轻风拂翠蕤露珠清自冱烟素引还披西颢霜虽劲南荣暖更滋撷芳多楚泽得地胜陶篱味可登兰籍香应夺桂旂愿公长却老晏寝奉琼&&枢密王左丞宅新菊　　　　　　　　杨亿中枢多暇日小圃占秋光雕玉新成槛繁金乍泛觞陶篱侵柳色罗宅掩兰芳芝影连虚室萱丛接后堂傅岩犹借雨庾岭未飞霜温树偏分荫芸签亦斗香交枝迷露井坠叶点横塘桐录知延寿千龄奉紫皇枢密王左丞宅新菊　　　　　　　　刘筠东阁留嘉客寒葩艳晚光秋风自萧瑟台座对荧煌丽夺双南价清含九畹香&BF&山霜荐味太液鹄分裳已助蜂成蜜还随蚁泛觞俯临挥艾绶佩服间&A&房节物传荆俗诗情掩谢塘更期松偃盖永奉太清方枢密王左丞宅新菊　　　　　　　　李继青规前席暇归沐兴何长北第秋将晚东篱菊正芳幽丛霏薄雾桂色艳轻霜已近黄金印兼临白玉堂甘疑掩萍实秀肯让芝房有&AD&还应指无忧可要忘&E&浮丞相酒气馥令君香好固松椿寿仙经识秘方菊　　　　　　　　　　　　　　　韩琦万卉趁枯死香金斗晚葩甘名应得露野色岂如家俗态惜迟暮芳情谁怨嗟重阳樽酒伴不见牡丹花菊觞　　　　　　　　　　　　　　前人九日陪嘉客金英泛酒船酦醅时上下浮蚁自周旋香逐榴花发甘嗤柏叶先座中宜醉挹仙录载延年重九席上赋金铃菊　　　　　　　　前人黄金缀菊铃兖地独驰名细&E&浮杯雅香筒贮露清风休沈夜警雨碎入寒声自此传仙种秋芳冠玉京和崔象之紫菊　　　　　　　　　　前人紫菊披风碎晓霞年年霜晚赏奇葩嘉名自合开仙府丽色何妨夺锦砂雨径萧&&凌藓晕露丛芬馥敌兰芽孤标只取当筵重不似寻常泛酒花
重九菊未盛开席上偶成　　　　　　前人重九开樽节未寒黄花初发叶皆单待看旬日金铃绽剩得东篱一醉欢
和圣俞庭菊　　　　　　　　　　苏舜钦不谓花草稀实爱菊色好先时自封植坐待秋气老类装翠羽枝已喜金靥小严霜发层英益见化匠巧摇疑光艳落折恐丛薄少一日三四吟一吟三四绕赏专情自迷美极语难肖得君所赋诗烂漫惬怀抱朗咏偿此心清尊为之倒
舟上采菊　　　　　　　　　　　梅尧臣泯泯平慢流行当季秋月演漾过汀洲汀洲芳杜歇白露夜正霏黄菊寒更发采以泛酒&&不独映华发和刘原父省中新菊　　　　　　　　前人华省切星斗沈沈严燕房秋风茂陵孙种菊烂生光天晴蝴蝶飞上下舞双黄刘郎才笔豪移榻吟在傍日晚吏已散残景上粉墙有酒无饮伴掇英襟裾香还思陶渊明弃官归柴桑东篱独此物盈把恨无觞赖有白衣来好事遗壶浆适意各一时岂乏同舍郎依韵和通判把菊有寄　　　　　　　前人湖边草树多&EF&叶已少色唯菊不畏霜淡艳如有德自与兰并生非因人所植爱贵曾未厌秋日短苦逼朋好各相望采持空叹息临杯不能饮对案不能食借问君何忧节物感人极
残菊　　　　　　　　　　　　　　前人零落黄金&E&虽枯不改香深丛隐孤秀犹得奉清觞西斋手植菊花过节始开偶书奉呈圣俞
　　　　　　　　　　　　　　　欧阳修秋风吹浮云寒雨洒清晓鲜鲜墙下菊颜色一何好好色岂能常得时仍不早文章损精神何用&AA&天巧四时悲代谢万物惜凋槁岂知寒鉴中两鬓甚秋草东城彼诗翁学问同少小风尘世事多日月良会少我有一樽酒念君思共倒上浮黄金&E&送以清歌袅为君发朱颜可以却君老
希真堂东手种菊花十月始开　　　　前人当春种花唯恐迟我独种菊君勿诮春枝满园烂张锦风雨须臾落颠倒看多易厌情不专斗紫夸红随俗好豁然高秋天地肃百物衰零谁暇吊君看金&E&正芬敷晓日浮霜相照耀后时宁与竹相荣媚世不争桃李笑煌煌正色秀可餐蔼蔼清香寒愈峭高人避喧守幽独淑女静容修窈窕方当摇落看转佳慰我寂寥何以报时携一樽相就饮如得贫交论久要我从多难壮心衰迹与世人争静躁种花勿种儿女花老大安能逐年少
菊　　　　　　　　　　　　　　　前人共坐栏边日欲斜更将金&E&泛流霞欲知却老延龄药百草摧时始见花
菊花　　　　　　　　　　　　　　徐积为汝花中开最孤诗翁可惜屡提壶却应有意酬青眼浑似倾心向白须击铜钵时吟更好掷金钱后最相娱杨妃只有黄裙在且问风霜留得无
和张二少卿丈白菊　　　　　　　　邵雍清淡晓凝霜疏枝殿颢商自知能洁白谁念独芬芳岂为琼无艳还惊雪有香素英浮玉液一色混瑶觞和李殿丞仓中对菊　　　　　　　司马光高士寄朝市迥然心迹殊秋风太仓里黄菊满庭隅陶令成诗后王公送酒无遥知压俗事未免强踌躇　　又
文案渐消散仓闲吏已稀庭空数蝶下夜静一萤飞爱赏忽成句淹留时忘归高情虽不系遇此独依依　　又
凉风正萧瑟朋好复徘徊幽兴渺不尽芳樽时一开余英盖红叶坠露湿苍苔从此东篱下应忘归去来和江邻几金铃菊　　　　　　　　　前人何处见佳菊秋风汶水阳酒浮金铎细露泛蜜房香不谓红尘地相逢君子堂依然古人意不减旧芬芳咏菊　　　　　　　　　　　　　　前人琐琐南阳菊秋潭岁自开孤根拥红叶落&E&媚苍苔正以参灵药因之植紫台愿兼金掌露同入柏梁杯野菊　　　　　　　　　　　　　　前人野菊未尝种秋花何处来羞随众草后故犯早霜开寒蝶舞不去夜蛩吟更哀幽人自移席小摘泛清杯城东寺菊　　　　　　　　　　　王安石黄花漠漠弄秋晖无数蜜蜂花上飞不忍独醒孤尔去殷勤为折一枝归
和晚菊　　　　　　　　　　　　　前人不得黄花九日吹空看野叶翠葳蕤渊明酩酊知何处子美萧条向此时委翳似甘终草莽栽培空欲傍藩篱可怜蜂蝶飘零后始有闲人把一枝
菊　　　　　　　　　　　　　　　苏洵骚人足奇思香草比君子况此霜下杰清芬绝兰&CD&气禀金行秀德佩黄中美古来鹤发翁餐英饮其水但恐蓬藋伤课童加料理
菊花　　　　　　　　　　　　　　曾巩菊花秋开只一种意远不随桃与梅游人有几爱孤淡零落野水空岩隈层层露萼间枝叶金靥万个围苍苔直从陶令酷爱尚始有我见心眼开为怜清香与正色欲搴更惜常徘徊当携玉轸就花醉一饮不辞三百杯
咏甘菊　　　　　　　　　　　　　苏轼越山春始寒霜菊晚愈好朝来出细粟稍觉芳岁老孤根荫长松独秀无众草晨光虽照耀秋雨半摧倒先生卧不出黄叶纷可扫无人送酒壶空腹嚼珠宝香风入牙颊楚些发天藻新荑蔚已满宿根寒不槁扬扬弄芳蝶生死何足道颇讶昌黎公恨尔生不早赠朱逊之诗（并引）　　　　　　　　　　前人　元佑六年九月与朱逊之会议于颍或言洛人善　接花岁出新枝而菊品尤多逊之曰菊当以黄为　正余可鄙也昔叔向闻鬷蔑一言知其为人予于　逊之亦云
黄花候秋节远自夏小正坤裳有正色鞠衣亦令名一从人伪胜遂与天力争易姓寓非族改颜随所令新奇既易售粹驳宜相倾疾恶逢伯厚识真似渊明君言我所印世论岂敢评愿君为霜风一扫紫与赪和子由记园中草木　　　　　　　　前人野菊生秋涧芳心空自知无人惊岁晚惟有暗蛩悲花开涧水上花落涧水湄菊衰蛩亦蛰与汝岁相期楚客方多感秋风咏江蓠落英不满掬何以慰朝饥赵昌寒菊　　　　　　　　　　　　前人轻肌弱骨散幽葩真是青&A&两髻丫便有佳名配黄菊应缘霜后苦无花
戏题菊花　　　　　　　　　　　　苏辙春初种菊助槃蔬秋晚开花插满壶微物不多分地力终年乃尔任人须天随匕箸几时辍彭泽樽罍未遽无更拟食根花落后一依本草太伤渠
对菊有怀郎祖仁　　　　　　　　孔平仲庭下金铃菊花开已十分多情能惠我对景独思君秀色三秋好清香一室闻扁舟今夜雨何处宿江云谢送菊　　　　　　　　　　　　吕本中经旬霖雨足莓苔忽喜双盆送菊来已似风霜憔悴损主人云是待晴开
咏菊　　　　　　　　　　　　　刘子翚青丛馥郁早抽芽金&E&斓斑晚著花秋意祇应宜淡泊化工可是惜铅华轻烟细雨重阳节曲槛&&篱五柳家暮醉朝吟供采摘更怜寒蝶共生涯
菊　　　　　　　　　　　　　　陈与义黄花不负秋与秋作光辉夜霜为作祟朝日为解围今晨岂重九节意入幽菲孤芳擅天地众卉亦已微殷勤黄金靥照耀白板扉沽酒欲寿花孔方与我违静坐绝省事未觉此计非夕英岂不腴骚人自难肥书怀示友　　　　　　　　　　　　前人萧萧十月菊耿耿照白草开窗逢一笑未觉徐娘老风霜要饱更独立晚更好韩公真躁人顾用忧怀抱寄题向抚州采菊亭　　　　　　　范成大一叶起秋色众绿凋岁华耿耿霜露侧余此黄金葩西风满天地孤芳照尘沙殷勤开小筑花气日夕嘉落英楚累手东篱陶令家两穷偶寓意岂必真爱花不知亭中人一笑了天涯采采勿虚度门前欲高牙菊楼　　　　　　　　　　　　　　前人东篱秋色照&&芜挽结高花不用扶净洗西风尘土面来看金碧万浮图
重阳不见菊　　　　　　　　　　　前人节物今年事事迟小春全未到东篱可怜短发空欹帽欠了黄花一两枝
重阳后菊花　　　　　　　　　　　前人寂寞东篱湿露华依前金靥照泥沙世情儿女无高韵只看重阳一日花
买菊　　　　　　　　　　　　　杨万里老夫山居花绕屋南斋杏花北斋菊青春二月杏花开抱瓶醉卧锦绣堆凉秋九月菊花发自折寒枝插华发湘累落英曾几何陶令东邻未是多吾家满山种秋色黄金为地香为国就中更有一丈黄霜葩月&E&耿出墙饮徒无酒寻不得寻得一身花露香如今小寓咸阳寺有口何曾问花事闲钱担上买一株聊伴诗人发幽意
　　又
病眼仇冤一束书客舍葭莩菊一株看来看去两相厌花意萧条恰似无清晓肩舆过花市陶家全圃移在此千株万株都不看一枝两枝谁复遗平地拔起金浮屠瑞光千尺照碧虚乃是结成菊花塔蜜蜂作僧僧作蝶菊花障子更玲珑翡翠六扇排屏风金钱装面密如积金钿满地无人识先生一见双眼开故山三径何独怀君不见内前四时有花卖和宁门里花如海
九日菊未花　　　　　　　　　　　前人旧说黄杨厄闰年今年并厄菊花天但挼青&E&浮新酒何必黄金铸小钱半醉嚼香霜月底一枝却老鬓丝边阿谁会得开迟意暗展重阳十月前
九日郡中送白菊　　　　　　　　　前人未应白菊减于黄金作钿心玉作裳一夜西风开瘦蕾两年南海伴重阳若言佳节如常日为底寒花分外香挼&E&浮杯莫多著一枝留插鬓边霜陶渊明云三径就荒松菊犹存盖以菊配松也余读而感之因赋此诗　　　　　　　陆游菊花如端人独立凌冰霜名纪先秦书功标列仙方纷纷零落中见此数枝黄高情守幽贞大节凛介刚乃知渊明意不为泛酒觞折嗅三叹息岁晚弥芬芳小饮赏菊　　　　　　　　　　　　前人菊得霜乃荣性与凡草殊我病得霜健每却稚子扶岂与菊同性故能老不枯今朝唤父老采菊陈酒壶举袖舞翩&E&击缶歌呜呜秋晚遇佳日一醉讵可无晚菊　　　　　　　　　　　　　　前人蒲柳如懦夫望秋已凋黄菊花如志士过时有余香眷言东篱下数株弄秋光粲粲滋夕露英英傲晨霜高人寄幽情采以泛酒觞投分真耐久岁晚归枕囊山园草间菊数枝开席地独酌　　　　前人屋东菊畦蔓草荒瘦枝出草三尺长碎金狼籍不堪摘扫地为渠持一觞日斜大醉叫堕帻野花村酒何曾择君不见诗人跌宕例如此苍耳林中留太白九月十二折菊　　　　　　　　　　前人黄菊芬芳绝世奇重阳错把配&A&枝开迟愈见凌霜操堪笑儿童道过时
新菊　　　　　　　　　　　　　　前人已过重阳十日期菊丛初破两三枝自怜短鬓萧萧白不似黄花驿里时
枯菊　　　　　　　　　　　　　　前人积雪严霜转眼空春回无处不春风欲知造物无穷妙但看萱根与菊丛
和林宗易菊花韵　　　　　　　　陈傅良一岁所余秋有几重阳偏与老相催每怜白发能长健虽爱黄花亦懒栽好景游从须好友新诗风味似新醅人生适意无过此恣听东篱早晏开
菊　　　　　　　　　　　　　　　朱熹青&E&冒珍丛幽姿含晓露政尔破荒寒讵免伤迟暮菊　　　　　　　　　　　　　　王十朋佳节逢吹帽黄金染菊丛渊明何处饮三径冷香中十日取野菊从酒　　　　　　　　　戴昺野径菊仍好村垆酒亦嘉未应今日&E&便是背时花心在家千里身犹客九华官程难久驻风雨暮山斜菊花歌　　　　　　　　　　　　郑思肖太极之髓日之精生出天地秋风身万木摇落百草死正色与秋争光明背时独立抱寂寞心香贞烈透寥廓至死不变英气多举头南山高嵯峨
菊　　　　　　　　　　　　　　潘紫岩香名不枉入骚坛最爱霜林耐岁寒切莫逢人叹迟暮何曾委地有飘残人如靖节本堪采世欠灵均少得餐甚矣吾衰闭门坐篱边自折一枝看
菊　　　　　　　　　　　　　　方九功露冷江苹雁度时萧萧黄菊满&&篱寒枝带雨开仍艳晚节凌霜赏未迟移傍小檐承绮席纵观深夜倒金&&摘来冉冉香盈把共泛西风醉莫辞
　　又
莫惜寒花开太晚孤怀深喜客来双&&枝最耐存霜圃晚节偏宜映月窗同调自应兰是籍浊醪何有玉为缸篱边无限陶潜兴倒著纶巾醉未降
菊花　　　　　　　　　　　　　　高翥亲向东篱手自栽夕阳小径重徘徊花应得似人乖角过了重阳烂漫开
　　又
爱花千古说渊明肯把秋光不似春我重此花全晚节剩栽三径伴闲身
　　又
新分菊本自鉏山手缚枯藤作矮栏比似著书空用力种花犹得一年看
菊　　　　　　　　　　　　　　刘克庄羞与春花艳冶同殷勤培溉待西风不须牵引渊明比随分篱边要几丛
菊　　　　　　　　　　　　　　翁浩堂秋风两度身为客已见重阳未到家村酒不堪供节事祇将青眼看黄花
菊　　　　　　　　　　　　　　赵信庵城荒落叶风飕飕淮水茫茫古渡头白首不堪行乐地黄花点点是离愁
　　又
落托山园载酒来江梅含雪倚春台菊花无藉秋光老犹自离披带雨开
　　又
黄花照眼又经秋山自青青江自流多谢龙头鳌禁客年年把酒对江楼
黄花　　　　　　　　　　　　　朱淑真土花能白又能红晚节犹能爱此工宁可抱香枝上老不随黄叶舞秋风
白菊　　　　　　　　　　　金宇文虚中西风萧飒百草黄南斋白菊占秋芳主人好事不专飨撷送客馆分幽香幽香清艳两难得冰雪肌肤龙麝裛悄然坐我&E&珠宫玉斧瑶姬皆旧识仙家艺菊名日精我今号尔为月英月中风露秋夕好感此仙种来曾城凭君传与金天令月与霜姿驻清景重阳好伴白衣来五柳先生忆三径
西湖晚菊　　　　　　　　　　　党怀英重湖汇城曲佳菊被水涯高寒逼素秋无人自芳菲鲜飙散幽馥晴露随余滋蹊荒绿苔合采采叹后时古瓶贮清泚芳樽湔尘霏远怀渊明贤独往谁与期徘徊东篱月岁晏有余悲
黄菊集句　　　　　　　　　　　　前人九月欲将尽鲜鲜金作堆绕篱残艳密拥鼻细香来五色中偏贵群花落始开可怜陶靖节共此一倾杯野菊座主闲闲公命作　　　　　　元好问柴桑人去已千年细菊斑斑也自圆共爱鲜明照秋色争教狼籍卧&&烟荒篱断垄新霜后瘦蝶寒螀晚景前只恐春丛笑迟暮题诗端为发幽妍
为鲜于彦鲁赋十月菊　　　　　　　前人清霜淅淅散银沙惊见芳丛阅岁华借暖定谁留翠被炼颜端自有丹砂秋香旧入骚人赋晚节今传好事家不是西风苦留客衰迟久已避梅花
菊　　　　　　　　　　　　　　李俊民色笑秋光淡香嫌酒力悭东篱在何处客里见南山菊　　　　　　　　　　　　　　宋九嘉酴&&风味醺人醉著莫东篱爱酒翁一夜金英全换骨冷香晴雪满秋风
菊花霜　　　　　　　　　　　　段克己风帘斜揭玉钩栏端正楼高烛影残宿酒困人梳洗懒从教残粉涴金钿
菊花霜　　　　　　　　　　　　段成己六宫试手学梅妆曾见飞英点额旁香粉嚼余浓不散唾花误染缕金裳
野菊　　　　　　　　　　　　　元郝经乾坤入消数万物呈晚节秋晏菊始华荒丛翳林樾野迥幽姿清冈断寒艳接丝虫&A&青苞啼螀抱枯叶瀼露积玉华层层拥金屑我欲摘以杯饮之濯中热霜栽郁高标胡与荒秽列嗟尔夷惠俦玉质难变灭不谓无人看便使幽香歇安得老瓦盆对坐浇古月菊　　　　　　　　　　　　　　　何中我耕不半亩黄花列千丛萧条变衰时一夕万里风立孤不作难英英异风骨君看墙东客夜寒步霜月　　又
菊花如幽人梅花如烈士同居冰雪中标格不相似采菊　　　　　　　　　　　　　吴景奎爽气浮西山风烟淡原隰悠然出衡门佳节逢九日众草萋以青黄菊正秋色采之不盈把妙意良自得谓能制颓龄可泛忘忧物欢言命壶觞万事付酣适永怀东篱人俯仰已陈迹
题菊　　　　　　　　　　　　　　王翰我忆故园时绕篱种佳菊交叶长青葱余英吐芳馥别来二十载粲粲抱幽独岂无桃李颜岁晚同草木及兹&FCF&余芳使我泪盈掬离披已欲摧潇洒犹在目雨露岂所偏岁月不可复归去来南山餐英坐空谷对菊联句　　　　　　　　　　　　戴良翡翠剪秋叶金琼镂寒英（良）骈枝竞戢戢植干纷亭亭（翰）逞芳固的皪斗媚益晶荧（璜）幽姿匪人造逸态谅天成（辕）傍芽萌庶孽乳萼孕怀&DB&（温）螫虎缩逗翳&CC&蚝枯梮茎（良）迟倩&C&阵飒疾役雷辊輷（翰）挐楹互杂沓跂槛递纷争（璜）秋荣姿&E&婐春粲失嫈嫇（辕）莹夺鹅肪腻飞攘鸥毳轻（温）韵冽帖疏穴迹秘慰羁伧（良）魏书奉延辅郦水滋甘馨（翰）缔芳笑兰友论雅傲梅兄（璜）摵摵感余铩采采怜孤撑（辕）谱之已百品咏之复千名（温）或繁若朝弁或洁若蓝瑛（良）或密若飘霰或粲若罗星（翰）或赴若辐辏或屹若峨屏（璜）或散若&B&豆或聚若辎軿（辕）或润若璜佩或丽若金籯（温）或鲜如鹭振或悴如鲂赪（良）或斥如仆隶或积如云仍（翰）或翩如春蝶或熠如宵萤（璜）或偃如膂伛或昂如气盈（辕）或扬如袂举或侧如杯倾（温）或盛喜若笑或哀忧若酲（良）或即阶陛立或俱盆盎升（翰）或侪处士逸或俪节妇贞（璜）或翔疑孔翥或峙讶鸾停（辕）或诧天姥巧或觇地媪灵（温）朝采有元亮夕餐有屈平（良）用酬我嘉节来践尔佳盟（翰）饾容交错饤&&许逡巡行（璜）摘鲜盛梨栗倾浊饶醁&A&（辕）起酬足蹂躏坐咽腹膨脝（温）陆味萃南品海腥极东烹（良）已畅一朝乐复哦千古情（温）句奇媲荦确韵古铿韵韺（良）驰骤门接武格斗掀鏖兵（翰）味辛姜桂性语险魅魈惊（温）怯敌迹屡屏慑败眼频瞠（良）籍湜走且踬郊岛弛复儜（翰）尊卑异川岳清浊分渭泾（璜）遐思时踸胃凝睇靡&E&睛（辕）顾惭驽骀力莫抗骐骥衡（温）四美已云具二难亦既并（翰）愁去踰激矢欢来剧抽絣（璜）即此成放旷何用困拘儜（良）永缉婀娜佩庶濯尘垢缨（翰　&DB&音崩&CC&森上声蚝音次梮音菊辊音滚輷音虫&E&讹上声婐倭上声嫈音&AE&嫇音明&B&音登籯音盈韺音英踸琛上声&C&音纯絣音崩儜音能）
九月十八日黄菊始开时且禁酿漫成示德衡弟　　　　　　　　　　　　　　蒲道源
苒苒秋事杪幽丛花始黄直须雕众卉才许见孤芳重露洗金质严风吹绿裳陶翁如有酒何日不重阳九日诸生携酒至城东看菊　　　　　范&C&楚楚临阶菊重阳特地开慰人良有意报汝愧无才巷杵闻&D&发邻觞送蟹来采英吾欲寄怅望倚江台桃花菊　　　　　　　　　　　　　王恽泪洒明妃寄露葩换根非为贮丹砂黄轻白碎空多种碧烂红鲜自一家骚客赋诗怜晚节野人修谱是头花九秋霜露无情甚时约行云护彩霞
双头菊　　　　　　　　　　　　马祖常金屈&&边醉袖垂秋云如幄贮仙姿寒生小靥回鸾动香入流苏睡鸭移结绶巧承西颢曲落钿羞带月支眉青霜为我催&C&&CCC&银屋何人怨别离菊枕　　　　　　　　　　　　　　前人东篱采采数枝霜包裹西风入梦凉半夜归心三径远一囊秋色四屏香&D&头未觉黄金尽镜底难教白发长几度醉来消不得卧收清气入诗肠
绕堤种菊　　　　　　　　　　　许有孚酒熟同招隐士看饥来忍把落英餐春风无限闲桃李不似黄花耐岁寒
卷
钦定古今图书集成博物汇编草木典
　第九十二卷目录
目录
　菊部艺文三（诗词）
　　菊蹊　　　　　　　　　　　　　明高启　　晚香轩　　　　　　　　　　　　　前人　　九月八日对菊　　　　　　　　　　前人　　悼废圃残菊　　　　　　　　　　　刘基　　己未九日对菊大醉戏作　　　　　　袁凯　　汝庆宅红菊　　　　　　　　　　何景明　　八月二十八日子容过对菊　　　　　前人　　汝济夜过同以行对菊花　　　　　　前人　　菊花　　　　　　　　　　　　　李梦阳　　菊　　　　　　　　　　　　　　　前人　　维南有佳鞠　　　　　　　　　　　胡翰　　题秋菊轩　　　　　　　　　　　　王芾　　题渊明菊　　　　　　　　　　　陈宪章　　后菊会再次李九渊韵（二首）　　　　　前人　　楚云台观民泽所栽菊寄民泽用昨九日韵时　　民泽适五羊未返　　　　　　　　　前人　　野菊吟寄子长再次前韵　　　　　　前人　　吴明府送菊次韵答之　　　　　　　前人　　周镐送白菊乞诗（三首）　　　　　　　前人　　九日晚对菊次容处士韵是日县主曹侯二尹　　邵侯持酒过白沙李九渊容贯各馆乡中未还　　　　　　　　　　　　　　　　　　前人　　再用前韵　　　　　　　　　　　　前人　　菊　　　　　　　　　　　　　　　沈周　　墨菊（二首）　　　　　　　　　　　李东阳　　菊花　　　　　　　　　　　　　　前人　　杨妃菊　　　　　　　　　　　　　前人　　月下赏菊柬邃庵太常先生　　　　　前人　　十月赏菊体斋席上限韵　　　　　　前人　　后园种菊经月忽见数花用亨父韵并呈城东　　赏菊诸君　　　　　　　　　　　　前人　　九日盆菊盛开将出郭有作　　　　　前人　　周原己席上赋十月菊　　　　　　　前人　　冬月对菊用陈玉汝韵　　　　　　　前人　　过相城为沈陶庵和天全翁赏菊之作
　　　　　　　　　　　　　　　　　　吴宽　　原己宅赏菊　　　　　　　　　　　前人　　次韵李士英刘道亨过园居看菊　　　前人　　买西园菊至招同社徐兴公商孟和诸人花下　　小酌因和短歌　　　　　　　　　　陈鸿　　对菊　　　　　　　　　　　　　申时行　　茅亭看菊　　　　　　　　　　　　前人　　菊　　　　　　　　　　　　　　　前人　　菊畦　　　　　　　　　　　　　　前人　　菊　　　　　　　　　　　　　　唐文献　　送菊涯翁　　　　　　　　　　　何孟春　　汪司骥席上对菊　　　　　　　　　熊卓　　咏醉杨妃菊　　　　　　　　　　乔长史　　赏菊　　　　　　　　　　　　　魏时敏　　菊　　　　　　　　　　　　　　于若瀛　　菊花　　　　　　　　　　　　　　前人　　菊　　　　　　　　　　　　　　王谷祥　　泾上观菊　　　　　　　　　　　　王问　　盆菊　　　　　　　　　　　　　董其昌　　咏菊　　　　　　　　　　　　　戴君恩　　菊　　　　　　　　　　　　　　　张本　　菊（二首）　　　　　　　　　　　　　靳贵　　菊　　　　　　　　　　　　　　马德澄　　菊　　　　　　　　　　　　　　吴执御　　菊花　　　　　　　　　　　　　王泰际　　枕上闻风雨声遥惜菊花　　　　　　严易　　对菊有感　　　　　　　　　　　僧宗衍　　咏菊（已上诗）　　　　　　　　　　　陆氏　　如梦令　　　　　　　　　　　　宋张镃　　好事近　　　　　　　　　　　　刘克庄　　一落索　　　　　　　　　　　　　方岳　　朝中措　　　　　　　　　　　　　朱翌　　少年游　　　　　　　　　　　　欧阳修　　鹧鸪天　　　　　　　　　　　　张孝祥　　鹧鸪天　　　　　　　　　　　　黄庭坚　　南乡子　　　　　　　　　　　　　前人　　鹊桥仙　　　　　　　　　　　　卢祖&CD&　　破阵子　　　　　　　　　　　　晏几道　　渔家傲（三首）　　　　　　　　　　欧阳修　　蓦山溪　　　　　　　　　　　　僧仲殊　　受恩深　　　　　　　　　　　　　柳永　　秋兰香　　　　　　　　　　　　　陈亮　　念奴娇（已上词）　　　　　　　　　刘克庄　菊部选句
　菊部纪事
　菊部杂录
　菊部外编

草木典第九十二卷
菊部艺文三（诗词）
菊蹊　　　　　　　　　　　　　明高启独行林下路望望南山暮无酒掇英尝寒香已零露晚香轩　　　　　　　　　　　　　前人不畏风霜向晚欺独开众卉已凋时地荒老圃苔三径节过重阳雨一篱秋色苍茫人醉少寒香落寞蝶先知山翁独念同衰晚坐对幽轩每赋诗
九月八日对菊　　　　　　　　　　前人预向篱边把一杯黄花多意已能开不忧风雨明朝阻懒逐时人斗折来
悼废圃残菊　　　　　　　　　　　刘基旧菊将芜尚有根高秋相顾耿无言芳心不共青莎死生态犹欺白露繁要待灵均餐落&E&从教元亮耻空尊何人解识凄凉意分付寒螀仔细论
己未九日对菊大醉戏作　　　　　　袁凯老夫爱此黄金&E&儿子须将白酒赊直到残阳下天去更添灯火照欹斜
汝庆宅红菊　　　　　　　　　　何景明红菊开时暮亭亭冠物华亦知颜色好不是艳阳花罗绮娇秋日楼台媚晚霞清香如不改常傍美人家八月二十八日子容过对菊　　　　　前人近节逢花放开樽集异乡乾坤共一笑风雨似重阳谁识暮蝉意独怜秋树芳他时益烂漫邀尔醉西堂汝济夜过同以行对菊花　　　　　　前人摇落相过地芳菲晚更亲酒醺留媚眼灯色笑生春风雨新晴夜江山未老身百年如不醉恐负此花神菊花　　　　　　　　　　　　　李梦阳不随群草出能后百花荣气为凌秋健香缘饮露清细开宜避世独立每含情可道蓬蒿地东篱万代名菊　　　　　　　　　　　　　　　前人白雁独横秋黄花伴醉游眼看风物换愁杀仲宣楼维南有佳鞠　　　　　　　　　　　胡翰维南有佳鞠风露发清妍离离碧玉树灿灿黄金钱色含坤裳美质抱日精圆蕴灵自女几滋布弥樊川既入神后品还充仙子餐中寿登百岁上寿延千年千年与百岁何异瞬息间独有幽贞节可比金石坚托以奉君子岁晏期弗谖
题秋菊轩　　　　　　　　　　　　王芾九月霜露冷秋气已云肃草木尽凋瘁而有篱下菊灿灿如有情盈盈抱幽独我欲餐其英采之不盈掬呼儿具&D&黍白酒正可漉素心二三人于焉叙心曲陶然付一醉万事亦已足咏歌柴桑诗千载有余馥题渊明菊　　　　　　　　　　　陈宪章篱下花堪把先生有酒不遥看白衣者不复问江州后菊会再次李九渊韵　　　　　　　前人黄花憎竞赏人事夺幽期长夜来寻醉微霜落满枝行藏深琖酒风月小囊诗长啸东轩下苍&E&白接&DB&　　又
留连杯酒下重叠菊花期熟犬知过客寒蜂亦恋枝溪山回月色香影入梅诗地窄君休舞倾斜尔接&DB&楚云台观民泽所栽菊寄民泽用昨九日韵时民泽适五羊未返　　　　　　　　　前人当轩玉朵孤植竹翠茎扶香细风初动神清俗本无寒深溪井涸月出山瓢&&何处异乡客永怀歌茱&A&野菊吟寄子长再次前韵　　　　　　前人野菊生何处寻香杖偶扶孤标犹讶绝佳色旧知无老弄真成独秋来不作&&金樽谁九日引满对茱&A&吴明府送菊次韵答之　　　　　　　前人黄菊有名花渊明无酒官酒多人自醉花好月同看老未厌人世天教共岁寒未应&CCE&不去高步蓬莱山周镐送白菊乞诗　　　　　　　　　前人陶令黄金绕舍君家白玉满园千古清风庐阜几丛细雨江门
　　又
微醉不须酩酊半开莫待离披安得季方与语相思欲寄一枝
　　又
白菊偏宜素发青山只对苍颜咽罢秋香满腹风吹不到长安
九日晚对菊次容处士韵是日县主曹侯二尹邵侯持酒过白沙李九渊容贯各馆乡中未还　前人一年佳节到黄花霜在篱根月在沙今日县侯亲送酒几时诗客报还家&&枝向晚青如许老鬓逢秋白未涯更欲西良开酒盏胜游堪泛五更槎
再用前韵　　　　　　　　　　　　前人焉知老子非元亮请看黄花满白沙剩有香醪供采采何须腊屣到家家屡经细雨开花面独立西风背水涯欲把一株种蟾阙恐惊天女笑乘槎
菊　　　　　　　　　　　　　　　沈周秋满篱根始见花却从冷淡遇繁华西风门迳含香在除却陶家到我家
墨菊　　　　　　　　　　　　　李东阳白霜被原隰黄菊秋始花余馨引遥袂采掇初还家秀色虽可玩玩久不复华入画清且古为诗正而葩幽怀托挥写庶用传无涯持此问真幻无言空自嗟　　又
画菊不画香香空讵堪掬画菊不画色色似花已俗都无色香在安用此为菊登堂见孤标入手宜可触自非识菊者但看桃李足古色今不知世人空有目菊花　　　　　　　　　　　　　　前人寒影萧萧照墨池西园晚色正相宜苍颜黑发西风里应是陶翁半醉归
杨妃菊　　　　　　　　　　　　　前人谁采繁花席上题偶将名姓托唐妃日烘花萼醺时面雨换华清沐后衣隔座似邀秦国语挥毫未放谪仙归欲从颜色窥生相已落诗家第二机
月下赏菊柬邃庵太常先生　　　　　前人不随春蝶梦滕王又送秋蝉过绿杨佳客到时非旧雨好花开处亦重阳为园恨少青山地插帽羞看绿鬓郎长对此花还此客纵教多病也身康
十月赏菊体斋席上限韵　　　　　　前人寻芳何意到君家雨过高城少暮沙此夜幽欢还月下去年孤馆各天涯狂思晚节曾吹帽寿拟春期及进瓜不是老来诗骨健谁能白发对黄花
后园种菊经月忽见数花用亨父韵并呈城东赏菊诸君　　　　　　　　　　　　前人幽花种得偶相忘步转南檐却背堂但有芳心宁择地更无佳客亦宜觞登临忆负重阳雨采掇愁沾昨夜霜满袖余香试披拂晚来风力正悠扬
九日盆菊盛开将出郭有作　　　　　前人买得长安担上秋南山只在屋西头花开正好逢佳节身病那堪复远游昨夜月明空对酒晚来风急怕登楼多情重有灯前约为报花神作意留
周原己席上赋十月菊　　　　　　　前人布袍萧索不胜凉坐爱芳心共日光何用门前看五柳始知秋后有重阳故园栽处田应熟小市开时药正香自古交期须岁晚相过不敢避风霜
冬月对菊用陈玉汝韵　　　　　　　前人摇落霜空万木飞一枝无奈赏心微未成老圃应须学若在南山便合归人道秋香非昨夜天留晚色共斜晖陶翁可是忘机者犹自含情待白衣
过相城为沈陶庵和天全翁赏菊之作     吴宽菊花开日是重阳坡翁妙语不可当我云但得花之趣何必秋来菊有黄神仙中人寿且康老年见客才下堂幅巾飘飘映华发导我直过东篱傍庵居春风定先到已见菊苗三寸长浩歌渊明饮酒章悠然依旧虞山苍素琴无弦旧有例当春赏菊嗟何妨封题一笑报苏子为我转致陶柴桑
原己宅赏菊　　　　　　　　　　　前人休从云外望天香谁似萧然林下妆嫩&E&渐成黄面老低枝犹比白衣长曾随枸杞添风味却笑芙蓉在水乡诗社清忙今又动看花直拟过重阳
次韵李士英刘道亨过园居看菊　　　前人诗人浑不厌贫家闲就荒园看菊花倾倒腊醅瓶未罄品题秋色句争嘉残英抱节真霜杰本草言功有日华醉后却劳归骑晚西风乌帽数枝斜
买西园菊至招同社徐兴公商孟和诸人花下小酌因和短歌　　　　　　　　　　陈鸿几处菊花残西园余数亩买来竹&F&下折简会宾友把酒坐花旁一齐衫袖香春天百卉媚不及此幽芳&D&下凉风薄暮起枝枝低拂深杯里愿君尽醉宿我家明日更看西园花
对菊　　　　　　　　　　　　　申时行独坐高斋泛羽觞且看丛菊媚重阳繁英乍吐丹霞色冷艳全分白雪香好共清幽矜晚节偏从摇落殿秋光&&花短发能相倚三径犹怜岁月长
茅亭看菊　　　　　　　　　　　　前人小结茅斋掩荜门翛然风物似山村一丘高卧身仍健三径新锄菊尚存丽色盈盈开锦障幽香冉冉注清尊谁知摇落风霜候偏荷栽培雨露恩
菊　　　　　　　　　　　　　　　前人冷艳&&枝擢素秋结茅相对转清幽摘来自喜簪蓬鬓只恐黄花笑白头
菊畦　　　　　　　　　　　　　　前人诛茆&&野径种菊拟山家秀擢三秋干奇分五色葩凌霜留晚节殿岁夺春华为道餐英好东篱兴独赊菊　　　　　　　　　　　　　　唐文献西苑宸游地东篱菊已花当年夸野色此日艳天葩轻白凌寒露深红散晚霞秋英疑可茹无复楚人嗟送菊涯翁　　　　　　　　　　　何孟春山径曾陪九日游数枝还为一尊留买从远市聊供节栽向名园合擅秋渐老有人怜客瘦乍寒无计替蜂愁多情不用防吹帽短发犹禁插满头
汪司骥席上对菊　　　　　　　　　熊卓锦席秋轩流客觞&D&除迟菊恋年芳翠条冉冉初经雨青&E&娟娟欲候霜幸为分回供&BC&寂空然别去梦寒香小车如觅东溪路古屋&&篱是醉乡
咏醉杨妃菊　　　　　　　　　　乔长史袅娜娇姿不耐霜芳根移得在昭阳带将春色三分艳散作秋阴满院香倾日尚疑闻羯鼓临风犹似舞霓裳祇愁野鹿偷衔去寂寞梨园空断肠
赏菊　　　　　　　　　　　　　魏时敏短篱&&雨正离披淡白深红朵朵宜自计老年才思减重阳过后不题诗
菊　　　　　　　　　　　　　　于若瀛黄花应不插朱门自合移根老瓦盆露委烟斜看不足呼儿长夜倒芳尊
菊花　　　　　　　　　　　　　　前人冷艳吐金英&&香入玉斝偏宜处士居不种朱门下菊　　　　　　　　　　　　　　王谷祥飒飒金风度嫣嫣秋色妍白衣还自至青女更相怜泾上观菊　　　　　　　　　　　　王问泾上一老人爱菊如爱稼踏叶到林丘散襟茅茨下清歌吐芳音采采渐盈把眷言五色姿阳春似相假晚节良可亲予怀自舒写有物苟会心那辞在荒野岁晏不可留柴车夙云驾奕奕车马客谁解闲行者盆菊　　　　　　　　　　　　　董其昌众芳岂不妍秋英自清绝意与幽人会标名霜下杰容以桃李颜艳彼茱&A&节翩翩五陵子佳色纷相悦积紫照朱茵堆黄象金埒赏韵一以乖篱堵宁辞拙亭亭盆中菊偏承美人撷香分甘谷幽色借冰壶洁对此读离骚心魂生莹彻悠然见西山孤峰正嵚&AB&咏菊　　　　　　　　　　　　　戴君恩芳丛&AB&&AB&殿秋光娇倚西风学道妆一自义熙人去后冷烟&&雨几重阳
菊　　　　　　　　　　　　　　　张本花上清光花下阴素娥惜此万黄金一杯寒露三更后谁信幽人更苦心
菊　　　　　　　　　　　　　　　斳贵盈盈宫额半涂黄不减花前旧样妆笑杀阿娇金屋贮香衾寒怯夜来霜
　　又
越娘初试素罗裳爱向秋风学靘妆一夜不胜琼佩冷晚香亭馆有新霜
菊　　　　　　　　　　　　　　马德澄秋深菊圃吹寒风报道阿家花早丛莺羽半遮西子白鹤翎斜映太真红参差万朵霜天晓稠叠千枝烟雨空肯与山樵分秀色移栽不远过墙东
菊　　　　　　　　　　　　　　吴执御水浸长天摇砌明亭亭珠玉绽秋英晚香冷秀经霜后淡意疏容与景迎篱下留连非藉酒雨中寻觅最多情飞尘不到莎厅下爱尔幽香浸骨清
菊花　　　　　　　　　　　　　王泰际分得陶家带傲枝朝来篱畔露纷披学随年少簪衰鬓与进霜天酒一&&冒雨共寻偏事逸禁寒佳种独开迟餐英自昔骚人赋何必黄州满径吹
枕上闻风雨声遥惜菊花　　　　　　严易翠袖佳人在空谷夫寒日暮倚修竹雾鬓云鬟世外姿风梳雨栉如膏沐岂是宵征多露行贞心不分趋华屋渐台水至少迎人罗袜凌波洛水滨露处宵啼伤薄命滴将珠泪一沾巾
对菊有感　　　　　　　　　　　僧宗衍百草竞春色惟菊以秋芳岂不涉寒暑本性自有常疾风吹高林木落天雨霜谁知篱落间弱质怀刚肠不怨岁月暝所悲迫新阳永歌归去来此意不能忘咏菊　　　　　　　　　　　　　　陆氏澹云微雨暮秋天为爱黄花带晚烟闻说名园千百种愿分秋色到篱边
如梦令　　　　　　　　　　　　宋张镃野菊亭亭争秀闲伴露荷风柳浅碧小开花谁摘谁看谁嗅知否知否不入东篱杯酒
好事近　　　　　　　　　　　　刘克庄秋色到东篱一种露红先占应念金英冷淡摘胭脂浓染　依稀十月小桃花霜&E&破霞脸何事渊明风致却十分妖艳
一落索　　　　　　　　　　　　　方岳瘦得黄花能小一帘香杳东篱云冷正愁予犹幸是西风少　叶下亭&CD&渺渺秋何为者无钱持蟹对黄花又孤负重阳了
朝中措　　　　　　　　　　　　　朱翌玉台金盏对炎光全似去年香有意庄严端午不应忘却重阳　菖蒲九叶金英满把同泛瑶觞旧日东篱陶令北&F&正卧羲皇
少年游　　　　　　　　　　　　欧阳修去年秋晚此园中携手玩芳丛拈花嗅&E&恼烟撩雾沉醉倚西风　今年重对芳丛处追往事又成空敲遍阑干向人无语惆怅满枝红
鹧鸪天　　　　　　　　　　　　张孝祥一种浓华别样妆留连春色到秋光解将天上千年艳翻作人间九月黄　凝薄雾傲繁霜东篱恰似武陵乡有时醉眼偷相顾错认陶潜作阮郎
鹧鸪天　　　　　　　　　　　　黄庭坚黄菊枝头破晓寒人生莫放酒杯乾风前横笛斜吹雨醉里簪花倒著冠　身健在且加餐舞裙歌扇尽清欢黄花白发相牵挽付与傍人冷眼看
南乡子　　　　　　　　　　　　　前人黄菊满东篱与客&CCE&壶上翠微已是有花兼有酒良期不用登临怨落晖　满酌不须辞莫待无花空折枝寂寞酒酲人醉后堪悲节去花愁蝶不知
鹊桥仙　　　　　　　　　　　　卢祖&CD&寒丛弄日宝钿承露篱落亭亭相倚当年彭泽未归来料独抱幽香一世　&&风冷雨淡烟残照日日重阳天气帽檐已是半欹斜问瓮里新篘熟未
破阵子　　　　　　　　　　　　晏几道忆得去年今日黄花正满东篱曾与主人临小槛共折香英泛酒&&长条插鬓垂　人貌不应迁换珍丛又&FCF&芳菲重把一樽寻旧径可惜光阴去似飞风高露冷时
渔家傲　　　　　　　　　　　　欧阳修九日欢游何处好黄花万&E&雕栏绕通体清香无俗调天气好烟滋露结功多少　日脚清寒高下照宝钉密缀圆斜小落落西园风袅袅催秋老丛边莫厌金樽倒
　　又
青女霜前催得绽金钿乱散枝头遍落帽台高开绮宴芳樽满挼花吹在流霞面　桃李三春虽可羡莺来蝶去芳心乱争似仙潭秋水岸香不断年年自作茱&A&伴
　　又
露裛娇黄风摆翠人间晚秀非无意仙格淡妆天与丽谁可比女真装束真相似　筵上佳人牵翠袂纤纤玉手挼新&E&美酒一杯花影腻邀客醉红琼共作熏熏媚
蓦山溪　　　　　　　　　　　　僧仲殊年芳已远凉夏&&&&雨菊占此时开背佳期清秋何处滴成金豆弹破栗文圆临水槛倚风亭全胜东篱暮　茱&A&未结谁是多情侣菖叶与葵花也相饶也相羞妒主人著意何必念登高浮酒面解烦襟消尽当筵暑
受恩深　　　　　　　　　　　　　柳永雅致装庭宇黄花开淡伫细香明艳尽天助与秀色堪餐向晓自有真珠露刚被金钱妒拟买秋天容易独步　粉蝶无情蜂已去要上金樽惟有诗人曾许待宴赏重阳恁时尽把芳心吐陶令轻回顾免&C&&CCC&东篱冷烟&&雨
秋兰香　　　　　　　　　　　　　陈亮未老金茎些子正气东篱淡薄齐芳分头添样白同局几般黄向闲处须一一排行浅深饶间新妆那陶令漉他谁酒&A&醒消详　况是此花开后便蝶恋无花管甚蜂忙你从今采却蜜成房秋英试商量多少为谁甜得清凉待说破长生真诀要饱风霜
念奴娇　　　　　　　　　　　　刘克庄老人白发尚儿戏废圃一番料理餐饮落英并坠露重把离骚拈起冷艳幽香深黄浅白占断西风里飞来&&蝶绕丛欲去还止　尝试铨次群芳梅花差可伯仲之间耳佛说诸天金世界未必庄严如此尚友灵均定交元亮结好天随子篱边坡下一杯聊泛霜&E&
菊部选句
楚屈原离骚朝饮木兰之坠露兮夕餐秋菊之落英九歌春兰兮秋菊长无绝兮终古
晋成公绥菊铭数在二九时惟斯生
陶潜归去来辞三径就荒松菊犹存
汉武帝秋风辞兰有秀兮菊有芳
晋张协诗寒花发黄采
陶潜诗我屋南&F&下今生几丛菊（又）酒能祛百虑菊为制颓龄
宋谢惠连诗白露滋园菊
梁江淹诗时菊耀岩阿
北周明帝诗霜潭渍晚菊
庾信诗菊寒花正合（又）圆珠坠晚菊（又）山枯菊转芳唐太宗诗岸菊初含&E&（又）花生圆珠&E&德宗诗芳菊舒金英
郭元振诗延年菊花酒
赵彦昭诗紫菊宜新寿
王绩诗山菊秋自香（又）秋杯浸菊花
王维诗陶潜菊盈把
孟浩然诗谁采篱下菊应闲池上楼
储光羲诗东篱摘芳菊
李白诗手持一枝菊调笑二千石（又）时过菊潭上摘此黄金花（又）因招白衣人笑酌黄金花（又）携壶酌流觞搴菊泛寒荣（又）黄花催逸兴
杜甫诗愁眼看霜露寒城菊自花（又）羹煮秋莼滑杯迎露菊新（又）晚来高兴处摇荡菊花期（又）庭前有白露暗满菊花团（又）坐开桑落酒来把菊花枝（又）寒花开已尽菊&E&独盈枝（又）小驿香醪嫩重岩细菊斑（又）是节东篱菊纷披为谁秀（又）采采黄金花何由满衣袖（又）雨荒深院菊（又）异方初艳菊（又）轻露栖丛菊（又）菊&E&凄&&放（又）苦遭白发不相放羞见黄花无数新（又）篱边老却陶潜菊江上徒逢袁绍杯（又）丛菊两开他日泪孤舟一系故园心
严武诗篱外黄花菊对谁
韩愈诗野晴山簇簇霜晓菊鲜鲜（又）霜风破佳菊嘉节迫吹帽（又）鲜鲜霜中菊既晚何用好（又）楥菊茂新芳迳兰消晚&CB&（又）墙根菊花好沽酒钱帛纵空衣可准
李嘉佑诗惊寒菊半黄
白居易诗篱菊黄金合&F&筠绿玉稠（又）丛香近菊篱（又）&E&拆金英菊（又）黄菊繁时好客到碧云合处佳人来（又）绕篱新菊为谁黄（又）露菊新花一半黄杜牧诗别后东篱数枝菊不知闲醉与谁同
姚合诗西风菊渐芳（又）霜落菊满地
许浑诗寒菊带霜甘（又）菊艳含秋水（又）秋摘黄花酿酒浓
朱庆余诗潭静菊花秋
来鹏诗菊花村晚雁来天
林宽诗微阳菊半畦
罗隐诗黄菊倚风催酒熟
韦庄诗紫菊乱开连井合
薛逢诗持杯店菊黄
韩偓诗山菊向阳花
鱼元机诗嫩菊含新彩
僧皎然诗九日山僧院东篱菊也黄
宋韩琦诗金铃千朵菊争开
欧阳修诗野径冷香黄菊秀
梅尧臣诗黄金碎剪千万层小树婆婆嘉趣足苏洵诗灿灿秋菊早卓为霜中英
司马光诗菊&E&如排粟青青见叶心
苏轼诗金菊乱如沸（又）菊残犹有傲霜枝孙觌诗种芳茹秋菊（又）行穿野径布黄金周必大诗陶令思归未得归黄花想见绕东篱陆游诗英英篱下菊秀色独满枝（又）荒庭落叶不可扫唯有丛菊争先开（又）身闲亦未全无事检校黄花几树开（又）买菊穿苔种（又）菊花寒更香杨万里诗菜子已抽蝴蝶翅菊花犹著郁金裳戴昺诗一阵微风野菊香
徐似道诗牢裹乌纱莫吹却免教白发见黄花祝穆诗黄花自与渊明别不见闲人直到今
徐集孙诗莫言满眼无知己耐久黄花是故人湛道山诗想得东篱黄已遍到家及取未凋零黄溪云诗白衣不到东篱畔吟得黄花满口香吴潜诗灿灿黄金裾亭亭白玉肤
沈唯斋诗不因彭泽休官去未必黄花得许香吴荆溪诗问花何事人偏爱曾遇渊明把玩来张芸&F&诗犹作霓裳舞妖态零红坠粉湿秋痕王沧湾诗秋风为我语篱菊且耐寒香伴白云王潜斋诗轻霜临菊月细雨似梅天
金吴激诗忆看霜菊艳不放酒杯乾
蔡圭诗露华应到菊花团
高士谈诗寒菊过时花（又）露蒙甘菊细茎紫元好问诗菊潭秋花满
王良臣诗月过初三半梳玉菊迎重九满篱金祝简诗菊著黄花旋旋开
史肃诗野性黄花无赖香
路铎诗贞姿佳菊秋霜里真意南山夕鸟边
赵元诗菊花雨似人情冷
麻九畴诗一雨初晴菊遂花
元萧国宝诗霜菊间青黄
叶颙诗黄菊飘香蝶满枝（又）嫩菊半开香未老（又）西风细雨黄花瘦
袁桷诗僧分墨菊芽（又）菊铸玉巑岏
马臻诗东篱满地金钱菊多谢西风为剪裁
宋&EA&诗紫菊染巾香
黄庚诗菊残如倦客
无名氏诗眼前景物年年别只有黄花似故人（又）不许秋风常管束竞随春卉斗芳菲（又）似嫌九月清霜重亦对三春丽日开
菊部纪事
西京杂记戚夫人侍儿贾佩兰后出为扶风人段儒妻说在宫时九月九日佩茱&A&食蓬饵饮菊花酒令人长寿菊华舒时并采茎叶杂黍米酿之至来年九月九日始熟就饮焉故谓之菊花酒
拾遗记宣帝地节元年有背明之国来贡其方物有紫菊谓之日精一茎一蔓延及数亩味甘食者至死不饥渴
荆州记南阳有菊水其源旁悉芳菊水极甘馨又中有三十家不复穿井即饮此水上寿百二十三十中寿百余七十者犹以为夭汉司空王畅大傅袁隗为南阳县令月送三十余石饮食澡浴悉用之太尉胡广父患风羸恒汲饮此水疾遂瘳此菊茎短葩大食之甘美异于余菊广又收其实种之京师遂处处传植之
晋书罗含传含字君章桂阳耒阳人也累转廷尉长沙相年老致仕初含在官舍有一百雀栖集堂宇及致仕还家阶庭忽兰菊丛生以为德行之感焉神镜记荥阳郡西有灵源山岩有紫菊
宋书陶潜传潜字渊明寻阳柴桑人江州刺史王弘欲识之不能致也潜尝往庐山弘令潜故人庞通之赍酒具于半道栗里要之潜有脚疾使一门生二儿轝篮舆既至欣然便共饮酌俄顷弘至亦无忤也先是颜延之为刘柳后军功曹在寻阳与潜情款后为始安郡经过日日造潜每往必酣饮致醉临去留二万钱与潜潜悉送酒家稍就取酒尝九月九日无酒出宅边菊丛中坐久值弘送酒至即便就酌醉而后归
太清记九月九日采菊花与茯苓松脂久服之令人不老
洛阳伽蓝记大觉寺广平王环舍宅林池飞阁比之景明至于春风动树则兰开紫叶秋霜降草则菊吐黄华
旧唐书裴子余传长寿二年子余为鄠县同列李朝隐程行谌皆以文法著称子余独以词学知名或问雍州长史陈崇业三人优劣崇业曰譬之春兰秋菊俱不可废
唐书李适传凡天子飨会游豫唯宰相及学士得从秋登慈恩浮图献菊花酒称寿
韦贯之传绶贯之兄德宗时为翰林学士感心疾罢还第不极于用九月九日帝为黄菊歌顾左右曰安可不示韦绶即遣使持往绶遽奉和附使进帝曰为文不已岂颐养邪敕自今勿复尔
云仙杂记乐天方入关齐禹锡正病酒禹锡乃馈菊苗虀芦菔鲊换取乐天六班茶二囊以醒酒
花史吴致尧九疑考古云舂陵旧无菊自元次山始植沈谱云次山作菊圃记云在药品为良药在蔬菜是佳蔬
辇下岁时记九月宫掖间争插菊花民俗尤甚清异录懿宗赏花短歌云长生白久视黄共拜金刚不坏王谓菊花也
广陵法曹宋龟造缕子脍其法用鲫鱼肉鲤鱼子以碧筒或菊苗为胎骨
贵耳集黄巢五岁侍翁父为菊花联句翁思索未至巢信口应曰堪与百花为总首自然天赐赭黄衣巢之父怪欲击巢乃翁曰孙能诗但未知轻重可令再赋一篇巢应之曰飒飒西风满院栽&E&寒香冷蜨难来他年我若为青帝移共桃花一处开&A&扈之意已见婴孩之时加以数年岂不为神器之大盗耶花史唐僧皎然有九日与陆处士羽饮茶诗云九日山僧院东篱菊也黄俗人多泛酒谁解助茶香九域志邓州南阳郡土贡白菊二十斤
越州图经菊山在萧山县西三里多甘菊
岁时杂记卢公范重阳日上五色糕菊花枝茱&A&酒茱&A&为辟邪翁菊花为延寿客故九日假此二物以消阳九之厄
李彦平杂录韩魏公在北门有诗云不羞老圃秋容淡且看黄花晚节香识者知其晚节之高
东坡志林与朱勃逊之会议于颍或言洛人善接花岁出新枝而菊品尤多逊之曰菊当以黄为正余可鄙也昔叔向闻鬷蔑一言得其为人予于逊之亦云然
遯斋闲览南方花较北地常先一月独菊花开最迟菊性宜冷也东坡尝言岭南气候不常吾谓菊花开时即重阳故在海南艺菊九畹后至冬半始开乃以十一月望日与客泛酒作重九会云
东京梦华录重九都下赏菊菊有数种有黄白色&E&若房曰万铃菊粉红色曰桃红菊白而檀心曰木香菊黄香而圆曰金铃菊纯白而大曰喜容菊无处无之酒家皆以菊花缚成洞户
花史王龟龄十朋取庄园卉目为十八香以菊为冷香
洪景严遵和弟景卢迈月台诗云筑台结阁两争华便觉流涎满&E&车户小难禁竹叶酒睡多须藉菊苗茶
陆放翁冬夜与溥庵主说川食诗何时一饱与子同更煎土茗浮甘菊人或有以菊花磨细入于茶中啜之者
老学庵笔记辽相李俨作黄菊赋献其主耶律弘基弘基作诗题其后以赐之云昨日得卿黄菊赋碎剪金英填作句袖中犹觉有余香冷落西风吹不去乾淳岁时记都人九月九日饮新酒泛&A&簪菊且以菊糕为馈
吴兴园林记赵氏菊坡园前面大溪为循堤画桥芙柳夹岸数百株岛中植菊至百种为菊坡
沈竞菊谱临安西马城园每岁至重阳谓之斗花各出奇异有八十余种
东平府有溪堂为郡人游赏之地溪流石崖间至秋州人泛舟溪中采石崖之菊以饮每岁必得一二种新异花
辽史圣宗本纪统和四年九月甲戌次黑河以重九登高于高水南阜祭天赐从臣命妇菊花酒
礼志重九仪北南臣僚旦赴御帐从驾至围场赐茶皇帝就坐引臣僚御前班立所司各赐菊花酒跪受再拜酒三行揖起
驹阴&EC&记姑苏唐子畏寅尝过闽宁德宿旅邸馆人悬画菊子畏愀然有感题绝句云黄花无主为谁容冷落&&篱曲径中尽把金钱买脂粉一生颜色付西风盖自况云
花史郑景龙续宋百家诗云本朝孙志举有访王主簿同泛菊茶诗云妍暖春风荡物华初回午梦忽思茶难寻北苑浮香雪且就东篱撷嫩芽
文保雍菊谱中有小甘菊诗茎细花黄叶又纤清香浓烈味还甘祛风偏重山泉渍自古南阳有菊潭此诗得于陈元靓岁时广记然所谓保雍之谱恨未之识也
梧浔杂佩陆公平泉初入史馆偶与同馆诸公以事谒分宜众皆竞前呈身遂至喧挤公独逡巡却步时分宜庭中盛陈盆菊公徐谓曰诸君且从容莫挤坏陶渊明也闻者心愧

菊部杂录
风土记日精治蘠皆菊之花茎别名也生依水边其花煌煌霜降之节惟此草盛茂九月律中无射俗尚九日候时之草也
淮南毕万术以牡菊灰散池中蛙尽死
吴均与顾章书幸富菊花偏饶竹实山谷所资于斯已办
续博物志真菊可以延龄野菊可以泻人张华云黄精益寿钩吻杀人是已
菊花舒时采茎叶杂黍米酿之至来年九月九日始熟谓之菊花酒
岁华记丽露凝白玉菊散黄金（注）秋日诗露凝千片玉菊散一丛金又云菊散金风起荷&&玉露圆周敦颐爱莲说菊花之隐逸者也
东坡杂记菊黄中之色香味和正花叶根实皆长生药也北方随秋之早晚大略至菊有黄华乃开独岭南不然至冬乃盛发岭南地暖百卉造作无时而菊独后开考其理菊性介烈不与百卉并盛衰须霜降乃发而岭南常以冬至微霜故也其天姿高洁如此宜其通仙灵也
夏小正以物为节如王瓜苦菜之类验之略不差而菊有黄花尤不失毫釐近时都下菊品至多人皆以他草接成不复与时节相应始八月尽十月菊不绝于市亦可怪也
癸辛杂识续集梅雨中旋摘菊丛嫩枝插地下作一处以芦席作一棚高尺四五覆之遇雨则除去以受露无不活者且丛矮作花可观上盆尤佳
癸辛杂识别集朱斗山云凡菊之佳品候其枯斫取带花枝置篱下至明年收灯后以肥膏地至二月即以枯花撒之盖花中自有细子俟其茁至社日乃一一分种
牧竖闲谈蜀人多种菊以苗可入菜花可入药园圃悉植之郊野人多采野菊供药肆颇有大&BC&真菊延龄野菊泻人
西溪丛话楚辞云夕餐秋菊之落英王逸云英华也类篇云英草荣而无实者后汉冯衍赋云食玉芝之茂英言英华之英洪兴祖补注楚辞云秋花无自落者读如我落其实而取其材之落此言为是今秋花亦有落者但菊&E&不落耳若云黄菊飘零满地金即是用楚辞之句且宋书符瑞志沈约云英叶也言食秋菊之叶据神农本草菊服之轻身耐老三月采叶玉函方王子乔变白增年方甘菊三月上寅采名曰玉英是英谓之叶也晋许询诗云青松凝素体秋菊落芳英
野客丛书士有不遇则托文见志往往反物理以为言以见造化之不可测也屈原离骚曰朝饮木兰之坠露兮夕餐秋菊之落英原盖借此以自喻谓木兰仰上而生本无坠露而有坠露秋菊就枝而殒本无落英而有落英物理之变则然吾憔悴放浪于楚泽之间固其宜也异时贾谊过湘作赋吊原有镆&&为钝之语张平子思元赋有珍萧艾于重笥兮谓兰芷之不香此意正与二公同皆所以自伤也古人托物之意大率如此本朝王荆公用残菊飘零事盖祖此意欧公以诗讥之荆公闻之以为欧九不学之故后人遂谓欧公之误而不知欧公意盖有在欧公学博一世楚辞之事显然耳目之所接者岂不知之其所以为是言者盖深讥荆公用落英事耳以谓荆公得时行道自三代以下未见其比落英反理之喻似不应用故曰秋英不比春花落为报诗人仔细看盖欲荆公自观物理而反之于正耳
悬笥琐探范文穆公至能作菊谱言月令以动植志气候如桃桐辈直云始华而菊独云菊有黄华岂以其正色独立不伍众草变词而言之欤予始甚疑之信如谱中所载其色已不胜其多而月令独云菊有黄花何也及来河南行熊耳锦屏弘农崤函诸山正秋草木俱衰谢尽山上下暨水&E&篱落皆黄菊大如钱丛生灿然乃悟河南为中州得风气之正黄为正色而正秋时著花随地皆有此月令纪候所以独言之也然则如谱中所载诸品得无人智力变幻所致欤则其见述于月令宜矣
澄怀录终南五老洞碑记墨菊其色如墨古用其汁以书字
瓶花谱一品九命各色细叶菊
瓶史浴菊宜好古而奇者
菊以黄白山茶秋海棠为婢
花史本草与千金方皆言菊花有子魏钟会菊花赋有方实离离之言马伯州菊谱有金箭头菊花长而末锐枝叶可茹最愈头风谓之风药菊冬收而春种之据此二说则菊之为花果有结子者
陶隐居与藏器皆言白菊疗疾有功本草图经言今服饵家多用白者抱朴子有用白菊汁法
紫菊之名见于孙真人种花法又见于诸谱中此品传植已久故唐宋诗人称述亦多萧&AF&士菊荣篇紫英黄萼照耀丹&AB&杜荀鹤诗雨匀紫菊丛丛色赵嘏诗紫艳半开篱菊静夏英公诗落尽西风紫菊花韩忠献公诗紫菊披香碎晚霞则紫花定是佳品屈原离骚经朝饮木兰之坠露兮夕餐秋菊之落英王逸注云言旦饮木兰之坠露吸正阳之精液暮食芳菊之落华吞正阴之精&E&
瓶史月表五月花使令孩儿菊七月花使令波斯菊九月花盟主菊花十月花客卿甘菊花花使令野菊寒菊
花历九月菊有英
遵生八笺菊为花之隐者惟隐君子山人家能艺之故不多见见亦难于丰美秋来扶杖遍访城市林园山村篱落更挈茗奴从事投谒花主相与对花谈胜或评花品或较栽培或赋诗相酬介酒相劝擎杯坐月烧灯醉花宾主称欢不忍即别花去朝来不厌频过此兴何乐时乎东篱之下菊可采也千古南山悠然见之何高风隐德举世不见元亮

菊部外编
十洲记炎洲在南海中地方二千里去北岸九万里上有风生兽似豹青色大如狸张网取之积薪数车以烧之薪尽而兽不然灰中而立毛亦不燋斫刺不入打之如灰囊以铁锤锻其头数十下乃死而张口向风须臾复活以石上菖蒲塞其鼻即死取其脑和菊花服之尽十斤得寿五百年
列仙传文宾取妪数十年辄弃之后妪老年九十余复见宾年更壮拜泣至正月朝会乡亭西社中宾教令服菊花地肤桑上寄生松子以益气妪亦更壮复百余岁
神仙传康风子服甘菊花桐实后得仙
续齐谐记汝南桓景从费长房游学长房谓之曰九月九日汝南当有大灾厄急令家人缝绛囊盛茱&A&系臂上登山饮菊花酒此祸可消景从其言举家登山夕还鸡犬俱暴死长房闻之曰此可代也
名山记朱孺子吴末入玉笥山服菊花乘云升天夷坚志成都府学有神曰菊花仙相传为汉宫女诸生求名者往祈影响神必明告仙为汉宫女盖在汉宫饮菊花酒者或云成都府汉文翁石室壁间画一妇人手持菊花前对一猴号菊花娘子大比之岁士人多乞梦颇有灵异
亳社吉祥僧刹有僧诵华严大典忽一紫兔自至驯伏不去随僧起坐听经坐禅惟餐菊花饮清泉僧呼菊道人
隋遗录炀帝在江都往往为妖祟所惑尝游吴公宅鸡台恍惚间与陈后主遇舞女数十罗侍左右中一人迥美帝屡目之后主云即丽华也乃以绿文测海蠡酌红粱新酝劝帝帝欢甚因请丽华舞玉树后庭花后主问萧妃何如此人帝曰春兰秋菊各一时之秀也
琅嬛记古有女子与人约曰秋以为期至上冬犹未相从其人使谓之曰菊花枯矣秋期若何女戏曰畴曰上冬政素节也是花虽枯要当更生明日菊更生&E&其人异之因名曰更生花
曹昊字太虚武林人也因慕渊明别字元亮性爱种菊至秋无种不备一日早起见大黄菊当心生一红子渐大三日若樱桃焉人皆不识有邻女周少夫者年十六姿甚淑令月下同女伴来看竟摘食之食已忽乘风飞去昊惊报其家父母姊妹向天号哭初不反顾自首及足渐没于青天之中已而有老父至菊前拊掌叹息曰我无缘哉何至之迟也昊方问故忽变一老狐驰去数日后诸菊尽死此地方百里三年无菊昊始悟仙家所谓菊实者即此物也

