广州府部汇考－－《古今图书集成》 [清] 蒋廷锡等　　蒋廷锡字扬孙、酉君，号西谷、南沙、青桐居士。清康熙年间进士，官至户部尚书，兼领兵部尚书、文渊阁大学士。　　康熙三十八年（年）己卯科举人，康熙四十二年会试落第，诏以与何焯、汪灏一同殿试，赐二甲进士，选庶吉士。康熙四十九年修《渊鉴类函》，康熙五十年修《佩文韵府》之纂修兼校勘官，康熙五十四年（年）《御纂周易折中》之南书房校对，康熙五十五年（年）《万寿盛典初集》之总裁官。康熙五十六年（年）擢内阁学士，康熙六十年（年）充经筵讲官，康熙六十一年（年）任《分类锦字》之校勘官。雍正元年（年）迁礼部侍郎，调户部。擅长花鸟，曾画过《塞外花卉》七十种，被视为珍宝收藏于宫廷。　　康熙六十一年（年）康熙逝世，雍正下令蒋廷锡重新编校《古今图书集成》。蒋廷锡把陈梦雷的名字涂掉，写上自己的名字，他重编的《古今图书集成医部》共收医书卷，采集历代名医著作，为中医学类书之冠。雍正六年拜文华殿大学士，仍兼理户部事， 加太子太傅。卒谥文肃。着有《尚书地理今释》卷，《条奏疏稿》卷，《青桐轩诗集》卷，《坡山集》卷，《片云集》卷，《西山爽气集》卷，《秋风集》卷。此外，蒋廷锡也写有许多诗作，有诗集：《青桐轩秋风集》，《片云集》。
目录
　广州府部汇考一
　　广州府建置沿革考
　　广州府疆域考
　　　形胜附
　　广州府星野考
　　广州府山川考一
　广州府部汇考二
　　广州府山川考二
　广州府部汇考三
　　广州府山川考三
　广州府部汇考四
　　广州府山川考四
　广州府部汇考五
　　广州府山川考五
　　　水利附
　广州府部汇考六
　　广州府城池考
　　广州府关梁考一
　广州府部汇考七
　　广州府关梁考二
　广州府部汇考八
　　广州府公署考
　　广州府学校考
　广州府部汇考九
　　广州府户口考
　　广州府田赋考一
　广州府部汇考十
　　广州府田赋考二
　　广州府风俗考

广州府部汇考一
广州府建置沿革考　　　　　　府志

　本府

　　禹贡扬州之南境天文牛女分野春秋为南地秦于此置南海郡后赵佗据其地汉武帝时讨平之复为南海郡属交州刺史东汉末迁交州治番禺三国吴又迁交州治龙编而于此置广州梁陈并置都督府隋置总管府后改广州曰番州大业初又改南海郡唐复置广州府总管府升大都督府天宝初改州为南海郡干元初复为广州唐末置清海军节度宋为广州清海军大观初升为帅府元置广州路明改广州府领州一县十五皇清析番禺置花县
　　南海县 附郭

　　本秦南海郡番禺县地隋文帝分置南海县为番州治唐为广州治南汉分南海置咸宁常康二县宋初并咸宁常康俱入南海元仍旧明因之编户二百七十八里
　　番禺县 附郭

　　秦置县为南海郡治因县有番禺二山故名汉以后皆因之刘宋析置熙安怀化二县隋初废入番禺唐属广州宋初并番禺入南海皇佑中复置元仍旧明因之编户一百四十里
　　顺德县

　　在府城西八十里本隋南海县地唐以后皆因之明景泰三年析其地置此县编户一百五十七里
　　东莞县

　　在府城东南二百五十里本番禺县地晋成帝始置宝安县属东官郡隋初省郡以县隶广州唐至德初改为东筦县宋初省入增城县寻复置元仍旧明因之编户一百八十里
　　从化县

　　在府城东北一百五十里明嘉靖中析置编户一十八里
　　龙门县

　　在府城西南三十里本明嘉靖中析置编户一里
　　新宁县

　　在府城西一百一十里本明嘉靖中析置编户二十五里
　　增城县

　　在府城东一百九十里本秦番禺县地汉末析置此县属南海郡晋于县置东官郡隋初废郡以县属广州唐宋元仍旧明亦因之编户八十里
　　香山县

　　在府城南一百五十里本唐广州东筦县香山镇宋绍兴永升为县仍割南海番禺新会三县濒海之地益焉元仍旧明亦因之编户三十六里
　　新会县

　　在府城西南二百三十里本汉南海郡地东晋分置新会郡县隋郡废以县隶冈州大业初州罢以县属广州唐初复以新会义宁二县置冈州开元中州废复以县隶广州宋元仍旧明因之编户一百三十八里
　　三水县

　　在府城西南一百四十里本明隆庆中析置编户五十三里
　　清远县

　　在府城南二百五十里本汉南海郡中宿县地吴晋并隶始兴郡梁于此置清远郡隋罢郡置清远县属广州仍以故中宿县为政宾县唐初以政宾县省入清远宋元仍旧明因之编户一十里
　　新安县

　　在府城东二百一十里本东筦县地本明万历元年析置治于东筦新城编户五十六里花县建置沿革无考
　　连州

　　在府城西北五百六十里本秦长沙郡南境之地汉为桂阳县属桂阳郡吴属始兴郡刘宋属广兴郡齐复属始兴梁分置阳山郡治桂阳隋废郡置连州大业初改熙平郡唐为连州天宝初改连山郡干元初复为连州元置连州路隶湖南道大德中降路为州隶英德路明洪武初年省十四年复置隶广州府编户二十里领县二
　　阳山县

　　在州东北二百里本汉旧县属桂阳郡东汉省入含涯县晋复置属始兴郡梁属阳山郡隋属熙平郡唐属连州元属桂阳州明初因之洪武二年省桂阳州以县属韶州府十四年改属连州编户七里
　　连山县

　　在州西二百九十里本汉桂阳县地梁分置广德县属阳山郡隋改曰广泽仁寿初改曰连山隶熙平郡唐宋元并隶连州明初因之洪武二年属韶州府寻省县入阳山十四年复置属连州编户四里广州府疆域考　　　　　　　　府志

　　本府

　　东至惠州府博罗县界二百二十里
　　西至肇庆府高要县界二百二十里
　　南至海岸三百四十里
　　北至韶州府英德县界三百五十里
　　东南至大海洋四百里
　　西南至肇庆府阳春县界五百四十里
　　东北至韶州府英德县界三百五十里
　　西北至连山县界一千二百里
　　自府治至京师八千八百一十五里
　　广四百六十里袤七百一十五里

　　南海县 附郭

　　东至番禺县界二里
　　西至三水县界一百二十五里
　　南至顺德县界一百里
　　北至清远县界一百五十三里
　　东南至东莞县界二百九十里
　　西南至新会县界一百九十里
　　东北至番禺县界三里
　　西北至清远县界二百里
　　广二百二十七里袤二百五十三里

　　番禺县 附郭

　　东至增城县界一百二里
　　西至南海县界二里
　　南至香山县界一百五十里
　　北至清远县界一百五十五里
　　东南至东莞县界二百五十里
　　西南至南海县界一十二里
　　东北至增城县界一百七十里
　　西北至清远县界三百里
　　今析置花县实广一百四里袤一百五十八里
　　顺德县

　　东至番禺县界四十五里
　　西至新会县界五十里
　　南至香山县界五十里
　　北至南海县界一百里
　　东南至香山县界九十里
　　西南至香山县界七十里
　　东北至番禺县界七十里
　　西北至南海县界一百里
　　自县至府陆路八十里水路五十八里至京师八千三百六十　　广九十五里袤一百五十里

　　东莞县

　　东至惠州府界一百五十里
　　西至香山县界二百里
　　南至大洋里数无考
　　北至增城县界一百里
　　东南至大洋
　　西南至香山县界二百里
　　东北至惠州府博罗县界一百六十里
　　西北至番禺县治二百里
　　自县至府城二百五十里水路一百八十里至京师九十六站至会同馆共一万一千一十里　　广二百五十里袤三百五十里

　　从化县

　　东至增城县界一百一十里
　　西至番禺县界二百四十里
　　南至增城县界一百二十里
　　北至清远县界三百二十里
　　东南至增城县界一百六十里
　　西南至番禺县界二百三十里
　　东北至清远县界三百二十里
　　西北至清远县界八十里
　　自县至府城三百四十二里水路二百三十里　　至京师八千三十里
　　广二百二十五里袤二百七十四里

　　龙门县

　　东至惠州府河源县界一百里
　　西至从化县界七十里
　　南至增城县界一百里
　　北至河源县界六十里
　　东南至惠州府博罗县界一百里
　　东北至河源县界一百里
　　西南至增城县界一百里
　　西北至从化县界九十里
　　自县至府二百一十里水路五百里
　　广二百里袤二百里

　　新宁县

　　东至新会县崖门大海一百八十里
　　西至新会县界一百三十里
　　南至广海卫界二百二十里
　　北至新会县界一百二十里
　　东南至香山县界一百三十里
　　西南至海蓈千户所城界三百里
　　东北至顺德县界一百三十里
　　西北至新会肇庆界三百里
　　自县至府三百六十里水路二百九十里至京师水路程七千八百三十二里　　广一百十一里袤一百八十里

　　增城县

　　东至惠州府博罗县欧阳岭界二十里又一百四十里至博罗县治　　西至番禺县官山木古界一百里
　　南至番禺县波罗江界一百里
　　北至龙门县老虎滩界六十里又二百里至龙门县治　　东南至博罗县石湾村界四十里又四十里至东莞县治　　西南至番禺县小径墟界一百里又八十里至番禺县治　　东北至龙门县界里数无考
　　西北至从化县界八十里又四十里至从化县治　　东西相距四百二十里而遥南北相距五百里而遥
　　香山县

　　东至东莞县界一百四十二里
　　西至新会县界一百五十里
　　南至大海九十二里
　　北至番禺县界一百二十里
　　东南至东莞县界一百一十里
　　西南至新会县界一百八十二里
　　东北至东莞县界一百一十里
　　西北至顺德县界一百二十五里
　　自县至本府水路四百里
　　广二百九十里袤二百一十二里

　　新会县

　　东至顺德县界八十里
　　西至恩平县界二百里
　　南至广海卫界一百五十里
　　北至南海县界二百三十五里
　　东南至香山县界一百五十里
　　西南至新宁县界一百二十五里
　　东北至顺德县界一百五十里
　　西北至肇庆府治三百里
　　至府城一百三十里水路二百三十五里　　广袤俱一百九十里

　　三水县

　　东至南海县界六十里
　　西至肇庆府高要县界一十里
　　南至南海县界五十里
　　北至清远县界六十里
　　东南至顺德县界一百五十里
　　西南至高要县界五十里
　　东北至从化县界九十里
　　西北至肇庆府四会县界五十里
　　至本府水路一百八十里至京师七千八百七十里　　广七十里袤一百一十里

　　清远县

　　东至番禺县界一百五十里
　　西至肇庆府四会县界七十五里
　　南至南海县界一百一十七里
　　北至阳山县界二百里
　　东南至番禺县界九十四里
　　西南至肇庆府高要县界九十二里
　　东北至韶州府曲江县界九十五里
　　西北至阳山县界一百五十里
　　至本府水路二百里陆路四百六十里至京师八千三百里　　广二百二十五里袤三百七十七里

　　新安县

　　东至惠州府归善县界八十里
　　西至香山县大海里数无考
　　南至大洋里数无考
　　北至东莞县界六十里
　　东南至惠州府归善县界一百五十里
　　西南至大洋里数无考
　　东北至东莞县界九十里
　　西北至虎头门大海
　　至府城三百三十里水路二百四十里至京师八千余里　　广九十里袤一百里

　　花县

　　东至从化县界六十六里
　　西至南海三水二县界七十三里
　　南至番禺县界三十二里
　　北至清远县界六十九里
　　至本府九十里水路一百二十里
　　广一百二十九里袤一百一里

　　连州

　　东至韶州府英德县界二百三十里
　　西至平乐府贺县界一百五十里
　　南至梧州府怀集县界一百里
　　北至衡州府临武县界一百二十五里
　　东南至本府清远县界三百里
　　西北至衡州府蓝山县界二百里
　　西南至贺县界二百七十里
　　东北至柳州府宜章县界三百九十里
　　自州至本府八百九十里至京师计程七千里
　　阳山县

　　东至英德县界七十五里
　　西至临武县界一百七十里
　　南至怀集县界一百三十里
　　北至乳源县界八十里
　　东南至清远县界一百二十里
　　西南至连山县界一百五十里
　　东北至英德县界蕉冈石里数无考
　　西北至宜章县界八十里
　　至本府八百里至京师水路七千里
　　广二百余里袤二百余里

　　连山县

　　东至连州界七十里
　　西至贺县界一百五十里
　　南至怀集县界二百五十里
　　北至蓝山县界一百五十里至京师七千里　形胜附

　　本府 南海番禺二县附郭

　　前汉书淮南王安上书曰越非有城郭邑里也处溪谷之间篁竹之中习于水斗便于用舟地深昧而多水险中国之人不知其势阻入其地虽百不当一又曰限以高山人迹所绝舟车不通天地所以限内外也　　史记南粤序传集揭越以保南藩
　　前汉书南粤传汉负山阻险南北数千里　　地理志近海多犀象玳瑁珠玑银铜果布之凑中国往来商贾者多取富焉番禺其一都会也沟洫志水绝壤断　　晋书吴隐之传广州包山带海珍异所出　　南齐地理志广州镇南海滨际海隅委输交部虽民户不多而狸獠猥杂皆楼房山险不肯宾服西南三江川源深远别置都护专征讨之卷握之资富兼十世尉佗余基亦有霸迹江右以其辽远藩戚未有居者唯宋隋王诞为刺史梁萧詧罗浮山铭南滨溟渤西负桂林　　隋书地理志自岭以南二余郡南海交趾各一都会也　　唐刘知几史通地总百越山连五岭
　　唐王勃广州寺碑彝夏奥区仙灵窟宅
　　封疆跨蹑之状海陆会同之区
　　阶百越而邻三吴轵雕题而陬交趾
　　高适诗海对羊城阔山连象郡高
　　唐韩愈送窦平从士序连山隔其阴巨海敌其阳　　柳宗元岭南节度使飨军堂记环水而国以百数　　韩柳文东南海外杂国际天地以万数西北陬泉地弥望极顾莫究其往　　唐书地理志其名山则黄岭灵洲其大川则桂水欝水　　宋史季煜与刘鋹书北距五岭南负重溟　　宋许致撰魏公遗爱碑逖彼番禺去都万里境接群蛮地居海涘　　李昴英郡志序山伟海巨秀灵鸠凝
　　蒋之奇广州学记五岭峙其北大海环其东众水汇于前群峰拥于后　　文天祥文山集自厓山至五羊壮哉真形胜之国　　章粢广州记带山并海依险阻以为固
　　唐泂筑西城记广于五岭为大府地控蛮越列郡倚以为重　　元吴澄云章阁记西肩巴蜀东臂瓯闽
　　南海志山川缅邈土野沃饶
　　南海山水古迹记夫南越本一州地自秦汉以来始通尉佗之自王刘龑之专制亦尝自同中州踞强数代至于天下画一而后能有定岂不以其山之险远故哉当今广为大府自江岭而上经大庾关隘之高峻自闽徼而入过潮阳岚路之深远自牂牁而下则又将沥漓江湟水泷石之嵓崿黄茅青草疠瘴袭人毒蛇猛虎山谷　　盘踞是故世之仕者恒未尝愿至至则常数期日而或不足以偿其苟且塞责之心然而晴天胜景山霾开而海气伏珍禽嘤鸣异草丛生花有素馨朱槿果有荔枝龙眼槟榔蒟酱之属芬香艳冶鲜甜爽脆鱼鸡蚬菜积于市酒支数年苟能顺其风气时其调适宜若无间于中州至于控制山獠压服海外大蛮夷岁时番船金珠犀象香药杂产之富充溢耳目抽赋帑藏盖不下巨万计又必赖夫涕泣还金之吏而后有以愧夫轻生好货之俗厥任至重故常剧于他郡而必欲其称职是又岂得以其险远之故毒瘴乘之而或略于民事者哉然则世之仕者勿以其险远可忘必图其政事山海之氓勿以其险远自恃必奉其法度此则天子堂陛之间即为广州府不可以不慎也虽然自秦汉通路以还南越幅员数千里莫不自归于经理抚绥之中至唐而后列为五府广州实大山深峒其民顽俗况草摇风动常必德怀而威摄之然后稍安然犹间有一时颛蒙无觉之氓弄兵潢池称戈汤釜至使父兄子弟修城栅缮壕堑昼夜钲鼓凛然若巨敌之压境讹言相惊震撼朝廷以是而厉法令儆盗贼修马政禁兵器是虽一指疥痒之微而遍身犹或为之不宁盖久而后克有定此岂可以轻视南越之区而不深戒其山海之险远者哉　　旧志广为岭表大藩万山之所辏集众水之所会归灵淑鸠凝丰厚彝衍敷为州治唐以来总摄五管其地望可知也自衡山而南峙为九疑界于五岭又自庾岭东南融于罗浮逶迤顿伏蜿蜒未止而秀萃白云屹峙如屏横耸州后下视众山或蹲或伏或起或拜或超或止有如元戎端坐三军环列而拱听号令也是山盖一州之主其前则抱旗拱揖后则越台耸秀左则虎头诸峰扬遏海道右则曹幕诸山共成羽翼上拘石门之隘下瞰扶胥之险长江天堑壁垒完整　　梁异拟别赋繄乎东广实曰雄藩纲维岭海保障东南星分牛斗地接冲蛮　　刘昌西华寺记去广州府城西三十里有山曰石门盖城之南为大海而东北皆高山盘绕数千里益驰而西且西南诸山尤奇峭分翼而来至是而稍合而三江诸水东流其间以南入于海望之隐若门然故曰石门天开三江赴之南汇于海群山固之
　　顺德县

　　旧志诸山如羽翼河流若襟带
　　海中一大岛屿风气开而不露山形聚而不塞潮势近而不溢中之平衍可以居外之险阻可以恃西北可以蔽香山新会东南可以拥南海番禺此形胜之大观也　　钱溥兴造记诸山棋布水与田连络不绝
　　东莞县

　　广州旧志岭南名山曰黄岭邑独得之岭分东西其东则逶迤数十里而为壬峰踞县之左其西则顿伏数里而止为道家山踞县之右以障遏去水又有癸水在邑后旋遶由东而转至县之前则与西支水合而入于海古传有曰癸水遶东城永不见刀兵邑之胜也　　李昴英经史阁记东莞号广闻邑罗浮址之厚海负之　　李嵓题名记县之疆畛绵跨山海户口繁伙　　罗文焕诗罗浮郁南原隰衍迤群海之东实为县鄙　　袁衷题名碑山有旗峰华峰之高竦水有虎头龙穴之深汇　　黄结修学记联络罗浮襟带溟渤

　　从化县

　　邑志大小鹧鸪二山秀拔而并峙如文笔乃邑之案也流溪之水东流注于老鸦江灌溉为民利回视邑治若襟带然
　　龙门县

　　旧志七峰蔚耸于中一水萦缠于外堪舆家以七星落潭表之古人所谓阻山带海四塞之地亦近之矣
　　新宁县

　　旧志三台迭拥于北文径高耸于南东列连珠西排宝鸭皆山之秀者也前有川流自左旋遶于右且游鱼紫霞夹峙其岸四围耸翠左右萦碧邑之形胜亦伟矣
　　增城县

　　旧志县治来自罗浮五十余里旧基在今县北东街村大江西抱之汉建安六年以其地僻隘始迁于九冈村今城池是也其地原有冈阜九连环秀融结而成有若龟形谓之龟峰傍有一水来自西林派落平康金牛三百余里抱于城东至南山钓矶曲折萦洄如带滔滔流下光涵群峰故有龟峰戏水之名可谓丽而且佳矣至曹村而突起数峰至县后而作主山曰春江左辅山曰蕉石岭右弼山曰郭婆岭去县北一里锁溪沥作石桥一道以接断岭来龙之势桥下溪水可通舟楫又决城壕环遶西有水溪名扬溪筑坡开圳引水入城渠通街道冬月防火仍灌负郭民田今筑城其水塞矣
　　香山县

　　梁益谦德政碑环峦引海僻居海岛
　　邓光荐浮虚山记岛屿洲潭不可胜计
　　沈普新美斋记其地爽垲山川相缪
　　旧志海屿之地环山以为城带海以为池四面皆山东南诸山为大四面皆水西北诸水为近土地坦彝中藏万井海道冲要外接百蛮盖溟海之寄服居然一小蓬莱也
　　新会县

　　旧志郭北五里圭峰之山屹然高峙远拥县治支分两掖东耸天马西伏金牛皆其脉也前列二熊之山东西拱峙屹然海中壕桥之水合流龙津萦行曲鹿经县西南流注江门远则崖山据险奇石瞰流扶舆拥曹幕之翠屏沆瀣浮海门之巨浸其潮汐则由崖门而入支析派分以通村郭
　　三水县

　　邑志控扼二广濒际三江道途冲要土地饶旷县志三水县治在广州上游一百二十里之西傍众水交会群峰环拱中开障而包原者为龙凤冈旧有白塔村嘉靖五年邑城建焉前临三江后枕层峦左控城隍岭及金帽七星诸冈右屏横石岭及将军昆都诸峰其北来之水则芦包口析而东遶县治后达于灵洲浈水远合郁水旧志谓为陆海之国必守之地岂不信然
　　清远县

　　旧志北据中宿之峡东堑浈湟之木山川回合奇秀竞出　　王渐逵峡路记五岭之上游一方之雄障　　新志浈江襟其前花尖枕其后禺峡控其左回岐峙其右东北有二帽以为障西北有溱源威整诸险以为阨南通全粤北达庾衡叶公玉谓幽胜甲于天下　　王兆峡山记繇梁迄今声称华夏

　　新安县

　　新志新安本东官郡地东控归善西抵香山北连东莞层峦迭巘屏卫环列又云浈江端溪诸水会珠江曲折百余里至蛇犀合龙江经虎门汇分流潮澎湃而注之东焉环境如斯诚巨观也且内则巩省城之金汤外则绝边倭之窥伺
　　花县

　　建县之地其名曰平岭之地也由建县地之东来龙则系艮龙也由艮龙串珠转亥龙入首正作坐子向午兼壬丙三分定丙子丙午分金而创建其县治也县治之东北万山丛挫中有车头墩盘古诸峒向称岭南盗薮自奉巡抚李会同总督吴发兵抚剿题设县治迄今升平是一劳而永逸者也
　　连州

　　刘禹锡记环峰密林激清储阴海凤欧温交战不胜触石转柯化为凉飙然压赭冈路高负阳土伯嘘湿抵坚而散袭山逗谷化为鲜云故罕呕呭之患亟有华皓之齿信荒服之善部炎裔之凉墟也　　欧阳经云阁记北接九疑南连衡岳其清粹秀爽之气锺为胜概贤杰继出　　费佖阁武亭记连介楚越间号为冲会
　　詹砺西园记熙平古郡地控荆湖
　　刘禹锡厅壁记曲环制与番禺相犬牙观民风与长沙同祖习　　武阳霍学记地接荆湘无土山浊水秀彻之气凛然浮空　　欧阳宾蒋氏三径记山水为岭南冠
　　游烈兴造城记土壤寒殖溪山岑峻奇峰怪石森若图绘　　欧阳知诲连州宣诏堂记山青水秀卓然可爱旧志前列文峰后倚石洞屹然撑空而如手笏者圭峰也矗然连云而如恰帻者巾子也其余争秀献奇环郡左右
　　阳山县

　　旧志邑居湟川下流壤土彝旷形势之胜则贤令峙于后席帽拱于前香冈耸于左丫髻镇于右众山嵯峨宛转环列　　新志群山环峙湟水中贯崇冈激滩最为险要踞江海上游为楚粤门户　　县志层峦耸翠绘拟丹青怪石横波利侔剑戟此形胜之大概也
　　连山县

　　旧志邑在西北万山中层峦迭嶂竞秀远近故其隘南耸交椅之山北峙城头之岫东西环拥左右夹阻邑令孔镛诗万山矗迭如风浪曲涧盘回似走蛇广州府星野考　　　　　　　　府志
　　府总

　　汉志曰经星常宿中外官凡百一十八名积数八百七十三星皆有州国官宫民类之象而分野专系二十八舍徙所隶也张衡曰众星列布体生于地精成于天列居错峙各有攸属我粤地在扬州之南是为南越书云日月五星起扬越斗牛之次连贯营室自斗十二度至须女七度为星纪于辰在丑近楚则为翼轸自张十七度至轸十一度为鹑尾于辰在巳由二者观之则广郡星野当兼牛女翼轸而言之也按牛为牺牲为关梁其北河鼓大星为上将左右为左右将尔雅曰河鼓牵牛也又云河鼓三星在牵牛北主军鼓古者天子三将军大星大将军左星左将军右星右将军所以备关梁而除残暴也光润而明将军吉动摇差戾乱兵起婺女天少府也其北织女在河北天纪东皆名曰须女主果蓏丝帛珍宝占曰王者致孝于神明则三星光显天下理由汉迄今皆以牛女为粤之分固矣而所谓翼轸者何居因考连州阳山连山虽隶广州然与楚壤相近则与翼轸同星似亦不诬故后者以彗孛飞流为分野之验者如秦二世五星合于南斗赵佗自立为王汉元鼎六年荧惑守南斗占者以为诛灭南越之应如此则粤不仅专属牛女而与扬越同起斗牛之次合矣故统而志之以待后之考验天官者广州府山川考一　　　　　　　府志

　本府 南海番禺二县附郭

　　坡山　在府城内西南高三四丈余相传晋时渡头也上有三圣堂丹灶洪武七年参政汪广洋建钟楼于上十年布政司赵孠坚徙建五仙观玉皇阁又有西坡山在城西第一桥
　　浮丘山　在府城西四里相传为浮丘丈人得道之地罗浮记云浮丘即罗浮朱明之门户先在水中若丘陵之浮四面篙痕宛然宋初有陈崇艺者年百二十岁自言儿时犹见山足舟船数千今去海已四里尽为人居上有珠明观挹神轩经略使蒋之奇建也其下有珊瑚井晋葛洪炼丹于此今有废井惟一拳石按县志万历庚辰大学士赵志皋宪副吾粤辟其地为浮丘社李税珰入粤踞其地为游观所仙灵窟宅风雅遗踪一朝俱尽良可深惜
　　双女山　在府城西二十里一曰凤山上有榕荔宋潘美伐南汉次泷头刘鋹遣使请和美挟鋹使速渡诸险至马径砦于双女山下鋹请降即此
　　灵洲山　一名小金山在府城西六十五里郁水中其山平原弥望晋郭璞谓南海之间有衣冠之气者此也上旧有宝陀院妙高台宋苏轼诗灵洲山上宝陀院白发东坡又到来前世德云今我是依稀犹记妙高台南越志其阳多松柏其阴多茅蓣水中多鼋鼍有虫焉如龟而小能缘大木捕鸣蝉其名曰神屋食之已疠按县志中唐志名山灵洲大川郁水即此嘉靖中重修寺院祭酒伦以训记北一里曰象山西南二十五里曰金利山上有崇福寺东南有巡检司
　　石门山　在府城西北三十里两山对峙如门据南北往来之冲汉楼船将军杨仆讨南越驻兵于此又李性道至石门舣舟岸浒不拒元兵惟黄俊迎敌即其地也按县志前有控海楼西华寺嘉靖中毁寺改建晋刺史吴隐之祠
　　西樵山　在府城西南一百二十里高耸数百仞势如游龙盘踞四十余里简村沙头龙津金瓯四堡之地峰峦七十有二互相联属内顾若罗城然山半多平陆民多居之按县志唐宋诗人曹松移植顾渚茶于此居人遂以茶为生云翳门关为入山之途少保方献夫砌石磴千级行人便之
　　秀萝山　在府城西南三十六里其水多松萝其草多蔓荆草树森欝山阜奇秀故名下有罗汉寺
　　牛鼻山　以形似名在西南五里

　　狮云山　在西南十里亦以形似名在金紫堡元季乡民黎复震筑堡于上以避寇盗有木焉茎如通草而大其材宜屐其名曰枹
　　三山　在府城南二十七里西淋都桂林堡三峰竞秀类多奇石
　　驿峰山　在府南二十里多松椶

　　黄麖山　在府城西五十里其木多桐杉其兽多麖鹿东南有二岩内深幽后有石室通明可容数十人元季民多隐于中又北一里曰马头冈其上多松又西六里曰旗峰山山半有泉冬夏不竭
　　龙郁山　在府城西五十一里幽深盘旋以形势名其木多橄榄人面其鸟多鹭鸶巢焉又西二里曰山南镇
　　浔冈山　在府城西十九里多枫柟其下浔水出焉下有冯章靖公祖墓今已芜没西南二十四里曰（虫雷）冈民居田畴环之又西南五里曰丰冈多美草又西三里曰黄冈其下有青龙寺今废又西十二里曰黄雀冈特起水中在大冈堡又西六里曰苏山冈
　　越秀山　按县志会城主山在城内稍北上有越王台台西一里有歌舞冈其阳有越台井西为鲍姑井越王台赵佗因山为之唐韩愈诗乐奏武王台是也明都指挥花英于山巅起观音阁山半建半山亭刘龑时迭石为呼鸾道沿道而登折而北为歌舞冈佗三月三日登高处刘龑时夹道栽花作台观为九日登高之所又名越井冈前有古井凿自佗时深百尺泉味甘冷南汉号玉龙泉宋丁伯桂覆石开九窍因名九眼井世传佗堕金杯井中后于石门得之鲍姑葛洪妻
　　肃连山　按县志在西北四十里连大象山中有石洞
　　海目山　按县志在西南一百四十里山在海中两峰并列如目其麓多奇石有芳秀亭龟石钓台景类金山
　　三洲山　按县志在西一百七十里一名黄冈耸拔千仞周回百余里峰峦数十奇者为石阁峰狮子峰将军峰有竹子岭状如蜈蚣支掉百出直驰二十余里亦名蜈蚣岭东为大唐坑景类盘谷其山西连高明南接新会与西樵并为邑之镇山
　　鸦山　按县志在西南六十五里山纯石多古榕幽雅可人山南里许有碧玉池长百余丈
　　狮子山　按县志在府北一百十里形如狮子常有云气覆之
　　番山禺山　在府城内东南番山在南禺山在北相联属如长城南汉刘龑凿平之就番山积石为朝元洞后改为清虚洞复以沉香为台观于禺山上按图经云番山在郡学后今学后亭扁曰番山是也禺山在宋之清海楼堞下今布政司谯楼址是也
　　席帽山　在府城北四里今双井街高二十余丈周六里许平坦可容车马以形似名其木多松柏其草多茅芦相传上有南汉刘氏郊坛遗址成化三年都御史韩雍立墩其上前一里曰西竺山上有广果寺今废东一里曰象山
　　马鞍山　在府城北一十里南越志秦始皇时望气者言南海有五色气遂发人凿之其凿处形类马鞍一云汉马援尝驻兵于此每风雨晦冥尝闻人马之声迹之得邓宓墓今号北山
　　马蛟山　在城北七里旧志俗传昔有蛟化为马以惑人其阳多松竹其阴多刺桐最多怪兽又北四里曰虎栏山多松萝
　　白云山　在郡城东北十五里其上常有白云覆之其下多块石有泉焉遄飞琅琅其名曰九龙旧志安期生隐此无泉有九童子见须臾泉涌故名
　　栖霞山　在白云西南五里旧志一名景泰云峰山昔景泰禅师卓锡得泉故名今按卓钖泉在罗浮唐子西有记非此泉也又云泉初涌时双蟹出焉又有仙人守之张镇孙栖霞山诗有万山飞翠映遥空一抹清霞淡复浓之句旧有寺今废又山之下泰泉之水出焉旧志李昴英有文溪小隐轩及泰泉玉虹饮涧二亭旧址洪武初孙蕡筑白云山房于其上今废又一里曰太霞洞洞之南曰聚龙冈又折而西曰御书阁旧志阁内有康与之旧隐顺庵以宋高宗御书故名与之憸邪绍兴中谪居于此其木多松椶其草多龙鳞龙鳞俗呼过江龙有兽焉如蜥蜴而锐首其名曰鲮鲤食之巳滞
　　乱石山　在郡城东北二十里一曰紫云山与白云相连俗呼白云后洞巉岩高峭林谷深邃彷佛不类人境以多奇石故名其木多杉柟其草多蓬葧其下西南一里月溪之水出焉旧有寺今废
　　博大山　在府城北二十五里鼎溪之水出焉中有铜鼎南越志云山下溪有神鼎天晴水澄时见之刺史刘道锡遣人系其耳耳断鼎复没后执纼者皆患耳疾民以为神又云上有卢循母檀氏墓又北二里曰乌龙山其山多黑石又北十里曰虎石山
　　大桥山　在府城西北十八里一名大桥坑象水出焉石磴激流声闻二百步又西北三里曰鸡笼山其山圆耸
　　万松山　在府城南二里其山多松上有干明庵宋苏轼扁其额今废
　　石壁山　在府城南十七里峭然屹立水浒按县志在沙湾司一名神头冈奇石嶙峋连绵数里石齿龈立横枕江流上有文笔石关帝岩悬崖上有仙迹石下有飞来石立于石峰之上浔州守李翱筑钓鱼台于此归隐焉里人区颕叔题诗曰石上渔歌字已芜千年血指事堪图云深梦鹤人何处独对岩花忆大夫又名梦鹤岩
　　抱旗山　在府城南八十里以形胜名山下江水环遶人不可登上有古烽堠方信孺诗面势翩翩天外山彩旗常在碧云间太平官府无公事大纛高牙相对闲又东南二十里曰长洲山其势逶迤远接沙渚民多居其上又东南四里曰花山是多异花草又东南六里曰五马山俱在茭塘都径口堡
　　尧山　一名凌山在府城东北十五里海中峣然而高故名荆州记云尧山赭岩迭起冠以青林郡国志云高四千丈自番禺迄交趾俱见之一名尧子峰
　　真武山　一名真武踏龟山县志在佛迹岭东北唐开元中羽士林福存建真武堂祷雨屡应又东北四十二里曰巨石山曰罗屋山相传旧有罗氏墓其上有巨石周十余丈石下有岩可坐三五十人
　　昭陵山　在城东北十里相传谓南汉冢故名其南有石人马各一
　　雷峰山　按县志在茭塘屹立平田中秀丽高耸相传昔时在大海中山前有观音庙有贾胡巨舶阻风于此祈神得无恙后数年贾胡复至为修庙召僧更名隆兴寺僧称开山主为马罗连即贾胡姓名也  皇清顺治间寺僧今湛迎天然禅师说法于此广建楼殿铸大佛高丈余更名海云寺遂成丛林称粤东名剎云
　　唐山　按县志在沙湾有三光岩日月星岩字皆磨崖镌勒唐不语兄弟五人炼丹此山仙去至今井灶俱在遗薪化为蚱蜢形扁如腐草动之即飞取藏书帙中数岁犹生
　　砺山　按县志在茭塘石子头高耸二百余丈广袤十余里四周皆海屹峙中流下即狮子洋东有石壁峻削状如狮子狮腹中空可坐六七人飞泉百丈为虎门捍山一岩名锦廊石如回廊可百余步游客列坐飞瀑溅人衣袂形家言以山为巨海捍门明万历间有奸豪掘山采石官屡禁之四十四年邑孝廉李惟凤刘如性黎兆鏊等倡议建浮屠其上山在琵琶洲之下虎门之上康熙三年徙海民于内地画山属禁界外设立砖城营房墩台于其上
　　海心冈　按县志在蓼涌圆冈海中屹立高十余丈广里许草木翳茂离十余丈复一小冈亦海中相对为南亭北亭刘王古冢在焉又名日月山
　　帽峰山　按县志在慕德里路险境僻人迹罕至梅田诸村遶居其外万木丛翳上有帽峰庵地接增城从化纠缪盘错每为盗薮焉
　　大夫山　按县志在屏山前高削千仞上有仙姑石最高处曰文笔峰俗呼为大乌冈音之式也与抱旗山相连
　　烟管冈　按县志在茭塘新厅乡高百余丈又名冠山元末义兵元帅屈仲舒起兵保障邑里筑烟台其上因名子孙多居其下
　　浮练山　按县志与石砺相望中隔平田其峰峦高峻雄拔颇不如石砺而岩壑幽奇过之并峙狮子洋中下瞰重溟东望旸谷空蒙万里山足多石势若万马犇泉土人呼为化鱼石一岩旧名大屋岩穹窿如室端严宽敞有琼宫王宇之观因改为玉宇岩岩右数十武为善广岩稍小于玉宇亦爽皑精洁相传有仙人名善广居此其左山势萦回平沙极望莹洁如雪西行里许复一小岩名菂房古木蔽亏萝薜掩映极幽僻之致其余小岩数十风涛激薄水石吞吐皆成奇观莫可名状
　　罗山　按县志在龙湾之左相传唐时有罗真人修炼于此仙去因得名真人一云罗公远一云罗子房
　　龟峰　在府城西二里即今西禅寺又西北八九里曰卢岭旧有华严寺今废又西北二十里曰狮岭
　　天峰　按县志在大科之南天泉出焉双瀑高悬夹泻于云谷云谷中群峰联峙中有白沙陈公祠谷前为蜘蛛峰有七星岩谷左五峰曰大科曰小科曰聚云曰腾云曰狮脑狮脑之东两峰并起为丫髻峰临其上为骢马峰右五峰曰龙爪曰荔枝曰小鸡冠曰大鸡冠曰玉女玉女之巅有石坛世传紫姑仙修炼于此其北为西坑九龙之泉注焉流至山麓与玉溪合前有九曲溪飞布成水帘下为喷玉岩有金银井其井一赤一白相距尺许世传为乌利仙丹井浴之可愈痼疾其泉下注蓼江入于江浦海
　　文笔峰　在府城南十七里与府治相对以形似名
　　三老峰　上有飞仙足趾凿之复自完其下玉泉水出焉按县志今足迹之傍石中洼圆如钵深八九寸中一小孔涌泉不竭其味甘美俗谓仙人水碗也
　　宝象峰　在城北二十里白云山麓上有动石人叱之则动前有虎跑泉旧有胜因寺今废
　　大科峰　极高峻按县志大科峰称西樵第一峰顶径百尺上有见日台鸡鸣见日九日游人多觞于此
　　雷坛峰　旧传乌利仙祷雨于此后乡人求之辄应宝峰
　　大观峰　旁有巨石如笠名曰太尉中有小石如卵浮不着地其底用索刮之不碍及力士推之不动
　　紫姑峰　峰之下曰小云谷

　　碧云峰　其上有巨石以一指触之辄动又数百步曰小科峰
　　紫云峰　极高峻其阴有伏虎石

　　紫竹峰　延绵至于兰谷峰尤为峭拔峰之外为壁山弘治庚申得古碑有壁山社三大字其下有通潮井
　　虎头岩　在鹤舒台北一里方信孺诗绝壁空岩踞虎头鸟飞不度野猿愁人间有此真奇观便好乘风访十洲
　　观翠岩　石壁中小孔有泉一线昼夜如注按县志在马鞍峰北方少保亭其下有翠岩石刻其前为天湖东北诸泉奔潴之出珠坑经无底井井在珠峰西
　　乌利岩　岩可坐百余人前有水帘千尺其下有金银二池
　　锦岩　在大科之西岩阔丈四五尺高丈余入可数十寻岩后复有小岩幽深盘曲人莫敢入其石五色若织锦然旁有锦岩庵前曰云端其下垂虹百尺注于广老屏乐尧庄又折而北曰龙泉曰宝鸭池其下曰泻钱坑曰双鱼陂
　　佛迹岭　在府城东十三里群冈联属上有足迹其上有岩广四丈多花草又东十里曰堑冈大岭下有堑南有岩洞深丈许阔十余丈中可坐百余人
　　鸿鹄岭　在府城北五里五峰耸秀

　　凤凰岭　按县志在府城北马鞍山耸秀如飞凤
　　火罗岭　自麓至顶皆巨石在龙眼乡东南
　　麒麟岭　在城北迭石（石垒）砢以形似名
　　松柏岭　在郡城北马鞍山之东其上多松柏又一百里曰狮子岭
　　金鹅岭　按县志在东北又名飞鴈岭唐陈陶送沈次鲁诗高台赠君别满握轩辕风落日一挥手金鹅烟雨空即此
　　弹子岭　在府城南十八里特生海傍其形圆
　　望州岭　在马鞍山之东山势凌霄登之则城郭在目
　　赤石冈　在府城西南五里其下多金石南越志冈色若丹占气者谓冈下有宝扶南国人欲以金万镒市之刺史韦朗曰南州镇山也弗许按县志天启年间乡绅李待问议建浮屠于其上以镇州城水口上有佛寺及文昌祠士人岁时会文于此
　　黄栀冈　在府城北三十五里多栀木今上塘村
　　相对冈　在府城东三十五里两山对峙大江中流有石高二丈许若鱼又一石亦高二丈周二丈若珠居鱼之前是曰鱼珠石又东四里覆船冈又东曰石鼎冈乱石（石垒）砢布列又东曰覆盂冈又东北曰驷马冈又北曰长腰冈
　　山门冈　在府城东北三十八里旁曰飞鴈岭曰鸡笼冈其山峻险中藏群峰下枕茭塘接洋海正统末乡民立镇于此以御寇
　　戙旗冈　在府城东二十里南海神庙前海中莫测其高周十余丈旧传祀南海神则竖旗其上又东曰（虫雷）壳冈又东曰社坛冈在鹿步巡检司居人立社其上
　　冠冈　在府城东南四十里多林木按县志一名冠山在狮岭司上有北帝庙
　　七星冈　按县志在真武山之南相对七小阜罗列如星名胜志唐开元中羽士林福存建有草堂
　　象冈　宋潮阳何主簿墓在焉又西北曰官岭冈又北曰帽峰冈
　　三台冈　按县志在石壁山上有李忠简祠子孙春秋祀之学士黄佐为之记
　　黄旗冈　冈下有黄龙洞翠微石室是山也产多奇茗有草焉叶如柳而短花翯翯然具觜翅尾足其名曰白鹤南方草木状白鹤蔓生其花曲尘色浅紫蔕叶如柳而短当夏开花形如飞鹤觜翅尾足无所不备旧志云花色白头有黑点如眼睛开于暮春又有蝴蝶花锦莺花杜鹃花自此冈东一里曰谯楼冈又东北二里曰山台曰邓冈
　　镇头冈　黄寇乱时乡人竖旗于此与邓冈镇互为应援
　　王借冈　按县志在府西南八十里与紫洞相望山产石如剑如戟开采则盗贼频兴御史屠应坤奏封
　　筋竹冈　按县志在区村高数仞巅有仙人迹乡民祷雨辄应
　　青螺嶂　按县志在沙湾乡去城三十四里高五百丈一名白鹿冈相传南汉刘龑常获白鹿邑人冯祖裘建白鹿社焉其下为沙湾水与市桥山相背夹水为峡
　　青萝嶂　在府城东南三十八里其上多松萝其下沙湾之水出焉
　　南山峡　在府城南六十里多怪石

　　玉虹洞　按县志白云山西南一里洞之南曰聚龙冈宋绍兴间康与之流五羊居此有鹤舒台及玉虹洞诗
　　龙峒　按县志在城东北俗呼龙眼峒又曰火罗岭巨石出泉
　　龙眼峒　在府城西北三十里多松柏

　　飞霞洞　在白云山鹤舒台北为归龙最胜隐士陈元开读书于此按县志在白云山半峭壁百仞瀑布悬飞若珠帘然
　　穗石洞　按县志裴渊广州记高固为楚相时有五仙人乘五羊各持榖穗一茎六出衣与羊色各如五方遗穗与州人腾空而去羊化为石州人即地为祠相传仙骑羊来时持穗祝曰愿阛阓永无饥荒后果验
　　九龙洞　按县志两崖奇崛如龙者九有飞腾势其中岩窦相通奇怪骇目有通天岩玲珑岩从石窍而进皆可透山巅洞之前为九龙外洞泉石尤奇
　　烟霞洞　按县志在大科西北铁泉出焉散落锦岩洞中玲珑盘郁两翼如垣尚书湛若水卜筑于此左峰曰（虫雷）坛曰云路左驰而西为燕巢为三镇为大燕为胡卢右峰曰金钟曰鹧鸪曰铁泉右折而北为龙泉为琵琶为双马洞之前有铁泉岩深不可测下为锦岩石备五色铁泉四时如雨
　　广朗洞　按县志洞后为云端峰左为火盖为长庚右为大良为鹤腾为象峰前为白云更前为幡子洞中双瀑高悬并二十余仞其地夷旷中有广朗阁
　　白云洞　按县志洞纯石削壁凌空飞泉璀璨为山北绝胜隆庆中邑人何亮始辟之有云瀑亭亭北为香炉石高三十仞东为涤心桥又百步为逍遥台下为白云溪溪水澎湃声闻里许洞中有观音岩可望不可陟
　　石泉洞　按县志在大科北洞中多丰石美泉少保方献夫筑精舍于此洞后为钵子峰左为石排百练天镇诸峰右为紫帽珠峰玉峰金钗峰北拱为御屏峰天镇之下为吉水峰踰涧而北为小西湖
　　碧玉洞　按县志西樵二十四泉惟碧玉瀑布最高而奇为诸泉冠隆庆末邑人霍尚守建飞玉台于泉下为山东绝胜有流杯池菖蒲涧听玉石室洞口有砥柱石下为玉湖玉湖外为漱玉岩岩东有龙井又转下三百步为木邓井其泉北注樵湖出江浦南趋海门
　　宝林洞　按县志洞中四峰环列万木参天尚书霍韬筑四峰精舍于此今为西庄霍公祠洞南有天池东有玉池池北有蓬莱岩南有钓台天成洞左而前为聚仙峰南下为雀子峰镇头峰右而前为玉案峰仙掌峰西下千步为凤凰峰下有凤凰岩更前为帽子峰上有碧梧岩西为白石峰白石之下为玉廪峰上有仰辰台北为石门洞石室穹窿前有飞瀑扪石而上为仙隐岩深湫断径景绝幽雅东距宝林洞三里
　　巍峨石　在石碣村其高三丈

　　海珠石　按县志在五羊海中屹峙洪涛上有慈度寺李忠简祠世传胡贾挟明珠经此跃入江中故名
　　卢堠石　在府城南二十六里滨于水相传吴隐之与卢循交战处一名南箕台
　　鱼珠石　按县志在相对冈之后一名鳌洲
　　新妇石　下有木邓泉水极清冽

　　聚仙台　按县志宝林之南在聚仙峰上有敬亭拔地四百仞登其上迭巘如昼长江萦回台后列五石曰仙留石瑰奇可玩游人多宴集于此
　　鹤舒台　在白云山北一里旧志安期生飞升处山半有龙泉寺宋运使陶定所建轩扁曰千峰紫翠台曰天南第一峰今废其阳有鹤蝶草南方草木状蝶草出南海云是媚草上有虫老蜕为蝶赤黄色女子藏之谓之媚蝶能致其夫怜爱鹤草见西樵山下广州府部汇考二
广州府山川考二　　　　　　　府志

　本府 南海番禺二县附郭

　　蚬江　按县志东冲分流于西朗达于蚬江合于波罗江俗呼白蚬壳江
　　波罗江　按县志唐韩愈碑扶胥之口黄木之湾即此在南海神庙前岭南海水之会也罗浮虽夜半见日然在山巅高处海隅卑下此独见之若凌倒景光怪灵幻最为奇观也
　　南海　在府城南一百里浩淼无际东流闽浙
　　南通岛彝　城东八十里有古斗村自此出海潮源于东南大洋
　　地名佛堂门入于虎头甲子二门(甲子属惠州府)以达于斜西海
　　东莞县其南则入于厓山其支分旁流则会于府城南其中多珠玑玳瑁紫贝大鼋鳣鲔鲟鳇有海人焉见之则风尝闻海贾云南海时有海人出形如僧人颇小登舟而坐至则戒舟人寂然不动少顷复沉水否则大风翻舟有鱼焉长二丈腹有两洞皮可以饰刀剑其名曰（鱼昔）南越志（鱼昔）长二丈腹内有两洞贮水以养子每腹容二子两腹则四子也子朝出食暮还母腹尝从脐入口出其中有轩辕之丘鸾自歌凤自舞是为天乐其外有炎洲洲上有兽焉如狸以青铁椎击之辄死张口向风而活其名曰风生可以疗暴疾洲之下多鲛人
　　东江　在南海东南二十五里自博罗西流至府城入于海其中多珠贝折而西十五里曰黄鼎大江其中多黄雀鱼
　　北江　在府城南三十里本浈武二水合于此浈水源自庾岭武水源自临武迤逦而下与西江合入于海其中多鲟鳇蚬蚌自西淋之平洲折而西二十里曰三山江又折而西南二十三里曰兰石江又五里曰分水头江又自三水分而为鼎安东江江之西为西江又自西江分而为官洲江又西南五里曰盐步江又南二里曰青石江
　　西江　在府城西北五十里源自牂牁经邕横浔藤合绣水漓水抵苍梧过德庆肇庆亦曰桂水与浈水合入于海其中多蛤蟹多鲛鲔多良龟暨鱼游焉流于西十里曰金利江又西十里曰白石江俗名民（氵宫）江又西十六里曰流潮江又西九里曰鲁冈江多奇石又北六里曰胥江多鲥鱼由胥江而北一里至于乐塘曰鸭浦水
　　粤江　一名珠江以沉珠浦得名在府城南舟始发必由于此源于三江合浈湟水（山海经作潢水）出石门而东过沥（氵宫）是为沥（氵宫）江与郡前江相接又东十八里会于黄水湾即波罗庙江为岭南诸水之会支流分于西朗即白蚬壳江分于沙湾在郡城东即沙湾江分于韦涌在郡城东即韦涌江以注于海中多螺蚬有鱼焉长数丈锋脊而斗首其名曰暨见则其国疫
　　凤水　在番禺东五十里源于昭陵山过黄陂飞瀑势若凤舞故名下注于乌涌
　　沙河水　在府城西北四十六里慕德里巡检司前
　　欝水　源于浈邕遵封川而南合桂水浈水过灵洲出石门环府城西南而东注扶胥入于海即北江之近南者
　　扶南水　一曰扶溪在府城西南十六里民环居之多茭藕多鳝鱼
　　珠江　按县志即城南江中有石名海珠方广亩余屹峙洪涛中上有慈度寺宋忠简公李昴英读书处宝庆二年及第构书院其上遂称名胜后人即为祠祀之张镇孙于此结龙头会尝以大魁自期后状元及第东有向阳堂西有凭虚亭今为炮台
　　东冲沥（氵宫）堡江　按县志即古东冲与州前江相接去城十余里宋书孙处传由海道袭卢循番禺至东冲即此俗字冲作涌
　　芝兰湖　在府城北一里今双井街其汇今没
　　行文溪　在府城北三十里源出白云山帘泉十道至番禺北津水今名廉平水疑即此
　　白管溪　在府城东北五十里平川中涌出有声如沸
　　月溪　在乱石山下

　　铜鼎溪　按县志在博山下南越志天清水澄见其鼎现唐刺史刘道锡过此遣人系其耳而牵之耳脱而鼎潜入系鼎之人耳尽痛民神之遂不复取
　　东溪　在府城东北十五里其上多刺桐注于金液池一名金钟塘分为上塘下塘
　　药洲　在府城内番禺西长百余丈水绿净如染南汉始凿相传为南汉方士炼丹之地以药投之水遂变色故名药洲上有九曜石石太湖旧产也刘龑时有富民负罪愿运此以自赎故一名石洲宋初为西园后又更为西湖岁久湮塞嘉定元年经略使陈岘疏凿之更名西湖西岸有堂曰濯麟有亭曰筠川又建二小亭曰梅源曰野亭又临流建亭曰濯晖转运使赵汝鐩改为仙湖洲后有奉真观洲南有千秋寺元季俱毁今故址为按察司明宣德三年洲西建濂溪书院以祀宋广州提刑周敦颐正德初提学副使林廷玉复建爱莲亭于其上今濂溪祠迁于粤秀山下旧址并入提学道崇正书院洲之西不半里曰白莲池其水汇今已渐湮又折而南一里曰文溪李昴英所居今湮
　　琵琶洲　在府城东三十里海中上有三阜东路之舟泊焉又东十里海中曰浮练洲多白沙城南四十里沙湾海中曰澳洲四时多郁蒸之气其旁多螺蚌
　　越溪　按县志在菊湖之右会东溪至北山下为甘溪去邑城东北五里吴刺史陆引以海水味咸导以给民唐节度使卢钧后加疏凿以济舟楫更饰广厦为踏青游览之所傍水皆种木棉刺桐南汉广之为甘泉苑苑中有泛杯池濯足渠避暑亭即今之韸韸水也
　　甘溪　按县志在越溪之上汉刺史罗弘浚常有人诣蒲涧得九节蒲忽大雨水漂去其后得之灵洲水上始知其相通云
　　沉珠浦　在府城南三里江中有石号海珠出水高丈余阔二亩上有慈度寺李昴英祠旧志昔有贾胡有明月珠跃入水中购善没者下求之见蛟龙盘护遂骇而出即其地也其说不经
　　沉香浦　在府城西北四十里石门之南晋刺史吴隐之沉香于此相传隐之素持清操妻刘氏独赍沉香隐之见而投之于浦后人因名旧有沉香亭今废
　　荔枝湾　在府城西七里古图经云广袤三十余里南汉创昌华苑于其上今皆民居池圃联属莫详其处
　　柳波涌　在府城西十五里沙角尾又西南二十四里曰奇堪涌
　　大通港　在府城西南二十里其东有平陆松林竹浦人迹罕至流水入于海旧有大通寺违岸禅师化身在焉雨旸祷之辄应后化身为城中士民祈雨请去大通寺僧请回不能举遂留光孝寺而寺亦毁今邑人萧子奇倡捐重建迎化身复祀其中
　　拾翠洲　在府城西南三十里古有津亭今华节亭与古津亭相近但洲迹已芜不可考陆龟蒙诗云侯吏多来拾翠洲是也
　　半塘　在府城西三里又转而南二里曰荥护塘一名腰带水
　　天生塘　在府城北二十二里春滥冬涸岁旱祷之有应
　　龙湫潭　在天生塘东石壁数仞飞瀑悬泻成潭
　　东坡井　在府城内元妙观西庑宋苏轼所凿凿时得石肖龟一名龟泉方大琮铭众妙堂东有泉经品尝眉山仙名去堂井不迁宋淳佑五年方大琮来莆田去者还人耶天得古栏和名镌泽物远与坡传李昴英续铭考经云坡记成名非古堂遂轻两翁像久晦冥伟方公旧观仍取彼栏护此泓新作盖环以铭遗千年饮清泠续铭谁李昴英
　　罗汉井　在府城内光孝寺西廊此井即古干明井也古图经云寺有诃子取此水和甘草泉乳白而甘又谓之诃子泉
　　星泉　在府城西六里古金肃门外绣衣坊始凿见星于井
　　月井　在府城内西南古月华楼下今盐仓街旧月泉庵址月出则照映井底光滢澄澈
　　日井　与月井相望在旧清紫坊千佛寺侧
　　六脉渠　按县志古有六渠通于壕壕通于海所谓六脉者草行头至大市通大古渠水出南壕一净慧寺街至观堂巷擢甲里新店街合同场番塔街通大古渠水出南壕二光孝寺街至诗书街通仁王寺前大古渠水出南壕三大钓市至盐仓街及小市至盐步门通大古渠四按察司至清风桥水出桥下五子城城内出府学前泮池六六脉通而城中无水患年来包塞壅阏春夏雨集则满城巨浸官民不便亟宜疏浚之
　　蒲涧　在府城北二十六里源于白云山涧中多菖蒲旧志安期生采而食之仙去旧有碧虚观今废上有安期飞升台有葛仙炼丹岩有滴水岩岩上有悬钟在崖上人迹所至铿铿然有声其下有帘泉汇为流杯池沿涧曲折而注于粤秀山麓其左为菊湖崔与之祠在焉其右为越溪张镇孙以自号东北与东溪会而出注于江涧旁有寺焉其草多尧韭其石多禹余粮有鸟焉如刍尼而五色各异其名曰鹊旧志五色雀自罗浮来恒止于此又有白雀人恒见之巳千岁
　　大塘　在府城内连亘三里旧为盐课提举司后堂明正德间大学士梁储建家庙其侧
　　学士泉　在府城北七里旧曰鸡爬井明天顺初学士黄谏谪居广州品其水为岭南第一故易今名
　　九龙泉　源于白云山注为帘泉南入于蒲涧又南注于城北入于江按县志安期生隐此无泉有九童子见须臾泉涌始知童子盖龙也又名安期井泉味极甘烹之有金石气泉流下为大小水帘洞
　　泰泉　源于栖霞山循聚龙冈而南与北坳之水会注于东溪又东南过沙涌入于江按县志昔景泰禅师于城北栖霞山卓锡得泉泉初涌时双蟹出焉明洪武初孙蕡筑白云山房于其上香山黄佐改建泰泉书院旧志李昴英有文溪小隐轩及泰泉时又有玉虹饮涧二亭旧址名胜志曰景泰者六朝时僧梁大同中居罗浮水石楼下尝至山顶见池有蔬叶泰曰此泉当通人境乃书偈投水流出王氏池中因施其地为寺刺史萧詧每召与语朝至此山暮出罗浮云
　　越台井　在府城内北五里其深百尺广之井泉多卤鹻惟此冷且甘相传凿自赵佗时一名赵佗井在悟性废寺址今伊川祠之东古图志云梁普通中达磨禅师由天竺航海至指其地语人曰此下有黄金民竞凿之得泉以师为诳己师曰是未易以斤两计也因号为达磨泉盖谬谈耳南越志巳有越井冈则此井岂待达磨而后凿耶又谓九眼井为达磨泉亦非也梁江总诗云石门通越井则其来久矣唐崔子高亦有诗云越井冈头松柏老越王台上生秋草其近粤秀山可知也南汉号为玉龙泉民不得汲宋平南汉始与民共之其西南有鲍姑井今不可考古图经云姑行灸于南海唐崔汉遇之谓曰吾善灸赘疣今有越井冈艾少许奉子其地有井自名南海百脉谓在弥陀寺菖蒲观今不可考
　　九眼井　在越台前一里唐都督刘巨鳞所凿南汉号为通泉世亦目为达磨泉尤非宋番禺令于伯桂始凿石盖以覆之
　　安期炼丹井　在碧虚观前一石栏上刻八卦犹存番禺记云数十年不汲其味尝甘烹茶浸果有金石气
　　葛仙井　在药洲西岸

　　孙公井　在府西北古教场内元丰间孙龙图颀凿故名今不可考
　　谢公井　在藩司堂前布政司谢迪所凿
　　白鹅潭　按县志即城南江近西十里汇支水为潭旧传风雨晦冥辄有白鹅大若舟见水面
　　水帘洞　按县志在白云山有大小水帘相去三百步
　　帘泉　按县志在蒲涧东汇为流杯池沿涧曲折而南为行文溪水流入金钟塘注于粤秀山麓又东北与东溪水会注于江上有晋广州太守罗尚迭石游观故址
　　贪泉　在府西石门东相传越岭而南者饮此水则贪晋刺史吴隐之酌之而操益励有诗云古人云此水一歃怀千金试使夷齐饮终当不易心后因名为不易心泉
　　流水井　在马站巷

　　双井　按县志在城北施水庵傍井小而水甚浅下有双孔春夏溢出地上
　　八角井　按县志康熙十年冬城隍庙井水竭道士梦神示以庙后有泉处掘之得八角井甃石完固大一丈余水溢而清先是俗谚云未有城隍先有井未有广州先有城其年代不得而知也
　　水闸　按县志旧在东西鴈翅城壕口宋嘉定三年经略使陈岘刱岁久圮坏绍定三年经略使方大琮因旧地增筑之两岸石甃各长二十余丈中为重闸阔丈余以通舟楫淳佑四年东闸摧剥方大琮筑而新之明洪武十三年展筑城池改甃壕南旧水关广仅六尺关下柱以铁石凡两重以严防御
　　顺德县

　　五峰山　在县城西北二里曰掑北曰华盖曰安东曰登俊曰迎晖环列如星然其草多莎菉
　　华盖山　按县志在县治后以形似名

　　金榜山　在县城西三里其山横又西一里曰凤凰山又名飞鹅山
　　梯云山　在城北一里学宫之左其山孤峻
　　神步山　在城东四里其上有神履綦迹
　　石冈山　在城西四里又西一里曰永安山曰龙跃山曰拥节山
　　钟鼓山　在城南四里有石焉形如钟鼓生草中又有巨岩可坐二十人又南半里曰白石山曰太平山曰大吉山曰东溪山
　　金峰山　在城南四里又南二里曰观音山
　　鴈塔山　在城南十一里有石塔焉又其南半里曰容山曰奇山曰车步山曰金钗山
　　龙头山　在城西南四十里上有石如龙角龙（氵宫）之水出焉
　　美山　在城西南七十里旁有石孔忽有声则作风雨
　　鳌峰山　上有石刻遗迹又钱塘山火号山皆与美山相近
　　天壶山　在城西五十里其山峻又有阴罗山飞鹅山
　　水井山　在城西七十里上有土穴乡人于除夕开为十二置水各穴视消长以占十二月次旱潦有验云又有凤凰山相近
　　星山　在城西六十一里又其西曰槎山龟山蛇山俱以形似名又其西曰施头冈
　　翠竹山　在城南十一里其上多竹箭又南二里曰扶宁山折而东曰烟管山南曰桂山
　　独冈山　在城西北七十六里其上多枫又西北一里曰凤山曰尖峰山曰左辅山又北曰镇头山曰龙穴山罗应彪龙穴山诗老龙飞去散甘霖空有灵湫万丈深千古江山存旧迹四时烟雾锁长林鼎湖雨霁留寒色禹浪春浓结暝阴昨夜前溪雷雨过空应灵物重来寻
　　龙岩山　在城东北十九里下多怪石又东北七里曰金紫山其气殷红又东北二里曰鳌鱼山曰北华山
　　西淋山　在城北八十里三峰迭起其木多檑杻又北十里曰白蛇山以形似名又西三里有龟石形如龟晴雨征焉又其北百余步曰羊化石亦以形似名雷鲲诗变化无方地有灵峥嵘头角自天成年深已忘多岐语石在空留跪乳名骖乘不劳驱卫玠返魂无复叱初平荒山落日闲归路惟有年年草自生
　　狮岭　在城南一里都宁司巡检后西百余步曰松排冈其下多松北曰滴水岩亢旱不竭
　　珠冈　在城东南一百六里形小而圆故名其下水环之
　　白藤冈　在城南九十里其上多藤萝

　　黄婆洞　在都宁山东二里相传五代时有黄妪避地于此故名
　　桃洞　在都宁是多桃树李彦琼诗洞门云彩照嶙峋浓罩桃花不浣尘瑞气潜通龙浪暖晴光何异武陵春嬉游应有寻仙客栖遁今无避世人曾记泛舟同胜赏不知何路是通津
　　碧鉴海　在城西南源于粤江流至于县其水环合南四里至于小湾曰铁船洲海又折而北三里曰潭洲海县西四里曰金斗海县南一十里曰北潮海又南一里曰鲚鱼海其下曰鹏涌海又南三里曰马冈海马冈有八景而飞来沙角二处最胜
　　三漕海　在县北三十二里又北曰南畔海又北二里曰新良海又北二十五里曰仕版海曰伦教海
　　锦里海　在县西二十里又西曰龙蟠海又西一里曰立竹滩
　　洪蒙海　在县西八十里又西十里曰天湖海是为龙山又西北八十里曰河彭海曰鼎峙潭
　　庚流海　在县北四十里其水向庚而流故名又北一里曰（石勺）沙海
　　迭石海　在县北四十二里源于桂林接新会入于南海严白英诗桂海元从迭石通分明一派接长空鳌头路出边江次燕尾斜分别浦东春水深添百谷雨晚潮长送几帆风沧浪拟买扁舟去好作羊裘钓雪翁
　　福海　东接马宁西接福岸新志福海之水恒有波涛声舟楫未始有覆溺者故名
　　石头海　源于县之北过甘竹西通香山注于海又西北四十里曰登洲海
　　洲头海　在城北八十里前有潭曰龙湾是多怪鱼北流入于清远
　　赤花海　在城北八十五里一曰勒竹江源于粤江入于欝水
　　白蛇水　在县北九十里又其北曰横海曰郡马海
　　文溪　在城北四十二里自罗江左旋而东合石峰萦纡宋人设义墩于岸之上是曰鹭洲
　　昌溪　在城西八十二里源于香山注于海在昌教堡
　　龙（氵宫）　源于龙头山通于东西海
　　锦衣涌　在城南一里明成化初学士钱溥所凿又城西北五里曰学士涌亦溥疏之又县西北八十三里曰横涌其中多鲨鲤
　　炼丹井　在城内南不半里相传有仙迹焉
　　甘泉井　在城南三里古楼堡其水甘

　　龙池井　在城南一十里容奇堡水清洌相传以为龙穴
　　回苏井　在县西北八十里水藤堡冬温夏凉饮之巳病
　　周鉴井　在县南四里小湾堡东溪村源于小湾之山其水长流
　　石井　在县西北八十一里龙江堡尖峰岭下泉清甘亢旱不竭
　　漱玉泉　在县西八十里龙山堡其水甚洌东莞县
　　道家山　在县城内西一里其上有凤凰台相传有凤凰集于此台后废明洪武间筑南海卫城西南浚为壕堑东北置巡铺
　　钵盂山　在城内南二里下有井其泉清洌
　　石鼓山　在县城西南二十里上有石如鼓南越志云邑有乱则鼓自鸣昔卢循来寇时隐然有声
　　黄岭山　在县城南三十五里峰峦奇秀形如展旗俗呼为黄旗岭即县之朝山也唐书十道地理志以为岭南第一名山其上多松桐多黄色之草其下帘泉之水出焉夏侯恭诗黄岭高朝拥三峰玉削成也知清淑气毓秀在群英
　　武山　在县城南五十里突起海中有武勇状故名潮汐消长高低可辨宋余靖尝候潮于此按县志南当大洋为望船所旧有武山寨今置白沙
　　杯渡山　一名屯门山在县城南一百九十里相传昔有禅师以杯渡海故名南汉时封为瑞应山上有瑞应岩有滴水岩前有虎跑井下滨于海有二石柱相去四十步高五丈余郡志云昔为鲸鱼入海所触其木多橿杞其草多莎菉县民多往取材焉韩愈诗云乘潮簸扶胥近岸指一发两岸虽云牢木石互飞发屯门虽云高亦应波浪没蒋之奇诗序云广州图经杯渡之山在东莞屯门界三百八十里相传昔杯渡禅师来居屯门山因以为名余曾读高僧传宋元嘉年中杯渡尝来赴斋诣家便辞去云贫道去交广之间余是以知杯渡之至此不诬矣旧有军寨在山北之麓今捕盗廨之东南汉大宝十二年己巳岁二月十八日封为瑞应山勒碑在焉榜文刻汉干和十二年岁次甲寅关翊卫副指挥同知屯门镇检点防遏右靖海都巡检陈延命工镌杯渡禅师之躯送杯渡山供养杯渡事详见高僧传然其词猥杂余已删定着于篇刘汉大宝己巳勒碑至今元佑己巳盖一百二十一年矣事之显晦自有时哉余昔读李白南陵隐静诗岩种郎公橘门深杯渡松意以为杯渡之迹只见江淮之间殊未知又尝现于交广云
　　灵渡山　与杯渡山相望其上多藤其下有井旧有寺以为杯渡禅师挂锡之地
　　桂角山　在县城南二百五十里滨于海其上多桂
　　参里山　在县城东南一百里以孝子黄舒得名南越志昔邑人黄舒者以孝闻人皆慕之如曾参山因以名其上多松柏
　　宝山　在县城东一百六十里其上有潭潭下有石瓮二飞瀑注之奔响如雷注于田其下有银县旧名宝安本此旧志有宝置场煎银名石瓮场久废山中银滓犹存岁旱居民则刑白鹅祷于潭即雨居人引以灌田岁仰利焉元大德间邑民郑文德陈山银可炼令诸司路邑勘验煽炼不堪罢止
　　石涌山　在县城东四十里水中石如涌出其上多香木又东二十里曰葵涌山其下葵涌之水出焉是多水葵
　　神山　在县城东三十里其上有奇石居民祈祷有应
　　彭峒山　在县城南八十里相传昔有彭翁居此其上有泉下注于壑谓之水帘是多藤萝又西南十五里曰观音山
　　卢山　在县城东南六十四里其上有仙桃杨梅花木丛焉方舆志云其山产仙桃产杨梅至者任采而食携出则迷路多花木又名百花林陈琏诗闻说仙翁旧此栖至今桃李尚成蹊游人慎勿轻将出山下云深路自迷
　　梧桐山　在县东南七十里其木多梧桐有竹焉多叶而疏节可以为杖其名曰笼葱有草焉色苍黪而葳蕤其名曰龙须冬月时有雪封其顶
　　深溪山　在县东南六十里飞瀑之水出焉注于下而成溪
　　虎头山　一名秀山在县城西南五十五里大海中有大小虎头二山俗名虎头门外夷入贡及使外夷者皆道此潮汐出入其中甚洪通鉴载帝舟迁于秀山行朝箓十二月张世杰奉帝退秀山即大小虎头山也
　　南山　在县城西南六十里其上有石塔有泉
　　大岭山　在县南四十里其山耸拔是多杂木
　　飞鹅山　按县志在靖康下有流水环绕状如飞鹅
　　卧象山　按县志在靖康庆林寺后状如卧象
　　阳台山　在县西南一百二十里形若几案
　　大奚山　在县南四百里海中有三十六屿民杂居之是多鱼盐其木多松桧多杻柟有乌焉如鸲鹆而大青首而翠翮其名曰兜兜其名自守见之则风旧志大奚山周三百余里居民不事农桑不隶征徭以鱼盐为生宋绍兴间朝廷招降朱佑等选其少壮者为水军老弱者立为外寨差水军使臣一员弹压官一员无供亿但宽鱼盐之禁谓之腌造盐庆元三年盐司峻禁遂啸聚为乱遣兵讨捕徐绍夔等就擒遂墟其地经历钱之望与诸司请于朝岁季拨摧锋水军三百名以戍每季一更之然兵孤远久亦生扰庆元六年复请减戍卒之半屯于官富场后悉罢之
　　梅蔚山　在县西南二百八十里其上有宋帝石殿存焉景炎中帝南巡尝幸此又西南二百八十里曰官富山即官富场有巡检司有民居之又山曰凹背曰陶娘曰福建曰洛隔曰七娘曰东姜曰龙鼓曰丫洲曰南亭曰泊潦曰稍舟曰翁鞋曰竹没曰深澳曰桑洲曰宁洲曰龙穴曰枯洲曰大小磨刀曰零丁一名奇独曰校杯曰南洲曰蛇西曰珊瑚凡二十六山俱在大海中　　莲花峰　在县东北六里九峰峻耸又名三角山其上有池池之中有石带蛎壳焉向靖康场耆旧相传为靖康产蚝之瑞
　　青紫峰　在县南十里其山朝暮异色朝霞则青夕照则紫
　　笔架峰　按县志在靖康场庆林寺前屹立海中如笔架状故名
　　壬峰　即黄岭之案山也在县后其峰圆范震诗盘礡深溪洞蜿蜒萃此峰东来成邑治形胜若蟠龙
　　黄公岭　在县东南六里其上少草木又东南二十九里曰太平岭从山麓而上连顿九阜又名九顿岭其上平旷又东南五十里曰大鹏岭其山势若骞举在千户所后
　　铜岭　在县东三十里宋将熊飞与元兵战于此俗传每阴雨夜闻有金鼓声
　　城子冈　在县西南五十里平旷如城今千户所在焉即旧县址也又南三十里曰覆船冈曰覆釜冈曰凤栖冈又东三十里曰望牛冈乡人多牧牛于此故名旧志冈作岭
　　许公岩　按县志在鼓镇峡水滨有石岩绝险旧有许公修行于此宋元佑间邑宰李岩创筑东江堤勒碑于岩中后有邑宰欲磨其碑而镌己功一夕震雷入岩中击裂碑石遂不复磨得存旧刻岁久裂碑亦失去
　　海月岩　在县西五里海滨有石井焉四时不竭古传九座禅师游此名以海月宋绍兴间邑宰张勋创亭于上仍扁是名云
　　凤凰岩　昔传有凤鸟栖其内按县志在归德场伏涌有山峙于海滨山腰有石岩方广数丈耆旧相传为凤凰岩蔡公真身今在岩内
　　仙歌岩　按县志在归城里羊凹村其山皆巨石迭成岩口甚小山腹空峒可容数百人
　　黄金洞　在县城西南一百一十里多黄石
　　马迹径　按县志在县西南归城里山径石上有马蹄之迹
　　企人石　按县志在县东南福隆村有巨石屹然江滨如人立之状
　　将军石　按县志在海南栅鹾海边两巨石相峙如将军之状故名
　　新妇石　按县志在海南栅巨海滨如妇人之状故名
　　鸡笼山　按县志在县南四十里

　　癸水　源于壬峰后遶县之东会东枝众水聚于南自德生桥横过县治之前为县港西枝众水自道家山来合迤迁入于海自县西经过德安迎恩二桥
　　佛堂海门　在县南二百五十八里源于牂牁经官富山西南入于海在官富巡检司东凡潮自东南大洋西流经官富山而入于急水门海番船至此无漂泊之虑故号佛堂云又海潮自县邑之东南大洋而到佛堂门经甲子门至虎头门如分南北一派至府城而上一派至邑城而上故自邑至府城有两潮潮退则自邑至南海神祠前趁潮生而至府潮退则自府至南海神祠前趁潮生而至邑顺德新会香山诸处皆通潮其潮候初一初二十六十七日俱巳亥时至初三初四初五十八十九二十日俱子午时至初六二十一日俱丑未时至初七初八初九初十二十二二十三二十四二十五日俱寅申时至十一十二二十六二十七日俱卯酉时至十三十四十五二十八二十九三十日俱辰戌时至
　　急水海门　在县城南一百五十里官富巡检司南潮汐涌急
　　合连海　在县西南四十里缺口巡检司南通牂牁凡言牂牁即东南大洋连深澳桑洲零丁诸水其水汇有鼋有良龟其鸟多夔夔卢鹢夔夔即古吊雀卢鹢俗呼欝鸡
　　三门海　在县西南六十里白沙巡检司南海上有三洲潮来自东南至此三分过此复合自合连至于三门有鱼焉黄鳞而薄身至秋化为鸟其名曰火鸠　　鳄湖　在县城西南八十里东莞场方圆数十丈其深莫测旧有鳄鱼居之故名
　　双女湖　在县城东七十里其中有鲤其水汇相传昔有二女溺此每晴霁则有双鲤出没阴晦或见二女乘舟于湖上
　　织女湖　在县城东北一百一十五里黄曹村上有小山相传织女之墓在焉
　　鼓镇龙潭　在县城东三十里其中有龙上有龙王庙岁旱祷于此前有二石鼓
　　深溪龙潭　在县东南四十五里源于深溪山瀑布注而成潭居人引以灌田流于西北邑士尹元泰结庵其上按县志故老相传有龙居之土人多祷雨于此宋有然公隐于此山时久旱然公将自焚以祷雨雨果应今旧址犹存张天师广微书扁宗濂书院山长张正子为作龙潭记元帅罗璧书佥事赵兴祖篆盖石刻在龙潭焉
　　虎头潭　在县东一百六十里惠州界山险绝如虎头中有田焉潭居其下新志田尝为盗所据旧于山前置寨今废
　　珊瑚洲　在县南大海中其下旧得珊瑚故名尝有渔者于此下网得珊瑚树因名陈琏诗珊瑚生海底偶为渔者得至今洲畔月长照水波赤
　　龙穴洲　在县南大海中其上有石有泉其中有龙有蜃旧志尝有龙出没其间春波澄霁蜃气结为楼观城堞人物车盖往来之状人尝见之洲有三山石罅泉流番船回者汲以过海
　　合兰洲　在县南二百里海中靖康场与龙穴洲相比其上多兰旁有二石海潮合焉蜃气凝焉旧志谓之康家市又有马鞍洲急水旗角洲大王洲上下横当洲并在大海中
　　圆沙　在县城西二里海中昔有亭址今废旧志昔赖布衣改迁邑基留谶云后三百年石龙过海状元出又有云沙头圆出状元
　　廉泉　在黄岭之麓泉出石罅阔二尺余深尺许味甘美宋绍熙间邑宰张勋筑亭甃石扁曰廉泉按县志淳佑庚戌复有邑士南丁余天常重建并记岁久复坏元皇庆壬子权县郭应木仍以石甃作廉泉铭刻石亭上久废明天顺七年邑令吴中重建亭附见廉泉亭下
　　瀑布泉　在县南大岭山有石渠长八尺余阔二尺涧水注焉悬泻成瀑灌民田几三十里
　　观音泉　在县西南五十六里清洌春夏溢按县志在东莞场南山旧有观音院故名
　　汤泉　在黄金洞之北药勒村前其水暖浴之可以去疮按县志乡人以为烹燖之所
　　紫霞泉　在县西十里旧志云宋时有道人崔羽号紫霞真人游罗浮至此择地凿井得之其泉洌冬夏不竭
　　龙珠井　在县南栅口今湮

　　龙舌井　在县西十里英烈祠下其水甘美通志云水涌如龙吐又西一里曰慈济井
　　媚珠池　在南大步海旧传南汉时于此采珠其下多珠故名
　　水帘　按县志在彭洞山石岩上有飞泉如垂帘状
　　潮水　按县志余襄公候潮武山有海潮序
　　东江堤　按县志在邑境东接循惠每东江夏潦暴涨则濒江之田尝罹其害宋元佑二年邑宰李岩始于西湖福隆水南石贝司马头京子山牛渡海等处筑长堤以捍之后六十余载堤渐圮邑宰姚孝资重修人呼姚提刑堤盖孝资后为提刑也嗣是乡人陈庆远赵兴迈赵善郮皆有修筑之功元大德乙未潦水冲坏福隆堤二十余丈成深潭民庐漂荡大德丙申达鲁花赤甘卜县尹邓荣并功塞筑仍旧至正初堤复坏邑令杨大举复董治之明洪武中差官修筑永乐宣德年间仍岁修补正统五年邑丞吉水周式董其事重筑堤始完固患乃免
　　咸海堤　按县志在察步等处滨海之田咸潮泛浸宋元佑四年邑宰李岩创筑堤以护之右二堤按县志一障东江之冲突一护咸潮之泛浸然东江堤所系利害尤重若察步乌沙壆则为咸潮堤李岩旧刻碑在许公岩云筑堤凡有二条延袤一万二千八百有六丈得田二万一千二十八顷端平修堤记亦云故堤十有三条而宋淳佑修堤记云凡修旧堤万五千九百九十丈筑新堤百八十丈与旧记丈数稍异今并存之
　　从化县

　　鹧鸪山　在县城南五十里两峰如削俗呼大小鹧鸪其上多草木多麂麋多猿狖又其南三里曰鸡笼冈
　　凤凰山　在县城东五十里俗呼麞脑山云兴则有雨其兽多虎豹
　　五指山　在县城东北九十里以形似名其上多奇石有木焉如椶榈而小茎长叶其实苍绿剖之有蚊翾然而飞其名曰米子按县志五峰相连如笔格其中延袤甚广与龙门英德联界俗传山中有井深不可测
　　蜈蚣山　在县城西四十里其麓有铁场坑相传旧尝于此煮铁一名铁场山又西四里曰牧峒山其南曰帽峰山又南曰迭翠豅
　　高云紫草山　在县城北五十里多榛茅按县志山甚高峻望之色泽光紫如赭霞多奇树异卉又东曰鹰嘴山其巅有石曰燕石亦有洞穴可望而不可至　　围脑山　其鸟多鹧鸪按县志在县西十里其上有仰天池相传宋人避乱筑围山巅以居今故址犹存
　　云台山　按县志在县北三十里山巅平衍如台常有云气覆之其上有洞穴可容三十余人中多留题石刻
　　石鼓楼山　按县志在县东三里有盘石特起溪水来注其前汇而成潭其上有大榕树浓阴可爱登之则一邑形胜尽在目前知县邢惟高建亭于其麓名曰济川每岁立春预日迎土牛于此以祀勾芒之神盖重农报功也岁久亭圮康熙十一年冬修复
　　三将军山　按县志三峰屹立形势雄峻有类武士
　　双凤山　按县志在县东南四十里双峰崛起形甚秀丽与县学相直旧名大小鹧鸪知县唐世淳易今名其阴为增城县界
　　水亭山　按县志在县东五十里有杨溪洞洞据山巅广十余丈有石径可至上有石岩数十丈敻出如船下覆洞穴有藤生焉大如杯其液如注食之可已渴故又名水藤山中有留题石刻
　　韶洞山　按县志亦曰王任岭在县东五十里洞之左有黑石数十大如屋正圆其下流水绕之苍藤古木荫映百亩亦一佳景也其阳有韶山精舍有带水泉流在大石坂中望之如二带其下复有大石数级水下注之菖蒲芝兰多生其中殊为幽胜
　　忠心山　按县志山中有流泉三级下注于溪经石坎则淙淙有声有寿字石丹井石宽广数丈镌寿字其中大可丈余有丹井深广数寸积水冬夏不涸或竭取之顷刻辄复注又为麞脑山水过钻山有水潜行地中复出即漈水也
　　北山　按县志在县东北六十里上有三峰峻拔入于云汉尝有人持数日粮直造中峰之顶见有仰天池数亩隆冬水犹不竭其中灵岩仙迹奇花异鸟不可胜纪云山巅有瀑布如积雪其下有龙潭瀑布飞流注之其山半迤北深处有谷曰兰和洞延袤数十里与增城龙门联界登山者穷日之力而后可至尝有猺人自漳南来居此山自云盘瓠之后持宋元公据为证性颛朴不为盗然所至树木诛伐无遗不旬日则山尽赭近年英德汀漳之人以耕山种蓝为业时为盗出没洞中猺人始避徙去
　　青幽山　按县志在县南六十里树木森翳郁然阴幽东抵增城界其阴有仙坛石上有仙人脚迹又南曰铜鼓岭
　　秋枫山　按县志在县南六十里其上多秋枫树
　　武台山　按县志在县南八十里两峰相连形甚峻削
　　象山　在县西三十里以形似名

　　百丈带山　按县志在县治北四十里有泉自山巅飞下界为两道望之如带其下为流杯池两带飞流有上下二级其下汇为潭深不可测溢出浅处为池可以流觞中多泽兰菖蒲异草朱鸟游者宜夏秋至冬则寒气侵人不复可近矣
　　龙潭山　按县志在县西北三十里有龙湫祷雨辄应岁旱乡民或投以铁须臾云雾蓊勃大雨随至湫下绕出三四里许皆石涧清流疎林掩映自此分流至于县后溉田数百顷
　　桂峰　按县志在县北二百里其上多产桂树
　　帽峰　按县志在县南六十里一峰耸起如人之戴笠峰上有神庙甚为灵应
　　狮子峰　在县城南一十五里又其南二里曰铁径岭又南二十里曰狮耳岭以形似名其上多瑰石
　　插花岭　按县志在县北二百里其上草木蓊茂形如插花岧峣独出俯视群山
　　风门岭　在县城西一里上有刘仙岩是多林木又其西九里有牛群石按县志山甚崔嵬风雨将至则云蔽其巅故又名风云岭
　　分乳岭　按县志在县南十里形如覆釜与县治相直
　　猿啼岭　按县志在县东北五十里山木蒙密多猿穴又东为九珠山九山相连故名其下有潭二曰大瓮小瓮山左右多青石居民烧为灰以粪田甚膏沃　　月岭　按县志形家者以为西江月故云
　　豸角岭　按县志在县南五里为邑之水口山两溪汇此合流有塔在其上
　　黎塘岭　按县志在县西三里形狭而长又西为瓦窑岭
　　东岭　按县志在县北六十里自东岭入为流溪之地山四围旋遶仅余一石径可通行人谓之木鹅径高山密林上蔽天日凡半日许乃得平处其上有古墓或隐或见
　　狮子岭　按县志在县南三十里一首仰视如狮子岭旁有圆山如球名狮子球其上有岩曰石学堂多万年松及异草又南曰螺冈在县南五十里山如螺形临溪水济渡之处隔水为李石岐驿京师之陆路也
　　西岭　按县志在县西南三十里多赤石可为柱础山巅凿成池积水不竭
　　鳌头岭　按县志右有白树豅蝙蝠石石穴中多蝙蝠有黄白二色其翅大五六尺者
　　凤凰岭　按县志在县东四十里甚耸秀世传曾有凤来鸣故名其阴有泉曰金井
　　刘仙岩　按县志相传有刘氏女于此上升其水盂存焉冬夏积水常不竭其米色如墨而不腐谓之仙人粮游者多得之
　　观音岩　按县志岩旧无人迹有僧梦礼观音于岩中翊日寻觅得之遂龛观音祀焉故名
　　黄纛嶂　在县城东北一百里高大如展纛故名
　　灯盏石　按县志高广丈余旁有古松其荫数亩
　　鸡啼石　按县志在县东二十里高一丈五尺方广丈余相传自他处飞来遇鸡啼而止故名
　　黄石洞　按县志相传有仙人居此石涧流水香美多产菖蒲紫芝故又呼为香水豅
　　万寿坛　按县志石坂宽广可坐尝以圣诞日流觞于此故名
　　流溪河　源于乳源之流溪山抵石门与清远大水合入于海按县志在县北二百余里源于上五指山流衍数十里为黄龙硖又五十里曰惊滩水中有石多触行舟又六十里曰草石径两岸怪石相距水激怒流又四十里经县前又二百里乃至省城入于海水势甚湍急居民以树木障之作水车以灌田其利甚广车制以竹为之形如车轮缚竹筒于四围以汲水其下置水槽水激车运自注槽中不烦人力广州属邑惟从增有之余通潮汐漫流不能运也
　　圃心湖　在县南五十里广六十亩

　　沙溪水　按县志在县南五十里源于清幽山历五十里经太平场入于溪
　　曲江水　按县志在县东南五里一源于中心山一源于概峒俱在县东五十里又一源于蓝粪山历五十里曰白芒潭又五十里与前二水会又十余里至此与流溪合三水皆清浅不通舟楫至此乃津渡之处凡舟行皆从此泊发
　　钻水　源于五指山入于麓复瀑而出达于河又其南曰白水汰曰黄龙汰
　　热水　出流溪河之南其水热旧志谓可熟生物
　　黎塘水　按县志在县西三里风门岭下一源于新开数流经龙潭一源于小坑俱三十里会于石磕又五里至此绕出豸角岭下与流溪合
　　石榴花带水　按县志在县东北四十里出石榴花带山下山多野石榴每花盛开夹水相映
　　井冈水　按县志在县南十五里有双井涌出山麓注于平田甘冽独异
　　龙潭　在县城北三十里相传有龙潜于此
　　白水塘　按县志在县北三十里宋时凿广八十余亩
　　鱼江塘　按县志在县西二十五里明洪武间凿广四十亩
　　扬州寨塘　按县志在县东五十里明正德间筑广八十余亩
　　饭甑泉　按县志在县北二十里出西源岭下源泉觱沸相传有洗甑者没于龙潭自此流出故名
　　汤泉　按县志有二俗名热水一在县北四十里草石径溪旁一在县东北九十里黄纛嶂下其出如汤沸可熟生物有硫黄之气唐子西白水山汤泉记曰或说炎州地性酷烈故山谷多汤泉或说水中出硫黄地中即温初不问南北临潼汤泉乃在正西而炎州余水未必皆温则地性之说固已失之然以硫黄置水中水不能热则硫黄之论亦未为得吾意汤泉在天地间自为一类受性不必有待然后温也
　　大凉井　按县志在县北十八里出三子岭下味甚清冽广州府部汇考三
广州府山川考三　　　　　　　府志

　　龙门县

　　丫髻山　在县城西南一里巅有两峰若丫髻然又谓之幼女岭是多崭岩之石
　　石马山　在县城西南二十里以形似名其草多蓬藋其木多檀柘
　　八字山　在县城东北十五里以形似名其山下接河源按县志其土细润可造瓦器
　　明月山　在城西南四十里其木多沙棠
　　桂峰山　在县城西北五十里其鸟多鹧鸪
　　双石山　在县城东二十里平田突起两石对峙按县志其石可烧灰有沃田之利
　　牛颈山　在县城北三十里下有小溪二石对峙以阨水口石上有两虎迹名虎跳石
　　人面髻山　在县城西南三十二里其山锐而峻
　　甘田山　在县城西南一百里耸于平田其上多草木有鸟焉如山鸡而利距善斗毛彩鲜明五色炫耀其名曰鸡鸃又西南一里曰马迹山是多怪石又北三里曰犁石山以形似名
　　天岭山　在县城东四十六里其高千仞多楠藤黄竹其下为芒峒按县志广舆记在金牛都东埔何村二乡之重镇
　　岑曙山　在县城东北八十里多异花草一名岑曙洞天中有西云会仙二峒其下飞泉诘屈可以流觞
　　凤凰山　按县志俗呼丫髻山在县北五里高百丈双峦并峙如凤凰和鸣为县后护
　　卷龙山　按县志在詹村堡面凤凰山而若揖之陡削森耸苍翠菁葱四面望之变态不一其极顶处数里平旷中有虚洞人以为神仙窟宅云
　　桂峰山　按县志在县北七十里多桂花秋风时来香闻十里
　　虎狮山　按县志在县西五十里山形似虎狮相踞下有蛟穴飞泉自上注之
　　陈峒山　按县志在县西六十里其脉来自庾岭势如树旗上有石佛居民四时祀之有祷辄应
　　东涧山　按县志在县南百余里层崖迭巘飞泉漱石多禽鸟草木之异
　　蓼溪嶂　在县城南二十五里孤峻青翠一曰招贤峰按县志挺出诸山之表四望皆见
　　黄岭　在县城南二十里是多黄色之草新志四山草木俱青独此多黄色故名黄岭
　　石鼓山　在县城南四十里有石如鼓扣之则鸣
　　彭祖岭　在县城南三十里有彭百岁者尝居其下因得名
　　望云岭　在县城西南三十三里多草木有白云覆之其下有射台九淋之水出焉新志作望云峰
　　油柑岭　在县治南二十里高下盘曲绵亘十余里陆行出增城往来要路
　　圣磜岭　按县志去县南八十里上有乔木中有石磴流水九曲注为飞泉百十丈下有深潭不测岁旱以红铁投之则霖雨骤起邑人时携酒往游以浮杯逐暑为乐至有猿鹤戏人而投以木果者实龙门胜概云
　　天柱岭　按县志在县南一百里高数十仞世传绝顶有罗隐床及题迹于上
　　招贤峰　按县志在县东南三十里引脉罗浮为县治前障巅有池曰卧鹿方二丈隆冬水润不竭
　　青帽峰　在县治南三十里其峰高耸前有长滩按县志明净则晴云笼则雨
　　仙歌峰　在县城东南三十六里相传昔有游仙歌于此春夏阴瑞光现焉
　　神仙岩　按县志在县东十五里怪石嵯峨高二十丈周围十里下有空洞隙光中有石磴天成可坐百人旁通一孔可行一人
　　白牛岩　按县志高明峒山岩俱白石望之如堆雪
　　和尚岩　按县志在县东三十里有石庵一所可坐五十人庵门外有石如醉僧倒睡于地
　　扶登岐　在县城北五十里夹水壁立其山险峭如龙焉其兽多猱狖旧志凡有登者必扶杖乃可升
　　蝴蝶冈　按县志在西林都自县治挐舟而下人指为双蝴蝶稍久萦回望之林峦对峙翩翩若舞瞬息间色态迥异杜工部所谓娟娟过闲幔者恍然在目一奇观也
　　麒麟冈　在县城东二十里以形似名其上多松按县志相传有麒麟产于此故名在大坑王宾二乡后镇
　　七星冈　按县志东南西北之中平原突起大小相联若天之七星县治在隈隩处后山圆翠名枢精冈为县中枢故以名之从西南逶折起一圆岭在学后名璇冈又自学后拖转而西起一圆岭名玑冈临河而止为县白虎又自枢精冈东出而南起一圆岭名权星冈复转而北起一圆岭名衡冈自北逶折而东北起一圆岭在城隍庙后名闿阳冈自庙后逶折而东起一圆岭名摇光冈为县青龙珠联不断于邑中故云七星岭
　　童子读书石　按县志在石马山旁有五石宛然五童子石台石磴森列平敞二大榕荫其上
　　交牙石　按县志在上建溪之最险者

　　鸬鹚石　按县志在县西五里河水中数石平突头颈羽翼俱全若鸬鹚然
　　仙女石　在县城南六十余里以形似名其下有石如鼓击之有声旧志阔五尺高一丈其上花木苔藓斑剥下垂恍若鬓发按县志秀拔参天两石相拱如人形
　　屏风石　按县志在县东三十里屹立平原奇花异卉四时不断宛然一方屏障
　　香炉石　以形似名

　　鸡化石　按县志在县南一百里抵增城界石上鸡迹显然
　　将军石　上有巨人迹又西七里有牛迹石
　　咸茶石　按县志在詹村溪中高大二丈宛如巾箱昔村中一树产茶摘煮如斥卤石其根干也今其地犹名咸茶村
　　虎跳石　按县志在县南三十余里河水中两石相对高丈余上有虎迹深四寸许下有深潭名虎跳潭
　　应石　按县志在县东二十五里外实中虚舟楫往来叫笑之声大小相应
　　仙人床石　按县志在县南三十里油田峒中石上平坦如床故老所传仙人昔尝踞床围棋而去
　　仙人洞　在县南一百里天柱岭上洞可容二百余人蓝粪江源贼乡民乡民群避其中数隙容光莫测出入处内有石床石石灶椅石臼石井泉从井出大旱不竭又佛像庄严如人工雕琢然昔一丸泥可封今则大辟境界矣
　　九淋水　一曰龙门水在县城南一里源于从化东南过望云岭合于增江又西南流合于粤江入于海其中多鰋鲤
　　铁冈水　按县志在县西七十里源出金山径流抵永清界可通小舟
　　土湖水　在县西四十里

　　高明水　按县志在县西北七十里源出流溪从化界可通小艇
　　白沙水　按县志在县东五里源出虎狮山居民筑陂车灌田
　　路溪水　按县志在县东五十里源出铁坑可通舟楫
　　墨湖水　按县志在县南七十里源出陈禾峒
　　高沙水　按县志在县南六十里源出瓮泉可通竹木筏
　　蓝水　按县志在县南七十里源出黄沙峒居民筑陂车灌田
　　鳌溪水　按县志在县南一百里源出博罗界山沿溪俱筑陂灌田
　　永清水　按县志在县南一百里源出蓝粪大山中可通舟楫
　　热水潭　按县志在鸬鹚石上隆冬水暖可浴
　　大鱼潭　按县志传有大鱼渔人捕之忽化去故名
　　独石潭　按县志在南门外三里石峙中流下有潭蛟龙时出没
　　石壁潭　在县城东十里上有石高数仞
　　赌妇潭　在县城东南十里其水不广而深有烈女死于此因名新志西淋都张克和与蓼溪李友全为幼婚张之子既长而贫李遂悔亲女不知也龙门俗妇女皆樵采女方樵采遇媒语之故女指潭誓曰配合义也富贵命也吾岂以贫而改适哉苟如是吾死于此后父母终不允女果投潭而死乡人义之遂名为赌妇潭　　岳潭　在县城西北十里左右有石如门其水汇县治在东埔何村之界澄清凝静深碧涵天有石其状如鼓俗名岳鼓又东一里曰鳌溪潭其侧有凿石潭石壁高峭断其通路峒人主簿邓卯孙始凿通之人马乃可行
　　东涧　在县城北六十里层崖迭巘漱石飞泉可供游玩林越诗江山随处可张眸有约难虚此度游行李挑来岩月动杖藜撑处野云浮飞泉雪千山晓古树惊风一叶秋好是新诗吟不尽碧天如画水长流
　　银湖塘　在县城东南十二里其水莹而白其中多鲲鲕
　　白花磴　在县城南三十里岩高十丈水激石而出
　　石龙坑　在县城南三十二里有两石如龙角水流其中可以流觞又南一里曰罗汉滩中有圆石络绎而立
　　瓮泉　在县城南三十里石孔十二流水滃如按县志有石如瓮大小者七大径二丈小一丈其深莫测上有泉水自石面涌出以入于瓮而渐达于下其性甚烈
　　温泉　在县城南二十里源于石岩其水热旧志在罕陈都深五尺广二丈余可以退鹅鸡毛羽
　　神仙井　按县志在县西三十里其泉在石壁三孔流下一名飞泉井
　　林村陂　在县东三里

　　石陂　在县东七里

　　麟冈上下陂　在县东十里

　　陈峒下陂　在县西二十里

　　涧头陂　在县西五里

　　莲塘陂　在县北十里

　　石冲陂　在县北十里

　　鹅公陂　在县北十五里

　　九牛陂　在县西七十里

　　埔田陂　在县西七十里

　　濠双十二漈　按县志在上建迂回陡泻龙门溪之极险者
　　白水漈　按县志山顶有水从石罅下望之如界练
　　新宁县

　　三台山　在县北一里按县志三峰耸秀象如三台星因名
　　连珠山　按县志在县城东南者有三山相连二在城外一在城内其在城内者曰东山旧有亭阁足供游人舒啸今虽废而邑人士每以九日携酒于山上登眺
　　宝鸭山　在县西一里

　　马鞍山　在县南一里以形似名

　　石人山　在县北二里按县志石起山巅立如人形傍有数石峰如天半碧莲又名石华山谶云石人岭上置更鼓浪波游鱼出状元浪波村在县西游鱼山在紫霞之右兵备王大用射三矢于石以示武勒之曰石化山
　　官来山　在县东北四十里

　　石鼓山　在县城东二十里有石击之其声如鼓又东四十里曰百峰山其兽多獐鹿其木多松梧
　　上川山　在县城东十里多香蜡材木其下曰下川山
　　文径山　在县城东八里四山环峙其上有宋义士伍隆起墓其下有香头村
　　紫霞山　在县城西七里上有云霞下临碧水舟多舣焉又西八里曰那西山
　　丫髻山　按县志在县西状如丫髻上有奇石石上有小池四时有水盖名山也
　　甘蔗山　在县城南五十里有草味甘如蔗
　　龙溪山　在县城南六十里上有石室深广数仞按县志世传刘三妹蜕骨于此
　　铜鼓山　在县城南百里下瞰海洋风涛触石如铜鼓声
　　凤凰山　在县城南六十里有仙人石室遗迹
　　紫罗山　在县城南七十里其峰孤秀多松萝
　　席帽山　按县志在县南

　　西华山　按县志即那西山在县西

　　龙头山　按县志在黄沙坑之右北坑之前
　　浔洋山　按县志在县东北峰峦高耸俯瞰浔江左一峰上有石室室内有二石如麻篮水盘下有石壁数丈横阔丈余瀑布沿壁而下光溅如珠名曰石涧珠帘
　　斗山　按县志孤峰独峙员洁如斗接脉而居者名曰斗峒
　　冈背山　按县志下枕江流上有神石土人祈祷多应
　　松子岭　按县志在塘村之右有宋尚书李乔木夫人伍氏墓
　　寺山　按县志即宝国寺后山山有大石石有仙人趾迹下有泉池
　　铜锣石山　按县志广海中有石如铜锣风涛撼之声闻十里
　　大隆山　按县志在海矬之间与甘蔗山连接峰峦迭耸径路深阻有猺人住其中
　　流波石　按县志屹然砥柱中流而水浸不没盖奇石也
　　紫霞海　在县城西七里紫霞山下其中多鱼鳖按县志岸有接官亭久废
　　那平海　在县西十七里又西二十五里曰法竹海
　　浔阳海　在县城北四十里

　　斗峒（氵宫）　按县志绿围诸乡遡夹而居襟带潆洄能资灌溉陈白沙集有绿围伍氏族谱序
　　九曲涌　在县北四十二里

　　半塘海　在县城南四十二里其中多蟹鲎多张鱼按县志发源冯村流会广海水大而深险易缓急以风而变
　　亚州海　在县南四十五里又南四十里曰矬峒海有渡又南八十五里曰大牌海其中多宁虾多赤鱼多曹白鱼
　　铜鼓海　在县城南一百里其中多龟鱼多苗虾水草多紫菜鹿角菜
　　寨门海　在县城西南二百里产鱼盐按县志大而深
　　网洲海　在县西南二百五十里为番舶往来之冲
　　雷公潭　在县南一里按县志昔有龙兴于此迅雷风烈忽作因名
　　南门河　按县志在县南教场之前

　　汤湖　在县南

　　白庙河　在县西北

　　三合水　按县志在县西南成化初邑治未分县丞陶鲁以新会至广海由厓门出大海洋有风涛之险且多海寇舟惮往来建议由法竹上流三合水因其故流小水开凿由鱼塘至黄塘二十余里通甘村水然水势高下莫能注接竟不成功今遗趾尚存
　　泥涌河　按县志在县南改鹿爪渡头于此
　　石坂潭　祈雨多应

　　荔枝塘　中有罾门

　　龙头河　按县志接流法竹出而与长沙河会
　　望峒河　按县志与矬峒河同发源

　　金门海　按县志在上川左今禁

　　增城县

　　凤凰台山　旧名春冈在县城西南一里今县之南街唐时有五色鸟集此因名宋崔与之故宅在焉其阳有菊坡祠宇
　　白水山　在县城西四十里屹然若巨屏其上有瀑泉悬注如练其鸟有五距鹊又一里曰佛迹岩其东汤泉之水出焉苏轼诗汤泉吐艳镜光开白水飞虹带雨来胜地锺灵传异事巨人留迹寄苍苔
　　古散山　在县城西五十里其山布散不属有草焉其本如藤其叶如葵节密而心实其名曰矮竹按县志南流出神冈及白冈可通舟又西五十里曰丁涧山两峰相距其中有泉流于西南
　　古华山　在县城西六十二里形若垂莲其麓宋崔与之墓在焉
　　娥眉山　一名南乡岭在县南七十里清湖都通志作南樵山极高峻周回百里上有丹室下有石庵湛文简建书院于此曰莲花书院上有霍文敏墓
　　帽岭山　在县城北三十里其上多松竹旧志形如席帽日明则晴烟笼则雨
　　灵山　在县城北六十里上有仙女石旱祷辄应按县志体势甚高而顶上宽平周回三百里后抵从化县界南有石岩岩左有大白石又谓之七姑仙女石积水出焉可灌田千亩
　　鹧鸪山　在县七十里其鸟多鹧鸪有兽焉如豚而徧体皆剌善射人其名曰猬按县志峭壁双立其一差小俗呼为大小鹧鸪从化学正向之因改名双凤山白泡水出焉山下有渡
　　招贤山　在县城北四十里其上多瑰石按县志在崇贤都昔有贤者隐此故山与都皆以贤名又北七十里曰鴶鸠山多奇石又北三十里曰石龙头山巨石突起下瞰长河
　　罗浮山　在县城东一百三十里与博罗县接境昔有山浮海而来传与罗山合而为一故名前汉地理志博罗县曰传罗后传录日久讹传为博此山高三千六百丈上有三十六洞七十石室四百三十二峰洞之幽者曰朱明此洞三十六中之一也天宝初诏欲寻是洞时邑簿任知宣领耆旧寻见一洞以藤筐笼石垂一人下约五丈余下视无底日月星辰无不备初有白云须臾散漫五色曰黄龙曰水帘曰蝴蝶曰朱陵曰金沙曰白石峰之高者曰聚霞又曰飞云（扌处）绝顶高三百丈周二十里其次曰麻姑曰玉鹅曰仙女曰会真曰锦绣曰玳瑁有奇石高六百丈广七十丈彩烂若霞锦谓之瑶石台又有大小石楼孤秀如楼阁然相传唐武后时有邑女何氏有神仙之术持一石置小石楼之上远观如画上有铁桥其形如鞍在石楼之间高五十余步下有花首台开元间尝有五百花首菩萨建台于上又有龙公竹大径七尺围节长丈二尝有鸾凤栖宿在碧鸡或群飞或独鸣可见而不可取又有红翠鸟又有哑虎不哮啮其诸神湖玉树珍禽玉草记莫能悉其下罗水出焉又其下有卓锡泉又其下有梅花村又其东麓则接白水山
　　百家山　在县城东十里其上多草木多竹
　　陈峒山　在县城东北二十里形若竖旗下有石庵有石佛其兽多石羊其鸟多鵔鸃
　　虎狮山　在县城东北二十一里以形似名上有泉下泻成渊其中有龙多欝金草
　　陈石山　在县城北四十二里有石秀锐若笔其上多石心木
　　流防山　在县城南十五里状如卓笔其下防水出焉按县志在长沙乡今属龙门县地
　　角子山　在县城东五十一里接于博罗无草木多瑰石
　　窑石山　在县城东南六十里其上平坦有石黑若窑山无草木
　　猊山　在县城东南二十三里其上多异竹一统志产婆罗竹围三四尺性竖土人取以为弓
　　龟峰山　在县城西二里邑人重九每登之一曰登高峰
　　金紫峰　在县城西南八十里多异花草山形如旗朝旭楆之其色若金削芙蓉故名又西十五里曰五马峰又西南十里曰蓝袍峰又西一十里曰双鱼峰峰前有丧庆寺相传宋时辟基得铜钟下覆双鲤今建桥其上谓之仙鲤桥
　　焦石岭　在县城东五里其石赤与罗浮相望焉相传浮山自海浮来与罗山合故谓之罗浮与此岭相望若碇于此也故又谓之浮碇冈按县志浮碇冈高三百余丈盘据二十里上多石鼓奇怪
　　欧阳岭　在县城东二十五里罗浮之西昔有欧阳氏居此
　　云母岭　在县城西二十里其中多云母石日出照之晃耀按县志产云母石故都以此得名亦名丹丘按通志唐武后时县有何氏女服云母粉得道
　　凤凰冈　在县城东南二十里以形似名旧志或言宋时有五色鸟集此李朝诗墓在焉下有凤凰铺
　　乌石冈　其石黑按县志县西南七十里在石下村后高三十余丈其形如钟其色如墨亦名钟墨石又西有剑迹石
　　景星岩　在县城北一百一十一里中有石如台阁或如修廊或如鼓击之有声石乳流结如宝盖旗幢其中幽窅
　　燕石　在县城西南六十里其状如燕下有洞可坐三十余人
　　鹤峰　按县志学宫之后山也两峰城跨其巅
　　凤凰岭　按县志下有泉水可煮盐其乡名盐坑
　　牛牯嶂　按县志县治后屏也连亘云霄距县八十里
　　澄溪山　按县志在县西北七十里崇贤都上有仙女石并石磴澄溪水出焉出箭干洞经流腊埔至三江合流于增江
　　峰门冈　按县志在县东北七里两峰对峙如门
　　飞泉洞　按县志在县东八里世传葛洪尝炼丹于此有碾药石又两石壁立如门中有张老岩又有醉眠石皆大书一水从石罅中流潆洄百折游人取小石障下流以蓄其势乃两两夹曲而坐使人酌杯酒置上流听浮杯至前辄取而饮万历壬子署县事桐城刘引昌因偕户侯张永灿邑人单守敬黄拱寅辈构亭以迎瀑布之胜
　　白木峒山　按县志在邑治之西亦名郭婆围岭上多茂木崇峙峻整与焦石岭等
　　元德山　按县志距县一百二十里与番禺为界山上有土丘百丈高数十仞名曰仙人大座山大木丛林奇岩怪迹蓊蔚盘踞
　　寨岭　按县志邑治之南二里今名豸岭当百花林增江二水合流之口上建鴈塔隆庆四年士民合筑于岭之绝顶塔北面为宫奉文昌神以主鴈塔之祀塔岭南下有塘曰砖窑坭塘约二十亩尽南至溪西至田东至海属官在增江下流二里洲浮水中曰鴈塔洲即通志及罗浮志所载别情洲其地平旷水环之约二十余亩未经种植属官万历四年合邑士民呈出奸僧违例欺隐龙山新兴二废寺土名鸡啼涌等号田及泥紫村园三十六个共税一顷三十三亩知县王良心通详当道拨僧明桂照例补饷连前田园赴鴈塔居守
　　南山　按县志与豸岭对峙山下临江为钓鱼台山顶建翔凤塔万历六年士民合建拨道士居守所管各祠田地山塘共三顷九十亩四分七厘八毫
　　望州冈　按县志豸岭之南去县二十余里横亘嶐嵷官道出其左登绝顶一眺千里凡广州胜概咸在目中故名
　　大墩岭　按县志去县八十里在清湖都横枕大江水口
　　增江　在县城东一里源于防山东南过石滩旧志云源出陈峒山东流而南合于防水西流七十余里始为增江新志云源出防山上至西林可通船筏下至石滩西南入于海
　　古散水　在县城西六十里源于古散山南流过神冈达于白江洲可通舟筏
　　白水　在县城西四十里源于白水山

　　澄溪水　在县城北五十里源于鹧鸪山南流合增江通舟船入于海旧志作程溪
　　天塘水　在县城西七十里其水潆洄注于田
　　风湖　在县城南三十里方广六十丈其水汇旧志云深不可测四时澄清
　　别情洲　在县城南二十里其地平旷水环之洲南十五里曰牛潭其中有金牛是多怪异南越志潭有金牛晋时罗公钓其上得金索引之牛见复没断其索得丈许法真登罗山疏增城县南有别情洲洲南又有牛潭渔人见金牛常出水盘石上义熙中县民张安钓此潭于石上见有金鏁大如指长数十寻寻之不已俄有物从水中引之力不能禁以力扣断唯得数尺遂致大富后义熙周灵甫亦好钓尝见此牛寝伏石上旁有金索往取之得二丈许遂以财雄为江南都尉
　　接龙桥水　在县城北二里下接大岭上连龟峰其水两流至于大江谓之鏁溪沥
　　流觞曲水池　在县东过大江五里岩窦涌泉流于盘石九曲旋转
　　甘泉洞　在县南八十里泉出山洞味香甘湛濂诗怪石苍苔老岩边石径幽昔时仙赏处寒涧水东流按县志有甘泉可饮尚书湛若水因以为号仍建甘泉书院
　　右滩　在县城西南六十里其中多瑰石民环居之
　　南山钓矶　在县城南三十四里其中多怪鱼西山村畔巨石滨水有苏平衍乡人吴氏钓其上得巨鳌
　　冷水池　在县城西二十里其水寒

　　汤泉　在县城北五里广十丈深二尺其水温浴者可以愈疡
　　东洲　在县城南八十里海中民环居之有乌石在巡检司东洲驿
　　西洲　与东洲并民居差少

　　铁船沥　在县城南二里今湮旧志宋景炎间邑人石文光有智勇时邑有外海乡人迎文光自广城驻兵于县因以铁铸一舟置之下郭岁久舟没于沥
　　云母井　在县城内南二里凤凰台下旧志唐开耀间何仙姑饵云母及北水制之
　　泉子井　在县城内西南其水清甘注于田泉上旧有亭曰醒心绍熙三年权县许伯凤更创改名广济
　　鸭潭　按县志旧传有双锦鸭浮游其中今尚有双鲤数尺鳞鬣若锦
　　增江水　按县志亦曰相江以崔相得名发源铁冈高明二峒经龙门白沙南下过三江口合杨梅澄溪二水趋县北而东抱城而南穿南山豸岭之口而出
　　散塘洲　按县志洲浮水中属民业洲下流三四里经石滩派分东流曰碧江水遶碧江村至黄埔入于海
　　大娘湖　按县志邑东南三十里春涨冬涸
　　百花林水　按县志在邑治西流至蒋村坑头过鲤桥趋豸岭合于增江
　　庙潭水　按县志在邑治北出杨梅灵山流经庙潭至三江合流于增江
　　九曲水　按县志邑治东北二十五里在金牛都发源榄溪其流屈曲两旁桔槔数十处引水灌田千亩旋绕而西至大步口入于增江
　　绥福水　按县志在邑治之西北源自何径诸山出埔尾墟经茅田过陈江遶沙（氵宫）及白冈一支由温涌神山过大墩而入于海一支自石头遶老鸦山入鳄潭放于海
　　潮　按县志一日而再至朝至曰潮夕至曰汐其涉于增者则自南海虎头门入分为二派一南赴广州一北赴增城平放于东洲沙贝四十里至石滩尾流又十五里至于新溪香山县
　　七星峰　在县城内昔有七山环列如星今惟仁山武山尚存余皆平于筑城
　　大北山　在县东一里平远延绵东界牛起湾南北皆田西曰莲峰其高数十丈即旧寨山也元伪千户王一据之元末海贼李祖三卢实善相继劫掠宣差朵罗歹屯守其上率邑人郑荣叟立城堑守十有八年至明洪武肇基始平云
　　云亭山　在县城北一里一名金鼓角昔人于海隅尝闻金鼓之声故名其下多平田宜稌黍县志金鼓朝阳列八景
　　插笏山　一名獭窟在县北一里崎海之旁四面皆田设有烽堠旧有西林庵
　　石岐山　在县西北一里原设有烽堠遥与莲峰相对土燥多石直抵于海其阳为何学士赤松堂
　　老安山　在县西南半里为县水口冲要西临于海
　　长洲山　在县西二里四水中海南八景长洲烟雨
　　贵峰山　本名大尖山在县南四十里按县志高三百余丈为县治之前案其东有野牛径南有小尖峰箬叶岭
　　寿星塘山　在县南二十里上有黄泗墓其上多松稷寿星之水出焉汇而为星塘西有宋疑冢在坟头冈梅花水出焉其阳为六十陂大岭石溪瀑布出焉又潴为大龙潭自柯水窞至阪道马鞍岭而伏虎冈仙人障出焉越龙衮坑至西坑尾望鹿石三株松岭以抵于碧云峰皆仙灵所宅也
　　金紫山　在县东南十里伏虎冈北有石泉寒冽不竭按通志天霁则云霞辉映色若金紫
　　北台山　在县南四十里又南二十里曰南台山两山相对如台上多莎苹其中梅花之水出焉
　　香炉山　在县南六十里峰崖幽峻东界白银水西赴海北为南台至横坑南接岭山牛耙石有签筒瀑布出焉下为大井以抵于冲天燕峰其西为沙角径　　湖洲山　按县志在县南二十里孤峭临海一名文笔
　　东林山　一名笔架在县南二十里庙学之前山也
　　湾月山　在县南二十里又名鹿鸣岭与湖洲山相接群峰森列拥峙县案为一邑大观
　　鸿鹤岭山　一名鸿鹤尖秀峰插天三面临海
　　象角山　在县西十里西北临海相传宋时见石室自立于上俗呼佛屋
　　石门山　在县西十里其中有峒是多松（木畟）东临海
　　迭石山　在县城西十里其中有峒是多松（木畟）按县志龙自新会圭峰渡海而来石骨嶙峋为县治右弼之障
　　青姜山　在县西南七里高洁雄伟

　　乌岩山　在县东南六十里东抵云梯诸山赴海西介香炉北为千秋岭红旗峒西北抵相合山至于海岩穴幽暗人迹罕至宋末邓光荐避元乱居此
　　长江山　在县城南三十里有水下注实为众水之源其山高耸南接乌岩众水出焉北合神涌入于海又有相合山峭峻形肖有刘公峰白藤嶂元旧寨山　　紫马岭　在县城东五十六里中有天池多芰荷民田环焉又有石牛岭在盐场后有石如牛
　　蓈尾山　在县东南五十里其西为濠头北临海烽堠
　　大圜山　在县东南四十里南接八廉嶂西为神涌海上有山曰三洲
　　四岩山　在县东六十里高耸北临海其东曰日角山三面临海
　　东洲山　在县东七十里海中潮汐湍激舟不可渡曰东洲门其上北海中曰壶头山与东莞县交界海中有大小虎头门以形似名即秀山也
　　黄道山　在县东二十里西村奇秀高洁宋黄道人修道故址也下有新美斋为乡人黄士成所建
　　云梯山　在县东七十里又曰烟筒山有石岩深四尺有泉涌如筒俗呼为卢亭井张许二道人尝结庵绝顶今石扁犹存
　　平田山　在县东八十里临海一名东山
　　南蓈山　在县治东八十里东北临海近丰阜湖
　　葫芦门山　在县南八十三里有石立如门林木阴欝行人憩焉又有佛屋门其东北曰东岭北接乌岩其西南曰西岭北接香炉而山益盘蔚西岭之阳有水射出瀑布南注其南有北含山
　　大芒山　在县南九十里雍陌村势如奔龙昂首睨于巨海
　　五桂山　在县南八十五里周回二百余里岩壑瀑布可与罗浮诸胜相颃山左有大小花园各产异花其阳产神仙茶俗名五鬼山
　　棱角山　在县城南二十八里下有龙井中有石如鱼峰曰十二岭峰曰鹰窦峰南野角有石俗曰黄巢藏人往取之得一二古磁器曰丫髻峰昔寨其上曰茅湾峰峰下五眼井冬暖夏寒与温泉相望曰茅湾一峰在县治前
　　凤凰山　在县城东南一百五十里东界南坑北接官塘冈西为金竹园白蜮石古壑诸峰南赴海其上多产山兰鹤鹃诸花与南山对峙迤逦东驰于海瀑布之水出焉一曰天井湖又东南曰蓝屏山上有石室曰榴花山曰翠眉山皆相望而拱卫者也按县志旧传有仙女池仙果或人见之其阳有尖峰岭石牛岭在香山场后风门凹岭烽堠银涌角峰烽堠鸡拍村银矿今绝翠眉山西临海秋风角山五峰如梅花然故语云梅花飞上秋风角石甑山凤凰东南香山场前蓝屏山上榴花山蓝屏山之南产榴花东南巨海相望而趋南者也
　　望门山　在县东南一百一十里起自北岭延袤二十里如旗至海门突起群岫东南为九星大洋内包乡都外泊艘舰渔樵猬集
　　南蕉山　与凤凰山对峙绝顶有泉清澈不竭曰龙潭前有三军岩旧志宋末有陈媪者据险率众为乱因名其子曰勇子后降于元
　　飞驼山　即大榄山在县北七十里山势蜿蜒中开屏嶂左为露霞峰下有开元梅花诸泉
　　浮虚山　在县城西北七十里大海中随波上下因名旧有元兴寺
　　永泰山　在县东北海中一百里大海之东曰三角大海之西曰坡头皆护浮虚
　　百富山　在县西北一百里广而腴故名又西北十里诸山曰圆榄曰小榄曰聚平曰大塔民环居之
　　黄杨山　在县西南四十二里其木多黄杨宋末邓光荐挈家避此其阳有赤坎冈张世杰所葬地有赤坎村大人岭烽堠又西南六十里曰荔枝山其木多荔枝因名又西南十里曰龙归岩山县志云宋有结庵者今湮曰大小托山又东北八十里曰马鞍山县志云形势雄峻为郡治案山乌洲山古镇山俱海中西接新会　　高城山　在县西南六十里高峻森列迭岫层峦周回如城郭元末民避寇居之
　　九星洲山　九峰分峙多石岩石屋灵草石上溜水甘美为番船往来所汲曰天塘水
　　金星山　在县东一百五十里大海中二峰相峙如门有石屿如珠
　　大小横琴山　在县城南二百里大海中大吉山在其东小吉山在其西下有双女坑旧志樵夫见二女溪上就视之化双鲤元末海寇王一据之明洪武二十八年寇平诏虚其地
　　三灶山　三石如灶与横琴相对南接牂牁大洋地平坦多稌黍本宋黄字上下二围元海寇刘进据之明初寇平复入黄梁都有田三百余顷皆极膏腴编民粮差后居民吴进深通番为乱洪武二十六年都指挥花茂奏歼渠魁悉迁余党其田永不许耕又南一百里曰九澳山又南二百五十里曰井澳山一名仙女澳
　　锡坑山　在县城南二百八十里大海中多麖鹿又南曰马盾山曰南亭山
　　知洲屿　在县南大海中接于东莞诸洲曰小湖曰大小磨刀曰罗洲曰白椒曰芒洲曰散洲曰白藤曰鸬鹚曰九星曰桑洲曰赤洲曰担竿曰竹洲曰粉洲曰大淋曰小淋曰文湾曰连湾曰三门曰浪泊曰倒触曰宿聚曰鬼啸曰皋兰曰鹿胫曰潭洲曰鸡笼曰王鱼曰丫洲曰箔洲曰挛洲曰游鱼皆星列焉其下多鱼蟹多虾蚝多（虫雷）螺
　　仁山　按县志在城内其阳为县治上有书院其阴为仕学台其左曰丰乐园今台园久废其北曰庆寿山城跨其上前有无量寺东南曰丰山昔仅培塿近民居已平西曰武山城垣跨之上为战台今毁其三平于筑城时是谓七星峰
　　笔架山　按县志在县南一里三峰耸秀中峰特出其上后易名东林黄经构山海斋诵读其易名东林与西林对
　　凤山　按县志即小榄山去县北七十里峰峦秀峙纡而西指蕴灵盘结有泉石之美山下有翁陔园
　　零丁山　下有零丁洋

　　深井山　按县志即仙女澳也亦名井澳在横琴下宋端宗御舟尝至此景炎二年十二月帝舟入海至仙女澳丙寅风大作舟败几溺帝惊悸得疾尝一却元兵于此
　　澳山　按县志山之东南西对横琴水中曰外十字门其民皆岛彝也今迁
　　石岐海　在县城西北一里北接浮虚南入牂牁其中海物惟错
　　浮虚海　在县北十里会石岐南入于牂牁黄经诗西北潮宗派东南合沓潮长风随入夜吹作雪翻飘按县志在分流上源势若滔天号为巨浸
　　迭石海　在县西五十里旁有巨石其中多鱼蟹
　　东洲门海　在县东海滨二山若门潮汐悍急
　　象角头海　在县西二十里西接鲟鱑巨沥北连大榄其势汪洋舟不可舣按县志晴则水光接天往来晏然
　　金紫泉　在县东十里味甘冽与岩溜相去百余武又十一里金竹泉味较金紫差冽
　　黄婆泉　在县南二里许味清冽

　　零丁洋　在县东一百七十里海中其上有山其下潮汐迅急按通志宋文天祥诗零丁洋里叹零丁即此
　　金星洋　在县东海中有石屿如星故名
　　九星洋　在县东南海中有九岛如星新志番舶往来之冲
　　梅花水　在县南十里源于罗汉诸山旁多梅花
　　白银水　在县南八十里旁有树其色如银西北合梅花水入于海
　　宫花水　在县东三十里源于长江山按县志灌溉得能一都之田岁旱无患
　　横坑水　在县南五十里入北台海鲟龙水西出又西合梅花水
　　蚬涌　在沙冈头巷源于釜冲入于壕环遶学宫按县志宋端平中县令梁益谦决以导田自县东襟带环绕
　　银涌　在县东一百五十里有石如龟每潮生触石浪白如银
　　天井湖　按县志在县东恭常都下栅村自南山竹门泻出下溪二丈许其水清澈岁旱乡人取湖水至旱福场祈雨立应
　　石溪　在县南一百五十里源于凤凰山
　　金斗湾　在县南二十五里多海物珍异
　　冷池　在县南三十里大芒山下阔丈余深三四尺味甘而冷
　　热池　在县南三十五里鸡拍村田蓢中阔四丈余深五尺潮长则没潮退则见其色黄浊恒热如汤
　　大龙潭　在县东南釜冲后山岁雩辄应旧志云中有灵物出入岁旱投祭文祷之以物顷刻雨又有小龙潭在南北台山下旧志云岁旱乡人宰白鹅以祭
　　龙井　在县南龙舟山旧志云天然石甃地涌源泉上有石若鱼相传有龙出没其中又南沙冈头曰白水井始凿时其水出色白又西曰义济井旧传邑少井宋时乡人郑度凿此以利邑人
　　溥惠井　在县集真堂东

　　潘家井　在县西五十里潘家村其水清冽流溉民田又西二里曰兔毫井又北七里曰卢亭井在烟筒山中
　　满水井　在县东南注灌田二十余亩按县志佛仔屋下泉涌不息味清美
　　茅湾井　在县南泉发五眼北注灌田二百亩
　　冬盈井　在文庙西春夏则减秋冬则盈
　　港口　按县志在石岐上流水小而浅潮平可济汐涸则难乃北鄙之咽喉也正德间为寄庄豪右所筑今通之
　　分流海　按县志在港口上流东注于东洲门北通于广
　　倒流海　按县志在浮虚之上其中巨岭激水湍急回流深险
　　小黄圃海　按县志众水辐辏水寇之冲旧置巡检司民稍安堵今宜专哨镇守以握其冲
　　第一角海　按县志在县南海门浅隘南抵大洋乃县南之咽喉也明初都指挥花茂防寇于此民呼曰花夫人马头
　　乌沙海　按县志在三灶东成化中番船侵扰岁令官军千人防之
　　春坎坑　按县志西北合梅花水长江水北出又北合神涌水入于海
　　旱福场　按县志在县东九十里恭常都下栅村石牛潭侧乡人以石为坛或岁旱于天井湖取水至场用水牛一只燃火四旁迫之牛狂触场中于是地损水动祈雨立应
　　大井　按县志在县西北仁厚街

　　沙井　按县志在西门内武山下其泉自石中出甘美可爱
　　象乳泉　按县志在县南十里飞鹅山之北味甘冽僧慧融掬之而甘因辟焉
　　万年井　在莲峰麓今涸

　　瀵水井　在北山村

　　大井　按县志在龙眼都濠兔村与潘家村相对四面澄澈岁旱灌溉田苗
　　紫马泉　按县志在县东十余里出紫马岭下因名
　　丹泉　按县志在县南八十五里五桂山攀天岭之石岩味香冽
　　翰香泉　按县志在县西南八十里陈公石之左
　　五眼井　按县志在谷字都茅湾村下冬暖夏寒与温泉相望
　　开元泉　按县志在县北七十里小榄之飞驼山广州府部汇考四
广州府山川考四　　　　　　　府志

　　新会县

　　圭峰山　在县北二里其上多松竹旧志邑治之镇也上有玉台寺其下瀑布之水出焉
　　马山　按县志在县东宣化里下瞰文溪以形似名明洪武十七年凿山东北为城堑今外城东角直阶此山山上为钟敱阁为大魁阁山侧为学宫为白沙陈子特祠
　　西山　在城内盈积仓后

　　象山　一名金牛今淤为田按县志在县西一里源清旧志云象山山势岧峣今皆淤为田相传渔人尝见金牛带索出惊遁入石方信儒诗金牛去后久凄凉好景乾坤亦秘藏沧海无穷月无尽从今收拾入诗囊山之左曰鸣山有壮哉亭陈子三大字亭下为三广公祠祠右有梁以蘅墓黄砻金牛洞黄淳定帆亭亭下有鸣山祠右有文昌宫下有兵道何子明祠祠右即象山有象山书院有知县伍睿祠
　　熊子山　分东西二山并峙海中旧志二山并面县治形如能熊三足鳖也食之杀人山圆小而近水故名之
　　黄云山　在县城北一里其上有黄云因名旧志唐一行禅师来游此山黄云自山出如金辉映衣袖遂结庵山巅弟子至者五百余人按县志陈献章诗系艇黄云下黄云几度歌登高云压帽度密雨沾蓑瀑涧宵鸣瑟山花昼拥罗野人携茗榼路向铁桥过通志有云自出色如金
　　绿护屏山　在县北归德周回八十里南接圭峰环拥若屏李翱尝读书其上诗云率性樵夫似逼真玉台山远静无尘松枝攀折忧妨鹤桃片惊飞怕惹人遇药身轻诚末事观棋柯烂却何因非仙非释乖时样落魄云边一葛巾
　　大云山　在县西三里形如蟠龙云气旋绕之按县志盘郁若云然中有文昌宫有龙兴寺有天妃庙有六祖庵万历间僧性明修复费支甚巨大半抽其医之入
　　龙山　在县西五里中有龙窟东西相望以石投之殷殷然雩之辄应按县志上有洞穴者九在东者冥不可窥在西者玲珑俗呼为龙窟往雩之辄应有山曰分水冈为渡船步且有市
　　庐峰山　在县城东北十里又东十里曰月岭山
　　南山　在县东二十里上有巨人迹按县志其前有葫芦山在归德圆如覆釜其南麓石上有足迹长二尺许
　　鹅沁山　在县东北四十里民居其下又东有山曰鹅湖上有白沙墓曰飞鹅潮水注焉
　　石船山　在县城西三十里上有大石如船相传有村妇浴于中雷震劈其骨为三石亦震一角坠于下又西五里曰分水冈山溪涧之水分流其下又西三十里曰表山
　　梁金山　按县志在县西八十里其脉发源狮子山左有云裘山右为五坑径前有大神岭古州冈传昔有道人梁金修炼于此故名其下沃壤延袤七八十里民环居田之南接新宁止间一水北出岭西仅数十里为一方险要之冲成化间陶鲁于山径中立营开堑数百丈以御西寇废址尚存嘉靖二十六年贼乱御史杨以诚复立五坑径营拨兵守之地险兵逃三十二年随废今乡民议立县其下李谦诗碧鸡唱彻紫骝嘶珊树交加玉削齐天北仰来双阙近瘴南望去九夷低春岩雨过花留润古洞云深鸟自啼欲访仙翁问遗事芝田瑶草露萋萋
　　将军山　按县志在县西三十里潮居泷水二都之间自潮阳燕子尖山迤逦向泷水与双门径山相接高大盘踞以形似名又学堂山与石船山相对石壁千寻下瞰无际旁有仙井亦胜概云温孔德诗系马振衣千仞屏凌虚身世羽毛轻长天雨歇云容淡远岛风来暑气清松鹤一声闻碧落渔舟几点杳沧溟逍遥不尽登临兴更向仙泉共濯缨
　　锦绣山　在县西七十里其鸟多杉鸡

　　金冈山　在县城西一百五十里其下有金洞金之水出焉唐书地理志冈州地有金故名其下有溪曰淘金坑
　　璧双山　在县城南七十里高一百余丈其上多松椶
　　九曲山　在县南八十里一名九德山延袤至于厓海
　　昆山仑山　高耸相并在县城西北六十六里其上有天井有白龙池按县志白龙池水出焉新化山高大连亘曹幕传昔有道人植桃李其上人得就而食之怀归即迷路有水出山注而为潭曰白龙池有龙居之雩即应陈献章诗西望不见白龙池白龙上天何时归寸心晚逐飞云去半挂玉台松树枝涵虚数尺镜光悬旧是头陀洗钵泉又有仙人来洗耳白龙休占水中眠云影天光共一池池中消长白龙知仙翁骑龙上天去只有明月照涟漪
　　仙涌山　在县西北六十里相传风雷震怒之夕涌出平陆林峦周具因名在罗坑其草多藜芦按县志此山形小而圆山有泉自石罅涌出故曰仙涌今其山与诸山相联络安得云涌出平陆抑所云紫衣和尚亦妄也上有仙涌寺方信儒诗龙伯何年钓巨鳌两峰漂荡逐洪涛人间灵迹无寻处仙涌罗浮相对高
　　金牛山　在县西北六里登览有奇迹存焉此雄据阛阓一望数百里云山海月举无遁迹虽白云景泰之胜亦不是过旧无亭榭后始创海月奇观于上图经云昔此山滨水有渔者见一牛其色与索皆金也为渔者所惊遂入此山有庙尚存其西南曰石牌山曰宝华山俱去县三十五里曰笋山曰归林山俱去县四十里曰浔阳山去县六十里曰落＝山去县一百一十里曰郭丰山一百五十里曰清泉山一百一十五里曰宝郭山一百三十五里
　　厓山　在县城南八十里大海中高四十余丈周八十余里与奇山石对峙如门宋祥兴中帝昺舟师次焉为元将张弘范所迫丞相陆秀夫负帝赴海与礼部尚书徐宗仁兵部侍郎茅湘枢密使高桂等同死之上有全节庙大忠祠前有奇石弘范尝纪功刻其上旧大刻元镇国大将军张弘范灭宋于此明朝更刻之今已芜没汤瓶觜山　在县南八十里上多文禽异木按县志与厓山相对如门自新宁金鸡头山北沿海而来至古兜与烟管岭甜水坑等山相接以形似名中有港潮汐出入陈献章诗北风吹浪卷沧溟步履桥头候晓晴满路寒风吹不断一帆细雨湿汤瓶
　　天台山　按县志在县西南四十里小冈村潮居自将军山突起列数峰曰马尾曰小冈曰石牌东尽于海多腴田海旁有石如牌巨浸不没山下有天台废寺相传为义宁县故址或疑山即茂山
　　白水山　在县南七十里其上多蝶草又南一百里曰万斛山又东南五十里曰＝洲山在海中
　　曹幕山　在县城西北八十里界高要新兴之交其山高广横列如重城兵卫官曹幕府之状上有猺人垦山为畬其木多枫柟多杉松其兽多麂鹿多獐狸有屈鸟如鹊而小飞则首尾摇动其鸣自呼见之则疠按县志宋绍兴中土寇尝啸聚于此北药径口旧有巡检司今徙坡亭南有石门崦峒山水清胜传周梁二道人开种于此西南有花菓园或曰曹幕寺故址
　　龙护山　在县城东三十里四山遶之又东一里曰象撷山又二里曰龟山皆以形似名
　　石径山　在县城西六十里林木阴翳中有石岩如屋中可容百余人县志列石多类人兽前有笋山以形似名又西六十里曰稽峰山又西五十里曰白象山
　　罗汉山　在县城北四十里三峰鼎峙周围三百余里其木多樟楮
　　大岭山　按县志在县东三十六里上有古松乡人以祀社稷在中乐村
　　蓬莱馆山　按县志在县北三十里中乐村山与绿护屏相望洪峻幽胜俗呼双梅岭上有悬路田涧丹井烟萝诸境今有双节妇冯氏刘氏墓
　　石门掩峒　在曹幕山之阳多林木溪洞民环居之
　　梁金岩　在金山之西北深广二丈余瀑水出焉自岩顶而飞注于下又西四十五里曰壁山岩又西七十里曰宝光岩
　　企人峰　在县东三十里上有烽堠

　　龙蟠岭　按县志在县北五十里又北十五里曰大鴈山又北五里曰三重顶在古劳龙蟠上尝有云气乡人祷雨于此大鴈山西北临大江高峙横截为海门之捍利种茶三重顶山界于南海高明间峰峦迭出上有泉
　　骆驼岭　狮子岭　俱在县西八十里又西七十里曰大臣岭又南一百里曰雷公岭
　　雷电山　按县志在县西二里礼义坊萧庄二节妇墓在焉
　　马鞍山　按县志在县西南五十里又西三十里曰狮子山后有石室曰宝光岩接骆驼山右转宝光岩一名薛公岩又曰寂感石室天成深一丈五尺长八丈有泉二出于石如乳冬夏不竭左有百步尖峰望之竦然最为奇胜明天顺七年乡人避寇于此得免难
　　金山岩　按县志在县西北俗名鬼子窟飞瀑出焉一名西岩深二丈余阔称之一水自岩顶飞下白如练有盘石可坐数十人每岁九日乡人游赏于此
　　北立山　按县志在县西一百里东有游鱼山南三峰相接曰罗汉山自恩平县北来与罗汉山相接峰联而高形若旗东麓有小山临水曰游鱼以形似名按旧志有双峰山在西一百五十里此三山皆不载今从新志增入
　　百足山　按县志在县西一百六十里下有三山如龟割立开平山以形似名界于会宁间西接蚬冈山
　　鳄洲山　按县志在县东南三十里又南二里许曰嚚洲山陈献章诗云夕舫凌大波北风吹我席冥冥鳄洲烟宛对君山碧来鴈知天寒归人看月色超超尘外心浩以周八极按鳄嚚皆恶名知县周思稷谓诸山邑朝山也不宜以恶名踞向于前改其中者曰中台山左曰天寿天福山右曰天禄天马山鳄曰拱奎山嚚曰合壁山为文告之刻石镜心亭议建文塔于天马山上业经三年而绪未就万历乙酉知县王命璇会同乡官黄淳何上新等区画工程推监生生员刘思聪林嘉诏黄家柱谭经李时润许钦质等董理其事复特檄千户张炜激率筑之佐以乡民李光汉舍人张焕不数月而塔成屹镇沧海上干云霄回望见龙楼王气祥光表里辉映
　　横江山　按县志在县东四十里中乐前有表山至三沥沙海涯复起一山名曰猪头
　　金人峰　按县志在县东北三十里中乐上有烽堠
　　石螺冈　按县志在县北四十里古劳陆象贤有螺源诗
　　螺江　在县城东三十里其中多螺蚬

　　小梁海　在县东三十二里流接香山其中多鳣鲔多鰋鲤
　　韩家桥水　在县东二里其西六里曰龙溪桥水曰灰（上竹下　）水
　　紫水　即龙山万寿寺前溪在县西三里水本清宋皇佑间水色忽变为紫者旬日又西十九里曰牛肚湾水在新化都支流百十曲折而出于厓
　　文溪水　在县东北三里源于圭峰诸涧流经学宫门东出南水关通于海
　　汤湖　在县西南一百一十里汤湖村迤逦长溪中流一带其热如汤上下之流皆冷
　　锣鼓潭　在县西五十里水口冲击如锣鼓今塞
　　白龙池　在仑山顶池生云霞则龙飞腾旱祷辄应
　　瓦窑井　在县西一里其泉味甘与达磨泉相类又西一里曰道姑井又西南二里曰大井又东南五里曰细井出象山下
　　谭家井　在县南一里其水清冽冬夏常盈
　　石井　源于象山县人谢景元所凿有井铭曰象山之麓磨石如玉凿得其源甘泉涌瀑酌之不贪用之云足宜人之寿益人之禄又西南三十五里曰大石井曰宝华井
　　紫衣井　源于仙涌山其泉不竭相传紫衣和尚见石罅水甘而冽遂决土甃之随汲随满又西七十二里曰竹兜井饮之可以愈疾
　　五显溪　按县志自外城西水关入至北上桥复趋南出于和尚桥旧北上桥左有小溪遶东北而入横通西城壕内初陶鲁筑时乡主簿许能静言曰此溪似于县治略相背宜作小溪以环之今民筑塞者半犹存者半今复疏通之可也
　　小富涌　按县志在东亭驿右受城中诸水以达于驿海原有左右大小之分雨集不致沟盈焉
　　黎岳海　按县志在源清石木涌在宣化第六涌在归德横江缺口海在中乐俱为盗贼出没之区久为民害明万历三十一年知县周思稷采取舆议申详抚按筑塞但各处之盗多自外来而横江之盗多出本处独于缺口嘴加塞两度并塞石山柳墩二（氵宫）以绝盗贼窝泊新涌横海通乡田园灌溉潮汐消长用杙不塞招给黄德承管立海天永赖碑树之驿右永杜复开西墩新开（氵宫）泗冲而水皆直出署印推官黄华秀以为泄风气海寇自西易直突议从沙头循故小河疏之工未就而去今议举行
　　江门海　详见前归德

　　青胆洋　按县志在县西南六十里受恩平新宁诸溪涧出蚬冈沿于长沙西合曹幕梁金众水经浔阳至牛肚湾迎潮汐以汇于厓门汪洋百余里为西南天堑其厓有青胆石石上有廓然楼李谦浔阳诗空蒙春树夕阳天斜倚楼头小小船青草浪高三月雨绿荷花发一溪烟女儿连袂踏歌去渔火隔江照醉眠惆怅不堪重吊古洞箫声在水云边吴国伦廓然楼诗宅里封乔木宾朋应德星楼悬山幔紫石带水云青浩荡连诸粤阴森驻百灵壶峰数千里相望海云停
　　长沙海　按县志在县西一百二十里合新兴恩平诸溪涧为交罗海东南流经游鱼山以达于厓门
　　清水塘　按县志在县西一百里其水容诸溪涧常清潴而不流其中多鱼
　　牛肚湾　按县志在县西九十里源于曹幕会于（上制下鱼）鱼头达于厓门石碑
　　仙井　按县志在县城南八十里出于石窟双虹合江其深不测
　　厓门海　按县志在县南一百里潮居外达乌猪大洋两山高峙其口如门吞吐潮汐故名水流湍急常作汹汹声宋末有黄龙横海元张弘范弯弓射之即此海也汪广洋诗牂牁流水碧潺潺潮落潮生草木闲一片海云吹不起越人遥指是厓山
　　横江　按县志在县东六十里中乐

　　三水县

　　大荛山　在县城南四十里高百余仞屹然巨镇是多磈石按县志在清塘都上有巨人迹
　　云秀山　一名象冈在县城东十里多松萝
　　龙岐山　在县城北六十里下有青云桥旁有洗钵井民环居之
　　顶头峰　在县河东七里其上古有烟墩今县治水口也陆宣诗野水桥边景趣宽东风吹暖入弥漫一川芳草迎行骑两岸垂杨拂钓竿带雨绿添松涧晓拍天光接海潮寒锦鳞跃出桃花片人在金鳌背上看
　　城隍岭　在县城北一里其上有连珠峰按县志高出诸山离城五六里为县治镇山其下有金帽岭其后分一支至南逆转为七星冈为县治下关又北一里曰铁帽顶
　　横石岭　按县志隔西北两江离城七八里许秀峰千朵为县治右屏其下为将军岭有巨石涌出清泉流达大江相传有龙跃此故名曰龙井
　　魁冈　在县东南百里形如圆珠县志旧龟冈后改名魁冈建塔其上又东一里曰马鞍冈
　　金洲冈　在城南四十里白上都屹立中流如钟又名金钟按县志屹峙西江中流下有婆角滩东南岸为溪陵冈濒西江有大石竖焉曰新妇石
　　青冈　在县城西三里滨于河河滨巡检司在焉又南四十里曰溪陵冈冈半有新妇石又西南十二里曰茅人冈其草多茅管明正统间萧养作乱官兵屯营于上设茅人持锋刃以壮兵威贼遁去因名云
　　凤冈　在县城北二里又曰天柱冈在县河东十二里
　　书院坑　在县城东十里元至正间梁以仁筑书院于此今坟在焉又北七里曰磨刀坑
　　鹿峒　在县城东一里其中多麋鹿

　　浮沉石　在县城东一里河水中

　　朱禄冈　按县志在城北县龙入首山

　　龙凤冈　按县志在城内龙冈即县署地凤冈即学署地
　　七星冈　按县志在城东四里七山如联珠
　　金帽岭　按县志在县东六里许全体石峰卓立雄峙为县左镇俗名铁岭
　　白塔冈　按县志在城西南里许旧有石塔数层县治既设形家忌焉忽夜雷电击颓佥谓地灵云又旧有大树二株为白塔双阴之景今不存
　　将军岭　在城西南对河

　　九十九冈　按县志城北五十五里在胥江
　　卢岭　按县志在城西北四十五里胥江对山四会县界六祖尝至此下有华岩寺今废
　　罗伞岭　按县志在城西北四十余里胥江都高数百丈顶上广平数十亩登之可盼白云罗浮飞来诸峰有瀑布飞流不绝
　　界牌山　按县志在城西北九十里胥江上与清远交界
　　昆都山　按县志在县南对河三里县治右屏上有斥堠苍江遶其下即古三水之镇也宋广州参谋刘领擒僧綦毋谨于此今遗址尚存山麓有古林读书台林学宪所题也今废
　　大路峡　按县志在城南十里大路乡两山对峙为西北捍门稍上有鳖鱼滩潦甚急行舟者戒焉
　　大望山　按县志在城北五十里胥江都
　　龙坡山　按县志在城北五十三里胥江都此山即华山也下有地藏寺龙真堂今增建文昌阁其上又有真武庙庙前金沙井味极清冽前有青云桥山之东北约二百步有鸡藤圃旧传李仙飞升余药臼其间邻鸡食之亦上升故以名圃云
　　大潭山　按县志在城北五十五里在胥江都石壁数仞飞瀑如练下注二潭左曰龙湫右曰天生塘方广二三亩深七八尺居民引水灌田岁旱祷雨多应　　三江　源于临晋西南合湟水浈水桂水欝水复分而为三以注于海是谓肄水（音如肄习之肄见山海经）
　　龙凤水　在县城内其水环合旋绕学宫其左有井亦曰龙凤井
　　鹿峒水　在县城东半里源于峒遶于魁冈达于大河
　　交溪水　在县城南四十里源于镇南平由自白泥清塘龙池之东直抵长岐利琼凡二十余里入于大江其鱼多鯬鰋
　　芦包水　在县城北四十里东抵广城北达胥江其水秋涸夏始溢按县志东至三江鰔鱼嘴会肄流之水达于灵洲官窑
　　卤村涌水　在县城东十七里源于杨梅达于大河
　　龙潭　在乌石冈横河其中有龙潜焉相传有龙潜于此明弘治间骤风忽有舟掀起数丈须臾乃下舟人不溺皆以为神云
　　丹泉　在县城南四十里一名葛仙井云谷中其水甘冽秋冬不竭
　　龙凤涧　按县志在邑城前其上原为严自得乡址
　　河清滩　按县志在邑治上流西三里许有石矶急滩
　　苍江　按县志在邑治上流西通西北两江之流老鸦洲龙船沙俱在其西盖沙洲皆界西二流中也
　　北江　按县志从雄韶清远而来即浈水源自庾岭令凌水会桂阳之武水南下者也自清远峡口北来过鸭浦水至胥江下分东支为芦包水其经流南下历榄江棉水至河清滩遶邑治前会西来欝水是为肄江　　西江　按县志即欝水源自牂牁合诸州之水而东下者也从欝梧来历流至县西五里许遶横石而南出大路峡过金洲通江门入海其上流分支而西者为清峡水达于四会对横石岭前东折者由苍江遶邑治前与浈水会于肄水按西江分遶县治者夏月四之一余月十之一耳
　　肄江　按县志即古白塔江会西北流者苍江遶昆都山通西北之水从此下流至西南分二支其经西南潭者则东行抵三江灵洲下石门之冲其经老沙洲外者则东行抵黄鼎小塘荔枝园而出于庄步之江两流皆达省会旧多取道石门今则专行庄步按经小塘之流又分一支通西樵云
　　清远县

　　峡山　在县城东三十里一名中宿峡二山对峙中通江流山海经路史黄帝生禺阳禺号禺号处南海是为海司任姓生傜梁傜梁生番禺是始为舟番禺贲隅也旧志黄帝二庶子善音律南采阮俞竹为黄钟之管与二臣俱隐此山岂即禺阳禺号耶然则番禺之名当始此不特郡城中二山也又有寺甚古号曰飞来是多松竹按通志唐李翱诗一水远赴海两山高入云许浑诗水曲岩千迭云重树百层苏轼诗岸迫鸟声合水平山影交堂空泉漱玉砌净笋遗包
　　回岐山　在县西南八十里高数十仞逶迤环抱有回顾县治之状
　　笔架山　按县志在县东三峰并耸形如笔架
　　马头石山　按县志在县南六十里状类马头
　　中宿山　在县东十二里方舆胜览谭子相海峤志云二三五八月有潮至此逐浪返五羊一宿而至故名
　　观亭山　其上多黄杨木

　　观音山　在县东一百五十里高峰层峦中有石岩岩中有观音像
　　佛迹山　山有巨石石上有巨人迹按县志麓有佛迹寺今废
　　大帽小帽山　在县北六十里两峰圆秀因名
　　花尖山　山多异花木按县志在县北奇峰峻拔
　　大罗山　在县西二百五十里池水乡其脉来自阳山西抵梧之怀集猺獞杂居其间上多藤萝
　　威整山　在县西一百里民环居之又西二十五里曰秦王山下有秦王庙
　　（巾票）幡岭　在峡山顶之南唐大历间哥舒晃叛广州遣将讨之梦神人谓曰见幡即回及贼平回师果见挂幡于山顶乃神之助也
　　大龙岭　在县南七十里靖定乡峰峦屹峙如龙状
　　览冈　在县北十二里一览城郭在目

　　和光峒　在峡山谷中深窈莫测其旁有五色榴花按县志宋治平二年安昌期得道隐此详见安先生传
　　临汉峡　在县西北五十里两厓壁立延袤九十里其阳有大观亭
　　金芝岩　在峡山之巅内分三洞一洞有石井深数十丈一洞有三石并立水滴其上而地竟不沾其下有穴穴有石燕宋开宝间于岩获金芝二十茎按通志唐开元中望气者云五十里内有灵山发金草遣使求之果获灵芝铮然作金声
　　龙磨角石　按县志在峡山寺西有石涧二十余丈枕江岸石坚而泽旧志云每春时龙于石上磨角有蜑人维舟窃见风气凛然云烟渺漠顷之定后移舟睨之其痕宛然在目
　　鸬鹚石　在县西南五十里其石枕江水落则鸬鹚集焉
　　达摩石　在峡山之西旧传达摩坐禅之处其广十丈老虎石在回峡山冈头其高三丈
　　云台山　按县志在峡山右寺之巅宽平约二丈许峭壁上篆云台二字传为罗隐所镌旧志云常有五色祥云出其上
　　凤凰山　按县志在城内相传昔有凤凰栖此故名上有凤凰台又半里有钓鳌台与水口鳌塔相望其阳为安远驿又二里为柳烟湾夏潦病涉黎继周始桥之
　　溱源山　按县志在县西二十五里连山交枕绝壁竦峭下有庙面流盖祀溱水神也俗呼为秦王庙误也
　　小罗山　按县志与大罗山连形差小

　　白茫山　按县志有石笋高二十余丈腰大十围在善化乡
　　四望山　按县志在善化乡高万仞中有仙女坛岁旱祈祷辄应
　　北楼山　按县志在县治东北山顶上有天池乡人见龙跃水两峰对峙俗名丫髻山
　　大庙峡　按县志在吉河口水势湍急舟过必祷
　　猢狲峡　按县志在官庄水口林木郁茂两岸树枝交连常有猢狲攀援往来故名
　　莲花峡　在兴仁一图

　　瑞峰　按县志在城北状如太阳形圆而秀今建学于此
　　七星冈　按县志在县东南七冈连珠故名
　　王子岭　按县志在县东南（氵琶）江乡三十里两峰并耸为学宫朝山常有云覆亦名云腾岭巅有石池秋冬不竭相传王子求仙于此
　　静观岩　在峡山飞泉洞

　　卧仙岩　按县志在飞泉洞中有石床故名
　　燕子岩　按县志在马头之麓岩高三丈许深如之广二十丈昔有罗镇抚张千户守营隐此得道今人呼为二官岩岩有飞玉泉如雨秋冬不涸岩上产紫兰万岁松
　　黄巢岩　按县志在池水相传黄巢驻兵覆舟于此
　　狮子石　按县志在峡山寺上梁西域跋多罗三藏法师到禺山见一老僧形容怪甚藏曰大德何来曰居此山中不知几寒暑矣请藏至舍须臾进可十里许忽失僧所在藏曰异哉此圣僧所也当觅其居如东南阿见一怪石形若狻猊乃于石下三十步许见一精舍名曰狮子台今废
　　钓鲤石　按县志在峡山寺西昔赵湖钓于此得金鲤百斤以贡秦王
　　葛坛石　按县志在峡山寺西高数仞阔十余丈相传葛稚川常游其间左右花竹成列积翠如围石上镌海阔天空疑唐人所刻
　　龟石　按县志在回岐山对面兀立水中拱向县治状类龟故名
　　仙人石　按县志上有仙人卧立迹在（氵琶）江白沙塘后
　　纱帽石　按县志在（氵琶）江石鼓岭后状如帽故名左有一石室能容二十人右有一石鼓大数丈相传旧时更点分明明嘉靖甲子雷击始不响
　　锣鼓石　按县志在下岳有二石一类锣一类鼓故名相传地方扰攘则鸣云
　　珓杯石　一员石中有一裂故云

　　归猿洞　按县志在飞来寺后唐有孙恪者纳妾袁氏后至寺袁以一碧玉环献老僧少顷野猿数十扪萝而至袁见之乃题诗化猿去僧方悟乃向所畜者环其系颈物也
　　飞泉洞　按县志在飞来寺圆通殿后渡石桥繇绿云楼入层崖瀑布怪石茂林不可名状明万历庚辰邑人朱士赞辟径筑亭其间
　　白云洞　按县志在清平蛇径村之东两山对峙一水中流内有耕耘坞顶上有窝窝上有田数十亩林木茂蔚洞口如门邑人邓绰建祠于此
　　浈水　在县东南五里源于大庾岭经古真阳县南流与湟水合过县与灵峡水合汉楼船将军下浈水即此一曰冽江其中多鲥鱼
　　澜水　在县东十五里源于大帽山

　　梨塘水　在县东二十一里源于大帽山水旁多梨树
　　连水　在县东南四十二里源于黄岭至县东与浈水合
　　秦王水　在县西二十五里源于秦王山
　　飞水　在县西三十五里源于大陂峡水势如飞南流与浈水合
　　临汉峡水　一曰政宾江在县西北六十里阔三尺许两厓壁立
　　滨水　在县西七十里源于阳山

　　大燕水　在县西南三十里源于番禺黄山按县志在回岐对面闽人以渔利甚广渔课入册
　　廉水　一名山塘水在县西三十四里昔有廉姓者居此
　　沙河水　在后冈与飞水合

　　（氵琶）江　在县西四十里（氵琶）江乡源于浈阳
　　月溪　在县东四十六里月夕则清光湛然潋灔浮壁
　　白泡潭　在峡山上流六七里山湾深不可测水盘回则白泡出焉
　　犀牛潭　在县东峡山之凝碧湾下旧传昔昆仑国王贡水犀牛至此踊跃入于潭
　　凝碧湾　在县东峡山湾上东坡诗天开清远峡地转凝碧湾是也按县志峰峦迭翠波水回环
　　观音井　在峡山寺西其泉狭小清浅味甘常溢不竭按县志昔跋多罗三藏法师居此寺中干涸无泉一日忽见一老人问师曰何求孜孜如此三藏曰只为无泉可汲老人以手指石云但定其心何虑无泉老人者观音是也三藏遂于岩前朝夕诵经敬礼无怠乃命工凿石忽有泉涌出味同天泉井露因名定心泉又曰观音井至今流泉不绝
　　汤泉　在县东十九里（氵琶）江乡有石方丈余中凹如锅圆八尺许深一尺五寸泉热可烹食物浴之可以已疡又县西十五里善化乡亦有汤泉其用亦如之
　　东门塘　在县东一里官专其利是多鲢鲫又东三里曰莲塘又东七里曰山湖峡塘又西二里曰后塘又西五里曰芦塘
　　黄峒水　按县志在县东北源出小罗山
　　米贵水　按县志在金钗湾上中有二水相传米贵水流朱溪岸米贱水流绿林塘故名
　　石头潭水　在县西二十里

　　溱水　按县志源出溱源山俗言秦王水误也或曰秦水以汇口有秦关故名
　　龙潭　在县东南常有龙起此

　　放生池　按县志即峡山前峡水是也上至白泡潭下至犀牛潭唐天宝年间京师刘楚舟泊岸下见五色云从峡山起夜梦数人各青衣揖谓曰愿易此海为安乐窝也晨兴与知者议曰莫非水族必此界之神龙也表闻于上奉勅禁绝渔捕赐峡为祝圣放生池
　　新安县

　　梧桐山　在县东六十里与东莞界按县志三峰秀拔周匝数十里山阴垂距东洋山阳延袤境内顶有天池深不可测多梧桐异草山下有赤水洞
　　阳台山　在县城北三十里顶有龙潭祈雨即应山下有祇园庵
　　南山　在县南七里滨海上与东莞界按县志上有双石塔有观音院有石似仙人足乡人多祈雨于此
　　文冈山　在县北三里

　　杯渡山　在县南二十里与东莞界按县志高峻插天一名圣山南汉时封为瑞应山有滴水岩有杯渡庵有虎跑井
　　灵渡山　与杯渡山相峙旧有杯渡井亦禅师卓锡处
　　茅山　在县城西北四十里两峰峭秀

　　参里山　在县西北五十里与东莞界按县志南越志云邑人黄舒有孝行如曾参因以名
　　大髻婆山　在县北二十里近阳台形似大髻因名
　　石龙山　在县城北六十里巨石嶙嶙状如狮踞龙蟠禅师居焉昔传寇至夜呼居民趋避又有竹隐李先生精舍在山之麓
　　大钟山　在凤凰岩北上有龙王坛最灵异下有黄孝子祠
　　太平障山　在七都延袤二十里为县疆界
　　卢山　在县北八十余里与东莞界按县志上有虎头潭潭边有线路有田可耕其山产仙桃杨梅
　　画眉山　在县东五十里多画眉鸟在樟坑径侧
　　柑坑山　在七都周匝四十余里猺人居之多产赤竹
　　塘坑山　在县东七十里上有七娘坛尝祷雨于此下有云井将雨先出云
　　黄木山　三峰峭丽如笔

　　黄坑山　一名大王山

　　梅沙尖　在县东七十里尖秀插云如笔
　　葵涌山　在县东一百里多生水葵

　　九顿山　在县东一百里从山麓而上连顿九层至顶平旷县通大鹏所必由之路
　　大鹏山　在县东一百二十里大鹏所镇山也一名七娘山传昔有仙女七人游此以其如鹏踞海中故名
　　陶娘山　在大鹏东南抵惠州界包拱如城内容艨艟数十艘先年寇据岛险海道何公用乡耆民欧阳景昭等议垒石塞之
　　马鞍山　在县东八十里枕东洋形如马鞍山腰有田数十亩屋数椽今废
　　大帽山　在五都形如大帽上有石塔山中出茶
　　梅蔚山　在县东南一百里前护县治后障东洋丛生林木在海中
　　官富山　在佛堂门内急水门之东宋景炎中帝舟常幸于此殿址犹在旧设巡司今迁入赤尾村
　　老万山　在大奚山西南洋海中周回过于大奚山林木青森昔万贼巢此故名昔种类有存今亡矣
　　南亭竹没山　在老万山之南周回数十里内有卢亭俗传为卢循之后能入水捕鱼鲜食以棕兰竹箨为衣种类不多言语不通今已亡矣
　　龙岐山　在大鹏地海边山不高大

　　丁洲山　在海中

　　大小磨刀山　在海中

　　梭杯山　在海中

　　董公岭　在县东龙井村上有龙潭

　　双鱼岭　在五都河上乡二山相对水滨如鱼戏水
　　龙跃岭　在五都山高百余尺周回十余里林
　　木丛产下有溪水旧传有龙跃其间

　　石马岭　在县东五十里石马村后极秀丽
　　黄龙冈　在县东南二里许

　　大龙冈　在周家村之西

　　凤栖冈　在参里山之南形如覆杓昔有凤栖其上
　　凤凰岩　在茅山之北巨石嵯峨广数丈洞彻若堂室传昔有凤凰在其内
　　乌石岩　在阳台山之下内有石岩三面东缺一面顶上有大石堪作墙乡民祝曰惟愿此石可补四面周回无缺矣是夜神助即移此石补足补石痕犹在　　罗隐岩　在大鹏洛格洲石上诗迹半存
　　照月岩　在县南一里许石刻三字尚存
　　滴水岩　详见杯渡山

　　瑞应岩　详见杯渡山

　　仙歌岩　在七都半凹山巨石垒成峒可容数百人
　　梅沙岩　在梅沙尖山麓天欲雨岩即辄先响如雷
　　白面石岩　在梧桐山北岩中空阔大者如屋小者如仓岩外有水昔人常避寇于此
　　赤水洞　在梧桐山下泉出赤水

　　黄金洞　在三都多黄石

　　默林径　在默林村后上有石坂有大人脚迹长二尺余阔八九寸宛如人脚掌痕
　　盐田径　在梧桐山腰大石砌结若鳞阔一丈许延亘十余里相传元季邑人萧观庇创造有碑记岁久湮没至今称停止步
　　樟坑径　在画眉山侧通七都必由之路
　　凹下径　在小梧桐山麓下有佛化大圣庙
　　黎洞径　在五都

　　石壁径　在七都

　　黄（艹朗）径　在四都

　　迭福径　在七都迭福村近海

　　水头径　在七都抵东莞界

　　莲花径　在四都往来官路时多剽掠明崇祯十三年知县周希曜捐俸置堡拨兵防守
　　佛子凹　在二都三都交界为匿小寇之区
　　旱塘当风二凹　在广惠交界明隆庆年惠寇连年西掠多由二凹出没
　　白石牌　在南头海滨与乌石牌相峙

　　乌石牌　在南头海滨与白石牌相峙

　　仙人足石　在南山麓下有泉澄清可爱
　　龙爪石　在南山海涯石有龙爪纹

　　老虎石　在固戍形如虎

　　游春石　在县城北壕畔

　　蟾蜍石　在黄木山之左峰峦回峙有神栖之凡祷嗣者多验
　　应人石　在城西近栗木冈大路旁呼之则应故名
　　望夫石　在官富海滨背一小石形如襁儿
　　仙姑化石　在阳台山石面四时红艳又名应人石
　　零丁山　按县志在赤湾前海中文天祥诗云零丁洋里叹零丁即此
　　虎头山　按县志一名虎头门在县西北六十里有大小虎二山对列海中东隘如门宋朝录载张世杰奉帝保秀山即此山也为广省要关近设副将防守　　宝山　按县志在县北八十余里上有潭潭下有石瓮二飞瀑注之奔响如雷水撞之散出如芙蓉
　　黄坑山　一名大王山

　　观音山　按县志在大帽山帐内奇峰耸峙仰干霄汉山内有观音庙
　　桂角山　按县志在县南三十里上多桂两山并秀若角一名牛潭山其山有云即雨上有仙女梳譒石
　　大奚山　按县志在县南一百余里一名大渔山为急水佛堂二门之障山有三十六屿周回二百余里有异鸟见则大风生山下有村余多盐田宋以为李文简食邑
　　合澜海　在县北四十里福永司之左

　　南头海　在南头一里两粤诸水合珠江经虎门遶南山逶迤而东海中有乌白二石岛对峙中流
　　后海　距县城五里通于海自西而东北接梧桐山遶护县城
　　急水门　在官富司之南

　　佛堂门　在官富司之东为南头出海外关旧设哨船防守今废
　　潮　自县东南大洋通佛堂门至南头海一派入虎头门而止其潮候消长时刻不爽溪西湾
　　屯门湾

　　大伞小伞洲　在县西南海中

　　大王洲　在县西南海中

　　孖洲　在县西南海中

　　马鞍洲　在县西南乡村前海中

　　平洲　在七都下沙村前洋海中长二三里横亘海面旧乡人放牛于此自生自养数年成群今遵海禁无矣
　　龙穴洲　在西北有蜃气多蒸为楼观城堞人物车盖往来之状正月常见之
　　担竿洲　在县西南外洋

　　勒马洲　在五都一山横出海边形如勒马
　　白鹤洲　在海中潮长群鹤俱集望如堆雪
　　蛟洲　在五都四围咸潮绕之中有井泉甘美
　　夹洲　在三都茅洲墟

　　七娘滩　在七都右蹲水中如星列然石罅仅容一舟水势冲激舟船过此危之
　　甘溪涌　其水由东北逶迤数十里绕学宫县治西南由北埠桥入于海居民戴珍筑堤防之
　　绿橘潭　在五都龙跃头多橘树岁旱乡民多祷雨于此
　　流水响潭　在五都发源处有数石井天造地设深约寻丈春夏涨如惊涛瀑布秋冬潺湲细响有滴漏鸣珠声
　　城中二井　一在东门学前一在西门街中
　　甘泉井　在邑南一里许清冽甘美

　　林云仙井　在参里山侧明成化间布政陈迁爱其清冽命工修砌又名陈公井
　　汤井　在勒村水温暖如汤能疗疮疾秋冬泉有烟气海防周希尹命砌以石
　　沙井　在西乡村水甘四时汲之不竭古传有罗隐迹
　　瓢潮石井　在七都平湖乡左乡数百人食之仅可汲一瓢日夜汲之不绝亦不竭
　　滘水　按县志在城东四十里发源于梧桐莆隔龙跃头诸山西流曰钳口河北出曰大沙河二支分流至滘山合流而西曰滘水经横冈山逶迤四十余里入后海
　　大沙河　按县志在城东北数里发源阳台丫髻董公诸山历新围大涌二十余里至白石入后海
　　西乡河　按县志在县西十里发源阳台大髻婆大小茅诸山至更鼓岭铁冈合流凡三十余里经西乡入后海
　　茅洲河　按县志在县西四十里发源大头冈凤凰岩诸处至新桥之北十里许合流经茅洲墟入合澜海
　　壁头河　按县志在县西北五十余里发源阳台大平障阁莲花径诸处合流经燕村涌头舟山五十余里至壁头入合澜海
　　塘头下海　按县志在县北发源于廓下田寮下清湖樟坑径等处经庄屋村大湖至塘头下入东莞界又数十里会龙川江入蛇犀海
　　沓潮　按县志刘禹锡集元和十年终风驾潮南海羡溢南人曰沓潮也刘恂岭表录异记每年八月潮水最大中秋后多飓风当早潮未退之间飓风作而潮不落晚又至遂至波涛溢岸淹没庐舍荡殁禾稼沉溺舟船或十数年一有之
　　平洲　按县志在县西南海中

　　媚珠池　按县志在大步海汉时采珠于此久废
　　桂角泉　按县志在桂角山下泉水甘美广州府部汇考五
广州府山川考五　　　　　　　府志

　　花县

　　花山　邑北诸山之统名重峦迭嶂亘数百里北通清远东接从化向为盗薮今置县因以为名
　　百丈岭　在城北四里许山石嶙峋其高千仞为邑脉发祖之地俗称百丈者极言其高也
　　唐帽岭　在城东南里许旧名纱帽岭

　　石岩塘岭　在城西南里许

　　狮子山　在城西南五十里

　　盘古峒　在万山中林木蓊翳向为强人窟穴旧有盘古庙今废
　　百步梯　在万山中绝陡险仄不可攀跻前人凿山通道故名康熙二十二年巡抚李益辟之
　　丫髻岭　旧志上有雩坛居民旱祷辄应在狮岭司
　　瑞云山　在狮岭司下有龙兴古寺旁有潭曰钟潭
　　象岭　在城西十五里象罗村后其形如象大小不一
　　乌石岩　在区村高数仞巅有仙人圹乡人旱祷辄应
　　独秀山　在县西五十里

　　中洞山　在城西南六十五里

　　横潭水　在城西南三十五里由正径诸溪发源至巴水与巴由水合
　　巴由水　在城西五十里由三水芦包水口入赤坭水至巴由下与横潭水合出石门沉香浦达郡城入海
　　连州

　　顺山　在州东北四里刘禹锡谓为州山之第一云其西有曲水源又其西有安岩其草多莎薠其木多松杉
　　巾山　一名翠巾峰在州东五里平地耸起百余丈崔嵬冠于群峰其木多楠柘
　　静福山　在州城北五十里相传梁时有廖冲学仙于此其上多松柏多禽鸟其下有虎跑泉流杯池按州志峰峦环抱桧柏森郁为七十二福地之一景为静福寒林
　　昆湖山　在州西北十五里下瞰昆湖故名一曰天际岭其上多棕榈按州志苍崖峭壁森然罗列上有集灵庙景为昆湖迭巘
　　南冈山　在州东南七里捍蔽水口屹如屏障
　　桂阳山　在州西北二十五里按州志州以此得名旧呼为灵山山下有泉东流入于韶北有石峒广三百一十步状如堂宇藤萝垂蔽若帷幕奇石错列如龟羊内有神庙每风雨晦冥如闻鼓吹乡人祷祀辄应
　　白鹤山　按州志在州西北四十里石壁卓立四面如掌相传陈真君于此炼丹乘鹤上升故名又西北四十里曰腾空山其状如蟹一名邓公山
　　方山　在州北二十六里与九疑对峙东南有水出焉流入于黄蘗岭过卢峒达于湟水又北十二里曰北山其上有磨厓多榕楠旧有北山寺今废
　　白罗山　在州南五里峭拔壁立如榜一曰挂榜山按州志万历丁丑春雷击其上石绽红露如朱点首是年曾象干登会魁人以为榜头红山先兆之云
　　文笔山　按州志在州南三十里九陂村
　　马鞍山　按州志有二俗呼大小马鞍

　　卓旗山　山如旗

　　犁头山　在州东

　　大帽山　在州西其北有帽岭以形名

　　桄榔山　在州北六十二里其木多桄榔
　　圭峰　在州西北一十里众山中端立如圭
　　合望峰　按州志在州西南十五里翘然高起状如老人伛偻踞坐左右数小峰环而仰之如望俗呼为白面峰
　　冠峰　在州北五十里以形名

　　芙蓉峰　按州志在州北六十里三乐乡五峰列峙状如芙蓉
　　大云岩　在州西北五里一曰秀岩上有垂石如滴翠乳又北四十里曰眼水岩其上有石窦可容数百人晴则日光透射雨则幽暗昔人避寇于此其下溪水出焉
　　师德岩　在州北八十里猺洞明如堂屋内有石钟石床又有石潭其水黑按州志嘉靖间于此凿取丹砂遂不如昔矣
　　廖仙岩　在州北五十里耸迭台阁有梯级可上相传廖冲炼丹之地又东北三里曰仙人岩是为寒石洞北山禅寺之后燕喜亭侧相传有人入岩见二仙对奕见韩愈日记其右有流杯池又北十五里曰穿石岩两峰对峙中有岩洞可容数百人
　　楞伽峡　一名贞女峡在州东南十五里双厓壁立垂石若肝肺悬瀑飞注于潭下有二石是谓贞女贞男宋嘉泰间崖陷司法李华请于凿之三载底平又东四十里曰大里峡
　　宝华山　按州志在州东南四里常有烟霞云雾出山之上山下有栖岩寺今废
　　凤凰山　在沙坊村

　　邓公山　按州志其状如蟹相传有僧舍邓阿鲁家留经出门曰吾暂上此山遂乘云冉冉而去又名腾空山
　　虎形山　形如虎

　　三石冈　按州志在州北三里平地突起三石山状如狮豹联属相顾产有石香薷
　　龙脊岭　按州志在州东四里左为锣鼓岭
　　招旗岭　按州志在州西一里有营

　　桃花岭　在州西二十里

　　养父岭　按州志在州西四十里有真君庙
　　开口岭　按州志在州东北二十五里路通星子
　　观音岩　按州志在水口四面俱石山腰为岩
　　小溪岩　按州志在州西七里小溪冲内多产钟乳
　　龙岩　按州志距州五十里在龙下村

　　龙头石　按州志在兴贤门东石长数丈欧姓居之在宋时登进士第者二十余人
　　嘉鱼石　按州志在州后街东

　　鲤矶石　按州志在州西唐王祠前

　　鳌鱼石　按州志在州龙津门外

　　仓石　按州志在白马祠前江水流激石当其冲
　　龙头峡　上有钟石磬石舟人扣之以篙声如钟磬
　　丁兰石　按州志石上有石髓倒垂如蛇童谣云蛇咬丁兰头状元出连州
　　观音石　按州志倒垂崖上绝肖观音

　　贞女石　按州志相传秦时有数女游此卒遇
　　风雨一女化为石

　　醉翁石　在道傍

　　卧龙石　按州志旧有湖光亭

　　飞凤石　按州志旧有飞练亭

　　双剑石　按州志旧有君子亭

　　缾琖石　按州志旧有月窟亭

　　普贤石　按州志在候德丘前

　　棋盘石　按州志石生而方中有白文如棋盘然
　　香炉石　按州志在石笋后

　　龙涎峡　按州志在州南五里俗呼牛溺峡判官畲勉学改龙头郡守崔世召改今名
　　同官峡　按州志在州南俗呼晾纱峡   金鸡石　　　仙女石　　　将军石
　　湟水　在州城西下东注阳山出江口合浈水东南入于海汉元鼎五年以路博德讨南粤出桂阳下湟水即此
　　双溪水　在州城西南三里旧龙津白马庙门前一出潭源径朱冈合众流入于湟一出连山获水径高良入于湟盖诸乡水会为乐簪溪而高良则专为一溪至城西南始合为江二溪之凑其阳有仓石当二溪之冲其阴有坎穴众流汇焉按州志方春雨积洪澜弥漫津岸浩荡景为双溪春涨
　　五溪水　在州南十里源于方山昆湖横溪上叶相思诸流合为一水故名
　　奉化水　在州北十五里源于宜章黄莽山南流至州西北入于湟水按州志即星子水
　　上下卢水　在州西北十六里源于蓝山合卢龙二水为一按州志即朱冈水
　　高良水　在州西九里源于连山上叶流于唇溪为大获至采陂合为一水
　　长径水　在州西二十里源于连山之上叶山
　　九陂水　在州南三十五里源于文笔山
　　羊蹄水　在州北三十里源于长合山

　　牛峒水　在州北二十里又东北十里曰眼水又五里曰石马泷水水涯有石如马按州志源自西岭
　　潭源水　在州东北七十里源于猺山潭源洞
　　蛟龙江　在州北三十二里源于冠峰水势盘屈故名
　　海阳湖　在州北山寺前唐元结自舂陵来游凿湖潴水为城北胜境今已淤塞
　　龙潭　在州西十六里源于上下卢水注于潭左右石崖深二十余丈阔十余丈下有伏龙能作风雨
　　龙湫潭　在州东南二十里水自潭底涌出按州志悬流飞瀑经冬不竭上有龙庙每旱时激潭辄雨景为龙湫时雨
　　丹台井　在州东丹台观旧传有蛟蜃出于井按州志在东岳庙前池中
　　天潭泉　在州燕喜亭侧源出自巾山抵北山寺右入于流杯池
　　虎跑泉　在静福山之右

　　育德泉　在州东南企岭下源于巾山西流至企岭始分为二一至旧桂阳西历长街出天泽桥一经嘉鱼石过唐王祠出通庄桥
　　醴泉　在州里仁坊按州志欧姓居之石刻醴泉今非旧矣
　　濂泉　在州东一里周濂溪为广东提刑经游刻濂泉之源于石壁
　　龙泉　在州南五里泉悬石壁上四时不竭
　　螺村水　按州志在州北五十里源自本山泉出
　　保安水　按州志在州西北四十五里源自田菜坵
　　黄娇水　按州志在州东北五十里源自浦下乡
　　获水　按州志距州八十里源自黄帝源
　　同官水　按州志在州南三十里

　　裴溪　按州志在州北因裴侍御得名

　　唇溪　按州志在州南四十里此中螺壮
　　蘖溪　按州志距州八十里在下卢村

　　泗洲潭　在州西

　　莲花潭　按州志在州南二里其下为横潭
　　石角潭　按州志在州西二十里

　　象鼻潭　按州志在州西四十里

　　韶甫潭　按州志在州西五十里

　　东江潭　距州北五里

　　杉木潭　按州志在州西南二里

　　泥潭　在州西南十四里

　　蛇（上浦下女）潭　在州北十里

　　平陂潭　距州三里

　　打石潭　去州四十里

　　鱼潭　去州五十里

　　蛇龙潭　去州六十里

　　天泽泉　按州志在惠宗寺后王弘中所凿唐刻天泽泉
　　蒙泉　一曰蒙池

　　潮泉　按州志昼夜消长与海潮相应在州者三沈水洞红靠坪楞伽峡
　　丘泉　水自地中涌出旧名涌泉

　　惠泉井　丽泽井　按州志二井在州治内嘉靖乙未冬不雨井涸汲于河殊用不便判官东台畲子乃凿二井于墀南左曰惠泉右曰丽泽井成各系之铭云
　　双井　按州志在城外唐王祠西水从地涌出流入杨柳坑
　　义井　在义井巷

　　六羽井　在瓦窑冈

　　洗马池　按州志水从石罅中出注而成池石上有马蹄迹相传张仙洗马于此在流沙
　　花井　按州志在韶陂井底有石龟岁旱淘井天即雨
　　阳山县

　　阳岩山　在县西南十里两峰上耸日出光照故名通志两峰上耸状如丫髻又名丫髻山
　　贤令山　在县北二里上有韩公读书台中有东岩
　　石厓山　在县东北二里有石壁如板宋绍兴初县令张本忠刻祝颂文于其上
　　香山　在县治五里一名香冈

　　铜砂山　在县西南七十里旧产铜

　　宝源山　在县东三十里山产黑铅居民募湖广人采之弘治九年官始封其洞永不许开
　　大东山　在县西五十里山在连州东故名
　　骑田岭　在县北古湟溪关

　　蜈蚣岭　在县北二里一名苍龙岭

　　分水岭　在县西三十里上有李将军墓
　　明月冈　在县南十五里壁有石圆如月遇夜有光故名
　　七星冈　在明月冈前七冈相联如七星
　　龟峰　在县东二十里

　　天马峰　在县西

　　同冠峡　在县西北七十里按通志唐韩愈诗落英千丈堕游丝百丈飘泄乳交岩脉悬流揭波标
　　双剑石　按县志双石如剑在潮水铺

　　将军山　高十余丈

　　渔水岩　按县志去县二十余里内有龙物兴风雨故祈雨必祷之
　　渔翁石　按县志石立水旁高十余丈形瘦而偻似老翁垂钓故人以钓鱼翁名之去县三十五里
　　锺唐山　按县志去县五十里相传锺唐二人学道于此
　　丫髻山　按县志又名阳岩山两峰并起形如双髻高出众山日初出光先照之故景为双髻朝阳去县五里
　　挂榜山　在县西

　　马鞍山　去县十里

　　朝天蜡烛　去县四十里

　　石锺岩　按县志一名龙岩在大鲤峡去县四十五里
　　白石山　在县东

　　狮子山　离县五十里

　　纱帽岭　按县志离县五里与县治相对
　　凉伞岭　值学宫前

　　石龙岩　按县志去县十里岩中有石龙两条俨然天成其岩天孙云锦怪石秀山
　　大木山　按县志去县七十里天晴天雨俱有云雾凝于山顶
　　大乌山　去县五十里

　　芙蓉山　按县志去县六十里山之岩有石台凳旧传张侯读书处
　　弩牙峡　按县志去县五里

　　大鲤峡　按县志去县四十里

　　三峡　按县志去治七十里春水涨时舟人待之经旬不能上下内有磨刀坑即英德县界
　　阳溪水　在县城南按县志在县治前即湟水其源出于星子之红岩山下绵邈七八十里汇众溪与朱冈之水合流名曰双溪州志景有双溪春涨达于连州遶城而南穿楞伽峡经龙湫潭合同官水下龙宫滩至于阳山遶城而东合通儒青莲二水穿三峡而东过浛洭而出洸口与浈江合流达羊城入于南海
　　洭水　自韶之乳源东南流合常岁乡山泉至莲塘入于斟水
　　斟水　在县北二里源于东岩

　　桃江水　在县东北二十里

　　青莲水　源自桃江按县志即西岸司又为桃江水口元时有青莲院故名去县三十里
　　淘江水　三都水　按县志二水俱在县北淘江发源于潭源洞三都发源于大东山至岭背塘二水合流其势稍大可以行舟东南出青莲江口入于湟水按此水即通志所云斟水
　　田畔水　在县西南二里自茶坑按县志去治三里
　　通儒水　在县东南六十里自马下山按县志经太平墟下白鹤坑合鱼水出通儒水口入于湟川
　　塔溪水　在县东一里按县志景为塔溪流月
　　同官水　在县西北七十里源于黄莲山峡今为同官村东流与湟水合又东过城南合于阳溪韩愈文阳山天下之穷处也水有江流悍急横波之石廉利侔剑戟舟上下失势破碎沦溺者往往有之又南十里曰龙阪滩
　　龙宫滩　按县志去治十里韩退之夜宿有诗云浩浩复荡荡滩声抑更扬奔流疑激电惊浪似浮霜梦觉灯生晕宵残雨送凉如何连晓语一半是他乡
　　潮泉　在县北六里常岁乡莲塘官道傍消长之候与海潮同又一在县东桃江水口又一在县东滑石坑县旧志在古桂阳今为常岁乡莲塘村距邑四十里其泉二月至初秋每日自丑时水涌出至申时止八月至初春自申时水涌出至丑时止若海潮之有定候云通志云斟水自东南为潮泉湘川而西通汇水穴时井或枯涸弥年或一日十盈十竭按连州志潮泉在阳山者五潮水铺滑石坑潮下坑莲塘村桃江水口
　　温泉　在县西常岁乡龙阪之侧其水温按县志名热水池去县三十余里在溪岸之南滨溪数武有窟如杯泉沸涌而出四时温热望其气蓬勃如蒸谓可以已疥虽隆冬人争浴焉邑景为温水长春
　　双女潭　在县南五十里相传有双贞女溺此每晴霁有双鲤见则雨雨久双女见即晴其上有瀑布出焉下注而成渊
　　黄牛滩　按县志去治三十五里

　　泉滩　按县志去治五十里

　　龙湫潭　按县志去治七十里景为龙湫时雨今属连州界内
　　三门滩　按县志去治半里水中三石如门景为三门雪浪又东曰官潭
　　石矶滩　按县志去治十八里

　　凤凰滩　按县志去治四十五里

　　清霜滩　按县志去治四十五里

　　连山县

　　天梯山　在县北五十里高险无草木按县志高数百丈周约一百丈其脉自巾子山而来山势高耸中有石梯上而视之如登天故名
　　长径山　在县东九里中有长径以通往来
　　巍峨山　在县南四十九里高峻不可登其上多茅竹
　　黄连山　一曰西山在县西一百五十里当二广之交其山联络多草木
　　中留山　在县西北三十里

　　大龙山　按县志在县北八十里高数百丈周围五十余里冈峦回盘其状如龙故名
　　巾子山　按县志在县北八十里高数百丈约百余里其形如巾子顶上有石池四时不涸傍有锦边桃李二株实夏熟芬芳袭人有登其巅者采食之不觉饥或私携至半山风雨骤起迷路弃之复霁故有谚云巾子山宜吃不宜担
　　长叶山　在县西北一百六十里猺獞所居
　　梁峒山　在县南十二里又南三十里曰上帅峒又东南三十里曰三江峒又东南六十里曰石田峒又西北十八里曰春峒又西二十九里曰大富峒又西北一百二十里曰梅峒皆猺獞居之
　　大雾山　按县志势凌霄汉尝有雾气因名之
　　大帽山　按县志形如大帽故名

　　昆湖山　按通志在县治东北二百里下瞰昆湖山半旧有集山神祠宋张栻诗昆湖擅奇胜列嶂巧连绵循环四来会巍峨高插天又按县志在邑东诸莺乡高约五百丈周仅一百里其脉自大帽冈陵联属而来下有昆湖故名焉
　　邓公山　按县志一名腾空山在邑北一百里诸莺乡高约三百丈周三里余状如蟹其脉自韶陂村层冈起伏而来昔刺史邓阿鲁遇高僧舍其家将出留经一本曰吾暂上高山出门乘五色云冉冉而去
　　仙人山　在县东

　　猪头山　在县东

　　锦坑山　在县北四十里

　　钟留山　按县志在县北三十里永福乡高数百丈周百余里其状如钟脉与天梯山联接峻拔秀出群峰傍拥若留恋于左右因名钟留
　　上叶山　在县北六里

　　芙蓉山　按县志在县西一百二十里其山出芙蓉花最多其竹笋则阴年有阳年无亦见与别山异者孔镛诗云半空削出玉芙蓉上有寒光射九重瑶树琼花风不谢分明一片白云封
　　天霞山　在县东

　　贞女石　按县志秦时有女游此卒遇风雨一女化为石有诗云当时非望夫亦不采蘼芜自化为真质因此入画图风恬月镜朗云散石房孤寄语柳江妇初心相似无
　　钟山　按县志在宜善司内去县西一百里许
　　悭山　按县志在长径山当道而立行者至是必回头俛身而入俗呼之曰回头石
　　文笔山　按县志在黄村南沙田北其峰峭峻视之如笔架
　　犁头山　按县志在上草南和睦西上有石形如犁头方二丈傍永无草云常罩之大旱乡人祷于其地率多有验
　　百丈山　去县二十里

　　蟠龙冈　按县志县东半里为蟠龙冈

　　天堂岭　按县志通上草和睦大富三村
　　长冈岭　按县志在县北三十余里极险阻上之若登天路通禾村
　　梁峒水　在县东南十九里永福乡源于梁峒山又南六里曰横水其中多鰋鲤
　　漓水　一曰上吉水在县东二十里永福乡源于诸山谷派分为二一东注于邪渡桥入于湟一西注于上吉村合梁峒水入于广西大宁江
　　韶陂水　在县东北十里诸莺乡源于韶陂村按县志源出楚锦田界
　　大龙水　在县北十六里诸莺乡源于大帽山西流至龙山下入于湟水
　　驼村水　在县南二十二里永福乡源于驼村北达旧县神渡桥合于长径水
　　花井　在县东北十里韶陂村邓刺史庙傍南宋刺史邓阿鲁所凿旱淘之辄雨旧志凡旱乡民群祷于井淘之即雨谚云淘井祈雨
　　昆湖　按通志在连山县东北二百里湖中水渟群山四拥连山八景昆湖迭巘其一也又按县志在县东一百里永福乡长径山下其源发于本乡山泉而来西支经上吉村入于广西大宁江东支经长径山口合镬水入于湟溪东流入省
　　长径水　在县东十里

　　白沙水　按县志在县东五里源自本乡山
　　上吉水　按县志源自本乡良溪山

　　横水　按县志源自本山坑水

　　小龙水　按县志源自湖广江华县流入湟川
　　象鼻潭　在县北沙坊
　　府志未载山川

　　通志

　　歌舞冈　在府城郡国志云南越王佗三月三日登高处
　　曹幕山　在东莞县西北八十里林阴蓊蔚大者合抱农隙采山如织百材于此取办
　　莲花峰　在东莞县东北四里

　　大鹏岭　在东莞县东南三百五十里其脉自罗浮山来状如飞鸟
　　望云岭　在增城县北一百七十里下有九淋水虽天时晴霁亦有云气覆其上
　　南台山　北台山　在香山县南五十里两山相对如台故名
　　石甑山　在香山县南一百六十里山有石如甑土人号为南山
　　横琴山　在香山县南二百里海中形如横琴
　　三灶山　在香山县南三百里海中周回三百余里林木葱翠中有三石如灶
　　上川山　下川山　在新会县西南一百四十里海中上川石山而下川土山二山皆产香蜡竹藤之属而上川为优居民以贾海为业洪武中迁之今为荒壤
　　龙江　在顺德县

　　鲍姑井　在府城内相传晋鲍靓女葛洪妻所汲处
　　放生池　在东莞县南

　　鼋泉　在增城县西青山有神鼋人有秽此水者澍雨即至　水利附

　　本府 南海番禺二县附郭

　　魁冈堤　长六百余丈

　　梁村堤　长三千余丈

　　（虫雷）江堤　长五百余丈

　　迭（氵宫）堤　长一千七百余丈

　　溶洲堤　二一长三千一百余丈一长一千六百丈
　　绿潭堤　长六千一百一十丈

　　上围堤　三长凡六千九百丈

　　张槎堤　长一千三百丈

　　丰宁堤　二长凡四百九十丈

　　兴贤堤　长二千九百丈

　　西隆堤　长二千四百丈

　　上涌堤　长六千七百丈

　　登俊堤　二长凡五千七百丈

　　大富堤　长二千三百丈

　　土垆堤　长四百七十丈

　　乌坭堤　长四丈

　　大同堤　二长凡一千四百五十丈

　　鳌头堤　二长凡六百五十四丈

　　龙津头堤　三长凡四千七百七丈

　　河清堤　长一千三百八十丈

　　镇涌堤　长一千一百五十丈

　　九江堤　长九百九十九丈

　　海洲堤　长一千七百一十三丈

　　洗村堤　三长凡二千三百二十一丈

　　金瓯堤　三长凡一千一十丈

　　丹桂堤　长九百八十丈

　　伏隆堤　长一千二百五丈

　　登云堤　长五千九百丈

　　金紫堤　长四千八丈

　　白石堤　长二千余丈

　　大榄堤　长一千九百三丈五尺

　　小榄堤　长三百一十五丈

　　芦荻塘堤　长一千三丈

　　番禺县

　　下大田堡高塘堤　长三百五十丈

　　大朗堡龙湖村堤　长五百余丈

　　老鸦湖堡新塘　灌田七十余顷

　　李溪陂堡小陂塘　灌田一十余顷

　　流溪都小陂塘　灌田一顷三十余亩

　　何岭堡陂塘　灌田二十余顷

　　横沙堡莫山陂塘　灌田七百顷

　　罗江堡石井陂塘　灌田五十余亩

　　车陂堡大朗陂塘　灌田五十余顷

　　望冈堡磨刀坑陂　灌田一十余顷

　　东圃堡横冈陂　灌田一十二顷余

　　黄陂堡大坑陂　灌田八十余顷

　　黄沙堡大塘陂　灌田二百余亩

　　逻冈堡竹树陂　灌田二十余顷

　　黎村堤　灌田五十余顷

　　李溪陂堡白沙陂　灌田六十余顷

　　巴由都大潮陂　灌田一十余顷

　　流溪都小坑陂　灌田一顷余亩

　　赤径堡小陂　灌田三顷

　　竹料堡白泥陂　灌田一顷

　　罗江堡波浪陂　灌田一百余顷

　　黄冈陂　灌屯田二顷余亩

　　罗江堡洗马潭　灌田二十余顷

　　黄陂堡大坑陂　灌田五十余亩

　　沙园陂　　　蟠龙陂　　　白沙陂

　　蛇冈陂塘　灌屯田

　　黄婆洞坑陂塘　凡二

　　顺德县

　　登州堤　长二千余丈护田四十余顷

　　岳步堤　长三千四百余丈护田五十顷
　　鹭洲堤　长三千六百余丈护田二百一十余顷
　　葛岸堤　长三千八百余丈护田五十余顷
　　龙江堤　长八百余丈护田四百顷

　　龙山堤　一千三百余丈护田七十余顷
　　水藤堤　七百余丈护田三千余顷

　　平步堤　长一千八百余丈灌田百余顷
　　东莞县

　　东江堤　在邑境东长一万余丈护田九千八百余顷
　　咸潮堤　在咸西察步等处凡十有三长四千一百三十丈护田二万二千二十八顷
　　牛过蓈堤　在县东牛过蓈村长三百丈护田二百余顷
　　西湖堤　在西湖长一百八十五丈

　　水南石碣南埔三村堤　长七千余丈护田地三百余顷
　　罗家陂　在大蓝径边长二百余丈灌田数百顷
　　龙湖堤　长三百余丈护田二百余顷

　　从化县

　　白水塘　在县北三十里宋时凿广八十余亩
　　鱼江塘　县西二十五里洪武中凿广四十亩
　　圃心塘　在县南五十里广六十亩

　　扬州寨塘　在县东五十里正德中筑广八十亩
　　流溪水　在县北二百里源出黄龙硖灌田甚广
　　犁塘水　在县西三里源出龙潭山

　　井冈水　在县南十五里有双井涌出注于平田
　　沙溪水　在县北五十里源出新洞入犁塘水
　　石榴花带水　在县东北四十里南流于溪从化灌田之法用竹木茅柴横置江中中通一路以便舟楫往来待水满陂用筒车汲之不劳人力而水自运灌溉之利神而且溥
　　龙门县

　　林村陂　在县东三里

　　石陂　在县东七里

　　麟冈上下陂　在县东十里

　　陈峒下陂　在县西二十里

　　涧头陂　在县西五里

　　莲塘陂　在县北十里

　　石冲陂　在县北十里

　　鹅公陂　在县北十五里

　　九牛陂　在县西七十里

　　埔田陂　在县西七十里

　　新宁县

　　蓈尾堤　障田二十顷

　　浮石堤　障田八顷

　　那澹塘堤　障田一顷

　　古戎陂塘　灌田一十三顷

　　大陂塘　灌田一十一顷

　　增城县

　　张州堤　长二千余丈护田八十余顷

　　沙拗堤　长一千九百丈护田七十余顷
　　官陂　灌田一千余顷

　　百家陂　灌田四十余顷

　　社头陂　灌田二十余顷

　　罗陂　灌田三十余顷

　　燕江陂　灌田三顷

　　百姓陂　灌田五顷余

　　汤大山陂　灌田二顷

　　香山县

　　长江陂　　竹径陂　　澜泥陂　　丸山陂
　　吊鬼南陂　丰阜湖　　宫花水

　　新会县

　　越塘堤　在古劳都长三千六百五十丈障田五十三顷
　　斗南堤　在沙涌村长三十丈障田五顷余
　　坡亭大水堤　在古劳都长三千五十丈障田二百二十三顷　　坡亭小水堤　长四百五十丈障田七顷六十五亩
　　麦村大水堤　在古劳都长六千一百丈障田二百一十顷
　　麦村小水堤　长八百一十丈障田六顷一十亩
　　招村堤　在古劳都长一千一百五丈障田一十八顷三十一亩
　　天河堤　在中乐都长三千七百三十三丈障田三百一顷八十亩
　　石门凹上下堤　北为上堤在古劳都南为下堤在中乐都
　　落鞋陂　在新化都长三丈灌田二十余顷
　　炭灶　在县南又名新开圳灌田一百余顷
　　水流坑　在怀仁都灌田一百余顷

　　三水县

　　镇南堤　在城南二十五里长六千八百四十丈
　　溪陵堤　在城南三十五里长二千七百五十六丈
　　白坭上堤　在城南三十里

　　高丰堤　在城东四十里

　　禄步堤　在永丰

　　沙江堤　在城东二十里

　　三江堤　在城东五十里

　　平田堤　在城南二十五里

　　大垄堤　在城南四十里

　　金西堤　在县西隔河三里

　　黄家塘堤　在城南四十里

　　银洲堤　在城南五十里

　　蚬塘堤　在城南五十里

　　良埇堤　在城南五十五里

　　清塘堤　在城南五十二里

　　新生堤　在城南五十三里

　　南岸堤　在城东十里

　　蔡坑堤　在城南五里

　　大蓈堤　在城东三十里

　　大良堤　在城东四十里

　　鹿峒堤　在城东七里

　　木绵堤　在城北十二里

　　榄冈堤　在城北十七里

　　灶冈围堤　在城西二十五里

　　良凿堤　在城东二十里

　　石板堤　在城东二十里

　　东园山堤　在城东五十里

　　榕塞堤　在城北

　　长冈堤　在城北

　　蔡坑堤　　　雄旗堤　　　山田堤

　　徐步堤　俱在城南

　　清远县

　　靖定乡上围堤　　　靖定乡中围堤

　　靖定乡下围堤　　　靖定乡象栏庙堤
　　大坋陂　　　高车陂　　　鼓楼陂

　　黄田陂　　　大陂　　　　东塘潮陂
　　乐革湖陂　　龙头圃陂　　丹竹潭陂
　　良塘陂　　　琶颈陂　　　林塘石角陂
　　莲塘　在县东二里

　　芦塘　在县西五里

　　山湖峡塘　去县五里

　　柘步塘　在禾仓冈村

　　后塘　在县西二里

　　东门塘　在县东一里

　　三剪塘　在县西

　　鼓角塘　在太平乡

　　黎塘　在县东

　　新安县水利无考

　　花县

　　白沙陂　在李溪陂堡灌田六十余顷

　　小陂塘　在李溪陂堡灌田一顷三十余亩
　　陂塘　在何岭堡灌田二十余顷

　　大潮陂　在巴由都灌田一十余顷

　　连州

　　龙腹陂　　　邪陂　　　　岳前陂

　　枫陂　　　　清江陂　　　福济陂

　　长江陂　　　下泼陂　　　东江陂

　　龙塘陂　　　田心陂　　　上眼陂

　　大陂　　　　桥陂　　　　力木陂

　　太平陂　　　东陂　　　　彩陂

　　阳山县

　　老虎陂　　　较剪陂　　　鹅毛陂

　　潮水陂　　　木塘　　　　龙塘

　　岭背塘　　　碧莲塘

　　连山县

　　观陂　　　　鹅冈陂　　　管陂

　　古渠　长百六十丈引山泉入城以备不虞本帖地址：http://club.xilu.com/wave/msgview.php[复制地址]上一主题：风化的血泊-中国古代十场被遗忘的... 下一主题：【台湾文献丛刊·第  种】《陈... [楼主]  [楼]  作者:kwanado  发表时间: // : [加为好友][发送消息][个人空间]回复 修改 来源 删除广州府部汇考－－《古今图书集成》 [清] 蒋廷锡等 (下)
广州府部汇考六
广州府城池考　　　　　　　　府志

　本府 南海番禺二县附郭

　　广州府城池　周赧王初粤人公师隅为越相度南海筑城号曰南武任嚣赵佗相继增筑之是为越城周回十里以高固昔相楚时有五羊含穗遂称五羊城汉筑番禺城于郡南五十里西接牂牁江为刺史治建安十五年刺史步骘辟番山之北广故越城而筑之二十二年复徙治焉吴分交广州刺史仍治此而交州刺史徙治龙编唐天佑末靖海军节度使刘隐以南城尚隘凿平禺山以益之规制宏大宋庆历四年经略使魏瓘加筑子城周环五里瓘以城壁弛坏方谋修治忽雨颓城角得古砖有铭云委于鬼工瓘以为己应由是大增修筑雉堞完固皇佑四年侬寇大通港遥望城壁不得逞而去朝廷以瓘有备除集贤院学士再知广州复环城浚池筑东西南瓮城门南曰镇安西曰朝天东南曰步云东曰行春西南曰素波后又改朝天为有年步云为冲霄熙宁初经略使吕居简转运使王靖重修东城居简得古越城遗址复谋筑之会移荥阳朝京师上其事诏转运使王靖成之袤四里壕其外为三门南曰迎熏北曰拱辰东曰震东与子城行春门相接是为东城合子城为一熙宁四年经略使程师孟筑西城其周十有三里城广一百八十步高二丈四尺为门七东南曰航海南曰朝宗曰善利曰阜财西曰金肃曰和丰北曰就日后方大琮改就日为朝天绍兴二十二年经略使方滋修三城是年秋章贡盗起将寇广州经略使方滋以三城雉堞圯剥乃加增缮并及井干烽橹亦各坚完盗遂宵遁嘉定三年经略使陈岘筑鴈趐城岘以州城之南为阛阓所处无所捍蔽创筑两翅以卫居民东长九十丈西长五十丈上建高楼东曰番禺都会西曰南海胜观登楼一览海山之胜悉入目睫联以敌台三城旧有楼橹共一千八百四十有一岁久不全岘重建敌台三百四十七其后摧剥绍定二年经略使方大琮仍于旧址创团楼七十五炮台四城门雉堞皆一新之端平二年经略使彭铉会僚属戎将以三城楼橹砖石倾剥闻于朝兴役八阅月修完外城三千三百有六丈女墙四千四百九十二丈子城六百三十有三丈女墙九百一十七新瓮城门十有四门屋敌楼九十有七嘉佑元年二月告成以余钱万五千缗附郡之赡军资库岁与郡分十二之息以备整葺开庆元年广右绎骚经略使谢子强大修城壁为豫备计城外筑羊马墙高六尺许鴈翅城下隙壤植以木栅翼而至海元至元十五年正月诏平广州城隍三十年修复之明洪武十二年永嘉侯朱亮祖都指挥使许良吕源以旧城低隘上疏请乃连三城为一辟东北山麓广之城周三千七百九十六丈计一十五万一百九十二步高二丈八尺上广二丈下广三丈五尺为门七曰正北稍东曰小北曰正东曰正西曰正南稍东曰定海西曰归德城门楼七敌楼七警铺九十七雉堞一万七百城东西之外郭旧浚池周二千三百五十六丈五尺惟北一面枕倚岭峤乃于正北门外筑瓮城以蔽之于东门之北城下置小水关防以石柱以疏城渠之水北城上有粤秀山山左有楼五层名曰镇海登其巅则百粤形胜了然在目真岭海之雄观也北城之外有粤王台洪熙元年诏天下郡县修理城池给官钞不许扰民其坐视不修宪臣纠举于是大修广州城成化二年总督左副都御史韩雍谋于镇守太监陈瑄右副都御史陈濂左布政使张瑄按察使夏埙筑南城归德二门月城城各延三十八丈上俱建层楼下辟三门壁垒完固视旧有加弘治十六年三司以东西月城渐颓请于巡抚都御史潘蕃命广州知府袁邵指挥韩雄协同修之至正德初告成规制大备正德实录云城周围一千七百一十七丈五尺镇海楼二角楼四城楼九座窝铺七十七雉堞二千二百七十九为门七曰正南曰定海曰正东曰大北曰小北曰正西曰归德门内之左右为兵马司者一十有四其西北至东皆距壕堑长二千五百五十六丈壕之西东则各疏水关嘉靖十三年增筑定海门月城四十二年甲子都御史吴桂芳以拓林兵叛蹂践城外居民创筑自西南角楼以及五羊驿环遶至东南角楼新城以固防御万历二十七年于正南门迤东辟门一颜曰文明其池大中祥符中邵晔知广州始凿壕为池以通舟楫庆历中魏瓘再知广州环城浚池熙宁初王靖成东城复壕其外嘉定三年经略使陈岘重浚之长一千六百丈东西置闸岁久湮塞开庆元年经略使谢子强复拓之广二十丈深三丈东西坝头甃以石复自蒲涧太霞洞导泉水西入于韸韸水又西入于粤秀山之左筑堰潴之深二丈余以渰浸州后之平地南开小窦溢则泄之于壕近年决其堤纳之于壕遂田其故地属之官南壕在城楼下限以闸门与潮上下古西澳也景德间经略使高绅所辟纳城中诸渠水以达于海淳熙二年经略使周自强复浚之岁久复湮嘉定三年经略使陈岘重开自外通舟楫以达于市旁翼以石栏自粤楼至闸门长一百丈阔十丈自闸至海长七十五丈绍定三年经略使方大琮又浚之宝佑元年经略使季迪复自擢甲巷开浚至闸口又加深焉清水壕在行春门穴城而达诸海古东澳也长二百有四丈广十丈东壕在郡东洪武三年永嘉侯朱亮祖上疏请建三城为一因旧浚壕周一千三百五十六丈五尺惟北一面枕山未浚成化三年提督军务左副都御史韩雍巡抚右副都御史陈濂议欲连北山凿通之太监陈瑄考旧志以广地脉发迹在此壕之恐非宜遂寝其役惟浚东壕二百六十五丈深丈六尺地脉因瑄不断人服其识西壕在郡城西宋经略使陈岘浚壕通江建东西二闸及元至元中宣慰使张世杰始建木桥高跨西坝以通往来名曰太平桥明洪武以后屡修之成化八年都御史韩雍改砌以石壕自西流达江舟楫出入虽海风大发不能为患且巍科膴仕后先相望嘉靖五年巡按御史涂相从郡人彭泽议分东南展流径西直入于海建大观桥其上形家者谓水流煞方不利官民后何尚书维柏议复旧壕又凿荔枝湾接彩虹桥反伤左翼而二水合流其势驶急舟楫不便遂中辍焉后提督都御史戴耀巡按御史李时华广询众议复太平旧壕遶新城而南达于珠江实惟会省永利而署番禺通判冯运吉南海令王循学番禺令穆天颜咸有督理之功云古渠有六脉渠通于海所谓六脉者草行头至大市通大古渠水出南壕一净惠寺街至观堂巷擢甲巷新店街合同场番塔街通大古渠水出南壕二光孝街至诗书街通仁王寺前大古渠水出南壕三大钧市至盐仓街及小市至盐步门通大古渠四按察司至清风桥水出桥下五子城城内出府学前泮池六六脉通而城中无水患今宜疏浚之水闸在旧东西鴈翅城壕口嘉定三年经略使陈岘所创岁久圮坏绍定三年经略使方大琮因旧地增筑之两岸石甓各长二十余丈中为重闸阔丈余以通舟楫淳佑四年东闸摧剥方大琮筑而新之洪武十三年展筑城池改甃壕南旧水关广仅六尺关下铁石柱闸凡用两重以严防御按壕原广十丈有奇今多为壕畔之民所侵始为木栏继甃以石日积月累池日以狭比之初额不及其半惟当事者正之
　外州县

　　顺德县城池　明景泰三年知县周亶竖栅为城五年知县徐玠至始垣之天顺八年县丞徐勤筑土城成化元年知县钱溥易以砖石周六百五十五丈高一丈五尺上广一丈四尺下广三丈五尺雉堞二千四百五十城门楼四敌楼四警铺三十为门四曰镇东曰定西曰阜南曰拱北后定西门以通山而废隆庆五年知县胡友信作石城视旧高七尺巍然壮观其池一千七百二十丈广三丈深一丈为渠三以泄城中之水
　　东莞县城池　旧城砖砌东南沿涌抵放生桥明洪武三年南海卫指挥常懿始筑新城包钵盂道家二山于内砌以石周围二千二百九十九丈高二丈五尺上广二丈下广三丈五尺雉堞一千三十一城楼四敌楼四警铺四十为门有四嘉靖四十二年知县舒应龙重加增辟城益巩固其池一千二百五十丈广三丈深一丈五尺
　　东莞守御千户所城池　在旧东莞郡基地名石子冈去县二百五十里明洪武二十七年置调广州左卫千户洪浩开等筑砌周回五百五十二丈高一丈八尺上广一丈二尺下广二丈五尺城门楼四敌楼四警铺二十五雉堞一千二百为门四其池五百九十二丈广二丈深一丈五尺
　　从化县城池　明弘治七年自横潭改徙今宁乐都马场田周回五百八十丈五尺弘治十一年德庆州州判刘朝训导林泰重修加城砖厚二尺城门楼四久废今始兴复雉堞九百二十四其池周围二百余丈广一丈六尺深八尺
　　龙门县城池　明弘治九年始筑寻圮于风雨弘治十六年知县张翔命工缮治周回四百九十余丈高一丈二尺警铺十城门楼四为门四隆庆二年增高城四尺其城南北西三面俱枕大溪舟楫通行
　　新宁县城池　明弘治十二年知县任钺始以木为栅后易以砖土筑砌然未完固正德六年巡按御史周谟建议命摄县通判朱源改筑周围五百三十丈高一丈一尺上广一丈下广二丈雉堞一千一百一十二以砖包砌外植勒竹为子城穴东西南三门门各有楼嘉靖十年抚按议允将广海卫官军拨发一所移本城守御复于城下周围起盖营房其池在子城外广一丈余深五尺周围五百五十丈
　　广海卫城池　在巡检司北明洪武二十七年都指挥花茂奏设营房迁巡检司于望头镇以其地建置所衙创筑城池洪武三十年指挥夏必镇包砌周围九百三十二丈九尺高二丈一尺上广一丈下广二丈城门楼四敌楼四雉堞二千四百警铺四十三为门有四其池九百六十四丈一尺广二丈深一丈
　　增城县城池　邑设于汉建安六年古无城池元季左丞何真遣弟何迪保障兹邑始筑土城明洪武二十七年都指挥同知花茂奏设守御千户所调南海卫千户赵祯立所修筑永乐元年委广州左卫指挥张真筑砌成化五年佥事陶鲁请于巡抚都御史陈濂会议修葺坍塌通判余志董其事石砖包砌周八百余丈高广踰旧高一丈三尺上广二步下广四步城门楼四敌楼四警铺四十八为门有四曰东曰西曰南曰北女墙一千六百里城亦甃以石成化二十二年千户周铭以北门称要害建议筑月城护之嘉靖四十二年兵备邵时敏按县增甃加高隆庆二年知县张孔修筑马道以附城墙便登望六年知县王良心修颓城九十四丈四尺马路八十一丈五尺设垛一千二百一十丈于东西南三门创筑月城东曰迎川西曰通市南曰镇海北曰环山规制大备其池万历二年知县王良心重浚之长二百八十四丈深一丈五尺广三丈
　　香山县城池　宋初开设缭以土垣号曰铁城陈天觉所筑明洪武二十六年置守御千户所千户陈豫广之更为砖城周六百三十六丈高一丈七尺上广一丈下广一丈八尺城门楼四敌楼四警铺十二雉堞三千六百四十皆甃以砖四门以其方名之弘治中知县刘信环筑子城高七尺嘉靖甲辰城坏于飓风知县邓迁修复其池五百四十七丈旱堑一百四十六丈壕堑周六百九十三丈广四丈五尺深一丈三尺
　　新会县城池　古无城元季俶优邑主簿徐闻可始筑垣备寇后黄斌作乱破之邑遂为墟洪武十七年邑人岑得才建言请置千户所及城池是年开设都指挥王臻立栅镇守二十四年始筑土城外环以池三十年千户宋斌始砌以砖及四门楼橹天顺六年西寇焚掠郭外居民知县陶鲁始筑子城内设马路外凿重壕外又筑竹基重堑次年寇至卒莫敢犯周六百二十八丈高二丈二尺上广一丈下广二丈城门楼四敌楼四警铺三十一雉堞二千四百为门四万历元年知县伍睿增筑外城为门三小门四水关四其池一千六百八十丈广三丈深三丈子城壕堑外壕二千一百二十五丈深一丈五尺广二丈二尺竹基二千五百八十七丈外堑三千一百六十八丈深八尺
　　三水县城池　明嘉靖五年始创筑周回六百七十五丈广袤二百二丈五尺高一丈五尺砖甃石基为门四曰南曰北曰东曰西西门设而不行城门楼四敌楼十二东西各有水关
　　清远县城池　旧无城池元至正间主簿白太平始筑土城明洪武十五年调千户刘俊立守御千户所二十二年都指挥花茂奏置清远卫指挥同知李英筑砌砖城周回一千四百五十丈高一丈九尺上广一丈四尺下广二丈雉堞四千四百城门楼五敌楼五为门五天顺七年猺寇攻城被陷成化二年守备都指挥姚英详允巡抚都宪韩雍议将城中自通津门水关起至正西门止东北一带包土城四百三十七丈限之以便巡守六年知县沈宪本卫指挥尹铎仍措砖包砌之复于城上建串楼凡七百一十五间城下傍筑栏马墙极为完固嘉靖五年知县洪子诚指挥陈治协议申详佥宪徐度修其颓坏者万历二十八年知县刘幼学以城倾圯葺修完固其池一千四百六十丈八尺广二丈深一丈近西壕多为民填塞土石宜复其旧
　　新安县城池　即隋东官郡旧治明洪武二十七年都指挥花茂奏设东莞守御所于此广州左卫千户洪皓开筑隆庆六年建县其城池因之周五百七十八丈五尺高二丈广一丈基广二丈城楼敌楼各四警铺二十五雉堞一千二百万历五年知县曾孔志增建东西南门子城其池五百九十二丈广二丈深半之
　　大鹏守御千户所城池　在新安县东一百二十里明洪武二十七年始置调广州左卫千户张斌筑砌周回一百二十五丈六尺高一丈八尺上广六尺下广一丈四尺城门楼三敌楼三警铺二十二雉堞一千一百为门三其池三百九十八丈广一丈五尺深一丈
　　花县城池　按县志于康熙二十五年奉旨移调三水县知县王永名补授花邑创筑城垣议用砖石城墙高一丈四尺厚一丈二尺周围四百余丈雉堞六百三十窝铺十二开东西南北四门已经唤匠估计备造数目造册申缴达部尚未奉行砌筑城外东西北三面皆山南无壕堑
　　连州城池　南朝宋元徽间刺史邓阿鲁始创城皇佑四年侬獠寇边守将窦彤乃恢旧址新之历元佑绍兴宝庆之世凡三增筑明洪武二十八年调清远卫千户刘俊开设守御千户所筑包砌正德四年复葺之周围五百四十八丈高二丈三尺上广一丈下广二丈五尺城门楼三敌楼三雉堞二千一百六十警铺二十七为门三南曰熙平东北曰熙仁西北曰熙安
　　阳山县城池　旧惟围以木栅明天顺七年巡抚佥都御史叶盛命知县刘广始筑土城包砌砖石周围四百丈上广一丈下广二丈高一丈七尺城门楼二敌楼四雉堞一千六百为门有三曰东门曰西门曰南门各置桥以通行者成化己巳知县李茂修串楼二百六十间以砖石砌子城四百五丈高八尺正德乙亥知县曾显重修串楼一百四十八间子城八十余丈叙城四十七丈嘉靖二十四年知县陈应隆重修城池四门楼扁东曰寅宾南曰来熏西曰通楚北曰望韩建望星楼于其右嘉靖三十四年知县叶良储以东寅宾门要冲捐资创月城于其外万历二十六年知县王学尹重修旧城
　　连山县城池　前代迁建无常明洪武初建于程山之阳天顺二年为西寇所据六年贼平布政司张瑄等相度鸡笼门建立县治知县孔镛创筑今城袤四百丈高一丈七尺为门四今有其二曰东曰西其池四百八十丈深一丈广州府关梁考一　　　　　　　府志

　本府 南海番禺二县附郭

　　越桥　在大市西街宋景德间经略高绅建
　　果桥　在南壕街高绅建按明一统志在城内一名拱桥下旧通舟洪武中都指挥许良设铁石闸始不通舟
　　西门桥　明嘉靖丁亥以石改建

　　太平桥　旧在城西南明嘉靖丙戌御史涂相改建于城西厢
　　大观桥　事见梁储记

　　彩虹桥　亦名长桥在城西数里接流花桥水出海
　　龙津桥　在荔枝湾

　　平地桥　在平地堡

　　拱桥　筋竹桥　俱在山南堡

　　永安桥　在下（氵宫）堡

　　津尾桥　在佛山堡

　　西（氵宫）桥　石云桥　俱在扶南堡
　　通济桥　在佛山堡明天启五年乡绅李征问李待问捐资改造设亭一所
　　槎溪桥　在张槎堡

　　天心桥　在鳌头堡

　　由义桥　墟边桥　俱在吉利堡

　　白鹤桥　在平地堡

　　沙坑桥　在沙堤堡

　　壁山桥　在西樵山北龙津头堡

　　石桥　在华宁堡

　　通远桥　在白石堡

　　宁口桥　果冈桥　俱在西隆堡

　　志喜桥　在城西丛桂坊

　　石头桥　在深村堡石头里北

　　留虹桥　在西樵天湖右方文襄建

　　青龙桥　在上冲堡海边村义民何腾杨彦沧彦勷彦汉等捐建石桥
　　新桥　紫桥　俱在平地堡黄忠毅修建
　　上古桥　按县志在南壕街城边庞景忠冯挺衡重修
　　大观桥　按县志在太平门西南

　　普济桥　按县志万历乙巳税监李凤以石改建
　　流花桥　按县志在北门外今改民乐桥
　　安平桥　按县志在（虫雷）冈堡

　　古冈桥　按县志在大榄堡

　　横冈桥　按县志在平地堡

　　富寿桥　按县志在里水海

　　罗星桥　按县志在扶南堡

　　跃龙桥　按县志在绿潭堡

　　罗滘桥　按县志在梯云堡

　　大红桥　按县志在大江堡

　　万安桥　按县志在沙头堡

　　石岐桥　按县志在林岳堡

　　黄公桥　按县志在盐步村前邑令黄熙仞建
　　李公桥　按县志在厚水村邑人户部尚书李待问建
　　庞公桥　按县志在鸡头村前邑人户部主政庞景忠建
　　沙嘴左右桥　按县志邑人知府朱让建
　　周水埠桥　　石埠头桥　按县志俱邑人知府朱让重修
　　新墟桥　按县志邑人副使黄应秀建

　　清风桥　在府治右

　　水关桥　在城东水关

　　迎恩桥　在正南门外明天顺中御史宋荣建
　　归德桥　在归德门外明永乐间建

　　文溪桥　在阳都祠左宋李昴英建

　　天字桥　在正南门外

　　东门桥　在东门外

　　万安桥　在石洲上

　　定海桥　在定海门外

　　垂虹桥　在城南

　　永安桥　在东壕口

　　流化桥　在城北

　　小港桥　在檀香堡

　　双桥　在城东南一名文昌

　　水母桥　在城东

　　大水圳桥　在簸箕堡

　　达桥　在萧冈堡

　　通济桥　在罗屋堡按县志明嘉靖壬子东莞王希文建
　　乐民桥　在沥滘堡

　　螺子冈桥　在竹料堡

　　小龙桥　在小龙堡

　　岳潭桥　在南步堡

　　分水界桥　　大塘石桥　俱在横沙堡
　　土涌桥　在榄山堡按县志元元贞间父老黄益修明嘉靖九年乡人黄桂捐资重修及罗屋新桥
　　陈桥　在寿山堡按县志乡人陈嗣祥建时以岁饥陈捐资数百造榕溪石桥长十余丈
　　朱紫桥　　　官溪桥　俱在圆冈堡

　　大桥　在车陂堡

　　朗头桥　在两潭堡

　　福寿桥　在傍冈堡

　　永安桥　在沙湾都

　　溪湖桥　在小龙村

　　龙潭桥　在大龙村

　　谢恩桥　在中村堡

　　沙洲桥　在批验所右明嘉靖间知县张存义建
　　延寿桥　按县志在东壕

　　板桥　按县志乡因以名居唯黎姓今木尚镌嘉靖间重修榕阴数亩下瞰清溪暑日行人多息于此
　　云桂桥　按县志何尚书建在茭塘

　　文兴桥　按县志东莞黎益建在鹿步

　　龙桥　按县志在黄编村

　　小龙桥　按县志在小龙堡

　　金锁桥　　　蟠龙桥　按县志俱在诜墩
　　螺冈桥　在流溪

　　顺德桥　按县志在城南俗呼小武市

　　潭涌桥　按县志邑孝廉朱伯莲重修

　　拱真桥　按县志在盐步堡日久倾圮知县朱光熙捐俸重修民不病涉
　　文昌桥　　　丰山桥　按县志俱在（虫雷）冈堡
　　花桥　按明一统志在城内东西北三渠合流经其下宋景德间建
　　青云桥　按县志在文明门外明万历间始建
　　原木桥  皇清康熙二十二年巡抚李士桢建为石桥
　　白沙寨　按明一统志在番禺县界内

　　万里桥　在贡院前明嘉靖丙寅建

　　春风桥　在武安街右

　　大沙渡　在云津堡

　　大岸渡　在绿潭堡

　　丹灶渡　在丹桂堡

　　吉安渡　在鼎安简村堡

　　横冈头渡　冯赤口渡　俱在泌冲都

　　青石渡　洲村渡　俱在黄竹岐堡

　　平地渡　在平地堡

　　水铎渡　在梯云堡

　　盐步渡　鸡头渡　古灶横水渡　俱在盐步堡
　　瞻村渡　在扶南堡

　　南岸渡　在丹桂堡

　　白沙渡　在伏隆堡

　　和步骆村渡　在骆村堡

　　迭滘渡　在迭滘堡

　　石湾渡　在大冈堡

　　溶洲上下渡　窦头上下渡　俱在溶洲堡
　　栏石渡　在魁冈堡

　　犁耙渡　在擢桂堡

　　胡家渡　在九江堡

　　北海渡　在大富堡

　　紫洞渡　在绿潭堡

　　浪凿渡　在河清堡

　　西海白塔渡　大湾上下滘渡　俱在上园堡
　　西岸上下渡　白庙上下渡　俱在上冲堡
　　上村渡　在吉利堡官给修办倡义祠祭
　　梁家渡　　　何村渡　俱在登俊堡

　　龙伴海心埠横水渡　汾水头横水渡

　　大洲头横水渡　　　赵涌口横水渡

　　麻垦横水渡　　　　大基横水渡

　　下滘横水渡　　　　新生太平墟渡

　　新宁望冈山脚渡　　百滘大良横水渡
　　沙州尾横水渡　　　神头狗庙横水渡
　　金溪社学横水渡　　横滘横水渡

　　企冈横水渡　　　　广城往梧州渡

　　缘境横水渡　　　　平洲堡横水渡

　　月窟放牛步渡

　　海口溶洲等埠横水渡

　　江浦巡检司前横水渡

　　何村村头尾埠横水渡

　　月窟渡　在大历堡

　　洪山渡　在大榄堡

　　松洲冈横水渡　在草场堡

　　吉赞渡　旧名区村渡系百滘云津堡

　　沙贝横水渡　在泌冲堡

　　河南上渡　在府城南一里

　　河南下渡　在府城东南四里

　　蓼涌渡　在府城东南五十里明万历间知州黎兆鏊设以载生儒柴米
　　苏家渡　在府城南八十里

　　新造渡　在府城东五十里明万历间里排黎文进设
　　大石渡　在府城南三十里

　　韦涌渡　　　陈头渡　俱在石壁村

　　南排渡　在沙湾村

　　流溪渡　在蚌湖堡

　　横水渡　在双对村

　　石头关横水渡　　　小石头横水渡

　　茭塘猎德筑沙寨横水渡

　　长赖冈横水渡　　　石窟横水渡

　　丰冈渡　俱在大历堡

　　山南渡　　　白坎头渡　俱在山南堡
　　灵洲上下渡　在桃子堡

　　里水渡　在丰冈堡

　　麻奢渡　在麻奢堡

　　白冈渡　在白石堡

　　沙坑渡　在沙堤堡

　　张槎渡　　　横水渡　俱在张槎堡

　　佛山渡　　　横海渡　俱在佛山堡

　　沙坝渡　　　牛眠渡　俱在泌冲堡

　　沙涌渡　在沙丸堡

　　宁口渡　在兴宁堡

　　赤口横水渡　在平地堡

　　姜涌横水渡　在骆村堡

　　扶南渡　在扶南堡

　　横河渡　在季华堡

　　平蓢渡　在平洲堡

　　沙洲头渡　在迭滘堡

　　鹿境渡　在深村堡

　　沙嘴渡　在登俊堡

　　兰石横水义渡　邑人陈允东等呈左布政王世德建
　　杜滘村尾横水渡　在金鸥堡

　　广渡　　　　横水渡　俱在大冈堡

　　横水犁耙渡　在河清堡

　　李家犁耙渡　在（虫雷）冈堡石云山
　　厚水渡　在大通堡

　　沙边横水渡　邑人知州朱凌霄设

　　石丽山横水渡

　　鱼步沙边新造横水渡

　　下白坭横水渡　　　瓦步横水渡

　　石桥市底渡　　　　沥滘南石头村埠渡
　　屏源锺村沙洛大洲大涌口渡

　　蔗凹冈泙浦村前大巷口横水渡

　　石壁神头林岳横水渡

　　顺德县

　　伏波桥　按县志在县治西南碧鉴之前成化二十一年知县吴世腾创建未就而迁弘治四年知县吴廷举累石为址者九板其上长二十二丈广一丈六尺岁久不修民聚观竞渡溺死甚众嘉靖四年曾仲魁甃石为梁翼以扶栏民甚便之
　　迎恩桥　按县志知县钱溥凿渠通碧鉴作此桥
　　南熏桥　知县丘道隆建

　　登榜桥　在阜南门外

　　登瀛桥　以钱溥名

　　永安桥　按县志永乐十八年建俱拱北门外
　　文秀桥　在县西五山长区龙祯建

　　永安桥　　　水东桥　　　大石枕桥
　　小石枕桥　以上俱在石涌堡

　　孚济桥　　　北岸桥　　　跨江桥

　　新社桥　以上俱在江村堡

　　壮龙桥　在冲鹤堡

　　接虹桥　　　钓月桥　俱元县尉冯甲建
　　蒙惠桥　知县袁钺建

　　飞龙桥　　　玉溪桥　　　登云桥

　　来宾桥　　　金城桥　　　洞安桥　以上俱在古楼堡
　　鹏涌桥　　　黄冈涌桥　俱在容奇堡
　　永丰桥　在桂州堡宋熙宁间建

　　松安桥　　　紫阳桥　　　第一桥

　　华丰桥　俱在伦教堡

　　上直桥　　　君子桥　　　东头桥

　　石落桥　　　大东桥　　　小东桥

　　利财桥　　　济川桥　以上俱在黎村堡按县志上三桥知县吴廷举筑堤达黎村伦教桂林龙津诸堡设此以济断岸
　　广孝桥　　　建鏊桥　俱在黄连堡

　　北岸桥　在古粉堡

　　永龙桥　在勒楼堡

　　百济桥　　　明远桥　　　五石桥　按县志宋李仕修南雄人官浙省叅政寓居逢简无子建此后生五子以上俱在逢简堡
　　西龙桥　　　龙兴桥　　　永丰桥

　　下街桥　　　步云桥　路接宁山以上俱在龙渚堡
　　跃龙桥　　　化龙桥　俱在马宁堡

　　永安桥　　　庙左桥　　　庙右桥

　　接龙桥　俱在北水堡

　　跃龙桥　在鼎新堡

　　关济桥　　　关东桥　　　利涉桥

　　南溪桥　　　榕乐桥　以上俱在马齐堡
　　龙兴桥　　　见龙桥　　　马巷桥

　　自生桥　俱在甘竹堡

　　上牛桥　在白藤堡

　　黄道溪桥　在福岸

　　登汉桥　　　跃龙桥　　　永安桥　俱在
　　昌教堡

　　老女桥　按县志宋贞女吴妙静建贞女既以李氏子亲迎渡龙江溺死伤之矢不适人终其身以其资即溺所桥焉用石为址凡五空空驾潮石五石皆长二丈二尺方二尺经始于宁宗嘉定四年至八年乙亥乃成理宗嘉熙二年戊戌刻石于国明寺后人因名为老女桥于桥东西各立男女庙象双星然今不存两厓渐出桥且湮四空矣
　　左辅桥　　　逢涌桥　　　石龟桥

　　官田桥　俱在龙江堡

　　金榜桥　　　狮子桥　　　沙坑桥　俱在
　　龙山堡

　　西竺桥　　　跃龙桥　　　石西桥

　　鼎峙桥　　　市桥　　　　丁字桥

　　渡月桥　　　起凤桥　　　镇东桥

　　马骝桥　以上俱在水藤堡

　　接云桥　在都粘堡

　　石桥　　　　通霄桥　　　接龙桥

　　腾蛟桥　　　镇东桥　　　化龙桥

　　接桂桥　　　引鹭桥　以上俱在新良堡
　　德云桥　　　垂虹桥　　　梯云桥

　　登龙桥　　　登云桥　　　锦澜桥

　　陇西桥　以上俱在龙头堡

　　白云桥　在登洲堡

　　驷马桥　　　朝天桥　　　济川桥

　　龙津桥　　　镇海桥　　　西跨桥　以上俱在鹭洲堡
　　七板桥　　　大东桥　　　衍庆桥

　　曾桥　　　　沧浪桥　　　腾蛟桥

　　飞黄桥　　　新路桥　　　前街桥

　　西涌桥　以上俱在桂林堡

　　济川桥　　　迎阳桥　　　飞虹桥

　　良涌桥　　　大板桥　　　大滘桥

　　东安桥　俱在葛岸堡

　　梯云桥　　　青云桥　　　闸头桥　俱在平步堡
　　通津桥　在龙津堡

　　鳖涌桥　　　麦滘桥　　　东岸桥

　　新路桥　　　永济桥　以上俱在甘溪堡
　　平步渡　　　都宁渡　　　马冈渡

　　紫坭渡　　　江村渡　　　大良渡

　　龙江渡　　　桂泮渡　　　岳步渡

　　黎村渡　　　长河渡　　　扶宁渡

　　锦鲤渡　　　石尾渡　　　石龙江渡
　　黄冈尾渡　　金斗渡　　　金川渡

　　更楼渡　　　土牛涌渡　　碧江渡

　　塘萍头渡　　杀狗庙渡　　龙津渡

　　伦滘渡　　　戽斗尾渡　　容奇渡

　　浮阴沙横水渡　　　碧鉴伏波桥渡

　　桂洲社仓前渡　　　关田根上下直渡
　　江尾渡　　　小里藤涌渡　龙山渡

　　黄涌马村渡　葛岸渡　　　陈村渡

　　马滘渡　　　云步福岸渡　林头渡

　　镇头细冈渡　　　　勒竹横水渡

　　桃村碧江横水渡　　北水龙潭村渡

　　白藤大涌口渡　　　铁滘小水渡

　　陈村至市桥渡　　　芋涌塘利渡

　　东莞渡　　　龙津渡　　　逢简渡

　　路州陈村横江头往甘竹渡

　　佛滘头抵高村渡　　布涌庄头庙渡

　　白庙隔海平步渡　　小江梅山渡

　　金陡至石岐渡　　　石硝大涌口渡

　　小陈村横水渡　　　藤涌横水渡

　　南海贺丰岸横水渡　顺德大沙尾渡

　　都粘冈头三公庙渡　墩睦铺等处渡

　　赤花招募冈头勒竹渡

　　东莞县

　　新桥　在县南门内按县志明洪武十四年开设南海卫增筑城池新建此
　　德生桥　在县南冈按县志宋放生池之地旧名泽物后改宝安桥邑宰张勋修建著作郎王容记之初桥造以木易坏绍兴二年权宰赵汝汉命邑人吴克宽邓林率力重修皆易以石建亭桥上扁曰德生邑进士梁该作记今存
　　德安桥　在税货局西按县志横跨县港旧名建炎后改为通济兵火后桥亭废元大德四年达鲁花赤忙古歹重修颇壮丽改今名民于桥上为市俗名市桥
　　兴贤桥　在学西南

　　东门桥　在县东门外

　　西门桥　在县西门外

　　南门桥　在县南门外

　　北门桥　在县北门外

　　拱辰桥　在北门水关内

　　思泮桥　按县志因旧学在桥之东故得名迁学后俗呼为罗村桥
　　迎恩桥　在县西之栅口按县志宋淳熙间邑宰陈公琦建初以梁木架石基上咸淳间邑人张注易以石旧名广利后改今名
　　新村桥　在城西驿侧

　　通济桥　在县东南乌沙村

　　普安桥　在县南寮步村按县志正当驿路巨石跨海为桥九间海水迁入港内九十余湾邑宰李岩筑堤四千一百二十丈即咸潮堤邑人翁炳诗曰长堤缭绕四千丈断港萦回九十湾谁架石虹来海上行人平步碧波间
　　龙津桥　在县西南臣上村

　　永和桥　在筋竹冈按县志明天顺七年乡老王宜信林仁茂陈以明欧志端黄仁初骆思慎刘文亨等募缘建
　　鼓慎峡浮桥　在县东榴花村

　　石龙桥　在堑头跨城壕

　　北龙桥　在北关口

　　飞鸾桥　在西门内

　　环冈桥　在环冈村

　　通津桥　在北门外

　　演武桥　在演武街

　　永济桥　在县西南

　　广济桥　按县志在茶园明天顺七年耆民王宜信林仁茂陈以明欧志端黄仁初等捐赀募建
　　北埠桥　在东莞所

　　连鳌桥　在金鳌洲

　　永宁桥　　　大通桥　俱在篁村

　　平定桥　按县志在邑之栅口旧名绍兴桥俗呼拱桥后改今名
　　新桥　在邑水北岸

　　永津桥　按县志在县西南三十里初架木为梁岁久朽坏宋干德四年邑宰陈晏修以石共长六丈阔六尺后堤堤圮明宣德二年乡人重修如故
　　蜑家租渡　　石碣渡　　　茶园渡

　　西湖渡　　　水南渡　　　土冈渡

　　吉洲头渡　　罾步渡　　　石步渡

　　绿兰渡　　　南村渡　　　南冈渡

　　沥口渡　　　西冈渡　　　角蛇渡

　　海南栅渡　　沙江渡　以上诸渡俱在横水
　　教场渡　　　茶冈渡　　　西湖渡

　　南头渡　　　南莆渡　　　壆头墟渡　以上诸渡俱在长河
　　大坋渡　　　亭子步渡　　二石龙渡
　　宝潭渡　　　龙川渡　　　吴家涌渡
　　江门墟渡　　新墟渡　　　新街口渡
　　中围渡　　　佛山渡　　　新村渡

　　筋竹冈渡　　土江渡

　　鼓慎渡　今改作浮桥

　　板桥万家租日渡　　梁家村横水渡

　　南浦江口二岸横水渡

　　山石下横水渡　　　新村连藤菜洲渡
　　下南横水渡　　　　蓢下茅洲横水渡
　　涌口小水渡　　　　苏洲头横水渡

　　三丫潭横水渡

　　小享谷涌蚬涌翁家墩渡

　　万家租永宁永安上下横水渡

　　铁冈东岸沧洲渡　　大涌口军铺渡

　　郭武桥头渡　　　　金鳌洲横水渡

　　蚌潭横水渡　　　　广州长河渡
广州府部汇考七
广州府关梁考二　　　　　　　府志

　　从化县

　　犁塘渡　　　鼓楼渡　　　曲江渡

　　螺冈渡　　　麻村渡　　　石潭渡

　　石磕渡　　　洗马步渡　　米步渡

　　惊滩渡　　　大陂河渡　　已上皆官渡
　　水口渡　按县志自豸角岭塔下发至省城
　　上流纸渡　按县志嘉靖间黎潮告承岁纳纸饷银十两解司以良口田岭背为埠至太平寺
　　下流纸渡　按县志李永同龚福纳纸饷银十两解司自平太寺至广州已上二渡专运草纸
　　曲江渡　按县志有三大历一了江一官窑一俱自曲江发
　　鼓楼潭渡　今废

　　乌石渡　　　太平场渡　二渡俱至省城已上皆民间饷渡
　　龙门县

　　西门桥　在西门外

　　黄溪桥　在县东俱典史周旻修

　　新桥　在金牛都

　　西桥　在平康都

　　万寿寺桥　按县志在县城西崇祯五年水圮顺治十八年僧道行募化建复
　　生水桥　按县志在城外二里许廖廷琛修
　　南门渡　　　鹭鹚渡　　　黄子派渡
　　沥头潭渡　　白沙水渡　　龙江水渡　俱在西林都
　　九龙江渡　　麻柞渡　　　桂村渡

　　廖村沥渡　　犁壁渡　俱在金牛都

　　沙径渡　　　独石渡　　　松山下渡
　　梁山下渡　　三合水渡　　大沥头渡　俱在平康都
　　新宁县

　　岑边桥　即迎恩桥在西门外

　　山涌桥　在县西

　　义城桥　在县南矬峒都

　　村北桥　在县南海晏都生员陈元卓建
　　绿围桥　在县北文章都生员伍仰登重修
　　大头桥　在县北德行都

　　碧溪桥　在县西今废

　　沙涌桥　按县志在文章都伍隆起裔孙伍伦炳建
　　法竹渡　按县志在城西相传有一异人遇晚无渡以竹而渡因此得名
　　斗峒渡　在县东北往新会汾水江

　　苏渡　在县西北按县志乃横水小渡也苏东坡访锺鼎曾过此渡因以得名
　　鹿爪渡　按县志在县南自冲寨往广海卫
　　镇口渡　　　横山渡　俱在县南

　　茭荻嘴渡　在县西

　　紫霞渡　　　矬峒渡　　　浔阳渡

　　旺北渡　　　濠冲渡　俱在县北

　　独冈渡　按县志在县西北往新会汾水江
　　亭前渡　在县东南

　　（氵宫）口渡　在斗峒村

　　南门横水小渡　按县志无额设渡夫春夏潦涨涉者苦焉旧议建桥以邑小民贫不果
　　那西小渡　按县志在县西往新会江门全书附载岁征渡饷银一两零二分解布政司报部充饷
　　瓦窑湾小渡　按县志在县东北往新会汾水江
　　陡门横水小渡　按县志在县西南自横山过陡门
　　东门坝　按县志在城东一里许筑于正德七年
　　龙头沙　按县志在东头村之右长径百丈苏
　　东坡访锺鼎常憩于此上立汉寿亭侯庙
　　增城县

　　接龙桥　在北门外一里

　　永康桥　在北门月城外

　　通明桥　在南门月城外

　　新桥　在西门月城外

　　官桥　在县北庆福都四里

　　擢官桥　在夏街回龙关口

　　相思桥　在寨岭下崔清献公建后人思之故名己丑仲冬知县韩程愈捐俸重修
　　双鲤桥　在县南庆福都六里

　　鹤子桥　在县南合兰上都

　　白坭桥　在县东金牛都三里

　　东济桥　在金牛都十三里

　　六涌桥　在县南合兰下都

　　白石桥　在县西清湖都六十里

　　竹沥口桥　在县东南牛潭水口

　　济川桥　在县南石滩涌口

　　小楼桥　在崇贤都小楼沙

　　云津桥　在合兰下都石滩村

　　城角桥　按县志在县南门外左城角乡宾黄昌引建
　　福善桥　按县志在下罗冈邑人卢弼捐金偕僧恒修洪立倡建
　　观德桥　按县志在县北门外二里邑人郑枢建
　　杨水郁桥　按县志在庆福都四里郑节妇陈氏捐赀建
　　南济桥　在县南

　　青钱桥　按县志在金牛都证果村有二一姚孟圆建一龚君绩建今所行者多由姚桥
　　高涧桥　在丁塘村

　　沙（氵宫）桥　按县志在绥宁都三十里为往来大
　　路康熙三年知县徐凤来建计阔三十二丈凡十一孔
　　莲花寨　按明一统志在县北一百里

　　石滩渡　　　和平渡　　　沙贝渡

　　东洲渡

　　白石渡　按县志在县西南清湖六十里
　　增江古渡　按县志在县治南增江驿原设船二只旋回
　　黄渡头渡　按县志在县东东兴铺

　　锁溪渡　按县志在县北接龙桥水口

　　潮水边渡　按县志在县北庆福都二十里
　　白泡水渡　按县志在县北杨梅都五十里
　　大步口渡　按县志在县北二十余里

　　钟冈渡　按县志在县北杨梅都四十里
　　水屈渡　按县志在县北金牛都三十里
　　西埔滩渡　按县志在县北金牛都五十里
　　老虎滩渡　按县志在县北金牛都六十里
　　乌桕郁渡　按县志在县南金牛都十里
　　特子岭渡　按县志在县南合兰上都二十余里
　　姚洲头渡　按县志在县南合兰上都二十五里
　　初溪渡　按县志在县南合兰上都二十里
　　墩头渡　按县志在县东南合兰上都三十五里
　　圆洲渡　按县志在县南合兰下都三十里
　　三丫水渡　按县志在县东南合兰上都三十里
　　小渡头渡　按县志在县南下都三十里
　　土江潭头渡　按县志在县东南下都四十里
　　江口渡　按县志在县东南下都四十里
　　沙（氵宫）渡　今有桥

　　沙贝新基渡　按县志在甘泉都新塘村
　　长行渡　有石滩往广州渡船二只轮流夜行
　　新塘往广州渡　船二只轮流日行

　　新塘往佛山渡　船二只轮流行至佛山
　　新塘往东莞城渡　船二只轮流行

　　新塘往麻涌大步东圃渡　船二只轮流行麻涌大步亦有船二只往新塘
　　槎（氵宫）往新塘渡　船一只

　　香山县

　　石岐关隘　按县志在县西二里

　　东洲门隘　按县志在县东八十里

　　干雾关隘　按县志在黄梁都一百五十里今迁
　　大人岭关隘　按县志在黄梁都一百五十里今迁
　　东亭桥　在县东门外

　　西亭桥　在县西

　　南亭桥　在县南门外已上三桥俱洪武初建
　　桥仔头桥　在麻州尾堡按县志元时乡民郭复创成化中知县朱显建石梁嘉靖七年乡人
　　会资重修行人便之

　　小墟桥　在黄家边村

　　天王桥　按县志在县南桥仔头村宋端宗驻跸沙涌过此桥因名天王桥有通济亭峙其南后毁洪武间知县沙彦和建石门二石梁八成化间僧智能建木梁八正德间监生蔡曰良捐资建木梁六嘉靖二十六年举人郑之藩重修
　　黄涌桥　在蓈尾村

　　茶园桥　在茶园坑

　　婆石桥　在龙眼都婆石村按县志宋时杜氏媪建崇祯年间高光暮刘巽干汤斯汉捐工重修
　　神涌桥　在能得都南阳村

　　普济桥　按县志在能得都宫花村宋嘉定四年僧法隆创木梁嘉定十二年邑人刘文保易石梁十二
　　龙头桥　在四字都

　　南塘桥　按县志在四字都南边塘村宋立石
　　大墟桥　在大字都南蓈村

　　谭婆桥　按县志在塘磡村乡人谭婆创建
　　减池桥　在塘磡村

　　三板桥　在谷字都雍陌村

　　南陂桥　在乌石村

　　双美桥　在大榄都按县志洪武中巡检陈忠建
　　利济桥　在上栅村

　　天妃桥　按县志在恭常都濠潭村天妃庙前元民周元建石为梁
　　马坑桥　按县志在恭常都白石村元民鲍录事建石梁
　　白石桥　按县志在恭常都白石村元民周元建石
　　大宁桥　在小榄村

　　水关桥　关内外二所

　　苏师桥　按县志在城南外东濠口元至正二年县尹汪篪建架木为梁后圮成化间杨壁捐资建石门木梁
　　南门桥　按县志在县南城外旧石门二板梁成化间知县朱显覆以亭为柱二十四后圮弘治间乡人杨壁等捐赀建石拱桥崇祯十二年因改南门桥在门之左形家谓之送水佥议拆毁但新桥建造未成行人病涉今于桥之旧址代以木梁
　　新桥　按县志建于娘妈厂西关之下明末创建桥基至今未竣
　　西门桥　按县志在城西内外二所内瓦砖梁外板梁嘉靖十二年易以石
　　西关桥　按县志俱木梁在水关内外三所一外二内今俱易以石
　　东关桥　按县志在县东内外二所内瓦砖外石梁
　　石头桥　按县志在石头村二石板

　　长洲渡　在县西

　　沙涌渡　按县志在沙涌开通龙眼里

　　西河渡　按县志由长洲至山溪角两乡里排轮充
　　江门渡　按县志发自石岐通于新会之江门新会民开摆
　　广州渡　按县志发自石岐通于广州五羊驿顺德人开摆
　　佛山渡　按县志发自石岐通于南海之佛山顺治间顺德人开摆
　　黄连渡　按县志发自石岐通于黄连村前康熙元年顺德人始为开摆尽夺香山小民之利
　　新会县

　　东关　按县志外为赵村所以卫东之郭者
　　西关　内为龙兴寺所以卫西之郭者

　　妙宗桥关　在沙头又所以卫郭外之郭者
　　北关　在县后文溪水所入万历三十六年重修
　　水关　在县东文溪水所出万历二十九年重修
　　清化关　在城南和尚桥此关宜再扩高大以便民舟出入
　　骑虎关　在城东骑虎庙

　　五显关　在城西五显涌

　　隆兴关　在城西惠民门

　　龙溪关　在城外花桥亭

　　文溪桥　在学宫前

　　步云桥　在泮宫左

 　　浴沂桥　在泮宫右

　　韩家桥　在县治东文溪由以出城者

　　东门桥　在县东门外按县志洪武三十年建
　　南门桥　在县南门外按县志洪武十八年千户田清建后屡新之
　　西门桥　按县志在县西门外万历二十一年黄淳重修
　　北门桥　在北门外

　　百丈桥　在城南新民街

　　灰步板桥　在江门东

　　龙溪桥　在礼义坊

　　妙宗桥　在礼义坊按县志跨紫水于沙头宋绍兴十一年道人妙宗建横竖俱大石潦不能动
　　知政桥　在务前按县志横跨县江柱木五间架板于上正德十一年知县徐干建知县张文凤重修未成以忧去知县陈豪成之易柱以石上仍架板可通官桅万历四十年知县熊维镗生员孙显祖等重修架板上置栏楯舆马便之
　　宜民桥　在宣化源清二坊中按县志在东隅街旧以板嘉靖二十六年知县王交修易以石栏楯俱备改今名
　　小市桥　在怀仁都按县志元至顺三年乡民陈辛甫建
　　小梅桥　在怀仁都

　　美成桥　大怀仁都莲塘村宋绍兴元年僧惠明建
　　井冈桥　在怀仁都井冈村正德二年乡官郑铭建
　　大泽桥　在大泽村

　　小泽桥　在小泽村今废

　　老女桥　在遵名都张村按县志昔有女老而不嫁悉以奁资建
　　何村桥　在遵名都何村元至正间建

　　慧龙桥　在石碑都

　　新桥　在源清坊

　　天等桥　在石碑都天等村洪武十八年潦废改为渡
　　石街桥　在登名都沙堤村

　　土陂头桥　在登名都

　　大板桥　在礼义坊

　　波罗桥　在平康都波罗村元元统元年乡民梁一周建
　　龙蟠桥　在平康都龙蟠村路通蚬冈三广公陶鲁重修
　　义济桥　在宣化坊按县志在县东旧以板嘉靖三年知县熊坦易以拱石
　　油步桥　在源清坊永乐十年乡民谭观福建
　　西隅桥　在源清坊按县志在西隅街刘杰许培之重修
　　清化桥　在源清宣化二坊中按县志旧名和尚桥天顺辛丑知县王重县丞陶鲁建正德十一年知县徐干重修
　　小报桥　在潮阳都小报村按县志元至正十年乡民林文骥建
　　大报桥　在潮阳都大报村按县志洪武三十年乡民宋永建
　　富溪桥　在华萼都大富村

　　广济桥　在华萼都高沙村按县志筑石为基高丈余上架木更置有渡客商称便乡官区越建
　　沙塘县　在潮阳都沙塘村按县志永乐十二年乡民叶大吉建
　　官来桥　按县志在县西西墩头嘉靖二十二年知县何延仁易以拱石
　　西墩桥　按县志嘉靖三十五年生员苏道充等易之石
　　硬步桥　在潮阳都硬步村今废

　　罗坑桥　在潮阳都罗坑村今废

　　仙井桥　在潮居都仙井泉下

　　长桥　在潮居都区村长跨五拱今废

　　仕路桥　在潮居都北到村

　　新桥　石桥　俱在到龙城村乡官汤和建
　　墓冈桥　在泷水都塘河村今废

　　奇榜桥　在归德都奇榜村圆明庄前

　　黄坑桥　在归德都黄坑村万历三十一年修复
　　野渡桥　在归德都赵家村按县志宋绍兴元年赵碧崖建永乐十年施野渡重修名刻石阴
　　杜桥　在归德都白石村

　　通泰桥　在华萼都三丫村

　　西华桥　在归德都石涌村

　　塔冈桥　在华萼都塔冈村

　　水松桥　在华萼都河塘村

　　水背桥　在泷水都水背村

　　松蓈桥　在中乐都松蓈村

　　黄涌桥　在登名都黄涌村

　　通济桥　在东亭驿右按县志横跨县江与知政相望制亦如之弘治十五年知县罗侨建嘉靖十一年知县张文凤修许炯记石竖镜心亭万历三十一年署县吴邦俊乡官何上新重修架板上置栏楯舆马便之
　　北溪石桥　按县志在县北文溪由以注学者
　　北上石桥　按县志在北隅街以繇驿而北上旧曰百丈非原嘉靖五年摄县事户部员外郎徐闻县丞林应骢督乡老叶泰易板以石万历二十三年乡经历叶承泽率乡人重修
　　骑虎关桥　按县志城池水所出正德间知县徐干修万历间重修
　　关庙石桥　在县东

　　礼义板桥　按县志西墩之水背郭斜流桥横截之亦县江之锁钥也万历二年知县伍睿指挥陶澯建然必以石易之庶几永久民免阽危桥外即陶家庄陶应董修事
　　承恩板桥　按县志万历三十七年重修上架栏楯
　　西龙石桥　按县志在县西浐湾口议改西墩水由此透沙头通于分水冈则邑之风气不泄庶几称形胜云而海寇亦无直入之虞
　　永安桥　按县志在县西显学里万历十二年余良栋建
　　大济桥　按县志界礼义源清间万历二年庠生潘升倡义建
　　流杯桥　在流杯村

　　金紫马桥　在新开（氵宫）

　　磨镰步石桥　按县志在县北万历三十四年黄家相等修
　　贞节石桥　按县志在陂头村白沙陈子母林氏建或曰冬节桥以作之长至日也黄孚诗榕叶阴阴覆小溪行人桥上晚潮低阿婆天与陂头土岁岁清明踘马蹄
　　楚云板桥　按县志在楚云台前今易以石陈献章诗一木欲堕溪岸高江门丈人放步牢脚底太行开几片秋风随处洒鸿毛
　　大虹板桥　一名象涌在江门口

　　花桥亭大石桥　按县志一名龙溪桥宋开禧三年知县蒋直建上立彩亭元季亭废
　　桥亭桥　按县志在桥亭村万历三十九年重修
　　大石桥　在泷水水背村

　　务江桥　在泷水塘河村

　　洽阳桥　按县志在潮阳硬步杜冈村内今废石存
　　拱北板桥　按县志在中乐良丝冈万历二十五年黄元宰重修
　　城西板桥　按县志在中乐墩子边成化十七年乡老黄绍纮建
　　见龙板桥　按县志在中乐龙湾步万历十三年生员谭持俭建
　　藤泽板桥　按县志在中乐因民病涉万历七年建
　　浙江桥　按县志在古劳沙坪墟番禺知县毛汝麟乡老陆子阳建
　　城下渡　　　江门渡　　　蚬冈渡

　　高沙渡　　　坡亭渡　　　塘下渡　俱在长河
　　浔阳渡　　　石头渡　俱在文章都

　　水边渡　在平康都

　　天等渡　在石碑都

　　潮连渡　在华萼都

　　西溪渡　在登名都

　　大瓦寨渡　　富足坑渡　　龙涌渡

　　白石渡　　　李七步渡　　古劳横水渡
　　锦江嘴渡　　庙前渡　　　白土皇村渡
　　大坑口横水渡　　　三角巷口渡

　　天河村横水渡　　　赤坎太平下庙渡
　　九江石头渡　　　　官埠头横水渡

　　塘口埠渡　　　　　银瓶嘴渡

　　黎冲埠渡　　　　　海边（虫雷）步横水渡
　　石骆口连九江小梅口土地园渡

　　深涌横水渡　　　　白藤土牛涌渡

　　牛眠沙渡　　　　　水埠头谷步石（石达）铁镬巷渡
　　鸡笼冈潮阳泷水平步渡

　　谭江渡　　　水口渡　俱在古博都

　　三水县

　　青云桥　在胥江华山

　　环川桥　在县治西三里

　　石顶桥　在清塘都跨交溪水

　　邓坑桥　距石顶桥五里而近

　　周村桥　距邓坑桥二里而遥

　　银洲桥　距周村桥三里

　　阜安桥　在南（氵宫）堡

　　高石桥　在利琼都龙母（氵宫）

　　县前官渡　徭编渡夫二役

　　西南长河渡　按县志日夜四只互为往还递年输府饷二十两今缺夜渡
　　西南横水渡　在南岸村旧有饷今革

　　苍江渡　在镇南都三水司前同柏木潮渡纳饷
　　大路渡　在大路村河中

　　走水江渡　在伍顶都大路峡口

　　胥江渡　按县志船二只递年输府饷二两今缺
　　三江渡　按县志船二只往还在古灶村递年输府饷四两今缺
　　芦包渡　在胥江

　　蒋岸渡　在蒋岸村开至胥江

　　白坭渡　在白坭河

　　金洲渡　在金洲河

　　龙湾渡　在龙池村开至高明县劳窟村
　　黄牛洲渡　按县志船二只往还递年输府饷二两
　　（鱼感）鱼嘴渡　按县志递年输府饷八钱
　　坭洲渡　按县志递年输府饷五钱

　　丰湖横水渡　　　　角尾嘴横水渡

　　金利水口渡　按县志递年输府饷八钱
　　县前柏木潮渡　按县志递年与苍江渡共输县饷八两
　　西南开往肇庆渡　按县志递年输县饷二两
　　西南开往英德渡　按县志递年输县饷六两
　　古镇沙头渡　按县志递年输县饷八钱
　　白坭开往金利墟渡　按县志递年输县饷一两
　　清远县

　　通津桥　在通津门外侍读吕凤岐记

　　西门桥　在西门外耆民黄祖铭建

　　周塘桥　在下廓角虾巷西知县张璧重修
　　水西桥　在下廓三公庙前宝林僧募修
　　山塘桥　在廉水

　　柘步桥　在柘步堰口

　　惠济桥　按县志在县西二十里土名挞桥
　　文昌桥

　　上郭渡　下郭渡　俱在宝林寺前

　　横石渡　在县东

　　山塘渡　在山塘水

　　澜石渡　在澜石口

　　飞水渡　在飞水口

　　新开渡　在县东五十里

　　石头潭渡　在滨江水今虎衔江渡是

　　急水渡　在琶江司前开

　　慢水渡　在琶江乡官路唇

　　鼓磉渡　在琶江官路

　　黎塘渡　在飞水塘

　　广城往清远渡　　　庄步渡

　　山根渡　　　　　沙头渡

　　清远营冈墟渡　　大燕水渡

　　黄冈渡

　　新安县

　　南门桥　在县南门外

　　东门桥　在县东门外

　　北埠桥　在县南门外按县志崇镇铺长石六架明正德年建
　　广惠桥　在崇镇沙铺涌下直街按县志旧以木架名南头埠桥嘉靖年间叅将汤克宽易以石名广惠桥
　　顺母桥　在墩头里按县志旧传有子分居隔河迎母意遂鸠长石架桥因名
　　便民桥　在下步墟嘉靖年间巡检周世奇修
　　龙津桥　在归德场西石塔下

　　严母桥　在三都涌头村按县志相传陈母有子不悛其母缚之投水中创桥因名焉
　　伏涌桥　在三都福永巡司东长石六架
　　大板桥　按县志在墩头里乡人郑可言建
　　引龙桥　按县志在墩头镇沙两桥相连如曲尺又名曲尺桥
　　隔岸桥　在隔岸之左

　　周家村石桥　崇祯九年知县李元建

　　天渡桥　按县志在月冈屯蔡家园前康熙二十六年巡检廖膺宠建潮涨漂大木如桥形因造名天渡
　　惠民桥　按县志在深圳河沟深浚凡遇雨潦潮涨往来维艰动遭淹溺康熙二十八年巡检廖膺宠建造石桥名曰惠民
　　南头渡　自南头抵省城原额四只今废自南头抵东莞原额五只今复二只
　　下步渡　自下步抵东莞渡额二只今废
　　茅洲渡　自茅洲抵东莞渡额五只今废以上长河渡输饷今撤海禁次第兴复
　　乌石渡　　　沙江渡　　　碧头渡

　　冈头渡　　　新田渡　　　茅洲田尾渡
　　以上俱民渡

　　佛山渡　按县志自南头抵佛山渡额二只今废
　　塔子前渡　按县志自归德场抵三门亭子步头
　　花县

　　石桥　在华宁堡

　　连州

　　通汇桥　在州城南门内宋刺史邓阿鲁建按州志以桥下之渠疏泻池之隘而通于汇水故名
　　通庄桥　按州志在大街桥下之流出自育德泉刺史邓阿鲁建永乐十年知州侯礼重建因呼为新桥
　　步莲桥　在州东门外城壕上以桥下种莲得名
　　湖光桥　在城北按一统志唐元结自舂陵来游凿湖潴水作桥其上登桥一览湖光如练因名
　　兴贤桥　在兴贤门外成化十五年守备都指挥建
　　鲤鱼桥　在州东唐王祠

　　仰韩桥　在四贤祠南宋知州吴纯臣建
　　天泽桥　在州大街南按州志水自茨太守庙东泉及龚家岩合流历长街至此桥注于湟水
　　育德桥　在后街东

　　集星桥　在洪锡巷口

　　会寿桥　在隔河

　　清风桥　在石灰巷口

　　三板桥　在州朝天门外十里

　　会福桥　在州西岩家坠俗呼为高桥宋嘉定中建
　　内洞桥　在州东瓦窑冈宋淳熙中建

　　高文桥　在州南九陂宋淳熙中建

　　襟水桥　在龙口宋谏议邵晔建张魏公尝游览水势水自庚辛来因名金水
　　石陂桥　在州钦南乡宋绍兴中建

　　深坑桥　在州遵合乡宋政和中建

　　新上桥　在遵合乡宋元佑中建

　　南济桥　在仁内乡西岸

　　福星桥　在州四长乡水口昔名水口桥宋淳佑中建
　　白牛桥　在州二长乡宋嘉定中建

　　南门渡　路通河邵

　　济川渡　在济川门

　　龙津渡　在龙津门外

　　瓦窑渡　路通船潭

　　瓦窑冈渡　与龙津渡相接

　　良江岸渡　路通朱冈

　　湖口渡　路通迁义乡

　　通济河渡　在保安

　　埠津渡　路通星子

　　本公峒渡　在本公峒

　　麻埠渡　在麻埠水

　　黄娇渡　在黄娇水

　　车头渡　在东峰园

　　白水渡　在白水

　　西岸渡　在西岸

　　大陂渡　在下卢

　　石泉渡　在石泉寨

　　阳山县

　　阳山关　按县志在县治之上七十里汉武诛建德兵出桂阳下湟水即此地
　　湟溪关　按县志在县治北当骑田岭路秦于此立关按汉书赵佗行南海尉事移檄告湟溪关曰盗兵且至急绝道聚兵自守即此地二关俱秦建今废
　　寅宾桥　在城东门外

　　柔远桥　在城南门外

　　通楚桥　在城西门外

　　望韩桥　在城北门外

　　接龙桥　在儒学后

　　宜民桥　在县治东

　　镇安桥　在县治西

　　七拱桥　在通儒乡按县志去县四十里宋熙宁三年邑民窦元甫建以桥有七拱而名今圯
　　平安桥　在常岁乡去治三十余里

　　大桥　在常岁乡去治六十里元至正二年县民李万春建
　　丰阳桥　在浦下乡按县志去治八十里宋绍兴十八年县民李法中建
　　会贤桥　在鹿石坑去治二十里

　　回龙桥　在塔溪东

　　广济桥　在鹿石坑去治二十里

　　双龙桥　在黄竹坑去治三十五里

　　武安桥　在通儒乡军屯去治三十五里
　　积福桥　在常岁乡去治三十五里

　　福星桥　在星子巡司去治八十里

　　二板桥　在常岁乡去治三十里

　　贤令桥　在通儒乡

　　凤阳桥　在浦下乡

　　雷公坑渡　在城西河

　　中渡　在城西河中

　　官渡　在城河南同民坊

　　下渡　在东河钓台前

　　清莲渡　在西岸

　　连山县

　　鸡鸣关　在连山县东三十里通连州有亭久废知县刘允元重建俾往来憩足民咸赖之
　　火夹关　在县西四十里通上吉村

　　鹅鹰关　在县西一百里在上草通广西
　　邪渡桥　宋政和七年乡民邓必荣建路通连州其水自分水凹上叶来经桥下又从长径出与连州镬水合流入湟溪
　　龙水桥　在宜善西二十里

　　通灵桥　在诸莺乡宋绍兴二十六年乡民吴英文亨等创建其水自昆湖山来至石角村与连州西岸水合流注湟水路达集灵庙前因名之
　　兴贤桥　在诸莺乡宋嘉定元年乡民邓大章等置建其水自西岸水合流于湟溪桥久而颓未能修复
　　牛鼻潭桥　在鸡鸣关外

　　鸡桐冲桥　在白沙康熙二十年修复

　　官渡　在诸莺乡沙坊村榕树坪官埠头至今尚存广州府部汇考八
广州府公署考  　　　　　　　府志

　本府

　　广州府治　在高第街

　　广防厅署　在清水濠

　　广粮厅署　在水母湾

　　理刑厅　建设在濠畔街今改为城守中军衙门
　　经历厅　在高第街

　　督院公署　康熙元年移驻省会价买民房建设卖麻街
　　抚院公署　建设在靖海门内官渡头街
　　提督公署　今在盐步头街

　　布政司公署　建设在卖麻街

　　按察司公署　在清水濠

　　盐驿道公署　在高第街

　　都使司公署　建设在新桥市

　　粮储道公署　在清水濠

　　督学道公署　建设在水母湾

　　布政司经历厅公署　在卖麻街

　　照磨厅　在贤乐巷

　　理问所　在贤乐巷

　　按察司经历厅　在清水濠

　　知事厅　在清水濠

　　照磨厅　在清水濠

　　广州城守公署　在小市街

　　广州府左卫　建设在濠畔街

　　广州府右卫　建设在濠畔街

　　广州府前卫　现在玉子巷

　　广州府后卫　现在竹栏门

　　盐市司　建设在大新街

　　南海县治　建设在晏公街前为大门为仪门中为大堂后为二堂后衙三间后衙右为西厅二堂左为东厅大堂东西二皂亭大堂西房为内库仪门外东为迎宾延益堂又东为土地祠仪门外西为监房大堂西直至北为各吏房舍东亦为各吏房舍内后衙三间东厅一间延益堂土地祠一间俱系县令陈万言于康熙七年捐俸创建
　　戎粮厅　在晏公街县署之东

　　捕厅衙　在县署之后贤乐巷

　　儒学公署　在晏公街县署之东

　　预备仓　有二一在府城外一在黄鼎都宁口村
　　贮备粮米仓　在晏公街县治之东递年贮备本色
　　贮备库　在晏公街县治右

　　番禺县治　顺治三年丙戌冬两藩恢粤知县杨交泰择地措赀移建新城小东门内清水濠街署县事知县金永耀知县蒋如松相继捐赀重修知县彭襄重加修建堂之东有礼兵工各房廨舍仪门外建土地祠衙之西有库房仓舍
　　戎粮厅　旧在县署内东北两藩恢粤移于新城未建定署俱本官自行捐赀租赁房屋以为衙宇现在详请创建
　　捕厅　旧在县署内东南皇清移于新城向无定署皆自行赁住民房康熙五年典史汪璋择地于小东门内水巷原督标遗下倒塌官房一所共十三间复捐赀买置民房三间凑为门户用工料银二百四十余两创建公署衙宇左为土地祠右为书办房
　　税课司　在小新街

　　柔远驿　原建设在城外十七铺

　　预备仓　在府城东宋天禧四年荆湖广南皆增制常平仓今沿其法
　　恒裕仓　在今县治后康熙四年建收纳本县粮米递年积谷
　　石龟仓　在今粮道前收贮各属解到米谷原设仓夫四名
　　永丰仓　在水母湾顺治十八年建今在素波巷康熙四年改建
　　耳房库　在县堂西

　　养济院　有二一在府城内一在府城东
　　惠民药局　在府城西明成化中建

　　漏泽园　有三一在府城大北门外一在小北门外一在东门外
　外州县

　　顺德县治　明景泰三年开设天顺三年知县崔瑀始拓而修之中为正堂左为仪仗库右为架阁库东西列吏舍后堂北为知县廨西为县丞主簿廨东为典史廨仪门外西为监房东为土地祠大门外为申明旌善二亭正德己卯知县丘道隆重修知县方攸跻建库楼于旧库东大门上为谯楼嘉靖中督学张希举并申明旌善二亭为一其东改为兴贤社学隆庆间知县胡友信重修
　　察院　在县南门外西一里

　　布政分司　在县治左

　　按察分司　在县治右

　　兵备道　在县治南

　　公馆　在南门外碧鉴

　　阴阳学　在县治东

　　医学　在县治东

　　僧会司　在宝林寺

　　道会司　在元真观

　　河泊所　在县治南

　　白沙巡检司　在县西南白沙村旧白沙寨明洪武三年改
　　中堂巡检司　在县西麻涌村旧名中堂寨明洪武三年改
　　预备仓　在城西南隅名广有在东莞千户所名永盈在大鹏千户所名大鹏
　　养济院　有二一在县城东一在县城南
　　惠民药局　旧在县右直街今废

　　漏泽园　旧在县城南山川坛侧今废

　　东莞县治　即旧保安县唐至德二年易以今名明因之正统间知县王尚（王扁）重修景泰二年毁于寇天顺六年知县吴尚忠重建中为正堂堂左为典史厅右为库东西为六房承发铺长后堂北为知县廨迤东为县丞廨迤西为主簿廨东南为典史廨仪门外为土地祠为监房大门外为申明旌善亭隆庆二年知县张镗重修万历二十一年知县李文奎增修
　　察院　在县治西即军署局废址

　　布政分司　在县右

　　按察分司　在县左

　　海道　在县南头东莞所

　　府馆　旧在城隍庙右今改迁于资福寺右
　　阴阳学　在上清观右即嘉靖庙故址

　　医学　在革桂即关王庙故址

　　僧会司　在资福寺

　　缺口镇巡检司　在县西南缺口村明洪武四年设
　　京山巡检司　在县东北旧在茶园寨明洪武三年改巡司十九年都指挥花茂奏迁于京山村遂改今名
　　马冈巡检司　在县南容奇堡马冈村明洪武三年在本都小湾堡开设
　　马宁巡检司　在县南马宁堡旧马宁寨明洪武三年改马宁巡检司巡检乔按坦创建
　　都宁巡检司　在县南旧西淋寨明洪武三年改
　　江村巡检司　在县西江村

　　紫坭巡检司　在紫坭堡

　　预备仓　有三一在城隍庙左名丰盈一在都宁一在马冈
　　社仓　十有一曰大良在宝林寺内曰鹿门在本村社学后曰逄简在中村曰古粉在桑麻村灵官庙曰容奇在余滂家庙曰冲鹤在本村曰羊额小湾俱附大良明嘉靖间知县曾仲魁建
　　养济院　按县志在金榜山下明弘治间知县吴廷举建中为堂左右列创孤贫房舍凡二十楹岁久圮叶初春重修
　　漏泽园　在金榜山北

　　从化县治　明弘治七年知县刘弘创建其制中为正堂后为后堂为知县廨东为典史厅右为库堂东西列以吏舍前为仪门东为监房大门外为申明旌善二亭为榜房岁久倾圮嘉靖三十年知县吕天恩重建后知县段裘复修万历二十九年知县葛怀德重修
　　察院　在儒学左

　　按察分司　今废为民居

　　流溪巡检司　在石潭村旧流溪寨明洪武二年改建
　　预备仓　在城隍庙左

　　养济院　在城北三里

　　龙门县治　明弘治九年于旧龙门巡检开设其制中为正堂堂后为知县廨左为典史厅旁为吏舍为监房前为仪门又前为大门外为申明旌善二亭正德中知县赵华修葺万历二十五年知县江化鲤复修
　　布政分司　在县东北

　　分守岭南道　在布政分司左

　　府馆　在东门内即旧仰山寺址

　　上龙门巡检司　在黄沙坳

　　预备仓　在儒学右

　　际留仓　在县西

　　养济院　按县志在东郭墟知县李万宁建今颓废
　　演武场　按县志在东门外堂三间前卷蓬一座东西孔道左义勇祠知县李万宁植松千株今废
　　新宁县治　明弘治十一年创建其制中为正堂北为后堂为知县廨东为典史厅西为库前序列六房仪门西为监房东为土地祠大门为谯楼左右为申明旌善二亭
　　布政分司　在县东南

　　按察分司　在县西南

　　府馆　在县西

　　阴阳学　在布政分司右

　　医学　在县南门街

　　望高巡检司　在县南旧褥州巡检司

　　城冈峒巡检司　在县西南城冈堡

　　海晏场　在海晏村

　　矬峒场　在矬峒村

　　预备仓　按县志在第三保仓前街西向地长五丈五尺宽七丈后改仓于县署西北旧仓遂旷废
　　常盈仓　按县志在第七保旧仓街

　　养济院　按县志在南郊河外土名白水田
　　演武场　按县志在南门外山川坛之前
　　增城县治　汉时开设历代因之元季毁明洪武二年复建十四年又毁于寇十五年知县毕福重建宣德四年知县蒋谦重修万历间知县林继衡复修其制中为正堂左为赞政厅北为知县廨迤东为县丞廨西为主簿廨东为典史廨左为仪仗库右为架阁库仪门内东西为狱两厦东西为吏舍前为谯楼大门外左右为申明旌善二亭
　　察院　在城南大街凤凰山下菊坡书院之左
　　布政分司　在城南大街凤凰山下察院左
　　府馆　在城南大街凤凰山左

　　阴阳学　在城西北旧三皇庙故址

　　医学　在三皇庙右

　　僧会司　在府馆右

　　道会司　在僧会司右

　　乌石巡检司　在县南甘泉都东洲村旧乌石寨明洪武初改建
　　茅田巡检司　在县西绥福都明洪武四年巡检孙名俊建
　　预备仓　在城西北名际留

　　养济院　在县北

　　香山县治　宋绍兴二十二年建于七星峰下元末徙于莲峰明洪武三年县丞冲敬仍于旧址创建成化间知县朱显弘治八年知县黎灿相继修葺万历间知县涂文奎重建二十八年知县张大猷复修其制中为正堂堂后为知县廨少西为县丞廨左右为库堂左为赞政厅厅东为典史廨前列以六房又前为仪门门外为土地祠为监房大门外为申明旌善二亭
　　布政分司　在县治东达德街

　　按察分司　在县治东北拱辰街

　　府馆　在县治南

　　阴阳学　在县东

　　医学　在县西

　　僧会司　在无量寺

　　道会司　在武镇街

　　香山巡检司　在县北大榄村旧香山寨明洪武二年巡检刘显建
　　小黄圃巡检司　在县北一百二十里小黄圃村明弘治九年知县黎灿建
　　预备仓　在县署仪门外旧黄梁都三灶春花园等田收租助赈后因军饷不敷将此田发卖民间以充军需
　　养济院　在县后冈明洪武五年建

　　新会县治　隋开皇十年创建历代因之元末毁于兵燹明洪武二年知县吴拳重建天顺元年知县陶鲁复鼎新之其制中为正堂堂东为幕厅北为后堂堂左右为吏舍后堂北为知县廨东为县丞廨西为主簿廨仪门外西为监房大门外左右为旌善申明二亭隆庆四年知县林会春重修万历十七年知县苏眉山复修
　　察院行署　按县志在县治东明正统元年建深二十四丈广十丈正堂五间后堂五间穿堂三架东西两廊十四间仪门五间大门一间署后有池嘉靖二十六年知县王交于大门外建坊曰岭海纪纲万历二十九年重修至三十五年知县王命璇重修
　　布政分司　在县东

　　按察分司　在县西

　　阴阳学　在礼义坊按县志明洪武十八年训术吕金旺建久废
　　医学　在源清坊按县志明洪武十八年建后改迁县治西府馆前今堂宇废地址易为民居
　　僧会司　在隆兴寺按县志明洪武十六年僧会观跸建天顺七年重建万历二十一年僧性明重建
　　道会司　在隆兴观按县志明洪武十六年道会陈明祖建永乐元年重建万历二十二年僧三乘重建
　　沙村巡检司　在县南长沙村旧在长珠大神冈明洪武三年巡检范得成创建
　　潮莲巡检司　在县东潮莲村旧潮莲寨明洪武二年改建
　　沙冈巡检司　在县西长沙村旧平康都乐里寨创于余村明洪武二十年都指挥花茂徙于沙冈村创建
　　松柏巡检司　按县志在平康都松柏山下明嘉靖二十二年加置松柏堡巡检日久颓废万历四十一年巡检沈问之重修深一十六丈广六丈
　　药径巡检司　在县北坡亭村旧药径寨明洪武二年改建
　　牛肚湾巡检司　在县西何村旧牛肚湾寨明洪武二年改巡检白得创建
　　大瓦巡检司　在县中乐都明洪武四年毁于寇十年重建
　　三水县治　明嘉靖五年开设通判刘瓘创建其规制中正堂后为知县廨左为典史厅右为仪仗库前左右为吏舍为监房大门外为申明旌善二亭万历二年知县朱宽重修十八年知县俞大有复修
　　部院行台　在县城南河旁

　　察院　在县学后

　　三水巡检司　在县治南隔江三水口

　　横石巡检司　在横石岭

　　胥江巡检司　在县北

　　西南巡检司　在县东南杨梅堡旧西南寨
　　清远县治　隋开皇十年创于凤凰台后明洪武元年知县陈惟善仍旧址重建十四年毁于寇知县郑孔实徙建于城隍庙基在城内西南察院右宣德六年知县郑性初正德五年知县张钦相继修葺其制中为正堂堂左为典史厅东西两庑列以六房其库房附于堂之夹室后堂北为知县廨仪门内西为狱外东为典史廨为土地祠西为礼宾馆大门外左右为申明旌善二亭岁久圮坏万历二十六年知县刘幼学捐俸创建廨舍后堂川堂大门又改创土地祠规制焕然一新
　　察院　在县治左

　　布政分司　在县治东聚星里

　　按察分司　在县治北明正德元年兵备吴廷举创建
　　兵备道　在县治北西门直街

　　府馆　在县治左

　　僧会司　在龙兴寺

　　横石矶巡检司　在县东琶江乡旧横石寨明洪武二年改建
　　琶江巡检司　在县东琶江乡旧琶江寨明洪武二年改建
　　滨江巡检司　在县西北池水乡旧滨江寨明洪武二年改建
　　回岐巡检司　在县西南回岐寨明洪武二年改建
　　河泊所　在县东明洪武十四年立今废
　　医学　按县志在县西明正德六年知县张钦改建于洪圣庙今废
　　阴阳学　按县志在县西明正德六年建
　　预备仓　有二一在东琶江乡一在西下廊山川坛前街今俱废
　　广济仓　按县志在县东北明洪武二十五年知县郑孔实建万历二十六年知县刘幼学重修
　　养济院　在县西

　　新安县治　按县志在城之中位北面南中为川堂后为思补堂又后为县衙正堂右为架阁库左为幕厅厅后为茶亭为耳库东为典史衙堂前东列东司吏户礼承发西列西司兵刑工九房中为甬道前为仪门前为谯楼又前为照壁仪门外东为土地祠祠前为迎宾馆前为吏舍又前为旌善亭为急递铺西为狱房为羁所前为吏舍又前申明亭照壁东西各有余地给与民起造铺舍周以墙垣皆经始于明万历元年落成于二年东莞知县董裕卜基本县吴大训鼎建万历二十八年知县叶宗舜重建谯楼崇祯十五年周希曜建卧理轩于内署皇清县治仍旧因奉迁界康熙六年县并东莞遂至荒废止存大堂一所康熙八年展界复县署县路一鳌住旧学衙宇知县李可成到任环视四旁圮毁捐资买料鸠工修葺头门鼓楼一座仪门一座官房三间六房两廊康熙十年八月二十一日飓风大作头门鼓楼官房衙宇又被倒塌知县李可成复捐资买料逐一修复又在衙内余地创建房舍二十一间嗣后十五年二十五年频遭飓风倾圮知县张明达安定枚先后捐俸修治唯头门鼓楼尚未葺复知县靳文谟捐俸修整完固
　　分巡道　在城迤西

　　总兵署　在分巡道右

　　城守公署　按县志在永盈街明万历十年署叅将游击秦经国建为叅将府皇清顺治七年风雨颓塌防守府皆赁民房居住康熙八年游击尹震捐资修复堂寝厢庑一如旧制并建有射圃及亭嗣是历飓风毁坏游击蔡昶林瑞重加修葺遂成壮观
　　官富巡检司　按县志在县东南八十里旧为官富寨与福永同改为司衙宇久坏莅任者多就赤尾民居康熙十年巡检蒋振元捐俸买赤尾村民地起造衙宇
　　福永巡检司　按县志在县西北三十里许福永村之南书屯门固戍寨明洪武三年改为巡检司衙宇二座迁移拆毁皇清康熙十年巡检薛震修复
　　永盈仓　按县志明正统元年隶东莞在今县治之后万历元年改迁于城隍庙之左崇祯十五年知县周希曜详汰久废
　　预备仓　按县志在永盈仓内今与永盈仓同汰久废
　　大鹏仓　按县志在大鹏所城中与永盈仓同设明万历十四年建仓廒一座今废
　　东莞场盐课司　按县志旧在县南门外山川坛之前圮废垂三十余年康熙十八年大使周干重新修造在城内学衙之西北隅
　　归德场盐课司　按县志在县西北三十里臣上村今倾圮未葺仅存土地祠场官赵锡翰捐俸置屋于周家村数间暂住
　　阴阳学　医学　旧俱在县门左今废

　　养济院　在城外西北

　　花县治　康熙二十五年知县王永名建
　　典史衙　在县左

　　阴阳学　在县治东

　　养济院　在城北

　　狮岭巡检司　在县治西南横潭街原隶番禺县明洪武三年建皇清康熙二十五年割隶花县
　　水西巡检司　在县东北水西乡其地半属从化半属清远盗贼由之出没明崇祯间议立清从州不果后设番从清守备府今废皇清康熙二十五年因立花县设巡检司以控扼险尚未创建
　　连州治　按州志在城内近北明洪武十四年郡守王彦铭建成化元年郡守朱允修弘治十年郡守曹镐重修中为忠爱堂左为幕厅右为仪仗库两翼为吏舍中为戒石亭前为仪门又前为大门仪门之东为土地祠其西为狱大门之南为承流宣化坊东西偏为申明旌善亭又东为钟鼓楼堂之后为协恭堂左右为耳房东北为库最北为正衙州守廨西为西衙州判廨裁东南为南衙吏目廨皇清顺治十四年郡守王彦宾重修康熙十年郡守李蕡修复后衙住房三楹名致远楼门外修复申明旌善亭
　　察院行署　按州志在预备仓东明弘治十一年建今废
　　岭南分守行署　按州志在州治西明正统七年郡守徐逵建今废
　　按察分司　在州治西南明弘治十年曹镐建
　　阴阳学　医学　俱在州治南

　　僧正司　在光孝寺

　　星子巡检司　在州四长乡

　　朱冈巡检司　在州论富乡

　　西岸巡检司　旧在州仁内乡今迁清莲去阳山县东十三里
　　宜善巡检司　明万历十二年议裁连州丰泰仓使设宜善巡检司在古县
　　养济院　在州城东南

　　阳山县治　按县志本自唐建即韩昌黎之旧治也元末迁连州四角塘明洪武十四年潘浚迁复故址嗣是何以信王（王民）等先后增修之皇清顺治九年九月西寇陷城官署民居尽为灰烬郭升履任庀材鸠工重为修复中为琴堂堂左为仪从库三间中奉龙亭东西二间贮图书册籍顺治十四年熊兆师重建右为幕厅两翼为吏舍东西各六间中为戒石亭前为仪门仪门之外左为迎宾馆右为监房又前为头门上为鼓楼头门之外左为申明亭右为旌善亭堂之后左为耳房库右为火药库中为串堂又后为景韩堂三间又后为环翠楼三间即县令正衙有厨房在楼外西侧最后为两松亭三间中为小堂北向祀韩公像楼之左为佩兰斋四间旧为正衙郭升改为书斋右为西厅即典史衙舍
　　分司行署　按县志在北门街之右明正统六年王（王民）建成化八年陈应龙修皇清顺治九年西寇焚毁仅存荒址十四年知县熊兆师捐资与绅士里老重为修复中为正堂左右为班房前为仪门又前为大门门外有鼓亭有屏堂堂后为串堂为内衙三间吏书厨役各有小房其外周以砖墙司前西南为中军厅草房二重各三间
　　预备仓　按县志在县衙之东旧志正仓四间东西各五间
　　社仓　按县志旧未有顺治十四年建

　　阴阳学　按县志旧在县治宣化坊之左明永乐七年训术雷济建
　　医学　按县志旧在县治宣化坊之右明永乐十二年建二学于天顺六年寇焚止存二印贮库西寇之后并印亦无存
　　乡约所　按县志在玉虚宫明万历二十年立今废
　　养济院　按县志陈子芳始建院钓台赵文祯迁县治北近山之麓有房五间西寇之后尽为灰烬熊兆师履任见其地荒僻乃于东关外元帝宫之右买田一所建茅房三间
　　连山县治　明洪武元年县丞程清创建二年改隶韶州四年省县入阳山十四年复设隶连州主簿栾本重建三十五年典史王大年重修天顺六年都御史叶盛等因山猺出没奏迁县治于鸡笼关内乃筑城池疆理县治当时缘西贼初平制度简略乃覆以茅弘治十一年知县林高童易以瓦中为正堂北为后堂东西为六房后堂北为知县廨堂东为典史厅正堂南为外门重门其监房在正堂西南嘉靖四十一年知县周希文重建隆庆六年知县张廷熙重修万历二十九年知县林裕阳复修按县志有川堂有后衙有山亭刘允元退读处也今废为射圃
　　城守　按县志在县之东旧有守城兵一百五十名设立营房俱在城外自皇清以来俱在城内民房设为城守衙门
　　公馆　在县南

　　宜善巡检司　在古县

　　阴阳学　在县南今废

　　医学　在县治西今废

　　预备仓　在城南废

　　养济院　在县城西废
广州府学校考 　　　　　　　府志

　本府

　　广州府儒学　在郡东南门内初西城番市通衢旧有庙宋皇佑二年经略使田瑜徙于郡东南隅熙宁元年经略使张田展东城复徙于国庆寺东程师孟蒋之奇相继成之后又徙于城东南隅番山下即今学也熙宁四年程师孟再任经略使始置学田以赡学干道三年经略使龚茂良建御书阁淳熙四年转运使赵澣增创亭斋泮池嘉定五年教授许巨川建观德亭于番山下淳佑四年经略使方大琮改建飞阁中塑圣贤燕居像位旁列文行忠信四斋为番山书院是年复建本源堂于阁北又植莲于番山侧之小池今俱废元至元十六年毁于兵惟大成殿犹存后宣慰使完颜正叔副使吕恕乃新庑祠副使畲琏重建大成殿明伦堂三十一年提学王献等建养贤养蒙堂及仓廪祭器库元贞元年宣慰使嗒喇海厌殿庑旧制卑陋图为鼎建延佑五年监司脱儿赤宪副卜天璋改创庙学及东西斋泰定元年宪使密兰等复建云章阁于堂北元季复废明洪武初征南将军廖永忠命中书掾高希贤仍故址重修庙学建先贤祠辟射圃额设教授一人训导四人宣德元年巡按御史金濂等修建殿庑正统三年提学佥事彭琉辟盐仓余地创建廨宇神厨库房及省牲所会馔堂六年巡按御史宋良暹复辟射圃仍建观德亭景泰五年巡按御史杨进复辟盐仓地以广学基天顺二年知府李恕重建殿庑三年巡抚都御史马昂创杏坛燕居及碑亭于番山北七年提学佥事胡荣重修庙学成化三年叅政张瓒复辟前街徙射圃于学西仍建观德亭四年知府吴中创棂星门暨左右庙垣皆易以石八年巡抚都御史韩雍大加修饰露台甬道亦以石栏护之今学制中为明伦堂堂两翼为四斋东曰志道依仁斋西曰据德游艺斋后改崇德广业居仁由义堂南为大成殿殿东西为两庑前为戟门门外为泮池有泮宫坊为棂星门堂北为尊经阁即旧云章阁为番山亭亭后为碑亭一杏坛一学制图碑又为燕居有圣像碑前为斋宿所其神厨省牲所皆在教授宅左射圃在乡贤祠后官吏廨宇生员号舍分列于东西隅而规制大备嘉靖十九年重修徙敬一亭于番山万历二十八年教授董应举请于督学副使袁茂英修之其殿庑亭阁及启圣名宦乡贤诸祠咸焕然一新复学侵地建学舍为正门额曰文明南枕河环绕如带皇清顺治十三年总督李率泰等捐赀重修康熙十年巡抚刘秉权等再修
　　社学　八曰中隅在镇远街东曰东隅在番禺县西曰西隅在大市街尾曰南隅在归德门外大新街曰北隅在朝天街曰东南隅在小南门直街曰西南隅在西门外蚬子步曰武社学在二牌楼街
　　学田　广州府学田七顷明万历十九年总督刘继文捐金买置瑞峰废寺田一十七顷四十五亩七分四厘捐七顷给府学贫生岁入租银四十四两四钱南海番禺各给四顷三亩一分二厘以田隶清远亦给清远学二顷三十九亩五分合前所置六十亩五分亦四顷三亩一分二厘
　　南海县儒学　在郡西南隅始附于郡学西庑宋嘉定二年知县宋钧徙建于县东六十步经略使陈岘增买学田四十余顷淳佑四年经略使方大琮复拨缗钱改建庙学宋季毁于火元至元三十年复徙建城西高桂坊菊坡祠故址明洪武三年诏兴学校乃增饰之二十二年训导张立以庙学湫隘请于御史王骥辟东北民房以广之始创馔堂二十六年改门南向永乐七年重新之正统八年重建大成殿复拓学后地创尊经阁及建东西号舍十四间景泰三年副使韩雍以盐仓街隙地易学东民房增刱天顺元年凿泮池跨以石梁仍护以石栏成化五年易棂星门柱以石八年韩雍重修正德元年知县杨纯重建嘉靖六年建聚奎亭于左创屏墙于前建号舍于屏墙之后而庙貌益尊今学制首棂星门次戟门左聚奎楼中为大成殿夹以两庑殿后为明伦堂堂东曰成德斋少南为教谕宅西为达材斋少南为训导宅堂左为仓廒右为吏舍后为尊经阁号舍建置于学之内外者五所一在尊经阁之东西一在西庑后一在棂星门之南一在兴贤坊北又于清献祠后建名宦乡贤二祠启圣宫前建敬一亭尊经阁前建会膳堂学左原有青云路久为居民侵没崇祯七年修复旧址并修饰兴贤育才二坊皇清一仍旧制
　　社学　二百有五曰养蒙崇正正蒙俱盐步堡原水在大通堡曰作德应奎养正俱黄竹岐堡曰大步湖山俱在沙丸堡曰平地在平地堡曰蓝溪沙背俱在泌冲堡曰大历大范俱在大历堡曰山南聚贤麋山俱在山南堡曰梯云在梯云堡曰扶南扶溪俱在扶南堡曰丰溪朗溪俱在丰冈堡曰新冈耀岭石冈明善岑峰凤岭俱在麻奢堡曰文溪在白石堡曰崇礼养蒙俱在黄冈堡曰金溪在桃山堡曰敦仁高明俱在季华堡择善主善明善养善俱在佛山堡曰复性经正兴仁明善俱在夏滘堡曰东华南福西贤俱在林岳堡曰修本正经俱在（虫雷）冈堡曰率性在平州堡曰岳秀在张槎堡曰岑城启正俱在西隆堡曰兴贤莲溪俱在大富堡曰小里在土炉堡曰登俊在登俊堡曰莲奎华溪黄溪俱在丰华堡曰香溪名乡俱在丰宁堡曰集贤松溪兴贤俱在兴贤堡曰龙冈龙头竹贤延隆俱在大圃堡曰兴善小里俱在沙堤堡曰范阳古溪竹溪小里沙溪俱在沙头堡曰横溪文林俱在冼村堡曰天心云溪奇溪俱在鳌头堡曰居仁由义儒林俾中俱在吉利堡曰银塘赤溪俱在伏隆堡曰明礼达义俱在河清堡曰田溪在海舟堡曰高州在简村堡曰小里在登云堡曰石溪明义南海俱在镇涌堡曰蒙山潘山姜林大涡长贤莲溪祥溪莲塘鼎峰黎边俱在金紫堡曰官溪经正养正小冈鳌舟俱在大榄堡曰下滘在上冲堡
　　矩洲书院　在府城西门外侍郎黄衷建与其弟都事聚讲授于此学士黄佐记
　　云谷书院　在西樵山湛文简公若水建今并入白沙陈公祠
　　大科书院　在西樵山大科峰下增城湛文简公若水建正德十六年有司为建太史坊修撰吕柟记万历辛巳张居正禁讲学院遂毁
　　石泉书院　在西樵山天湖北方文襄公献夫建藏书甚富后改于广城西门外龟峰寺故址
　　四峰书院　在西樵山宝峰下霍文敏公韬建初为精舍后三年明世宗三赐御书于山中公疏请构楼贮之遂改称书院万历间并入西庄霍公祠
　　石头书院　在石头里霍文敏公建今改额曰石头社学
　　晦翁书院　在城西南隅西壕街即仁王寺故址今废
　　文昌书院　在佛山堡李待问建

　　濂溪书院　在粤秀山下内为濂溪祠

　　正学书院　在广城盐仓街初知县刘廷元讲学于此今改祀廷元
　　崇正书院　在都府后街原西察院故址
　　番禺县儒学　旧附郡庠西庑宋淳佑元年知县诸葛珏相地于县东南五里创建前俯大江山清水秀后提举李鉴摄帅事拨赡军田四百亩有奇以助养士经略使方大琮又临流筑亭扁曰浴沂为士子游息之所后毁元至元三十年暂附南海学分析其半以东为南海西为番禺明洪武三年知县吴忠训导李昕度地于郡东城建焉十三年展东城学遂在内即今学也二十五年增修之辟射圃于学右建先贤祠于戟门左永乐二十年重建明伦堂正统十二年重建尊经阁暨诸号舍成化四年易棂星门以石八年重修庙学及光风霁月亭弘治六年复为修饰十五年乃撤故制而新之极北为聚奎亭中为明伦堂堂之东为日新斋西为时习斋堂之前为大成殿辅以两庑前为戟门门外凿泮池跨以石桥桥南为棂星门其射圃在聚奎亭南教谕宅在堂东训导宅有二一在射圃亭东北一在时习堂西南号舍列于明伦堂后万历二十四年知县杨言蒋之秀等相继捐俸增修皇清顺治十六年知县蒋如松修葺
　　社学　四十八曰文富在白沙堡曰廉溪在茶园堡曰坑溪在坑头堡曰村心在榄山堡曰龙溪在沙湾堡曰沙亭在古埧堡曰土地积福西溪崇文俱韦涌堡曰绿阴文兴泗源锺秀沙湳俱锺村堡曰庄头石溪俱南箕堡曰沙溪五凤俱沥滘堡曰司边思贤柏堂俱径口堡曰寿山大岭俱寿山堡曰敦性在南步堡曰蓼溪东溪养正俱蓼涌堡曰平溪文峰俱清河堡曰村心福新俱大石堡曰乔林在新村堡曰黄圃在塘心堡曰兴贤南亭养正穗峰俱北亭堡曰萝峰冈头俱逻冈堡曰堑冈在黄陂堡曰壶州在茅冈堡曰金溪在黄陂堡曰龙阳在龙眼堡曰洗溪猎溪鹿山俱石牌堡
　　学田　四顷三亩一分二厘总督刘继文置租糓四百二十四石
　　濂溪书院　祀宋广东提刑周敦颐旧在城内春风桥北元末毁明正统二年改建于药洲之西嘉靖元年改书院为提学迁祀于越秀山麓岁时致祭
　　天关书院　在城东湛文简公若水建今其子孙为居宅
　　粤洲书院　在越井冈麓明成化中郡人黄畿建
　　迂冈书院　在越秀山祀谕德伦文叙子通政司叅议以谅建今为祠
　　慎德书院　在粤秀山麓霍文敏韬建今改为祠其子孙环居之
　　泰泉书院　在西霞寺上明嘉靖二年黄佐建即栖霞寺故址
　　营道书院　在城东街明万历十八年按察使徐检建
　　龙德书院　在承恩里明万历十八年邑令冯渠建
　　崇正书院　在提学道明正统二年副使林廷玉建今废
　　云淙书院　按县志在城东二十里白云山之麓月溪之上明阁部陈子壮建内有邀瀑亭澄法堂海曙楼入为余啸阁直指葛征奇题堂曰镜机堂山麓有泉味清冽名曰朋泉邑人黎遂球为之赋上为无畏岩傍为兼山草堂别为宝象林题曰松风句曲山中相柳浪蓝田画里诗有湖曰宝象大数百亩每风起波涛荡漾与廉泉争响一邑之胜地也今池亭故址犹存
　　峦山书院　在赤石冈文明塔宝相寺西明崇祯年间户部尚书李待问倚崖迭石筑基建后里老塑像于其中祀焉
　　玉嵒书院　在逻冈乡罗坑寺宋锺启初读书于此建两亭及文昌殿天尊堂余庆楼漱玉台司马石岩玉屏诸景明方献夫湛若水诸公游咏留题具在其子孙于山麓建祠祀之
　　镇海书院　在粤秀山下明光乡王渐逵讲学处今废
　　白山书院　在城北明嘉靖二十四年巡按御史陈储秀为祭酒伦以训建四海儒宗坊今废
　　禺山书院　在府学后宋嘉定间建梁百揆讲学于此有诗明为乡绅会议公燕之地今为关帝庙碑刻犹存
　　穗城书院　在城南龙藏街康熙二十二年督粮道蒋尹建内祀名宦流寓乡贤有碑
　　番山书院　在新城清水濠街康熙二十二年知县李文浩建
　　珠江书院　在新城木棑头康熙二十四年广州府知府刘茂溶建外州县
　　顺德县儒学　在县治东南宣化街明景泰三年创其庙庑堂斋公廨号舍咸以茅覆迄六年始易以瓦天顺四年改建两斋及馔堂其厨库仓廪以次建置成化元年知县钱溥甃泮池创丽泽亭建奎文阁后知县吴世腾建号房八十余间弘治间知县吴廷举重修戟门两斋正德间知县曾宪修棂星门易以石柱改建号房一百二十间中为文庙左为启圣宫前为戟门为泮池又前为棂星门殿后为明伦堂堂东为进德斋西为修业斋堂北为观颐堂即旧馔堂极北为丽泽亭为奎文阁阁南为敬一箴亭西为教谕宅其训导宅一在进德斋东北一在仪门东南射圃在梯云山麓嘉靖二年训导罗溥以两庑圯甚毁淫祠重修十二年建启圣祠四十三年继修庙庑斋堂隆庆六年凿泮池蓄水深广倍昔中跨以石桥周围石栏绕之万历十一年修棂星门及殿庑阶楯与奎文阁丽泽亭之朽腐者阁之左为乡贤祠又左为名宦祠学官廨舍凡三所教谕廨在奎文阁右训导廨一在进德斋左一在启圣宫之前从明伦堂左出为仪门直出为儒学门门之东为射圃旧为府馆地嘉靖五年署县事林应聪自奎文阁东移建于此中为堂左为射器库右为梯云社学皇清因之康熙十一年知县王尹以堂庑摧朽与教谕徐鼎藩重修大殿两庑启圣宫及乡贤名宦二祠进德修业两斋贤关圣域二坊暨明伦堂邑人徐云祚记
　　社学　四十二曰兴贤在县治左曰梯云在射圃右曰北隅在凤山书院曰官阜冈安俱在北门外曰连鳌在大良堡曰养蒙在碧鉴堡曰德云锦溪龟山俱在龙头堡曰西里黄村罗田俱在龙津堡曰东朗在甘溪堡曰塘头正源俱在逢简堡曰毓贤北头俱在盖华堡曰莲鳌在黄莲堡曰振文曰碧梧在羊额堡曰育秀在桂州堡曰北敦兴后俱在黎村堡曰道源在勒楼堡曰清源在小湾堡曰青云在平步堡曰萃贤在古楼堡曰龙兴正蒙俱在甘竹堡曰诸才朵秀桃村俱在都粘堡曰福田在北湾堡曰罗田麦岸见龙黄村良山龟峰玉泉龙头俱在龙山堡
　　学田　二顷八十九亩明万历九年沈釱置其租九十七两六钱五分修庙学给贫生咸藉之
　　凤山书院　在凤山麓吴廷举建今改为四贤祠
　　羊额书院　在羊额堡宋淳熙间县尉卢沧致仕回建为东西两斋东教族人西教里人岁久圮故址不存明嘉靖乙酉知县曾仲魁撤淫祠建署以今名
　　金峰书院　在古楼堡地藏院侧宋张文献公后裔以学录致政于家建斯院诲乡曲子弟
　　昌溪书院　在昌教堡明洪武间教谕梁英文建今被埋没
　　鼎斋书院　宋麦雷奋咸淳中登进士任南恩州叅军兼阳江尉得请归田遂建今院于马宁龙头山
　　翠岩书院　在桂州堡

　　锦云书院　在登州堡里人何宗顺宗和建明永乐间解元曾节司教事学者从游甚众
　　仪庵书院

　　九峰书院

　　凤凰书院　俱在龙津堡改淫祠为之

　　鹏山书院　在容奇堡

　　五峰书院　在甘竹堡乡人谭善亮读书处
　　碧川书塾　在江村堡乡人卢秉常建

　　泮浦书院　在龙头堡梁解元读书处

　　青云馆　在平步化乐寺乡儒唐豫创未就而卒明景泰改元乡老何淮等成之举豫子璧为师远方士子至者颇众璧有诗云忆我先人雪满簪欲从此地课青衿经营未遂当年志继述俄成此日心芸桂香中银汉远诗书声里白云深几回默坐思遗训清涕潸然自不禁
　　壶山书房　在江尾堡壶山下白沙陈献章为
　　梁景行题

　　义斋书院　在大罗村宋咸淳间进士黎宏号淳翁累官至大中大夫制置大使归田建立书院捐俸给招集四方贤士讲习其中时李忠简公在焉公复题曰义斋书院岁久圮坏孙孝廉来王重修
　　石湖别业　邑人罗孙耀建中有亭台楼阁汇潭峙屿曰迷蝶园总镇张勋笔曰山水奇观知县王引题
　　帆园书院　邑人陈迪儁建每莲开荔熟游人杂沓花风鸟语相呼于重泉树杪之间名人题咏颇众
　　东莞县儒学　在东城外旧在县东南二里许宋淳熙间县令王中行迁于东郭即今学也开禧二年知县刘棠移大成殿于学右嘉定十四年改建学以从庙向嘉熙三年知县许巨川建经史阁淳佑辛丑重建大成殿宋季毁于兵燹元至元二十八年重建经史阁大德五年重修明洪武三年诏兴学校五年撤庙庑堂舍而重建之十四年庙学灾三十年复建洪熙元年重加修葺正统四年重建讲堂六年修饰殿庑辟射圃地修观德亭讲书楼舍浚泮池建攀桂亭今改为致远亭规制弘敞遂与庙学等天顺七年重修成化二年又修正德十三年重建明伦堂仰高亭十三年建东西斋十五年建仪门及仓库嘉靖四年创射圃亭于明伦堂东北二十五年修庙建敬一箴亭四十年倡建尊经阁四十一年修启圣祠东西庑及泮桥学门万历二十八年筑垣于庙学之南以民居冲射形家所忌崇祯八年重修殿庑门堂及亭阁诸祠重建教谕廨新创土地祠于戟门之东知州温可贞捐修乡贤祠教谕钱梦兰重建观德亭三益亭其学制首为学门门内为泮池跨以石桥直北为仪门左右为吏房又北为明伦堂堂之前为两斋东曰进德西曰修业堂后为尊经阁为丽泽堂左右为号舍为庖所为库房少西为敬一箴亭前为露台翼以石栏夹以两庑南为戟门门之东为名宦祠西为乡贤祠又南为棂星门垣柱皆石庙北为启圣祠为文昌祠为三益亭为射圃亭东北为观德亭教谕宅在明伦堂东训导宅一在仪门之东一在乡贤祠之东北为圣域坊西为贤关坊前有塘环以墙
　　鳌台书院　在后街凤林坊知府王恪建
　　养正书院　在水北岸

　　圆沙书院　在城西栅口

　　城南书院　在德生桥西明天顺七年邑令吴中建
　　西石书院　在东莞黄潀明永乐间黎氏建
　　象冈书院　在东莞明永乐间乡人蔡克恭始建
　　凤冈书院　有二一在东莞北栅明天顺间乡
　　人陈奎建一在三水学内崇祯间知县蒋献奇建
　　宝冈书院　在东莞鸡头冈乡人仇宥等建
　　宁溪书院　在东莞大宁明天顺间卢能建
　　龙头书院　在东莞邑人林培李元表李元弼等建
　　道山书院　在东关邑人陈绚温一复等建
　　同寅书院　以上俱在东莞城内

　　金溪书院　在金鳌洲知县尹邦宁建

　　凤山书院　在茶山

　　鹏南书院　邑人刘孔武建置田二十亩作公费
　　濯鳞书院　在龙湖头

　　中石书院　在石牌

　　天南书院　在大分

　　学租　学前塘一口岁收租银一十七两四钱兴贤桥南濒壕地屋五十七间租银一十二两二钱土名独树村田四十二亩五分租银一十八两二钱七分五厘　　沙坦没官田并原祀田在大阵州者麦地六十亩岁租银七两二钱　　演武坊上下隙地屋若干间岁租二十四两九钱八分八厘除纳武卫硝黄余给诸生灯油又增纸税银四两　　又增置锡饷银八两贮为修学之用俱明崇祯间置今废
　　从化县儒学　在县治左明弘治七年创十三年知县宋晏建两庑十六年建明伦堂正德九年建棂星门嘉靖元年建堂斋尊经阁二年修庙学创号舍省牲所三十年建戟门三十四年改建庙庑三十六年落成庙左为土地祠右为库三十四年又创建启圣祠废尊经阁为之其左为名宦祠右为乡贤祠四十三年重修万历二十四年又修大门三十五年重修庙庑戟门号舍复建敬一亭及乡贤祠十五年重修泮池掘下数尺土皆五色有暖气如雾冲起工人皆骇于是石栏一夕尽崩折乃甃砖其下琢石新之岁久祠庙堂庑所在倾塌池复崩圮崇祯五年知县王至章捐俸重修皇清因之
　　社学　一曰中隅在儒学东

　　濂泉书院　今废

　　韶山书院　在县之左

　　翠峰草堂　在韶峒邑人黎贯建

　　学地　岁收租银八两四钱四分在县贮候修造祠宇支用
　　龙门县儒学　在县治西明弘治九年始建中为明伦堂堂左右列以两斋东曰居仁西曰由义堂南为大成殿东西翼以两庑前为戟门又前为棂星门其教官公廨一在仪门左一在其后嘉靖中知县吴宗元建敬一箴亭启圣祠皇清鼎兴学宫宛然旧制如故但堂庙门庑已属颓圮康熙五六年知县杨熚始捐资修复
　　社学　在县治左军都围佛龙围各一

　　新宁县儒学　在县治东明弘治十一年建中建文庙两庑戟门棂星门明伦堂东西斋号房列于明伦堂后左右为厨房之属犹多未备近知县王臣始修敬一亭建启圣祠及射圃堂下两旁设进德修业二斋各翼以号房五间堂之后左教谕衙训导衙堂之东为育英门后改为进贤门东有入圣门其学地长四十九丈八尺皇清因之
　　社学　一曰中隅在分司左

　　学田　土名大白牛方圆背大涌口塘子坑共税一十亩五分九厘八毫六丝　　又土名型背田税一十五亩零五厘八毫二项田俱知县揭廷植置岁征租银五两七钱六分九厘七毫解提学道
　　增城县儒学　在县治北鹤子峰下宋开禧间建于城西北登高峰下旧建西斋开禧间并为二嘉定二年复改为四后毁于兵燹元至元五年邑人李肖龙刻木主祠于郑总老家郑遂以宅为学至顺三年迁于城西冲霄门外面凤凰台创建明洪武三年仍建于旧址后县治破残学亦倾圮永乐以来相继修复宣德三年重建正统二年重修成化三年建堂殿斋塑立圣贤像位跨池以桥甃池以石而规制渐备嘉靖间重修十七年建启圣祠增号舍于学左万历三年重建岁久祠庙堂庑倾塌四十七年即故址而重建焉前露台环以石栏下为广墀以展祀事东西庑深视庙三之一前为戟门两旁为库房又前为棂星门庙东数十武为启圣祠天启四年乃建魁楼于学之左崇祯十年改明伦堂于庙后左为教谕衙西为训导衙规制大备皇清因之顺治十二年屏墙倾圮训导王德新捐资建复康熙二年以所向非宜知县徐凤来乃卜吉而大修之
　　社学　二曰中隅在凤凰山东公馆左曰北隅在城北厉坛右
　　菊坡书院　在凤凰山下为宋丞相崔与之建
　　明城书院　在城西

　　独冈书院　在甘泉都

　　莲花书院　在清湖都俱湛文简公若水建
　　凤池书院　在增城治西北学宫左知县邹元忠建
　　讲院　在增城会仙铺乡绅曾受益王三奇举人卢应征等建以为讲学课士之所
　　凤台书院　在增城分司左知县陆清源建
　　学田　二顷九十九亩五分六厘九毫岁租银三十四两五钱六分一厘除粮差岁存银二十六两三钱三分六厘
　　香山县儒学　在城东隅宋绍兴二十六年始建于县东一里莲峰山下淳佑四年徙建于县西南滨于城壕元至元二十二年修明伦堂泰定三年改徙莲峰旧址元季毁于兵燹明洪武三年仍旧修复正统元年重建后渐颓毁正德十六年始就城中别置讲堂嘉靖元年建公廨于讲堂之北环列号舍其规制正殿五间东西翼以两庑各五间戟门三间明伦堂三间左斋曰博文右斋曰约礼各三间其后有仓有馔堂各三间有神厨三间其后为启圣祠左为御箴亭敬一亭教谕廨舍在明伦堂左训导廨舍二所其一在明伦堂右其一在馔堂左东西有号舍二十间嘉靖二十六年修葺万历三十三年迁复莲峰旧址工未告峻知县罗继宗捐俸克成之
　　社学　三曰大馆在城西曰东隅在达德街曰蓬岸在县东
　　仁山书院　在县治北知县邓迁建学士黄佐记
　　学田　一顷一十二亩九分八厘按一顷在龙一三甲刘凤户内原系刘凤户丁捐送入学一十二亩九分八厘在场二三甲卢建猷户内每年除纳税粮外共征银二十二两二钱二分零今除荒实征银八两二钱二分零
　　新会县儒学　在县治东北宣化坊宋庆历中始建元因之后毁于兵燹惟存棂星门石柱六明洪武三年仍建于故址十八年开拓城垣乃徙于前百余步抵旧址稍南宣德八年复新之弘治甲子刱道源亭十二年十六年相继修之嘉靖八年飓风折棂星门及牌坊佥事莫相树之十一年建敬一箴亭创启圣祠十二年修号舍讲堂十九年创尊经阁泮池浴沂二桥并泮宫坊为仰圣门立宫墙万仞坊于前二十一年仰圣门圮三十二年修泮池深四十五丈广三十三丈今制中为文庙东西为两庑前为戟门又前为棂星门外为牌坊曰儒林曰泮宫今废庙后为明伦堂辅以两斋东曰进德西曰修业堂后为尊经阁东为启圣祠三十三年学宫敬一亭启圣祠仰圣门东西墙垣并学西号舍俱为飓风所折三十四年重修启圣祠创泮水中桥隆庆六年建天朝文献坊于学前街建大观亭于学宫左马山之上万历十年修号舍十二年建文昌阁于学左二十五年修大成殿明伦堂及两斋二十七年修棂星门及左右桥三十六年移左右桥于东角上曰化龙桥崇祯十五年按院柳寅东捐俸重修皇清顺治九年重建启圣宫十三年重修学宫康熙二年重修棂星门十年募修文庙
　　社学　十五曰宣化坊二曰源清坊二曰礼义坊三曰归德都一曰华萼都二曰中乐都二曰潮居都二曰泷水都一
　　象山书院　在城公元隐士张撝所居后为寺明嘉靖二十二年知县何廷仁改建为象山书院
　　古冈书院　在县西南元至正中知县沈寿为罗蒙正建明洪武中以筑城废
　　三水县儒学　在县治东明嘉靖六年创建八年增修规制未备三十二年重修中为文庙旁为两庑前为戟门又前为棂星门殿后为明伦堂堂东西翼以两斋万历二十四年重修四十年再修天启四年改泮池于棂星门内累砌以砖栏以石桥又于棂星门外高筑照墙崇祯三年修戟门九年又于泮池左开一门曰龙门十一年修射圃及号房皇清学制一仍旧规岁久倾圮顺治十六年知府黎民贵捐修戟门康熙九年重修殿庑设复神位棂星门外故有圣域贤关二坊昔经兵毁今皆修复
　　学地　西偏屋三十间东偏屋三十间今圮训导陈大觌招民居住以供解道地租　　肄水江西苍江有芦草洲岁租银九钱今潦水涌出无存
　　清远县儒学　宋淳佑四年县令杨观建于县治东南元季毁明洪武三年即故址创建三十一年新之宣德六年毁于西寇次年重建殿堂斋庑及门正统六年辟学基增号舍十二年徙射圃于城西南景泰三年改建明伦堂成化十六年重修嘉靖三年迁建于北门城外瑞峰寺故址四年重修十八年创崇文书院及号房二十三年迁入城内旧基即今学也中为文庙东西两庑前为棂星门泮池各祠堂斋廨舍皆备二十四年又迁瑞峰寺隆庆五年知县邓文学移庙向巽峰万历二十四年建启圣祠二十五年修棂星门皇清顺治甲午以后明伦堂祠舍相次倾圮康熙四年卜旧卫故址鸠工兴造中为文庙明伦堂戟门棂星门左为启圣宫傍为两庑乡贤名宦祠左右为文昌尊经阁五年十一月学宫告竣
　　社学　八东街上廓街下廓街靖定乡（氵琶）江乡太平乡善化乡吉河乡各一
　　崇文书院　在城东北今废

　　瑞峰书院　明弘治甲子督学潘府建今为儒学
　　同文书院　在儒学右明万历二十三年建
　　学田　在池水乡土名木云沙水乌石头村前寨脚庙前等处废寺田税六十亩零四分九厘七毫六丝 　　土名烂坑苦竹坑和尚冈松柏峎龙归水等处田税二顷二十九亩五分零三毫系总督刘继文捐金置买与前县苏廷龙捐置池水乡等处田共计三顷岁收除粮差外贮给贫生灯油丧葬等用
　　新安县儒学　旧在城东门外明万历元年鼎建二十三年改建于城南嗣后知县季汝祥相继成之中为文庙傍列两庑前为戟门为泮池又前为棂星门门前为屏墙殿后为明伦堂旁立进德修业两斋后为敬一亭东为启圣祠又东为文昌尊经阁前为教谕训导署署东为乡贤名宦两祠礼门在进德斋南仪门在从祀庑东前为大门与棂星门并门外两坊崇祯十五年知县周希曜以科目辰星复建于东门之外正殿两庑仪门棂星门一如旧制皇清因之至康熙十年八月二十一日飓风大作遽尔倾塌知县李可成修复
　　学田　土名草松蓢田一百二十七亩零岁收税银八两今荒　　又土名观音座临洲尾麒麟腹瓦窑墩提调蓢等处田共税一百一十八亩一分八厘七毫岁收租银七两六分今荒　　又土名闩门洛中围勒马洲园田共税七十五亩岁收租谷二十七石支给贫生费用又东门学前鱼塘二口
　　花县儒学　在县治东皇清康熙二十五年知县王永名创建殿庑戟门泮池棂星门照墙及启圣祠名宦乡贤两祠规模详备方在草创尚未落成
　　社学　四曰金溪曰养恒曰大冈曰平山
　　连州儒学　宋咸平六年始建书堂于城内东南隅崇宁间迁于联壁坊政和四年知州欧阳震复迁东园干道八年兵燹仍迁东南隅书堂故址端平元年复迁建于列秀亭右元因之又毁于兵明洪武二年迁于中峰山下是年州废学亦随焉四年复州学亦复建于四角塘即阳山儒学旧基二十一年同知刘本和请复徙于列秀故址正统二年创号舍归民侵地以广学基出税二亩科米五斗一升三合六勺景泰五年建大成殿弘治五年重加修饰正德三年撤庙学而新之其制中为大成殿两翼为东西庑前为戟门棂星门外为泮池旧有桥有亭又前为泮宫亭庙东北为启圣祠又东北为文昌阁庙后为明伦堂两翼为斋后为敬一亭最后为尊经阁儒学门在启圣祠南其东射圃堂西为学正廨又西为训导廨后废俱万历甲申知府时一新修皇清鼎兴学仍旧址康熙十年棂星门为风雨所圮泮池桥亭为土寇所毁知府李蕡以次修复
　　社学　三曰中隅在城隍庙西曰西隅在端平门水关外曰北隅在州治后
　　丞相书院　在连州嘉鱼坊为魏公立

　　天衢书院　在连州静福山郡人黄捐读书之所
　　连州学田　土名大桑园平底冲洽村尾夫田共税二十一亩七分三厘五毫七丝五忽　　又土名洛阳水田税三亩

　　阳山县儒学　宋崇宁间始建于县治之东冈元至元二年徙于连州四角塘元季毁于兵燹明洪武二年县并连山学亦因之四年学以县复仍建于四角塘十四年迁县于阳岩山之右学亦随迁是年仍于东冈创建永乐间重修殿庑讲堂犹覆以茅宣德五年重修庙学始覆以瓦成化十年重修明年继修正德五年鼎建堂斋十一年重修十四年建棂星门嘉靖九年建大成殿浚泮池十九年建明伦堂两衙东西斋号舍垣墙二十二年创启圣祠二十七年创射圃二十九年创学舍于西万历间先后修葺二门易以砖瓦十九年凿泮池潴水筑以灰砂崇祯元年重修中为文庙设木主两翼为东西斋前为戟门为泮池深一丈广三丈中为桥一栱又前为棂星门石柱三间门外有屏左为儒学门又左为启圣祠戟门左为名宦祠右为乡贤祠殿后为明伦堂两翼建两斋左为居仁右为由义为号舍十八间今废前为聚奎门后为敬一亭堂之内左有卧碑右有忠孝碑有射圃观德亭学官廨库房二间仓房三间皇清顺治九年西寇焚毁殆尽十一年郭升重建十五年建两庑启圣祠名宦乡贤二祠暨儒学仪门规模渐备
　　社学　二一在县治东岭南道右一在县治东城隍庙右
　　尊韩书院　按明一统志在县东韩愈读书于此后人因建书院
　　学田　土名杨梅坑田一十二亩岁收租银四两五钱花毛四斤　　又土名大城冈田税四亩四分岁收租银二两　　又土名坟峎给峎长窵头田税四亩二分岁收租银九钱　　又土名山田小白芒共税一十六亩租银三两三钱以上租银递年斋长收取送堂买办灯油给与诸生肄业
　　连山县儒学　在县治之东宋淳熙八年县令区兴建咸淳二年毁于兵元至治三年知县何再兴仍故址创建元季蓝山人陈渊僭据县治学因圮毁明洪武三年仍即旧基重建四年归并阳山县学十四年始设永乐十八年徙于县治右正统元年重修景泰末毁于西贼天顺六年寇平迁县治于鸡笼关内学亦随之时西贼初平制度简略皆覆以茅弘治七年修庙学未完十二年始落成之中为文庙东西有庑前戟门后明伦堂正德中屡灾至今庙学皆茅茨而已广州府部汇考九
广州府户口考  　　　　　　　通志

　府总

　　顺治十四年府全书开载丁口共三十六万三千七百八十五丁口内除南海番禺顺德新安新宁清远六县军蜑灶户事故等项五万四千五百八十三丁口又除割附开平县一万六百六丁口新会顺德香山三水续报审豁逃亡事故四千六百二丁龙门阳山二县不成丁二千五百二十二丁每二丁折成丁一丁共该丁一千二百六十一丁又不成丁三千六百丁香山三水新安新宁续报新增丁口三千一百一十三丁口并河泊所丁九百零二丁外实在人丁二十二万九千一百四十七丁
　　南海五万一千三百二十七丁

　　番禺二万三十三丁

　　顺德二万八千六百丁

　　东莞二万五千一百三十四丁

　　新会二万五百九十三丁

　　三水八千七百二十三丁

　　从化三千四百五十八丁

　　新宁九千二百五十三丁

　　新安五千一百九十一丁

　　香山一万一千二百丁

　　增城一万七千四百四十五丁

　　清远四千四百六十六丁

　　龙门四千三百三十七丁

　　连州一万三千六百五十一丁

　　阳山四千四百一十八丁

　　连山一千四十五丁

　　实在食盐课银一十三万四千六百三十八口
　　南海四万七百二十口

　　番禺一万九千一百七十五口

　　顺德九千五百七十二口

　　东莞一万六千六十四口

　　新会五千三百八十九口

　　三水九千三百三十七口

　　从化四千三百四十四口

　　新宁三千一百五十九口

　　新安一千二百五十五口

　　香山二千五百三十一口

　　增城一万二千八百九十四口

　　清远三千四十二口

　　龙门二千七十五口

 　　连州二千三百一十一口

　　阳山一千二百六十九口

　　连山七百九十口

　　康熙元年府总实在人丁一十九万四千六百二十九丁九分三厘五毫九忽六微四纤河泊所丁七百零四丁新编丁五千六百七十三丁
　　南海五万五千六百七十三丁河泊所七百四
　　丁新编一千八十五丁

　　番禺一万八千六百九丁

　　东莞二万二千八百五十八丁七分三厘五毫
　　九忽六微四纤

　　新安二千一百七十二丁

　　顺德一万七千九十二丁新编丁二千二百一十四丁
　　新会一万六百五丁

　　增城一万七千四百四十五丁

　　三水九千二百三十一丁

　　新宁四千五百六十一丁新编一千七百六十四丁
　　龙门四千九百二十一丁内新编丁一千一百六十八丁以二丁折成丁一丁该丁五百八十四丁共四千三百三十七丁
　　香山五千三百五十丁二分新编二百六十八丁
　　从化三千四百五十八丁

　　清远四千四百六十六丁

　　连州一万三千三百九丁新编三百四十二丁
　　阳山五千九十五丁内新编丁一千三百五十四丁以二丁折成丁一丁该六百七十七丁共四千四百一十八丁
　　连山一千四十五丁

　　实在食盐课银一十二万三千八百七十二口五分三厘五毫九忽六微四纤小口一十一口
　　南海四万六千二百四十八口

　　番禺一万四千一百二十五口

　　东莞一万三千九百三十四口七分三厘五毫九忽六微四纤
　　新安一千二百八十四口

　　顺德六千五百四口

　　新会一千三百三十六口

　　增城一万二千八百九十四口

　　三水九千一百六十七口

　　新宁二千九百六十二口

　　龙门二千七十五口

　　香山一千五百八十六口八分小口一十一口
　　从化四千三百四十四口

　　清远三千四十二口

　　连州二千三百一十一口

　　阳山一千二百六十九口

　　连山七百九十口

　　康熙十一年府总实在人丁二十二万四千二百一十六丁三分九厘八毫二忽一微二纤河泊所丁六百八十六丁新编丁六千六百三十九丁
　　南海五万七千一百四十八丁河泊所六百八十六丁新编一千二百一丁
　　番禺二万八千九百五十六丁新编二十九丁
　　东莞二万四千八百八十八丁七分七厘七毫六丝九忽二纤
　　顺德二万四百七十四丁新编二千六百三十八丁
　　新会一万六千六十六丁二分一厘三丝三忽一微
　　香山六千八百二十五丁九分一厘新编一百八十五丁
　　增城一万七千四百四十五丁

　　新宁七千八百八十五丁新编二千二百四十四丁
　　新安三千九百七十二丁

　　三水九千二百三十一丁

　　从化三千四百五十八丁

　　龙门四千三百三十七丁

　　清远四千四百六十六丁

　　连州一万三千三百九丁新编三百四十二丁
　　阳山四千七百八丁五分

　　连山一千四十五丁

　　实在食盐课银一十四万八千八十三口一分六厘四毫五丝七忽二微二纤小三口
　　南海四万八千四百九十二口

　　番禺二万六千二百八十口

　　东莞一万五千四百六十四口七分七厘七毫六丝九忽二纤
　　顺德七千九百三十九口

　　新会六千二百八十六口五分八厘六毫八丝八忽二微
　　香山一千九百一十口八分小三口

　　增城一万二千八百九十四口

　　新宁四千三百五口

　　新安一千五百一口

　　三水九千一百六十七口

　　龙门二千七十五口

　　从化四千三百四十四口

　　清远三千四十二口

　　连州二千三百一十一口

　　阳山一千二百八十一口

　　连山七百九十口

　　花县丁共七千七百四十三丁俱南番二县割拨并割康熙元年六年十一年二十年编审
　　花县口共六千七百七十五口俱南番二县割拨并割康熙元年六年十一年二十年编审广州府田赋考一  　　　　　　　通志
　府总

　　顺治十四年府全书开载官民灶僧尼道徭匠夏税农桑田地山塘蓈溪塘湖海坦缯门渡埠涌陂通共一十万四千八百八顷三十三亩八分三厘六毫内除新会割附开平县税二千八百四十五顷五分九厘
　　南海一万五千八百一十顷八十二亩三分一毫
　　番禺一万一千九百四十三顷八亩四分三厘七毫
　　顺德八千七百一十六顷五十五亩二分三厘五毫
　　东莞一万三千一百三十五顷三十六亩二分一厘
　　新会一万二千二百二十四顷七十一亩五分八毫
　　除割附开平县二千八百四十五顷五分九厘三水五千一十七顷五十九亩八分六厘八毫
　　从化一千八百四十二顷六十七亩二分一毫
　　新宁三千五百四十五顷六十七亩四分四厘八毫
　　新安四千三十九顷五十六亩七分六厘五毫
　　香山七千七十五顷三十五亩五分七厘七毫
　　增城六千七百五十九顷八十二亩六分二毫
　　清远五千九百一十三顷九十三亩一分六厘六毫
　　龙门二千五百八十三顷二十三亩八分七厘三毫
　　连州三千九十八顷六十九亩六分九厘一毫
　　阳山二千六百五十顷二亩三分五厘四毫
　　连山四百五十一顷二十一亩六分

　　夏税农桑米九百一十石六斗二升六合六勺内除连山县米七十二石五升四合六勺均为民米一例派征外
　　南海一百七十七石九升三合

　　番禺三百一十九石八斗七升九合九勺
　　顺德六斗八升八合九勺

　　东莞三十三石五斗二升三合八勺

　　新会六石五斗七升五合九勺

　　三水一十四石二斗二合

　　从化县

　　新宁一石六斗二升一合一勺

　　新安四石五斗四升

　　香山一十七石九斗三勺

　　增城一百九十五石二斗四升三合二勺
　　清远八石四斗四升一合五勺

　　龙门四斗

　　连州五十石二斗八合七勺

　　阳山八石三斗九升一合一勺

　　连山七十二石五斗四合六勺

　　官民僧尼道灶秋粮米三十万九千五百二十石八斗八升六合三勺
　　南海五万二千五百二十八石八斗二升七合
　　番禺四万七百一十七石一斗八升二合三勺
　　顺德三万五千八百六石四升三合五勺
　　东莞三万五千七百九十九石四升七合六勺
　　新会二万九千二百五十三石五斗六升三合七勺
　　三水一万五千一百一十三石三斗一升五合四勺
　　新宁八千三百九十八石八斗八升三合三勺
　　从化三千五百六十四石一斗五升三合八勺
　　新安一万七百六石三斗三升六合二勺
　　香山二万三千九百二十八石三升四合八勺
　　增城二万四千九百九十四石九斗五升八勺
　　清远一万四百四十九石六斗一升四合一勺
　　龙门八千一十石七斗八升二合二勺

　　连州五千五百四十石二斗六升八合九勺
　　阳山二千七百六十三石五斗四升二合五勺
　　连山一千二百九十九石四斗七升七合四勺
　　鱼课油翎鳔米一万一千五百二十五石七升七勺
　　南海一千四百三十四石四斗五升四合七勺
　　番禺三千七百九十四石一斗四升一合二勺
　　顺德一千三百六十五石五斗五升五勺
　　东莞一千二百七十七石七斗九升三合一勺
　　新会一千二百七十四石一斗八升

　　三水一百四十一石八斗四升七合八勺
　　从化无

　　新宁无

　　新安九百四十一石二斗五升

　　香山七百六十九石九斗九升三合

　　增城一百八十七石一斗

　　清远二百九十石三斗六升

　　龙门无

　　连州二十四石四斗四勺

　　阳山二十四石

　　连山无

　　户部项下京库铺垫地亩共银一十万六千二百七十九两四钱二分四厘五毫府属十七州县征解
　　兵部项下驿传节裁银六千七百六十九两二钱一分新会顺德香山东莞增城龙门三水从化新安新宁连州阳山十二州县征解
　　工部项下均一四司竹木翠毛等料一万六千二百三十三两二钱四厘府属十七州县征解鱼油料水脚共银一百二十二两二钱六分八厘六毫遇闰加银一十两八钱八厘七毫南海番禺顺德新会三水香山清远增城新安新宁十县征解
　　留备军器军器料银四百四十五两二钱七分九厘十七州县征解
　　留充兵饷原广西梧州府广备仓米银二万二千一百六十两五钱七厘七毫水脚银二十八两五钱九分三厘四毫南海番禺东莞顺德新会三水香山清远增城新安花县十一县征解拨运梧州府今留充本省兵饷广西梧州府精兵月粮银二千五百两水脚银三两四分四厘九毫原顺德龙门二县征解梧州府今留充本省兵饷
　　解司备用军饷米银三万八千六百四十一两五钱六分一厘二毫内除议将香山等县升科米派充司饷移抵南海县定弓虚税银一千二百四十三两五钱三分七厘五毫尚银三万七千三百九十八两二分三厘七毫南海番禺东莞顺德龙门从化新会香山三水清远增城新宁连州连山阳山十六州县征解
　　本府永丰仓米银二万八千三百五十四两二钱四分七厘三毫南海番禺顺德清远三水增城龙门香山连州阳山连山十一州县征解
　　本府儒学仓米银四百二十三两三钱六分九毫南海番禺二县征解
　　州县仓库闲月本折色米银除连山县凑支经费外共银三万一千六百四十八两三钱三分八厘三毫遇闰加银二百九十八两一钱三分八厘六毫东莞新会顺德龙门三水增城香山新安新宁清远从化连州阳山连山十四州县征解
　　各县儒学仓米银二千七百八十两九钱八分五厘九毫遇闰加银一百三十二两六钱六分三厘七毫南海番禺东莞顺德新会增城香山清远从化三水龙门新安新宁十三县征解
　　原总兵廪粮中营操军月饷今改充饷银五百一十四两五钱三分三厘七毫遇闰加银一百一十三两七钱九分三厘八毫十七州县征解原州县营兵工食今改充兵饷银一百四十七两阳山连山二县征解
　　原番禺县编复裁革京库水脚凑给汾水头海心冈募兵工食今改充饷银一百两该县征解原新宁县分猪坑营兵工食今改充饷银一十九两二钱遇闰加银一两八钱该县征解
　　鱼课米银二千二百五十一两六钱六分二厘二毫遇闰加银二百两二钱九厘五毫南海番禺东莞顺德新会三水香山清远增城新安连州阳山十二州县征解
　　缯门埠课米银六钱三分番禺县征解

　　本色兵饷新安县永盈仓本色米二千一百八石六斗六合二勺该县径征起解
　　存留徭差银四万九千一两二钱八厘五毫闰银三千四百六十三两二钱一分九厘二毫
　　民壮银四万四千九百一十三两七分七厘闰银三千一百三十两九钱二分九厘九毫
　　户口盐钞银七千二百二十两九钱八分一厘三毫闰银五百七十五两九钱九分三厘一毫布政司解户南海县三名番禺县四名新会县二名三分一厘六丝顺德三名东莞县四名香山县四名增城县四名龙门县一名三水县二名清远县二名连州一名共解户三十名三分一厘六丝每名编水脚银五十两免差充饷银三十两共银二千四百二十四两八钱四分九厘一毫解司备支
　　总督部院俸薪银二百八两八钱四分遇闰加银一十七两四钱三厘三毫顺德县征解
　　抚院俸薪蔬菜心红案衣家人口粮共银七百一十一两一钱遇闰加银五十九两二钱五分八厘三毫家人口粮奉文全裁充饷南海县征解
　　操赏书吏门子轿伞夫舍人铺兵共银一千三百九十七两六钱遇闰加银七十四两八钱番禺县征解
　　操赏皂隶共银六百七十二两八钱遇闰加银一十四两四钱南海县征解
　　巡按御史蔬菜心红门子皂隶舍人共银七百三两二钱遇闰加银五十八两六钱南海县征解
　　书吏轿伞扇夫铺兵共银五百三十二两八钱遇闰加银四十四两四钱番禺县征解
　　布政司左布政使俸薪蔬菜心红吏书门子皂隶轿伞扇夫快手听事吏铺兵共银一千四百七十九两七钱八厘遇闰加银一百二十三两三钱七厘九毫修宅家伙桌帏银一百两南海县征解
　　右布政使俸薪蔬菜心红吏书门子快手皂隶轿伞扇夫听事吏铺兵共银六百三十二两五钱八厘遇闰加银五十二两七钱七厘九毫案衣家伙桌帏银八十两番禺县征解
　　按察司按察使俸薪蔬菜心红吏书门子快手皂隶轿伞夫听事吏铺兵禁卒共银一千一百七十九两二钱四分遇闰加银九十八两二钱六分九厘九毫修宅家伙桌帏刑具银一百四十两新会县征解
　　提督粮储道俸薪心红蔬菜吏书门子快手皂隶轿伞扇夫听事吏铺兵共银七百五十九两七钱一分六厘遇闰加银六十三两三钱九厘五毫修宅家伙桌帏银一百两东莞县征解
　　分守广南韶道俸薪蔬菜心红吏书门子快手皂隶轿伞扇夫听事吏铺兵共银七百五十九两七钱一分六厘遇闰加银六十三两三钱九厘五毫修宅家伙桌帏银一百两顺德县征解驿传兵巡道俸薪蔬菜心红吏书门子快手皂隶轿伞扇夫听事吏铺兵共银七百五十九两七钱一分六厘遇闰加银六十三两三钱九厘五毫修宅家伙桌帏银一百两增城县征解
　　海盐道俸薪蔬菜心红书吏门子快手皂隶轿伞扇夫听事吏铺兵共银七百六两八钱四分四厘遇闰加银五十八两九钱三厘五毫修宅家伙桌帏银一百两三水县征解
　　提学道俸薪蔬菜心红吏书门子快手皂隶轿伞扇夫听事吏铺兵共银七百六两八钱四分四厘遇闰加银五十八两九钱三厘五毫修宅家伙桌帏银一百两香山县征解
　　布政司经历俸薪书办门子皂隶马夫共银一百二十七两四钱八分四厘遇闰加银一十两六钱二分三厘六毫东莞县征解
　　布政司理问俸薪书办门子皂隶马夫共银一百二十七两四钱八分四厘遇闰加银一十两六钱二分三厘六毫东莞县征解
　　布政司照磨俸薪书办门子皂隶马夫共银九十七两一钱八分遇闰加银八两九分八厘三毫顺德县征解
　　布政司广丰库大使俸薪书办皂隶共银五十三两一钱二分遇闰加银四两四钱二分六厘六毫东莞县征解
　　广丰库副使俸薪书办皂隶共银五十三两一钱二分遇闰加银四两四钱二分六厘六毫东莞县征解
　　按察司经历俸薪书办门子皂隶马夫共银一百一十三两八钱九分遇闰加银九两四钱九分八毫新会县征解
　　按察司知事俸薪书办门子皂隶马夫共银九十八两七钱二厘遇闰加银八两二钱二分五厘二毫新会县征解
　　按察司照磨俸薪书办门子皂隶马夫共银八十三两五钱一分四厘遇闰加银六两九钱五分九厘五毫三水县征解
　　按察司司狱俸薪书办皂隶共银五十三两一钱二分遇闰加银四两四钱二分六厘六毫新会县征解
　　本府知府俸薪心红共银一百八十四两四分四厘遇闰加银一十五两三钱三分六厘九毫修宅家伙桌帏银七十两刑具银二十两书办门子马步快皂轿伞扇夫禁卒仓库书库子斗级各役于顺治九年会议每名月给银五钱共银七百二十六两遇闰加银六十两南海县征解
　　本府海防同知俸薪心红共银一百一十两五钱五分六厘遇闰加银九两二钱一分二厘九毫修宅家伙桌帏银二十两书办门子步快皂隶灯夫轿伞扇夫各役照会议每名月给银五钱共银二百二十二两遇闰加银一十八两五钱番禺县征解
　　康熙二十五年添设理事同知一员官吏衙役俸食照额
　　本府通判俸薪心红银一百三两四钱六分遇闰加银八两六钱二分一厘六毫修宅家伙桌帏银二十两书办门子步快皂隶灯夫轿伞扇夫各役照会议每名月给银五钱共银二百二十二两遇闰加银一十八两五钱东莞县征解本府推官俸薪心红银八十三两四钱九分遇闰加银六两九钱五分七厘四毫修宅家伙桌帏银二十两书办门子步快皂隶灯夫轿伞扇夫各役照会议每名月给银五钱共银二百三十四两遇闰加银一十九两五钱顺德县征解奉裁
　　本府经历俸薪银四十八两二钱二厘遇闰加银四两一分六厘八毫书办门子皂隶马夫各役照会议每名月给银五钱共银四十二两遇闰加银三两五钱
　　本府照磨俸薪银三十一两五钱二分遇闰加银二两六钱二分六厘六毫书办门子皂隶马夫各役照会议每名月给银五钱共银四十二两遇闰加银三两五钱俱东莞县征解
　　本府儒学教授俸薪银三十一两五钱二分遇闰加银二两六钱二分六厘六毫
　　训导二员俸薪共该银六十三两四分遇闰加银五两二钱五分三厘二毫三员教官喂马草料共银三十六两斋夫书办门子掌教分教膳夫共银一百五十五两二钱遇闰加银一十二两九钱三分三厘三毫
　　本府司狱司司狱俸薪银三十一两五钱二分遇闰加银二两六钱二分六厘六毫书办皂隶照会议每名月给银五钱共银一十八两遇闰加银一两五钱
　　本府税课司大使俸薪银三十一两五钱二分遇闰加银二两六钱二分六厘六毫书办皂隶照会议每名月给银五钱共银一十八两遇闰加银一两五钱俱三水县征解
　　本府递运所大使俸薪银三十一两五钱二分遇闰加银二两六钱二分六厘六毫书办皂隶各役照会议每名月给银五钱共银一十八两遇闰加银一两五钱香山县征解
　　本府永丰仓大使俸薪银三十一两五钱二分遇闰加银二两六钱二分六厘六毫书办皂隶各役照会议每名月给银五钱共银一十八两遇闰加银一两五钱
　　副使俸薪银三十一两五钱二分遇闰加银二两六钱二分六厘六毫书办皂隶各役照会议每名月给银五钱共银一十八两遇闰加银一两五钱俱新安县征解
　　本府儒学廪生四十名每名岁支廪粮银七两二钱共银二百八十八两南番二县四六征给市舶提举司提举俸薪蔬菜心红共银一百一十五两六钱八分四厘遇闰加银九两六钱四分三毫修宅桌帏银三十两书办门子快手皂隶轿伞扇夫听事吏铺兵各役照会议每名月给银五钱共银二百四两遇闰加银一十七两市舶司吏目俸薪银三十一两五钱二分遇闰加银二两六钱二分六厘六毫书办门子皂隶笼马伞夫各役照会议每名月给银五钱共银六十两遇闰加银五两俱新会县征解
　　盐课提举司提举俸薪蔬菜心红共银一百一十五两六钱八分四厘遇闰加银九两六钱四分三毫修宅桌帏共银三十两书办门子快手皂隶轿伞扇夫听事吏铺兵灯夫各役照会议每名月给银五钱共银二百四两遇闰加银一十七两
　　盐课司吏目俸薪银三十一两五钱二分遇闰加银二两六钱二分六厘六毫书办门子皂隶马伞夫照会议每名月给银五钱共银六十两遇闰加银六两
　　盐课司批验所大使俸薪银三十一两五钱二分遇闰加银二两六钱二分六厘六毫书办皂隶照会议每名月给银五钱共银一十八两遇闰加银一两五钱俱增城县征解
　　连州知州俸薪心红共银一百一十五两六钱八分四厘遇闰加银九两六钱四分三毫伞扇银十两修宅家伙银二十两全裁修理监仓银二十两书办门子皂隶马快民壮灯夫禁卒轿伞扇夫库仓书库子斗级各役照会议每名月给银五钱共银七百八十八两四钱遇闰加银六十五两七钱修理监仓银二十两连州吏目俸薪银三十一两五钱二分遇闰加银二两六钱二分六厘六毫书办门子皂隶马夫照会议每名月给银五钱共银四十二两遇闰加银三两五钱
　　连州儒学学正俸薪银三十一两五钱二分遇闰加银二两六钱二分六厘六毫
　　训导俸薪银三十一两五钱二分遇闰加银二两六钱二分六厘六毫教官二员喂马草料共银二十四两斋夫书办门子膳夫掌教分教共银一百五十五两二钱遇闰加银一十二两九钱三分三厘三毫
　　连州巡检二员俸薪共银六十三两四分遇闰加银五两二钱五分三厘二毫书办皂隶照会议每名月给银五钱二分共银三十六两遇闰加银三两
　　连州儒学廪生三十名每名岁支廪粮银七两二钱共银二百一十六两
　　连州会试举人水手编银五十两三钱二分五厘九毫
　　连州铺兵一十四名每名岁支工食银六两共银八十四两遇闰加银七两
　　南海县番禺县新会县顺德县东莞县香山县增城县龙门县三水县从化县清远县新安县新宁县连山县阳山县花县知县共十六员俸银每员二十七两四钱九分遇闰加银二两二钱九分八毫共银四百三十九两八钱四分闰银三十六两六钱五分二厘八毫薪银每员三十六两遇闰加银三两共银五百七十六两闰银四十八两心红纸张油烛每员三十两遇闰加银二两五钱共银四百八十两闰银四十两修宅家伙银每员二十两共银三百二十两于顺治九年四月会议全裁解部迎送上司轿伞扇银每员一十两共银一百六十两吏书每县十二名共一百九十二名原因龙门新宁连山阳山四县赋额不敷每县酌减三名今置花县照减三名共吏书一百七十七名照会议每名月给银五钱岁共给银一千零六十二两遇闰加银八十八两五钱门子每县二名共三十二名照会议每名月给银五钱岁共给银一百九十二两遇闰加银一十六两皂隶每县十六名共二百五十六两原因龙门从化新宁连山阳山五县赋额不敷共酌减一十九名今花县酌减五名实共皂隶二百三十二名照会议每名月给银五钱岁共给银一千三百九十二两遇闰加银一百一十六两马快每县八名共一百二十八名原因龙门新宁连山阳山四县赋额不敷共酌减一十五名今建花县酌减四名实共马快一百九名照会议每名月给银五钱草料银九钱岁共给银一千八百三十一两二钱遇闰加银一百五十二两六钱民壮每县五十名共八百名原因龙门新宁从化连山阳山五县赋额不敷共酌减五十六名今建花县减十名实共民壮七百三十四名照会议每名月给银五钱岁共给银四千四百四两遇闰加银三百六十七两灯夫每县四名共六十四名原因连山阳山二县赋额不敷共酌减四名今建花县照减二名实共灯夫五十八名照会议每名月给银五钱岁共给银三百四十八两遇闰加银二十九两看监禁卒每县八名共一百二十八名原因龙门新宁从化连山阳山五县赋额不敷共酌减一十七名今建花县减五名实共禁卒一百六名照会议每名月给银五钱岁共给银六百三十六两遇闰加银五十三两修理仓监银每县二十两共银三百二十两轿伞扇夫每县七名共一百一十二名原因连山县赋额不敷酌减扇夫一名实共轿伞扇夫一百一十一名照会议每名月给银五钱岁共给银六百六十六两遇闰加银五十五两五钱库书每县一名共一十六名照会议每名月给银五钱岁共给银九十六两遇闰加银八两仓书每县一名共一十六名照会议每名月给银五钱岁共给银九十六两遇闰加银八两库子每县四名共六十四名原因新宁连山阳山三县赋额不敷共酌减六名今建花县照减二名实共库子五十六名照会议每名月给银五钱岁共给银三百三十六两遇闰加银二十八两斗级每县四名共六十四名原因龙门新宁连山阳山四县赋额不敷酌减七名今建花县减二名实共斗级五十五名照会议每名月给银五钱岁共给银三百三十六两遇闰加银二十七两五钱
　　县丞南海县番禺县东莞县顺德县新会县香山县增城县三水县各一员共八员俸银每员二十四两三钱二厘遇闰加银二两二分五厘二毫共银一百九十四两四钱一分六厘闰银一十六两二钱一厘六毫薪银每员二十四两遇闰加银二两共银一百九十二两闰银一十六两书办每员一名共八名照会议每名月给银五钱岁共给银四十八两遇闰加银四两门子每员一名共八名照会议每名月给银五钱岁共给银四十八两遇闰加银四两皂隶每员四名共三十二名照会议每名月给银五钱岁共给银一百九十二两遇闰加银一十六两马夫每员一名共八名照会议每名月给银五钱岁共给银四十八两遇闰加银四两
　　典史南海县番禺县东莞县顺德县新会县香山县增城县龙门县三水县从化县清远县新安县新宁县连山县阳山县花县各一员共十六员俸银每员一十九两五钱二分遇闰加银一两六钱二分六厘六毫共银三百一十二两三钱二分闰银二十六两二分五厘六毫薪银每员一十二两遇闰加银一两共银一百九十二两闰银一十六两书办每员一名共一十六名照会议每名月给银五钱岁共给银九十六两遇闰加银八两门子每员一名共十六名照会议每名月给银五钱岁共给银九十六两遇闰加银八两皂隶每员四名共六十四名原因连山县赋额不敷酌减一名实共六十三名照会议每名月给银五钱岁共给银三百七十八两遇闰加银三十一两五钱马夫每员一名共十六名照会议每名月给银五钱岁共给银九十六两遇闰加银八两
　　儒学教谕南海县番禺县东莞县顺德县新会县香山县增城县龙门县三水县从化县清远县新安县新宁县连山县阳山县花县各一员共十六员俸银每员一十九两五钱二分遇闰加银一两六钱二分六厘六毫共银三百一十二两三钱二分闰银二十六两二分五厘六毫薪银每员一十二两遇闰加银一两共银一百九十二两闰银一十六两
　　训导十六员俸银每员一十九两五钱二分遇闰加银一两六钱二分六厘六毫共银三百一十二两二分闰银二十六两二分五厘六毫薪银每员一十二两遇闰加银一两共银一百九十二两闰银一十六两斋夫每学原六名今置花县儒学斋夫三名共九十三名每名岁支工食银一十二两共银一千一百一十六两遇闰加银九十三两书办每学一名共十六名每名岁支工食银七两二钱共银一百一十五两二钱遇闰加银九两六钱门子每学原五名内掌教三名分教二名今建花县儒学门子二名内掌教一名分教一名共七十七名每名岁支工食银七两二钱共银五百五十四两四钱遇闰加银四十六两二钱膳夫每学二名共三十二名每名岁支工食银二十两共银六百四十两遇闰加银五十三两三钱三分三厘二毫系廪生支领教官喂马草料银每员一十二两共银三百八十四两
　　巡检司南海县金利埠三江埠神安埠黄鼎埠五斗口埠江浦埠番禺县鹿步埠慕德里埠沙湾埠茭塘埠新会县沙村埠牛肚湾埠潮莲埠大瓦埠药径埠顺德县马宁埠江村埠紫泥埠都宁埠东莞县京山埠中堂埠缺口镇埠香山县香山埠黄圃埠增城县乌石埠茅田埠龙门县上龙门埠三水县胥江埠三水埠从化县流溪埠清远县滨江埠（氵琶）江埠回岐埠新安县官富埠福永埠新宁县望高埠连山县宜善埠阳山县西岸埠花县狮岭埠水西埠巡检共四十员俸银每员一十九两五钱二分遇闰加银一两六钱二分六厘六毫共银七百八十两八钱闰银六十五两六分四厘薪银每员一十二两遇闰加银一两共银四百八十两闰银四十两书办每司一名共四十名照会议每名月给银五钱岁共给银二百四十两遇闰加银二十两皂隶每司二名共八十名照会议每名月给银五钱岁共给银四百八十两遇闰加银四十两河泊所大使南海县番禺县顺德县各一员共三员俸银每员一十九两五钱二分遇闰加银一两六钱二分六厘六毫共银五十八两五钱六分闰银四两八钱七分九厘八毫薪银每员一十二两遇闰加银一两共银三十六两闰银三两书办每所一名共三名照会议每名月给银五钱岁共给银一十八两遇闰加银一两五钱皂隶每所二名共六名照会议每名月给银五钱岁共给银三十六两遇闰加银三两
　　仓大使新会县丰积仓香山县丰盈仓从化县存留仓清远县广济仓新安县永盈仓各一员共五员俸银每员一十九两五钱二分遇闰加银一两六钱二分六厘六毫共银九十七两六钱闰银八两一钱三分三厘薪银每员一十二两遇闰加银一两共银六十两闰银五两书办每仓一名共五名照会议每名月给银五钱岁共给银三十两遇闰加银二两五钱皂隶每仓二名共十名照会议每名月给银五钱岁共给银六十两遇闰加银五两
　　场大使新会县海晏场矬峒场东莞县靖康场新安县东莞场归德场各一员共五员俸银每员一十九两五钱二分遇闰加银一两六钱二分六厘六毫共银九十七两六钱闰银八两一钱三分三厘薪银每员一十二两遇闰加银一两共银六十两闰银五两书办每场一名共五名照会议每名月给银五钱岁共给银三十两遇闰加银二两五钱皂隶每场二名共十名照会议每名月给银五钱岁共给银六十两遇闰加银五两
　　驿丞番禺县五仙驿湴湖驿东莞县黄家山驿铁峒驿增城县东洲驿三水县西南驿清远县安远驿横石驿官庄驿从化县李石岐驿各一员共十员俸银每员一十九两五钱二分遇闰加银一两六钱二分六厘六毫共银一百九十五两二钱闰银一十六两二钱六分六厘薪银每员一十二两遇闰加银一两共银一百二十两闰银十两书办每驿一名共十名照会议每名月给银五钱岁共给银六十两遇闰加银五两皂隶每驿二名共二十名照会议每名月给银五钱岁共给银一百二十两遇闰加银十两议留院司道奉文加级俸薪银三百一十八两顺德县征解
　　儒学廪生南海县番禺县新会县顺德县东莞县香山县增城县龙门县三水县从化县清远县新安县新宁县连山县阳山县花县每县二十名共三百二十名每名岁支廪粮七两二钱共银二千三百四两
　　会试举人水手银二千五百两九钱七分五厘二毫
　　南海县四百九十六两七分四厘六毫康熙二十五年割拨银九两四钱七分八厘二毫附隶花县实在银四百八十六两五钱九分六厘四毫
　　番禺县二百九十一两八钱九分康熙二十五年割拨银一十两六钱五分二厘附隶花县实在银二百八十一两二钱三分八厘
　　新会县一百五十七两九钱九分三厘二毫
　　顺德县二百六十两六钱八分七厘

　　东莞县三百八十三两二钱二分五厘六毫
　　香山县一百八十四两二钱

　　增城县二百五十一两二钱六分七厘八毫
　　龙门县八十一两四钱九分五厘

　　三水县八十九两四钱四分九厘四毫

　　从化县三十一两二钱一厘九毫

　　清远县一百一两六钱五分七厘八毫

　　新安县六十两

　　新宁县七十九两五钱二分四厘五毫

　　连山县一十二两七分八厘二毫

　　阳山县二十两一钱三分二毫

　　花县二十两一钱三分二毫

　　铺司兵工食各县原共银二千一百六十两遇闰加银一百八十两十六州县备支今置花县铺兵八名每名岁支工食银六两共银四十八两遇闰加银四两该县备支
　　均平银一万二千八百五十四两四钱一分四厘七毫遇闰加银七十六两二钱六分八厘五毫
　　岁办司府州县拜牌习仪香烛表料派银八十七两八钱九分二厘五毫南海县东莞县顺德县增城县新会县三水县清远县香山县龙门县从化县新安县新宁县连州连山县阳山县花县十六州县征贮备支
　　春秋二祭府州县学银一千三百八十六两九钱三分南海县番禺县东莞县顺德县增城县新会县三水县清远县香山县龙门县从化县新安县新宁县连州连山县阳山县花县十七州县征贮备支
　　无祀鬼神每年三祭派银二百五十八两五钱八分八厘南海县东莞县顺德县新会县香山县增城县三水县清远县龙门县从化县新安县新宁县连州连山县阳山县花县十六州县征贮备支
　　历日银三百五十二两八分南海县东莞县顺德县从化县新会县香山县增城县三水县清远县龙门县新安县新宁县连州连山县阳山县花县十六州县征解布政司支造历书用
　　门神桃符银一十四两八钱六分五厘十七州县征贮备支
　　迎春土牛芒神春花春鞭祈雨祈晴日食月食谢雷香烛祭品银八十一两六钱五分五厘十七州县征贮备支
　　乡饮酒礼二次银一百四十七两五分十七州县征贮备支
　　督抚军门上班写字工食医生食米养赡家口等项银二百两南番二县征贮备支
　　察院衙门合用执事头踏纸札笔墨油烛柴炭赍本皮句夹板袱索绢壳等项银一百五十两
　　南海番禺二县征贮备支

　　察院并各衙门官员到任升任诣学行香合用香烛讲书给赏纸笔银四两南番二县征解于顺治九年四月会议全裁解部
　　上司州县行香合用香烛讲书给赏纸笔墨银五十四两五钱东莞县顺德县新会县香山县增城县三水县清远县龙门县从化县新安县新宁县连州连山县阳山县花县十五州县征解于顺治九年四月会议全裁解部
　　夫马船只银一千五十三两五钱东莞县新会县增城县三水县清远县香山县龙门县从化县新安县新宁县连州连山县阳山县花县十四州县征解备支遇闰加银四两连州征贮
　　孤老口粮柴布银二千九百一十一两二钱三厘二毫遇闰加银七十二两二钱六分八厘五毫十七州县征贮备支
　　额办总督军门镇临经过合用油烛柴炭等项每年银七两三钱四分二厘四毫三水清远二县征贮备支察院按临合用纸札油烛柴炭门厨皂隶米菜每年银一十四两四钱七分五厘东莞顺德新会三水清远新安六县征贮备支察院考观风生员给赏花红纸札等项每年银二百二十九两五钱十七州县征贮备支察院审录合用酒席等项每年银五两九钱南海番禺东莞新会清远五县征贮备支察院阅操犒赏花红每年银三十三两南海番禺东莞顺德新会清远六县征贮备支军门药材银七两五钱东莞顺德二县征贮备支提学道按临考较生员合用纸札油烛柴炭门皂米菜每年银二十六两四钱四分二厘东莞顺德新会三水清远五县征贮备支恤刑按临合用纸札油烛柴炭门厨皂隶米菜每年银七两三钱五分六厘南海番禺东莞顺德新安五县俱照旧例编征如未奉按临扣解充饷
　　布按二司并守领及府州县官员朝觐造册纸札酒席等项每年银一百六十三两八钱八厘一毫十七州县征贮备支本府朝觐官吏盘缠每年银四十六两五钱二分七厘一毫十七州县征解州县官朝觐官吏盘缠每年银三百九十五两三钱三厘九毫十七州县征贮备支
　　贺新进士旗匾花红羊酒每年银二十七两五钱三厘三毫南海番禺顺德东莞新会香山增城三水清远龙门从化新安新宁十三州县征贮备支迎宴新举人旗匾花红酒席每年银八十五两六钱四厘八毫十七州县征贮备支迎送会试举人酒席盘缠每年银六十四两七钱三分四厘三毫十七州县征贮备支府州县学岁贡生花红羊酒盘缠每年银六百四十四两四钱六分十七州县征贮备支岁考生员童生入学合用卷饼每年银二百八两七钱四分九厘七毫二丝十七州县征贮备支科举生员花红酒席盘缠每年银二百九两五钱九分九厘二毫十七州县征贮备支
　　修理军门衙门每年银四十六两六钱六分南海番禺二县征解修理察院衙门公署及学宫每年银六十六两六钱六分南海番禺新会清远四县征解又修理学宫银二十六两三水阳山花县三县征贮备支
　　修理府学文庙每年银三十两南海番禺二县征贮备支修
　　理县学文庙每年银三十两南海番禺二县征贮备支
　　督抚军门合用油烛香品纸札笔墨银朱靛青等项派银五十八两七钱五分六厘三毫番禺县征贮备支
　　布政司进表官合用笔墨纸札等项泒银八两番禺县征贮备支
　　杂办岁泒银一千七百六十五两二钱三分九厘三毫十七州县征贮备支
　　差壮盐钞驿传均平余剩并山税兵粮新增丁口共解部充饷银四万八千五百三十三两九钱一分四厘七毫八丝闰银三千四百二十一两六钱九分六厘二毫留支经制官兵粮食广州府部汇考十
广州府田赋考二  　　　　　　通志

　府总

　　康熙元年原全书开载府田地山塘等项共一十万一千九百六十三顷三十三亩二分四厘六毫内除元年原册报荒芜崩陷及迁移田地山塘六千七百五十四顷二十二亩八分八厘四毫一忽七微续于元年垦复田地一百一十顷五十八亩二分八厘二毫一丝三忽
　　实在田地山塘共九万五千三百一十九顷六十八亩六分四厘四毫一丝一忽三微
　　南海田地山塘一万五千八百一十顷八十二亩三分一毫内除元年册报荒芜崩陷田地一百四十六顷九十九亩五分二厘七毫八忽实在田地山塘一万五千六百六十三顷八十二亩七分七厘三毫九丝二忽
　　番禺田地山塘一万一千九百四十三顷八亩四分三厘七毫内除元年册报荒芜田地一百八十顷四十亩九分二厘九丝实在田地山塘一万一千七百六十二顷六十七亩五分一厘六毫一丝
　　顺德田地山塘八千七百一十六顷五十五亩二分三厘五毫内除元年册报荒芜崩陷田地一百八顷九十七亩八分七厘九丝九忽实在田地山塘八千六百七顷五十七亩四分二厘七毫一忽
　　东莞田地山塘一万三千一百三十五顷三十六亩二分一厘内除元年原册报荒芜崩陷田地一百三十顷七十八亩五分六厘四毫一丝又元年迁移田地山塘一千三百八十二顷八十二亩七分四厘三毫九丝六忽续于元年垦复荒税一百九顷八亩二分八厘二毫一丝三忽实在田地山塘一万一千七百三十顷八十三亩一分八厘四毫七忽
　　新会田地山塘缯门渡涌九千三百七十九顷七十九亩九分一厘八毫内除元年原册报荒芜田地六十一顷四十亩九分七厘六毫八忽又元年迁移田地塘四百五十六顷七十六亩四分一厘一毫三忽二微实在田地山塘缯门渡涌八千八百六十一顷五十三亩五分三厘八丝八忽八微
　　新宁田地山塘夏麦地三千五百四十五顷六十七亩四分四厘八毫内除元年原册报荒芜崩陷田地八十顷八十六亩六分八厘五毫又元年迁移田地山塘三百一十七顷二十三亩八厘八毫八丝实在田地山塘夏麦地三千一百四十七顷五十七亩六分七厘四毫二丝
　　新安田地山塘湖海坦坡四千三十九顷五十六亩七分六厘五毫内除元年原册报荒芜田地一百七十四顷八十八亩二分九厘一毫六丝又元年迁移田地塘二千五百二十三顷六十二亩三分六毫一丝五忽实在田地山塘湖海坦坡一千三百四十一顷六亩一分六厘七毫二丝五忽
　　香山田地山塘七千七十五顷三十五亩五分七厘七毫内除元年原册报荒芜田地九顷二十二亩四分一厘又元年迁移田地塘一千一百八十顷一十亩一分五厘一毫三丝二忽五微续于元年垦复荒税一顷五十亩实在田地山塘五千八百八十七顷五十三亩一厘五毫六丝七忽五微
　　三水田地山塘五千一十七顷五十九亩八分六厘八毫内除元年原册报荒芜崩陷田地一十三亩实在田地塘五千一十七顷四十六亩八分六厘八毫
　　清远田地山塘五千九百一十三顷九十三亩一分六厘六毫
　　增城田地山塘六千七百五十九顷八十二亩六分二毫
　　龙门田地山塘二千五百八十三顷二十三亩八分七厘三毫
　　从化田地山塘一千八百四十二顷六十七亩二分一毫
　　连州田地山塘三千九十八顷六十九亩六分九厘一毫
　　阳山田地山塘二千六百五十顷二亩三分五厘四毫
　　连山田地山塘四百五十一顷二十一亩六分原全书开载官民僧道尼灶夏税农桑渡海水税鱼课鱼油缯门埠米三十三万二百九十七石三斗二升一合内除元年原册报荒芜崩陷及迁移官民夏农鱼课米二万四十七石五斗四升五合九勺九抄二撮二圭续于元年垦复官民米二百六十石六斗七升六合三勺三抄四撮
　　实在官民僧道尼灶夏税农桑渡海水税鱼课油料缯门埠课米三十万五百一十石四斗五升一合三勺四抄一撮八圭
　　南海官民僧道夏税农桑鱼课鱼油翎料米五万四千一百八十一石八斗七升五合内除元年原册报荒芜崩陷官民僧米四百九十石七斗八升七合五勺八抄六撮实在官民僧道夏税农桑鱼课油料米五万三千六百九十一石八升七合四勺一抄四撮
　　番禺官民僧尼道夏税农桑鱼课缯门埠课鱼油翎鳔米四万四千八百三十一石二斗三合四勺内除元年原册报荒芜官民米五百五十八石二斗五升四合一勺实在官民僧尼道夏税农桑鱼油料缯门埠米四万四千二百七十二石九斗四升九合三勺
　　顺德官民僧夏税农桑米三万六千一百一十八石三斗八升二合八勺内除元年原册报荒芜崩陷官民米四百三十一石七斗二升二合九勺七抄实在官民僧夏税农桑米三万五千六百八十六石六斗五升九合八勺三抄
　　东莞官民僧道灶夏税农桑鱼课米三万七千一百一十石三斗六升四合五勺内除元年原册报荒芜崩陷官民鱼课米三百五石一斗二合八勺五抄又元年迁移官民夏税农桑鱼课米三千八百三十二石二斗七升九合七抄一撮二圭续于元年垦复荒税官民米二百五十六石八斗六升二合一勺实在官民僧道灶夏税农桑鱼课米三万三千二百二十九石八斗四升四合六勺七抄八撮八圭
　　新会官民僧夏税农桑鱼课油料米三万五百三十四石三斗一升九合六勺内除元年原册报荒芜官民米一百七十五石八斗四升一勺又元年迁移官民米一千一百九石四斗八勺七抄实在官民僧夏税农桑鱼课油料米二万九千二百四十九石七升八合六勺三抄
　　新宁官民僧灶夏税渡海水税米八千四百石零五斗四合四勺内除元年原册报荒芜崩陷官民米一百四十八石五斗一升一勺三抄又元年迁移官民米六百三十一石四斗六升六合实在官民僧灶夏税渡海水税米七千六百二十石五斗二升八合二勺七抄
　　新安官民僧灶夏税农桑鱼课米一万一千六百五十二石一斗二升六合二勺内除元年原册报荒芜官民米四百九石五斗八升六合二勺六抄九撮又元年迁移官民夏农鱼课米七千五百一十四石四斗五升九合五勺五抄一撮实在官民僧灶夏税农桑鱼课米三千七百二十八石八升三勺八抄
　　香山官民夏税农桑鱼课米二万四千七百一十五石九斗二升八合一勺内除元年原册报荒芜官民米二十七石八斗九合三勺九抄八撮又元年迁移官民鱼课米四千四百一十二石一斗三升二合一勺九抄九撮续于元年垦复荒税官民米三石八斗一升四合二勺三抄四撮实在官民夏税农桑鱼课米二万二百七十九石八斗七勺三抄七撮
　　三水官民夏税鱼课油料米一万五千二百六十九石三斗六升五合二勺内除元年原册报荒芜崩陷官民米一斗九升四合八勺九抄八撮实在官民夏税鱼课油料米二万五千二百六十九石一斗七升三勺二撮
　　清远官民僧道夏税农桑鱼课米一万七百四十八石四斗一升五合六勺
　　增城官民僧道夏税农桑鱼课米二万五千三百七十七石二斗九升四合
　　龙门官民农桑米八千一十一石一斗八升二合二勺
　　从化官民米三千五百六十四石一斗五升三合八勺
　　连州官民僧道夏税农桑鱼课米五千六百一十四石七斗四升六勺
　　阳山官民夏税农桑鱼课米二千七百九十五石九斗三升三合六勺
　　连山官民夏税农桑米一千三百七十一石五斗三升二合
　　康熙十一年府田地山塘等项共九万五千三百一十九顷六十八亩六分四厘四毫一丝一忽三微内除三年迁移田地山塘一万八千一百九十四顷二十亩二厘六毫二丝六忽三微续于二三四五六七八九十十一各年垦复田地山塘一万九百二顷七十六亩五分六厘八毫九丝三忽一微九纤
　　实在田地山塘八万八千二十八顷二十五亩一分八厘六毫七丝八忽一微九纤
　　南海田地山塘一万五千六百六十三顷八十二亩七分七厘三毫九丝二忽康熙二十五年折税一千一百二十一顷二十一亩二分九厘六毫一丝置花县
　　番禺田地山塘一万一千七百六十二顷六十七亩五分一厘六毫一丝内除三年迁移田地塘二千五百九十三顷九十亩五分九厘一毫续于八九十十一各年垦复荒迁田地一千八百九十七顷六十三亩二分七厘七毫六丝八忽实在田地山塘一万一千六十六顷四十亩二分二毫七丝八忽康熙二十五年折税一千五百二十七顷一十八亩一分二厘五毫二丝七忽置花县
　　顺德田地山塘八千六百七顷五十七亩四分二厘七毫一忽内除三年迁移田地塘二千九百八十六顷八十亩八分七厘五毫七忽九微续于八九十十一各年垦复田地一千五百一十一顷四十六亩七分二厘八毫七丝一忽二微八纤实在田地山塘七千一百三十二顷二十三亩二分八厘六丝四忽三微八纤
　　东莞田地山塘一万一千七百三十顷八十三亩一分八厘四毫七忽内除三年迁移田地塘一千一百七十顷三十八亩九分二厘六毫二丝五忽续于各年垦复田地一千七百四十八顷七十三亩六分五厘四毫六丝四忽实在田地山塘一万二千三百九顷一十七亩九分一厘二毫四丝六忽
　　新会田地山塘缯门渡涌八千八百六十一顷五十三亩五分三厘八丝八忽八微内除三年迁移田地塘四千六百二十五顷五十八亩三厘九毫四丝七忽三微续于各年垦复田地一千九百五十二顷四十亩八分七厘四毫三丝二忽四微实在田地山塘六千一百八十八顷三十六亩三分六厘五毫七丝三忽九微
　　新宁田地山塘夏麦地三千一百四十七顷五十七亩六分七厘四毫二丝内除三年迁移田地塘一千八百七顷九十六亩九分七厘一毫一丝四忽一微续于各年垦复田地一千一百六十五顷五十二亩二分五厘一丝九忽八微六纤实在田地山塘二千五百五顷一十二亩九分五厘三毫二丝五忽七微六纤
　　新安田地山塘湖海坦坡一千三百四十一顷六亩一分六厘七毫二丝五忽内除三年迁移田地四百二十五顷三十五亩四分八厘一丝续于各年垦复田地一千五百五十二顷五十亩六分三厘八毫七丝二忽实在田地山塘湖海坦坡二千四百六十八顷二十一亩三分二厘五毫八丝七忽
　　香山田地山塘五千八百八十七顷五十三亩一厘五毫六丝七忽五微内除三年迁移田地四千五百八十四顷一十九亩一分四厘三毫二丝二忽续于各年垦复田地一千七十四顷四十九亩一分四厘四毫六丝五忽六微五纤实在田地山塘二千三百七十七顷八十三亩一厘七毫一丝一忽一微五纤
　　三水田地山塘五千一十七顷四十六亩八分六厘八毫
　　清远田地山塘五千九百一十三顷九十三亩一分六厘六毫
　　增城田地山塘六千七百五十九顷八十二亩六分二毫
　　龙门田地山塘二千五百八十三顷二十三亩八分七厘三毫
　　花县田地山塘共二千六百四十八顷三十九亩四分二厘一毫三丝七忽俱南番二县割拨
　　从化田地山塘一千八百四十二顷六十七亩二分一厘八毫零
　　连州田地山塘三千九十八顷六十九亩六分九厘一毫
　　阳山田地山塘二千六百五十顷二亩三分五厘四毫
　　连山田地山塘四百五十一顷二十一亩六分府官民僧尼道灶夏税农桑渡海水税鱼课油料缯门埠课米三十万五百一十石四斗五升一合三勺四抄一撮八圭内除三年迁移官民僧夏鱼课米六万三千七百四十八石二斗六升四合八勺二抄五撮五圭九粟续于二三四五六七八九十十一各年垦复官民僧夏鱼课米三万五千一百四十七石三斗四升六合四勺五抄八撮四圭三粒
　　实在官民僧尼道灶夏税农桑鱼课米二十七万一千九百九石五斗三升二合九勺七抄四撮六圭一粟三粒
　　南海官民僧道夏税农桑鱼课油料米五万三千六百九十一石八升七合四勺一抄四撮康熙二十五年折米三千四百三十八石八斗一升八合二勺置花县
　　番禺官民僧尼道夏税农桑鱼油料缯门埠米四万四千二百七十二石九斗四升九合三勺内除三年迁移官民夏米一万一千七百一十一石一斗四升一合二勺续于各年垦复荒迁官民夏米七千八百九十三石九斗四升五合八勺二抄七撮实在官民僧尼道夏税农桑鱼课油料缯门埠课米四万四百五十五石七斗五升三合九勺二抄七撮康熙二十五年折米三千九百五十三石四斗六合置花县
　　顺德官民僧夏税农桑米三万五千六百八十六石六斗五升九合八勺三抄内除三年迁移官民僧鱼课米一万二千四百一十一石五升二合四勺一抄一撮续于各年垦复官民米六千三十四石三升九合八勺二抄六撮实在官民僧夏税农桑鱼课米二万九千三百九石六斗四升七合二勺四抄五撮
　　东莞官民僧道灶夏税农桑鱼课米三万三千二百二十九石八斗四升四合六勺七抄八撮八圭内除三年迁移官民夏税鱼课米三千三百六十石六升七合二勺三抄三圭续于各年垦复官民夏米四千七百九十二石三斗四升四合九撮六圭八粟实在官民僧道灶夏税农桑鱼课米三万四千六百六十二石一斗二升二合四勺五抄八撮一圭八粟
　　新会官民僧夏税农桑鱼课油料米二万九千二百四十九石七升八合六勺三抄内除三年迁移官民僧鱼课米一万四千五百七石四斗六勺五抄七撮续于各年垦复官民鱼课米六千二百一石九升九合八抄五撮实在官民僧夏税农桑鱼油料米二万九百四十二石七斗七升七合五抄八撮
　　新宁官民僧灶夏税渡海水税米七千六百二十石五斗二升八合二勺七抄内除三年迁移官民米三千九百一十六石七斗五升三勺八抄三撮二圭九粟续于各年垦复官民米二千四百七十七石四斗一合四勺一抄一撮三圭二粟实在官民僧灶夏税渡海水税米六千一百八十一石一斗七升九合三勺五撮三粟
　　新安官民僧灶夏税农桑鱼课米三千七百二十八石八升三勺八抄内除三年迁移官民夏米一千一百一十五石四斗五升二合二勺四抄八撮续于各年垦复官民米四千六十一石六斗六勺三抄五撮六圭一粟实在官民僧灶夏税农桑鱼课米六千六百七十四石二斗二升八合七勺六抄七撮六圭一粟
　　香山官民夏税农桑鱼课米二万二百七十九石八斗七勺三抄七撮内除三年迁移官民僧夏鱼课米一万六千七百二十六石四斗六勺九抄六撮续于各年垦复官民夏鱼课米三千六百八十六石九斗一升五合六勺五抄六撮七圭九粟三粒实在官民夏税农桑鱼课米七千二百四十石三斗一升五合六勺九抄七撮七圭九粟三粒
　　三水官民夏税鱼课油料米一万五千二百六十九石一斗七升三勺二撮
　　清远官民僧道夏税农桑鱼课米一万七百四十八石四斗一升五合六勺
　　增城官民僧道夏税农桑鱼课米二万五千三百七十七石二斗九升四合
　　龙门官民农桑米八千一十一石一斗八升二合二勺
　　花县官民僧道夏米共七千三百九十二石二斗二升四合二勺俱南番二县割拨
　　从化官民米三千五百六十四石一斗五升三合八勺
　　连州官民僧道夏税农桑鱼课米五千六百一十四石七斗四升六勺
　　阳山官民夏税农桑鱼课米二千七百九十五石九斗三升三合六勺
　　连山官民夏税农桑米一千三百七十一石五斗三升二合
　　皇清康熙十二年开载通省南工匠饷共九千零五十名每名连水脚共银四钱五分三厘六毫有闰连水脚共银四钱九分一厘四毫递年共该银四千零七十二两五钱水脚银三十二两五钱八分遇闰加银三百三十九两三钱七分五厘水脚银二两七钱一分五厘
　　广州府总额饷四千零七十八名每名连水脚该银四钱五分三厘六毫有闰连水脚共该银四钱九分一厘四毫递年该征银一千八百三十五两一钱水脚银一十四两六钱八分零八毫遇闰加银一百五十二两九钱二分五厘水脚银一两二钱二分三厘四毫
　　南海县六百六十九名每名连水脚该银四钱五分三厘六毫有闰连水脚共该银四钱九分一厘四毫递年该银三百一两五分水脚银二两四钱八厘四毫遇闰加银二十五两八分七厘五毫水脚银二钱七毫康熙二十五年割一十名八分隶花县
　　番禺县五百四十五名每名连水脚该银四钱五分三厘六毫有闰连水脚共该银四钱九分一厘四毫递年该银二百四十五两二钱五分水脚银一两九钱六分二厘遇闰加银二十两四钱三分七厘五毫水脚银一钱六分三厘五毫康熙二十五年割一十二名隶花县
　　东莞三百四十六名每名连水脚该银四钱五分三厘六毫有闰连水脚共银四钱九分一厘四毫该征银一百五十五两七钱水脚银一两二钱四分五厘六毫遇闰加银一十二两九钱七分五厘水脚银一钱零三厘八毫
　　顺德七百零七名每名连水脚该银四钱五分三厘六毫有闰连水脚该银四钱九分一厘四毫该征银三百一十八两一钱五分水脚银二两五钱四分五厘二毫遇闰加银二十六两五钱一分二厘五毫水脚银二钱一分二厘一毫
　　新会三百三十七名每名连水脚该银四钱五分三厘六毫有闰连水脚该银四钱九分一厘四毫该征银一百五十一两六钱五分水脚银一两二钱一分三厘二毫遇闰加银一十二两六钱三分七厘五毫水脚银一钱零一厘一毫
　　香山一百八十二名每名连水脚该银四钱五分三厘六毫有闰连水脚该银四钱九分一厘四毫该征银八十一两九钱水脚银六钱五分五厘二毫遇闰加银六两八钱二分五厘水脚银五分四厘六毫
　　增城二百零三名每名连水脚该银四钱五分三厘六毫有闰连水脚共银四钱九分一厘四毫该征银九十一两三钱五分该水脚银七钱三分零八毫遇闰加银七两六钱一分二厘五毫水脚银六分零九毫
　　新安四十四名每名连水脚该银四钱五分三厘六毫有闰连水脚共银四钱九分一厘四毫该征银一十九两八钱水脚银一钱五分八厘四毫遇闰加银一两六钱五分水脚银一分三厘二毫
　　新宁一百二十一名每名连水脚共银四钱五分三厘六毫有闰连水脚共银四钱九分一厘四毫该征银五十四两四钱五分水脚银四钱三分五厘六毫遇闰加银四两五钱三分七厘五毫水脚银三分六厘三毫
　　花县二十二名八分每名连水脚该银四钱五分三厘六毫有闰连水脚共该银四钱九分一厘四毫递年该银一十两二钱六分水脚银八分二厘八丝遇闰加银八钱
　　从化一百七十四名每名连水脚共银四钱五分三厘六毫有闰连水脚共银四钱九分一厘四毫共征银七十八两三钱水脚银六钱二分六厘四毫遇闰加银六两五钱二分五厘水脚银五分二厘二毫
　　三水一百八十三名每名连水脚共银四钱五分三厘六毫有闰连水脚该银四钱九分一厘四毫该征银八十二两三钱五分水脚银六钱五分八厘八毫遇闰加银六两八钱六分二厘五毫水脚银五分四厘九毫
　　龙门一百四十六名每名连水脚共银四钱五分三厘六毫有闰连水脚共银四钱九分一厘四毫该征银六十五两七钱水脚银五钱二分五厘六毫遇闰加银五两四钱七分五厘水脚银四分三厘八毫
　　清远一百一十八名每名连水脚共银四钱五分三厘六毫有闰连水脚共银四钱九分一厘四毫该征银五十三两一钱水脚银四钱二分四厘八毫遇闰加银四两四钱二分五厘水脚银三分五厘四毫
　　连州一百零四名每名连水脚共银四钱五分三厘六毫有闰连水脚共银四钱九分一厘四毫该征银四十六两八钱水脚银三钱七分四厘四毫遇闰加银三两九钱水脚银三分一厘二毫
　　连山八十七名每名连水脚共银四钱五分三厘六毫有闰连水脚共银四钱九分一厘四毫该征银三十九两一钱五分水脚银二钱一分三厘二毫遇闰加银三两二钱六分二厘五毫水脚银二分六厘一毫
　　阳山一百一十二名每名连水脚共银四钱五分三厘六毫有闰连水脚共银四钱九分一厘四毫该征银五十两零四钱水脚银四钱零三厘二毫遇闰加银四两二钱水脚银三分三厘六毫
　　康熙十二年册开本省原奉户部明文当税每间递年征税银五两有定征无定额各府州县共报一百五十二名饷银七百六十两
　　广州府南海五十八名每名税银五两共该银二百九十两
　　番禺一十六名每名税银五两共该饷银八十两
　　东莞二十三名每名税银五两共该饷银一百一十五两
　　顺德八名每名税银五两共该饷银四十两
　　新会一十名每名税银五两共该饷银五十两
　　香山五名每名税银五两共该饷银二十五两
　　增城二名每名税银五两共该饷银一十两
　　清远一名该饷银五两

　屯田

　　广州左卫原额屯田地税二百零一顷六十亩内除题准减豁荒陷及展复迁移已垦未升科税一百四十五顷六十五亩五分一厘三毫八丝二忽五微现征熟税五十五顷九十四亩四分八厘六毫一丝七忽五微又已垦未升科税五十七顷七十六亩四分八厘五毫五丝五忽
　　广州右卫原额屯田地税三百四十四顷七十三亩零六厘七毫一丝二忽四微内除原题准减豁荒陷无征税以及康熙三年奉迁界共荒陷税二百八十六顷零六亩九分一厘一毫六丝八忽七微康熙八年展界因原税上则起科每亩三斗五升七合五勺又上则起科每亩三斗中则起科每亩二斗四升九合五勺八抄四撮屯粮赋重军多畏避逃窜康熙八年招集丁佃止垦复荒税八十八亩一分四厘康熙九年分垦复税四顷八十四亩零四厘六毫业照旧例起科征输康熙十年内巡抚都院刘洞悉屯粮起科例重军丁艰苦具疏题允减额自康熙十年分起嗣后垦复展界迁荒屯田准照民田上则例每亩八升八合八勺一抄起科康熙十年分招集丁佃垦复税六顷一十二亩六分康熙十一年分垦复税二十顷零五十亩康熙十二年分垦复税六十八顷七十四亩零一毫康熙十三年分垦复税七十八顷八十七亩八分五厘五毫尚存荒陷并展复未垦税共一百零六顷一十亩二分六厘九毫六丝八忽七微现征熟税并垦升共税六十四顷三十八亩三分四厘一毫四丝三忽七微米一千八百九十五石六斗二升一合三勺七抄一撮一圭军丁原无泒征丁徭之例
　　广州前卫原额屯田地连丈滥税三百七十五顷五十七亩八分二厘一毫二丝二忽除题准减豁荒陷及展复迁移已垦未升科税一百三十四顷八十二亩三分零六毫三丝现征熟税二百四十顷零七十五亩五分一厘四毫九丝二忽
　　广州后卫原额屯田地共税二百四十七顷七十亩零三厘四毫三丝一忽除康熙十年十一年分已垦未升科税四十顷零八十九亩四分九厘一毫六丝尚存荒陷及展复迁移税二百零六顷八十亩零五分四厘二毫七丝一忽南海卫原额屯田地税二百七十八顷五十亩零三分六厘六毫内除题准豁荒陷八十五顷五十七亩零三毫七丝现征熟税一百九十二顷九十三亩三分六厘二毫三丝
　　清远卫原额屯田五百九十四顷七十五亩一分内除荒陷无征二百八十九顷八十四亩九分三厘七毫六丝五忽零六纤现征熟税三百零四顷九十亩零一分六厘二毫三丝四忽九微四纤
　　东莞守御所原额屯田地税四十顷九十六亩二分三厘一毫内除原题准豁荒陷及展复迁移已垦未升科税二十一顷一十三亩八分四厘零九丝七忽现征熟税二十一顷八十二亩三分九厘零三忽
　　大鹏守御所原额屯田地税六十八顷零三亩八分八厘零三丝六忽四微七纤六沙内除题准豁荒陷及展复迁移已垦未升科税六十二顷零二亩八分五厘二毫三丝六忽四微七纤六沙现征熟税六顷一亩零二厘八毫
　　增城守御所原额屯田地税一百零二顷七十八亩一分零五毫二丝七忽八微内除原题准豁荒陷并垦未升科税七十五顷九十二亩五分二厘三毫二丝七忽八微现征熟税并垦升共税二十六顷八十五亩五分八厘二毫
　　从化守御所原额屯田地税二百二十六顷二十三亩四分七厘五毫零五忽九微内除题准减豁荒陷及已垦未升科税一百一十五顷九十四亩四分零八毫六丝二忽九微现征熟税一百一十顷三十九亩零六厘六毫四丝三忽
　　广海卫原额屯田连丈溢共税一百八十二顷五十亩零一分零一毫三丝除题准减豁荒陷并展复迁移已垦未升科税一百七十六顷七十八亩零一毫三丝现征熟税五顷七十二亩一分
　　新会守御所原额屯田地税八十四顷除康熙十年十一年分已垦未升科税一十七顷零七亩五分四厘二毫五丝二忽尚存荒陷及展复迁移税三十四顷零五亩三分六厘九毫
　　香山守御所原额屯田地税四十四顷八十亩除康熙十年十一年分已垦未升科税二十九顷九十五亩尚存荒陷及展复迁移税一十四顷八十五亩
　　连州守御所原额屯田地税一百四十四顷五十九亩二分六厘五毫三丝内除原题准豁荒陷无征税一十五顷五十一亩五分七厘二毫二丝现征熟税一百二十九顷零七亩六分九厘三毫广州府风俗考  　　　　　　府志

　本府 南海番禺二县附

　　汉高帝诏粤人之俗好相攻击秦徙中原之民使与百粤杂处
　　晁错传扬粤之地少阴多阳其人疏理鸟兽希毛其性能暑
　　淮南王安书习于水斗便于用舟绵力薄财不能陆战
　　后汉南蛮传中国人杂居其间渐见礼化
　　晋陶黄传南土温湿多有毒气

　　吴隐之传革奢务啬南域改观

　　南齐地理志南朝民户不多俚獠猥杂卷握之资富兼十世
　　隋书地理志土地下湿多瘴疠其人性轻悍椎结箕踞乃其旧风
　　唐王勃广州寺碑闾阎雾朴士女云流讴歌有霸道之余毗俗得华风之雅
　　张说宋公遗爱碑室皆涂塈俗革则华风可观家撤茅茨夜作而灾火不发
　　韩愈送责平从事序踰瓯闽而南皆百粤之地于天文其次星纪其星牵牛连山隔其阴巨海敌其阳是维岛居卉服之民风气之殊着自古昔唐之有天下号令之所加无异于远近居俗既迁风气亦随雪霜时降疠疫不兴濒海之饶固加于初是以人之于南海者若东西州焉
　　韩愈送郑尚书序岭南帅得其人则一边尽治不相寇盗贼杀无风鱼之灾水旱疠毒之患
　　宋余靖知广州谢表越台之俗胡贾杂居
　　余靖罗汉院记番禺大府节制五岭秦汉以来号为都会俗杂五方
　　宋史地理志广南南滨大海西控彝洞北限五岭有犀象玳瑁珠玑银铜果布之产民情轻悍
　　宋初商贾交凑俗多不合礼尚淫祀杀人祭鬼山林翳密多瘴毒凡命官吏优其秩
　　章楶广州学记按舆图去京师四千七百里带山并海依险阻以为固秦汉以来尝为奸雄桀黠窃踞其地其后废国为郡置吏统治至或弹击豪强鉏剪寇盗之不暇尚何及教化之事哉盖水陆之道四达而番商海舶之所凑也犀象珠玑异香灵药珍丽玮怪之所聚也四方之人杂居于市井轻身射利出没波涛之间冒不测之险死且无悔彼既殖货浩博而其效且速好义之心不能胜于利欲岂其势之使然欤又其俗喜游乐不耻争斗妇代其夫诉讼足蹑公门如在其室家诡辞巧辩喧啧诞谩被鞭笞而去者无日无之巨室父子或异居焉兄弟骨肉急难不相救少犯长老欺幼而不知以为非也嫁娶间有无媒妁者而父母弗之禁也丧葬送终之礼犯分过厚荡然无制朝富而暮贫尝甘心焉岂习俗之积久而朝廷之教化未孚欤抑长上之人不能廉己正身以先百姓使百姓无所视效欤
　　陈岘广州志序宋兴二百余年民物岁滋声教日洽
　　李昴英广州志序富饶寖不逮乎昔而文风日张虽蕉阜桄林之墟弦歌相闻挟艺登名与中州等
　　元吴澄广州学云章阁记今之交广古之邹鲁元番禺志婚礼用槟榔以当委禽
　　南海志丧礼必盛肴馔以待送客

　　明一统志虽海滨遐陬冠婚丧祭悉遵典礼霭然无异中州
　　旧志由唐而降文物寖盛与中州匹

　　大庾之南古番禺地汉唐以来为巨镇久矣然而地大民伙贾胡蛮蜑杂处往来壤土沃饶田稻再熟桑蚕五收珠玑犀象龙涎水沉龟鼊杂贝以方贡者岁时至焉俗有近古者士勤学问而恬仕进民严上令而戒争讼农乐耦助而重祠祭工仅完固而不求淫巧志言之详矣而隋志云人情轻悍箕踞椎结此汉史笔赵佗之语汉初瓯闽尚遗声教之外岂惟粤哉盖自汉末建安至于东晋永嘉之际中国之人士避地者多入岭表子孙往往家焉其风流遗韵衣冠气习熏陶渐染故习渐变而俗庶几中州
　　丘浚广州志序衣冠礼乐班班然盛朱文公云岂非天旋地转闽浙反为天地之中越与闽接壤闽浙视古河洛则百越视古齐鲁欤
　　郡城之俗大扺尚文其东近质其西过华其南多贸易之场而北则荒凉故谚云东村西俏南富北贫孙蕡广州歌广南富庶天下闻四时风气长如春长城百雉白云里城下一带春江水少年行乐随处佳羊城南畔更繁华朱楼十里映杨柳帘栊上下开户牖闽姬越女颜如花蛮歌野曲声咿哑阿峨大舶映雱日贾客千家万家室春风列屋艳神仙夜月满江闻管弦良辰吉日天气好翡翠明珠照烟岛乱鸣鼍鼓竞龙舟争赌金钗斗百草游冶留连忘所归千门灯火烂相辉游人过处锦成障公子醉时花满堤扶留叶青蚬灰白盆饤槟榔邀上客丹荔枇杷火齐山素馨茉莉天香国别来风物不堪论寥落秋花对酒樽回首旧游歌舞地西风斜日淡黄昏
　　外县穷乡民俗大抵多俭啬而耐勤苦依山者多朴其失也固依水者多智其失也伪濒海者多阔疎其失也悍其善者君子之教也其失者细人之习也
　　民居海滨沙野故其气浮其质柔惟气浮故轻誉而苟毁惟质柔故畏法而尊上无间城郭乡村皆然或遇官司凌暴往往容隐弗敢校孔子曰宽柔以教不报无道南方之强也广俗实足以当之
　　舞文者巧取关节健讼者乐嗜刑罚自宋已然迄今为甚
　　良家妇女不出闺门翁妇嫂叔非令节未尝一见惟嫁女务以资妆糖果粉饵相高甚至破产为之至冠婚简略丧葬烦缛燕会日趋于靡
　　俗素尚鬼三家之里必有淫祠庵观每有所事辄求珓祈签以卜休咎信之惟谨有疾病不肯服药而问香设鬼听命于师巫僧道如恐不及明嘉靖初提学副使魏校始尽毁而痛惩之乃今渐革
　　丧葬旧颇不循礼富家出殡用箫鼓旛旐有官者或结楮为神像多具酒食于墓所以待客谓之冈头酒今渐追古惟火葬始于贫民人寖效之有司严禁犹未能尽革也
　　富者易汰贫者易羞天下皆然而广为甚广民本多贫然鱼米本贱而又有番舶之利故家虽无十金之资而用度自足负担者苟持一钱出市可以得饱盖操利易而物价平故也
　　顺德县民性悍而好利岁恒争产盗禾设县以来道化渐摩士以通经学古为尚多贵显山林之士皆能摛章染翰务农善渔工匠日趋于巧旧志言语嗜好与番禺南海类
　　东莞县邑本晋郡永嘉之际中州人士避地岭表多止兹土衣冠礼义之俗实由于此迄宋而人物寖盛士尚淳厚农力稼穑工不求巧商能致远素称易治　　王中行迁邑记地轶赋伙长材秀民之战艺有司者倍他邑
　　郭应木劝农文田夫野老亦曾读书樵童牧儿多解识字
　　陈靖吉序民俗素厚士民鼎盛嫁娶重门第居人不肯为僧道
　　丧葬或用乐士民无服者多衣青而巾缟素故昔人咏俗诗曰箫鼓不知哀乐事衣冠难辨吉凶人
　　从化县旧志民素狠而善斗设县以来日闻弦诵甘分耕凿昔有健讼者今渐革面昔有游惰者今颇务本俊才日出科第不乏
　　龙门县旧志读书力耕不服远贾妇女俱事纺织习尚纯朴然未免惰拙间有游手之民潜与盗通自设县以来渐知守法婚娶纳采问名置酒延宾以迎其妇谓之接路丧葬称家贫富火葬者间有之
　　新宁县旧志地素险阻政化不及设县以来士渐向学问务坚忍力本者多事末者少问有狡伪终讼不耻大家丧葬从制小民安于火亲略无有泚新志士农工商相参互作士不废耕工商各业多行于农隙不事淫巧不贵末作
　　增城县旧志俗尚敦朴士攻学术而恬于仕进民先农桑而后商贾工仅完足而不求淫巧
　　近志士习敦厚旧崇佛事今谨礼节趋义慕实人文日着间有舞文乐讼嗜斗忘身横行里闬者
　　李昴英文溪集习尚淳厚有崔清献公遗风
　　香山县俗素重族而尚鬼故婚嫁必论阀阅病不求医而信巫觋勤于农圃而不事工商故斥卤尽成畎亩而贸易每为人所欺
　　旧志别男女耻争讼

　　新会县郡国志地边大海晴少雨多时遇甚风林宇悉拔故其民狠
　　力本者多贩鬻者少濒海以鱼盐为生负山以薪炭材木为利士人尊师务学间有小民好为健讼刑扑屡加略无悔色
　　旧志婚娶多论财病事艾灸祷神鬼丧多用浮屠信风水间有火葬
　　新志东方士缝衣华冠雅习自然西方士仪度词概朴易不雕
　　三水县旧志简朴有余仪文不足士多好读书农商各守其业妇女勤于纺绩疾病专事巫祷送丧用乐亦有火葬者
　　清远县元志地无平原沃壤刀耕火种最为辛勤无长溪洪河肩担背负最为劳苦
　　旧志城中男女罕事耕织商贾工技皆资异县娶妇之家不举乐有足尚者但亲死既葬期年必出而焚之
　　新安县新志士攻学术而恬仕进民多农桑而后商贾宾客往来多以白酒为礼妇女通问每以麻茶相馈
　　花县邑北皆山中鲜居民其俗朴野人多犷悍惟迤南一带渐近郡城仕宦科名往往不乏然皆土瘠民贫耕食凿饮无商贾货殖之利今既置邑首在招徕次通水道使之生齿日繁泉布尔日富然后教化行而风俗易则荆棘蒙茸之地胥变而为声名文物之区矣
　　连州宋陈若冲记人物富庶商贾阜通

　　朱葆石路记溪山锺美风俗淳厚南方为佳郡旧志好尚语言多与荆湘韶石相类民性颇懒鲜事商贾病不医药专务祷神然名门旧族克守祭田如遇烝尝亲疎咸会衣冠典雅颉颃中州至于道无乞丐之人则他郡之所不及
　　阳山县韩愈送区册序夹江荒茅篁竹之间皆鸟言面
　　旧志俗尚俭约鲜事诗书其民有三曰王民专事渔猎无商贾屠沽工匠技艺曰猺曰獞则居处山峒腰刀持弩性犷而悍不习拜揖迄今遵化输役其王民渐知读书慕义然犹婚姻以歌迎送丧事以歌杂哀
　　连山县旧志地接怀贺居杂民彝故其好尚语音多有类者性颇戆直然不知读书不事商贾专业耕种淫犯火葬狃于故习婚礼则用茶盐丧事则唱哀歌若乃高山有猺深峒有獞移徙不常尤为梗化　俚俗

　　礼记南方曰蛮雕题交趾有不火食者矣
　　俚俗有三曰蜑户以渔钓为业以舟为宅或编蓬滨水而居谓之水栏见水色则知有龙故又曰龙户即今蜑家编在河泊所者曰卢亭在州城东南百里以采藤蛎为业男女皆椎结于顶妇女许人及嫁始结胸带相传为卢循遗种故名曰马人本林邑蛮随汉马援来者始十户后孳衍至三百皆姓马其人深目猳喙散居峒落中又有二种皆诸蛮即旧粤人也一曰猺椎结跣足居深峒刀耕火种食尽一山则他徙丧葬则作乐歌唱谓之暖丧二曰獞性质粗悍露顶跣足居高山深谷间花衣短裙鸟言彝面自耕而食又谓之山人兹二种皆出盘瓠自新会香山从化龙门清远迄阳山连山皆有之今则不可辨皆呼为俚人俚人则质直尚信诸蛮则勇敢自立皆重贿轻死惟富为雄巢居崖处尽力农事按隋志刻木以为符契言誓则至死不改父子别业父贫乃有质身于子诸獠皆然并铸铜为大鼓初成悬于庭中置酒以招同类来者有豪富子女则以金银为大钗执以叩鼓竟乃留遗主人名为铜鼓钗俗好相杀多构雠怨欲相攻则鸣此鼓到者如云有鼓者号为都老群情推服本之旧事尉佗于汉自称蛮彝大长老夫故俚人犹呼其所称都老云
　　峒民畜毒其法以五月五日聚百虫大至蛇小至虱置器中令自相啖存者留之行以杀人如蛇存则曰蛇蛊虱存则曰虱蛊食人五脏无不死者又有飞毒一曰桃生又曰金蚕乃鬼之能毒人者事之骤富其鬼飞毒入饮食中熟物入腹复生必胀裂而后死以上见隋志又曰断肠草食纔入口须臾立毙因之以图赖人富室尝遭荡产诚能严禁治其图赖之罪则全活甚众良司牧者宜亟行也　方语音

　　广音柔而直颇近吴越大抵出于唇舌不清以浊当为羽音歌则清婉溜亮纡徐有情听者感动明成化中巡抚都御史朱英见广人歌白沙诗辄欲效之曰吴越不能及也旧俗民家嫁女集群妇共席唱歌以道别谓之歌堂今虽渐废然村落尚或有之田野蹋歌者往往引物连类委曲譬喻如子夜竹枝有曰中间日出四边雨记得有情人在心又曰一树石榴全着雨低头浥泪有谁知此类甚多其尾腔曰娘来里曰妈来里曰水荡弟曰娘十几皆男女答问互相警动之词也农庄女子荡恣者相呼曰绾髻每耕种时斗歌为乐番禺顺德新会最盛自弘治以来此风渐衰如黎真清河谣清河绾髻春意闹三十不嫁随意乐江行水宿寄此生摇橹唱歌桨过滘又鹿步谣细帽茜裙趂墟市飞驮纷纷如云起一月十五大王斋斗歌都道娘来里又外海谣裹肚为裙纱作髻蓢滘日长采菰米潮平洲渚却归来齐唱一声水荡弟又平康谣幼小婚姻在乡里络布为裙蕉布被唱歌互答多比情相逢便问娘十几
　　有方言方音有俗字广人谓父曰爹南史湘东王人之爹爹音躲广人音益奢反是与湘韶不同曰爸韵书无此字盖俗字也谓母曰妈曰阿姐呼哥嫂辄以亚先之亦曰阿如兄则曰亚哥嫂曰亚嫂又类叔舅亦然儿女排行亦先以亚如行二曰亚二行三曰亚三之类游乐曰则剧按朱子语类亦言则剧闽广有此语问如何曰点样诘人曰蔑地无曰毛毛音耄事文类聚毳饭故事三件俱无故谓三毛移近曰埋呼儿曰仔仔音济其不检者曰散仔斥男女之贱者男曰獠五代史南汉世家所谓憨獠可证女曰夫娘见辍耕录甚至以物形状如子弟汰而不晓事者曰大头虾陈献章大头虾说客问乡讥不能俭以取贫者曰大头虾父兄忧子弟之奢靡而戒之亦曰大头虾何谓也予告之曰虾有挺须瞪目首大于身集数百尾烹之而未能供一啜之羹者名曰大头虾甘美不足丰乎外馁乎中如人之不务实者然乡人借是以明识戒义取此欤言虽鄙俗名理甚当然余观今人取贫者亦非一端或原于博赛或起于斗讼或荒于沉湎或夺于异好与大头虾皆足以致贫然考其用心与其行事之善恶而科其罪之轻重大头虾宜从末减识取贫者反舍披摘此何耶恒人之情刑之则惧不近刑则息博赛斗讼禁在法典沉湎异好则人之性有嗜有不嗜者不可一概论也大头虾之患在于轻财而忘分才子弟类有之盖其才高意广耻居人下而雅不胜俗专事己胜则自畋猎驰骋宾客支酬舆马服食之用侈为美观以取快于目前而不知穷之在是也如是致贫亦十有四五孔子所谓难乎有恒者是也以为不近刑而忽之故讥其不能自反以进于礼义教诲之道也孳孳于贫富之消长锱铢较之而病其不能者曰大头虾此田野细民过于为吝而以绳人之骄非大人之治人也夫人之生阴阳具焉阳有余而阴不足有余生骄不足生吝受气之始偏则为害有生之后习气乘之骄益骄吝益吝骄固可罪吝亦可鄙骄与吝一也不骄不吝庶矣乎
　　至于外县每十里不同如游乐南海曰僊欣顺德曰僊东莞曰料新会指何处曰蓬蓬此类皆方言也广城四声皆无讹者如来近黎久近苟皆不甚相远惟东莞谓东曰冻是以平为去也莞曰官是以上为平也香山城内大近正音而差浊谷字都黄旗角则皆闽语殊侏（亻离）如谓人曰能是以真入蒸也增城有东话语尤奇俏谓屋曰窜是以入为上也新会下海东莞南头谓刀曰多是以豪入歌也此类皆方音也范成大虞衡记临桂数字虽甚鄙野而偏旁亦有依附（上大下坐）音稳大坐稳也（上不下高）音矮不高故矮也奀音勒不大故瘦也（上石下山）音磡山石之岩窟也闩音拴横关也汆音犹人在水上也氼音魅人没水下也閄和馘反言隐身忽出以惊人之声也毡音胡毛口也甘东敢反以石击水之声也今广亦有之又无曰冇音耄谓与有相反也季子曰孻力来反子之尽也新会曰屘极命反子之至尾者也两广谓岩峒曰冚亦龙反两山之间也顺德谓石梗曰石掯盖取谁声番禺从化谓地之宽平者（恭去卄一改内甫外冂）音引则又无所取义此俗字也
