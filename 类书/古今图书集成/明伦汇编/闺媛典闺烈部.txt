
　闺烈部列传一
　　周
　　息君夫人
按刘向列女传息君之夫人者楚伐息掳其君使守门将妻其夫人而纳之于宫楚王出游夫人遂出见息君谓之曰人生要一死而已何至自苦妾无须臾而忘君也终不以身更贰醮生离于地上岂如死归于地下哉乃作诗曰谷则异室死则同穴谓予不信有如曒日息君止之夫人不听遂自杀息君亦自杀同日俱死楚王贤其夫人守节有义乃以诸侯之礼合葬之君子谓夫人说于行善故序之于诗夫义动君子利动小人息君夫人不为利动矣诗云德音莫违及尔同死此之谓也按左传所载与此不同
向必有所据故入于烈部

　　齐杞梁妻
按刘向列女传齐杞梁殖之妻者庄公袭莒殖战而死庄公归遇其妻使使者吊之于路杞梁妻曰令殖有罪君何辱命焉若令殖免于罪则贱妾有先人之敝庐在下妾不得与郊吊于是庄公乃还车诣其室成礼然后去杞梁之妻无子既无所归乃枕其夫之尸于城下而哭内諴动人道路过者莫不为之挥涕十日而城为之崩既葬曰吾何归矣夫妇人必有所倚者也父在则倚父夫在则倚夫子在则倚子今吾上则无父中则无夫下则无子内无所依以见吾诚外无所倚以立吾节吾岂能更二哉亦死而已遂赴淄水而死君子谓杞梁之妻贞而知礼诗云我心伤悲聊与子同归此之谓也按杞梁妻之死左
传不载故但存向传

　　楚昭越姬
按刘向列女传楚昭越姬者越王句践之女楚昭王之姬也昭王燕游蔡姬在左越姬参右王亲乘驷以驰逐遂登附社之台以望云梦之囿观士大夫逐者既歡乃顾谓二姬曰乐乎蔡姬对曰乐王曰吾愿与子生若此死又若此蔡姬曰昔敝邑寡君固以众黎民之役事君王之马足故一婢子之身为苞苴玩好今乃比干妃嫔固愿生俱乐死同时王顾谓史书之蔡姬许从孤死矣乃复谓越姬越姬对曰乐则乐矣然而不可久也王曰吾愿与子生若此死若此其不可得乎越姬对曰昔者吾先君庄王淫乐三年不听政事终而能改卒霸天下妾以为君王为能法吾先君将改斯乐而勤于政也今则不然而要婢子以死其可得乎且君王以束帛乘马取婢子于敝邑寡君受之太庙也不约死妾闻之诸姑妇人以死彰君之善益君之宠不闻其以苟从其暗死为荣妾不敢闻命于是王寤敬越姬之言而犹亲嬖蔡姬也居二十五年王救陈越姬从王病在军中有赤云夹日如飞乌王问周史史曰是害王身然可移于将相将相闻之将请以身祷于神王曰将相之于孤犹股肱也今移祸焉庸为去是身乎不听越姬曰大哉君王之德以是妾愿从王矣昔日之游燕乐也是以不敢许及君王复于礼国人皆将为君王死而况于妾乎请愿先驱狐狸于地下王曰昔之游乐吾戏耳若将必死是彰孤之不德也越姬曰昔者妾虽口不言而心既许之矣妾闻信者不负其心义者不虚设其事妾死王之义不死王之好也遂自杀王病甚让位于三弟三弟不听王薨于军中蔡姬竟不能死王弟子闾与子西子期谋曰母信者其子必仁乃伏师闭壁迎越姬之子熊章立是为惠王然后罢兵归葬昭王君子谓越姬信能死义诗曰德音莫违及尔同死越姬之谓也　　鲁秋洁妇
按刘向列女传洁妇者鲁秋胡子妻也既纳之五日去而官于陈五年乃归未至家见路傍妇人采桑秋胡子悦之下车谓曰若曝采桑吾行道远愿托桑荫下下赍休焉妇人采桑不辍秋胡子谓曰力田不如逢丰年力桑不如见国卿吾有金愿以与夫人妇人曰噫夫采桑力作纺绩织以供衣食奉二亲养夫子吾不愿金所愿卿无有外意妾亦无淫佚之志收子之赍与笥金秋胡子遂去至家奉金遗母使人唤妇至乃向采桑者也秋胡子惭妇曰子束发辞亲往仕五年乃还当所悦驰骤扬尘疾至今也乃悦路傍妇人下子之粮以金予之是忘母也忘母不孝好色淫佚是污行也污行不义夫事亲不孝则事君不忠处家不义则治官不理孝义并忘必不遂矣妾不忍见子改娶矣妾亦不嫁遂去而东走投河而死君子曰洁妇精于善夫不孝莫大于不爱其亲而爱他人秋胡子有之矣君子曰见善如不及见不善如探汤秋胡子妇之谓也诗云惟是褊心是以为刺此之谓也　　聂政姊
按战国策齐人轵深井里聂政勇敢士也严遂阴交以意厚之欲报仇聂政独行仗剑至韩刺杀韩相傀因自皮面抉眼屠肠以死韩取聂政尸曝于市县购之千金久之莫知谁政姊嫈闻之曰吾弟至贤不可爱妾之躯灭吾弟之名非弟意也乃之韩视之曰勇哉气矜之隆是其轶贲育高成荆矣今死而无名父母既没矣兄弟无有此为我故也夫爱身不扬弟之名吾不忍也乃抱尸而哭之曰此吾弟轵深井里聂政也亦自杀于尸下晋楚齐卫闻之曰非独聂政之能乃其姊者烈女也聂政之所以名施于后世者其姊不避葅酢之诛以扬其名也　　代赵夫人
按刘向列女传代赵夫人者赵简子之女襄子之姊代王之夫人也简子既葬襄子未除服驰登夏屋诱代王使厨人持斗以食代王及从者行斟阴令宰人各以一斗击杀代王及从者因举兵平代地而迎其姊赵夫人夫人曰吾受先君之命事代王今十有余年矣代无大故而主君残之今代已亡吾将奚归且吾闻之妇人执义无二夫吾岂有二夫哉迎我何之以弟慢夫非义也以夫怨弟非仁也吾不敢怨然亦不归遂泣而呼天自杀于磨笄之地代人皆怀之君子谓赵夫人善处夫妇之间诗云不僭不贼鲜不为则此之谓也　　韩凭妻何氏
按搜神记宋康王舍人韩凭妻何氏美康王夺之凭怨王囚之论为城旦妻密遗凭书缪其辞曰其雨淫淫河大水深日出当心既而王得其书以示左右左右莫解其意臣苏贺对曰其雨淫淫言愁且思也河大水深不得往来也日出当心有死志也俄而凭乃自杀其妻乃阴腐其衣与王登台妻遂自投台下左右揽之衣不中手而死遗书于带曰王利其生妾利其死愿以尸骨赐凭合葬王怒勿听使里人埋之冢相望也王曰尔夫妇相爱不已若能使冢合吾勿阻也宿昔之间便有大梓木生于二冢之间旬日而大盈抱屈体相就根交于下枝错于上又有鸳鸯雌雄各一恒栖其上晨夕不去交颈悲鸣音声感人宋人哀之遂号其木曰相思树相思之名起于此也南人谓此禽即韩凭夫妇之精魂今睢阳有韩凭城其歌谣至今犹存又按九国志玉台新咏韩凭战国时为宋康王舍人妻何氏美王欲之捕舍人筑青陵台何氏作乌鹊歌以见志遂自缢死歌曰南山有乌北山张罗乌自高飞罗当奈何乌鹊飞不乐凤凰妾自庶人不乐宋王　　汉
　　虞姬
按女侠传虞姬西楚霸王项羽美人也羽被汉围垓下夜闻汉军四面皆楚歌乃大惊曰汉皆已得楚乎是何楚人之多也乃起饮帐中慷慨悲歌自为诗曰力拔山兮气盖世时不利兮骓不逝骓不逝兮可奈何虞兮虞兮奈若何歌数阕美人和之曰汉兵北略地四面楚歌声大王意气尽贱妾何聊生泣数行下遂自刎虞姬之死按史汉不
载他书亦不详故存此

　　曼阿娜妻阿南
按云南通志阿南太和人元封间其夫为汉将偏裨郭世忠所杀欲妻之南曰能从我三事乎一作幕次祭故夫一焚故夫衣易君新衣一令国人遍知礼嫁如其言于六月二十五日聚国人张松幕置火其下阿南抽刀出令火炽盛乃焚夫衣自引刀断身仆火国人哀之每岁以是日燃炬聚会为吊后人名为星回节及南诏灭五诏亦以是日举火　　后汉
　　周郁妻
按后汉书列女传沛郡周郁妻者同郡赵孝之女也字阿少习仪训闲于妇道而郁骄淫轻躁多行无礼郁父伟谓阿曰新妇贤者女当以道匡夫郁之不改新妇过也阿拜而受命退谓左右曰我无樊卫二姬之行故君以责我我言而不用君必谓我不奉教令则罪在我矣若言而见用是为子违父而从妇则罪在彼矣生如此亦何聊哉乃自杀莫不伤之　　乐羊子妻
按后汉书列女传河南乐羊子妻者不知何氏之女也羊子尝行路得遗金一饼还以与妻妻曰妾闻志士不饮盗泉之水廉者不受嗟来之食况拾遗求利以污其行乎羊子大惭乃捐金于野而远寻师学一年来归妻跪问其故羊子曰久行怀思无他异也妻乃引刀趋机而言曰此织生自蚕茧成于机杼一丝而累以至于寸累寸不已遂成丈匹今若断斯织也则捐失成功稽废时日夫子积学当日知其所亡以就懿德若中道而归何异断斯织乎羊子感其言复还终业遂七年不返妻常躬勤养姑又远馈羊子尝有他舍鸡谬入园中姑盗杀而食之妻对鸡不餐而泣姑怪问其故妻曰自伤居贫使食有他肉姑竟弃之后盗有欲犯妻者乃先其姑妻闻操刀而出盗曰释汝刀从我者可全不从我者则杀汝姑妻仰天而叹举刀刎颈而死盗亦不杀其姑太守闻之即捕杀盗而赐妻缣帛以礼葬之号曰贞义　　许升妻
按后汉书列女传吴许升妻者吕氏之女也字荣升少为博徒不理操行荣尝躬勤家业以奉养其姑数劝升修学每有不善辄流涕进规荣父积忿疾升乃呼荣欲改嫁之荣叹曰命之所遭义无离贰终不肯归升感激自励乃寻师远学遂以成名寻被本州辟命行至寿春道为盗所害刺史尹耀捕盗得之荣迎丧于路闻而诣州请甘心雠人耀听之荣乃手断其头以祭升灵后郡遭寇贼贼欲犯之荣逾垣走贼拔刀追之贼曰从我则生不从我则死荣曰义不以身受辱寇虏也遂杀之是日疾风暴雨雷电晦冥贼惶惧叩头谢罪乃殡葬之　　皇甫规妻
按后汉书列女传安定皇甫规妻者不知何氏之女也规初丧室家后更娶之妻善属文能草书时为规答书记众人怪其工及规卒时妻年犹盛而容色美后董卓为相国承其名聘以軿辎百乘马二十匹奴婢钱帛充路妻乃轻服诣卓门跪自陈情辞甚酸怆卓使傅奴侍者悉拔刀围之而谓曰孤之威教欲令四海风靡何有不行于一妇人乎妻知不免乃立骂卓曰君羌胡之种毒害天下犹未足耶妾之先人清德奕世皇甫氏文武上才为汉忠臣君亲非其趣使走吏乎敢欲行非礼于尔君夫人耶卓乃引车庭中以其头悬轭鞭扑交下妻谓持杖者曰何不重乎速尽为惠遂死车下后人图画号曰礼宗云　　阴瑜妻
按后汉书列女传南阳阴瑜妻者颍川荀爽之女也名采字女荀聪敏有才艺年十七适阴氏十九产一女而瑜卒采时尚丰少常虑为家所逼自防御甚固后同郡郭奕丧妻爽以采许之因诈称病笃召采既不得已而归怀刃自誓爽令傅婢执夺其刃扶抱载之犹忧致愤激敕卫甚严女既到郭氏乃伪为欢悦之色谓左右曰我本立志与阴氏同穴而不免逼迫遂至于此素情不遂奈何乃命使建四灯盛装饰请奕入相见共谈言辞不辍奕敬惮之遂不敢逼至曙而出采因敕令左右办浴既入室而掩户权令侍人避之以粉书屝上曰尸还阴阴字未及成惧有来者遂以衣带自缢左右玩之不为意比视已绝时人伤焉　　三贞
按益都耆旧传巴三贞者阆中马眇新妻义西充国王元愦妻姬皆阆中人也阆中赵蔓君妻华西充国人也姬早失夫介然守操中平五年黄巾余类延益州贼帅赵蕃据阆中城拘迫衣冠令入妇女为质义姬华等随北入城后贼类争势攻破阆中时人或死或奔家室相失义姬华随类出城走传闻后贼或拘略妇女于是三人自度穷迫恐不免于拘逼乃相与自沈于水而死乡党闻之莫不感伤号曰三贞　　陈悝妻吴氏按皇甫谧列女传下邳陈悝妻者同郡吴氏之女汉末丧乱流寓东城东城令戚奇欲北就吕布楚城迭掳人众闻女有美色善史书能弹琴瑟遂杀悝令仆者接女上车女谓奇曰君堕坏都城掳掠士女杀人之夫欲以人妇为妻何酷逆之甚愿守志而死不愿无行而生遂自刎奇犹有哀惭殡葬乃去　　五伯妻
按谢承后汉书曹节弟破石为越骑校尉越骑营五伯妻有美色破石从求之五伯不敢违妻执意不肯行遂自杀　　赵娥
按太平御览列女传曰赵娥者赵万之妻郡县遭乱万得足疾不能行为贼所杀贼欲将娥娥守丧不去贼举矛抵娥欲以怖之娥知贼必欲略乃以身赴矛贯心达背而死　　朱叔贤妻张氏
按太平御览列女传曰蜀朱叔贤妻者张氏之女字昭仪贤为郡督邮军袭郡城门闭贤兄弟谋逾城出事泄伏诛乃配嫁昭仪泣曰诛我夫而逼嫁我此岂夫妇平生之愿乎乃窃刀割咽而死　　鲁潜
按太平御览列女传曰张氏妻者丹阳鲁辉之女名潜既适张氏会其家门伏诛以潜女弱姑老故得不死然赀产没官单罄壁立昏晨力作供养甚谨犹应配适士伍之无妻者国有常法知终不免每与姑言有必死之志姑曰夫&#改适悠悠皆是人当随时之宜何至于此潜曰悠悠之为非妾心也后至当配果自经死　　韩树南
按汉中士女志树南南郑人赵子贱妻也子贱初为郡功曹李固之诛诏书下郡杀固二子宪公季公太守知其枉遇之甚宽二子托服药死具棺器欲因出逃子贱畏法敕更验实就杀之及固小子燮得还子贱虑燮报仇赁人刺之燮觉告郡杀子贱初树南谏子贱子贱不从及临死许共并命兄弟侍婢视守之经百余日乃怠曰兄念一死万不得生不敢复图死也上下以为信然无几时于幕下自杀　　姚超二女
按四川总志姚超为广汉属县长二女长曰饶小曰姚未嫁值九种彝叛超见杀饶姚为所获诈欲饮水并连腰沉水而死托梦于兄兄依梦求之得尸以葬　　李氏女按四川总志李氏某邑民李正荣女许聘聂氏子聂暴卒女闻而悲遂自缢死　　马邈妻李氏
按四川总志李氏守将马邈妻炎兴元年冬十一月邓艾深入阴平径达江油邈不为备一日阅军天甚寒邈归私室与妻拥炉妻曰近闻边关告急君豫然何也邈曰天子听信黄皓溺于酒色吾意祸不远矣魏兵至日吾必降李氏唾面曰君为男子先怀不忠不义之心虚受国家爵禄吾何面目与君共立乎邈默然忽报邓艾已入门邈大惊忙出降李氏闻之遂自缢死艾问其故邈实告艾怜其贤具棺葬之静轩诗曰可怜巴蜀多名将不及江油李氏贤　　吴
　　张温中妺
按三国吴志张温传注文士传曰温姊妺三人皆有节行已嫁者皆见录夺其中妺先适顾承官以许嫁丁氏成婚有日遂饮药而死吴朝嘉叹乡人图画为之赞颂云　　贫女王氏
按莱州府志贫女王氏平度州人相传从夫秦友来筑朱毛城负畚插裹粮以随夫&#乞棺营葬剖心以殉时人哀之筑台祀之下有小姑河沙土至今尽赤传为剖心血痕　　公孙达妻却氏
戴
氏附

按吴县志公孙达妻却氏与李公谋妻戴氏各遭寇贼临之以刃曰宁为我妻而生乎将不从而死乎二妇曰妇人以贞淑为节岂可畏死而忘义贼遂杀之　　晋　　愍怀太子妃王氏
按晋书列女传愍怀太子妃王氏太尉衍女也字惠风贞婉有志节太子既废居于金墉衍请绝婚惠风号哭而归行路为之流涕及刘曜陷洛阳以惠风赐其将乔属属将妻之惠风拔剑拒属曰吾太尉公女皇太子妃义不为逆贼所辱属遂害之　　贾浑妻宗氏
按晋书列女传贾浑妻宗氏不知何许人也浑为介休令被刘元海将乔晞攻破死之宗氏有姿色晞欲纳之宗氏骂曰屠贩奴岂有害人之夫而欲加无礼于尔安乎何不促杀我因仰天大哭晞遂害之时年二十余　　梁纬妻辛氏
按晋书列女传梁纬妻辛氏陇西狄道人也纬为散骑常侍西都陷没为刘曜所害辛氏有殊色曜将妻之辛氏据地大哭仰谓曜曰妾闻男以义烈女不再醮妾夫已死理无独全且妇人再辱明公亦安用哉乞即就死下事舅姑遂号哭不止曜曰贞妇也任之乃自缢而死曜以礼葬之　　许延妻杜氏
按晋书列女传许延妻杜氏不知何许人也延为益州别驾为李骧所害骧欲纳杜氏为妻杜氏号哭守夫尸骂骧曰汝辈逆贼无道死有先后宁当久活我杜家女岂为贼妻也骧怒遂害之　　尹虞二女
按晋书列女传尹虞二女长沙人也虞前任始兴太守起兵讨杜弢战败二女为弢所获并有国色弢将妻之女曰我父二千石终不能为贼妇有死而已弢并害之　　王广女
按晋书列女传王广女不知何许人也容质甚美慷慨有丈夫之节广仕刘聪为西扬州刺史蛮帅梅芳攻陷扬州而广被杀王时年十五芳纳之俄于暗室击芳不中惊起曰何故反耶王骂曰蛮畜我欲诛反贼可谓反乎吾闻父仇不同天母仇不同地汝反逆无状害人父母而复以无礼陵人吾所以不死者欲诛汝耳今死自吾分不待汝杀但恨不得枭汝首于通逵以塞大耻辞气猛厉言终乃自杀芳止之不可　　张天锡妾阎氏薛氏按晋书列女传张天锡妾阎氏薛氏并不知何许人也咸有宠于天锡天锡寝疾谓之曰汝二人将何以报我吾死后岂可以为人妻乎皆曰尊若不讳妾请效死供洒扫地下誓无他志及其疾笃二姬皆自刎天锡疾瘳追悼之以夫人礼葬焉　　彭娥
按河南府志彭娥宜阳龙屋保彭氏女晋永嘉之乱彭娥父母昆弟皆为贼所害一日娥负器出汲闻贼至走还与贼格斗贼缚娥驱出溪将污之边有峭壁高数十丈娥大呼曰皇天有神否我岂肯受辱于贼奴耶遂以首触石者三石忽开数丈娥即趋入贼逐之山复合贼皆磔死娥遂不知所在遗器化为石形似鸡人因号曰石鸡山女娥潭云　　苻登妻毛氏
按晋书列女传苻登妻毛氏不知何许人壮勇善骑射登为姚苌所袭营垒既陷毛氏犹弯弓跨马率壮士数百人与苌交战杀伤甚众众寡不敌为苌所执苌欲纳之毛氏骂曰吾天子后岂为贼羌所辱何不速杀我因仰天大哭曰姚苌无道前害天子今辱皇后皇天后土宁不鉴照苌怒杀之　　陈氏女琬
按述异记元兴末魏郡民陈氏女名琬家查浦年十六饥疫之岁父母相继死惟有一兄庸赁自活女容色甚艳邻中士庶见其贫弱以金帛要之女立操坚贞未尝有许后值卢循之乱贼众将加陵逼女厉然不回遂被害　　段丰妻慕容氏
按晋书列女传段丰妻慕容氏德之女也有才慧善书史能鼓琴德既僭位署为平原公主年十四适于丰丰为人所谮被杀慕容氏寡归将改适伪寿光公余炽慕容氏谓侍婢曰我闻忠臣不事二君贞女不更二夫段氏既遭无辜已不能同死岂复有心于重行哉今主上不顾礼义嫁我若不从则违严君之命矣于是&#日交礼慕容氏姿容婉丽服饰光华炽睹之甚喜经再宿慕容氏伪辞以疾炽亦不之逼三日还第沐浴置酒言笑自若至夕密书其裙带云死后当埋我于段氏墓侧若魂魄有知当归彼矣遂于浴室自缢而死及葬男女观者数万人莫不叹息曰贞哉公主路经余炽宅前炽闻挽歌之声恸绝良久　　吕纂妻杨氏吕绍
妻附

按晋书列女传吕纂妻杨氏弘农人也美艳有义烈纂被吕超所杀杨氏与侍婢十数人殡纂于城西将出宫超虑赍珍物出外使人搜之杨氏厉声责超曰尔兄弟不能和睦手刃相屠我旦夕死人何用金宝超惭而退又问杨氏玉玺所在杨氏怒曰尽毁之矣超将妻之谓其父桓曰后若自杀祸及卿宗桓以告杨氏杨氏曰大人本卖女与氐以图富贵一之已甚其可再乎乃自杀时吕绍妻张氏亦有操行年十四绍死便请为尼吕隆见而悦之欲秽其行张氏曰钦乐至道誓不受辱遂升楼自投于地二胫俱折口诵佛经俄然而死　　杜慈涪
按梓潼士女志慈涪杜季女巴郡虞显妻也十八适显显亡无子季欲改嫁慈曰受命虞氏虞氏早亡妾之不幸当生事贤姑死就养成室存亡等但欲在终供养亡不有恨愿不易图季知不可告而夺也乃密谋与强逼迫之慈缢死　　王上妻袁氏
按益都耆旧传广汉德阳王上妻者同县袁氏女也名福年二十适上舅姑既没复遭上丧悲伤感切不妄言笑有二子养育遗孤执心纯笃及叔父愍其穷困私以许张奉掩迫合婚其旦计欲杀奉恐祸及母叔孤儿永弃慷慨流涕自杀而死　　陈南妻戴氏
按皇甫谧列女传戎士陈南妻丹者戴氏之女美而早寡事舅姑恭笃同伍之人咸乐其贤色求者甚多守死不嫁后之聘者告其军主军主命之知不得已乃自缢死　　翟素
青
青附

按皇甫谧列女传会稽翟素者翟氏之女也受聘未及配适遭贼欲犯之临以白刃素婢名青青乞代素贼杀素欲犯青青曰向欲代素恐被耻获害耳今素已死何以生为贼复杀之　　吕宪妻苻氏
按崔鸿后凉录建中将军辽东太守吕宪妻苻氏年十五有姿色宪卒自杀　　张员妻黄氏
按水经注益都耆旧传张员妻黄氏女也名帛员乘船覆没求尸不得帛至没处滩头仰天而叹遂自沉渊积十四日帛持员手于滩下出时人为说曰符有光洛焚道有张帛光洛焚按注当作先络僰先氏女
名络也黄氏异苑作张贞妻黄因

　　梁
　　许亨妻范氏
按高阳县志许亨妻太子中舍人范孝才女也其子曰善心范少寡而鞠之博学有高节高祖知之敕尚食每献时新尝遣分赐尝诏入内侍皇后讲读封永乐郡君及善心遇祸范年九十二矣临丧不哭抚柩曰能死国难我有儿矣因不食而死　　张彪妻杨氏
按南史张彪传张彪少&#命在若耶山为盗后为中兵参军及侯景将宋子仙攻下东扬州义举征子仙不捷走剡奉表元帝王僧辩引为爪牙贞阳侯践位为东扬州刺史会僧辩见害陈文帝人会稽彪败走还入若耶山中陈文帝遣章昭达领兵购之并图其妻彪知不免谓妻杨呼为乡里曰我不忍令乡里落他处今当先杀乡里然后就死杨引领受刀曾不辞惮彪不忍下刀便相随下岭谓曰卿须我头我身不可去也呼妻与诀曰生死从此而别遂杀彪并弟致二首于昭达昭达进军迎彪妻便拜称陈文帝教迎为家主杨便改啼为笑欣然意悦请昭达殡彪丧坟冢既毕杨还经彪宅谓昭达曰妇人本在容貌辛苦日久请蹔过宅庄饰昭达许之杨入室便以刀割发毁面哀哭恸绝誓不更行陈文帝闻之叹息不已遂许为尼后陈文帝军人求取之杨投井决命时寒比出之垂死积火温燎乃苏复起投于火　　北魏
　　封卓妻刘氏
按魏书列女传渤海封卓妻彭城刘氏女也成婚一夕卓官于京师后以事伏法刘氏在家忽然梦想知卓已死哀泣不辍诸嫂喻之不止经旬凶问果至遂愤叹以死时人比之秦嘉妻中书令高允念其义高而名不着为之诗曰两仪正位人伦肇甄爰制夫妇统业承先虽曰异族气犹自然生则同室终契黄泉其一
封生令达卓为时彦内协黄中外兼三变谁能作配克应其选实有华宗挺生淑媛其
二
京野殊势山川
乖互乃奉王命载驰在路公务既弘私义获着因媒致币遘止一暮其
三
率我初冠眷彼弱笄形由礼比情
以趣谐忻愿难常影迹易乖悠悠言迈戚戚常怀其四

时值险屯横离尘网伏锧就刑身分土壤千里虽遐应如影响良嫔洞感发于梦想其
五
仰惟亲命俯寻嘉
好谁谓会浅义深情到毕志守穷誓不二醮何以验之殒身是效其
六
人之处世孰不厚生必存于义所重
则轻结忿锺心甘就幽冥永捐堂宇长辞母兄其七
茫
茫中野翳翳孤丘葛虆冥蒙荆棘四周理苟不昧神必俱游异哉贞妇旷世靡俦其
八

　　泾州贞女兕先氏
按魏书列女传泾州贞女兕先氏许嫁彭老生为妻聘币既毕未及成礼兕先率行贞淑居贫常自春汲以养父母老生辄往逼之女曰与君礼命虽毕二门多故未及相见何由不&#父母擅见陵辱若苟行无礼正可身死耳遂不肯从老生怒而杀之取其衣服女尚能言临死谓老生曰生身何罪与君相遇我所以执节自固者宁更有所邀正欲奉给君耳今反为君所杀若魂灵有知自当相报言终而绝老生持女珠璎至其叔宅以告叔叔曰此是汝妇奈何杀之天不佑汝遂执送官太和七年有司劾以死罪诏曰老生不仁侵陵贞淑原其强暴便可戮之而女守礼履节没身不改虽处草莱行合古迹宜赐美名以显风操其标墓旌善号曰贞女　　史映周妻耿氏
按魏书列女传荣阳史映周妻同郡耿氏女年十七适于映周太和二十三年映周卒耿氏恐父母夺其志因葬映周哀哭而殒见者莫不悲叹属大使观风以状具上诏标榜门闾　　郭牙妻崔氏
按山西通志崔氏郭牙妻牙当赴官留崔事母母病剧牙没于官氏含痛事姑不令其知姑寻没牙榇亦至氏哀毁骨立身治二丧尽礼营葬毕不食而死　　北齐　　斛律氏
按北齐书乐陵王传乐陵王百年被召自知不免乃割带玦留与妃斛律氏见帝于元都苑令左右斩弃之池妃把玦哀号不食月余亦死玦犹在手拳曲不可开时年十四　　孙神妻陈氏
按北史列女传孙神妻陈氏者河北郡人也神当远戍主吏配在夏州意难其远有孤兄子欲以自代陈曰为国征戍道路辽远何容身不肯行以孤侄自代天下物议谁其相许神感其言乃自行在戍未几便丧槥柩至陈望而哀痛一哭而卒文帝诏表其闾　　狱吏妻颜氏按扬州府志颜氏北齐时扬州狱吏妻也姿色绝人太守闻而夺之遂自刎死今相传颜小娘子冢是也　　隋　　襄城王恪妃
按隋书列女传襄城王恪妃者河东柳氏女也父旦循州刺史妃姿仪端丽年十余以良家子合法相聘以为妃未几而恪被废妃修妇道事之愈敬炀帝嗣位恪复徙边帝令使者杀之于道恪与辞诀妃曰若王死妾誓不独生于是相对恸哭恪既死棺敛讫妃谓使者曰妾誓与杨氏同穴若身死之后得不别埋君之惠也遂抚棺号恸自经而卒见者莫不为之流涕　　华阳王楷妃
按隋书列女传华阳王楷妃者河南元氏之女也父岩性明敏有气干仁寿中为黄门侍郎封龙涸县公炀帝嗣位坐与柳述连事除名为民徙南海后会赦还长安有人谮岩逃归收而杀之妃有姿色性婉顺初以选为妃未几而楷被幽废妃事楷愈谨每见楷有忧惧之色辄陈义理以慰谕之楷甚敬焉及江都之乱楷遇宇文化及之逆以妃赐其党元武达武达初以宗族之礼置之别舍后因醉而逼之妃自誓不屈武达怒挞之百余辞色弥厉因取甓自毁其面血泪交下武达释之妃谓其徒曰我不?

　闺烈部列传二
　　辽
　　耶律朮者妻萧氏
按辽史列女传耶律朮者妻萧氏小字讹里本国舅孛堇之女性端&#有容色自幼与他女异年十八归朮者谨裕贞婉娣姒推尊之及居朮者丧极哀毁既葬谓所亲曰夫妇之道如阴阳表里无阳则阴不能立无表则里无所附妾今不幸失所天且生必有死理之自然朮者早岁登朝有才不寿天祸妾身罹此酷罚复何依恃傥死者可见则从不可见则当与俱侍婢慰勉竟无回意自刃而卒萧氏按盛京
通志作叶氏

　　耶律中妻萧氏
按辽史列女传耶律中妻萧氏小字挼兰韩国王惠之四世孙聪慧谨愿年二十归中事夫敬顺亲戚咸誉其德中尝谓曰汝可粗知书以前贞淑为鉴遂发心诵习多涉古今天庆中为贼所执潜置刃于履誓曰人欲污我者即死之至夜贼遁而免久之帝召中为五院都监中谓妻曰吾本无宦情今不能免我当以死报国汝能从我乎挼兰对曰谨奉教及金兵徇地岭西尽徙其民中守节死挼兰悲戚不形于外人怪之俄跃马突出至中死所自杀论曰陈氏以经教二子并为贤相耶律氏自洁不嫁居闺阃之内而不忘忠其君非贤而能之乎三萧氏之节虽烈丈夫有不能者矣　　耶律奴妻萧氏
按盛京通志耶律奴妻小字意辛国舅驸马都尉陶苏干之女二十始适奴以孝谨闻奴与枢密使乙辛有隙被诬夺爵流乌古部帝以意辛公主之女欲使绝婚意辛曰陛下天地之恩然夫妇之义死生以之临难顿乖纲常禽兽何异帝从之命召还子国隐仕保大中意辛谓诸子曰吾度卢彦伦必叛汝辈速避我当死之贼至遇害　　宋
　　王孝谦妻袁氏
按太平御览九江王孝谦妻者同郡袁氏之女字贵女与母俱流移共止孝谦好酒凶悖无子之礼贵女每涕泣谏喻不能匡改母怨孝谦之为贵女辄悲哀不食言于邻人曰为子致母于辱非孝也事无道之人非义也昔秋胡之妻不忍见不义之人我何为生于世间哉乃自杀　　龚氏二女
按闽通志龚氏二女慎义女也开宝初慎义守歙以不从卢绛之乱举家遇害独二女被掳至县之王堂香岩寺绛恣饮以二女幼不设防二女遂缢于寺后之小阜后人名其死所曰烈女台　　张氏
按宋史列女传张氏鄂州江夏民妇里恶少谢师乞过其家持刀逼欲与为乱曰从我则全不从则死张大骂曰庸奴可死不可他也至以刃断其喉犹能走擒师乞以告邻人既死朝廷闻之诏封旌德县君表坟曰烈女之墓赐酒帛令郡县致奠　　郝节娥
按宋史列女传郝节娥嘉州娼家女生五岁母娼苦贫卖于洪雅良家为养女始笄母夺而归欲令世其娼娥不乐娼日逼之娥曰少育良家习织作组紃之事又辄精巧粗可以给母朝夕欲求此身使终为良可乎母益怒且棰且骂洪雅春时为蚕丛祠娼与邑少年期因蚕丛具酒邀娥娼与徐往娥见少年仓皇惊走母挽捽不使去不得己留坐中时时顾酒食辄唾强饮之则呕哕满地少年卒不得侵凌暮归过鸡鸣渡娥度他日必不可脱阳渴求饮自投于江以死乡人谓之节娥云　　朱氏
按宋史列女传朱氏开封民妇也家贫卖巾屦簪珥以给其夫夫日与侠少饮博不以家为事犯法徙武昌父母欲夺而嫁之朱曰何迫我如是耶其夫将行一夕自经死且曰及吾夫未去使知我不为不义屈也吴充时为开封府判官作阿朱诗以道其事　　赵氏按宋史列女传赵氏贝州人父尝举学究王则反闻赵氏有殊色使人劫致之欲纳为妻赵日号哭慢骂求死贼爱其色不杀多使人守之赵知不脱乃绐曰必欲妻我宜择日以礼聘贼信之使归其家家人惧其自殒得祸于贼益使人守视贼具聘帛盛舆从来迎赵与家人诀曰吾不复归此矣问其故答曰岂有为贼污辱至此而尚有生理乎家人曰汝忍不为族计赵曰第无患遂涕泣登舆而去至州廨举帘视之已自缢舆中死矣尚书屯田员外郎张寅有赵女诗又按谐史庆历中贝贼王则倡乱率众闭门为不轨知城中女子无如赵氏女美致帛万端金千斤聘为妻且曰女若不行即灭尔族父母不敢违独女不可曰吾虽女子戴天子天履天子土十九年矣纵不能执兵讨叛奈何妻之泣涕不食父母族人守之以所得后服衣之女曰妻贼何后也家人掩其口卒逼以往女登舆自残于舆中贼盛礼待之闻报皆失色而贼之亲信自杀者三人缒城逃者七十四人惧为贼所鱼肉也自此贼焰渐衰以至于败呜呼识去就知廉耻仗节死义者天下皆以是望士君子而不以是望众庶常以是望男子而不以是望妇人今赵氏一民家女耳表表之节如是可谓出于人所甚难而天下之所未尝望者彼士君子号为男子者观之宁不有愧于心耶　　欧阳文忠妾卢儿
按凤阳府志卢儿欧阳文忠公妾也公卒卢儿哭之恸目流血以死乃殉葬焉　　刘潜妻姜氏
按兖州府志姜氏定陶人刘潜妻潜以母死一恸遂绝姜抚潜大号而死时人伤之　　赵氏妇
按夔州府志赵氏妇达州人少年嫠居守志贞笃有凶人欲犯之诱之百端终不可得胁以白刃亦不为动遂刺杀之皇佑二年州守薛俅立石表其墓后邑令薛仲侃创祠祀焉　　曹觐妻刘氏
按闽书曹觐妻刘氏皇佑五年觐守封州侬智高陷郡刘逃之林垧既闻觐死曰不可污贼遂自经追封彭城县君　　曹觐妹
按闽书曹觐妹从觐官次觐遇害亦自刎
　　黄妇余正
按闽书余正年十六父从周以许瓯宁黄寿明年将笄土豪伍马荣者欲强委禽焉余据礼告父父以女辞辞之遂归于黄于归之日豪遣百余人要于道杀黄夺余余绐曰返致吾言吾未为黄妇势且适人孰与主公汝以胁取吾以胁归虽在主公实憎之毋宁归而待聘主公与我俱免人口百余人者皆去余扶黄尸归白于官土豪坐诛遂卜地葬夫自杀以从时至和己巳岁也　　徐赓妻蔡氏
按扬州府志蔡氏兴化人徐赓妻赓为宁乡主薄病笃死蔡市毒服之亦死焉秦观称其奇节为作烈妇传　　程小姑
按四川总志小姑大邑人姚三五妻姚出外小姑茕然处闺中夜漏半强奴挟刃逼之姑号呼义不受辱身被重伤竟全大节县上其事论奴如律大观中封旌德县君　　孙妇项氏
按宋史列女传项氏吉州吉水人居永昌里适同里孙氏宣和七年为里胥所逮至中途欲侵凌之项引刀自刺而死郡以闻诏赠孺人旌表其庐　　向芗林妾
按话腴马友犯长沙向芗林捍之不敌而溃道遇友别将方舟而来家人辈惶惧知弗脱矣贼指求芗林爱妾妾闻命无惧色自语贼曰必欲我当以车马来贼许之妾即盛饰以待家人骇之然犹谓其往可以纾难顷刻肩舆至即奋而登既过河望贼舟不甚相远妾忽语舆卒欲少止群卒乃弛轿妾一跃入水急援之已绝矣贼相顾不发芗林亦悠然而去　　杜氏女
按金华府志杜氏女年二十未配宣和间里有悍贼乘方腊乱扣杜门大言曰以女遗我否则族汝家矣举家惊泣以告女曰无恐以一女易一家曷为不可待我浴而出趣具汤其家以告贼相与欢笑而俟女闭门浴毕更衣就缢母呼不应开户视之死矣惶遽号噭屋瓦皆鸣贼闻惊骇相视舍去　　陈氏女
按金华府志陈氏女年十九未字宣和辛丑官军捕寇所过抄掠女被执植白刃于女傍曰从我则以汝为妇否则死女色不为动掠发伸颈请受刃头堕地转动血逆流而面如生目怒视不瞑观者愕然啧啧惊叹时百鸟哀鸣浮云昼瞑白日无光狂风振林木陈龙川为之传　　周氏女
按金华府志周氏女行三许嫁鲍勤鲍家日替父欲改嫁不从有陈姓者恃势将胁娶之女投于水以救得不死胁者愈急乃自缢　　章侯妻应氏
周
氏附

按金华府志应氏章侯妻及其姒周氏相欢如同产宣和间方腊作乱所过杀掠咸望风走避应病足与十岁儿居周欷歔不忍舍去应曰妾以足致命耳姒可不急避祸周曰生死同之何避焉未几贼至肆威迫周扶应相与骂贼而死方杀应儿泣谓贼曰杀我勿杀二母贼怒并杀之　　张廷荣妻王氏
按青州府志王氏进士张廷荣妻寿光人宣和间贼邢真执其翁王以金帛赎之又欲逼其从王怒骂不止遂杀之时年二十诏旌其门　　程淑清女
按歙县志程淑清女在城人方腊来寇举家逃避女年十七父母虑其不免谓之曰傥兵逼尔奈何女曰当以死拒之明日散走东塘山中女适遇贼贼初以好言诱之继胁以刃女曰吾知有官府不知有贼贼先断其发女唾骂贼知不可屈杀之糜其尸乃去收葬东塘　　汪福妻王氏
吴
氏附

按歙县志王氏富堨汪福妻福子承和父子皆远贾宣和间方腊寇歙王谓妇吴曰势迫我老不能窜汝宜速去乃潜匿闺中吴往省之巳死遂出衾衣手殓之亦引绳自绝乱平父子俱归继娶生子　　石公岩女
按浙江通志石公岩女新昌人宣和间方腊寇县女被执绐曰愿容粉泽贼然之遂取剃刀自刎　　张晋卿妻丁氏
按宋史列女传张晋卿妻丁氏郑州新郑人参知政事度五世孙也靖康中与晋卿避金兵于大隗山金兵入山为所得挟之鞍上丁自投于地戟手大骂连呼曰我死即死耳誓不受辱于尔辈复挟上马再三骂不已卒乃举梃纵击遂死杖下　　焦有间妻洪氏
二
婢附

按梁溪漫志洪氏鸿父羽之女适繁昌焦有间遇巨贼于江中欲逼之义不受污投江而死两侍儿大曰宜思小曰匀奴姓吴氏女兄弟俱有色艺亦相随赴水死焦之甥徐伯远传其事　　王氏姊妹
按莱州府志王氏姊妹胶州人靖康中姊妹从母避乱为兵所获兵悦其色欲挟以行女绐曰放母还当从汝兵即纵母去二女义不受辱相谓曰我阀阅家女岂为贼所污俱投海而死里人壮其烈收其尸埋之曰双女冢　　武妇宇文氏
按黎城县志宇文氏武某妻夫早亡靖康丙午金兵陷黎次年金兵再至大肆残掠其将胁氏欲室之氏骂曰狗奴执我何为即坠井而死　　刘士英妻陈氏
按苏州府志陈氏郡人刘士英妻建炎初居父母家被掳赴井死士英字仲发武康人靖康初通判太原与金人战被执骂贼不辍遂裂死旌其庙曰忠烈　　范孝纯妻师氏按宋史列女传师氏彭州永丰人父骥政和二年省试第一宣和中为右正言十余日凡七八疏论权幸及廉访使者之害而去女适范世雍子孝纯建炎初还蜀至唐州方城县会贼朱显终掠方城孝纯先被害贼执师氏欲强之许以不死师骂曰我中朝言官女岂可受贼辱吾夫已死宜速杀我贼知不可屈遂害之按四川总志载
二女姊妹同死

　　王氏二妇
按宋史列女传王氏二妇汝州人建炎初金人至汝州二妇为所掠拥置舟中遂投汉江以死尸皆浮出不坏人为收葬城外江上为双冢以表之　　赖仲元妻叶氏
按闽书石城人赖仲元妻叶氏建炎初盗起宁化直捣石城时仲元客游岭表叶以夫婿外出舅姑年迈势不能逃委命以待俄寇至闾里妇女悉被驱逼叶极口骂贼以身触刃寇怒断其喉舌子女皆遇害　　董氏女按宋史列女传董氏女沂州滕县人许适刘氏子建炎元年盗李昱攻剽滕县悦其色欲乱之诱谕再三曰汝不我从当銼汝万段女终不屈遂断其首刘氏子闻女死状大恸曰烈女也葬之为立祠　　马元颖妻荣氏
按宋史列女传荣氏薿女弟也自幼如成人读论语孝经能通大义事父母孝归将作监主簿马元颖建炎二年贼张遇寇仪真荣与其姑及二女走维扬姑素羸荣扶掖不忍舍俄贼至胁之不从贼杀其女胁之益急荣厉声诟骂遂遇害　　张弼妻徐氏
按宋史列女传徐氏和州人闳中女也适同郡张弼建炎三年春金人犯维扬官军望风奔溃多肆掳掠执徐欲污之徐瞋目大骂曰朝廷蓄汝辈以备缓急今敌犯行在既不能赴难又乘时为盗我恨一女子不能引剑断汝头以快众愤肯为汝辱以苟活耶第速杀我贼惭恚以刃刺杀之投江中而去　　徐烈女
按崇仁县志徐烈女平原田家女也建炎三年冬六军扈从隆佑太后往章贡军帅王世雄叛犯崇仁女年甫笄有容色为贼所执欲污之以刃加颈女厉声大骂贼怒剜剔脔割惨毒备极以死乡先生黄兴嗣为作传　　王宣妻曹氏
按宋史列女传建炎三年春盗马进掠临淮县王宣要其妻避之曹曰我闻妇人死不出闺房贼至宣避之曹坚卧不起众贼持之大骂不屈为所害　　吴永年妻何氏
永年
姊吴氏

按宋史列女传何氏吴人吴永年妻也建炎四年春金兵道三吴官兵遁去城中人死者五十余万永年与其姊及其妻何奉母而逃母老待挟持而行卒为贼所得将絷其姊及何何绐谓贼曰诸君何不武耶妇人东西惟命尔贼信之行次水滨谓其夫曰我不负君遂投于河其姊继之　　晏孝广女
按梁溪漫志晏元宪公四世孙女其父孝广为邓州南阳县尉女子字师姑年十五从叔孝纯官于广陵建炎三年人系以北每欲侵凌之辄掷身于地僵仆气绝或自缢或投于井皆救而获免其主母爱之抚育如己出兵中争传夸焉　　向氏
按荆州府志向氏建炎中避乱山栅寇皮仲破栅向不辱被杀其子诱贼醉而杀之以复母仇　　吴琪妻谭氏
李科
妻附

按宋史列女传谭氏英州真阳县人曲江村士人吴琪妻也绍兴五年英州饥观音山盗起攻剽乡落琪窜去谭不能俱与其女被执谭有姿色盗欲妻之谭怒骂曰尔辈贼也我良家女岂若偶耶贼度无可奈何害之同时有南雄李科妻谢氏囚于虔盗中数日有欲犯之谢唾其面曰宁万段我不汝徇也盗怒銼之而去　　小常村妇
按宋史列女传建炎四年叛卒杨就寇南剑州道出小常村掠一民妇欲与乱妇毅然誓死不受污遂遇害弃尸道傍贼退人为收瘗尸所枕藉处迹宛然不灭每雨则干晴则湿或削去即复见覆以他土其迹愈明　　陈寿隆女
按梁溪漫志陈氏女其父寿隆绍兴初为湖北提刑卒于官其子造之挈妺至吴江适吕丞相之子舟至焦山遇贼家被害贼数逼女力拒之大呼其嫂曰不如俱投江俾此身明白无为贼辱因跃入水其尸浮数里不没贼怒因撞以干乃没时年十四　　詹氏女
按宋史列女传詹氏女芜湖人绍兴初年十七淮寇号一窠蜂破县女叹曰父子无俱生理我计决矣顷之贼至欲杀其父兄女趋而前拜曰妾虽窭陋愿执巾帚以事将军赎父兄命不然父子并命无益也贼释父兄缚女麾手使亟去无顾我我得侍将军何所憾哉遂随贼行数里过市东桥跃身入水死贼相顾骇叹而去又按松江府志湖阴女子姓詹氏秀州华亭人侨寓湖阴其父詹先生老且贫以教授为业独与一子一女俱女以女工给先生朝夕尝手抄古列女传至暮夜必熟诵数四而寝虽寒暑不废乡人咸异之淮寇张遇寇湖阴邑人皆遁走先生泣谓女曰吾死无恨奈若何女曰父独何忧吾计久诀岂得父子俱生耶顷之贼至欲杀其父兄女谓贼曰吾父贫且老君意不在金帛愿执巾帚请释父缚贼命遣之女行数里过东市桥跃入水而死　　范汪妻马氏
按闽书范汪妻马氏绍兴初王军陈望等作乱杀其夫又诱杀其子马闻奔视又欲胁污之不从被节解　　欧阳希文妻廖氏按宋史列女传廖氏临江军贡士欧阳希文妻绍兴三年春盗起建昌号白毡笠过临江希文与妻共挟其母傅走山中为贼所追廖以身蔽姑使希文负之逃贼执廖氏廖正色叱之贼不可屈挥刀断其耳与臂廖犹谓贼曰尔辈叛逆至此我即死尔辈亦不久屠戮语绝而仆乡人义而葬之号廖节妇墓　　李生妻梁氏
按宋史列女传绍兴三年盗彭友犯吉州龙泉李生妻梁氏义不受辱赴水而死　　锺离妇
按凤阳府志锺离妇绍兴间金人攻陷濠城欲驱之去妇不从金人怒斩其臂骂不绝口而死　　吕祉妻吴氏
按凤阳府志吴氏吕祉妻绍兴七年八月召淮西副使制郦琼赴行在琼以众叛降于刘豫时祉以都督府参谋军事死之吴持帛自缢以殉　　张同朱妻陈氏
按凤阳府志陈氏张同朱妻荒年就食青阳夫鬻之于虹县李简氏通身密缝至简家以剪刀自刺死　　涂端友妻陈氏按宋史列女传涂端友妻陈氏抚州临川人绍兴九年盗起被驱入黄山寺贼逼之不从以刃加其颈叱曰汝辈鼠窃命若蜉蝣我良家子义岂尔辱纵杀我官兵即至尔其免乎贼知不可屈乃幽之屋壁居数日族党有得释者咸赍金帛以赎其孥贼引端友妻令归曰吾闻贞女不出闺合今吾被驱至此何面目登涂氏堂复骂贼不绝竟死之　　刘生妻欧阳氏
按宋史列女传刘生妻欧阳氏吉州安福人生居新乐乡以事出恶少来侵之欧阳不受辱而死邑人刘宽作诗吊之时绍兴十年　　舒氏二女
按广信府志舒氏二女玉山人绍兴间值苗傅乱被执将逼与俱二女佯许之行至&#侧相喻以目遂执手投&#而死今其冢在县西七里周&#园中　　何用年妻甘氏按上犹县志甘氏名妹资甘思孔孙女适北里何用年二十夫死姑老甘竭力事之姑悯其少艾令改节甘曰姑能容妾侍养于我愿足否则一死而已姑惧遂不复强己卯元兵屠城寨陷姑死之兵以甘姿美执以归统帅至溪见潭水深沉甘喜曰得死所矣守者失防遂赴水死兵愕然曰贞妇也后主簿黄桂开闻其节立祠溪上春秋命社长一人主祭后人称其潭曰妹资潭　　黎妇管氏
按赣州府志管氏宁都人归于黎绍兴中流贼破县掠之去管怒骂不为所污割其乳骂益厉遂断其首首跃丈余犹啮门限贼众为之落魄　　戴复古妻
按辍耕录戴石屏先生复古未遇时流寓江左武宁有富家翁爱其才以女妻之居二三年忽欲作归计妻问其故告以曾娶妻白之父父怒妻宛曲解释尽以奁具赠夫仍饯以词云惜多才怜薄命无计可留汝揉碎花笺忍写断肠句道傍杨柳依依千丝万缕抵不住一分愁绪捉月盟言不是梦中语后回君若重来不相忘处把杯酒浇奴坟土夫既别遂赴水死可谓贤烈也矣　　汪妇张氏
按安庆府志张氏太湖花香&#张四郎之女汪革仲子妇也张汪业鹾素雄于乡里淳熙中或首革有异志诏捕之将逃张谓姑曰不可逃而免也就逮自明弗听张泣曰死乌无生翼遂自沉于河革诛同室皆死人多其智　　何士诚妻杨氏
按嘉兴府志杨氏右正言何道之子士诚妻殿中侍御史杨大法女嘉兴人结褵未&#夫病谓氏曰我病必不起若能守终身我始瞑目氏闻言如割既而复曰不幸无后我窃揆之前言不必遵也言讫而绝氏哭踊呕血数升勺水不入口三日远近莫不堕泪未几竟赴河死庆元元年具闻下监察御史刘德秀命建坊至今名其河曰何母泾　　张氏
按长沙府志张氏安化常丰乡人嘉定间为贼蔡六所掠挟刃欲污之氏骂贼不屈遇害有司捕六置典刑　　龚自立妻张氏
按广东通志张氏乐昌龚自立妻嘉定三年郴寇至张与自立负二子匿林莽中为贼所掠张与自立诀曰妾事君子五年不幸罹祸所怜二子尚幼幸善抚之乃绐贼曰吾渴欲就饮愿暂解缚贼从之遂投江中邑令以状闻创祠祀之复表其墓　　某民妻廖氏
按延平府志廖氏某民妻沙县人绍定初为贼所掠命之歌舞廖骂曰我恨不磔汝肉宁肯悦汝耶贼怒杀之时贼欲窥州城以廖有娠刳腹观男女以卜进退剖之得女遂引去招捕使陈韡具闻诏赠懿节夫人乡人立庙祀之　　乐氏二女
按宋史列女传南丰县有乐氏女父以鬻果为业绍定二年盗入境其父买舟挈家走建昌盗掠其舟将逼二女俱不从一赴水死一见杀　　叶氏二女
按闽通志叶氏二女泰宁人绍定己丑寇犯邑二女与嫂某氏义不辱于贼以衣裙相结皆投于溪而死邑人邹应博为立祠　　林老女
按宋史列女传林老女永春人及笄未婚绍定三年夏寇犯邑入山避之猝遇寇欲污之不从度不能脱绐曰有金帛埋于家盍同取之甫入门大呼曰吾宁死于家决不辱吾身贼怒杀之越三日面如生　　刘当可母王氏按宋史列女传王氏利州路提举常平司干办公事刘当可之母也绍定三年就养兴元元兵破蜀提刑庞授檄当可诣行司议事当可捧檄白母王氏毅然勉之曰汝食君禄岂可辞难当可行元军屠兴元王氏义不辱大骂投江而死其妇杜氏及婢仆五人咸及于难当可闻变奔赴江浒得母丧以归诏赠和义太夫人　　黄文伯妻何氏
按瓯宁县志何氏小鲁黄文伯妻端平间夫死悲恸欲绝曰夫妾之天也夫既死妾何生为明年为夫安厝毕吞金以殉　　吴世静妻涂氏
按南昌郡乘涂氏进贤吴世静妻夫早世遗一女涂励志守节已余一纪淳佑庚申北兵游骑至章江涂抚其女曰世乱如此无辱身相携赴水死　　吴中孚妻
按宋史列女传吴中孚妻隆兴之进贤人少寡景定元年兵乱携孤女自沈于县之染步曰义不辱吾夫　　谢天与妻邓氏按武进县志邓氏武进谢天与妻姑以哭子丧明氏竭力侍养德佑乙亥元兵卒至家人皆走匿姑勿能从氏抱姑避牛舍中蔽以薪刍兵至火其庐急扶姑出匿后圃氏被获系累而行临漕渠脱身赴水死　　邹贞娘按闽书邹贞娘父日靖兄君老贞娘少端庄不妄言动未笄许嫁里人林森德佑元年元兵南下凶徒四起一日寇至贞娘惧见污取剃刀自刎已死仆手刀甚坚时君老在外亦被贼伤及苏而归见贞娘死悲哀而殓之乃舒手释刃人咸异焉（邹贞娘按福建通志及福宁州志俱
作姓郑氏）

　　王贞妇
按宋史列女传王贞妇夫家临海人也德佑二年冬元兵入浙东妇与其舅姑夫皆被执既而舅姑与夫皆死主将见妇&#美欲纳之妇号恸欲自杀为夺挽不得死夜令俘囚妇人杂守之妇乃阳谓主将曰若以吾为妻妾者欲令终身善事主君也吾舅姑与夫死而我不为之衰是不天也不天之人若将焉用之愿请为服期即惟命苟不听我我终死耳不能为若妻也主将恐其诚死许之然防守益严明年春师还挈行至嵊县青枫岭下临绝壑妇待守者少懈啮指出血书字山石上南望恸哭自投&#下而死后其血皆渍入石间尽化为石天且阴雨即坟起如始书时至治中朝廷旌之曰贞妇郡守立石祠岭上易名曰清风岭（按辍耕录载其题崖上诗曰君王无道妾当灾弃女抛男逐马来夫面不知何日见妾身应是几时回两行清泪偷频滴一片愁眉锁不开回首故山看渐远存亡两字实哀哉）　　杨四郎妻李氏
按乐安县志李氏杨四郎妻德佑丙子元兵突至执氏逼从氏抗骂死之　　徐君宝妻
按辍耕录岳州徐君宝妻某氏元兵入被掳来杭居韩蕲王府自岳至杭相从数千里其主者数欲犯之而终以巧计脱盖某氏有令姿主者弗忍杀之也一日主者怒甚将即强焉因告曰俟妾祭谢先夫然后乃为君妇不迟也君奚用怒哉主者喜诺即严妆焚香再拜默祝南向饮泣题满庭芳词一阕于壁上已投大池中以死词曰汉上繁华江南人物尚遗宣政风流绿窗朱户十里烂银钩一旦刀兵齐举旌旗拥百万貔貅长驱入歌楼舞榭风卷落花愁清平三百载典章文物扫地俱休幸此身未北犹客南州破鉴徐郎何在空惆怅相见无由从今后断魂千里夜夜岳阳楼杭徐子祥与韩府君相邻尝闻长老嗟悼之及见所书词故能言其详某氏余偶忘其姓噫使宋之公卿将相贞守一节若此数妇者则岂有卖降覆国之祸哉宜乎秦贾之徒为万世之罪人也　　赵淮妾
按宋史列女传赵淮妾长沙人也逸其姓名德佑中从淮戍银树坝淮兵败俱执至瓜州元帅阿朮使淮招李庭芝淮阳诺至扬城下乃大呼曰李庭芝男子死耳毋降也元帅怒杀之弃其尸江滨妾俘一军校帐中乃解衣中金遗其左右且告之曰妾夙事赵运使今其死不葬妾诚不能忘情愿因公言使掩埋之当终身事相公无憾矣军校怜其言使数兵舆如江上妾聚薪焚淮骨置瓦缶中自抱持操小舟至急流仰天恸哭跃水而死（按江宁府志载赵淮妾二人一名翠莲一名绿云蒋子正山房　随笔亦止一妾而事与此异今入义部纪事）　　黄千金
按灊山县志黄千金山谷八世侄孙女也父德全女七岁随王父双溪渡江抵灊九岁通孝经列女传诸书许聘邑诸生张大中性严静端整不轻言笑见者为之肃然母李氏尝私责曰待人甚厉是何女子气象女曰此正女子气象耳一日侍王父侧王父偶忆桥悬事叹曰桥家父子赫赫豪杰亦丘墟矣女曰桥悬踞此城何遂为人所破曰为孙周所诱也女变色曰无忠节者不可谓豪杰王父惊曰小女子乃知论人耶双溪因尝语人曰生女似千金吾门必有光德佑初大中暴死女闻哀毁几绝后二年邑人多求聘者父微叩女女不可父曰汝未执巾栉于人何自苦恐非终身计女号泣而退父不忍复言明年父没宗戚请其母母复申父言女垂泣哽咽良久曰母不欲女生耶抱父神主痛哭闭寝室不出母叩户不应以　闺烈部列传三
　　金
　　韩庆民妻
按金史列女传韩庆民妻者不知何许人亦不知其姓氏庆民事辽为宜州节度使天会中攻破宜州庆民不屈而死以其妻配将士其妻誓死不从遂自杀世宗读太宗实录见庆民夫妇事叹曰如此节操可谓难矣　　李宝信妻王氏
按金史列女传李宝信妻王氏宝信为义丰县令张觉以平州叛王氏陷贼中贼欲逼室之王氏骂贼贼怒遂支解之大定十二年赠贞烈县君　　雷妇师氏
按金史列女传雷妇师氏夫亡孝养舅姑姑病刲臂肉饲之姑即愈舅姑既殁兄师逵与夫侄规其财产乃伪立媒证致之官必欲嫁之县官不能辨曲直师氏畏逼乃投县署井中死诏有司祭其墓谥曰节　　康住住按金史列女传康住住鄜州人夫早亡服阕父取之归家许严沂为妻康氏誓死弗听欲还夫家不可得乃投崖而死诏有司致祭其墓　　李英妻张氏
按金史列女传李英妻张氏英初为监察御史在中都张居潍州贞佑元年冬元兵取潍州入其家张氏尽以所有财物与之既而令张氏上马张曰我尽以财物与汝犹不见赎邪答曰汝品官妻当复为夫人张曰我死则为李氏鬼顿坐不起遂见杀追封陇西郡夫人谥庄洁英仕至御史中丞　　相琪妻栾氏
按金史列女传相琪妻栾氏有姿色琪为莱州掖县司吏贞佑三年八月红袄贼陷掖县琪与栾氏及子俱为所得贼见栾悦之杀琪及其子而诱栾栾奋起以头触贼而仆骂曰我岂为犬彘所污者哉贼怒杀之追封西河县君谥庄洁　　撒合辇妻独吉氏
按金史列女传独吉氏平章政事千家奴之女护卫银朮可妹也自幼动有礼法及适内族撒合辇闺门肃如撒合辇为中京留守大兵围之撒合辇疽发背不能军独吉氏度城必破谓撒合辇曰公本无功能徒以宗室故尝在禁近以至提点近侍局同判睦亲府今又为留守外路第一等官受国家恩最厚今大兵临城公不幸病不能战御设若城破公当率精锐夺门而出携一子走京师不能则独赴京师又不能战而死犹可报国幸无以我为虑撒合辇出巡城独吉氏乃取平日衣服妆具玩好布之卧榻资货悉散之家人艳妆盛服过于平日且戒女使曰吾死则扶置榻上以衾覆面四围举火焚之无使兵见吾面言讫闭门自经而死家人如言卧尸榻上以衾覆之撒合辇从外至家人告以夫人之死撒合辇拊榻曰夫人不辱我我肯辱朝廷乎因命焚之年三十有六少顷城破撒合辇率死士欲夺门出不果投壕水死　　许古妻刘氏女定姜
肃姜附

按金史列女传许古妻刘氏定海军节度使仲洙之女也贞佑初古挈家侨居蒲城后留刘氏母子于蒲仕于朝既而兵围蒲刘谓二女曰汝父在朝而兵势如此事不可保若城破被驱一为所污奈何不若俱死以自全已而攻城益急于是刘氏与二女相继自尽有司以闻于朝四年五月追封刘氏为郡君谥曰贞洁其长女谥曰定姜次肃姜以其事付史馆　　王维翰妻姚氏按金史王维翰传维翰字之翰利州龙山人贞佑初罢为定海军节度使至镇无兵备邻郡皆奔溃维翰谓吏民曰孤城不可守率吏民愿从者奔东北山结营堡自守力穷被执不肯降妻姚氏亦不肯屈与维翰俱死诏赠中奉大夫姚氏芮国夫人谥贞洁　　张慥妻冯妙真按金史列女传冯妙真刑部尚书延登之女也生十有八年适进士张慥兴定五年慥为洛川主簿元兵破葭州绥德遂入鄜延鄜人震恐具守备守臣以西路输刍粟不时至檄慥诣平凉督之时延登为平凉行省员外郎慥欲偕妙真以往妙真辞曰舅姑老矣虽有叔姒妾能安乎子行妾留奉养十一月洛川破妙真从舅姑匿窟室兵索得之妙真泣与舅姑诀曰妇生不辰不得终执箕义不从寻即携三子赴井死县人从而死者数十人明年春慥发井得尸殡于县之东郭外死时年二十四　　完颜长乐妻蒲察氏
按金史列女传蒲察氏字明秀鄜州人讷申之女完颜长乐之妻也哀宗迁归德以长乐为总领将兵扈从将行属蒲察氏曰无他言夫人慎毋辱此身明秀曰君第致身事上无以妾为念妾必不辱长乐一子尚幼出妻柴氏所生也明秀抚育如己子崔立之变驱从官妻子于省中入自阅之蒲察氏闻以幼子付婢仆且与之金币亲具衣棺祭物与家人诀曰崔立不道强人妻女兵在城下吾何以逃惟一死不负吾夫耳汝等惟善养幼子遂自缢而死时年二十七　　乌古论氏按金史列女传乌古论氏伯祥之妺临洮总管陀满胡土门之妻也伯祥朝贵中声誉籍甚胡土门死王事崔立之变衣冠家妇女多为所污乌古论氏谓家人曰吾夫不辱朝廷我敢辱吾兄与吾夫乎即自缢一婢从死　　完颜素兰妻
按金史列女传参政完颜素兰妻&#其姓氏当崔立之变谓所亲曰吾夫有天下重名吾岂肯随众陷身以辱吾夫乎今日一死固当但不可无名而死亦不可离吾家而死即自缢于室　　完颜忙哥妻温特罕氏
按金史列女传温特罕氏夫完颜忙哥五朵山宣差提控回里不之子也系出萧王忙哥叔父益都节度秦州为元兵所攻适病不能军忙哥为提控独当一面兵退而益都死忙哥以城守功世袭谋克收充奉御及崔立之变忙哥义不受辱与其妻诀妻曰君能为国家死我不能为君死乎一婢曰主死婢将安归是日夫妇以一绳同缢婢从之　　完颜猪儿妻尹氏
按金史列女传尹氏完颜猪儿之妻也猪儿系出萧王天兴二年正月从哀宗为南面元帅战死黄陵冈其妻金源夫人闻猪儿死聚家资焚之遂自缢年三十一猪儿赠官弟长住即日诏补护卫　　苏嗣之母白氏
按金史列女传白氏苏嗣之之母许州人宋尚书右丞子由五世孙妇也初东坡颍滨叔党俱葬郏城之小峨嵋山故五世皆居许昌白氏年二十余即寡居服除母家迎归兄嫂窃议改醮白氏微闻之牵车径归曰我为苏学士家妇又有子乃欲使我失身乎自是母家非有大故不往也尝于宅东北为祭室画两先生像图黄州龙川故事壁间香火严洁躬自洒扫士大夫求瞻拜者往往过其家奠之天兴元年正月庚戌许州被兵嗣之为汴京厢官白拜辞两先生前曰儿子往京师老妇死无恨矣敢以告即自缢于室侧家人并屋焚之年七十余嗣之本名宗之避讳改焉　　聂舜英
按金史列女传聂孝女字舜英尚书左右司员外郎天骥之长女也年二十三适进士张伯豪伯卒归父母家及哀宗迁归德天骥留汴崔立杀宰相天骥被创甚日夜悲泣恨不即死舜英谒医救疗百方至刲其股杂他肉以进而天骥竟死时京城围久食尽闾巷间有嫁妻易一饱者重以崔立之变剽夺暴陵无复人理舜英颇读书知义理自以年尚少艾夫既&#父又死非命比为兵所污何若从吾父于地下乎葬其父之明日绝脰而死一时士女贤之有为泣下者其家以舜英合葬张伯豪之墓　　完颜仲德妻
按金史列女传完颜仲德妻不知其族氏崔立之变妻自毁其容服携妾及二子绐以采蔬自汴走蔡蔡被围丁男皆乘城拒守谓仲德曰事势若此丈夫能为国出力妇人独不能耶率诸命妇自作一军亲运矢石于城下城中妇女争出继之城破自尽　　宝符李氏
按金史列女传哀宗奉御元兵入汴宝符李氏从后妃北迁至宣德州摩诃院居佛殿中作旛&#会当赴龙庭将发即于佛像前自缢死且书门纸曰宝符御侍此处身故后人见其遗迹而哀之　　张潜妻孙氏
按金史张潜传潜字仲升武清人年五十始娶鲁山孙氏亦有贤行夫妇相敬如宾负薪拾穗行歌自得不知其贫也尝行道中拾一斧夫妇计度移时乃特归访其主还之天兴间潜挈家避兵少室乃不食七日死孙氏亦投绝涧死焉　　翟氏
按易州志翟氏夫某死于军氏年甫二十讣至立起如死所往复数百里昼伏夜行归其尸负土葬之葬毕自经其侧邻里救之既苏复死　　程普妻彭氏
按河南府志彭氏偃师程普妻遇开兴兵变军士驱之去彭绐曰我有私金瘗于家可共取之愿以从行贼少纵之至一井彭且行且骂曰我良家妇焉肯爱其生以污身为失节之妇遂投井死　　吴谊妻任氏
按兖州府志任氏滕县人吴谊妻谊为滕县主簿娶任氏生子铁马儿方抱以汲井遇寇将污之投井死　　国侃妻刘氏按汶上县志刘氏国侃妻遇贼不屈而死
　　赵氏女
按临汾县志赵氏女年二十未嫁寇乱被执度不能免绐贼曰吾取所藏与汝俱去贼信之遂还投混&#而死　　李文妻史氏
按陕西通志史氏李文妻白水人文亡守节父强许人被逼自缢诏旌其烈　　莫氏二女
按丰县志莫氏女名贞贤莫财兴女年十八夙有志操金末兵乱群盗突入其家女知不免即投身于井其妹年十六亦委命焉有司上其事旌表　　元一
　　欧阳梦桂妾陆氏
按海盐县志欧阳梦桂妾陆氏名柔柔本县人梦桂莆阳人入上庠德佑末仕元心不能平赋诗望翠华南归为仇家所发囚狱死柔柔母盗卷其物归梦桂之亲诉于吏母意以女许嫁元张帅求胜其事乃脱女出寺烧香与张遇颜色妙丽张心切与释争逼娶其女柔柔曰主人平生豪杰宁忍嫁彼遂自经于楼　　黄元珪妻俞氏按浙江通志俞氏黄元珪妻新昌人至元二年归宁值南征军过火其母家拥之去跃入火死　　龙均用妻陈氏
按袁州府志陈氏万载龙均用妻至元三年兵乱被掳洁身自刎死　　郭三妻杨氏
按元史列女传杨氏东平须城人夫郭三从军襄阳氏留事舅姑以孝闻至元六年夫死戍所母欲夺嫁之杨氏号痛自誓乃已久之夫骨还舅曰新妇年少终必他适可令吾子鳏处地下耶将求里人亡骨合瘗之杨氏闻益悲不食五日自经死遂与夫共葬焉　　阚文兴妻王氏按元史列女传王氏名丑丑建康人也文兴从军漳州为其万户府知事王氏与俱行至元十七年陈吊眼作乱攻漳州文兴率兵与战死之王氏被掠义不受辱乃绐贼曰俟吾葬夫即汝从也贼许之遂脱得负尸还积薪焚之火既炽即自投火中死至顺三年事闻赠文兴侯爵谥曰英烈王氏曰贞烈夫人有司为立庙祀之号节　　曾闿妻李氏
按建昌府志李氏曾闿妻南丰人夫死守义治家勤俭养八十翁无遗礼至元壬午葫芦峒寇千余猝至里妇多被掠翁遇害李大骂不从以手束发受刃而死　　杨惟俭妻任氏
按济南府志任氏长清人杨惟俭妻至元间惟俭病革顾谓氏曰吾病不复起诚能终养我父母我瞑目矣氏许之誓不再嫁俭亡氏年二十六事舅姑尽孝舅姑没哀恸葬祭如礼事毕自缢旌表　　支兰玉妻叶氏
按饶州府志叶氏支兰玉妻字如兰至元壬辰秋兰玉与长子从军俱战死遗二子二女茕茕无依红巾万户毛寿素感兰玉德欲庇如兰母子兰曰吾夫吾子死于义苟托寿是辱夫与子也先沉子女于东湖遂自溺州刺史高其节为文纪之　　周九成妻邓氏
按崇仁县志邓氏名如玉周九成妻性庄重粗知书史至元壬辰淮西盗起蔓延郡邑九成与氏奔匿草泽中成为寇执氏亟呼曰宁杀我毋杀我夫寇释之复擒其子仍抱救之子逸去氏被执欲污之厉声曰杀则杀矣宁受尔辱乎遂遇害气犹未绝九成暨子至指示所弃金帛乃死　　谭友妻董氏
按饶州府志董氏谭友妻有美色红巾乱友父母兄弟俱遭害董葬之归梁山有土渠带申士造其家欲污之董曰吾故家子义不受辱长者必欲得我择良日具礼乃可时母柩在堂明日具祭毕丛薪于柩纵火焚室火炽哭曰天苍苍兮不吾家造地茫茫兮不吾身容不造不容托乎火以相从两手牵二女入烈焰死　　史宛妻段氏
按饶州府志段氏史宛妻红巾乱其僮欲犯之领数卒造其家段出见僮僮请入内段叱之杀一女骂不从又杀一女一男骂益厉遂死焉　　叶寿妻涂氏
按饶州府志涂氏叶寿妻衢州学正明俊女事姑孝寿性狠素不礼涂萧明雷应雷应霖乱寿逃居进贤遭贼擒至麦畬涂蓬跣追十余里伏抱寿身大骂曰若杀寿先杀我贼遂杀涂次杀寿　　萧氏妻赵氏
按元史列女传赵氏名哇儿大宁人年二十夫萧氏病剧谓哇儿曰我死汝年少若之何哇儿曰君幸自宽脱有不讳妾不独生必从君地下遂命匠制巨棺夫殁即自经死家人同棺敛葬焉　　李君进妻王氏
按元史列女传李君进妻王氏辽阳人大德八年君进病卒卜葬将发引亲戚邻里咸会王氏谓众曰夫妇死同穴义也吾得从良人逝不亦可乎因抚棺大恸呕血升许即仆于地死众为殓之与夫连柩出葬送者数百人莫不洒泣　　雷州朱克彬妻周氏　大都费岩妻王氏　　买哥妻耶律氏　　　陕西陈某妻别娥娥　　李安童妻胡氏　　　大同宋坚童妻班氏　　晋州刘恕妻赵氏　　冀宁王思忠妻张氏　　饶州刘楫妻赵氏　　大宁赵儿妻安氏　　陈恭妻张氏　　　　武寿妻刘氏　　宋敬先妻谢氏　　　撒里妻萧氏
　　古城魏贵妻周氏　　任城郭灰儿妻赵氏　　枣阳朱某妻丁氏　　叶县王保子妻赵氏　　兴州某氏妻魏氏　　滦州裴某妻董哥　　成都张保童妻郝氏　利州高塔必也妻白氏　　河南杨某妻卢氏　　蒙古氏太朮妻阿不察按元史列女传已上二十四妇并以早寡不忍独生以死从夫者事闻悉命褒表或赐钱赠谥云　　徐仁妻谢氏
按南安府志谢氏上犹人名九娘徐仁妻夫死家贫孀居夫党有徐祥徐杰者阴许为富家锺子茂妻谢闻不胜悲怒诉于县县不为理乃号恸自缢而死邑恒阴雨者连年大德间廉访循行闻之而县令去官久矣乃为文祭表其墓曰贞烈于是雨旸乃时廉访作诗刻石纪其事　　熊氏女
按新建县志熊氏女父仲文幼读书通翰墨许聘三川邓氏未于归而邓殁讣闻自缢而死时至大辛亥岁也后人悯其贞烈尝遇忌日设馔以祀相传为烈女祭云　　溧阳饿妇
按江宁府志溧阳饿妇佚其姓氏大德中溧阳士人挈妻授经于句容之潘邸岁荒学徒皆散夫妇结网给食一日夫出不返妇馁坐室中里人有慕其姿者愿为馈食妇正色拒之闭户愈严逾日乡里启视之死矣　　脱脱真
按贵县志蒙古达鲁花赤相兀孙白额库兔哈之子年二十四岁敛受宣命敦武校射充前职延佑改元甲寅岁三月娶浔州路达鲁花赤亦八哈纳毋武德嫡女脱脱真为室真年十九岁既归之后琴瑟甚和乙卯八月相兀孙病笃真亲供汤药夙夜惶惶泣誓曰倘尔不讳必与同死言未逾日夫病终真尽以所有奁具买棺殓遂嘱诸童仆曰如我死则开棺同葬幸勿负言每日不食惟饮清水旬日饿死邦民见而知之莫不哀怜为之罢市本道廉访佥事买闾承直按临是邦矜其夫相兀孙之廉能旅殁远地悯脱脱真之贞节殉死同棺用采摭前事移檄本司具闻旌表复其家　　赵美妻王氏
李冬儿
李氏附

按元史列女传赵美妻王氏内黄人也至治元年美溺水死王氏誓守志舅姑念其年少无子欲使更适王氏曰妇义无再醮且舅姑在妾可弃去耶舅姑乃欲以族侄与继婚王拒不从舅姑迫之力王氏知不免自经死李冬儿甄城人丁从信妻也年二十三从信殁服阕父母呼归问之曰汝年少居孀又无子何以自立吾为汝再择婿何如冬儿不从诣从信冢哭欲缢墓树上家人防之不果日暮还从信家夜二鼓入室更新衣自经死李氏滨州惠高儿妻也年二十六高儿殁父欲夺归嫁之李氏不从自缢而死　　李智贞按元史列女传智贞建宁浦城人父子明无子智贞七岁能读书九岁母病调护甚谨及卒哀恸欲绝不茹荤三年治女工供祭祀及奉父甘旨不乏乡里称为孝女父尝许为郑全妻未嫁从父客邵武邵武豪陈良悦其慧强纳采求聘智贞断发拒之且数自求死良不能夺卒归全事舅姑父母皆有道泰定间全病殁智贞悲泣不食数日而死　　赵彬妻朱氏
王安
哥附

按元史列女传赵彬妻朱氏名锦哥洛阳人也天历初西兵掠河南朱氏遇兵五人被执逼与乱朱氏拒曰我良家妇岂从汝贼耶兵怒提曳棰楚之朱氏度不能脱即绐谓之曰汝幸释我舍后井傍有瘗金当发以遗汝兵信之乃随其行朱氏得近井即抱三岁女踊身赴井中死是岁又有偃师王氏女名安哥从父避兵印山丁家洞兵入搜得之见安哥色美驱使出污之安哥不从投涧死有司言状并旌其庐　　贵哥蒙古氏按元史列女传贵哥蒙古氏同知宣政院事罗五十三妻也天历初五十三得罪贬海南籍其家诏以贵哥赐近侍卯罕卯罕亲率车骑至其家迎之贵哥度不能免令婢仆以饮食延卯罕于听事如&#自缢死　　马奔妻胡氏按顺德府志马奔妻胡氏夫亡自缢殉葬至顺元年诏旌表其门　　吴氏女
按广东通志吴氏女名贞秀英德人许嫁未适至顺壬申六月郴寇陷城女被执义不受辱赴井死　　台叔龄妻刘氏按元史列女传刘氏顺宁人也粗知书克修妇道一日地震屋坏压叔龄不能起家复失火叔龄母前救不得欲就焚叔龄望见呼曰吾已不得出当救吾母刘谓夫妹曰汝救汝母汝兄心死吾不用复生矣即自投火中死火灭家人得二尸烬中犹手相握不开官嘉其烈上于朝命录付史臣　　陈端才妻蔡三玉
按元史列女传蔡三玉龙溪陈端才妻也盗起漳州掠龙溪父广瑞与端才各窜去三玉独偕夫妹出避邻祠中盗入斫夫妹见三玉美不忍伤与里妇欧氏同驱纳舟行至柳营江迫妻之三玉佯许诺因起更衣自投江水而死越三日尸流至广瑞舟侧广瑞识为女收敛之欧氏脱归言状有司高其操为请表之乃命旌门复役仍给钱以葬　　姜兴一妻罗氏
兴三
妻附

按江西通志罗氏姜兴一妻与一弟兴三妻姊妹而妯娌至元乙亥为寇掠迫污不从同赴水死　　袁用宾妾孔氏
按江西通志袁用宾妾孔氏富州人至元兵乱缚用宾去孔随至临川之名贤乡度用宾无脱身理遂踊跃号呼赴水死　　花山妇
按江宁府志花山妇失其姓氏至元中值乱兵被执至崇贤乡碑亭啮指题诗赴水死　　刘桐妻孙氏
二
女附

按高淳县志孙氏刘桐妻至元间桐为平江仓大使没于官孙与三子二女守榇会乱城陷三子皆被害贼掠孙欲犯之不从亦遇害二女长曰贞年十八次曰洁年十六贼复胁之行女绐曰吾无所归但父棺及母弟骸骨暴露不忍乞埋葬而行贼信其言为瘗之随至江滨姊妹相携赴水死贼顾骇而去　　吴氏女
按仙居县志吴氏女至元间兵乱父携之避山中为寇执欲私之不从叱曰吾剑顾不利耶不从即齿之女拒如故寇先杀其父以胁之女大恸曰父缘我死尚从汝乎以手自扼其喉而死　　王氏女
按广东通志王氏女名妙璘海康王谷荣之女也赋性沉静至元间猺贼寇掠被执将犯之妙璘骂不受辱贼驱之行遂投水而死　　张减妻章氏
按浙江通志张减妻章氏新昌人至正二年从其姑逃乱产芝山为军所掠不从遇害姑在丛棘中抱其尸恸哭而绝　　谭氏女
按广东通志新会民谭悦女年十七未适人至正二年从父母兄弟避寇与一妪匿林中为寇所掠及潭遂投焉贼去妪备述其事越八日女父母得尸于潭中面目如生乡人慕其贞烈因名其潭曰丫髻潭明洪武庚辰祠于潭侧祀之额曰丫髻庙按滁州志何氏罗汀妻至正三年汀家贫卖饼何贤智且美躬炽炉涤器不耻时丞相脱脱家人陈威依势横逆悦何氏百谋不遂一日缓颊说汀与出游牟利汀以语何氏何泣戒汀指姑老为辞汀卒偕去威途收汀格杀之汀佯死沈江跃数四乃没居三年耗绝何既送姑终日日望汀归忽陈至备述汀病死瘗石州状因归其赀以示无他何痛哭欲绝时大乱孤身零丁有欲妾之者力拒不许值郭子兴据滁部下欲私之何不从忧恨作悲笳六拍见志每思访汀死根由不得后避红巾捣磨寨之难不得已卒归威明初陈携何徙涿生二子一夕梦遇汀云汝后游园见池&#即我冤可雪也何氏竟不解惟心识之偶暇日威戏曰汝归吾久尚忆罗否何佯言曰人亡即爱亡矣后同游园槛忽见&#堕池中跃不起威醉失笑何因忆梦怪问之惟笑不答何怀谖迷误之具得其状威不疑适御史行部且至乃夜杀二子逃出诉之御史收威置极刑籍其家半给何养辞不受曰妾忘夫事雠辱身戕义何面目生乃设汀位招魂祭奠成礼遂自杀人得其赞于怀中赞曰夫出不幸妾终相随曰节曰义庶几匪亏曰雠已复曰冤已雪甘心瞑目贞贞烈烈千载而下以愧不洁　　天台郭氏
按辍耕录千夫长李某戍天台县一部卒妻郭氏有令姿见之者无不啧啧称赏李心慕焉去县七八十里有私盗出没处李分兵往戍卒遂在行既而日至卒家百计调之郭氏毅然莫犯经半载夫归具以白为属所辖罔敢谁何一日李过卒门卒邀入治茶忽忆得前事怒形于色亟转身持刀出而李幸脱走诉于县县捕系穷竟案议持刀杀本部官罪死县桎梏囹圄中邑之恶少年与官之吏胥皂隶辈无有不起觊觎之心者郭氏躬馈食于卒闭户业纺绩以资衣食人不敢一至其家久之府檄调黄岩州一狱卒叶姓者至尤有意于郭氏乃顾视其卒日饮食之情若手足卒感激入骨髓忽传有五府官出五府之官所以斩决罪囚者叶报卒知且谓曰汝或可活我与为义兄弟万一不保汝之妻尚少汝之子若女纔八九岁耳奚以依顾我尚未娶宁肯俾为我室乎若然我之视汝子女犹我子女也卒喜诺叶遂令郭氏私见卒卒谓曰我死有日此叶押狱性柔善未有妻汝可嫁之郭氏曰汝之死以我之色我又能二适以求生乎既归持二幼痛泣而言曰汝爹行且死娘死亦在旦夕我儿无所怙恃终必死于饥寒我今卖汝于人娘岂忍哉盖势不容已将复奈何汝在他人家非若父母膝下比毋仍似是娇痴为也天苟有知使汝成立岁时能以&#酒奠父母则是我有后矣其子女颇聪慧解母语意抱母而号引裾不肯释手遂携二儿出市召人与之行路亦为之堕泪邑人有怜之者纳其子女赠钱三十&#郭氏以三之一具酒馔携至狱门谓叶曰愿与夫一再见叶听入哽咽不能语既而曰君扰押狱多矣可用此小礼答之又有钱若干可收取自给我去一富家执作为口食计恐旬日不及看君故也相别垂泣而出走至仙人渡溪水中危坐而死此处水极险恶竟不为冲激倒仆人有见者忽报之县县官往验视得实皆惊异失色为具棺敛就葬于死所之侧山下又为申达上司仍表其墓曰真烈郭氏之墓大书刻石墓上至正丙戌朝廷遣奉使宣抚循行列郡廉得其事原卒之情释之人遂付还子女卒终身誓不再娶　　季富妻黄氏
按苏州府志黄氏崇明西沙人季富妻至正七年海寇入境掠妇女登舟凡二十八人独黄义不受辱投海死年二十三　　张春儿
按辍耕录张春儿叶县军士李青之妻也年二十青疾革顾谓春曰吾殆矣汝其善事后人春截发示信誓弗再适未几青死春恸垂绝嘱匠人曰造棺宜极大将以尽纳亡者衣服弓剑之属匠如其言既敛乃自经邻里就用此棺同葬之事奏上于朝旌其墓时至正戊子岁也　　张亨妻石氏
按济南府志石氏肥城人许聘张亨氏家贫亨父母
　闺烈部列传四
　　元二
　　张氏女
高氏
妇附

按元史列女传张氏女高邮人城乱贼知张女有艳姿叩其家索其女匿复宇间贼将害其父母女不得已乃出拜贼贼即伏地呼其父母为丈人媪而以女行女欣欣然从之过桥投水死有高氏妇者同郡人也携其女从夫出避乱见道旁空舍入其中脱金缠臂与女且语夫令疾行夫挈女稍远乃解足纱自经贼至焚其舍夫抵仪真夜梦妇来告曰我已缢死彼舍矣其精爽如此　　曹德妻侯氏
按元史列女传侯氏钧州曹德妻德病死侯氏语人曰年少夫亡妇人之不幸也欲守吾志而乱离如此其能免乎遂缢死于墓　　惠士元妻王氏
按元史列女传惠士元妻王氏大都人至正十四年士元病革王氏曰吾闻病者粪苦则愈乃尝其粪颇甘王氏色愈忧士元嘱王氏曰我病必不起前妾所生子汝善保护之待此子稍长即从汝自嫁矣王氏泣曰君何为出此言耶设有不讳妾义当死尚复有他说乎君幸有兄嫂此儿必不失所居数日士元卒比葬王氏遂居墓侧蓬首垢面哀毁逾礼常以妾子置左右饮食寒暖惟恐不至岁余妾子亦死乃哭曰无复望矣屡引刀自杀家人惊救得免终丧亲旧皆携酒礼祭士元于墓祭毕众欲行酒王氏已经死于树矣　　程旺妻吕氏
郑
氏附

按歙县志吕氏程旺妻与旺弟赵妻郑氏皆堨田人至正十四年贼屯岩镇官军袭之失援而败郑吕匿里之王镇桥吕负二岁儿败卒至欲拽去郑匍匐救拒卒怒杀之顾吕曰不从我亦死吕大骂曰汝为官军不杀贼而掳我我宁死岂从汝乎卒又杀之卒投刃去儿无恙　　赵氏女
按温州府志赵氏女名清平阳赵良朝女及笄未嫁至正甲午山寇入城清为所驱度不免绐贼曰吾如&#取吾所藏遗汝贼信之遂投&#死　　孙信妻黄氏
按温州府志黄氏孙信妻平阳人至正十四年黄为贼所掳以兜畀之时贼烧民居火正炽黄跃投火中死　　周诚德妻陈氏
按温州府志陈氏周诚德妻平阳人方明善攻平阳诚德战败携陈氏避至经口氏曰吾足弱不能随君贼至必污我请先自缢遂死诚德殡之而去寻亦被杀　　刘公宽妻侯氏
按温州府志侯氏刘公宽妻永嘉人方明善据郡公宽保守南溪连岁攻杀已而公宽为其下金兴所害取其首献明善侯氏收敛夫尸号泣曰方寇至必辱我不如先死遂自经　　黄福妻萧氏
按温州府志萧氏黄福妻永嘉人年十九夫亡未有子舅姑以暮年无依欲纳义子以萧配之萧力争不能止乃佯请俟葬夫后成婚及期&#户自经死　　费隐妻王氏按元史列女传王氏者良乡费隐妻也隐有疾王氏数尝其粪及疾笃嘱王氏曰我一子一女虽妾所生无异汝所出也我死汝其善抚育之遂没王氏居丧抚其子女既而子又死服除谓亲属曰妾闻夫乃妇之天今夫已死妾生何为乃执女手语之曰汝今已长稍知人事管钥在此汝自司之遂相抱恸哭是夜缢死园中　　李景文妻徐氏
按元史列女传徐氏李景文妻名彩鸾字淑和浦城徐嗣源之女略通经史每诵文天祥六歌必为之感泣至正十五年青田贼寇浦城徐氏从嗣源逃旁近山谷贼持刀欲害嗣源徐氏前曰此吾父也宁杀我贼舍父而止徐氏徐氏语父曰儿义不受辱今必死父可速去贼拘徐氏至桂林桥拾炭题诗壁间有惟有桂林桥下水千年照见妾心清之句乃厉声骂贼投于水贼竞出之既而乘间复投水死　　周妇毛氏
按元史列女传周妇毛氏松阳人美姿色至正十五年随其夫避乱麻鹥山中为贼所得胁之曰从我多与若金否则杀汝毛氏曰宁剖我心不愿汝金贼以刀磨其身毛氏因大骂曰碎贼汝碎则臭我碎则香贼怒刳其肠而去年二十九　　丁尚贤妻李氏
按元史列女传丁尚贤妻李氏汴梁人年二十余有姿色至正十五年贼至欲掳之李氏怒曰吾家六世义门岂能从贼以辱身乎于是阖门三百余口俱被害　　李顺儿
按元史列女传李顺儿者许州儒士李让之女也性聪慧颇涉经传年十八未嫁至正十五年贼陷钧州密迩许昌父谓其母曰吾家以诗礼相传此女必累我女闻之泣曰父母可自逃难勿以我为忧须臾于后园内自经死　　纪氏女
胡
氏附

按宣城县志纪氏女纪吉甫女也年及笄未字至正乙未长槍贼陷宣州为周力儿者所获女触墙碎首泣曰我宁死此遂见杀其嫂胡氏盛年美色贼攻城时胡预剪发自毁及陷徐先锋者劫令骑出号泣不从徐抱益急胡啮徐指立断徐怒杀之至明弘治中巡按刘淮立二烈祠万历初郡守陈俊重修并有记　　赵氏二女按江阴县志赵氏二女姊妹并有殊色游鲤山民赵乙女也至正壬辰广德寇掠郡县姊抗节先死后三年乙未四方盗起妹复被驱亦赴水自尽王逢为作双珠辞记　　秦笔妻
按江阴县志秦笔者失其名乙未乱挈妻依同郡朱判官璚居吴中病亡贫无以殓朱为具棺衾且思所以恤养其妻其妻觉泣谢曰良人以艺游缙绅间诗书礼乐之教妾亦与闻之矣妾以未亡存有累于长者在长者固义其谓妾何夜漏半哭益哀遂自经柩所朱为合葬焉　　丁快妻王氏
按台州府志王氏黄岩人丁快妻至正中为寇所得欲掠而东氏仓卒请于寇曰我幼子在抱幸还其父即从尔去贼从之氏望儿入门即投江死潘伯修为作江上吟　　王揆妻董氏
按台州府志董氏黄岩人宋吏部郎中楷女适王揆揆为某府教授没于官讣至董方剖瓜辄引刀欲自刎众夺止之因恸哭不食而死谢文肃公铎为赋剖瓜刀　　金与贤妻冯氏
按台州府志冯氏名四娘东阳县人适金与贤与贤为黄岩大使遘疾贫甚冯解衣市药吁天割股肉以进疾少间复作而死冯尽瘁营殓葬毕沐浴更衣告天曰我与夫生同室死同穴奚忍独生遂自刎死乡人沈希中捐钱以殓　　詹某妻郑氏
按台州府志郑氏詹某妻夫客四明未返适大兵至携其子窜山谷兵欲污之不从遂斩之其首至地凡三跃　　齐义妻郭氏
按天台县志北平河间人嫁同乡齐义义家戍河间移御台州分镇天台义酗酒以佩刀刺千夫长事觉当流于广郭以广多瘴度夫不能还乃归女于童氏投学前水中死至元中旌表立祠于东门外枫榭里邑人杨子善为之传　　吴守正妻禹氏
按元史列女传吴守正妻禹氏名淑靖字素清绍兴人至正十六年徙家崇德之石门淑靖尝从容谓守正曰方今群盗蜂起万一不测妾惟有死而已不使污此身也是年夏盗陷崇德淑靖仓皇携八岁女登舟以避有盗数辈奔入其舟将犯淑靖淑靖乃抱幼女投河死　　黄仲起妻朱氏
按元史列女传朱氏黄仲起妻杭州人至正十六年张士诚寇杭州其女临安奴仓皇言曰贼至矣我别母求一死也俄而贼驱诸妇至其家且指朱氏母子曰为我看守日暮我当至也朱氏闻之惧受辱遂与女俱缢死妾冯氏见其母子已死叹曰我生何为徒受辱耳亦自缢死继而仲起弟妻蔡氏抱幼子元童与乳母汤氏皆自缢及暮贼至见诸尸满室执仲起将杀之哀求得脱贼遂尽掠其家财而去　　鲍琪妻吴氏
按歙县志吴氏名息蜀源鲍琪妻至正十六年官军克复郡治游卒下乡哨掠乡人皆遁吴独不去曰吾姑卧病将安之姑思羹吴怀婴儿至村&#采苋游卒猝至执吴欲污之吴不屈大骂卒怒斩其首蹴尸入涧中儿在抱并溺死　　吴兴祖妻吕氏
按歙县志吕氏名嘉贞岩镇人澄塘吴兴祖妻至正丙申避乱黄山遇贼夫妇俱被执兴祖坠崖逸去众欲辱嘉贞不从被杀桃花潭上　　浦玉田妻梅氏
按吴县志梅氏浦玉田妻至正十六年淮兵破城梅匿邻舍兵入夫逸去梅为兵获艳其色将污焉梅探怀中金与之乘间赴水水浅不溺兵至水次以刃拟加梅梅不为动兵舍去后至者见妇面水上知其生复欲钩出之力挽不起兵怒以戈揕其掖死　　后载妻
按吴县志后载妻失其氏载为平州路吏至正丙申行役京口妻年三十姿色姝丽生一子一女城陷先属子女于姻谓所亲曰吾夫在远罹此大变苟不幸被强辱虽欲死不可得矣宁捐躯以全吾志语未绝兵入赴水死　　陈氏女
按江阴县志陈氏女父楚良马驮沙巡检女年十七随父避乱姑苏遭兵掠赴水死楚良抗骂不屈亦遇害时至正丙申　　陈惠妻曹氏
女
媳附

按江阴县志曹氏陈惠妻与女俱遇贼抗节死妇吴氏前力救之为贼所伤臂血溅&#未知即死与否共谓之三贞王逢为作三贞篇　　王子温妻诸氏
按松江府志诸氏华亭人王子温妻子温性&#纵处贫以女工给其服膳至正丙申王与敬兵焚松江温欲挈氏逃难氏流涕曰事迫矣岂可以一妇人累而身耶第去我自为计子温遂涟泣逋逃妇与邻妪避于南城陋室中顷之贼入邻妪皆为所污至妇妇怒骂曰吾父为吏人皆称其廉吾夫儒者我年与汝母等岂从汝贼求活耶贼掣刃剖其腹曰且看母腹中何物肠胃尽出骂不绝口子温子章弟也　　朱道存妻费氏
按松江府志费氏名元琇江阴知事朱道存妻都漕万户费雄女至正十六年江阴乱依其父居松江之上海县未几县陷苗军复大掠手刃以入将犯氏氏怒叱曰吾贵家女何敢犯我投钗珥于地贼攫之去既苗沓至索赀无有遂驱迫就道氏攀堂楹厉声曰即死不辱比遇害爪入楹木血沁于指　　沈景新母
媳
附

按松江府志某氏沈景新母平江人至正中景新调上海吏江浙苗军来大肆杀掠母与妇谋曰我家贫清白义不受辱及为苗军所掠妇姑大骂苗先杀其姑缚妇发于马尾曳死之　　吴克妻戈氏
按镇江府志戈氏名兰丹徒人吴克妻年十九归克至正丙申明兵取镇江城破惧辱投井死时年廿一　　洪氏女按湖州府志洪氏女名春春归安人至正丙申兵乱父德源引女避居德清新市贼散走掠女与父匿空舍将逼女遂赴水而死时年十九　　沈回奴
按湖州府志沈回奴德清人年十八元末兵乱回奴匿于芦港中贼获之求合回奴从容谕之曰我愿为若妻然我室女必择日具礼乃可贼信之掳至营责&#守之回奴拔所笄银簪戮其喉而死　　丘岩妻盛氏
多奴
卵奴附

按湖州府志盛氏乌程人嫁丘岩元末兵乱岩挈避于官泽沈家兜盛时年二十四恐寇至被污曰兜水清当死于此岩妹多奴卯奴俱年少闻嫂言遂应声曰愿与大嫂一处死未几寇至盛氏投水二姑相继以从　　金某妻吴氏
按湖州府志吴氏乌程人嫁同里金氏子至正丙申湖城被兵夫他往吴独与子居已而城破吴度不免亟登屋自投池中而死　　邵某妻沈氏
按湖州府志沈氏德清人少而明艳嫁为邵氏&#至正十六年兵乱氏为张万户所获逼之不从乃闭之舟中夜四鼓守者懈氏阴取束筋纳之口中触喉而死　　杨妇吴氏
按乌程县志吴氏嫁于杨有殊色至正丙申秋明兵逼城吴携二子潜投苕水死及城破人见母子并浮水面不相离咸为叹异王逢为作歌以吊云丞相昏昏长夜酒司空援绝凭城守七万兵分诸将屯坐视霜风折杨柳冰肌月貌愁泥滓锦棚觿佩同归水九泉无愧先人面终身不作他乡鬼君不见雕戈白马气如云昨日烈丈夫今日降将军呜呼烈妇吴氏何可群　　张子方妻管氏
按闽书张子方妻管氏至正间本&#寇入邑子女多驱迫以去管年二十八自刎死　　李述父妻黄妙铢
按松溪县志黄妙铢李述父妻至正丙申青田寇侵县治妙铢时方盛年与群妇逃匿山谷为盗所执义不受污贼怒驱之行行数里经高崖下深数丈氏奋身投焉盗意其必死舍而去其夫暮至踪迹得之舁归遂苏　　焦士廉妻王氏
杜氏
赵氏附

按元史列女传焦士廉妻王氏博兴人养姑至孝至正十七年毛贵作乱官军竞出掳掠王氏被执绐曰我家墓田有藏金可共取也信之随王氏至墓所王氏哭曰我已得死所矣实无藏金汝可于此杀我乃与妾杜氏皆遇害又有赵氏者平阳人年二十未嫁寇乱赵被驱迫以行度不能免绐贼曰吾取所藏金以遗汝贼信之遂还投于&#而死　　赫赫妻阿鲁温氏
按四川总志阿鲁温氏者佥事赫赫妻也赫赫宦亡蜀柩至礼葬之遂庐墓所昼夜哀泣不食五日而死至正间旌表其庐　　杨和卿妻尼氏
按青州府志尼氏益都人杨和卿妻夫早亡无子尼守缟素足不越户会毛贵陷益都尼氏自缢死　　蒋义甫妻许氏妾张
氏附

按青州府志许氏蒋义甫妻益都人夫亡与妾张氏同志守节纺绩苟延艰苦备历至正十七年毛兵乱妻妾相继投井死　　耶卜氏
按元史余阙传阙字廷心庐州人论功拜江淮行省参知政事仍守安庆至正十七年癸卯贼益生兵攻东门丙午普胜军东门友谅军西门祝寇军南门外无一甲之援阙身当之徒步提戈为士卒先日中城陷城中火起阙知不可为引刀自刎堕清水塘中阙妻耶卜氏及子德生女福童皆赴井死阙卒年五十六追封豳国公字忠宣（按安庆府志忠宣夫人死节记作蒋氏张氏公之孙宗烈云公有妾耶卜耶律氏夫人实蒋氏云）
　　韩軏妻邢氏
按彰德府志邢氏安阳韩軏妻至正十七年盗陷河朔时軏知林州守黄华寨盗攻之甚急邢语其女曰恐事不济我与汝必受辱遂俱投崖而死　　费氏女
按四川总志费氏女灌县人至正丁酉青军入蜀肆行剽掠费泣曰父母深恩分毫未报今不幸而罹此贼害不如死遂缢焉　　齐亿妻丘端一
按常熟县志丘端一齐亿妻子渊之女宋进士光禄大夫砺之后家东始赘亿为婿亿早世端一守节靡他至正十七年张士诚侵县纵兵卤掠突入子渊宅呵叱索金子渊曰汝不能吊民伐罪反作盗耶兵怒枪中其胁而死端一惊走不得脱兵见其美欲逼污之端一大骂曰强贼杀我父又欲辱我我死即诉上帝遂投桥下急流中死从孙泰和县丞丘方有传　　邹珙妻华氏按无锡县志华氏字冬娘邹珙妻至正丁酉兵起乡人奔窜冬娘从其夫匿草野中兵卒至度不能脱顾谓珙曰我义不辱君善自保遂自溺死年三十五　　萧积善妻何氏按广东通志何氏新会何村人赘同邑萧积善为婿至正丁酉八月乡贼陈有德杀积善意在何氏遣众环其居必致之何氏度不免乃白父母酌贼众于堂绐伴者曰吾埋金钗井旁吾往取为饰伴者信之投井以死父母出其尸与夫合葬时嫁积善一载耳时人怜而伤之　　陈淑真
夏
氏附

按元史列女传陈淑真富州陈壁之女壁故儒者避乱移家龙兴淑真七岁能诵诗鼓琴至正十八年陈友谅寇龙兴淑真见邻妪仓皇来告乃取琴坐牖下弹之曲终泫然流涕曰吾绝弦于斯乎父母怪问之淑真曰城陷必遇辱不如早死明日贼至其居临东湖遂溺焉水浅不死贼抽矢胁之上崖淑真不从贼射杀之时同郡李颐宗妻夏氏名婉常亦儒家女与女匿居后圃中贼至挟其女共投井死　　也先忽都蒙古钦察氏
玉
莲附

按元史列女传也先忽都蒙古钦察氏大宁路达鲁花赤铁木儿不花之妻以夫恩封云中郡君夫坐事免居大宁至正十八年红巾至也先忽都与妾玉莲走尼寺中为贼所得令与众妇缝衣拒不肯贼吓以刃也先忽都骂曰我达鲁花赤妻也汝曹贼也我不能从贼贼怒杀之玉莲因自缢凡三贼并杀之先是其子完者帖木儿年十四与父出城见执于贼完者拜哭请以身代父死贼爱完者姿秀遂挈以从久之乃获脱归访母尸并玉莲葬焉　　吕彦能妻刘氏
姊妇
二女附

按元史列女传吕彦能者陵州人至正十八年贼犯陵州彦能与家人谋所往其姊久嫠居寓彦能家先曰我丧夫二十年又无后不死何为苟辱身则辱吾弟矣赴井死其妻刘氏语彦能曰妾为君家妇二十八年兹不幸逢乱离必不负君君可自爱妾入井矣彦能二女及子妇王氏二孙女皆随刘氏溺井一门死者七人　　刘公翼妻萧氏
按元史列女传刘公翼妻萧氏济南人有姿色颇通书史至正十八年闻毛贵兵将压境豫与夫谋曰妾诗书家女誓以冰雪自将傥城陷被执悔将何追妾以二子一女累君去作清白鬼于泉下耳夫曰事未至何急于此居&#何城陷萧解绦自缢死　　王履谦妻齐氏
二妇
二女附

按元史列女传王履谦妻齐氏太原人治家严肃克守妇道至正十八年贼陷太原齐氏与二妇萧氏吕氏及二女避难于赵庄石岩贼且至度不能免顾谓二女曰汝家五世同居号为清白岂可亏节辱身以苟生哉长女曰吾夫已死今为未亡人得死为幸吕氏曰吾为中书左丞之孙义不受辱齐氏大哭乃与二妇二女及二孙女俱投岩下以死　　王粹甫妻吕氏
按江西通志王粹甫妻吕氏进贤人少寡抚孤女守节至正间岁饥有谋强妻之者乃恸哭携其女同赴水死　　朱本妻袁氏
按江西通志朱本妻袁氏抚州人本为儒学提举常携袁至赣省其兄中途遇寇袁义不受辱即投水死本以身免终身不娶　　姜本道妻彭氏
本源
妻附

按江西通志姜本道妻宁州人至正中本道与弟本源起义兵从州判汤盘御贼克复州治贼党余佑二率众追至其家兄弟拒敌俱为贼所杀彭谓娣叶曰夫死贼必辱我宁死于此乃引刀自杀叶亦随刎颈而死　　徐文佐妻费氏
按江西通志徐文佐妻费氏字尚珍奉新人至正戊戌渠寇剽掠乡里恶文佐守义不入其党缚而杀之驱逼费氏前行至横冈义不受辱投潭水死　　钱氏二女
按嘉兴县志钱氏二女城南隅民钱子顺之二妺也至正戊戌八月红巾贼至其家欲污之二女义不受辱相与结裙裾投河而死贼惊骇而去　　方仲刚妻吴氏
按金华府志吴氏方仲刚妻遇兵乱与其夫避难离家西行一里许闻鼓噪声足弱弗能行度不可免谓夫曰君宜自脱祸勿以妾为累夫曰子将若何氏曰妾义不受辱惟有死耳夫号哭不得已而舍去既而游兵四集将追及道傍有梅塘水洁且深遂投以死越数日兵去夫踪迹其处见尸横池面虽甚暑而颜貌如生为之痛哭举葬焉时至正戊戌夏六月也缙绅大夫咸歌咏之　　徐允让妻潘氏
按元史列女传徐允让妻潘氏名妙圆山阴人至正十九年与其夫从舅避兵山谷间舅被执夫泣以救舅脱夫被兵所杀欲强辱潘氏潘氏因绐之曰我夫既死我从汝必矣若能焚吾夫可无憾也兵信之聚薪以焚其夫火既炽潘氏遂投火死　　郭彩云
按山西通志郭彩云幼许配程代儿代儿随父宦游未还代儿母阎氏先迎彩云归至正十八年扫地王兵过阎携避土窟兵大索之同避者皆出彩云坚不出被焚死　　赵洙妻许氏
按元史列女传赵洙妻许氏集贤大学士有任之侄女也至正十九年红巾贼陷辽阳洙时为儒学提举夫妇避乱匿资善寺洙以叱贼见害许氏不知也贼甘言诱许氏令指示金银之处许氏大言曰吾诗书冠冕故家不幸遇难但知守节而死他皆不知也贼以刃胁之许氏色不变已而知其夫死因恸哭仆地骂声不绝口且曰吾母居武昌死于贼吾女兄弟亦死贼今吾夫又死焉使我得报汝当醢汝矣遂遇害寺僧见许氏死状哀其贞烈贼退与洙合葬之　　张正蒙妻韩氏女池奴
何氏附

按元史列女传张正蒙妻韩氏绍兴人正蒙尝为湖州德清税务提领至正十九年绍兴变正蒙谓韩氏曰吾为元朝臣子于义当死韩氏曰尔果能死于忠吾必能死于节遂俱缢死其女池奴年十七泣曰父母既亡吾何以独生亦投崖而死又何氏者处之龙泉县季锐妻也因避兵于邑之绳门岩贼至何氏被执欲污之乃与子荣儿女回娘投崖而死　　刘氏二女
郑
奴附

按元史列女传刘氏二女长曰贞年十九次曰孙年十七龙兴人皆未许嫁陈友谅寇龙兴其母泣谓二女曰城或破置汝何所二女曰宁死不辱父母也城陷二女登楼相继自缢婢郑奴亦自缢　　王时妻安氏
妾李
氏附

按元史列女传王时妻安氏名正同磁州人平章政事佑孙女也至正十九年时以参知政事分省太原安氏从之二十年贼兵寇太原城陷众皆逃安氏与其妾李氏同赴井死事闻赠梁国夫人谥庄洁　　翁氏姊按浙江通志翁氏姊钱塘县人年四十不嫁至正间寇陷钱塘与弟忠一家四人誓结袂死于河姊曰河水秽矣吾寻洁水死忠等赴河姊赴城阴古井死焉　　张英妻庄氏按浙江通志张英妻庄氏诸暨人名淑贞至正十九年举家避乱灵泉乡张寇攻新城掠之骂贼死　　郁景文妻徐氏蔡彦
谦妻附

按浙江通志郁景文妻徐氏山阴人至正十九年越州罹兵与蔡彦谦妻杨氏皆被驱并绐兵曰愿归取奁赀纵之俱投井死　　徐慎妻王氏
按浙江通志徐慎妻王氏山阴人至正十九年兵乱被执赴水死　　白泥墩妇
按嵊县志白泥墩妇不知何许人至正末兵乱被掠于军妇誓不受污行至东阳赋诗五章自缢死　　商渊妻张氏按嵊县志张氏商渊妻名贞鸣弦里人父纳渊为赘婿二年生子芹甫弥月姑病且笃贞乃归省姑姑见贞与芹喜甚留事姑孝谨得姑心至正戊戌冬方国珍军据县贞劝渊先事去之家独全明年冬胡将军张士诚两军交至渊贞走匿新昌南明山渊间出为游兵所掳贞闻以为已被害泣曰夫亡矣吾何用生为不食五日渊得脱归贞惊喜曰不自意复得侍乃食语渊曰子丈夫也几不脱如妾者宁尚可脱乎今兵且未已有如一旦遇难不投万仞崖则沉万丈川耳时县之白泥墩有一妇掠于军行至东阳赋诗五章自缢渊为贞诵其诗而道其事贞曰子岂以我不能为若妇耶复叹曰子今未必我信终令子信我又明年己亥夏胡将军复统兵掠县地时贞共渊匿会稽山中会人从县来问军今安在曰引兵还矣乃以四月返里方弛担具食而军大至贞遂赴塘中自溺死后三日芹乃收葬之　　周善才
按处州府志周善才年十八受洪氏聘至正己亥兵起随母避兵甘泉寨寨破被掠兵欲污之善才坚不受辱受刃而死　　胡妙端
按辍耕录越嵊县剡溪胡氏讳妙端适同邑祝某至正庚子春为苗掳至金华县将妻之义不受辱乘间啮指血题诗壁上已赴水而死三月廿四日也帅服其节为立庙祀之邑人咸曰烈女庙诗曰弱质空怀漆室忧搜山千骑入深幽旌旗影乱天同惨金鼓声淫鬼亦愁父母劬劳何日报夫妻恩爱此时休九泉有路还归去那个云边是越州　　王琪妻蔡氏
按元史列女传诸暨蔡氏者王琪妻也至正二十年张士诚陷诸暨蔡氏避之长宁乡山中兵猝至有造纸镬方沸遂投其中而死（按绍兴府志蔡既死贼驱其从婢婢曰主母死我可驱乎贼怒并杀之）
　　于同祖妻曹氏
妾李
氏附

按元史列女传于同祖妻曹氏茶

　闺烈部列传五
　　元三
　　张讷妻刘氏
孙氏姚氏
华氏刘氏附

按元史列女传张讷妻刘氏蓝田人讷为监察御史早卒刘守志不二河东受兵刘氏二子衡衍俱以事出外度不能自脱遂与二妇孙氏姚氏决死尽发赀囊分给家人妇姑同缢焉有华氏者大同张思孝妻为貊高兵所执以不受辱见杀其妇刘氏僵压姑尸大骂不已兵并杀之后家人殓其尸妇姑之手犹相持不舍　　观音奴妻卜颜的斤
王
氏附

按元史列女传观音奴妻卜颜的斤蒙古氏宗王黑闾之女大都被兵卜颜的斤谓其夫曰我乃国族且年少必不容于人岂惜一死以辱家国乎遂自缢而死时张栋妻王氏语家人曰吾为状元妻义不可辱赴井死其姑哭之恸亦赴井死　　安志道妻刘氏
按元史列女传安志道妻刘氏顺州人志道及刘氏之弟明理并登进士第刘氏避兵匿岩穴中军至欲污之刘氏曰我弟与夫皆进士我岂受汝辱乎军士以兵磨其体刘大骂不辍声军怒乃钩断其舌含糊而死　　宋谦妻赵氏
诸妇
妾附

按元史列女传宋谦妻赵氏大都人兵破大都赵氏子妇温氏高氏孙妇高氏徐氏皆有姿色合谋曰兵且至矣我等岂可辱身以苟全哉赵即自经死诸妇四人诸孙男女六人众妾三人皆赴井而死　　齐关妻刘氏
按元史列女传齐关妻刘氏河南人关应募为千夫长战死泽潞间刘氏贫无所依守志不夺有来强议婚者刘氏绐曰吾三月三日有心愿偿毕当从汝所言是日径往彰德天宁寺登浮图绝顶祝天曰妾本河南名家刘氏女遭世乱适湖南齐关为妻今夫已死不敢失节也遂投地而死　　王宗仁妻宋氏
按元史列女传王宗仁妻宋氏进士宋褧之女也宗仁家永平永平受兵宋氏从夫避于铧子山夫妇为军所掳行至玉田县有窥宋氏色美欲害宗仁者宋氏顾谓夫曰我不幸至此必不以身累君言讫遂携一女投井死时年二十九　　杨伯瑞妻王静安
按辍耕录天台金沙里女王静安年十七归同邑杨伯瑞瑞为枢密院断事官未几死于兵静安守节不嫁权贵争求之截发自刭　　徐猱头妻岳氏
母王
氏附

按元史列女传徐猱头妻岳氏大都人兵入都城岳氏告其夫曰我等恐被驱逐将奈何其夫曰事急惟有死耳何避也遂火其所居夫妇赴火以死其母王氏二女一子皆抱持赴火死　　程徐妻金氏
女
附

按元史列女传金氏详定使四明程徐妻也京城既破谓其女曰汝父出捍城我三品命妇汝儒家女又进士妻不可受辱抱二岁子及女赴井死　　曹泰财妻刘氏
按辍耕录刘氏冀之衡水人通古文孝经小学诸书适同郡曹泰财红巾陷河朔因避兵聊城村贼掩至大掠见刘居群人中特妍整持刀驱之行刘曰吾妇人惟知从夫而已不从贼也贼欲移其心乃盛陈金玉珠玑仍用锦绣衣服被其身刘裂碎之强拥上马堕地者数四贼怒绳其项就马上曳之刘以手爪地以头触石流血骂贼不绝声遂遇害　　李哥
按辍耕录河南理幕沈易云霸州倡女李哥年十二三时母教之歌舞哥泣曰女率有匹繄我独为此乎母告以业不可废哥曰若此听母母亦当从我好否则有死而已母阳许之因是不粉泽不茹荤所歌多仙曲道情有召者必先询主客姓名然后往人亦预相戒毋戏狎哥凝立筵前酒行歌阕目不流盼与之酒勿饮州判官尝忤哥径还誓不与见孟津县达鲁花赤厚赂哥母夜扺舍哥怀利刃闭卧内骂之曰汝职在牧民而狗彘之不若可急去不且血污吾刃矣赤惭怒以回明日知州闻之叹曰州有贞女而吾不知是一失也吾次子明经举秀才真若配以礼聘娶之未几红巾入寇夫妇被执见哥妍丽将杀其夫哥走前抱夫项大呼曰吾断不从汝求活寇并杀之（按霸州志李哥母名一枝梅弹园杂志同）

　　蔺氏
按辍耕录陈友谅部属称邓平章者陷江西某县有妇蔺氏其夫以财雄一乡因赂邓之帅某丐免剽戮帅闻蔺有殊色辄歼其家独生蔺及四岁婴将纳之蔺曰帅贵人妾事之无恨然吾良人以礼币聘妾为妇若干年与生二子妾不忍即背恩军中礼不备请持一月丧服乃为帅妇未晚帅许之服未终移兵别县帅曰吾如汝约今夕谐吾婚乎蔺曰诺既而帅上马他之使二卒守之蔺曰为取鸡酒具香火今夕吾为帅妇敢告先良人灵卒俱出乃先杀婴啮指血书壁曰泾渭难分浊与清此身不幸厄红巾孤儿未忍更他姓烈妇何曾嫁二人白刃自挥心似铁黄泉欲到骨如银荒村日落猿啼处过客闻之亦惨神书罢即自刎帅返惊叹讯二卒欲罪之卒指壁间题倩人读其诗驰白邓邓闻之陈陈为立庙旌表云　　章瑜妻傅氏
按辍耕录傅氏绍兴诸暨人年十八适同里章瑜瑜为苛吏胁军兴期会迫死道上讣至傅氏蒲伏抱尸归号泣三日夜不忍入榇尸有腐气犹依尸呵琀冀苏既入棺至啮其棺成穴及葬投其身圹中母强挽以出未百日母欲敓志语闻遂大恸连日不食母嘱侍婢谨视之阅数日绐婢理沐具俟浴既而失所在明日婢汲井见二足倒植井中乃傅氏也杨维祯尝赞之曰余读古节妇事至青陵台及祝英氏以为后无继者今瑜妻乃尔谓世降德薄者信欤夫妇伦与君臣等世之称臣子者独不能以瑜妻之义于夫者义其君欤噫　　崔宾妻尚氏
按畿辅通志尚氏定兴人崔宾妻元季盗起中原远近绎骚氏被掳污之不从贼以刃曰若从吾则生否则死氏厉色骂曰吾恨不斩汝万段以谢天下死即死耳肯为汝贼污耶遂遇害　　王世明妻李氏
女安
奴附

按畿辅通志李氏名寨儿房山人王世明妻至正末竹真军至县李与女安奴皆被执谓女曰宁死勿受辱女曰母先杀我李即以军所遗刀杀女复自杀竹军叹而葬之　　蒲义姜
按畿辅通志蒲义姜行唐人嫁樊氏早寡值山寇掠境逼蒲为妻蒲义不受辱投于崖下水中而死乡人号曰义姜称其水为玉女塘立祠祀之　　官奴
按畿辅通志官奴晋州人赵恭女父官中书管勾元末明兵入城祖母解氏及父恭俱缢死官奴方大哭适邻妪数辈相率力挽出避女不从曰人生百岁亦须一死何必避为乃潜入中堂解衣带自经　　史天倪妻程氏
按永清县志程氏史天倪妻倪帅真定降将武仙谋逆倪死之氏闻变恐辱于贼先自杀生五子其三尚幼亦不顾事平收葬颜色如生刀犹在手诏表其墓墓在焦&#　　王清臣妻冯氏
按蓟州志冯氏王清臣妻至正末避兵于黄崖东谷众皆逃散冯与子匿草莽间为逻卒所获欲污之逼以兵刃不屈乃杀其子惧之不顾遂遇害　　刘氏女
按威县志刘氏女宗城人幼有志操许字李御史子未归李子亡泣告父母欲往送殡父母怜而许之遂披发号泣送至墓所林木阴深潜于冢后自缢遂合葬有司奏闻旌表　　谷有源妾姜氏
按开州志姜氏谷有源妾开州人元末有源判蓟州遘疾且死语妻妾曰吾病必不起汝辈肯予从乎姜氏曰诺及夫卒自缢合葬事闻旌表　　文宗信妾白氏
按辽阳州志白氏文宗信妾夫病笃氏昏旦潜祷于神至忘寝食夫语之曰汝年方二十我死汝将奈何氏应曰妾不独生夫死迨殓氏尽出箱箧分给亲戚沐浴告别主母自缢而死　　闵本妻程氏
二
女附

按怀庆府志程氏闵本妻河内人本为集贤殿学士有一子二女明师至北平谓程曰国事至此愧不能报男少当归河内二女吾不得而保矣程曰君能死忠妾安爱其身乎夫妇并自缢二女悲号亦缢于其旁少男遂归河内　　善寿妻善茶
按怀庆府志善茶怀孟路人冀宁路汾州达鲁花赤善寿妻也世变其夫忧愤病亡妇遂自杀傍人救之因号恸语人曰妾不幸遇世乱奔走南北夫亡子幼万一受辱将何面目见吾夫于地下悲愤数日不食死　　关惟一妻周氏
按河南府志周氏登封关惟一妻至正间夫死氏嘱工大其棺遂自缢与夫同殓　　孛朮鲁远妻雷氏
按南阳府志雷氏顺阳人孛朮鲁远妻远以父荫调秘书郎转襄阳县尹须次居南阳贼起远以忠义自奋倾财募壮丁得千余人与贼拒战俄而贼大至远被害雷为贼所执贼欲妻之乃诋贼曰我鲁参政冢妇县令嫡妻夫死于义肯从汝狗彘以生乎贼丑其言将辱之雷号哭大骂见杀　　李思齐妾郑氏
按汝宁府志郑氏罗山人太尉中书平章政事李思齐妾至正间汝颍兵起思齐率义兵屡复郡县授汝宁知府后以太尉守关陜大兵入关思齐走临洮已而内附授江西行省左丞升中书平章政事卒郑氏自缢死事闻追赠淑人谥曰贞烈　　冯文举妻马氏
按汝宁府志马氏光州人冯文举妻文举登进士为云南学政提举明师攻云南文举谓马曰我元进士蒙国家厚恩今军至有死无二汝其从之乎马氏曰官人既死妾生亦无益即自缢时人义之　　王弘妻李氏
按彰德府志李氏安阳王弘妻有美色至正间红巾贼起弘死于兵李收尸发丧昼夜哭泣部人争欲以为妻李以死自誓人知其不从乃求于帅帅许李度不能支佯允曰必待葬夫之后及葬遂大作佛事以散家资潜引一老婢径往天宁寺登塔顶自投而死瘗于西门外旌其墓　　高格妻段氏
按彰德府志段氏安阳高格妻至正间寇掠村镇家人悉奔窜段投井而死年二十八　　张政妻秦氏
按彰德府志秦氏临漳张政妻至正末兵至秦见势迫恐辱身投井死有司以闻诏旌之　　杜原妻萧氏
按彰德府志萧氏安阳杜原妻至正末兵乱原挈家之官真定途遇盗萧谓夫曰尔避难我自为计遂投河死　　惠高妻李氏
按济南府志李氏惠高妻滨州人夫亡自缢死　　王伯颜妻潘氏按辍耕录福宁州尹王伯颜为红巾贼所害妻潘氏逃民间有恶少欲乱之不从执献贼潘恸哭曰吾既失所天岂受辱乃绝不饮食及其二幼女皆死　　王相妻潘氏按济南府志潘氏沾化人王相妻其舅伯颜死节于福宁州城陷氏为贼所执不食而死追封太原郡夫人　　姜善谅妻王氏
按济南府志王氏新泰人姜善谅妻思恭女善谅疾呼王氏曰汝年少无子我死必适人王不答掩袂流涕而已夫&#氏直视若痴哭无回音家人递相守视少间窃入室中自缢时年二十六　　杨卣妻赵氏
按济南府志赵氏滨州人杨卣妻卣为元帅府都事没于济南赵闻讣亟往迎尸归葬毕遂泣伏墓侧七日不食而死　　胡氏毛氏
按济南府志胡氏毛氏棣州人缺其夫名至正间盗大掠二妇被执不受污并触树而死被旌表　　普颜不花妻阿鲁真
按济南府志阿鲁真武定人平章山东行省普颜帖木儿不花妻普颜不花守御益都明兵入境力战城陷死之阿鲁真历呼家人告之曰我夫受国大恩我亦封齐国夫人今事至此惟有死耳家人莫不泣下已而普颜不花二弟之妻各抱幼子及婢妾溺舍南井死比阿鲁真欲下井已隘不可容遂抱子投舍北井其女及妾女孙女皆随溺焉　　观音奴妻罗氏
按兖州府志罗氏观音奴妻济宁州人夫殁王事罗闻讣投水死　　李珽妻张氏
按青州府志张氏李珽妻高苑人诸生张一山女夫&#自缢有司旌表　　徐尔康妻崔氏　　　徐化普妻陈氏
　　韩九牧妻王氏
按青州府志已上三妇诸城人俱夫亡自缢死题请旌表　　刘朝纲妻段氏
妾宋
氏附

按青州府志段氏刘朝纲妻益都人夫为山东行省理问没于官讣闻段与妾宋氏悲号俱自缢死　　朱原方妻相氏按青州府志相氏朱原方妻安丘人年二十一夫亡自缢死至正间旌表　　暗都剌妻张氏
按青州府志张氏暗都剌妻松江人剌为莒州监家焉剌病亡氏即自缢柩侧　　韩应福妻李氏　　　李潭妻马氏
　　杨嗣盛妻张氏　　　王廷祯妻刘氏
按青州府志已上四妇俱安丘人夫亡自缢死　　田登妻李氏按青州府志李氏田登妻安丘人夫病危氏即不食先夫一日死年仅二十　　李培妻王氏
按青州府志王氏李培妻乐安人夫死自缢题请旌表　　秦池妻赵氏
按青州府志赵氏秦池妻昌乐人夫亡自缢死旌表　　孙某妻吴氏按山西通志吴氏孙某妻夫&#遇乱投崖而死　　耿承祖妻康氏按平定州志康氏太常太祝耿承祖妻夫仕燕京时山东盗起剽掠平定氏携幼子荣川避孟阳北榆村石洞中寇灌烟出之氏谓义女果曰吾义不受辱汝当抱次子荣川以逃氏遂赴井死果度难两全弃荣川从山峪间逃见承祖具告主母死难故承祖曰得死所矣有司以闻至正间旌表　　任元妻刘氏
按静乐县志刘氏任元妻年十八夫亡姑欲夺其志氏自刎几死姑告罢止之居十余年夫弟利富人金逼嫁氏度终不免遂自缢死　　刁茂先妻刘氏
按临汾县志刘氏刁茂先妻嫁未两月夫亡潜入密室自缢救之复苏仍不食而死事闻表其门　　刘仲亨妻田氏
按浑源县志田氏刘仲亨妻夫亡年二十五子七岁氏誓不欲生投缳死　　贺敏妻张氏
按陕西通志张氏鄜州人贺敏妻年二十四夫病笃谓张曰我死汝年少无嗣可更适人张泣以死誓寻亡遂自缢以殉合葬焉至正间旌表　　鄢氏
按四川总志鄢氏合江县人不知其夫元末红巾贼乱被掳夺刀自刎事闻旌祭节义其墓碑尚存　　蒲氏女按黄州府志蒲氏女邑掾汴女也年十六为红巾贼所执欲污之女绐至山桥静处比至女潜拔簪刺其一目伏地不起众贼刃之骂不绝口而死（按麻城县志作蒲拱
女）

　　刘颋妻段氏
按长沙府志段氏茶陵人至正末为红巾贼所获自沉于水贼救起释之无何贼再至驱逐妇女段骂贼死之数日家人得其尸面色如生　　张氏二女
按黄州府志张氏二女父任总管长女年三十一次二十九俱未适人至正辛卯寇逼蕲二女与父相失乃挽手赴州北莲花塘而死　　尹大中妻黄氏
按襄阳府志黄氏谷城尹大中妻至正末为贼所掳欲污之骂贼不从死　　宋明妻丁氏
按襄阳府志丁氏枣阳宋明妻早寡以死从夫事闻旌表　　刘濯妻万氏
按江西通志刘濯妻万氏南昌人濯率兵御寇不克死万氏痛哭殉焉　　余女五英
按江西通志余女字五英新建人元末剧贼史普清据县之新塘闻五英有姿强委禽焉率百舸鼓噪而前五英从容跽泣曰儿自经家庭则累父母因盛饰缪登舟行合&#礼毕五佯欲呕二婢拥出舟突赴水死贼相顾错愕而去　　高烈女
按江西通志高烈女宁州人年十七有殊色元季避兵乱匿山穴中贼胁其弟得之欲以为室女抗声曰我处子未受命于父母岂可从人贼诱以甘言女矢死不屈遂大骂贼乃拔刀示欲杀状女忻然受刀颜色不变即遇害　　张立试妻高氏
按高安县志高氏张立试妻为红巾寇所执骂不绝口至风源廖家井投井死　　吴輗妻黎氏
按新喻县志进士吴輗妻黎氏为贼所执义不受辱投井死輗为文祭之　　刘闬妻某氏
王
氏附

按吉安府志某氏刘闬妻安福人元季之乱寇将及郡闬妻与乡人吴崧之子妇并率其&#族窜汤村度不免相聚谋曰与受污而死曷若前死之为愈即相挽赴深水以死东乡邓龙章之妇王氏亦以不屈死先是密湖刘缜被檄联兵扼东北龙章兄弟率众赴义功最多王氏见被俘者愤然曰设不幸有死而已宁辱己以苟活乎及是果然　　曾泰来妻龚氏
按吉水县志龚氏曾泰来妻红巾贼起执氏欲污之氏厉声骂贼夺刀格杀遂为贼所戮泰来与弟率众御乱时称义士　　钱瑛妻周氏
按吉水县志周氏钱瑛妻瑛奉其祖与母避贼庐陵贼执其祖缚之瑛闻奔诉乞以身代贼并系之祖孙争相代死贼怜俱释之其母于他处亦被执瑛妻周氏伏丛薄中遽出谓贼曰乞舍姑而缚我贼熟视良久解其姑而缚氏氏既就缚掷袖中鞋与姑诀曰妇无用此矣既行视姑稍远骂贼不行遂死之明初有司荐瑛于朝征不就　　孙氏妇
按安福县志孙氏妇不知其姓家素贫值岁饥夫欲嫁之氏不从携一男一女赴水死邑士刘定叟为之诔　　谭孟发妻熊氏
按新建县志熊氏谭孟发妻陈友谅兵至孟发遇害子尧举纔四岁熊抱归母家遇贼于松湖栗木桥执之不屈以身蔽子贼刃其背匍匐至母家而死明洪武十年采入节义录　　揭贞女
按建昌府志揭贞女广昌人幼失怙恃鞠于兄嫂未笄值元季乱同兄嫂避兵相失独抱兄子窜身荆棘儿啼为逻卒执悦其貌诱之不从复挺刀之奋骂遇害寇退嫂得其尸颜色如生犹抱侄不置　　曾塔卿女粉娘
按建昌府志曾塔卿女名粉娘年十八值元季红巾贼乱掠去迫至吴家坊桥粉娘不行贼挟之上马即仆地大骂曰我良家子岂从汝贼怒杀之　　吴重佐妻汤氏
按临川县志汤氏吴重佐妻夫死仅遗一女女长既嫁仍自经死　　赵宗泽妻衡氏　　　赵栋妻夏氏
　　赵楷妻刘氏
按江宁府志已上三妇建康人汝颍兵陷建康并投水死　　阴有光妻张氏
按江宁府志张氏阴有光妻句容人年十五归阴六年而光没父母迎归许嫁尹氏子张知即自刎明日姑至复苏告曰不幸至此毋以新妇为念言讫而绝　　史氏按江宁府志史氏溧阳人遭红巾之乱举家被害氏自刎未绝抱子入水死　　王容妻陈氏
妾汪
氏附

按溧水县志陈氏王容妻夫亡善养舅姑至正间淮兵乱迫之弗从与妾汪并饿而死事闻于朝旌表　　步善为妻陈氏按安庆府志陈氏怀宁步善为妻为赘陈未几病亡陈哀恸三年如一日服除拜其父母兄嫂曰吾夫家无依乞养我以终身其父曰汝年少当为求配陈不答即自经死有司以闻赐旌表　　李忠妻王氏
按安庆府志王氏怀宁李忠妻忠溺死王求得尸号恸欲绝既敛又欲赴水姑救还日夜悲号绝饮食数日自缢死　　某人妻某氏
按常熟县志某人妻某氏本贵族失其姓氏读书通文翰元末兵乱某父母与妻皆遭掠某闻以身赎父母归兵欲污其妻遂杀某妻佯曰当焚我夫我即从汝兵方纵火妻潜以钉画瓦上云吾夫吾夫乃遭无辜感君大孝以全舅姑吾为之妻其心如何乘此烈焰生死同科书毕投火中兵急挽之巳焦烂矣遂戮其尸　　匡才妻高氏
按淮安府志高氏邳州东元帅匡才妻才与百家奴守邳时徐守张名叛攻下邳才击败之未几贼破邳执高以去高大骂贼拔刃破面仆地贼以为死舍去得免百家奴破贼幕府分其产畀之明洪武中建坊旌表　　栾凤妻王氏
按扬州府志王氏名素英栾凤妻高邮人也元末凤知诸暨素英从焉总制谢再兴潜约方国珍袭城凤闻之谓素英曰吾为国死固无恨但念汝无所托素英曰君不幸遭变妾岂独生当先死君前言毕贼鼓噪入刺凤英冒刃以身蔽之且骂曰汝辈负国又杀忠臣天岂容汝欲杀吾夫幸先杀我遂被害州人葬其尸于苎萝山　　韦寅妻王氏
女
奴附

按扬州府志王氏名蕙高邮州人韦寅妻也元末里中暴子乘乱掠寅家寅被创仆地蕙匿薪中盗疑薪有物发之见蕙蕙恐辱乃绐贼曰薪下有金慎勿尽取众争掘地蕙得脱赴井而死年二十四其姑夏氏俯井悲恸亦自坠有女奴始笄而美已择配未醮见蕙与姑俱死叹曰主妇且尔吾尚可后耶亦赴井死　　陆复广妻唐氏按扬州府志唐氏兴化人同知陆复广妻兵乱挈家南走遇贼欲污之唐顾谓侄曰汝叔正人我岂辱其名言讫投水死　　樊某妻张氏
按凤阳府志张氏年三十七有姿色夫死于兵子宗吉方十岁氏为兵所驱匿水中驱者谓宗吉曰呼尔母起我且活汝母子宗吉以告其母曰吾非不汝顾但不能失节以求生耳遂溺死　　邹世闻妻李氏
女
附

按浙江通志李氏本登州人邹世闻妻确母也性慧知礼为女时即以贤淑称既适邹主馈食事舅姑勤俭恭顺动必以礼足未尝出户世闻用斗功为管军百户南戍居钱塘方春时邦人士女竞事游乐其子亦治具请母行李氏曰尔为我子乃不能以礼事我吾闻妇人昼不游庭岂可远适湖山事逸乐耶子惭惧而退李氏有女嫁为同邑周仲宾妻仲宾调赣之瑞金簿非辜就逮女仰天叹曰吾夫死必矣吾出门安适遂投舍后池水死乡党咸以为得之母训至正间世闻分守海宁有惠政及民张氏陷浙西李屏居硖石不食死　　冯道二妻
按浙江通志冯道二妻会稽人至正末乱兵至栅头执道二杀之露刃胁妇妇引颈受刃死　　丁京妻吴氏
女
附

按浙江通志丁京妻吴氏萧山人元季兵乱吴携女仁孥出亡遇兵于途将侮之皆不屈死　　黄仲起妻朱氏
黄女冯氏
蔡氏汤氏附

按浙江通志黄仲起妻朱氏杭州人也至正十六年张士诚入寇驱妇至令监守期日暮且至朱惧见辱遂与女俱缢死妾冯氏曰主母既亡我生何为亦自缢既而仲起弟妇蔡氏抱幼子与乳母汤氏皆自杀一门五烈焉　　赵六妻罗氏
按嘉兴府志罗氏名爱卿元末名妓也容貌才艺独擅一时性识通敏工诗词同郡世家子赵六纳焉爱卿执妇道甚恭居二年赵子入都求官留爱卿奉母未几母疾爱卿孝事甚谨母颇德之母没哀毁逾常亲治丧葬甫三月张士诚陷平江苗军帅杨完者拒之于嘉兴不戢军士大掠居民赵室为刘万户所据将纳爱卿爱卿知不免绐以甘言潜入阁自缢死　　柳氏女按嘉兴府志柳氏女父为县吏至正末红巾贼陷嘉兴女年十八与父母同窜为贼所得驱之行至河浒谬托结袜投水死　　梅霍女
按宁海县志梅霍女年二十至正间贼犯邑境避难西溪遇贼欲污之女詈不受辱为贼所害
　闺烈部列传六
　　明一
　　葛通甫妻月娥
按明外史列女传月娥西域人元武昌尹职马禄丁女芜湖葛通甫妻少聪慧听诸兄诵说经史辄通其义及嫁事上抚下一秉礼法长姒卢率诸妇诸女悉受其教太祖渡江之六年伪汉兵自上游而下卢曰太平有城郭且严兵以守可恃使月娥挟诸妇女往避之未几寇至城陷月娥叹曰吾生诗礼家可失节于贼耶抱幼女赴水死诸妇女惊曰姆既死吾侪可后之哉相率投水者九人方盛暑尸七日不浮颜色皆如生乡人于故居之南作巨穴同葬题曰十女墓娥弟丁鹤年幼通经史皆娥口授也后通甫与长姒皆死于寇　　唐方妻丁氏
按明外史列女传唐方妻浙新昌丁氏女名锦孥洪武中方为山东佥事坐法死妻子当没为官婢有司按籍取之监护者见丁色美借梳掠发丁以梳掷地其人取掠之持还丁丁骂不受窃谓家人曰此辈无礼必途辱我不若预死以全节肩舆上山径至阴泽崖峭水深跃出赴水衣厚不能沈从容以手敛裙随流而没年二十八时称其处为夫人潭　　李广妻卢佳娘
倪
氏附

按明外史列女传福清李广妻卢佳娘成婚甫十月广暴卒卢恸绝复苏见广口鼻出恶血悉吮食之既殓哭辄僵仆家人相与宽譬但曰我从夫地下尔积五六日家人防懈潜入寝室自经后其县有游政妻倪氏殉夫亦然　　戚家妇
按明外史列女传戚家妇者宝应人甫合&#而夫暴殁妇哭之哀投门外汪中死留诗一首云画虎虽成未点睛百年夫妇一宵情欢声方举哀声动贺者纔临吊者并孔雀屏前灯隐隐鸳鸯枕上泪盈盈从来不识儿郎面独抱冰心照水清后人名其死所为戚家汪云　　余布妻马氏
按明外史列女传马氏吴县余布妻归五年而夫死无子家酷贫姑欲夺其志有田二亩半得粟不以与妇马不为动姑潜纳他人聘一夕鼓吹临门趣治妆马氏入卧室自经死几上食器糠籺尚存　　幼溪贞女
按明外史列女传幼溪贞女失其姓名邓茂七破沙县匿草间为二贼所获遇溪桥贞女曰扶我过当从一人而终二贼争趋搀至桥半女视溪流湍急拽二贼共投俱溺死　　郭氏
按明外史列女传郭氏大田人邓茂七之乱乡人结寨东岩已而寨破妇襁幼儿且有身为贼所驱妇奋骂投百尺岩下与儿俱碎乱石间胎及肠胃迸出狼籍岩下贼据高瞰之皆叹曰真烈妇也瘗之而去　　胡尚絅妻程氏按明外史列女传程氏扬州胡尚絅妻尚絅婴危疾妇刲腕肉啖之不能咽而卒妇号恸不食二日时怀孕四月或曰得男可延夫嗣徒死何为答曰吾亦知之倘生女未免苟活数月耳因复食弥月果生男明年殇即前谢翁姑曰媳不能常侍奉有娣姒在无悲也复绝食越二日其姑抚之曰尔父母家二百里中若不俟面诀乎妇曰可急迎之日饮米渖一匙以待迨十二日父母遣幼弟至妇曰是即可白吾志自是滴水不入口姑向之泣则曰儿若再嫁则当哭此好事何哭为徐简&#中簪珥令办后事以其余散家人并邻妪尝过问者复自卜曰十八九日皆良吾当逝向曾刲肉救夫夫不可救以灰和之置&#头附吾左腕以示全归遂卒　　花云妻郜氏
按殉身录花云怀庆人庚子守太平陈友谅以舟师入寇城陷不屈而死妻郜氏生一子炜甫三岁闻云遇害义不受辱以炜付侍儿孙氏令善护之遂投水死　　傅形嘉妻岳氏
按畿辅通志傅形嘉妻岳氏真定府人岳兴女年十八适形嘉无子形嘉没氏号哭不食经死洪武十九年表其门　　贾守智妻高氏
按畿辅通志贾守智妻高氏真定府人年十八归智智患痿三年氏日负之出入智&#氏以其所蓄钱付姑曰此足为吾夫殡殓资复以衣帛付母人咸不解其意一夕易衣以线缝其襟毕自缢柩旁死遂合葬　　周杰妻崔氏按畿辅通志周杰妻崔氏真定府人洪武间杰任兵科给事中以疾&#氏年二十一奉夫骸骨归告其家人曰夫妇之道义本同穴吾又无子安得独生遂自缢合葬　　李茂妻高氏
按畿辅通志李茂妻高氏真定府人茂充吉安卫役堕马病伤死高哀毁骨立罄其家赀备丧置二棺至夜沐浴更衣自缢死洪武十八年事闻旌表　　伦品着妻石氏
按滦州志石氏滦州诸生介之长女十七岁归伦重子生员品着性贞淑事翁及继姑竭忱敬勖其夫以勤读三党推为才妇继姑有媵婢刘氏者翁据为妾令诸子媳呼姨子媳哗云此吾家赤脚也律例庶母三有慈有养有乳皆以礼聘助簉故称诸母若娼尼婢则贱妾岂宜称母耶刘大衔之凡坑嫡陷子计无所不尽密招巫以魇进致翁视妻如雠视子如路人氏夫品着素健无病忽四肢水肿自足渐及胸膂夜梦有异状医药罔痊适有巫妇能候神则云此巫蛊所厌也在前及三叉路口处命工卢喜于下掘乌箸一根铁火盆脚一只下粘头发再掘路口物而翁大骂毁巫神案逐之盖溺爱最深恐以实诉为瘲孽罪端也品着遂沈顿不起临危属氏云吾向收婢子喜春原期孕子女以全嗣续今已矣吾没后可即嫁之氏啼应曰君&#我必报雠同死品着力恳曰吾榇未归土藉汝襄事勿&#&#也氏啮指应之扶柩陨血卒哭之后即归父家营嫁婢女以珠翠&#分给姊妹云我早晚归泉下留此奚用小祥后决志报夫而救姑也乘家中娣姒翁伯俱他出手持槌杵厨刀直入刘室拽发痛击剚刀臂膂血肉狼籍刘百口哀祈氏声其凶恶云我若杀尔然后死恐人疑我畏抵自尽姑贳尔命随沐浴更衣设几焚香拜天地祖祠夫灵至姑李氏房中哭别云新妇早愿从郎夜壑姑慎无戚亦不必恨责吾翁惟警彼罪人足矣遂入室自缢村坞远近闻之奔&#颜色如生　　孙忠妻张氏
按永平府志孙忠妻张氏年二十归忠三月夫病家贫昼夜勤汤药不怠夫死潜缢以殉巡抚旌其门　　高希凤妻刘氏李氏郭氏
金氏邢氏附

按汝宁府志刘氏固始高希凤妻希凤在辽东为乱军所掠断其腕而死刘骂不绝口亦为所杀仲弟药师奴妻李氏早寡携子侄避乱高丽洪武初归守夫墓誓不再适季弟伯颜不花为纳哈出所杀其妻郭氏自缢死从子搭失丁为父雠诬陷死其妻金氏与姑邢氏俱自缢于室事闻诏赐旌表尚书孙原贞作高氏五烈诗　　史嘉法妻王氏
按汝宁府志王氏光州史嘉法妻家贫事姑孝年二十夫病亡王亲殓之即闭户自缢死里人哀之为治棺合葬送者数百人咸为泣下知州陈王道临其丧吊祭以礼表其门　　胡廷举妻李氏
按汝宁府志李氏光州人胡廷举妻归二载夫患痼疾氏侍汤药无懈夫亡即誓与俱姑令家人守之乃佯为不死状防稍弛遂就夫柩旁雉经死　　胡谊妻胡氏
按汝宁府志胡氏光州诸生胡谊妻夫病氏焚香祈代奉汤药六年谊死胡触棺长号期以身殉为家人所防遂不食七日端卧而瞑事闻诏表其门　　东钦妻卢氏
按汝宁府志卢氏光山人适邑诸生东钦钦父旭以御史谪戍通海殁于途钦征和泥死于兵有张姓者谋娶卢卢缢于室以救免张复强致聘卢挥诸门外号哭三日赴海死时洪武辛未秋七月也嘉靖丙戌鲁宪副闻而嘉之立祠通海表其门　　王佐妻万氏
按开封府志万氏王佐妻密县人佐疾亟顾万曰我死汝善事后人万泣以死誓须臾佐没是夜万果自缢洪武中诏旌异之　　吴氏女
按济南府志吴氏女长山人洪武初兵乱有悍卒拥之上马女坚不受辱被杀时年十七　　张敏道妻赵氏
按陕西通志赵氏张敏道妻延安洛川人名金定年二十夫亡氏遂自缢同葬洪武中旌表　　贺谷荣妻康氏
按陕西通志康氏延安鄜州人贺谷荣妻年二十夫亡苦节父逼改适氏投崖死洪武中旌表　　李应元妻陶氏
按陜西通志延安陶氏米脂人李应元妻夫官经历早没即自缢死　　刘金住妻常氏
按陕西通志常氏庆阳宁州人洪武初父伯良戍夏州氏随母郭偕行年三十三适同戍乡人刘金住住寻殁于战氏事继姑及夫幼妹有恩礼姑殁或欲强赘氏应曰待终丧无恨翌日赴水而死三日渔者出尸面色如生　　刘荣妻姚氏
按陕西通志姚氏庆阳安化人年及笄归刘荣荣应军役病&#氏哭数日不食亦死　　贺恩妻田氏
按陕西通志田氏贺恩妻延安宜君人夫病氏毁容侍汤药及死自缢以殉有司以闻诏旌表　　王氏
按陕西通志王氏延安宜君人夫某死于火王遂自刎诏旌之　　王伸妻高氏
按延安府志高氏榆林卫人百户王伸妻伸死孀居十三年训其子永安为诸生城破整衣笄手携长妇某氏曰吾寡居不面姻亲中一男子今面贼乎遂同投井中死数日贼去出之颜色如生后三阅月合殡夫圹开棺视之香闻数里临葬者无不叹异　　崔国安妻米氏
按延安府志米氏崔国安妻榆林人闻贼入城率婢同群妇匿僻巷茅舍中贼至见氏美甘言诱之氏正色危坐贼逼之氏起大骂被发爪面碎首出血贼怒杀之　　李定女
按四川总志富顺李定第三女始许聘同姓后有他姓执同姓应离律欲夺之女遂自缢死　　杜高宾妻刘氏
按四川总志刘氏宜宾人杜高宾妻宾溺死誓欲从会救免乃密以夫故巾袜系肘间以毒和饼食之姑惊视犹持半饼手中厉声曰今日得为杜氏鬼矣言讫而绝年二十有五　　甘氏女
按岳州府志甘氏女名元秀华容人父邦佐以许嫁里人魏文昌洪武间文昌父获罪应诛文昌诣阙上疏愿以身代遂伏法元秀时年十五邦佐闻文昌系狱即欲改嫁其女元秀赴井求死以救获免遂斋戒不为容饰比文昌死四日讣至元秀沐浴具衣服自缢以殉士类高其行上之有司卒未旌表　　周正琚女翠嫦翠娥
按永明县志翠嫦翠娥甘棠村民周正琚之二女洪武戊申为土贼邓四所获女绐之曰吾已从尔吾父藏金于昂山上盍往取之以为妆奁及至绝顶姊妹共投崖以死崖深万丈不可寻究父乏嗣闻二女死亦自缢　　李宗颐妻夏氏
按靖安县志夏氏幼为父母所爱赘李宗颐为婿陈友谅陷南昌部卒获氏欲污之氏绐近井旁投井死　　欧阳尚八妻李氏按彭泽县志李氏欧阳尚八妻尚诚弟妇也洪悬作乱尚诚密奏太祖平洪后贼党复讧李谓其妾曰洪党不殄我家必被其害遂闭户自焚死　　刘所安妻曾氏
按永丰县志曾氏刘所安妻洪武乙巳春师克虔游兵肆掠所安携妻避于里之富田王氏居二日兵骤至势不可逃曾抱婴儿曰君亟去无以妻子为累脱不免有死而已泣而别兵至曾以不辱被杀兵退所安收其遗骸幼子犹牵衣在傍　　常氏女
按袁州府志常氏女名秀兰万载人九岁父体干没随母再适李姓乡贼攻李舍时女年十七贼欲污之女拒骂不绝口贼势益迫女愈忿詈贼怒支解之　　孙氏女按袁州府志孙氏女宜春人初受里人阳遵哲聘遵哲当戍辽东父议别择所归女闻哲行自缢死　　孙氏女按袁州府志孙氏女分宜人初许聘里人欧阳翯洪武间翯以仲兄翨没于辽阳戍所当往补戍女父议更择婿女闻投缳死后园竹间且曰及翯未去使知吾无异志也　　陈贵妻唐氏
按江宁县志唐氏陈贵妻贵领海运将行唐断指授贵为别及贵死于水求娶者不已念不能敌乃中夜自焚死乡人哀之　　王宗妻柴氏
按江宁县志柴氏王宗妻宗为郡学生力学成疾柴视汤药昼夜不离宗病笃谓柴当及时改嫁不必待终丧也柴俯首哽咽而已数日其兄来视泣告兄曰宗必不生我无以安其心惟一死耳幸归告父母及宗濒危殓具皆手制乃以所用银挑牙二事以一付家人云恐临时忘之可以备含即入别室家人讶其久不出视之缢死矣口中含所分银挑牙一事宗亦随没事闻旌表　　刘桧妻王氏
按高淳县志王氏刘桧妻洪武丙申岁歉大疫夫与翁姑及父母兄弟俱亡王年二十二无依里中恶少谋娶之不从一日或强逼舁去王曰命可绝身不可污遂自刎而死　　杨邦彦妻陈氏
按高淳县志陈氏县令陈九龄女适诸生杨邦彦年二十彦溺水死无子陈不欲生父亟携归强延十载一旦告父母曰吾将往视故居乃至夫溺处投水死　　杨邯桥烈妇按广德州志原丰都杨邯桥烈妇某氏父必传失其姓氏年二十夫亡家贫守节奉姑恭谨为姑求虀于越溪行桥上无赖少年戏之泣曰天何穷我如此不能备一虀至受外侮投溪而死乡人哀之以葬于溪上因名其冢曰烈妇墩　　濮阳氏女
按广德州志濮阳氏女名妙贞父濮阳琦受施姓聘未嫁施没女为服衰设神主祀焉父转纳他聘妙贞操木槌毁聘具父闵其志听死于家　　赵氏女
按广德州志赵氏女本州赵鹤六女年十三许字步溉溉年十八入乡校客死钱塘女闻溉死食不下咽白其母请归步母曰步氏子已死汝尚安归女泣涕不已他日或告其父欲为其弟娶女不可父曰女子守身不二为已成夫妇之伦也今汝尚女而欲为步氏妇其谁汝怜母憎女不从加之杖越宿女自经而死步氏取以合葬焉　　鲁某妻云氏
按广德州志云氏生员士樟女适鲁某为兵所拉欲污之掖之上马三掖三堕手拔木击兵兵怒碎磔之一时女妇遭兵以激烈死者或赴水或自经或被兵刃不可胜举　　严以作妻傅氏
按广德州志傅氏生员严以作妻夫疾刲股进之不救乃托老姑于娣姒托孤女于夫妺焚遗券散奁赀闭户自缢以救苏旋嚼碗伤喉越三日死邑侯为之请旌　　潘之诚妻韦氏
按广德州志韦氏潘之诚妻年二十一夫病氏刲股和药以进夫死无子立夫弟之观次子为嗣不两月子殇氏夜闭门投缳于夫柩侧　　吴良珙妻陈氏
按广德州志陈氏邑民吴良珙妻鼎革初兵乱氏携幼子为兵所获绐兵取簪珥投井死七日后出之颜色如生　　王命锡妻田氏
按广德州志田氏邑民王命锡妻姑岑氏两目俱瞽兵至邻妇迫之出氏曰吾何忍舍姑以往遂为兵获逼上马不从以刃挥之五脏皆出而死年二十有一　　沈支珗妻汤氏按广德州志汤氏沈支珗妻宣城庠生汤白女值国变父叹曰设遇兵如尔辈何女曰此正儿见节时也已而土贼陈君才营于静觉寺逼氏居执氏欲污之不从以矢穿氏腹备极惨毒而死闻者莫不流涕　　张文焕妻邵氏按无锡县志邵氏张文焕妻文焕通春秋洪武中授白洋镇巡检遇寇力战死之子元保十岁文焕有故人姚枢为司理邵属子于枢抽刃自杀　　华源长妻邹氏
按无锡县志邹氏字淑惠华源长妻夫疾革以孤托其母而不及妻邹叹曰妾之心夫尚有所不知遂自经死年二十有一又二日夫乃亡　　李昌妻周氏
按无锡县志周氏苏州农家女邹佑之纳为其仆李昌妻昌死周年二十二大恸将从之主母使人守之伺间仍自经后昌死二十一日　　陆润妻沈氏
按苏州府志沈氏名桂英太仓人陆润妻年二十夫亡既葬闭室自经者再为守者所救桂英曰无相苦守者稍懈遂死　　邵某妻薛氏
按苏州府志薛氏昆山银工女嫁县小吏邵某洪武初邵坐法当死送京师氏年二十垢面莫能掩其丽将行押卒见而悦之谓邵曰若欲生致都下盍使事我否则促死邵惧曰如命乃密呼氏语故氏佯应曰诺乃盛备酒馔饲邵至暮遂自缢于粉阁中邻里葬之冢在西湓渎村彭氏菜园中即其粉阁也郑文康作传今入祀典　　胡原妻钱氏
按苏州府志钱氏太仓人胡原妻洪武间原戍云南窜还事觉坐弃市钱谓之曰君万里归为妾耳今君死妾生何为至夜分抱乳子泣曰吾不能保汝矣遂自缢年二十有八袁华为作传　　张概妻金氏
按苏州府志金氏名淑宁德儒女年二十三嫁张员外概洪武十九年概得罪吏具辞将置于法淑宁闻之曰吾虽归张未及期月义不使夫独死死后于夫志不得明孰若先焉遂经死后三日概得宥免　　邹麟妻沈氏按苏州府志沈氏昆山人邹麟妻洪武中夫阵亡氏誓死不二邻妪怜其盛年无子劝更为身计辄泫然曰移天而觊非望独何心耶指所居室曰必死于此竟以哀毁而没　　史景忠妻邹氏
按苏州府志邹氏郡人史景忠妻年十八景忠谪戍大宁洪武丙子寇发大宁欲犯邹邹不从胁以刃邹龁齿大骂延颈受刃竟被杀时年二十一　　顾氏女
按苏州府志顾氏女太仓人早丧父母鞠于叔父初许嫁王氏未嫁而夫亡叔父复许嫁徐氏择日毕礼强之行不得已乃以帛缠束其体牢不可解至则谓徐曰吾非汝家妇乃故王郎妻也坚拒不成礼徐亦义之不忍强至夕遂缢死　　谢氏妇
按松江府志谢氏泖上右族国初籍没其家以妇给象奴妇告奴曰待祭亡夫乃从尔奴许之妇携酒饭至武定桥哭奠赋诗曰不忍将身配象奴自携麦饭祭亡夫今朝武定桥头死一剑清风满帝都遂自刎　　张礼妻赵氏按沐阳县志赵氏张礼妻洪武初礼任广东广州府同知逾旬没于官未殓赵亦自缢有司上其事赐银三十两米二十石祭于龙湾送归葬洪武五年旌表　　张师孟妻徐氏按凤阳府志徐氏子魁次女年十七母病割右胁肝救愈归张师孟未几夫死三日后亦自缢时年十九　　李发春妻石氏按凤阳府志石氏李发春妻年十六归李事亲以孝闻姑病刲左股愈之夫死雉经者再皆救免遂烂嚼其舌触死柩前时年十八　　年孔固妻胡氏
按凤阳府志胡氏年孔固妻年三十夫亡誓与同死昼夜痛哭不食七日而绝邑令旌表　　郑洪妻石氏
按浙江通志石氏金华人名胜性敏慧勤恪嫁为浦江义门郑洪妻李文忠分镇严陵辟洪参谋军事后以荐为内藏库提点未几同官有坐法者以辞累洪竟死于狱石氏时从宦邸吏议当配石氏仰天叹曰生为郑氏妇死则为其鬼耳吾夫已亡吾岂辱身以玷其家乎遂绝粒不食邻媪强以糜粥不顾如是者八日弗得死乃引绳自绝宋濂为之传　　方瑄妻沈氏
按海盐县志沈氏名淑宁本县人年十九归崇德方瑄十八日而瑄死妇依于母母潜以许人淑宁觉绐其母往告外氏遂闭户沐浴更衣自缢死　　郎理妻沙氏
按湖州府志沙氏主事郎理妻安吉人洪武中理以直谏死沙闻之哭曰夫为忠臣妾不得为烈妇乎遂自经事闻上嘉叹为大棺合殓仍赐谕祭驰驿合葬　　工氏二女按台州府志工氏二女修撰叔英女也叔英既卒有诏籍奸党二女相继赴井其妻某氏亦不屈而死　　程有德妻陈氏按台州府志陈氏黄岩人名贞程有德妻洪武间以军事坐累执见羽林左卫镇抚陆林陆见其美逼私之不从遂被殴死其夫诉于朝林抵罪乡里称焉　　余銮妻龚氏按台州府志龚氏庠生余銮妻銮年二十二自学归遭风雨溺死龚适在母家闻之仆地绝复苏至溺所殓夫尸即欲自溺家人援之归仍欲自尽复送之母家母虑之仍送还越七日自经死乡人莫不哀之　　赵叔民妻卢氏按台州府志卢氏黄岩人名津奴赵叔民妻有容色涉猎书史洪武十九年叔民被诬没于京师明年籍没其家卢闻官军至即欲与子同饮药死既而曰汝年方七岁万一得生未可知我宁就死义不受辱遂题诗壁上饮药仆地而绝官军入门见壁上诗叹曰好妇人好妇人我回朝说去人咸称赵烈妇云　　张应华妻陈氏按金华府志陈氏名卯张应华妻嫁甫一年应华从军战亡氏屡阖门自经小姑同处屡解之服除父母私与舅姑议更嫁小姑以告氏曰吾嫁自有处应在后门耳小姑不喻其意及娶者舁舆至氏潜往后门投池中死池素浊后水为之清　　孙廷佐妻潘氏
按浦江县志潘氏孙廷佐妻嫁逾年佐病剧谓曰吾死奈尔何氏泣誓从死削竹牌数寸刻死节二字夫亡水浆不入口家人云夫无孑遗尔死谁为祭奠强执丧三年父欲夺其志氏即入房自经人趋解之已死竹牌犹握在手　　童敦妻李氏
按严州府志李氏童敦妻名荣寿昌人年二十四夫亡荣为夫营葬所附己圹于傍父彦真欲夺其志私许同里蒋武逼嫁之李知势不可遏嘱舅姑以后事且曰妾死于此父必构讼归死于家则无害矣泣拜而别复至夫茔哀痛恸哭而归诡谓其母曰儿失钗母可往卜有一妹又遣之遂入室自缢母归已死父大怒欲燔其尸适舅姑送衣衾及棺至就敛则钗缚于左股间遂收葬焉时送葬者百人莫不流涕　　孙廷茂妻邵氏按严州府志邵氏孙廷茂妻淳安人年十八而寡誓不他适宗人强再嫁度不免遂投塘而死　　吴景文妻郑氏
按闽通志郑氏政和人适同邑吴景文洪武时木溪寨寇至举邑惊走郑氏及女伴十余人避难山谷中寇进逼之郑遂投崖而下将半有棘刺钩其衣久乃复坠故得不死而折其右足余女俱为贼所掠郑氏子瑾甫周岁弃草莽间寇退亦无恙人以为天相其节云　　方鸾妻黄氏
按福州府志黄氏方鸾妻闽县人年十六适鸾甫四载鸾亡黄遂自杀时洪武九年　　彭阿积妻张陂娘
按尤溪县志张陂娘彭阿积妻事舅姑以孝闻洪武十八年阿积溺死张氏年十九哭其夫水浆不入口气绝者再既葬矢志守节人素慕其贤求者甚众姑怜其少欲允求陂娘不从投水死士大夫争以诗歌挽之　　魏宗钦妻丘凤娘
按建安县志丘凤娘魏宗钦妻洪武初宗钦父康为仓吏坐法当刑宗钦诣官请代丘曰行矣勉旃君能为子妾不能为妇耶宗钦就狱岁余度当决遗书与父父不忍观火之丘痛哭自缢其后宗钦得赦归悲不自胜曰吾不意生而妇不意死哉　　李汝梗妻朱无瑕
按建阳县志朱无瑕文公十二世孙女适李汝梗三载李病瘵谓朱曰我必不起娠男则守娠女则去朱呜咽不能对亡何生一女李病转剧亟呼朱至已不能言瞪视低回若不忍释朱大恸曰而恐我复事他人耶愿少留迟妾遂出自尽李亦气绝　　朱振妻余氏
按建阳县志余氏朱晦翁十二世孙振妻余早丧父无兄弟振赘焉后氏母不耐贫困去帏振夫妇独居母又嫌振贫令女求绝氏曰已与之齐奈何以贫弃母言愈厉遂自缢死　　庄尽娘
按泉州府志庄尽娘晋江人归里人李氏子洪武时夫以事诣京师偕行至昆山夫病死庄具衣衾殓葬毕寓书归遗其亲自溺死会稽胡温为赋以哀之曰众同舟兮孰无良妾身茕茕兮宁独亡良人葬兮海之旁妾为精卫兮与子翱翔　　贾岳妻程氏
按广东通志程氏海南卫前所镇抚凯之女有德容颇涉书史洪武癸酉年十九归同官子贾岳四年而岳病剧属程曰若少且美善事后人无念吾也程曰翁姑尚壮婴儿有托即不幸亦与君偕哭啮指血洒地逾两月岳亡程视殓毕夜静潜沐浴整衣自缢死事闻旌表　　陈以安妻赵氏
按新宁县志赵氏陈以安妻元末夫妇避乱于铜鼓其夫为海寇麦秀实所杀赵氏匿于山林寇党搜获之将逼归赵以箭自刺而死　　彭氏女
按新宁县志彭氏女父景祥年十八未适人倭入寇掳彭欲污之彭大骂触刃而死僵尸三日面色如生　　柳升妻范氏　　　　石有才妻岳氏　　王铎妻蒋氏
按贵州通志已上三妇俱普安人米鲁之变同陷于贼不辱死　　霍锺英妻鲍氏
按贵州通志鲍氏郡人霍锺英妻年十八为安贼所执不辱触石死奉旨旌表　　沈珠妻陈氏
按贵州通志陈氏沈珠妻普安人米鲁之变与其姑汪氏同被贼掠偕死于难　　孙振鹭祖母杨氏
按贵州通志杨氏贵阳人孙振鹭祖母年九十九流贼破城赴火死　　吴复妻杨氏
按贵州通志杨氏吴复妻镇宁人祖仕元为普定府通判洪武间复以安陆侯留镇闻杨聪慧有志操以礼聘之未几薨杨哀毁几绝翌日沐浴更衣于灵几后自缢事闻赠贞烈淑人　　燕帖木妻脱脱怀氏
按云南通志副枢燕帖木妻脱脱怀氏蒙古人洪武中征云南燕帖木败绩于曲靖驰归妻闭门不纳曰尔受梁王厚恩兵败不死何以见王乃鸩其二男一女命使者曰我死尔举火焚屋毋令辱我遂饮鸩死　　黄观妻翁氏按备遗录礼部右侍郎黄公讳观字澜伯洪武间官翰林寻升礼部右侍郎革除年改官制为侍中靖难师既渡淮公征兵上游率诸郡入援且行且募兵至安庆闻京城已定痛哭谓人曰吾妻素有志节必不受辱遂招魂葬之江上明日家僮自京逃来果言夫人翁氏暨二女俱被执有象奴得之叱取钗钏出市酒殽夫人遂携二女率家属十人赴淮清桥下死焉按明外史黄观传初观妻投水时呕血石上成小影阴雨则见有愁惨状名翁夫人血影石在观祠　　王良妻按备遗录浙江按察使王良壬午六月闻难恸哭誓必死会召良良集本司及各道印于私第嗟叹者久之妻问其故良曰我分应死顾思所以处汝耳妻曰我则不难处君为男子乃为妇人谋乎遂投池水而死按开封府志王良妻失其姓建文帝时良为浙江按察使文皇靖难良自焚氏投池中死　　田文见妻陈氏
按开封府志陈氏田文见妻夫&#氏年十九不食九日死　　傅士选妻朱氏
按开封府志朱氏诸生傅士选妻士选没后五日朱以身殉　　马载图妻刘氏
按开州志刘氏名云罗开州潘村里人处士钺之女及笄适同里太学生马伟子载图性婉慧不苟言事翁姑以孝闻载图年十八将试徙就学宫肄业刘偕侍膏火赞诵勤服女红午夜不怠时淮阴潘伯和以谏官出贰开州取唐烈女高愍元贞妇姜氏祠之学宫旁春秋祭享从以鼓吹刘扃户隙窥之辄向慕居一年夫病刘侍汤药累月不去簪珥及夫亡乏嗣氏哭之哀绝者数四左右白翁姑防之得弗死己卯十二月以夫榇还潘村卜葬其兄往候之问曰母来乎曰病曰嗟弗见已兄不解及夕遂缢死合葬焉　　乔少保三妾按山西通志乔少保三妾高氏刘氏许氏乐平人皆以乔卒同缢死柩前　　李文奎妻酆氏
周
氏附

按吉水县志酆氏李文奎妻建文时红巾贼作乱酆与其子处泰妻周氏俱被执贼欲污之周绐之曰吾姑在愿得一诀而别贼信之遂姑媳相抱痛哭赴烈火而死　　唐靖王妃高氏
按藩献记唐靖王讳琼烃定王世子也资性明达善综核名实动中法程永乐十九年嗣爵时年十九以才器卓荦甚为文皇帝所礼永乐二十一年入朝京师五日之间凡三接见焉选妃郏人高盘女未婚宣德元年十月朔王薨高氏闻之遂自经以卒守臣上其事诏嘉高氏志节特命追封唐靖王妃赐祭治丧如制合葬紫山　　王兰儿
按陕西通志王兰儿西安蒲城人永乐间早丧父随母育于井姓者年及二八井欲以配己子兰儿执礼投泉死泉为之涸　　杨頀妻田氏
按四川总志田氏郡人杨頀妻永乐间頀没于京田氏闻之哭泣不食柩至经死事闻旌其闾　　严佣妻袁氏
按四川总志袁氏古城乡人袁成保女年十八适庠生严佣永乐五年佣溺死氏闻讣奔至溺所投水死家人购尸两月不得潦尽水清渔人李大用于沙回头河见袁氏与佣尸相抱于崖侧有司上其事表其门闾　　李茂妻屈氏
按夔州府志屈氏新宁人年十六适邑人李茂善事翁姑克相夫子人多贤之鄢蓝贼猝至茂遇害欲&#氏去氏曰吾夫死于汝恨不啮汝肉肯就汝求生乎贼怒杀之明年旌表　　蒋阊妻郑氏
按衡州府志郑氏耒阳举人蒋阊妻永乐间阊为训导没岭南郑扶榇归葬经理家务毕属其子曰汝自今宜务长进继父志言讫入室自缢死　　郢藩妃郭氏
按安陆府志郭氏明高祖第二十三子郢藩妃也父曰威襄公郭英永乐乙酉册封为妃王薨妃痛哭曰贤王自幼待我如宾今我寡无子吾又安能独生乃整妆对镜自写其容付宫人藏之云俟诸女长成付之令渠识母容也遂自尽　　郑某妻徐氏
按广信府志徐氏名凤英上饶人文学徐天麟姊也适同里郑某岁丙戌兵乱肆掠于乡值氏归宁举家被执为兵拥持马上氏泣谓其弟曰吾父积德累仁而遇此害天也我宁死不受辱遂以一岁之子邦祚托弟遽从马上跃入龙潭崖下头颅虀粉而死兵众骇愕走麟与邦祚遂得不死后祚年十六即补弟子员至今邑人士犹哀之　　刘岳一妻杨氏
按崇仁县志杨氏刘岳一妻归刘甫三载岳一因公务死于途氏痛不能解遂自缢于室时年二十九　　朱之管妻刘氏按安福县志刘氏朱之管妻年十五适管二年管暴病没刘抚侄为子事翁姑以孝闻或强欲委禽氏厉色拒之会兵乱被执迫胁以刃乃嚼舌喷血誓死不从兵怒断其颈喉相属仅寸僵卧荒丘兵退乡人于积尸中舁归医治得生焉年六十一卒　　金道周妻汪氏
按休宁县志汪氏中市金道周妻周客姑苏病归氏侍汤药衣不解带周&#遗九岁子复殇哀痛不胜潜自经死年三十三有司旌其门　　毕宗永妻吴氏
按休宁县志吴氏毕宗永妻年十九夫&#从死县令旌之　　吴江继妻叶氏
按休宁县志叶氏玉堂吴江继妻江亡欲自尽解救者再踰月&#户更衣雉经死　　黄氏女
按休宁县志黄氏女父道翔黄村人许聘梅田文学江圣麟子士验验患痘死女剪发绝粒誓以身殉祖母密防之逾月尽焚其针黹刺绣潜吞金而没邑令旌其门　　金汝光妻程氏
按休宁县志程氏棠源金汝光妻年二十三夫贫困死殓毕自经县令旌表　　朱良臣妻方氏
按休宁县志方氏剡溪朱良臣妻年二十二夫亡俟夫兄客归绝食死有司旌之　　汪大成妻陈氏
按休宁县志陈氏方塘汪大成妻年十七夫亡绝食死　　王大化妻孙氏
按休宁县志孙氏率口王大化妻年二十二化亡后数日闭户自经死郡守县令先后旌之　　王尚友妻苏氏
按休宁县志苏氏美俗门王尚友妻年二十二夫客死氏绝粒五日不死复自经　　朱良相妻曹氏
按休宁县志曹氏朱良相妻相为中都仓使曹与俱相以过瘁得疾甚曹告天刲股和药以进竟不起曹服鴆七日不食死郡邑监司先后旌之　　吴继芳妻汪氏
按休宁县志汪氏商山序班吴继芳妻芳与修永乐大典劳瘁死汪绝粒从之有司题表其墓　　方可尧妻汪氏
按休宁县志汪氏方可尧妻幼通列女传归方半载夫亡治丧哀毁旬日以死殉　　殷氏周氏
按扬州府志殷氏年十八周氏年十七俱瓜州人失其夫名建文末燕兵从瓜州渡江掠得欲污之不辱并赴水死永乐间进士黄养正作诗吊之有骈首双沉玉同心百炼金之句嘉靖间副使赵鹤言于府并赵淮妾立三烈庙祀之　　杨氏女
按扬州府志杨氏女泰兴黄桥镇人许字程氏子未嫁而程子亡丧过其门女号恸不食数日父母劝之曰尚未嫁奚悲焉岂他日无佳婿耶女悲益甚虑为父母所夺自缢死与程合葬　　戴和妻高氏
按扬州府志高氏江都人府学生戴和妻应永乐甲午乡试被放还惭愤至城南投水死高誓欲从亲戚与其姑劝止之一日佯归宁诣夫死处号恸自沉闻者莫不伤之有司具奏表其门　　王暄妻朱氏
按兴化县志朱氏州守王暄妻暄没于官朱闻讣痛哭七昼夜而死　　赵云鹏妻陆氏
按兴化县志陆氏生员赵云鹏妻鹏负大志苦读呕血死后三日陆氏以身殉之县令王二余旌其门　　陆弥亮妻鲍氏按兴化县志鲍氏陆弥亮妻嫁一年亮亡鲍年二十贫甚抚遗腹孤期欧甫能言即付其侄期范曰以累尔仰天恸哭而死　　朱氏女
按凤阳府志朱氏女名善真永乐间其父以校尉客居京师善真年及笄许聘丁文聪未几聪亡父议他聘善真曰吾虽未事丁既许不可更也遂自缢死事闻诏旌表　　李政妻李氏
按嘉兴府志李氏名三女海盐人海宁卫戍卒李政妻年十六归政政亡不寝食六日强起襄事既葬即以子托夫妹闭户自经死　　杨彦章妻鲁氏
按嘉兴府志鲁氏海盐杨彦章妻名淑清父彦中徙余杭而嫁其女于杨永乐中倭寇海盐大掠妇女淑清亦在掠中一子未晬泣而委之曰幸天活我儿潮至遂跃入水死时年二十一所弃儿卒无恙　　姚琏妻周氏
按嘉兴府志周氏姚琏妻名福莲海盐人年二十二夫亡一女甫八月父怜其贫携归潜以许人福莲觉之度不可止含悲顾女曰儿安归乎少顷抱其女赴水死张宁为立传　　鲁氏女
按衢州府志鲁氏女赤石人幼育于叔父母许为彤弓山徐洛妻未嫁闻洛死请于叔父母欲往视殓阻之遂去膏沐尸居一室稍长别议婚嫁有期矣夜沐浴出其时服尽着于身而缢死
　闺烈部列传七
　　明二
　　邬孟妻王氏
按福州府志王氏邬孟妻性聪慧知大义洪武间孟为御史鞫罪人其人阚孟亡致赂而逸王氏急呼逻者获之孟尝以诖误当伏重法王氏击登闻鼓乞入为奴赎夫罪上特原焉孟后竟以忤旨死其友户部员外郎张瑶殓孟遗骸将为归葬王氏使谓曰幸少留待妾遂沐浴自经永乐初旌其门　　丘孔文妻戴佑祖
按龙溪县志戴佑祖泰运女丘孔文之妻也永乐甲午夏夫暴亡戴年二十哀恸不辍服除母方氏欲夺其志戴泣不从母潜受乡人聘戴闻投水死　　吴可赞妻郑顺常
按龙溪县志郑顺常吴可赞妻郑文耀女嫁未逾年可赞亡将营葬谓其姑曰愿乞为双圹与夫同穴姑不从翌日告于父母父母曰尔年尚幼胡为出此言郑因戚然而归其家惧而防之圹成即饮药而死遂合葬　　黄衷诚妻朱氏
按龙溪县志朱氏东山黄衷诚妻诚如京师殁于途朱氏年二十三得讣哀毁绝食数日而死　　蔡子善妻林氏
按龙溪县志林氏蔡子善妻夫亡誓不他适姑欲夺其志自刎而死有司白其事旌之　　李寿妻赵氏
按沧州志赵氏镇抚李寿妻寿官忠义卫镇抚宣德七年寿亡氏年四十捐身从葬诏赠宜人　　悼恭王妃张氏
按开封府志张氏祥符人罗山悼恭王妃宣德中王薨妃自殉事闻赐谥贞烈　　郑京姐
按开封府志郑京姐僮之女杞县人年十岁许王念祖未几念祖亡京力请其父母归王氏并祈以所治缯帛四箧与之父母许焉乃着常服登舆诣焉时聚观者甚众京姐因命褰帷示之容色坦然道经文庙下舆入谒毕至王家始出箧内自制衰服易之先拜天地次王父母次父母一一中节遂之柩前奠哭成礼日侍念祖母侧夜寝丧次如是者五日忽曰期至矣请设&#榻于柩所趋入灵幄急易吉服而四肢已僵众扶至榻偃卧其上手自整衣瞑目而逝邑令李梯亲往视之忽张目合手若为礼状观者为之竦然令出目乃瞑比殡颜色如生其夜室有红光照耀久之乃灭　　王淑妻时氏
赵
氏附

按陕西通志时氏绥德人王淑妻淑以都指挥守备宁夏阵亡氏闻自缢宣德九年旌表其侄孙妇赵氏亦从夫死　　杨廷耀妻朱氏
按衡州府志朱氏衡山杨廷耀妻年十七归杨善事翁姑逾二年耀以午日竞渡溺水死朱号恸以节自誓既除服其母兄纳赂逼改适富家子朱大哭密自检束向暝走江滨跃入水死越旬余得其尸面色如生　　陈氏女
按临江府志陈氏女新淦人许聘邑庠生黄珪未嫁珪谪掾金陵贻书娶陈父母欲易他女以往陈曰吾命也遂往嫁后珪以诖误弃市陈徒步收尸敛瘗之设位奠哭期年家人来迎不许乃自书其名氏经于柩侧大学士曾棨为之传　　胡亨华妻方氏
按婺源县志方氏名细章平盈方浩女嫁同邑胡亨华未几亨华殁卜葬济源为虚圹其右以自待终身不为容饰孝事其姑一日往告夫墓曰吾事毕遂归自缢死　　程氏
按婺源县志程氏城西人年十八而嫁一日归宁适里恶汪子良欲私其母女大骂曰贼奴吾母受污吾必就死子良大恚踣之引绳勒其咽女未即死犹捽之含糊骂不绝声爪恶面血缕缕恶益束缚之覆以浴柈压以巨石遂死以&#裹尸焚为灰烬扬之于野复以危言震撼其母闭之不数日母亦惊悸死时郡厅前夜闻有悲号声如怨诉者以白太守孙遇遇曰得无有冤死不伸如梧丘鹄亭之鬼乎未几御史行县询其略俾遇覆治之子良伏辜遇为文祭之　　胡清华妻张氏按婺源县志张氏游江人少知书年十六嫁胡清华未几夫亡或强娶之不从啮血题诗裙上自刎死　　杭一清妻宋氏按宣城县志宋氏千户杭一清妻清尝戏与语曰吾死卿奈何宋曰从君耳亡何清果亡家人惩往语密伺之不得间越七日防稍&#忽&#户自缢年二十二　　齐某妻姚氏按宣城县志有齐姓者自言齐泰之后泰族其妻姚方有身监刑者赵文振怜而纵之姚从其弟镇亡匿宣城生子天全以属镇乃自经死　　朱佩妻王氏
按苏州府志王氏素湖泾农家女也年十四嫁朱佩越四年夫亡父母怜其无子潜以许人氏觉自缢死　　黄福安妻陈氏按苏州府志陈氏昆山民陈演女年十七嫁浦家奴黄福安未期而夫亡将殡氏哭哀甚至夜自缢死　　顾随妻沈氏按苏州府志沈氏嘉定人顾随妻年十九生一女而夫亡父母怜其贫潜许李氏沈盛妆入室掩户缢死　　杨一夔妻顾氏按苏州府志顾氏昆山人杨一夔妻嫁三年生一子一夔被酒出浴溺死顾日夜哭必欲死之翁日森以抚孤勉之妇每哭日森亦哭亡何子又死氏乃决计自经于&#姑趋救之复苏日森大呼曰新妇不念吾二老人耶乃止而日痛哭不绝七年翁亡妇念姑虽老病幸有四女在足相慰藉己在反为累一日伺姑出即拒户更衣自缢衣裳三袭皆缝合年三十一　　孙氏女按浙江通志孙氏女萧山人年十七许叶未几叶病笃女即潜制敛具已而叶讣果至孙取敛具嘱父母纳叶棺寻忽自尽　　何道妻郑氏
按浙江通志郑氏何道妻淳安人年十六归道二岁而寡家贫无子舅姑欲夺其志度不能两全竟自缢　　李志宁妻刘氏按严州府志刘氏李志宁妻名添寿昌人年二十四而寡父母欲嫁之刘号哭哀訴不听复求父母所厚劝止之终莫能得遂裂帛绘夫及己像置箧中泣别舅姑而归父母喜甚亟召媒至而刘已投舍傍池中死矣舅姑逆其丧合葬夫墓宣德间奏闻旌表　　俞姻奴按温州府志俞姻奴永嘉人父没家贫母欲再适姻奴无归不得已随母入继父家及母亡继父前子欲犯之百计诱讽不从一日持刀入房不屈遂被杀继父捕其子幽饿以死乃葬姻奴宣德癸丑久旱郡守何文渊祷不应耆老白其事渊为文祭其墓明日雨　　王崇瑞妻管氏按温州府志管氏乐清王崇瑞妻年二十三夫亡子仅二月守节凡十三年寇至匿盐窖中贼搜得驱之去坚拒不从贼怒并其子磔杀之　　屠经妾毕氏
按广东通志毕氏直&#太湖人年十五嫁南昌卫指挥屠经为侧室宣德初经累谪海南卫千户病剧诀别毕誓同死经许之殓夫讫乃沐浴更衣辞姑相抱痛哭左右不忍视顷之潜入室闭户自缢死　　吴奎妻王妙凤
按明外史列女传吴县王妙凤适吴奎姑有淫行正统中奎商于外妙凤独与姑居一日姑与所私饮并欲污之百计不可得姑命妙凤取酒挈瓶不进频促之不得已而入姑所私戏紾其臂妙凤愤拔刀斫臂不殊再斫乃绝父母欲讼之官妙凤曰死则死耳岂有妇讼姑理耶逾旬卒里人白于县县令有私不问　　陈氏女按明外史列女传祥符陈氏女许字杨瑄未嫁而瑄卒女请死父母不许欲往哭又不许私剪发嘱媒氏往置瑄怀汴俗聘女以金书生年月日男家号定婚帖瑄母乃以帖裹其发置瑄怀以葬女遂素服以居亡何父母谋改聘女缢死后五十三年至正德中瑄侄永康改葬瑄求陈骨合焉二骨朽矣发及定婚帖鲜完如故葬三年岐&#丫瓜产墓上　　周宪王妃巩氏
六夫
人附

按藩献记周宪王正统四年薨无子妃巩氏暨牛戴韩欧陈李六夫人同日自经以殉诏谥妃贞烈六夫人贞顺附葬宪园　　刘瑛妻竺氏
按畿辅通志竺氏宣府人刘瑛妻有姿容性敏慧年十五归瑛家人咸慕其贤后瑛卒哀毁不食人百计劝之不回伏柩前八日而死　　胡海妻王氏
按畿辅通志胡海妻王氏顺天府人海殁王少无子誓不再适奉舅姑甚谨父母欲夺其志氏叹曰苟事他人曷若从夫游乎遂自缢正统中旌表　　杨宋妻康氏
按河南府志康氏武功郎中浩女归灵宝廪生杨宋宋以哭妹感疾且革氏以死自誓及殁家人防甚周氏度不得间佯自解慰其姑曰姑勿悲恸恸则我即欲死仍私语侍儿觅砒霜潜服之比卒姑视其奁皆&#锁完固若将远行者事闻奉旨旌表　　康栗妻杨氏
按河南府志杨氏布政使惟康女嫁武功学生康栗栗死氏数吞砒霜赖救获免及葬日复吞之兄宋以药进氏掷于地曰吾在何益不若速死为愈遂死事闻奉旨表其门建祠祀焉　　钱官保妻孙氏
按兖州府志孙氏济宁人钱官保妻夫殁于军骸骨至日孙自缢死时年十九正统十一年诏旌表　　要氏二女按崞县志要氏二女父聚刚正统间北部入犯境二女被获不辱相继投崖死至今名曰烈女崖　　郝让妻师氏
按朔州志师氏郝让妻夫亡氏年二十无子昼夜悲号出奁资营葬事毕跪哭殡前自缢死　　卢天保妻倪氏
按朔州志倪氏卢天保妻年少美姿容偶出馌道逢恶少杨一山逼之氏以死拒既归阖户自缢事闻置一山于法　　王国臣妻徐氏
按朔州志徐氏王国臣妻夫业销银因倾销官银亏折责偿不给归而谋诸妇欲脱簪珥益之氏有德色夫饮毒而死氏追悔不旬日自缢奏闻旌表　　王干妻李氏
按朔州志李氏王干妻正统十四年干从征阵亡于阳和后口氏闻号哭设灵几祭奠一女方九岁以夫所遗白金二百余两托侄敬抚养越二月自缢灵前吊者莫不惊叹事闻旌表　　甘忠妾彭氏
按陕西通志彭氏平凉卫指挥佥事甘忠妾正统初忠死氏哀痛不绝自缢死本卫具以事闻旌表　　王敏之妻陈氏按陕西通志陈氏指挥王敏之妻延安肤施人夫亡氏曰夫殁我生何为自缢死同穴而葬时年二十正统间旌表　　王敏妻赵氏
按陕西通志赵氏王敏妻延安绥德人年二十夫亡自缢死正统间旌表　　李荣妻刘氏
按陕西通志刘氏李荣妻延安保安人孝子刘俊妹年十六归李甫三月夫亡氏哀恸不食夜半自缢　　谢郁妻吴氏按四川总志吴氏松潘指挥吴伟女归卫镇抚谢郁正统癸亥夫遘疾泣告其姑曰夫殆不起幸二叔贤姑终养有托媳无子生复何为夫亡自缢有诏旌表　　胡文学妻万氏按南昌郡乘万氏雄田胡文学妻遭乱妻殉难死　　陈若英按南昌郡乘陈若英高安女许聘靖安舒琏琏随父赴嘉兴郡守任殁于道丧还女悲恸不欲生母怜而解之潜入室自经死时年十九正统间诏旌其门　　彭余璋妻郑氏按州府志郑氏名庆字宜君年十八归庠生彭余璋及期夫病再期夫亡子方晬宜君抱尸号哭三日既殓泪尽不能言明日托其遗孤于兄文康自沉死时正统癸亥十月年二十一有司以事闻诏旌表　　顾氏女按苏州府志顾氏女名婉宁吴县人父德华洪武中以富民实京师后生婉宁赘婿不二年婿亡欲夺女志女曰事夫而可再乎泪如雨下遂不之强事父母尽孝正统十一年婉宁年五十一所居为邻火延烧亲属欲迎养婉宁曰生长于斯将死焉越十日自尽　　陆氏子妻按吴县志陆氏子以吹笛为生病久妻归父家求升粟还陆已死妻哀祭毕自经尸傍　　张文通妻俞氏
按松江府志俞氏名妙观张文通妻高昌乡俞奂昭女适张五载夫病瘵氏屏容饰勤侍汤药色甚忧戚张病且革嘱曰吾死矣汝年少无子奈何俞泣曰设有不幸从君地下耳及没恸绝复苏至夕自经死舅姑具大棺同殓年二十有六正统三年旌表　　王三苟妻陈氏
按宁海县志陈氏白溪王三苟妻三苟僦居临海康山丁家孔正统间夜归攫于虎陈觉秉火逐之得尸归殓里有暴凶欲妾之诱至家曰汝归吾则子女有所赖否则皆饿莩矣陈度不免诡曰吾夫死计无倚必藉君第不告于死者不闻于所亲是私从人也人谓我何因纵归祀其夫期翌日挈诸孤以往陈抚膺痛哭于丧次欲死而一女三男环立后先莫能自展乃遣其女持&#诣所亲胡住翁以为征令其速来又谓长孤曰吾贷粟邻家汝爨釜以候寝次孤于&#抱幼孤以行至姜岩潭置孤沙间周防之以石俾不得逸自投水以死年三十一成化间叶守贽上其事弘治初郡守马岱即郡治南立祠肖像树碑以旌之（陈氏按临海县志作陈小卢三苟作三狗府志中两县并存而三狗作三徇小卢作小奴）　　胡益妻陈氏
按金华府志陈氏胡益妻正统乙巳处寇掠境携子走避遇寇以刃加陈首曰从我不死陈绐之曰从前行至水滨弃子于岸投水死闻者哀之　　杨氏女
按金华府志杨氏女许配何恩未婚而恩以应募过辞女父明八立语门前石畔女偶见之逾年讣闻女号恸呜咽誓不再嫁闾里闻其贤媒妁踵至其父受叶姓聘女知潜往故恩所立石畔号哭三日自缢死　　李淳妻卢氏按金华府志卢氏李淳妻嫁三载而寡一男一女俱早丧家贫绩自给有劝之嫁者辄以死誓绝之归倚母氏兄弟得赂将以许人卢度不免绐之曰吾所以不从者夫亡未荐服饰未备耳众以为然乃潜自治衣衾丧具及期置夫神主哭祭之夜自缢而死　　赵氏女按处州府志赵氏女名璚宋格庵先生六世孙正统间寇犯境值父疾不忍离被执绐贼少出安吾父当从汝寇然之即以裙带缢死寇遗其父金咨嗟而去　　吴四妻杨氏按处州府志杨氏吴四妻生子五月而夫亡杨哭之哀姑欲移其志不从乃阴许配里之巨族杨觉遂引刀断喉死时年二十四　　郑鋹妻朱氏
按处州府志朱氏郑鋹妻年二十五无子为夫娶侧室生二子鋹疾笃以孤托之朱曰天乎妾为君谋尽矣今不忍见君之死亟为夫治后事更衣自缢　　王应龙妻刘氏按处州府志刘氏王应龙妻年二十八夫亡坚贞自矢艰苦备尝后因族众逼嫁自缢死事闻旌表　　吴荣妻项氏按处州府志项氏吴荣妻有姿色楼居绩麻夫兄名鸥童者窥而戏之项即叱怒堕楼死邻族哀之闻于官刑鸥童而礼葬之旌为烈妇　　包弘仁女
按处州府志包弘仁女年十九正统中乡人乘乱逼娶女不从自缢而死　　周廷辉女
按处州府志周廷辉女年十八有姿色正统间避兵横山寨寇至迫去不从以刀按其颈女曰宁死决不为汝污遂被害乡人哀而葬之　　吴质妻潘氏
按处州府志潘氏吴质妻正统间宣平寇起避乱横山寨寇攻寨破胁潘不从抱子投崖而死　　蔡严妻包氏
按处州府志包氏蔡严妻谙内则女训大义正统己巳乡寇作乱从舅姑避于东岩岩破被执乃绐贼曰我有金在穴中往取之贼释之同往遂投崖下死成化间旌表　　王固铎妻郑氏
按遂昌县志郑氏王固铎妻年二十三有容色正统间寇至县人悉逃匿郑氏被获逼行至清潭临崖曰宁死于此言出身堕夫从后援之贼复&#以刃见其无所惧索其资而去得不死以寿终　　王霈妻丘氏
按临川县志丘氏王霈妻无嗣早寡富室艳其姿美谋欲娶之翁许焉氏闭门经而死邑令申请旌表　　陈万受妻张氏按闽书张氏陈万受妻年二十夫亡守节正统间避贼牛轭岭见掠贼艳之欲犯氏不从剖其腹而死　　童佐干妻姚婢娘按闽书姚婢娘庠生童佐干妻佐干舌耕外县讣至氏痛哭几绝强起营葬既毕夜投刘公井死　　黄椿芳妻赵氏
按闽书赵氏黄椿芳妻年二十二夫亡恸哭不食六日死　　徐氏二妇
按闽书徐氏二妇王氏徐存妻江氏徐忠妻正统戊辰同避寇于里之扫寨预相谋曰万一危急有死而已一日寇果至王抱幼女投崖江继之俱死惟江子福昭悬崖树间得活以存徐氏之祧　　杨氏
按闽书杨氏嫁李氏子夫亡义不再适正统间寇乱被获至南马&#欲犯之骂不绝口而死　　陈受荣妻倪氏
按闽书倪氏陈受荣妻正统末古田寇剽掠县境倪与夫避山中见驱投溪而死寇退求得其尸颜色如生　　谢子良妻伊普姑
按宁化县志伊普姑义民彦谦之女也年十九适谢子良正统十三年沙尢寇突至氏随家众避兴善里黄竹径为贼所获欲污之不屈而死　　横坑烈妇
按泰宁县志妇不知姓氏瑞溪横坑人正统间沙尢寇乱举乡避于登云寨寇袭寨悦氏色欲掳去氏度不能脱抱子坠崖而死隆庆间里人筑舍其地于崖下见尸犹抱子如生顷乃随风而灰　　李祥妻杜氏
按泰宁县志杜氏南会保李祥妻正统戊辰避寇于狮子岩为贼所执欲犯之绐曰吾从汝须岩穴隐僻处乃可及崖遂抱幼子自投贼从之俱死焉　　张贵娘
按延平府志张贵娘将乐人正统戊辰沙寇入境贵娘时年十八贼执之将舁去张绐曰请敛首饰以随贼允之得脱潜入屋后投池水死嘉靖间县令王铃立祠于学西南祀之　　縻氏女
按延平府志縻氏女延平卫戎籍仲华女名曹婢早失怙恃依父妹居年十九许字王文珍正统十三年未嫁而珍亡越三日珍将葬柩必过其门乃沐浴更衣登楼于&#隙中目送其丧即自缢死　　张文宗妻陈氏
按延平府志陈氏张文宗妻名月顺昌人正统十三年草寇乱执氏欲以献贼首行过西渡绐贼曰汝若系我我见汝主帅必使加谴贼惧释系舟至中流投水死　　马时宁妻汤氏
李
氏附

按广东通志汤氏名卯娘新会人父应壁陕西干州判卯娘年二十为乡人马时宁妻五越月被掳贼舆之将以献其魁卯娘大骂贼怒杀之时正统己巳也天顺癸未有李氏者庞某妇闻流贼势迫自缢死弘治戊申博罗何宇新曰贼临增城博罗之界妇人被掳者十八人经二夕其家赎还竟无一死卯娘死时其间含垢者不啻千百人若卯娘者鲜矣　　邹士第妻黄氏
按广东通志黄氏邹士第妻龙川人年二十二李峒巢大盗焚小东门掳男数百人氏逾垣走坠邻园被执遽投井贼复曳出骂贼不屈杀之县令备棺收殓具礼祭之表其门　　郭观妻侯氏
按广东通志侯氏归善人佥事郭观妻正统中随观训导平南猺寇劫县侯与子绍辉俱被掠至晚群寇方饭以裹饭授侯侯弃于地寇怒以矛刺绍辉死威胁之侯大呼曰狗奴何不杀我遂遇害事闻诏旌其门　　陈鼎妻邓氏
按广东通志邓氏新兴刑部侍郎陈鼎妻累封淑人正统间流贼寇邑邓被执至城外贼叱之跪邓唾骂曰我命妇岂屈膝鼠辈耶贼强之曰若呼我大人即纵汝邓厉声曰吾夫乃大人剧贼肆虐行即就刑戮耳贼怒杀之　　谭广恕后妻蒋氏
按新会县志蒋氏梅阁村人年二十归礼义坊谭广恕为后妻两载而恕亡无子蒋誓死不他适三年服阕姑命改嫁不可乃阴受本坊黄姓者聘蒋知恸哭曰人各有志何相逼如此手击碎其礼物事遂寝又三年兄弟以其年远忘哀亦阴受陈聘蒋闻绐曰吾如外家游数日而后去至则从容洒乐不事女工凡宗戚之家无不到嬉嬉笑语月余人莫觉其意忽一夕自经死时正统间西贼充斥不获闻于官　　李乐道妻杨氏
按云南通志杨氏李乐道妻剑川人乐道为诸生事继母孝杨事继姑如其夫道疾笃杨吁呼求代及亡随缢死　　杨嗣光妻阮氏
按云南通志阮氏郡人杨嗣光妻年二十二随夫任阳宗兵乱回鹤至洱海乱兵四至氏度不能脱往依所亲避石峒中为所获氏不受辱夺刀自刎　　张较妻顿氏
按云南通志顿氏腾越卫学生张较妻较病剧氏年二十五涕泣不食预置衣衾以俟一女甫七岁贮一篑以之较亡遂饮毒母以他药救解夜分复自缢死有司疏闻旌其庐此正统间事其父名威　　谷添生保妻杨氏
按云南通志杨氏谷添生保妻腾冲人生子名金山正统三年思仁寇边举家出避金齿保从征中岚瘴死杨痛哭自缢于夫柩旁有司上其事诏旌表复其家　　戈谏妾韩氏
按云南通志韩氏戈谏妾无锡人年十七谏判永昌纳为后谏官佥事殁韩守节自誓或怜其少欲夺之韩自缢于私室分巡佥事安如山檄郡县旌其门　　常应学书梁氏按云南通志梁氏梁为拣女腾冲人年十八归常应学阅六月学亡梁拊膺痛哭随自缢死　　周简王姬媵左氏
按开封府志左氏周简王姬媵祥符人景泰中王薨左即自缢于室　　仲兴妾陈氏
按陕西通志陈氏宁夏人参将仲兴妾景泰间夫殁于阵氏自缢死仲兴按朔方
新志作种兴

　　陈英鋐女
按吉安府志吉水陈英鋐女景泰间许聘同里萧载绂之子及笄萧子没女闻数日不食而死两家父母怜而合葬焉　　谷得与妻陈氏
按处州府志陈氏谷得与妻年二十二有姿色景泰间叛贼陶得一辈剽掠乡村陈与邻妇同避岩穴为贼所执欲犯之邻妇不敢拒陈独愤骂不从贼胁以刃骂愈不绝贼怒杀之贼去人殓其骸葬于小岭名曰烈妇岭　　吴中孚妻吴氏
按南昌郡乘吴氏进贤吴中孚妻少寡景泰初兵乱携女沉于县之染步曰义不辱吾夫也　　陈典学女
按瑞州府志陈典学女名若英高安赤土人年十三许聘嘉兴守靖安舒敬之子琏及笄将归琏病亡若英闻讣潜入寝室自缢归其柩合葬于靖安之白粉山景泰三年诏旌其闾　　尹氏女
按泰和县志尹氏女景泰初人邻人以事为官兵所执其父亦罹祸女时年十九恐见辱自缢死　　曹顺妻叶氏
按苏州府志叶氏吴县东洞庭人曹顺妻景泰中顺客死翁姑欲令改嫁不从强之一日自经檐下明日其夫骸骨适归遂合葬　　狄阿先妻高氏
按苏州府志高氏嘉定人狄阿先妻配一月狄患痈死高抱尸恸哭三日家贫火葬火炽高跃入火中姑救出之高恨不得从夫死辄取夫骨啮吞之其夕雉经死　　陆氏女
按苏州府志陆氏女名淑清长洲阳城人聪慧识字年二十二许嫁村人杨绍两家赤贫不能嫁娶绍执役往京师恶少艳女容谋娶之集党撼其翁父强以必从翁父惧许诺淑清闻之号哭达曙恶少强委禽焉女即自缢于室　　徐景仁妻于氏
按苏州府志于氏父得泉吴县人许赘徐景仁未婚而景仁坐刑其父以子残废欲辞婚氏不从曰彼初非残者遂婚事夫甚谨后数年景仁戍云南其弟干禄谓曰若他适可免否则死万里外矣氏曰此何难遂自缢　　温妻屠氏
按淮安府志屠氏邳州人指挥温妻殁屠自缢死景泰三年旌表　　颜遂妻胡氏
按淮安府志胡氏颜遂妻山阳人年十九岁适遂三年夫亡翁姑以家贫无子潜以许人一日聘至胡悲号几绝是夜自缢死　　陈献玖妻曹氏
按淮安府志曹氏邳州人年十八适陈献玖四年而夫殁其伯潜谋嫁之氏投河死　　孔桩妻谢氏
按淮安府志谢氏谢雩女年十九适孔桩明年桩亡氏方&#三月后生子金谢昼乳金夜工绩以养姑姑殁&#戚劝之嫁因断其发鹾贾杜言强娶之遂投淮死留二履涯涘尸逆流数十里至乌沙河烈女祠前止去桩墓不远时在仲夏逾旬颜色如生金白母冤讼不得直复诉阙下不得入归号墓上郡守张守约巡抚王宗沐论言逼贞妇死坐斩无何张守约死言以贿得脱金申白之备历棰楚终不屈谢见梦于漕抚中丞王某及观察陆某论言斩立祠祀之为文以记　　徐之骥妻朱氏
按宿迁县志朱氏徐之骥妻夫亡一子三女皆幼氏号恸累日誓以身殉家人慰谕之氏曰夫死本以子女见托今家贫衣食无计何以全生我死则伯叔不能辞其责竟自缢死　　周书妻某氏
按广东通志某氏周书妻高州人景泰丙子书领乡荐授琼山训导挈氏行舟次西江遇盗书潜匿他所妇以为死矣抱其幼子沉于水氏失其姓郡志亦不载　　张寅妻苏氏
按广东通志苏氏新会平康里张寅妻景泰初贼首周三等倚黄萧养为乱围其村尽杀寅家苏有美色贼酋欲妻之苏骂贼赴水死　　花某妻王氏
按广东通志王氏广州卫舍人花某妻夫亡妇哀恸不欲生殡毕即成服与姻戚邻里妇妪诀家人以为狂其日投井死张诩作节妇词表之
　闺烈部列传八
　　明三
　　卢氏女
按开封府志卢氏女名温柔陈州人祖母张氏寝疾三年温柔事之甚谨后许聘太康常友未婚友亡温柔往吊之潜自缢死乡人为合葬天顺末旌表　　怀靖王夫人蔡氏按开封府志蔡氏祥符人内乡怀靖王夫人天顺间王薨蔡自缢上遣使祭之　　齐秀妻吴氏
按卫辉府志吴氏齐秀妻辉县人年二十一夫亡敛毕即自缢远近惜之　　刘瑾妻朱氏
按卫辉府志朱氏刘瑾妻新乡人年二十二夫亡命匠大其棺棺成自经死遂同敛焉有司以闻旌表　　王俊妻高氏妾蒋
氏附

按兖州府志高氏王俊妻城武人天顺三年夫亡与妾蒋氏同缢死柩侧诏表其门　　何玉妻李氏
按四川总志李氏顺庆人有殊色年二十适渠之何玉生子数月蓝鄢贼入境李负幼子奔江浒贼追之曰不杀尔愿与结为夫妇李骂曰强盗我宁死肯从尔乎遂抱子投水死　　陈政妻颉氏
按四川总志颉氏顺庆人字妙善年十八归陈政政亡谓家人曰妇人以夫为天今不幸无恃不死何待遂自缢合葬焉　　王文琼女
按四川总志永川人王文琼女许嫁同里李秉善将请期其寄名父史初暗绐商人以女完所贷女觉曰我王家女吾父已许李彼何人敢以我偿贷乎径自刎举家惊惶不及救通邑咸悲叹之　　钱氏二女
按四川总志潼川州民钱汝吉二女长菊秀年十七次粉桥年十五俱有殊色天顺中贼吴升流劫乡村汝吉遇害二女义不受辱投涪江死　　朱某妻曹氏
按四川总志曹氏乐至人适同里朱某夫幼甚伉俪不相称翁欲嫁之为子再娶遂自刎有司以闻建坊旌表　　蒋颖妻薛氏
按靖州志薛氏天顺间乡举蒋颖妻颖会试落第归溺死氏年二十二悲号竟日自缢事闻旌表　　董维岳妻欧阳氏
按衡州府志欧阳氏衡山董维岳妻天顺间维岳为官捕贼多杀获贼恨之率众焚其宅维岳战死氏痛不自胜且惧见辱奋身投火死　　雷毛姑
按衡州府志雷毛姑蓝山雷廷惠女天顺甲辰苗贼破县人皆窜匿廷惠以目疾不去女独侍侧被执将污之骂贼不屈而死　　罗旦妻张氏
按衡州府志张氏桂阳州罗旦妻少有志操天顺甲申年二十四峒寇大掠张匿豕牢中贼觉抽刃迫之出张泣骂被杀　　杜彦祥妻邝氏
按衡州府志邝氏临武杜彦祥妻归杜五年夫亡姑怜其少命改适不从天顺四年獞贼入寇邝从姑走避于舜&#&#未至为贼所执欲污之邝以死拒厉骂不辍遂见杀裂其尸有司建祠祀之　　汪朝春妻武氏
按桂阳州志武氏汪朝春妻天顺八年峒寇寇桂阳武仓卒负姑出亡匿汪家山寇至为所获欲污之氏骂不绝口遇害　　皮能贞
按临江府志皮能贞清江皮恒鼎女也幼许新喻诸生符敬未婚敬亡卧泣数日誓不再适父母欲夺其志乃阴遗敬父母以衾鞋曰妾受符聘虽未归终身为符妾也设不讳无以明志遂于是夕自缢　　那楫妻张氏
按盐城县志张氏那楫妻年十八夫亡哭甚哀逾旬夜半乘家人熟寝自缢死　　刘国用妻胡氏
按盐城县志胡氏坊正刘国用妻夫亡氏年二十宗族虞其少微有夺志语氏闻痛哭终日至夜以绠系国用柩侧自缢邑令闻之亲至死所视棺殓旌其门裂帛为文以奠之比葬为手篆墓表　　刘存仁妻王氏
按盐城县志王氏刘存仁妻存仁孝子刘鸾子也王氏归存仁克修妇道仁病亟愿与同死迨没即是夜缢死尸傍有司以闻有诏命建贞烈祠今在新桥市南　　张昱妻彭氏
按嘉兴府志彭氏张昱妻名妙宁嘉兴人父公衍锺爱之天顺间馆昱为甥未几昱病且革妙宁泣曰妾与君同年生必同年死已而昱死子尚在抱既葬欲自尽姑泣戒曰吾年老尔子幼且病忍弃之耶乃奉姑命护其儿儿病愈遂绝饮食髽跣号泣五日而死　　朱君达妻顾氏按嘉善县志顾氏朱君达妻有县役催科&#君达远出突入厨下举手加氏颈氏潜入内室泣曰若此可复生乎遂自缢　　李梦璧妻陈氏
按闽书陈氏诸生李梦璧妻夫亡不食死
　　徐渡妻张氏
按闽书张氏徐渡妻甫嫁而渡病虽成妇犹处女也渡亡不食死　　王命赓妻周氏
按闽书周氏王命赓妻夫亡禫除之日截发自缢死　　李氏女按闽书李氏女许字庆远同知杨维清孙某未嫁而清孙亡从死　　吴天锦妻李氏
按闽书李氏吴天锦妻天锦出行贾家海滨寇作宗人邀李偕姑出避李以姑老谢不能独闭户相守闻天锦死入室雉经端拱如生　　杨启照妻粘氏
按闽书粘氏安溪杨启照妻夫亡从死
　　蔡之升妻刘氏
按闽书刘氏蔡之升妻之升夭殁刘年二十从夫死　　苏忠妻萧氏按闽书萧氏举人苏忠妻忠游清溪骤没于舟次报至萧恸哭仆地出视殓于溪浒还家不食九日晨起奠几筵毕至柩所哭尽哀归沐浴盥栉闭户留一婢侍而悬帛自缢帛忽断婢悸颤号伏萧麾婢出遂死　　王廷望妻周氏按闽书周氏庠生王廷望妻廷望夭殁求死姑偕其姒守之及小祥奠廷望毕遂自经　　黄熙耀妻李子娘
按闽书李子娘黄熙耀妻归耀事舅姑称孝妇熙耀客死矢必殉曰苟归耀骸骨得同穴大愿不则祔先姑焉逐对天顶礼投缳死　　傅氏女
按闽书傅氏女田家子也夫死自缢县令赵时用为合葬　　陈爱娘
按闽书陈爱娘黄万&#妻万&#早孤育于叔父叔父行贾于长泰万&#娶两日往访叔渡海溺死爱娘自缢其祖姑及父母诸父止之不得也　　张经妻詹氏
按广东通志詹氏兴宁人张经妻天顺辛巳山寇破县氏举家奔窜盗欲污之氏骂曰吾良家子岂从汝耶延颈就刃盗杀之　　吴金童妻庄氏
按明外史列女传庄氏海康吴金童妻成化初广西流寇掠乡邑庄随夫避新会佣刘铭家铭见庄氏色欲犯之屡诱不从乃令其党梁狗同其夫入海捕鱼推没水死越三日庄见夫不还求之海滨尸浮岸侧手足被缚肿腐莫可辨庄以衣识之归携女赴水抱夫尸而没翌日三尸随流繞铭门去而复还士人感异共殡祭之然莫知铭杀也后梁狗泄言有司并捕拷处以极刑　　张树田妻宣氏
孙
氏附

按明外史列女传嘉定张树田素狂悖与妻宣氏不睦树田病宣晨夕奉事及死誓以身殉时树田友人沈思道亦死其妇孙与宣以死相邀各分尺帛孙自经宣即欲从之或劝曰彼与夫相得故以死报汝何为效之宣叹曰予知尽妇道而已安论夫之贤不贤卒缢死　　尢辅妻成氏
按明外史列女传无锡成氏定教谕缯女登封训导尢辅妻也辅游学靖江成从焉江水夜溢家人仓卒升屋成整衣欲上问尔等衣耶众谢不暇成曰安有男女裸而尚可俱生耶我独留死耳众号哭请不应厥明水退坐死榻上　　唐贵梅
按明外史列女传唐贵梅贵池人适同里朱姓夫病且弱姑悍而淫尝与徽富商私久之商复至见贵梅悦之密以金帛贿其姑诲妇淫者百端勿听加棰楚继以炮烙终不听乃以不孝讼于官通判毛玉受商赂拷之几死者数矣商冀其改节复令姑保出之亲党咸劝首实妇曰若尔妾之名幸全如陷姑于恶何夜易礼服自经后园梅树下及旦姑不知起将挞之至园中乃知其死尸悬树三日颜色如生每岁梅花发常见妇人往来其下　　刘开科妻甄氏
按曲阳县志甄氏刘开科妻夫早亡无子止一女殊幼氏号泣不食自缢尸傍有司具棺殓巡方使者旌其门　　周懿王姬媵于氏
按开封府志于氏祥符人周懿王姬媵成化末王薨于即日自经死　　魏相妻刘氏
按开封府志刘氏魏相妻祥符人相死刘即欲以身殉祖姑王与氏同寝氏哭之达旦绐其祖姑曰吾渴甚可得饮耶祖姑出取水厨下遂自缢死时年二十有一　　彭仪妻吴氏
按开封府志吴氏诸生彭仪妻封丘人初夫亡欲殉以姑老子幼稍缓后姑与子俱殁乃沐浴更衣诣夫墓潜缢棠树下乡人为置棺启仪竁而葬焉是年棠树冬花霜雪不殒成化间旌表　　夏永昌妻高氏
按开封府志高氏夏永昌妻祥符人婚三月而永昌亡氏欲从之家人严防至主前焚香窃祝曰永昌俟我母知泣而劝之曰嗟母谓百年永耶竟自缢死成化末事闻诏表贞烈　　邢可大妻张氏
按开封府志张氏项城人邢可大妻夫亡自缢事闻旌表　　黄士让妻杨氏
按开封府志杨氏祥符人黄士让妻年二十夫亡誓以身殉自缢死　　王三妻窦氏
按开封府志窦氏王三妻新郑人夫亡誓不独生自缢死　　萧正妻孙氏
按开封府志孙氏萧正妻陈州人夫亡痛不欲生自缢死　　翟氏女
按开封府志翟氏女名粉儿陈州人年十七许聘樊亨未几而亨亡父母往吊粉儿入室自缢死成化元年有司上其事于朝　　晋嵩妻张氏
按开封府志张氏太康人晋嵩妻夫亡痛哭不言私命匠造大棺迨夫殓毕遂自缢同棺而葬成化中旌表　　姚思庆妻轩氏　　　王璠妻周氏
　　魏教读女　　　　　黄三桂妻万氏
　　李承宗妻邓氏　　　惠汝贤妻邓氏
　　熊威妻张氏　　　　尚伯泗妻许氏
　　韩大有妻温氏　　　尚宣妻张氏
　　王赞化妻陈氏　　　王弘教妻单氏
　　王槚妻周氏　　　　杨廷彦妾张氏
按归德府志已上十四人俱夫亡自缢死
　　姚通妻程氏
按归德府志程氏睢阳卫百户姚通妻夫没于京氏闻讣自缢死成化二十二年旌表　　曹文道妻潘氏
按归德府志潘氏曹文道妻文道会试不第归没于途潘闻自缢死成化二十二年旌表　　汤希富妻蔡氏
按归德府志蔡氏汤希富妻希富病革蔡自制新衣一袭着之谓希富曰万一不讳愿衣此偕行希富曰如此吾目瞑矣及没蔡遂自缢诏旌其门　　皇甫迪妻潘氏
按归德府志潘氏皇甫迪妻迪病亡氏自缢死成化二十二年旌表　　余恬然妻刘氏　　　罗一龙妻汤氏
　　万邦宁妻傅氏　　　郑金声妻袁氏
按归德府志已上四妇俱夫亡不食而死
　　李瞽者妻张氏
按归德府志张氏李瞽者妻张李故指腹为婚后李得男弱冠而瞽李父愿罢婚氏坚不从遂归李李死氏遂自缢　　王锡绶妻许氏
按归德府志许氏王锡绶妻夫亡饮毒死
　　白杞妻杜氏
按河南府志杜氏陕州白杞妻杞疾革杜哀毁绝食屡自缢以防密未果后防者少懈仍缢而死　　唐情妻李氏
按河南府志李氏陕州唐情妻夫疾笃李方少艾以死许之及夫没果缢死事闻旌表　　任弘道妻王氏
按河南府志王氏陕州廪生任弘道妻举人王文瑶女道素有文名疾将革王以死誓及道没遂吞毒而死州守旌之　　郭生妻赵氏
按河南府志赵氏偃师郭生妻一子甫四岁生亡氏矢志不二甘贫守节教子成立曰吾事毕矣遂自尽成化十七年诏赐旌表　　祁采儿
按汝州志祁采儿双酒保人成化十一年许聘刘裕未娶裕亡采儿同母往吊哀恸几绝既归遂自缢合葬裕墓邑令朱铨蠲本户差徭春秋致胙于其家　　李晓妻王氏按南阳府志王氏举人李晓妻年及笄适晓晓中成化戊子乡试年逾二十而死氏自缢以殉建坊旌表从祀南阳府节义祠　　韩宗信妻李氏
按南阳府志李氏韩宗信妻夫没氏年十八誓以死殉自缢死　　李健妻王氏
按兖州府志王氏曹州人李健妻举乡试先亡王悲痛不食七日而死成化二十二年诏旌表　　李梦凤妻韩氏
按青州府志韩氏兖州韩旭女适蒙阴李梦凤年十九夫亡无子旦夕守夫柩哭哀毁骨立葬毕遂自缢死成化间旌表　　孙枝员妻杨氏
按登州府志杨氏宁海庠生孙枝员妻夫遇贼护母被害氏欲从死以身方孕欲延宗祀强留数月孕坠就缢死　　欧英妻王氏
按山西通志王氏右卫舍人欧英妻幼而淑静夫亡年十九欲自杀家人守之不得越一日托澡浴阖门自缢死御史奏闻旌表　　张钺妻某氏
按山西通志某氏张钺妻成化二十年河东大旱人相食钺与妻就食河南渡黄河中流钺嘱妻曰我投水死汝从人求生勿我念也钺入水妻从之相继沦没舟中人无不悲泣　　兰景昌妻赵氏
按阳曲县志赵氏名慧宝字文姬太原府庠生兰景昌妻昌疾氏侍左右未尝稍离朝夕告天祈以身代及昌没氏乃尽敛其装奁付姑曰空房独守留此生穿窬心伺间遂自缢于棺侧年十八成化七年有司以其事闻诏旌表复其家　　陈义妻郑氏
按阳曲县志郑氏名淑英太原左卫前所人父鉴颇读书氏幼每闻父谈节义事辄曰是不难适太原前卫百户陈义成化癸巳义死于边氏遣人迎丧归启棺浴而殓之抚尸痛绝勺水不能入口曰吾前已约吾夫死则同归也乃尽散其财物给诸族人复为旛施佛前曰愿结再生缘其母及亲族百端劝谕不听自缢死藩府闻其事旌表　　乔氏二妾刘氏许氏
按平定州志尚书乔宇妾刘氏宛平人许氏仪真人初宇遘危疾刘泣谓许曰公脱不讳当以死从以平生服饰尽散诸妇既而宇疾瘳后十载始亡刘卒自缢年二十六许年二十四与刘同时死　　刘氏女
按陕西通志刘氏女西安朝邑人成化中父母许婚杨氏子杨死女易服哭不食欲身临焉家人弗许女悲愤投缳死　　高俊妻李氏
按陕西通志李氏延安绥德人高俊妻夫亡自缢死成化六年旌表　　惠及科妻王氏
按陕西通志王氏惠及科妻延安清涧人夫亡氏年二十九即日饰妆人皆怪之有顷自缢柩侧有司表其门　　刘廷瑚妻郭氏
按陕西通志郭氏某县令刘廷瑚妻延安宜川人随父官卢氏县值流寇破城同小姑丁香俱赴井死贼平题叙坊表　　郭景甫妻赵氏
按陕西通志赵氏郭景甫妻延安宜川人夫亡抚幼子维聘既长遂缢死夫冢有司旌之　　朱政妻陈氏
按四川总志茂川镇抚朱政妻灌县人成化乙未政守备戎堡羌寇犯边与贼战死之陈奔赴抱尸恸哭既殓遂投崖死　　赵趣女
按四川总志梁山举人赵趣女年十五贼攻陷城女被执骂贼贼怒械其首几死都御史林俊以闻诏旌其烈仍命有司赡之　　侯氏妇
按四川总志侯氏妇巴县人失其氏夫戍松潘还溺水死妇方裁衣告至裁制自若而告者再至遂以剪刀刺心而死　　郑氏妇
按四川总志郑氏妇巴县人避乱江津蒙溪兵至襁负一子誓不受污投清涧中母子俱溺死其夫名不载　　张衮妻毛氏
按四川总志毛氏巴县张衮妻年十七适衮一年衮亡毛触棺而死　　马标妻李氏
按犍为县志李氏县民李坚女马标妻值寇破城李避不及投井中后浚井骸骨俱化爨者取水为粥常赤色　　陈应龙妻冯氏
按郧阳府志冯氏生员陈应龙妻龙弱冠食廪饩未几病亡乏嗣临殡前二日氏入房潜内着彩衣外袭缟素密以线缝于初更时扶柩痛哭至三更寂然无声家人不觉及晓视之已自缢迟日双柩并发涂人无不洒泪　　郭以旗妻寇氏
按郧阳府志寇氏郭以旗妻流贼突至夫妇携子匿山中逻贼获之将杀其夫与子氏绐贼曰此吾兄也汝无害吾从汝贼信而舍之郭去氏度夫行且远遂骂贼贼惜其姿不校氏以石击中贼面流血贼怒杀之头落地尸行百步遇石不能上而仆伏莽之人皆见之　　萧氏女
按郧阳府志萧氏女陕西籍人成化间年十九以岁荒流上津会逐流民甚急有强者见其美诈称官军执之置五显庙中女度不免窃入香案下缢死典史高琦为治敛知县赵俊闻之当路题请建坊旌之　　徐元龙妻张氏按辰州府志张氏名戊贞沅陵人军士徐元龙妻性笃实寡言笑元龙戍干州没氏投缳死并葬于桃花岩状元罗伦为作桃岩行　　潘耀卿妻贾氏
按辰州府志贾氏生员澜女沅陵人幼读书知大义嫁生员潘耀卿耀卿省父南京挈贾氏以行至湖耀卿没氏哭踊几绝敛讫欲赴水死女奴力护持之扶柩见翁姑复入自缢驰救得免越四十余日屡绝食不食未几闻家众来取耀卿丧遂自刎府尹以事闻旌表　　吴勋妻祝氏
按辰州府志祝氏指挥吴勋妻沅陵人勋战死讣至询其遇害之故即拊膺仆地而死子侧山尚幼不暇顾念郡守以闻旌表　　黄四姐
按郴州志黄四姐宜章锁石人成化间大罗山寇发女年十七父母挈他避女曰焉往无贼惟有死耳贼至被执女自嚼其舌含血喷贼大骂被杀于年塘石上石裂出泉流水至今尚赤土人名其石为血盆石立祠祀焉　　李三完
按郴州志李三完桂阳诸生李九阳女为媒氏所诳许配非类九阳愤恨成疾三完慰父曰父善自保无虑儿父没其家将娶三完谓母曰若为彼妇狗彘不若有死而已因自缢县令纪法立以闻表其闾　　傅四妻祝氏按广信府志祝氏傅四妻铅山人傅没祝年二十六姑欲嫁之祝拜辞不可聘至祝佯告浴竟抱石赴水死是秋大旱知县张昺祷之不应以为冤滞致然乃集诸乡老询其故有以祝事告者昺即具牲醴为文诣死所祭之是夕大雨昺欲以闻适被召去祝死处水深莫测今涌塞成洲俗呼为烈妇洲　　江浒妇
按江宁府志成化十年江浒居人言一日有一妇抱一骨函至江浒谓舟子曰吾欲葬吾夫于江中舟子曰骸骨不与生人同渡惧蛟龙焉妇曰吾有百钱遗子请勿渡他人舟子诺乃登舟至中流仰天而号遂抱骨而沉救之不可得竟莫知其乡里姓氏云　　夏汾妻周氏按江宁府志周氏六合生员夏汾妻祖姑病笃割左股以进而愈姑疾又割股为羹夫病亦如之后汾应大京兆试以暴疾死氏自刎未殊以手指扼其喉又不死夫榇至氏呕血而出扶拜毕跃入井家人亟持之防护备至卧&#但余微息犹经纪丧事伺隙仍投井死邑令以请旌表　　彭通妻某氏
按松江府志某氏彭通妻朱泾人通贫为递兵成化中没妻乞贷买棺焚其骸归而自缢郡守王衡出俸金治葬自为文祭之立石表其墓　　钱仲岐妻朱寿贞
按松江府志朱寿贞华亭萧塘人御史瑮女嫁钱学士子仲岐岐通经学古累举不利寿贞亦读书孝谨侍夫疾三载不懈及夫没弃其二女自缢众妇救之复苏终屏食死年二十五诏表其门　　陈旭妻臧氏
按武进县志臧氏嫁同里陈旭旭病革语臧曰吾疾不起矣善事后人氏泣不答次日旭亡绐家人入室取殓具自经死时年三十诏表其门　　巢氏女
按武进县志巢氏女幼许字恽氏子恽父没女言于父母为制服未几恽亦死父母将更择嫁女不从强之自经死　　姚冕妻钱氏
按武进县志钱氏马迹山人年十六嫁乡人姚冕生一女成化间冕客死柩还氏迎哭舟次即赴水救之不死未几夫兄私纳人聘氏投于池又救之家人防守甚严一日薄暮淅米釜中谓女曰汝爇火吾欲稍休糜成报我比女往则阖扉叩不应女惧而啼坏户入氏缢死矣家贫无为白其事者　　柴某妻陈氏
按鄞县志陈氏柴某妻幼有志操夫溺狭邪废其家寻染病氏绝无怨言惟勤女红以支朝夕劳苦万状夫党皆无良其夫先鬻其一子一女又欲并幼儿及妻卖之谋秘不泄氏微闻仰天大恸恶终不悛一夕系儿于腰抱石投水死　　郑氏女
按常山县志郑氏女名纯英象湖璜之女也许聘石桥汪璇璇往临安溺死桐江时成化甲辰四月也先期女梦一少年以衣求缀女怒厉声叱之使退既觉怀狐疑不自释比梳洗间有蛙跳入寝所家人怪之具纸钱送诸水旋复立于妆台又禳之如初女益疑兼以梦告诸姑姊恍惚如有失越五日讣至悲痛哽咽谢妆服废饮食若无意于人世父母使婢探之但云死好父母譬之曰汝未归汪情若路人何关休戚而言死女复私谓婢曰父母之言不其悖哉自纳彩问名所天已定何必成礼而后亲今乃以路人目之此所以重吾悲而不容已也父母知其意防守甚严屡自尽不得夜乃佯狂大呼鬼神群婢惊避遂缢而死璇柩归舟经其门回旋不肯进璜率其弟侄出吊告以女死之故舟始行　　吴惟宗妻李氏
按寿昌县志李氏吴惟宗妻成化间惟宗以父命赴京师省其叔归没于杭氏年二十八哀毁成疾死乡人称之　　吴得珍妻陈四姐
按闽书陈四姐吴得珍妻福州人得珍早亡陈抚七岁孤伯氏素强狠欲夺其田令改适陈泣不从后揣　闺烈部列传九
　　明四
　　蒋志道妻贺氏
按晋州志贺氏蒋志道妻道亡贺四日不食自缢死　　周兰妻焦氏　　　　刘玺妻吕氏　　刘永佑妻张氏　　　高仪妻李氏
　　杨英妻高氏　　　　韩昶妻姚氏
按晋州志已上六妇以节烈旌事实无考
　　陆淳妻郑氏
按全辽志辽海卫郑氏陆淳妻弘治初淳亡氏年十九哀毁不食殓毕自缢死郑氏按县
志作邓氏

　　萧士清妻丁氏
按盖平县志萧士清妻丁氏奉姑至孝夫疾氏饮食俱废祝天愿以身代夫没悲痛累日自缢死　　刘晏妻朱氏
按全辽志朱氏义州卫人刘晏妻夫死居孀弘治间寇入寨氏方采蔬园中被驱北行氏仆地欲死群寇拥之上马奋身自堕者三贼怒断其吭而死　　裴贵妻刘氏
按全辽志刘氏讳志贞女直人三万卫镇抚刘忽鲁秃女幼聪慧授孝经列女传咸成诵年十六适同郡裴贵事舅姑以孝闻而贵有疾氏潜刲股肉和糜以奉弗效每夜叩祷于天誓以身代夫疾革嘱刘曰吾危汝幼善事后人氏泣曰奈何以犬豕畜妾遂入自缢家人救之无及越二日夫始卒事闻诏旌之　　孙林妻王氏按开封府志王氏祥符人孙林妻夫亡匍匐哭不绝声潜诣园中缢死树下　　张氏女
按开封府志张氏女名合儿沈丘人子玉之女弘治中合儿年十四馌父于田途遇里人武鉴欲污之合儿不从遂投河死　　田孝子妻张氏
按开封府志张氏田孝子妻祥符人孝子名锐尝刲股疗母病母死庐墓三年锐死张哭曰彼能为孝子我独不能为烈妇耶遂缢死　　赵汝登妻侯氏
冯
氏附

按开封府志侯氏赵汝登妻仪封人汝登死侯自缢以殉后汝登侄匊死匊妻冯氏亦自缢事闻旌其门曰双烈　　真丘郡主
按河南府志真丘郡主伊安惠王之女配仪宾蔡升弘治元年升以病卒主即日触壁而死诏赐旌嘉　　高位妻陈氏妾王
氏附

按兖州府志陈氏高位妻城武人夫亡与妾王氏同时自缢弘治十一年并旌表　　胡金妻郭氏
按兖州府志郭氏城武人胡金妻夫亡自缢柩侧诏旌表　　安简王婢张氏
按山西通志张氏潞城安简王侍婢粗识文字弘治三年王薨张欲死妃与诸姬慰谕之张曰吾虽婢事王久宁忍独生终自缢府中咸高其义岁时祭之　　王廷辅妻闫氏按四川总志闫氏通江县生员王廷辅妻太学生闫旻女流贼陷城氏遁县北林箐中为贼所执触树求死骂贼不绝口贼怒杀之群鸟环尸哀鸣不散　　闫自昌妻张氏按四川总志张氏通江人诸生闫自昌妻适自昌甫二年生女未周岁昌亡张号恸粒米不入口自缢死县令以闻旌其闾　　何洪妻李氏
按荆州府志李氏松滋太学生何洪妻洪亡氏年二十七无子苦节不二弘治间遭水度不能存谓人曰我当死久矣岁荒若此茕茕嫠妇顾安所求活乎因自缢　　陈三贞
按衡州府志陈三贞临武陈士良女居金三乡弘治丁巳猺贼来寇执三贞欲污之胁以刃不从触刃死时年十八　　周某妻艾氏
按衡州府志艾氏临武平田乡艾仲隆女适燕溪周某值归宁遇猺獞来寇被执将逼之艾厉骂不屈被支解　　朱守良妻邓氏
按郴州志邓氏桂民朱守良妻弘治间贼丘子高等破城被执欲污之骂贼不屈被杀　　杨用霖妻萧氏
妇刘氏邻妇
邓氏陈氏附

按吉安府志萧氏杨用霖妻泰和人归霖事姑至孝姑病目不能走时红巾贼将掠安成萧私语子妇刘曰姑老且病吾当留养汝宜急去刘应曰姑既留妇宁忍去乎未几寇猝入城杀掠号震远迩萧语刘曰吾义不受污即自投井中刘继之邻妇邓氏陈氏闻而俱死弘治间县令为立四妇祠　　蔡氏女
按吉安府志蔡氏女名已贞会昌人弘治间义不受贼污为贼支解年十六　　刘氏女
按临江府志刘氏女新淦人及笄父许婚赵国祥子未嫁赵子亡父欲女他适女曰曩者已许赵义不可再遂投井死女字懿文乡人名其里曰懿文乡　　刘元机妻汪氏按旌德县志汪氏邑民刘元机妻归机孪生二男逾月机死汪泣曰是二孤累我乃不能与逝者俱居三岁二男并以痘疹殇氏哭告夫冢还就寝裂帛自缢死事闻旌表　　谭氏女
按旌德县志谭氏女名蓟贞谭江宗女也江宗已许嫁上泾乡寻知为庶出子遂毁盟女曰焉有既许而旋背者绝食数日自缢死年十四岁　　江一珍妻谭氏
按旌德县志谭氏名发英江一珍妻归四载无子一珍亡谭将死诸姊姒多方譬之谭泣曰夫死从子吾无所从所亲复以未终服为言谭遂服丧三载服阕前一日往夫墓祭毕触墓死　　江元妻吕氏
按旌德县志吕氏江元妻元家徒壁立氏归未几元病氏剪发刲臂治之不效夫死遗孤二岁氏水浆不入口者三日众劝谕强起辟纑刺绣奉姑饘粥恒自饱菜根姑病氏复割体肉救之子六龄以痘殇氏抱尸七日不释曰吾必死奉姑有二伯在乃拜辞姑复拜二伯曰媳以姑累伯沐浴更衣绝粒三日哭拜夫茔欲触石左右扶归不食姑劝之食氏出刀置前曰俾死于此何如听饿获全其形遂饿至十日而毙时年二十五　　吕邦佑妻管氏
按旌德县志管氏吕邦佑妻归两载佑病革目注氏氏喻其意绐之曰君无虑妾有身月余矣愿为君老佑遂瞑氏勉执丧事无甚哀戚咸疑其将易志既毕丧进夫所遗服付其翁若伯潜寝密室缝其裳引绳缢死　　任永祉妻戴氏
按旌德县志戴氏戴万女任永祉妻祉年十六为诸生氏归逾年祉以痘死氏号哭晕地自缢者三屡救不即死绝水浆四日伯翁守翰曰叔已长矣俟其育子以存夫祀不愈斩夫后耶氏然之奉姑倍谨服阕上衣青下衣白妯娌问故则曰青事舅姑白事吾夫历十一载叔永祺生子定嗣七日氏中夜缢死　　黄伟妻张氏按苏州府志张氏名福真黄伟妻伟父茂尝为许璇家奴甚贫伟死茂将嫁之福真度不免佯许诺择日当行福真沐浴更衣辞其翁姑而出复入如厕人莫觉其意顷之自缢死时弘治五年年二十五　　常熟烈妇
按苏州府志常熟县烈妇不知姓名弘治辛亥大水饥荒夫鬻其妇与一货糖男子得钱三十七文其夫得一饱而去妇与男子未行数十步过一小桥大声呼其夫投水死　　陆茂妻钱氏
按常熟县志钱氏&#城农家女归陆茂有妇道孝事舅姑和处妯娌人咸称之茂病痨瘵家贫钱勤苦纺绩以资药饵一日茂谓曰我病殆不起汝年少无子家贫无依可改适无以我为念钱泣曰我亦闻人言事夫之道矣君其勿忧先是父母因茂贫病已有异议钱默喻其意即谢绝不归岁余茂病弥笃家贫日甚钱不得已乃归告父母乞升斗负还而茂已没哭之恸具瓯饭盂羹祭毕缢死尸旁时宣德十年三月弘治戊午县令杨子器建显微祠春秋祀之　　钱邦璨妻万氏
按丹徒县志万氏儒家女归钱邦璨从姑避乱兵伤其姑万氏扶救之亦被掠至分流冈抱幼女跃入池子志&#方十余岁呼号往掖挥之没而死　　何氏二女
按清河县志何氏二女弘治中流寓盱眙年饥其父卖之买者但云作妾二女觉其非良遂交臂投淮水死盱眙令上其事立双贞祠至今祀之　　郑玺妻魏氏
按钱塘县志魏氏名德盛萧山人文静公仲子完女幼有志操涉书史父患疾祷天求代及长赘钱塘儒士郑玺为&#玺回杭得暴疾德盛闻欲往视汤药祖母丘夫人与之俱行比至玺已没至夕以帕自缢于夫侧祖母救之载归渡罗剎江欲投水死祖母挽之抵家仍欲自缢家人环守之断发爪面啮指流血风　　沈氏女按孝丰县志沈氏女名阿治鱼池乡京军之女母死父鞠之许聘安吉庠生施澄年二十二未嫁父赴营不以女行又不以女归女请父不应明日又请父曰吾三年后归以女赘婿女曰岂谓此顾家无主者异时不幸有指背之谤儿虽死父且疑之不如今日引决以洁吾身入厨举刀自刎其妹夺之复以手抉喉而绝时弘治十六年也嘉靖五年县令郭治为之致祭刻石题曰沈烈女之墓　　朱涣妻杨氏
按临海县志杨氏年十九归士人朱涣未几涣病痈氏殚力医治不效而亡哀恸几不欲生既服阕其兄劝他适不从乃潜许乡之富人杨知事迫遂不复语以装奁一二物与其伯氏女曰我不及送汝于归也家人莫喻其意至夕犹治女工令其妾先寝即自缢死　　金氏女
按临海县志金氏女名显少有志节既许配某而某病风残宗族讽其母改聘女闻不悦乃托言每夕梦二仙女招与同游遂自号通真娘子已而众与母必欲夺其志乃泣曰吾惟有死而已乘间遂入室自缢　　朱朝勋妻陈氏按莆田县志陈氏朱朝勋妻夫病刲股吁天自代及亡殓毕阖户自缢死　　魏云章妻林氏
按莆田县志林氏廪生魏云章妻章病林刲股疗之九年病复作竟不起林即欲从死恐夫妇并丧重伤舅姑心乃强起治丧尽礼至小祥痛哭更衣密缝其襟裾自缢与章死隔岁而同日平海训导萧近兰请于学使旌之　　崔仪妻陈氏
按莆田县志陈氏崔仪妻仪贫陈勤女红佐养舅姑庭无间言仪登弘治庚戌进士以病请假未几殁陈视殓毕沐浴更衣自缢死事闻诏旌其门　　卢士行妻陈氏
按莆田县志陈氏举人卢士行妻夫亡殓毕潜自缢家人亟解救遂绝粒姑多方劝谕之欷歔曰夫亡与亡生何为哉越十余日呕血数升而死年二十九御史吉澄表其门　　李一复妻姚氏
按莆田县志姚氏庠生李一复妻年二十夫亡哀号不食自缢死　　张廷光妻王氏
按莆田县志王氏张廷光妻年十九廷光随父没于官舍久之翁亦亡姑吴私其季子谋嫁之不从遇极苦楚及子稍长自缢死御史朱浙为之传　　朱云衢妻陈氏
按莆田县志陈氏朱云衢妻年十九夫亡矢志守节姑及父母欲夺其志遂自尽　　郑氏女
按莆田县志郑氏女父守典以女议配陈希珍孙七希珍知孙恶欲罢婚郑绝食不从及归陈以孝谨得希珍心而陈七酗酒胁以非义郑自缢死年十九　　罗仁妻杨氏按归化县志杨氏紫云台人罗仁之妻弘治间仁亡杨年二十四无子越百日自缢死　　温澜妻陈氏
按广东通志陈氏千户所大南屯田百户陈荣长女赘本卫前所千户舍人温澜为婿弘治间符蚺蛇作乱举兵破屯执男妇二百余人氏年三十五与三幼男并十三岁女俱被执度不免辱厉声骂贼曰我名家妇女岂受汝犬彘污夺贼刀先杀其女因自刎后二弟珊玠闻之求骸骨瘗焉　　李氏女
按广东通志李氏女崖州人年十八许训导冯廷器子冯子病亡女誓不再嫁冯丧过门自缢死父母悯其志与同葬　　孙广学妻张氏
按广东通志张氏生员孙广学妻弘治辛酉同夫收获郭外时符蚺蛇乱黎贼散出夫妇俱被执归峒贼欲置张他所张正色曰即死夫妇必同穴安肯他往贼怒出广学杀之张抱尸痛哭骂贼不绝口亦被害　　彭裕妻冯氏按广东通志冯氏会同彭裕妻弘治丙辰裕亡冯年二十殡殓毕自缢死　　田瑶妻何氏
按广东通志何氏文昌县何显女弘治戊午归田瑶仅四月瑶暴亡何遂更衣自缢同穴而葬　　相公夫人
按龙门县志相公夫人者旧上龙门巡检司李太妻陈氏也何以称太官卑而死难陈氏从之故土人并尊称之弘治五年相公为上龙门巡检司时从化盗起纠连山峒烽烟遍野相公才略兼能智勇冠一时以身捍御其间见乡人各缮垣墙坚门&#为自固计呼众谕曰御寇于门墙所活几何守不如战且贼长驱直入必轻敌吾若敛锋避锐彼必团结营垒环劫乡村城郭危矣莫如乘其未集急战以銼其锋彼知有备必不久札守则祸深战则祸浅吾为君等先之乡人曰寇众我寡力不敌公曰众寡势也虚实机也善守者不执势而废谋善战者不昧机而制变今乘其势未集战则必胜乡人犹难之夫人闻之曰乡人虑君徒勇耳料敌制胜决几在心相公曰吾闻封疆之司有死无二今各村垣栅不固人心汹汹与其陷而就擒孰若舍生以图存乎遂战自辰至午斗数十合杀贼百余乘势逐贼乡村城郭俱保无虞讵余孽未尽越日袭相公于衙杀相公焉夫人曰夫子死吾何生寻自缢越九年龙门建县焉乡人思之肖像祠之曰相公夫人庙祈祷辄应至今岁祀不衰　　彭禾妻施氏
按明外史列女传滁州施氏彭禾妻正德元年禾得疾不起握手诀曰疾惫甚知必死汝无子择婿而嫁毋守死徒自苦也施泣曰君尚不知妾乎愿先君死禾固止之因取禾所呕血尽吞之以见志及禾没即自缢　　史贞女
按明外史列女传史贞女杞人字孔弘业未嫁而业亡欲往殉之母不许女七日不食母持茗逼之饮双蛾适堕杯中死女指示曰物意尚孚我心母独不谅人耶母知不可夺翌日制素衣缟裳送之孔氏里中老稚观者如堵女告之曰适二姓者勿入我室惭而去者十二三迨暮乃整衣自经死白气缕缕腾屋上达旦始消　　杨希闵妻汪氏
按明外史列女传晋江汪烈妇诸生杨希闵妻年二十三夫死无子欲自缢家人防之谨度不得间闻茉莉有毒能杀人多方求之家人不知其故日供数百逾月其家人为亡者斋祭妇自撰祭文辞甚悲夜五鼓防者稍怠取积花煎饮之天明死　　陈旺妻唐氏
女环
儿附

按明外史列女传陈旺妻唐氏汝阳人随其夫以歌舞逐食四方正德三年秋旺携妻及女环儿幼侄成儿至江夏九&#山有史聪者亦以傀儡为业见妇女皆艳丽而旺且老因绐旺出求食至青山夜杀之明日聪独返携其妇女幼侄入武昌山吴王祠越数日持利刃胁唐氏氏曰汝杀吾夫吾不能杀汝以复雠忍从汝乱耶遂遇害贼裹以席置荆棘中明日徙蓑衣团又数日贼迫环儿临以刃詈曰汝贼也杀我父母吾恨不能报雠从贼为狗彘行乎詈声振林木贼亦杀之瘗粪中而去其年冬至贼被酒成儿夜潜出告官擒于葛店市伏诛　　窦妙善
按明外史列女传窦妙善京师崇文坊人年十五为工部主事余姚姜荣妾正德中荣以瑞州通判摄府事华林贼起寇瑞荣出走贼入城执其妻及婢数人问荣所在时妙善居别室急取府印开后投荷池衣鲜衣前曰太守统援兵数千出东城捕贼尔等旦夕授首安得执吾婢贼意其夫人也解前所执数人独舆妙善出城适所驱隶中有盛豹者父子被掠其子叩头乞纵父贼许之妙善曰是有力当以舁我何得遽纵行数里妙善视前后无贼低语豹曰我所以留汝者以太守不知印处欲藉汝告之今当令汝归幸语太守自此前行遇井即毕命矣语毕呼贼曰是大不善舁可仍纵之易善舁者贼又从之行至花坞遇井妙善曰吾渴不可忍可汲水至井傍吾将饮贼如其言妙善至井傍跳身以入贼惊救不得而去豹入城告荣取印引至花坞&#井果得妙善尸越七年郡县上其事诏建特祠赐额贞烈　　石门丐妇
按明外史列女传石门丐妇湖州人莫详其姓氏正德中湖大饥妇随其夫及姑走崇德石门市乞食三人偶相失妇有色市人争挑之与之食不顾诱之财亦不顾寓东高桥上不复乞食者二日伺夫与姑皆不至聚观者益众妇乃从桥上跃入水中以死市人皆惊惜之　　庆云贾氏
按明外史列女传庆云贾氏诸生陈俞妻正德六年兵变值舅病终家人挽之避痛哭曰舅尚未敛妇何惜一死身服斩衰不解兵至纵火迫之出骂不绝口刃及身无完肤与舅尸同烬年二十五　　李珂妻胡氏
按明外史列女传胡氏鄞人年十八归诸生李珂阅七年而珂死遗男女各一苦守室中誓不逾阈邻火作珂兄佩往救之曰阿姆来吾乃出佩使妻陈往妇以七岁男自牖付之嘱曰幸念吾夫善视之陈曰将何如绐之曰取少首饰即出陈去胡即累衣箱塞户抱三岁女端坐火中死　　林端娘
按明外史列女传林端娘瓯宁人许字陈廷策闻廷策讣寄声曰勿殓吾将就死父曰而虽许未纳币也何往对曰既许矣何币之问父谨防之曰奚所不可死父曰婿家贫无以周身曰身也乎哉曰婿家贫孰为标名曰名也乎哉遂往哭奠毕自&#死期理帛自经三拱而绝陈故家青阳山山下人曰妇将死时山鸣三昼夜　　陈宗球妻史氏
按明外史列女传史氏南安陈宗球妻夫死将殉有期矣尚为姑酿酒姑曰妇已决死生存岂有多日何辛苦为曰政为日短故酿而奉姑将死告舅曰妇有丧幸毋髹棺遂缢死　　叶氏女
按明外史列女传叶氏女定海人许聘慈溪翁姓而父母俱没遂育于翁年十四翁资产日落且失其姑舅待之如奴劳肄万状略无怨色舅以子幼欲鬻之罗姓者叶恚曰我非货也何辗转贸易为日哽咽垂涕既知不可免伪为喜色舅遂宽之夜月上绐诸姒曰月色甚佳盍少夷犹乎趋门外良久诸姒并劝曰夜既半矣盍就寝遂入及晨&#之则已浮尸于河矣起之色如生衣服上下联结甚固　　胡贵贞
按明外史列女传乐平胡氏女名贵贞生时父母欲不举其邻曾媪救之归与子天福同乳将俟其长而配焉天福年十八父母继亡家甚落贵贞父将夺以姻富家女曰我鞠于曾妇于曾分姑媳恩母子可以饥寒弃之耶乃依从姑以居荜舍单浅未尝识其面其兄乘天福未婚曳归出视求聘者金宝笄饰女知不免潜入房缢死　　卫廷珪妻孙氏
按明外史列女传孙氏吴县卫廷珪妻随夫商贩寓浔阳小江口宁王陷九江廷珪适他往所亲急邀孙共逃孙谓两女金莲玉莲曰我辈异乡人汝父不在逃将安之今贼已邻家矣奈何女曰生死不相离要当为父全此身耳于是共以长绳自束赴河死　　夏璞妻江氏按明外史列女传江氏余干夏璞妻正德间贼至抱方晬弟走不得脱贼将缚之曰诚愿与将军俱顾吾父年老惟此一弟幸得全之贼以为信纵令置所抱儿出候桥头至桥遂大声骂贼投桥下死　　方某妻王氏
按明外史列女传王氏慈溪人归同里方姓甫逾月火起市西延及其屋夫适他出氏坚坐小楼不下遂被焚骸骨俱烬惟心独存夫归捧之长号未顷即化　　时植妻贾氏按眉公见闻录贾氏时植妻正德六年蜀寇略汉中巡抚林俊率兵讨之檄主簿时植督馈饷十一月二十八日贼薄境遣使请兵于俊贼骑旁午不能达十二月二十一日趋城下植率众死守寇悉力合围力不支遂被执褫衣而灼其身植大骂寇杀之妻贾氏在官廨闻植既执经于别室贼至纵火女九岁哀母死趋火就焚后方寇入城令所部敢有杀主簿家族者斩越二日援兵至植侄孙永寿始来解贾氏访求植尸初贼退医秦覃购得之及是舁至廨所同殓焉事已巡按御史王纶疏闻诏赠时植知县贾氏及女贞烈可嘉俱旌表所在给舟舆送归葬后数年梁人感德建祠奉祀　　杜时雍妻翟氏
按畿辅通志杜时雍妻翟氏河间人正德六年流贼杨虎破城贼欲辱之翟年二十二抱其子大骂被杀　　孙佐妻翟氏按畿辅通志孙佐妻翟氏河间府人有卖布者投宿其家明日诬讼其夫盗布官逼成狱夫曰我良民今有盗名何以生为欲自杀翟曰尔死子女谁育不若我死尔冤必白明日至北桥自刎夫冤乃白　　王玉梅
按畿辅通志王得时女玉梅顺德府人年十六正德六年流贼掠其乡得时有勇力夺刀中伤二贼贼因烧毁其家驱玉梅前行玉梅大骂贼怒三断其身而去事闻于朝与邢台县烈女张端庄同祀焉　　窦九曜妻秦氏
按畿辅通志窦九曜妻秦氏河间府人曜被仇诬捕役执氏欲乱之秦自持刀刺心而死　　张女端庄
按畿辅通志张博女名端庄顺德人博为郡诸生居太平&#女年二十未嫁正德六年流寇至端庄投井中贼引出迫去端庄大骂不从被杀郡守刘溥建祠祀之　　小猫儿
按畿辅通志小猫儿陈旺女顺德人许字王&#正德壬申流贼至官亭集女被掳乘间逃匿其父随之贼复追得女厉声骂贼父女同遇害时年十七甲戌御史张存仁建祠祀之　　冯腾妻刘氏
按畿辅通志冯腾妻刘氏顺德人年二十夫亡氏嘱治圹者大其穴人莫解其意穴成遂缢于傍　　霍恩妻刘氏
按畿辅通志霍恩妻刘氏保定人正德七年从恩抵上蔡时流寇将至恩与诀曰我为命官若为命妇脱有难奈何刘泣曰君尚不妾谅耶贼至恩力战死氏自缢不死复以巨簪刺心奋力击入乃死　　孙学妻季氏
按畿辅通志孙学妻季氏保定人正德辛巳流贼至欲犯之氏大骂不从被杀　　张珍女
按畿辅通志张珍女河间人年十八尚待字流寇突至被获欲污之不从贼持刀胁之女曰宁使吾血溅贼不使贼手污吾贼遂杀之　　王德风妻于氏
按畿辅通志王德风妻于氏河间人夫亡托舅姑于兄嫂号哭不食七日死有司旌之　　王自复妻刘氏
按畿辅通志王自复妻刘氏河间人年十九遭寇扶掖上马氏屡奋身触地骂不绝声贼怒磔之　　方进贵妻杨氏
按畿辅通志方进贵妻杨氏河间府人年十六嫁方越四年贵亡无子誓不再适有刘姓人谋娶翁姑欲强嫁之氏佯许诺随闭门自缢　　陈妙存
按畿辅通志陈妙存河间陈宗礼次女年十七正德六年流贼破城女遭掳不辱骂贼被杀　　胡山女
按畿辅通志胡山女河间人年十六许字刘茂正德间流贼突至获女悦其美欲犯之女骂曰我良家子岂狗类匹耶贼犹不忍加害女骂益厉贼怒遂脔割之　　赵见妻陈氏
按畿辅通志赵见妻陈氏河间人正德间贼掠其家见氏美欲污之氏唾骂不从众贼强逼氏骂益厉贼怒支解而死　　张灿妻周氏
按畿辅通志张灿妻周氏河间人夫亡痛哭日夜不绝声绝食数日死与夫同日葬焉　　曹女春桃
按畿辅通志春桃曹端女河间人正德间流寇陷城女为所获胁上马不从投于水贼出之迫更衣女益怒骂贼忿刺杀之时年十五贼继悔曰我抢无筭鲜不从者奈何杀此烈女有司立祠祀之　　刘佑妻董氏
女
附

按畿辅通志刘佑妻董氏河间人佑任石州巡检秩满赴省起文董与十七岁女二姐在州适贼破石州董与女恐见污将发绾结相抱投井死数日后出之犹抱如初事闻给勘合使舁棺回籍仍旌其门　　苟文魁妻杨氏按畿辅通志苟文魁妻杨氏河间人魁亡誓不欲生跪死于夫柩前　　宋宽妻于氏
按畿辅通志宋宽妻于氏河间人年十七嫁宽翁姑及夫婿俱不贤于克尽妇道无怨不二年宽亡子女俱无翁姑逼嫁甚急氏坚不从翁姑密受财强出之氏遂自缢县令旌其门　　马玺妻周氏
按畿辅通志马玺妻周氏顺天府人玺疾语周曰汝能守乎周泣曰君勿为虑倘不讳妾当死君后玺卒周治丧毕闭门自缢年二十二事闻旌表　　李时彻妻曹氏
按畿辅通志李时彻妻曹氏顺天人夫早亡氏方妊未育冀得男以延夫祚既而生女舅姑欲改嫁之氏大恸自缢死　　张妻孔氏
按畿辅通志张妻孔氏顺天某乡人赴试卒于京榇归氏不食而死　　陈玉妻王氏
按畿辅通志陈玉妻王氏顺天人玉商于外三年而归寻没未百日里妪啖姑厚利为人谋娶姑从之王自缢死　　萧福妻苏氏
按畿辅通志萧福妻苏氏顺德人年二十五正德六年流贼入其家氏急走避贼提戈追之将近即投后园井中死　　陈景皋妻赵氏
按畿辅通志陈景皋妻赵氏顺德人正德间遇流寇被掠义不受辱投井中贼匿井旁驱乡民救之比出见贼复投井贼怒下石毙之　　尹世福女
按畿辅通志尹世福女河间人年及笄有美色已卯兵变遭逼辱不从投砖石击兵骂不绝口兵怒推闭室中纵火焚之　　谷全妻郑氏
按畿辅通志谷全妻郑氏河间人流贼破城被执不辱骂贼死　　宋女
按畿辅通志宋女广平人年十六正德中遇流贼欲污之大骂被杀　　王之畿妻韩氏
按畿辅通志王之畿妻韩氏河间人年少夫亡越二日自缢死　　谢守己妻崔氏
按畿辅通志谢守己妻崔氏广平人年二十一夫亡哀毁不食家人劝之不听越三日自缢柩前　　赵仲智妻刘氏
按畿辅通志刘氏赵仲智妻广平人夫没姑老氏矢志守节事姑及姑死竭力营葬毕乃以家事付家人不食而死　　杨承明妻魏氏
按畿辅通志魏氏杨承明妻广平人年十九归明生子方周岁兵变氏被执不从贼以刃胁之曰从则生否则死氏掠发整衣受刃贼不忍杀乃夺其稚子投　闺烈部列传十
　　明五
　　段逢曦妻张氏
按良乡县志张氏房山段逢曦妻嫁甫数旬曦没氏欲自杀不克乃称疾不食七日而死　　孙禄妻吴氏
按通州志吴氏庠生孙禄妻禄寝疾吴视膳进药曲尽调护前后八年病愈笃吴恸曰夫死无嗣吾何以生为乃悉出箧中装散之娣姒及亲旧即绝食所亲涕泣劝之不听且曰与其后夫死孰若先之俾瞑目也遂死后十余日夫亦亡正德丙子诏旌其门　　李之玉妻郭氏按定兴县志李之玉妻郭氏为贼获拽之上马大骂不从贼疑其有携搜之氏曰汝何人敢以手近我骂愈厉贼以刃胁之曰我不求生也立碎其首　　张聚妻刘氏
按定兴县志刘氏张聚妻正德六年流贼至刘匿积柴中为贼所执令治炊刘大骂不从遂被杀　　刘葡萄
按蠡县志刘葡萄县民刘瑶女正德辛未流贼入城葡萄被掠知弗脱绐曰家多首饰愿取以从贼信之遂投井死贼又下石击之事闻建烈女祠于井傍　　郝廷璋妻张氏按祁州志郝廷璋妻张氏年二十夫亡子聪尚幼张抚之及长生孙而聪没孙亦不育氏独与妇居正德辛未贼至知其妇少寡索之张骂不绝口遂遇害　　纪文理女按祁州志纪文理女名玉环年十六贼入其室欲污之不从贼曰不畏死乎玉环曰我死骨香岂为汝狗玷耶贼怒杀之　　刘瑶妻高氏
按深泽县志高氏邑缙绅高隆女年二十嫁刘瑶方妊贼入其室逼污之高骂曰吾宦家女士人妻死不从贼贼怒刳其孕而死时正德六年十二月　　单桥五烈
按献县志单桥五烈者一陈氏丘希岳妻一刘氏希岳弟希嵩妻一李氏希嵩弟希华妻一陈四姐即陈氏妹一吕氏陈氏弟陈献妻流贼至同时被掳俱不受辱相率投水死有司书其门曰单桥五烈　　温氏女
按交河县志温氏女笄年未字正德间依伯母刘避流贼难贼见女欲污之女大骂贼解带缚女马上女奋手抉贼目睛突出贼痛甚截女十指磔其尸而去　　吉占妻马氏按青县志吉占妻马氏正德六年剧盗刘七恣横畿甸马依母南避舟至夹河遇贼欲污之大骂被杀　　苏万强妻张氏按宁津县志苏万强妻张氏事舅姑以孝闻性贞静每以古烈妇自许正德间值刘六刘七之变与群妇匿柳丛中顷之为贼所得群妇乞命张大骂曰不杀我汝辈必遭官兵碎尸万段贼大怒遂加惨害　　闵佑妻米氏按沧州志米氏闵佑妻正德六年六月初六流贼突至获氏逼污氏毁面骂贼被支解　　邢表女
按沧州志邢表女正德六年流贼临城与父夜奔曾家庄贼获女逼奸女乱啮贼痛骂不屈贼怒攒刃剁为肉泥　　李资女
郗氏
女附

按南皮县志李资女许字巨惠时正德六年为流贼所获欲污之不从骂不绝口贼怒加害极惨年甫十九又有郗氏女迭城村人遇害与李同　　张继祖妻杜氏
按冀州志杜氏给事中张继祖妻相夫教子皆合礼度正德壬申畿甸盗起转剽至州境杜仓卒随诸妪匿草泽中贼搜得之迫上马杜伏地骂曰贼奴残虐恨不脔汝肉以饲犬我儒家女敢污我耶遂遇害后以子贵赠孺人嘉靖初守臣以状闻诏旌其门　　程洙妻张氏按南宫县志张氏程洙妻少寡舅姑欲夺其志不从数日不食而死　　刘仁妻傅氏
按新河县志傅氏刘仁妻正德六年秋流贼剽掠乡邑氏为贼所获悦其姿挟之上马不从贼以绳系氏颈于马项氏大骂不绝口贼知不可夺遂杀之　　武氏女按武强县志武氏女年十六未嫁家甚贫正德辛未为流贼所掠欲污之不从胁以刃大骂不绝贼怒腰斩之　　李氏女
按武强县志李氏女父李福年十七未嫁有容色正德辛未为流贼所掠欲乱之不从胁之以刃不顾裂其腹出五脏而死　　高绍源妻李氏
按衡水县志高绍源妻李氏正德六年流贼破县城氏被掳迫污不从死之总制都御史陆完上其事立石旌表　　魏永耀妻王氏
按衡水县志魏永耀妻王氏年十九夫亡舅姑悯其少欲嫁之氏伏尸痛哭殡夫毕遂缢于椸有司闻之具铭旌牲醴往祭其灵　　赵天敏妻王氏
按衡水县志赵天敏妻王氏夫客亡于小滩镇氏年二十七闻讣朝夕恸哭七日不食自缢死有司为文以奠之仍表其门　　张和甫妻曹氏
按衡水县志张和甫妻曹氏适和甫方三载而甫病将死进氏于&#前嘱曰汝尚少我死后任意而嫁氏泣曰与其君虑身后不若我死君前遂自尽者三家人每防救之不得死及和甫死氏从后厕密往投河良久不沉人皆惊异救之不及知节兰佩嘉其节吊之以文仍给棺合葬　　高九州妻要辛女
按顺德府志要辛女年十六适高九州九载恪守妇道州病每夜焚香祝天求代病危嘱氏曰尔勿我负州亡氏抱幼女闭门自缢家人救解哭泣三年不除服姑以其年少无子常劝改适富人赵源慕氏贤求之舅姑许焉卜日将娶氏夜自缢死年二十八时方暖是夜忽降严霜草木多死水结成冰　　吕堂妻范氏
按南和县志范氏吕堂妻年十七适堂正德六年流贼驱妇女数人于冀家屯范年十八亦在焉潜告同难人曰今日之事有死而已迨至营贼众环坐命范行酒范正色不应命引出斩之范以头撞贼贼怒銼杀之　　师万妻牛氏
按南和县志牛氏师万妻有姿容正德六年流贼攻南和氏被掠怀抱小儿贼强欲辱之氏抱儿端立贼杀其子氏大骂贼怒杀之　　尼澄继室贾氏
按巨鹿县志贾氏滋阳知县尼澄继室澄方报最忽亡氏哀号三日从死吏科给事中范淑泰吊以诗云劲节冰霜冷贞心兰芷香瑶琴休挂壁一榇共还乡黄壤恩情厚青编寿命长只今明月署清露泣丛篁　　恒妻杨氏按广宗县志恒妻杨氏正德七年流贼劫掠氏匿草莽中搜得欲污之氏骂贼曰何不杀我贼缚之于树抽刀胁之骂益厉遂被杀　　史盛妻王氏
按永年县志王氏史盛妻美姿容正德间为贼所执欲污之氏骂不从贼怒剖其腹死　　董某妻田氏
按曲周县志田氏适董某夫幼且騃衣食之外无所知姑年四十余性淫悍与仆通因诱氏每与仆饮必令氏暖酒醉则公然淫故令氏见氏疾走避二人缚氏手足强逼奸卒以力脱不能污乃大怒共剚杀之事闻于官凌迟其仆杖杀其姑　　李龙妻陈氏
按曲周县志李龙妻陈氏归龙甫十八日而寡舅姑欲嫁之氏曰愿终服及服除诣夫坟潜缢死　　李清儿
技邯郸县志李清儿彭大义妻成婚七日而夫没及窆触棺欲死以救免未几翁姑欲嫁之女闻遂自缢　　郭金玉按邯郸县志郭金玉郭荣女年十四正德间流贼入其家获女欲污之女骂贼求死贼爱其美挟之上马女绐贼稍纵即投井中井涸不能没垂绳引之女大骂遂下石击杀之　　武香儿
按邯郸县志武香儿武镇女年十六有美色正德间避流贼南走至张二庄遇贼潜入空舍自卷匿芦箔中贼启箔出之逼污香儿忿骂不从为所杀　　张俊妻巩氏
按清河县志巩氏张俊妻正德六年流贼陷城入其家持兵欲犯之巩知不能脱瞋目骂曰狂贼不知天理坏人女子无数恨不劈汝万段岂为汝污耶贼怒杀之有司上闻旌表　　张妻房氏
按大名县志房氏张妻与母避乱遇寇欲掠之绐曰有母在前俟&#得同从汝寇追其母遂投井死　　王氏女按大名县志王氏女年十七正德间流贼入其家执欲淫之不从骂不绝口而死　　鉴氏女
按大名县志鉴氏女鉴雄之女年十七为流贼所驱女裂衣投井死　　杨善妻刘氏
女
附

按魏县志杨善妻刘氏生而端静习女红事舅姑克尽妇道其女名二姐幼有志操正德六年流贼剽掠乡村善被执贼见女美舍善执女而南刘氏追之贼并欲执去刘曰吾宁死不辱贼伤其两肋而死女以掌击贼面流血贼怒遂刳其心　　苏氏女
按南乐县志苏氏女父景正德辛未流寇至入其家执女欲犯之女骂不绝口贼持刀恐吓女骂益厉贼怒支解之　　台湖妻霍氏
按南乐县志霍氏台湖妻正德辛未流寇入其家掳氏去因绐曰稍宽我当相从贼如其言遂投池死　　张巨妻李氏按南乐县志李氏张臣妻辛未之乱避地窟中贼搜得欲掳去不从捶其脑而死　　武氏女
按南乐县志武氏女许聘生员李括李家贫不能娶感病殁女闻之欲往吊父母不许遂自缢　　李赞妻马氏
按内黄县志马氏李赞妻正德六年流贼掠其家欲污之不从遇害　　冯三姐
按内黄县志冯三姐不知何人女正德六年流贼劫之大骂不从遇害　　董纶妻李氏
按东明县志董纶妻李氏正德间盗起夫役于外乡人多避河南氏侍翁姑欲行不果既而北走范家屯势迫遂投井中众救出之未几贼大至复投井而死　　杨舟妻李氏按东明县志杨舟妻李氏夫应试暴死京师氏闻讣号哭不食誓以死从舅姑苦劝不听夫柩至遂自缢　　马玉衡妾欧氏按开州志马玉衡妾欧氏夫亡氏以所有布帛刀尺之类尽给散邻妇越三日缢死柩前　　李氏女
按开州志李氏女许字杨国仲将娶仲忽死次日女自缢遂合葬　　刘玉桂
按开州志刘玉桂少女也有美色正德七年贼流劫开境桂为所获将犯之知不能脱绐贼曰俟吾母来从汝贼使人求其母至母劝女从桂曰吾欲母来一见乃死耳岂从贼耶贼怒杀之　　白士强妻李氏
按开州志白士强妻李氏正德六年蓟盗掠开州入其家氏方抱幼儿据榻贼见其美欲犯之令释其子李不应贼以刃恐之李曰吾良人妻岂从汝贼贼怒并其子杀之其夫自外至与贼格斗力不支亦遇害　　王继芳妻刘氏按开州志王继芳妻刘氏小字淑珍归芳十年无所出夫困于试郁郁成病沉卧一榻氏欲先夫死夫止之曰女且及笄虽非汝出汝其抚而嫁之吾死无恨淑珍佯应曰诺未几夫亡氏哭之哀自夜达旦姑闻恐其死防卫甚至越数日乘姑熟睡沐浴整衣潜闭户自缢死　　毛秀妻王氏
按长垣县志王氏毛秀妻正德辛未蓟盗流劫至其家执王欲污之王坚不从贼&#以刃王略无惧色知不能屈遂杀之　　黄科妻赵氏
按长垣县志赵氏黄科妻科死守节善事姑舅辛未贼至其家欲犯之不从贼怒缚之行乃绐曰待入室办装贼许之遂易服投水死　　李章妻郝氏
按长垣县志郝氏李章妻辛未贼至欲污之郝骂贼不屈胁之骂愈厉贼怒并其子杀之　　巫氏
按全辽志巫氏沈阳卫农家妇正德十年五月夫耘田间氏独行馈饷强暴持刃胁氏欲污之不从为所杀死后手中犹握血衣一片巡按立碑城南题表其墓　　蔡遇春妻陈氏
按全辽志陈氏沈阳蔡遇春妻克修妇道孝养舅姑夫病死欲自缢以年饥未葬子幼无依而止越三年将葬其夫抱子痛哭先一日缢死与夫同窆　　李英妻王氏
按全辽志王氏义州卫百户李英妻家贫村居大寇犯境为所掠骂不绝口死之巡按旌表　　庄大全妻白氏
按全辽志白氏义州卫庄大全妻有姿色年十八适大全生子未岁夫亡求者甚众氏度不能免乃叹曰色之累人遂使子母不完至夜自缢死巡按贾公旌其门　　刘汉妻张氏
女鸾
山附

按开封府志张氏邑令刘汉妻麻城人正德中刘六等寇商水氏与其女鸾山并缢署中旌表　　王风淳妻黄氏
按开封府志黄氏王风淳妻淳为孝廉任栖霞令母年九十留氏奉养寝膳必亲不委媵婢贼陷城扶其姑匿他所贼搜得之姑死氏抱尸哭不去亦遇害巡方表其门　　程一正妻时氏
按开封府志时氏程一正妻年十六夫亡泣血七日不食死　　郑州四女
按开封府志郑州四女正德间师尚诏侵郑四女偕逃贼欲辱之不从被杀于州东南三里许俄而大风覆土高二丈许周十数丈虽姓名不传至今过其地者咸指为四烈女冢云　　王大妻祁氏
按开封府志祁氏王大妻夫亡自缢死
　　赵四姐
按开封府志赵四姐湘女也许聘邓氏儿湘携女赴京为供事邓氏儿亡讣至女哀痛哽噎遂自尽御史核实建烈女坊　　李可学妻张氏
按开封府志张氏李可学妻寇至投水死
　　张垣妻金氏
按开封府志金氏张垣妻事翁姑至孝贼至被执垣骂贼遇害金氏骂尤厉贼又杀之　　李芝妻王氏
按开封府志王氏李芝妻汝阳人避寇来沈夫以疫亡氏辞母自缢三救不得遂久之卒伺便投缳死　　龚家寨烈妇按开封府志龚家寨烈妇失其名氏正德壬申流寇至见妇有姿色欲污之妇曰头可断身不可污贼迫之妇忿骂不绝口贼怒杀之　　张权妻刘氏
按开封府志刘氏张权妻夫死子方五月氏朝暮涕泣三年服阕子离襁褓从容自缢柩傍　　耿氏朱氏
按开封府志耿氏梁宗尧妻朱氏师嘉引妻俱夫亡自缢死　　刘璟妻韩氏
按开封府志韩氏诸生刘璟妻归未半年夫亡氏待遗腹子生抚之稍长曰吾志已慰夫死不得独生乃自缢　　王缵祖妻张氏
按开封府志张氏王缵祖妻夫没不食十二日死绅士奠其柩有司旌之　　辛春妻梁氏
按开封府志梁氏辛春妻夫亡自缢死
　　王文焕妻吴氏
按开封府志吴氏王文焕妻夫亡自缢死
　　李毓章妻程氏
按开封府志程氏李毓章妻年十八夫亡无子不食死　　张义士妻胡氏
按开封府志胡氏诸生张义士妻性明敏粗识字适义士未三载夫亡遂自缢柩前　　陈贡女
按开封府志陈贡女名扣儿禹州人正德六年为流贼所执欲污之女厉声叱骂贼怒以父母家属尽歼之女益骂不绝乘间投井死　　吴维周妻孟氏
按开封府志孟氏吴维周妻周死于寇氏闻号泣奔赴勉力收殓至夜自缢柩傍　　娄绍汤妻曹氏
按开封府志曹氏娄绍汤妻归二载夫亡子九成方襁褓氏矢志守节十余年九成应童子试舟覆没于河氏涕泣捶地数日十指出血自缢死年三十六　　王氏女按开封府志王氏女项城人正德中遇贼死事闻于朝旌表　　张进妻孙氏
按开封府志孙氏张进妻夫亡缢死柩侧
　李氏女
牛思
智女附

按开封府志李氏女延津人名穰儿父择居朱家庄正德五年女年十六遇贼欲污之女忿骂不从为贼所杀同村牛思智女与同骂贼死　　王孜妻李氏
按开封府志李氏王孜妻封丘人正德七年遇贼不辱死　　朱能妻张氏
按开封府志张氏朱能妻封丘人正德七年贼至欲污之张不从贼怒以火炙之裂其支体弃于道三日面如生事闻旌表　　贾氏
女三
才附

按开封府志贾氏通许人夫为梁山主簿正德中贼陷城其夫被执死贾闻之曰吾夫死忠吾不能死义乎遂自缢女名三才亦赴火死事闻旌其门　　七烈
按开封府志七烈李文明妻张氏李金妻吴氏张蓁妾李氏罗理妻杨氏直沟河李氏女张村吴氏女北关李氏女俱扶沟人正德七年值寇掠境避乱为贼所执义不受辱俱遇害人称为七烈　　岳葵妻陈氏
按开封府志陈氏岳葵妻陈留人夫亡自缢死　　王周妻康氏按开封府志康氏杞县人王周妻夫亡自缢旌表　　李润妻马氏按开封府志马氏陈留人李润妻夫亡自缢死　　曹恕妻宁氏按开封府志宁氏郾城人曹恕妻正德七年赵璲作乱杀掠至郾城宁与同村妇女数十辈避丘木中贼执少艾四人三人上马宁独绐曰待我送归怀中儿即从汝贼持刀迫之宁投儿污池中亟趋庙欲自缢阖门不及贼提髻以出宁诟之曰吾舍儿死肯从贼耶贼怒劈其头骂愈厉既死贼欲刳其腹有棠老跪泣乞完其尸贼去乡人出其儿得不死日暮宁亦苏　　王玹妻汪氏按开封府志汪氏王玹妻封丘人正德七年贼至被执驱之行汪不从贼怒醢之　　马旺妻杨氏
按开封府志杨氏马旺妻西华人正德七年流贼陷城旺与杨俱为所获夫妇义不从贼俱死之事闻旌表　　李甫二女
按开封府志李甫二女尉氏人长十八次十四正德七年流贼至恐为所污长女置白练带于袖中次女见而问之曰为不失身计也次女悟遂亦裂帛袖之相戒曰慎勿使二亲知也未几贼果攻尉氏父甫守城母馈饷俄传城陷二女俱缢死事闻诏旌其门　　李宗妻尹氏按开封府志尹氏李宗妻尉氏人正德七年贼至不辱死事闻旌表　　李杰女
按开封府志李杰女名那儿尉氏人年十六正德七年流贼逼县与母兄从舅氏陈凤避匿邑西林莽中为逻者所获挈置马上令凤前引那儿不从投地者三贼杀其舅凤母与兄皆惊仆地那儿色不为动骂不绝口贼断其首而去邑人陆镇亦在掳中见之归语其事御史李元奏闻诏旌其闾　　裴潼妻庾氏
按开封府志庾氏裴潼妻延津人正德五年流贼刘六等陷城夫妇并投河死事闻诏旌其门　　赵祚妻曹氏
按开封府志曹氏赵祚妻夫亡二子已长氏将殉之相守不得间遂不食死学使旌焉　　张台妻刘氏
按开封府志刘氏张台妻诸生克恭母台死氏从容自缢旌表　　孙耀祖妻田氏
按开封府志田氏孙耀祖妻归孙四载生一子夫亡氏坚欲殉葬父母翁姑防护一载姑没氏抱子自缢于夫柩侧　　张舒翼妻黄氏
按开封府志黄氏士人张舒翼妻夫殁氏自缢以殉有司表其门　　姬履贞妻席氏
按太康县志席氏姬履贞妻贼至夫妇不屈同死　　二郑氏按太康县志二郑氏一牛光斗妻寇至夫妇同缢死一李富春妻亦被执不屈夫妇皆遇害　　诸生李允庚妻王氏　郭举兴妻徐氏
　　叶楚秀妻韩氏　　　张澜妻徐氏
　　李慎妻叶氏　　　　王道显妻张氏
　　万一杰妻郑氏　　　王荣敏妻吴氏
　　席贞祚妻陈氏　　　张正物妻王氏
　　张经世妻王氏　　　张正范妻李氏
　　曾约妻张氏　　　　张濂妻刘氏
　　毛诗章妻符氏　　　李调鼎妻朱氏
　　李调元妻符氏　　　张正谟妻程氏
按太康县志已上十八妇俱贼至自缢死
　　李贵春妻郑氏
按太康县志郑氏李贵春妻寇至坠城死
　　刘凤翔妻席氏
按太康县志席氏刘凤翔妻苦节五十年城破自焚死　　张元善妻刘氏　　　李时蕃妻张氏
　　张寿妻曾氏　　　　张于缙妻李氏
　　李新坤女　　　　　张宠妻段氏
　　陈鸣珂女　　　　　郭宜兴妻刘氏
　　耿胡碧母李氏　　　李毓秀妻孙氏
　　李云鹄妻任氏　　　李杜朋妻王氏
　　张于绅妻郭氏
按太康县志已上十三妇女俱被难骂贼不屈死　　郭楠妻王氏按太康县志王氏郭楠妻城破并二子俱自杀　　郭氏曾氏按太康县志郭氏李九成妻曾氏诸生王珂妻寇至同女自焚死　　孟来遇妻徐氏　　　申文衡妻魏氏
　　张遐观妻魏氏　　　孔引昌妻张氏
　　耿光观妻孔氏　　　丁廷璨妻孟氏
　　张明世妻王氏
按太康县志已上七妇俱寇至被执不屈死
　　聂从诲妻王氏
按太康县志王氏诸生聂从诲妻寇至投井死正德七年旌表　　雷化鲲妻赵氏
按太康县志赵氏雷化鲲妻寇至同夫死正德七年旌表　　张汉妻陈氏
按太康县志陈氏张汉妻归岁余汉亡陈口不入水浆缢死于室　　张修德妻姜氏
按太康县志姜氏御史张修德妻寇至公服待死骂贼被杀　　杜文焕妻李氏
按太康县志李氏参政杜文焕妻寇至坠楼而死　　曾省信妻王氏女
附

按太康县志王氏进士曾省信妻寇至同女王珂妻登楼自焚并幼甥女三人同死　　张维世妻李氏
按太康县志李氏巡抚张维世妻城陷闭楼投缳同子正谊死　　冯贞吉妻任氏
按太康县志任氏进士冯贞吉妻城溃投井夫妇同死　　郭琰妻卢氏
按太康县志卢氏举人郭琰妻夫亡自杀柩侧　　魏观扬妻王氏按太康县志王氏同知魏观扬妻遇乱骂贼被杀　　李逵妻冯氏曾其学
其量妻附

按太康县志冯氏李逵妻遇难与诸生曾其学妻王氏其学弟其量妻王氏俱自缢死　　耿于彝妻王氏
按太康县志王氏诸生耿于彝妻城破投井折股贼出之骂贼断舌而死　　郭光妻何氏
按太康县志何氏国学生郭光妻寇至投水死　　诸生王耀德妻郭氏　李光缙妻郑氏　　朱联芳妻申氏　　　李新坤妻郭氏
　　曾习孔妻吴氏　　　褚广恩妻曾氏
按太康县志已上六妇俱被难投水死
　　朱缙泰妻王氏
宋
氏附

按太康县志王氏朱缙泰妻寇至母子共投水死同时有曾三省妻宋氏亦同夫溺焉　　刘钺女
按鄢陵县志刘钺女寇至不辱死正德七年奏旌　　游溥妻胡氏按项城县志胡氏诸生游溥妻正德中流贼入城执氏欲污之氏拒贼大骂贼怒缚城南树上射之复剜目肢解而死诏旌表　　王轩女
按项城县志王轩女正德中流寇入城掠女行欲犯之女大骂不从见杀事闻旌表
　闺烈部列传十一
　　明六
　　张京封妻赵氏　　　朱氏女
许字
胡宗鼎

　　蒋氏女
许字
谢尚
　魏景禹妻王氏
按归德府志已上四妇女俱永城人流寇至殉难　　段镒妻贺氏　　　　冯堂妻谢氏　　范崇契妻耿氏　　　范志懋妻郭氏
按归德府志已上四妇俱夫亡自缢死
　　何氏女
按归德府志何氏女夏邑人许聘陈氏未嫁而陈亡抚侄成立守节不嫁流寇至遇害　　王玮妻李氏　　　　田业普妻李氏
按归德府志已上二妇俱为流寇所执遇害
　　张禄女
按归德府志张禄女永城人正德间流寇陷城女投井死贼怒出其尸磔之于市有司奏旌其门　　龚存儿
按归德府志龚存儿龚秀女居尚家寨年十八未字事母以孝闻正德四年文安贼刘六等作乱女被执不屈贼杀之碎其尸诏旌表　　卢氏
按归德府志卢氏夏邑人失其夫名正德六年流贼杨虎至欲掳其女氏厉声骂曰吾女岂为汝贼辱乎贼怒俱被害　　张佳璐妻李氏　　　曹如麟妾辛氏王氏　　萧谱元妾张氏　　　蒋采妻高氏　　陈偁妻王氏　　　　张才善妾蔺氏
　　张佳琦妾郭氏　　　李华春妻成氏
　　蒋金垒妻裴氏　　　李爚妻刘氏
按归德府志已上十一妇俱永城人夫亡自缢死　　张西星妾杨氏宋氏按永城县志杨氏宋氏赠公张西星侧室夫亡同投缳以殉　　黄氏女
按睢州志黄氏女正德五年流贼过河岭掠之上马女坠地骂不绝口贼怒数段其身而死　　高小梅
按彰德府志高小梅高冈女正德辛未蓟盗刘七寇晋下太行突至武安小梅年十六有姿色盗执之拥以上马小梅瞑目大骂贼以刃胁之小梅益怒骂曰杀则任尔无望污我也时有张郗二生在旁贼顾曰杀此女为令遂死事闻奉敕旌表建坊立祠春秋有司致祭　　李登妻赵氏
按彰德府志赵氏李登妻年二十二贼陷城氏抱幼子投火死　　陈金妻张氏
按彰德府志张氏陈金妻夫妇俱瞽夫殁妇哭之哀矢志殉夫临葬自缢死遂合窆　　庞喜成妻李氏
按彰德府志李氏庞喜成妻夫殁家贫舅姑欲改其节遂自缢死有司旌之　　郑永禄妻王氏
按彰德府志王氏郑永禄妻贼至投崖死贼高其节负土瘗之副使杨表其门　　杨文采妻张氏
按彰德府志张氏杨文采妻年二十五贼至不受辱投崖死副使杨某表之　　袁浚妻孔氏
按卫辉府志孔氏袁浚妻辉县人年二十夫亡无子葬夫毕自缢死正德间旌表　　张小春
按卫辉府志张小春张善女胙城人正德六年蓟贼攻陷县城张为贼所执欲犯之不从逼之以刃遂大骂贼怒支解之七日面色如生　　曹昂妻张氏
按河南府志张氏曹昂妻蕴之女洛阳人正德辛亥流贼攻围洛阳昂家东廓张氏为贼所得绐贼曰某已不能脱有小物当携之而行贼信之张入门急送姑逾短墙以避张亦携幼子逃贼觉逐之至壕畔水深不得渡时昂方据堞城上张呼曰妾义不为贼辱今死君前矣掷儿于地遂赴壕而死城头观者皆为涕泣立祠祀焉　　董英妻丁氏
按汝州志丁氏董英妻坊廓里诸生丁亨女正德辛未流贼猖獗聚众号四十万破宝丰丁避密室贼猝至碎其户径入欲携之去氏大骂曰狗贼勿无状我士人妻岂受汝狗贼辱乎贼犹婉乞欲其必从氏愈怒挺立以所持剪刀刺贼贼出七首拉其颈氏以两手进刀自断其头贼怒未已仍以大刀劈氏额脑涂于地众卒悉惊报贼首赵燧燧方与群贼聚饮大声曰我自山东起兵以来今七年矣未闻有此遂统群贼亲往吊之具牲醴作祭文罗拜赠白金五锭以资殓葬索元恶王昌枭首于宣化坊下遂下令凡士夫之家不许擅入犯者立斩以此阖邑儒家俱得保全事闻旌表　　徐淳妻李氏
按汝州志李氏徐淳妻县令文旗母正德六年十二月蓟贼破宝丰氏恐为贼辱遂投于井时文旗方在腹人皆以为死矣贼退救出复苏事闻旌表　　李棠妻葛氏
李氏
王氏附

按汝宁府志葛氏固始诸生李棠妻正德七年从夫避贼狮子口至史河贼骑卒至葛谓夫曰贼迫矣势将不免遂携夫投河而死时御史朱冠母李氏妻王氏并死于贼事闻俱旌表　　陆氏女
按汝宁府志陆氏女固始人幼有志操许聘里人某某之京别娶氏誓不他适母欲夺其志遂自缢死　　麻袍女按汝宁府志光山庠生麻袍女年十四许聘钱宁宁阖室病疫伯叔皆死止宁与其母存女曰患难坐视豺狼也恳求其母同往视之至则宁死女煎药奉其母稍愈女欲死母曰尔未嫁何虑无夫女不听至夜自缢有司以闻建坊旌表　　吴氏女
单氏申氏胡氏
闫氏张氏单氏附

按汝宁府志吴氏女固始人许聘徐兰未成婚兰以他事缢死女闻欲往吊母不听亦缢死及葬百人舁之不动许与兰合葬其棺始起又有夏家妇单氏孙守贞妻申氏胡登仕妻胡氏许允臧妻闫氏汪本源妻张氏周光宣妻单氏俱自缢以殉其夫唯战被旌余皆未及　　许妻杭氏
按汝宁府志杭氏固始人许妻早夭遗子念敬方九月氏年二十欲投缳以殉姑力止之曰独不为九月孤儿地乎氏勉从姑命抚其子七岁能受书氏曰吾事毕矣不可负吾初心遂绝食数日死夫柩旁时年二十五后子念敬贵显直指题请建坊　　桂容妻喻氏
按汝宁府志喻氏商城桂容妻正德七年遇流贼于庙子冈逼之上马不从骂贼而死事平容收其尸貌尚如生　　田腊梅
按汝宁府志田腊梅太学生田畴女年方及笄姿貌端丽正德六年流贼陷上蔡被执将犯之乃大骂曰吾名家女肯从尔狗彘耶贼怒剖其腹八年事闻诏旌表仍行县建烈女祠祀之　　韩拱妻李氏
按汝宁府志李氏新蔡韩拱妻蓟贼乱被掳知不可脱绐贼曰我有首饰在舍后并边藏匿贼与往取比至投井而死事闻旌表　　王尚德妻丘氏
按汝宁府志丘氏上蔡民王尚德妻正德辛未流贼陷蔡城氏偕众走避贼追之急顾道旁有井遂投井死有司上其事诏旌表　　刘氏女
按汝宁府志刘氏女光山乡民泽永之女也年十七聘于崔崔尪弱及亲迎忽死女闻绝粒求殉母嘱其嫂伴之一日乘间闭门自缢　　程兰香
按汝宁府志程兰香上蔡民程秀女已许聘贾氏子正德辛未为流寇所执女大骂不从贼怒杀之　　孔秋香霍氏
女附

按汝宁府志孔秋香光山民家女也正德七年流寇至遇香于白雀园迫之香大骂举刃伤贼贼怒支解之时有霍氏女亦为贼所杀有司上其状诏并旌表　　李长春妻程氏按汝宁府志程氏名英程兰香之族也适李长春八年而夫亡英日夜号呼欲绝有少年图娶之父母许聘英闻而饮泣乘间自缢柩旁邑令上其事诏旌表　　王佩女按汝宁府志新蔡庠生王佩女年十三受庠生袁奎子祚昌聘未嫁而祚昌病死女着麻衣随父母往哭之恸几绝既归夜自缢死　　杨佐妻李氏
按汝宁府志李氏新蔡杨佐妻八追六年霸贼犯境李被执贼百计求合李大骂不从贼怒杀之裂其尸事闻旌表　　王赐引妻高氏
按汝宁府志高氏新蔡庠生王赐引妻贼至被获大骂求速死贼遂杀之碎其尸　　鲁联芳妻锺氏
按汝宁府志锺氏新蔡鲁联芳妻夫亡氏日夜抚棺号哭誓死从葬其所亲劝曰汝无翁姑子息虽死何益不如更嫁氏不应后所亲渐迫之乃曰我知之矣至夜遂缢死夫柩侧　　董妙聪
按汝宁府志董氏名妙聪正德间流贼骤至悦其貌驱使从行董厉声曰我良家妇肯从贼乎以刀自刺其面贼怒杀之事闻旌表　　周氏女
按汝宁府志周氏女西平人年十四许聘王姓不逾年夫病亡其母率之往吊女恸哭几绝母劝之归曰儿王氏人也奚归王母曰吾家贫甚一身且无资胡能赡汝勿负汝一生也女曰不敢有累当纺绩为活计乃敝衣恶食奉王母二十年正德辛巳流寇陷城与王母俱被掳贼欲毁其守绐贼曰释此老妪不难汝从王母得释贼因而迫之曰杀则杀矣谁从汝耶遂骂不绝口贼怒其绐已乃断其首支解之事闻上嘉其节赐名曰采苹建坊旌表仍敕修贞烈祠祀之　　黄色灿女按汝宁府志新蔡庠生黄色灿女年十六未嫁寇至女大骂贼欲杀之未决女知不免语庖人曰我黄相公女汝寄言吾父吾死勿虑贼迫之骂愈厉遂被杀　　李世缵妻金氏按汝宁府志金氏新蔡庠生李世缵妻被贼掳怀抱小儿投井死　　李绅女
按汝宁府志西平李绅女正德六年寇至被掳大骂不从贼断其舌尚怒目不已贼复刳其目比死身无完肤绅见其女死状遂奋怒持刀杀贼贼并杀之事闻诏嘉其烈特赐名明良敕立贞烈祠春秋祀焉绅亦配享忠义王公祠　　贾得山女
刘
氏附

按汝宁府志西平贾得山女正德六年流寇陷城女年十五父被杀女骂不绝口贼爱其色不忍害乃以好言慰之遂夺刀自刎事闻敕建烈女祠赐名慧姿春秋祀之同时有毛选妻刘氏与俱死尤惨并有诏旌表从祀贞烈祠　　温国器妻李氏
按汝宁府志李氏新蔡温国器妻庠生士奇女贼至呼父救父曰我常言儿不知乎遂大骂贼怒劈其首而死时年十六　　史秀妻袁氏
按汝宁府志袁氏史秀妻年二十五夫亡守节不出户外虽亲戚罕见其面流贼至获之求合袁大骂又焚其居恐之骂愈厉贼遂杀之事闻旌表　　刘运新妻吴氏
按汝宁府志吴氏罗山刘运新妻刘疾革念吴无出喻改适吴流涕谓曰吾方少艾君自不瞑目所以不忍言死者君无父母兄弟惟妾一身侍君药饵糜粥冀君病愈今既不可为妾请先自裁决遂跪于&#之西隅经死刘家贫鲜妾媵复病困不能救唯僵卧相视越宿亦亡二榇并举人尽哀之　　宋两山妾张氏
按汝宁府志张氏开州知州宋两山妾生而聪慧年十七事宋无何两山病亡张举首触柱气不绝如&#必欲从死时两山父亦初丧妾姑李氏慰之曰汝欲死是矣但家有二丧汝死当无悬柩处汝纵不为我惜宁不为主丧者惜乎氏因李言少进饮食一日李氏送翁殡留张于家张乃于主前稽首再拜缢死其旁遂附葬于两山之墓侧　　王氏女
按汝宁府志王氏女遂平人名九斤以诞时重九斤也正德六年流寇乱执女欲犯之不从胁之以刃曰若不从则剜汝目女大骂曰吾目可剜而身不可辱贼遂剜其目杀之死三日两手犹执中衣不释其父母至呼其名曰九斤儿贼退矣若父母来为汝整衣手方释事闻旌表从祀贞烈祠　　夏古渊妻左氏
按西平县志左氏平陆令夏古渊妻古渊没正德六年霸寇陷城执其翁欲加之刃左跪求代死贼不可氏知不能救绐贼更衣登楼闭户投缳而死贼闭翁于室焚之左祀贞节祠　　李某妻陈氏
按西平县志陈氏李某妻正德中夫亡其母怜其蚤寡欲嫁之陈潜出城西北隅水涯自经于短桑之下　　张尧心妻刘氏按西平县志刘氏张尧心妻夫亡自缢死
　　朱纪妻李氏
王
氏附

按固始县志李氏春坊达之孙女幼习家教通孝经列女传大义适封御史朱纪与员外王道之孙女御史朱冠妻俱敕封孺人正德七年贼惊固始临变抗节死事闻旌表　　罗英妻黎氏
按固始县志黎氏罗英妻遭乱流寇逼犯之氏骂不绝口遂遇害　　司光宣妻毕氏
按固始县志毕氏司光宣妻夫死夫弟逼嫁氏饮鸩而死　　刘赐妻赵氏
按南阳府志赵氏刘赐妻事翁姑孝赐疾自揣不起谓赵曰我死汝将何归赵出袖中练帛示之及赐危家人惊哭即潜入幽室以帛自经死时年十八　　吴璲妻梁氏按南阳府志梁氏吴璲妻流贼寇裕避于城北林中为贼所获不从贼支解之于炼真宫侧　　邢继宗妻赵氏
按南阳府志赵氏邢继宗妻适邢未逾月继宗遘疾氏奉汤药不辞辛苦及夫将绝氏先自缢死　　许婉姝
按南阳府志许婉姝诸生许迁女幼许聘同邑李琼子未嫁流贼陷城琼父子遇害姝泣请归李父母不从改聘李湖姝闻自经死事闻建坊仍赐其弟评以生员奉祠祀　　广弘信妻赵氏
按南阳府志赵氏广弘信妻裕州人夫亡遗孤未周赵苦节守孤既而子以疹殇乃绝食数日舅姑泣劝之答曰妇无倚矣不死何为遂自缢　　侯章妻余氏
按南阳府志余氏侯章妻年十八母子皆被贼执余不从贼杀其母余以石自碎其首而死　　贾春芳女
按南阳府志裕州贾春芳女春芳死母许字同州傅氏子傅贫不能娶母复阴许富人王某女闻自缢死　　郑荣女按南阳府志叶县郑荣女正德辛未流贼陷城被掠驱之使行不从投城壕死旌表　　崔世禄妻郑氏
按南阳府志郑氏诸生崔世禄妻城陷被掳骂贼死　　朱色正妻陈氏按南阳府志陈氏朱色正妻流贼寇裕州夫妇先期逃往镇平中途被掠骂贼而死　　余妇刘氏
按南阳府志刘氏裕州人适同州余姓贼攻城氏以有娠不能远去避窖中城陷贼搜出刘曰吾家世清白无污我贼以刀割其腹胎出而死　　孟子学妻张氏
按南阳府志张氏诸生孟子学妻夫亡氏年十八绝食三日缢死　　李乐妻杨氏
按南阳府志杨氏李乐妻正德六年流贼寇裕杨随夫扶姑逃至潘河贼掠之杨坐地不从贼杀其子杨大骂贼复杀其姑与夫氏骂益甚奋身投河死　　涂士明妻杨氏按南阳府志杨氏涂士明妻年十八流贼陷城投水死　　张鸑妻杨氏
按南阳府志杨氏张鸑妻正德辛未霸州贼掠河南至舞阳杨夫妇俱被执贼杀其夫杨骂贼死　　权信妻胡氏
按南阳府志胡氏权信妻流贼至匿积薪下贼搜出欲污之曰宁断吾头不为贼辱贼以斧劈其头而死　　田萃妻余氏按南阳府志余氏田萃妻避贼于罗汉山之麓为贼所执拽逼上马余厉声曰吾身可断不可辱贼以槍刺其喉而死　　康钺妻林氏
按济南府志林氏历城人康钺妻正德六年遇贼死　　王纲妻吴氏按济南府志吴氏历城人王纲妻遇难与子印前死于历山顶　　叶汝蕃妻锺氏
按济南府志锺氏历城人叶汝蕃妻城陷自缢死　　贾槐妻项氏按济南府志项氏历城人孝廉贾槐妻遇难投井死　　朱邦基妻周氏按济南府志周氏历城人朱邦基妻寇逼随营氏抱幼女投城河死　　王氏
按济南府志王氏历城人汉庶人高煦至标山下见汲水妇王氏而美其姿执留寨中王氏夜刺煦不中见杀　　张纯妻王氏
按济南府志王氏乐陵人张纯妻夫病笃氏曰有所嘱否张曰汝无子惟再嫁而已氏曰我再嫁乎遂自缢越四日夫乃没　　张元英妻费氏
按济南府志费氏历城人孝廉张元英妻指挥惠女遇难自缢死　　周之爵妾壬氏
按济南府志壬氏历城人太学生周之爵妾守节遇难骂贼被杀　　赵化妻石氏
按济南府志石氏历城人赵化妻守节十年遇难投河死　　王启前妻范氏
按济南府志范氏历城人王启前妻遇难投井死　　赵清印妻彭氏按济南府志彭氏历城人赵清印妻城陷自缢死　　韩济美妻陈氏按济南府志陈氏历城人诸生韩济美妻遇难溺死百花桥北　　夏怀忠妻某氏
按济南府志某氏夏怀忠妻临邑人遇难不屈死　　申记儿按济南府志申记儿章丘人民家女年十六端庄沈重不苟言笑正德辛未盗大掠记儿被执迫之骂不绝口遂遇害敕建烈女坊　　傅以中妻王氏
按济南府志王氏历城人傅以中妻遇变投井死　　赵国玺妻某氏按济南府志某氏赵国玺妻临邑人遇难不屈死　　崔瑞妻吴氏按济南府志吴氏济阳人崔瑞妻正德六年从夫往莱芜道遇贼挟之马上氏投地骂不绝口贼怒支解之断一足持去并杀其夫有司表其墓　　张礼妻刘氏
按济南府志刘氏长清人张礼妻正德六年骂贼死　　杨宣妻田氏按济南府志田氏临邑人杨宣妻正德间贼入城氏方少迫之骂不绝口被杀　　袁亨妻翟氏
按济南府志翟氏肥城人袁亨妻翟英女年二十一贼肆掠持刀逼氏使从氏厉声大骂抱树环走高叫曰快杀我快杀我贼断其左膊仆地骂不绝口被剖腹而死　　王继宗妻张氏
按济南府志张氏长清人王继宗妻正德六年骂贼被杀　　王诰妻刘氏
按济南府志刘氏王诰妻泰安人正德辛未寇陷城投井死旌表　　李恭妻陈氏
按济南府志陈氏李恭妻禹城人正德七年流贼至逼之陈厉骂不屈死事闻给棺安葬复表其墓　　篦巷妇按济南府志篦巷妇历城人不知其姓氏同难者闻其言良家儿女誓死不屈被贼屠肠而死　　李悦妻董氏
按济南府志董氏李悦妻泰安人正德辛未寇陷城投井死旌表　　羽大妻刘氏
按济南府志刘氏历城人指挥陶羽大妻羽大死难氏亦被执不屈碎其尸　　秦焕妻叶氏
按济南府志叶氏历城人秦焕妻遇难赴火死　　范思恭妻萧氏按济南府志萧氏泰安人范思恭妻正德辛未寇陷城投井死旌表　　陈明德妻傅氏
按济南府志傅氏历城人诸生陈明德妻明德守城死氏投火以殉　　胡显宗妻陈氏
按济南府志陈氏历城人孝廉胡显宗妻遇难投西河死　　徐钦时妻王氏
按济南府志王氏泰安人廪生徐钦时妻遇乱奔山群寇操刃逼之不从骂贼死　　叶承基妻孙氏
按济南府志孙氏历城人诸生叶承基妻基守西门死氏投井以殉　　韩敬侯妻史氏
按济南府志史氏历城人诸生韩敬侯妻遇难自缢死　　张兴业妻李氏
按济南府志李氏新泰人张兴业妻诸生李静夫女年十八归宁遇贼逼之骂曰死贼吾良家女宁死不辱贼以刃击其颈而死旌表　　韩之琦妻赵氏
按济南府志赵氏历城人韩之琦妻遇难同子天机并琦俱投华桥下死　　刘普孝妻李氏
按济南府志李氏历城人诸生刘普孝妻遇难不辱死　　朱钲侧室方氏
按济南府志方氏阳信廪膳生朱钲侧室临清州人当多难誓不受辱自缝其衣投井死子百祥食饩有声士林　　李堂妻王氏
才
氏附

按济南府志王氏陵县人李堂妻正德七年流贼陷城王与养妇才氏俱被执迫之姑妇相抱哭且骂贼俱杀之才时年十四　　刘君印妻申氏
按济南府志申氏阳信人刘君印妻至田视瓜栖蘧庐中强暴持刃迫之妇以死拒身被数创而死　　赵文秀妻谷氏按济南府志谷氏莱芜人义官赵文秀妻正德六年流贼至夫匿山谷为贼杀妇被执不从贼剖其腹而死旌表　　左文表妻程氏
按济南府志程氏长山人左文表妻正德六年为流贼所劫大骂不辱贼杀之　　张绍琦妻车氏
按济南府志车氏商河人张绍琦妻诸生车宗圣妹夫远出有恶少乘夜犯之氏以死拒恶少剖其腹并杀其怀中幼女氏死犹手持爨杖坚不可脱　　周来鹤妻殷氏
按济南府志殷氏历城人诸生周来鹤妻贼杀其夫氏不辱死　　王绍贵妻赵氏
按济南府志赵氏沾化人王绍贵妻流贼欲杀贵氏抱贵哭骂贼刃贵复以氏支解　　李氏女
按济南府志李氏女名叶儿沾化人正德六年流贼至女年十七潜匿草中为贼所擒迫之女厉声曰狗彘何以加我贼怒以刃刺其首事闻旌表佥事钱宏为立祠　　刘聪妻萧氏
按济南府志萧氏德州人刘聪妻正德六年遇贼死节　　商氏女
按济南府志商氏女阳信人年及笄父母俱亡恐为强暴所侵遂自缢死　　刘观女
按济南府志诸生刘观女滨州人寇至女密缝衣裙遇逼不从怒詈不已被杀于城隍庙前　　李某妻马氏
按济南府志马氏德州人李某妻正德六年遇贼死难　　李金玉
按济南府志李金玉滨州人年十八正德六年流贼屠掠女伏地穴贼逼其父从高杀之索得女迫污不从厉声大骂曰贼曹害我父又欲污我愿见杀贼怒断其身　　吕永干妻裴氏
按济南府志裴氏莱芜人诸生吕永干妻正德六年流贼攻城氏被执大骂不从贼怒碎刃之旌表　　刘江女按济南府志海丰人刘江女正德六年遇流贼投水死　　王两儿
按济南府志王两儿滨州人年十七正德六年流贼入境女潜匿积草下为贼牵出骂不绝口贼怒刃之　　李自在按济南府志李自在长山人李和女正德六年遇流贼劫女扶上马女大骂不从贼怒支解之　　李柰女
按济南府志李柰女蒲台人正德六年流贼突至执女欲加刃女不屈贼杀之　　张斗光妻满氏
按济南府志满氏历城人张斗光妻遇难携女投大明湖死　　李成南女
按济南府志历城人李成南女为贼所逼愤极以断菜刀击贼贼怒缚之于树射其目断肘而死　　裴春梅
按济南府志裴氏女名春梅新泰人正德六年遇贼不辱死　　马广妻王氏
按济南府志王氏陵县人马广妻正德六年流贼陷城王氏与妇俱为贼所执迫之不从投井死有司葬祭之　　王继儒妻苑氏
按济南府志苑氏阳信人王继儒妻夫远出夜纺至三更强暴突至妇以鐮拒之斗而死　　彭朝女
按济南府志蒲台人彭朝女为贼所执不屈贼怒断其一臂而死臂投屋上犹手取一瓦久而不释　　郭氏女按济南府志郭氏女历城人正德二年遇流贼不受辱绐贼饮水投河死　　刘存礼妾朱氏
按济南府志朱氏平原人知县刘存礼妾存礼御贼被杀朱诣死所自缢有司给棺合葬　　孙羽女
按济南府志孙羽女蒲台人遇贼欲犯之大骂不从贼纵火焚其居死焉　　薄氏女
按济南府志薄氏女利津人许聘王隆隆亡即墓树自缢而死　　某氏女
按济南府志某氏女武定州人流贼犯境女匿柴下被获迫之骂不绝口贼怒斫其颈血溅门扉痕不可灭　　郑海女
按济南府志历城人郑海女有殊姿正德间流贼肆虐女与母避兵禾中为寇所得欲杀其母而掠女扶女上马驱之行时天大雨沟浍盈溢前至一湾女自马投焉寇急挽无及惟延岸环视良久咨嗟而去　　李佐妻陈氏按兖州府志陈氏李佐妻城武庠生陈逵之女正德七年流贼劫掠佐为窖避之贼至发窖叱陈使出陈骂不从贼怒以槊贯其子出陈氏出抱儿尸大哭且骂贼杀而焚之正德九年诏旌表　　胡拱枢妻陈氏
按兖州府志陈氏金乡人诸生胡拱枢妻枢无子而死陈即自缢以殉　　岳点儿

　闺烈部列传十二
　　明七
　　戈义妻焦氏
按曹州志焦氏儒者戈义妻义亡氏年二十哭不绝声水浆不入口三日自缢于柩侧州守请旌　　马州妻寇氏
按曹州志寇氏马州妻年二十正德六年流贼卒至氏抱子逃匿被执欲污之氏瞋目大骂夺刀刺贼贼怒支解死奏闻旌表　　徐眉龄妻朱氏
按曹州志朱氏徐眉龄妻龄殁氏即自缢旌表　　周允傅妻蒋氏按曹州志蒋氏周允傅妻允傅死氏自缢以殉直指旌之　　刘士魁妻孙氏
按曹州志孙氏刘士魁妻魁死家贫鬻女殓夫求价弗售遂缢死夫傍时年二十九州守给葬直指奏旌　　万全妻赵氏按曹州志赵氏诸生万全妻夫亡氏即自缢以兄救免遂绝饮食十日而死　　成明桢副室李氏
按曹州志李氏举人成明桢副室夫客死燕台榇返氏抚棺痛绝良久复苏遂服毒长号呕血死奉旨建坊立祠　　朱士琏妻陈氏
按曹州志陈氏朱士琏妻夫亡尽出所有以遗家人即潜服砒霜端坐而逝郡人为之题墓建祠　　程可宪妻张氏
按曹州志张氏程可宪妻夫亡氏七日不食死　　杜再振妻李氏按曹州志李氏杜再振妻夫亡不食数日不死复吞毒而毙　　李光元妻刘氏
按曹州志刘氏定陶诸生李光元妻元寓曹州病亡氏无子祈死者再以家人防护不果自是更历寒暑止服一单衣卧一敝席求立嗣于伯嗣既立乘元宵夜家人出游自缢死兖西兵宪立祠祀之　　万引妻刘氏
按曹州志刘氏诸生万引妻归五载孝行彰着夫亡氏自缢时年二十一兖西兵宪立祠祀之　　石士杰妻杨氏
按曹州志杨氏石士杰妻归一年翁姑殁又一年士杰死未几遗孤亦殇遂辞亲属阖户雉经州守申请督学巡抚遣官致祭题石以表墓道　　王大儿
按东昌府志王大儿者民家女也正德六年贼首传令无入士人室大儿母呼之往避舍西王秀才家大儿曰儿生不识王秀才何可往亟冒父破帽衣父衣履父履辟后户走出贼望见女也操刀追之大儿度不能脱投路旁眢井贼垂绠引之诱以语终不出遂下石死井中　　姚氏二女（
丁氏王氏睦氏杨氏兰氏王氏孟崇梅刘端儿高氏刘俊女高氏王相妻　　张青苗阎氏郭斗女冯氏张氏王氏程&#女孙氏附）按东昌府志姚氏二女主簿姚廷蔚女正德六年贼破城执二女长玉果次玉香出郭外登舟及中流二女皆投于河贼去玉香遇救得不死武城武渊妻丁氏夫往为曲阜掾道遇贼被掳氏抱渊号泣贼推刃颈上血溅衣不解贼异之两释焉丘县申儿寨杜伟妻王氏夫为贼杀抱儿追骂贼贼怒断其头儿犹呱呱在抱邻人收活之李俊妻睦氏亦骂贼不从被害杜绳妻杨氏袁汉妻兰氏俱相携投井死馆陶薛忠妻王氏为贼追胁大骂不从被杀时年十八高唐孟崇梅方笄被获绐贼汲饮至井旁投而死又执刘氏女端儿逼令从行女厉声曰宁死不从遂死乱刃中魏山妻高氏方归宁遇贼于夏津道中逼欲乱之高骂贼被磔于道博平诸生刘俊女从其父自村舍入城贼杀其父拥女上马女痛哭不行贼挺刃曰不行亦死女瞋目大骂曰恨不割尔万段以报父仇父死奚以生为贼怒亦杀之茌平居民萧奉妻高氏城破被执骂贼不屈贼以刀剺其面而死王相妻失其姓偕妹匿穴中贼搜得出之并惧辱投水死堂邑赵钦家婢张氏名青苗趋匿不得遂见执坚不受辱死于刃下周铭妻阎氏早寡孀居贼斧其门阎曰吾奈何以冰玉之身横罹贼手遂引刀自杀濮州郭斗女闻之先投井死仪锐妻冯氏李廷善妻张氏彭纪妻王氏及程&#女俱义不受辱死范县邢隆妻孙氏夫贾贩于外母老惟孙侍左右贼牵其臂孙怒骂贼贼挺刃剚其腹又杀其怀中女　　齐之鼎妻程氏
按博平县志程氏齐之鼎妻性聪慧善读书夫患瘟疫死氏伏尸痛哭昼夜不离柩侧绝粒数日姑馈食阳受之姑出即以饲犬母家闻之迎归劝曰女少年宜自爱氏忽云伊来唤我盖指其夫也遂回夫家伏尸痛哭盥洗妆束洁服上堂诣舅姑再拜舅姑惊疑亦不谓其遽死也是夜即自经　　刘莹妻李氏
杜
氏附

按博平县志李氏贡士刘莹妻与潞妻杜氏康功妻孙氏妯娌三人合筋数十年无间言及乱李率三女齐赴水死杜遇贼逼上马不屈骂贼死孙母子赴水不溺获免苦节二十七年　　南郭佣妇
按博平县志南郭佣妇不知其姓氏与夫居南郭贫无执业为人操碓硙浣濯以给衣食正德辛未邑城被寇围一寇见妇欲犯之妇不从寇挺刃示之曰从我否妇不为动曰宁死不汝从也寇曰汝不从吾耶汝试张口妇张口待刺寇刺刃入口穿其右颊曰从我否妇流血淋漓亦不为动曰速杀我不从汝也寇又刺其口穿其左颊妇遂僵寇犹挺刃睥睨之旁有一寇嗤之曰人间更无妇女耶彼妇血污若此汝更欲何为寇犹怒欲杀之嗤者曰谅彼已不活矣何乃尔耶寇乃敛刃去得不死及寇退疮愈复治佣业后不知所终　　孙延祚妻贾氏
按博平县志贾氏廪生孙延祚妻延祚兄弘祚少年艰嗣垂老获子生仅七月病将终托孤于弟延祚抚若己子会乱起度不能全活乃嘱其家人曰宁为玉碎不忍瓦全氏素行庄严闻言慷慨携女赴寒泉死延祚弃己二子不顾怀抱其侄冒撄贼锋至死不舍乱息子侄重遇县令旌之　　孙立姐
按武城县志孙立姐孙九征女生甫五月许陈其旺后旺贫入赘征家征常窘辱之旺不能堪走避他乡十四年女年二十八征托妪议婚女瞪目咋指连日夜欲自缢兄守泉稔知妹志迎旺于姑苏里征复索布帛旺无以应征怒悉出其妆奁火之氏以上下衣密缝一处堕井死次日其侄女语人曰姑呼我亦堕井死有司上其事诏旌表　　李应甲妻初氏
按武城县志初氏举人李应甲妻夫亡守节遇兵破城誓不受辱蹈火死建坊旌表　　王鸣鹤女
按武城县志王氏王鸣鹤女正德辛未刘六等作乱女被驱义不受辱极口骂贼贼怒断其三指死次日复苏有司上其事诏旌表免其户役　　邹奇龄妻李氏
按武城县志李氏庠生邹奇龄妻辛未夏贼掠武城氏被驱恐受污举身投河贼乱矢射之浮沉再四流百步许竟得登岸贼异之遂舍去有司上其事诏旌表免其户役　　苏氏田氏
按武城县志苏氏贡士李三锡妻田氏锡妾兵乱并被掠至河边誓不受辱俱投河死　　刘一麟妻霍氏
按武城县志霍氏年十六适刘一麟遇乱与邻家二妇同匿窖中兵至搜出掠二妇去驱氏不行以刃恐之氏骂不绝口被杀　　徐衍四妻尹氏
按武城县志尹氏庠生徐衍泗妻兵至以亲在义不敢逃及兵迫以蔽翼舅姑冒刃而死　　王九栗
按青州府志王九栗安丘人正德六年流贼陷城被执欲犯之王瞋目骂贼遇害　　刘氏女
按青州府志刘氏女临淄人正德六年为流贼所执女度不能脱佯许之绐以视母贼持刃随之行女左右顾乘闲跃入井中贼下乱石击之死　　高贲女
按青州府志高贲女安丘人正德六年流贼乱不辱死　　王经妻潘氏
按青州府志潘氏沂水人王经妻正德六年十月流贼逼之行不屈骂不绝口至水红庄杀之　　石氏女
按青州府志石氏女安丘人正德六年遇贼不屈被害　　留泉烈妇
按青州府志留泉烈妇逸其姓氏昌乐人正德六年遭流贼被执掖之行不从曰吾宁死岂从汝耶贼乱射杀之　　朱柰妻张氏
按青州府志张氏省祭朱柰妻日照人正德六年流贼入县剽掠见氏美欲犯之氏厉声大骂被杀数日面色如生　　桃海
按青州府志桃海孙从女沂水人年十七正德六年九月流贼至执之嗔骂不屈被害　　刘成妻徐氏
按青州府志徐氏诸生刘成妻沂水人正德六年七月为流贼所驱不屈赴水死流数里淤滞浅滩良久复苏正德间旌表　　臧宿妻
臧奉
亭妻附

按青州府志臧宿妻逸其姓氏与臧奉亭妻俱昌乐人正德七年为流贼所执二妇义不受辱贼怒杀之　　陈能女按青州府志陈能女昌乐人正德七年六月流贼乱欲污之不从贼裂其额而去　　萧四姐
按青州府志萧四姐乐安人萧宗辅女正德六年流贼攻乐安城陷女为贼所执逼之上马不从瞑目大骂延颈受刃贼怒支解而死今县治西有祠　　小课儿
按青州府志常维女小课儿博兴人年十六姿容秀丽正德间流贼倡乱父母虑女为贼所掠觇望于外家掘一窖藏女留祖常富守家贼猝至执祖将杀女从窖中跃出抱祖以身求代贼释其祖执女行欲污之不从刀裂其面嚼齿大骂断其臂及两足骂不绝口遂支解剖其心贼退父母收其尸埋之是夜寝未瞑仿佛见女告曰我有肠一段在水缸下如何不埋明早果于其处得肠尺余埋之县尹以全城冒赏遂泯上闻讫不获伸太仆卿顾释作传表之　　桂真
按青州府志南龙湾张巡检女名桂真蠡县人随父居官父病亡与母兄共守丧正德六年攻龙湾城甚急桂真谓母曰贼且害我我少度不能免遂投海死越三日贼退其母往海涯哭之尸浮投处面色如生　　公志继妻张氏按青州府志张氏蒙阴人太学生公志继妻夫亡氏孀居正德六年流贼突至其家胁之火炙挺棰辱虐百出张大骂不屈死　　张范妻隋氏
按寿光县志隋氏张范妻正德六年流贼入邑境氏潜匿草中贼搜得之见氏少艾争逼不从贼怒断其左臂氏骂愈力乃共刃之　　岳情妻崔氏
按寿光县志崔氏岳情妻情年十八死氏伏尸痛哭水浆不入口曰夫既死我何生为即阖门以带自缢于梁　　仲梦鲤妻张氏
按登州府志张氏儒士仲梦鲤妻黄县人年十八夫亡饿十四日死　　王之栋妻吴氏
按登州府志吴氏诸生王之栋妻黄县人夫亡自缢死　　隋一龙妻林氏
按登州府志林氏隋一龙妻栖霞人夫亡誓不独生自缢死　　唐令中妻鲍氏
按登州府志鲍氏唐令中妻福山人夫亡日夜哀号欲自尽家人防闲不得间乃强进饭食以绐之阅十日乘家人就寝自缢死　　康斌妻李氏
按登州府志李氏康斌妻福山人斌为戎卒戍于京道死氏年二十二闻讣不食迎夫骨至家闭门自缢死　　徐思仁妻隋氏
按登州府志隋氏诸生徐思仁妻栖霞人夫病笃氏誓从死入室整容自缢与夫同时气绝　　王命德妻孙氏
按登州府志孙氏福山王命德妻夫亡氏日夜哀号乘间对夫柩自缢死　　邹着妻张氏
按登州府志张氏诸生邹着妻栖霞人夫亡氏年二十四自缢死　　王世初妻丁氏
按登州府志丁氏王世初妻黄县人年二十三夫亡姑欲嫁之氏自缢死　　李引昌妻杨氏
按登州府志杨氏莱阳李引昌妻年二十夫亡即柩前自缢死　　刘心赤妻马氏
按登州府志马氏刘心赤妻栖霞人夫病笃氏蓬跣蚤夜左右及疾革以死自誓夫殁次日尽散其囊&#归拜姑嫜潜于柩旁自缢年二十一　　孙昌世妻赵氏
按登州府志赵氏莱阳孙昌世妻年二十夫亡柩前自缢死　　王化宣妻李氏
按登州府志李氏诸生王化宣妻栖霞人夫亡自缢柩前　　赵英妻刘氏
按登州府志刘氏宁海人赵英妻夫亡自缢死　　董尚义妻隋氏按登州府志隋氏文登董尚义妻嫁六月夫从部京师中道得疾抵家七日而亡氏哭之几绝鬻衣物终葬事绐其姑易米为炊姑出氏闭户易衣自缢死　　姜球妻迟氏按登州府志迟氏莱阳诸生姜球妻夫亡氏年十九父母劝守节氏云吾虽幼颇知守节事难遂自缢柩前死　　阎鸿衎妻孙氏
按登州府志孙氏招远人阎鸿衎妻年十八夫亡自缢死正德中旌表　　李云鹗妻陈氏
按登州府志陈氏宁海李云鹗妻夫病笃氏知不起先夫缢死　　沈守仁女
按登州府志沈守仁女宁海人许嫁王世泽未嫁泽亡女求吊父母不许乃勺水不入口闭门自缢　　徐尚妻王氏按登州府志王氏名淑芳招远庠生徐尚妻夫亡氏年二十一即日自缢柩旁正德中旌表　　周之纲妻吕氏
刘氏
朱氏附

按登州府志吕氏蓬莱庠生周之纲妻城陷与婶母刘氏嫂朱氏同就缢自焚其屋　　王汤臣妻康氏
按登州府志康氏王汤臣妻招远人性聪慧汤臣出征流贼忽马惊氏以为不利微言止之夫不听慷慨而出及夫战死氏日夜号泣绝食而死　　张毓秀妻王氏
按登州府志王氏蓬莱廪生张毓秀妻城陷举家男妇老幼争先死义俱自缢于磨上　　于日章妻邓氏
按登州府志邓氏宁海于日章妻诸生邓攀龙女日章病氏侍汤药年余及死遂于柩前自缢　　温潮继室袁氏
按登州府志袁氏招远人通判温潮继室潮历官清苦病亡氏视殓毕自缢死　　刘见龙女
按登州府志刘氏诸生刘见龙女蓬莱人年十七未字遇乱被掳贼以刀胁之大骂不屈而死　　王相妻林氏
按登州府志林氏王相妻宁海人正德六年年十七流贼逼之不屈先杀其婢以恐之又不屈缚而射之氏骂贼益厉遂支解死旌表　　周道直女
按登州府志周道直女登州卫人年十七未字城陷举家惊怖女夷然自如闭户严妆出拜父母逾门屦偶裂还取针线纫之遂闭户自缢人服其从容　　潘士元妻高氏按登州府志高氏潘士元妻栖霞人夫亡自缢死　　林发祥妻吕氏按登州府志吕氏诸生林发祥妻栖霞人夫亡自缢以殉　　高尚德妻朱氏
按登州府志朱氏莱阳人高尚德妻为流贼所执杀其姑以胁之不屈遂遇害旌表　　孙积妻于氏
女
附

按登州府志于氏莱阳人孙积妻夫亡守节正德六年遇贼恐污同女自缢死子春亦被执见其母妹俱死亦骂贼被害　　刘三姐
按登州府志刘三姐刘宽女贼破城欲污之三姐唾骂以木击贼贼怒剖腹于市旌表　　迟应聘妻董氏
按登州府志董氏迟应聘妻莱阳人流贼攻城被执绐取首饰走至横水湾自沉而死翰林孔天引铭其墓旌表　　曲溥妻阎氏
按登州府志阎氏莱阳人曲溥妻正德六年流贼入城执阎欲污之阎不屈被创仆地已而闻夫被杀遂自缢旌表　　姜德仁妻高氏　　　董朝佐妻姜氏
　　李经妻王氏　　　　张信妻孙氏
按登州府志已上四妇俱正德六年遇流贼不屈死并旌表　　王仪妻高氏
按登州府志高氏莱阳王仪妻夫亡守节流贼陷城氏恐辱与女俱缢死旌表　　宋选成妻王氏
按登州府志王氏栖霞人宋选成妻夫亡痛不欲生寻自缢死　　林显宗继室马氏
按登州府志马氏文登庠生林显宗继室归林年余夫亡氏七日不食自缢死　　李东&#妻张氏
按登州府志张氏文登诸生李东&#妻夫亡止遗女四岁氏欲自缢女牵衣哭不顾竟缢死柩前　　蔡汝化妻李氏
按登州府志李氏成山诸生蔡汝化妻夫病将死氏痛哭数日不食夫亡自缢柩前　　丛九思妻侯氏
按登州府志侯氏文登诸生丛九思妻夫亡哀毁不食自缢死　　刘希信妻隋氏
按登州府志隋氏文登刘希信妻夫疾缺养典衣剪发含泪以供汤药夫死自缢柩前　　陈汝新妻刘氏
按登州府志刘氏成山指挥陈汝新妻幼通经史夫亡自为文以明志一夕整容自缢死　　孙有成妻王氏
按登州府志王氏福山诸生孙有成妻夫亡寻自缢死　　姚时中妻王氏
按登州府志王氏姚时中妻文登人夫亡自缢死　　马负图妻鞠氏按登州府志鞠氏文登诸生马负图妻夫亡自缢死　　刘继禄妻王氏按登州府志王氏刘继禄妻招远人年二十夫亡自缢柩侧　　姜氏于氏
按登州府志姜氏成山参将袁膺毂妻于氏其妾夫亡姜自缢于自刭　　侯沐庥妻丛氏
按登州府志丛氏文登侯沐庥妻年十七夫亡自缢死　　李廷柱妻温氏
按登州府志温氏招远诸生李廷柱妻夫亡自缢死　　林肇甲妻曲氏按登州府志曲氏宁海诸生林肇甲妻夫亡自缢死　　胡文英妻李氏按登州府志李氏宁海举人胡文英妻夫亡自缢死　　张瑄妻王氏按登州府志王氏张瑄妻宁海人夫亡自缢死　　木蓬高妻顾氏按登州府志顾氏宁海人木蓬高妻夫亡自缢死　　崔允聘妻盖氏按登州府志盖氏崔允聘妻宁海人夫亡自缢旌表　　沙仪妻王氏按登州府志王氏宁海人沙仪妻年二十夫疾笃氏知不起先自缢死　　鞠钺妻于氏
按文登县志于氏诸生鞠钺妻正德中流贼破城夫妇被执钺厉声骂贼不屈见害氏亦义不受辱触石而死观察使令有司礼葬之　　周启芳妻曹氏
按文登县志曹氏周启芳妻事姑嫜以孝称夫疾革氏方孕五月欲殉群妪守之甚固氏日夜号泣营葬毕即自缢死　　于有为妻林氏
按文登县志林氏于有为妻为嗜读左氏传娶氏三载身亡林以夫所诵书置怀中缢死柩侧直指表其闾　　董汝杰妻邢氏
按文登县志邢氏董汝杰妻杰死遗一女方周岁邢哀毁迫切不顾其女自缢柩旁死奏闻旌表　　胡士杰妻江氏
按文登县志江氏胡士杰妻杰亡氏以麻绳结其屦自缢而死县令嘉其节备棺葬之开府表其墓　　李凝本妻唐氏按文登县志唐氏成山李凝本妻夫亡从夫死事闻建坊旌表　　刘玉亨妻李氏
按文登县志李氏成山廪生刘玉亨妻亨殁自缢柩傍以殉事闻旌表　　管克勤妻高氏
按文登县志高氏靖海军余管克勤妻勤死氏号泣三日水浆不入口自缢而死　　初惟笃妻于氏
按文登县志于氏初惟笃妻归期年笃死氏自缢柩侧　　萧凤瑞妻邵氏
按文登县志邵氏萧凤瑞妻年二十六夫亡氏以身殉县令表其门　　林起元母宋氏
按文登县志宋氏南宫县令林起元母随元任南宫城陷死节　　林起元妻刘氏
按文登县志刘氏南宫县令林起元妻归元克尽妇道城陷殉夫死　　姜桂兰
按莱州府志姜桂兰掖人姜汉女年十五许聘府学生毛乐未娶而乐亡女闻痛悼义不他适儒士王桂林求聘其父欲许之兰遂自缢死　　柳奇妻刘氏
按莱州府志刘氏潍县人灵山卫指挥柳奇妻正德六年为贼所执欲犯之大骂触石死旌表　　李某妻徐氏
按莱州府志徐氏李某妻平度州人田家女也归李三载夫袯襫力田氏絣絖佐之以糊其口两人相敬如宾有冀缺风夫病疫徐知不起握手泣俄而夫目瞑氏泣敛其夫是夕&#户自纽其裳以头悬梁而手抱夫棺死诘旦邻始觉之事闻巡按御史旌其墓　　栾弱兰按莱州府志栾弱兰胶州人年十七适马堂正德六年流贼入境弱兰被执贼以兵胁之弱兰抗骂不屈寻被害事闻旌表　　李锦妻杨氏
按莱州府志杨氏李锦妻平度州人正德六年流贼掠山东杨被执贼欲污之以计脱自投井中贼引去邻人救之己死良久复苏事闻有司旌表　　江湄妻周氏
按莱州府志周氏即墨人举人江湄妻湄病亡氏誓以死从九日不食饿而死有司旌之　　李栋妻王氏
按莱州府志王氏昌邑人李栋妻正德七年流贼至王携小儿藏地窖中被获欲污之王不从威以刃王骂不绝口贼怒系树上支解之　　亓守俸妻刘氏
按莱州府志刘氏昌乐朱留店人年十七适潍县固冢社亓守俸守俸病亡氏即欲自尽家人多方防守不遂逾数月守俸兄守全为弟治圹完刘往观之曰美哉隹圹绐其婢妾往观阖户自缢死　　唐越妻史氏
按莱州府志史氏灵山卫唐越妻正德六年为流贼所执不屈投海死旌表　　唐麟妻董氏
按莱州府志董氏灵山卫唐麟妻正德六年为贼所执投海死旌表　　孙氏女
按莱州府志孙氏女昌邑新伏社人值流贼乱女随母避之贼遇迫上马女不从贼挽之女跃而下复携之女复下如是者四贼怒骂女亦骂遂被支解　　王喜儿按莱州府志王喜儿高密人股之女正德六年流贼执曳上马不从贼怒砍之死久之复活卧数月始痊旌表　　田氏女
按莱州府志田氏女昌邑新兴社人流贼寇境闻女美径入其家欲污之不从欲携去又不从贼欲刃之不忍乃守之三日女骂不绝口贼怒腰斩之　　赵钱儿
按莱州府志赵钱儿胶州人年十八正德六年流贼剽掠卒至人皆望风奔走钱儿在室捣衣颜色不变一贼突入欲犯之钱儿怒以杵击贼寻被贼害州守何继周上其事旌表　　唐浒妻崔氏
按莱州府志崔氏胶州人适灵山卫舍余唐浒正德中流贼破卫驱群妇而北崔亦在其中抗不从行遂被害事闻旌表　　宫子隆妻刘氏
按莱州府志刘氏高密人诸生宫子隆妻正德六年为流贼所执欲犯之不从贼怒砍其背而释之奉旨旌表　　王师龙妻匡氏
按莱州府志匡氏名金梅胶州人庠生王师龙妻师龙因病就医京都回至兴济亡金梅闻讣以头触地死而复苏哭声不绝勺水不入口及师龙柩至即&#户自缢时年二十七　　高密府馆女
按莱州府志女失其姓氏正德六年贼入高密府馆女大骂不已贼怒支解之　　高密二烈女
按莱州府志二女失其姓氏正德六年流贼寇高密追欲执之并投张鲁河黑墓田湾死　　管二元妻高氏
按莱州府志高氏名八姐胶州人年十八适高密管二元未逾年二元病亡高恸哭泣血绝饮食誓以死殉家人守之颇密不获如志僵伏柩前昼夜哀毁勺水不入口七日舌烂声哑气绝而死事闻旌表　　董学妻赵氏按莱州府志赵氏胶州人董学妻学亡氏哭不绝声吞石炭以殉家人救之得不死越二日自缢?
　闺烈部列传十三
　　明八
　　张经妻刘氏
女春
姐附

按陜西通志刘氏张经妻平凉华亭人子二平康德隆尚幼女春姐将笄正德十年寇掠刘氏母女迫以刃母女咸大骂死之　　毛浚妻鲁氏
按陜西通志鲁氏守备毛浚妻甘州人正德间中官用事谓庄浪都督鲁鉴女美可纳为嫔时鲁已适毛上未之知也命太监赵璘来迎鲁闻之引刀欲自刎婢觉救之得不死以艾熏灼其面抱忿成疾而死　　张大器妻李氏按陕西通志李氏生员张大器妻巩昌安定人大器亡氏痛哭不食七日而死　　邹鲁继妻王氏
按陜西通志王氏太学生邹鲁继妻甘州人夫亡氏年二十舅姑许嫁于任王弗听姑竟纳任金遂投井而死　　王廷贞妻郭氏
按陜西通志郭氏王廷贞妻巩昌安定人正德中寇攻陷堡夫被杀欲驱氏去氏大骂批其颊遂遇害　　董守中妻毛氏按陕西通志毛氏临洮狄道人董守中妻守中为四川布政司都事没于官毛家居闻讣恸哭曰夫死吾与俱死始无憾父母严为之防一夕少懈遂自缢死　　陈情妻李氏按陕西通志李氏陈情妻汉中南郑人正德辛未蜀寇自青石关来李从夫将入城避兵汉江未渡忽传寇至众各奔匿李误以夫亡遂抱幼子赴水死　　魏大信妻任氏按陕西通志任氏临洮狄道人魏大信妻大信病且革任泣曰若死吾必从夫亡遂自缢　　张赟妻朱氏
按陕西通志朱氏临洮渭源人张赟妻夫没于京氏不食数日而死有司表其庐　　甄鼐妻韩氏
按陕西通志韩氏生员甄鼐妻临洮渭源人正德中兵乱夫妇被执欲辱之韩大骂夫赂得脱韩竟不屈死　　符廷瑀妻王氏
按陕西通志王氏生员符廷瑀妻汉中西乡人夫殁氏以死殉奉旨建坊　　彭珏妻王氏
按陕西通志王氏县丞彭珏妻巩昌会宁人正德中流寇破鄢陵突入珏宅欲污氏氏大骂被杀　　杜春辉妻王氏
按陜西通志王氏生员杜春辉妻汉中洋县人夫亡氏年十九哀痛不食自缢而死　　张猷妻安氏
按陕西通志安氏西安渭南人张猷妻夫亡氏自缢殉之正德中旌表　　赵氏女
按陜西通志赵氏女名孟英西安长安人许字王敷典未婚典病殂英同母往吊触棺而死御史徐某表其门　　宋尧妻高氏
按陜西通志高氏西安华州人宋尧妻正德十一年尧亡氏年二十服砒霜死　　王继忠妻李氏
按陕西通志李氏王继忠妻巩昌西和人年二十四夫亡母姚孀居病垂危氏内外交痛遂饮药而死　　张恩妻刘氏按陕西通志刘氏西安泾阳人张恩妻年二十五岁夫亡氏痛哭不食七日而死事闻表其门　　濮仕通妻关氏
按陕西通志关氏西安长安人生员濮仕通妻夫亡氏哀毁不食见为通治椁谓姑曰作大椁容二棺可也乘间缢死启厢箧视之冥衣诸物皆两备盖其志定久矣　　米凤凤
按巩昌府志米凤凤安定米金女年十七许聘王氏未及于归婿卒凤欲往吊父母不许承间径至婿灵前哭吊还自缢死　　傅万辉妻杨氏
按四川总志杨氏铜梁人傅万辉妻正德中流贼突至驱迫以行辉以骡追赎不听至黑龙湾杨投水死　　许锦秀按四川总志许锦秀渠人许景润女年十八正德中蓝鄢贼寇境女家少长奔窜独女坐深堂不去为贼所获贼见其美欲纳之女骂不绝口遇害事闻旌表　　张琴妻胡香按四川总志胡香泸州人适张琴琴遘恶疾见者皆掩鼻走香事之不违琴没号泣曰夫死无子复何待遂缢死得同穴焉　　昌际明妻卢氏
按四川总志卢氏荣昌诸生昌际明妻年十七明亡氏誓守节抚孤后数月孤殇中夜自缢死邑人无不流涕　　良寿妻吴氏
按四川总志吴氏渠人吴伸禹女适良寿寿愚且聋哑吴事之纯谨流贼入其家见氏美欲劫去氏度不免绐贼抱幼子逾垣赴水而死　　涂元晦女
按四川总志岳池涂元晦女正德中流贼为乱欲犯之女不从赴水死有司以闻旌表　　罗松贞
按四川总志罗松贞渠学生罗汝杰女蓝鄢贼陷城举家潜于白石洞贼攻洞执松贞欲犯之松贞骂不绝口投崖而死事闻旌表　　唐宥妻李氏
按四川总志李氏李阳春女适生员唐宥贼攻渠城陷被执贼以刃磨氏颈氏厉骂曰贼奴我李给事女唐知府媳肯从汝狗彘乎贼怒并所抱子杀之事闻旌表　　杨凌曦妻侯氏
按四川总志侯氏营山学生杨凌曦妻蓝鄢贼攻县侯携女蕙英避丛薄中贼搜得欲犯之氏骂不绝口母女俱被杀事闻旌表　　赵卯秀
按四川总志赵卯秀西充赵子高女同父避贼至南部宝马井贼欲劫以行女即投崖而死　　樊小解
按四川总志樊小解西充生员秉亮幼女蓝鄢贼奄至获之欲辱焉小解大骂不绝贼怒断其首母归收葬之　　杨景新妻陈氏
按四川总志陈氏嘉定州人陈政女参将杨景新妻袁韬赚杀景新之父杨展围州三月景新逃氏遂自刎死　　李瓒妻汪氏
按四川总志汪氏绵州人剑州太学生李瓒妻有妇德敬夫如宾蓝鄢贼陷州城执其夫欲杀汪乞以身代贼遂杀之　　毋道福妻杨氏　　张氏女七花儿
　　诸生贾重妻董氏
按四川总志已上三烈俱剑州人蓝鄢之变各执节死　　周孟端女
按四川总志富顺周孟端女正德中廖贼至县境周与群女匿岩穴中贼获之周奔脱投江死时年十九父母哭于江滨尸忽浮出　　查伯女
按四川总志永州查伯女名妙莲正德间贼劫乡村妙莲走避岩穴贼搜得欲犯之妙莲唾骂不辍推刃欲斫贼贼怒杀之　　张仁魁妻王氏
按四川总志王氏永川人张仁魁妻年二十正德中流贼入县驱使行王唾骂不屈贼遂杀之　　王仲玉女
按四川总志荣昌王仲玉女名松秀正德中流贼入境仲玉遇害执秀欲犯之秀骂曰汝杀我父恨不食汝肉遂投入深堰贼击其首而死　　冯大本女
按四川总志铜梁冯大本女名桂秀正德中遇贼欲犯之秀骂贼不屈而死　　吴大有女
按四川总志垫江吴大有女年十八正德中贼至欲犯之吴投于水贼怒即水中刺而死父母收其尸　　陈氏二女按四川总志二女犍为人庚午孝廉陈天佑之女蜀陷天佑夫妇俱被杀贼官任元佑拘二女舁去经县学前扬声曰我陈家二女也今往与父母同死誓不玷我乡党比至营门见父母尸踊身触石指贼大骂遂遇害　　李娥
按四川总志李娥广元李仲仁女母梦皓月入怀而孕及生时光辉满室受社生陈迁聘迁夭死娥母往吊娥沐浴登楼自缢奉诏建坊旌之　　郑氏女
按四川总志郑氏女宁羌州人许聘利州卫百户张鸿翼次子应奎未嫁父母俱亡抚于张氏应奎病夭女抚棺悲恸旋以线密缝衣裳赴暗室自缢死　　郑玉紞妻陈氏按四川总志陈氏剑州郑玉紞妻流贼攻城陈着男子衣助夫御敌被执不从贼杀之奏闻旌表　　陈匾儿
按四川总志匾儿剑州陈万鏊女也蓝鄢之变同母王氏逃匿山中二骑追及杀其母匾儿恐为贼污奔至溪边投水而死奏闻旌表　　李氏女
按四川总志李氏女犍为人正德中贼乱女年十六与父母逃窜相失贼至李拒骂出走贼支解之而去　　刘赛姑按四川总志赛姑潼川州人刘嘉雄女正德中流贼剽掠姑避于大获山被获姑大骂不从贼怒断其手　　黄小姑按四川总志小姑黄大政女嫁李汝明为贼所执黄骂不绝口遂遇害有司表其墓　　王以衡妻张氏
按四川总志张氏潼川人王以衡妻衡以讼被笞将死张举首触地哭声震墙屋谓以衡曰君必不起我先死待君于地下是夜遂自缢救免衡死张遂勺水不入口旬日亦亡时年十七　　王某妻谢氏
按四川总志谢氏潼川王某妻夫亡谢年二十翁姑欲夺其志拒之不可佯诺先一夕哭奠其夫尽散其所藏簪珥丝缕于众众曰既为人新妇奈何散之谢曰聊以作念耳是夜宿于夫室遂自尽直指上其事诏旌门闾　　刘景妻安氏
按四川总志安氏西充高阳里民刘景妻年十六有美色正德中流贼掳欲辱之安大骂不从被杀　　李氏女按四川总志李氏女犍为人名射姑年十六随父母避难相失遇贼射姑拒骂出走贼怒杀之解其尸血痕至今不磨正德中旌表　　周宏智女
按四川总志江津周宏智女年十七母丧纺绩养父不出户限正德中流贼劫县与父俱被掳不屈贼并其父杀之兵备何副使旌表仍优恤其家　　杨通女
按四川总志汉州杨通女正德初为流贼所执誓不受辱投水死　　赵俊德妻白氏
按四川总志白氏绵州赵俊德妻正德间流贼渡河被执誓死不从遇害事闻旌表　　陈凤瑞妻杨氏
按四川总志杨氏长寿陈凤瑞妻正德中流贼入县氏被执强牵上马大骂不屈贼折其足而死　　金秀
按四川总志金秀大足人李实女正德中流贼劫村落驱秀使前秀即走入池自溺不死贼授戟援之时其兄亦在侧秀大声曰吾死矣兄善事父母贼遂杀之　　岳仲秀女
按四川总志岳仲秀女名士真大足人正德间被贼执真大骂不屈贼怒杀之　　马正添妻梁氏
按四川总志梁氏大足人马正添妻添病笃伯兄受赵姓者聘强改嫁不从自缢死　　郭嘉禾妻王氏
按四川总志王氏安居人郭嘉禾妻正德中流贼陷城被执欲犯之王骂不绝口遂遇害　　邹尚敬妻王氏
按潼川州志王氏邹尚敬妻夫亡氏年二十誓不再嫁翁姑欲夺其志氏旋易衰服哭夫柩前自缢死　　王塘妻赵氏按南江县志赵氏王塘妻正德中夫被贼执氏挺身救夫贼舍其夫而执赵赵恐被污投水死　　张隆妻刘氏
按武昌府志刘氏江夏张隆妻正德中流贼入境刘匿草泽间贼出之欲载以行刘踞地不可动贼杀之　　胡氏女按黄州府志胡氏女名黑女妹次女黄安人正德七年为流贼所掠年可十五六贼悦其姿欲污之女抗志不辱令群妇诱之不从贼取刀断女足趾不从如初复断手指坚执益固遂杀之　　刘氏女
按黄州府志刘氏女黄冈人父负薪为活正德间流贼过黄见女殊色欲乱之女绐贼入舟遂投江死　　张文秀女按黄州府志张文秀女蕲州人正德末贼刘六逼城秀携女避江南遇贼执之女骂不从并其母被歼　　李富妻项氏按黄州府志项氏黄冈李富妻正德间为流贼所劫项誓不辱赴水死　　王循武妻梅氏
按黄陂县志梅氏诸生王循武妻年二十二适循武甫五月武死抚遗腹子誓死守节勤纺绩以饲孤正德间流贼入境氏被执不从刺其面而死　　叶贞明妻陈氏
按德安府志陈氏随州叶贞明妻正德时贼乱氏挈二子出避遇贼于涂欲污氏不得贼杀其子挟之卒不顾乃刳其孕而去　　华祯妻陈氏
按德安府志陈氏应山华祯妻正德中流寇至氏方娠寇欲污之不从杀其二子以挟之氏骂不绝口贼怒刳其胎而死　　杨熙远妻向氏
按德安府志向氏随州杨熙远妻侍郎八柱女为贼所获毒骂不辍贼怒碎磔之　　靳龙颜妻王氏
按德安府志王氏随州靳龙颜妻遇乱挈幼子同父镜门避贼榛莽中贼先得氏呼之不起杀其幼子挟之如故镜门奋起贼遂杀镜门氏大骂亦见杀　　吴金妻周氏按德安府志周氏随州吴金妻流贼入境执欲污之不从缚之几上剖腹而死　　陈氏女
按荆州府志陈氏女江陵人正德壬申秋贼过其地被掳度不能免投水死久之得其尸面色如生　　侯氏姊妹按荆州府志侯氏姊妹江陵人父令丘姊适王妹适田田王皆诸生遇乱姊避贼湖中贼至投水死其妹未出避翁姑惊皇莫措妹曰无忧儿就掠一室可瓦全矣晚当寻儿于纪湖之潭语方竟贼驱之去翌日寻之不得后五日复涕泣往寻尸冒水出颜色如生鼻犹流血　　王维&#妻梁氏
按荆州府志梁氏江陵王维&#妻夫亡氏年二十余誓以身殉子女皆幼环泣于氏侧氏辄驱去曰儿幸有祖无恋我遂绝食姑邵氏握手劝竟夕乃少进水一勺母素爱女日夕抱卧起娣若姒又率家人泣劝妇志愈坚越五日晨起拜姑及母抚棺恸哭眦裂流血死于丧次　　胡公恪妻王氏
女蕊
姑附

按荆州府志王氏监利胡公恪妻与女蕊姑俱为贼掳蕊姑年十三母子相持誓不受辱饿七日愤詈不绝口贼怒戮蕊姑王氏抱幼女赴江死　　关福妻李氏
按荆州府志李氏江陵关福妻夫醉卧邻火延及屋氏不忍独生负夫炎焰中相持莫能动并其子女俱死　　张细姐
按辰州府志张细姐黔阳人受周成聘年二十未嫁成亡忧苦不自禁母郑氏解之对曰生无所归不如死母以为诞是夜果自缢于后园椒树下与成同穴而葬　　张氏女
按辰州府志张氏女名完沅陵人姊适文思源生子三人正德初姊没议娶完完父母亦可之完曰以姊夫为夫以甥为子吾耻之越二年父母强纳采女痛哭绝食三日自缢死　　陈廷璋妻邓氏
按沅州志邓氏陈廷璋妻年二十九为贼所执恐被污即引刀自刎　　冯氏
按沅州志冯氏冯大猷女年十六嫁未弥月为贼所执赴井死　　陈思诗妻刘氏
按衡州府志刘氏名顺贞安仁陈思诗妻美姿容正德丁丑猺贼攻县被执将污之氏引颈向刃曰宁死不汝辱贼怒置薪两袖中发火裂肤越七日死　　尹文光妻刘氏按衡州府志刘氏酃县人年十八归尹文光正德辛未寇至居民尽走刘侍姑病匿山泽中为贼所执欲污之不从贼以刃加其颈刘厉声曰斫即斫我岂为汝胁耶贼怒杀之　　赵三妺
按宁远县志左所朝天坊赵龙女三妹正德六年贼攻破城为所执欲犯之女厉声骂曰贼奴我身如玉可碎不可污有死而已贼怒遂杀之　　袁文萃妻蒙氏
按郴州志蒙氏邑民袁文萃妻正德间猺贼陈宾作乱侵晨猝至氏犹在&#贼将犯之大骂见杀并其二岁子亦死焉　　李淳妻王氏
按郴州志王氏李淳妻正德辛未流贼突入欲污之大骂不从遇害　　谌珂妻萧氏
按南昌郡乘萧氏南昌谌珂妻年二十归珂正德七年群盗突至萧携幼子走避东坪圩涂公井侧盗追及欲污之氏度不能免乃和颜绐脱猝投井死盗将刃其子赖邻人王禄救焉至嘉靖间旌表　　赖文璧妻胡氏
按南昌郡乘胡氏字员贞丰城赖文璧妻归赖旬日文璧访外舅溺死玑上渡胡因归宁过夫所溺处即自沉于水家人援之得不死母怜其少讽改适不从闻将纳聘遂素妆靓服自缢而死　　胡锽妻何氏
按南昌郡乘何氏进贤胡锽妻善事舅姑正德六年夏寇至姑老疾艰于行何窃负而&#姑寻没逾年寇复至众皆奔窜何泣守姑柩不去遂被执行至苦肠陂骂贼触陂以死夫收其尸貌如生　　谌烓妻陈氏
按南昌郡乘陈氏丰城谌烓妻烓为九江巡司掾携陈及女寿英家焉流贼掠九江烓被执陈与寿英色俱丽贼欲污之遂杀烓陈指贼厉骂贼怒又杀寿英陈抱二尸以血涂面吁天而呼复厉声骂贼并死于刃有诏旌其门　　卢鹏举妻聂氏
按南昌郡乘聂氏武宁卢鹏举妻举客死于外聂年二十子伯轩方一岁讣闻悲泣欲殉父母托人防守数月不遂乃以纺绩给守者伺稍懈即自缢死　　况夔妻廖氏按瑞州府志廖氏名足贞况夔妻高安云冈人正德间华林贼寇其家廖为所执迫之使行不从贼削其鼻砍其额而去　　朱治一妻梁氏
按瑞州府志梁氏名雁贞朱治一妻高安港西人正德五年冬为华林贼寇所执悦其少艾拥之行数里氏弃其子骂不绝口自陷淖泥中力扶不起贼怒杀之　　朱应恢妻胡氏
按瑞州府志胡氏朱应恢妻高安坡山人年十九丧夫抚遗腹子成人正德间华林贼经其居被执不从贼怒斩其首而去　　黄暧妻幸氏
按瑞州府志幸氏黄暧妻高安堎上人华林贼起避居城中正德六年夏贼寇府为所执大骂不从贼爱其色不忍害系至水边忽跃入塘中贼恚甚斫之数刀而死　　易氏女
按瑞州府志易氏女名姝贞高安易滨女年十一许聘南昌仪宾杨漳次子镮未归而镮没女闻讣痛绝泣请父母归杨守节且语报讣婢曰一去汝家譬犹江水必不复归矣遂以平日所积华绮悉付姊妺作柬寄镮母预白其意镮母拒之再三益感慨欲殉父母阻之不可乃衣麻徒跣登舟至则拜谒镮父母为文具奠首触镮棺死而复苏自是朝夕奠必哀哭逾月托烧夜香即柩前自缢死时年十八其乡有连理树与女同生事闻诏旌表　　熊氏女
按瑞州府志熊氏女名贵贞高安塞口人年十八正德五年六月华林贼经其居女奔投河一贼见其美追至水中执之女乃捽贼发共入深潭傍一贼复拽其裙遂俱溺焉越三日尸浮于江执贼衣发尚未释见者异之　　张荣一妻萧氏
按瑞州府志萧氏张荣一妻高安新陂人有殊色年二十七孀居三载正德五年冬为华林贼所执令徒众拥之上马氏自坠数次骂不绝口贼怒支解之而去　　黎玉亮妻殷氏
按瑞州府志殷氏黎玉亮妻名妙庆高安太平门人学正勤之女孀居十年正德五年六月华林贼寇府被执胁之以刃不屈系至石矶上乃顿足骂贼奋身投河中贼怒以槍刺其胸背而死　　熊武六妻胡氏
按瑞州府志胡氏熊武六妻高安斜桥人正德五年春华林贼寇其家胡被执驱之行不从贼微斫其胫胡厉声拒骂贼悦其美必强舁之行氏骂尤厉贼知不可夺剖其腹而去事闻崇祀贞烈祠　　朱丑四妻熊氏
按瑞州府志熊氏朱丑四妻高安社山人夫患风疾家贫甚纺绩以供饘粥正德五年七月为华林贼所执强之行二三里贼以言诱之氏厉声奋骂贼怒杀之投许港塘中事闻诏祀贞烈祠　　晏廷相妻李氏
按瑞州府志李氏名毓贞晏廷相妻正德间华林盗其家李被执绐以取金自赎盗释之氏入林中愤骂贼怒丛刺而死　　聂端冕妻丁氏
王
氏附

按瑞州府志丁氏聂端冕妻正德间华林贼执之以行氏坚不从迫至黄耆岭杀之时年二十七同时死者有廖启妻王氏世称双节岭　　傅经妻江氏
按高安县志江氏太平傅经妻正德间华林贼寇城被获死之事闻旌表　　刘良&#妻单氏
按高安县志单氏刘良&#妻&#以力学成疾仅生一女弥留之际嘱单他适单泣对曰君去吾当相从及&#殡后以其女托之娣姒号泣数日绝粒而死　　康万钦妻彭氏按饶州府志彭氏康万钦妻正德己巳贼掠段树陂执彭彭绐以初免身得不犯系马后行至祝家桥骂贼溺水死　　夏祥二妻黄氏
按饶州府志黄氏夏祥二妻祥死守节正德己巳贼至迫之黄手抱桑树骂曰吾夫死十年所无他志者惜此身耳宁肯从狗盗耶贼怒斫其头犹抱树不仆后旌其门　　曹旺七妻齐氏
按饶州府志齐氏曹旺七妻正德戊辰冬余干乐平贼起己巳攻山口氏走匿草莽中贼曳出之氏不行抱松树大骂二贼攒槍刺杀之夫归收其尸槍痕竟不渍血怒气勃勃如生后旌其闾　　叶梁妻吴氏
按万年县志吴氏叶梁妻正德初盗起梁被创垂死注目视吴意以吴年少有姿必有夺其志者吴因以刀碎其容又断一指内棺中逾时母家强他适遂不食而死　　甘清秀
按南康府志甘清秀甘孟姗女年十五正德间宸濠叛贼党入境秀随母&#避贼掳其母秀义不受辱投鸡公潭而死即今河&#&#久之其尸浮出如生焉里人收葬于少府岭御史李循义旌其门县令张文焕为立碑　　余孝绣
按九江府志孝绣湖口人余志通女年十八以贫未受聘正德七年为贼所与邻妇俱赴贼舟孝绣独投河死　　李氏女
按九江府志李氏女九江卫人诸生李溥妹年十五未嫁正德己卯逆濠陷郡城女谓兄曰祸迫矣兄善为全母计乃自匿邻井傍有顷贼至遂投井死　　曹钲妻徐氏按九江府志徐氏湖口人名细贞年十九归曹钲生
　闺烈部列传十四
　　明九
　　熊裴妻彭氏
按临江府志彭氏清江庠生熊裴妻正德辛未华林盗入城彭氏被执义不受辱死学使李梦阳奏旌　　刘清彻妻邵氏按临江府志邵氏清江刘清彻妻年二十清彻死邵抚孤守节正德间华林贼入城邵走匿孔家塘贼系之登岸邵蒲伏于水坚不行贼怒杀之　　邓介妻易氏
按临江府志易氏县学生邓介妻正德乙亥盗入介室易奔出遇贼尽脱簪珥与之贼执不舍易绐与行贼不为备至江滨赴水未死贼追杀之　　陈氏女
杜
氏附

按临江府志陈氏女清江城北陈廷瓒女也与廷瓒子德纯妻杜氏俱避华林贼奔赴李家塘贼迫入空舍欲污之相持大骂俱被杀而投尸于水　　刘清渭妻熊氏
按临江府志熊氏刘清渭妻华林贼至清渭寝疾垂绝家人悉奔窜惟熊在旁贼掠其赀拥之出户乃抱幼子伪随贼行至李隆德塘置子水崖自投于水水浅不得溺以泥污面目且大骂贼杀之既死子犹伏尸旁求乳邻人曾魁怜而抱归育之　　陈雁妻周氏
按兴国县志周氏陈雁妻正德五年流贼陷城掳掠妇女周被执胁之不从贼怜其少艾未忍遽杀携至德星桥氏乘贼防&#自刎而死　　汪凤苞妻吴氏
按歙县志吴氏章岐汪凤苞妻年二十夫死子国维在襁褓吴闭户自缢姑救之谕曰徒死不若抚孤以延先祀吴从命抱孤拊棺而誓曰泉壤相见当于此子有室时自是纨绮不御事亲克勤以孝迨国维既婚绝粒七日而死巡按迟大成奏闻旌表　　程氏女
按歙县志程氏女名关贞邑人程禧义女也古溪王鹗早死妻方氏年二十四抚孤廷用聘关贞为妻正德七年流言宸濠选嫔禧义仓卒以女归时廷用随祖文义客外未返明年俱死于盗程父母怜女劝别嫁女执不从与父母绝脱簪珥买门前地一畦尝与用母理蔬曰他日与姑同葬此死不恨矣后父母绐之归阴许某氏女觉逃回王从容谓用母曰姑孀无嗣吾在日为姑炊爨夜敛衾温足顾不可耶用母固谕之女入卧内自缢有烟气冲出屋上焰焰生光里中惊谓失火亟走救乃程女死矣郡守何公旌其门给米恤之　　王永盛妻汪氏
按歙县志汪氏章岐汪良辅女王永盛妻家贫纺绩事姑以孝闻盛卧病氏祈以身代及夫亡绝粒八日既葬拜姑而死学使者奏闻旌表　　管竽妾王氏
按歙县志王氏新安卫舍人管竽妾竽病且死私付之金家人以王无子固欲嫁之王号哭不从久之将免丧度不能自全因密制棺衾潜仰药遍与家人拜诀出竽遗金托家长抚其嫡孤遂死　　朱汪妻吴氏
按歙县志吴氏泽富吴玉女浯村朱汪妻汪病死吴视殓毕即入室沐浴易衣仰药而死　　江棠妻汪氏
幼
女附

按婺源县志汪氏旃坑庠生江棠妻正德癸酉饶寇王浩八剽掠汪氏为所驱行至果子&#跃入水中死幼女甫十岁亦骂贼从母焉其子燮方髫龄哭寻母姊越半月两尸浮出神色如生时绩溪司训敖钺以督饷见而义之更其&#曰烈女矶有司奏闻诏建双烈坊　　汪巨妻俞氏
宋氏俞香闺孙
氏吴氏汪时女附

按婺源县志俞氏浯村汪巨妻正德癸酉为盗所获驱去俞氏度不能脱行经深潭即投潭死妾宋氏娩子方五日亦抱子而投焉有司奏闻诏建双烈坊同时又一俞氏名香闺锺吕俞璇女与嫂江氏同匿山中贼搜之不得纵火焚其山烈焰将迫俞泣谓嫂曰人固有死避火遇贼不如就火嫂然之遂相抱焚死又旃坑江希浩妻孙氏外庄叶天奇妻吴氏阮田口汪时女名桓圭皆义不从贼被磔裂死　　江文振妻汪氏
按黟县志汪氏名淑闺汪天辅女年十八嫁江文振时振方病蛊未同牢而没汪氏守服未三月恶少舒某拥众强娶汪剪发破面至死不易县令王家光嘉之令归母家守节月给米以赡其生后值荒疫父母相继亡氏三日不食沐浴告天自缢死县给衣棺殓葬　　王元龙妻汪氏
按黟县志汪氏名爱城西王元龙妻年十九适龙家贫勤苦谨事翁姑龙疾谓氏曰翁姑老我死不可他适氏曰诺阅数日龙又问氏曰前言汝不过勉应一时耳乌保其终哉氏曰我心在腹君不得见有神明鉴之又数日龙病益笃复问氏曰言犹记之否氏曰既不能信目终不瞑君病止在须臾无容待矣请为君先之即登楼自缢死龙亦寻丧　　凌氏女
按太平府志凌氏女父守丞许聘郑某未嫁而某殇女断膏沐默坐一室父母隐痛之馈以饭每竭盂而出遂不觉越七日死检笥得臭饭斗许　　张氏女
按太平府志张氏女名仙贞旧县张&#女正德七年流贼剽掠仙贞年十七以母病不忍走被执欲挟私之至江口抱树泣骂不受污贼磔之寻奉诏旌建祠其地　　陡门妇
按宣城县志陡门妇不知何氏女居陡门中正德三年邑大旱妇从夫行乞金宝圩至陡门所夫约曰若居此吾得食当还饲汝去数日不返圩人唐甲者悦其貌邀与俱归妇不可遣妻孥招之坚不往与之食终亦不食无何饥困就饮于河蹶而死里人贡汝成为之传　　方说妻姚氏
按安庆府志姚氏桐城人诸生方说妻事继母孝年十七归说说亡一子荔儿殊幼说将葬姚欲与同棺日夜抱儿号泣姑慰之曰新妇念儿当自爱姚收泪曰荔儿有舅姑舅姑有叔娣无妇以也姑出姚&#户沐浴服斩衰自缢死越二日与说同葬闻者流涕正德间诏旌其门曰贞烈　　汪世衡妻戴氏
按安庆府志戴氏桐城人汪世衡妻正德间遇流贼驱之戴抱柳树不动贼以刃砺其颈戴厉声曰何不速杀贼怒杀之　　华纬妻吴氏
按江阴县志吴氏华纬妻称华六娘子正德壬申刘七连寇犯江阴舟至舜沟登岸六娘同纬兄光禄署丞纯妻赵南奔寇追掠得之六娘诈仆负涂寇系而置诸帆樯之下令洗涂不洗令更衣不更与之肉不食寇又谓曰某为某妻矣汝敢吾逆六娘骂曰汝贼当速死我江国襄烈忠孝家女受污汝贼耶明日又问荅如前骂亦如前寇恚杀之沉江中　　顾玉洁
按靖江县志顾玉洁朱姓者妻年二十一而寡父与翁欲夺其志不得正德壬申贼刘七掠境所在奔窜玉洁怀夫木主随姑走匿卒与姑失与一邻媪夜宿三日而归姑劝其改节是夕怀夫木主自缢死时年二十五　　陈鹦奴
按靖江县志陈鹦奴陈云侍女也年十六抱云幼子避倭乱卒遇贼欲掠之鹦绐曰此孩殊为累当送之邻家然后从汝耳贼监之行鹦举孩付邻妪曰为我还其母语毕坦然随之贼不疑及登舟忽跃入江死　　孙氏冯氏按靖江县志孙氏冯氏族类无考正德七年流贼刘七掠境掳男女群驱而行惟孙与冯不从贼以威迫胁益厉色拒之遂遇害嘉靖三年韦商臣建祠祀陈元奴并孙冯为三烈　　何氏
按淮安府志何氏泗州人虽小家容止端庄不妄言笑勤纺绩诸女事父早死母病贫无以自存有夫妇寓淮上亡其姓名传为顺天之通州人求氏为介妇母不知其伪许之年十六归其家寻徙居淮之满浦诱以为娼氏不从私谓邻女曰渠以妇聘我今乃欲为此宁死不为越数日留一贾人逼事之氏不胜忿佯许诺良久乃仰天大哭引刀自刎血流满地都宪张敷华巡抚淮扬按其人不得以礼葬之已而天久旱耆民疑为何氏冤气所致郡守杨侯逊表其墓祭之天果大雨三日乃止正德五年推官马骙为立碑　　申进妻徐氏按淮安府志徐氏山阳人年十九归大河卫军申进甫三月夫挽漕殁于京讣至氏号哭不食既有同运者自京回还其夫衣物氏衣其衣没河死正德四年推官马骙配祀于府东贞烈祠　　沙氏女
按淮安府志沙氏女赣榆人名小三父奉正德六年流贼剽掠村落举家奔走女被执坚不受辱贼怒支解之巡抚丛兰为文以祭勒文于石　　颜锐儿
按淮安府志颜锐儿颜清女正德七年年十四为贼执义不受辱自刎死事闻旌表　　徐雪梅
按淮安府志徐雪梅睢宁人州判徐仪女正德七年年十五为流贼所执义不受辱骂贼被害旌表　　谢达妻朱氏按宿迁县志朱氏生员谢达妻正德十六年其夫感疾朱供侍汤药衣不解带语其母蔡氏曰夫倘不幸必与同死慎勿泄其母以告于姑李氏交口相慰越二日达死朱引刀自裁颈血沾裳家人趋救得不死既而绐婢出自缢而绝有司以闻旌表　　仲纯妻严氏
按沐阳县志严氏仲纯妻正德六年流贼掠境严携二女避贼于县东南铜盆荡被逼不屈贼支解之有司致礼葬于北城原万历中学使旌表　　王汉妻蔡氏
按宿迁县志蔡氏年十八归乡民王汉正德丙子汉患疫亡氏痛绝复苏即欲同死以亲属守卫不得久之防者怠忽赴水死　　傅随妻许氏
按赣榆县志许氏傅随妻正德六年流寇掠县氏被执贼悦其姿上马不从仰天呼曰宁死不受辱直批贼颊抓破其面贼怒遂见杀　　阎大祺妻金氏
按赣榆县志金氏阎大祺妻年二十夫亡欲从亲戚以遗孤为劝氏日夜号泣以死　　尹镐妻霍氏
按徐州志霍氏尹镐妻年二十镐亡无嗣霍遂自缢死正德六年有司上其事旌表　　居瀚妻孟氏
按徐州志孟氏居瀚妻年二十余夫亡孟誓与偕死既殓毕遂自缢工部主事费瑄赋诗吊之　　刘孝妻李氏
按徐州志李氏刘孝妻笄年归孝孝遘疾李侍汤药衣不解带目不交睫三月孝亡脱簪珥易棺悲号达旦五日不食潜自缢柩侧郡县闻之给棺椁粟帛表其门　　陈王道妻张氏
按徐州志张氏宿州人徐州生员陈王道妻夫亡自缢死有司以事闻诏旌其闾　　蒋维贤妻张氏
按徐州志张氏州民蒋维贤妻维贤病亡氏即夕自缢死有司上其事奉诏建坊表其门　　武金玺妻张氏
按徐州志张氏宿州张维干女适徐州生员武金玺夫亡自缢死奉诏建坊表其门　　魏嘉宾妻张氏
按徐州志张氏苏州训导张梴女适魏嘉宾夫病卒氏即自缢有司上其事奉诏坊表　　杜希甫妻王氏
按徐州志王氏生员王自新女杜希甫妻夫病亡氏哀号不已遂自缢有司上其事奉旨建坊旌表　　李得一妻曹氏按徐州志曹氏州民曹津女李榛子得一妻得一病亡氏即是夜缢死建坊旌表　　刘永源妻杨氏
按徐州志杨氏生员杨一化女适生员刘文华子永源夫病亡氏哭不绝声不食十有四日而死巡按御史王九叙哀之特为题奏诏表其门　　张爵妻石氏
按徐州志石氏张爵妻训导天衢女爵病笃石与永诀先一日自缢死　　陆鲸妾单氏
按徐州志单氏陆鲸妾年二十鲸病革因誓与同死既属纩即自缢乃合殡焉　　金鼒妻陈氏
按徐州志陈氏金鼒妻年十九夫亡雉经以殉与鼒同穴　　刘卿妻张氏
按徐州志张氏刘卿妻年十六归卿正德壬申流贼攻砀城杀人无筭贼驱诸妇女入其巢张独不入贼迫之妇愤击贼面骂不绝口贼怒举刀截其掌刺杀之暴其尸于东门上　　马鼐妻武氏
按徐州志武氏马鼐妻年三十一为贼执贼食之武曰我良家子肯从尔贼但乞一死尔贼犹未怒武乃掷食于地愤骂激贼贼大怒杀之　　赵铁妻陈氏
按徐州志陈氏赵铁妻居村落中贼至举火家人俱逃散陈虑出门为贼辱竟投烈火中死　　向希尧妻朱氏
按徐州志朱氏向希尧妻年十八夫遘疾将革氏许以死殉夫既殓即从母家取色服母觉其有死意戒姑慎防之氏绝水浆七日姑力劝之勉啜粥一盂绐姑益粥姑入厨氏遽引声长恸触柩而死姑惊出扶之则颡裂血流被面不可救已事闻诏旌之　　汤执中妻张氏
按徐州志张氏太学生汤执中妻夫病卧&#二载氏勤侍汤药无怠容及病革不食誓与同棺氏母丁宁解劝氏曰吾志决矣何不谅遂自缢　　刘氏女
按扬州府志刘氏女兴化刘受女也许字生员吴作将婚作婴疾亡女闻不食欲自尽父母防之一日父往田间母防少懈女束衣投屋后水中死县令为建祠于沧浪亭侧　　倪宗美妻施氏
按扬州府志施氏崇明人倪宗美妻夫妇寓如皋佃田以种正德七年流贼掠皋邑见施美逼污之不从被杀于桃树下　　胡生妻某氏
按扬州府志某氏失其姓江都农家女嫁为胡生妻生补郡弟子员性惰废学好博游诸娼家遇氏多不以礼寻殁舅姑怜氏少无子将嫁之使其父母来劝不从舅姑诟曰若夫以奴视若奚念不嫁不嫁他日孰汝赡向夕遂自沉死人咸哀之　　仲伯姬
按扬州府志仲伯姬兴化人许字王训训亡伯姬年十五闻之哀痛不食乘间自缢死　　李宣妻吴氏
按扬州府志吴氏兴化人李宣妻宣亡将葬吴氏临穴一恸而绝有司为建贞烈坊　　曾昶妻陈氏
按扬州府志陈氏通州人曾昶妻昶溺死陈悲恸几绝怀纸钱段水死　　王文玉妻葛氏
按扬州府志葛氏临淮葛钦女适江都王少卿子文玉生二女文玉死葛哀恸触棺仆地其母李氏救之卧五日而殁　　殷氏女
按扬州府志殷氏女名淑寅仪真人生两月父亡母史改适张姓挟淑寅去鞠之长纳张氏子聘女操严洁母兄弟过其家每叹惜之谓张氏子非其偶也淑寅闻告母曰穷达有命奚悔焉未几母殁张氏子旋死淑寅夕惊晓叩门甚急启户则张讣至女还寝整容更衣以帖剪双蝶插笄上自缢死时年十七归张氏合葬　　李向荣妻殷氏
按凤阳府志殷氏诸生李向荣妻贼至率一门死节　　胡尊周妻杨氏按凤阳府志杨氏胡尊周妻周死氏以死自誓内外劝阻因绐守者曰尔暂退吾少卧遂自缢死　　吕氏
袁氏
女附

按凤阳府志吕氏东莱后裔失其夫名姑老家贫赡养无出夫逼改嫁赴濠水死事闻旌表同时有袁氏者袁领女也遭寇变女为寇所执将辱之女执不从被磔而死　　刘值妻朱氏
按凤阳府志朱氏刘值妻以孝烈旌表事实不传　　樊氏女按凤阳府志樊氏女父九锡贼至执女不从身无完肤死于泥沛湾大路　　赵靠妻颜氏
按凤阳府志颜氏赵靠妻遭岁旱家赤贫夫逼改嫁自缢死　　胡贞启妻侯氏
按凤阳府志侯氏胡贞启妻夫亡自缢柩前建烈妇碑于津泥集　　胡氏女
按凤阳府志胡氏女许聘某某死女自缢
　　刘氏女
按凤阳府志刘氏女父刘大文有强暴殴其母入房氏见势急以身蔽之并受殴骂女曰焉有处女受人殴骂尚腼颜求活哉遂不食死　　锺氏女
按凤阳府志锺氏女父淳年十六许聘缪一元元客亡女哭泣不已父母曰何至是当更择良配女垂首不应母强问之曰&#犬乎人乎许一而已一日取缪氏聘物焚之自缢死父母归其尸于缪氏与一元合葬以从其志　　周六韬妻陈氏
按凤阳府志陈氏周六韬妻年二十三夫亡子尚幼孀姑未几死忌者迫他适遂自缢卧内诏赐建坊　　周氏女按凤阳府志周氏女父为狗屠女幼许潘明年十七未嫁明夭女愿奔丧不果伺母炊自缢　　何氏二女
按凤阳府志何氏二女长名春景少名进喜并祭户何雄养女雄逼为娼二女联臂投淮数日逆流双浮水面颜色如生巡按具题奉旨建祠春秋致祭　　严禄妻许氏按凤阳府志许氏诸生严禄妻正德七年为流贼所执不屈投水死　　张妙莲
按凤阳府志张妙莲张判簿女通经史适诸生李希儒流贼陷邑张惧污携子投河死抚军上其事诏旌表　　韩钦妻王氏
按凤阳府志王氏韩钦妻夫亡事姑正德七年寇至姑使之避泣曰姑在我何忍偷生未几为寇所胁投水死　　王妇胡氏
按凤阳府志胡氏王蔡媳蔡灌园城北子亡胡年二十余其姑欲嫁之乃自沉于河众救归母家异日姑为季娶妇召还氏谓姑曰妇有夫服不祥应暂避去遂阖户陈食夫灵前易服自缢死　　张氏
按凤阳府志张氏父应朋夫不才逼妻投人为奴氏遂自缢死　　吴氏女
按凤阳府志吴氏女父济正德七年寇屠其家执女去不肯行哭且骂曰我一家被害留我何为宁死不受污跃入水中死　　俞氏女
按凤阳府志俞氏女父潭正德间女年十七流寇犯境被执抗颜峻拒义不受辱贼以兵惧之骂曰我良家女岂汝狗盗偶耶贼怒丛刺之至死骂不绝口州守为立祠本镇后改建于龙窝郡守为之记　　王绶妻徐氏
按凤阳府志徐氏王绶妻生子之诰之训俱方三四岁正德六年流贼刘六等破城徐被掳恐为所污即弃二子投井中贼援之出欲携行大骂不屈贼怒缚之树上射之身被七箭骂益甚复被刺三槍而死奉旨旌表　　周氏女
按凤阳府志周氏女父梦熊所聘婿有废疾欲辞婚女闻自缢　　张朝京妻刘氏
按凤阳府志刘氏张朝京妻初婚同夫归宁母家俱被寇执欲污刘刘绐曰愧夫在幸纵他往乃相从贼释京氏度夫去远投井中贼出之加刃于项氏愤骂不屈贼怒磔其躯邑令旌之致奠焉　　董銮妻茅氏
按凤阳府志茅氏董銮妻正德六年流贼入城茅被执时方有身抱一子携一女投井死事闻诏旌表　　徐澄妻朱氏按凤阳府志朱氏徐澄妻徐出游寇至家氏方少艾贼欲污之绐以眠子入室闭门缢死寇破壁入忿氏死仍碎其尸　　王汉妻徐氏
按凤阳府志徐氏王汉妻汉贫出游徐行野间采苹而食强暴葛爽欲私之裂其裾徐脱归泣曰我为妇人受辱至此遂缢死爽亦暴亡　　袁某妻杨氏
按凤阳府志杨氏年十六为袁某妻色娟美袁甚窘乏不治生产氏箱箧俱尽遂携氏之仪扬间入娼家杨不从棰楚万状遂自缢死　　谢朋升妻汪氏
按凤阳府志汪氏谢朋升妻升出城遭叛兵死氏号泣中野遍&#不得还家自缢乡里葬之　　韩菊花
按凤阳府志菊花韩礼女年十五正德六年流贼破城礼以女藏入窖中贼执礼欲杀之女在窖中大呼勿杀我父贼启窖得女之上马女曰放我父即从矣贼释礼女遂引刀骂贼被杀　　杨寿域妻袁氏
韩
氏附

按凤阳府志袁氏贡士杨寿域妻遭乱骂贼死贼惊其节因释寿域域弟生员寿朋妻韩氏投池自溺　　管三捷妻陈氏按凤阳府志陈氏管三捷妻捷兄三仕以罪死丹徒捷千里&#葬刺血负骸骨归未几疾亡氏年三十有八号泣而死　　王越妻张氏
按凤阳府志张氏王越妻夫亡从死有司以闻诏建坊旌之　　曹氏女
按凤阳府志曹氏女父云龙邑诸生女幼纳谢诰聘诰亡宦家强聘为妾女号泣自缢死合葬于谢县令旌之　　饶文地妻王氏
按凤阳府志王氏饶文地妻文地贫乏佣工死氏方少艾姑百计夺其志遂自缢死　　迟义民妻陈氏
按凤阳府志陈氏迟义民妻夫亡自缢死
　　石球妻熊氏
按凤阳府志熊氏廪生呈梦女石玉声子球妻家贫力食球死于寇氏匿草中得免贼退氏寻夫尸葬之七日不食扼吭而死　　李骥妻胡氏
按凤阳府志胡氏李骥妻正德六年流贼陷城健卒欲犯之不辱死贼将感其义乃杀卒以礼祭之有司以闻旌表　　方淳妻居氏　　　　方清妻丁氏
　　贾清妻王氏　　　　郑翱妻钱氏
　　郑祥妻尉氏　　　　尉柏妻沈氏
　　汪春妻陆氏　　　　陈浦妻袁氏
　　吴方妻王氏　　　　陈浙妾盛氏
　　邹儒妻唐氏　　　　周杰妻汪氏
　　吴裕妻朱氏　　　　周天禄妻郑氏
　　杨钊妻吴氏　　　　吕鸾妻方氏
　　金庆妻王氏　　　　潘沔妻沈氏
　　郭奉妻钱氏　　　　张福妻汪氏
　　徐行继母金氏　　　徐升妻郑氏
　　徐冕妻沈氏　　　　妙翠
　　聪女　　　　　　　妙莲
　　智女　　　　　　　妙堂
　　艾女　　　　　　　妙寿
　　孙爵继母陶氏　　　吴让妻唐氏
　　方金妻吴氏　　　　徐禄妻叶氏
　　邹凤妻王氏　　　　方恩妻郭氏
　　徐礼妻陆氏　　　　许爵妻杨氏
　　秀女　　　　　　　四女
　　金女　　　　　　　蘩女
　　妙聪　　　　　　　小六女
　　妙定　　　　　　　满厢
　　珍女　　　　　　　留女
　　腊女　　　　　　　奴女
　　所女　　　　　　　老姐
　　真女
按定远县志正德壬申四月流贼赵鐩陷定远妇女不受辱自尽者五十余人方淳妻居氏年二十七方清妻丁氏年四十俱赴吕鸾塘溺死贾清妻王氏年二十三赴城东河溺死郑翱妻钱氏年二十二赴城南河溺死郑祥妻尉氏年二十三溺死城东河尉柏妻沈氏年二十五溺死学宫傍塘内汪春妻陆氏年十八溺死王通塘内陈浦妻袁氏年二十五溺井死吴方妻王氏年二十走王益塘溺焉陈浙妾盛氏年三十二沉井死邹汝妻唐氏年二十溺于塘周杰妻汪氏年三十溺于井吴裕妻朱氏年二十四死城东河周天禄妻郑氏年二十死于井杨钊妻吴氏年十九自溺城北河吕鸾妻方氏年二十四溺后池死金庆妻王氏年二十五毕命凤凰池潘沔妻沈氏年二十三自溺王金塘内郭奉妻钱氏年三十九投观音庵池内死焉张福妻汪氏年二十五出其尸于井徐行继母金氏年三十七徐升妻郑氏年二十七俱溺死于城河徐冕妻沈氏年二十四奔赴城北河贼射杀之李海女妙翠年十六沉于塘而死顾铣侄女聪女年十七溺死城南河张旻女妙莲年十六溺于井而死陶松女智女年十七溺于池葛祥妹妙堂年十八自缢死艾女父包易年十八不受辱被杀妙寿不知其姓氏年十九投井死孙爵继母陶氏年四十二吴让妻唐氏年三十方金妻吴氏年二十有三徐禄妻叶氏年三十邹凤妻王氏名惠聪年四十有二俱自溺方恩妻郭氏年三十有九徐礼妻陆氏年二十有四并经而死许爵妻杨氏年十七为贼所杀沈淳女秀女方清女四女金女秀女年十七四女年十九金女年十七皆溺死诸生沈举女蘩女年十八顾惠女妙聪年十六尉海女小六年十五方铣女妙定年十七邹凤女满厢珍女满厢年十五珍女年十八方忠女留女腊女留女年十六腊女年十七吴方女奴女年十四陈恩女所女年十七吕润女老姐年十九邓宗女真女年十八蘩女死于井妙聪死于河小六投塘而死妙定亦井死焉满厢珍女并死学宫傍塘内留女腊女同赴城东河奴女亦投河死所女走溺于凤凰池老姐真女俱各自沉有司悉以奏闻上嘉其贞烈命给银殡葬仍立石于旌善亭俾垂永久嘉靖丁酉县令陈锐为建祠于南后街以便时祀　　周桂四女按定远县志周桂四女长妙寿年十九次妙奴年十七次妙聪年十六次五女年十五遇变同投井死　　张娥按虹县志张娥乡民秀之女年十五聪慧绝伦正德六年流寇杨虎部众万余入城所向披靡闻秀女有殊色突至其家娥匿囷中自度不能免出针纫其衣引绳自缢贼索得其尸叹息而去县令立碣表墓　　郑亨妾张氏按合肥县志张氏漳国郑忠毅亨妾亨薨张自缢以殉诏赠贞烈淑人　　吴复妾杨氏
按合肥县志杨氏黔国吴威毅复妾及笄从复复薨杨年十七俟复殓毕即沐浴更衣自缢以殉事闻赠贞烈诏从葬复墓仍旌异其门　　吴一朝妻赵氏
按合肥县志赵氏吴一朝妻年十八适朝期年产一女而朝亡氏抱女泣血矢志不二舅姑父母皆劝改适氏恐至夜分&#户自缢事闻诏建坊旌表　　张氏二女按合肥县志张氏二女正德壬申春流贼拥众入境至其家欲驱二女以行女度不能免相携赴塘水死　　谢昌言妻詹氏按合肥县志詹氏生员谢昌言妻昌言病弱家徒四壁不能具汤药詹曲意事之荼苦万状形销骨立而昌言病不起怜詹无托呼詹曰若艰辛劳悴尽矣吾　闺烈部列传十五
　　明十
　　汪客子妻张氏
按明外史列女传张氏贞妇嘉定人嘉靖时人也嫁汪客之子其姑多与人私客老嗜酒日昏醉妇嫁之日诸恶少皆集其室治果殽为宴姑令妇出拜妇不后稍稍见姑所为问其夫此辈何人夫曰是吾父好友妇曰好友作何事若长大听母如此不愧死耶一日姑与恶少同浴呼妇提汤妇见男子惊走遂归母家哭数日久之姑佯为好言谢妇妇至则百端辱之恶少中有胡岩者最桀黠群党皆听其指使大言于众曰汪妪且老吾等不过利其财耳新妇大佳吾已寝处其姑其妇宁能上天乎于是与姑谋遣其子入县为卒而岩等日夕纵饮一日呼妇共坐不应岩从后攫其梳妇詈且泣还之妇折梳掷地姑以己梳与之又折其梳遂罢去顷之岩与姑浴竟姑曰今日与妇宿岩入犯妇妇大呼杀人以杵击岩岩怒走出妇自投于地哭终夜不绝明日气息仅属岩与姑恐事泄絷之&#足守之明日召诸恶少酣饮二鼓共缚妇槌斧交下妇痛苦宛转曰何不以利刃刺我一人乃前刺其颈一人刺其胁又刺其阴举尸欲焚之尸重不可举乃火其室邻里救火者蹋门入见吓然死人惊报于官时嘉靖二十三年也官逮小女奴及诸恶少鞠之具得其实当姑与岩主使律诸恶少以次受刑邑故有烈妇祠妇未死前三日祠旁人闻空中有鼓乐声火炎炎从祠柱中出人以为贞妇死事之征云妇死时年十九　　许钊妻潘氏
按明外史列女传潘氏海宁人年十六归许钊生子淮甫期年钊卒既殓潘自经死已两日矣有老妪过之曰是可活也投之药果苏钊族兄欲不利于孤嗾潘改适潘毁容自矢其人乃夜率势家仆数十人诬以负债椎门入潘负子冒风雨逾垣而逸前距大河追者迫潘号恸投于河适有木浮至凭之以渡达母家遂止不归及淮年十九始归淮补诸生娶妇连举五子适潘寿五十宗人聚而祝夫族兄亦来潘曰氏所以得有今日赖伯氏玉成之目淮酌酒饮伯卒爵北向拜曰未亡人三十年来濒死者数矣而顾强生独以淮故耳今幸成立且多子复何憾语毕入室顷之宴彻诸宗人同淮入谢则缢死室中矣　　许伸妻叶氏
按明外史列女传叶氏兰溪人适神武中卫舍人许伸家素饶于财以不检荡且尽携妻投所亲卒于通州氏守尸昼夜跪哭或遗之食或馈金或劝改嫁俱却不应水浆不入口者十四日竟死尸傍年二十余州人为买棺合葬按通州志
许伸作许绅

　　吴仲淇妻杨氏
按明外史列女传杨氏桐城吴仲淇妻仲淇卒家贫舅欲更嫁之杨曰即饥死必与舅姑俱舅不能夺数年家益贫舅谋于其父母将以偿债杨仰天呼曰以吾口累舅姑不孝无所助于贫不仁失节则不义吾有死而已因咽发而死　　缪釜妻张氏
按明外史列女传张氏芜湖诸生缪釜妻年十八归釜越四年而釜病嘱张善自托张泣曰夫以吾有二心乎有子则守志以奉主妻道也无子则洁身以殉夫妇节也吾有以处此矣视汤药已沐浴更衣阖户自缢阅日而釜乃卒　　汪某妻王氏
按明外史列女传王氏上元人性嗜酒废业僦居江东门之积善桥破屋一间以竹篷隔内外妇日塞户坐门扉绩麻自给夫与博徒李游李悦妇姿谋乱之夫被酒以狂言餂妇奔母家避之夫逼令归夜持酒脯与李俱至引妇同坐妇骇走且骂夫以威挟之妇坚拒大被搒笞妇度不免夜潜携幼女坐河干恸哭投河死是夜大风雨尸不漂没及曙女尚熟睡草间　　沈氏六烈妇按明外史列女传慈溪沈氏六烈妇章氏祚妻周氏希鲁妻冯氏信魁妻柴氏惟瑞妻孟氏弘量妻孙氏琳妻所居名沈师桥近海族众二千人多骁黠善斗嘉靖中倭寇数入犯屡歼其魁夺还掳掠贼深雠之一日贼大至沈氏豪誓于众曰无出妇女无辇货财共以死守违者诛章亦集族中妇女誓于内曰男子死斗妇人当死义无为贼辱众妇息听命贼围合群妇聚一楼以待既而贼入章先出投于河周与冯从之柴方为夫砺刃即以刃砍贼旋自刃孟与孙为贼所得相抱持詈贼夺刀自刺死当是时沈宗妇死者三十余人而此六人尢烈　　张氏女
按明外史列女传张氏女秀水人年十四受同邑诸生刘伯春聘伯春少负才名必欲举于乡而后娶未几卒女号泣截发自为诗祭之持服三年足不逾阃不茹荤服阕即绝饮食父母强谕之终不食旬日而卒年二十刘父母迎柩合葬焉　　孙氏女
按明外史列女传孙氏女五河人性贞静不苟嬉笑母朱卒父銮继娶李携前夫子郑州儿来州儿恃母欲私女尝以手挑之女忿批其颊一日女方治面州儿从后搂之女揪发觅刀州儿啮其臂得脱女奔诉于姊触地恸哭曰母不幸父又他出贼子敢辱我必刃之而后死姊曲抚慰乃以臂痕示李使戒戢之州儿不悛绐李曰儿采薪臂力不胜置遗束于路李往取之回则户&#甚严从母舒氏亦适趋至曰初闻如小犊悲鸣继又响震如雷必有异并力启之州儿死阈下项几断女亦倚壁死盖州儿诳母出调女女阳诺而使之闭门即蹑其后杀之也　　王珣妻黄氏
按明外史列女传沙县王珣妻黄氏嘉靖中寇乱流劫其乡乡之比邻皆操舟为业贼至众妇乘舟以避匿舱中独黄兀坐于外众妇呼之曰自露如此不虞贼见乎黄曰篷安坐恐贼至不得死我居外便投水耳贼至黄急溺死众多不免　　罗举妻张氏
按明外史列女传罗举妻张氏沙县人嘉靖中倭乱举携妻妾窜岩穴间贼至张与妾及妾子俱为所获贼见张美欲犯之不从中途解发自缢贼觉断之仍解行缠贼又觉夺之徒跣至营贼首大悦欲留之张厉声曰速赐一死贼曰不畏死吾杀汝妾遂拔刀向妾张引颈曰请代妾留抚婴孩存夫嗣贼命牵出杀之张先行了无惧色贼方犹豫张骂不绝口遂遇害投尸于河数日尸浮如生　　刘氏二女
按明外史列女传刘氏二女兴化人嘉靖四十一年与里中妇同为倭所掠系路傍祠中倭饮酣遍视系中得二女问之姊妹也姊年十七有殊姿倭先取姊姊厉声曰我名家女也肯污贼乎倭微笑慰之曰若从我当询父母归汝女曰父母未可知此时尚论归耶倭知其不从尚抚背作款曲状女怒大骂时黄昏倭方纵火女即赴火死已复侵其妹妹又大骂倭露刃胁之不为动曰欲杀即杀倭欲强犯之女绐曰吾固愿从俟姊骨烬乃可否则不忍也倭喜负薪益火火炽女又赴火死同时死者四十七人二女为最　　叶氏陈氏范
氏附

按明外史列女传叶氏松溪江华妻陈氏叶弟惠胜妻嘉靖四十一年冬二妇偕里人避寇匿于长潭值岁除里妪&#刀为幼男剃发弗得叶乃出之怀中众问故曰以备急也献岁四日倭围长潭执二妇共系一绳叶谓陈曰我二人既被系纵生还亦被恶名不如死为愈陈唯唯叶探刀于怀则已失之遂各抱幼女跃潭中死同时林寿妻范氏亦与众妇匿山坞倭搜得之偕众妇至水南范独与抗或谓姑顺之家且来赎答曰身可赎也辱可赎哉我则宁死贼闻言杀其幼女以惧之不为动曰并及汝矣厉声曰固所愿也贼杀之　　陈谏妻李氏
按明外史列女传李氏番禺陈谏妻谏举嘉靖进士为太平推官两月卒其弟扶榇归李曰吾少嫠也岂可与叔万里同归哉遂不食死　　安尚起妻李氏
按明外史列女传安尚起妻李氏合阳人尚起商河南病亡氏闻讣尽变产完夫债且置棺以待夫榇归跪告族党曰烦举二棺入地闭户将自缢邻妇欲生之排闼曰尔尚有所逋何遽死氏启门应曰然吾资已尽奈何请复待一日乃纫屦一双往之曰得此足偿矣归家遂缢死　　徐亚长
按明外史列女传徐亚长东莞徐添孙女添男徐姓仆生亚长四岁而死母以亚长还其主去而别适比长贞静寡言笑居群婢中凛然有难犯之色家童进旺欲私之不可亚长奉命剃秽豆田中进旺迹而迫之力拒获免因哭曰闻郎君读书有寡妇手为人所引斧断其手况我尚女也何以生为遂投江死　　叶三妻蔡氏按明外史列女传蔡氏松阳叶三妻三贫负薪为业蔡小心敬事三久病织供药饵病笃执妇手诀曰及我生而嫁无受三年苦妇梳洗更衣袖刀前曰我先嫁矣刎颈死三惊叹寻没　　姜士进妻蒋氏
按明外史列女传蒋氏丹阳姜士进妻幼&#悟喜读书弟文止方就外傅夜归辄以饼饵啖之令诵日所授书悉能记忆久之遂能文归士进数年士进病瘵死妇屑金和酒饮之并饮盐卤其父侦知奔救免不食者十二日父启其齿饮之药复不死礼部尚书宝士进从父也知妇嗜读书多置古图记于其寝所令续刘向列女传妇许诺然家人备之益谨一日妇命于繐帐前掘坎埋大缸贮水笑谓家人吾将种白莲于此此花出泥淖无所染令亡者知予心耳于是日纂辑不懈书将成防者稍不戒则濡首缸中死矣为文脱稿即毁有上宝书辞极酸怆亦不传所存列女传及哭夫文四篇梦夫赋一篇皆窃而得之者御史闻于朝榜其门曰文章贞节初其父见女能文以李易安朱淑真比之辄嚬蹙曰易安更嫁而淑真不慊其夫虽能文大节已亏矣其幼时志操已如此　　杨玉英按明外史列女传杨玉英建宁人涉猎书史善吟咏年十八许官时中时中有非意之狱父母受他聘玉英闻之嘱婢曰吾箧有佩囊布鞋诸物异日以遗官官人婢弗悟诺之而已于是窃入寝室自经死目不瞑时中闻讣具礼往祭以手掩之遂瞑婢出所遗物付父母启之得诗云昆山一片玉既售与卞和和足苦被刖玉坚不可磨若再付他人其如平生何　　蔡氏女按明外史列女传蔡氏女上元人少孤与祖母居一日祖母出有逐仆为僧者来乞食挑之不从胁以刃拒益坚贼逞其凶女徒手搏之受伤十余处骂不绝口宛转死下贼已遁去官行验忽来首伏官怪问故贼曰女拘我至此遂抵罪　　陈伯妻黄氏
按明外史列女传陈伯妻黄氏江宁人年十八归伯父死母欲改节氏苦谏不从竟他适一日母来省女闭门不与相见母&#而去后伯疾笃黄誓不独生一日姑扶伯起坐黄熟视曰病至此吾无望矣走下碎食器刺喉不殊以厨刀自刎年二十一　　赵一凤妻尢氏
按明外史列女传尤氏昆山贡生镛女嫁诸生赵一凤早死将殉之顾二子襁褓为强食已而二子殇恸曰可以从吾夫矣又痛夫未葬黾勉营窀穸恶少年艳其色思强聘之訾其目曰彼盼美而流乌能久也妇闻之夜取石灰手挼目血出立枯置棺自随视夫葬毕即自缢或解之乃触石裂额趋卧棺中死　　王宠麟继室李氏按明外史列女传李氏蕲水王宠麟继室宠麟仕知府卒氏年二十余哭泣不食经四十日疾革知族人利其资必以恶语倾孤预戒家人置己棺中勿封殓众果猬集噪孤杀母氏从棺中言已知汝辈计必出此也众大惭而去然后瞑目　　何璇妻李氏
按明外史列女传李氏东乡何璇妻璇客死李有殊色父迫之嫁遂以簪入耳中手自拳之至没复拔出血溅如注姑觉呼家人救则已死矣　　吴廷桂妻孙氏
按明外史列女传瓯宁孙氏幼解经史字吴廷桂廷桂死孙欲奔丧家人止不得父为命舆曰奔丧而舆可乎入夜徒步往挟纳采双金雀以见舅姑拜毕奠柩侧遂不离次期必死吴家故贫所治棺取具而已好事者助以美槚孙视之曰木以美逾吾夫非礼矣却之以槥椟来乃许届期缢死书衣带中云男毋附尸女毋启衣　　赵钰妻郑氏
按明外史列女传郑氏安陆赵钰妻性刚烈闺房中言动不涉非礼或馈茶饼问之云某寡妇更适人大怒且骂命倾之夫戏曰若勿骂人幸夫不死耳郑正色曰君勿忧我岂为此者后钰疾将死回视郑瞪目不瞑郑曰君得毋疑我乎即自缢于&#钰少苏回盻出泪而绝　　项氏女
按明外史列女传项氏女秀水人国子生道亨女许字吴江周应祁精女工解琴瑟通列女传事祖母及母极孝年十九闻周病瘵即持斋日然香灯礼佛默有所祝侍女辈窃听微闻以身代语一日谓乳媪曰未嫁而婿亡当奈何曰未成妇改字无害女正容曰昔贤以一剑许人犹不忍负况身乎及讣闻父母秘其事然传吴江人来女已喻祖母嘱其母入视女留母坐色甚温母释然去夜伺诸婢熟睡独起以素丝约发衣内外悉易以缟而纫其下裳检衣物当劳诸婢者名标之列之&#上大书于几曰上告父母儿不得奉一日歡今为周郎死矣遂自缢两家父母从其志竟合葬焉　　赵世明妻李氏
按畿辅通志李氏赵世明妻保定人嘉靖十五年年二十三殉夫死　　赵国祯妻吴氏
按畿辅通志赵国祯妻吴氏顺天府人祯亡氏二十岁守节嘉靖二十九年兵变遇掳峻拒不从被杀　　陈汝忠妻刘氏按畿辅通志陈汝忠妻刘氏顺天府人忠病亡刘氏誓以死殉绝饮食不进所亲百计慰解不从饿十余日而死　　魏尔直妻张氏
按畿辅通志魏尔直妻张氏顺天人尔直亡氏年二十七誓不独生绝食而死有司以闻建坊旌表　　李珠妻张氏按畿辅通志李珠妻张氏顺天府人夫死七日不食而死　　徐来仪妻卢氏
按畿辅通志徐来仪妻卢氏顺天府人嘉靖三十六年兵变来仪被执氏骂不绝口与夫同遇惨害事闻旌其烈仍优恤其家　　柳氏女
按畿辅通志柳氏女顺天府人许嫁主事赵野未婚而野亡兄将夺其志女不从死　　王守时妻丁氏
按畿辅通志王守时妻丁氏顺天府人有姿色邻人安文登伺其夫不在夤夜逼奸不从被杀死后有司置登于法　　赵学书妻刘氏
按畿辅通志赵学书妻刘氏真定府人嘉靖癸丑兵变执其姑氏冒死往救兵舍其姑而执氏欲污之不从赴火死　　刘思缙妻张氏
按畿辅通志刘思缙妻张氏顺天府人年二十五夫亡无嗣止一女殊幼遗命守之氏忍死鞠育寒灯夜纺母女相依人不胜其凄苦女长既嫁氏即阖户自经事闻旌表　　赵良臣妻王氏
按畿辅通志赵良臣妻王氏顺天府人良臣病亡氏昼夜哀哭绝饮食七日而死建坊旌表　　贾遇光妻李氏
按畿辅通志贾遇光妻李氏大名府人光早亡李年二十五抚棺恸哭自缢死事闻旌表　　张文翰妻李氏
按畿辅通志张文翰妻李氏顺天府人夫死不逾日自经　　张大经妻于氏
按畿辅通志张大经妻于氏顺天府人夫亡氏年十九不进水浆者六日翁姑苦慰之使左右防不虞氏佯许以不死乃乘隙自缢　　刘汝为妻马氏
按畿辅通志刘汝为妻马氏顺天府人夫病危即以死许及夫殁绝食十余日死于柩旁　　王道成妻李氏
按畿辅通志李氏宣化府人王道成妻成以母病劳瘵而死氏年二十八扶柩号泣誓与同死母氏使人劝之不从遂绝食十余日卒事闻诏建坊旌表　　吴守节妻宫氏按畿辅通志宫氏吴守节妻广平府人年十九归节家贫纺绩以供朝夕不二年夫亡遗孤周岁父母欲夺其志不从与子共食糠&#及子成立曰今可以从夫地下矣遂缢死　　郑良妻王氏
按畿辅通志王氏宣府人郑良妻良素以忠义自许会兵变与子某俱战死氏闻亦自缢诏旌表　　张凤翼妻萧氏
按畿辅通志张凤翼妻萧氏顺天府人年十七归凤翼甫五月凤翼病卒氏自缢以殉事闻建坊旌表　　王某妾计氏按畿辅通志计氏宣化府人王某妾夫亡跽泣柩前历昼夜饿死　　郝经妻诸氏
按畿辅通志诸氏顺天府人郝经妻经亡泣尸侧数日不食寻自经死嘉靖间旌表　　台氏女
按畿辅通志台氏女广平府人台美中女兵变被执贼欲污之骂贼投井死乱平家人收其尸面色如生　　王氏张氏按畿辅通志王氏李增妻张氏黄悚妻大名府人嘉靖四十年夫亡并自经死　　康我延妻田氏
按畿辅通志田氏宣府人康我延妻夫得羸病谓田氏曰我死无子汝必用更嫁但勿适我素交田故颔之夫死葬前三日痛哭自缢死　　迟文卿妻李氏
按畿辅通志李氏宣府人迟文卿妻遇强贼欲污之不从大骂而死　　黄明妻张氏
按畿辅通志张氏宣府人黄明妻遇强贼欲污之大骂不从被杀　　杨江妻李氏
按畿辅通志李氏永平府人杨江妻夫死无子嘉靖九年寇自黄崖入被获拥之上马不从大骂见杀　　吕清妻苏氏按畿辅通志苏氏宣府人吕清妻兵变义不受辱被杀　　段愚妻曹氏
鲁
氏附

按畿辅通志曹氏宣府人段愚妻兵变与夫弟妇鲁氏各抱一子投井死　　林景雍妻张氏
按畿辅通志张氏宣府人林景雍妻有容色嘉靖丁巳兵变氏为军士所执逼污之张峻拒不屈军士挥刃断其身诏旌其闾　　吕渊妾李氏
按畿辅通志李氏宣府人吕渊妾夫殁七日不进汤饮跪柩前号泣戚属援之不起竟死于地有司旌之　　张允妻卫氏按畿辅通志卫氏宣府人张允妻同夫遇难不屈死　　梅奉妻陈氏按畿辅通志陈氏宣府人梅奉妻奉殁氏服衰缢死事闻旌表　　石清妻周氏
按畿辅通志周氏顺天府人夫亡投缳死
　　李芬女
按畿辅通志李芬女顺德人年十六许字朱秉衡寇变不辱骂贼遇害至今每遇鬼节其冢上有云气覆之人以为异　　郭登科妻贾氏
按通州志贾氏生员郭登科妻登科早没氏缢死柩旁诏建坊旌表　　陆大经妻华氏
按通州志华氏生员陆大经妻夫殁无子绝粒九日而殁诏旌表　　李三才妾马氏
按通州志马氏户部尚书李三才妾三才卒氏不食十二日死于丧次　　康联妻杨氏
按顺义县志杨氏洪胜里康联妻年十八夫病将革遂自缢家人惊走报联联即瞑目嘉靖初人　　郭巩侧室石氏
按迁安县志石氏兵部侍郎郭巩侧室兵变陷城从容自缢而死县北街有贞烈坊　　沈凤妻仇氏
按迁安县志仇氏沈凤妻凤守&#车岭寨北兵陷寨仇被掳将污之不从遂支解　　徐文秀妻王氏
按定兴县志王氏山亭乡王熏女年十七归徐氏子文秀甫期而文秀亡氏即有与亡之志抱苫块并夫柩寝处朝夕眠食抚棺呜咽如是七年手痕入木几没指凡夫所遗衣履藏之一笥岁时出曝辄尽哀久之其翁宝始卜冢于居室后葬焉氏无子宝夫妇茕独且老又怜媳早寡欲子他姓而使妇妇之氏曰以死报夫吾志决矣且翁能与人以产谁不感者何藉于我苟得吾志甘衣食于针黹不愿分一钱翁虽为之寝谋然意犹未已值甲辰乙巳岁荐饥翁姑年益迈潜受吴某聘财俾强婚之氏固拒翁固执驱逼万方妇屡引颈就刀辄为姑所夺自知不免乃诡曰翁姑甚爱我而我爱翁之子两爱不相值以至于此翁为召妾之宗告之故并设奠以辞死者则从命矣舅姑信之期旦夕置酒宴会因令吴某出召客而翁夫妇亦安心治具氏则沐浴取新布遍体结束袭素衣于上焚故所藏夫衣履遂延火焚其侧室向夫冢树缢死人皆奔救火及火定而氏死　　王廷征妻曹氏
按容城县志曹氏王廷征妻夫病卒氏昼夜悲号数日不食姑与母苦劝之延月余仍不食死事闻有司旌表　　刘渤妻王氏
按容城县志王氏刘渤妻年二十夫亡无子止一女执志苦守嫁其女纺绩勤苦二十余年丙子之变氏从女家来贼欲携之去氏不从被杀于道旁　　李简妻吕氏
按祁州志吕氏李简妻年十九夫亡生一子抚之至弱冠亦死父兄劝之嫁氏哭夫墓侧尽哀归自经死　　吴茂才妻高氏按南皮县志高氏吴茂才妻河间府人茂才年二十九始娶高高甫十七执妇道甚谨茂才遘痞疾卧&#高昕夕进饘粥除粪污逾年不怠茂才知不可起执高手曰吾不起命也愿汝早得佳偶以答汝劳高曰如君言是贰妾也君逝当与俱耳吴每言及高即却走后茂才卒殓葬毕高哀毁不食者累日父母与氏舅谋欲夺其志卜日将嫁闻于高谩应曰如命请得絮酒炙鸡致辞于亡者舅曰贫无以备请楮钱瓣香曰亦无以备妇恐疑而阻之遂往墓侧哭尽哀墓前有树仅拱把脱足缠就缢死跪而向墓面色如生　　孙士仪妻韩氏按栾城县志韩氏进士孙士仪妻夫观刑部政甫六月而卒氏号泣成疾未久亦死　　刘豹妻徐氏
按饶阳县志徐氏生员刘豹妻豹以痰疾暴死氏抚尸哀恸既绝复苏水浆不入口一意求死母百方劝慰稍强饮食送葬曹庄见涂中井急投不得至家登楼收夫遗书号泣坠楼而死时年二十三建坊旌表　　陈氏牛氏按高邑县志陈氏牛氏并许颙妾颙亡遗一女二子女嫡滑氏出二子皆妾出滑持死志甚坚众跬步觇视久之无间乃断发而止颙疾时二妾盟同死及没陈自缢三日后牛亦死与颙合葬奏闻旌表　　李从规妻韩氏
按清河县志韩氏李从规妻韩朝宗女淑哲有异姿五岁丧父逾年母罗氏更适女痛母弃己誓终身不与母相见年十七归从规居二月从规忽婴热疾阅五月死氏即是夕自缢以从时嘉靖乙巳年冬有司闻于朝诏旌表　　李思明妻王氏
按大名府志李思明妻王氏夫病瘟不起嘱氏曰汝年少无子宜再适氏请以死从夫死痛哭头触壁几绝抵暮举家聚哭氏乘其间自缢年十八　　崔文俊妻黄氏
按南皮县志崔文俊妻黄氏河间府人年未二十夫亡子仅周岁守节二十余年己酉兵变破城逼之不屈死　　赵廷璧妻李氏
按魏县志赵廷璧妻李氏幼从父受列女传诸书颇知大义十七归赵以孝敬称逾年夫亡无子氏指心自矢岁时伏腊祭飨辄悲痛欲绝舅姑怜其少拟俟服阕嫁之氏窃闻于除服前五日绝食死时年二十有一　　张登妻袁氏
按魏县志袁氏张登妻年二十夫亡昼夜号泣欲以身殉顾一子在抱强起哺之未几子殇死志遂决乘姑偶出潜营奠祭夫墓哭毕归缢于室缢时忽迅雷骤雨大作邻有嫠妇方谋适人闻袁氏死遂止　　耿思惠妻曹氏按魏县志耿思惠妻曹氏夫亡子方在襁褓氏年二十二痛泣欲自缢父谕以抚孤为重氏哭愈哀遂蓬首垢面终日向壁危坐骨立珊珊未几卒　　张齐妻李氏
按长垣县志李氏张齐妻夫亡誓不欲生家人共防之李伺间缢死柩前　　李增妻王氏
按长垣县志王氏板丘里人李增妻初增未娶而病四年不愈及娶尢剧王垢面恶衣竭奁具为饔飧药饵费忧勤不懈增不食王亦不食历五年无倦笥罄独留红纻衣一袭于母人不知其故至是归衣之以还增亡号泣绝食人劝之答曰少安当自食越三日衣前纻衣尚以素自缢柩前死年十九时嘉靖辛酉岁也　　赵敕妻张氏
按长垣县志张氏赵敕妻嘉靖十六年夫亡即自经柩前死事闻诏旌其庐　　唐诗妻王氏
按长垣县志王氏生员唐诗妻嘉靖三十年夫亡氏年二十五绝谷浆自缢柩前事闻诏旌其庐旧有九贞坊因改为十贞坊云　　张进妻王氏
按北路志王氏龙门卫人张进妻夫亡年少一身靡依计难独守伏&#秸泣八昼夜死于柩前　　熊宗义妻邬氏
按全辽志邬氏广宁中屯卫军余熊宗义妻嘉靖辛酉北兵至堡氏泣曰万一不虞有死而已既而夫宗义被杀邬氏死之　　于志祥妻刘氏
按全辽志刘氏铁岭卫军人于志祥妻有姿色嘉靖二十年大饥家人逼为娼氏坚不从遂绝食而死有司以礼葬之　　徐文中妻王氏
按全辽志王氏定辽后卫人生员徐文中妻嘉靖四十年五月二十七日北兵至浪子山氏被执强挟上马投地数次厉声大骂愿即死同难者劝从氏坚不屈遂断其右手斫身七刀而去氏一息尚存见文中曰吾即死名节无玷于汝无负遂绝有司旌表　　陈文举妻万氏按全辽志万氏铁岭卫生员陈文举妻归文举克执妇道夫病疫死氏哀毁绝粒七日亦亡　　张汉妻陈氏
按开封府志陈氏张汉妻太康人夫亡自缢有司以事闻旌表　　柳金妻张氏
按开封府志张氏柳金妻祥符人年三十金死誓不改节同邑谷姓者谋娶之金兄利其产诈称张母病召归至中途乃觉即裂其衣欲自缢卫者严不得遂既至谷欲犯之张唾其面曰吾家虽微岂从汝狗彘哉谷惭鞭之数百竟不从达旦而死有司嘉其节署其门曰贞烈　　卜贺妻杨氏
按开封府志杨氏卜贺妻禹州人嘉靖二年遇贼不屈死后八年事闻诏旌其门　　李逢昌妻吕氏
按开封府志吕氏郾城诸生李逢昌妻天性贞静年十六适李恪执妇道夫早死氏年二十一子在孩提茕茕孑立躬蚕织糊口有势豪欲强娶之氏自缢而死有司验其尸忽怒风大作黄雾四塞逾三月容色犹生有司旌其门置豪于法　　司邦谟妻孟氏
按开封府志孟氏祥符诸生司邦谟妻谟病亡氏即不食后夫十一日而死事闻旌表　　刘槚妻李氏
按开封府志李氏刘槚妻阳武人槚亡氏年十八谓姑曰治棺必可容两人者众骇环守之一夕稍懈遂缢死柩前启夫棺而合葬焉邑令上其事旌表　　冯之汉妻李氏按开封府志李氏冯之汉妻杞县人夫亡氏沐浴更衣七日不食欲同死翁姑父母苦劝氏曰吾意
　闺烈部列传十六
　　明十一
　　王通妻洪氏
按兖州府志洪氏王通妻峄县人年二十二适通通亡哭抚夫柩自缢死嘉靖九年诏表其门刻石于墓　　吴存礼妻蔡氏按兖州府志蔡氏庠生桀女吴存礼妻嘉靖四年夫殁一子尚幼乃持囊箧携幼子付其兄嫂泣与诀别夜分自缢柩前　　董昂妻冯氏
按兖州府志冯氏董昂妻邹县人年十七归昂合卺六日归宁道遇流贼逼之不从为贼所杀嘉靖间巡抚丁以忠檄县封其墓为文祭之　　苏范妻刘氏
按兖州府志刘氏金乡人苏范妻嘉靖二十六年夫殁缢于庭下死时年十九　　郑相妻徐氏
按兖州府志徐氏郑相妻单县人夫亡无后以赀产尽付弟侄自置棺衾从容缢于柩侧与夫合葬　　刘志妻宋氏按兖州府志宋氏刘志妻滕县人嫁未期而寡父母舅姑皆欲嫁之宋誓不从强之自缢而死　　刘讷妻闫氏
按兖州府志闫氏刘讷妻宁阳人夫亡自缢而死　　耿暹妻尘氏按兖州府志尘氏单县人耿暹妻夫亡痛哭不辍自缢柩前死　　王正色妻李氏
按兖州府志李氏宁阳人儒士王正色妻正色以哭父殒李哀痛绝食以遗孤托其兄嫂不食而死　　盖电妻陈氏按兖州府志陈氏盖电妻滕县人嫁未期夫亡氏号泣勺水不入口三日自缢柩傍合葬有白鹭一双翔鸣于墓嘉靖间奏闻旌表　　张学诗妻黄氏
按兖州府志黄氏单县人张学诗妻嘉靖二十六年学诗从军遇害黄求尸具葬自缢墓前死　　王尚仁妻高氏
按兖州府志高氏金乡人王尚仁妻尚仁殁三日即自缢死年十九里人嘉之立碑于冢　　张枨妻王氏
按兖州府志王氏张枨妻单县人年十八夫亡哀恸几绝救苏自缢柩前死　　辛召妻史氏
按兖州府志史氏金乡人诸生辛召妻夫死氏年十八缢于门楣以殉　　陈蕴妻李氏
按兖州府志李氏金乡人陈蕴妻夫亡氏自缢死里人为之立石　　高光妻胡氏
按金乡县志胡氏诸生高光妻夫病躬调药饵及亡誓欲从死姑母防之甚密稍弛遂缢死柩前　　周镒妻潘氏
按金乡县志潘氏诸生周镒妻少敏慧从父少司寇受女训诸书旁及星数亦皆通晓及笄归镒克持妇道镒有脾证氏从任城延医脱簪珥为资每朔望焚香吁天不茹荤者三年镒病急氏见势危殆绝食数日阅星书谓己命应&#夫屡欲自裁家人环泣相劝氏唯唯阳为勉从寻自引决镒亦随死事闻台使者旌之　　汪跃鳌女
按馆陶县志汪跃鳌女居枣科里年十六避兵东杨家庄兵至驱女上马女绐曰前高阜可梯而上知阜傍有古井至则投而死焉　　张孝妻某氏
按青州府志某氏益都人张孝妻孝与恶少曾东友善孝偶出往县东窥氏独居黑夜持刀入其家氏方明灯抱儿嬉见东惊曰尔夜至何为东曰吾来所为汝不知耶氏怒曰尔为禽兽行何以见张孝东遂逼之不从杀其儿氏愈忿骂遂杀氏破其腹胎出而死东入时一婢在室东斫之佯死仆地东去乃苏明日官捕杀人者问婢婢曰吾熟其人但不知姓名耳官乃令一街人皆赴县后至者刑东夜杀氏欲远窜至城门迷不能出回乃大明如是数次乃还待死闻官令遂至县官令婢伏案下已呼名至东趋而过婢曰杀人者此也官捕审之犹抵讳出婢与对遂服曰天令我偿命我何辞为东既伏大辟氏亦官为旌葬事在嘉靖初年　　李引全妻戚氏
按宁海州志戚氏卫指挥李引全妻夫殉难氏以夫家世职无嗣已方孕忍死以待后生女遂哭泣而死　　俞价妾辛氏按宁海州志辛氏御史俞价妾子早亡止一孙幼小氏为之保全家业抚养成人后以烈死　　李襄妻王氏
按宁海州志王氏诸生李襄妻遇难被执不污以箭射之死最惨　　寇礼女
按宁海州志诸生寇礼女许聘孙价以贫未娶价没女不食自缢奉诏旌表　　杜氏女
按宁海州志杜氏女许字童子王纩未嫁以烈死　　吴氏女按宁海州志吴氏女许字汤志德未嫁以烈死　　曲沼女按宁海州志曲沼女幼失母因邻妇戏言自缢死有司旌之　　姜应魁妻刘氏
按宁海州志刘氏姜应魁妻方婚两月夫行商为盗所杀氏闻自缢死　　侯尧妻王氏
按宁海州志王氏侯尧妻夫亡自缢邻妇救止旋复经而死　　王家栋妻赵氏
按宁海州志赵氏应袭王家栋妻嫁月余夫死守节遇难自缢死二婢从焉　　杨腾仁妻王氏
按宁海州志王氏杨腾仁妻夫死氏即柩前自缢死　　姜懋官妻滕氏按宁海州志滕氏诸生姜懋官妻夫亡氏即柩前自缢死　　王琰妾孙氏
按宁海州志孙氏指挥王琰妾夫阵亡氏闻自缢死　　王开基妻汤氏按宁海州志汤氏诸生王开基妻夫亡自缢死　　杨采妻孙氏按宁海州志孙氏杨采妻夫将亡先自缢死
　　侯永禄妻李氏
按宁海州志李氏侯永禄妻夫亡即柩前自缢死　　曹琮妻姜氏按宁海州志姜氏曹琮妻遇难不屈死
　　曲鸣凤妻孙氏
按宁海州志孙氏曲鸣凤妻夫亡自缢死
　　俞惟敛妻鹿氏
按宁海州志鹿氏俞惟敛妻夫亡自缢死
　　李兆清妻祝氏
按宁海州志祝氏诸生李兆清妻以烈死
　　孔铎妻刘氏
按宁海州志刘氏孔铎妻同夫死
　　林生瑞妻曲氏
按宁海州志曲氏林生瑞妻夫亡自缢死
　　王连城妻杨氏
按宁海州志杨氏诸生王连城妻以烈死
　　李争华妻孙氏
按宁海州志孙氏李争华妻夫亡自缢死
　　李崇起妻苖氏
按宁海州志苖氏李崇起妻遇难死
　　苏大奎妻姜氏
按宁海州志姜氏诸生苏大奎妻以烈死
　　王知言妻曲氏
按宁海州志曲氏王知言妻遇难自缢死
　　祝仑妻王氏
按宁海州志王氏诸生祝仑妻遇寇不屈死
　　戚启宗妻黄氏
按宁海州志黄氏诸生戚启宗妻遇难不屈死　　俞逢时妻唐氏按宁海州志唐氏俞逢时妻夫亡从死
　　李兹成妻王氏
按宁海州志王氏李兹成妻死事无考
　　顾应科妻李氏
按宁海州志李氏顾应科妻夫亡自缢死
　　张光裕妻谢氏
按宁海州志谢氏张光裕妻遇难死
　　韩起欧妻孙氏
按宁海州志孙氏诸生韩起欧妻以烈死
　　董勋妻于氏
按宁海州志于氏诸生董勋妻遇难自缢
　　刘旗妻贺氏
按宁海州志贺氏刘旗妻以身代夫死
　　林元芳妻高氏
按宁海州志高氏诸生林元芳妻遇难恐失其身自缢死　　孙克元妻林氏
按宁海州志林氏诸生孙克元妻遇难誓不受辱投海死　　姜兆妻刘氏
按宁海州志刘氏姜兆妻遇难以身代夫死其事实无考　　游豹妻李氏
按莱州府志李氏安丘李自然女年十七适高密游豹未一月豹亡女遂自缢家人救之获免防守甚密越数日伺防者少懈复缢死焉嘉靖十四年奉旨旌表　　魏邦治女
按莱州府志潍东郭人魏邦治女少端慧不妄出入许配同里谭雍甫子遵诏一日遵诏中奇病物故女号天叩地哀毁数绝指心自誓请愿往视丧父母觇其志决不许令一二女仆日夜防视惟谨比将窆又请往送丧不许乃水浆不入口数日偶见墙罅置鸩鼠药匍匐取啖之遂仆地不醒以粪灌之得不死适同里人遣媒求婚父母欲许之女大愤恚引刀自刭赖乳媪陈氏救之一日绐其父母曰儿前误今当改图毋久劳诸仆也父母信之防少弛遂解带自缢死时嘉靖三十四年年十八刘应节为之传　　燕国洽妻王氏
按山西通志王氏燕国洽妻夫亡氏年十六抚弥月子辛苦二十余年流贼突至掠其家焚其室执氏欲污之坚不从贼怒杀之　　毕某妻白氏
按山西通志白氏白鹤女适西城毕某方入门某以祖军清勾当起解惧而自缢氏与同死　　李际时妻马氏
二
女附

按山西通志马氏生员李际时妻与夫携二女长十六次十三避寇至沁滨谓夫曰此吾死所矣既而与夫相失贼至逼之挟二女投河死　　史铁妻崔氏
按山西通志崔氏史铁妻有姿色家极贫佣赁度日夫亡乡人争欲娶之氏诣夫墓自缢　　张兰妻冯氏
按山西通志冯氏张兰妻年二十而寡守节三十余年与张环妻同骂贼死旌表　　刘禧妻段氏
按山西通志段氏生员刘禧妻禧亡氏年二十视夫殓毕及夜自缢柩侧两丧并停于家柩下忽生灵芝各一本皆异之有司表其门　　贺氏女
按山西通志贺氏女年十七未嫁贼至从父匿山洞被执骂贼死旌表　　王廷秀妻张氏
按山西通志张氏王廷秀妻年十七适廷秀克执妇道越二年夫疾临危频目氏氏跽谓夫曰尔勿我虑我必与尔偕遂潜赴后园自缢夫死同殓　　安勋妻白氏
按山西通志白氏安勋妻闻贼入寨从夫入土穴贼攻穴甚急度难俱生令夫逸去氏骂贼不屈身被十余槍死嘉靖间旌表　　温氏女
按山西通志温氏女年十六贼至与母同被掳伏地不从死之旌表　　阮福妻梁氏
按山西通志梁氏生员阮福妻夫亡氏年二十自缢合葬奏闻旌表　　车煜妻张氏
按山西通志张氏生员车煜妻年十九夫亡从死有司旌表　　郭朝臣妻罗氏
按山西通志罗氏郭朝臣妻年二十三止一女夫病笃谓氏曰而年少我死必择人而嫁氏泣曰君休已吾不愿闻此言俄以粥进食夫昏瞶弗悟氏遂缢死次日夫亡　　牛宗近妻李氏
按山西通志李氏牛宗近妻家贫随夫佣作夫为贼所获氏伏夫身求代贼俱杀之旌表　　宋师濂妻申氏
按山西通志申氏生员宋师濂妻濂亡子方六岁氏三日水浆未尝入口及殓自刭柩前　　侯景儒妻吴氏
按山西通志吴氏侯景儒妻贼至走避山洞中同伴妇女皆被劫氏度难免乃推两儿山下自投水贼曳出载上马遂自刺其面贼怒杀之旌表　　张鈇妻臧氏
按山西通志臧氏张鈇妻年二十三夫亡朝夕哭泣尽哀乘间自缢死　　乔甫妻郭氏
按山西通志郭氏乔甫妻乔贫贱而郭富贵氏下气奉翁姑尽孝贼至不屈被杀旌表　　朱毓彝妻郭氏
按山西通志郭氏朱毓彝妻流寇之变夫妇避乱遇贼携氏上马彝怒击贼被杀氏大骂并杀之奏闻建坊旌表　　张环妻李氏
按山西通志李氏典膳张环妻年老寡居骂贼死旌表　　郭永固妻焦氏
按山西通志焦氏甘泉县令郭永固妻夫死难骂贼殉夫同赐谕祭赠爵荫子兆祥官生　　卞和玉妻朱氏
按山西通志朱氏卞和玉妻和玉与杨生忤刺死杨生自经氏年十九亦自缢　　孔量妻李氏
按山西通志李氏银匠孔量妻为贼所执语之曰从我胜如银匠氏骂曰穷银匠夫也比汝贼乎贼强挽之上马渡河至中流奋身投河死　　杨昱妻吕氏
按山西通志吕氏壶关县人杨昱妻昱亡氏缢死嘉靖间旌表　　栗某妻刘氏
女
附

按山西通志刘氏窭人栗某妻有女年十四绝美艳寇至惧辱令女先投井身从之俱死　　廉名扬妻陆氏
按山西通志陆氏安邑廉名扬妻甲申之乱氏同刘氏母逃避至屯南兵突至窜匿野冢丛棘中为贼搜出以利诱氏不从遂挟马上行氏堕马数次骂不绝声贼执刃驱之氏益大骂曰死则死耳决不从贼遂自伏刃而死贼叹曰此妇何性刚乃尔　　燕国问妻李氏
按山西通志李氏燕国问妻寇获之不从骂不绝口剖腹折骸而死邑令旌之　　郭宪妻王氏
牛
氏附

按山西通志王氏郭宪妻嘉靖间北兵入境氏被掠大骂不从遇害宪继娶牛氏宪亡牛分散所积于亲族不饮食者十有四日而死　　李博妻延氏
按山西通志延氏孝子李博妻贼至博守父柩不去氏闻变先自缢死　　范蒲妻梁氏
按山西通志梁氏范蒲妻适蒲甫月余蒲亡氏年十八欲从死母防之令与姑同寝伺姑晨兴遂自缢嘉靖间事闻立祠祀之　　王增保妻毕氏
按山西通志毕氏王增保妻僻居小庄寇至被执加刃于颈胁之为乱终不从贼恚甚牵至场圃刳其腹曳肠于地犹骂贼有声　　王谟妻郭氏
按山西通志郭氏王谟妻嘉靖二十六年插部入境氏与村妇俱避走南山隐匿崖上未几兵至驱之下众皆从氏曰吾良家子岂为异类所辱乃举袂障面投崖而死　　王桂妻李氏
按山西通志李氏王桂妻白巷民养贤女为寇所掠牵至上佛寨前呼曰与我若干金当释此妇无应者贼语氏曰无人赎汝当从我氏曰宁死不从杀之流血染地旋成白色　　张天叙妻贺氏
女
附

按山西通志贺氏张天叙妻女年十五插部入境母女俱被掠女色美氏虑其见辱潜取刀与女女自杀部人相视错愕稍稍纵氏脱者归传其事咸叹异之　　马一乘妻李氏按山西通志李氏生员马一乘妻为寇获鞭挞逼淫不屈投&#中贼出之计不得脱绐贼曰身染粪秽&#就河洗之贼随去遇井跳入贼恨甚下石击死　　薛垲妻崔氏按山西通志崔氏薛垲妻夫亡遗子女各一氏纺绩度日孝事孀姑强暴谋娶愤恨投缳而死　　王如秋女
嫂
附

按山西通志生员王如秋女年及笄未嫁与嫂同居贼将至与嫂约曰贼至有死耳及贼至家人竞走避两人不去阖户共经死　　邢清妻刘氏
按山西通志刘氏邢清妻清有羸疾娶刘未合卺即异室养&#未几将死与氏诀曰我死汝何从氏泣曰万一不幸从君已耳及亡视殓毕即自缢死　　李氏卢氏
按山西通志李氏石廷章妻卢氏廷章弟生员含章妻廷章亡李年十九无子以含章子维鼎为嗣鼎甫弥月氏抚之成立及贼至氏被执不从割舌而死卢氏委身救护贼复断其指亦遇害有司表其门　　杨栋妻张氏按山西通志张氏杨栋妻生员济民女夫亡年十九子垂芳犹未周岁奉孀姑李氏温凊不怠凡三十年值寇乱妇姑同雉经死　　朱知妻贺氏
按山西通志贺氏镇国中尉朱知妻封恭人中尉疾危氏昼夜悲痛二幼女绕膝啼不顾竟自缢家人救活寻服毒又救解遂绝食十日与中尉同日死嘉靖间旌表　　陈尚策妻郭氏
按山西通志郭氏千户陈尚策妻策客死白登氏不食二日既殓自经柩侧巡按铭之　　王蜀妻侯氏
按山西通志侯氏王蜀妻年二十一夫亡枕尸痛哭欲自裁家人防之潜服毒死奏闻旌表　　郭浤妻冯氏
按山西通志冯氏郭浤妻聪慧闲雅年十四适浤甫一载夫亡氏方妊哀恸触地欲死姑托其母抚慰遂强起视夫葬越八日生女氏泣曰今无所待矣即绝食旬日而死诏旌其门　　要氏二女
按山西通志要氏二女父要聚刚嘉靖间北兵至境二女为兵所获欲污之长女绐之曰我更有物在彼可急往取缓之必为他人所有遂导之行至巅崖即投而死次女继之至今名其崖曰烈女崖　　李永刚妻姜氏
按太原县志姜氏李永刚妻嘉靖二十二年为兵所掠驱之上马氏大骂不从而死　　李文杰妻梁氏
按太原县志梁氏李文杰妻遇兵于罗城兵以刃胁之欲褫其衣氏曰杀即杀衣不可去遂被杀已无头犹行数步而仆　　罗氏
按太原县志罗氏不知其夫其姑淫乱强氏与同以灭口氏不从竟自刎死　　郭思德妻安氏
二
女附

按榆次县志安氏郭思德妻嘉靖二十年北兵至境思德挈家往避中途遇兵被害氏及二女俱有美色并被系驱走至风云雷雨坛西恐为所辱俱投井死女长年十九次年十七　　寇一龙妻李氏
按榆次县志李氏顺天府尹敏女适庠生寇一龙龙以事忧劳疾卒氏年十五朝夕啼号期见夫地下遂饮毒而死　　阎洪范妻李氏
按寿阳县志李氏阎洪范妻嘉靖二十年八月北兵入境氏被掠不辱大骂死之事闻旌表洪范痛氏罹难终身不再娶　　黄鉴妻靳氏
按平定州志靳氏黄鉴妻嘉靖辛丑北兵入境氏避乱山中为兵所掠欲污之不屈剖腹刳胎而死　　申尚义妻王氏按平定州志王氏申尚义妻夫疾笃氏先缢死夫随丧　　乔毅侧室高氏
按乐平县志高氏工部侍郎乐平乔毅之侧室毅妻王氏既殁高事毅勤谨毅遘疾稽颡于天祈以身代毅疾革顾谓曰吾殆不起吾子孙皆克自立独汝未老无子奈何高泣曰公脱不讳妾当从公地下毅卒哀毁引绳欲自缢为家人所制不得死乃取平生衣饰投诸火于是防者益严及扶柩归终伺间缢死柩旁时年三十有三死之日适朝廷遣山西布政使胡钦谕祭胡闻其事嗟叹不置以状闻请表其节诏旌其门后县令王子玉即邑中隙地构祠祀之　　乔少保妾刘氏
按乐平县志刘氏宛平人乔少保妾嘉靖七年乔寝疾甚刘氏欲死相从私以衣饰尽散诸仆至十年冬乔卒氏缢死柩旁年二十六有司上其事旌表　　樊邦教妻张氏按定襄县志张氏樊邦教妻年十六夫亡无出有富民赵加贤贿姑逼嫁讼于县氏拔簪自刺于公堂流血被体归家自缢而死　　曹小春
按定襄县志曹小春曹廷辅女年十七未嫁邻人张汝孝伺其独居令妻卢氏绐至室逼奸不从被刺死事闻孝与卢氏皆置法　　赵延祚妻张氏
按定襄县志张氏赵延祚妻夫亡年三十九富而无子惟二女痛哭自缢救免不食而死　　任尧&#妻杨氏
按定襄县志杨氏任尧&#妻嘉靖三十七年尧&#死于非命氏年二十一号痛饮鸩而殁万历元年奏闻旌表　　乔锺秀妾盛氏
按定襄县志盛氏安平令乔锺秀妾顺天宛平人年十五从秀性恭慎聪慧知书越数年秀病笃盛吁天乞以身代衣不解带三月秀没即卧不食主母怜其苦状以梨纳其口复吐出越十九日死　　李栋妻任氏
按代州志任氏李栋妻夫亡氏年二十方妊不甚哭泣越三月生子曰吾向者隐忍恐伤此儿遂不食而死　　冀廷威妻王氏
按代州志王氏冀廷威妻有姿容性激烈北兵破堡氏避不及执欲污之氏大骂曰我良家子岂受辱于汝兵怒裂其尸　　张大纪妻武氏
按岢岚州志武氏生员张大纪妻嘉靖间寇临城氏在乡闻报同夫奔入城路遇寇夫被害氏遂投崖死　　康弘业妻葛氏按岢岚州志葛氏康弘业妻弘业病革频目氏氏曰得无疑我有他志耶遂断发以示夫目乃瞑氏水浆不入口者三日比葬哭于墓所自缢死　　康所里妻孙氏
按兴县志孙氏康所里妻年荒同夫耕于北乡为贼所掠逼污不从贼持之行至黄河投水死　　刘文妻樊氏
按兴县志樊氏生员刘文妻贼攻县西关氏被掠投崖死　　张子庆妻杨氏
按榆社县志杨氏张子庆妻归张一年夫亡年二十嘱匠大其棺痛哭三日自缢尸旁　　李好乐妻王氏
按榆社县志王氏李好乐妻夫亡哀号不已既毕葬自缢于室　　杨墨女
按榆社县志杨墨女父名传芳女年十四嘉靖间寇变女随众避阁上贼纵火于下挟妇女以必从女遂从阁跃身入火距火不数步及地贼欲持之女急匍匐就火死　　杨保姐
按榆社县志保姐杨相女嘉靖间人年十五贼闻其美举火劫之女即奋身烈火中焚死　　李舒馨妻连氏
按榆社县志连氏生员李舒馨妻馨亡遗二孤氏年二十二昼夜哀号不食十日而死　　李云龙妻程氏
按榆社县志程氏李云龙妻龙病亡氏年二十三朝夕哭泣屡绝复苏家人防之甚密寻伺便缢死　　李鹤妻郭氏按陕西通志郭氏李鹤妻巩昌通渭人年二十一适鹤逾一载夫亡哀痛绝食以身殉焉
　闺烈部列传十七
　　明十二
　　吴某妻欧氏
按衡州府志欧氏桂阳州吴某妻夫病百药不效氏誓曰天苟不佑吾夫必以身殉及没治殓毕氏竟自缢死嘉靖间旌其门　　刘鹏妻卢氏
按黄州府志卢氏黄冈刘鹏妻鹏病笃氏先期自尽嘉靖中旌其庐　　张氏女
按德安府志张氏女安陆市民张佩女也嘉靖己未年十六许聘朱鹗子比未嫁比亡女于是夜即自缢死中丞汪道昆奏表其墓　　龚天保妻牛氏
按德安府志牛氏安陆龚天保妻夫亡誓偕夫死跪夫柩侧不食十七日歙人程明着赠棺槥乡人争以美棺至皆不受寻绝性端静每劝女妇修行初夫贫欲嫁之至死不从及是有司为治墓立祠祀焉　　刘自义妻李氏按德安府志李氏安陆诸生刘自义妻高躬村人年十九适自义义病革与妻诀曰吾已矣父母暨三子惟汝在李泣曰君有兄嫂可勿虑亡何刘殁李一恸仆地起视含殓毕即谒辞翁姑水浆不入口历十有八日死部使者具闻旌之　　李之乔妻曹氏
按枝江县志曹氏生员李之乔妻流寇肆掠同妻被执不屈慷慨骂贼而死氏见夫被害索刃欲自杀亦毙焉　　黄昌妻蔡氏
按长沙府志蔡氏宁乡黄昌妻年二十六夫亡哀毁数绝父兄以藐孤劝之不从一夕自缢死是日黄生冢裂遂合葬焉里中士大夫为勒石于道　　王道纯妻谭氏
按长沙府志谭氏茶陵人王道纯妻夫病痰手足拘挛不能动谭每夜焚香祈以身代卒不起手制一衣藏之及夫殁乃服前衣自刎夫侧有司旌之　　张逵妻王氏
按长沙府志王氏安化人张逵妻嘉靖元年八月逵为贼所执欲并执王乃以首饰投贼脱去俄报逵被拷死曰夫死吾生何为遂自沉屋后池中人不及救　　张明儒妻向氏二田氏
向晚女附

按辰州府志向氏张明儒妻向焦女嘉靖二十三年蜡尔苗叛剽掠乡村氏与妇廷表妻侄妇廷相妻二田氏及向晚女共惊走藏瓮池滩头崖穴中顷之逻卒过滩恐不免至深湍同投水死脱者还道其事苗退家人求其尸悉获焦女犹抱儿不释时盛暑逾日面色如生县令立碑致祭万历九年余梦吕为建四节祠　　眭炯耀妻艾氏
按永州府志艾氏零陵诸生眭炯耀妻兵乱纵横山谷间执艾欲污之艾曰我身终当属尔然对众辱我异日何以为尔妇愿且乘尔马涉水执者信之氏驰马深流赴水死眭按零陵
县志作时

　　义氏女
按道州新志义氏女名奎珠永明义天诰女也嘉靖戊戌为流寇所掳抗骂不污遂遇害　　杨俊妻谢氏
按南昌郡乘谢氏南昌杨俊妻年十八适俊家甚贫婚甫逾月随父客蜀谢家居奉姑至孝备尝辛苦三年俊归抵吴城溺水死谢闻之悲号几绝引斧碎额娣姒惊救得苏及夕自缢死　　周珍妻吴氏
按南昌郡乘吴氏丰城周珍妻年十八适珍二年珍没吴以死誓殓毕入寝室自缢合葬登仙乡　　胡关七妻李氏
按南昌郡乘李氏南昌胡关七妻七亡送葬扶灵归有聚而观之者氏问曰彼观者何人侍者曰叔氏已许嫁尔矣李曰烈妇无二夫乃痛哭夫灵付孤于叔投水死　　闵邦粲妻万氏
按南昌郡乘万氏南昌闵邦粲妻年二十归邦粲甫半载邦粲客游三年归堕湖死万闻恸哭自期必死舅姑劝之不从复延其母谕之万佯诺众以为信防护稍&#一夕具服从容自缢　　蒋钦妻黎氏
按南昌郡乘黎氏丰城蒋钦妻嘉靖辛酉广寇肆掠黎恐被污遂投池死　　舒铨妻余氏
按南昌郡乘余氏南昌舒铨妻早寡寇至欲污之余自坠沟中厉声骂贼曰我名家子宁死岂受尔辱骂不绝口贼怒杀之　　余阳妻张氏
按南昌郡乘张氏奉新余阳妻年二十一华林贼入境张被掠行至后坪旅店贼欲污之张厉声曰有死而已贼遂杀之至死骂不绝口　　朱朝济妻罗氏
按南昌郡乘罗氏丰城朱朝济妻父早丧母欲更适罗泣谏曰父死他适不如携子女同死及归朱二年而朝济殁殓毕遂自缢嘉靖间旌其门　　宋聪一妻邹氏
按南昌郡乘邹氏丰城宋聪一妻聪一没及殡邹令工作双圹归即自经　　易功廉妻江氏
按南昌郡乘江氏奉新易功廉妻年二十五遇华林贼被执贼爱其姿驱令同行至西冈段氏据地不起贼怒遂断其首而去　　余继妻熊氏
按南昌郡乘熊氏字誉奴丰城余继妻孝事舅姑克尽妇道继疾度不能起令备后事氏泣谓继曰设不幸吾当与俱不能独生也继亡殓毕闻家人议焚棺即衣所纫衣期赴火死家人察其意防之俟少懈遂自缢　　饶宇棨妻张氏
按进贤县志张氏大学士张位孙女尚宝丞大朴女年十七归诸生饶宇棨事翁姑孝谨宗党内外翕然称之戊子秋偕夫避兵河东被执兵将加夫以刃氏尽出钗钏求赎兵卒害之氏抢地悲恸以敝席覆尸兵促与俱去氏曰吾相门女尚书子妇岂从汝行乎遂触石死兵叹息而去三水县令罗仪则为文纪之　　熊惟简妻谢氏按进贤县志谢氏文学熊惟简妻兵至被执至蓑衣港不屈赴水死　　熊惟燮妻何氏
按进贤县志何氏文学熊惟燮妻避乱走匿丛棘中为游骑所获挟至桂花塘畔投水死先是七月氏闻族中喻恭人以烈死恸哭嗟叹曰今世变不可测恭人吾师也至是果尽节　　舒骏声妻陈氏
按进贤县志陈氏文学舒骏声妻贼至与侄才十妻陶氏同被掠氏断臂不从行至境口坠马自溺不半日尸浮其子负以归葬　　方义立妻支氏
按进贤县志支氏性贞淑适儒士方义立嘉靖庚申义立溺水死支闻讣哀恸越数日悉出其资归于姑沐浴更衣登楼自缢时年二十四事闻旌表　　吴思让妻陈氏
按饶州府志陈氏吴思让妻年十八归让逾年让病尽脱簪珥为药食资思让度病不起嘱氏再适氏以相从地下为答未几让没贫不能葬氏罄奁具襄事遂自缢死　　夏一阳妻胡氏
按饶州府志胡氏名粹玉夏一阳妻幼读列女传明大义归八日阳患痘不起哭绝复苏者数次事姑至孝姑疾汤药必亲逾六年以母疾归省或讽使他适甚力氏以石挝胸绝粒不食父惧亟返之至则礼舅姑于堂寻入寝室沐浴更衣自缢死时年二十四　　程槐妻黎氏按饶州府志黎氏名贤贞程槐妻归三年槐疾革黎年二十五哀痛欲死抚遗腹女勉存活服阕归省父母逼再嫁黎遂归沐浴更衣抱夫神主潜缢于室天明孤女号哭弗止众方觉　　周统二妻张氏
按饶州府志张氏名凤贞周统二妻统二早亡张年十八矢志守节父母舅姑欲夺其志张沐浴更服潜缢卧室嘉靖间旌表　　史氏女
按饶州府志史氏女名长姜古埠史俨女也年十六将嫁俨被酒杀仆罪当坐死俨因诬仆犯长姜当谳姜实其诬俨遂免死异日姜泣曰自诬以救父义也污名而偷生耻也椎膺而死县令立石表其墓　　王廷卿妻徐氏按永丰县志徐氏王廷卿妻夫亡恸哭欲绝殓毕缢死柩旁　　潘修言妻程氏
按永丰县志程氏诸生潘修言妻幼妇道孝事舅姑言笑不苟会兵乱逃匿深林谓女伴曰与其仓卒辱身何如慷慨殉义遂抱幼女投深潭死时年十九　　潘大申妻朱氏按永丰县志朱氏潘大申妻申有中表仕闽者招申申谒之携二女归朱氏其一也申在道见氏幽闲贞静异于他女及归遂娶之未几申死贫无以殓卖衣衾以置棺时年二十余或讽改适氏笑应之遗养女于邻曰汝昔依我愧不能成汝悉以器物与老仆曰若不辞辛苦以是偿若凡平日称贷于申者尽焚其券人疑其将去也寻沐浴缝其衣仰药危坐潘族闻之皆入救氏曰以物解我徒污我衣耳乃啮被而死　　徐七一妻吕氏按永丰县志吕氏徐七一妻值兵乱恐为所辱携子女赴清流死时当盛暑五日得尸面目犹生见者莫不垂泪　　铁锐妻黄氏
按永丰县志黄氏诸生铁锐妻夫死于兵氏避归母家断发誓无二志越数月以线密缝其衣潜出城投濠水而死　　刘景瑗妻程氏
按永丰县志程氏诸生刘景瑗妻事舅姑以孝称瑗尝与兄谈节烈事归语于妻氏曰今日乃知夫子不独以文章称也岁丙戌瑗以书生奔走间关讹传已死氏即自缢遇救苏匿山中为兵所执大骂不绝口兵恚杀之　　俞起芾妻夏氏
按永丰县志夏氏俞起芾妻遘乱为贼所掠不辱触石而死　　王士俊妻毛氏
按兴安县志毛氏王士俊妻年二十二而寡遭兵变欲污之不从兵怒三刃其首而云兄羽振收其尸　　王氏女按兴安县志王氏女文学王妹年十六未嫁性温淑寇变系之马上诟骂不辱遂遇害　　陈天赋妻邓氏
按崇仁县志邓氏名翠秀陈天赋妻氏性淑慧而天赋愚卤夫兄天球有憾于翠秀辄污蔑之使离氏虽见逐亦无隐恨其父母恚之欲更择婿氏即自缢既救免引刀断指以示不二寻病殁郡县怜之罪天球而表其墓　　陈雪梅
按崇仁县志陈雪梅刘胄监婢也辛酉流寇入县主母前奔命梅捧钗箧随后势迫走池中以箧埋入深泥贼执之问所置雪梅绐贼往取随投水死后贼退池涸钗箧如故　　黎惟光妻乐氏
按崇仁县志乐氏黎惟光妻嘉靖间为流寇所执义不受辱贼怖以刃氏骂不绝口贼怒剖其腹而死年二十余　　虞世雄妻袁氏
按崇仁县志袁氏虞世雄妻遭兵乱义不受辱投水死　　黄文仁妻罗氏
按崇仁县志罗氏黄文仁妻辛酉为流寇所执氏自度不能免过子云湖奋身欲投阻之不得至暮贼犯之不从脔其躯　　陈妹秀
按崇仁县志陈妹秀陈叔利幼女辛酉流寇破城妹秀与伯铎二子俱被掳欲污之姊与弟互相抱持贼不得辱乃以索贯姊弟衣袖驱之行氏自度必将受污至乌陂随卸衣投陂以死时年十八　　吴子材妻杨氏
按崇仁县志杨氏名妹秀吴子材妻嘉靖间流寇突至夫妇俱被执贼杀子材欲污氏氏喷血大骂贼以木杖挺其手怖之使从氏骂益甚贼怒支解之　　吴盖八妻李氏按宜黄县志李氏名秀吴盖八妻嘉靖辛酉夫死于寇氏年二十二被掳忿骂卧地嚼舌噀血寇面死于刃下有诏旌表乡人建祠祀之　　李邦植妻幸氏
按建昌府志幸氏李邦植妻广昌人植病剧与兄枢曰妇少无子何依幸泣自缢家众救之得不死植亡氏水浆不入口数日侍婢出遂缢死有司为请旌度地营冢合葬于东州外之接官亭　　李氏二女
按建昌府志李氏二女一银瑛一玉瑛俱嘉靖辛酉避寇岩中见妇有被掳者并赴塘死县令表之　　黄佐妻李氏按建昌府志李氏黄佐妻广昌人佐亡哀毁骨立越半月乘间自缢死　　吴氏女
傅
氏附

按建昌府志吴氏女南丰人避寇守荷石寨寇攻寨急女曰吾不可见贼伯叔曰以金赎或可免女曰掳而复赎虽生何为与嫂傅氏奋身投崖死　　赖公缭妻黄氏
按建昌府志黄氏赖公缭妻广昌人年二十于归越二月公缭疾笃自度不起顾黄而泣黄遂许以死及亡黄入密室自缢邑人士咸赋诗哀之　　徐汝宽妻唐氏
按建昌府志唐氏徐汝宽妻广昌人幼读书明大义年十七归徐未几宽疾革执手叮咛嘱其再适及亡号恸失声殓毕自营虚穴以待潜沐浴更衣自缢后于衣带中得血书数字曰妇道已尽无所生　　饶于鼎妻李氏
按建昌府志李氏饶于鼎妻广昌人年十六归饶生一女而夫殁亲治丧具营虚圹以待姑慰之曰白头黄口惟若是赖若死而吾与女皆死九原实更伤心乃强理家事躬纺绩养姑六年姑殁哀毁骨立越岁余女复殇李持刀泣遂入室自刎事闻诏旌之　　李氏女按建昌府志李氏女名贵南丰人幼读孝经通大义为贼所逼女大骂不从贼磔杀之时年十九　　割藕寨妇
按南丰县志割藕寨妇逸其姓氏嘉靖三十六年流寇破砦投崖死　　江以阳妻吴氏
友悌
傅氏附

按南丰县志吴氏江以阳妻少寡守节嘉靖四十年流寇屠荷石寨与吴宙女友悌吴宗澄妻傅氏同投崖死　　胡汝棡妻曾氏
按南丰县志曾氏胡汝棡妻事姑至孝年二十二夫亡虽极悲悼见姑必收泪和容惧增姑恫伯汝杞欲夺其志曾谓姑曰纺绩以自给不敢以口腹累伯如必见逼惟死而已汝杞潜谋如故曾知之值大雨溪涨乃易衣屦中夜赴水死时嘉靖四十一年年二十有三翼日得尸自项至足皆缝纫完固后从祀节妇祠　　颜简妻伍氏
按吉安府志伍氏颜简妻安福人简貌陋且遘疾伍执妇道益恭未几简殁氏誓不再适军人李敦率众欲强娶之伍自缢死嘉靖间诏旌其闾　　桂秀
按吉安府志桂秀王世文妾安福蒙冈人世文殁桂秀年甚少主母将遣之遂自缢死尚书王学夔题其墓　　曾周易妻罗氏
按吉安府志罗氏曾周易妻泰和人嘉靖辛酉流寇至周易遇害欲执罗罗哭骂贼贼怒剖其腹而死隆庆间诏旌其门　　彭绍三妻周氏
按吉安府志周氏彭绍三妻安福严田人嘉靖壬辰寇攻严田周氏被执群盗以周色殊于众驱至巢胁使更衣氏愤骂不从不即加害明日复胁之亦然又明日再胁之氏骂益厉盗度不可犯乃杀之断其首弃涧壑中　　旷子云妻袁氏
按吉安府志袁氏旷子云妻被寇掳誓不受辱抱子投水死时年二十五子云义之终身不娶　　欧阳嵩妾刘氏
按吉安府志刘氏欧阳嵩妾名季姐泰和人嵩为尚书郎病亡刘年二十五誓与正室萧共守萧曰此非易事且汝无嗣可去也刘曰宜人在生死相从乃眠食一室躬纺绩不窥外户萧病刘侍汤药月余衣不解带萧慰之曰汝善自爱且命诸儿归养刘曰妾矢志与宜人同生死宜人万一不起妾不敢爱其生未几萧殁刘哭泣尽哀视殓毕遂自缢柩旁　　曾氏女
按吉安府志曾氏女名淑贞泰和人幼许同里任钢钢随父之任没于途讣闻女自缢死榇归与钢合葬　　刘妇龙氏按吉安府志龙氏名琇刘姓妇安福人淮贼李明袭安福众惊走欲西渡雨涨舟不可得贼奄至琇与姑诀曰吾世袭诗礼从父转走十余年未尝辱于寇今至此命也义不可苟活当就死鱼腹耳语且行姑呼止之贼逼遂投涨以溺贼急倒戈援之竟不起　　郭安泰妻刘秀英　　郭安鼎妻刘妙静　　郭敬仪妻王氏　　　郭敬熙妻陈慈贞　　郭厥祯妻刘阿娇　　郭厥蕴妻戴芹英按吉安府志已上六妇俱遇贼不屈死　　罗扬清妻王氏
按吉安府志王氏罗扬清妻吉水人年十五适扬清一年夫病死久之清兄欲易其节使讽之王持三尺绳以对未几仍阴受人聘邻媪密以告王计欲自缢恐家人救之乃以夫所遗青布衣衣之戴笠潜出赴池水死家人踪迹不可得忽见池面笠露往视之已死　　刘氏烈
按吉安府志刘氏双烈安福刘蕴球二女也蕴球客思州以长女为金田王邦潮妻年二十五次年十八未字会苗彝破思州杀掠惨毒姊妹遂相携赴水死太守旌之　　刘赋秀妻彭氏
按吉安府志彭氏刘赋秀妻庐陵游田人年十九归赋秀一年赋秀病亡彭矢志靡他姑逼再嫁彭泣曰他日何以见亡灵姑强之遂闭户缢死时年二十一　　刘氏女按吉安府志刘氏女泰和刘清女也幼许聘张士廉子廉家故贫清为媒氏所惑议将改适其女女闻骂媒自缢死　　罗文忠妻刘氏
按吉安府志刘氏罗文忠妻名淑贤庐陵曲塘人文忠客死于楚时刘年二十四惟一女父母舅姑怜其少而无子讽使改适刘以女托其娣姒入室自缢　　萧启甫妻汪氏按吉安府志汪氏萧启甫妻庐陵人启甫以转运入京殁于途讣至汪投池中死时年十九　　胡孟赏妻刘氏
按吉安府志刘氏胡孟赏妻寇至被执骂不绝口贼支解之　　郭永坚妻金氏
按吉安府志金氏郭永坚妻年二十夫殁矢志不二会里中寇乱遇贼不辱投水死　　郭氏女
按吉安府志郭氏女名参姑幼许萧生萧殁矢志不二诸父受金谋夺其志参闻自缢死　　王玉二妻容氏
按永丰县志容氏王玉二妻嘉靖癸巳流寇执容氏氏骂不受辱贼怒加之刃氏骂益厉身受数创而死　　朱孟安妻刘氏按安福县志刘氏朱孟安妻年二十安殁刘绐治棺者曰大其棺以藏所爱衣物棺既成沐浴更衣自缢死与夫同瘗梅溪山　　王尹妻萧氏
按安福县志萧氏王尹妻少寡抚孤苦节偶归宁梦夫如平生速之归且闻有异图者次日驰哭墓所呕血数升而死时年二十四　　彭&#妻周氏
按安福县志周氏彭&#妻嘉靖十三年为寇掠去欲污之弗从遂折其足杀之逾旬得尸颜色如生有司表其闾　　左氏女
按安福县志左氏女幼许字汤氏子父母惑于媒言不知汤贫也后知欲改聘女闻遂自缢死　　王街妻汤氏
按安福县志汤氏王街妻街死汤拜舅姑曰愿终身事奉无他志及闻有别图者泣曰吾已许石岩矣遂缢死葬石岩　　刘尧妻颜氏
按安福县志颜氏刘尧妻尧亡葬乌幕山阳里民康希栾素跳悍稔此山多煤啸党掘穴数丈许颜以身哭阻不听遂投穴中死直指捕希栾等棰杀之建坊表其墓道邑令吴应明为之铭　　彭维新妻王氏
三女
救贞附

按安福县志王氏彭维新妻有女三长翠适刘次启亦遣嫁会归宁在家季敬年十五未字值兵乱恐污王与启敬二女相牵赴水死有婢名救贞者亦从之久之得尸母女犹抱不解长翠闻变号恸而绝是日五柩并葬　　许宗庆妻刘氏
锺氏邓
氏刘氏附

按赣州府志刘氏名润贞瑞金庠生许宗庆妻嘉靖四十年流寇入犯宗庆挈家避陈石小寨贼攻寨甚急润贞告其母曰此寨不守吾其死矣断不为贼污以辱吾夫时有刘尚卿妻锺氏许受诰妻邓氏李常森妻刘氏闻言愤激下越四日寨陷润贞遂投崖锺邓刘三妇从之俱死有司奏闻旌表仍立祠祀之　　曾志颜妻邓氏谢
氏附

按赣州府志邓氏宁都人曾志颜妻颜病笃邓吁天愿代遂自缢死其娣志圣妻谢氏以夫病极力扶持寝食俱废既死伏棺号泣次日自缢嘉靖中有司奏闻旌表双烈　　叶以清妻陈氏
按赣州府志陈氏宁都叶以清妻嘉靖末为流贼所掠义不受辱触石墙而死贼忿断其首弃之路傍有司表其贞烈　　曾立清妻赖氏
按赣州府志赖氏宁都曾立清妻夫亡视含殓毕即自缢死时年二十二　　赖氏女
按赣州府志赖氏女宁都人生有淑质及笄将归罗历生而历生亡女告父母曰罗贫家无所资盍返所聘钗以助其丧而女誓不再嫁父母不许遂自缢　　谢栋妻郭氏按赣州府志郭氏瑞金谢栋妻嘉靖四十年携子女避寇匿山中为贼所获欲污之忿骂不从杀同掠者以惧之亦不为动已而奋拳击贼贼怒遂支解有司请旌之　　王化妻计氏
按会昌县志计氏知县王化妻化任平远道经会昌值流寇充斥因留妻子独身以往越数日讹传化为寇所害氏闻恸哭以剪刀刺喉而死化秩满载榇以归后以子贵上其事奉敕立祠春秋祭祀　　刘沂妻周氏
按会昌县志周氏刘沂妻年二十沂亡守节不二嘉靖中为山寇所获誓不受辱捐躯赴水死事闻旌表　　王逵妻刘氏按会昌县志刘氏王逵妻嘉靖辛酉贼掠其乡刘仓卒被执欲污之不从胁以利刃骂益厉贼怒刳之家人收其尸颜色如生　　蓝凤旸妻罗氏
按会昌县志罗氏蓝凤旸妻年十八夫亡矢无二志有势豪欲强娶贿其姑许焉逼之再四罗终不从复以重金啖其父罗度终堕其计遂赴水死嘉靖九年直指旌之　　汪国奇妻李氏
按会昌县志李氏汪国奇妻年二十四夫亡家贫无子矢志守节富儿谋娶姑谕之曰守节固美事宁忍二毛作沟中瘠耶李不获已勉应姑命夜繞夫灵拜哭及至富儿家即以尺组系颈而死闻者无不叹息　　谢碧妻罗氏按定南县志罗氏谢碧妻嘉靖二十九年岑贼李鉴突围丁坊碧被杀掳罗氏行罗见夫死被发跣足痛哭贼令妾女诱劝罗绐贼至将石击破贼额流血厉声骂曰吾夫被尔杀吾愿求一死耳鉴怒拔刀砍之罗引颈迎刀就杀鉴令将罗支解万历间有司申请表其闾　　蒋文亨妻杨氏
按溧阳县志杨氏蒋文亨妻有暴男乘其夫出操刀逼乱之氏夺以自刎未殊奸恐事泄以杵碎其头而死莫知谁杀也首于官官祈梦城隍神见氏披发前诉捕奸慑服典刑　　芮某妻何氏
按溧阳县志何氏白沙岭牧竖芮某妻容貌修洁芮病尪瘵欲卖氏以自食氏曰我去谁为汝炊得食则已毋弃我也遂携瓶&#乞食里中以食芮一载芮疾稍愈复惑于众终欲鬻氏氏知遂自缢死　　史秉文妻宋氏
按溧阳县志宋氏史秉文妻性贞顺夫攻苦成疾割股和剂以进弗愈死氏哭尸旁越日而殒时年二十四县令林文辉闻于巡方旌表　　郑元妻郭氏
按六合县志郭氏名丑字道安美姿容父彬授之书辄通大旨母刘氏疾氏上侍起居下抚弟妹漱澣纫缝皆亲之冬寒甚持针恒至夜半年十九归同里郑元妇道甚修元难以列女传氏一一解之无漏义元父让素不悦元元悒悒氏曰子第尽诚孝瞽瞍底豫岂不闻耶氏秉性坚贞而让有新台之意屡见凌迫氏曰不幸遇此惟有死耳媵人劝曰何不告太君知　闺烈部列传十八
　　明十三
　　江世文妻汪氏
按婺源县志汪氏江湾江世文妻年二十五世文客死讣闻汪恸绝不食三日而殒　　李氏女
按婺源县志李氏女名娇云休宁流口李鹏时女许聘婺源沱川余坡将归坡亡讣闻娇云痛绝不食寝不能兴者累日母强起之一日出青莲白绣鞋示其妹曰此我殓装也他日好为我服之逾年父母欲纳他聘女遂自尽年二十一　　方应凤妻饶氏
按祁门县志饶氏城北方应凤妻年二十四夫亡痛绝复苏比葬虚右圹及服阕设奠尽哀阖户饮药而死县令钱同文题其墓监司旌之　　周元吉妻胡氏
按祁门县志胡氏城东周元吉妻吉客死胡年十九昼夜号哭望榇及二年榇至抚棺哭踊袖匕首刺胸而死县令孙光祖志其墓监司旌之　　胡宗孔妻汪氏
按祁门县志汪氏胡宗孔妻识字通书年十六归宗孔五年宗孔以痘死汪拔剑欲自裁为家人夺去乃痛哭绝粒七日复以姑疾强起内水浆入侍及姑死扶榇入山不食如故其母持糜粥谕解百端终不应而死邑令为文躬奠巡按御史表其墓　　汪良鹏妻程氏
按祁门县志程氏名赛玉庠生程宗濂女年十六归汪良鹏鹏未发痘私自忧故以诘妇妇曰设不幸宁忍独生无何鹏果以痘死扬州妇绝粒俟鹏柩柩至不食二十六日而死部使者题其墓　　汪之望妻陈氏
按祁门县志陈氏年十六归汪之望望病革即许以死及望死陈绝饮食久之复仰药而死县令表其门　　周伯迁妻叶氏按祁门县志叶氏庠生周伯迁妻迁死家贫无子姑积病氏纺绩以资药饵及姑死往哭夫坟上昼夜不去亦不食每哭飞鸟随集积半月死邑人叶一材捐赀表其墓道　　胡舜妻王氏
按祁门县志王氏名润娘胡舜妻舜客南宿州固镇润娘从生子二岁会施尚诏反掠固镇舜适出润娘从邻姬避乱抵蔡家湖贼突至执润娘润娘绐贼属子于邻姬自投湖贼起之三投三起骂贼不屈贼怒支解之弃湖中时年二十有一　　蒋氏女
按祁门县志蒋氏女给事蒋贯孙女许聘光有本本暴亡女闻伏枕绝粒请于父母愿得躬一奠柩死不恨父母不许乃治奠具授行者致之其言不祥家人疑守之各绐使去栉盥易常服登楼扼吭而死邑令为卜地杨村舁有本合葬建祠祀焉　　陈爱孙妻汪氏
按祁门县志汪氏陈爱孙妻夫亡仅一女未几殇汪具衣裳拜翁姑堂上阖门绝粒家人及亲戚劝之不得积十有五日而死　　张蔗妻陈氏
按祁门县志陈氏石坑张蔗妻年十七蔗死遗妊生子三岁母欲夺其志诈病绐陈归陈觉雪夜抱子奔还母憾令人赍毒饼饵其子子死营葬夫傍绝粒七日自缢于室　　王承业妻倪氏
按祁门县志倪氏历溪王承业妻年十七归承业三年夫亡氏欲殉之业弟欲为立嗣冀勿死氏曰吾年少家四壁立死易尔立嗣难吾不愿也强之勉抚焉明年嗣子死氏曰吾固知其难也吾死暮矣潜市药五两藏之幽所力机杼以葬承业奠毕归沐浴尽饮其所藏药而死　　汪尚保妻倪氏
按祁门县志倪氏汪尚保妻年二十二尚保没倪欲从之闻服金可死脱环珥吞之不死氏曰夫不即要我地下耳服阕绝粒以死　　周金章妻程氏
按太平府志程氏当涂博望镇人周金章妻明末残兵劫杀乡野程猝遇之不屈赴水中与长子正体相抱而死　　某妻郝氏
按太平府志郝氏繁昌庠生某妻夫荡废产业郝泣谏每被笞嗣夫迫于饥冻夜开户跃入水死郝闻之抱子女数人从溺邻人奔救见五尸相抱而出　　胡效俊继妻程氏按安庆府志程氏桐城人胡效俊继妻效俊死程缢于仓母救之会作佛事焚楮夜复缢灵前侍儿又救之次日又缢仍遇救乃绐人曰百日已过不死矣晚沐浴呼婢共卧婢卧熟徐起着衣密缝衣带以白布悬榻梁而死邑令刘时俊表之　　周见妻桂氏
按安庆府志桂氏桐城人诸生周见妻年十七归见越三年见亡桂哭奠水浆不入口数日&#户裂帛自缢死有司以闻嘉靖间诏旌其门　　钱氏女
按苏州府志钱氏女名如洁父皓许嫁佥事曹镤子&#&#有废疾不能娶自愿罢婚女不听曹乃先娶小家女沈氏以尝之&#终不知夫妇之道于是又申前言钱父母从之更许乌程温氏女闻累日不食母强之乃食食止蔬食叩其故俛而不答及&#殁温氏来迎女知不免乃屏人阖户沐浴更衣书于寝壁云前缘已定祸福当同书毕自缢死年二十六遗书求葬曹氏墓从之　　陶子舸妻方氏
按苏州府志方氏昆山人蕲水令方玉冈女年十八归士人陶子舸&#年陶死妇悲哀数欲自缢或责以姑在因默俯久之姑亦寡居同处一室甚相怜恤后九年姑病亡殓毕即自投舍西水中手持茭根牢不可解家人得其尸面色如生遂启其自置圹在子舸旁者葬之嘉靖间旌表　　龚濂妻周氏
按苏州府志周氏昆山人年十七适生员龚濂不三年濂以颠疾死于外周即欲自缢其姑沈氏止之曰为夫立后死未晚也因立族子文楷为后遂绝食而死　　沈昆妻薛氏
按苏州府志薛氏太仓双凤人沈昆妻避倭难为倭所袭胁以刃不动得间投水倭怒取路傍瓮击之死水中　　周鉴妻王氏
按苏州府志王氏昆山人周鉴妻少通经史年十八嫁鉴五年鉴亡遗二孤寻俱夭王决意求死有小姑与同起卧乘间出自缢年二十七嘉靖十九年旌表　　王尧臣妻丘氏按苏州府志丘氏太仓沙头镇人王尧臣妻倭至以夫病不忍去贼强污之不从为贼支解　　张氏妇
按苏州府志里泾张氏妇不知其姓夫死夫弟欲夺其产逼嫁之妇逃兄所夫弟侦其兄出以如所许陆氏者为妇氏即绝食陆氏妇女老妪日说之不答竟缢死陆归其尸葬于故夫之旁时嘉靖三十四年十月晦日　　朱宋妻郁氏
按苏州府志郁氏太仓双凤人朱宋妻方汲水井上二倭卒至欲污之郁宁死不受辱身被十五槍而死　　陈林妻顾氏按苏州府志顾氏名阿妹长洲人陈林妻嘉靖间遭倭乱阿妹负儿走匿田间为贼所得他妇同匿者掠其衣资皆得放独妹以少美被羁劫之行至吴塘桥弃儿自溺　　戴氏妇
按苏州府志太仓沙头镇戴洗白妻失其姓氏以拒倭倭剖其腹投于河　　赵卖面者妻
按苏州府志赵卖面者妻失其姓氏沙头镇人遇倭不从身中数槍而死　　韩廷珪妻孙氏
二
女附

按苏州府志孙氏吴县人韩廷珪妻珪贩席浔阳孙与二女随值逆濠兵陷九江廷珪适往龙坪鬻货人劝其逃孙顾女曰逃必污辱计惟一死女曰生死无相离母女乃共取长绳系腰兵至赴河死孙年三十五长女年十四次女年十一嘉靖初奏闻旌表　　沈思道妻孙氏按苏州府志孙氏嘉定人沈思道妻少知书思道病且死誓以身殉及殁引刀自刎以救不遂复百计自残家人旦夕守视之逾年翁东溟方宴巡方守者稍懈遂闭户自缢家人以报巡方为撤宴明晨特疏题请诏旌其门时嘉靖十九年　　吴纬妻钱氏
按苏州府志钱氏嘉定人吴纬妻归未期夫殁誓以身殉时&#方四月翁姑以大义解之已而生男里人或谋娶之语稍泄即自经卧内家人惊救彻旦乃苏一日设奠子匍匐取食钱喜且泣曰儿能自食无须我矣遂绝食而死时年二十三有司上其事诏旌表　　曹氏按苏州府志曹氏失其夫名苏州卫屯军曹鉴女倭寇至以小舟藏芦苇中势急先抱幼男官寿投于水寻自溺后捞出母子尸犹相抱　　洞庭妇人
乡民
妻附

按苏州府志洞庭妇人少年美丽为倭所掠前过独板桥妇畏缩未登一倭引其手犹不肯举步又一倭前后扶曳侧足而进至桥心妇两手坚握倭臂号呼踊而堕水二倭为所牵力不能展俱溺死一乡民夫妇相携而奔遇倭至避匿渡僧桥下破船内倭搜得之杀其夫妇叫骂不从傍一倭提妇发一倭执刀示将杀状妇瞋目骂益厉竟为腰斩掷尸河下而去其夫中刃未绝得不死收葬妇终身不娶名氏俱不传　　周称侧室董氏按苏州府志董氏长洲人上虞丞周称侧室周疾革执氏手曰若春秋方富我死慎择所之氏曰君不幸捐馆妾有委贱躯相从耳周殁誓从死周母百计止之不可一日沐浴更衣取纨扇书冰清玉洁四字于上以绖自经而死　　三贞女
按苏州府志三贞女嘉靖癸丑倭寇吴中妇女多被劫一弱女乘间逸去父母行求得之号泣曰我力不能自卫求死未得何颜复存世间遂投河死未悉其姓氏有蔡氏女者寇至家众皆奔女独仿徨不知所从贼执而褫其衣驱之前至桥边遂窜入水贼复援之登岸至暮俟贼寝取其刀连刺之不能胜贼惊呼磔其肢体又韩碧溪女素有志操闻贼之暴尝誓于父母曰缓急不能相顾生女何益惟不为门户羞耳及临难仓皇而驰望见裸而持刀者遂投于河贼援之出复奋溺而死　　吴会妻姜氏
按苏州府志姜氏长洲人年十八适吴会会善丹青婚数月会父暨大父相继死于疫会亦殁独与姑相守姑私念荒疫洊饥俾妇改适可得粟为终岁计隐讽之不得谇语激之不得谋于所亲强之姜不得已夜伺同寝小姑熟睡遂检夫所遗丹青一缣系&#带间自缢死　　五贞妇
按苏州府志五贞妇嘉靖癸丑寇至洞庭东山周湾有妇夫死毁瘁衰麻总总寇见其少强驱之妇恳曰人皆奔避我独不去以夫丧在故愿死守白刃固甘之但有婴孺且姑老病莫养艳者固多何必此穷悴哉贼曰汝有志若此赠衣而释之其邻妇某氏贼戏之不从砍伤其鼻益奋不屈乃纵归又一小家女寇始及门倒投井中死一妇夫病守视闻外哀号声即自刎周山又有妇少而丽导者固已知之首即其室执之而妇以帛周其身束之甚紧不可解大骂贼贼怒以刀抉其体碎裂无完肤　　黄玑妻陆氏
按苏州府志陆氏长洲人黄玑妻玑病陆以女工佐药饵玑没其母阴受聘将嫁之陆私叹曰违亲非孝再嫁非义适遇寒食祷祭于夫至夜雉经死郡守表其闾　　王士妻陆氏
按苏州府志陆氏昆山人王士妻士习举子业垂成而病革语其妻曰我死汝将安归陆曰君设不幸我自有处必不为君辱也士喜遂瞑目殓毕即不食以楮帛奠柩前闭户自缢死去夫死仅七日年二十有二其居在西湓渎村与薛烈妇郑宜君并死节邑人名其里曰三烈先是陆氏墓在普福桥枯竹更青三年三生芝草皆双茎及四年芝不生烈妇死嘉靖初年事也　　钱氏女
按常熟县志钱氏女封刑部主事体仁女尝割臂肉救大母赵病值倭乱体仁匿女农家倭躏其旁女恐污及因投水家人挽出无何以臂疮溃烂而死　　桑琼继妻程氏按常熟县志程氏名兰字妙音中书桑琼继妻明之女明就武职携兰至京琼由举人入国子监以能书选入内廷掌书诰命适丧偶因娶兰生子克孝未期琼病泄岁余兰奉事不怠琼既殁兰祖洪怜兰少令改嫁先以柩南归兰哀痛几绝一日媒来洪命兰易妆接之兰以白布裹头泣卧不出洪怒闭之一室兰擗踊呕血三日不食而死年二十六克孝九岁抱骨归与琼合葬余姚余中立为之传　　王某妻张氏
按常熟县志张氏王某妻端秀有姿容三十而寡家贫尝并日而食屋破恐漏湿棺往乞稻秸母家母怜之以微言讽张曰母奈何以贫故逆女有他志归以苎线易钱市鸡酒奠夫讫自经死时嘉靖二十八年　　徐氏女按嘉定县志徐氏女名懿顺嘉定处士霁之女少有淑质能诵孝经女诫性行孤耿不类凡女同邑甘元隽聘为子应麒妇嘉靖丁亥应麒亡女闻讣哭之恸请于父母将诣甘持服父母难之及闻葬期更素衣请往视葬复不许乃潜谓其妹曰服丧不可送丧又不可亲意其谓何言讫泣下至夜遂自缢年二十有二郡县各为文祭之奏闻诏旌其门建祠祀焉　　莫隐妻张氏按松江府志张氏莫隐妻年十九归隐逾年夫亡氏焚死者故衣遽投烈焰掖之出复蔽棺欲俱殓不得遂不食父母舅姑劝之第曰诺强之药悲咽不语比进食亦然家人不复强旬日立棺侧死奏闻旌表　　陈氏女按松江府志陈氏女琴村&#人许嫁沈槐槐亡欲往奠父母阻之竟自缢死　　邢应凤妻陈氏
按松江府志陈氏年十七适邢应凤生二女夫亡矢志守节二弟素无行欲夺其志氏以死自誓后潜受上海某姓聘以母病绐之归省夜泊舟浦口遽进簪珥请易吉氏号恸不从二弟随发所伏舆人欲劫之行氏度不可脱佯为温语曰事既尔无可奈何但未有妇再嫁而翁姑子女俱不闻者若辈能往白吾姑一诀乃可绐之去氏随抱所生幼女跃入黄浦事闻郡守臧公奇其节抵二弟罪表其门所生长女年甫十岁朝夕悲哀凡二载哭声枯竭而死及焚其骸则胸次俱血淤肠胃俱溃裂见者无不流涕　　何良傅妻宋氏
按松江府志宋氏字子羽礼部郎中何良傅妻良傅素有羸疾氏日持诵楞伽祈佑之嘉靖戊子秋试良傅晕且死氏泣不食私欲自缢保母曰夫未属纩何至是会疾渐瘳至癸巳病复作一日气绝氏即缢于诵经室中已而良傅复苏竟不死哭之曰哀哉子羽而欲就我泉下耶我又将何就焉终身不复娶　　胡汝任妻瞿氏按松江府志瞿氏太守霆孙女胡汝任妻时有倭难与贼遇瞿虑不免从众中奋投道旁河中婢挽之不起竟溺死　　何四妻王氏
按松江府志王氏琴村&#民何四妻琴童女嘉靖中被倭俘掠义不受辱杀于河越三日父母收其尸两手犹坚握衣带不释　　沈默甫妻李氏
按松江府志李氏练塘名家女既笄归小蒸庠生沈默甫三月夫死继姑逼再适备加楚毒一夕沐浴潜自缢与夫合葬曹坟东　　倪氏女
按松江府志倪氏女高桥倪甫爵女倭寇上海女同嫂奔窜猝与寇值女见嫂被执投水死　　陶氏女
张氏
女附

按松江府志陶氏女南门四十保民应奎女贫未嫁倭至与其母奔避贼追及之遽投于河母挽之出答曰儿不能顾父母矣遂溺水死其邻有桶匠张经之女闻陶死叹曰嗟乎死得其所哉寇入其家死亦如陶焉　　应礼妻高氏
二仆
妇附

按松江府志高氏居华亭十保倭突至洋泾执氏并二仆妇欲污之高骂不绝口被害断其四肢二仆妇亦赴水死事闻奉旨旌表　　蔡应奎妻周氏
按松江府志周氏蔡应奎妻青浦人夫坐罪死家贫无倚姑强之再适因抱女投河死　　刘大章妻罗氏
按松江府志罗氏刘大章妻倭破青村被擒投河死　　韩洪谟妻张氏陆野
塘妻附

按松江府志张氏韩洪谟妻甲寅倭攻郡城入其家洪谟具儒衣冠迎之欲劝以好生勿杀语未脱口刀断其臂矣氏号赴被执俱死焉越二日里中收殓见氏左膊已受三槍尚坚执下体衣不解是时东郭有陆野塘者其妻亦不屈死焉　　王岳妻吴氏
按武进县志吴氏无锡闾江里民吴琰女适武进王岳生一女岳疾氏日侍汤药岳度不能起顾氏筹身后事氏曰君第安之妾当死君前每讯终不易辞已岳病亟氏招兄弟三人至兄弟问欲何言氏曰无他言吾夫死请一面耳设酒馔且邀夫族属咸会夜饮至更许令女就寝拊之曰吾不能顾汝矣跪岳&#下与岳诀岳昏昏不知也起自缢死岳少苏叹曰妻言死吾前果然后五日亦殁氏年二十四嘉靖中巡方表其墓　　蒋氏
按武进县志蒋氏失其夫名夫亡誓与同葬停柩不举家人每防之经百日稍懈自缢死　　杭氏女
按武进县志杭氏女宜兴贡生校女幼许字武进太学生杨墉子家日替校图改盟墉讼之监司判女归杨未及娶而墉竟惫于讼郁郁成疾死女闻潜衣缟素绝滋味若居丧然父母兄嫂厌薄之女不自安往依外大母家寝处小楼旦夕焚香奉佛如是者五载校终欲改聘女度不免私制衣履结束自缢死亦终身不娶宜兴诸生列其状将白于学使者或以有妨校功名沮之后数十年武进兵部尚书陆完学为具疏请旌于朝　　顾妇吴氏
按武进县志吴氏马迹山吴满女嘉靖初许顾氏子父索厚聘不以时嫁顾氏子病笃始归至则惟奉汤药而已逾月夫亡哀恸甚舅姑令改嫁乘间自缢死　　陆子才妻蔡氏三
婢附

按无锡县志蔡氏孝子元锐女适太学生陆子才嘉靖中倭乱蔡方归宁家控江登舟将入城而贼突至见蔡美欲污之蔡悉出所携金币求免不得见旁有虚舟因绐贼过彼乃从贼喜牵其臂以往及船舷啮贼手脱投水中死婢三人阿满招女三英皆徐姓一时从死有司请诏旌其门　　钱季子妻邹氏
按无锡县志邹氏堠山钱季子妻嘉靖中避倭乱为贼群逐得之邹死不从乃褫其衣而束以帛邹念必不得免见贼植刃于陌遂尽力腾身上触刃穿腹而死年二十有一　　徐文秀妻王氏
按宜兴县志王氏王熏女年十七适徐文秀甫&#夫亡无嗣与柩寝处抚木几穿卜地为两圹誓同穴逾七年嘉靖甲辰岁大饥翁潜纳吴某聘择日将赘王知沐浴更衣取所藏夫衣履焚之火延其室众救火熄觅王已自缢夫墓万历庚辰旌表后其嗣孙贫弱墓几不能守邑令陈遴玮捐俸买田十亩畀其子孙世守之墓在南岳　　储原善二女
按宜兴县志储原善二女一受薛执中聘一未许人会红巾乱举家惊惶二女私誓同死及贼猝至家众拥出过马塘渡口顾河广水阔遂相抱而溺后漉其尸葬之乡人号曰贞坟母姚氏尝梦二女魂化为鸠每哭则鸠聚庭垂翅作悲泣状哭已则去又哭则复来　　吴妻李氏
按宜兴县志李氏吴妻年十六适生一女亡
矢志守节族人嗜利逼嫁凌辱百端议成将别赘李计穷自缢死　　周氏女
按江阴县志周氏女名玉贞幼许字曹益益不才父仲义将议别婚女不从而止嘉靖元年五月益忽寻前盟父斥其仪而讼之女即茹素称疾密治丧葬衾服六月初三夜沐浴更衣书二诗于壁闭户缢死时年二十三　　夏秉常妻朱氏
按江阴县志朱氏文林旧族女年十四归泾里夏秉常秉常时年十三未别男女时值嘉靖末倭寇泾里入牵其臂以去女度不免诡谓倭曰我固愿从若幸无扼我臂倭听其自行不一里许望河流汤汤奋身跃入凡三沉三浮逾时竟没里人莫不哀之　　董氏女
按镇江府志董氏女金坛人邑民张德寿先议婚会太学生虞岳为义男王木求娶女不从自刎死嘉靖中御史邓某表其门葬北门外建烈女亭墓前　　万敬妻史氏按镇江府志史氏金坛人万敬妻适敬未逾年敬以恶疾死史卧尸侧水浆不入口者三日既而家人火葬其夫史跃入火中几死葬毕自缢部使者以闻诏旌表其闾　　江相女
按靖江县志江相女西沙人年十七会嘉靖三十五年倭寇至女泣谓父曰避无地愿先死以免难父再三止之乃蒙垢敝衣涂其面以煤潜茂林中贼掠其家窥见女执欲污之女奋力夺刀自刎不能得遂投水死次日父收其尸面色如生观者怜其志竞为辞挽之　　陆鸣皋妻鲍氏
按淮安府志鲍氏宿迁陆鸣皋妻一年夫亡绝粒九日家人力劝乃勉食乘间自缢死　　孟爌妾王氏
按淮安府志王氏赣榆诸生孟爌妾年二十三夫亡殓毕拜别眷属或曰子在不可死曰我自完我事子有嫡母在乃从容自缢死　　张肇先妻张氏
按淮安府志张氏张肇先妻年二十二夫亡殓毕捧箧跪姑前泣曰不能养老送终箧藏夫物也姑收之作后日棺殡费是夜缢夫柩侧　　王露妻郭氏
按淮安府志郭氏王露妻年二十九夫亡蓬首垢面不履户外抚二子俱以痘疹相继死氏遂自缢　　张浚明妻高氏按淮安府志高氏生员张浚明妻翁早亡善事姑浚明疾笃氏誓从死及殁遂自缢嘉靖间旌表　　刘连妻金氏
按桃源县志金氏刘连妻年二十五夫亡痛哭三日死　　许滋妻赵氏
按清河县志赵氏邑庠生许滋妻归岁余夫亡号哭不欲食家人防之后数日饮食如常防者少懈遂闭户自缢县令郭琳申其事巡抚令立祠祭之　　展浚妻索氏
按邳州志索氏展浚妻性至孝善事舅姑浚亡自缢死嘉靖中旌表　　新河役夫妇
按徐州志新河役夫妇不知何许人夫本富家子流落不偶携妇就食四方嘉靖初盛中丞新河之役夫在募中会其夏大疫夫死妇伏夫尸旁哭三日亦死督工官义而葬之　　郝綦隆妻周氏
按徐州志周氏儒生郝綦隆妻夫亡自缢家人觉救得免翁姑慰曰与其殉夫死不如抚孤生氏稍悟无何遗孤亡复欲自缢家人防之甚严至夫葬期焚香酌茶夫柩前伺间终缢死与夫合葬　　单士进妻王氏
按砀山县志王氏诸生单士进妻士进夙婴疾病氏年十六侍汤药弥年不懈嘉靖癸亥进亡氏擗踊触棺破面裂鼻家人力持之不得死翌日伺便自缢时年二十县令上其事旌表学使移县以公帑为立碑志其墓　　王珍妻马氏
按扬州府志马氏王珍妻年十九适珍二年珍婴危疾顾谓父曰妇少艾儿死幸嫁之马闻泣谓珍曰吾二人死未卜先后君何虑之远也夜半潜自缢后四日珍乃死嘉靖中县令旌其门　　殷氏女
按扬州府志殷氏女江都人父安许某氏子未嫁某氏子殁殷闻闭户自缢死归其尸合葬焉　　李妇卢氏
按扬州府志卢氏海门人夫李姓逸其名嘉靖中徙常熟倚豪民张岛居岛悦卢色诱其夫沈之江佯言为盗所杀遂欲娶卢岛之妻弟亦欲室其女卢痛夫雠莫雪欲自缢岛遣老媪与居昼夜防之卢绐媪出阖门砺刃先刺其女遂自刎岛召妻弟乘暮欲裒二尸焚之岛族弟与岛素有隙遥见岛宅中火光夜扣户入佯为计曰暮夜谁知胡为爇火以惊人乃作坎瘗尸竹林中后数年巡按陈蕙廉其事发尸验之岛与妻弟皆伏辜常熟如皋两地立祠祀焉唐顺之为之记有司额表之　　王之麟妻李氏
按扬州府志李氏名如芷兴化人太学生王之麟妻大学士春芳女也于归甫八月而麟殁于京邸李扶其柩归不食死事闻建坊合祀于贞祠　　杜俭妻周氏
按扬州府志周氏宝应人杜俭妻嘉靖间氏年二十俭死恸哭哀切夜更衣以白练自缢柩侧　　冀炯妻郑氏
按扬州府志郑氏宝应人冀炯妻年十九归炯五年夫亡氏终丧尽礼哀恸而死　　朱倌妻邵氏
按扬州府志邵氏名善果高邮人邵琪女也字同郡朱倌家甚贫倌涉水死善果闻自脱一衣一帕令其弟往殓之既返善果已闭门自缢死州守建祠祀焉　　井旁女按扬州府志井旁女泰兴人不知其姓氏嘉靖丁巳倭寇焚掠被杀井旁以石栏压其尸寇退乡人殓之颜色如生其附体下裳皆缝缀不可解人知女预有死志必不可辱莫不哀之　　郑科妻张氏
按扬州府志张氏宝应人郑科妻适科十四日科死张恸哭绝食誓与同穴翁姑昼夜守之将葬前九日竟自缢有司上其事给资为治葬祭焉　　李华妻黄氏
按扬州府志黄氏兴化人李华妻华殁戍所氏纺绩养姑家人欲嫁之佯许诺诣华冢恸哭竟日而死　　马氏女按扬州府志马氏女父泰泰兴人许字黄瑚瑚家贫泰欲渝盟女坚不从未几瑚暴亡泰喜女长号不起翌日更衣理容自缢于室邑令高桂为文祭其墓旌之　　罗万春妻刘氏
按扬州府志刘氏兴化诸生罗万春妻春亡密置利刃枕中家人觉而防之一日伺间自刭柩侧县令旌其门　　周氏女
按扬州府志周氏女父忏泰州人年十六许字同里王与未嫁与病亡女闻即日投缳死事闻建坊旌之　　向氏女按扬州府志向氏女泰州人年十六许字同里朱舜舜死其父将往奠女欲从行父不可因绐母与幼弟他出即自缢死时暑月家贫数日始殓面色如生比邻失火独越其庐不焚有司祭之旌表焉　　陈藻妻丁氏
按扬州府志丁氏兴化人陈藻妻夫病早亡氏自缢柩侧以殉有司旌之　　刘诏妻王氏
按扬州府志王氏兴化人邑诸生刘诏妻年二十二刘殁抚遗腹子凤雏甫能食即抱付妯娌曰此刘氏血属其善遇之遂绝粒死凤雏暨子启嘉俱为邑弟子员　　陆卿妻朱氏
按扬州府志朱氏兴化人陆卿妻卿亡止二女既长各遣嫁叹曰吾事毕矣死无遗恨遂闭户缢死县令旌之　　孙本元妻翁氏
按扬州府志翁氏兴化人孙本元妻年二十本元死子甫三月翁哭曰不能顾汝遂自缢死邑令程鸣伊为文躬往奠表其门　　李二女
按扬州府志李二女泰州人年十七许字缪时雍未归雍亡女闻讣涕泣不食越六日乘间自缢有司以闻旌表　　赵卿妻殷氏
按扬州府志殷氏兴化人县民赵卿妻嫁期年卿病与殷诀曰我死汝更适否殷曰君不幸当先死卿未之信时殷已娠欲明其志遂缢死后六日卿乃亡鹾使胡植表其门　　张仲辛妻洪氏
按扬州府志洪氏海门人张仲辛妻年十九辛羸疾将革与洪诀洪解指环约仲辛指而自留其一曰当如此环生死不离也即自缢后三日仲辛乃亡台府旌其门　　徐氏女
按扬州府志徐氏女许字淮安府诸生朱某未嫁而朱亡服丧于家询知殡日即沐浴自缢朱氏迎其柩合葬焉　　陈某妻贵氏
按扬州府志贵氏名本贤江都人邑诸生贵枝侄女也适陈某陈富家子不善治生数年贫无一椽托身枝家一日陈谓氏曰吾将去汝任汝改适贵嘿不应以告枝曰有夫如此命也一恸而绝
　闺烈部列传十九
　　明十四
　　周聪妻全氏
县志
作金氏
沈茂华妻吴氏
　　汪志妻娄氏　　　　　　　顾惠妻金氏　　吴铨妻沈氏　　　　　　　徐胡妻费氏按嘉兴府志已上六妇并嘉兴人遇倭寇投水死　　马舆继室沈氏按嘉兴府志沈氏嘉兴人贞静有至性为汉阳守马舆继室舆没沈年少无子悲泣八日夜自缢死　　何鹤龄妻蔡氏按嘉兴府志蔡氏训导蔡天锡女石门人许嫁同邑何鹤龄鹤龄无行两家父母俱议改婚蔡誓死不从既婚蔡辄泣谏鹤龄不悛蔡愤懑自缢翁姑觉而解之翁死鹤龄不为意蔡罄衣资治丧葬鹤龄迫蔡从娼蔡知不能免卒经死徐九皋作辞哀之　　李断女
按嘉兴府志李断女父金平湖诸生居乍浦嘉靖间倭入寇父携之行女度不免乘间投海死学使阮立石海滨志曰李断女死节处　　徐氏女
按嘉兴府志徐氏女秀水王江泾人幼许配鼎室子其父以医致富而鼎室家落父欲饵婿罢婚婿亦甘焉女潜知之问父奁金几何予我当从命父授以百金即呼鼎室子与之抵暮自缢父以其柩归鼎室子　　马维金妻赵氏按嘉兴府志赵氏平湖马维金妻年二十维金亡欲自尽翁泣曰有孤儿在盍存之乃少进浆水已而姑病氏吁天烧指愿以身代姑竟不起子亦殇遂不食而死　　张一鹏妻赵氏
按嘉兴府志赵氏平湖贾人张一鹏妻年十六适鹏鹏得瘵疾亟与赵诀赵咽哽不能语自指其心与幼子者三鹏亡子亦殇赵即自缢死　　陆美妻俞氏
按嘉兴府志俞氏平湖陆美妻甫笄归美嘉靖间倭寇至将逼其居美适外出俞亟渡河美弟与仆欲携其手以行俞厉声却之遂自溺死　　赵氏女
按嘉兴府志赵氏女进士赵邦秩孙女平湖人许聘嘉邑生戴裕津未婚戴殁女擗踊阖门自缢母排闼救之闭口不言不食但以指叩胸疾呼往嘉兴者三声遂绝因合葬事闻建坊　　陈贵妻李氏
按嘉兴府志李氏陈贵妻秀水人甲寅倭变李方抱幼女被追遂跃入水中倭急持其髻李手格绝之倭怒以刃抉其首死诘旦母女相持出水次　　孙承祖妻严氏
按嘉兴府志严氏孙承祖妻嘉善人年二十二夫亡止一女欲以身殉念姑老乃已及姑殁女嫁曰我事毕竟不食死　　包氏季女
按嘉兴府志包氏季女秀水人许字李生将委禽母兄嫌李贫有他议女遂愤懑不食者七日长姊力持匕箸瀹女口未及咽而死　　郁自鲁妻冯氏
按嘉兴府志冯氏嘉善郁自鲁妻年二十六夫亡哀痛绝食姑劝之泣曰夫亡无嗣死何恨手书辞父兄乘间自缢死官为殡葬　　沈雷春妻张氏　　　许应鲤妻何氏
　　曾岩妻张氏　　　　孙三妻郁氏
　　叶雷女
按嘉兴府志已上五烈俱嘉善人遇倭寇投水死　　沈氏女按嘉兴府志沈氏女名云海盐人年十七许聘同邑张生未娶张死邑人闻其工容争来求聘父母将许之云觉投水死朱朴作烈女诗志其事　　董寿妻王氏
按嘉兴府志王氏董寿妻名桂芳嘉兴人年十七归寿逾年寿病革嘱王更适王誓以死殉寿亡氏母汤亦寡居欲女归同处氏不从母固强之往家一饭哽塞不能下还过宣公桥顾其母曰河水清冷可托以身母惧拽其衣至家以麻绖自缢邑令洪范为撰墓表营葬盐仓桥北嘉靖中佃为民居移窆清真观傍　　钱氏女按嘉兴府志钱氏女钱君仪女也许字海盐陈某陈初富后贫其姑无行婚有期矣女闻其事叹曰盟不可变义不可辱吾以死谢之竟自缢　　顾晔妻梅氏
按嘉兴府志梅氏嘉兴顾晔妻佥事梅江女晔登进士有志行为给事中早亡梅不食死　　向升妻王氏
按海盐县志王氏向升妻名月妆幼读书通大义年十六归升甫一年升殁设榻于升柩侧舒帷蔽之朝夕坐卧其间自尽者屡为姑觉救止居一年姑听宗老言以十二岁从子后升王泣曰叔少六岁耳且名不可紊辟食三日俟姑寝栉沐易衣雉经死嘉靖戊戌十一月五日也升临亡以一帨遗王曰苟不相忘见此则如见吾矣王受帨朝夕持之至死犹不释姑检其笥得数诗皆自伤命薄之词　　步桥妻朱氏
按海盐县志朱氏海宁朱天宏女步桥妻嘉靖中遇倭寇欲污之不从抱幼子投虞溪桥下倭以槍&#引之朱骂不绝口倭轮槍刺之贯其头颅母子同死　　戴鉴妻周氏按海盐县志周氏舍余戴鉴妻嘉靖中倭陷乍城义不受辱投河死　　某氏女
按海盐县志某氏女者嘉靖中倭寇陷城有数倭共驱群妇入俞姓者家恣污之俞姓者方匿承尘见旁一女乘间触门门与头俱碎而死贼退俞姓义此女不忍易门尝指称其事　　李氏女
按海盐县志李氏女生员金之女嘉靖中倭陷乍城义不受辱投河死　　沈表女
按海盐县志军人沈表女嘉靖中倭陷乍城义不受辱投河死　　江云妻林氏
按平湖县志林氏林泓妹江云妻质健如男子兵猎之以头触刃入骨半寸许铮然有声兵舍之得不死性亦烈矣　　俞醒妻陆氏
徐
氏附

按平湖县志陆氏诸生俞醒妻与其子钦亮妻徐氏姑媳共遇兵俞家带同赴水死　　马二妻杨氏
陈
氏附

按平湖县志杨氏李墩民马二妻兵入境驱之登舟即投河死明晨与马慕南孙媳陈氏尸共浮遂以湿衣裹葬之　　杨春绿妻吴氏
按平湖县志吴氏诸生杨春绿妻美而贤城破兵欲污之氏手攫兵破其面兵斫其两手大骂不绝复割其舌犹喃喃作声乃刺杀之时年二十　　陈铭妻戚氏
按平湖县志戚氏诸生陈铭妻避难吴汇兵执其夫氏号呼出救兵曰从我当释汝夫氏遂挥手令其夫去既远度弗能追乃随兵行至一小桥遂投于水兵急持其足氏抱桥柱力下坠兵怒刺杀之　　陆弘锦妻盛氏
按平湖县志盛氏陆弘锦妻遇兵于慧华庵侧亟投于河身被数槍而死　　费孟韬妻冯氏
孙
氏附

按平湖县志冯氏费孟韬妻与母孙氏遇兵并投松风港夫以手拯之曰不欲我全节耶遂溺死时年二十九　　奚引佳妻李氏
按平湖县志李氏奚引佳妻闻兵变预缝衣襟刺一人字于臂以为志兵至投水死　　冯某妻陈氏
按平湖县志陈氏乡民冯某妻居白潭兵至母女共匿田间被获氏不从遂杀其母曰尔不从如之氏曰宁死如母必不从兵连砍之身受七创而死　　倪氏女
按平湖县志倪氏女年十八未字嘉靖间倭寇临城女以麻缠身自誓必死倭逼之绐曰以鼓乐迎我当从若乘间投水死倭衔之攒刺以槍水为之赤　　王学古妻徐氏按平湖县志徐氏王学古妻避兵虹霓堰被执不从兵张弓胁之氏大骂被杀越十日获其尸颜色如生邑令朱之翰上其事具题旌表　　林泓妻沈氏
徐
氏附

按平湖县志沈氏林泓妻与泓弟妻徐氏俱避兵逃窜沈氏先遇兵其翁匿稻塍中闻氏呼速杀我乃出拜曰请宥我妇兵嗤而刺杀之沈亦被创死复相传一妇携幼女溺水泓弟验之则其妻徐氏也女尚未去于怀下裳百结不能解邑人施弘烈为撰双烈传　　石门五烈按石门县志嘉靖乙卯倭陷崇城大肆淫秽独一女四妇洁身守义视死如归人称五烈一朱阿妹年十八市民朱潮女倭之至城隍庙桥将淫之女绐曰吾偕祖母来有藏金可共取也倭信之乘间投河触石死一朱氏年二十七医生陆道弘妻抱三岁子匿一楼为倭所获之行绐倭抱其孤下楼投井死一范氏年二十四朱贵妻也倭至与贵避园中时同避者数十人倭至独挟范去贵见杀范厉声曰何不并杀我倭怒剖其腹一菊香市民姚缙义女闻倭至众皆恐怖香言笑自若众嗤之香曰若辈第怕死耳及倭至遂抱孤子自沉于河数日尸浮母子相抱如生一戴氏吴銮妻被俘将污之以死力拒倭大怒身被数刃而死按菊香府
志作兰香

　　路氏
按湖州府志路氏梅溪路奇女年二十美姿色其夫貌甚寝且多病有富民见而悦之欲买为妾厚贿其父令谕意路度不可拒佯许之比来迎路曰少缓当整容以行乃入卧内自经众怪久不出视之死矣　　钱钦妻茅氏按湖州府志茅氏乌程人诸生钱钦妻避乱安固村遇寇茅不从自投于河寇怒剖其腹刳胎而死嘉靖间表其门　　李茂妻高氏
按湖州府志高氏李茂妻安吉人茂死高买棺葬之遂缢于墓侧　　严观澜女
按归安县志严观澜女溪亭先生其从祖也许徐渭文长为继室未嫁嘉靖间倭掠双林断其父臂女哭之恸倭系女去行至中途女奋身投井死至今虹桥有烈女井渭悼之作严列女传　　沈氏女
按武康县志沈氏女幼盟于盛未婚而盛夭守志不嫁年十九父母欲夺赘章姓者女闻呜咽绝食死　　冯警妻张氏徐
氏附

按宁波府志张氏慈溪冯警妻年二十适警越六年嘉靖丙辰四月遇倭寇邑治被焚张携子窜匿与其夫相失夫死于寇张亟收葬未数日寇复至张扶姑及妯娌买舟逃至管山江复为寇所追知不免曰不死且受污贼手然冯之嗣不可绝也即以幼子付其姑偕伯妾徐氏沉于江贼大惊异遂释舟中所获诸妇以去三日尸浮于江家人收而合葬于夫墓　　竺钦妻陈氏按宁波府志陈氏竺钦妻奉化人嘉靖三十四年五月二十八日倭寇入奉化陈方少艾携姑及女而逃至徐家渡桥倭追甚迫陈度不得脱言于姑曰辱而生宁不辱而死遂令夫负其姑自抱女投水死　　傅梓女李氏
严氏附

按宁波府志定海昌国傅梓女年十七美姿色未字嘉靖丙辰倭寇卒至梓家故濒海女为贼所得即以石自破其面流血涂地贼怒磔之后二年甲寅有张栋妻李氏亦为寇所执欲污之李骂贼不屈贼刃之县令宋继祖先后上于军门礼葬焉先是庚戌有叶小九妻严氏者为漳贼所驱知不免投河而死监司遣官礼祀之　　蒋邦沛妻陈氏
按宁波府志陈氏名金象山人适马冈蒋邦沛夫染瘵疾谓其妻曰吾不支矣汝年少好自为之妻泣曰生则同生死则同死吾不知其他越日夫病亟氏沐浴更衣敛束手足潜自服卤谓家人曰我身殊不快即假寐夫侧既而呼之气已绝其舅谓其子曰汝妇死矣邦沛强顾之亦瞑目而逝　　王宪维妻丘氏
按宁波府志丘氏王宪维妻象山人嘉靖丁未四月漳贼劫西山王姓时夜分贼入丘氏室见其美欲污之丘不从执木棍击之中贼首贼怒以刃刺其腹而死　　某氏
按慈溪县志某氏不知谁家妇丙辰夏倭入寇男妇踉跄出走见一女子初嫁尚美衣饰颜色姣好贼注目踪之余得窜山谷中女遂不能脱贼欲污之女詈曰汝贼也吾儒家女宁从贼耶速杀吾当以颈血溅汝贼怒抽刃裂腹死同时叶郡守楩之祖姑于林箐中目击而哀之为言其事惜姓名不传　　姜阿龙妻桂氏
按慈溪县志桂氏阿宝女姜阿龙妻方少艾嘉靖丙辰倭贼至桂与众俱走匿冯氏僻室室后有池贼搜室众妇俱赴于池贼悉以手援之独妇力绝其袂竟溺死　　章氏女
按会稽县志章氏女许字王新建之子后父母以王贫更受他聘乳媪泄其语女痛哭截发不下楼抑郁而死　　章如锷妻张氏
按会稽县志张氏章如锷妻幼谙闺范事夫如严君夫早殁悲号欲绝殓毕自缢于柩旁闻者无不感悼族人为之举丧　　陈尧还妻孙氏
按台州府志孙氏名端方适陈尧还未几尧还没孙年二十三泣血绝粒旬日而死　　孙季益妻应氏
按台州府志应氏黄岩孙季益妻父母无男子以女赘季益冀倚之以终身逾十三年而季益亡季益兄利其产强应他适应不从中分所有以安之兄意犹未惬乃劫季益柩以归应訴之官断依父母家守志出公门犹强之不已应归自经死　　项巽妻徐氏
按台州府志徐氏黄岩项巽妻年二十七有殊色嘉靖壬子倭寇至被执欲污之徐绐曰吾蓄在窖内愿携之以从贼纵之遂赴井死有司上其事诏旌其门　　陈克谐妻解氏按台州府志解氏黄岩人名缣奴真伯裔孙也年十五许字殿岙陈克谐嘉靖壬子倭寇犯境克谐娶之以逃至邑西霓桥其姑分金授之曰贼至当以赎命解曰有死而已及贼至遂投河而死御史旌其门　　冯氏女按临海县志冯氏女名光卢许字黄岩文学葛坤年十七未嫁嘉靖戊午海倭登岸焚掠父授以白金为买命备女辞曰倘不幸遇贼有死而已何买为力扶夫母陈入将军山茂林中会有导倭入者获之倭手引女臂女奋击骂曰便杀我断不汝从倭挥刀断其右手五指左手犹掇石击之倭遂三断其体陈得免倭退父收其尸面色如生巡按御史上其事赐敕书酒礼旌其门建坊凤楼之北光卢按府
志作光奴

　　章佐妻周氏
按宁海县志周氏海游章佐妻壬子漳人引倭掠海游周携幼子与夫避山中遇贼杀其夫掳周往不从竟骂贼而死　　王万仪妻赵氏
按宁海县志赵氏生员王万仪妻廪生赵发姊归王相夫力学克尽妻道仪早亡赵方妊摧裂伤痛抱尸一恸而绝众力救苏慰曰姑留此身或可为王氏留一&#何必亟亟于死为赵目曰且俟以决志及弥月生女遂顿足捶胸而死　　陈音妻曹氏
按天台县志曹氏马湖陈音妻性闲静寡言笑事舅姑孝嘉靖乙卯年二十二倭寇入境氏随姑出避与夫诀曰脱有不虞有死而已既而遇寇度不得全遂投水死寇惊骇并舍其同行者而去　　庞氏二女
按天台县志庞氏二女一庞贵女年十六一庞豪女年十五嘉靖乙卯倭寇剽掠至溪畔逐之甚急时大风寒并投水而死　　顾氏女
阿
香附

按仙居县志顾氏女名惜宝嘉靖间倭寇掠怀仁女年十五与父妾阿香同被执贼艳之迫以刃女佯可绐贼行至坐口湖层崖百丈下&#深渊语阿香曰吾得死所矣阿香曰尔能死吾岂独生遂俱投于河而死　　吴锡年妻王氏
按仙居县志王氏生员吴锡年妻年二十五夫亡无子一恸而绝移时复苏集族长者为夫主嗣事毕自经棺侧邑令表其门　　叶茂陵妻余氏
按仙居县志余氏生员叶茂陵妻茂陵以事系累会城灰桥防护綦严家人不得见越二稔氏始获与茂陵一诀遂扼喉而死死之后空中常有乱石击人咸嗟异之　　锦娘
按仙居县志锦娘廪生余广生妹甲寅寇陷引刃自杀　　郑氏二女
按仙居县志郑氏二女父恕有旨族诛千户某以兵至艳二女姿刃不能下要之曰若无拒可以无死郑佯曰贱妾度已人鬼箓将军幸怜而生之惟将军命千户以为然不之防乘间投井死　　倪良淘妻陈氏
按金华府志陈氏倪良淘妻素恭顺修妇道寇乱氏见执知不能免乃投于西湖潭中贼怒以铁钩裂其体为四闻者哀之　　张文泰妻马氏
按金华府志马氏张文泰妻寇乱氏避匿山中大兵至遍搜山谷氏为所擒获马上与所掠妇女从山冈出其下有清塘氏跃入水而死　　虞贞女
按金华府志贞女虞氏卢浚所聘也浚幼能诗文以痘殇女闻讣痛绝请奔丧父母难之遂求死既而亦患痘口喃喃若与卢誓同穴者不逾时死卢迎其柩合葬焉　　贾善明妻宋氏
按金华府志宋氏名贾善明妻戊戌岁同夫避兵浦江城窦山中未几乡民啸聚倡乱杀人亡匿灌莽中为游贼所得乃抽银条求脱不听将乱之因以计绐之行至深潭侧跃入死焉　　周某妻赵氏
按兰溪县志赵氏周某妻早寡守贞茹荼课子虽为太宰之妇而有杞梁之哀子长遂自尽其子日强几度吁号当事称伊母死状　　郭浩卿妻王氏
按兰溪县志王氏郭浩卿妻兵乱被掠将迫辱之王诳之曰吾且饭饭毕从尔去兵信之王捉瓮出若将爨然遂投沼死　　方云凤妻韦氏
按东阳县志韦氏方云凤妻名聪年十九适云凤凤殁哭三日不食死　　徐莲姑
按衢州府志徐莲姑灵山乡徐娄记女年十四许配方氏子锺锺行不检为其父斥逐流落于外几十年相传已死女询知即去铅华誓不再嫁父母欲夺其志女涕泣不可父母令所亲女兄弟劝之再三坚执不回请归方氏筑室以居越岁有诸生杜谦求为配父母悦而强之女断发持刀以示女伴令谕其亲他日复给府帖假公吏胁之女毁其帖度终不免乃沐浴更衣从容自缢于室家人斧其门救之环守勿去女婉辞绐之就寝须臾仍缢死时年二十八嘉靖间诏旌其贞烈春秋祭祀　　詹启元妻王氏
按常山县志王氏江山王镇女后园詹启元妻启元不知谁氏子大城县丞詹如金丐于京师逆旅中以为已子欺王氏而娶焉既归始知之启元又戆嘉靖辛亥间如金之家毁既而遭讼客死启元携妇依翁翁耻之欲逐启元王氏泣曰世有义子无义夫始之不审即吾命矣吾义不可背启元逐启元吾必死翁惧不敢逐乃诱启元出将以王氏别嫁之议成王乃阖户自缢而死　　詹天涵妻江氏
按常山县志江氏都察院司务绥曾孙女后园诸生詹天涵妻也天涵病疠江氏来归相爱无斁以小失姑徐氏意怒而出之父劝之嫁江曰吾既不于母训失媚于姑惭负多矣吾夫又不幸病而废若乘其小异而有他志人其以我为贪乖离而慕都狡也姑怒怠吾且归视夫病望父无出此言父私与开化人行成得三十金江闻之惧其将见强遂缢而死时嘉靖二十九年　　应镗妻林氏
按温州府志林氏应镗妻永嘉人家贫执苦孝养舅姑以镗艰嗣罄服饰为买妾生子嘉靖戊午贼至先执其子林悲痛又惧辱遂叫号抱女赴水死　　叶一兰妻刘氏
按温州府志刘氏叶一兰妻永嘉人年二十一归一兰仅数月嘉靖戊午倭寇掠乡村刘与诸妇逃匿山谷间贼猝至诸妇披靡刘独投崖而死　　张逊志妻程氏
按温州府志程氏张逊志妻永嘉人夫客亡恸哭几绝随浴尸盘水中衣尽湿勺浆不入口遂得疾惟曰吾得归夫榇死无恨矣力疾扶榇归抵家而卒　　徐某妻王氏按温州府志王氏乐清王諴女嫁为徐某妻嘉靖戌午倭至氏欲避其夫玩寇勿听乃夜纫其附身衣襦为必死计比明登舟将发而寇至遽以儿并首饰授其婢诫曰寇至必活吾儿遂自沉死　　胡廷相妻陈氏
按温州府志陈氏胡廷相妻瑞安人居鸣珂里嘉靖壬子海寇犯境廷相方卧病邻妇呼陈俱去陈曰夫病去将何之已而闾巷悉奔窜陈乃掖夫出门至滴水岩遇贼驱去陈詈之贼睹其姿不忍害强负陈于背陈啮贼耳贼怒剖其腹而死俄而官兵至贼遁去乃得殡未几夫亦亡乡人以合葬于篔筜山　　钱氏女
按温州府志钱氏女父名乐清人嘉靖戊午寇劫白石女年十八与诸女走匿米筛冈洞中寇至女堕千仞崖死事闻建坊旌表复其家　　钱氏女
按温州府志钱氏女父名泳乐清人寇至泳与妻女俱被执至龙泉潭女绐贼曰吾愿随行盍释吾父母贼喜听之乃麾其父母亟去而身随贼行至合湖桥度父母已远贼不能追遂投于水贼刺杀之　　周思兼妻林氏
按乐清县志林氏周思兼妻戊午贼掠其村落林与弟妹走避之遥望见贼惧不免即以儿授夫曰君抱儿去我轻身易走耳既前数步即自投水死　　高攀桂妻徐氏
按处州府志徐氏诸生高攀桂妻早年丧夫矢志守节丙戌夏乱兵入境劫掠强辱不屈自缢而死　　&#世忠妻张氏按处州府志张氏丽水人百户&#世忠妻寇掠城忠及长子俱为贼所系氏恐其污己遂以怀中周岁女先投于井随自溺焉时方六月至八月夫归捞其尸颜色不变人以为贞烈之验　　徐梦旐妻詹氏
按处州府志詹氏徐梦旐妻性柔顺孝谨旐好学家贫氏出簪珥以从所志旐病危割左股为剂疗之病复作又割右臂及殁引刀自刎　　谢俊升妻赵氏
按处州府志赵氏儒士谢俊升妻年十八方安国残兵拥栝民避兵于乡之狮子山山有穴高十余丈其乡人每驱虎而&#之者夫语曰兵至矣奈何氏厉声曰有死而已兵果至夫连被三槍血流仆地氏抱二岁子触崖而堕子蹲母腹上得不死越日寻氏尸获子育焉　　王朝圣妻杨氏
按处州府志杨氏王朝圣妻避兵高溪源后大竹山为兵所掠家人皆散杨即投山下死　　张科妻叶氏
按处州府志叶氏斋夫张科妻长子年十五与其夫俱为溃兵所捶系氏抱周岁女自溺于池　　叶华妻季氏
按处州府志季氏叶华妻嘉靖间流贼入寇季避石马山被执义不受污遂投崖死有司上其事建祠肖像春秋祀之善人陈尚诚捐田五十石以供祭事　　陈昌引妻奚氏按处州府志奚氏贡士陈昌引妻氏避溃兵于风山寨寨破恐为所获投坑而死　　徐铨妻郑氏
按处州府志郑氏徐铨妻铨亡父令再醮郑矢志不易父以计强之郑度不免乃佯言沐浴如内良久众疑之开户已缟衣自缢矣乃归柩与其夫合葬　　陈所学妻吴氏按处州府志吴氏郡廪生陈所学妻所学赴科试死吴矢节靡他及方田兵溃氏避乱于风山寨寨破为兵所负而趋氏痛啮兵肩撒手堕地即夺兵刃自刎死　　王文奎女
黄氏陈
氏丘氏附

按闽书嘉靖癸未广贼寇闽中江口前王村王文奎女方笄被贼掠行至屋后山绐曰吾欲汲江水饮之约帛束衣投江死顺流下海数日尸乘潮回肌体不露颜色如生同时有詹秉植妻黄氏与其姑同为贼获贼索金帛棰姑惨甚黄曰愿代贼不听杀姑黄夺贼刀自杀事闻旌表郑善夫作苦节行曰下南四郡三郡兵闽盗此日真纵横安溪莆口备惨毒杀气上　闺烈部列传二十
　　明十五
　　林氏二女
按福州府志林氏二女长金小次玉小闽县人熹女也金小年二十嫁连江郑辉生一子玉小未嫁嘉靖四十二年倭入寇至壶江村金小适归宁与妹扶母乘舟避贼贼突登舟二女恐污皆自投于江金小且死置其子谓母曰抱还郑郎玉小脱簪珥与母而没数日二尸逆流而上其父收葬之　　赵天麟妻方氏
按福州府志方氏闽县赵天麟妻嘉靖二十八年倭寇入长湾天麟出御贼举家浮江贼突至舟驱天麟父母入水方氏及天麟妹坤淑俱年少恐受辱投于江　　石采蒿
按福州府志石采蒿参政璧之孙女幼不妄言笑嘉靖间倭入寇采蒿随母出避系小刀衣带间母怪问之曰急即死耳既而遇贼赴水陷泥淖中贼欲援之采蒿自杀数日家人收其尸颜色如生　　许鉴妻吴氏
按福州府志吴氏长乐许鉴妻嘉靖间倭寇长乐鉴夫妇俱见执贼挟刃睨鉴吴抱鉴哭请以身代贼遂杀吴　　张氏女
按福清县志张氏女年十六倭寇犯境被执骂贼遇害族人过之恍见女寄言父母收其尸众咸惊诧以为烈魂不死　　庄氏女
按福清县志庄氏女许配陈邦哲倭变女被执赴水死哲取葬其尸随亦自经　　林师学妻廉氏
按福清县志廉氏长乐林师学妻倭寇突至夫妇俱为拥逼登舟氏谓夫曰汝可潜归吾不汝辱也遂投海死　　薛用溥妻叶氏
按福清县志叶氏大学士叶向高之姑薛用溥妻倭难作氏被执恐见污愤骂不已贼怒甚手刃杀之糜其尸　　林楠妻何氏
按福清县志何氏林楠妻楠死何年甫二十四父欲嫁之不从自刎死　　陈日跻妻严氏
按福清县志严氏陈日跻妻年二十四夫亡孀居三载服阕自经死　　林尚振妻何氏
按福清县志何氏林尚振妻夫殁投缳死
　　陈氏女
按福清县志陈氏女许聘严涛年十七未嫁而涛病亡女痛哭不食自缢死　　陈氏女
按福清县志陈氏女小字履瑞许聘秦孟勤勤病亡履瑞制衰衣欲奔丧时已失母而父又他出独祖在难其行遂欲自刎祖不得已遂归秦至则拜庙抱尸哭不食姑强之食不听语之曰而翁且归当俟履瑞唯唯迨勤父归拜见如礼不食死时年十七　　魏金妺
按福清县志魏金妹许聘何千石千石有姊为金妹叔母往来母家言千石病状金妹刲股付叔母曰以此为何郎羹千石死金妹坚欲奔丧父母不许遂投缳死廉州守何玉成率族人迎其丧与千石合葬　　翁应奎妻施氏按福清县志施氏翁应奎妻归七载夫亡氏伏尸嚼舌而死　　郑大鸾妻周氏
按福清县志周氏郑大鸾妻归十载夫疾革以无子令自为计氏泣曰妻不二斩今则不待斩矣夫曰倘而不爽吾死岂不幸越七日夫亡遂自缢于柩侧学使表其门太守志其墓　　林尚菀妻薛氏
按福清县志薛氏林尚菀妻归五载夫亡氏哭绝复苏越六日成服遂沐浴更衣端坐自缢死　　魏佑保妻陈氏
按福清县志陈氏化北里魏佑保妻佑保病亡陈抱幼女哭诀姑觉其意谓曰汝幸与我共理家事徒死何益陈曰姑自有叔在妇何能为既而复曰敬如姑命姑遂不疑翌日入寝室自经死年二十有六嘉靖间事　　韩一敬继室林源德
按福清县志林氏名源德上澣人年十九适方民里韩一敬为继室次岁夫亡林矢志守节抚前妻子韩云兄弟俱入胶庠语子曰尔兄弟成立吾可告无罪于尔父一夕与诸姆诀夜分抱镜潜出投龙江尸至海门之东若有鬼神呵护急水为之停流至七日始获其尸颜色如生　　何玉真
按福清县志何玉真化南里人许嫁径江林文镡之子侹年十九方婚未庙见而倭寇猝至侹与父匿于黄檗山中玉真随姑奔入县贼搜黄檗山驱镡去侹挺身出曰无害吾父罄其身之资藏以与贼父遂得还贼又驱侹至同安县临队乡烽火连村&#路无从玉真与姑复故庐见翁还而夫不在欲自杀举家谕之曰倘夫生还则汝为徒死矣既而有乡人自临队回备言侹死之详真为夫招魂以葬遂经死嘉靖间事　　陈一德妻施氏
小
姑附

按福清县志施氏陈一德妻嘉靖间倭寇入其乡施与小姑陈细娘俱遇贼恐污相持赴水死　　林世蓁妻吴氏
按福清县志吴氏化北里林世蓁妻嘉靖末倭寇至氏被执驱行不屈遇害万历乙酉其子林尚义举于乡御史陈子贞奏旌其闾　　张应驹妻薛氏
按福清县志薛氏张应驹妻夫病亡氏告姑曰儿以死许夫不能事姑矣自治殓具食铅粉而死　　郑存晦妻庄董娘
按福清县志庄董娘适郑存晦仅六载夫亡自经死　　林尚瑚妾陈氏按福清县志陈氏林尚瑚妾瑚亡从死
　　陈烑妻章氏
按福清县志章氏陈烑妻烑亡氏哭奠如礼及五七之日出拜翁姑自刎死　　林守冈妻余氏
按福清县志余氏林守冈妻冈性至孝居丧哀毁病笃氏先冈九日自缢死　　林守谔妻何氏
按福清县志何氏林守谔妻夫亡闭户自经死年二十有一　　林守业妻陈氏
按福清县志陈氏林守业妻夫病亟默祝求代度不起先二日自缢死　　翁文妻严氏
按福清县志严氏翁文妻病笃氏尝谓小姑曰人欲自尽宜何从姑曰缢氏曰此大黯昧当以堂堂正正死之及夫亡入帐仰卧自刎死巡按御史题旌　　林锺相继室陈氏按福清县志陈氏林锺相继室相谒选例得兵马司副指挥病没于京氏闻讣勺水不入唇吞金服毒药死年二十有八　　陈某妻林氏
按福清县志林氏陈某妻海寇登苏澳其翁陈振声死氏抱子携婢被获在舟俱赴水死　　张一仲妻林氏
按福清县志林氏张一仲妻仲贾海上遇贼死耗至氏抚二岁女曰吾当为汝父死乃置女于潮头缟素赴海而没年二十有四　　夏梦轸妻吴氏
按福清县志吴氏夏梦轸妻夫病笃氏剖腹刳肝和羹以进犹自取布束胸忍痛织胸前血水浃衣而出淋淋机杼间染布数重夫二姊劝之曰妗痛何能忍而强为此氏泣曰夫病革殓具微此无办及夫亡氏闭户更衣自经死年二十有四　　林之特妻陈氏
按福清县志陈氏诸生林之特妻特病亡遗孤甫九月守之至十岁出痘殇氏哀痛不食旬日而死　　吴开妻施氏按福清县志施氏施起元女吴开妻夫亡即绝粒欲死翁姑百端劝止其母令待父归迟九阅月面父绝粒十日死巡按奏旌其门　　蔡集妻郑氏
按福清县志郑氏蔡集妻归未几集病氏刲股和羹以进及集亡题诗明志不食阅月而死　　夏膺隆妻郑氏
按福清县志郑氏夏膺隆妻隆亡氏以簪刺喉死　　刘二鳌妻郑氏按福清县志郑氏刘二鳌妻鳌授浙江宁波千总海上屡立战功因乘胜轻敌被害讣至氏大恸自刎死　　詹秉直妻黄氏按黄陈及丘以下诸烈闽书
合传县志特各立传兹并录之

按莆田县志黄氏詹秉直妻嘉靖癸未流寇猝至氏与姑共被获贼索金帛拷其姑甚惨酷黄号哭愿以身代贼杀姑遂骂贼夺其刀自杀有司以闻诏旌之　　王原德妻陈氏按莆田县志陈氏王原德妻寡居二十余年广寇侵境掠之不去遂遇害榕城郑善夫为作伤哉行诏旌表其门　　王二娘
按莆田县志王二娘江口王待魁女方笄广寇猝至掠女行至屋后山山下有大潭绐以吸水解帛束衣投潭死顺流浮海数日后乘潮而回肌体不露颜色如生有司以闻诏建坊表其墓今人称其潭为烈女潭　　陈准妻丘氏
按莆田县志丘氏举人谦女高安簿陈准妻流贼入其家坠楼死郡守旌之　　林观文妻陈氏
按莆田县志陈氏庠生林观文妻年二十四夫亡守志越四年城陷被执不屈缚之投火中焚死　　吴应桓妻陈氏
按莆田县志陈氏吴应桓妻年二十七为贼所获陈大号曰我一死便休岂从汝贼耶遂仆地不起贼怒杀之　　黄士宠妻陈氏
按莆田县志陈氏黄士宠妻士宠殁翁欲嫁之氏涕泣跪于庭以好语劝翁乃止无何寇至被掳投水死　　李涂妻陈氏按莆田县志陈氏尚宝卿箎女李涂妻涂婴疾陈事姑甚孝年十九为倭寇所执大骂投水死　　高翰妻翁氏
按莆田县志翁氏布政茂南孙女高翰妻贼入城翁抱姑哭贼杀其姑复杀其幼子拟以兵曰不从及汝矣翁骂曰吾姑死吾子死吾独生乎伏姑尸大哭遂被害　　郑文焕继室郭氏
按莆田县志郭氏县令郑文焕继室为贼所执欲污之骂贼遇害于旧北门桥上　　郑若济妻萧氏
按莆田县志萧氏郑若济妻郑家城外倭临江口萧入城若济家居遇害讣闻萧痛哭由东门出至&#尾桥遂投桥下死　　郑肇妻邹氏
按莆田县志邹氏庠生郑肇妻城陷同姑被执贼逼使前邹奋曰死即死耳不前也贼怒刺之洞其胸血被地犹屹然坐姑惊号贼斫姑仆地愈愤骂激烈贼刃其喉死时年二十九　　王大勋妻张氏
朱
氏附

按莆田县志张氏王大勋妻年二十二夫亡姑老家贫极力奉姑及贼入城与妇朱氏&#户自燔死旌表　　苏继茂妻唐氏按莆田县志唐氏庠生苏继茂妻倭围城急指后庭井谓婢曰城陷吾以此为死所既而倭人城尽室&#窜唐投井死倭平获其尸于井中子登龙贵赠孺人　　陈复扶妻黄氏按莆田县志黄氏参议大廉女陈复扶妻城陷年十七贼逼之黄哭骂前夺贼刀贼怒拽之出黄指贼骂不绝贼断其五指仍刺杀之同俘者覆以青袍积薪焚之　　郑日新妾萧氏
按莆田县志萧氏郑日新妾与夫同被执即以所生子付正室姚氏语以必死贼逼不从怒骂被杀　　黄懋志继室翁氏按莆田县志翁氏黄懋志继室寇至欲犯之翁绐人更衣自缢死　　黄约妻高氏
按莆田县志高氏县令黄约妻嘉靖壬戌之难抗贼死万历中有司旌之　　林须恭妻刘氏
按莆田县志刘氏都宪勋孙女庠生林须恭妻贼至强侵之刘抗拒贼破其腹死同俘者见尸仆地犹手执&#裆不释须恭是日亦被害于他所　　陈在良妻方氏
按莆田县志方氏陈在良妻城陷与在良母黄氏出北门走贼众拥至夫母俱相失贼逼之骂贼投水死　　王琼娘按莆田县志王琼娘福清王汝采女年十四许待贤里陈商越六年商死琼娘闻讣七日不食往归商家事商父母三年倭寇流与家人同窜梧嵩山贼获之佯许贼恳释商父母及夫二幼侄至涵江贼营以密藏剃刀自刎而死贼众惊异以锦衣衣其尸扶上坐相率罗拜随令群妇舁以被置江边为潮没去贼感激尽放同日所掳妇女无筭　　郑三娘
按莆田县志郑三娘城左仓边人母许婚庠生吴世勋其兄德时娶林氏宦家女也耻吴贫挟势悔婚而纳富人聘三娘缟素临之曰吾有死而已遂碎其仪登楼不食死死之日吊者填门御史聂豹按莆亲往吊为筑烈女墓盖亭墓前撰碑文勒其事以闻于朝诏旌表　　翁妹娘
按莆田县志翁妹娘温庄翁玉屏女也许嫁朱纪纪亡女欲往吊父母不肯女含哀不食越月父为卜婚遂自经死御史方涯命筑坟建坊旌之　　郑一娘
按莆田县志郑一娘城左义井人父谦议婚林嘉猷未成礼而猷亡一娘忧愤绝食自经死年十六御史方涯行县祭葬立石表其墓　　康贞卿
按莆田县志康贞卿许配林九锡父母闻其姑不恤前妻子遂潜取族女养之以代女知之即不食私语族女曰吾誓必死族女亦欷歔泣下女遂绝粒死次日族女亦暴亡　　陈若瑛
按莆田县志陈若瑛义门人许配舒郎未嫁舒殁陈不食死其自题诗云有女名若瑛义门陈氏子女红中馈余颇亦书史十九聘舒郎双璧光盈笥百年偕老期天命永相阻妾身虽未明妾心良已许岂无逐风花离根妾所耻名既为君妇能不为君死我生尚气节赋终毛发竖　　后&#妇
梅峰寺前女
朝天社边女附

按莆田县志后村一妇人容色甚盛贼诱之不从延颈受刃贼不忍置之房自毁其面贼犹恋恋氏请死以火自焚其面皮如癞贼舍之又梅峰寺前有一女子抗贼不屈手足钉于壁以死朝天社边槐树下有女与父同执贼欲质其父女曰吾女流无能为也放吾父乃可得赎金贼信之出其父女以身死　　蔡崇妻朱福娘
按仙游县志朱福娘金沙蔡崇妻连江里人崇亡七日从死县令表其门初邑庠陈康世母郑氏郑梓女也嘉靖倭变与父同被执贼以刀按其颈使偕行不从贼杀之福娘康世外孙女也人以为母教有由焉　　林咸妻陈氏按仙游县志林咸妻陈氏折桂里上塘汝贤女年二十二夫亡子甫二岁纺绩养舅姑逾四载母兄&#许富室林仕卿为继配迫归嫁之氏百计不能免乃抱儿诀别自缢死时嘉靖戊戌学使表其门令各官捐俸营葬　　杜妹懿
按福宁州志杜妹懿字淑贞杜应鸿女嘉靖间贼掠九都妹懿年十七从母走十都上澳崖上将航海避之贼追逼妹懿恐见污遂投崖赴海卤淖浸及胸举手与母为诀母诳贼曰我女怀多金幸活之以金为偿贼果泥行以枪引妹懿不顾而死十余日尸流至本境江浔　　郑龙妻李息娘
按福宁州志李息娘李融女适郑龙龙亡氏年二十七一子甫两月所亲逼他适不从子七岁殇息娘拊尸恸哭曰我勤苦衣食者为汝今奚望哉遂自缢死　　周文昌妻熊招娘按福宁州志熊招娘生员周文昌妻嫁三年文昌死嘱勿再嫁招娘断指誓信孀居四年人议夺其志招娘抚夫棺大恸自缢不果是夜投井死嘉靖间诏旌其门　　朱祚妻顾氏
按福宁州志顾氏后所朱祚妻襁褓而孤叔乡司训顾托抚之归祚祚贫婴疾顾鬻奁具用给衣食未几祚疾革嘱曰我在汝且饥死将何支况少而无子宜他适祚寻亡顾年二十有六罄所有营葬夫于木梳山为人纺绩取佣以供馈奠或济之弗纳或讽之嫁辄欲自尽母强其归不往绝粒七日而卒其涕泣处&#席皆腐嘉靖丁亥侄朱淮为之合葬盛仕春作谣曰郎弥留妻听嘱饥死事至微失节身极辱于焉绝粒穷哀哭哭之哭之思剖腹思剖腹入鬼关剜出生前心地下与郎看万历癸巳御史陈子贞旌之　　陈时表妻赵氏按福安县志赵氏漈头人生员陈时表妻年二十七倭入城度不能脱携二子赴火而死　　杨宙娘
按福安县志杨宙娘阮承祖妻倭入寇男子上城守御妇人收簪珥为逃匿计宙娘独袖小刀妯娌笑曰何收此不切之务曰此物必有用处及城陷遂自刎　　陈国祉妻郭氏按福安县志郭氏东门人陈国祉妻夫亡寡居值倭变解带自经于树而死　　陈翰妻林氏
按宁德县志林氏陈翰妻与夫俱被倭执至营泣谓夫曰不幸至此势难两全吾有死而已汝归抚子毋以吾为念百计脱夫出营叹曰吾事毕矣遂赴水死　　曹逞妻谢氏按宁德县志谢氏曹逞妻与数妇共被倭执拘于东门林家楼至晚度不能免乃托取水盥浴投井而死　　林邦京妻陈氏按宁德县志陈氏生员林邦京妻城陷为贼所执拽至街尾宋家欲污之大骂不从被杀邻妇匿暗室者俱闻之　　林文奎妻何氏
按宁德县志何氏林文奎妻倭变掳掠妇女群出逃匿数贼追至江边度不能免谓诸妇曰与其受辱孰若一死之为洁遂投于江　　陈淑慈
按宁德县志陈淑慈经历陈范长女许嫁林示缵倭贼陷城被执挥之行坚抱柱不为动贼怒杀之庠生韩秉道被执在旁亲见既脱而述其事　　黄熜妻林氏
按宁德县志林氏生员黄熜妻年十七归熜十九熜亡一子甫两月父母欲令更适林矢志不二泣血几丧明及倭变赴火自焚　　林鸿渐妻崔氏
按宁德县志崔氏生员林鸿渐妻倭变被掳不从见杀身卧砖地已而屋毁身焚天阴雨其形宛然在地　　林执中妻吴氏按宁德县志吴氏生员林执中妻德性幽闲语言不苟相夫敬顺不违倭贼陷城夫被执挺身救夫被杀　　何琚妻吴氏按泉州府志吴氏刑部员外郎何琚妻晋江人诗礼家女知书通大义夫亡年二十二无子卒哭之日嘱置嗣区处后事从容自缢死所作奠夫哀辞酸楚不可读嘉靖间旌表　　王国助妻陈媚姜
按泉州府志陈氏王国助妻名媚姜晋江人生子甫四月夫病亟卧&#叹曰吾死子将谁托陈曰吾决无二志君无累心夫亡独抚幼孤躬织纴以为衣食一日从母郭氏吊外祖丧舟回至江中贼舟逼甚急陈度不免赴水死贼悔随旋舟去越四日尸浮色如生时年十七　　黄思诏妾陈氏
按泉州府志陈氏训导黄思诏妾南安人思诏没以田园为终老计氏誓必死时嫡子一良成进士在京师俟归与诀遂自缢年二十七　　谢应祚妻蔡氏
按泉州府志谢应祚妻蔡氏晋江人夫亡引帛自缢帛断泣曰得无有身乎以筊祝之无有越七日遂死　　吴炜妻庄愿贞按泉州府志庄愿贞吴炜妻晋江人归未&#而炜亡庄先与夫约同死父母知之告祖母与同卧起防之庄辞祖母曰夫无子莫与三年丧者吾何忍死祖母还报其母寻讽以他适庄愤自缢死　　蔡任妻孙氏
按泉州府志孙氏蔡任妻晋江人夫亡年二十二事姑抚子越二年子殇姑亦殁氏遂自缢嘉靖间旌表　　朱焯妻陈氏按泉州府志陈氏朱焯妻晋江人都御史鉴孙妇夫亡年二十六抚遗孤未几而殇陈遂服毒死嘉靖间旌表　　林应元妻许端娘
按泉州府志许端娘庠生林应元妻晋江人归林五年夫殁密藏余帛小祥自经死　　傅禧光妻苏氏
按泉州府志苏氏南安傅禧光妻晋江人封彰德知府苏士潜女归逾年夫殁氏痛哭誓不独生请于姑以夫兄子为后拜父兄诀别谓其兄督学茂相曰兄为纲常名教之官妹请为纲常名教之防越九日自缢死年十九　　林大娘
按泉州府志林大娘晋江人受余汝丽聘丽商于外舅姑预迎归丽客死女自缢嘉靖间旌表　　苏希益妻陈氏
按泉州府志陈氏南安诸生苏希益妻嘉靖甲子为倭寇所俘义不受辱乘间投水寇以矛剸之骂不绝口与幼男俱被害　　陈元登妻许七官
按同安县志许七官陈元登妻登亡无子七官仰药欲死姑亟救之卒哭夜又饮药姑又灌救为立嗣越三月嗣子夭七官键户茹毒姑呼邻人共破户救之竟夜复苏一日姑赴邻人席七官自缢死年二十二　　黄鼎在妻许良娘按同安县志许良娘黄鼎在妻鼎在因城陷死良闻讣遂自缢　　黄顺娘
按同安县志黄顺娘许文潜妻潜疾危嘱顺娘抚三岁孤顺娘泣曰君即不起妾不敢后潜亡顺娘视殓毕即自缢年三十三　　林伯谦妻许氏
按同安县志许氏林伯谦妻伯谦遘重疾氏百计不能疗谦殁氏哭奠九旬毕遂投井而死　　张凤岐妻陈氏
按同安县志陈氏儒士张凤岐妻姑寝疾与夫奉侍汤药衣不解带凡三月姑殁岐哀毁病笃氏日减食吁天愿以身代及夫殁请夫兄立侄为后遂为己治死具母与妯娌劝之不回越九日沐浴更衣哭拜夫灵并母兄戚族闭户自经死　　刘德昭妻李氏
按同安县志李氏年十九适刘德昭越岁余昭殁誓以死殉昭叔义而许之氏拜姑并妯娌沐浴更衣自经死　　王从彝妻陈氏
按同安县志陈氏诸生陈鼎女年二十归龙溪王从彝逾月而孀父母虑其死强舁之归氏匿带自缢　　卢真赐妻陈氏按同安县志陈氏卢真赐妻赐系独子死时氏方妊越二月生男不育氏恸哭曰所以未死者为夫存后尔今既死何以生为遂自经于房时年二十五　　王廷岳妻许氏按同安县志许氏王廷岳妻岳亡子甫四岁氏痛哭欲死母与姑相慰藉之及小祥子殇氏大恸曰吾鞠儿无功何面目谢吾夫日夜抚柩哭勉襄葬事积毁成疾大祥日姑出理诸务绐其母曰吾甚病去此里许有神灵请母往祷之母疑踌躇氏曰母往亟归母去氏经死年二十九　　许复晋妻陈氏
按同安县志陈氏许复晋妻晋应府试溺死讣至陈即自缢　　许子辉妻吴氏
按同安县志吴氏许子辉妻辉殁及禫吞药死年二十六　　许致允妻张氏
按同安县志张氏许致允妻允死卒哭张自经年二十二　　王氏女
按同安县志王氏女许字许世钟锺远游父母先期娶妇以待越三日世锺讣闻女遂自缢死年十九　　许元妻洪氏按同安县志洪氏许元妻归许仅半载元客死讣至自缢死　　张子异妻李氏
按同安县志李氏张子异妻子异遘疾危氏泣语曰夫未有子既不起吾与同日死异亡氏遂自缢年十八　　陈安众妻黄氏
按同安县志黄氏陈安众妻众殁氏自经死年二十三　　陈肇冈妻刘氏
按同安县志刘氏陈肇冈妻冈死家贫多积负氏曰吾固当死但遽死使夫受逃债之名死有余憾于是针剌纺绩手胼足胝者穷日夜为之及三年夙负尽酬谓其小姑曰吾事毕矣遂自经死年三十七　　王廷椿妻蔡氏按同安县志蔡氏王廷椿妻椿试不售郁郁成疾氏侍汤药罔懈及亡氏母往视氏告母曰儿负母恩矣将所有簪珥布衣付姑自经死年二十五　　董嘉遇妻陈氏
按同安县志陈氏董嘉遇妻嘉遇鬻技于外数岁无音信人言其已死父母讽使再适氏不肯后十三年嘉遇归不一岁死氏遂自经年三十一　　谢玉妻丘氏
按同安县志丘氏谢玉妻玉亡自缢死
　　林继贤妻李氏
按同安县志李氏林继贤妻贤殁氏绝粒毁容卒哭自缢死年二十有四　　陈以恕妻何氏
按同安县志何氏陈以恕妻恕亡殓时氏潜匿夫行缠是冬濒海有警氏避于母家警退而归即以行缠自缢死年二十一　　董尾吉妻王氏
按同安县志王氏董尾吉妻吉舟遇飓风死氏梦夫归遍体皆水惊问之曰予自水中来与夫同舟者归亲往问得夫溺状遂自经年二十四　　黄尾妻徐氏
按同安县志徐氏黄尾妻尾病笃氏侍汤药不懈夫亡自缢死年十八　　李妇郭氏
按同安县志郭氏诸生李跃龙孙妇归五月夫亡欲死翁姑护之不得至大祥日哭奠自经死　　谢爱娘
按同安县志谢爱娘许字陈五美未嫁美亡爱娘恍惚见一男子入其门翌日讣闻即往陈拜舅姑哭灵前至撤灵次日舅姑出视农务遂投缳死　　王湍妻林三娘
按同安县志林三娘年十六适庠生王湍六月而湍殁三娘以死自誓翁姑及母皆欲嫁之三娘曰夫有三弟在吾之未死正为血食计耳岂以无子弃去耶翁姑知其志乃令至母家欲俟其母徐劝之三娘蓬垢三年足不出户母密许富室刘姓三娘闻知乃于夫忌日归饮毒发呕人尚无知者至&#啄其沫尽毙姑始觉仍令归母家三娘曰即日从夫地下为王氏鬼尔复何往乃抚膺仆地大恸几绝姑令婢妪十余曳而过市见者无不流涕母遂强夺之三娘惧无所逃乃语母曰女今嫁矣膏沐笑语异于平日母以为然令媒往刘告期至日为燕以待三娘窃入寝室自缢死事闻旌表　　吴泰妻康氏
按同安县志康氏廪生吴泰妻泰家贫笃学一试辄冠军氏归攻苦甫四月而泰亡氏矢志从死母与姑百方宽慰不听惓惓致语夫弟以姑老为嘱伺间缢死御史方公为请建坊与夫合葬东岳庙前道傍　　吕润妻陈氏按同安县志陈氏浯州林兜生员吕润妻年二十而寡哀毁绝粒姑让之曰汝欲以二丧累我耶乃就食三年日食不再面无怡颜偶归省母或探之曰尔少艾家贫又无子将安终哉氏拂衣起告其姑曰生而启人伺不如死计夫殁于嘉靖壬辰某月日即以是日前饮毒期以明日死告于夫之灵曰生同年死同日家人灌解之越三日命绝　　李一阳妻庄氏
按同安县志庄氏李一阳妻阳登第待次铨部以疾乞归卒于途庄设位哭哀毁逾礼以二孤付叔柩至自缢死有司表其门　　王式妻吴氏
按同安县志吴氏诸生王式妻嘉靖己未避倭大嶝寨中寨陷被执氏骂不绝口贼怒将杀之或教贼曰彼大家妇可挟以索厚赎乃令蔡妪扶之行适道旁有泉深数丈遂投而死贼去收其尸因名其泉曰义泉　　蔡士训妻洪四娘
按同安县志洪四娘蔡士训妻嘉靖己未避贼大嶝屿中及遇贼迫之行四娘坐地以瓦石击贼厉声大骂贼怒杀其一婢以恐之不为动又杀其女及二稚子骂益甚贼度不可屈乃刺胸洞膈无血贼&#骇而去时同避贼者伏蘙莽中共为埋尸浅沙比贼退凡四十九日发殓颜色如生至今嶝屿人传颂之　　陈汝光妻许莲娘按同安县志许莲娘陈汝光妻贼劫其家将掠去莲娘抱树而哭骂不绝口为贼所杀　　黄贞妻许靖娘
按同安县志许靖娘黄贞妻贞亡日夜恸哭自缢而死　　吕登三妻许酉娘
按同安县志许酉娘吕登三妻三家贫得损疾亡殓毕即葬酉娘命作二穴不听以手爬土指皆出血妯娌拥之归自缢死年二十一　　黄士观妻赵氏
按同安县志赵氏黄士观妻士观客死诏安氏年二十绝水浆七日值士观忌辰从容处分后事自缢卧内　　周仕昂妻陈二娘
按同安县志陈氏周仕昂妻仕昂就婚十日告归随亡二娘年十八奔讣题其卧房曰三从四德始终一节阴购钩吻吞之邻妇以他草救之得不死时寇警二娘与二侍女守柩不去既葬投河复救免谓其姒曰吾必死终自缢　　张绶妻周仲娘
按同安县志周仲娘张绶妻绶亡仲娘自经同居觉之赴救得苏撤灵后沐浴更衣仍缢而死年二十三　　张一睦妻叶三娘按同安县志叶三娘张一睦妻睦客死丧归三娘矢志欲死父母知之防甚密及大祥哭奠毕忽有白&#从天下三娘曰吾夫生肖属&#是其魂来招我也遂自经死年二十三时仓卒殓具未备家人奔走有黑&#据&#守护其尸至盖棺乃去　　李起沧妻陈酉娘
按同安县志陈酉娘李起沧妻沧弱冠有文名两试不售下帷过苦得虚损疾酉娘侍汤药废寝食沧弃世哀毁绝粒姑及母皆劝之自分必死卒哭自缢年二十七　　杨廷树妻范引娘
按同安县志范引娘杨廷树妻廷树捕鱼遇风舟覆引娘沿岸号三日夜泪尽血出获夫尸负归葬之撤灵日自缢死年二十二　　陈台宜妻王六娘
按同安县志王六娘陈台宜妻台宜渡海遇飓舟不知所之后知台宜死于交趾六娘哭奠备极哀痛欲燎荐其衣舅姑难之私谓所亲曰终当送达而已撤灵之日夜自缢死年十九　　陈璇九妻某氏
按德化县志陈璇九妻某氏嘉靖辛酉八月流贼猖獗突至其乡仓卒抱周岁儿与夫同匿山中为寇所获夫身免寇见其姿美欲夺之不可寇手刃其儿氏抚儿恸哭震地厉声骂贼不绝口遂被害年二十有五邑人闻之莫不以烈称之　　郑仲辉妻陈氏
按德化县志郑仲辉妻陈氏陈辉一之女也归郑两月而郑病事夫半载而夫亡哀恸七日慷慨就义通邑公举旌其门　　郑驯妻王氏
按永春县志王氏郑驯妻嘉靖末山贼猝至抱子逃匿见夫为贼所获挺身救之绐贼曰以我为质贼释其夫度夫去远遂发声骂贼不休母子俱被害　　林氏女按永春县志林氏女许字尢文炷未嫁文炷殁女年十九闻讣痛哭辞母徒走奔临趋柩所恸绝复苏谒炷父母再拜手裁束帛藏之迨二七之期对尊亲肃拜毕雉经死　　许朝槐妻黄氏
按永春县志黄氏许朝槐妻槐病革氏年二十有六即以死订断半栉为约槐没勉为夫治葬事复为其女预制鞋递长至三年以上遂自缢死有司上其事奉诏旌表　　方其振妻陈氏
按永春县志陈氏方其振妻振病亡氏年二十三号痛誓以身殉朝夕不离柩侧至断七拜辞舅姑投缳死　　黄维祯妻杨氏
按永春县志杨氏黄维祯妻祯病亡门户单微仅有衰翁及幼叔氏年二十一誓从死翁以家贫劝之氏阳许至二七候翁出自经　　刘毅斋女
按永春县志刘毅斋女少读书许字林永弘随母归宁至花石潭为贼所逼恐受辱自溺死　　李镗妻林氏
按安溪县志林氏庠生李镗妻年二十八寇掠湖市林氏惊遁至溪畔忽忆被中阿女急归反走至故处遇贼以钗簪贿其魁释之又遇林氏绐曰我家穴藏财宝容回取赂贼听之林氏过黄石潭潭深十仞余遂跃入死三日出其尸水中倚石僵立手持钥如故　　林超南妻黄爱玉按安溪县志黄爱玉南安人儒士林超南妻年二十三超南赴省死于途舆尸至氏&#哭哀恸亲为栉殓时值倭警举家夜遁氏对柩泣曰寇来吾死柩前矣号哭达旦自缢室中启视浑身以布裹甚密临死设座焚香委白袗布裙其上预嘱婢春莺莫令男子近其尸　　某氏妇
按安溪县志某氏妇者嘉靖四十一年倭人安海大掠男女被获中有一妇姿容甚盛手牵一女背负一儿贼欲迫之不从恐之刃不动贼怒欲斩之引颈受刃骂不绝口死终不知其姓氏　　张问行妻李氏
按安溪县志李氏庠生张问行妻嫁一载行亡氏恸哭骨立越五旬自缢死　　龚贞妻谢氏
按安溪县志谢氏孝廉龚贞妻夫殁尽丧礼卒哭自尽面不改色　　李纯香
按安溪县志李纯香感化里人晋江林泗妻年十九泗赘其家甫五旬归省得病纯香仿徨终夜明发驰去泗已死伏尸傍哭不绝声绝水浆七日姑强之进少许及卒哭夜栉沐更衣自缢嘉靖十八年旌表　闺烈部列传二十一
　　明十六
　　黄四娘
按漳州府志黄四娘龙溪人嫁李能方十余日时嘉靖辛酉流寇突至家人各逃四娘为所获入庙欲污之绐曰此地未便俟夜可乎贼然之过河投桥下死　　黄二姐按龙溪县志黄二姐府学生元阳女初元阳与举人林炼相友善许配炼之次子夔时年各幼交乳互育后元阳没家日替未几炼亦亡夔遂背盟别娶富民张氏女兄东升欲讼之官二姐泣曰讼吾姑吾夫是讼我也夔闻感愧以金二镒恳赔别嫁二姐曰吾志必死何以赔为求婚者踵至母兄婉谕二姐抚父柩泣曰幼曾见乳于林母长曾拜见于夫翁不幸见弃何颜别适生不为林氏妇死必为林氏鬼遂密自经于父柩侧家人救不及卓立如生乡人争往吊同里人方伯蔡公自为文祭之郡丞李畿嗣为营葬于马岐铺之左表其墓　　丁大娘
按龙溪县志丁大娘邹塘丁椿女嘉靖间饶贼流劫时丁年十八未嫁随父&#散遇贼驱去不从骂曰真贼我死不同汝去贼悦其姿复逼胁之丁望见前路有塘遂与行至塘投水死事闻有司为祭葬仍表其门　　陆琼妻陈氏
按漳浦县志陆琼妻陈氏年十九嫁琼未几琼亡翁以室隘移柩山陬陈请置卧内不听明日往视柩大恸曰我在也夫暴荒野乎归自缢死　　康起鸣妻陈氏
按漳浦县志陈氏陈德昌女年十九适士人康起鸣将一月而夫亡罄房奁为丧具及卒哭母令归宁泣曰无复归理矣入卧房自缢死嘉靖二十一年旌表　　张冠期妻朱氏按漳浦县志朱氏张冠期妻嘉靖季倭寇攻城冠期登城御贼被伤死朱遂自缢　　黄辉妻王氏
按漳浦县志王氏黄辉妻镇海人嘉靖四十年闰五月饶贼袭陷卫城辉出觇贼贼猝至入室王度不免贼戴其夫帽氏大骂以手批贼头坠其帽贼怒杀之事见黄氏家谱　　林可贞妻游氏
按漳浦县志林可贞妻游氏为饶贼所掳系行至天尊堂投井死　　陈基妻黄氏
按漳浦县志卫学生陈基妻黄氏饶贼陷城基持刀与斗贼格杀之黄投井死　　朱氏黄氏
按漳浦县志朱氏生员黄师文妻黄氏涂文妻姑嫂也嘉靖辛酉遇饶寇之难同被执俱投井死　　翁瑞夫妻林氏
按漳浦县志翁瑞夫妻林氏被贼执不屈抱子投井死　　朱簧妻萧氏
许氏蔡
氏张氏附

按漳浦县志朱簧妻萧氏遇寇乱同妯娌许氏蔡氏张氏俱自缢死　　吴志豪妻陈氏
按漳浦县志陈氏吴志豪妻闻寇陷城投井死　　苏氏按漳浦县志苏氏不知其夫遇贼骂不绝口被支解　　朱铎妻戴氏按漳浦县志戴氏生员朱铎妻扶姑避贼遇贼欲系之骂曰吾颈可断不可系贼怒斫之并欲杀姑戴负重伤翼蔽姑曰宁杀我贼义之并释焉出城复遇倭寇不屈如初遂见杀后五日家人收其尸颜色如生　　陈应科妻黄氏按漳浦县志陈应科妻黄氏嘉靖永饶贼陷城黄适归母家父命与俱逃叹曰贼盈城逃焉往贼至攻撤其门黄义不受辱投井死其母继之　　陈缵妻程氏
按漳浦县志程氏陈缵妻缵客死高邮程年二十八讣至号恸几绝成服拜舅姑毕以舅姑托其姒就寝视之死矣有司上其事旌表　　程嗣衮妻王京姐
按漳浦县志王京姐知县王谧女性慧知书年十七适邑人程嗣衮夫妻相敬如宾逾年衮死王年十九号哭顿绝家人防之不获死将窆投穴众扶抱而出遂登楼自缢死其衣衾簪珥皆以预置殓具有司以闻旌表　　郑承惠妻黄氏
按漳浦县志黄氏黄仕求女年二十一适郑承惠三年而寡哀号吁天愿以死从越七日哭奠如礼自缢死其殓具皆预为之嘉靖间有司上其事旌表　　施君荩妻陈清藻按漳浦县志陈清藻佛潭桥人年十八适儒士施君荩施家贫陈甘辛苦孝养舅姑未几君荩遘疾不起陈累祷请以身代及亡市衣饰以殓日夜号哭不食登楼自缢死　　黄龙妻吴尾娘
按漳浦县志吴尾娘云霄人幼端静读书晓大义年十八适诸生黄龙事舅姑孝食贫采薪躬爨无所辞劳无何龙亡吴氏抱二岁子付其姑号恸绝粒两拳抚膺五孔出血越二日死于棺侧　　林作惠妻郭氏
按漳浦县志郭氏崎林人适林作惠生一男年二十八夫亡以死自誓其家防之严弗获所志一日忽付孤于姑曰吾将往视夫坟至坟所拜哭尽哀投深潭死县令房寰表其闾　　陈茂馨妻许氏
女
附

按南靖县志陈茂馨妻许氏资伟孙妇资伟殁时伟妻林年二十九子汉在襁褓越七日又产遗腹子湍家甚贫乃鬻嫁时衣物为丧葬费继祖姑怜林少寡欲嫁之林剪发自誓指天泣曰妇去置二孤何地且妇欲死久矣所以不死者惧陈氏之不血食也祖姑闻其言悲之岁时祭祀宾客教养二孤俱以纺绩自办守节六十余年学使廉其事给米帛表其门嘉靖辛酉饶贼攻陷邑城林氏年九十四子汉已死湍应贡郡下惟孙茂馨侍左右林氏曰吾今可以见而祖矣茂馨妻许氏度贼至不得免偕其女陈二姐与茂馨诀曰吾母女且死祖姑老汝第扶去或可脱免吾无恨矣贼既至母女俱投井死贼仓皇不知所为乃舍置茂馨令扶老妪走仍为出二尸付之十日始获殓面色如生许氏峡江训导许浩然女死时年三十四陈二姐年十四乡人闻者见者无不泣下事闻郡守为之助葬　　王维垣妻杨氏
按南靖县志杨氏举人杨参之曾孙女生员王维垣妻性沉静寡言事翁姑孝及翁姑没翁有妾相夫事之如母夫有弟导夫抚之若子嘉靖辛酉饶贼陷城与夫相失被执欲污之不从骂贼而死时人欲上其事维垣止之　　沈种妻黄氏
按诏安县志黄氏沈种妻归三载夫病亡越三日弃女投缳死年十有八奉诏旌表　　毛氏
按诏安县志毛氏悬锺人嘉靖间曾一本作乱海上其夫从征朝发而夕死氏闻哭之水涯见有扇从海上飘来氏认系夫手泽遂赴海而死时见有血一圈濆死所不散众多异之　　陈诰妻王品姐
按诏安县志王品姐陈诰妻夫病减食积米为市药费夫死既殓即入自缢家人救之气未绝逾日而苏朝夕哭奠及卒哭尽散器物与人人咸疑之至夕整服自缢死颜色如生时年二十一　　胡士麟妻锺尾娘
按诏安县志锺尾娘锺邦华女年十八适生员胡士麟舅姑先丧事祖姑以孝闻嘉靖间麟以家贫教读五都得病氏闻废食与家人往视进奉汤药越二日而麟死赁舟载尸归殓毕即潜入卧房自缢死县令表其门　　吴贞姐
按诏安县志吴贞姐年十五未许人嘉靖间海贼突至贞姐与父俱掳焉贼欲犯之大骂不从贼取盛饰置前曰汝笄而饰吾将室汝贞姐度不能免绐曰吾当以告吾父时其父另载贼信之移舟遂跃入海尸浮数里不沉贼为之叹惜捞尸具棺以归县令闻而祭之　　萧哲妻黄氏
按诏安县志黄氏萧哲妻年二十六夫殁一女甫周岁守死不嫁舅姑阴受他聘择日欲强遣之黄恳于姑曰亟还他物吾死不入其门姑怒詈之黄度不免夜三鼓弃女潜出为死计女啼不绝声黄踌躇恐舅姑觉而追之反襁负其女趋江潭插竹挂衣其旁自沉死　　邹大泽妻许佳娘
按诏安县志许佳娘邹大泽妻许士悦女年十八归邹克尽妇道二十五夫亡遗一子恸哭顿绝誓不独生每泣必抚其孤曰吾不能卒育汝矣姑闻防之颇严起居食宿与俱逾月守者懈一夕姑视酿于别室遂自缢死　　陈养望妻吴英姐
按诏安县志吴英姐陈养望妻夫亡自缢柩侧县令吴桂表其门　　许傍妻林月娘
按诏安县志林月娘生员林国光女年十八适许傍事舅姑未逾月夫亡月娘朝夕悲号誓欲与夫同死姑劝不听勺水不入口哀毁骨立三越月而没与夫同葬　　吴开姐
按海澄县志吴开姐许配儒士黄旭&#年十八闻旭&#病革密祷求以身代讣至欲自经父止之曰女子死夫当在夫家此非其所也遂吞声抆泪促弟辈往白&#家素帷白灯导之去哭奠如仪晨夕坐卧丧侧&#母知必死防之甚周迨卒哭成礼会诸姻戚谈笑自若防者稍&#遂沐浴整衣自缢死奉旨建坊旌表　　江勤姐按海澄县志江勤姐许配龙溪儒士郭遁遁病亡江持服哀恸累日不食所亲譬解之不得自缢死合葬于郭有司旌其门　　林凤翔妻叶二娘
按海澄县志林凤翔妻叶二娘同安叶士品女也夫亡事姑孝谨嘉靖三十八年倭奴入寇流贼乘倭劫掠叶往同安襄父丧与众妇避贼涉浅溪猝与贼遇众妇被执叶独与抗贼按刃其胸叶大骂曰死贼何不速杀我贼刳其唇骂不绝声而死万历丁丑奉旨旌之　　郭四娘
按海澄县志郭四娘者郭明先女嘉靖间许配刘运复未嫁刘读书抱奇疾未几身死讣至四娘誓以身从父母防之密而志益坚历五日晡时乘间自缢死遂合葬　　蔡氏女
按海澄县志蔡氏女父蔡明扬以女许配儒士郭颙仰仰死女年十八闻讣欲自经家人严守之不得死告父母欲奔丧父母难之潜受他聘女密缢寝室叔母救苏父母还他聘阅二月之朔晨冒雨奔郭抚棺恸哭落泪皆血设榻傍柩断指自盟时酷暑柩中液出女以舌吮之卒哭家长为仰立嗣女相依不复归宁亲属不得见面如是阅十年所仰始葬女哀恸绝粒死直指以闻建坊旌表　　锺三姐
按海澄县志锺三姐锺可久女许配儒士曾省研研就学于外道亡女闻讣即匍匐往治丧哀毁骨立日不再食既终丧旋自缢死　　谢君福妻许氏
按海澄县志许氏谢君福妻嘉靖辛酉氏年二十余倭掠海滨君福携妻避难道遇贼追甚急氏曰贼所以穷追利妾也得妾君必死不如弃妾自全妾死决不出乡可收吾骸福故勇悍左提刀右挈氏狂走氏啮夫指自脱贼见氏美趣前拥之去氏佯从度去夫远骂贼求杀不得遂投水中贼引出骂益甚贼刳其腹而死有司旌之　　朱氏锺氏
按海澄县志许光妻朱氏许瑞妻锺氏贼至溪尾先获朱氏驱之去不从杀之并刳其孕曰使尔祸延鬼子继获锺氏被脱追及之亦遇害尸寸寸断里人伤焉　　王大景妻苏氏
按海澄县志苏氏王大景妻苏克辨女也嘉靖间避倭镇海饶贼袭陷卫城苏氏与大景扶姑出奔遇贼死之贼退收其尸容色如生观察黎元旌其门　　郑鸿泽妻詹氏按长泰县志詹氏钦化里民郑鸿泽妻詹思元长女事舅姑能执妇道嘉靖间倭寇充斥尝与众言曰寇掳掠日甚若不幸遇贼有死而已未几掠其乡掳获妇女甚众詹独抱八月幼子坐于田间寇夺其子之使行詹唾骂不顾贼杀之叹其节因舍其子置之近村竟得全活死时年二十八　　杨端妻王氏
按漳平县志王氏和睦里谢畬民杨端妻嘉靖间饶贼攻劫土楼势不能支王氏抱周岁儿投井中其夫急往援之曰尔男子也可以求生吾妇人义不可辱遂绝袂溺死　　蒋元和妻邓氏
按漳平县志邓氏名顺感化里人文学鲲变女五岁通论语诵唐诗二百余首年十二习女红纂组工致每读王婉容满江红词及文山和句濡睫潸然盖怜其薄命也十九适同里蒋元和未&#而元和夭邓哀毁忘生夫家故贫无子父母绐之归欲嫁之邓度不免乃先自治衣殓父母防之密不得间即妆次服铅粉数两以故告庶母朱并嘱归葬夫家语毕而绝蒋族舁归与元和同窆其父为之铭曰上从无夫下从无子庶几来归首丘此土此土维何上有籊竿下有潺湲籊竿之贞潺湲之清惟贞与清更千秋兮与尔幽宫邻　　戴和妻俞赦娘
按长汀县志俞赦娘戴和妻嘉靖间寇变和阵亡俞被掠不污死　　吴红保妻赖癸娘
按长汀县志赖癸娘吴红保妻年十九嘉靖辛酉五月被寇掠至潞潭投河死　　邓子举妻杨氏
女良
姐附

按宁化县志杨氏邓子举妻也嘉靖四十年流贼过县氏与小姑邓良姐避贼至溪南乌矶石贼追将及度不能脱姑嫂相抱投水死　　锺世瑄妻丘细姑
按上杭县志丘氏名细姑来苏里民锺世瑄妻嘉靖四十年辛酉丘年二十三值广寇梁绍禄劫县丘被执于绿竹冈骂贼为所杀遗三岁女于道旁家犬为守之三日夫&#归收之&#葬冈侧有司表其庐　　徐宪妻许氏按武平县志许氏庠生徐宪妻宪疾革令再嫁许泣誓无二志宪难之遂自缢宪亦寻亡有司临奠题其墓　　徐日煃妻舒氏
按武平县志舒氏徐日煃妻年十八夫疾革命之曰善事后人氏曰尔先行我即来视含毕密备殓具饮药死合葬县令巢之梁申请建祠城外祀之　　锺敬德妻李氏
按武平县志李氏太学生锺敬德妻年二十夫亡无子有老亲守节四十年流贼破城以磁&#刺喉而死　　程大韶妻张氏按武平县志张氏庠生程大韶妻年十七夫亡三日殓毕自缢死县令表其门　　谌进姑
按归化县志谌进姑下觉里人有殊色年二十二夫亡侍养其姑嘉靖辛酉山寇至妇姑并被掳贼奇进姑貌欲私之进姑绐以夜期前驱至将军桥潭水清深泣谓姑曰媳欲终养恐身辱为姑羞姑善自保遂投水贼意其误援之不及越三日贼去尸乃浮乡人为建桥亭以志之县令表其门　　饶红姑
按邵武府志饶红姑饶礼生女许配同里黄黑未嫁黑亡红姑闻讣为持服既三年父欲与缔姻女不从父强受某聘女潜入卧内自缢死嘉靖七年诸生以闻于侍御聂豹下有司为立石于墓　　朱建妻施氏
按建宁县志施氏朱建妻开山施宣保女也嘉靖辛酉贼掠开山施被执逼欲污之施以头触石大骂不止又取石击贼贼婉语诱之骂曰砍头奴汝逼我天将杀汝贼怒支解之其夫感妇义烈终身不复娶有司以祀风教祠　　徐麟瑞妻唐丹桂
按建宁县志唐丹桂广昌唐坊人为湾坊徐麟瑞妻年十七夫亡自经死邑人多作诗吊之　　官异香
按建宁县志官异香官祥之女失其夫名姑族有恶少潜入其室强欲求合逐之旋自缢死　　陈氏女
按延平府志陈氏女永安人嘉靖十二年流贼入境掠其家诸妇无一脱者女年甫及笄有殊色贼胁以刃不从诸妇曰姑从以缓死女号泣怒詈爪贼面流血遂遇害　　赖孙盛妻陈氏
按延平府志陈氏名菊香赖孙盛妻永安人年二十四夫溺于滩遗孤甫三岁氏号泣累旬待柩归治丧毕即自经死　　黄琼妻徐氏
按延平府志徐氏黄琼妻名冬使南平人少适琼琼宕子欲鬻之富商徐涕泣欲死富商惊异去琼复诱恶少娶之徐度不能脱奔母与决母曰夫诚宕子恶少固不足托无他匹乎徐归即自缢死嘉靖间有司营葬题其墓　　温敬妻余氏
按延平府志余氏温敬妻将乐人及笄适敬越五年敬殁于河氏痛尸弗获逾月哭声不止父母召劝之默然引去出所衣衣及夫常服焚之而归所有于姑示诀姑止之对曰吾惟有死以谢夫恨未得尸耳又逾月尸终未获乃沐浴缢于夫寝年二十二嘉靖二十九年县令王铃教谕何大章为之传赞与张贵娘同建祠双烈亭勒二碑　　黄尾四妻郑氏
按延平府志郑氏名冬女黄尾四妻遇贼于郑岭逼令同行不从骂不绝口贼怒刳其腹剖孕而死　　林鸣凤妻黄氏按延平府志黄氏名怡姐林鸣凤妻南平天笠里人嘉靖壬戌流贼猝至扶姑窜匿被获以头触地鲜血迸流执至南楼奋身堕而死贼退七日收尸溪傍颜色如生年十七　　王珙妻黄氏
按延平府志黄氏王珙妻名贵女永安人遇贼被执欲辱之不屈锁禁一室其夫来赎氏曰我只以一死相谢无颜相见也遂缢死以尸归　　郭氏女
按延平府志郭氏女名善英大田人议配王永亮未嫁而亮没女白父母欲奔丧至则留焉成服朝夕奠临躬执爨事亮父母敬慎不苟仪度整肃日治女红未尝与诸妇聚谈亮将葬盛为佣者治食具嘱使大作圹人莫觉也及发引前一日自缢死年二十四合葬嘉靖乙酉学使周珫遣官祭其墓　　陆文谅妻林氏
按延平府志林氏士人陆文谅妻沙县人家贫亲操井臼相夫力学嘉靖十一年谅患蛊几绝氏奉汤药不怠越岁病革以父母托弟以幼子托姑以二女归许嫁之家言不及林林讶之曰君将何语妾谅曰吾无以养汝勿留也林指身誓曰此身与君同生死当与君面决乃投缳死谅抚尸大恸次日亦亡　　严氏女
按延平府志严氏女名宝使父惟中大田人也年十七嘉靖壬戌寇乱阖家被掳女惧辱自缢父救苏贼拷其父索赎金无有将杀之女绐贼全父抵铭溪渡头桥下乘贼午饭投桥下死贼惊叹释其父收其尸有司表之　　叶周安妻吴氏
高
氏附

按延平府志吴氏叶周安妻子天荣娶高氏顺昌人嘉靖四十年流贼至姑媳被掳胁污不从至娄杉滩俱投水死　　姜成起妻邓氏
按延平府志邓氏姜成起妻沙县人早寡守节虽弟侄罕见其面丙戌山寇乱氏被执贼悦其姿温语诱之不动胁以刃遂大骂撞贼遇害　　张氏女
按延平府志张氏女父理顺昌人嘉靖二十九年流寇突至被掠骂贼死　　郭茂贤妻林氏
按延平府志林氏郭茂贤妻嘉靖间为流贼所掳不屈大骂不绝贼以刀断其舌犹骂遂支解　　包某妻
按延平府志包某妻不知其夫名并失姓氏将乐人郭贼陷城同夫被执不受辱贼杀其夫惧之氏怀子绐贼曰首饰予多私置金溪前岸茅苇中偕往取之从尔既至投溪死　　高氏女
按延平府志高氏女父简之沙县人嘉靖二十九年许配张从传未嫁而传没涕泣废食以死自誓母嫂议择婿女潜自缢死有司表之　　揭琼芳妻萧氏
按延平府志萧氏庠生揭琼芳妻将乐人戊子正月郭贼破城执其夫氏匿厨房从隙投钗与夫赂寇得免随自缢　　潘氏女
按延平府志潘氏女将乐人年十六未字嘉靖庚申大帽山寇掠欲污之女力拒不屈手扳一松枝为之折被杀松树下　　陈汉杜妻郑氏
按延平府志郑氏郑桂女陈汉杜妻永安人年二十六丙戌二月寇盗充斥郑同六岁女夏蟾被获贼欲污之佯许曰待女熟睡相从贼不之防将女缢遂自死　　某氏女
按延平府志某氏女不知其姓氏水暴涨女偕母缘木漂流由建溪达延津有尢溪舟人援之悦其姿欲污之不从溺母以骇女女急投水死罗明祖为作贞女赋　　张氏女
按大田县志张氏女农家女也许配詹氏子未嫁詹氏子亡女初知詹病笃未敢言时临层轩治组纴是日闻家人惊呼女肃听之知凶问至泣之哀值母下楼索所以者女遂投缳死机杼旁詹取其柩合葬　　邓琳祥妻林氏按沙县志林氏邓琳祥妻三元人年二十四有盛色嘉靖庚申广兵乱焚三元林被掳贼百计欲污之至死不受辱詈骂不绝口贼怒按剑犹骂不辍贼将杀之林引颈受戮贼截首剜舌毁其尸而去　　真序妻林氏
按松溪县志林氏庠生真序妻序往郡舟覆而没氏年十四请于族以次房子枢为嗣及卜葬嘱枢作冢葬之日即欲以身从姑泣曰我年老汝死则我随之矣强扶出之后姑亡氏年二十有七为姑殡殓毕以簪珥分诸妯娌遂不食越十五日而卒因合葬焉　　吴天秩妻池氏按政和县志池氏吏目吴天秩妻吴敷道母世居在坊壬戌倭寇陷城氏年三十二被执抗不入营贼按剑临之颜色不变厉声骂贼引颈受刃于雷家巷　　李津妻黄氏按寿宁县志黄氏邑人李津妻年二十五津亡无舅姑兄嫂逼改嫁黄曰存妾胜养一婢以纺绩糊口嫂逼愈甚遂断发示志嫂曰发可断亦可长岂以剪发遂已哉氏遂自缢死　　吴自修妻张氏
按寿宁县志张氏邑人吴自修妻有美色知大义嘉靖间倭寇寿宁氏年十九负幼子匿岩下贼拽出之氏置儿道旁投崖下未死贼复驱之同掳妇劝之行氏曰宁死贼以其恋子遂抱其子氏夺弃诸地贼叱之曰不行吾先杀汝子氏曰吾子幼杀之何益杀吾可也贼以刀试其子氏夺其刀贼怒遂杀其子氏大骂亦被杀　　方住女
按广东通志方住女父戴新会民也年二十未嫁嘉靖间为流贼所掳骂贼赴池死　　李夔妻张氏
按广东通志张氏顺德宗达女新会庠生李夔妻事姑有妇道丁未盗发破禄峒村张氏被执求死盗怜其色严护之至大陂陉欲犯之大骂不屈被杀里老以事闻有司旌之　　陈大宾妻邓氏
按广东通志邓氏徐闻廪生陈大宾妻邓邦基从女弟也嘉靖庚申避贼匿于新仓窟贼搜出之邓抱树不行驱之不动乃断其左臂骂曰吾臂可断志不可夺贼复刺其胸而死乡人翟老时被掳目击其事后脱归遍告乡里有司表其门后大宾徙居锦囊倭寇犯城亦御敌而死　　董廷玉妻潘氏
按广东通志潘氏电白主簿潘杲女本卫指挥董廷玉妻玉转浔梧参将潘请留侍姑姑念玉无子强之行至英德廷玉病亡抱尸痛哭三日始得具棺殓数自缢赴水皆为侍婢救免经旬水浆不入口还至藤江诸婢困瘁遂自缢舟中浔守王贞洁上其事嘉靖丁未本郡守欧阳烈奏旌其门　　巫女
按广东通志巫女大埔人巫清女也年十七未字嘉靖壬戌海贼张琏入寇女被执登舟度不免乃脱其簪珥授亲属嘱还其母遂投水死　　陈氏女
郑以兴女丘氏妇姊妹吴
氏女某氏女关氏张氏附

按广东通志陈氏女父懋黄冈人戊午冬倭破南洋女年及笄被执欲污之不从骂不绝口遇害同时生员郑以兴女年及笄未字贼至度不免投井死其明年正月倭破海阳有丘氏妇归宁与其妹及母皆被执行至万里桥倭相谓曰有二女在释母使去驱二女行至半渡桥度母已免丘投桥下死倭方惊骇妹亦投焉后一年庚申冬倭陷银湖里执吴氏女献之酋长酋长大喜女哭骂不已酋长怒奋刃断其臂骂益厉乃杀之辛酉冬十一月八日夜半倭陷井洲寨杀掠者数千黎明执一女子行女哭且骂遇道旁木首触之不死倭不忍杀触益力骂益甚斫之时里妪伏莽中目其状明日为人述惜忘其姓氏壬戌冬倭突至海阳生员洪兆亨妻关氏被执不行倭惧以刃关伏地鞭之不起三断其身而死同时有饶平张氏生员洪有则妻亦被掳手扳树不行倭斫其手犹挺身倚树被杀　　梁兴妻区氏
按广东通志区氏梁兴妻高明人年二十七嘉靖间会宁贼掠其乡区及姑姊皆被执区泣谓姑曰姑老矣且随去以待赎区啮缧赴于池贼怒刺其膊死次日夫赎母母泣曰汝妇死门前池中矣出其尸两目突然如怒　　陈积禄妻锺氏
按广东通志锺氏高要人归陈积禄生一子甫六月嘉靖乙巳宁浪贼入境执积禄锺冒刃救夫获脱贼因执锺欲犯之锺据门限骂曰头可断此限不可越贼怒断其臂而死年二十有二闻者莫不嗟悼学使旌之　　杨氏女
按广东通志杨氏女名金惜揭阳人海寇魏宗辉为乱金惜逃窜为贼掠入舟义不受辱投水死兵备毛吉督兵目击其事立碑表之　　梁立妻麦氏
按广东通志麦氏阳江人梁立妻嘉靖二十八年归宁道遇贼将辱之不从骂贼被害　　叶纲妻张氏
按广东通志张氏程乡人生员叶纲妻孝事翁姑处妯娌和睦无猜夫遘疾焚香告天求以身代及夫殁氏方有身俟娩遂不食死时盛暑家贫无殓具越七日始殓颜色无变　　陈氏女
按广东通志陈氏女海阳人父注少许王铎将婚铎亡女闻讣自缢母救免日夜悲泣不已问名者至父秘之女觉遂减饮食逾月而没　　章漠妻蔡氏
按广东通志蔡氏海阳蔡伯珪女章漠妻漠出游嘱妇善事老母漠道死丧归氏抚棺恸哭曰君以母嘱妾所不奉以终身者死有余戮由是事姑益谨未几姑次女死长婿张元森先赘于章持议欲以氏归次婿氏不可元森夫妇入据氏室氏依宿夫柩旁元森乘夜犯之妇怒骂元森诬诉于姑姑惑女言反嫉氏氏以情告不听每见辄诟之氏忧愤成疾以簪珥衣饰归姑夜投于河邻妇王氏觉而赴救慰解至旦邻妇意其稍宽起如&#氏遂引刀自刎邻妇大呼元森趋抱氏氏瞪视见元森力仆地嚙其舌以死年三十潮人盛端明作章妇行　　蒙士彦妻赵氏
按广东通志赵氏蒙士彦妻嘉靖己未与其姑谭氏俱为贼执贼张旗欲杀姑以祭赵抱姑愿以身代欲　闺烈部列传二十二
　　明十七
　　尹遂芬继室毛氏
按广州府志毛氏东莞举人尹遂芬继室事姑以贤孝称年二十六芬亡氏矢志捐生日夜号泣不绝口家人进食皆密注空瓮中越数日而死　　黄氏女
按广州府志黄氏女父彦章东莞人幼许西湖张祥电未嫁张病亡女闻奔丧欲死以殉张母守之与同寝处张母亡母强其归遂自缢死　　利氏二妇
按广州府志利氏二妇东莞学正利仁妻陈氏仁弟妻廖氏嘉靖元年山寇入境剽劫其村俱被絷缚奋骂不屈贼磔之弃沟中　　黄兼倩妻苏清
按广州府志苏清顺德文学应生女邑庠黄仲凌仲子兼倩妻清四五岁时读书识字即能为诗复善风鉴皆不学而知其所为诗有恰似岭云飞不动天涯难住两人身之句常自哦之每开镜自照辄涓涓泪下人问之不应清无兄弟父欲置妾清曰父相无子虽多庶母何益询其故又不答或偶言人之寿夭穷通往往皆中人益奇之及适黄甫浃晨数数归宁父母诮其不惮烦清曰吾与父母别不久矣未几有娠数月会端午其夫欲出观竞渡清止之曰君有水厄不宜往夫不从清曰命也夫夫果舟覆溺死清归告其父母曰吾向有哦诗人多不解我亦不语人今方有身而死两人身之诗此其应也父母严卫之氏坐&#上一叹而绝人皆作为诗歌挽之　　叶朝和妻袁氏
按广州府志袁氏东莞叶朝和妻和贫久客不归袁为人佣井臼给其继姑备尽孝养恶少伺间握其臂袁终夜悲恨晨赴井死乡人哀其志相率闻诸官置恶少于法　　谢氏女
按广州府志谢氏女父廷玉新会庠生以女许嫁富民子谢父母俱丧富民子悔婚女叔欲别嫁之女泣曰命若此生何为哉即闭户自缢死　　温佳妻叶氏
按广州府志叶氏温佳妻夫亡守节母念其少令改嫁氏闻恐见逼夺自经死　　莫惟儆妻卢氏
女
附

按广州府志卢氏东莞莫惟儆妻夫亡守节一女方笄嘉靖四十一年山寇窃发纵掠乡间氏惧辱投井死女从焉　　张元运妻何氏
按广州府志何氏张元运妻新会人运家贫氏罄箱箧养姑阅数年生一子运死誓以身从姊妹多方卫之不得死一夕伺人静抱幼女沉渊人觉救之不及乃就水涯殡之芳魂不昧每于深宵托梦家人致其哀恳有从元运冢边拾两红绣履众诧视之乃其殓时物也于是闻者多为诗序以纪之　　刘凤娘
按广州府志刘凤娘东莞刘应镌女许字徐启运已卜婚期而运亡凤娘惊仆绝食母多方劝之凤娘曰偶病瘅惮咽无他嫂疑之强就食凤娘取饭覆水盂中而笑语如平时母以为诚然不之防遂阖户缢死　　林子瑄妻陈氏按广州府志陈氏新会陈学博策孙女归林子瑄半载林中风殁氏周旋殡殓如礼殓毕大恸自缢死遂合葬　　林氏
按广州府志林氏新会乡宾林东老女年十六于归十九夫亡二十一被径贼掳至河边时林方负子贼迫之渡河乃弃儿岸上投河死楚人吴国伦赋诗吊之　　陈梦龙妻刘氏
按广州府志刘氏东莞刘景晁女适陈梦龙生一子二女龙豪纵破产病瘵不能为生晁业工银而氏艺极精巧遂以此自给会龙与子相继殁氏治殓毕呼二女出拜两婶命善事之是夜即结束自经于龙柩侧　　廖瑞娘
按龙门县志廖瑞娘廖元通女城西人年十八丁亥四月二十九日强贼破城引刀自决数日面色如生　　许祯妻邵氏按龙门县志邵氏廪生许祯妻为水源贼所获劫之从行据地骂贼被杀直指旌之　　刘耀妻叶氏
按龙门县志叶氏庠生刘耀妻耀亡叶誓不独生家人劝慰莫解绝粒而死　　谭经济妻徐氏
按龙门县志徐氏谭经济妻经济家贫力学年二十三渡河水涨死徐闻奔抱夫尸擗踊几绝投水众救得苏次日又潜往其处众复救归及卒哭祭奠如礼绝粒不食数日昼夜恸哭不绝而死　　梁弘道妻胡氏
按龙门县志胡氏西林都人梁弘道妻年二十五弘道丧胡氏安贫守节养姑抚女足不逾阈里人张士英赂其父欲娶之胡坚不从父私与张盟至期士英舆马来迎父好言慰谕氏俯首不语寻入房即茹药死竟不知药所从来县令申请旌之　　杨泮妻伍氏
按新会县志伍氏罗坑村伍柏女仙洞村杨泮妻年二十二一子甫周嘉靖十六年流贼劫村中妇女凡数十人独氏挺身骂贼速之杀贼怜其色不杀骂益厉贼终杀之后三日乃殓面色如生　　戴彰绪妻林氏
按新会县志林氏天台戴彰绪妻年二十二绪亡守节抚幼子裔日抱裔痛哭嘉靖丙寅贼劫村氏抱裔&#命贼追逼度不能脱乃置裔断崖投水死贼掳裔而去后裔生还存戴祀直指督学咸旌之　　游梁二女
按新安县志游氏女梁氏女归德沙浦人梁许游之兄游许徐某俱未嫁嘉靖壬辰海寇许折桂掠茅洲二女被掳曳至水滨胁登舟欲犯之二女骂不绝口贼怒曰从则生不然膏吾刃矣二女曰吾守正而死犹生也遂被害后&#二尸葬之石鼓墩　　张隆娇
按惠州府志张隆娇兴宁人嫁陈某其姑不正与萧姓者通隆娇知姑不可谏请归宁自缢死邑人闻之令上其事诏表其烈置萧于法　　曾契玉
按惠州府志曾契玉兴宁曾容女方周失怙母吴氏抚之许字陈义婚有日矣义忽亡契玉恸哭七日而死　　陈木桓妻胡良娇
按博罗县志胡良娇柏&#陈木桓妻蜢径胡文韬女年十七归桓越两月归宁而桓婴疾胡别母泣曰夫子无恙见母犹有日倘不测无期矣桓寻殁胡哀恸即自缢家人救之次日吞衣塞喉而死有司表之　　徐国梓妻郑氏按海丰县志郑氏徐国梓妻年二十七无子梓死郑悲哀不绝既殓闭门叹曰夫丧无嗣何以生为遂自缢　　郑世达妻卢氏
按海丰县志卢氏郑世达妻年二十二夫亡毁瘠几死比葬力请于翁筑双圹以示同穴翁从之既葬育夫弟之子为嗣居常必循矩度乡里推重是年流贼数百剽掠其家卢被执呼天大恸贼不敢辱绝粒数日呕血而死　　任现奎妻郑氏
按海丰县志郑氏碣石指挥任现奎妻奎早亡矢以身从家人防守甚严氏绝粒数日伺间投井死官闻于朝赐绰楔旌表　　王化妻计氏
按潮州府志计氏柳州马平人平远知县王化妻嘉靖间南诏山贼流劫江西湖东西杀掳甚众三省骚动数年已降而复叛去化受命为平远平远时新建化开除荒莱招抚流亡规造新邑会田坑贼突起县城橹未立化以其孥寄会昌与贼战黄沙石子岭多有杀获已复捣仙花洞擒斩贼首为贼所困贼因遣间至会昌曰王知县死矣计氏闻之沐浴更衣告天曰吾夫为国死吾义不独生因指六岁儿曰天乎愿保此一息以延王氏血食抱儿置妾怀中遂自杀化以平贼功超拜广东按察司副使诏计氏得春秋奉祀　　李尚妻叶氏
按程乡县志叶氏西洋人李素子生员尚猷妻颇知书年十八而寡贞洁自守家人罕见其面抚遗腹子及五岁即以祖遗书教之因名曰祖木窖贼起氏被获欲污之瞋目大骂曰吾名门节妇肯为汝贼污耶贼遂杀之嘉靖间邑令表其闾　　古氏女
按程乡县志古氏女父焕衷邑之松口人许字叶凤起子未嫁风起病革女悲悼不自胜欲往归父母难之女固请遂归叶而凤起殁女执丧与叶母同起居非公事不见其子见亦语不及私凤起葬告回未几而叶子遘危疾女闻色变驰往事汤药衣不解带月余叶子怜之曰而尚女也以吾故累汝奈何女含泪答曰君第自何无虑妾越日殁女持而泣几绝复苏入室自缢家人破门救之一日绐叶母曰筑圹何所愿往视之因就山&#毒草食之遽归死于家越三日始殓颜色如生家人成女志为合葬焉　　郭大顺妻李氏
按程乡县志李氏郭大顺妻郑钧人幼读书识大义尤熟孝经年十七大顺得痘证氏方有身顺与诀曰生男幸为我计门户生女毋&#若芳年氏答曰生男如命生女即促随君后于腊月雪夜举一女氏大哭七日夜不休咽井水七碗树夫灵繞三匝一跃而死作绝命词一首末云岁寒始见天地心梅花今夜冷如铁里人每指其冢曰梅花冷铁之墓也　　谢元汴妻刘氏
按澄海县志刘氏谢元汴妻因乱扶姑出避遂相失遇贼不屈而死　　杜一命妻王氏
按澄海县志王氏苏湾南洋人杜一命妻归杜克尽妇道嘉靖戊辰乡酋朱良宝贪其姿掠之氏即经死良宝恨捆弃沟壑家人获尸贮程洋冈庙过者悲悼郡守郭子章旌之　　周毓杰妻叶氏
按澄海县志叶氏廪生周毓杰妻毓杰以应省试归病亡氏勺饮不入口七日竟死直指旌其门　　郑氏女
按阳江县志郑氏女平地村郑念云女也嘉靖中女年及笄贼破寨被执乘之以马女投地几毙贼负之而走女痛啮其背骂贼而死　　周从吾妻王氏
按乐会县志王氏周从吾妻年二十八海逆林录纵虐恶党钱朝选执其夫入县至夜不归余恶据其室暴狠异常氏虑逼辱呼家人办酒饭潜入卧内坚闭家人呼门不应破入已缢死　　蔡瑶二女
按广西通志蔡瑶二女一三妺一四妺洛容人三妺适褚本纪夫亡归依瑶四妹许嫁潘仁尚未行嘉靖中以征田州调永顺保靖兵所经恣淫虐姊妹出走兵望见逐之计不能脱相携坠崖三妹即死四妹舁至家逾日而殁　　梁容女
按广西通志武缘人梁容女嘉靖间八寨贼四出流劫入其家将之以去欲夺梁耳金环梁潜取置握中贼笑曰尔身已属吾何有于环氏行至前村木棉树下抱木号呼贼曰尔不畏死乎梁曰人孰无死纵畏之不能免也贼知不可夺遂杀之　　梁新姐
按广西通志梁新姐&#林民梁英女年十七嘉靖乙丑流贼王道通剽掠乡邑入贵平新姐被执欲污之骂曰首可碎身不可辱也强扶上马盘踞不从骂益厉贼折其齿杀之越宿其容如生　　彭谏妻刘氏
按广西通志刘氏宜山人彭谏妻谏出商遭贼死氏闻哭谓妯娌曰夫亡吾不能独存幸善事姑及侄女遂闭户自缢诸妇往救苏护视甚密刘乃不饮食亡何丧至往迎且行且哭嚙舌而死　　田侃妻张氏
按贵州通志张氏郡人田侃妻奎光女年二十侃亡无子卜葬河东张扶榇登舟中途跃入水死比得其尸上下衣皆缝缀甚固　　覃通妻张氏
按贵州通志张氏覃通妻安化人比部继曾女兵乱通挈家避洞内洞被劫张投崖而死　　舒英妻龚氏
按贵州通志龚氏舒英妻婺川人夫亡氏年十八以死自誓姑悯其少欲令再适遂自缢嘉靖间旌表　　彭好古妻杨氏按贵州通志杨氏郡诸生彭妤古妻夫亡杨年十八悲号不食旬日死合葬旌表　　徐锦妻蒙氏
按贵州通志蒙氏郡人徐锦妻嘉靖间山贼攻劫夫妇避山箐为贼所获贼杀锦执蒙欲犯之蒙唾骂不绝引刀刺贼贼怒支解之　　邓再兴妻吴氏
按贵州通志吴氏郡人邓再兴妻嘉靖间镇筸苗叛陷石阡再兴被杀吴闻死之旌表　　陈谟妻王氏
按贵州通志王氏郡人陈谟妻流贼肆掠被执犯之大骂不从胁以兵骂愈甚贼怒杀之　　张一应妻李氏
按贵州通志李氏郡人张一应妻叛兵肆掠夫妇潜匿山洞洞破一应投崖死李为贼所执绐取金帛于山巅亦投崖死　　覃吉甫妻阴氏
按贵州通志阴氏郡人覃吉甫妻适覃事两世姑尽礼值叛兵剽掠祖姑姜氏被拷死姑何氏拷几毙阴初匿林麓深处得免兵他往阴出寻两姑姜氏死何氏气未绝脱衣襦覆之度兵复来遂缢树下　　杨氏女
按贵州通志杨氏女父弘祖幼许字诸生安学吕子如&#未嫁而&#亡女闻痛哭欲奔丧父母不允女封帛送殓不食数日死事闻诏建坊旌表　　王朝妻刘氏
按贵州通志刘氏王朝妻印江人嘉靖十八年镇筸苗攻县城被掠不辱骂贼死　　敖孙谋妻张氏
按贵州通志张氏敖孙谋妻广文昱女生子甫二岁避兵洞中被执欲犯之触地破面抱子投崖死　　张守纶妻陈氏按云南通志陈氏孝廉张守纶妻太和人纶亡陈随自缢嘉靖间督学赵维垣旌之　　陈蕃妻任氏
按云南通志任氏曲靖卒陈蕃妻年十六归蕃生一女方岁许嘉靖乙巳蕃客死他郡任闻讣朝夕呼号至废寝食翁姑厌之令其改嫁任愤激以死自誓谓姑曰但得葬夫骸骨不敢以子母重累姑也姑不知其伪不之逼未数月丧至任携女抚柩悲痛葬夫于漏泽园至夜分诸儿皆归任缓步私语曰吾今归翁姑必执前言不从则逆命从则逆天莫大焉惟死可两全也复虑女幼无依乃负女投于潇湘河举家不知所之越三日方得其尸女犹在背乡人闻之无不酸鼻嘉靖壬子督学赵维垣下有司售地合葬旌其门仍建祠于墓立碑于祠复其二丁以奉香火　　南村妇按云南通志南村妇嘉靖间凤克之变被驱奔窜始杂众中至南霸河不能前行掩袂投河而死竟不知为谁氏之女　　李文妻戴氏
按云南通志戴氏李文妻平彝人年十九夫亡一女尚幼姑强欲嫁之自缢死有司旌其门　　王宗仁妻宋氏
按云南通志宋氏王宗仁妻宗仁家永平兵乱偕宋避于铧子山夫妇并为军掳窥宋美欲害宗仁宋谓夫曰我不幸至此必不以身累君遂携一女投井死年二十九　　李氏女
按云南通志李氏女父榛枝和曲人女年十八许聘张节未几节死誓不更字嘉靖七年兵变途遇一男子执其手即以刀自断其手而死今东郭有旌节碑记　　李五姐
按云南通志五姐李含英女和曲州人志在养母不肯适人嘉靖七年凤朝文叛刎颈死　　赵璘妻王氏
按云南通志王氏赵州人许聘赵璘后有土官愿纳白金五百偿璘聘资以黄金五十馈其父欲改图氏不从竟归璘不二年璘患疾不愈遗命更嫁王尽髡其发纳夫袖中以矢同穴夫既没父母舅姑强去不从垢面蓬首率其孤同农妇作止富室又强委禽焉氏闻拊胸呕血死嘉靖间监司旌表　　刘继文妻邹氏
按云南通志邹氏刘继文妻赵州人年十六嘉靖间箐贼掠白崖氏走水田中贼于崖上张弩以恐之氏曰宁射死必不从贼遂射贯颅而死　　赵氏
按云南通志赵氏夫姓夏失其名城陷赵自缢死　　杨钧妻李氏按云南通志李氏杨钧妻夫任永安守殁于官氏痛哭几绝携幼子扶榇还里至广阳堡遇寇恐为所辱投水死永安人思钧之廉高李之节为建双节祠于江干　　杨洪妻钏氏
按云南通志钏氏杨洪妻太和人年二十许字洪未几洪病甚父母欲改嫁不从竟归洪侍药吁祷逾月洪死钏遂自缢嘉靖间监司旌表　　魏守恭妻胡氏
按云南通志胡氏魏守恭妻禄劝州人守恭为千户远出嘉靖末年阿克之变城陷氏率二子望阙叩头自缢死　　赵文振妾刘氏
按云南通志刘氏赵文振妾太和人振为通判卧病刘侍之甚谨逾年如一日既殁刘送葬归自缢嘉靖十七年大理守表其墓　　成乃贞妻李氏
按云南通志李氏成乃贞妻和曲人李为勋女嘉靖七年凤朝文变氏为贼所执触地而死州守为之立石于墓　　王氏
按云南通志王氏禄丰人早岁孀居家贫苦守三十余年事翁姑以孝称翁姑殁葬毕即自缢于墓上事闻诏建贞节坊后毁于贼夫名失传　　王业元妻许氏
按云南通志许氏王业元妻禄丰人盛年丧夫孤洁自励凤贼之难禄邑受祸最惨许氏赋性贞烈于贼未至时先自刎死奏闻诏赐配享忠节祠　　罗平姐
按云南通志罗平姐昆明杨应春女年十五许聘三泊县杨东明未归明亡女欲死以救得免母欲嫁之不从自缢死事闻诏许祠祀建坊永清门内　　淑姐
按云南通志淑姐赵女安宁人年十四未嫁遭凤贼之乱慷慨自誓以衣蔽面投河而死有诏建坊旌表　　沐天波妻焦氏
陈
氏附

按云南通志焦氏沐天波妻江南人乙酉沙贼变作天波奔迤西滇民奉焦至城北金井庵其姑陈氏遣人问计于焦焦曰吾家累世重臣身为命妇当死宗庙遂举火自焚时幼女在傍见烈焰起惧甚焦强抱与俱灰陈氏闻之笑曰吾妇能如此耶亦自焚死　　瑞贞按云南通志瑞贞沐天波女甫十龄许配刘文秀子刘子痘殇天波谓女曰汝&#死矣我将往吊及至刘第家人驰报瑞贞自缢遂与秀子合葬　　耿廷箓妻杨氏
按河西县志杨氏耿廷箓妻避兵石山嘴为贼所执杨骂曰吾夫居官何日不杀尔辈遂遇害　　赵弘祚妻刘氏
女
附

按通海县志刘氏赵弘祚妻其女秀姐许配阚举人祯兆丁亥年沙酋焚掠县中弘祚被害刘抱女投荷池而死　　李图功妻李氏
按蒙自县志李氏诸生李图功妻丁亥遇乱氏为贼将卜宁所获欲污之不从胁以兵威氏以头触石狮面目尽碎流血通身死于文庙前至今焚尸之处青草不生　　李辙妻杜氏
按蒙自县志杜氏邑增生李辙妻丁亥流寇突至合邑惊逃氏夫与子俱失散仓皇问乡人皆答云不见氏痛哭曰夫与子不见生何为即投井中婢救之移时方苏婢倦防怠遂投缳死夫归收骨以葬　　何雍妻史氏
按蒙自县志史氏何雍妻年十五归雍雍疾勤侍汤药誓欲从死及雍殁号痛不绝以夫所常佩物系于身母氏接至家数日归不复作悲戚状妯娌以是防之稍疏是夜服其嫁衣外袭衰麻自经死时年二十三县令表其门　　杨廉妻张氏
按鹤庆府志张氏御史宗戴女孙适郡庠生杨廉性端庄读书善谈论事舅姑至孝事夫举案如宾丁亥流贼将至鹤庆廉挈家往丽江避之贼破丽江廉举家被执欲污氏绐之曰阖家尽为君有我一身敢自爱乎但今方入月体正不洁姑宽一二日当即如命贼信为实许之至夜遂自缢死贼义之释其家　　杨逢春妻朱氏按畿辅通志杨逢春妻朱氏大名府人夫亡年二十二痛哭欲自尽姑苦劝之不听次日乘间缢死柩前隆庆初诏旌表　　刘金容
按庆都县志刘氏名金容荆城村民刘廷福之女福早逝容适本村农家其家不善容少好如莲花在污泥中纤尘不染恶少马廷柱者容中姊夫也居且邻慕而图之久不可得恚甚言于妻曰不获必杀之盖柱素业屠挟党辈污里中少妇甚众也一日氏翁姑出游夫隶于官值日当早起柱侦知俟其夫出氏方乳子扉未及扃柱持刀入室展转求之不得扼喉几死柱曰天将明不从死吾手氏大骂曰杀便杀终不从也柱怒断其颈时年二十有七隆庆辛未春二月十五日也夫泣诉于官未鞫问会柱兄廷梁亦惧祸首告遂捕之置于法柱曰吾淫人多矣死不为枉但如此烈女子实所未见　　魏一成妻杜氏
按深州志杜氏魏一成妻成死杜年十九痛哭尽哀必以死殉家人防之氏伺间自经死有司旌之以礼合葬　　郑国章妻元氏
按沙河县志元氏郑国章妻夫亡元年二十三毁形截发不出庭户生母惜其无嗣劝令他适元曰若逼我不复来家矣隆庆四年母潜受杨姓聘令兄子促归与商元&#忿痛哭三日不食遂自缢事闻旌表仍遣官祭之　　梁妇宁氏
按南和县志宁氏宰相茔宁公卿女隆庆五年年十六归本乡梁环之孙环富而好善一切桥梁道路有当修补贫难废疾有当救助者无不曰求梁善人环一一酬应多寡如愿至老不衰孙当娶宁氏越三月当以小愤自缢死氏号踊不食誓以死殉父母舅姑劝不听凡九日投缳死　　郑邦济妻潘氏
按归德府志潘氏潘恒女年十九嘉靖末年归郑邦济次年六月夫亡氏哀毁骨立欲自尽以家众防卫至十六日自缢隆庆五年诏旌其门　　连廷魁妻蔡氏
按卫辉府志蔡氏连廷魁妻辉县人魁家素贫蔡勤女红以助其乏夫病百方救祷及殁自缢死　　吴思敬妾赵氏
按卫辉府志赵氏汲县人辉县太学生吴思敬妾主妇不能容使之别适赵号泣归宗闻翁丧仍为持服复恳亲戚通其意愿执箕以毙于吴不纳其父讼于官断令改适赵夜于母家自缢闻者伤之　　张汝桂妻王氏
按卫辉府志王氏张汝桂妻新乡人夫亡自缢柩侧有司上闻旌表　　赵宗周妻王氏
按河南府志王氏节妇徐自化妻侄女赵宗周妻归二年宗周病亡氏年二十号痛几绝誓以死殉姑潘氏简其袖中得绳二条曰生则同衾死则共穴得从良人地下足矣姑知其意防之愈密一日诈为宽解少进饮食防者懈氏密以疥药合砒霜奠酒灵前服之而死隆庆四年县令高一登上其事旌之仍附贞烈祠祭焉　　李守贵妻孔氏
按汝宁府志孔氏遂平人李守贵妻隆庆二年春贵病革呼孔至榻前泣曰我死若好事新郎孔大哭以头触墙曰妾请先死以绝君念遂投缳而死守贵明日亦亡邑令徐世隆躬往吊之　　周基妻蔺氏
按汝宁府志蔺氏汝阳人适邑庠生周基基病亡氏长号不食志甘同穴其兄妹劝慰之氏曰翁姑早世家无一丁何用生为越二十日竟缢死柩侧时隆庆三年春三月郡守史桂芳为文以吊步送归窆仍请于台使者具题旌其门　　王维祺妻张氏
按滨州志张氏贡士王维祺妻壬午之变兵入室欲系之去氏坚不从迫之以刃氏骂不绝口以手拂发引颈受刃逾时始仆　　杜嗣妻罗氏
按滨州志罗氏镇抚杜嗣妻兵至潜匿及被执窘索百端未遂所欲掖之马上氏委身投地者三饮刃而死　　张惟慈妻王氏
按滨州志王氏廪生张惟慈妻惟慈既死于兵兵复欲携氏去氏触石哭詈以梃刃胁之亦不屈遂同遇害　　周绣姐
按滨州志周绣姐太学生自女年十七兵至其家
　闺烈部列传二十三
　　明十八
　　赵大彦妻魏氏
按陕西通志魏氏西安合阳人赵大彦妻夫亡自缢死　　焦玉儿
按陜西通志焦玉儿西安三水人夜有恶少执斧迫乱坚拒不从被杀建坊旌表　　王思谦妻杨氏
按陕西通志杨氏王思谦妻西安朝邑人夫亡抚育幼子誓不他适翁姑屡欲嫁之不得故食以&#糠氏守益坚隆庆己巳翁姑阴纳任希颜聘立逼就车氏无可奈何阖门抱幼子痛哭曰冤哉吾舍汝去矣遂自缢县令表其门　　黄运煜妻杜氏
按陜西通志杜氏黄运煜妻西安咸宁人夫亡私作缋缢于柩侧　　南养仲妻东氏
按陜西通志东氏西安生员南养仲妻渭南人仲早亡氏年十八哭踊伏尸欲以身殉母及姑密护两月举葬事毕东益号泣竟绝粒以死有司旌之　　赵斌妻贺氏
按陕西通志贺氏举人赵斌妻西安咸宁人斌中毒死京师贺闻讣恸绝誓以死殉一日绐女取水遂自缢女亦奋投井中邻人救免郡伯躬吊之隆庆初旌表　　阎视妻葛氏
按陕西通志葛氏生员阎视妻西安蓝田人夫亡氏年二十一不食数日而死建坊旌表　　史某妻冯氏
按陜西通志冯氏西安鄠县人生员史某妻夫亡不食数日而死　　奚洪斗妻李氏
按白水县志李氏诸生奚洪斗妻斗病亡方敛氏擗踊哭已旋入室久不出视之已投缳死远近吊者无不泣叹　　赵妇董氏
按三水县志董氏年未笄适罗川赵姓不三载夫以疾亡氏哽咽悲泣誓不独生舅姑诸亲百计劝慰不从竟投崖而死建坊勒石以表之　　贾昌引母李氏
吴
氏附

按四川总志李氏昭化人生员贾昌引母与任如永母吴氏同避贼山中为所执俱骂贼死　　李茂植妻屈氏
按四川总志屈氏新宁人年十七适李茂植鄢蓝贼猝至夫遇害欲胁以去屈曰吾夫既死恨不啖汝肉贼怒遂杀之　　任高妻李氏
二
女附

按四川总志李氏温江人贡士任高妻隆庆初高除景陵学训李携二女同赴景陵后迁万载教谕舟行遇盗掠其妻女长女绝裙投河死李氏随之次女骂不绝口亦投水死越日三尸毕浮面色如生事闻有司命合葬如礼置祭田祀焉万历初御史复请建坊　　赵炳然妾杨氏按剑州志杨氏赵炳然妾性贞顺夫亡七日不食而死　　蒋淑姑
按大足县志淑姑蒋永贞女年十六为贼执锁于房欲污之淑姑以剪刀刺项而死　　樊伯妻吴氏
按安陆府志吴氏景陵廪生樊伯妻夫死誓以身殉元夜携孤拜灵伏地长号而死闾里哀之　　罗天锦妻王氏
按彝陵州志王氏罗天锦妻为贼所执骂贼死　　王化育妻周氏按彝陵州志周氏王化育妻西贼犯州氏避兵对马山闻贼至持利刃自卫及为贼所逼大骂不绝自刎而死　　雷大壮妻陈氏
按宝庆府志陈氏邵阳生员雷大壮妻途遇乱兵杀其夫氏度不能脱即赴水死　　乔济望妻段氏
按宝庆府志段氏武冈乔济望妻避乱于罗围鲁塘为游兵所执以剪刀刺喉而死　　彭瑄妻袁氏
按宝庆府志袁氏原武县丞彭瑄妻也祖姑欧阳氏卧疾九载姑周以意时其起居罔不欢惬袁氏感姑孝事周亦如之岁庚午五开苗獠作乱袁挟其子走避至月照潭为贼所追及义不受污投潭死其子从焉　　汤叶娘
按永新县志汤叶娘庠士招贤孙女故宦族也年十三母许嫁匪人女耻之遂自经死面赤如生　　高氏女
按永丰县志高氏女吉水高御史孙女幼许梁离明为妻隆庆改元有选妃之事女以冲龄避于梁端饰如成人梁母甚怜爱之逾年还住母家离明死女年十五诸大家争聘之其父已诺女毅然曰吾夫死未&#翁姑多病愿往省焉父不许屡遣人告梁父母曰合归以终养梁父母以其少不答女日夜哭泣几欲自尽及通媒妁即自缢死母搜其箧得所制缟素殓衣一袭盖志坚而谋豫定也　　童宽妾章氏
按泾县志章氏童宽妾宽为万载令没于官章年二十余哀痛欲死既念宽无后正室不在任乃扶榇归舟中坐卧不离棺侧将抵泾家人迎至悉以宦囊付之束发易衣伺舁棺起即自投河死　　郑瑶鼎妻沈氏
按泾县志沈氏楚英诸生郑瑶鼎妻北兵临城见掠知不能免奋身触石而死　　查斌妻汪氏
按泾县志汪氏查斌妻夫妇俱为兵所执氏年二十余有颜色兵迫之氏绐曰若纵吾夫则从若兵喜纵其夫氏&#其夫远即投塘水死　　章世安妻文氏
按泾县志文氏名萱清震山德昌女年十八归茂林章世安甫七日安病痈文侍汤药告天求代又八日夫没父欲迎还不从令改嫁辄大愤栉沐衣衰密纫之以腰绖自经死时隆庆二年四月都御史闻于朝旌其门复役二丁　　赵汝淳妻胡氏
按泾县志胡氏名顺清东隅赵汝淳妻幼有烈性归赵五年张兵屠城见氏美欲挽至营氏大骂不从遇害　　胡世彩妻程氏
按泾县志程氏和兰溪丁都胡世彩妻年二十彩客死河南氏闻讣痛不欲生因夫榇未归忍死脱簪珥服饰属彩兄往载之曰我得迎榇合殡死且无憾寻以途遥费重三年柩不得归氏悲恸不已遂饮毒家人莫知也毒发徐曰我已仰药从夫地下矣　　徐瑾妻王氏
按泾县志王氏名葆秀庠生昊女邑民徐瑾妻年十六于归未半月瑾患痘氏与诀曰愿皇天第保无恙万一不幸有从君九原耳遂嚙一指以自盟瑾亡氏泣血屏处奉翁姑惟谨翁病刲股肉以进寻翁姑相继没夫兄伏谋夺其志凌逼殊甚氏不获已迎其叔滴指数之叔强宽之曰且暂归宁答曰但死我在徐无生我归王言毕而入自巳至午家人呼之不应排门视之死矣簪笄整肃裳衣密纫左手执剃刀包头护颈血不污衣端坐如生越四日县令临验询所刎刀即当年刲股者也时四方观者千余人无不太息　　丁氏女
按泾县志丁氏女父滔长乐都人幼养于婿家未婚婿不肖转鬻于里豪女自刎死　　吴倍妻翟氏
按泾县志翟氏吴倍妻氏归宁其夫以暴疾闻氏心知不祥暗持一刀与母诀而往将及门凶报至遂抽刀自刎引喉而绝仍端坐舆中婢亦不觉比入视则兀然一血尸耳　　童爟妻唐氏
按泾县志唐氏德清童爟妻年二十二值北兵陷城爟被杀执氏知不能免绐贼曰固愿相从第请以火焚夫尸火举氏投烈焰中死　　吴当道妻潘氏
按泾县志潘氏名硕贞茂林都人适本都吴当道家贫井臼勤劳事翁姑甚孝逾七年夫亡守节翁姑欲其更嫁正言谢之而求者不绝乃密回母家与新寡弟妇约共终身求者托其伯父力主与其翁订期强之氏闻乃为鸡黍祭夫自经冢旁　　沈恩妻曹氏
按泾县志曹氏名英沈恩妻避兵柏林山氏方少艾为兵追及迫之上马氏踞地大骂兵怒砍之践踏其胸氏骂不绝口而死　　陆梅妻潘氏
按苏州府志潘氏嘉定人陆梅妻隆庆辛未春乡有讼梅逋赋者县遣卒捕梅不得缚其妻不肯行强之至吴兴寺桥却立不进卒挟以渡就絷外冈民家有顷梅至释妻妻大恸曰我死矣身为妇人而为卒挟何用生为念子饥复织一布贸米饲儿遂自经死　　范希文女按凤阳府志范希文女许聘朱廷谏廷谏死女检聘币悉纳火中出彩佩绀绿珠络等给小弱妹自缢死　　马似龙妻史氏按凤阳府志史氏马似龙妻年二十八龙死殡之前一日自缢柩旁　　刘子安妻某氏
按凤阳府志某氏不知何姓王家仆人刘子安妻童时鬻为人婢王买之以配安安性无赖好赌窃其主之器用布粟以为注数数亡去后安病死于外妇不知偶遇其叔道死故是夜疾作新履着之自缢死　　邓任妻丁氏按凤阳府志丁氏邓任妻任病危家贫药饵不给氏罄嫁笥市药阅六月益危有聘簪二枝未卖一绾于任发一自绾哽咽纳指任口中令啮为信任死三日自缢　　唐汶妻郭氏
按凤阳府志郭氏唐汶妻夫早亡翁姑俱八十余氏拮据奉养殓葬如礼事讫不食死　　黄鹄妻温氏
按凤阳府志温氏黄造妻鹄幼颖慧工绘事知诗自号云卧子摹唐人塞马图不辨真&#性孤愤自喜颍人不识也游浮光刘悬子奇之南游河下王元美为下榻悉赠以诗歌往来吴会者六七年而温同孀娣杜门藿食绝无愁叹声鹄病危而归温许偕死鹄叹曰吾苦汝半生不我恚恨斯已难矣顾肯捐躯从我邪泣解所系付之及夫没不能卒办殓具三日乃毕以缢死柩旁时年二十有七　　李枝茂妻王氏
按凤阳府志王氏诸生李枝茂妻夫病氏剜肉救夫不愈自缢死　　张大壮妾曹氏
按凤阳府志曹氏锦衣卫指挥张大壮妾壮死曹哀毁甚语诸姨曰明早不相见矣众以为诞及辰曹门尚扃家人疑而窥之已经死　　颍水妇
按凤阳府志颍水妇不知其姓氏住颍河北夫为人佣工病笃妇泣曰事急矣殓葬无所需请鬻妾以备遂自售于贾客得资为夫置衣棺市酒肉炊糜食夫余金置夫枕下挥泪别时隆庆三年大水两岸不能辨牛马妇回首呼天投颍水死　　张思谦妻刘氏
按蒙城县志刘氏张思谦妻事舅姑孝敬夫有疾值冬时单衣素食祈天求以身代夫亡随以行缠自缢家人觉救防之甚密七日不食而死　　戴而卓妻潘氏
按蒙城县志潘氏戴而卓妻卓父松山仙居廉簿没而家贫氏安之人呼为痴妇卓病久汤粥无资氏告贷以给疾危知其不起伏&#泣曰君病笃矣妾愿先君而死令君目睹也遂拜卓自缢卓痛哭止之不能卓遍告人知之又五日而卓死时当盛暑蚊蝇不集其身西桥李先生记其事有碑在东门外　　武月溪妻阎氏
按蒙城县志阎氏武月溪妻月溪中年娶氏恪守妇道未尝少违月溪没于京奸民慕其色使媒挑之氏不待其语即发言破其说相与仰天大笑是夜不令婢女入房及明已缢死于榻　　戴九姐
按蒙城县志戴九姐渊女幼许聘张海海病亡女年十五闻讣即易服哀痛不饮食父母众姑姊劝之不言越三日自缢闺中巡抚旌表　　何仲清妻庄氏
按蒙城县志庄氏何仲清妻年二十二夫疾谨视汤药进则欢然退则悲泣夫死昼夜哭不辍绝饮食三日姑密防之越数日防少疏遂自缢　　戴韫珽妻田氏
按蒙城县志田氏儒士戴韫珽妻甫离襁褓即不窥嬉戏事及适韫珽珽以苦读致疾死氏哭不成声水浆不入口者三日母惧严守不离氏托浴从容命具汤母视其入浴使婢候门久之不闻声入视已缢死事闻建坊旌表　　薛锐妻段氏
按砀山县志段氏太学生薛锐妻主簿廷光女锐卒业南雍疾革段吁天刲股和药进之祈以身代锐竟不起段哀毁痛绝而死司成马孟河为文祭之命同舍生醵金赙之隆庆四年巡按御史表其门　　何寅妻朱氏
按嘉善县志朱氏何寅妻年二十四寅亡氏日夜恸哭呕血数升而殁遗孤斌甫匝月隆庆中有司旌表　　潘氏女按临海县志潘氏女父应化为蕲州守许配潼川守陈承翁子奇策策童年病亡女绝饮食痛哭七日临死告其母云明日午时当与叔诸兄嫂别曷置杯酒以致儿永诀之情母如其言设席于&#前婶嫂皆集哭泣扶起拜别就枕嘱以柩归陈至午果殁隆庆间与策合葬　　杨子善妻徐氏
按常山县志徐氏名玉姑观音阁下杨子善妻塘沿杰女也隆庆六年闰二月夜有盗数人斩一首囊之自南门圮城下入子善家呼之出擒缚外庭徐氏与其妾仓卒不知其故尚在室中盗挈所囊首至门胁之曰此汝夫也汝可疾从吾否则与汝夫同死矣徐氏度不能免使妾以好言款贼而身则急趋出后门投井死贼去索徐莫知所向黎明见尸浮井中兵巡道戒县大索贼巡捕官无以塞命谋托诸奸以自解士民不平集二十余人操文刑牲祭之然后巡捕之谋不行而徐节始暴　　郑二枝妻方氏
按严州府志方氏郑二枝妻淳安人年二十余二枝殁方矢志守节有程某欲娶之以死自誓事遂寝后复有某者以厚利啖其舅强委禽焉方知之度不得免遂饮药死隆庆间御史以闻建坊旌表　　游政妻倪氏
按闽书倪氏游政妻政多病倪事之甚谨病革顾谓氏曰吾病必不起汝能从我乎倪泣不能答及亡口鼻出血倪悉餂之哭踊顿绝救苏至夕更衣哭别室及明家人怪无声启户视之死矣年二十有二　　黄一卿妻陈宙姐按闽书陈宙姐布政使崇德孙女年十八适诸生黄一卿逾八载一卿病剧嘱之曰我死无子汝当归汝家陈号泣曰吾安归六日为期当从君地下卿亡哭仆窃衣带自经家人觉救之绝粒而死适合所期　　翁文&#妻叶七娘按福州府志叶七娘闽县翁文&#妻隆庆三年海寇劫其乡掳男女七十余人叶不从行贼以刃迫之呼曰吾死不从贼贼怒断其两臂而死官为给葬　　昌森妻蔡氏按龙溪县志蔡氏昌森妻故驿丞蔡纶女年十六归昌五载而夫亡哀毁逾礼坐卧不离夫柩食必先祭昼夜勤纺绩以经营葬费隆庆六年夫将窆氏毕偿失所贷物复为酒食与姑母为诀及送葬祭具完备周视圹出所藏刀自刎妯娌救之不及事闻旌表　　梁胜祖按广东通志梁胜祖恩平人歇马村梁惟现女年十八未嫁隆庆三年贼掠歇马村胜祖被执骂贼不行贼拽之骂益厉遂被杀　　李氏女
按广东通志李氏女名兰香合浦进城乡李清女也指挥张某聘为妇张后以女贫别娶女闻誓不嫁母欲改配女泣曰吾既弃于人何颜复事人乎愿守死父归复强之女乃书张氏子姓名置于怀自缢死　　翁天经妾荀氏按广东通志荀氏廉州人翁天经妾也未笄归翁事嫡甚谨嫡亡氏治家遇戚属有加礼翁死殡殓服除或求之氏剪发坚守誓从地下家人难之氏号泣哀毁数日而死　　马氏女
按广东通志马氏女泗州同知马尚絅女孙三岁许比邻林氏子昂絅死家浸落赀郎黎氏女奁甚厚林心利之阳以蜚语中马阴聘黎马女闻号泣声震街巷郡司马黄一中适视学闻之召集多士面质士唾林面而林刚愎自若女曰吾岂求嫁乎沐浴更衣缢于密室死之日吊者相望于道司马为建祠祀之　　梁氏女按广东通志梁氏女四会人年十八未嫁所聘婿以事系狱强暴彭浪甫强拉至家欲夺其节女引刀自刎死邑令郡守置甫于法直指题奏奉旨旌表建祠于龙华寺左　　林任重妻范氏
按广东通志范氏林任重妻年二十二夫亡守志孀居隆庆末叛兵陈禄逼城妇女被系几二百氏独奋骂不为所污遇害　　许撝谦妻陶氏
按广东通志陶氏军人许撝谦妻隆庆六年倭陷海口陶被获不辱死　　周氏二女
按广东通志周氏二女龙川屯军周应艮女也隆庆六年剧贼邹嘉儒破屯城男女就缚几尽艮长女年十八被执虑贼污散发厉骂贼大怒刃于市次女赖真年十六逃邻家度势难免解带缢于僻室三日获尸颈带犹系　　罗辛叔妻张氏
按广东通志张氏连平州人年十八适罗辛叔甫半载渠贼陈万出劫举家被掳贼欲污之不从先断其发次断其手指坚拒骂贼而死　　谭氏三女
按广东通志谭氏三女博罗人诸生光旦女也长已适人仲季皆待字戊辰龙门贼破沙上掳男妇待赎光旦曰女从若生不如死贼释其女明日贼复至旦挈家楼居长女恰归宁贼攻楼急度不免姊妹相率坠楼死贼先执光旦知其女死释之　　叶氏女
按广东通志叶氏女河源人年十七未嫁为贼所掳将妻之行至磨刀石陡绝之崖下有不测深渊行者皆下马女曰此吾死所矣奋身而下越旬日其父叶彦荣求尸出之面色如生名其石曰烈女石　　梁兆鹏妻冯氏
按广东通志冯氏梁兆鹏妻连平州人年十三归鹏翁早丧事姑惟谨夫疾笃旦夕亲汤药不倦夫亡氏以孤子幼女五人托伯氏梁远抚之不食而死　　戴邦玉妻郑氏按广东通志郑氏海阳人归大埔廪生戴邦玉食贫治女红以佐朝夕甚谨隆庆二年三月海寇林道干掠南郊郑时归宁将还舟发而寇舟奄至氏度不免遂负其婴儿投韩江而死　　陈某妻吴氏
按广东通志吴氏海丰人陈某妻夫早亡翁姑顽陋欲令再偶不从久恐不免遂缢死　　林彦翰妻李氏
女玉
爱附

按广东通志李氏吴川林彦翰妻隆庆二年贼各乡妇女被掠者数十人独李与女玉爱不从李极口骂贼贼杀于其家玉爱被系出市力拒不行亦刖其足而死有司表之　　黄佩妻谢氏
按广东通志谢氏黄佩妻和平人正德中贼张文昌掠乡聚谢被执不从将杀其女大骂并杀之时年十九　　陈良言妻罗氏
二
妾附

按广东通志罗氏职方司陈良言妻贵州石阡卫人良言携眷属寓长乐值乐城陷出札禅定寺贼劫之罗氏矢不受辱缢死妾徐氏俞氏亦相继自经幼女二姐四姐婢福妹俱从死乐人哀之合葬寺傍并言弟仆称九烈墓立祠祀之　　徐亚孙
按广东通志徐亚孙广丰人子明女也年二十三未嫁为海寇所获义不受辱骂贼贼怒遂支解　　徐嫩妹
按广东通志徐嫩妹和平人升之女也年十六遭张文昌之乱被执贼美其姿容欲纳之不从贼杀人以威之女延颈俟刀贼不忍杀多方诱之骂贼益厉遂遇害　　黄万金妻赖氏
按广东通志赖氏兴宁人黄万金妻夫亡氏年二十五守志不渝弘治末流贼其乡见赖逼之赖绐曰汝解刀即从汝遂夺其刀反斫贼贼大怒呼党类支解之　　罗嫡金
按广东通志罗嫡金兴宁人幼丧父母有丑行嫡金长而惭愤一日火其衣缢死事闻监司表其闾　　陶金娘按广东通志陶金娘年十六琼山舜卿女隆庆六年贼陷海口获女美其色欲污之唾贼大骂遇害　　朱自省妻方氏按广东通志方氏朱自省妻归善巽寮人年十六贼毛老虏使贼卒负以去方噬贼背齿肉俱脱贼怒脔之　　黎天注妻邢氏
按广东通志邢氏黎天注妻文昌人注兄天池负租钱府胥潘六符宗达摄之天池他往六符等见邢姿色执之去邢一子方在襁褓付天池妻韩氏与之诀曰此去母子无再见期晚至东坑村投宿解袗易烛明灯达旦六等不能近至宗达家置诸别室六果来犯邢大骂痛哭爪其胸流血六惧而去夜即缢死宗达移之山麓五日面色如生郑廷鹄记其事　　黄五姐
按广东通志黄五姐永安人黄君庸女也隆庆元年贼江汉破贵峰寨五姐年十六与父皆被执谓贼曰予必相从幸释父归养幼弟贼喜从之睨旁有刀遂自刎死弃其尸十日不变乡民廖子信哀而瘗于高车　　朱绍周妻郑氏
按广东通志郑氏电白人训导郑勉次女年十九归朱绍周旬日绍周往省中道溺死氏闻屡自缢母姑救解乃自设灵于房中日夜号泣曰君死易我死难何不速取我以共归地下一夕何间潜着嫁时衣将复自缢婢觉救之及扶榇归朝乌庄地多虎狼氏请往母不忍与俱氏痛哭相随母姑防之愈谨寻翁晋秩抵家曰待翁归少尽妇礼死有日也翁归吉服以谒次易丧服涕泗注地见者皆为感泣及绍周将葬忽自缢诏旌其门　　邓氏
按连州志邓氏邓家巷人不知其夫隆庆辛未大龙水贼寇州掳氏欲污之不从投水死　　二郑氏
按新安县志二郑氏南头崇镇里人一适平山方时登一适方时爵隆庆四年流贼剽掠二妇俱被执年俱二十二贼犯之二妇骂曰贼奴宁死不汝从也曳之行骂益厉遂俱杀之万历间有司表其门　　范德荣侧室陈氏
按电白县志陈氏参将范德荣次妻隆庆六年倭寇破城举家逃避陈独怀剃刀抱幼子藏夹墙中倭破墙逼之出即引刀自刎　　唐应星妻张氏
按灌阳县志张氏灌阳诸生唐应星妻贡士张鉴女隆庆五年古田猺贼肆张年二十一为贼所获厉骂不屈贼怒挥刀断其腰死至崇祯六年巡按毕佐周奏闻诏旌其闾　　樊氏女
按云南通志樊氏女父惟卿为新安所千户女八岁失怙恃兄以许聘临安庠生胡启启贫有疾弗克娶祖母欲另嫁女闻泣曰大义所定胡可更耶乃自缢家人解其尸犹抱胡生原聘物不置时年二十一隆庆三年巡按田应&#布政陈绍儒为文祭之旌其门　　包氏女按云南通志包氏女父遇景定远人未许聘值铁索箐寇掠执之女誓不受辱为贼所杀隆庆六年县令王廷爵表其墓　　周国祯妻张氏
按云南通志张氏周国祯妻定远人年二十祯逾垣蹶死张舐其血情极哀恸逾三旬自缢　　叶其瑞妻王氏
按明外史列女传王氏东莞叶其瑞妻其瑞贫操舟往来邻境一月一归妇纺绩易食万历二十四年岭南大饥民多鬻妻子其瑞将鬻妇博罗民家券成载其人俱来入门见氏羸甚问之不饘粥数日矣其瑞泣语之故且示之金妇笑而许之及舟发宝潭跃入潭中死两岸观者如堵皆谓水迅尸流无所底其瑞至从上流哭数声尸忽涌出去所投处已逆流数十步矣　　吴进学妻刘氏
杨
氏附

按明外史列女传吴进学妻刘氏进性妻杨氏俱博平人进学疫死既葬刘夜匍匐缢于墓所未几进性亦疫死杨一恸几绝姑议嫁之杨曰我何以不如姒遂沐浴自经　　方存业妻谭氏
按明外史列女传谭氏南海方存业妻生子三月而夫亡悲号欲殉母及姑交止之且讽改适氏垂涕曰吾久不乐生特念姑与儿耳哽咽流涕不止二人不敢复言及子七岁遣就塾师先令拜姑微示付托意窃自喜曰吾今可

　闺烈部列传二十四
　　明十九
　　周引昌妻王氏
按畿辅通志周引昌妻王氏大名府人年十九昌病亡氏不食七日而死万历间建坊旌表　　樊义妻张氏
按畿辅通志樊义妻张氏保定府人年二十余夫亡矢志守节率一子二女日采苹藻和糠&#以食万历甲辰岁大饥且死或劝鬻子女适人氏大哭曰所以受苦如此者正为樊氏一线耳今既不能又何生为悲泣三日投河死其女哀恸不食亦赴水死乡人收葬二尸　　郜和凤妻崔氏
按畿辅通志郜和凤妻崔氏大名府人少读书知大义事翁姑以孝闻生子三岁而凤亡氏矢以死从其母劝不听每哭辄呕血数升竟死万历中建坊旌表　　刘应征女按畿辅通志刘应征女顺德府人年十七许字李茂未嫁而茂亡女闻讣即自缢死万历间诏建坊旌表立祠祀之　　牛化蛟妻胡氏
按畿辅通志牛化蛟妻胡氏大名府人蛟亡氏年十九水浆不入口者六日自缢死万历时诏旌其门　　梁铨妻刘氏女
附

按畿辅通志梁铨妻刘氏保定人夫亡年二十七抚侄为嗣己丑贼乘墉氏闻变持十四岁女泣曰吾家世清白孀妇处子无苟活理令女先投井死乃阖户自经　　武女
按畿辅通志武女大名府人许字李括括家贫不能娶病亡女闻之欲往吊父母不许遂自缢万历间建坊旌表　　张羽妻孙氏
按畿辅通志张羽妻孙氏真定府人羽病笃氏悲痛欲死张嘱曰母老子幼若安得死羽亡氏年二十二抚孤养亲苦守十五年如一日及姑没祭葬如礼癸酉冬流寇之变氏恐不免投井死事闻建坊旌表　　赵时叙妻张氏按畿辅通志赵时叙妻张氏真定府人归叙三载叙亡氏年十八不食死　　陈氏女
按滦州志陈氏女许聘高士凤师克永平家人强字罗氏拥持以去女中夜题诗于壁以领巾自缢死诏与死义官同旌　　陈予启继室陈氏
按定兴县志陈予启继室陈氏丙子之变启被执氏年十九子方二周闭门抚孤日夜号泣焚祝以冀夫归越五载适有自东逃回者云予启不胜苦已死矣氏痛哭几绝乃唤前子托以孤曰我所以不死者冀尔父归耳今已矣幼弟以累尔遂不食数日而死　　李定荣妻陈氏按定兴县志李定荣妻陈氏丙子从姑避兵河内村坐井旁窖中姑语陈曰村故死地垣以外广原丰草可以几免陈曰固也万不免若何不如井之可终恃也遂决计无出一闻劈户声率子妇投井死　　宋引昌妻杜氏
按容城县志宋引昌妻杜氏夫亡氏哀痛不已死而复苏者数次嫂姑相劝不听绝饮食八日死远近闻之无不叹息泪下　　王希礼妻乔氏
按祁州志王希礼妻乔氏夫亡年十九无出矢不再嫁姑悯之欲为择配氏闻自缢死万历二十四年旌表　　刘瑶妻高氏
按祁州志刘瑶妻高氏致仕官高隆女流贼持刀入室见高美欲污之高厉声骂曰吾宦族女宁死不从贼怒剖孕腹而死事闻旌表立碑　　薛二姐
按束鹿县志薛二姐薛清女万历间许字同乡贾北安子七儿将嫁而七儿死北安复求为长男妇清许之女曰以叔妻嫁伯乱伦也不可自缢死　　薛妻梁氏
按安州志薛妻梁氏年二十一夫亡欲从死其姑曰汝方有身倘生男使汝夫有嗣是吾儿不死也梁悟后果生子不逾月而殇梁遂自缢　　杜瑛妻宋氏
按新安县志宋氏儒士杜瑛妻年二十四瑛亡氏绝食数日将投缳为家人所觉不果逾年仍自经死　　仇宪稷妻张氏按新安县志张氏生员仇宪稷妻夫以丧亲哀死氏数欲以身殉念两姑无依强视息每睹夫像辄痛哭不欲生长姑潜焚其像&#踊几绝泪尽血枯未及期年而没　　王光中妻杨氏
按河间县志王光中妻杨氏孝亲敬夫二十年如一日岁壬午瀛城兵陷泣语夫曰城破玉石俱焚妾先死以绝君念遂赴井死　　左绍苏妻冯氏
按河间县志左绍苏妻冯氏夫亡抚孤自守壬午之变先数日令幼子左运之乡独居城内城陷投井死　　王光辅妻樊氏按河间县志王光辅妻樊氏贞顺宜家克妇道夫亡抚诸孤教训有法岁壬午瀛城兵变与子弘基毓基敏基并殉城难　　李某妻尹氏
按河间县志尹氏李某妻少有姿容村豪郭世美窥之欲通情无便适暮春尹夫出世美潜夜入肆侮尹氏大呼世美惧而逃尹愤恚不胜诘旦乃持刀往趋世美家自刎而死事闻于官以世美坐抵事出万历十六年　　赵朴妻刘氏
按真定县志刘氏赵朴妻朴亡婶利其有逼再嫁氏自刎死县令吕一奏营墓葬之　　李纶妻胡氏
按真定县志李纶妻胡氏夫病笃将危誓与同死遂饮毒家人觉以救解未几复饮药死　　李廷实妻马氏
按真定县志马氏李廷实妻廷实以国子生听选没于京师马氏哀恸触壁碎其首而死　　某氏
按冀州志某氏癸未之变氏被驱入营兵欲污之问以姓氏终不答兵方就沐潜以菉豆一小囊奋力击兵兵昏仆地余兵十数辈争殴杀之事定诸生白于州守建贞烈祠祀焉　　张庚次女
按南宫县志进士张庚次女母冯氏早世育于祖母习内则女诫列女传诸书许字巨鹿杨鸿胪若柏长子之玉无何之玉亡女盛服扃户自缢家人排闼入救哭曰人各有志奈何阻我祖母及父曰儿未归杨何以死女曰未嫁不当殉不食禄者不当死君难耶父母许奔丧遂至玉墓衰服号哭闻者无不凄惋乃易妇冠归杨日惟饭蔬食一盂仅延喘息服除绝粒而死万历三十五年学使题请建坊立祠东门外　　裴尚俭继妻张氏按枣强县志张氏生员裴尚俭继妻夫妇相敬如宾夫死氏尚少寻亦自经　　张应麒妻魏氏
按柏乡县志魏氏太学生大用女年十四归同邑张应麒麒父方宰临淄麒有呕血疾养于家氏奉汤药寒暑不懈逾年疾革嘱氏曰我死汝即嫁氏大恸张亡毁容号泣不食数自缢以防严不果死羸瘠无人形舅姑自东省入觐归视妇惊谕曰新妇为吾儿守节足矣何自苦如此妇俯泣不应觐毕将携之任妇辞曰妇宜朝夕侍舅姑第死者未葬棺栖堂除愿毕相守之义因泣下沾襟遂守夫柩居饮食渐废岁时奠献呕血数升以丙申十一月死年十有八邑大夫雷某叹息上其事于台使者檄下旌之　　赵归璧妻陈氏
按隆平县志陈氏庠生赵归璧妻夫亡号哭不食母劝之食不听次夜自缢死有司旌其门　　朱之翰妻孙氏
按隆平县志孙氏朱之翰妻翰亡孙年十八哀毁骨立不食而死　　张士杰妻李氏
按隆平县志李氏张士杰妻少府李嘉猷女也夫亡年十六生遗腹女无何姑又亡李哀毁不食三日而死　　赵一桂妻王氏
按隆平县志王氏太医院吏目赵一桂妻夫亡遗子灿尚幼王年二十灿亦死王哀毁几绝求夫幼侄煜为嗣煜长王自尽　　刘六指妻马氏
按宁晋县志马氏乡民刘六指妻性贞淑言笑不苟年十七归刘虽农家有眉案风刘甚敬之秋月归省母遇屠儿李雄马四于途直犯之氏大骂不屈被杀于田间禾内其家不知也田主见尸而报焉遂闻于县令何廷魁魁性严毅执法不私是夜告庙诘晨策马至死所验毕次入六指家六指战栗无措公疑之见壁上镰刀微带血痕以为夫杀其妻实向以割鸡者也逮县拷讯乡约刘升素刚直抗言代辩曰刘某夫妇和睦通乡举知愿无冤平民公弗怿斥为欺六指不胜刑遂诬服竟系狱死越岁余李雄马四酗饮市中酒酣相搏互讦不休见者缚赴县庭陈状令疑以为醉也置之癸丑令迁枢部郎语人曰吾为令事事皆可自信独马氏一案实为吾终身悔后宁晋邑令修葺县志与庠生孙芝发夜梦人自言何姓名廷魁有烈妇宜载昼以告同列闻者异之　　陈国增妻张氏
按续深州志陈国增妻张氏及笄适国增增农家子父蚤丧张躬操井臼事姑以余力纺绩治生夫妇甚相得阅四载生男女各一国增以勤苦致疾将革呼张前语曰我素贫窘今死衰年老母尔宁能拮据以养宜善事后人张泣曰君第保重无虑妾次日国增亡张抚尸哀痛无复生状姑察其意颇防之越三日鸡鸣时国增将殓谓姑曰妇惫甚姑暂护此儿将稍息姑以为然张出缢于尸旁遂合葬年二十有二　　赵之垣妻杜氏按沙河县志杜氏赵之垣妻垣得疯证十数年不愈杜奉事唯勤及垣亡氏悲恸欲死誓不再嫁媒氏探之氏愤骂食杏仁而死万历四十年奉旨建坊旌表　　尼政行妻马氏按巨鹿县志马氏廪膳生尼政行妻夙闲内则克修妇道行寝疾氏躬亲汤药行饮则饮行食则食及亡即雉经死事闻题请建坊旌表　　陈治安妻张氏
按唐山县志陈治安妻张氏夫得奇疾张日侍汤药形容俱悴因谓夫曰有如君不起吾必从君夫不许及夫亡遂自缢　　王氏女
按永平县志王氏女年十一与姊同事女红姊年渐长调笑不饬女厉色禁止姊不听恚曰我在终为尔累遂自投井死逾数日家人觅得其尸不知何故后其姊自言人方知之　　李希颜妻王氏
按永平县志王氏李希颜妻年十七适希颜越岁余希颜亡氏泣三日不食缢死柩前　　王广妻武氏
按永平县志武氏王广妻年十九生一子广病瘵死武誓不独生家人防之氏伺间缢死柩旁时万历十五年　　宋应试妻刘氏
按广平县志刘氏廪生宋应试妻遇乱避伯氏楼中寇攻楼急氏曰无为累伯氏潜与诸妇缒而下负幼子逃寇追之将及氏曰若吾子有托当以一死救众人众挟其子行氏乃回首迎抵贼大骂相持久之被杀众得脱　　李岳妻卢氏
按滑县志卢氏李岳妻归岳方九月岳疾革卢即誓以死从岳曰汝少无子当嫁卢氏佯许未几自缢岳亦寻亡遂合葬　　刘良臣妻王氏
按滑县志王氏生员刘良臣妻夫亡王年二十欲死父母防之一年卒缢死　　王尚义妻白氏
按滑县志白氏王尚义妻尚义为房倒压死氏随自缢　　赵九&#妻李氏
徐
氏附

按开封府志李氏诸生赵九&#妻九&#得胃病六日不食李氏亦六日不食潜以红绢作己衣及&#没殓毕即入室理发整容着前衣拜辞翁姑自缢而死万历十六年十一月十三日也前六月九&#从弟从朴病亡妻徐氏痛哭呕血越二日密携绢带潜至夫柩前自缢母觉而救之时已三日不食至次日绐母姑曰吾不死矣愿侍姑终身因少饮米汁皆信以为然忽潜诣柩前缢死及是同树坊表焉　　刘自立妻许氏
按开封府志许氏刘自立妻夫亡自缢以殉旌表　　湛宸衷妻范氏按开封府志范氏诸生湛宸衷妻夫亡自缢死　　梁较妻陈氏按开封府志陈氏梁较妻夫亡即日拜辞翁姑自缢旌表　　顾弘善妻林氏
按开封府志林氏名玉兰顾弘善妻弘善病笃氏不食誓必从死其父劝之氏曰父谓百年永邪因取原定婚指环二一约夫指一自约弘善少差乃强食少许家人知不可夺延绘工传其神弘善没遂整衣拜辞翁姑就夫侧自缢旌表　　司彰光妻孟氏
按开封府志孟氏司彰光妻孟绍华女夫亡以身殉　　牛宗正妻孟氏按开封府志孟氏牛宗正妻夫亡年少母家富止一女虞其死防之越九日乘隙自缢柩前旌表　　张升妻王氏
按开封府志王氏祥符举人张升妻升扶病入戊子秋闱及发榜捷音至逾时升死王时随升父任陕西闻讣遂投官衙井中死水香三日会题旌表　　侯应璘妾按开封府志侯应璘妾倡家女应璘举于乡闻其通书史买置别墅典校文籍及璘亡遂自缢而死　　李之用妻张氏按开封府志张氏李之用妻夫亡氏励节事姑寇逼投井而死即葬井旁　　李用中妻贾氏
按开封府志贾氏御史李用中妻夫亡殉之
　　田再稔妻刘氏
按开封府志刘氏田再稔妻夫没投缳以解救不果不食十有三日而死死之日严妆危坐二女曳裾呜咽氏仰呼天者再三日未殓玉颜赪理如生兰阳梁云构志其墓　　刘自修妻曹氏
按开封府志曹氏刘自修妻夫亡父欲夺其志氏不食而死旌表　　韩守志妾张氏
按开封府志张氏故倡女也嫁韩守志为妾志亡自缢死旌表　　郑学仲妻张氏
按归德府志张氏郑学仲妻夫亡自缢以殉万历七年诏旌表　　李朝宪妻王氏
按归德府志王氏李朝宪妻归李三载夫病笃嘱改嫁氏涕泣以死自誓及夫亡自缢以殉诏旌表　　罗昌图妻刘氏按归德府志刘氏罗昌图妻夫亡自缢诏旌表　　王依性妻张氏按归德府志张氏王依性妻夫亡不食死万历七年诏旌表　　张氏女
按卫辉府志张氏女汲县人许聘苏时霁年十一父母俱亡无所依倚遂养于苏未婚而时霁没女哀毁持礼无二志亲族怜其幼讽使更适感愤不食而死　　赵氏女按卫辉府志赵氏女汲县人许嫁田付先是田付之伯无子以付为后而聘赵焉既而伯有子遂逐付而并索原聘于赵女父欲嫁女以还其聘女闻乃自缢死事闻旌表　　江跃鲤妻王氏
按河南府志王氏登封诸生江跃鲤妻万历四十二年死烈县令表其墓　　刘诚妻杨氏
按河南府志杨氏登封诸生刘诚妻嫁半载诚亡杨潜入卧内引练自决救之气绝矣有司奏闻给粟帛复其家　　王安之妻高氏
按河南府志高氏登封唐庄民王安之妻安之病亡氏年十七哀痛欲以身殉其母救解不食七日死学使旌之　　李加实妻朱氏
按河南府志朱氏阌乡诸生李加实妻加实馆于外贼突破塞氏告姑曰贼且至姑老不能逃奈何亟令子果馨扶姑潜行襁褓中自抱幼子幼女俄并为贼执惧姑被害绐之曰汝勿伤吾姑有财物与汝贼信其言少顷觉姑去远抱子女骂贼投井而死　　张公论侧室石氏
按河南府志石氏大中丞张公论侧室永宁人性明决知大体闻流寇变起立语侍婢曰吾义不可辱贼手遂束发纫衣屏息待尽城破遂投井死贼退出诸井中衣带密缝如故颜色如生县令呈请具题旌表　　冯迅妻孙氏按河南府志孙氏孟津庠生冯迅妻万历间夫亡守节其叔逼之嫁孙引刀自刎有司表其门　　牛应宿女
按河南府志孟津孝廉牛应宿女年十三许配别驾杨某子杨子病亡女欲往吊不遂曰既许为杨氏妇死当为杨氏鬼竟缢死有司表其门　　柴嵩山妻胡氏
按汝宁府志胡氏光山乡民柴嵩山妻万历癸未夫亡无子氏年二十五纺绩养孤乡人欲夺其节氏服毒自誓会白鸦悲鸣氏曰此吾夫嵩山之灵也当与同归是夕遂死乡人秘其事密瘗于沟壑邻有士人陈暗知之而未发也至丙辰成名始述其状于邑令李谦亨乃辟地修茔立碣以祀　　郭维藩妻祝氏
按汝宁府志祝氏遂平郭维藩妻万历间维藩以疾亡祝年二十二乘夜自缢从夫死　　高攀妻胡氏
按南阳府志胡氏高攀妻携幼子避乱遇贼不辱而死　　冯世泰妻李氏
按南阳府志李氏冯世泰妻夫亡氏年十六即于夫死之夕伏柩自缢姑全氏解救乃卧&#却食越六日死　　李仲兰
按南阳府志李仲兰李实女万历二年许字同邑彭光泽未娶彭病亡女遂自缢于家　　全金梅
按南阳府志全金梅全言道女许配同邑张邦彦未娶彦亡金梅年十四自制白衣裙随母送葬是夕自缢死　　朱溶妻李氏
按济南府志李氏历城人诸生朱溶妻城陷与一妇一女一孙女俱投河死　　董和女
按济南府志莱芜士人董和女许婚刘县丞子一约约病将亡父母携女往省约死女屏浆水数日而殁父母伤其志同窆焉　　成端征侧室倪氏
按济南府志倪氏邹平人武生成端征侧室征分汛守城战殁抚军王题恤给葬氏年十七于夫葬前三日自缢死　　孟氏女
按济南府志孟氏女利津人许字诸生韩章章年十七溺死女年十六痛哭几绝欲送葬归韩守丧父母难之欲更为择婿女绐曰容终丧乃改嫁也比终丧沐浴自缢死　　孟士高女
按济南府志蒲台人孟士高女许字吴嘉恒未嫁嘉恒死女年十六号泣不食往送恒殡还家绝粒而死旌表　　姜守身妻杨氏
盛
儿附

按济南府志杨氏章丘人诸生姜守身妻姜亡杨恸绝数四至夜闭户自缢母觉救之杨涕泣曰儿欲从夫地下不得为母留抚棺痛哭咄咄若与姜语诸婢皆感泣而一婢盛儿尢甚阅四月杨出诸婢而盛儿独留杨栉沐自缢棺侧盛儿从死杨旁若侍立然李开先太常为碑记万历间&#赐庙额　　郭氏四女
按济南府志郭氏四女阳信人父梁多兽行生四女及笄欲入侵之女闭户拒乃逼以火而四女拒门益力同死烬中时万历戊戌邑令路升建祠祀焉　　吕氏女按济南府志吕氏女历城人及笄选为泰安王妃未婚王薨妃毁容绝食有司上其事旌表　　贾儒女
按济南府志临邑人贾儒女年十六许字郝尚士未娶尚士亡女欲往吊弗果明日酌酒佯为父母具食旋入室更嫁衣经死万历间建坊旌表　　宋辇女
按济南府志宋辇女齐河人许字儒士杜永实永实亡女不食欲殉父母阻之未几求者至女即引剪刀自刺其喉急救乃免久之又有媒求辇辇欲许之女潜佩永实原聘钗以密线联衣自缢死　　阎守相女
按济南府志肥城人阎守相女许聘吴贤子同盻未娶同盻亡女闻讣往吊痛绝既苏水浆不入口饿十一日死与盻合葬县令旌之　　洪津妻王氏
按兖州府志王氏滕县人洪津妻奴杀人诬连津津不能明缢死王氏痛之谓子汝学曰儿幸稍长无事我矣吾当从夫讼冤于上帝乃沐浴更衣自缢柩前后十余年奴竟伏辜　　王陟妻梁氏
按兖州府志梁氏滕县人王陟妻年二十夫亡氏号痛不食葬之前夕抚棺痛哭沐浴更衣自缢死万历十五年奏闻旌表　　刘仲妻林氏
按兖州府志林氏滕县人刘仲妻仲死氏年少而美里人争谋之林恐不能免也煮豆汤沸自投釜中而死　　张斗炫妻龙氏
按兖州府志龙氏峄县人适同里张斗炫夫妇俱年十九炫病亡氏痛哭三夜雉经死万历四十一年旌表　　黄忠妻胡氏
按兖州府志胡氏黄忠妻滕县人年二十夫亡勺水不入口五日自缢柩旁万历十年奏闻旌表　　刘氏女
按兖州府志刘氏女定陶宗江女也许字曹县丘廷美未嫁美亡女哀痛不食闻其葬日素服自缢死有司立石表其墓　　王用霖妻杨氏
按兖州府志杨氏济宁人王用霖妻大理卿湘子妇也万历乙酉用霖举省试没杨哭泣成疾逾数月死年二十余翰林李维祯志其墓　　谷锺秀妻陈氏
按兖州府志陈氏谷锺秀妻峄县人秀邑诸生氏归甫期年秀病亡陈即自经以殉万历十年诏旌表　　高诚妻张氏按兖州府志张氏高诚妻滕县人诚父朝用山西贾人也客于滕女生二岁许诚其后朝用贫不能聘自请罢婚张执不从父乃赘诚于家甫一年诚西归不还明年传言诚死诚兄论欲嫁之张剪发以誓富人邓谨欲娶之曰无发亦可张复割其耳谨惧乃止论又阴许贾人谢凤将娶之夕张始知乃沐浴更衣怀其夫遗镜泣谓所亲曰吾所以断发割耳而不死者以诚存亡未可必欲有待也今已矣遂缢而死　　孙豆儿按兖州府志孙豆儿峄县歌妓也嫁为王氏妾王没豆儿从容自经柩前死　　张氏女
按兖州府志张氏女徐州人张昆女也许聘峄人刘氏子天民天民病没女在室闻讣以首触地陨而复苏越数日自缢死时年十八因合葬远近观者无不泣下万历七年诏为立石表墓　　胡允靖妻杨氏
按兖州府志杨氏金乡人胡允靖妻夫亡氏年十六雉经于屋梁而死里人悲之　　赵梦鹤妻牛氏
按兖州府志牛氏定陶人赵梦鹤妻年二十夫亡敝衣垢面悲思成疾而死　　陈玲妻刘氏
按兖州府志刘氏陈玲妻曹县人夫亡号泣不食袖其笔砚冠履自缢柩旁死　　王采妻苏氏
按兖州府志苏氏滕县人王采妻采好与无赖子弟游无赖子弟劫采为盗采愧欲自裁乃与苏诀苏曰君无别我我与君同往也乃与采同缢死年二十四　　王氏女按兖州府志王氏女曹县人故同知王擢女也许聘黄氏子未归而黄子亡女年十五号泣旬日不食而死　　张守义妻王氏
按兖州府志王氏张守义妻曹县人万历十八年夫亡自缢以殉邑令亲至其门为文祭奠　　颜弘素女
按曲阜县志复圣裔颜弘素女许聘孔闻训年十七闻训亡女素衣求往吊父母不许欲求死防护严密乃强自解防少疏遂自缢于室奉旨旌表　　孔承巨妻涂氏
按曲阜县志涂氏孔承巨妻夫亡号泣欲绝至夜缢死柩前越三日颜色不变事闻旌表　　苏鼎妾张氏
按东昌府志张氏苏鼎妾堂邑人苏病卧弥月张昼夜侍汤药目不交睫苏殁投缳死郡守董汉儒遣官祭之表其门　　郑铭妻高氏
按东昌府志高氏郑铭妻临清人夫亡氏年二十七抚棺恸哭殡十年而葬抚前室三女如己出择婿嫁之曰未亡人之事毕矣不食而死　　王堂妻贾氏
按东昌府志贾氏临清人王堂妻归数日堂亡贾恸哭自缢工部主事王大用恤其丧　　薛应奎妻田氏
按东昌府志田氏薛应奎妻高唐人年十五归应奎甫一岁夫亡田抚尸大恸绝粒求死姑慰之曰吾儿不幸尔又欲死吾老将谁依田乃收泪强进食已而邻人致厚币于姑姑将嫁之田哭曰异日何面目见死者是夜自经于室年甫十六　　郑佩璲妻马氏
按东昌府志马氏郑佩璲妻聊城人夫亡欲殉葬舅姑以有身劝止已而命嫁乃自缢旌表　　于刚女
按东昌府志于刚女恩县人许字岳天衢未合&#而夫亡父欲他许女不从乘间自缢死时年十七　　李氏女按东昌府志李氏女博平人小字石榴年十七许聘县诸生王&#未嫁而&#亡女悲号不饮食未几有媒氏造门求婚父诺之语女女痛哭曰闻一马止一鞍吾身已许王更将谁适遂自经死　　王邦宁妻莫氏
按东昌府志莫氏王邦宁妻高唐人年十六归邦宁邦宁没誓不欲生姑力劝而止越九载有富民慕其姿容多方求之莫度不免纳夫扇履袖中引绳自缢死　　李资妻孙氏
按东昌府志孙氏李资妻恩县人随夫之辽东夫以役死锦州孙闻讣大哭触墙而死事闻旌表　　云&#妻任氏
按东昌府志任氏云&#妻高唐人年十五归&#越五年夫亡任悲号欲自尽姑曰吾宗如&#之绪所冀汝有遗腹岂可捐脰躯以殉小节任勉从之未几诞女竟哀毁死　　李玺妻邴氏
按东昌府志邴氏李玺妻茌平人玺以公遣死济南邴闻讣哀号往扶榇归葬祖姑强嫁之佯许诺密语所亲曰不能终吾志何面目见死者于地下遂沐浴更衣以白纸束手指至夜自经夫冢树下　　马大化妻黄氏
按东昌府志黄氏马大化妻茌平人大化没黄誓以身殉不食浃旬死吊者如市　　王家相妻刘氏
按东昌府志刘氏王家相妻恩县人家相亡刘忍死事姑阅八月姑没痛哭曰夫与姑俱亡吾何以独生遂缢死　　阎有礼妻马氏
按东昌府志马氏阎有礼妻茌平人有礼没氏绝饮食亲属屡谕不听即柩前自经左右觉而解之越宿仍缢园树下事闻旌表　　刘松妻李氏
按东昌府志李氏刘松妻平山卫人松贫为人佣病亡李哭泣不食越十二日死年二十有二两学诸生白于上官旌之葬城南龙湾树石于墓　　曹自悟妻张氏
按东昌府志张氏曹自悟妻茌平人自悟为辉县训导没于官张年二十二扶榇归屡求死不得一日服衰入卧室距户自经家人急救已气绝　　赵继祖妻倪氏
按东昌府志倪氏赵继祖妻聊城人继祖早亡倪屡求死不得鬻居室葬夫姑迫改嫁佯应诺少顷距户自经年甫二十一旌表　　高守耕妻田氏
按东昌府志田氏高守耕妻莘县人守耕殁田拊棺痛哭不食三日死旌表　　萧光荣妻崔氏
按东昌府志崔氏萧光荣妻恩县人光荣没崔年二十二屡求死不得葬夫毕趋后园投井死万历间巡　闺烈部列传二十五
　　明二十
　　李绍忠妻仇氏
按山西通志仇氏生员李绍忠妻婉娩有淑德家贫竭力以事翁姑万历八年忠亡氏不食三日自经死　　赵良进妻侯氏按山西通志侯氏赵良进妻年十四嫁良进进贫佣工度日越二月进病又三月亡其姑与母议令改嫁氏遂自经死时万历甲午夏久之始殓颜色如生鹾使曾舜渔命建祠以祀　　王继仁妻刘氏
按山西通志刘氏生员王继仁妻夫亡氏哭泣不食及就窆氏令勿坚筑不渝旬亦死御史旌之　　高通妻温氏
按山西通志温氏高通妻夫亡氏年未三十子女俱幼家贫依其兄嫂居兄嫂迫之嫁氏泣自明其志仍迫不已氏曰吾计决矣指子女曰我躬不阅遑恤吾后遂自缢其子女亦从母死叔父温廷官悲之白于官罪其兄嫂旌表之　　卫养民妻高氏
按山西通志高氏运司吏卫养民妻养民家颇饶以病亡有张某者利其资谋强娶之氏遂自缢死　　张旺妻武继姑按山西通志武继姑父母早亡依兄简居赘里人张旺为婿会兄简当役五台以旺代行旺病殁役所同行者为函骨归继姑哭之恸叔母李戏之曰哭何为善择所从可耳继姑曰妇人有死无二是夕即自缢　　原湖妻王氏按山西通志王氏原湖妻湖为人佣居土&#中湖出外奸人乘隙犯之胁以刃不从缚其手足使不得动氏骂不绝口身转地如轮卒不能近遂遇害县令立碑道旁志其死处　　朱翰垣继妻阮氏
按山西通志阮氏朱翰垣继妻避乱针漳村兵追急同夫投井死　　仲儒妻刘氏
按山西通志刘氏千户仲儒妻年十七适儒儒疾氏躬汤药凡三月衣不解带比没氏年二十五求死以殉亲戚防视不遂一日绐防者曰死真无益第吾一时伤心至此汝市一瓜来解吾烦躁信之果为市瓜至则已缢死儒柩前矣有司奏旌其闾　　何志高妻黄氏
按山西通志黄氏何志高妻夫亡恸哭几绝自缢死　　郎蛾儿按山西通志郎蛾儿孩时与贫人侯存儿家养为媳未及笄有恶少窥其翁姑出调之女大骂遂自缢论置恶少于法万历间旌表　　罗妇赵氏
按太原县志赵氏赵维新女维新与阳曲县罗继武妻有私继武利其酒食金钱不发闻氏殊色谋聘为媳虑其不允乘其与妻处捕胁维新维新欲自脱不得已许之氏每自恨欲死及既嫁继武嘱其妻诱氏为乱图射厚利氏垢面秽形断发以拒继武夫妇展转威逼无已遂自刎后武见氏索命暴死　　何九畏妻苗氏
按河曲县志苗氏何九畏妻父洋贫甚氏未笄即归畏&#耕作薪爨甚欢性静默不喜言笑万历辛巳九畏病弗起与氏诀曰汝贫无倚何能相守但迟数月而嫁我死无恨氏誓曰有不讳当并入棺随以枕空其半及夫殁哭尽哀检夫平日遗发衣履及己发丝之类尽入枕其父觉引诸戚劝慰又令氏弟护之越二日乘间火前枕物缢死尸旁年十有八　　李春妾王氏
按平定州志王氏县尹李春妾性温良寡言笑春感痰疾昼夜服勤左右衣不解带数月尝泣谓春曰主君娶妾为无后也今仍使蒸尝无托妾负主君矣脱不讳妾不独生春亡遂自缢　　小四儿
按定襄县志小四儿潘廷福女年十七未嫁恶少李实伺间欲乱之不从泣诉于母遂自缢死事闻置实于法万历三十一年奏旌其门　　曲秋叶儿
按五台县志曲氏女名秋叶大同灵丘人父大保母马氏弟价子家甚贫居代州碾玉村女生而颀&#性娟静万历十七年岁值大祲女年十七父母携就食五台问舍于生员安崇德家崇德见女殊色以母所居东舍三楹僦之女见同院意甚不乐欲隔以居父曰暂留俟再卜因乏食代为人牧牛一日大保恐牛众践人田禾携妻子同驱而出独女在家崇德瞰其独处从门外扬秽言以蔑女曰女身大如许尚处子耶女闻计难与之较俟母回语之崇德以女佯不知也复用言挑之因掷梨房内女遂大哭适母回见地遗一红封发之则梨也女恚云拾此秽物何事姑留原所以待父归因哽咽曰此地吾固不愿居今不速移不可母问故以告母反不信崇德母欲掩子过亦在旁云必无是毋长舌女心愤之后父母三人复驱牛出崇德又至挑女如前女严辞正色拒之崇德骂曰汝訴若母能奈我何使人闻之河水不能涤也女益愤值母回入见女哭始信女见父母贫懦力不能去难自全乃宛转绐母曰家明日无粮可往贷他所母不悟甫出门而女已阖门自缢矣因讼官置崇德于法巡按具题旌表有司买地筑坟建院使其弟居守岁时致祭焉　　陆登骦妻王氏
按岢岚州志王氏生员陆登骦妻骦患足痈医药无效王为吮之终不能痊夫死王亦自尽　　郭渐妻吕氏
按岢岚州志吕氏郭渐妻年十六归渐方岁余渐亡吕睹物生悲痛哭无休日翁姑劝慰再三氏终不能自抑竟以哀死　　陈氏女
按保德州志陈氏女幼许州民郭姓子郭无赖父母议欲改适女自缢死　　马上行妻杨氏
按保德州志杨氏贡生马上行妻夫亡自缢死　　杨璋妻康氏按保德州志康氏生员杨璋妻夫亡年少无子视殓毕自缢柩前　　刘希明妻张氏
按保德州志张氏刘希明妻生二子希明被寇杀氏恸哭不食死　　严机妻崔氏
按保德州志崔氏严机妻万历间人生子方周岁夫亡视殓毕即自缢死　　张文蔚妻马氏
按保德州志马氏张文蔚妻夫亡年二十七视殓毕服毒死　　李氏
按保德州志李氏夫某死于兵收者将至氏提刀俟于门将行刺比至知事不谐遂自刎死　　孟端妻邵氏
按蒲州志孟端妻邵氏名恩蒲州大涧里人父东川尝为里人长娶石媪而生邵氏年十六归端端家贫为人佣邵氏绩纺佐之朝夕事二亲唯谨万历戊子夏端死于疫邵氏年二十五哀号不食欲从死姑劝止之既葬端归母家母曰吾闻婿有藏金二两汝先出供母饥母将更为汝择婿焉邵氏泣曰金舅姑所有女曷敢私女分当死所以不死者未终舅姑养耳择婿何言哉顷之母私议以姑为婚主将逼嫁之邵闻不告而归以金奉姑曰此夫子所藏养亲资也&#不敢私请以供朝夕姑亦不疑&#死不过防邵潜出抱二岁幼女亥趋井侧长女熙方八岁蹑其后邵氏顾见熙以瓦击之令返遂抱亥投井熙救不及亦投井俱死及出其尸母女各相抱不可解　　阴根阳妻郭氏
按沁源县志郭氏廪生阴根阳妻根阳卒时年二十七剪发毁容誓不再嫁逾十二载翁亡姑耄族叔以氏方中年逼令改适氏举刀自刎　　徐自立妻徐氏
按沁源县志徐氏姚节妇媳徐自立妻自立病笃氏年十八知夫疾不起先投缳而死　　卫思洛妻尚氏
妇李
氏附

按沁水县志尚氏卫思洛妻流寇陷城夫遇害氏与妇李氏投火死　　张效濂妻卫氏
按沁水县志张效濂妻卫氏流寇至夫被害氏坠城死　　席太初妻纪氏
按陕西通志纪氏西安邠州人生员席太初妻万历中夫亡氏即缢死柩前奉旨旌表　　宣大治妻魏氏
按陜西通志魏氏宁夏人贡生宣大治妻万历初治亡氏触棺而死巡按御史具题奉旨旌表　　师氏女
按陜西通志师氏女西安永寿人师第女也万历中师第坐事&#讼捕者诣家偶牵女衣女不胜愤恚自缢而死　　俎衍溱妻陈氏
按陕西通志陈氏俎衍溱妻西安永寿人与姑及幼女被劫贼欲刃其姑挟氏以行氏夺贼刀杀女自刎贼惊异释其姑　　黄钦之妻黄氏
按陕西通志黄氏宁夏人指挥黄钦之妻钦之以事系惧罪自缢黄从死同殓焉　　马璟妻侯氏
按陕西通志侯氏马璟妻西安武功人夫病笃侯知不起先夫自缢死有司旌之　　苏民望妻凌氏
按陕西通志凌氏宁夏人生员苏民望妻适苏生子四岁姑病失明氏旦夕扶掖不倦躬女红佐夫读书万历丁亥夫亡氏年二十二引刀自刎家人救之不死因痛惋不食次日伺家人就寝遂自缢事闻建坊旌表　　杨采妻范氏
按陜西通志范氏宁夏人千户杨采妻采运&#饷官兵贼执氏欲污不从被棰死　　雷同妻较氏
按陕西通志较氏西安渭南人年十七嫁雷同同客郧阳携氏俱病亡无子一女方在抱氏绝水浆三日扶榇还葬叔翁轰吞氏产几尽糠&#不赡有张姓者赂轰谋娶之氏破面剪发坚拒不从事亲育嗣子昼夜纺绩自备棺衾及亲丧女嫁忽谓女曰往吾不死者以翁姑与若耳今翁姑就窆若又嫁吾无事矣遂绝粒数日而死万历中表其门　　孟学孔妻惠氏
按陕西通志惠氏孟学孔妻西安富平人年二十四夫为宁夏抚吏万历间病亡氏候丧至葬祭毕即自缢死事闻有司旌之　　郝聚女
按陕西通志生员郝聚女名拾翠洛川人年十七许聘诸生何三近已纳采而三近亡女闻讣以所纳币制为衣裳服之自缢万历二十二年旌表　　李萼妻王氏
按陕西通志王氏西安富平人万历中适李萼萼病弥年氏事汤药甚谨比病危延妻母语曰乘吾生取衣装为而女备氏泣谓萼曰果不讳有死耳何以衣为翌日夫亡遂经死后园时年二十一顷之夫复活氏已不救　　陈五典妻李氏
按陕西通志李氏陈五典妻汉中兴安人年十七归五典六载而典亡氏号泣七日饮食不入口自缢死有司旌之　　李彦章妻杨氏
按陕西通志杨氏李彦章妻西安富平人年二十六夫死家贫甚纺绩以鞠幼子翁姑劝改节不可乙卯地震饥不得食邻妇哀之馈食不受遂饿死子亦亡　　杨汝松妻朱氏按陕西通志朱氏宁夏人指挥杨汝松妻子湛为王师籴粮决水哱贼恨执氏城头欲污之氏大骂不从贼囚之氏投缳死　　张氏女
按陕西通志张氏女西安朝邑人父世强万历初许字市民魏珠珠亡女年十六衣缟不食誓以身殉母曰珠贫家子既无缘早世何虞不得良匹女曰一女再许不为也家人严防之乃佯饮食为履以遗珠母乘间自经越三日舁就魏与珠合窆面色如生　　李白妻张氏按陕西通志张氏西安合阳人李白妻夫亡不食而死　　杨专妻张氏
按陜西通志张氏西安朝邑人杨专妻万历丁亥岁大祲人相食专与子先毙氏自投于河旁人援之氏曰我义不为乞丐故溺耳遂不起而死　　葛宽妻郝氏
按陜西通志郝氏葛宽妻西安蒲城人夫亡自缢死万历三十年旌表　　李焕妻薛氏
按陕西通志薛氏李焕妻西安韩城人万历中焕客死河南舁榇归里氏号呼绝粒以奁具栉珥鞶帨付姑服衰麻坐夫棺右而死　　&#逵妻严氏
按陕西通志严氏西安华阴人&#逵妻夫亡氏矢从葬亲戚劝以二孤无托氏曰吾志在死不知其他遂自缢　　曹氏女
按陕西通志曹氏女名粉容西安合阳人未于归&#亡父母令他适女投缳而死县闻立石表其墓　　胡文焕妻王氏按陕西通志王氏胡文焕妻汉中汉阴人年二十夫亡氏枕尸泣血不食姑姒劝慰不变及百日致奠尽哀次晨服嫁时衣自缢柩侧万历四十四年奉旨建坊按县志文
焕作文炜

　　杜春芳妻康氏
按陕西通志康氏生员杜春芳妻汉中洋县人夫亡氏年二十六悲号数日饮鸩而死万历中旌其门　　王旗妻姜氏按陕西通志姜氏西安白水人王旗妻万历末旗因斗死于井氏闻亦投井以殉　　王以谏妻靳氏
按陕西通志靳氏生员王以谏妻汉中宁羌州人夫亡氏年十九子寻丧氏不欲生姑劝曰我子已死更无兄弟可托将惟汝是依奈何弃我而死乎氏感痛从命曲尽孝养及姑殁殡殓方毕曰吾当从夫地下矣即自缢万历中以贞烈奏旌　　陈大策妻张氏
按陕西通志张氏生员陈大策妻汉中兴安人贡士希载女癸未大水策溺死氏擗踊几绝勺水不入口邻&#泣劝不应七日而死口眼皆流血　　陈弟妻贾氏
按陕西通志贾氏陈弟妻汉中略阳人年十五遇强暴欲污之氏骂不绝口投汉江而死　　成绍妻安氏
按陜西通志安氏西安耀州人生员成绍妻年十八归绍四年绍亡氏痛甚欲以死殉语匠氏曰吾夫衣衾厚宜大其棺因示以度少顷自缢死同殓焉　　安裕妻左氏按陕西通志左氏安裕妻西安耀州人年十五归裕裕病亡氏即剪发半头破镜半照纳裕柩以示同死就&#无复一语饿十余日而毙年十九万历中建坊旌表　　王建绩妻单氏
按陕西通志单氏西安蒲城人王建绩妻年二十二夫亡痛哭呕血累求死不得越明年正月乘间自缢死万历末旌其门　　李氏姑媳
按陕西通志李氏宁夏人指挥赵炳妻子承先媳亦李氏姑媳俱名家女有淑德万历中贼据城以叛官兵围攻不下承先谋献西城顾母有难色母曰儿第往勿吾虑妻亦促之谓事不谐吾当先死事泄被缚姑媳皆就死　　刘秋喜
按陕西通志刘秋喜临洮河州人司信女年十七许字义官任琏子国卿万历庚辰国卿病亡秋喜欲往吊母不可遂痛哭不食次日平旦整衣投井死州守刘以闻奏表其闾　　米顺贞妻常氏
按陕西通志常氏米顺贞妻西安蒲城人吏部澄之女给谏若柱妹也夫见杀于寇归其尸氏自煎汤浴尸凶服跪奠忽一日吉服临哭几设匕筋各二及晚自缢死　　李时郁妻陈氏
按陕西通志陈氏生员李时郁妻临洮狄道人夫亡次日自经死氏年二十四一子一女俱在襁褓　　金国宗妻陈氏按陕西通志陈氏金国宗妻临洮金县人夫亡氏年十八寝食俱废阅七日以首击柱未死遂抵墓自缢　　文晋妻陈氏按陕西通志陈氏文晋妻临洮兰州人秉德女晋以郡吏给由京都陈从之晋亡氏哀毁几绝扶榇归自经柩侧　　刘惟成妻王氏
按陕西通志王氏刘惟成妻汉中西乡人夫亡痛哭而死　　刘濂妻周氏
按陕西通志周氏临洮河州人刘濂妻年二十五夫亡号泣七日而死　　张存儿
桂
花附

按陕西通志张存儿凤翔扶风张文杞女也文杞有三女长存儿次桂花皆及笄季名瓜尚幼同处一室里中恶少瞰女父母他出突入求合姊妹并不从见杀幼女亦被伤邑令杨瞻建烈女祠祀之　　李氏史氏
按陕西通志李氏生员丁泰妻史氏生员李应贤妻延安吴堡人万历中群贼来劫二妇登楼避之贼举火焚楼二妇约姊妹五人以布裹身端坐而毙邑令表其门　　张价妾翟氏
按陕西通志翟氏张价妾汉中兴安人价为孟县令没于官妻刘氏同翟扶柩归葬发引日翟自缢柩前时年十八　　史文载妻杨氏
按陕西通志杨氏凤翔陇州人史文载妻夫亡氏随缢死万历中旌表　　李小圆
按陕西通志李小圆凤翔岐山人若梓女许字王邦宁未归宁缢死小圆亲临赴吊入厨作粥拜食宁母端坐丧次而绝是夜雷电风雨大作　　石可贞妻董氏
按陕西通志董氏石可贞妻凤翔麟游人夫亡氏誓以身殉姑以抚孤劝止后数年子殇氏即自缢万历中诏表其门　　王渼妾张氏
按鄠县志张氏王渼妾渼病誓与俱死及亡氏哭之抵暮入室饮药次日果死有司以闻于朝立碑墓前以彰其烈　　官庄里民女
按临潼县志官庄里民有二女俱未嫁流贼至拥之马上投地骂贼俱被杀　　薛厚伦妻南氏
按雒南县志南氏南文蔚季女适司马薛国用第四子厚伦未逾年厚伦病剧南去玑翠纨绮侍汤药不更二手厚伦殁南匕勺不入口恸绝而苏即引刀自刎众救止之复引首触柱又以救不得死诸姆劝谕谆切南泣对曰死固非我愿但守节所关甚大吾自谅不如死耳姆及眷属环向泣曰尔以幼艾为妇未期何遽仓卒南正色曰夫妻宁计日耶既守义即当死今惟劝我死者为爱我众复曰尔父母行至矣宁忍不一见乎南曰至则必尼吾死遂自缢漏下三鼓丫鬟垂头而睡明发起视颜色如生　　王迁妻吴氏
按同州志吴氏王迁妻迁老为佣以糊口值饥荒无所售佣耻入养济院卧而死氏枕尸哭一昼夜而绝　　周仪妻冯氏按同官县志冯氏周仪妻仪早亡氏恸甚欲以身殉朝夕抚棺痛哭绝食六日不死遂于棺旁自缢有司状其事诏建坊旌之　　王世从妻魏氏
按长武县志魏氏王世从妻为贼掳骂不绝口贼笑而慰之骂益厉旁贼怒争下刃碎其尸　　尚妻白氏
按长武县志白氏尚妻健国之母父子与贼巷战见贼势众令国出城请兵氏扶至家夫妇并投缳而死　　鱼璞妻尚氏
按长武县志尚氏鱼璞妻遭乱被掳佯为欢容从贼行数步道旁有井遂投而死　　李福春妻王氏
按长武县志王氏李福春妻被赋掳不屈大骂以首触石而死　　王登泰妻黄氏
按长武县志黄氏王登泰妻闻贼至恐见辱自缢死　　李承祖妻高氏按延安府志高氏榆林人副总兵汝楩女适李承祖承祖随汝楩协镇蓟门病亡氏遂自缢有司为题请旌其闾　　杨坤妻柳氏
按延安府志柳氏榆林卫人百户杨坤妻闻贼警举家谋自全柳曰妇道以洁身为正惟有死耳未几城被围急氏泣告姑曰贼入余必死但不能终养老姑反以幼子上累奈何及城破投井而死　　罗宗臣妻王氏
按鄜州志王氏罗宗臣妻为贼所获欲污之氏骂贼不止贼怒砍之仆地贼以为死弃去后数日复生　　陈善妻王氏按鄜州志王氏陈善妻夫妇避乱相失氏为贼执曰夫不知死所我何用生誓死不从贼以皮条系之遇高崖大呼投崖次日人闻哭声舁至家夫亦无恙　　柳輴妻王氏女
琼附

按鄜州志王氏柳輴妻有女琼年十六寇至輴他往诸妇女闻贼将至相与谋曰果为贼掠若之何女琼曰惟死耳已而被执琼痛哭骂贼伏地不起贼知不可夺即杀之王氏手抱幼男贼欲引去亦投崖死　　吉孝妻王氏按鄜州志王氏吉孝妻为贼所掠掖之马上骂贼曰我家世清白肯从贼奴耶即坠马贼怒杀之　　戴光文妻杨氏
按兰州志杨氏戴光文妻文早没氏泣血三年哭声不辍服阕即绝饮食哀号自尽肃藩表其闾赐祭焉　　杨氏田氏按兰州志杨氏田氏肃藩贵嫔也癸未冬流寇薄城二嫔盥沐簪服从容投缳死宫人从死者二百余中涓赵三策为贼所执断胫不屈怒骂亦被害　　段锽妻杨氏
按兰州志杨氏安定人适举人段锽万历己酉厉疫盛行锽染疾不起杨矢从夫地下或劝解之杨曰抚藐孤则有诸叔在安用我哉家人防数日稍懈绐子女异榻夜扃户自缢观察邢公作诗哀之　　张氏
按四川总志张氏剑州人不知其夫贼入州劫掠乡村张氏年十八惧为贼所污投溪水死　　李瑞妻夏氏
按四川总志夏氏简州李瑞妻群盗入室氏知难脱密令夫遁直以身当贼贼怒刃之自股逆割至乳而死　　赵桂香
按四川总志赵桂香德阳人同知范鹏侍妾鹏亡即绝饮食十七日姻亲再三劝谕之曰何自苦如此赵答曰吾无所畏亦无所利业许主以死不可徒言寻匍匐赴葬所呜咽而死时年十八　　誾氏女
按四川总志誾氏女名成哥德阳人里豪金海聘为媳养于家海妻瞽子幼海百计诱之不从加捶楚焉如是三年余终勿屈海恚甚一日入室逼之力拒海击杀之讼于官验之犹处子也上官捐金檄县建祠祀之　　马昱妻薛氏
按四川总志薛氏威州卒马昱妻昱贸易茂州客死薛氏号泣奔丧葬之有张果者图婚马父母亦恐年少难守将许之薛闭阁自缢死　　王元女
按四川总志成都保县王元女许聘于姨之子姨惑于星家言欲毁婚氏曰婚既定毁之无殊犬彘父母强之遂投皂江死　　李胜高女
按四川总志金堂李胜高女有美色许聘邑诸生彭尚仁鄢寇突至女随母走避斜潭河寇骑迫之李投灌子潭死　　李仕俊妻杨氏
按四川总志杨氏金堂杨洪女适李仕俊甫二年值鄢寇至负儿逃匿至高士桥投水死　　李可植妻马氏
按四川总志马氏什邡人马桐女归李可植八年可植死马抱幼子昼夜行哭竟自缢万历四十三年直指檄表其门　　田汝均妻徐氏
按四川总志徐氏温江民田汝均妻均亡徐年二十三服满诣汝均坟痛哭归辞舅姑还家坚卧不起水浆不入口者七日而死有司表其闾　　李娥
按四川总志李娥茂州李茂少女许聘王廷用未行茂夫妇适外出止娥在室廷用突入求合娥义不可以计绐出即自缢死　　李泰女
按四川总志茂州李泰女生有异质方嫁有新台之变遂引刀自刎几绝未几再犯之乃缢死已而其翁乃暴死于狱　　任希祖妾杨氏

　闺烈部列传二十六
　　明二十一
　　郑命贤妻黄氏
按麻阳县志黄氏生员郑命贤妻贤少负才名以应恩选没于鄂氏年十九闻讣即誓死越半月榇归氏启棺抚尸痛哭殓祭毕随自经死　　李思干妻张氏
按麻阳县志张氏李思干妻年二十丧夫无子孀苦六十年万历庚戌有司旌之　　罗文绣妻聂氏
按衡州府志聂氏常宁罗文绣妻父廷凤幼尝授以女则女诫诸篇悉能解悟万历戊戌春罗妻经月蒲蹶于河聂挽之不及亦投水中舟人亟举篙往援不受遂死越七日两尸并浮颜色如生县令表其地　　黄琥妻雷氏按衡州府志雷氏黄琥妻蓝山人家贫拮据以资夫学夫寻丧氏哭之痛勺水不进者七日娣姒强慰之氏曰夫存与存夫亡与亡吾志决矣俄检缃帙尽焚遂自刎而死群鸟环集其庐悲鸣不去人咸异之　　曾三聘妻陈氏按祁阳县志陈氏祁阳儒生曾三聘妻尚书陈公荐女十岁失母晨昏依祖母膝下十六归曾姑束湿异常儿女悉累之陈敬顺无违罄其奁之所有以悦姑无骄心吝色翁姑后先继丧倒囊以成厚敛曰送死大事无留憾也人称孝妇未几夫亡触棺垂毙以夫窀穸未营子方幼未可以死泣血三年口不尝五味身不衣裘帛服除之明日沐浴危坐旬日不食而死事闻旌之　　赵向贞
按江华县志赵向贞太平乡民赵志伦女年十八为乱兵所获不从矢口大骂拔贼佩刀刺贼贼怒断其手足弃去邑令申请旌其家仍为立祠祀之　　夏氏
按桂阳州志夏氏文学汪泮妻事舅姑尽孝勉夫力学足不越阃泮捐馆夏恸过甚姑慰曰已矣有弱息在何乃尔夏曰当俟姑地下遂七日不食死　　曹显濂妻伍氏
按兴宁县志伍氏县丞曹显濂妻夫亡守节为寇所获不从唾骂而死　　樊兴孟妻何氏
按兴宁县志何氏樊兴孟妻孀居苦节为红寇所获死之　　唐才胜妻袁氏
按兴宁县志袁氏唐才胜妻兵骤至恐为所辱自溺江口河中死　　万氏女
按南昌郡乘万氏女名会贞新建万国隆女幼许南昌胡钦恭后钦恭患痘死女痛哭不欲生易缟衣将临其丧母阻之及闻殡曰何不待我凭棺一哭耶自是以死自决家人防之甚周一日佯理发整衣示以不疑遣婢出潜登楼自经时年十七万历间旌其门　　万氏女按南昌郡乘万氏女名考英新建万建言女幼许闵士毅会士毅病笃考英求侍汤药父母难之及闻讣恸哭几绝易缟衣愿随父往奠不可痛哭益甚诸母劝慰多方竟诣密室自缢死万历间旌其门　　聂庄妻潘氏
按南昌郡乘潘氏丰城聂庄妻庄客泗州病没潘闻讣号哭几绝舅姑促令改嫁适骤雨沟中涨满氏整衣赴水死　　黄廷继妻陈氏
按南昌郡乘陈氏南昌黄廷继妻于归半载廷继客游南畿家徒壁立陈事绩纴以供菽水三年既而讣至恸哭七日潜自缢以殉万历间旌其门　　李寿妻邓氏
按南昌郡乘邓氏进贤李寿妻寿亡邓年十七哭泣誓死葬后自缢以殉万历间旌其门　　易氏女
按南昌郡乘易氏女名妹贞高安易滨女幼许聘弋阳府仪宾杨漳子镮未婚镮死妹贞年十七闻讣坠楼几死持服奔丧舟至漳江之岸索木主如亲迎礼以舆载主而入随至柩前行礼毕朝夕哭奠期年一夕焚香自缢于镮柩侧事闻旌表　　叶氏女
按南昌郡乘叶氏女名兆姺南昌叶相女幼许字新建李光庭未婚而庭没叶年十三先期梦光庭缟衣乘白马入其室越数日闻讣誓不改节父母怜其幼强更聘姺即于密室整衣自缢死　　樊昱女
按南昌郡乘樊昱女字凤英南昌人许字新建万尚弘未婚尚弘病凤英为废寝食及病亟昱往视之三日不归凤英计尚弘已死白母欲往治丧母曰待尔父归抵暮悲不自禁登楼潜缢死与尚弘合葬城头山万历间旌其门　　萧一和妻刘氏
按南昌郡乘刘氏萧一和妻一和没刘年二十九触棺死而复苏赴河护救越四日家人防稍懈乃沐浴告灵返室嚼舌而没万历间旌其门　　郭妇吴氏
按南昌郡乘吴氏名顺贞贡士吴如揆女年十四赘蕲水郭吏部长孙某未三月遇李贼于水次掠之不从怒髡共发以刃裂其颈幸不死及归郭后山贼猖乱杀郭生并掳吴上马吴口啮贼指遂杀之　　徐公一妻廖氏
按奉新县志廖氏徐公一妻公一客死吴城氏闻讣泣命家人曰吾不能独生矣当同穴葬我遂投缳死　　刘日懋妻彭氏按奉新县志彭氏刘日懋妻年十六于归时日懋已抱疾合&#仅七日日懋就医外舍七阅月而日懋亡氏&#踊绝粒徒步临夫墓泣曰幸虚一抔土以待我及期果痛悼死合葬　　宋雍三妻熊氏
按奉新县志熊氏北乡宋雍三妻雍商于粤八年无音耗熊度夫已死或诱之改嫁熊预备殓具一夕自缢死　　温捷生妻涂氏
按宁州志涂氏上坑温捷生妻生亡氏金石白况绩不辍乙卯冬贼攻城氏携女菊贞及子奇梧自上坑走高贼忽奔出炮声如雷母子惊散氏抱女潜匿于南姑桥深茅沟围城八日四山搜巡氏恐出被贼污忍饥以死贼退有樵夫见之归报沟内两死人端坐如生塘兵温维贤同众往观即其婶也舁出而葬见者殒涕　　张昶妻彭氏
朱
氏附

按饶州府志彭氏张昶妻因弟振元新娶妇朱氏氏留母家未归适兵过余干为所获将杀其父彭伏抱痛哭复砍其夫彭目令去兵遂挟彭与朱上马行峻岸彭投水死朱亦堕地不从被杀　　王桂容
按饶州府志王桂容幼聪&#识烈女传许字乐邑黎文年十七将于归文忽病没容闻号恸欲殉父母止之剪发抉面誓不他适引石击胸呕血不食寻死万历间旌其闾　　叶妇程氏
按饶州府志程氏名秀清泰里人年十三世变归叶某寇至杀其夫掠氏行度不能免便投井死　　毛氏女
按饶州府志毛氏女九林人许聘故相马廷鸾曾孙性聪慧知书会兵乱窜伏林中寇追之恐为所污投崖死兵退父母得尸以葬明年肖像于饶娥祠祀之　　戴鼎妻许氏按饶州府志许氏名灿英戴鼎妻性庄静不苟言笑年十九适鼎甫二月姑姒邀往观剧英谢不往独处一室鼎兄龙乘间挑之英怒泣诉于姑必欲一死以明志一夕沐浴更衣瞰夫睡自缢死有司置龙于法旌之　　山曜妻郑氏
按饶州府志郑氏山曜妻名贵贞松女也归逾年曜亡家贫无倚或劝改适氏拒绝之母迎养于家亦贫甚衣食不给竟受他聘郑知势不可已乃绐就浴缄衣易鞋投缳而死　　胡满女
按鄱阳县志胡满女及笄未嫁避乱于湖边兵至拽之行女坚不从乃断其首数日家人收瘗颜色如生　　洪栵妻汪氏按余干县志汪氏名湘真适洪栵年二十二夫亡无子父讽之嫁氏不答具鸡黍奉父酒酣辞入内登楼雉经死　　刘良坤妻王氏
按南康府志王氏星子刘良坤妻有殊色通书史归良坤事姑以孝万历二年剧贼何凤掠其家见氏欲污之不从恐以刃无惧色大呼家人杀贼日向晡闻官兵至乃引剑刺氏腹氏以手按剑遥拜其姑抽剑而死年二十四观者如堵莫不痛哭而去巡方使者题请建坊　　朱氏女
按九江府志朱氏女德化人许字劳钦亮子未婚而劳子没女年十六富室争求之父母将许女曰死生易节吾不能安蓦奔丧所自缢闻者伤之合葬南熏门外万历间请于朝建坊旌表　　邹东妻姚氏
按德安县志姚氏邹东妻年十八夫亡归依母家会兵从建昌来掳去妇女七十余口主将恐兵辱之即审明发回氏曰闻妇女不出闺门一出便当死矣遂自缢　　桂登魁妾缪氏
按德安县志缪氏桂登魁妾年十七被兵擒欲污之不从扶之上马不得命役舁之行亦不许哭曰事至今日止一死耳遂夺刀自刎　　郭贤操妾刘氏
傅氏
马氏附

按德安县志刘氏刘国祖女郭贤操妾也先时避兵建昌东谷乡闻操被杀遂服毒死其姆傅氏马氏亦同时死焉　　李时育妻谢氏
按铅山县志谢氏李时育妻时育没于棘闱谢年十九剪发入棺誓无二志后数年舅姑与子俱没父母欲令改适竟投井死　　胡梦泰妻李氏
按铅山县志李氏进士胡梦泰妻翰林国球妹也性孝谨慈爱动无违礼泰死数日氏服毒卧&#呼诸子嘱以后事闻者惊骇痛哭罗拜&#下捧药求解李曰汝父约三日相会鬼门关今已七日人各有志莫能阻也言毕而绝　　施氏三烈
按永丰县志施廷翊妻王氏施廷翔妻周氏施廷栩妻吴氏嘉靖辛酉广寇搜掠山村男子皆亡命去三妇扶姑裴氏匿岩中寻被掳各脱簪珥救姑贼释其姑驱三妇行俱誓不受辱至双塘王抱幼子赴水死周吴亦相继奋跃贼怒并刺杀之塘水尽赤万历间诏建三节坊表之　　潘肇荐妻夏氏
按永丰县志夏氏郡诸生潘肇荐妻性贞静寡言佐夫读书成名荐方三十而殁家贫无子父兄欲易其志氏固辞不得密制殓服先期自经　　纪引登妻郑氏
按永丰县志郑氏纪引登妻夫蚤亡氏方怀娠励志守节清苦不移子寻夭氏沐浴自缢于宗祠　　刘耀旦妻罗氏
按永丰县志罗氏刘耀旦妻正德辛未闽寇破县被执贼欲污之妇绐以渴甚求饮水遂投井死县令宋琎吊之以诗万历二年诏旌其门　　哀端寅妻郭氏
按万安县志郭氏哀端寅妻夫死非命氏割耳刺目以绝见闻时有闺中延雪草镜里见霜台之句颂其贞烈　　张氏女
按万安县志张氏女年十八避寇山阳与家人诀曰设遇寇有死而已寇奄至女即奋跃宜径塘越数日尸浮水际容色如生侍郎刘玉作诗哀之　　刘一春妻彭氏
按万安县志彭氏刘一春妻遇寇劫其夫彭愿以身代刘乃得释贼欲逼之彭骂曰我文人妻何可侮也遂遇害　　陈道妻萧氏
按万安县志萧氏陈道妻被掳不屈叹曰妾若失身何以见祖宗于地下遂负女赴水死　　周岐妻郭氏
按万安县志郭氏省祭周岐妻贼杀其夫郭与俱死寇退为之合葬　　彭春妻郭氏
按万安县志郭氏彭春妻遇贼为所执贼美其姿交欲妻之彭骂曰贼奴不知我为节妇耶贼遂以刀断其齿举火焚之　　周贤佐妻胡氏
按万安县志胡氏周贤佐妻遇寇欲污之氏曰宁碎身万段无自辱以苟全贼怒刺杀之　　刘钦秀妻萧氏
按万安县志萧氏刘钦秀妻遇寇不辱以刃临其颈卒闭目不言寇曰汝夫已为诸军所困妇何倔强也萧乃举杖逐寇曰死即死耳何多言群贼以刀刺其背而死　　李昭妻氏
按瑞州府志氏名美贞上高李昭妻归昭四年昭病剧焚香祷祝愿以身代及亡哀毁号泣曰夫死无子不死何俟欲持刀自刎会娣姒劝慰佯止寻以石槌心后夫三日而死万历二十二年诏旌其闾　　欧阳光绣妻刘氏王
氏附

按分宜县志刘氏欧阳光绣妻安福刘尚赏女年十八襁未&#儿归宁时兵马往来袁吉卒遇焉氏同母王氏携儿急避后园园有沼骑排墙突入挥刀咄&#氏与母并儿跃入沼死　　周诰妻严氏
按赣州府志严氏雩都庠生周诰妻年十九而寡家贫子山负责不能偿先死有孙尧典方幼责家诉于官勾摄者逼氏听理氏叹曰吾不出户庭五十年矣今何得骤见官府遂缢死何水部廷仁表其墓　　曾安邦妻孙氏按赣州府志孙氏雩都曾安邦妻安邦以贡授南靖训导孙随之官偶山贼破城大肆焚劫安邦携家走避男三俊被执而安邦亦为贼戳伤孙意夫已死遂投火自焚三俊痛母悲号欲从贼为感动出其尸于煨烬中令三俊收余骨还以殓当时安邦虽被伤犹幸脱于难万历丙午奉闻旌其闾　　锺廷用妻王氏
按赣州府志王氏兴国锺廷用妻夫亡无子以节殉夫屡经旌表　　郭妇高氏
按赣州府志高氏安远龙泉保人郭某妻为流贼所执自知不免坠深潭死贼退家人迹之不得尸忽从石岩中浮出颜色如生　　经国妻管氏
按溧水县志管氏经国妻归经岁余夫死有遗腹自冀生男及娩女也遂缢死万历间表其门　　端烈妇
按溧水县志端烈妇逸其姓氏嫁月余夫行贾不归纺织养翁姑八年无间后夫病癞归令妇他适妇具酒食献翁姑曰今当去愿以为别举家信之夜遂投水死旦得尸衣皆密缝　　汪国瑾妻方氏
按歙县志方氏汪国瑾妻瑾病怯方祷天刲股终不起因嘱天立侄孔信为后夫寻没方抚棺泣血俟敛毕咽金而死年二十六　　吴氏女
按歙县志吴氏女父文燧南溪南人幼许聘孙氏子年十六孙氏子亡女号呼请母为治绖往卒哭入拜孙母往哭于墓甚哀孙母防之凡绳带皆匿因编发缠颈而死邑令题其门曰一发千钧　　许显时妻江氏
按歙县志江氏江村人年十六为许显时妻时亡绝粒七日而死　　程高仪妻许氏
按歙县志许氏塘模女归槐台程高仪未有子仪客游溺死许闻欲身殉思夫柩未归忍死以待及至乃备衣衾声言为夫易敛竟自服投缳而死　　张德善妻程氏
按歙县志程氏张德善妻万历甲辰张没于贾讣闻程誓死或劝以养姑乃止后媒氏议成程栉沐若为容以服珥寄邻妪曰吾将行矣以此备堂上一朝之匮是夕缢死族人葬之竹林山　　黄世学妻董氏
按歙县志董氏潭渡黄世学妻学贫无以养母董针纫得甘旨奉姑昼夜不懈十指尽血姑获令终学死无子董自制长衫缝其隙不食九日卒衣繸皆作旃檀香时万历癸丑岁也　　潘九如妻汪氏
按歙县志汪氏潘九如妻夫亡含敛尽礼时翁作客未归语傅母勿亟殡以俟翁每奠以期不夜哭哭不于房蓬首不髽衣麻而不绖阖户隅坐一无所营或并日一食母窥其志私谕之氏曰所不急死者欲禀命翁姑为夫飨祀耳翁闻故迟归为立嗣氏遂绝粒二十三日而没颜色不变　　鲍氏女
按歙县志鲍氏女名展真许字寒山方龙瑞方母殁女闻讣哭之恸已而龙瑞亦亡服而哭之父母劝不听后将议纳他聘女即不食自缢死　　闵文卿妻许氏
按歙县志许氏闵文卿妻年二十一文卿死许绝粒而卒　　许时功妻蒋氏
潘氏
徐氏附

按歙县志蒋氏许时功妻功亡哭绝复苏自缢死同时许大文妻潘氏夫游学客死柩归潘号痛呕血至夜自缢死许明俊妻徐氏归三月俊死讣闻亦自经死　　程道宏妻凌氏
按歙县志凌氏沙溪人年十四归托山程道宏宏罹重疾凌刲股疗之寻亡哀毁绝粒念宏祖父俱未葬勉起治窀穸营六圹存一以自待值虞祭凌设奠墓上哭甚哀至夜投井死　　桂喜
按歙县志桂喜诸生黄景献妻汪氏婢汪守节桂喜事之二年夫亡从死　　郑世亮妻吕氏
按歙县志吕氏跳石郑世亮妻夫殁抚遗孤励志守节伯正亮潜谋嫁之吕计无奈以孤嘱其侄经曰汝为我善视此儿经偕妻劝百端吕佯笑以谢至夜自缢死　　程氏女
按歙县志程氏程道南女许字蔡天逵待年未嫁值大兵入境家人俱窜徙女度不可脱投井死　　方思翾妻殷氏
按歙县志殷氏上里殷光立女忠堂方思翾妻夫病有男女各一而男先殇殷知病不起手书贻母家以言己志及夫亡绝粒九日而死　　吴氏叶氏
按歙县志吴氏石潭人归洪鲸汪钦时叶氏邑文学叶灿女归钦时子上国寇起虑为兵校所逼吴伏剑死叶投井从之宗人为建祠祀焉　　黄汝材妻施氏
按歙县志施氏名兰如潭渡黄汝材妻东瓯名家女幼失怙恃流入娼家汝材客东瓯娶焉居二年赀尽挈归而材嗜酒不休施坐卧一小楼刺&#文以自食足不履地十有二年既而汝材死材母谋嫁之仰药而死　　郑柏妾盛氏
按歙县志盛氏岩镇郑柏妾柏无子病笃命盛改适盛闻遂沐浴先自缢以殉有司遣使祭之　　方时鹏妻庄氏
按歙县志庄氏瀹沆方时鹏妻庄朝臣女鹏病亡庄自缢以殉　　方以仁继室黄氏
按歙县志黄氏罗田方以仁继室通经史能文以仁客嘉禾病亡黄买舟归榇载一鹤自随洎归卜壤穿二圹自为文祭仁粘棺上读者酸楚逾日遂刺鹤顶血饮而死鹤亦寻哀鸣不食踯躅而仆其乡人葬鹤于黄冢旁碑曰鹤冢　　汪应伭继室李氏
按歙县志李氏年十九归潜口汪应伭为继室伭病瘵三年李奉汤药惟谨及殆许应伭以死伭顿首谢寻没殓毕缢死卧内年二十二　　罗显义侧室童氏
按歙县志童氏罗显义侧室义病革嘱令改适童曰死无二志义没哭泣三日而死　　赵泌妻吴氏
按歙县志吴氏岩镇赵泌妻泌亡吴视殓毕自缢死　　黄应岳妻王氏按歙县志王氏王仲礼女仇村黄应岳妻岳亡王年二十三誓死以殉祖姑年九十七谓曰汝死吾不生矣王诺日临墓所号泣闻者哀之母意令改嫁王愤绝粒数日而死　　江东鸣妾郑氏
按歙县志郑氏江东鸣妾鸣病亡郑视殓毕自纫其衣仰药而死　　方应霖妻余氏
按歙县志余氏芳川余可桂女瀹潭方应霖妻应霖客游闻父讣抱恙匍匐而归寻没余拜姒托养姑登楼更衣绝粒逾六日死　　吴氏女
按歙县志吴氏女北岸吴继潭女许字漳潭张氏子及笄张病亡女闻引刀自刎为家人所救少间卒自缢时年十七　　方仲昭妻程氏
按歙县志程氏罗田方仲昭妻托山人嫁二年昭病死逾月子殇程誓以死从坐小楼姑使女侍环守之程阴置纑于奁中绐曰下会食侍者出遂持纑自经死　　方世锦妻汪氏
按歙县志汪氏路口方世锦妻姑嫠居侍养惟谨锦客死松江氏闻呜咽不食起向姑慰谢雉经死年二十二有司旌其门　　吴光妻项氏
按歙县志项氏吴光妻光没项自缢死年二十　　方可承妻程氏按歙县志程氏岑山程光女罗田方可承妻承逆旅遇盗投之淮程闻讣即绝粒泣曰良人葬鱼腹且无嗣我取衣冠葬以相从倘宗老加惠我良人得祀春秋幸甚质明家人往视则已经死邑令旌其庐　　方道彦妻洪氏按歙县志洪氏路口方道彦妻彦病亡洪水浆不入口者五日气绝复苏既而自经有司旌之　　汪君峻妻方氏
按歙县志方氏罗田人幼从母观黄烈妇祭即泪沾襟年十七适岩镇汪君峻峻病亡含哀为翁营封兆毕遂雉经死　　胡尔式妻郑氏
按歙县志郑氏郑村人归路口胡尔式式积学成瘵郑侍汤药二载不倦疾益剧郑祷天刲股请以身代身素孱弱随创而殒式闻号恸勺水不入口五日死县令表其门　　毕熙阜妻李氏
按歙县志李氏毕熙阜妻阜死即矢相从以舅姑二丧未葬因罄家所遗共营筑四圹余其一以自为地襄事后奉夫主入祠哭奠成礼遂绝粒九日而死部使者题旌　　徐国起妻汪氏
按歙县志汪氏徐国起妻起病妯娌谓曰脱不讳家贫不能守奈何汪含涕不答起没汪擗踊不胜坠楼而死有司旌其门　　洪其泮妻汪氏
按歙县志汪氏西溪汪茂滨女洪源洪其泮妻晓诗书大义泮客蜀死讣至从容与诸戚诀勺水不入口者凡九日而死年二十四有司旌之　　王氏潘氏
按歙县志王氏南溪南吴文靖妻靖死其伯氏私约富豪娶之鼓吹及门王绐伯氏沐浴更新衣因闭户自缢死潘氏吴敏学妻敏有恶疾潘侍汤药不怠敏亡绝粒死俱年二十　　鲍观澳妻徐氏
按歙县志徐氏蜀源鲍观澳妻澳客死徐碎首裂面赴水姑力救之强起慰姑夜以绳系颈数匝悬梁而死　　吴道恒妻程氏
按歙县志程氏太学生程九万女适溪南文学吴道恒恒好学积劳病失血氏知不起即以死誓屏绝饮食恒没氏恸哭三昼夜勉扶柩登山归遂僵卧吞金屑而卒时年二十　　程士鹗妻方氏
按歙县志方氏程士鹗妻槐塘人归程未几鹗病瘵氏竭诚侍汤药衣不解带数十旬及鹗死誓以身殉家人知其意环守之迨殡守者稍懈即自经死有司绰楔旌之　　汪文凤妻郑氏
按歙县志郑氏贞白里郑岩老女适西溪汪文凤凤客死无嗣郑闻讣擗踊呕血随坐一小楼绝粒三日雉经而死邑令表其墓　　二程氏
按歙县志二程氏一岑川程德晟女适吴同兰一桃梅程兴女适吴家赞兰客亡程脱珥归榇仍穿两圹于吴万美妻朱烈妇墓侧绝粒死赞娶甫一月即服贾远去九年大困而归抱瘵不起妇手自纫裾襟视赞含敛闭户经死死后兰妇一日皆南溪南人　　方瑞符妻黄氏方
氏附

按歙县志黄氏潭滨人联墅方瑞符妻翁岩泰姑汪氏汪方娠岩泰游蜀不归三十余年汪守符长趣装访父偿蜀中逋数千缗无何符死于蜀翁姑俱没黄自蒲伏往归符榇营翁姑窀穸附二椁于旁置棺具等物辞家庙自卜死日命女妇舁入棺遂逝符宗人女名京适岩镇谢远子一骆甫三月骆客广陵方归宁后骆为乱兵所杀方泣别母归沐浴更衣衣裳皆　闺烈部列传二十七
　　明二十二
　　周自眷妻罗氏
按太平县志罗氏诸生罗一新女年十五归西隅周自眷眷习举子业攻苦致瘵氏刲股疗之创甚眷知之相对泣寻眷死七日后夜半伺人静登楼敛诸什物压其门自缢死万历间奉旨建坊麻陂潭侧　　周尚洁妻胡氏按太平县志胡氏西隅胡永光女光兄永祥尝月朔率子侄辈听讲妇女悉侍&#下凡内则列女传之类已稔闻之及笄归西隅周尚洁七年洁病死氏闭户自缢家人奔救破门解縳已绝矣万历间奉旨建坊　　方志亨妻陈氏按太平县志陈氏西隅方志亨妻亨读书瑶潭夏月浴潭中溺死舁尸至城下氏从城坠面破齿折绝而复苏家人防护甚密求死不得及亨就窆丧事匆遽防稍疏一婢在侧绐之出自缢死万历间建坊旌之　　曹楷妻王氏按太平县志王氏泾阳廪生曹楷妻年二十一生一子纔三龄夫病笃氏祷天求以身代数日梦神许代氏即服夫衣冠自经夫果愈县令旌之　　陈中柱妻张氏
按太平县志张氏东乡陈中柱妻归四载柱染沉&#氏吁天求代柱自度不起执氏手曰我与若鹣鹣一身也今苦二竖不能顾若亦已矣如宗祀何氏曰妾方疑有身天祚吾宗乳或可期君之庆也若天斩之一死以报君耳柱长吁而绝氏号恸绝而复苏久之孕竟虚家人觇其志守甚密氏剔目剪发伺间经死　　叶尚亨妻刘氏按太平县志刘氏望仙叶尚亨妻年十八于归尝刲股疗姑疾尚亨以邑掾上燕山没讣至氏哀号颠踣水浆不入口者数日不死乃噎灰吞金又不死家人防之密乃诡辞告其姑曰守必需养幸代丐翁批给命田数亩斯可自安否则异日冻馁无宁今日从死也翁从之遂弛防氏焚香拜灵入卧内终朝不出急往视之已雉经于梁　　李时通妻胡氏
按太平县志胡氏望仙李时通妻归两月通从父贾罗山七年不返氏朝夕勤女工养姑通归未逾月复往罗山濒行嘱曰我父子远出家贫母老朝夕赖子耳氏唯惟谨析薪数米艰苦万状通死罗山讣至氏绝粒欲死姑泣止之曰我与若如形影若死我不独存也氏憬然曰曩承夫托敢不终养奉姑益谨寝处与俱捆外罕闻其声行汲必熟视无人始出逾年翁归氏喜曰姑有托矣次早即浣涤翁衣并检点家用器物一一若有所交付寻以&#趣姑出舂又趣舍中妇各治务去遂阖门投缳死　　崔日升妻焦氏
按太平县志焦氏东乡崔日升妻年十六归日升举一女日升遘危疾斋沐祈祷不愈及死目不瞑氏手摩之曰君所不瞑者以妾故耳君先行请以三日就君冥途目遂瞑氏自缢凡数四俱以救免因指其女泣曰夫不幸无子是雏亦遗体也我宁忍舍之家人遂不守次日啖女以饼令之姑所即自缢　　孙双元妻项氏
按太平县志项氏归西隅孙双元生一女而元死氏年十九百计欲从地下凡七日不得乃以油浸绳自缢&#中万历间建坊旌表顺治中游人见其墓松一丛枝必双出共相感叹中有一株双枝间夹一小柏游人戏曰是宜剪之不十日红光皓日中忽霹雳一声劈去小柏距死时五十年云　　王应熊妻赵氏
按太平县志赵氏王应熊妻熊少聘赵从友游武林遇中使刘从游甚欢给以儒士冠服是年秋归娶赵氏亡何翁复命往武林明年死其地讣至氏哀痛求死姑谕之曰死何难尔夫客死魂魄滞异乡当急为归骨计遑计死耶氏即以所有资尽归翁为返葬取夫之冠服置房中朝夕哭奠越数日沐浴更衣卧&#以绳上系其喉下系其足奋力弩张断咽而死　　黄通妻孙氏按太平县志孙氏东隅孙元守女适本里黄通通家旁落氏勤苦甘之通病侍汤药惟谨晨夕吁天愿以身代卒亡父母惊往视氏恐不得行其志遂绐归即投缳死所用麻绳预以油浸不可救也　　林首春妻焦氏
按太平县志焦氏弦一林首春妻春溺死吴江讣至即引刀自刎妯娌夺之不得死夜复自经婢觉又不死遂闭目绝食其姑百方慰之曰汝即欲死姑待榇归未晚也乃始稍稍进水浆日惟键户僵卧一室悲哀数月榇至举奠礼毕拊棺恸绝七日不食而殒　　陈上龙妻汪氏按太平县志汪氏陈上龙妻年十九归龙一年父命龙往燕京视弟氏事舅姑孝姑严常令亲井臼怅然谓妯娌曰夫行时诫我毋出闺今从姑则违夫诫计惟谨凛自持庶两无拂耳上龙归适父死夫妇黾勉襄事终岁哀号不辍声上龙以毁瘠致羸疾医不效氏刺股进之及再仅延半岁次年疾复大作死氏经营丧事毕遂自经　　戴氏女
按建德县志戴氏女讴者戴六之女也寄居建德城南其母抱琵琶向长门呈身乞怜女时年十余岁许字邑民汪烈每不贯母行母强之见客辄愀然出涕曰无苦我我未获死所耳母怒鞭之乃出乍出复敛&#而退客以多金啖母思宣淫焉母告父皆许诺及期戒女修膏沐盛衣饰以迎客女不可父母共鞭之又不可煨铁于火以爇其体乃佯应焉客至出见列坐酒进女请暂辞良久不出客殊不乐母讶其不至也往觅室中不得父觅于外则见缢死于麻丘客遁去事闻邑宰扑其父逐诸境外　　王明德妻
按太平府志王明德妻淮安人失其姓氏明德为郡司铎黄兵屠城郡大夫皆逃匿明德不去偕妻溺死　　胡之宁妻戴氏按太平府志戴氏胡之宁妻黄兵屠郡杀其夫见戴&#美曳其发驱之行戴绐之曰毋曳我发当从汝但家有金镯不忍弃也兵利其有释戴时一婢亦被缚更绐之曰愿得婢为役同事尔兵又释之经市河牵婢跃入水骂曰夫被杀我岂从汝狗彘耶随伏水底兵度不能得乱槍创之后出其尸上下衣皆不可解　　陈衷韫妻张氏按太平府志张氏陈衷韫妻性至孝乱兵掠乡张为所掩急投深渊贼出之令更服张奋起夺刀斫兵不得遂自杀兵百计全之不能屈遂脔其尸　　邹氏妇
按太平府志邹氏妇窭人女嫁为农家妇黄兵掠乡夫度妇不免以大盆积草卧妇其内兵钩得之欲挟去不其夫前劝曰汝毋过执为将军妇较乐也妇詈骂麾之去兀坐不动兵以刃示妇引颈曰死便死耳何惧兵怒傋加屠毒碎其尸数日容色如生　　葛师夔女按太平府志葛师夔女许聘庠生施必韶遇贼恐被执受污自溺死　　王德成妻萧氏
按太平府志萧氏王德成妻萧梅女德成死萧年二十一抚孤苦守有富商谋娶之翁利重聘遂坚许萧知事已成佯应诺及嫁日密缀其衣闭户投缳死梅构讼启棺颜色如生万历间巡按御史曹楷题旌　　杨文俊妻李氏按太平府志李氏名妙清年十七适杨文俊未&#文俊病妙清事之极谨病笃执妙清手曰早嫁勿自困也妙清泣曰第爱君身无我念两家父母恐其情好有损欲暂舁妙清回妙清知之遂先自经死　　方名蛟妻洪氏
按太平府志洪氏庠生方名蛟妻夫亡触棺长恸勺水不入口七日乘间自缢死家人夜闻霹雳声起视满室如火万历间旌表建祠邑东　　阎哈儿妻
按太平府志菜佣阎哈儿妻失其姓氏貌端丽适哈儿日不一食姑虑不能存活屡劝改字不许一日阴诺富室子得金不赀徐谓妇曰吾儿食贫无存活理今为谋所托吾与若可两全矣妇曰姑受聘礼否姑云纳已数日旦夕薪米皆是物也妇佯应曰儿意不欲舍姑姑忍割儿爱何恋为请届期如命及哈儿归相抱长恸自缢死　　吕怡妻雷氏
按安庆府志雷氏太湖吕怡妻怡死富儿李懋欲谋娶之雷自缢柩前邑令罗汝芳给衣棺亲为文以祭坐懋遣戍　　朱乙妻申氏
按安庆府志申氏万历间人太湖朱乙妻朱贫且病腓恐氏不能相依屡讽去氏曰君不幸妾之不幸也宁有二心益相笃爱及朱死氏亦自经朱复苏见之一叫而绝邑人怜而合葬家在汪洋铺过者感焉　　韩希歆妻唐氏按安庆府志唐氏太湖国学生韩希歆妻以无子弃归母家氏誓无他志希歆有武略常擒盗数人置之法郡守石简以为越职棰之遂死唐闻之哀毁水浆不入口者七日而绝　　吕荐妻宋氏
按安庆府志宋氏太湖儒士吕荐妻荐赴郡试死宋方孕姑秘之宋觉呕血不能自解丧还姑慰曰死者不可复生汝珍重妇佯诺至柩前一触而死头脑碎裂血沾棺墓在邑东有碑　　溧阳妇
按建平县志溧阳妇不知其姓氏万历庚辰江南大饥次春疫作妇襁负其子与夫转徙丐食来邑之三都栖止张公庙中夫得疾大雨雪经旬无所乞食夫死妇抱其子日夜号泣居人慰之曰徒泣何为呼与俱去妇不顾哭益哀居人怜之食以饘粥妇谢不食翌日过之则伏夫尸死矣其子尚含乳死母腹下见者莫不酸鼻居人义之并其夫埋之庙侧　　归善世妻陈氏
按苏州府志陈氏归善世妻年十九嫁善世二年而世亡当世疾革遣归与母居陈泣曰妾无归理君即死当随君及死即拔剑欲自裁母抱持夺剑谓母曰儿已许夫死矣自言宜死者四无子宜死年少宜死舅姑老异日无依宜死舅姑尚有子奉养无须妇宜死母守之三日夜又谓母曰儿一日生即受刀刺一日愿听儿死毋使太苦婢以糜进则以置夫柩前曰君食我亦食含夫以玉珥即留一自含曰九泉之下以此为信母知不可夺乃慨然从之相对缝裳市棺治殓沐浴更衣出拜舅姑归寝自缢死其辞舅姑也以衰其缢也以殓服时万历三十三年　　唐武扬妻徐氏
按苏州府志徐氏太仓人唐武扬妻扬死母怜其少戒期归宁徐屡呼天先一日自缢死　　封瑗妻金氏
按苏州府志金氏嘉定人封瑗妻万历乙卯年十九归封甫三月瑗亡号恸不食舅姑强之勉食少许尝祷于佛愿以此后寿筭半益父母半益翁姑母曰儿幼且再商氏蹶然起曰从今安有商量法及瑗祖母亡卜葬金曰期至矣请于姑曰筑几室姑曰一室金辄泪下抵暮邀其姑语啧啧不休夜分姑就寝未成寐侍女哭报新妇死矣事闻诏旌其门　　项氏女
按苏州府志项氏女秀水人工文史善鼓琴许字吴江周应祁祁亡女改妆剪爪独语自如一夕父母闻琴声凄苦明发往探则自缢死矣衣罅皆密纫万历八年旌表　　潘日期妻刘氏
按苏州府志刘氏潘日期妻嘉定人期亡绝食以姑命复食居二年欲夺其志刘闻即归与父母诀返设奠夫灵长号竟日乘家人熟寝整衣就缢年二十九万历十八年诏旌其门　　姚时遇妻徐氏
按吴江县志徐氏姚时遇妻年二十二遇亡徐营敛具悉周即计与同死家人不知也自属纩承衾哭踊如礼卒敛一号而绝知县熊开元为之传欲上闻因去官不果　　朱境妻徐氏
按常熟县志徐氏名二细朱境妻彬之女境有疾富人何文&#欲娶二细为妾兄伯楫阴主其谋纠钱省诬彬于县捕彬及境夫妇拷掠二细不胜冤愤遂自经死经月颜色如生&#楫坐罪　　朱一鸿妻张氏
按常熟县志张氏朱一鸿妻汝东之女年二十三归一鸿鸿不善治生贫甚为村中童子师朝夕不给张或日一粥或屑麦杂菜食之闭户纺绩寒暑无怠一鸿归相对晏如也久之益困一鸿有姊嫁诸生宗家相哀其穷为授一廛居塘头镇一鸿复远馆出张借织于邻有恶少年宗周者悦其容色为俚语挑之曰有妻若此忍令其困极耶张闻之&#甚亟移织他所周忽夜撼其门枢张呼邻邻亦呼乃止明日周操豚酒袖多金以邻邻曰惟少年意不敢忤是夜二鼓周挟刃入室径拥持之张号泣疾呼发被面头触瓶盎尽碎周错愕而去张誓曰不自杀何以雪耻遂积薪卧其上火之延烧及屋邻救火火息挽张出肩背焦烂遍体烟焰犹蓬蓬然顷之少苏谓一鸿曰我得即死为幸凡医药水浆皆拒不受宛转十六日以死县丞胡某捐俸殡殓时万历二年六月二十四日张年三十三有司上其事于朝置周于法建祠予祭严文靖来吊赙赵文毅为之传　　夏世勋妻王氏
按松江府志王氏文学夏世勋妻居叶谢镇甲寅夏寇经镇夫妇奉其母偕弟妹同载而逃贼邀之于浦氏语其小姑曰我两人义不可辱挽袂而投于河世勋与弟皆遇害　　李之叶妻赵氏
按松江府志赵氏泗泾居民李之叶妻甲寅五月寇至家人逃散氏独南走抵官泾桥贼追之度不免赴水水浅不死贼搴衣逼焉氏瞋目大骂死　　谭三妻张氏
按松江府志张氏浦南化成庵居民谭三妻甲寅四月避贼出奔贼追及欲淫之不从被杀于水涯　　朱焕妻焦氏唐
氏附

按松江府志焦氏文学朱焕妻居浦南与家人避寇至黄浦贼追及焕独扶其母逸焦被执与妇唐氏相率投河贼怒乱刺之死焉二子懋信懋谦亦死　　马鸣仲妻顾氏按松江府志顾氏马鸣仲妻值海寇乱掠之不辱死三日就殓颜色如生郡邑并旌之　　张仲珍妻
按松江府志张仲珍妻泗泾人失其姓寇至夫逃氏为贼得不辱死　　陆懋廉妻盛氏
按松江府志盛氏尧嵛女陆懋廉妻陆素有瘵症娶甫八十日而死后姑辄谋嫁之氏归避父家居无何或告盛曰若姑已受某聘矣盛泣下入简历自诵云今日是重丧死则不利生者纫履至鸡鸣雉经于室有司旌其闾　　陆氏妇
按松江府志陆氏妇七宝镇居民陆台兰妻贼至出奔为所逼投桥下死　　于徐妻金氏
按松江府志金氏文学应登女于徐妻徐富家少以淫僻败业父欲绝婚女不忍寒盟乃馆为&#后益荡投身势宦意扬扬归妻方诘之而豪仆十数辈忽舁舆至登皇骇思脱女已阖户自经死　　钱妇包氏
二
婢附

按松江府志包氏上海人随二女不知其姓盖包婢云包字于钱年二十许姿容甚丽直倭乱家人奔窜遗包在后寇追及之相去百武包先赴水二婢从之浮沉间寇倒长戈授包温言谕之令起包不顾寇以戈剌之二婢争以身捍俱被重创死　　张亮臣妻杨氏
按松江府志杨氏张亮臣妻生一子亮臣病殁氏誓以身殉及遗腹生男乳之至服阕托孤亲族自缢死　　李宾阳妻顾氏按松江府志顾氏李宾阳妻上海顾定芳女归李三载夫亡越四月生遗腹子泣曰夫有后可死矣遂以遗孤托兄从礼绝粒死年二十一邑令旌其门　　顾万里女按松江府志顾万里女幼受秦氏聘未娶秦病死女矢志不嫁父母强之遂自缢邑令旌其墓　　董继资妻沈氏
按松江府志沈氏华亭人年十九归董继资二十六夫亡子宾大甫三岁有伯亦早没四顾无依茹荼饮蘗力机杼以教子子既为诸生氏然曰藐孤能自存活吾二十年之志无负可从地下人矣不食而死　　陈恺妻顾氏按松江府志顾氏华亭陈恺妻年二十夫亡止一女翁惜其贫苦欲嫁之不从往依其父父意亦如翁氏悲愤不胜乃叹曰予无所归矣祀其夫恸哭至夜半乳其女投缳而死　　陈允正妻唐氏
按松江府志唐氏大参本尧女适太史陈懿德子允正生一子夫亡逾年子复殇会翁亦没氏请于父自营圹毕忽沐浴更衣戒女奴曰吾困少憩汝暂出遂楗户书后事毕自经死箧中凡含奁襚衣罔不预备衣带间书夫妇合葬四字万历朝建坊旌表　　朱氏二女
秋
香附

按松江府志朱氏二女浦南文学明辅妹寇临境父兄挈之&#抵瓜泾塘为贼追迫二女与婢秋香连袂投河死越三日父获三尸于沙冈口颜色如生秋香姓张　　杨氏女
按松江府志杨氏女受唐嘉会聘年十九未嫁会亡父母欲改聘已择吉女闻深夜自缢时万历癸丑十二月奉诏旌表与陈许并祀称三烈祠　　曹氏女
按松江府志曹氏女南桥里人年八岁许字薛继&#将嫁&#死女哭踊几绝毁奁焚纨绮自楼而堕所亲劝谕之女曰若不容吾死即此终身乃可耳未几复议聘女竟绝粒死薛遂以礼迎女柩与&#合葬北郊外庵山之西　　苏香
按松江府志苏香上海田家女年十九其父森受盛万年聘万年从军未得归娶俄闻战败香方织投杼叹曰宁能独全邪遂饮泣不食顾影语曰若能殉死我岂恋生父母慰谕再三乃强食已知凶问投缳死其家以万年衣冠合葬于斜桥左旌表　　曹氏女
按松江府志曹氏女副使定庵女孙许为举人莫是元幼子后景妻年十四父母俱亡是元收为养媳奉侍太姑经六年饮食与俱言笑不苟方拟成婚后景病亡女即绝粒饮泣月余而死巡按表其门　　李光初妻杨氏
按松江府志杨氏庠生李光初妻年二十五生子仅襁褓光初病亡氏断一指投棺中葬夫后悲哀骨立不能饮食而死青浦令表其庐　　张士震继室陈氏
按松江府志陈氏庠生张士震继室归张仅岁余张病不起及亡氏誓殉家人严防之氏促葬夫砌砖龛于柩侧朝夕相依绝粒二十余日而死郡守张九德题其墓建祠学宫东偏春秋祀焉　　吕克忠妻金氏
按松江府志金氏青浦人吕克忠妻嫁甫弥月夫亡屡欲自经为姑所阻于是蓬首垢面弃&#褥不寝或竟日不食未几死　　李九星妻康氏
按松江府志康氏李九星妻从翁宦远方翁没于官南还道出彭蠡湖夜半狂风撼舟几裂氏惊起失足堕水姑急呼唤人援出之氏泣告姑曰儿夙承母训言不出闺今乃假手渔人儿不愿偷生以辱夫子绝粒三日及抵家甫入阁即自经时万历甲辰九月年二十有一　　胡体晋妻侯氏
按松江府志侯氏华亭人胡体晋妻婚甫一载夫亡有遗腹议欲夺其志遂自经年二十二贫不能葬里中人士争醵钱助之　　杨毓藻妻陆氏
按青浦县志陆氏文学杨毓藻妻平湖陆树声女岁丙戌为乱兵掠入舟中氏抱子跃入水兵从后持其带氏一手抱子一手解带与子同溺死　　王世凤妻吴氏
按武进县志吴氏王世凤妻夫亡氏闭口绝食七日而死　　孟元卿妻李氏
按武进县志李氏马迹山孟元卿妻家贫勤苦力作事姑甚谨元卿早亡氏哀毁悲恸捐躯者三皆救免白姑曰姑在妇不宜死然妇少一旦冒凌犯死且不白姑爱妇俾早从郎君地下姑知志不可夺颔之而氏含殓诸物已备具乃栉沐整衣笄向姑再拜阖户自经死时日将晡姑倚户外以耳附壁闻嗌嗌有声啮指出血汗流浃背不敢张目视时万历己丑年二十七　　孟道传妻李氏
按武进县志李氏孟道传妻传早世与姑杭氏守丧哀毁不欲生旬日后乘姑夜卧自缢柩前　　王氏女
按武进县志王氏女夫椒山生员王三省女也幼以孝闻通孝经列女传大义年未笄受许氏聘许子且为盗女闻作诗曰我生倏忽十九春誓不污身嫁匪人恐来见逼难脱身故先一死明吾心独贻父母悲痛深来生当报罔极恩复署曰妾生于嘉靖己未死于万历丁丑幸洁吾身虽死无憾千载后人知吾心否耶不暇计矣遂自经死　　高宗孝妻徐氏
按无锡县志徐氏民家女年十七归高宗孝未越月而寡徐缢柩旁姑解之寻伺隙仍自经万历中巡按御史坊表其墓　　周珍妻张氏
珍
妹附

按宜兴县志张氏周珍妻年二十珍妹年十八雠人以飞语诬二女有秽行父兄知其罔不问二女痛愤曰非一死不足明心家人窥其意防之固数日稍懈遂于人定后赴水死其尸植立水中衣袜髻鬟皆密线缝缀不能易衣而殓时万历三十六年里人上其事于郡县立庙祀之　　傅氏女
按镇江府志傅氏女金坛人许字同邑孺子潘二郎未婚二郎溺死女断发誓不二为服丧过期不易家贫无依父母劝他适女惟流涕不言父母不谅许配王二十九聘日父速客母方治馔遂闭门自缢死巡抚御史疏请建坊旌表墓在城北九曜村　　姜缨妻靳氏
按镇江府志靳氏丹徒人姜缨妻年二十六缨亡遗孤方襁褓门户雕零以纺绩为衣食父母欲夺其志遂自经断绳损背成疾而死万历间奉旨旌表　　于天笃妻王氏按镇江府志王氏金坛人顺天府照磨王朝宣女儒士于天笃妻归未几天笃亡卜葬有期遂绝粒触棺死与夫同穴巡按御史旌其门　　王氏女
按淮安府志王氏女宿迁人年十七受马京麒聘未嫁而京麒死女即闭户自缢　　叶氏女
按淮安府志叶氏女名善祥淮安卫军叶刚女年十四许嫁山阳张衢越二载未嫁而张亡讣至善祥废女红绝饮食泣数日不止家人嘲之强应曰衢固我夫也既死当哭何以嘲为未几父母遣还衢原聘善祥留其双钗后议婚纳聘促善祥出拜善祥绐令坐待闭户簪张聘钗自缢死　　刘氏女
按淮安府志刘氏女名素贞父鏊洪都御史肖岩之族商于宿迁而家焉素贞年十五许嫁管氏子评未归而管夭女哀毁绝水浆三日或慰之曰汝未登管氏门尚刘女也好逑自在何苦乃尔女痛愈甚誓从管死不得便乃泣绐其母曰女欲长事二亲奈哀悃未致幸乞往墓代奠之父母信而往祭及归户扃无人启视之女已自缢死邑令喻某有碑记万历年间事　　张化龙妻胡氏
按徐州志胡氏张化龙妻归未几夫遘疾亡胡恸绝复苏三日不食欲自决家人守之甚密越明日五鼓守者稍倦遂自缢死　　王嘉任妻张氏
按徐州志张氏荷宠女适广戚乡人王嘉任万历十年任病死氏年二十二誓不复活明日五鼓以所束麻绳自缢其夫尸傍死　　卓冠伦妻张氏
按徐州志张氏生员张修女千秋乡人卓冠伦妻冠伦素患瘰&#氏躬侍汤药愿以身代无何伦死氏饮泣匿哀佯为不死状家人失防至夜自经死　　吕登瀛妻郑氏
按徐州志郑氏生员吕登瀛妻年十九归瀛八年而瀛病痞亡氏以死自誓母秦氏防之严迨三日夜母倦睡熟氏沐浴更衣自缢于瀛柩前　　陈季春
按徐州志陈季春千秋里人陈宣女性聪慧尝读孝经列女传通大义里人甄时用聘之年十六未归时用以疾终春闻入寝室手书时用及己姓名置诸怀中自经死与时用合殡　　郭青儿
按徐州志郭青儿汉台里人郭端女年十八许配里人王成一日成与邻人竞计欲自死乃诣青儿求一相见拒之求至再三终不许成归自经青儿闻之痛哭不食母觉防甚严及成将就窆欲往送丧父母不许乃绐母求羹母入厨良久遂自经死县令率僚属往吊令与成合殡寻达于督学御史立石表其墓　　袁氏女按徐州志袁氏女汉台里人袁经女也性贞静年十七未尝一出门阈流贼钞掠逮沛境邑人皆弃家走避经虑女为贼所掠令男服杂众走女出门里许还顾父曰我为女子不能贞信自守伪饰偷生吾耻之俄而贼追迫将及适道傍有大坑堑女遂绐父前行堕堑中死　　张氏女
按徐州志张氏女父文津许配宋夺先万历四十六年女年十四夺先病亡女闻哀泣欲奔丧父母不可遂自缢死数日就殓颜色如生崇祯六年奉旨建坊旌表　　陈恕妻姜氏
按徐州志姜氏陈恕妻夫患肿疾氏日夕忧劳尽脱簪珥以佐医药逾年恕竟不起氏五日不进水浆解恕平日所束带自缢死　　陈应阶媳彭氏
按徐州志彭氏彭万程女许配征聘太学生陈应阶季子子沅氏少孤而育于陈及沅为诸生始合&#氏贤而宜家为妇三岁翁疾沅亦病氏奉汤药周旋上下无或失阅六载如一日形容枯槁骨立珊珊甲午春沅病笃氏约与从退而理妆自着殓服沅殁目不瞑氏祝曰君其须我目遂瞑既殓乃辞姑曰媳不克终妇道慎勿为念已而散其笥中物告伯嫂诸姊以及婢仆惟善事翁姑是嘱复与其胞兄诀家人犹守之越夕乘须臾间投缳死观者莫不流涕　　缝人妻女
按徐州志缝人不详何许人业缝皮居夏镇万历甲午岁大歉缝人迫于饥因谋鬻妻女于娼籍约成妻女知之遂相拉赴池水溺死女时年十四　　冯东鲁妻张氏
按徐州志张氏千秋乡四图民张光大女幼适冯东鲁久而不育抱他女养之万历丙申东鲁病亡氏于次日以所分地宅付其翁姑以所抱女付其本生父母夜自缢东鲁柩前　　孙继忠妻周氏
按丰县志周氏武学生孙继忠妻继忠亡氏年二十七子六岁氏誓死同穴至坟令人宽其墓众觉严备之力劝抚孤未几孤亦殇氏遂缢死　　刘杭妻韩氏
按丰县志韩氏儒士刘杭妻年十七杭亡氏方妊号泣不食矢以死从姑力劝而止越三月生男苦志抚孤历十有八年子成立既婚氏嘱其妇托以翁姑因述其夫入梦之言泣数行下遂潜缢于室　　周诗妻李氏
按丰县志李氏年十六适周诗未逾年而诗亡李即绝粒家人劝之不应潜雉经于柩旁因合葬　　孙修妻王氏
按丰县志王氏诸生孙修妻性贞静事修恭谨修遘危疾王皇皇无计及没泣曰子第俟我行相见于地下忽自经死　　崔大节妻戴氏
按丰县志戴氏崔大节妻年十八大节卧病不能起戴拟以死从竟不饮食及大节死戴亦亡　　泰运妻顾氏
按邳州志顾氏泰运妻夫戍于京流贼入其家逼令供馔寻欲污之顾坚拒抓破其面骂贼被杀　　张子道妻瞿氏
按邳州志瞿氏跛夫张子道妻夫病誓许以死及夫殓毕绝食十八日而亡万历元年旌表
　闺烈部列传二十八
　　明二十三
　　冯裔道妻张氏
按嘉兴县志张氏新丰镇冯裔道妻道贫甚环堵萧瑟氏处之恬然结褵两月姑病以身祷没为营葬脱簪珥躬织纺惟力是视万历丁未夫亡哀毁自经柩侧年二十二　　贺德修妻朱氏
按嘉兴县志朱氏贺德修妻万历戊戌德修病亡朱时年二十八哀号痛哭即时服毒自尽闻者莫不哀悼　　张氏
按海盐县志张氏给事张宁元孙女行六嫁某姓遭新台之变坠楼死杨必泰作长歌挽之事晦而不彰云　　陆某妻严氏
按乌程县志严氏窭人陆某妻陆佣而力不任苦无以给氏貌甚庄虽贫事姑以礼而姑凶秽顽狠百计挫辱里中恶少阚姑隙欲私之姑亦卖此意氏仰天自矢垢面毁容以拂姑愿日夜被拷掠夜半赴水死　　李大元妻龙氏按长兴县志龙氏李大元妻十六归大元不数月大元省父南安幕客死龙闻讣欲殉家人佯慰之曰误尔郎固无恙未几舅氏书至乃设位哭如礼父博士老而无子龙故为好语安之俯仰内外必不可一日生仰天叹曰呜呼生之不辰安知夜台非白日乎遣侍女归宁与妯娌款洽竟日夜半纫衣裳经死诘旦有数行在几别父母及嗣侄书也泪痕渍纸读者呜咽不能竟万历二十年旌表　　沈万锺妻章氏
按德清县志章氏新市镇沈万锺妻年二十二夫亡抱孤付叔嘱曰好看承之闭户自缢姑救复苏遂服卤死见者无不哀之　　车氏女
按德清县志车氏女白彪村民车鏊女许配房焕如将嫁而房死女年十五闻讣奔丧守制服阕房祖母劝之茹荤不从日食&#十余枚水一二杯而已如是者八年乃请立嗣为后随与娶妇妇入门执其手曰我忍死至此因汝翁无后今毕吾事矣遂并&#与水绝之数日而殒时年二十三巡按方元彦题请诏建坊旌表　　陈大章妻谈氏
按德清县志谈氏儒生陈大章妻年十七于归甫七月而夫亡守逾七载偶归宁父因无后谕以更适氏趋回面翁姑泣旋仆地扶之入室是夕竟缉衣闭户自经县令旌表　　章云祺妻潘氏
按孝丰县志潘氏章云祺妻祺亡氏年二十欲以身殉姑劝谕不能解伤悼不已绝粒而终　　冯魁姐
按慈溪县志冯魁姐进士冯任女生而端丽笑言不苟万历丁巳年十四父方为工部侍郎侍父母京邸夜失火烟焰昏黑仓卒不相顾因以被自裹坚卧待死其兄象临救父母毕出复赤身突火而入时火已薄&#女挥涕告兄曰吾衣裳不具不可起且亦不可就兄抱为我谢父母有死而已其兄趋前欲强抱之女&#投匿&#下摸索不可得及明枯骸出瓦砾中坚不成糜君子以比宋伯姬之烈　　孙自捷妻陈氏
按奉化县志陈氏姜山人年十八适孙自捷家甚贫甫一年自捷病亡氏日夕抱尸而泣誓从夫地下勺水不入于口父劝之食不从逾十三日遂死　　赵嘉彦妻孙氏
按绍兴府志孙氏赵嘉彦妻山阴人嘉彦入京没于途孙闻之绝食十四日死万历间建祠祀之今祠在北小路　　毛氏女
按绍兴府志毛氏女会稽人有才色许配诸生董奕文奕文亡求婚者踵至一日女盛妆拜父母曰女不能为董氏妇当为董氏鬼父母朝夕守之遂绝饮食死　　朱孔思妻白氏
按绍兴府志白氏蓟州人适余姚朱孔思万历间孔思以县尉需次没于京白治敛毕自刎死事闻于朝诏建坊春秋祀之　　沈寿姐
按绍兴府志沈寿姐会稽人年十八母早殁父以贸易出依寡居伯姆吕氏吕适归宁因过其从伯姆张氏宿夜有狂且欲犯之姐惊骇大哭张慰之曰此误也姐不言所以次日服卤死　　方逢泰妻钱氏
按绍兴府志钱氏萧山方逢泰妻年十九归方三月随舅姑居京邸逢泰没钱绝食九日而死御史疏题万历四十五年特赐建祠驰驿归榇　　章宪妻金氏
按绍兴府志金氏章宪妻会稽人安庆游击章方美媳遇兵难胁之不从遂磔之磔时无啼号声惟闭目念观音大士而已兵有以其肉为戏者归发谵语而死　　徐中孚妻戴氏
按绍兴府志戴氏诸生徐中孚妻萧山人寡居二十余年邻人被火延且至戴守户不出族党劝之避不从遂焚死　　王国生妻徐氏
按萧山县志徐氏王国生妻值兵乱以幼子付国生赴傅家峙石池死　　余亨妻朱氏
按会稽县志朱氏山阴余亨妻亨死朱年二十三无子既葬夫遂投河死乡人怜之　　胡东升妾魏氏
按余姚县志魏氏胡东升妾升亡自缢死
　　任鹏妻某氏
按余姚县志某氏任鹏妻鹏死亲属欲夺其志遂自沉于江　　徐万选妻陈氏
按上虞县志陈氏徐万选妻幼警敏知书能诗然以为非女子事不自表见年二十适万选选力学病羸死家人环哭忽不见氏亟呼之已扃户自缢救之移日始苏自是绝饮食父母急迎归奄奄不起一日遣人抱其子付姑口占诗送曰今日儿生离明朝娘死别儿长娘不知娘面儿安识遂瞑目年二十六　　车见衡妻徐氏按上虞县志徐氏诸生车见衡妻工部宗孺女中丞纯之孙媳也衡早亡年二十三遗二孤俱幼氏敬事舅姑训二子入泮家贫就馆于外戊子贼入城氏骇甚至夜悬灯兀坐闻叔钧衡为兵所杀遂举利剪刺喉而死邻里哀而颂之　　蔡子旻妻牟氏
按台州府志牟氏黄岩人名德助年十八归县学生蔡子旻育一子而子旻没德助抱尸痛哭欲自尽姑力止之乃断发自誓顿仆绝食死　　叶台妻张氏
按临海县志张氏太平张涵女叶台妻涵垂死氏方四岁兄突年八岁涵嘱其母以嫁时奁田与女其母服阕招里人王水为夫时水有事讼于府主郡人叶泉家甚相得即以氏许泉子台为妻比年十五台来赘于张明年挈之归郡怀娠三月其兄突无赖将鬻氏之奁田母谕以父命辄谇其母母以不孝訴官突知罪无所逃乃谋嫁祸于其妹诈称氏曾受其妻党陈闲之聘而叶台夺之婚太平令受嘱立关临海令械台至鞫讯氏因怀孕未到令即怒下台于狱逼具析偶状台父泉惊奔訴于郡乞亲鞫语多侵令守不为理仍之县令益怒拟台夺陈婚律断令氏归陈狱成报郡郡转报道悉如县谳台既贫无所置辨次日当解氏自誓必死乃密藏一小刀拜别其祖先与舅姑闲贿差促行氏抱夫而哭差自楼曳而下手指俱碎血涔涔下遂登舆去不数武以刀三断其喉犹未死闲欲疗之氏以头触石死一时闻者无远近皆瓣香哭之绅士即为建祠榜曰贞烈祠成刻其像祀焉时万历某年也　　潘汝宁妻王氏
按临海县志王氏给事王亮女潘汝宁妻谐伉俪十载夫病剧药不能愈割股救之亦不起王斋沐告天三断喉而死万历间奉旨建坊旌表　　胡三姊
按宁海县志胡三姊五都人许聘奉邑诸生王继美继美亡即变服饰志不他字后宋氏子来议婚父母将允三姊痛哭不可父母姑嫂谕之不从饮泣绝粒而死殓时两目犹开其父许以归王合葬目遂瞑年十七　　石三妹
按宁海县志石三妹博士文睿之孙邳州判官节之女也年十四随父之任以丧归舟出仪真江口遇贼劫掠节居官廉介检其行李无所得贼欲刃之三妹抱父哭悉脱簪珥与贼父获免贼执三妹欲污之遂骂贼投水死事闻立祠仪真河口祀焉万历戊子部使者疏请坊表　　朱四妻吴氏
按太平县志吴氏东寮朱四妻少寡父母欲夺其志赴水死建祠祀焉　　叶某妻张氏
按太平县志张氏名四女琅岙张与骥女也父亡母他适族人以女配叶某已成婚矣有陈姓者执称女父在日曾许为配讼于郡守判令从前女曰官有枉法妇无二天藏匕首于轿中自刎死今赤城有烈妇祠　　赵偃
按太平县志赵偃小名佛女松门赵贵之妹贵妻梁氏不孝其姑姑将闻之官梁氏惧即自尽梁之兄弟怒将缚贵而甘心焉贵走匿乃迫佛女欲污之女不从遂遭群凶击死邦人哀之为作长恨歌　　严云
按太平县志严云松门人年十六许嫁乡人郑某未婚而某亡郑欲以弟代父母利其赀听委禽焉归有日矣云绐以梳栉遂自经以死　　陈舜章妻王氏
按太平县志王氏陈舜章妻王靖学妹因兄革除之难亦自缢死军其子泰于罗龙卫舜章亦义不再娶万历十二年御史奏免其军泰之后裔仍回居屏下宅王氏从祀忠节祠　　郑元复妻杨氏
舒
氏附

按兰溪县志杨氏郑元复妻舒氏其子赵云妻杨年四十舒年十六姑妇双寡毕葬两丧具鱼菽之祭结衽并经而死邑令亲拜其门申请旌表　　孔闻勉妻徐氏
按衢州府志徐氏孔闻勉妻夫患虚疾氏奉汤药衣不解带者三年兼事舅姑亲操井臼万苦不辞夫亡发引逾七日赴井死衣裳皆密缝观者莫不流涕万历甲辰中丞遣官祭奠立石于墓　　叶元会妻陈氏
按衢州府志陈氏陈正谕女廪生叶元会妻夫亡自缢死　　项永实妻吴氏
按龙游县志吴氏项永实妻实客死岭南吴闻抓地痛哭十指流血夫丧归誓欲殉葬家人共守之少怠即沐浴服斩衰衣内外手自联缀经死年二十四　　尹泗妻王氏按龙游县志王氏尹泗妻泗病经岁氏事汤药火扑伤左目泗垂绝数顾王不能舍泣曰君其欲妾同死耶妾不即死欲具君后事耳因先自经于榻后　　柯道妻郑氏按严州府志郑氏柯道妻淳安人年十八而寡家贫无子守志不移舅姑欲令改适自缢而死　　叶迎妻卢氏
缪
氏附

按淳安县志卢氏叶迎妻宋村人丙戌乱兵劫掠获氏欲污之不从逼以利刃杀其怀中儿氏抱树大骂被杀同时有东溪胡世宰妻缪氏亦不屈而死　　邓中华妻王氏按桐庐县志王氏坊郭邓中华妻字叔媛里人王三佑女温纯闲雅姿婉而丽幼读孝经能释大义儿时父母呼曰女秀才年十四归中华修妇道工女红以贤孝称中华素孱弱遘危疾王躬汤药调饮食衣不解体数月忧劳交棘形容枯槁姑怜之谓曰得无恙乎泣曰夫可起即万死所愿身何足云华寖委顿执王手泪簌簌下语嗫嚅不吐王喻所指泣曰死生契阔与子同穴万一不讳誓以身从也语未竟相抱呜咽闻者咸为凄怆越数日华死王饮食不接于口桐俗夭折皆亟葬越三日将瘗王忽注水栉沐餤饭半盂更衣叩柩登楼自缢死时年十九万历四年旌表　　范氏妇按温州府志范氏妇吴兴人年少美姿容从夫张文达戍温州寓卫廊西达挟恶少逼令从奸范坚拒达笞之身无完肤一日设酒肉生祭勒之曰不从且死范泣愿速死达持铁椎击之死二日面色如生达欲&#足不能前众擒送府置之法邑人宪副王叔果葬范于白塔山立石表其墓　　翁氏
按温州府志翁氏乐清人其夫弃农为兵六年不返翁纺绩自活及归欲嫁之翁不从缢而死　　林宗直妻陈氏
按温州府志陈氏林宗直妻永嘉人直病亡陈年二十殓毕即投水死抚按上其事诏建坊旌表　　吴从宪妾沈槐英
按闽书沈槐英参政吴从宪妾淮安人也宪病槐英预自矢及亡死之　　许诸妻彭氏
按闽书彭氏许诸妻家至贫夫亡朝夕哭奠不废礼闻吴廷桂所聘女死即日自缢　　陈氏女
按闽书陈氏女许配蔡遵课遵课从父客死丧将至女乘轿奔吊以轿外向示不返既入门谢蔡父母曰不能养蔡氏劝之女曰吾若不死不入此门遂绝粒死万历中旌其门　　林有栻妻许氏
按闽书庠生林有栻妻许氏有栻馆于陈陈兄弟不睦弟将毒兄有栻误食之立死有栻子亦遄死氏乡居奔赴郡馆持丧百日自缢柩侧事闻旌表下毒者伏诛　　陈文锈妻姚氏
按闽书姚氏惠安庠生陈文锈妻少通孝经烈女传锈亡姚赋诗剪发纳柩中越五旬为文辞家庙奠文锈拜姑及诸亲党俱毕遂自尽万历中旌表　　洪伯大妻许氏
按闽书诸生洪伯大妻许氏归伯大初乳不育即为置妾陈氏生二子育如己出伯大遘疾革度不可起水浆不入口数日伯大卒殡殓毕收其遗书付陈曰慎贮之后日以示儿也潜入卧内自缢而死　　周应泉妻林氏
按闽书林氏周应泉妻泉以儒士赴省试溺死林痛哭求尸不得坐卧一席地泪渍数砖久之隐隐有血迹子尚德万历举辛卯乡荐　　张问行妻李氏
按闽书邑庠生张问行妻李氏嫁一载问行卒越五旬自经以从　　宋妇许梅
按闽书许梅适宋隐山子夫得痼疾梅奉之恬然夫死不二父母怜其少逼使再适临遣投海死潮涨而尸不流　　张氏汤氏
按闽书孙信妻张氏孙价妻汤氏娣姒也信价俱儒生信死张欲从之为父母所持未得间亡何价以哭兄亦死汤语张曰吾二人从夫九原矣张然之汤屡缢家人觉而解之岁十一月二妇从俗拜谶毕人曰嫁乎曰然第嫁必欲同室众莫测也张有女先以嘱邻人遂同浴洗结衣自断其带各怀夫遗书一所照镜一共悬一楹而死万历中旌表　　林翘妻黄氏
按福建通志黄氏晋江诸生林翘妻年十六归翘翘殁易服拜天地家庙及舅姑毕遂死　　郭氏女
按福建通志郭氏女晋江九都人年十九许字曾氏未归夫死遂于是夜自缢数日阴霾不雨里人立石葬于其夫之侧雨大降　　伍计妻陈氏
按福建通志陈氏晋江伍计妻计亡氏更衣从容雉经死　　庄珊妻吴氏
按福建通志吴氏惠安人庄珊妻夫亡吴年二十一无子自缢死　　林氏女
按福建通志林氏女惠安人父毓幼许李氏子将嫁以端午竞渡李氏子溺死女遂自缢　　陈民安妻黄氏
按福建通志黄氏名淑坤南安诸生陈民安妻夫亡三月一子复殇氏哭辞夫灵嘱夫弟勉学以继兄业遂自缢　　蓝明娘
按福建通志蓝明娘许配郡诸生黄祥獬未嫁而獬殁明娘闻讣哀恸自缢死有司建贞烈祠祀焉家住南门桥因名为蓝桥　　欧阳观妻姚氏
按福建通志姚氏永宁卫欧阳观妻夫亡氏语夫兄鳌山刻期誓必死哭奠七旬鳌山知其志坚乃筑坛于门经营殓具至日氏语妯娌曰幸伯成我志今日得从夫九京拜舅姑族人外戚毕赴坛自经死颜色如生　　陈殷庄妻张氏
按福建通志张氏晋江陈殷庄妻庄贾于漳途中被害妇闻变号恸仆地几绝曰吾死夫雠未报奈何因求得其人讼之官竟不服一日出拜舅姑曰夫雠不能复当报以死遂自缢年甫十八　　陈殷道妻郭氏
按福建通志郭氏晋江陈殷道妻道遘疾死氏年二十五期必死舅姑谕之曰有幼子在奈何死氏泣曰舅姑齿未及暮且有伯氏子教育有人妇愿从亡人地下手持遗物于柩前焚之曰卒哭日与汝相见也至期缢于中室　　林永官
按福建通志林永官许配闽县施镐镐病及娶弥甚永官刲股吁天不能救而死立后又殇永官遂自尽与夫合葬其家向有龙姐先以烈闻　　张道膺妻林氏
按福建通志林氏张道膺妻年十八归张丙申寇至氏令夫避欲自经死不得将赴井适遇寇拉入室不从击数十骂不绝口断其右臂骂益甚遂斫其头气未绝告行者曰寄语道膺我以死报矣子增痛其母寻亡　　孙魁兆妻陈氏
按福建通志陈氏孙魁兆妻被兵掠至城楼欲污之坠城死兵恨以石捣其尸　　游英妻林氏
按福建通志林氏游英妻其夫为兵所获氏出救并执之夫曰渠有身二命可怜也氏投池死　　王映妻郑氏
按福建通志郑氏王映妻遇变夫妇共刎死
　　黄淑真
按福建通志黄淑真许配方时兴未嫁殉兴死　　余元鼎妻陈琼使按福建通志陈琼使福清人岩兜余元鼎妻夫亡哭踊既绝复苏次日拜奠灵前易服拜姑遂入室投缳死　　陈守娘
按福建通志陈守娘莆田人适福清田大真夫亡子九岁氏孀居二十载子为寇所害氏葬夫与子毕自缢死　　林一缵妻郑美宋
按福建通志郑美宋福清人林一缵妻缵遘疾且革但注目视氏氏默喻其意次日缵仅存一息氏振衣拜母雉经&#前缵方气绝　　陈文祎妻蔡氏
按福建通志怀安陈文祎妻蔡氏遇贼抱幼子跃入南台江而死　　林霖懋妻陈氏
按福建通志陈氏福清人闽县诸生陈士宗女年二十适林霖懋懋亡绝粒五日投缳死　　曹国辅妻吴氏
按福建通志吴氏闽县曹国辅妻辅服贾江右客死氏托人舁棺归将小祥服毒死　　林圭使妻张氏
按福建通志张氏候官爪山人许嫁林圭使圭使骤染恶疾张氏父母欲罢婚林固听之女闻泣曰此儿命也命定安往可逃父母知不可夺许林娶既归岁余夫疾大发俗忌传染劝焚之或乘其未死瘗之以绝其根遂营窀穸择某日就瘗氏哀号设奠茔前愿与同穴夫妇并活埋而死　　王琪妻何氏
按福建通志何氏闽县王琪妻海寇围城氏抱幼子被执胁之登舟不从骂不绝口身被七创死子匍匐伏母尸哭寇退裹尸归葬　　郑肇恭妻施乞宋
按福建通志施乞宋郑肇恭妻恭客死闻讣自缢　　何璘宋按福建通志何璘宋福清人借住候官许配洪塘林际会未嫁会客死浙江宋父秘其事不以告宋宋梦会至其家曰汝肯归吾家守节耶璘宋惊异诘知其死即欲奔丧父不能禁遂至林家自尽　　林凤仪妻马氏
按福建通志马氏粤琼州人闽县林凤仪妻凤仪客粤娶马年十六携之归闽家贫甚氏困约与共欢然仪病数月不起屡目氏下氏曰妾知君意久矣倘欲妾先行妾当谋所以殓君者于是出其簪珥为治丧费哭拜夫前曰事毕矣妾请先行九原有知当相俟遂死次日凤仪亦亡时马年二十四　　郑坤玉
按福建通志郑坤玉幼许闽县陈清未嫁清病笃坤玉年十七请探病母不许几自刎遂奔陈不归与清母同寝食割左股奉清调药不少懈清病革垂涕指母相托次年姑病复割右股调药及没既殡玉遂投缳死诸亲为设祭奠　　郑端华
按福建通志郑端华闽县郑应龙女许字程章绂未纳币应龙贾于吴适程病亡端华侦知尽散其服玩遗家人严妆登几悬梁以死　　林妇卢氏
按福建通志卢氏年二十归林某夫亡欲偕死妯娌守护之逾月自缢　　余崇茂妻曾万姐
按福建通志曾万姐余崇茂妻茂病危氏求以身代服毒绝而复苏茂亡即日死　　方胜武妻林淑宋
按福建通志林淑宋福清人候官方胜武妻胜武病亡子全质仅八岁亦殇宋闭户自缢死　　林俨妻翁氏
按福建通志翁氏状元正春从孙女也配进士林慎从子俨俨亡丙申寇乱氏为贼所执胁以刃氏骂不绝口遂支解　　林肃琼
按福建通志林肃琼黄氏妇丙申避乱遇贼恐不免以子托同行者投水死　　林肇恒妻廖氏
按福建通志廖氏候官林肇恒妻姑刘氏早寡丙申寇变氏同姑及夫避浦东寇执欲污之不从寇加刃其颈氏延颈就戮姑求免被杀夫抱母尸哭又杀之氏骂不绝口亦死　　杨其森妻林茂卿
按福建通志林茂卿候官杨其森妻森亡茂卿哀恸欲死恐以重丧为舅姑累至小祥乃哭奠夫前引绳自经而殁其衣带间有遗诗见者伤之　　沙成文妻熊氏
按福建通志熊氏沙成文妻生二子夫亡矢志守节丙戌八月兵至氏怀幼子投水死　　吴佳鼎妻郭四娘
按福建通志郭四娘晋江诸生吴佳鼎妻归甫数日夫亡欲死时姑方病笃勉侍汤药姑愈自经死　　杨再兴妻许氏按福建通志许氏杨再兴妻晋江人年十七于归一年夫夭无子服阕自缢　　王孔贲妻洪氏
按福建通志洪氏惠安人王孔贲妻孀居抚子闻寇至吞金死　　孙晟妻吴钦顺
按福建通志吴钦顺连江孙晟妻晟死周岁过忌日一恸而绝　　林增庆妻孙引小
按福建通志孙引小候官孙可任女年十七归连江林增庆纔两月夫为渔溺死孙恸哭不欲生姑防之伺间乃以大带系竹椽死　　邓茂藩妻苏氏
按福建通志苏氏宁洋学正邓茂藩妻时寇乱苏氏被执于百级岭誓不受辱投万丈崖有藤棘绊其身得不死子林为楚雄府推官得诰封　　曾安邦妻孙氏
按福建通志孙氏南靖人训导曾安邦妻曾江西雩都人孙年十六归曾为继室抵任之岁贼围城急孙言于曾曰君儒官也非有地方寄脱有不测愿自爱吾有死而已城陷贼执曾刺之孙即赴火死其子三俊哀号伏地贼感动释曾　　张昆娘
按福建通志张昆娘诸生张管女受盛问智聘未嫁而盛亡昆娘不食而死合葬于西郊山着有贞闺磁铁集　　吴汝乔妻林琼娘
按福建通志林琼娘吴汝乔妻年十九夫亡遗孤数月母强改嫁林怒坠高楼不死复屡自经并救免偕小姑侃娘纑存活及子长娶妇李氏生孙未阅岁万历九年水灾三妇登楼以避时有掌筏者招同济林顾姑媳曰死则死耳岂可与男子同渡乎抱子没而死　　郑汝舟妻林氏
按福州府志林氏名懋细福清人教谕资澜女年十七适郑汝舟汝舟父天佐为惠州府同知携其子与妇之任明年汝舟还应试数月感疾亡林闻讣奔丧凭棺哭奠闭户自刎几死家人救免药护之乘间以指爪决药断喉而死万历间诏旌之　　王德渼妻马氏
按福州府志马氏大司徒森女归王参政应锺子德渼甫逾月德渼亡马欲死已又念夫未有子无为与三年丧遂留终服乃绝食而卒　　林守定妻叶氏
按福州府志叶氏名默福清人知州赠太子太保叶朝荣女林守定妻归逾年定亡氏恸哭仆地欲以身殉家人察其意防之父欲迎归不听无何翁质卿纳富人聘将迫氏行氏度不免遂自刎万历十九年诏旌之　　郭应璧妻林金妹
按福清县志林金妹径江人适绵亭郭应璧六载璧病革嘱曰吾家贫无子祖庙蒸尝幸终汝为之氏哭曰脱有不讳当相从地下璧亡哀毁骨立祭奠如礼十日勺水不入口缢死柩侧年二十三万历庚子奉旨旌表　　严端明妻陈氏
按福清县志陈氏江阴人年十八归同里严端明端明呕血死氏不哭惟自治其衣髲帨栉诸物至晚扃户自缢县令表其门时万历丁未年二十六　　郑勤娘
按福清县志郑勤娘江阴里人许字同里严仕擢擢父日干以诸生从所亲司李刘镇于粤西宦邸病亡仕擢同其祖往迎丧于粤勤娘私告其母曰以一老翁携一弱孙为万里行甚可虞也仕擢扶榇归去家仅一舍以劳瘁没于舟中勤娘抚膺恸哭即入卧内自经死仕擢祖迎其丧合殡焉万历间事　　魏聚金

　闺烈部列传二十九
　　明二十四
　　陈渡海妻蔡氏
按诏安县志蔡氏陈渡海妻夫客死尸归哀毁为夫立后越百日投缳死万历初氏从姑蔡克亦殉其夫时传蔡氏双烈　　谢三娘
按海澄县志谢三娘谢士栋女许配杨应钧万历癸卯钧以吕宋之变死异域三娘欲奔丧母不许号恸移时闭门自缢死年十六死之夕杨家女梦应钧已娶妇新妇素衣侍立&#前质明而耗至县令表其门　　王仁妻张粹娘按长泰县志张粹娘者澄人儒家子也年十四归王仁仁固俭而贫氏黾勉事之无愠色方有腹负帅慕氏美欲妻之因与氏父谋父私自念以为吾女得伉俪豪将军不愈于为贫家妇乎况俪皮之数仍不薄也欣然许之虑氏不从乃诡曰吾昔与某家婚缘郎海外浪游存亡未审是以姑听王某委禽焉今郎已贵吾女正须归之矣苛欲渝前盟请王以百金谢之盖度仁贫不能具金故为是言令仁计穷自诎尔女泣告曰此非人所为父知弗遂乃诬仁以剽盗讼之官冀锻炼成狱以得所图氏闻痛不自胜向仁垂涕而言曰妾不幸以微躯贱质累君设君不获自明请为君当之仁愀然曰吾家自孝廉公来门衰祚薄不绝如缕今若甫&#五月倘获生男庶以似续王氏一脉何忍轻生深夜喃喃竟昏闷鼾睡氏度仁寝已熟起觅衣带悬梁而死年十七　　王天保妻陈娥姐
按长泰县志陈娥姐善化里民王天保妻年十五适保家甚贫竭力操作以奉舅姑逾岁而天保暴亡娥姐抱尸恸哭誓以身殉自咬其舌昏仆于地姑母诸亲亟救得苏复绝粒不食者七日其母强劝之曰吾儿年少何自苦如是娥姐曰人言一日夫妻百岁恩吾志决矣寻嫁时新衣数件缝缀为一藏夫旧行缠一条舅姑防之甚严娥姐度不得死乃强颜自宽既卒哭数日绐姑曰妇困甚愿一假寐遂入室扃其户更着所缝衣以行缠自缢良久姑呼之不应从户隙窥之死矣事闻旌其门　　江妻林仙月
按连城县志林仙月诸生江妻生一子承聘教之为诸生丁亥腊土寇逼城嘱其夫若子曰其各自为计及寇陷城遂缢死越一月大兵恢复其子始获尸于江祖祠中颜色不改　　林德妻李官娥
按连城县志李官娥林德妻也性贞静丁亥冬山寇陷城娥不屈自缢死　　傅汝璧妻桑连姐
按连城县志桑连姐傅汝璧妻傅桂继母也丁亥冬山寇逼城桂曰势危矣盍逃乎桑曰尔以吾故迟行则两死不如尔逃遂泣别逮城陷桑携女傅三姑投莲塘而死　　李氏林氏
按连城县志李氏周廷诏母林氏廷诏妻生员德辉母也丁亥冬寇陷城李曰命可舍身不可辱遂偕林氏抱幼子投泮池死　　丘与仲妻吴氏
按永定县志吴氏丘与仲妻仲亡守节丙戌城破被执诳贼曰池畔有窖既得脱即跃入池死　　赖成德妻郑氏
按永定县志郑氏赖成德妻夫早亡丙戌城破氏年二十二闻贼入城投水死　　詹甘霖妻苏氏
按永定县志詹甘霖妻苏氏丙戌城破甘霖被害氏自缢死　　丘氏三烈
按永定县志丘氏三烈庠生丘与长妻吴氏及其二女也长女吴文懋媳次女庠生赖其昌妻二女方归宁闻贼破城母女共投池死　　吴来献妻陈氏
按永定县志陈氏吴来献妻丙戌城破被执骂贼投水死　　赖心芊妻陈氏
按永定县志陈氏赖心芊妻孝子陈吉辅女也年二十芊病革谓氏曰善事后人氏泣曰设不讳即相随遂截发以誓未几芊亡毕葬整衣自尽家人为之合葬　　郑士儒妻江氏
按永定县志江氏郑士儒妻儒出不归家甚贫氏朝夕纺绩养姑尽孝二十余年始终如一姑死营葬毕遂入房潜缢死　　沈一旭妻郑氏
按永定县志郑氏沈一旭妻戊子土寇破寨氏率众御敌被害　　王铨爵妻陈氏
按永定县志陈氏王铨爵妻事姑孝遇妯娌和丙戌广寇破城自缢死　　吴懋中妻王氏
熊氏阙氏廖氏温
氏贞姑兰娥招姊附

按永定县志王氏吴懋中妻丙戌广寇破城王氏登堂诏诸媳曰妇人遇难有死耳于是姑媳罗拜为寿序位次自相结束阖室雉经死长媳熊氏进士煌甲妻次阙氏庠生章甲妻次廖氏庠生人甲妻次温氏庠生晋甲妻及其孙女贞姑侍女兰娥招姊皆从焉时人为作八烈诗　　游景芳妻吴氏
按延平府志吴氏游景芳妻永安人丁亥岁城陷被获自缢死　　永安六烈
按永安县志六烈者严师训妻邓氏遭变抗声骂贼贼以刀钳其口尚作咄啐声至断喉乃已邓林彩妻陈氏亦詈贼求死贼怒丛刺之沉其尸吴天性妻某氏被执过井边绐贼释跃入井死罗正茂妻刘氏罗正卿妻姜氏妯娌同奔舟为贼所追各相携抱子投水死林佑女尾姑同母被执隙室度不能免乃拜母缢而死　　罗聘吾妻邓氏
按沙县志邓氏罗聘吾妻有妇德居家严整庚寅遇寇骂贼死　　邓思谨妻练氏
按沙县志练氏邓思谨妻性端谨以勤俭治家御下宽仁庚寅冬山寇突至尾历氏避匿被获骂贼不屈而死　　范毛桃妻管氏
按建宁府志管氏浦城人范毛桃妻毛桃家贫管事之欢然未几桃没不能办棺邻人举其尸焚之管恸哭跳入烈焰中抱夫尸同烬建坊旌表　　李八姑
按建宁府志李八姑寿宁人年二十适周骞甫三月归宁母家骞暴死氏徒步百里奔丧视殓毕即自缢与夫合葬万历间有司旌其门　　范灼妻林氏
按政和县志林氏下里范灼妻移居在坊年十八丧夫矢志守节缟素深居中庭不见其迹弟侄请问辞疾不见如此十二年壬戌倭寇陷城迫胁入营至死不就贼知不可屈杀之当时乡官陈泗目击其事万历间学使题请建坊旌之　　纪钦明妻陈氏
按广东通志陈氏万州纪钦明妻年十七归钦越四年钦殁氏悲哭欲偕死母密防之次日伺间即自缢为之合葬　　林日照妻李氏
按广东通志李氏平远人年十七归生员林日照逾年夫病值寇变家人皆避去李独侍侧深夜扶出城病加甚夫知李有死志托姑妹嘱之曰有周岁子毋易一死而畏守节之难及没不食数日姑妹复述遗言始进食家偶失火李独前迁柩臂为焦烂比子宸补邑弟子员叹曰林氏有托吾事毕矣遂绝食死年三十七万历间有司旌之　　张公宰妻李氏
按广东通志李氏张公宰妻宰亡李年二十二无子绝食缢于柩侧去夫死仅三日知县游之光旌其门　　谭佳妻罗氏按广东通志罗氏高要人罗德正女谭佳妻万历三年正月富林贼掠村焚屋氏抱六月子付夫令逾垣先遁氏遂被执度不能免绐贼家有厚资入收之遂赴火死郡人多为诗文吊焉　　韩文进妻吴氏
按广东通志吴氏韩文进妻年十六归韩适海寇许万载掠境氏与翁俱被掠趣之行不从触石而死贼忿斫其尸越七日如生　　谭良翰妻梁氏
按广东通志梁氏谭良翰妻高要人年十九万历三年被富霖贼执宁死不从贼恋其美掖之上马抗骂堕地数四贼怒杀之刳其腹取孕见者无不泣下　　吴世杰妻林氏按广东通志林氏吴世杰妻年十七归杰甫三月而夫亡父母以家贫强再适不从潜出屏婢更衣自缢死翁怜其节与杰合葬　　刘二娘
按广东通志刘二娘香山生员刘噩女性至孝极婉娩以女德称侍父读书谙义理年十八未字万历己酉四月二日夜海贼飘劫攻其庐家人奔溃二娘以身力梯其母逾垣脱逃仍回襁负幼妹为贼执愤激求死贼艳其姿系之去沿途骂贼贼以刃砺其颈骂益甚至龟头贼拥之登舟适追兵至二娘乘间赴水死翌日尸浮逆流数十里旋于河干握拳嚙齿尚作骂贼状直指疏请旌表建祠祀之　　殷氏女
按广东通志殷氏从化殷朝辂女年十六受聘于锺锺亡讣至女默然即更衣自尽两姓父母以二棺合葬呼其冢为双燕窝　　何慎仪妻甘氏
按广东通志甘氏香山人何慎仪妻被贼掠赴水死旌表　　黄氏女
按广东通志黄氏女父东莞琥珀坑农夫也女许字何&#&#年二十一以母丧哀恸而死女绝粒不食父母知其志严防之不得已强起而食防稍疏遂自缢时年十八　　方愫一妻张氏
按广东通志张氏东莞方愫一妻一以贩盐为海寇所获死氏闻招魂&#葬尽出其余赀还姑与伯语人曰夫死无子生欲何为第我死必葬诸&#衣之侧遂自缢　　岑甲妻林氏
按广东通志林氏番禺岑甲妻岑为富民佃富民见林悦之赂其夫以语林林笑不答复赂其翁姑将胁之林度不免拒户自经夫惭悔无及　　杨国柱妻蔡氏
按广东通志蔡氏电白人杨国柱妻于归两月夫亡痛哭自尽者数适母在救苏乃密制殓服俟母归防者稍懈终自经死　　林懋植妻陈氏
按广东通志陈氏吴川庠生林懋植妻海寇突至氏与翁姑俱被执贼欲杀姑氏求代死曰释姑先归则赎金至矣贼乃纵其姑而缚翁妇及赎者至氏度贼必释翁留己乃剪发付苍头曰持此以示郎君遂沉于海时年二十五　　龙升妻李氏
按广东通志李氏贡生应云女廪生龙升妻素姆训归升未几升遇害于合江丁亥氏为乱兵所执至合江曰昔吾夫遭难此处吾宁死他所耶遂抱其子投水死　　林煌春妻徐氏
按广东通志徐氏林煌春妻年十九适春甫二年夫病亡誓以身殉夫亡遗金环与母为记痛哭不食自缢死万历间表其门　　李彭年妻黄氏
按广东通志黄氏电白人庠生李彭年妻彭年居父丧哀毁成疾死氏曰尔为父亡我为尔死遂自缢　　林有源妻李氏按广东通志李氏林有源妻澄迈人万历元年海寇犯境李年二十被掳欲污之李厉声奋骂延颈于石令其速杀贼遂杀之闻者为之堕泪　　李伯昭妻陈氏
梦麒妻吴氏施
氏何景升妻附

按广州府志陈氏李伯昭妻南海人丙戌之变与长子梦麒妇吴氏长女何景升妻同居省恐被辱同时死麒苦未嗣续娶施氏甫三年年二十七庚寅复值兵燹施惧投井兵见而拽之施力扳井围兵愤杀之　　李氏女按广州府志李氏女顺德人幼许配龙津林性月月未冠病亡女闻讣欲奔丧母阻之遂易服仰天痛哭越日私嘱其婢拿舟共往母闻禁于楼不许下其志益坚日悲泣焚帛遇岁时必设酒肉望空而祭如是二载母私召媒议择&#既定卜日纳聘先数日预买牲醴女怪问之母以实告女愤激哭之恸由是伏枕不食于纳聘之日死焉　　梁妃庆妻周氏
按南海县志周氏梁妃庆妻庆作客回抱病死无子周恸哭几绝及焚棺理妆易服莫测所以人散后即投火死年二十五万历甲寅邑令表其门　　陈毓瓒妻庞氏
按南海县志庞氏陈毓瓒妻年十九归毓瓒事孀姑李氏甚孝生子四岁而毓瓒亡庞号恸数绝已念老姑在堂恐重伤其志强起字孤旦夕侍姑惟谨年二十六子以痘殇庞绝食死　　秦帝锡妻黎氏
按番禺县志黎氏秦帝锡妻年二十归锡事舅姑以孝称阅七载无子会锡病每日焚香祝天愿以身代及锡亡痛哭悲伤潜窜入井而死夫妇同日殡葬闻者莫不伤心　　何大化妻陈氏
按番禺县志陈氏何大化妻韦涌人年二十为逆贼曾一本所执坚不受辱投火死贼退侄何谅得尸收葬　　邹氏女
按番禺县志邹氏女年十七许嫁李生后李贫父母欲改嫁女自经死葬于北郭　　彭女
按番禺县志彭女本良家子有美色家贫鬻为人婢其主以许字仆某而复欲私之女不可主乃逐仆以绝其意仆临行有言弗逊主怒挞之背流血女谓其侪曰某仆受杖凡以我也我食于主与母十余年矣顾义有不可遂扼吭死事闻知县高瑶罪其主使治葬北郭树华表于其墓　　卫汉荣妻陈氏
按番禺县志陈氏卫汉荣妻家贫纺绩以给殚力事姑姑死殡殓如礼荣赴试没于途氏闻恸哭几绝柩至珠江徒跣往接时风涛大作不避舟遂覆没人咸伤之求遗骸与荣合葬　　王家泰妻张氏
按番禺县志张氏邑庠生王家泰妻孝事翁姑居家勤谨大兵入城怀幼女观丽投井死后十余日出其尸颜色不改　　黎彭龄妻陈氏
按番禺县志陈氏邑文学黎彭龄妻尚书陈绍儒孙女适黎三载生子方潞仅逾月彭龄溺于江氏抚遗孤事舅姑尽礼岁丁亥粤东乱氏从兄大学士子壮起兵被执氏以子壮近属祸将及时舅姑已亡氏曰吾家世笃忠贞岂可受若辈污乃匿潞于眢井自赴水死潞在井不食三日梦神人救始得出又七年举于乡　　梁映霄妻温氏
按保昌县志温氏保昌贡生梁映霄妻年三十一岁己丑师至城陷负幼女观姐投井而死　　甘敬姊
按保昌县志甘敬姊贡士甘起元女己丑城陷见营卒入室遂跃入井其母蔡与父皆随之时有粤东理问官寓其家梦起元以实告遂书联赠之　　唐树暨妻翁氏
按潮州府志翁氏唐树暨妻暨病亡翁誓以死殉遗腹生女告其姑曰俟女长好择婿不食数日而死　　吕惊娘按潮州府志吕惊娘胪冈庠生吕镛女生而一目盲年及笄父母以女盲厚其资奁以择婿女矢志不嫁固辞再四曰不得父母全体为天地弃人愿修身以俟死焉足矣亲知其志不可回乃以腴田八十余亩赡之丁丑岁家被寇掠女厉声叱贼被杀　　郑应志孙女
按潮州府志郑应志孙女者癸未乌禽嶂贼劫掠乡村应志与妻方氏携孙女避贼被执贼释方掠其孙女女度不能免大骂死之　　余衍年妻黄氏
按海阳县志黄氏黄丞爽女生员余衍年妻年病亡黄痛悼不食旬日登楼自缢死年三十　　张招叔
按程乡县志张招叔邑之西岩前人庠生张斗衡孙女父母早亡祖母抚之年十四未嫁丙戌三月随祖母避寇于马头寨被执不从抽簪献贼曰乞杀我贼强之遂大骂贼怒砍数刀而去祖母视之睁目泣曰不能报祖母恩矣祖母曰若此何不勉从答曰死无憾索清水一瓯啜而绝&#葬于山麓越七日乃备棺殓发视颜色如生知县王仕云为作小传　　杨缘妻朱氏
按平远县志朱氏东石人杨缘妻年二十一夫亡朱哀痛不已屡自经皆救免遂绝食死万历间巡按御史表其闾知县李允懋立碑记其事　　马骆妻张氏
按平远县志张氏石窟人长田马骆妻避乱山寨寨将破授一子与夫曰与君永诀矣遂自缢死越数日颜色如生骆亦终身不娶　　王世鼎妻韩氏
按平远县志韩氏九乡人王世鼎妻贡生韩伟女年二十二夫亡键户自缢姑嫂救苏劝抚幼子逾月子殇不食死　　朱锡绶妻郑氏
按惠来县志郑氏龙溪都郑处士女年十六适本都朱锡绶甫四月锡绶感疾调摄不瘳氏誓以身殉数自经侍婢旦暮防救不得死未几氏收泪欢然进鞋于姑潜入卧内自缢死　　姚瑢妻林氏
按惠来县志林氏靖海生员林朴翁仲女适潮阳诸生姚瑢为继室年十八容止端淑姚氏重焉无何瑢病且死顾谓林曰先妻不幸弃仆今仆又误卿命矣卿年方少犹可改图幸毋以仆故自苦林曰妾以处女奉事君子山海之盟奈何忘之瑢改容谢俄没氏痛悼几绝脱簪珥具儒服以殓家贫不能自食归依父母家潜为衣履殉身之具纳笥中母察其意多方护之及姚姓谋举葬瑢氏至期奔临未至墓母追反之氏大恸曰吾不幸贫不能朝夕侍柩侧及葬又弗克临穴遂退入卧内更衣绐其婢出自经死与瑢合葬　　谢德辉妻林氏
按镇平县志林氏路亭人年十七适谢德辉三年夫病死即以己新衣衣夫解夫敝衣自衣甫就殓即自缢万历间县令立碑表其墓　　郑五乔妻任氏
按电白县志任氏生员郑五乔妻乔早亡氏年二十四守节抚孤作霖氏性严毅教训有方作霖以孝闻早登乙酉乡榜辛卯大兵入城氏年已五旬伏&#而死　　锺正气妻吴氏
按文昌县志吴氏生员锺正气妻夫亡苦守后因气仆弒气之弟词波及氏县丞梁勖诬氏知情执之未鞫氏曰余足迹未尝逾阈今无辜受辱如此何以生为遂投后坡河死三日后起其尸面色如生事闻郡守檄去勖官　　王昌言妻陈氏
按定安县志陈氏王昌言妻性至孝有淑德侍父读书谙义理归昌言克谨妇道己丑六月许宗孔作乱昌言会师击之身死氏即挈家入城避难贼破城袭其家氏知不免而姑耄子懋曾在抱遂诱贼曰姑老子幼家惟我主拘此老少无益也贼信而释之氏探姑子去远乃痛哭骂贼曰吾祖为尚书翁为知府父孝廉夫受荫职世守清白夫死于汝手恨不得汝肉啖犬肯赂汝以生乎咋舌血喷贼而死　　黎邦佐妻王氏
按乐会县志王氏小乡黎邦佐妻万历二十四年九月天同男逢孙渡流马河破舟溺死王氏闻即以家财文契悉付家翁奔赴溺所殉夫以死　　李洪嗣妻梁氏
按广西通志梁氏怀集人李洪嗣妻孝养老姑会一枝虎贼十余万破寨氏被掳携之行氏曰我祖父诗书礼义之家岂从尔贼求生乎大骂不屈贼怒抽刀氏伸头迎刃曰得其所矣遂戮死　　王氏女
按贵州通志王氏女名伽蓝石阡人年十八许字同郡庠生杨振未嫁随父瑛省外家归中途遇贼父老不能走被害执蓝驱之行蓝厉声骂曰吾父为汝害恨不啖汝肉尚从汝耶贼强逼之蓝唾贼面骂不绝口亦被害太守余志为之传万历五年祠祀九年御史陈效具题旌表　　安应袍妻简氏
按贵州通志简氏龙泉人安应袍妻归甫一载袍暴亡氏年二十哀毁逾常绝粒三日引刀自刎于棺侧　　蒋公桥继室吴氏按贵州通志吴氏黔之普安人直指蒋克达母也幼娴内则列女诸书年十四适蒋公桥为继室抚前室柳氏遗孤称圣善既生二子一女克达其孟也蒋虽望族然公桥以椠觚自立不事米盐以故环堵萧然一切饘粥之资俱取办吴氏十指壬戌安寇围州城公桥奋起草檄与当事分战守任久之援绝城陷贼执公桥吴氏请以身代贼将并之行吴指焚处绐之曰吾家在彼请为若发所藏贼信之引至其地遂踊身入火前室子克修以足疾抱一女亦扃户自焚吴母甘氏见女死自刎其姨适邵氏者见甥女入火挺身从之克达被掠转入其窟公桥亦踉跄奔滇阅四载归聚如故丙子克达登贤书巡方以闻旌表其闾戊子克达始衔命为绣衣直指　　胡允朝妻杨氏
按贵州通志杨氏石阡诸生胡允朝妻夫亡矢志守节镇远监生罗某倚势逼娶杨不从溺死有司奏旌　　马氏女按贵州通志马氏女父万珠龙泉人年十七播贼李保倡乱女被执欲污之大骂不从贼裂其躯　　卢惠妻宁氏　　　　蒋辉妻涂氏
　　张自秉妻何氏　　　杨胜举妻姚氏
　　熊观海妻范氏　　　熊仁妻范氏
　　周氏女
按贵州通志已上七烈俱思州人值苗贼猖獗同时遇难义不受辱挺身迎刃而死万历间题请旌表　　任效廉妻杨氏按贵州通志杨氏任效廉妻印江人夫殁于官氏七日不食触棺而死万历间巡按薛继茂题旌　　徐氏三妇
按贵州通志徐氏三妇徐万谦妻范氏万显妻戴氏万鹏妻余氏俱思州人妯娌并遇铜苗劫去相挽投河巡按宿应麟旌其门　　刘辰秀
郭氏
张氏附

按贵州通志刘辰秀通判刘仁女铜仁人年十六随仁之任仁没于官榇还至昭平遭贼舟辰秀恐为贼所污挽父之二妾郭氏张氏同赴水死巡按御史萧端蒙旌其门建祠祀之　　卜寿妻高氏
按贵州通志高氏黎平人卜寿妻寿戍新化高从之纺绩以居寿没氏年二十九遗命更嫁高曰妾从君跋涉酸楚所以不忍死者君在耳君没妾何用生既葬寿遂自经死时人哀之　　张春妻毛氏
按贵州通志毛氏石阡人张春妻万历二十六年播贼杀春将执毛氏去毛抱夫尸厉声骂贼贼断其手杀之御史应朝卿题旌从祀烈妇祠　　李士升妻周氏
按云南通志周氏李士升妻曲靖人士升青年没父宦邸讣至氏绘己像于夫右每日悲泣哀毁而死　　李万年妻李氏按云南通志李氏李万年妻万年凤梧所千户李髫年于归夫患疯疾氏尽卖妆资调治疾恶甚氏毫无厌怨夫死尽哀苦节守志闻贼临城恐受辱自缢死　　何天相妻高氏按云南通志高氏何天相妻和曲州人万历三十五年克举之变城破天相令同避难氏知无所避乃曰今日之事吾与若有死而已言讫抱八岁女投之于井次及幼女继以身见者无不痛之　　杨大谟妻段氏
按云南通志段氏杨大谟妻弥勒州人段冈之女大谟为黑旧哨戍卒万历三十二年寇至谟奋勇杀贼死于阵段抚其孤以节自持翁姑欲夺其志遂自缢天启间奉旨旌表　　曹氏女
按建水州志曹氏女父曲江生员某方许字流寇据滇伪将养马于曲江强议聘之父母不敢逆女夜自缢死　　杨应梧妻刘氏
按建水州志刘氏杨应梧妻城陷率媳周氏等并自缢死先命子昺曰汝速纵火勿使贼见吾尸其子昺亦赴火死　　刘世&#妻李氏
按建水州志李氏刘世&#妻普酋作乱同媳曹氏孙女惠姐科姐启姐合门死节奉旨表其门　　祁京妻杨氏
按建水州志杨氏祁京妻城陷氏年少贼欲犯之大骂不辱被支解　　刘僖妻何氏
按建水州志何氏建水州守刘僖妻城陷先一日并阖门二十七口自焚死合葬于城东北五里白鹤铺　　李芬妻高氏按建水州志高氏李芬妻城陷与子国杞女酉妹一家俱缢死　　叶之蕃妻焦氏
陈
氏附

按建水州志焦氏叶之蕃妻守节二十余年丁亥城陷同婢陈氏并缢死　　赵敏妻王氏
按建水州志王氏赵敏妻敏死丁亥之难氏托其四岁子于老婢嘱其保护率家属投缳自焚其子邦彦后任北胜州牧申表其墓　　陈竭忠妻杨氏
按建水州志杨氏陈竭忠妻忠由三科武举任贵州他颇营守备因乔甸叛奉调征讨阵亡杨氏月给廪粟度日丁亥城陷自缢死　　包家苑烈妇
按建水州志丁亥之变包家苑有妇被缚美姿容悍卒拉之妇大骂卒掣刀威迫不从去其两手复斩两足乃大呼其夫而死　　张燮任妻龚氏
邹氏祁氏王
氏萧氏马氏附

按建水州志龚氏张燮任妻城陷氏先投火子媳邹氏祁氏与姆王氏侄妇萧氏马氏俱从死　　曾有朋妻王氏
按建水州志王氏曾有朋妻城将破朋出守氏率其子女婶姑俱投缳死朋还亦举火自焚　　吴鼎衡妻洪氏
按建水州志洪氏吴鼎衡妻年二十二夫亡抚孤成立丁亥城陷年踰六十自焚死　　刘昌妻王氏
按建水州志王氏刘昌妻丁亥城破贼缚之马上强登城氏绐贼下马堕城濠死　　刘晟妻台氏
按建水州志台氏刘晟妻城陷晟死于贼氏纵身入火死　　曾左泉妻白氏
按建水州志白氏曾左泉妻城陷氏随其夫率合家自焚死　　夏启昌妻沈氏
邹氏
常氏附

按建水州志沈氏夏启昌妻城陷同子媳邹氏常氏幼孙五人婢数十人并自焚死
　闺烈部列传三十
　　明二十五
　　乔起鹤妻范氏
按畿辅通志乔起鹤妻范氏顺天府人泰昌元年起鹤赍诏房山夜中煤毒死范年二十三闻讣号哭不食及柩至遂自缢柩旁事闻建坊旌表　　李继志妻刘氏
按畿辅通志李继志妻刘氏顺天府人夫溺死哀恸不食欲自缢家人阻之刘曰夫子无后吾又无所归不可以生哭累日不辍强之食不食及葬乃投井死有司闻其事旌表　　杨香哥妻樊氏
按畿辅通志杨香哥妻樊氏顺天府人年十七归杨不二年夫没母欲夺其志不从自缢死　　安守性妻孙氏
按陕西通志孙氏西安安守性妻长安人夫亡氏年二十八自缢死　　杨楠妻刘氏
按陕西通志刘氏生员杨楠妻西安长安人夫亡氏视棺殓毕谓人曰幽明不甚相远逝者其可追乎乘间缢死泰昌时题旌　　甘氏女
按太平府志甘氏女名妙定滦州吏目甘谱女许聘丁国瑞将嫁瑞亡女年十六绝粒拒媒坚如金石及父母没自经死　　方氏女
按休宁县志方氏女名管妹方村人许聘汪淮淮随父客外十年已别娶母议另嫁女不从自缢死年二十一　　李永年妻苏氏
按筠连县志苏氏李永年妻寇乱苏被获至鸣凤冈坠岩死　　张洪德妻王氏
按畿辅通志张洪德妻王氏大名府人夫病亡年十六闭门自缢天启元年旌表建坊　　梁相女
按畿辅通志梁相女大名府人名梅年十八许字李东周未娶而周病密令其姊遗梅女巾帨女心许之已而东周死女闻欲自缢母防之未得间及母归宁梅遂死与东周合葬　　李继祖妻高氏
按畿辅通志李继祖妻高氏顺天府人夫死不食日夜号哭七日而卒建坊旌表　　武女
按畿辅通志武女大名府人初许字李生廓廓家贫又厄于继母遘疾危笃女求往视父母不许廓殁氏绝食五日而死有司旌其门　　张希&#妻刘氏
按东安县志张希&#妻刘氏乡民刘儒女也年十五归&#为继室越十有二年&#死又阅月而刘自经以从时天启元年正月十九日年二十有七刘生而贞静于内则父母爱之不轻许字&#父张登云为&#择续配知刘淑女令委禽焉时刘仅及笄而婉娈端秀一切女红无不诣极恭谨毖&#言不逾阃及阿翁捐馆家日旁落&#与兄希稷谋析箸以分养其继母母性奇严刘进羹脯朝夕侍立卒得其欢&#得田不及一顷滨于河常不逢年刘躬汫絖给食积数年稍赢羡然弗敢私铢缕也&#得瘵疾浃三月无起色刘昼夜泣祷愿以身代坐立&#前都废寝食&#死血泪交愿如雨气绝仆地数绝复苏进以水浆啖数匙而已稷密令左右防焉羸然把骨奄奄不起顾家中诸所储曰吾夫素急其兄&#家奴输其谷数十斛与稷筐筥锜釜之器鸡豚丝枲之属佐焉稷以十九日展墓刘泣奠毕归拜灵几爇香数瓣束发剪爪服缟素大衣自经于柩旁以死是日白日黯惨悲风萧条闻而走哭者以千计即以其状闻县令县令以报台使者及诸监司焉　　张肃纪妻孙氏
按涿州志孙氏省祭孙逢吉女适武生张肃纪颇娴妇道因己不育劝肃纪纳妾不允乃立侄为嗣爱养不啻所生肃纪患病岁余孙侍汤药溲溺昼夜不惰时以好言劝慰肃纪及没号哭求死家人防之严不克如志乃时时上食柩前不令埋葬一日晨起号泣上食毕怡然入室栉沐易衣人问其故曰场中菽麦露积吾将收贮之命子仆先往人见其料理家事防稍弛乃将旧衣纳斗中置柩下从容至场一一指挥多时还入闺闭门卸簪珥亦置斗中遂自缢于柩侧面不改色时年二十八　　何中行妻王氏
按涿州志王氏何中行妻中行病亡王年十九恸哭欲绝因有身强视息以待越月育女曰夫无后矣遂自尽　　师玮妻刘氏
按清苑县志师玮妻刘氏遇贼以死卫其夫贼杀之　　田之龙妻成氏按安州志田之龙妻成氏兵入城氏以一子二女嘱之龙同诸妇闭室中自缢未死兵至驱之出城妇曰我生长此城中焉肯出遂投水死　　吴继周妻武氏
按赞皇县志武氏邑民吴继周妻生员武肃女也遇叛兵被掳欲污之氏不从骂不绝声兵以刀破其面折其手死而复苏后氏面有刀痕手不能持物其夫憎之为魑魅君子伤之　　高名儒妻杨氏
按赞皇县志杨氏生员高名儒妻事姑相夫贤孝勤俭遇岁饥荒有群贼夜入其家欲氏以行氏骂贼而死　　胡熙妻郭氏
按赞皇县志郭氏邑民胡熙妻也美姿容值流寇至欲污之氏怒大骂寇强逼之氏击贼中目贼乃碎其首死　　张女
按赞皇县志张女名冬香邑民张廷珍女甫笄里中少年伺间以言挑之女艴然怒骂泣下不食越数日竟缢死巡按御史为立碑记其事　　闫调梅妻秦氏
按赞皇县志秦氏邑民闫调梅妻夫死非命氏号泣不食曰生为闫氏妻死为闫氏鬼至夜自缢死　　张洙妻窦氏按大名县志窦氏张洙妻性敏慧有美色归张躬理丝枲轧轧竟夕篝火佐洙读书洙以父丧哀痛病发卒不起氏哭仆两日夜始苏遂绝饮食诸妯娌劝之氏指所生子曰此弱息姒好育之念弥陀数声而殁　　成其功妻王氏按长垣县志王氏太学生成其功妻少保永光次女夫亡屡求自尽不得间及既殡缢死夫遗像前天启间有司表其门　　张化麟妻许氏
按归德府志许氏诸生张化麟妻年十六适张未三载夫亡氏自缢以殉天启三年旌表　　刘永禄妻陈氏
按夏邑县志陈氏刘永禄妻归刘三载夫亡以死自誓家人不能夺其志及夫殡日自缢柩旁　　曾泰妻淡氏
按夏邑县志淡氏曾泰妻夫病死氏拜辞舅姑亲戚自尽于夫尸傍　　李振期妻赵氏
按河南府志赵氏孟津廪生李振期妻夫亡数欲自缢遗孤甫四岁姑慰止之逾四月遇贼掳掠村落氏惧不免遂自刎而死　　李运康妻郭氏
按河南府志郭氏孟津李运康妻年十七夫殁矢志死守抚遗腹宗泌成立其艰苦之状不可名言　　危大姐按汝宁府志危大姐真阳危世文女许聘邑人段我用子华黼黼以摘枣坠伤左足其父请辞婚曰儿不幸折足已成废人愿更择佳配勿忍辱公女也女时年十四闻之即泣语其母曰天作婚姻一言已定婿之不幸吾之命也即贫富好丑愿生死以之后黼寻亡痛哭欲往吊其父兄止之不果行乃请以生平女红及遣嫁衣饰悉以归段其母曰此物尚可留为异日用何必悉归之女曰段子不再起吾物可再用乎遂登楼自缢母急救之已无及矣天启三年闻于朝诏建坊旌闾　　赵联璜妻李氏
按济南府志李氏临邑人诸生赵联璜妻李永强女适璜三载璜亡氏抱幼子嘉祯矢志靡他亡何姑迫更嫁氏以孤托姒断发誓曰生为赵氏妻死为赵氏鬼绝食而死天启六年旌表　　王印昌妻某氏
按济南府志某氏新城人诸生王印昌妻昌早世姑逼他适佯许之登车去及门已自缢车中　　刘萱妻房氏
按兖州府志房氏峄县人年十七嫁刘萱夫亡不忍独生自缢以殉其姑张氏嫠居四十余年里人称为双节　　曹衎妻唐氏
按兖州府志唐氏单县人曹衎妻夫亡氏痛哭几绝复苏越宿自缢死　　黄国度妻侯氏
按滕县志侯氏黄国度妻国度患疮癞卧&#累岁衣不解带朝夕谨事不懈国度疾笃握手诀曰我读书原期远大今百事皆休独不忍于尔奈何氏慨然曰子无虑吾断不使尔独居地下未几国度将危氏先自尽　　苏似韩妻方氏
按滕县志方氏苏似韩妻夫死将以身殉恐家人觉乘其出自缢柩傍奏闻建坊旌表　　李侗妻张氏
妾
附

按滕县志张氏诸生李侗妻遭妖乱贼势逼近谓夫曰我不死必为君累遂抱一女投深渊死妾李氏殉焉　　王和妻赵氏
锺
氏附

按滕县志赵氏诸生赵相时女王和妻遭妖乱恐见凌因而自缢其子履贞娶锺元声女新婚一闻母变夫妇痛哭同日俱自缢死　　吴赞化妻张氏
按滕县志张氏太学生张家麟女适诸生吴赞化赞化早亡贞守孤孀及妖变投井死　　王国佐妻王氏
按滕县志王氏生员王国佐妻夫亡欲从死念二孤幼恐失养强存视息妖变母子三人誓不从贼贼至阖家登楼长子梦庚为贼所获操之以劫其母氏卒不屈遂举家焚死　　赵文济妻朱氏
按滕县志朱氏庠生赵文济妻夫早亡氏携幼子守志孀居遭妖变室宇灰焚遂同家众亲邻避难羊温集结寨拒贼贼闻急攻之氏曰事至此命也与其辱于贼刃何如自决即赴井死　　魏显昭妻高氏
按滕县志高氏魏显昭妻显昭充县役妖乱城陷县令以印付显昭殉难显昭收殓营葬毕遂恸哭死其妻高氏亦随自尽　　焦鼎勋妻戴氏
按聊城县志戴氏焦鼎勋妻勋病亡氏年十六欲以身殉姑力止之水浆不入口两日至晚饮鸩而死　　顾元佐妾沈氏按聊城县志沈氏昌邑训导顾元佐妾佐病革念氏少无子遣回母家氏号哭终日至夜自缢死　　温成修妻葛氏
按昌邑县志葛氏温成修妻成修病亡氏七日不食而死　　王允明妻宋氏
按昌邑县志宋氏王允明妻夫病亡氏号泣绝饮食三日期在必死家人日夜严防氏绐之曰吾熟思之不肯死矣索食饱啖解衣就寝数妇围之而睡及醒氏已自经气绝天启元年县令率众亲祭申请具疏奉旨建坊旌表　　王氏女
按昌邑县志王氏女幼许字刘天增长而多慧常从寡伯姆斋戒诵佛经识字未几天增病亡父母吊还悲未已女未知问故父母曰婿死矣女垂泪欲往亲难之女遂痛哭绝粒众劝莫解父曰定与汝觅一好婿儿且食女曰切清风作饼以无底铛煮茶吾乃食也是夜即自缢桑树下事闻奉旨旌表　　孙氏温氏
按昌邑县志孙氏谢文瑾妻夫病孙奉汤药久而不衰及没哭泣绝食三日自缢柩前温氏瑾弟文珍妻壬午兵杀其夫温怒骂曰夫死留我何用兵援之上马屡坠不从遂亦被杀　　赵针妻张氏
按山西通志张氏赵针妻夫亡氏年十七哭极哀家人疑之防守甚密越三日伺间缢死因同殓旌表　　兰应祯妻赵氏按山西通志赵氏生员兰应祯妻祯素以孝称哭母致殒氏哭夫七日不食缢于柩侧有司表其门　　石光瑞妻赵氏按山西通志赵氏生员石光瑞妻赵之瑜兄之鼎次女夫病半载日焚香求代忽晴空雷震红光异香满室不散夫遂殁氏闭户自经死题请旌表　　赵之璇妻李氏
按山西通志李氏生员赵之璇妻夫亡与偕死有司表其门　　赵之瑜妻张氏
按山西通志张氏赵之瑜妻瑜病亡氏即自缢题请旌表　　雷焕妻赵氏
按山西通志赵氏名润姐雷焕妻夫病足经年氏伺左右无懈夫亡自缢题请建坊旌表　　王大统妾高氏
按山西通志高氏王大统妾夫亡殉节合葬城东南　　任家声妻杨氏按山西通志杨氏生员任家声妻少失父母陈氏抚之长归任事翁姑孝姑殁夫亡举家悲恸整饬盘匜略无戚容乘间自缢死题请建坊立祠祀之　　董运昌妻陈氏
按山西通志陈氏董运昌妻夫亡从死年二十一天启间有司表其门　　吴安妻郭氏
按山西通志郭氏省祭吴安妻夫为北京仓官没于任氏扶柩归里及殡日自缢柩前与夫合葬　　惠贞旺妻安氏
按交城县志安氏惠贞旺妻时值大乱氏年十九一女甫三月夫被杀翁姑以孀妇避难不便欲令更适氏闻啼哭终日至夜潜出自缢死　　聂三妻曹氏
按交城县志曹氏聂三妻天启初山贼啸掠乡村氏年二十三被执欲污之绐稍缓当从伺便缢死　　陈烈女按保德州志陈烈女小字敬经历嘉荩女经略奇瑜妹也母孟氏待嫂甚严峻嫂赖女调护得少安幼许字郭氏子及笄郭氏子无行且贫而奇瑜渐贵显耻之会天启丁卯下令募兵遂窜其名军籍冀勾及而别嫁女女闻谓母曰嘻马鞍矣母不省女徐曰勿呼儿儿垢甚须澡浴俾沸汤以进遂扃户久不出呼之不应破户视之缢死矣母惊悔号痛索其故所御服饰悉焚之事闻旌表建坊崇祀　　张兆禄妻张氏
按陕西通志张氏生员张兆禄妻汉中洋县人天启间夫亡氏怀利刃视殓毕自刎死　　陈经济妻赵氏
按陕西通志赵氏西安长安人生员陈经济妻夫病亡氏绝粒七日而死督学表其门　　马兰香
按陕西通志马兰香西安蒲城人镗之孙女许聘李春炜炜罹官刑死讣至母将吊兰香取自制女鞋寄炜母母往女私出新布裁衣低泣曰只想曾子养曾&#谁知颜路哭颜渊傍晚父母就寝乃自缢中庭杏树下时盛暑停尸三日蝇不侵其肤异香满室事闻旌表　　郭氏王氏
按陕西通志郭氏生员东群芳妻王氏芳妾也西安华州人芳病亟谓郭曰我死汝善事后人郭泣不答芳没郭命匠作二棺王亦乞一棺郭许之越三日妻妾同缢死　　李成梁妻阎氏
按陕西通志阎氏生员李成梁妻平凉隆德人归李生一女梁亡氏年十九过哀灭性卧不能起父母致医药不进曰第恐不得死耳遂绝　　徐氏女
按陕西通志徐氏女平凉固原人受任子韩杞聘杞亡女潜自经死有司表其门　　周仁学妻阎氏
按陕西通志阎氏西安泾阳人周仁学妻夫早亡无出自缢死　　刘三重妻刘氏
按陕西通志刘氏平凉崇信人刘三重妻三重疾笃痛苦不可忍遂投崖氏号泣从之并死焉　　王氏樊氏
按陕西通志王氏西安渭南人生员张而弛妻夫没王绝食毁容百端求死家人救之防少疏卒自缢妾樊氏从焉天启元年奉旨建坊旌表　　张化龙妻谢氏
按陕西通志谢氏生员张化龙妻平凉人夫病侍汤药唯谨溺矢狼藉日为浣涤三年无倦色夫久病多恚稍不慊意即大诟氏婉辞顺之及亡视殓毕遂缢死柩前　　曹鸿宇妻王氏
按陕西通志王氏渭南人生员曹鸿宇妻夫病氏告天求代及亡号泣几绝数四以侄子为夫后自缢后园桑下时一女方二岁牵衣号泣姑惊救气已绝年二十四县令杨所修碑其墓　　李能妻韩氏
按陕西通志韩氏西安咸宁人李能妻夫亡氏绝粒七日而死　　孙坡妻张氏
按陕西通志张氏西安渭南人生员孙坡妻夫亡氏痛不自胜谓家人曰妾得从亡人地下志愿毕矣至夜栉沐缢死柩旁时年十九　　曹椒叶
按陕西通志曹椒叶平凉静宁人曹福女也端庄静一寡言笑工女红暇则读列女传年十六许配王守正未嫁正亡叶闻讣惧父母有他命潜入室自缢死　　李应书妻原氏按陕西通志原氏西安蒲城人李应书妻夫病亡氏以头触棺刺血书旌绝水浆几死姑力劝慰之亡何生遗腹女数月而殇人争求焉氏叱曰吾前所不死者冀为夫留后耳既一女不存尚复冀生活耶遂自经三经三救之一日往祭其夫痛哭触石血流不止扶归六日而没天启中旌表　　张氏宗氏
按陜西通志张氏张素含妻宗氏素谟妻西安长安人妯娌也遭贼难并投井死　　朱朗釿妻孙氏
按陕西通志孙氏平凉人朱朗釿妻夫亡子海山方数岁氏托于翁姑七日不食不得死遂自刎同穴而葬　　骞氏女
按陕西通志骞氏女西安永寿人九思女也幼许字赵本初初因九思家贫遗书罢婚女乃澡身整服强婢导至赵门自刎而死　　李万库妻张氏
按陕西通志张氏西安临潼人李万库妻家西门外暴雨自骊山下庐舍皆圮其翁先登树垂手挽张张不从为水所冲激而死　　樊希思妻许氏
按陕西通志许氏西安永寿人生员樊希思妻善事翁姑妯娌无间言年二十五夫亡呕血以死　　孙振谱妻张氏
按陕西通志张氏西安蓝田人孙振谱妻夫亡绝食而死　　张纶妻宋氏
按陕西通志宋氏西安临潼人张纶妻夫亡子女皆幼家贫守节叔翁逼改适服药而死　　尹孝策妻李氏
按陕西通志李氏西安渭南人尹孝策妻生一女夫亡氏年二十六叔翁谋夺其节阴许富民韩某氏每藏刀自戒岁除夜氏方同幼女卧众突拥入门捆载疾驰叔母预匿车中夺其所怀刃掷之李以束发簪刺喉七孔血流及抵韩门男女持簪衣以待李大声詈曰速归我勿自累韩见血污不可近遂令还史义伯率诸生白于有司表其门已而女嫁李遂不食而死　　赵国宝妻石氏
按陕西通志石氏西安雒南人生员赵国宝妻夫病笃氏誓以身殉夫亡哭绝复苏水浆不入口父母翁姑勉慰之不听视殓毕入室缢死　　景可乐妻李氏
按陕西通志李氏景可乐妻平凉固原人可乐以疾亡氏哀毁而死　　张思静妾田氏
按陕西通志田氏西安同州人按察使张思静妾夫病革氏誓以死从及没遂投缳监司旌表　　李子友妻温氏
按陕西通志温氏李子友妻平凉固原人子友没以身殉时年二十四天启中旌表　　石捷妻张氏
按陕西通志张氏西安朝邑人石捷妻天启六年夫亡氏自缢家人毁壁救之不及死经日面色如生　　雷一滋妻严氏按陜西通志严氏西安合阳人雷一滋妻夫病亡氏不食而死　　魏屏翰妻王氏
按陕西通志王氏西安合阳人魏屏翰妻夫亡号泣而死　　任调元妾焦氏
按盩厔县志焦氏西寨里任侍御长子调元妾也天启三年元疾革氏先期自缢于密室所生弱息呱呱在旁曾不顾念　　胡养正妻史氏
按渭南县志史氏胡养正妻适胡甫一载正亡亡何流寇至逼乱不从碎其尸年十八　　马琏妻杜氏
按渭南县志杜氏马琏妻琏早亡杜俟葬后自缢　　艾姬按四川总志艾姬者蜀之什邡县艾荣女陶&#令绵竹纳为小姬初陶娶千黄无子而妒尝纳吴氏姬生一子且数岁黄阳爱之因劝陶再纳其兄女兄女性悍而有妖态计纳之足以薄吴姬宠而危其孤也陶寻携两姬之绵竹果不相能无何黄自往助之初入廨即抚吴姬子阳泣曰久不抱儿儿瘠甚岂小妇不善视耶陶信以为爱也遂不复有他虑会儿有微疾而陶适役于外二黄阴赂医鴆杀之且目吴姬曰尚能恃儿惑吾夫否已陶知儿死二黄手而莫如之何第遣与吴姬俱归吴姬遂见逐为农人妇故陶得乘是时纳艾姬年始十七端好寡言笑有宠于陶后陶迁姚安别驾携艾过家与二黄异居黄窃恨之寻陶又坐事贬闽阃参军独携艾姬往黄愈不能平嗾黄姬往制之比至则艾姬退处一室曰宁绝吾进御毋使有恶声污吾夫名是时陶已逾五十无嗣自愤郁郁成疹死黄姬恬不为哀自括其囊中资为再适计独艾姬抱尸抚棺哭七日夜不食而死死之日嘱其从者曰吾从夫子地下无恨幸焚吾尸裹骨以归庶几祔夫子之余土藏焉从者如其言以骨从陶榇还至家黄犹妒未已大骂曰婢子安得从葬寻瘗之坏垣下且径其上黄姬竟不用命而自嫁矣后三年黄以恶疾死又二年郡牧杨仁甫始迁艾姬与陶合葬而为文祭焉　　王悦妻罗氏
按四川总志罗氏合江生员王悦妻天启辛酉贼陷城氏被执过马街渡悦奔走求赎氏大声曰君莫至赎我无具恐反罹害也言毕投中流死事闻旌之　　胡大斗妻黎氏按四川总志黎氏泸州黎鹤山女胡大斗妻流贼攻破白马峒大斗遇害黎不屈自刎死　　陈台妻罗氏
按筠连县志罗氏士人陈台妻被难投崖死
　　秦一才继室杜氏
按黄州府志杜氏滇之大理人黄冈秦一才为大理倅娶为继室年十八一才且艾无子或虑其不能偕老杜曰命定矣不能偕老独不能偕死乎一才困顿自滇归与族弟继宗谋毕首丘之愿寻亡杜请继宗为治两棺继宗如其言杜服斩衰答吊客之礼自艺自纺成布以散婢仆三年丧毕服鴆以死鸩尚初嫁时所携血盈盈渍五官犹自拂拭临绝犹令加故褖衣于裼　　汤妇徐氏
田
妇附

按云梦县志徐氏邑民汤百合子妇与生员田野治子妇某氏俱以骂贼不屈而死　　杨云伯妻魏氏
按荆州府志魏氏公安杨云伯妻夫久病氏服事勤苦至以口承痰唾夫殁乡人劝其改节从容自缢死　　徐兆麟妻何氏按荆州府志何氏石首徐兆麟妻事姑至孝遇贼赴水死　　王登庸妻龚氏
按荆州府志龚氏石首王登庸妻夫亡闭户自缢年二十五天启二年旌表　　王某妻侯氏
按公安县志侯氏江陵庠生王某妻避贼于湖贼搜湖急蹈水死　　李氏
按长阳县志李氏贡士谭晓母避难江北夜为贼所追投江而死　　邹张鲁妻郭氏
按常德府志郭氏桃源生员郭宗孟女生员邹张鲁妻鲁应岁试没于郡氏哭泣断饮食三月而死天启初有司旌之　　彭


　闺烈部列传三十一
　　明二十六
　　胡万仓妻张氏
按畿辅通志胡万仓妻张氏保定唐县人崇祯戊寅冬避难明伏山氏年十九娠将娩为乱兵所执过唐河投桥下水浅不死复奋身跃入深处及冰解尸出颜色如生其家收而葬焉　　范士楫妻马氏
按畿辅通志范士楫妻马氏保定府人丙子城陷携三女暨妇王氏投井死　　耿广文妾某氏
按畿辅通志耿广文妾某氏保定府人耿捍御城头氏为之守印兵入城怀印投学宫井中死　　杜升之妻冯氏
按畿辅通志杜升之妻冯氏保定府人崇祯戊寅遇难于城西三里沟被执扶之上马氏坠马伤面曳而复坠者再四发蓬衣裂至死不从血溅马蹄尸横野草　　王甫女
按畿辅通志王甫女保定府人幼许字仕族数年&#没母欲令更字泣曰命耳忍他适以贻泉下羞遂服毒死　　刘成宪妾黄氏
按畿辅通志刘成宪妾黄氏保定府人崇祯十五年城陷被执欲犯之大骂不从遇害　　韩氏刘氏
按畿辅通志韩氏路进宝妻刘氏进财妻妯娌也皆广平府人遇兵乱进宝等扶母偕两妇东走涂次遇兵被掳两妇见势危急俱投河死进宝等扶其母逃去　　石武光妻任氏
按畿辅通志石武光妻任氏保定府人甲申城破投井死　　路守洪妻高氏
按畿辅通志路守洪妻高氏河间府人戊寅之乱同兄女被掠入营氏遇乡人同难者告以祖父姓名曰寄声我家当于此觅吾姑侄尸遂入营帐伺间取刀先杀侄女即自杀乡人语其家取尸而还　　张文灿母汤氏
按畿辅通志张文灿母汤氏保定府人甲申城破投井死　　董氏女
按畿辅通志董氏女河间府人大同卫都督董公之女受聘于都宪寇庄宪愍公孙璨璨死女欲归养翁姑父母不从遂绝食懑怼而死寇礼迎而合葬焉　　王镇邦妻杨氏按畿辅通志王镇邦妻杨氏保定府人甲申城破投井死　　魏氏女
按畿辅通志魏氏女河间府人少受聘同邑柳大节未婚大节病死及殡女启其父母曰大节既殡女欲往送父母许之既至触棺而死因合葬　　齐弘谟妻乔氏
按畿辅通志齐弘谟妻乔氏保定府人甲申城破投井死　　陈新国妻王氏
按畿辅通志陈新国妻王氏河间府人年二十七闻城陷坚闭户持菜刀以俟及夫被执氏挥刀夺夫被砍死　　秘养邃妻翟氏
按畿辅通志秘养邃妻翟氏河间府人辛巳兵变不辱投井死　　齐弘勋妻王氏
按畿辅通志齐弘勋妻王氏保定府人甲申城破投井死　　高二姐
按畿辅通志高二姐河间府人高鉴女受丘氏聘未娶为流贼所掠道经丘氏园乃绐贼曰此有一女甚美吾为汝诱之贼从其言二姐入园缢死柳下　　安邦母张氏按畿辅通志安邦母张氏保定府人甲申城破投井死　　郝允昭妻张氏
按畿辅通志郝允昭妻张氏河间府人戊寅兵变被获不辱死　　贺谦妻张氏
按畿辅通志贺谦妻张氏保定府人甲申城破投井死　　孟章明妻王氏
按畿辅通志孟章明妻王氏河间府人甲申闯寇陷京师章父少司寇死难章曰吾不独生当从死氏曰君死妾亦死遂自缢　　贺谔妻刘氏
按畿辅通志贺谔妻刘氏保定府人甲申城陷投井死　　王之俊妻李氏
按畿辅通志王之俊妻李氏顺天府人年二十嫁未半载闻城破奔赴积薪内自缢旌表　　李奇芳妻王氏
按畿辅通志李奇芳妻王氏保定府人甲申城破投井死　　阎二姐
按畿辅通志阎二姐河间府人姐偶往田间恶少黄旺窥其色强拉污之阎极口詈骂坚执不从旺怒持镰杀之　　李云蒸妻戈氏
按畿辅通志李云蒸妻戈氏河间府人崇祯十年蒸被难氏抗节不辱死　　鲁云妻吴氏
按畿辅通志鲁云妻吴氏河间府人夫亡年二十五无子父母欲嫁之吴曰国有二主乎父母不听私许于求婚者纳采之日方与之言氏阳允之潜缢密室　　郭其谋妻彭氏按畿辅通志郭其谋妻彭氏保定府人甲申城破投井死　　贾女
按畿辅通志贾女进士贾太初女壬午之变贾殉难女年十三抗节不辱与父同死　　石文光母司氏
妇任
氏附

按畿辅通志石文光母司氏保定府人甲申城破与文光妻任氏同投井死　　朱嘉运妻祁氏
按畿辅通志朱嘉运妻祁氏河间府人壬午郡城陷氏恐被执闭户自缢死　　何光岳妻师氏
按畿辅通志何光岳妻师氏保定府人甲申城破被执强污不从骂贼死　　张之蓁妻郭氏
按畿辅通志张之蓁妻郭氏河间府人夫博饮无赖逼氏失身氏忿恨自挑其目夫犹逼不已遂投缳死　　文斗光妻李氏按畿辅通志文斗光妻李氏保定府人甲申城陷投井死　　耿中丞继室杨氏
张氏马
氏许氏附

按畿辅通志耿中丞继室杨氏保定府人丙子之难携子妇孙妇从容赴井死同宗太学耿学周妻张氏生员耿好闵妻马氏率男妇许氏等十三人投井死　　卞文明妻李氏按畿辅通志卞文明妻李氏保定府人甲申城危投井死　　樊得华妻杨氏
按畿辅通志樊得华妻杨氏河间府人有美色遭寇变强之上马大骂不从贼以金银诱之骂益厉贼怒斩其首尸僵立不仆手犹作指骂状贼惊异散去　　董秀妻燕氏按畿辅通志董秀妻燕氏保定府人城破被执不从死于刃　　陈正心继室姜氏
杨
氏附

按畿辅通志陈正心继室姜氏保定府人正心殁孀居三十年丙子城陷同妇扆学妻杨氏投井死　　刘世安妻王氏按畿辅通志刘世安妻王氏保定府人甲申城陷被执不从死　　贾诏庭妻孙氏
按畿辅通志孙氏贾诏庭妻广平府人崇祯戊寅城破不辱而死　　王氏女
按畿辅通志王氏女许字刘云书保定府人甲申城破自缢死　　倪秉枢妻张氏
按畿辅通志倪秉枢妻张氏河间府人守节二十一年壬午之变抵死拒贼手伤贼面贼怒引刀刺其腹而死　　梁芳妻王氏
按畿辅通志梁芳妻王氏保定府人甲申城破投水死　　李春蓁妾马氏
按畿辅通志马氏李春蓁妾京师人甲申流寇败回挟春蓁及马氏西行至宜沟驿马自缢死　　刘自重妻罗氏
按畿辅通志刘自重妻罗氏保定府人甲申城破被贼执义不受辱为所杀　　靳朴妻韩氏
按畿辅通志靳朴妻韩氏真定府人戊寅之变义不受辱坠楼而死　　张映星妻李氏
按畿辅通志张映星妻李氏保定府人城破闭户自缢死　　殷应试妻马氏
按畿辅通志马氏殷应试妻广平府人年十九夫亡无子矢志守节偶归宁值叛兵突至令解襦搜财物马大骂拒之兵怒刺以利刃断肠而死犹两手坚持衣领如生事闻旌表　　何光二妹
按畿辅通志何光妹三姐四姐保定府人甲申寇攻城势危急二女俱投井死　　许联昌妻田氏
按畿辅通志许联昌妻田氏真定府人寇入其家恐被污毁面涂容坠楼死　　王德元妻何氏
按畿辅通志王德元妻何氏保定府人甲申城破投井死　　李可畏妻郑氏
按畿辅通志李可畏妻郑氏真定府人值兵变城陷恐被辱自刎死　　何一中妻赵氏
按畿辅通志何一中妻赵氏保定府人甲申城危氏急投井死　　郑卿妻何氏
按畿辅通志郑卿妻何氏保定府人卿卒氏年二十七夫殓雉经死　　王崇化妻赵氏
按畿辅通志王崇化妻赵氏保定府人寇变城陷同二子骂贼被杀　　董春妻田氏
按畿辅通志田氏董春妻广平府人夫幼而騃姑淫悍与仆私百计诱之坚不为动姑大怒剚其腹而死地邻鸣于官凌迟其仆而杖杀其姑　　韩枫妻王氏
按畿辅通志韩枫妻王氏保定府人甲申之变寇攻城危同枫投井死　　周腾麟继室许氏
按畿辅通志周腾麟继室许氏顺天府人城破氏芳年美丽兵欲犯之义不受辱遂死于兵旌表　　胡应登妻侯氏
二
女附

按畿辅通志胡应登妻侯氏顺天府人李自成之变登二女未字恐见辱皆自杀侯亦自刭　　王延礽妻贾氏
按畿辅通志王延礽妻贾氏保定府人甲申城破投井死　　娄邦衡妻马氏
按畿辅通志娄邦衡妻马氏真定府人崇祯十七年遇兵变投井死从祀烈女祠　　刘廷谏妻李氏
按畿辅通志李氏刘廷谏妻广平府人遇乱被执不从投井死　　刘弘妻王氏
按畿辅通志刘弘妻王氏保定府人甲申城陷投井死　　袁陪妻史氏
按畿辅通志袁陪妻史氏广平府人遇流贼于漳水滨欲污之不从投井死　　王耀妻刘氏
按畿辅通志王耀妻刘氏保定府人甲申城陷投井死　　王显禄妻刘氏
按畿辅通志王显禄妻刘氏河间府人年二十遇贼将辱之不从骂贼被杀　　张纯心妻李氏
按畿辅通志张纯心妻李氏保定府人骂贼死　　朱启颖妻汪氏按畿辅通志朱启颖妻汪氏河间府人崇祯壬午瀛郡陷氏抗节不受辱被杀　　韩拱妻任氏
按畿辅通志任氏韩拱妻广平府人夫亡自缢死　　宋允谷继妻王氏按畿辅通志宋允谷继妻王氏保定府人遇兵变骂贼被害　　王山妻常氏
按畿辅通志常氏王山妻广平府人年未二十值流贼乱被执义不受辱骂贼投井死事闻旌表　　李辨异母苗氏
按畿辅通志苗氏李辨异母真定府人崇祯戊寅城陷不屈同十三岁小姑及十六岁长女十二岁次女三岁幼女相率投井死　　孙佑妻唐氏
按畿辅通志孙佑妻唐氏河间府人夫亡年三十悲痛不食月余而死　　郑凤翙妻史氏
按畿辅通志郑凤翙妻史氏保定府人翙值戊寅之变守城殉难氏昼夜号哭求死报夫翁姑百端劝慰其志愈坚其言愈烈托五岁孤锈于翁姑七日不食而死　　武强妻常氏
按畿辅通志武强妻常氏广平府人常琐女夫商于外姑淫悍日与群恶少谋污妇以掩其秽不得痛加棰楚妇不从亦不言竟自死时大旱乡人率众往祭妇坟祭夕雨大注人以为孝烈所感　　王腾高妻刘氏
按畿辅通志王腾高妻刘氏保定府人里中有恶少马廷柱者心慕之阚其夫出持刀入室曰从我则生不则死氏曰宁死不从且击且骂廷柱怒而杀之邑令赵公获廷柱磔于市　　高梅女
按畿辅通志广平府人高梅女许字田既庭未归而庭亡父母方往吊女自缢于家　　常律妻郭氏
按畿辅通志郭氏常律妻广平府人年十七岁夫亡越七日自缢死　　王新士妻李氏
按畿辅通志王新士妻李氏保定府人新士亡即夕分衣物给子女自缢死　　许世奇妻刘氏
按畿辅通志许世奇妻刘氏保定府人遇变与夫携子行至野井边谓夫曰妾以子付君藉此井全节矣遂投井死　　张沼妻吴氏
按畿辅通志张沼妻吴氏保定府人寇变被执缚以威逼污氏大声疾呼曰吾首可断吾身不可污坚执唾骂竟遇害　　张耀妻李氏
按畿辅通志张耀妻李氏保定府人夫溺死坚志守节闻有谋娶者遂缢死　　张钥妻管氏
按畿辅通志张钥妻管氏保定府人钥亡氏欲殉夫两缢遇救遂绝食死旌表　　王荐妻孙氏
按畿辅通志王荐妻孙氏保定府人丙子城陷促侪辈毕投缳引刀自刭死　　李学泌妻葛氏
按畿辅通志李学泌妻葛氏保定府人年十九适泌泌病亡氏自缢于寝门以救免姑以冢妇子立为后勉以抚孤氏不顾复两缢皆不得死越七日托饮水以头倒植水瓮复出之遂朝夕伏夫棺水浆不入七日而死　　王养志妻李氏
按畿辅通志王养志妻李氏保定府人年十七适志三载而志殁翁姑令别嫁二日不食乘间自缢死　　张燧妻荆氏按畿辅通志张燧妻荆氏保定府人夫亡数日不食及遇变投井死　　金毓峒妻王氏
按畿辅通志金毓峒妻王氏保定府人甲申闻贼攻城三军枵腹守陴尽出其簪珥冠帔以饷军城陷自缢死　　高植妻王氏
按畿辅通志高植妻王氏保定府人甲申城陷缢死　　申锡妻王氏按畿辅通志申锡妻王氏保定府人甲申城破投井死　　孙诚妻许氏
按畿辅通志孙诚妻许氏保定人甲申城破投井死　　张巽妻刘氏按畿辅通志张巽妻刘氏保定人甲申寇变投井死　　王杰妻董氏按畿辅通志王杰妻董氏保定府人甲申寇至城破投井死　　程格妻王氏
按畿辅通志程格妻王氏保定府人年十九岁甲申五月同姑避难宋庄猝遇败寇欲掳以行氏抱树不前厉声骂贼贼以刃恐之骂愈厉遂遇害　　连茹女
按畿辅通志连茹女保定府人甲申城破投井死　　李祖庚妻韩氏按畿辅通志李祖庚妻韩氏保定府人嫁三日而李病又三日夫亡氏十日不食死颜色如生　　张春先妻陈氏
按畿辅通志张春先妻陈氏保定府人夫亡自缢死　　党鸿仪妻刘氏按畿辅通志党鸿仪妻刘氏保定府人甲申城破投井死　　宋铠妻赵氏
按畿辅通志宋铠妻赵氏保定府人夫亡年二十二三日不饮食缢死柩旁　　高桂妻刘氏
按畿辅通志高桂妻刘氏保定府人甲申城陷自缢死　　刘兆贞妻吴氏
按畿辅通志刘兆贞妻吴氏保定府人甲申城破寇至投井死　　袁希契妻刘氏
按畿辅通志袁希契妻刘氏保定府人契病危氏默办二棺誓同死契亡随自缢死两棺同发见者堕泪　　张邦正妻李氏按畿辅通志张邦正妻李氏保定府人甲申城破投井死　　师人哲妻王氏
按畿辅通志师人哲妻王氏年十七人哲亡氏誓殉节绝粒七日自缢死　　王秀妻张氏
按畿辅通志张氏王秀妻广平府人流贼乱欲污之不从身被数创而死时年二十五　　郑棐妻郭氏
徐氏郭氏徐
氏梁氏张氏附

按畿辅通志郑棐妻郭氏保定府人封宜人丙子兵破城同举人郑棻妻徐氏任子郑延勋妻郭氏郑延烋妻徐氏诸生郑尔城妻梁氏郑尔经妻张氏同死难　　顾通妻杨氏
按畿辅通志杨氏顾通妻广平府人年二十一而寡家贫无子邻里欲谋娶之氏涕泣不食自缢于墓所　　韩女按畿辅通志韩女真定府人韩邦振女年十四未字崇祯戊寅之乱同邻妇避山中为兵所获义不受辱被杀　　提兆吉妻纪氏
按畿辅通志提兆吉妻纪氏河间府人秉性贞洁动必循礼壬子城陷恐被辱投井死　　陈擢颖妻杨氏
按畿辅通志陈擢颖妻杨氏保定府人丙子遇变劝其夫与子远避曰勿以我为念城存与存不然归当求我于井中城陷与少子及女投井死　　苏有根妻高氏
刘
氏附

按畿辅通志苏有根妻高氏保定府人遇变缢死其子时兰妻刘氏从焉　　刘得成妻李氏
按畿辅通志刘得成妻李氏河间府人夫亡守节遇乱恐辱投水死　　赵鸣凤妻刘氏
按畿辅通志赵鸣凤妻刘氏保定府人遇兵胁逼义不受辱挟子投水死后尸浮水上母子犹相抱　　胡垣妻李氏按畿辅通志胡垣妻李氏保定府人事翁姑孝丙子被掠义不受辱寇弯弓射之投井死　　王世琇妻武氏
按畿辅通志王世琇妻武氏保定府人世琇任归德司李壬午殉城氏闻讣一恸而绝久之复苏泣托孤子幼女于妾汪氏闭户投缳死　　陈士章妻张氏
按畿辅通志陈士章妻张氏保定府人甲申之变辞家庙率女戚坐井&#以待城破捧诰命投井死侍婢抱周岁孙陈仔亦投井群婢从者四人　　马仲斗女
按畿辅通志马仲斗女河间府人年十六未字崇祯十二年寇变女被逼辱骂贼不从死　　刘兆元妻贾氏
按畿辅通志贾氏保定府人河南方伯贾孔澜次女归文学刘生兆元生素文弱以苦读致沉&#氏煮汤药同卧起不解衣合睫者两月余生卒遂绝粒翁姑泣劝曰曷不少延治后事宽吾老人力乃稍沾勺水迨襄事泣谓翁姑曰儿已许良人矣以孙辈累翁姑临穴一恸竟绝粒不复起卒之日郡大夫闻之曰女宗也即日临其丧诸以观风至者无不表其门焉　　李瀛妻郭氏按畿辅通志李瀛妻郭氏清苑人性清洁闺门相敬如宾瀛卒无子郭与妾韩氏同时闭户自缢亲族解救韩复苏郭已死矣　　杨炫妻秦氏
按畿辅通志杨炫妻秦氏保定府人夫亡氏年二十九水浆不入口者七日不死遂自缢柩旁　　刘光远妻李氏
按畿辅通志刘光远妻李氏保定府人遇兵强逼不辱投井死　　张璞妻王氏
按畿辅通志张璞妻王氏保定府人年十八癸未遇变逼之不屈杀旁列者数人以恐之曰汝不从视此氏怒骂以钝刃剚喉数十而死　　齐玉妻段氏
按畿辅通志齐玉妻段氏保定府人闻警即誓以死及变投河死　　孙正祚继室逊氏
按畿辅通志孙正祚继室逊氏顺天府人事姑尽孝姑病默祷愿以身代己巳城破扶姑潜藏于地窖甫封窖兵猝至氏曰姑得生吾死无恨矢志不屈身被重伤而死旌表　　段尚志母王氏
侯
氏附

按畿辅通志段尚志母王氏保定府人崇祯九年遇变与尚志妻侯氏誓不受辱姑媳俱投河死　　刘开科妻甄氏
按畿辅通志刘开科妻甄氏真定府人夫亡止一女号泣不食自缢尸旁旌表　　李志铭妻郭氏
按畿辅通志李志铭妻郭氏保定府人年二十夫疾亟谓郭曰我不复兴汝少无子何所依郭曰万一不讳当同棺言毕而夫逝郭亦潜入卧内自缢死与夫偕殡焉　　杨家麟继室周氏
按畿辅通志杨家麟继室周氏真定府人年十五归杨甫岁余夫觏疾旦夕进药必亲尝夜则祷天愿以身代夫殁哀毁骨立越三日乃尽简囊箧付兄嫂抚棺长号欲死家人严伺之不得间数日不进勺水病不能起迫令家人扶掖至柩前哭不能出声遂触柩仆地顷之而绝时年十六事闻于朝建坊旌表　　张奋翼妻王氏按畿辅通志张奋翼妻王氏保定府人兵变恐为所辱先投井死入烈女祠　　刘维昌妻周氏
按畿辅通志奉政大夫刘维昌妻周氏蠡县人崇祯十一年奉老姑携幼子避难城中凌晨闻变不令姑知潜向树间缢死督学旌之　　张舒翼妻李氏
按畿辅通志张舒翼妻李氏保定府人闻警恐受辱投井死　　李合天妻张氏
按畿辅通志李合天妻张氏保定府人合


　闺烈部列传三十二
　　明二十七
　　曹持巽母张氏
按西陂类&#崇祯甲申三月流寇陷北京凡士女为贼所戮辱者甚众而曹持巽之母张孺人以一门死难闻曹故三河巨族籍隶兴州后屯卫因家于京师其先两世皆举进士为大官张孺人者官荫生曜之妻也有妇德曜殁四男子俱娶妇二女子已适人幼女顺未嫁能教之以礼法闺门之内肃如朝典寇氛初迫人心恟恟不安咸欲出避孺人独谓长子持巽曰吾家世受国恩不可临难苟免天若祚明必且无事万一不济我当从汝父地下耳去将何之时都城守备废弛人知寇至必陷诸子闻以告孺人孺人坚持前志且曰国家根本一动未有枝叶不随之摇落者巢倾卵破在所不免我断不肯偷旦夕不可必之生玷辱家门汝辈宜早散去以延先人血食但不失身逆贼我死亦瞑目矣三月十五贼薄城孺人率子持巽持敏持肃持毅妇李氏周氏邓氏女顺哭祭家祠中因与家人诀命各自为计诸子与妇与女亦相向哭誓从母俱死十八夜外城陷孺人以尺练自随神色阳阳不少变十九日辰刻内城陷即以练缢死从死者曜父妾姜子持敏持肃持巽妇李持毅妇邓女顺及乳妪孟也持巽自刎未绝肃妇周与持毅缢绳绝而苏俄顷贼大至持巽为贼执持毅乘间扶其嫂周逃去持巽陷贼中犹得具棺殓孺人及诸从死者贼退持毅奉以葬于永定门外石榴庄之祖茔　　李慕悬母徐氏孙
氏附

按顺天府志徐氏庠生李慕悬母少寡遗腹生慕悬以苦节教补诸生崇祯壬午有司旌之甲申流贼破都徐率其媳孙氏投井死　　孙灏妻王氏
按顺天府志王氏庠生孙灏妻也性贞顺善事舅姑甲申三月十九日寇陷京师氏拜别舅姑曰妇少值此乱离惟有一死乃自缢年二十一　　钱裕国妻刘氏
王
氏附

按顺天府志刘氏太学生钱裕国妻流寇之变与弟妇王氏自缢于室　　王法母胡氏
按顺天府志胡氏庠生王法母流贼入都自缢死　　何器妻夏氏按顺天府志夏氏郡诸生何器妻甲申三月流寇陷城自缢死　　毛公望妻杨氏
洪氏
王氏附

按顺天府志杨氏毛公望妻流寇薄都公望奉母逃避杨即许夫以死城破杨同母洪氏父妾王氏三妺一弟一女一婢俱投井死　　彝典妻萧氏
按顺天府志萧氏郡诸生彝典妻流寇破都缢死　　刘世泰妻王氏世泰妹邻
女王氏附

按顺天府志王氏庠生刘世泰妻流寇之变同世泰妹及邻女王氏同投井死　　牛氏姊妹
按顺天府志牛氏姊妹牛应象二女也甲申寇变二女皆及笄告父曰儿安所避父曰吾不忍为汝明言乃指一坎示之二女泣拜投坎遂生埋之　　戈氏二女
婢荣
花附

按顺天府志戈氏二女庠生戈元凯妹及元凯父妹也流寇破都率婢荣花同投井死　　马妇陈氏
按顺天府志陈氏陈应选女适马某流贼破都先杀其幼女引刀自刭　　曹家麟妻于氏
按顺天府志于氏举人曹家麟妻夫死守节值流寇入都自缢死　　王洁母魏氏
四姐某
氏梧凤附

按顺天府志魏氏郡诸生王洁母流贼破都抱幼女与侄女四姐及侄女之庶母某氏婢梧凤同投井死　　王良眉妻张氏按顺天府志张氏安乡伯张国柱女顺天庠生王良眉妻甲申流贼入京恐见辱登楼自缢死　　冯尔偃继妻周氏
冯尔发女
尔&#妻附

按顺天府志周氏生员冯尔偃继妻年十七归冯冯多病居二年没氏奉孀姑刘氏惟谨前女甫四岁爱之无异己出值流寇之变与贡生冯尔发女生员冯尔&#妻于氏同死　　朱家麟妻李氏
冯
氏附

按顺天府志李氏上林苑监丞朱家麟妻巡抚宣府朱之冯母戊寅冬之冯任青州道以表入京寄家济南公署己卯正月济南遇变城陷之冯妻冯氏趋井边李亦急往欲同死冯以姑年老必不至掠可不死家人扶姑泣冯抱女投井死李凭井长恸左右欲扶匿民家李曰即死亦勿去公署抱幼孙危坐绝粒六日而卒制府上其节烈特赐建坊旌表俱加赠宜人　　李华妻胡氏
按宛平县志胡氏南城李华妻夫随父出外其姑与人通因逼污胡氏以灭口胡坚不从姑与所私乘夜以土囊掩杀之事闻上命谕祭立祠　　赵嘉彦妻孙氏
按宛平县志孙氏中城时雍坊民赵嘉彦妻嘉彦病亡孙不食而死御史杨镐奏旌之　　刘廷诖妻叶氏
按宛平县志叶氏刘廷诖妻性贞烈气温和事姑尽孝相夫极顺叔嫂妯娌咸睦甲申闯逆陷京城遭害者强半夫曰藏匿极密可以不死氏曰当此祸乱幸免于恐迫何如从容以死遂投缳　　安尔芳妻梁氏
按宛平县志梁氏安尔芳妻秉性贞洁甲申闯寇逼京恐被辱欲投井不识路投家中水缸死　　萧家熙妻李氏
安氏
陈氏附

按宛平县志李氏生员萧家熙妻太仆寺卿李思启女寇破城李率两妾安氏陈氏从容自缢死　　李贤妾余氏
按宛平县志余氏丰城侯李贤妾侯病余侍甚谨及没余沐浴更衣泣柩前曰妾得侍侯房帷今从死分也遂不食死事闻追封淑人赐葬西山　　杨国新妻朱氏
按固安县志朱氏杨国新妻年十六夫死僵卧柩傍水浆不入口者十日死　　杨光旦妻陈氏
按固安县志陈氏都督同知杨光旦妻泰宁侯陈良弼第四女也夫早亡子孤幼氏守节京邸已经五载因候谕祭及给地营葬夫柩未归崇祯甲申三月十七日流寇至昌平十九日城陷氏登楼以丝自缢而死　　吕完声妻陈氏
按通州志陈氏诸生吕完声妻完声疾亟召亲族嘱以后事族人毕至以氏在侧不即言氏心知其为己也遂出户外夫乃言曰吾旦夕且死妇少无子我不忍其茕独语未竟氏遽入问适语云何夫不应氏曰我耳之矣今君一饭妾亦一饭君不食妾亦不食与君俱死未几夫没陈不食十四日死于柩侧事闻旌其门　　徐九德妻翁氏
按通州志翁氏徐九德妻崇祯己巳张家湾城破九德被难氏匿神龛中自缢死　　丁大志妻赵氏
按通州志赵氏诸生丁大志妻崇祯己巳张家湾城陷所生女被掠氏往夺之手指尽砍落为所杀　　刘杞芳妻林氏按通州志林氏通州人年十七室于州庠廪生刘杞芳居恒倡随以道好听刘生陈说古先节义懿轨而心倾向之居三载生病亡氏悼恸几绝咄咄若与生语矢绝粒共死而以翁姑及太翁姑在不欲遽言伤其意每家人进食为匿少许若饮啜状而实不以濡诸&#越五日困惫仆地夜半苏家人以所匿饮食究问其故氏从容语其姑曰妇今欲从亡人地下谊不得为翁姑及太翁姑留姑抱其女泣劝氏曰伤哉吾天之死何恤一女戒家人勿复抱持来前因强出寝曰此门一出无复更进遂卧夫柩傍不起翁姑及诸姻邻累日慰解不为动竟饿二十一日死学校具其事上之郡大夫请旌焉　　李茂龄妻高氏
按通州志高氏李茂龄妻夫亡绝粒七日自缢柩前兵备道罗国华遣官祭之　　袁希点妻张氏
按通州志张氏袁希点妻闻城将破先令三女俱缢后自死　　杨二妻王氏
按宝坻县志王氏杨二油匠之妻崇祯庚午浙兵入卫时天津翟巡抚靖以杭州营分汛梁城军无纪律将懦兵骄人情震詟知生员张鸾翼家富假察奸细为名抢掠一空窥王氏少艾因夫出强欲污之氏闭户詈骂势急以菜刀自刎　　刘仪宠妻韩氏
按昌平州志韩氏刘仪宠妻方婚会城将陷与姑艾氏投井而死　　赵计良妻王氏
按霸州志王氏香营村人赵计良妻移居与卖茶李莪为邻莪屡图不得一日入其室强欲污之氏大骂力拒欲投井死会救至莪逸去越二日夫出竟缢死莪遂坐法　　杜蕃继室朱氏
按蓟州志朱氏生员杜蕃继室年十九岁适蕃甫二年而蕃病不起顾谓氏曰我死尔年少子幼又非尔出尔将安之氏以死许不数月而蕃没既殡氏赴井欲溺救之复引刀自刎又夺之乃绝粒三日闭门经死年二十一岁　　韩御史侧室杨氏
按永平府志杨氏韩御史侧室庚午被执大骂而死　　马如麒妻陈氏按永平府志陈氏马如麒妻麒从镇将追剿叛兵卸甲中风死陈闻变誓以身殉时年二十五有子甫四岁麒柩停北门外氏赴柩侧哭三昼夜目不交睫食不进口姑劝以抚孤谓姑曰若非姑子耶二十六岁尚不能事姑以终天年此茕茕者又何恃焉遂弃不复顾乘间自缢死有司以闻配享贞女祠　　王宗仁妻宋氏
按卢龙县志宋氏王宗仁妻永平兵乱宗仁偕氏避于铧子山夫妇为军所掠行至玉田军人窥宋氏美欲害宗仁氏顾谓夫曰我不幸至此必不以身累君遂携一女投井死　　高应矾妻侯氏　　　刘声远妻杨氏
　　刘承教妻贾氏　　　王惠民妻沙氏
　　陈蒙古妻宋氏　　　张国韩妻韩氏
按卢龙县志已上六妇皆庚午城陷不屈而死　　陈天禄妻孙氏按抚宁县志孙氏陈天禄妻夫亡舅姑以无子令改嫁不从自缢死　　张启行妻陈氏
按安肃县志张启行妻陈氏事继姑以孝闻兵将至姑卧病惊绝氏谓曰必同死毋恐兵既至语夫避祖茔中以子拜托老妪即扶姑共投井死迨兵入其家老妪告实兵不忍杀其子事闻奉诏旌表　　张启忠妻谢氏
按安肃县志张启忠妻谢氏兵至不辱投井死　　刘芳声妻许氏按安肃县志许氏刘芳声妻兵攻城且破氏欲死其伯母止之再四氏曰吾断不惜一死污吾祖父清名遂挈一女抱一子投井中　　王梦明妻刘氏
按安肃县志王梦明妻刘氏兵变佣奴引之避难叱去兵至不从被杀　　葛学亮妻李氏
按安肃县志葛学亮妻李氏与亮安贫度日及兵变骂贼死　　张妻王氏
按安肃县志张妻王氏年十六遭兵掠不从被杀计刀伤十二处先尝与闺人论节烈事或叹其难氏谓当为之事不得以难辞至是果然　　张子耕妻南氏
按安肃县志张子耕妻南氏夫亡守节群盗劫其家氏曰我孀妇但无近我当给尔金一盗援南氏手怒曰我给尔金谓不辱耳今若此宁死不给由是骂贼被焚死　　苗景珠妻姬氏
妇杨氏女
时逢吉妻附

按定兴县志苗景珠妻姬氏性静肃常举女慕贞洁语为家人训丙子变起即与妇杨氏坐井边不去人或劝之曰吾辈妇人以得死为幸其已嫁女为生员时逢吉妻亦迎之来同宿食井边四五日一闻城陷母女姑媳并投井死　　王佐妻崔氏
按定兴县志王佐妻崔氏夫多学能文宿有德望丙子之难城守推为督率氏谓之曰城全固是美事万一势大难支君当自为计勿顾家后园井是我毕命处也又嘱其门人曰汝师素弱临难恐不能自全汝辈扶持之方见平昔道义之重城陷死于井一一皆如其言　　郭村双烈
按唐县志完县之郭村有业为猪毛绳者不知其姓氏崇祯戊寅冬携两媳避难于唐之西山夜宿雹水村顾氏店中乱兵猝至见少妇美色驱之行二妇互相抱持不去众鞭击威喝复坚抱柱兵大怒乱劈其头脑裂而死　　张煋妻齐氏
按庆都县志齐氏张煋妻年二十戊寅之变随夫避乱于车轮寨之南巅煋返探家遇难氏闻之以帛束身以帕裹面奋身投崖而死　　王氏女
按容城县志王氏女美姿容李化槚聘为妻癸未闻警其母送至李家未合&#复送归藏空房中兵曳出迫胁使去母执不与被杀又急持女女抱母尸痛骂不止杀母尸旁　　刘嗣昌妻张氏
按蠡县续志张氏刘嗣昌妻崇祯十一年城溃氏抱幼女匿空室中为乱兵所获驱出门氏两手扼门骂不绝口立死刀下学使旌其门　　徐泑妻王氏
按蠡县续志徐泑妻王氏夫早亡氏欲死以子方在抱舅姑劝止之逾数月而子殇氏意遂决伺姑出自经死　　郝廷儒妻王氏
按深泽县志郝廷儒妻王氏年二十一夫亡水浆不入口者十四日而死与廷儒合葬焉　　马妇段氏
按深泽县志段氏段绪女适富才村马家崇祯十五年氏携二女一子省父寇至恐不脱乃弃其子同二女急投井死数日尸出母女三人相抱不解面色如生　　赵名英妻宿氏
按束鹿县志良马村赵名英妻宿氏崇祯六年盗其家家人惊走氏避楼上贼劈楼门将破氏坠楼死年三十岁　　孙之萃妻边氏
按高阳县志边氏孙之萃妻戊寅城陷兵欲驱之去氏自击其额血流满面兵知不可夺揕其胸遂绝焚其室而去　　孙之淐妻李氏
按高阳县志孙之淐妻李氏年十九夫亡子甫一岁氏欲死父母舅姑劝曰儿死此孤儿谁托能抚孤守节实胜于死遂苦节几二十年而遭戊寅之变李曰吾前未死为姑命抚孤今孤既成立遇此大变尚何俟遂死　　韩时懋妻成氏
按高阳县志韩时懋妻成氏城陷闭门坐楼上兵至击门知不免遂投缳死　　孙钤妻杜氏
按高阳县志杜氏任丘人适孙文正公第三子钤钤死氏哭不止月余作佛事罢遂绝粒诸娣姒劝不应侍婢以文正公命临之亦不应诸子女环跪絮泣亦不应其母哭而劝曰儿过矣非无所依至不可守安用死为杜曰使节妇必穷蹙而死忠臣必板荡而死则死亦无聊之计耳人各有死何憾越七日竟死　　陈我绩妻张氏按高阳县志张氏长史弦之女也适同邑陈我绩绩亡氏依母家二十年母没奁既罄纺纫自给戊寅城破不辱死　　张复振妻王氏
按新安县志王氏小阳村张复振妻父嘉策母杨氏古雄小王村人年十八归振性闲婉不苟言笑居恒足不及外阃事祖姑舅姑怡色下气相夫恭顺爱谨夫读书氏手女红伴夜分鸡鸣而起先臧获操作洴澼龟手绩纺无宁晷四年如一日钗荆裙布甘之晏如己巳初夏夫疾作氏朝夕供汤药焚香祝天愿促己筭以益夫每祝辄泣下历久未尝稍怠夫病革氏语人曰吾夫似无起色矣既无儿可守不如从游地下潜匿白练袖中复谓其姑曰郎将死矣倘有所叮咛姑暂守之即以巾服为夫易倏不见姑惊疑促人遍索之已扃扉别室自缢急解之气犹奄奄夫闻哭无声泪张口气绝氏亦瞑目时年二十有一崇祯庚午三月初六日也　　郭云路妻耿氏
按易州志郭云路妻耿氏崇祯十六年三月遇贼不辱被杀　　钱敦朴妻边氏
按阜城县志钱敦朴妻边氏年十六归钱不一载夫亡子女无出其母亦孀居劝之嫁氏曰如嫁好母胡不为母遂无语家极贫事姑至孝崇祯十五年之变闻兵近城沐浴拜夫及翁之神主又拜其姑曰翁在以守节勉妇今乃报翁之日矣拜竟掩扉端坐及城陷兵入氏曰我自十七岁守寡曾受翁姑拜谢断不受辱幸速杀我遂见杀于&#下　　郭应璋妻沈氏
李
氏附

按阜城县志沈氏郭应璋妻与应琮妻李娣姒也崇祯壬午城陷沈更衣端坐于室贼至氏神色不变但曰我读书人家无所有止有一死遂杀之获李氏援之上马力挣不得脱有幼儿及乳姆在侧氏疾呼曰乳姆用心与我看儿我好放心去死遂大骂激贼立碎其尸　　伊汝严妻倪氏
按阜城县志伊汝严妻倪氏幼而颖悟年十五归伊克妇道善事翁姑严抱病卧半年氏未尝解衣及病革即以死誓既葬每恸哭呕血块无筭翁姑怜之命次子汝偲跪劝饮食氏曰汝哥死欲我生何为母使送药辄覆于地竟不食死　　刘宗道妻李氏
按任丘县志刘宗道妻李氏夫亡誓以死殉父母以其有幼女在百方劝谕固防之不得间日夜悲号哀痛呕血三月而卒与夫同日葬焉　　刘嗣成妻董氏
马氏
谢氏附

按任丘县志镇抚刘嗣成妻董氏少寡孀居三十年大兵入城义不受辱同母马氏妇谢氏暨四孙二女共投井死　　李士熠妻章氏　　　李士焯妻张氏
　　李画圻妻边氏　　　李画域妻谢氏
　　太仆寺丞刘引贤妻史氏
　　徐自化妻高氏　　　诸生徐与标妻闵氏　　兵部尚书徐三畏妻曹氏　　举人史以慎妻边氏　诸生边有道母蔡氏　　长沙推官张廷对妻刘氏　　刘引荣妻史氏　　　边世兴妻郭氏
　　边世隆妻冯氏　　　边三姐
　　闵棻妻张氏　　　　闵祜妻李氏
　　闵弘煋妻李氏　　　闵之蕃妻张氏
　　通判闵洛妻谢氏　　知县闵鉴侧室夏氏　　诸生刘二典妻谢氏　诸生张庚兆妻田氏　　张乐善妻王氏　　　张乐善三女　　把总边维藩妻刘氏　诸生边大防妻刘氏　　刘知化妻田氏　　　知府曹一鹏妻谢氏　　知县杨士奎妻谢氏　诸生郭栋姑郭氏按任丘县志已上三十三人俱被难不辱死　　庞招俊继室曹氏
按任丘县志曹氏庞招俊继室崇祯末寇警家筑土窖凡两层事急命诸子妇居内以土隔之而己居外曰脱有变以身当之可也贼至为无赖族子所教启其闭出曹氏索金银不得令入营造饭曹不从詈之贼怒系于室焚之并杀族子于庭而去　　苏大可妻张氏
按交河县志苏大可妻张氏居泊头镇崇祯十五年大兵至氏义不受污弃子抱女投井而死　　刘钺女若兰
按故城县志刘若兰刘钺女许某氏某有故避地远去十余年不相闻钺亦贫富室慕若兰美欲纳聘议成若兰自缢于室救之再缢死　　孙能妻朱氏
按天津卫志右卫舍余孙能妻朱氏年二十七夫亡致丧三年不出寝门服除之日即闭门饮毒而死年三十岁　　李庚妻王氏
按沧州志王氏李庚妻幼姆训淑慎端庄于归后恪事舅姑乡党称孝崇祯十一年流寇肆掠氏年十九避难杨家村贼突至入室劫之氏以死拒指贼大骂被杀　　白德崇妻穆氏
按南皮县志白德崇妻穆氏为大兵所执义不受辱投井而死　　王文栋妻刘氏
按盐山县志王文栋妻刘氏崇祯己卯兵变氏携女避地窖中寻被获不辱死　　邵汝德妻霍氏
按盐山县志邵汝德妻霍氏崇祯己卯兵变被掠自缢死遗子浺方六岁后成名　　刘汇妻孙氏
按盐山县志刘汇妻孙氏崇祯己卯兵变不辱死　　马斯臧妻姜氏按庆云县志马斯臧妻姜氏归三月夫亡欲从死不许会扫墓姑令小姑与偕姜绐小姑曰燎纸用薪可往采之小姑行姜遂雉经于墓树　　王氏女
按真定县志王氏女徐抚参幕衍范女也范原籍河南其人奸纵贪婪曾以女许同里张氏子值中州寇变张子携重橐赴恒依其家匝岁范尽侵其资逐张子于外寒盟中绝女甫龆年愤懑弗平不甘从父蔑理潜遣婢遗金张子令白于官冀复合张子惧范毒威竟逋不报女以绢自缢后因叛贼劫弒首坐诛范暴其尸　　梁清宣妻马氏
按真定县志马氏灵寿大司马马从聘孙女年十六归刑科给事中梁维本第三子清宣恪遵妇道宣&#疾卧&#氏忧悴成疾宣亡氏拊心泣血粒米不下逾十二日病增剧谓姑曰妇今惬所愿矣语讫而绝有司以闻旌表　　王原膴妻梁氏
按真定县志梁氏刑科给事中梁维本女生而贞静不苟言笑年十六归中书舍人王原膴事舅姑以孝闻及姑没事祖姑如姑礼备极孝养晨夕视寝膳无少怠抚前室女如己出虽生名门萧然荆布里中称少君德耀焉崇祯甲申随夫寓京邸值逆闯西遁氏偕夫妹暨祖姑避难出都城群贼拥至氏誓死不辱拜辞祖姑携小姑投井死数日后出之颜色如生巡按御史具题旌表　　王锺庞女
按真定县志内院典籍王锺庞女年甫十三端庄孝谨值寇变偕姒梁氏投井死　　马士昌妻郑氏
按灵寿县志郑氏知县马士昌妻大金吾国瑊母也崇祯戊寅遭兵难翁马从聘殉之郑亦死焉事闻祔祠于翁侧从祀焉　　徐来朝妻范氏
姚
氏附

按灵寿县志范氏副将徐来朝妻戊寅之难恐辱同妾姚氏携幼子幼女并投井死　　马从龙妻张氏
按灵寿县志张氏经历马从龙妻城陷投井死　　马国琳妻傅氏按灵寿县志傅氏庠生傅永清女官生马国琳妻幼事孀姑克尽妇道戊寅城陷辞其姑赵氏托以幼子联其上下衣投园井死　　马国璋妻傅氏
按灵寿县志傅氏德平令傅永淑长女适庠生马国璋年二十四夫亡抚一子一女守节戊寅兵难携女坤姐投井死　　马国璞妻王氏
按灵寿县志王氏庠生王之佐女太学生马国璞妻闻兵警托幼子于邻媪投井死后逾月始得尸面色如生　　马国妻傅氏
按灵寿县志傅氏德平令傅永淑次女武生马国妻城陷投井死　　马国璠妻贡氏
按灵寿县志贡氏诸生马国璠妻城陷自经不死为兵所执不屈夺兵佩刀自杀　　马国玠妻李氏
按灵寿县志李氏太学生马国玠妻吏部文选司郎中李昌龄女城陷投井死　　李时升妻马氏
按灵寿县志马氏生员李时升妻士显次女城陷投井死　　马国璯妻齐氏
按灵寿县志齐氏儒童马国璯妻城陷同嫂雷氏投井死　　马国&#妻雷氏
按灵寿县志雷氏马国&#妻城陷投井死
　　傅永清妻富氏
按灵寿县志富氏封宣威将军傅永清妻甲申三月流寇猖獗伪令郭廉至灵寿肆暴横远近皆逃避氏与子妇辈匿山中数日闻京师失守帝崩遂痛哭不食入山洞自经死　　耿氏女
按元氏县志耿氏女年十七许字石教民未嫁崇祯六年秋遇流寇劫上马不从被杀　　曹贵中女
按元氏县志曹贵中女年十四未嫁崇祯六年九月流寇至投井死　　张好女
按元氏县志张好女年十五未嫁崇祯六年九月遇流贼强劫不从骂不绝口遂被害　　高笏妻阎氏
按元氏县志阎氏诸生高笏妻年二十二崇祯间遇乱兵劫之氏以头触石流血骂不绝口遇害　　何起凤妻石氏
按元氏县志石氏何起凤妻年二十余崇祯十一年冬贼寇逼犯遂投井寇出之佯许行复投于井再捞之气绝矣　　贾邦柱妻邵氏
按元氏县续志贾邦柱妻邵氏夫亡年二十有四流寇至氏投枯井寇见其美呼速出免死氏骂不绝口坚执不出寇怒抛火焚井中骨肉成灰巡抚旌表　　耿志明妻董氏按元氏县志董氏乡民耿志明妻耿死誓不再嫁邻母常劝谢曰妇人从一耳氏无出夫兄志道与氏兄董守顺合谋逐氏约共分其田产聘物遂许邻县鲁某氏不从二人讼之官诬以桑间之事县令怒下狱有敢称氏枉者辄笞之立命隶必嫁也而后报逼者急于星火氏计无复之绐之曰妾弱质敢违命但嫁人而不别旧夫人情乎众许持缗冢上呼天痛哭人见久伏不起往视之则血流满地颈不续矣诸人失色惊走令亦深病之氏侄董腾蛟为姑称冤语出不逊令疑其与谋坐以奸杀姑母若氏之死有因久之公论渐明为氏昭雪氏死之后频年大旱人皆流离众谓氏沉冤所致　　李文焕妻王氏
女
附

按无极县志王氏生员李文焕妻性至孝父乏嗣奉养三十余年及没一应丧具皆氏力备相夫训子俱克有成生女适魏有仁值兵乱文焕遇难王谓女曰汝父男子尚不能保我等妇人岂能自全言毕投井中女亦抱砖而坠　　裴成女三姐
按无极县志裴三姐西关厢裴成女年十四未字崇祯十一年兵变随父母避难于城城破被执去女佯谓家有财当归取诱兵至家乃触之曰宁杀我断不汝从兵但欲女去不欲杀遂入室自取菜刀刎颈死　　杨仑妻杨氏安
氏附

按曲阳县志杨氏杨仑妻仑早死杨事舅姑孝谨教子如严师崇祯戊寅冬家人避兵于野杨请于翁曰翁偕子孙避徙妇等不留此身以坏名节遂与其媳引绳登山巅移时兵四至杨投崖而死媳安氏见姑坠从之兵退获二尸神色如生　　韩氏女
按曲阳县志韩氏女父武生名邦振女年十四未字崇祯戊寅之乱同众妇避庙中兵至欲犯之女抱持佛像号泣不从众强挟之上马女跃而坠者数四兵怒杀之　　牛&#妻刘氏
按曲阳县志牛&#妻刘氏年二十五夫亡哭泣几绝乃以黄线一条付匠者嘱曰夫有遗命棺务宽如其线广棺成夜缢于侧遂同殓　　姚三才妻周氏
按冀州志周氏姚三才妻才亡氏抚柩痛哭不食七日而死知州郑朝栋旌其门亲往祭其墓　　张焕然妾申氏
按冀州志申氏张焕然妾崇祯二年然病亡氏潜以线带缠身投井死　　王珂妻赵氏
按冀州志赵氏生员王珂妻崇祯间避难南宫城陷不辱投井死　　韩天德妻王氏
按冀州志王氏韩天德妻癸未城破氏年二十一抱幼子避难遇乱兵逼之行氏至死不从母子俱遇害　　庠生杜铣妻韩氏　　庠生马骥妻杜氏　　举人白若妻连氏按南宫县志已上三妇俱死戊寅之难
　　白芹妻安氏
按南宫县志安氏山西高平令白芹妻崇祯十一年城破投井死　　韩曰谅妻李氏
按南宫县志李氏韩曰谅妻名家女归谅执妇道甚谨戊寅城陷被系奋呼曰我宦门妇逢时不辰惟求速斩遂以刀贯其口死子之珍甫七岁痛哭愿代母死众奇而释之　　贾还素妻尹氏
按南宫县志尹氏贡生贾还素妻年十七归贾戊寅之变妇女避难尚有艳妆者尹见而大恚曰乱离之际尚饰为冶容是欲何为既而城陷一子尚襁褓即择诸婢中老而愿者付之曰宦家妇狼狈如此纵幸得生辱吾门矣遂携家人妇共溺于舍傍井中死焉　　丁绎母师氏按南宫县志师氏生员丁绎母绎叔祖丁际时娶孟氏无子崇祯十一年绎父与叔祖相继亡师年二十二与孟相依苦守值戊寅之变绎甫十龄城陷孟商于师曰死孰与存孤难师曰愿叔姑代为其难者遂赴火而死迨事定求遗骸于灰烬中而葬之　　连得志妻贾氏
按南宫县志贾氏连得志妻侍御道干季女也性敏慧端洁工女红年十六归连姑性严刻一切强所不堪贾皆婉顺承之惟恐不当姑意戊寅城陷夫死未审处所遍城内积骸中求之不得一日讹传或见于城西濠外乃晨携女婢往时寒风凛冽濠中填尸重迭不可辨识氏周绕啼呼转转欲死时镇兵驻札关厢见而异之曰此少妇何为者诘其故且知为宦室女群至前相与排列众尸令贾认之卒不可得恸而返镇兵无不为之堕泪自是形神俱悴痛绝而死　　韩之伟妻邢氏按南宫县志邢氏生员韩之伟妻夫亡邢年十九誓以死从密市毒药恐不效试之鸡犬立毙又恐其解也和豆汁饲之又死乃自藏衣带中预嘱为夫圹必容两棺及葬遂饮毒姑以药解之不得遂绝崇祯元年县令上其事奉诏建坊立祠　　刘源清妻姜氏
按枣强县志姜氏刘源清妻秉性刚直素不得于夫然躬执妇道未尝少懈一日夫婴暴疾死氏即引刀自裁年二十岁　　王志观妻魏氏
按枣强县志魏氏王志观妻崇祯十一年冬十一月大兵西下被执不辱死　　杨全斌妻杨氏
按枣强县志杨氏杨全斌妻崇祯十六年兵过一门被掳弃其余独驱杨行不从见杀　　崔养民妻贺氏
按枣强县志贺氏生员崔养民妻年二十三夫病剧氏痛不食言夫死必不独生病者将绝目尚未瞑急登楼投缳死旌表　　符应科妻田氏
按饶阳县志田氏符应科妻孀居二十六年教子成名戊寅遇难不辱携女甥投井死具题旌表　　许联昌妻石氏
按饶阳县志石氏生员许联昌妻寇至攻楼氏恐被污毁面涂容坠楼而死　　李容肃妻周氏
按武强县志周氏周衍女适庠生李容肃勉夫力学夫疾誓与同死未几夫亡昼夜求死不得阅七日自缢柩前有司旌其门　　杜惟林女
按赵州志太学生杜惟林女年及笄未嫁癸酉冬寇掠大石桥突入迫之女痛骂不绝寇刺以刃女骂愈厉贼怒刳其腹五脏涂地而死　　白璋继室杨氏
按柏乡县志杨氏邑人杨志学女诸生白璋继室璋于崇祯己卯病疫死氏年二十五抚尸恸哭即时自缢远迩莫不悲悼学使者题表赈其遗孤　　赵鸣皋妻张氏
按续隆平县志赵鸣皋妻张氏性贞静不妄言笑事姑武氏甚谨武年逾九十艰于动履戊寅之变女仆曰避之便张曰姑老相依为命吾焉避城陷义不受辱遂及于难县令上其事旌表　　张尔妻冯氏
三姐
王氏附

按续隆平县志张尔妻冯氏性端庄寡言笑戊寅之变预誓诸妇曰人无不死者失节而生不如全节而死城陷率其女三姐并妇王氏共投井死　　杨晋妻曹氏
按续隆平县志杨晋妻曹氏性婉顺善事姑戊寅之变众议逃匿曹笑曰何必乃尔庭前井足完吾事矣城陷遂携二女投井死　　刘芳闻妻赵氏
妇赵氏
妾成氏附

按续隆平县志刘芳闻妻赵氏善治家戊寅之变知势不可支恐见辱遂同妇赵氏妾成氏缢死巡按表其门　　张应斗继妻甄氏
按续隆平县志张应斗继妻甄氏戊寅之变被执驱之行二幼子从见路傍井密嘱二子逃曰异日当于此中觅我遂脱身投而死三日后得其尸面色如生　　郭允高妻韩氏按续隆平县志郭允高妻韩氏幼闲姆教戊寅之变见夫从翁死慨然曰夫死孝妻死夫又何恨焉遂投于井　　张二陟妻孟氏
按续隆平县志张二陟妻孟氏夫病亡幼子以疽夭孟抚儿尸泣曰天夺吾夫又夺吾子何以生为恸哭彻夜达明儿蠕蠕动已而复苏人惊异之后叛兵南逃孟同诸妇女避难水泊中被劫跃身入波中死　　曹天锡妻王氏按续隆平县志王氏曹天锡妻天锡好赌不治生产王氏曲劝不听家益贫不能偿债负计穷服毒死王痛哭几绝母谕之曰夫不才自取其毙可更事善人何苦乃尔对曰夫即不才女不能失志也亦自药死　　李生业女二姐按续隆平县志李二姐李生业次女年及笄未许字有容色戊寅之变城陷兵获女喜甚驱之行女艴然曰吾宁死于此不辱胁之以兵女即以自毁其面兵大怒劈之受三创死既而兵亦悔之泣叹而去　　赵樟妻宋氏按续隆平县志赵樟妻宋氏事舅姑以孝称樟亡家贫甚一子安尚幼宋年二十有五勤纺织以供舅姑甘旨历艰苦十余年会寇变执其子邀宋同去宋曰我身可杀不可去也遂兵之　　张一鹗妻赵氏
按续隆平县志张一鹗妻赵氏有至性居家非门内亲不见非捆内事不言戊寅之变女众谋逃赵曰逃而脱亦无可自明不脱吾安得死所乎翌日城陷遂死于室县令上其事旌表　　乔己百妻魏氏
按临城县志乔己百妻魏氏柏乡县人城陷不辱投井死与乔璧星妻高氏同疏具题附高氏坊旌表　　赵鼐母张氏按临城县志赵鼐母张氏幼习内则列女传诸书年十七适朝议大夫赵志鹏之孙居留村庄崇祯十一年避兵城中城陷夫死张奋身坠城股折头破不能动有一男子欲负送归家不从遂死　　冯青选妻曹氏
按宁晋县志曹氏生员冯青选妻选亡一子甫二岁氏号泣不食以死自矢伯姒王氏让之曰叔后止此一线汝死但自为计不顾此藐孤乎氏乃强食饮抚孤越五岁至甲申春流寇从西入关破都城盗贼蜂起本县贼首城南则有韩练长赵鸣梧城北则有宁四武双槐陈白楚邻境则有吴双堂各率骑步千余人屠城掠堡诸亡赖争起从贼以侮良善家无安枕氏叹曰吾勉抚孤儿原冀长成以慰吾夫今度不能矣姒曰何故对曰少妇值此乱世非死不保其身愿托姒教吾子得长幸甚遂自缢时年二十五子名樾伯父母抚之成立举孝廉　　孙妻王氏
按宁晋县志王氏孙妻归二十七日死姑亦
亡氏昼夜哭泣誓不再生时祖姑年八十四无所依以是不得死越二年夫弟朴既娶氏曰侍祖姑有人矣不食而死　　孙昌&#妻张氏
按宁晋县志张氏生员孙昌&#妻张出自望族有女德归孙执妇道有礼颂新妇令淑者遍中外阅四年孙病张亲药饵数月不怠孙病笃嘱张曰吾病必不起二亲幼子并累若奈何张含泪曰设不幸妾不独生未几死张痛绝复苏誓必死家人更严防久之防稍懈一夕人静后阖门自经死时方亢旱忽雷雨大作电光绕室三日而殓容色如生　　张羾妻孙氏
按宁晋县志孙氏张羾妻羾殁氏年二十二矢志苦节姑病侍起居奉药饵克尽心力教子明谔读书成立崇祯六年流寇至氏欲自尽家人强舁诸车走河干寇迫投河死学使上其事诏旌之　　商良弼妻田氏
按宁晋县志田氏生员商良弼妻崇祯六年流贼至氏年二十八岁不辱投井死　　张联格妻王氏
江氏大姐
三姐十姐附

按宁晋县志王氏张联格妻流寇至与张大吉妻江氏及其女大姐三姐十姐并投井死　　冯道亨妻江氏
按宁晋县志江氏冯道亨妻遇难与夫投井死　　范士髦妻张氏　　　张自完妻李氏　　举人张来凤妻刘氏　游击张起凤妻霍氏　　诸生张附凤妻章氏　李某妻王氏　　王宗孟妻张氏　　　诸生赵显祚妻冯氏　　诸生张载煜妻孙氏　孙昌图妻王氏　　白三乐妻段氏　　　商良谋妻赵氏
　　王汾妻张氏　　　　商名辉妻李氏
　　诸生王运昌妻李氏　诸生王文杰妻李氏　　孙昌国妻李氏　　　江源浺妻王氏　　贡生张尔琦妻王氏　张逢吉妻赵氏
　　王衮妻赵氏　　　　白佩妻田氏
　　白琛妻马氏　　　　张明弼女二姐
　　诸生李源沆妻武氏　张相女义姐
　　曹复新女大姐　　　白佩女二姐
按宁晋县志已上二十八人俱遇兵投井死崇祯间题旌　　孟文献妻石氏
按宁晋县志石氏孟文献妻崇祯甲申春土贼窃发氏年二十四被执不辱抱石投井死　　刘一忠妻谢氏
按续深州志刘一忠妻谢氏少而艳戊寅城破被执驱之行弗从执缚马上至堤外逼之愈不从褫其衣氏度难免毒骂以激其怒遂剖其腹家人求其尸不得久之其保母儿拾柴野中见有风旋积草往取之乃谢氏尸也刀痕虽旧颜色如生报其家收葬　　陈素蕴妻马氏按续深州志陈素蕴妻马氏崇祯十一年东兵破城掳逼弗从杀其三子氏骂不绝口遂遇害　　冯云会妻张氏
按续深州志冯云会妻张氏崇祯十一年东兵围城料必破恐见污投缳死　　李熙昌妻刘氏
按续深州志千总李熙昌妻刘氏崇祯十六年东兵执之逼污不从遇害入烈妇祠　　赵乔年继室毛氏
按续深州志万历间副宪赵乔年继室毛氏年二十六而寡子应泰甫六岁口授以孝经论语泰既幼与前室两子一同训诲绝不计彼此常曰我第求其足以供菽水给馆&#而已平居寡言笑崇俭勤绝&#贷御臧获俱有礼法外族不轻往来二十三年如一日崇祯癸未之变城破被执大骂死之　　李抱阳妻苏氏
按续深州志李抱阳妻苏氏崇祯十一年被掳不辱死　　张某妻李氏
按续深州志李氏父载阳张某妻崇祯十一年野遇东兵强掳不从磔尸路傍　　赵应清妻张氏
按续深州志赵应清妻张氏性端严事舅姑孝独处几二十年而婢妾专宠略无嫌忌唯以教子是务崇祯戊寅城破夫亡骂贼遇害　　张可法妻郭氏
按续深州志郭氏张可法妻年二十三崇祯十一年十一月兵围城惧城破受辱投水死　　刘之俊妻王氏
按续深州志刘之俊妻王氏崇祯十一年东兵破城强掳不从遇害　　郭希先妻张氏
按衡水县志张氏郭希先妻夫亡年二十一伏尸恸哭几绝次日缢死柩旁合葬　　崔邦召妻陶氏
按衡水县志陶氏庠生崔邦召妻一女方襁褓而邦召患病陶躬侍汤药知不起与夫密约同死绝饮食母姑百方劝弗听及夫将绝闭门自缢死时年二十四有司以闻旌表　　李令誉妻樊氏
按沙河县志樊氏李令誉妻誉亡氏年十八矢志苦守事舅姑甚孝历数十年如一日崇祯三年奉诏建坊旌表未几世乱投井死　　李成性妻孟氏
卢
氏附

按沙河县志孟氏诸生李成性妻年十六适李事姑至孝姑病吁天求代逾年姑没夫哀毁而死子珍方六岁氏矢志守节会世乱避兵沙城城陷率妇卢氏投井而死　　左起源妻郭氏
按南和县志郭氏义民左起源妻婚未及一载夫病日者言郭命刑&#所致郭以己生不利夫即自刎会家人救苏夫病亦愈中丞朱某亲造门称贺后二十年其夫复病且剧郭仍忆前言自杀而夫亦随殒有司悉往吊之　　朱秉衡妻李氏
按巨鹿县志朱秉衡妻李氏年十六未嫁为乱兵所执逼之怒骂不从支解而死　　张彦方妻赵氏
按唐山县志赵氏张彦方妻崇祯初彦方病亡赵即是夕缢死　　段某妻赵氏
按唐山县志赵氏段某妻遭兵变杀其夫逼氏上马不屈亦被害　　杜伟妻赵氏
按任县志赵氏都宪孔昭女适太学生杜伟伟年二十一得痼疾不可治将死赵先自缢于暗室婢觉救之既苏深咎救者无何伟绝赵求死益坚舅姑素爱其孝防益密赵泣诉姑曰一时之死易终身之守难遂不食而死建坊旌表　　刘氏女
按任县志刘氏女许字李日茂未嫁而茂亡年十七往视殓成服痛哭几绝既归取服饰尽焚之母知其有死心令媒媪以豪门动之刘持刀逐媪乃谢母曰善抚二弟女不孝不能侍左右矣自缢而死　　王玺女
按永年县志贡生王玺女许字李球彝年及笄将嫁值戊寅之变姑姊辈谋避女曰死无恨但愿作李家鬼耳及城陷不屈死之面色如生球彝感其义迎葬李氏先茔以成女志　　冀有奋妻石氏
按永年县志石氏冀有奋妻奋死守节期年闻有人来纳聘氏即整衣谒墓自缢死　　武周妻胡氏
按永年县志胡氏武周妻周以岁凶积逋索不能偿自缢死氏誓不独生翁姑潜防之百端劝慰氏唯唯故越三日翁姑偶出即自缢柩前　　杨铎妻郝氏
按永年县志郝氏杨铎妻铎病危令郝再适郝以死与夫誓铎死即自缢　　杨守敖妻刘氏
按永年县志刘氏杨守敖妻夫亡越七日自缢死　　李纯盛妻邵氏按周县志邵氏李纯盛妻平居事姑以孝闻崇祯癸未北兵南下时各乡俱为地洞以避之兵至氏姑姒亲邻辈五十余人俱入洞惟氏未及入为兵所得问洞所在氏言无之兵觉其欺鞭刃交下极痛不能忍乃绐兵曰稍宽我我指以洞处兵喜随之故经行井傍投井死洞中人俱赖无恙　　曹炒儿妻霍氏
按曲周县志霍氏曹炒儿妻炒儿继母强氏性毒而行丑强其妇靓妆司炊以招行客氏不从遂恶之逐氏就宿堡内穷孀诸母家仍督以纺织井臼之务氏昼为姑役夜作女红糊口积粮不盈缶姑辄取去氏绝粮数日夜逾墙投井死　　韩铎妻李氏
按曲周县志李氏韩铎妻崇祯壬午叛兵南下氏翁日章死贼缚氏置马上离乡数里度不能免奋身堕地骂曰汝今掳我汝家父母妻子宁不为人掳且我得当必杀汝矣贼大怒斫之脑血涂地而死　　王国英妻张氏
按曲周县志张氏王国英妻因张调甫之乱适槐桥母家避难为贼所得逼上马经井傍奋身投地抱幼男投井死　　杨若梦妻霍氏
按曲周县志杨若梦妻霍氏年二十戊寅之变北兵南下氏姑出避至百户寨被劫氏曰姑老无用我愿从尔兵释其姑扶氏上马行四里度其姑去远跃下曰吾不往矣先者之言求免吾姑也我岂从汝者兵怒杀之断其头　　曹淳妻刘氏
按曲周县志曹淳妻刘氏雅度温文于闺训戊寅之变避难鸡泽县城破妇女惊惶逃窜氏曰兵戈满地去将安之无翼能飞徒见辱耳提携两男投井而死　　李琦妻侯氏
按肥乡县志侯氏李琦妻琦死三日自缢柩前　　马尚良妻李氏按肥乡县志李氏马尚良妻良染恶疮年余将死氏与约同棺良曰尔年少勿为我&#氏曰空言何益事后方表此心及良亡氏伺间登楼潜缢死有司表其墓　　秦齐妻李氏
按肥乡县志李氏秦齐妻夫病革氏焚香吁天求以身代竟雉经死其夫病寻愈　　张&#翼妻刘氏
按成安县志刘氏张&#翼妻性贞淑寡言笑事舅姑兄弟咸相得甚欢夫死哭曰天乎天乎必死我亦何辜乎姑蔡及其母潘逆知其意涕泣劝谕刘曰有伯叔能事我舅姑有弟能事我父母吾何不瞑目哉持其女抚膺痛哭哽咽死去者数姑与母阴令诸姑姊伺之偶得少间即自经死后其夫止三日年二十二　　郑于泗妻韩氏按邯郸县志韩氏郑于泗妻性敏慧美姿容崇祯间寇贼剽掠执氏欲污氏度不免绐之曰俟阖户从汝贼信之一释手而氏已飞身入井中死矣贼惜之为出其尸焚以纸钱而去　　贾绍庭妻孙氏
按威县志孙氏锦衣卫百户贾绍庭妻戊寅之变兵薄城氏与庭诀曰事迫矣万有不虞妾一死报君城陷氏令婢报夫曰吾其从银瓶游乎遂投井而死　　张国翰妻李氏按威县志李氏增生张国翰妻生有烈性克尽妇道遭戊寅之变被执迫胁使从百计不能屈冒贼刃而死　　王邦友妻张氏
按鸡泽县志张氏王邦友妻年十九友亡誓同死姒赵氏严防之越二日绐姒以炊即自缢有司拜奠给葬奏闻旌表　　贾聚乐妻张氏
按鸡泽县志张氏贾聚乐妻事孀姑以孝闻乐兄早亡遗寡姒殷氏贾事之如姑遇土寇变不辱死　　赵管妻李氏按鸡泽县志李氏赵管妻年二十管亡无子氏誓死不嫁立族子为嗣抚之成人兵变城陷投井死　　陈明道妻张氏按鸡泽县志张氏陈明道妻事舅姑至孝勤俭相夫家不匮乏贼劫其家获氏逼淫胁以刃不屈而死　　康尔祚妻赵氏按鸡泽县志赵氏举人康尔祚妻性行端庄言笑不苟城陷被执抗节死之二子霖震奔救不得亦死事闻旌表　　胡复澄妻徐氏
按鸡泽县志徐氏生员胡复澄妻克修妇道事继姑尽诚敬有逃兵入其家逼乱氏愤怒自刎死　　王氏女
按鸡泽县志王氏女父之玉年十四西山土寇窃发流及乡村获女强之跪女坐地不少屈贼以兵按其项女以头触石而死
　闺烈部列传三十三
　　明二十八
　　魏靖妾杨氏罗氏
按大名府志杨氏罗氏魏靖之二妾靖故相国子乐昌人年十八奉命守御蔚州二十六为中山裨将无何与主将不合罢去遂日饮醇酒与客及健儿驰猎呼卢作复阁修廊绮曲槛贮佳丽其中自娱杨清源人罗云中人俱沉静寡言笑多伎能并为靖爱丁丑靖就所部防河之役以病复归就&#褥二妾容色惨悴候匕箸急痛痒并曲体靖意靖呼诸姬骂曰吾且死若辈当自择所去无望我复生诸妾前慰藉久之稍稍退去顾惟二人日夜不离左右泪痕如积问之曰天福我主君复何言靖曰我竟不起奈何对曰主君顾不能相知耶复叩之即哽咽不语及病革二妾请靖弟谓曰主君设不讳吾两人当从其殡我主君左右又出一小笥曰簪珥皆主君所赐愿以此佐丧费言讫泪下仆不能起阅日靖忽自起出户众惊簇立檐下靖令牵所乘骏马被宝鞍左右视又命取所爱雕弓横臂引满顾盼忽喷血满裾杨以所佩巾拭之巾尽赤乃闭目返席未安而殁二妾更不易服家人知其事谨伺之不得间昧爽众哭灵罢入觅二人门不可启排户入已相对缢死时崇祯十年十一月四日　　宋钦妻郭氏　　　　魏志妻江氏
按大名府志已上二妇俱遇变不辱骂贼不绝口被支解而死　　马斗南妻刘氏
按元城县志刘氏马斗南妻南为贼所杀氏昼夜号泣服阕自缢死　　房习曾妻范氏
女
附

按元城县志范氏房习曾妻偕女房氏于崇祯十六年被寇掠不辱俱投井死　　赵遐妻陈氏
按元城县志陈氏赵遐妻遐有爱妾何氏与陈相得甚欢遐将死语其妻曰吾死何氏若不能守择以良家子配之遐亡相守几一载遐兄远得银七十两卖何陈理谕而远叱言将并卖陈陈不堪烧其所有奁服密线缝衣投井而死　　武纬妻赵氏
朱氏
二女附

按南乐县志赵氏举人武纬妻崇祯十五年纬死难氏率妇朱氏并二女俱投井死　　阎铭妻江氏
按南乐县志江氏举人阎铭妻崇祯十五年遇难投井死　　李维祯妻张氏
按浚县志张氏李维祯妻年十七夫亡日夜哭泣呕血而死　　周尚惠妻倪氏
按滑县志倪氏周尚惠妻年二十夫病革与之诀曰我旦夕死家贫汝善择去所氏誓不嫁恐不信且度夫病必不起遂入室自缢夫亦哀痛而绝　　张氏女刘氏女
按滑县志张氏女刘氏女俱年十六未嫁避寇奔西山遇寇于梨园村不为贼污同投井死　　康氏女
按滑县志康氏女年十八未嫁为流寇所掠恐被污投井水浅不能没贼垂索援之不出贼怒下石击死　　段氏女按滑县志段氏女年十五随母避盗被掠于途犯之不从威以刃女即就刃贼爱其色不即杀驱之八里营哺以酒食女骂不绝口终遇害　　李党儿妻焦氏
按滑县志焦氏李党儿妻夫死子纔数月氏自缢于机中与党儿同葬　　孙如龙妻陈氏
按东明县志陈氏观察陈其猷女幼服闺训动中礼法年十五适陈留国子生孙如龙躬井臼纺绩有梁孟风事翁姑以孝闻连举数女始得一男遂为夫广置妾媵又生三子翁参藩辽海如龙侍奉陈氏统理家务夙夜劼毖使无内顾忧翁没如龙亦暴疾死陈勺水不入口者数日当是时一门孤寡揶揄众至陈始强起饮食理家事教四子俱先后补博士弟子员崇祯甲申寇犯杜胜集执陈氏子拷逼金币误报已死陈顿足曰天乎以此儿守死十六年今若此遂投井死事平出之颜色如生　　常日严妻王氏
按开州志王氏常日严妻归常谦谨恭顺克尽妇道常故富盗以数十人劫其家臧获皆避散王登楼贼逐上欲执之王坠楼胁折而死　　常时泰妻袁氏
按开州志袁氏常日严孙妇进士常时泰妻归泰二载值崇祯壬午冬北兵南下袁同姒卫氏登楼兵至遂相率堕楼兵退家人扶之卫昏迷数日复苏跛而聋犹活二十余年袁尚能言曰吾身不辱死何恨语讫而绝楼即其祖姑王氏所坠处因名为世烈楼　　王锄妻张氏按开州志张氏王锄妻锄病亡氏从死
　　郭继先妻汤氏
按开州志汤氏郭继先妻继先亡七日氏自缢死　　赵贤妻段氏按延庆州志段氏赵贤妻年十八夫殁抚孤成长娶妇吴氏寇至子遇害吴氏引刀自杀段解救之吴遗腹生子愚未几寇复入境挟污段氏段怒挝贼面被杀吴氏痛姑绝食几死后愚亦死吴氏课孙成名年七十四岁　　贾义居妻王氏
按延庆州志王氏名孤朵儿贾义居妻夫樵古城山中遇虎王氏闻匍匐往救已死负而归虎亦随至绕其室咆哮久之而去王氏乃以舌舐其血易以新衣绐匠曰为我宽其棺将竭其衣衾以厚殓之至夜自缢遂同棺而葬　　吕清妻苏氏
按延庆州志苏氏吕清妻居北山下闻贼至欲上山避匿乃遇贼贼欲犯之骂贼而死　　张崇德妻李氏
按保安州志李氏福宁州同知张崇德妻崇祯七年城破投井死　　朱天宠妻唐氏
按保安州志唐氏朱天宠妻夫亡家贫甚一子光幼而颖异氏闻乡望张崇德名命光就学张重其母却其贽而诚教之光夜读书氏竭绩纺供膏火亲缝纫以资衣食先是边士多不售崇祯庚午甫颁贡举额光首膺乡荐遂为兹郡开风会甲戌城破氏不辱投井死　　侯维垣妻李氏
按保安州志李氏仓官侯维垣妻年二十六孀居崇祯七年城破自缢死　　王论妻司氏
毕
氏附

按保安州志司氏河南祥符县主簿王论妻崇祯七年城破投井死子泽民妻毕氏同死焉　　魏嗣琦母朱氏
按保安州志朱氏生员魏嗣琦母崇祯甲戌之变投井死　　杨氏女
按保安州志杨氏女者潼关卫训导熙寰女也随父之任会逆闯兵入城女恐被辱投井死　　张氏女
按保安州志张氏女幼许郡人童儿未成婚而童没女号泣悲痛制妇服旬日死　　夏祖禹妻郭氏
按保安州志郭氏生员夏祖禹妻禹志行端介氏贞烈性成崇祯七年遇变挈子女与夫俱投井死　　易成器妻董氏朱
氏附

按保安州志董氏训导易成器妻甲戌之变率子女七人同投井死妇朱氏延羲妻俱死焉　　张臣汉妻李氏
按保安州志李氏张臣汉妻二十八岁夫亡守节崇祯七年遇难投井死　　林芝芳妻刘氏
按保安州志刘氏生员林芝芳妻芳没氏年三十抚孤守节崇祯七年城破投井死　　魏嗣琦妻刘氏
按保安州志刘氏生员魏嗣琦妻崇祯七年城破投井死　　左梁妻张氏
按保安州志张氏生员左梁妻崇祯七年城破自缢死　　梅奉妻陈氏
按保安州志陈氏邑人梅奉妻奉病氏忧惶失措遍求医药不瘳悲泣欲死不得间一日家人防少疏遂缢死奏闻旌表　　赵云妻于氏
按盛京通志于氏赵云妻年二十余云没氏誓不二志自缢榇旁而死　　黄福妻臧氏
按全辽志臧氏盖州卫人黄福妻夫殁守节事舅姑高氏以孝闻邑人以为贤欲娶之知氏不可夺乃与其兄谋私纳聘欲强之氏向姑泣曰妾本欲与夫同死以姑缺养故隐忍至此今不能矣是夜自缢死　　高原昌妻金氏按辽阳州志金氏高原昌妻夫素有疾娶弥月病益笃母慰氏曰善视汤药莫辞劳苦汝年少无出自有名门择配氏泣曰夫未死何出此言及卒氏哭累日自缢死　　邵伦妻张氏
按辽阳州志张氏邵伦妻夫亡年二十一哀号不绝寝食俱忘遂自缢死与夫合葬　　韩连妻吕氏
按辽阳州志吕氏韩连妻家贫夫为人佣氏奉舅姑以孝夫有疾将死氏知不起遂先自缢与夫同葬　　马汝邻妻宁氏按辽阳州志宁氏马汝邻妻夫亡抱尸痛哭三日不食自缢死　　董钦妻刘氏
按辽阳州志刘氏董钦妻夫没抚尸痛哭家人知其有死志防之严刘绐之曰死者已死生者当生防少懈遂自缢　　张氏女
按开封府志张氏女行二父东光以许陈留郑瑁瑁死女闻欲自缢不得求往吊至柩前一号几绝誓死不返母与瑁母环泣守之遂饿而死与瑁合葬两县聚观者数千人　　王基固妻朱氏
按开封府志朱氏王基固妻夫亡氏年十六抚遗腹子孝未几孝又死后数年流贼犯汴氏遂自缢　　白氏女按开封府志白氏女许聘侯兆智兆智聪颖能文年十三而夭女方十二闻之不食七日死兆智父母迎其丧合葬焉　　郑逵妻朱氏
伏
姐附

按开封府志朱氏郑逵妻逵兄封官行人逵随寓燕京李贼破城氏闻惊绝既苏投缳家人救之语逵曰不死必为君累幸善抚酉儿乘夜投御河死逵感其义终身不娶教其子酉儿中丙辰进士封之女伏姐朱光普妻知大义闻朱投御河抱女往与同死　　乃国柱妻井氏按开封府志井氏乃国柱妻幼知书达礼好读列女传夫殁欲以身殉或劝之流涕指子应张曰为此子且苟活二三年后张与弟既能自立号泣抚柩曰吾初不愿活今子长可以报夫于地下矣遂哭死　　郑惟一妾胡氏按开封府志胡氏郑惟一妾夫病亡越三日氏遂自经死　　林氏姊妹
按开封府志林氏姊妹林中凤女姊字耿应张妹字张弟应芳芳殁妹年十六守节崇祯末城陷贼欲引之去姊已服毒未死贼砍之股中一刀疾趋投井中妹亦被杀巡按旌其庐　　襜如妻张氏
按开封府志张氏祥符人翰林襜如妻甲申之变扶姑抱子避难遇寇驱逼不从受两刃气绝复苏创经年始合姑亦无恙　　陈笃睦妻韩氏
按开封府志韩氏举人陈笃睦妻夫亡投缳以殉旌表　　耿应璧妻李氏
赵
氏附

按开封府志李氏耿应璧妻寇变与子同殉难子治赤妻赵氏义不受辱亦死焉　　夏世英妻石氏
按开封府志石氏夏世英妻从夫任商丘教谕李自成犯归德城破自缢死　　杨志华妻徐氏
按开封府志徐氏杨志华妻扶姑避难为贼所执氏曰释吾姑乃从尔不则同死矣贼释其姑携氏行至河投水死　　郜霜儿
按开封府志郜霜儿当流贼赵燧之乱不肯野处父母不得已自逃贼至女厉骂投井中贼丛钩出之女以汲器自破其首血蒙面贼怒杀之　　高维嵩妻赵氏
按开封府志赵氏高维嵩妻夫亡不食十二日死　　古质妻陈氏按开封府志陈氏古质妻贼破城投缳死
　　王赐蕃妻赵氏
按开封府志赵氏王赐蕃妻避闯逆居摩天寨围急子珙年十二氏泣嘱曰事迫吾当死汝慎勿婴害以绝先嗣珙挽之不顾以裾蒙面投黄河死　　李士魁妻王氏
按开封府志王氏李士魁妻夫亡自缢死
　　曹应试妻张氏
按开封府志张氏曹应试妻崇祯间寇陷城投井死贼甫去子魁元从井中负尸出&#葬屋旁而遁迭经兵火墙含鞠为茂草及元归谋葬迷其处祷于神焚楮忽飞去随之遂得尸　　张氏女
按开封府志张氏女父冲霄为邑庠生住邑东之新庄崇祯末流寇过见女有殊色掖之上马女曰吾士人女誓不从贼大骂自投于地贼复掖之复投如是者数四贼怒拔刀斫之女骂不绝口而死时年十五旌表　　李端彦妻盛氏
按开封府志盛氏李端彦妻少寡守节抚子光闾入泮贼破城光闾投泮池死氏亦自缢　　黄六妻杨氏
按开封府志杨氏黄六妻夫病笃语杨曰汝年少善事后人黄没杨自缢死　　六王川妇
按开封府志崇祯时流贼营六王川一妇携四子并为贼执欲辱之不从尽杀其子以胁终不顾随杀之　　汤祖契妻赵氏按开封府志赵氏诸生汤祖契妻壬午贼破睢州环刃向之氏发指目裂数之曰勿谓我怯死为厉鬼能磔尔勿谓我畏死诉上帝能诛尔贼大怒手刃之子斌后成进士改庶吉士升检讨请旌表建祠于故居之东　　朱守礼妻黄氏
按开封府志黄氏年十四嫁同里朱守礼后三年岁饥比屋皆饥守礼与母约嫁之氏泣曰新妇愿纺绩采拾以待麦秋忍登他门耶母与夫执不听既许估客举酒命之出拜黄入室托将梳洗随自缢而死　　孙一鹏妻董氏按开封府志董氏孙一鹏妻鹏亡年二十子光方一岁自缢以殉旌表　　李攀龙妻张氏
按开封府志张氏李攀龙妻事翁姑以孝闻侍夫疾久而愈勤病笃每不食及属纩一恸而绝久复苏自缢柩前旌表　　张妇朱氏
按开封府志朱氏张氏妇夫死翁姑逼嫁氏密缝其衣娶者强舁至家即自缢死邑令韩一良拜其墓申请旌表而罪强之者　　程时出女
按开封府志程时出女幼许字安惟精子俊民年十六民亡女痛哭母往唁归述安母议改嫁语女乘间栉沐靓妆若新妇自缢死时乌鹊群噪木吼土飞县令亲诣奠卜葬近安氏之阡诏旌其墓　　刘尔馥妻焦氏
按开封府志焦氏刘尔馥妻城围尔馥缒城采草食中贼矢死焦闻自缢　　谢颜教妾何氏
按开封府志何氏谢颜教妾夫亡氏年十九其母欲引归令改适登楼自缢死　　梁天才妻卢氏
按开封府志卢氏梁天才妻壬午河决入汴夫妇乘筏北渡至仁胡门遇贼船执氏登城欲污之氏绐曰幸逐夫去贼逐之氏随投城死　　张广业妻韩氏
王
氏附

按开封府志韩氏张广业妻年十七守节事姑送姑终抚三月遗孤懿长娶王氏姑媳如母子无所出为子娶妾继而懿没韩呼天大哭曰向吾不死以有子在今子死何不见夫于地下乎语妇曰吾死汝尚幼可别作计也王曰夫与姑死妇岂独生是时家产万金焚散略尽命匠作棺及衣裳窀穸咸备遂同缢于室妾亦从死吊者数千人为之立祠　　许嘉言妻李氏
李氏
杜氏附

按开封府志李氏儒士许嘉言妻夫亡纺绩事孀姑姑刘常患病氏祷神泣以身代崇祯癸未寇破摩天寨氏自分一死诫两媳李氏杜氏曰势难活矣勿为贼污蒙袂投于黄河两媳见姑投河抱子携女随姑而逝氏子许仁痛母投河不顾妻子赴水救母贼钩之至岸曰汝何不救少妇而援老妪仁以母告贼义而释之　　朱崇宗妻赵氏
按开封府志赵氏朱崇宗妻流贼至执氏骂贼不辱兵刃交加面不改色而死　　左为妻杨氏
按开封府志杨氏左为妻夫亡守节抚子四人崇祯间大乱杨疾笃谓子辅璧辅汉曰我老病自分已死汝辈速去二子曰宁死安忍去母贼至拷掠之杨杖而起厉声大骂母子皆被害　　陈钰妻丁氏
按开封府志丁氏陈钰妻年二十夫疾笃无子以死自誓一日与夫诀遂先自缢死旌表　　桥下节妇
按开封府志桥下节妇失其姓氏闯贼陷城众妇女不及逃者咸匿于河伯祠前桥洞中贼来驱之出一妇年二十许美姿容贼悦而逼之大叱曰若辈不知死所掖予将何为愤骂不屈怒贼腰斩之　　王玉玑妻李氏
按开封府志李氏花隐王玉玑妻寇及葛闻玑有干才先贻以金帛欲收致之玑欲遁颇以妻子为念李氏曰名节所关勿以我为念君去我不贻君羞玑脱身走河北贼至不得玑擒氏诘之氏大骂不告其处贼怒并其二子磔杀之　　张励妻吴氏
按开封府志吴氏张励妻寇将至先自经家人救免城陷挈一幼女投井中贼引出之触壁碎首血溅贼衣贼刺其胁而死　　郭海鲲妻吕氏
按开封府志吕氏郭海鲲妻城陷被执骂贼以刃刺其背未殒乃抱子投井死　　柳开妻李氏
按开封府志李氏柳开妻贼师尚诏寇县见氏美欲污之不从持刀砍其足断其首而死　　杨慎微妻桑氏
按开封府志桑氏杨慎微妻夫亡幽贞自守劲节不回遭寇不辱死　　尹贞妻王氏
按开封府志王氏尹贞妻年十九夫亡无子绝食数日死　　罗启昌妻刘氏
按开封府志刘氏罗启昌妻昌与邻生杜芳为土寇郭景福所邀坚拒不入死之刘闻大哭自缢以殉遗三子绣岳诞皆幼后俱为诸生　　李文韶妻杨氏
按开封府志杨氏李文韶妻城陷被执骂贼贼以刃挥之仆地则以为死而弃之寻苏　　王遵义妻晋氏
按开封府志晋氏王遵义妻义居长诸弟皆赖以立氏实赞成之寇破城遵义自尽氏亦投缳死　　孙颛师妻安氏
女
附

按开封府志安氏孙颛师妻城破氏长女年十四惧辱先投井贼至氏大骂趋井投二幼女于内而身随之御史旌表　　刘理顺继室万氏
李
氏附

按开封府志万氏文烈公刘理顺继室封安人终身布素纺织不辍崇祯甲申三月十九日理顺欲殉国万曰吾不可以独生遂先缢妾李氏曰吾独未食君禄乎亦投缳而死文烈并拜之然后就义　　高彦敬妻刘氏
按开封府志刘氏高彦敬妻夫亡次日自缢旌表　　丁泰期妻王氏按开封府志王氏丁泰期妻流寇之乱骂贼遇害以子敬贵赠宜人　　刘竹继室赵氏
按开封府志赵氏辽东锦州人训导刘竹继室前妻梁氏生子泽远尚未成童氏抚若己出后竹升凉州镇番卫教授氏与泽远留许崇祯末寇乱母子被拷掠氏大骂受槍洞胁而死　　张朝仪妻李氏
按开封府志李氏张朝仪妻夫亡自缢死旌表　　王者玺妻郑氏按开封府志郑氏王者玺妻夫亡自缢死
　　王善政妻娄氏
按开封府志娄氏王善政妻贼破城子运门游学他所仆劝之避不从端坐骂贼而死　　淑姐
按开封府志淑姐庠生张印昌女年十五崇祯十五年闯贼围汴随兄宸极避难城耳冈闻游骑至投井死　　苏太生妻张氏
按开封府志张氏苏太生妻夫为土寇所害父母怜氏少欲夺其志氏默无一语徐瞰家人晨炊入室自缢死旌表　　林梏妻马氏
按开封府志马氏诸生林梏妻年二十夫亡子问礼甫一周长为诸生病笃马谓之曰向不随汝父死者以汝故若汝死吾无生理及问礼殁马拜辞翁姑自缢死旌表　　冯大寅妻王氏
按开封府志王氏冯大寅妻夫亡逾月自缢死旌表　　程惟炳妻段氏按开封府志段氏诸生程惟炳妻夫亡自缢死　　罗万一妻李氏按开封府志李氏罗万一妻崇祯间遇寇于凤形冈劫之马上氏抵死不从极口肆骂贼强挟至濠边乘间投水死　　曹栋继室张氏
按开封府志张氏曹栋继室栋居忧病亡越七日氏自缢死旌表　　张存儒妻徐氏
按开封府志徐氏张存儒妻夫亡自缢以殉旌表　　梁翰妻李氏邢
氏附

按开封府志李氏诸生梁翰妻事姑尽孝流寇之变氏同儿妇邢氏避难为寇所掳不从杀之并迫邢亦不从又杀之后翰娶继室席氏未几翰死席氏勤苦持家教子加相成贡士　　刘光遇妻王氏
按开封府志王氏刘光遇妻光遇殁氏即日自缢旌表　　刘源德妻魏氏
按开封府志魏氏刘源德妻夫亡三日不食自缢死　　李可群妻王氏按开封府志王氏适李可群年十八夫亡即自经姑祝氏解救越三日又经母和氏解救又数日乘间卒投缳柩侧旌表　　孟绍雍妾连氏
按开封府志连氏诸生孟绍雍妾性淑而慧夫亡自缢阅十三年改葬启竁棺朽而颜色如生旌表　　葛孟春妻邢氏按开封府志邢氏葛孟春妻夫死于贼悲愤不食死　　李可久妻张氏按开封府志张氏进士张忠孙女适李可久年十九可久亡氏自缢家人解救不得死姑与母百方谕之不听乘间终投缳旌表　　赵氏女
按开封府志赵氏女家秋树营父亦儒者崇祯乙亥女从家人避乱至娄冈遇贼时女年十六虽蓬首布服而丰姿甚异贼欲掳去至死不从贼不忍杀拥逼之女大骂不动贼怒以刀恐之女引颈而受遂杀之血上冲移时始仆　　杜&#妻马氏
按开封府志马氏杜&#妻诸生马之女闯寇破城骂贼而死　　刘用久妻何氏
按开封府志何氏贵州思南府知府何维女年十七归刘用久既而夫病值父以家属赴任何送父为永诀语迨夫没五日不食得间自缢柩侧旌表　　许三就妻赵氏
按开封府志赵氏诸生许三就妻闯寇破城骂贼遂被杀　　刘志久妻包氏
按开封府志包氏适儒士刘志久夫病亡氏以所系麻缢死旌表　　王锡第妻刘氏
按开封府志刘氏诸生刘朴女适邑诸生王锡第夫　闺烈部列传三十四
　　明二十九
　　黄大妻杨氏
按祥符县志杨氏黄大妻夫病笃语杨曰汝年少善事后人杨泣曰既为汝妻安得再嫁黄没杨自缢死　　强氏女按陈留县志强氏女年十四未字辛巳遇贼大骂不辱被杀　　九烈妇
按新郑县志九烈妇者廪生唐宽妻李氏诸生杨名世妻全氏诸生高克允妻张氏吴绍太妻苟氏冯三章妻毛氏诸生冯三宾妻刘氏冯三元妻黄氏杨旋妻翟氏冯国彦妻王氏俱遭流寇之变殉难死　　李应祝妻毛氏按新郑县志毛氏李应祝妻遇寇同夫死
　　陈赤衷妻王氏
二
女附

按新郑县志王氏诸生陈赤衷妻遇寇与所生二女同不辱死　　高祚昌妻陈氏
按新郑县志陈氏高祚昌妻寇至与夫同殉难死　　秦&#妻甘氏按新郑县志甘氏生员秦&#妻遇难同夫死　　冯三杰妻杨氏按新郑县志杨氏冯三杰妻遇寇与夫同死
　　罗奇才妻任氏
按郑州志任氏处士罗奇才妻夫亡年甫二旬抚三岁孤名儒事翁姑惟谨苦节四十年如一日闯逆破寨遂死于难　　刘永祚女
按郑州志诸生刘永祚女年十五许字未嫁闯逆破城骂贼自刎　　李用中妻贾氏
按杞县志贾氏御史李用中妻用中亡氏殉之县令表其门　　张鋗母刘氏
按陈州志刘氏庠生张鋗母姑蒋氏年衰久病氏恒煮糜粥哺子乳姑不怠城陷骂贼死　　赵氏女
按商水县志赵氏女许嫁李姓未适李病亡女闻号泣越三日自缢死事闻&#赐旌表　　柳堂妻陈氏
按郾城县志陈氏柳堂妻年十八适柳不逾年夫病陈供给汤药朝夕不倦夫久不差氏不食盐豉每朔望稽颡破额为夫祈佑夫病笃嘱其善事后人陈哽咽不对夫死陈袒括痛绝三日水浆不入口命匠大其棺曰吾欲纳亡者衣物及殡收发入暗室自经死　　吕洪绪妻李氏按长葛县志李氏庠生吕洪绪妻年十八遇乱骂贼死　　尹朝元妻李氏
按长葛县志李氏乡耆尹朝元妻廪生尹奇逢母也城陷贼欲杀其幼子氏大骂以头触刃贼怒杀之贼帅义之即杀杀氏者奇逢有闻于时　　张范孔妻郭氏
按长葛县志郭氏庠生张范孔妻破城之先一日谓其夫曰君慷慨义烈吾断不相负城陷遂先抱石投于井孔亦骂贼而死　　梁国祯妻杜氏
按归德府志杜氏杜成业女适梁国祯未几夫亡自缢时年十八　　王永振妻窦氏
按归德府志窦氏王永振妻柘城邑庠窦如珠女崇祯十五年遭逆闯之变闭门自缢死　　王荣妻李氏
按归德府志李氏孝子交承女适王荣崇祯己卯流寇攻县城寨破投火死　　陈僎妾孙氏
按归德府志孙氏陈僎妾维扬人僎殉刘超之难孙氏自缢　　刘一魁妻蓝氏　　　沈湛妻王氏
　　承启仁妻李氏　　　班梯妻曹氏
　　周如砥妻张氏　　　李娄妻张氏
　　汪仪皇妻张氏　　　李廷柯妻卜氏
　　陈重光妻王氏　　　李一阳妻刘氏
按归德府志已上十妇夏邑人俱夫死自缢与夫合葬　　轩迪妻杨氏　　　　郭之籓妻王氏
　　雷氏女　　　　　　张重升妻铁氏
按归德府志已上四烈俱流寇破城恐被污辱自缢死　　郑氏女
按商丘县志郑氏女年十四未字崇祯壬午寇临归德父母欲避女曰贼至惟死可也将欲何往父母强之不从佯如厕遂投水死　　黄嘉猷妻李氏
按宁陵县志李氏孝廉黄嘉猷妻黄甫荐于乡而没李痛悼不食亲识知其必死百计劝之李佯许诺既三日缢死柩侧有司以闻诏表其闾曰贞烈建祠祀焉　　乔文光妻解氏
按宁陵县志解氏乔文光妻光病革解以死许之光殁氏随自尽有司上其事诏旌表建祠祀焉　　焦廷美妻孙氏
按宁陵县志孙氏焦廷美妻美佣夫也氏纺织养舅几不能自存廷美疾孙卖衣以需汤药竟不治孙每哭濒死劝之者曰尔忧无依耶即不得事贵人亦不失如尔夫者孙曰我所天也虽富贵吾何与焉明日舅欲嫁之以具丧孙闻而自缢时谒庙日士过其门者无不掩泣县令杨公率士大夫奠其家表其墓道　　张亶妻赵氏按宁陵县志赵氏张亶妻桃园赵祺之义女也夫妇佃人之田而贫甚亶疾氏佣佐汤药人不堪其勤苦止一女许某家一日召婿翁付之人莫测其故夫死哭极哀比舍皆为流涕舂不相杵既而倒敝囊易二柳棺敛夫之夕遂缢死居人葬之至今称烈妇冢云　　张守孝妻曹氏按宁陵县志曹氏张守孝妻曹生崇皋之妹也其夫死遂自缢以殉初守孝之疾也曹废食者数日涕泗无时夫怜之曰吾不能偕汝老矣对曰君果不相待请偕死既而守孝死曹哭之尽哀乃靓妆拜其舅姑及母兄为永诀语左右编麻以待曹曰吾不能为死者服愿以膏沐事张郎于地下劝慰者数十人竟不易辞而死　　韩强妻华氏
按宁陵县志华氏韩强妻生二女长者纔四岁而强死韩族属虽众无可依者乃抱女泣曰天丧吾家吾不与吾儿共人世矣邻妇劝之不从其母曰如二孤何氏泣曰更切切割我心然不成良人有后姑遂吾志耳乃裂灵帏自缢而死　　宋四知妻王氏
按宁陵县志王氏宋四知妻夫亡无子即日自缢其居孤僻无能道其详者　　杜桂姐
按鹿邑县志杜桂姐许字儒士岳大忠未娶大忠病亡桂姐往吊痛哭不归乘隙缢死有司奏表其门　　田思贤妻张氏按鹿邑县志张氏田思贤妻年十六归思贤六月思贤病亡张自缢死　　朱埙妻陈氏
按鹿邑县志陈氏朱埙妻埙亡陈年十九恸哭不已越三月而死　　刘时省妻刘氏
按柘城县志刘氏诸生刘时省妻夫亡孀居未几妖贼曹贡作乱氏惧污自缢死　　李必名妻王氏
按柘城县志王氏李必名妻崇祯十年流贼逼掳氏骂不绝口贼怒碎其尸　　张子和妻张氏
按柘城县志张氏张子和妻崇祯十五年流贼陡至被执逼令造饭大骂不从贼怒立刃之　　夏云元妻薛氏
按永城县志薛氏夏云元妻夫亡氏自缢以殉　　任景元妻曹氏按永城县志曹氏任景元妻夫被寇害氏即投井死　　张越妻刘氏妾刘
氏附

按永城县志刘氏守备张越妻越陷阵死刘与妾刘氏皆少艾闻讣遂籍所蓄付其舅姑发簪珥遍遗亲知与决从容如平日总督遣人慰谕笑弗答已而拜其舅姑并缢于室县令亲临拜祭立碑表其墓　　王佺妻杨氏按彰德府志杨氏王佺妻佺死杨痛哭誓以身殉遂绝饮食数日而死　　张世英妻孙氏
按彰德府志孙氏张世英妻夫病且死嘱曰汝幼可更适氏佯诺英没三日即自缢于柩前　　刘嘉仕妻焦氏
按彰德府志焦氏刘嘉仕妻年十八嘉仕暴疾亡氏欲从死取衣服文券尽焚之示不复用越七日自缢柩前颜色如生见者流涕学使表其门　　刘梦祥妻庞氏
按彰德府志庞氏刘梦祥妻梦祥崇祯壬午举人流寇掠水冶夫妇俱被执庞佯语贼曰但释夫还吾将从尔贼如其言夫得脱氏料追不能及乃坠马指贼骂曰吾儒家女岂为尔贼所辱哉贼胁以刃骂益厉贼怒刃之犹噀血詈贼血渍处草俱枯死　　刘恒妻王氏　　　　申孟奇妻张氏
　　李庭兰妻柴氏　　　张月祥妻王氏
　　李茂华妻黄氏　　　申日升妻陈氏
　　李正学妻王氏　　　王献策妻高氏
　　王祚昌妻李氏　　　李舜妻牛氏
　　王泽妻李氏　　　　史中原妻程氏
　　许绣妻添氏　　　　陈嘉谟妻陈氏
　　李蕡妻许氏　　　　袁攀桂妻黄氏
　　陈加恭妻任氏　　　吕应龙妻任氏
　　陈济民妻吴氏　　　陈加栋妻王氏
　　李显妻井氏　　　　庞居敬妻张氏
　　范爱妻王氏　　　　陈春妻卢氏
按彰德府志已上二十四妇俱遇寇不辱死建碑于水冶镇东门外　　陆钥妻高氏
按彰德府志高氏陆钥妻钥任沧州学正以文忤时陷于法高闻之泣曰夫亡妾何适遂自缢死　　薛妻马氏
按彰德府志马氏名瑞香少通书史赘儒生薛拙于家人事翁媪数责之遂求离去时瑞香年二十二生一女矣父母欲嫁之潜入小园投井死留片纸于怀上书曰适人不义违亲不孝一死归冥不知所报闻者伤之　　焦三妻易氏
按彰德府志易氏焦三妻夫殁氏年二十余将治棺谓匠曰吾夫颇有衣今欲尽襚之可大其制棺成入室缢死遂同殓焉　　王正心妻郭氏
按彰德府志郭氏王正心妻崇祯十六年兵变郭年十八被执欲犯之厉声大骂不屈伺贼他出投井死　　尹九才女按彰德府志尹九才女年十七未嫁崇祯间寇乱被执绐贼曰我父埋金后园树下贼喜同往取金至树旁井边奋身投井死　　贾安妻栗氏
按彰德府志栗氏贾安妻年二十四夫死于辉县子方四龄栗鬻衣归将葬遂以衣带自缢柩侧乃合窆于淇之阳有司旌表　　高金妻吴氏
按彰德府志吴氏诸生高金妻夫殁殓毕即欲从死二幼子日牵袂涕泣氏伺长子寝遂自缢家人觉救之已绝犹执幼子手不释有司表其门　　刘杰妻王氏
按彰德府志王氏刘杰妻年十九夫殁誓不复生及葬至墓所投穴中扶出复投河又救免一日防稍疏自缢死　　陈仓妻师氏
按彰德府志师氏陈仓妻年二十四夫亡抚孤守节强贼持刀夜入欲犯之不屈触刃而死　　王弼妻郑氏
按彰德府志郑氏王弼妻夫死氏年二十八誓死不二太行贼百人夜掠其家郑恐见辱即坠楼死诏旌表　　刘三友妻张氏
按彰德府志张氏刘三友妻夫病笃语氏曰汝年少吾死奈何氏泣请与君同穴三友死自缢园树下事闻诏旌其门　　韩正季女
按彰德府志韩正季女年十五遭流寇乱被执氏持石击贼贼怒缚于马上以刀矢环逼氏骂不绝口贼杀之三日面色如生　　武溥妻杨氏
按彰德府志杨氏诸生武溥妻崇祯十五年寇乱氏被掠寇以刀环氏挟之上马氏自堕者三不得死遂夺刀自刎贼亦惊叹其奇　　宁友直妾张檀香
按彰德府志张檀香别驾宁友直妾直没于官香随旅榇归嫡妻以其幼将嫁之弗令知张闻乘夜自缢柩次　　杨溢之妾王氏
按彰德府志王氏举人杨溢之妾溢寄籍京师病亡氏守丧哀恸绝食而死御史以闻诏旌表　　杜化妻庞氏
按彰德府志庞氏年十六适杜化化有痼疾一日不食氏亦一日不食化疾革氏潜缢于室年方十九有司奏表其门　　程琛妻陈氏
按彰德府志陈氏程琛妻夫病刲股疗治及殁誓以死殉绝食数日而卒诏表其门　　郝修龄妻刘氏
按磁州志刘氏儒士郝修龄妻年十九适修龄孝事舅姑克相夫子越四年夫亡随自缢柩侧家人救苏后姑欲夺其志氏告其母曰儿必死母勿忧丧毕不食而死　　贺仲轼妻王氏
按卫辉府志王氏获嘉忠烈贺仲轼妻封恭人崇祯末贼变轼欲死王与妾李氏张氏王氏同群姬慷慨赴义并缢于巨柏庄楼上邑人争以诗挽之　　徐培植妻郭氏
按卫辉府志郭氏获嘉进士徐培植妻崇祯间遇寇乱避之裴村寇逼仓皇投河而死有司申请旌表　　浮尚魁妻杜氏按获嘉县志杜氏浮尚魁妻尚魁骑驴田间遇盗欲夺之不与纵驴归盗怒砍之氏闻趋救不及抱尸哭极哀遂归投于井时署篆共城簿吴往临其丧请于上旌表穷治贼党皆置之理　　钱继贺妻吉氏
按获嘉县志吉氏郡庠生钱继贺妻年十七夫病亡拊棺痛哭数日不止一日乘左右退缢死灵前郡县申请具题奉旨旌表　　郭养贤妻李氏
按获嘉县志李氏郭养贤妻适郭未周岁夫病亡氏昼夜哭泣绝粒不食父母舅姑百计劝谕号泣不应七日而殒县令遣人祭吊旌其门　　赵氏女
按怀庆府志赵氏女父纲幼聘王锦未嫁而锦亡或劝更字女泣不从造柩所哭泣尽哀遂不复归既葬锦劼女红以养锦母及没治丧毕遂自缢死有司以闻诏旌其闾郡守立祠祀之　　张鸣凤妻任氏
按怀庆府志任氏张鸣凤妻清化镇人流贼陷清化执氏氏大骂贼三断其躯而死　　张国士妻窦氏
按怀庆府志窦氏庠生张国士妻夫亡氏年二十四哀号擗踊自抉其面血流满襟是夜自缢死时方酷暑忽昼晦寒风飒飒比殓颜色如生事闻诏建坊旌之　　孙拱宸妾王氏
按怀庆府志王氏孙拱宸妾夫亡会寇贼纵横郊野氏涂中被掠绐寇曰家有藏金可还取以从抵家向拱宸柩再拜又绐寇曰金在井及井作指顾状寇方张皇左右望而氏复厉声骂寇堕井死　　吴氏女
按怀庆府志吴氏女幼许字蔡氏男未嫁而蔡子死女号泣不食姊强食之不听是夜缟服自缢诏建坊旌之　　范克愚妻王氏
按怀庆府志王氏范克愚妻闯寇陷怀氏登楼自缢以救不即死婢持食劝加绐婢去倾饭瓮缶间绝饮食七日而卒　　尚氏女
按怀庆府志尚氏女幼许字缙绅子唐七七亡女衰绖赴吊留侍七母时佩鱼刀自卫七嫡兄某谋吞七产不利女守以蜚语诬之兄尚邦才赂有力者控于官趣女归女投缳死　　萧友楠妻史氏
按怀庆府志史氏萧友楠妻夫亡氏年十七为姑刲股守节二十余载值流寇肆掠史义不辱闭户自缢死　　张杲妻秦氏
按怀庆府志秦氏张杲妻归三月杲以父仇诬死舅为营圹秦属令高大舅未知也及杲柩至秦自缢遂同葬　　邢典妻左氏
按怀庆府志左氏邢典妻年二十四孀居无子以女红养姑嫜三十一年营葬毕从容谢所亲曰舅姑存日多见惠今死吾事毕愿从夫地下是夜自缢死颜色如生　　薛复亨妻王氏
按怀庆府志王氏薛复亨妻亨因母病祝以身代未几病且剧与王诀王曰君为母死妾且为君死亨亡王自缢柩前诏旌其门　　丹氏女
按怀庆府志丹氏女幼许字庠生贾一葵未嫁葵亡女悲痛奔丧愿纺绩事葵母哀毁减食而死诏建坊旌之　　邹思绎妻王氏
按怀庆府志王氏河内邹思绎妻夫亡氏毁容自誓以弱女未嫁不即死会闯寇胁以兵遂大骂死于刃　　王&#妻赵氏李
氏附

按怀庆府志赵氏王&#妻夫亡赵六日不食而死后其孙一元又早世元妻李亦随死学使旌其门　　张文粹妻李氏按怀庆府志李氏张文粹妻其芬女流寇至氏投小丹河死翌日家人觅其尸子犹在抱　　金锐妻李氏
按怀庆府志李氏金锐妻夫死李自缢以殉直指旌其门　　何炳若妻潘氏
按怀庆府志潘氏何炳若妻炳若任霍丘训导逆闯攻霍丘城陷骂贼死潘见夫殁亦自缢以殉　　穆永吉妻郝氏
按怀庆府志郝氏穆永吉妻永吉以上公车携氏京邸吉亡氏哀恸绝粒竟死以殉事闻赐乘传归葬　　邢继苏妻孙氏按怀庆府志孙氏邢继苏妻年十六适邢半载夫亡欲同死亲戚劝守三十五日乘间自鴆而绝　　张可望妻王氏
按怀庆府志王氏诸生张可望妻望病亡氏年二十五悲痛投缳者再以姑救不得死一日绐姑他往盛饰缢柩前有司奏请建坊旌表　　胡从周妻李氏
按怀庆府志李氏胡从周妻夫亡无子从容自缢邑令亲哭于其家　　任九敖妻陈氏
按怀庆府志陈氏任九敖妻夫亡子朝觐方三岁抚之长生二女而朝觐又夭值寇乱与二孙女以石系腰投水而死　　赵躅愚妻李氏
按怀庆府志李氏赵躅愚妻躅愚署孟县训导会流寇陷孟李义不受辱身被数创投井死　　秦宗民妻刘氏
按怀庆府志刘氏秦宗民妻流寇至氏恐不免自缢而死　　张可信妻王氏
按怀庆府志王氏张可信妻夫亡氏年十七姑亦孀居夫柩归窆王命留右穴以待尝语姒曰姒有子善事孀姑一日借绵于邻媪衣缟素自缢　　李成龙妻于氏
按怀庆府志于氏李成龙妻事姑极孝夫亡邻里之无家者欲得之氏绐曰三年而后可及三年先一日具酒食为翁姑寿曰新妇不能长事翁姑矣翁姑以为且再适也中夜闻有声如雷姑惊起已缢死诏旌其门　　宁冉妻刘氏
按怀庆府志刘氏宁冉妻冉为邑吏病死氏不食自缢以殉有司表其闾　　刘氏女
按怀庆府志刘氏女名仲媛父应书家宁国西二里许流寇破清化而东女不及避为寇所掠大骂身被数创而死　　璩义心妻申氏
按怀庆府志申氏璩义心妻崇祯壬申流寇肆掠夫与舅死于寇氏恸骂不绝口贼拔刀刺其舌立死越三日家人殓之颜色如生　　陈三友妻孙氏
按怀庆府志孙氏陈三友妻三友为瘈狗噬死氏恸绝即自缢尸傍　　荆衍祚妻李氏
按怀庆府志李氏荆衍祚妻年十七适荆以孝闻夫亡自缢以殉诏建坊旌表　　魏季姐
按怀庆府志魏季姐幼许字王时宦时宦亡父受他聘季姐伏剑死诏建坊旌之　　李文兰妻张氏
按怀庆府志张氏李文兰妻流寇突至张登楼扃其户寇攻之急张大呼传语家人幸好收吾骸骨遂赴火死　　郭永祚妻左氏
杨
氏附

按河南府志左氏孝廉郭永祚妻辛巳城陷眷属谓曰潜民舍可免氏曰翁为太仆分应死难遂与其子塽妻杨氏俱投于井郡人为作烈传　　潘原堪妻刘氏
按河南府志刘氏洛阳潘原堪妻知州刘芳契侄女夫亡无嗣即于柩前自缢县令申请旌之　　吴甡妻何氏
按河南府志何氏洛阳诸生吴甡妻辛巳城破氏方省母泣告母曰吾为吴氏妻应死吴门遂归抱子投井而死　　董维祯妻李氏
按河南府志李氏洛阳诸生董维祯妻寇变不辱投井死　　孔印樟妻杨氏
按河南府志杨氏洛阳孔印樟妻寇变投井死　　蔺瑞征妻史氏按河南府志史氏偃师诸生蔺瑞征妻贼至投井死　　程戴洙妻吴氏按河南府志吴氏偃师程戴洙妻寨破氏不屈恐二女受辱携之与共投崖死　　袁本妻尢氏
按河南府志尢氏偃师诸生袁本妻贼破寨尢引刀自刎　　孙得盛妻张氏
按河南府志张氏巩人孙得盛妻夫为怨家谋害狱中氏奋不顾身以白其冤冤既白遂投井死诏建坊旌之　　李炳妾李氏
按河南府志李氏卢氏缙绅李炳妾北京人避乱山中被土寇杨桥等截劫氏叱贼夺刀自刎不获复缢死石龛尼舍后巡道戴某至县擒贼诛之　　尢四姐
按河南府志尢四姐陜州人未嫁被寇掳上马自堕数次贼怒杀之　　王允升妻潘氏
按河南府志潘氏陕州王允升妻寄居温汤寨寨为寇所破潘携子以逃被掳不从骂贼死　　郭名显妻许氏
按河南府志许氏陕州郭名显妻寇入城与众妇避城隍庙寇至要众出许面壁不动寇迫而杀之手抱六月子三日后夫得尸子犹活许颜色不改　　宣文兴妻吉氏
按河南府志吉氏陜州宣文兴妻崇祯末寇乱逆闯据潼关计平关东寨堡堡将破男女鼠窜吉厉声曰势至此不死必辱抱六岁幼女投井死　　尚氏姊妹
按河南府志尚氏姊妹陕州贡士楠女一适王一适薛会归宁值寇攻寨将破姊妹恐受辱走深谷中姊先投下其妹继之同死　　尚永昌妻赵氏
按河南府志赵氏陕州尚永昌妻寇攻寨破赵有次女年十二先拥女入井随以身继之并死　　董大河妻庄氏
按河南府志庄氏宜阳董大河妻贡士庄尔身侄女夫受官刑死氏闻号哭几绝寻自缢于室事闻建坊旌表　　彭璜妻焦氏
按河南府志焦氏灵宝诸生彭璜妻崇祯末遭闯逆胁迫氏正色詈贼殒身于井贼捞其尸碎之士民公举旌表　　董景行妻郭氏
按河南府志郭氏洛阳贡士董景行妻翰林孔目郭显星女辛巳洛阳城陷贼逼不从被磔而死　　梁士彦妻郭氏
按河南府志郭氏登封诸生梁士彦妻崇祯末土寇围寨急氏以死自誓义不辱身比寨陷氏即投寨下死之　　李永悦妻宋氏
按河南府志宋氏偃师诸生李永悦妻贼陷城家人欲乘间逃出氏恐为贼执闭门不出贼至家索金帛氏曰穷秀才安得有此义不受辱大骂贼贼怒举刀欲杀之氏绐以取金趋至后园投井死鼎革后子向芝登进士　　刘芳灿妻康氏
王
氏附

按河南府志康氏偃师刘芳灿妻崇祯间流贼乱康挈媳王氏孙丑儿避河朔将渡河贼逼甚急氏惧不得脱厉声骂贼率其媳及孙投河死　　张毓粹妻蔺氏
席氏
二女附

按河南府志蔺氏偃师诸生张毓粹妻太守蔺完植次女幼淑慧容貌端庄有阃德适毓粹生二子三女各有室家流贼攻城氏盥栉更衣尽缝其里衣外束一带及城陷贼执氏氏曰白璧可碎不受瑕以头触石石裂头破曰吾得天地正气以生死必有报遂率其子一鹏妻席氏并二女二孙俱投井死死之日黑风惨惨贼惧徙其营　　苏妇王氏
按河南府志王氏登封苏桂枝子妇年少有美色为流贼所掠不从寇怵以刃氏詈骂愈剧寇怒支解之　　蔺完&#妻张氏按河南府志张氏偃师蔺完&#妻贼执&#张氏大骂贼磔杀之　　王三才妻李氏
按河南府志李氏偃师王三才妻崇祯间流贼破城李被执恐辱故恶骂以激贼怒贼爱之不遽加害氏乃伺贼寝投七里&#井中而死后其子鸣凤为沈丘训导　　焦复亨妻杨氏
牛
氏附

按河南府志杨氏焦复亨妻周藩典仪四聪之女事姑恭谨读书识大体尝手列女传一编与姒谦亨妻牛氏讲贯义旨悉通晓登封既围急杨知不免固纫其中外衣拜辞太君木主将引决侍婢止之曰吾城前受围匝月不下今尚冀万一得全且郎君不在主君旦暮守城盍俟休沐时一谋之乎杨七之曰吾奉先姑训若不死且玷太仆家风乃约牛氏同死指梧下井曰此吾两人毕命处也卒俱死　　王建中妻秦氏
按河南府志秦氏医官王建中妻灵宝人夫没以殉夫自誓七日绝食遂不起夫妇同穴乡人立石表其墓仍请建坊旌之　　李明沆妻季氏
张氏
陈氏附

按河南府志季氏灵宝坊西里人季秀女诸生李明沆妻崇祯十四年流寇破城与夫弟廪生明夔妻张氏诸生明龙妻陈氏妯娌三人并义不辱身各密缝其衣裙共投一井而死季年二十八张年二十陈年十九张父名太然陈父名大新　　费必举妻陈氏
按河南府志陈氏灵宝诸生费必举妻举亡氏坚心守节饮冰茹蘗三十年如一日流寇陷城骂贼而死　　许灴妻李氏二
姐附

按河南府志李氏灵宝许灴妻寇至氏与其女二姐俱自刎而死　　李士洁妻常氏
按河南府志常氏灵宝李士洁妻夫亡氏年二十抚二子华馨华馥苦节三十余年遇乱骂贼死　　李时润妻赵氏
按河南府志赵氏灵宝庠生李时润妻年二十七被寇掳百折不屈遂自刎越三日寇退其色如生　　赵于莘妻张氏按河南府志张氏永宁诸生赵于莘妻贼势猖獗氏以死自誓城破贼入氏扶女泣曰时势至此义不可生母女遂同赴井死
　闺烈部列传三十五
　　明三十
　　刘氏妇
按新安县志刘氏妇不知其姓为贼执不从死书其墙曰刘四之妻死此　　梁士引妻杨氏
按嵩县志杨氏庠生梁士引妻引省亲死于桥北杨闻之痛哭不绝有二男甫离怀抱抚之曰吾将为鬼往见若父于地下不复顾汝矣至夜竟缢死　　马通妻李氏
按嵩县志李氏马通妻年十八适通居三载通死李号哭濒绝嘱匠曰吾夫死有后言棺务广容二人者令吾他日老死与之同棺不另置也棺成乃入室自缢死其亲戚竟敛以一棺而葬之　　某妻李氏
按嵩县志李氏某妻于归未逾月寇至破寨氏投井死　　任枫妻王氏
按汝州志王氏进士任枫妻性敏慧喜读小学列女传手书成帙崇祯辛巳举家迁宝丰未几献贼陷城氏被执厉声曰逆贼吾岂从汝耶以头触刃至死骂不绝口　　何天授妻张氏
按汝州志张氏诸生何天授妻夫亡氏年二十不食而死知州方应选为建坊　　王粉儿
按汝州志王粉儿王通女许字同里张得山未几得山殁粉儿即柩傍痛哭几绝既葬至墓所奠毕遂自缢青山树下　　李士标妻张氏
按汝州志张氏贡士李士标妻寇至携一子二女同坠井死　　杨诏妻詹氏
按汝州志詹氏杨诏妻夫亡教四子俊彦俊乂俊秀俊髦俱为诸生城陷不辱死　　赵廷瑶妻张氏
按汝州志张氏赵廷瑶妻贼至触墙而死
　　怯泰运妻丁氏
按汝州志丁氏诸生怯泰运妻城破投井死
　　温德培妻赵氏
按汝州志赵氏太学生温德培妻孀居贞洁善事翁姑崇祯间流寇陷城投井死　　怯迅然妻祁氏
按汝州志祁氏贡士怯迅然妻城破携二女自缢死　　怯邦杰妻孙氏按汝州志孙氏殉难诸生怯邦杰妻城破骂贼死　　柳成本妻张氏按汝州志张氏柳成本妻流贼破城投井死
　　吴士璘妻朱氏
按汝州志朱氏吴士璘妻城陷抱女投井死
　　胡氏女
按汝州志胡氏女诸生胡中珠妹许配诸生陈清崇祯壬午将嫁随父母徙嵩县遇贼痛哭骂贼被杀于西郭双杨树下　　张奇妻吴氏
按汝州志吴氏张奇妻城破骂贼死
　　张曜妻常氏
按汝州志常氏南阳训导张曜妻贡士常珣女也崇祯十三年土寇破城氏度不免遂与二子诀曰汝与父竭力卫姑毋以我为念遂投井死　　孙乐教妻王氏
按汝州志王氏孙乐教妻廪生孙承统母流寇陷城与统妻吴氏挟幼女同投井死　　吴启元女
按汝州志吴氏诸生吴启元女夫亡守节寇至骂贼死　　赵文运妻马氏
按汝州志马氏诸生赵文运妻流贼破城投井死　　刘奇蕴妻夏氏按汝州志夏氏刘奇蕴妻夫亡长子二岁次子在抱氏苦守二十年教子有方流寇破城自缢死　　陈来泰妻龚氏
按汝州志龚氏诸生陈来泰妻崇祯十三年土寇陷城氏逃难至古城寨遇贼被执抗不受辱贼掳其五岁子以胁之不顾投井而死子遂被杀　　张国彦妻李氏
按汝州志李氏张国彦妻流贼破城投井死
　　常新妻李氏
按汝州志李氏诸生常新妻崇祯十五年闯寇破城自缢死　　赵惠女
按汝州志诸生赵惠女许配陈善化弟未嫁惠死家贫善化听弟将渝盟女曰我陈氏人陈不我容生复何为母贾氏兄友光哀劝莫挽但谓兄曰善事孀亲乘隙自缢　　马龙骧妻栗氏
按汝州志栗氏庠生马龙骧妻崇祯十五年闯贼入城闭户张火火炽自缢死　　张晏集妻刘氏
按汝州志刘氏诸生张晏集妻流贼破城与其女皆投井死　　李文妻昝氏
按汝州志昝氏李文妻举人节斯母崇祯十五年流贼攻城氏自焚其屋投火死　　王遇相妻刘氏
按汝州志刘氏王遇相妻流贼破城自刎而死　　马云骧妻宗氏按汝州志宗氏庠生马云骧妻崇祯十五年逆贼陷城举火自焚死　　袁印绶妻刘氏
按汝州志刘氏诸生袁印绶妻刘毓女年十六夫亡氏三日不食痛哭而死　　王贤妻崔氏
按汝州志崔氏王贤妻土贼破城自缢死
　　李廷柱妻杨氏
按汝州志杨氏贡士李廷柱妻崇祯壬午流寇陷城氏登楼自缢约婢女积油薪焚楼火息而骨化矣　　张大振妻于氏按汝州志于氏诸生张大振妻崇祯壬午流贼破城自缢死　　张惟高妻王氏
按汝州志王氏官庄保民张惟高妻年十八夫亡扶柩痛哭数日不食自缢柩前　　程丹桂妻袁氏
按汝州志袁氏诸生程丹桂妻年三十夫亡孀苦自守勤俭教子崇祯壬午城破氏整衣自缢悬绝复投井而死其子正儒被掳逃归同姨母袁氏得尸于井而掩之鼎迁后儒启尸合葬父穴率妻李氏开视形色如生　　詹梦麟妻徐氏
按汝州志徐氏儒士詹梦麟妻闯贼破城自缢死　　田我理妻李氏按汝州志李氏鲁学训田我理妻崇祯十四年任鲁八月十二日病亡氏扶柩而泣五日不食殉夫死　　马生香妻袁氏妇贺氏
两女附

按汝州志袁氏庠生马生香妻素行端谨壬午闯寇临城嘱其子玉麟善养后人吾当自决遂与麟妇贺氏并所出两女俱缢死　　袁从龙妻张氏
按汝州志张氏乡民袁从龙妻张云望女归龙恪执妇道年二十夫亡幼子维章方九岁遇乱登高坠而死　　董天清妻李氏
按汝州志李氏儒士董天清妻善事舅姑夫亡抚子熙明教以诗礼壬午城陷自缢死　　丁运昌妻白氏
按汝州志白氏诸生丁运昌妻城破抱子投井死　　贾瑞征妻赵氏按汝州志赵氏儒生贾瑞征妻生三子夫亡阅十年壬午城陷整衣自缢死　　詹梦旸妻毛氏
按汝州志毛氏詹梦旸妻夫亡孀居十余年苦节教子崇祯末城破抱子投井死　　周可全妻魏氏
按汝州志魏氏周可全书年十八被寇掠不受污投井中未死贼欲出之氏骂不绝口贼下石击杀之　　朱家珍妻于氏按汝州志于氏朱家珍妻武进士都指挥东洋女年十六归家珍未几家珍病卧&#褥三年于奉汤药如一日吁天乞代形毁骨立及珍病革永诀氏曰万一不起相从地下已矣已而家珍殁氏屏饮食呕血长号母姑妯娌百方劝解不应越七日死神色如生方绘形俄张一目炯然观者骇异事闻建坊旌表　　夏应台妻程氏按汝州志程氏诸生夏应台妻寇至骂贼死
　　杜学妻侯氏
按汝州志侯氏杜学妻夫病危嘱氏改嫁氏但饮泣夫亡水浆不入口四日夜半缢死柩傍　　傅忠良妻郭氏
按汝州志郭氏诸生傅忠良妻名世母夫早亡坚持苦节教子有方流寇陷城不屈自缢　　袁广生妻陈氏
按汝州志陈氏增广生袁广生妻崇祯壬午流寇攻城急氏度不能保谓其夫曰我一妇人死不足惜尔父子身关宗祀宜速潜逃嘱毕自缢广生痛哭携子遁去后其子澍生孙曰绅曰绣俱入黉序　　栗民梁妻郎氏
按汝州志郎氏举人栗民梁妻崇祯壬午闰十一月流寇破鲁对夫投井死　　朱承祚妻郭氏
按汝州志郭氏贡生维宁女适西山朱承祚事舅姑至孝夫早亡伶仃孤苦抚子正成人崇祯末流寇搜山因遇害　　袁湛然妻杜氏
按汝州志杜氏庠生袁湛然妻崇祯壬午流寇攻城将陷属其家人曰城破在即我誓不受辱因坠井而死其子佩珂后以明经荐　　周镛妻刘氏
按汝州志刘氏周镛妻年三十一夫亡自缢死　　徐暗修妻贾氏按汝州志贾氏诸生徐暗修妻崇祯壬午闰月朔城陷夫妇同掳贼杀其夫氏卫夫骂贼亦被杀　　李良爵妻范氏
按汝州志范氏李良爵妻为贼执不从被杀
　　陈鼎铭妻吴氏
按汝州志吴氏诸生陈鼎铭妻崇祯十四年寇乱氏义不受辱登楼自焚事定觅遗骸仅得一股骨二子论语具棺与鼎铭合葬　　张约儿
按汝州志张约儿室女也遇贼不从被杀
　　陈振民妻周氏
按汝州志周氏处士陈振民妻夫早亡家贫纺绩以给翁姑毕丧葬训子素蕴入庠孀居二十余年壬午逆闯破城氏被执不屈骂贼而死　　崔巍妻徐氏
按汝州志徐氏崔巍妻夫亡自缢死
　　李氏女
按汝州志李氏女耀州知州李应申女孙土寇破城自缢死　　郝弘儒妻李氏
按汝州志李氏诸生郝弘儒妻土寇破城自缢死　　高性可妾张氏按汝州志张氏高性可妾夫亡无子自缢柩侧邑人双溪刘楠作诗吊之　　张氏二女
按汝州志张氏二女父美含崇祯末流贼破城二女知不免相继投井而死　　张于庭妻李氏
按汝州志李氏诸生张于庭妻年二十五夫亡自缢死　　同廷试妻郝氏
按汝州志郝氏诸生同廷试妻年二十五夫亡氏痛哭欲从死舅宪副谕以立后乃以仲兄廷奏子冬清抚之三岁而殇氏抚膺大恸曰天乎吾忍死以存嗣也遂自缢　　尹功懋妻尹氏
按鲁山县志尹氏诸生尹功懋妻懋血战骂贼死氏不受辱冒刃殉之　　魏调善妻吴氏
按汝宁府志吴氏邑庠生魏调善妻贼破城执调善杀之吴遂踊跃投火而死　　朱筠轩妻魏氏
按汝宁府志魏氏遂平朱筠轩妻崇祯壬午氏为贼所执筠轩尾之贼持剑逐轩氏遂疾驰投池死人呼其池曰烈妇池　　李翊伦妻高氏
三
女附

按汝宁府志高氏信阳庠生李翊伦妻幼事孀姑至孝辛巳城陷氏有女三人少长俱未婚母女四人同投井中死　　田贡妾刘氏
按汝宁府志刘氏汝阳田贡侧室贡年七十病革置酒嘱族人及子若侄曰吾病殆不起刘氏可令他适念其侍奉之勤为求一良匹刘闻之痛哭几绝迨贡殁七日家人往乡刈麦氏自置殓具沐浴更衣缢于柩旁桂太常作歌以表其节　　温引厉妻韩氏
按汝宁府志韩氏汝阳诸生温引厉妻夫亡氏年二十崇祯乙亥流贼破东关被执骂贼不从贼怒杀之次日其子往殓其尸目犹张见子始瞑司李于重华吊拜之　　洪郇妻喻氏
按汝宁府志喻氏诸生洪郇妻喻玺女也事翁姑至孝年二十三献贼破城与邻妇同被掳至南河投水中贼下水捞起氏大骂不绝遂遇害邻妇逃归言状郇同弟洪洧寻其尸舁而掩之　　刘一俊妻陈氏
按汝宁府志陈氏诸生刘一俊妻年二十夫亡事翁姑以孝闻舅病笃氏夜祷天地然一指誓长斋终身以延舅算舅卧&#闻神语曰尔妇为尔祷尔行愈矣病遂痊崇祯十七年汝城陷氏投井而死　　王儋妻卜氏
按汝宁府志卜氏商城太学生王儋妻无出劝夫纳妾生一子儋病危托以抚养献贼破城子被执卜哀乞曰宁杀我无杀儿也贼竟杀之氏以头触贼大骂不已亦被害　　程家瑞妻彭氏
按汝宁府志彭氏商城民程家瑞妻夫死无子或劝再适或归养父母彭曰固不嫁亦无归理越数日举家皆苦劝答曰待收获卖稻作斋家离墓远日夜往返哭于夫冢三月虽虎豹在前不惧也百日斋毕四更邻里闻哭声曰彭氏又往哭夫矣黎明已缢死桑树下　　吴慈伯妻刘氏
按汝宁府志刘氏罗山编民恢元女少失怙恃依祖父母育成适同里吴慈伯业纺绩数年夫病笃与之诀曰尔无所出宜图终身氏泣以同穴誓其祖父母防之严及夫没罄衣饰易棺椁殓毕即剔一目破其面昏仆于地久乃苏防者益严不得死绝食七日又不死乃绐祖父母曰今不死是夫不欲我死何自苦遂饮食如常祖父母信之得间以腰绖自缢死　　姚氏按汝宁府志姚氏罗山人揖逊女夫某久病家贫不能具汤药知其必死子甫岁余先寄养于人夫死随自缢　　黎氏
按汝宁府志黎氏罗山人乡民中粹女适孝感民某一载夫亡氏嘱翁姑买大棺人莫解其意及买棺至翁姑方治丧事氏遂闭门自缢乃合殓焉　　杨氏女
按汝宁府志杨氏女西平人许聘耿缵祖未嫁而祖亡女不欲生父母许其守志奉祖寡母及祖母后议改嫁女遂焚其衣奁自缢死县令申请建坊旌表　　杨圣化妻吕氏二
妹附

按汝宁府志吕氏上蔡儒士杨圣化妻其妹适茂才张芳远崇祯己卯流寇犯黄埠寨吕姊妹与其夫皆在焉夫令其走避并曰君等速去我两人当就死倘出而遇贼欲死无及矣遂同自缢越二年其季妹适郡人李华壬午冬贼破郡城华亦劝之出谓婢曰贼众蜂聚出将焉往昔我两姊皆守节死我岂独生乎绐婢出即自缢　　刘源妻王氏
按汝宁府志王氏上蔡诸生刘源妻生二子壬午流寇破城夫妇逃居东土后夫以病死王无所归见寇氛日炽恐一旦失身遂仰天大哭推二子坠井随投入死焉　　刘汉英妻刘氏
按汝宁府志刘氏西平诸生刘汉英妻闯贼陷城骂贼被杀夫亦死焉　　宋引寀妻薄氏
裴
氏附

按汝宁府志薄氏上蔡诸生宋引采妻流寇将陷城同佃户妻裴氏自缢死　　龚可印妻曹氏
按汝宁府志曹氏真阳人龚可印妻年二十夫亡子钦方三岁抚之成立崇祯乙亥寇至被围氏惧辱投井死　　周纶女
班
氏附

按汝宁府志上蔡处士周纶女年十三值逆闯攻蔡城将破先期缢死纶语其子同妇班氏速出城班泣曰去能免死能免辱乎亦自缢死　　丁进科妻左氏
按汝宁府志左氏西平乡民丁进科妻崇祯十六年夫死于寇氏年十九誓不欲生殓夫毕恸哭几死葬之日令广其圹勿封至夜半缢死于夫柩侧因同穴葬焉　　李芬妻张氏
按汝宁府志张氏上蔡李芬妻有姿容适芬未二年芬病笃氏侍汤药不倦及芬亡张欲从死母防之甚密不得间一日语其母曰自夫病以来不解衣寝者经月思一浣濯母喜为具汤沐张遂自缢椒树下　　王瓒妻寇氏按汝宁府志寇氏真阳王瓒妻翁亡事姑曲谨夫病亡氏年十七欲殉其夫阖户自经者三屡为姑救得不死遂自矢不茹荤衣缟素经岁余犹痛哭如初丧家贫姑阴纳人聘氏侦知即托疾不食而死崇祯四年事闻建坊　　杨君明妻孟氏
按汝宁府志孟氏息县人诸生杨君明妻崇祯乙亥流寇犯息孟偕姑皮氏走避不及贼执姑拷索孟以身覆姑代受梃刃贼舍姑逼孟同行孟曰吾家世清白宁受贼污耶厉声骂贼贼怒杀之姑得脱去有司以闻诏建坊旌表　　王居一妻胡氏
李
氏附

按汝宁府志胡氏上蔡诸生王居一妻崇祯丁丑贼攻寨胡同姑常氏及诸妇登楼避之贼破寨将举火焚楼曰下楼者不汝杀胡曰下楼受辱不如死乃抱七岁儿元哥及其姑俱死于火居一甥女李氏年十五坠楼欲死贼执之以头触石血溅贼衣遂亦遇害　　李卓妻梁氏按汝宁府志梁氏上蔡明经李卓妻崇祯壬午城陷卓携妻他避所至四面皆贼梁度不能免先数日语其夫曰与其不义而生曷若清洁而死遂自经　　张缵妻魏氏按汝宁府志魏氏名淑润年十七适张缵仅期月壬午流寇攻寨寨陷曳之上马氏力拒骂不绝口贼大怒杀之　　刘元琛妻桂氏
按汝宁府志桂氏丙子举人刘元琛妻元琛登贤书年余病亡氏随舅姑赴任柏乡崇祯戊寅柏乡城陷仆妇劝氏逃氏曰此去家乡千有余里是处盗贼猖獗去将安之况吾为未亡人自分一死久矣遂取案上刀自刎　　桂泓妻王氏
按汝宁府志王氏汝阳庠生桂泓妻崇祯壬午闯贼围城氏谓其女二姐曰汝姊随姑柏乡城破自刎今又遭乱指其屋边大坑曰此我与汝之家也城陷抱女同溺死　　阚隆云妻余氏
妇张
氏附

按汝宁府志余氏光山阚隆云妻崇祯丁丑遇贼愤骂不从被害其子碧霞妇张氏于崇祯辛巳值流贼袭城亦自杀碧霞后登进士　　门琳照妻桂氏
按汝宁府志桂氏庠生门琳照妻闯寇陷城氏跳入马场街井中贼至捞起驱之行不听以刀背击之氏大骂贼砍伤其脊骂愈厉群贼齐下刃立死于井边汝人哀之　　刘天卷妻戴氏
按汝宁府志戴氏刘天卷妻崇祯十八年流贼破西平氏惧不免整衣入室以火自焚而死　　某氏
按汝宁府志某氏不知其姓汝阳人贼驱至营踞坐频呼之不应众妇拥之向贼至死不从贼曰汝敢不从乎对曰虽死无畏贼怒杀之次日贼叹惜附以衣衾亲瘗埋之　　杨士选妻刘氏
二
女附

按汝宁府志刘氏杨士选妻崇祯九年流寇至其庄家人奔散刘与二女义不受辱母子争死贼杀其母二女皆投火自焚邑令夏万亨申请旌表　　袁镕妻王氏
按汝宁府志王氏商城儒士袁镕妻镕尝有疾刲股疗之及亡氏年二十抚三子成立守节二十余年后梦与夫语及觉不言其故遂绝食而死　　冯作霖妻史氏
按汝宁府志史氏西平冯作霖妻夫为流寇所伤恸哭三日自缢死　　谢维翰二女
按汝宁府志诸生谢维翰二女献贼破城翰泣谓二女曰勿从贼女齐声应曰父宜善避女不从贼也贼入骂不绝口皆被害　　李永昌女
按汝宁府志上蔡村李永昌女许配鸳鸯店和氏未嫁崇祯末流贼破蔡城邑人东走有奔朱湖西王家楼者见贼迫四女至楼下勒令上马三人皆从一年约十四五独偃仆于地即昌女也贼力携之数自坠贼曰痴女不畏死乎因以刃加其颈恐之女不少惧踞起引颈受戮楼上见者无不惊叹　　杨所条妻沈氏
妾王
氏附

按汝宁府志沈氏商城贡士杨所条妻献贼破城与妾王氏相抱赴池而死　　尹载妻马氏
按汝宁府志马氏汝阳民尹载妻夫亡日夜哭不绝声水浆不入口七日死时年二十八　　杨维钺妾王氏
按汝宁府志王氏封翁杨维钺侍妾献贼破城王盛服坐中堂贼入王骂曰何贼大胆敢入我室贼挟之去王骂不绝口遂被害　　胡封臣妻朱氏
按汝宁府志朱氏息县人诸生胡封臣妻崇祯乙亥值寇难贼欲犯之骂贼不从贼怒甚缚之树割其两耳引弓四射之复骂曰贼奴速杀我遂杀之　　李建元妻吕氏
姊
附

按汝宁府志吕氏光山庠生李建元妻年二十一夫亡子方月余流寇薄城乃运砖石厝夫棺城陷携子投井死其姊为举人刘奇勋妻亦骂贼投井时称双烈焉　　高岱妻张氏
按汝宁府志张氏确山高岱妻年二十一夫亡自缢柩前死　　扶氏女
按汝宁府志扶氏女光山诸生扶祯妹许字缪生之子缪子亡女年十三诣缪哭吊破面截耳自矢终身不字崇祯辛巳寇袭城不屈死之　　唐福慧
杨氏
女附

按汝宁府志唐福慧遂平唐怀女也怀携女避贼至楚家铺贼骤至拥福慧上马泣骂不从贼怒剖其腹又有杨氏女者亦徒手拒贼为贼所杀事闻俱旌表　　胡演妻喻氏按汝宁府志喻氏光山胡演妻夫早亡子之杞甫四岁乃闭户纺绩篝灯教之户外绝行声虽至戚不往二十余年辛巳城陷顾谓其子曰自汝高祖父及汝凡五世孤注先祀惟汝是赖保身力学汝之孝也宜善自爱麾之去子欲偕往不可乃闭楼自焚而死　　张拱极妻柯氏按汝宁府志柯氏光山太学生张拱极妻流寇陷城前一日与嫂喻氏曰城有变义无生理我两人无相离也及贼至疾呼嫂同赴火而死　　桂毓芳妻刘氏
按汝宁府志刘氏确山桂毓芳妻年十七毓芳病即不饮食誓同死及毓芳没缢死柩前县令申请旌表　　胡潜妻刘氏李延
禧妻附

按汝宁府志刘氏左通政士兰女也适光州诸生胡潜崇祯间寇乱徙居武昌城陷与夫相失乃跃入沙湖水止尺许时居民虑焚其庐室多以几案浮水刘急窜身几案下死焉其妹适信阳州诸生李延禧崇祯癸酉冬贼焚信阳之南门入其郛延禧妻独守院中一井谓人曰此我死所也后贼解去辛卯四月献贼复袭信阳破之禧妻复走井边麾其婢妾曰速去贼退当于此处&#我遂投井中死　　王用极妻徐氏
按汝宁府志徐氏诸生王用极妻年十七而寡城陷逾重墙走虑以姿见污赴城东投深池死　　丁四妻戴氏
按汝宁府志戴氏武夫丁四妻丁战死或谋娶氏峻拒之尽变家财谋归夫尸营葬即自缢墓旁　　李兴妻陈氏
按汝宁府志陈氏诸生李兴妻兴他出而城陷氏抱孙女群仆婢拥之拟缒城氏曰良人不在将奚窜仍嘱乳媪善视其女自投泥淖中死贼退兴舁归梳盥宛有生气少选紫瘢起眉角间又顷之浮布满面观者骇异　　新德妻张氏
按汝宁府志张氏西平义民新德妻夫亡孀居二十余年遇流寇不受辱骂贼而死　　黄之柱妻黎氏
按汝宁府志黎氏诸生黄之柱妻丁丑夏四月贼破邑东牛首山寨掳氏置马上氏矢死不屈自投于地者再四贼怒杀之　　刘泽远妻梁氏
按汝宁府志梁氏遂平刘泽远妻年少夫死悲啼不已或劝之曰此命也何自苦为氏曰吾不幸至此誓将从夫于地下朝夕哭奠夜则宿于柩侧卒哭之日闭户自缢死　　张氏女
按汝宁府志张氏女固始武允洪聘为继室未及婚允洪病亡女闻讣请于父母欲奔丧守节父母初不许女以死誓乃听之遂衰绖诣武门抚前室遗孤寻殇与允洪母周氏誓同死乃移葬洪父及洪两柩绝粒不食半月与洪母相对缢死崇祯五年邑令韩源亲往吊之　　余永泰妻黄氏
按汝宁府志黄氏商城黄惟吉女适里人余永泰性柔惠有志操夫亡黄号痛几绝寻引绳自经母觉而解之后五日防少弛仍自经死时年二十三　　张尧心妻刘氏
按汝宁府志刘氏遂平庠生张尧心妻嫁未期年夫亡氏入室自缢以救免数日刘解颜绐婢散遂缢死　　王宽妻王氏按汝宁府志王氏商城诸生王珽长女适诸生王宽城陷与夫不离贼执宽令运草谷氏同负之入大寺西&#贼握宽发曰闻汝是按院侄常作火药伤吾众必杀汝氏曰彼非按院侄我乃王按院侄女如杀夫&#先杀我引颈就刃宽亦随遇害　　何士弘妻熊氏
沈氏陈氏张氏朱
氏杨氏任氏汪氏附

按汝宁府志熊氏商城诸生何士弘妻献贼破城氏同其女寿避于密室为贼所得欲挟之去氏诱贼有金珠埋于后园同至园内井边母子相继溺死同时有贡士杨所修妻沈氏王炫妻陈氏诸生王说妻张氏彭商哲妻朱氏任容妻杨氏高侗妻任氏蓝斯茂妻汪氏俱骂贼而死　　李金兰妻曹氏
按汝宁府志曹氏信阳李金兰妻父与夫俱业农嫁逾三载生子甫二龄夫患瘰&#死氏年二十四绝粒誓不欲生共指遗孤谕以承先继后之义乃勉进汤水拮据葬夫衣食取办针工逾岁子复殇氏捶胸呼绝望至夜自缢　　蔡人俊妻辛氏
按汝宁府志辛氏信阳庠生蔡人俊妻夫病氏躬侍汤药不暇餐沐人俊亡氏夜自经尸侧家人惊救移时张目曰我必不生遂绝粒姑持糜哺之强进一餐旋复不食如是者五十日擗踊哀号声彻闾巷路人无不流涕竟哭泣而死州守以闻旌之　　刘荪芳妻胡氏
按汝宁府志胡氏信阳刘荪芳妻少通文字熟习列女传辛巳贼陷信阳子&#甫十岁氏携之率仆婢逃难以贼众拥街巷不得出乃跪语一老仆曰事急矣子母度不能两全以子托尔老仆他遁遂自尽　　柯氏高氏按汝宁府志柯氏信阳辽州知州李呈章妻高氏其侧室也同夫之任遭流寇猖獗章自度难支与妻妾诀曰我有官守宜与社稷为存亡汝辈各携子归里为宗祧计二人泣下曰君自顾社稷妾等生死无相虑也章坚意遣归及章遇难信至二妇擗踊哀泣相向投缳诸女戚解救婉劝曰汝知夫遣归之意乎欲保其子也若愤不顾子不亦重伤泉下之心乎遂勉进水浆艰辛教子阅数年信阳城陷二妇据地大恸曰避辽州之难而强生盖为子也今子可自立正我两人尽节时也携手坠城死　　王祚女
按汝宁府志遂平诸生王祚女年十三有美色贼破城执女尽碎其衣不能夺贼恐之曰将粉汝身女俯首曰甘心贼遂粉其身　　李窖白妻王氏

　闺烈部列传三十六
　　明三十一
　　赵之铏妻张氏
李氏
于氏附

按济南府志张氏历城人赵之铏妻遇寇难同弟妇李氏于氏投水死　　王与印妻于氏
按济南府志于氏新城御史王与印妻甲申流贼陷京师印家居闻变与氏及子诸生士和同缢死先是壬午城陷士和妻张氏死焉　　李茂华妻张氏
按济南府志张氏历城人诸生李茂华妻城陷率诸女投历山顶井中被钩出张执不从以槍刺心而死　　王纲女按济南府志历城人王纲女己卯贼陷城自缢死　　任兆林妻李氏按济南府志李氏临邑人诸生任兆林妻崇祯间兵变夫妇伏地窖被发先执其夫拷之哀声达窖氏以为夫死矣急出将与俱寇逼之氏曰窖中有物吾入取寇听之氏恐儿惊啼以纸塞其口遂自经死　　陈升妻张氏刘
氏附

按济南府志张氏历城人教谕陈升妻遇难同媳刘氏投河死　　徐元祺妻王氏
按济南府志王氏新城人徐元祺妻壬午城陷赴井死女甫七岁亦从母井中　　胥启明妻李氏
按济南府志李氏历城人诸生胥启明妻启明遇难死氏同一子二女投井以殉　　松岩烈妇
按济南府志松岩烈妇新泰人怀宗十五年山寇为乱有李景者夫妇避难松岩景见贼势急弃妻先奔妻为贼所执告曰吾夫前去未远愿汝等追寻吾夫同从汝去遂绐以岐路追之不及贼令乘马不从自触死于松岩下其姓氏弗传故曰松岩烈妇　　王敏妻周氏
按济南府志周氏德州人王敏妻夫亡自缢事闻旌表　　张尔穆妻张氏
按济南府志张氏莱芜人诸生张尔穆妻宁州守浃母增广生时宪女浃生弥月尔穆亡崇祯辛巳贼至遇之途绐曰至前村当与汝金贼信之及门厉声骂曰吾张家妇二十年苦节不宜暴骨中野故归尔可杀不可辱贼怒杀之　　吴景荣妻项氏
按济南府志项氏德州人左卫百户吴景荣妻夫亡氏年二十一号哭不绝水浆不入口三日死与景荣并&#葬城北　　吴暐妻朱氏
妇亓氏
张氏附

按济南府志朱氏莱芜人观察吴暐妻诰封淑人癸未城破时观察柩殡于堂氏率长男庠生裔先次男廪生裔隆第三妇亓氏第四妇张氏环柩泣兵至阖家殉焉御史余特表其闾　　韩妇陈氏
按济南府志陈氏德州人千户陈宝女适千户韩玺次子夫死三日不食及殓遂死柩侧　　王象丰妻张氏
按济南府志张氏新城人参戎王象丰妻高苑进士平阳道张希稷女壬午城陷同幼子与满投井死兵退得尸母子相抱如生　　周光烈妻谢氏
按济南府志谢氏德州人御史廷策女幼通女范内则诸书年十八适郡诸生周光烈事舅姑至孝光烈没恸曰周生俟我整衣辞姑及母绝粒誓以身殉母与兄升迁谕之不听触阶碎其首越五日死事闻旌表建祠　　侯英妻张氏
按济南府志张氏兴泰人侯英妻壬午为流贼所获欲污之不屈死　　王天民女
按济南府志新城典史王天民女辛未之变骂贼赴火死年甫十二　　汪氏周氏武氏
按济南府志汪氏周氏武氏齐东人俱巡抚张梦鲸妾鲸忧劳王事死于边三妾坐卧一楼十年不下崇祯间城破积薪自焚　　武宣女
按济南府志新城人武宣女流贼乱欲犯之女骂不绝口遇害有司以礼葬祭　　赵一楠妻刘氏
二
妾附

按济南府志刘氏陵县人诸生赵一楠妻二妾吴氏姊妹也遭寇乱楠曰奈何吴曰断不为所辱寇至刺其姊死妹亦刎颈未断延数日死刘氏适在母家后归遇寇曰汝逼死我家两命乃吾仇也骂不绝口遂亦遇害　　许上选女
按济南府志陵县人许上选女年十四未嫁城破女匿地窖中被发度不能免即自缢女伴欲救之其母曰儿志如此不可夺也遂听其死焉　　杨松妻高氏
按济南府志高氏莱芜人杨松妻流贼陷城为所掠大骂不从贼怒断其首而死旌表　　韩玮女
按济南府志阳信人安顺知府韩玮女当多难时恐受污辱投井死　　魏高妻张氏
按济南府志张氏莱芜人年十六归魏高崇祯间避流贼匿鹏山为贼逼先杀其姑妹以恐氏氏大骂不从贼怒磔裂而死　　于在瀛妻辛氏
女
附

按济南府志辛氏新城人太学生于在瀛妻壬午城陷赴井死一女年十五从死焉　　张三朋妻刘氏
按济南府志刘氏邹平诸生永录女新城张三朋妻年十六归张夫族兄某逼之氏泣骂不辱以死县令李世振治其事开棺验之颜色如生遂置某于法　　孟珍妻苏氏按济南府志苏氏淄川人武昌知府孟珍妻遇乱被执驱之中途寄衣带至家为信乘便投井死　　王自申妻梁氏
按济南府志梁氏邹平诸生王自申妻崇祯戊寅年二十九方乳被贼劫氏大骂云速杀我定不出此房遂被杀　　王佑永妻韩氏
按济南府志韩氏淄川人王佑永妻太医院吏目韩明善女年十八于归三载生子甫三月夫死水浆不入口誓以身殉翁姑以抚孤劝氏曰余惟夫是从遑恤其他于是侍者日夕更进守护之一日谓守者曰吾视此呱呱不忍弃之矣翁姑谓其意可回守渐懈乘夫窆日得间遂缢死事闻诏建贞烈坊　　王宗贤女
按济南府志王宗贤女邹平人年十六遭戊寅之变被执伺间投井死越四日出其尸面色如生　　王与龄妻孙氏
按济南府志孙氏新城诸生王与龄妻邹平人孀居厉操长斋奉佛举动皆有礼法壬午城陷兵甫入即赴井死兵退子士鹄求得之负出项犹系念珠容貌如平生　　张美妻牛氏
按济南府志牛氏淄川人张美妻崇祯戊寅遭兵乱美遇害氏见夫死持梃击贼大骂亦被杀　　韩至临妻孙氏
按济南府志孙氏淄川人韩至临妻贡士琰龄女归韩修妇事一切田舍刍牧无不经理相夫力学不怠丁亥贼陷城氏方归宁贼至发氏于土窖中氏大骂曰贼速杀我骂不绝口贼驱之过官署奋身投井死时年二十一建坊旌表　　王宗辰妻张氏
按济南府志张氏商河人王宗辰妻大参琨从侄妇崇祯间兵变辰以书生编入城头防御城陷被杀壕次兵退张匍匐哀号寻得夫尸负归时乱后倥&#舅姑命&#葬氏茹素纺绩鬻钗珥逾年置棺衾请命舅姑启夫骸殡祖阡成殓后抚棺哀泣切切默语至夕仰药而死　　王晏妻马氏
按济南府志马氏利津人王晏妻年二十四生子未周岁夫亡痛绝自缢死县令出绢五匹令作大棺合殓葬之　　杜干妻曾氏
按济南府志曾氏武定人杜干妻年十九夫亡止一子未周岁曾哭曰一&#未绝吾姑缓死未几子殇曾遂不食期死家人引过夫墓及埋子处以泄其悲曾遥见其家楼上一人衣白作招呼状瞀视为干亟返登楼杳无人踪遂哽咽不能语次日死　　孟进辅妻张氏
按济南府志张氏利津人孟进辅妻夫亡氏年二十号泣不已至夜自缢柩前县令吊祭给棺并殓表其门闾　　刘前徽妻郝氏
按济南府志郝氏新城人刘前徽妻知府溥元孙女崇祯辛未城陷被劫氏骂不绝口贼先抠其眼继割其乳氏骂益厉又断其舌犹怒指狂走贼遂磔之事闻建坊及祠春秋祀之　　王溥妻高氏
按济南府志高氏利津人王溥妻夫亡氏年二十二号泣不食或劝之曰吾嫂有子可以不死吾无出将安归次夜潜缢柩侧　　牛炳曜妻张氏
按济南府志张氏海丰人诸生大信女适明经牛向斗子炳曜婚六月夫亡愿以身殉未遂寻遘疾明年与夫同月日死　　高玟妻翟氏
按济南府志翟氏淄川人庠生高玟妻益都进士翟世琪从妹丁亥城陷投井贼出之复登楼自坠死越岁启榇容色如生　　戴强妻赵氏
按济南府志赵氏沾化人戴强妻强病笃氏以死许强亡舅姑守之不果氏大恸逾七日绐其姑曰第殡夫吾不死姑释不守氏遂自刎邑令为文奠其墓　　韩灿妻郑氏按济南府志郑氏淄川人韩灿妻益都学宪光溥女灿以棘闱不售成疾死氏日夜哀号守柩不去亦不食旬日死柩前时年十九　　安恂如妻赵氏张氏
按济南府志赵氏张氏淄川人庠生安恂如妻赵幼瞽母家代聘张氏女与赵偕适恂如恂如病笃赵张同缢死时年俱二十翼日恂如乃亡直指旌其闾　　张书绅侧室苏氏按济南府志苏氏阳信人别驾张书绅侧室年三十绅病愿以死殉绅肯之绅死遂从焉　　乔三省女
按济南府志历城人乔三省女为贼所执百计诱之不从遂遇害　　安橘妻徐氏
按济南府志徐氏安泰人安橘妻年十九夫疾笃令事后人徐请先死以慰夫遂自缢后二日夫乃亡　　王士和妻张氏按济南府志张氏新城人诸生王士和妻壬午城陷自缢死兵退数日收殓之面色如生后二年士和亦从父母殉国难继妻韩氏青城人守节四十余年教子启沆成诸生世其家学　　靳佑妻李氏
按济南府志李氏德平人靳佑妻佑疾笃与李诀曰予且死三子幼能守乎氏潜自语曰与其后死以致疑孰若先死以示信遂自缢时年三十后三子皆成立长天助主簿次天振散官次天寿训导县令旌表其门　　吴妻秦氏
按济南府志秦氏莱芜举人吴妻癸未城破氏毁面逃遁姑惊死夫恸哭触石以殉人以报氏氏亦恸哭死焉　　吕从周妻孙氏
按济南府志孙氏邹平人诸生吕从周妻年二十二夫病夫不食氏亦不食夫亡氏自缢死事闻旌表　　朱倬名妻魏氏按济南府志魏氏莱芜人朱倬名妻庠生魏洪赞女名读书不售悒郁死魏年二十恸绝赴井会救免投缳者再皆不得死不食数日又不死佯复食越九日伺守者懈仍自缢旌表　　李作舟妻孙氏
按济南府志孙氏邹平人李作舟妻年二十夫亡语人曰我所以不死者有子在也未几子殇氏即自缢柩旁县令祭之　　亓甸妻王氏
按济南府志王氏莱芜人亓甸妻王慎修女甸贫甚氏纺绩以供饘粥越二年甸殁一子在襁褓未几又殇或劝之曰守节有三姑在则守有子则守有家业则守今无一焉尚何恃氏不应一日户不启比邻排户入视则北面跪缢于中庭旁列自制衣衾含殓之具时年二十二　　韩汴妻胡氏
按济南府志胡氏淄川人韩汴妻邳州应朝孙女十七岁适汴越岁汴病胡焚祷愿以身代及亡五日不食自经死御史疏闻诏建二坊一在县一在墓　　孙琛妻李氏按济南府志李氏泰安人诸生孙琛妻年二十余夫亡姑令改嫁聘既纳至夜缢死　　刘光宇妻苗氏
按济南府志苗氏淄川人刘光宇妻年二十夫亡后二日自缢死奉诏建坊旌表　　郇伯模妻谭氏
按济南府志谭氏莱芜人诸生郇伯模妻模死仅一女父兄怜其弱危辞激之氏曰守难死易吾将为其易者嗣既定丧毕拜别舅姑及内外诸戚各贻数言为诀复一乳其女遂投缳去模死六日及殡颜色如生焉　　徐云衢妻张氏
按济南府志张氏新泰士人徐云衢妻夫早亡氏年二十四自缢以殉学使旌其门　　亓文德妻李氏
按济南府志李氏莱芜人亓文德妻年十七于归事舅姑孝居五年夫病亡氏哀毁誓死潜市毒药自随又五年母家因氏无出谋嫁之氏知长号数声服毒而死　　贾志谊妻范氏
按济南府志范氏新泰人诸生贾志谊妻夫病亡氏哭泣三日勺水不入口即柩前自尽　　黄氏女
按济南府志黄氏女商河人诸生黄建极女年十七许聘德安府知府王治邦子冶新会土贼大掠絷其父榜之加以熏燎并及其弟时女匿别所闻变出长跪请免贼欲得之女绐曰宥我父弟将从汝贼喜并释之女度父弟去远乃恶言詈贼欲夺刀砍贼贼乃杀之将焚其尸会见青旗冉冉遥至骇为官兵乃舍去盖女之精灵所致云　　尚第妻苏氏
按济南府志苏氏莱芜人尚第妻年二十夫亡不食而死　　张禄妻石氏
按济南府志石氏历城人张禄妻夫亡自缢与夫合葬旌表　　夏加植妻李氏
按济南府志李氏邹平人夏加植妻戊寅之乱夫妇同被执至章丘水寨氏谓夫曰我不死汝不能生乃吞毒死植遂得&#　　刘一泮妻张氏
按济南府志张氏莱芜人儒士刘一泮妻诸生张调刚女泮亡氏年二十拊棺号哭欲自尽姑母以子幼强劝之食氏勉哺子数月见子能食遂屏食而死邑令表其门　　董正道妻张氏
按济南府志张氏章丘人诸生董正道妻夫亡氏年二十九缢死道旁　　吴环妻丁氏
按济南府志丁氏吴环妻济南卫人夫死自缢　　杜子登妻杨氏按济南府志杨氏杜子登妻青城人年二十一登亡氏谋以身殉遗孤甫三岁诸亲以为言杨曰有叔在无虞也遂抱子置夫尸前自经死家贫无棺与夫同日&#葬邑令王建中迁其墓于邑厉坛侧题石表之　　陈策妻孙氏按济南府志孙氏青城人陈策妻策拒流贼死之氏收其尸以礼殡悲号不食数日自缢死事闻旌表　　程宠妻梁氏按济南府志梁氏泰安人诸生程宠妻司训善政女归未期夫死氏自刎家人救之继而投缳复未遂常窥井自悲一夕整衣拜天仍自缢柩侧　　韩玟妻李氏
按济南府志李氏邹平人韩玟妻夫死子女俱无不食欲死夫葬有期乃佯喜悦操作如平常人不为备及夜潜至园中自缢去夫死仅七日　　邓国印妻公氏
按济南府志公氏新泰人邓国印妻太史周庭女印早亡氏年二十遗孤在抱氏欲死父母以立孤劝氏勉从之无何子殇氏曰吾不死者为此子也今天绝邓氏吾志决矣遂闭门不食而死　　关知柔妻于氏
按济南府志于氏临邑人诸生关知柔妻父一贯孝廉知柔病亡越数日氏乘间自经死事闻旌表　　刘实妻刘氏按济南府志刘氏商河人刘实妻贼执实去氏往救死之邑人王询作传　　辛镇都妻汪氏
按济南府志汪氏历城人指挥辛镇都妻随夫死节旌表　　耿鸣世妾李氏
按济南府志李氏新城人参议耿鸣世妾夫亡殉之　　尹汤辅妻许氏按济南府志许氏历城人诸生尹汤辅妻城陷贼纵火氏闭户不出携一子一女焚死　　谭其修妻亓氏
按济南府志亓氏莱芜人太学生谭其修妻大中丞诗教侄女癸未城陷与生母王氏偕赴井死　　王象节妻毕氏
按济南府志毕氏新城人检讨王象节妻夫病氏告天请以身代既而请立侄与亮为嗣夫病革遂自经事闻谕祭建坊　　李扬休妻张氏
按济南府志张氏长山人知县李孝子扬休妻高苑大理寺评事张希稷女年十九归李未几夫亡张即自缢殓时颜色如生事闻旌表　　孙文贞妻石氏
按济南府志石氏长山人孙文贞妻夫亡守节逾年其子亦亡伯强嫁之服毒而死　　吴氏
按济南府志吴氏失其夫名新城人嫁岁余夫亡姑欲令改适不从一日扫夫墓恸哭死有司题旌立碣于墓　　陈应奎妻孟氏
按济南府志孟氏长山人陈应奎妻夫亡氏自缢柩侧家人救苏后三日复缢死遂合葬　　刘应熊妻赵氏
按济南府志赵氏齐河人诸生刘应熊妻知县赵鉴孙女年十七归熊克修妇道熊病许以身殉及殁从容就缢事闻旌表　　胡志秀妻崔氏
按济南府志崔氏长山人胡志秀妻嫁未逾年志秀暴亡崔自缢死　　王某妻姜氏
按济南府志姜氏肥城人王某妻夫死号泣不食七日自缢死　　杨一忠妻萧氏
按济南府志萧氏济阳人杨一忠妻年二十五夫死氏不食三日自经死　　于登采妻孟氏
按济南府志孟氏章丘人于登采妻登采病危气绝氏入他室自缢越日登采复苏　　杜梅妻冯氏
按济南府志冯氏历城人杜梅妻夫亡自缢死　　于从信妻刘氏按济南府志刘氏禹城人于从信妻夫死刘擗踊欲绝舅姑贫无以葬欲夺刘节刘遂自缢事闻旌表　　韩震吉妻杨氏按济南府志杨氏章丘人韩震吉妻夫死氏一恸而绝既苏语舅姑曰新妇业许亡人死不得奉舅姑欢舅姑泣止之不从强之食辄吐曰毋苦我顷之抱女卧榻上众既就寝复起视氏已自缢事闻建坊旌表　　李凤翼妻马氏按济南府志马氏临邑人诸生李凤翼妻夫亡氏恸哭欲殉越三日自经死事闻建坊　　梁潜妻王氏
按济南府志王氏邹平诸生梁潜妻齐东邑绅擢女戊寅之变氏避匿闻姑被执出绐执者曰我新妇有妆奁与若姑得释氏大骂被杀　　马斯才妻程氏
按济南府志程氏百户马斯才妻才从征莲贼死于阵氏即投缳柩所旌表　　陆琰妻刘氏
按济南府志刘氏新泰人陆琰妻年二十五夫亡越三日自缢死　　王礼予妻刘氏
按章丘县志刘氏王礼予妻夫亡氏年三十无子女欲以死从父母防之甚严遂服丧三年除丧日沐发洁衣自缢柩侧　　王与珍妻耿氏
按新城县志耿氏贡士王与珍妻壬午冬贼攻城知不可保即与夫诀城陷自缢死　　诸生王士捷妻毕氏　诸生王士扬妻郑氏　　诸生张炅然妻王氏　张炳然妻高氏　　张冲然妻沈氏
按新城县志已上五妇壬午城陷同殉难死
　　耿旦妻王氏
按新城县志王氏常州通判象奎女庠生耿旦妻壬午城破被执不屈遇害旌表　　王士表妻张氏
按新城县志张氏诸生王士表妻壬午城陷被执不屈受刃死　　孙曾援妻耿氏
按新城县志耿氏万历中名御史鸣雷曾孙女祖庭梓死崇祯壬午之难父弘文娶忠烈王百斯公与印女生氏幼适孙仲子曾援援亡氏不食三日父来视之一恸而绝　　赵同象妻杨氏
按长清县志杨氏赵同象妻象为邑庠名士氏年十七于归克修妇道象遘疾氏祷以身代汤药亲尝衣不解带比没无子氏泣血绝粒八日而死有司以闻旌表　　白楹妻刘氏
按阳信县志刘氏举人白楹妻年十九夫亡日夜号哭年余而卒有司请旌表　　辛鼎妻王氏
按乐陵县志王氏辛鼎妻壬午之变抱叔奉姑被执不屈其姑慰之曰汝去走走再来氏曰吾舍吾姑焉往终不从遂被杀　　冯璞妻刘氏
按蒲台县志刘氏诸生刘源深女诸生冯璞妻崇祯间龙山贼寇掠氏避居东榆林庄贼至执之逼使上马氏不屈身被数创而死　　赵谭妻马氏
按兖州府志马氏费县人赵谭妻夫亡命匠大其棺自缢以殉　　尹修政女
按兖州府志滕县诸生尹修政女崇祯甲申遇贼欲犯之女大骂不屈遂自杀不仆众军皆惊覆以茅而去邻妇语其父收尸颜色如生邑令王鼒以诗吊　　马氏葛氏按兖州府志马氏郯城人魏梓妻年二十二夫亡号泣不食而死葛氏郓城人赵炫妻适赵未期年夫亡以佩帨系树面夫冢缢死　　郭氏女
按兖州府志郭氏女金乡人许聘李检检病剧女坚欲往视父母不能止入门对检泣期以死从及归至夜自经死明日检亦亡　　张子颢妻赵氏
按兖州府志赵氏平阴举人贯台长女归东阿张子颢甲申遇变被贼挟至城北脱身投井死越十九日面目如生衣带俱缝纫不可解年二十一　　刘志魁妻孙氏
按兖州府志孙氏定陶人刘志魁妻值岁凶同夫就食曹州夫殁于道氏即缢死道旁　　杜方美妻郑氏
按兖州府志郑氏宁阳杜方美妻崇祯十一年夫死于难氏典簪珥为立墓碑时年二十五其伯强欲嫁之氏即投缳死　　甄慥妻韩氏
妾李
氏附

按兖州府志韩氏邑诸生甄慥妻慥病亡韩无出妾李生子方周继慥而殇韩谓李曰孤死何望遂同缢死柩侧　　董用威妻秦氏
按兖州府志秦氏城武董用威妻甲申土寇猖獗氏在楼中被围贼积薪楼下示将焚以恐之氏厉声曰吾死此楼矣贼虽暴奈我何贼举火氏投火死　　陈三谟妻张氏按兖州府志张氏泗水人陈三谟妻崇祯十五年城陷不辱死　　胡海妻罗氏
按兖州府志罗氏寿张人胡海妻海病笃罗度其必死泣曰吾不忍令吾夫以妾故死不瞑目也遂自缢　　小喜姐按兖州府志小喜姐邹县仲承绪女年十六未婚崇祯十四年五月三十日土寇姚三掠邹被获不从以衣蒙面投两川桥下死　　白氏二女
按兖州府志白氏二女济宁白希锦女也一年十六一十四俱未聘贼渠姚三作乱肆掠鲁桥居民惊窜二女并投水死　　李胜任妻褚氏
按兖州府志褚氏峄县廪生李胜任妻夫亡事舅姑孝教诸子严戚党莫不敬之壬午兵至长子在门欲奉母出城氏曰姑丧在室义不可去同其姊徐氏集家属喻以大义曰时事至此只有一死吾当为若辈先城破泣伏姑柩之侧或劝逃匿曰逃匿得脱不过多活几年耳不若守正而毙遂死之子在门亦从死　　孙正心妻朱氏按兖州府志朱氏孙正心妻滋阳人年十六崇祯壬午仲冬朔适正心季冬朔八日兵至正心死氏自缢　　刘之芹妻杨氏古
氏附

按宁阳县志杨氏诸生刘之芹妻崇祯十五年兵入山东逼宁阳城氏与从姑古氏咸誓死未几城破杨古各抱幼子仓皇奔入街南井傍古氏先以其子投井而身随之杨氏曰丈夫年逾四十甫举此子岂可令刘氏无后乃属婢抱儿他窜自怀石投井死　　秦生铤妻张氏按邹县志张氏诸生秦生铤妻遇贼大骂受刃而死　　秦生钥妻贾氏按邹县志贾氏诸生秦生钥妻寇至被执以兵胁之引颈无惧卒遇害时钥卧病&#上闻变痛骂贼亦杀之　　王氏女
按鱼台县志王氏女许聘戴椿未嫁椿亡女随往吊侍椿父母哀毁逾常迨椿将殡自经于柩侧合葬　　赵文景妻杨氏按鱼台县志杨氏赵文景妻景亡氏年十八有子数月寻丧氏遂自缢死　　郭肇都妻李氏
按鱼台县志李氏郭肇都妻年十九崇祯十四年遭寇掳骂贼而死　　郭焕女
按鱼台县志诸生郭焕女许字诸生刘祚远子崇祯十五年城破不辱死　　刘新祚妻李氏
按鱼台县志李氏刘新祚妻适刘一月城陷自刎死　　朱沅妻宋氏按鱼台县志宋氏诸生朱沅妻归二载沅亡氏欲以死殉家人防护之不得及服阕归辞父母返绝粒不食而死奉诏旌表　　李在门女
按峄县志诸生李在门女年十三从祖母刺绣城将陷怡然如平常兵入引颈受刃无惧容逼易鲜衣手裂破之强掖置马上自堕数四流血被面愈迫愈烈乃见杀　　魏大宾妻刘氏
按峄县志刘氏魏大宾妻崇祯壬午宾被杀氏年二十二号泣寻尸于山麓得之因有遗腹未死逾月产一女越三日起更衣自经于棺侧　　张汝霖妻赵氏
按峄县志赵氏张汝霖妻年十三归霖霖病亡氏誓以死后家人防之严次日辍泣举止如常众以其无死志乃弛防遂乘夜经死台使者疏闻于朝诏旌表　　高振龙妻王氏按峄县志王氏廪生高振龙妻振龙能文章以疾亡遗一子尚幼氏衔悲抚孤越一载子复死氏曰所以强存视息者为高氏后耳今已矣乃沐浴更衣从容自经死观风使者复其家　　毛凤文妻尹氏
按峄县志尹氏庠生毛凤文妻文没止一子氏泣告灵曰孤儿无依势难从死志决同穴君勿疑也取刀自割一耳血淋漓纳棺中与夫同殓苦节多年遇盗不屈而死　　孙&#妻丁氏
按峄县志丁氏廪生孙&#妻&#亡氏投缳以殉既死家人解其系久之复苏曰夫子不欲有从死之妇故驱吾返耳然吾志已决再投缳乃死　　朱永泰继室刘氏
按峄县志刘氏诸生朱永泰继室合&#两月朱病亡氏哀痛绝粒次日棺殓毕即自缢事闻建坊复其家　　程氏女阎氏
女附

按峄县志医生程良相之女年十八从父避乱于峄之台庄土寇奄至欲掳轻行女大骂不屈贼艳其貌缚置马上氏宁死不受辱遂见杀又桃郭村民阎邦有女未字崇祯辛巳土寇大掠女随母避难遇贼见执骂詈不已强执至马兰屯终不屈贼对其母杀之　　郑闳中妻邵氏按峄县志邵氏诸生郑闳中妻甲申之乱氏同家众乘舟避难微山湖贼伏丛苇中突起舟不及发驱氏不行强曳之据地大骂遂被杀于湖滨　　李胜远妻徐氏
按峄县志徐氏廪生李胜远妻兵临城胜远谓曰吾以母柩为存亡汝且奈何氏曰君为孝子我独不能为烈妇乎城溃不屈而死　　姚肇虞妻李氏
按峄县志李氏胜任女适姚肇虞生一子城未陷归宁母家兵至同母褚氏以死自誓忽瞿然曰吾姚氏妇此非吾死所携二婢疾奔至家随舅姑匿陋室中兵入舅被执氏绐曰舅贫儒吾母家有藏金可相赎也兵信之私嘱婢曰导我达井所行至二郎庙侧得井指一宅绐兵入急投井中死　　高升妻尹氏
按峄县志尹氏诸生高升妻升死氏茹苦坚守后二年遇乱为贼所掠氏骂贼毒厉贼怒磔之　　姬祚亨妾金氏
按峄县志金氏姬祚亨妾崇祯末祚亨横遭仇诬毙狱中氏闻变痛亨死非命即日雉经　　曹氏女
按峄县志曹氏女年未笄许字赵清和清和亡女闻讣欲奔丧父母不许后三日中夜潜起自缢巡方御史奏闻建坊旌表　　宋三姐
按城武县志宋三姐诸生宋伯龙女年十三城破被获驱之不行强携上马仆地横骂遇害　　李廷相妻孟氏
按城武县志孟氏诸生李廷相妻相亡无兄弟子方在抱父母两柩俱未归窀穸氏百计营葬如礼惟夫柩在寝崇祯壬午城将陷或劝之逃氏不忍弃夫柩抱子哭守柩前城破一悍卒夺其子去氏大哭骂不止贼遂杀之　　翟尧念妻王氏
秦
氏附

按城武县志王氏诸生翟尧念妻与妾秦氏随姑避乱于乡土寇围楼索氏将举火氏以刀与姑曰吾手&#不能自刃速杀我免受贼辱姑不忍氏与秦俱堕楼而死　　张秀莲
按城武县志张秀莲张鸿任女年十三无儿女态任常语家人曰女幼而端庄将来必大贤淑惜福薄耳壬午被掠大骂不受辱众怒杀之　　孟媛
按城武县志孟媛孟万程女年十五未字城破众驱之上马呼号屡踬骂不绝口受刃而死　　邵伸妻张氏
按城武县志张氏幼许配邵伸以世乱仓卒归伸夜被贼欲载氏行氏不从以刃加颈諕之曰此头可绝身不可辱遂遇害　　鲁文成妻李氏　　　诸生鲁文琰妻胡氏　　鲁谦妻黄氏　　　　秦应举妻鲁氏　　李学惠妻张氏　　　刘朴妻商氏
按曹州志已上六妇俱壬午城破投井死
　　荣本仁继室侯氏
按曹州志侯氏诰封孺人乡官荣本仁继室城破不污骂贼被杀　　曹霞蒸妻彭氏
赵
氏附

按曹州志彭氏诸生曹霞蒸妻壬午城破随姒赵氏投井死　　曹煜妻李氏
按曹州志李氏诸生曹云蒸子诸生煜妻壬午城破随继姑赵投井死　　诸生李云鹏妻林氏　刘鸿图妻楚氏
　　诸生成德闻妻邓氏　诸生何上瑞妾张氏　　诸生陈加言妻张氏按曹州志已上五烈妇城破俱投井死
　　吴椅妾杨氏
按曹州志杨氏太学生吴椅妾夫亡无子矢志守节事孀姑以孝称壬午城破不污死　　吴相妻张氏
按曹州志张氏武举吴相妻壬午城破见夫被杀奋骂遇害　　曹暹妻张氏　　　　李文光妻许氏
　　许承恩妻王氏
按曹州志已上三烈妇壬午城破俱投井死
　　张以涵女
按巨野县志张以涵女未嫁夫亡自缢以殉乡人哀之为立石题墓奉旨旌表　　谢氏妇
按巨野县志谢氏妇谢仲申妻申死洪军之难氏自刎以殉　　尹思妻于氏
按嘉祥县志于氏年十六适尹思思贫而瞽氏纺绩养夫与姑寒不絮食不腥若将终身已而姑亡夫亦殁拊棺摧痛欲以死殉众共泣劝之氏曰使吾幸而有子可不死即无子而姑存亦不死今已矣安用生为况人孰无死先后等死耳众知志不可回防之益密偶一日得间自缢柩旁　　安邦柱妻李氏
按嘉祥县志李氏安邦柱妻夫征土寇死氏闻号哭仆地日问询数十次知果亡遂抱女投井死　　刘名世妻李氏
按郓城县志李氏诸生刘名世妻城陷夫被执氏义不受辱率其子泽永女莲姐长男妇苑氏次男泽裔女德姐孙瑞哥孙女莲姐投文渊井而死事闻旌表　　王之道妻刘氏按郓城县志刘氏王之道妻盗入室刘避一小楼盗焚楼逼之刘大骂竟抱子与楼俱焚　　李芳萼妻贾氏
按郓城县志贾氏廪生李芳萼妻夫亡无子以死从夫奉诏旌表　　李化鲸妻魏氏
按郓城县志魏氏李化鲸妻鲸亡魏缢死柩前奉诏旌表　　王新政妻段氏
按郓城县志段氏王新政妻夫亡三日缢死柩前邑令往吊上其事奉诏旌表　　侯度恪妻杨氏
按郓城县志杨氏侯度恪妻恪为妖贼所害杨时方孕日惟涕泣及产子即自缢死　　王世宠女
按郓城县志诸生王世宠女江西人寄居郓城许聘曲从化男中程程亡女闻讣涕泣不食乘母往吊自缢死于室时年十六　　汤存信妻马氏
按郓城县志马氏汤存信妻年十八适汤二十而寡止一女家贫纺绩敬事翁姑茹荼自苦后因续嗣未立不欲独存饮鴆而死　　康淑系妻吕氏
按郓城县志吕氏康淑系妻年二十淑系病亟氏许以身从及亡治丧甫毕自缢柩前死　　周道光妻张氏
按汶上县志张氏诸生周道光妻年十七适光四载夫亡氏欲殉之恐为人所防乃佯笑语如平时夜沐浴整衣自经柩侧臬司表其门　　于自然妻张氏
按汶上县志张氏于自然妻生子文德夫殁氏抚孤成立娶妇二年文德病疹死氏遂自经时年三十八　　杨宗禹妻戴氏按汶上县志戴氏杨宗禹妻年二十夫病亡自缢有司以闻诏建坊旌之　　胡臣妾彭氏
按汶上县志彭氏胡臣妾臣病亡氏即自缢丧次县令为文祭表其门　　王袭芳妻张氏
按汶上县志张氏诸生王袭芳妻归数年无出芳得狂疾氏谨事不离侧进饮食汤饵数为夫所扑濒死不懈及夫殁一哭而僵移时乃苏竟日不绝声乘夜自缢家人觉救遂绝粒数日而死　　张丕声妻毕氏
按平阴县志毕氏诸生毕振翼女幼许字邑孝廉张中标子丕声方于归丕声适病寝疾七日不食病且革氏寻欲自尽父母使女侍严防之女曰死则俱死防我亦无益吾志决矣伺防者寐自缢死邑令表其门　　董攀龙妻吕氏
按阳谷县志吕氏适董攀龙生子数月大兵入城逼使弃子氏身被数创不从竟抱儿投水死　　魏弘济妻门氏
按阳谷县志门氏适诸生魏弘济越数载大兵入城被执趣行氏瞋目而骂兵无敢加刃者因呼婢问曰吾宅西北有艾家园中有井安在婢密示之遂大呼曰吾得死所矣挺身跃入兵怒甚投以巨石没其尸　　郭兴仁妻张氏妹
附

按阳谷县志张氏明任长女适诸生郭兴仁崇祯十五年冬城陷仁遇害氏死之其妹许字高氏子城陷被执贼强之弗从骂不绝口贼怒碎其尸投水中　　高熊妻祝氏按寿张县志祝氏汶上诸生高熊妻年二十六崇祯壬午城陷夫死难氏慷慨临井四子相随咸执其&#而啼氏拂手谓曰汝等各速逃生言毕投井而死　　王宗性妻孙氏按沂州志孙氏进士王宗性妻性历任保定知府没于官时次子应龙随任氏呼至榻前曰连日合眼即见汝父语云夫乃妇之天今吾已无天死所甘心但尔祖与尔伯父居官皆有清名尔当与尔兄苦志读书以继祖父之志尔兄弟更当友爱听吾言不失为忠臣孝子言讫不复及家事至夜自缢柩前　　任者泰侧室钱氏
按沂州志钱氏进士任者泰侧室任山西屯留县令氏随任所泰没于官涉数千里扶柩抵家不食而死　　刘业洪妻黄氏按沂州志黄氏刘业洪妻归未三载夫亡苦节自守孝翁姑教幼子里党称其贤淑值崇祯末年之乱骂贼死刃下有司旌其节烈　　张任士妻马氏
按沂州志马氏适诸生张任士任士病革氏许以身殉及殁果从容自经死　　全安然妻徐氏
按沂州志徐氏太学生全安然妻夫以勤学病革氏绝饮食期先自尽遂与夫相继而亡　　朱应祯妻刘氏
按沂州志刘氏儒生朱应祯妻应祯病亡举家悲号老母恸甚氏罢哭扶姑曰勿过痛尚有兄在旋伏尸拜又罢哭扶姑于众不意中忽入室自缢有司公举表其墓　　傅妇王氏
按沂州志王氏年及笄适赤草坡傅姓克修妇道以孝顺闻崇祯十七年寇起里中大乱妇年少负殊色贼掳欲污之妇抱幼女给贼曰余愿从汝余有首饰一箧埋井边今往取之贼许诺乃抱其女投井死　　黄士昌侧室蒯氏王
氏附

按沂州志蒯氏武庠黄士昌侧室性婉顺于姑于嫡事惟谨远迩无间言夫殁与嫡王氏夜半潜起各持士昌腰带相对经死奉旨建双烈坊于其里　　黄九如继室周氏
按沂州志周氏泽州守黄九如继室夫病目月余死前室子尚幼氏痛哭伏死柩旁直指使者具题旌表　　周继志妻胡氏按沂州志胡氏周继志妻志病亡氏号泣三昼夜不食自缢而死　　张希孔妻傅氏
按沂州志傅氏张希孔妻孔为州吏当事监禁欲致之死刑氏时馈食见夫形状吁救无门因引刀自刎怀抱女甫周岁亦啼饥而死时兖东道梁新上任闻其事临视怀中得冤状一纸提鞫希孔立释之　　任斗明妻王氏按沂州志王氏适任斗明斗明死氏归拜父母至婿家赠以刀墨谈笑如故回拜柩前至夜自缢死　闺烈部列传三十七
　　明三十二
　　杜之栋妻陈氏
按郯城县志陈氏举人杜之栋妻壬午城陷氏携幼子泣于中庭兵至劫氏出氏大骂遇害　　杜景焕妻谢氏
田
氏附

按郯城县志谢氏廪生杜景焕妻城破与焕弟景煌妻田氏各持巾带共悬梁而死　　刘管妻蔡氏
按郯城县志蔡氏诸生刘管妻管病亡氏年二十痛哭绝食即自缢死　　戴时和妻何氏
按郯城县志何氏诸生戴时和妻年二十三夫亡抚一女守节值城破兵驱之不从复以刃胁之氏大骂挟女投井死　　赵求愚妻周氏陈氏
按郯城县志周氏陈氏并廪生赵求愚室人夫亡皆以死殉建坊旌表　　王孝妻王氏
按郯城县志王氏王孝妻孝病亡氏痛哭呕血誓以身殉遂于次日缢死柩前　　杨某妻彭氏
按费县志彭氏杨某妻夫亡令改嫁不从死
　　胡宾妻姚氏
按费县志姚氏诸生胡宾妻夫病将绝氏年二十三汤饮不入口语夫曰稍候片时一路同行遂拜别翁姑及父母回房自缢夫亦随死　　高天眷妻王氏
按费县志王氏高天眷妻崇祯四年夫被寇掳氏昼夜悲号及闻夫死大恸曰无复望矣即日自缢　　周之冕妻孙氏按费县志孙氏诸生周之冕妻年二十一孀居矢志抚孤崇祯十五年贼执之氏恐受污乘间投水死　　王学周妻李氏按费县志李氏王学周妻年二十八夫病亡氏缢死柩侧　　郭如桂妻孙氏
按费县志孙氏诸生郭如桂妻崇祯十五年为山寇所掠不从怀抱幼子贼射杀之　　范孟会女
按费县志范孟会女年未及笄于崇祯十三年孟会被盗杀女抱父尸骂贼而死　　李氏女
按费县志李氏女许字王济济病亡女闻自缢死　　乔氏女按费县志乔氏女年十六许聘蒙阴举人李某李年十八病亡女随母往吊夜卧棺侧俟母睡熟自经死　　姚招扬妻李氏按费县志李氏贡士姚招扬妻崇祯壬午为东兵所掠索财无所得尽缚招扬家三十余口出就戮独留氏欲拥去氏即奋夺将军佩刀自杀骂不绝声将军惊喜呼左右止之曰我自入关来未见此好女子令急放其翁夫并家人给令箭一枝护其家即移兵去后四年氏病死　　夏标之妻李氏
按费县志李氏夏标之妻夫死于贼氏年二十三哀毁自缢死　　胡明卿妻孙氏
按费县志孙氏胡明卿妻夫死氏年二十四子三岁痘殇氏即自缢　　李养元妻秦氏
按费县志秦氏诸生李养元妻夫妻俱被贼掳夫为贼所杀氏投崖未死贼仍欲污之大骂被杀　　刘大用妻徐氏
按费县志徐氏巡检刘大用妻用死难氏殉之　　张国经妻赵氏按费县志赵氏诸生张国经妻夫亡氏盛年无子长号自经死　　李尧民妻祝氏
按莘县志祝氏李尧民妻尧民亡祝族逼嫁氏饮鴆而死有碑铭在墓　　钱光泰妻沈氏
按莘县志沈氏邑令钱光泰妻壬午之变氏同婢投井尽节井在县署傍邑人名其井曰节井有碑　　黄家相女按高唐州志医官黄家相女许聘李某李年十五而夭女请诸父母往视含殓一恸几绝归断饮食父母强之食受而藏之绝粒七昼夜而殒后与李合葬冢名连理有司上其事于朝　　朱少川副室张氏
按高唐州志张氏朱少川副室崇祯十一年遇乱举家避去氏独留守舍混迹窭妇中耳带金环未脱贼疑拷之骂不绝口被杀　　许河妻王氏
按濮州志王氏郡西关许河妻年三十七河病亡王不食数日乘夜自缢死陈副使邀缙绅礼奠之有司旌表　　许卓妻任氏
按濮州志任氏开州司务许伸子卓妻年十五嫁许方三日与姒同车赴翁任既至京卓复以考事还开臞弱不任劳苦试复不售忧懑成疾旬日而死任奔丧襄事归养父相家相坐事死任随寡祖母居三年祖母亦没贫不能自给叔璋供之平居动止须臾不苟同宅男妇罕见其面诸生谷某求配或劝之嫁不听饿七日而死年二十余　　许玠女
按濮州志知县许玠与李先芳同学妻各有孕约婚既产李男而许女遂聘之男女各十二岁李妻病危召女与男如桥相见遗之衣服簪珥而还如桥年十四死女不食数日惫甚不欲人解其意时复强食任事有观城赵氏者遣媒求婚母逼出见不起数日不食而死　　张珍妻张氏
按濮州志张氏张珍妻夫病危迎娶夫亡寻自缢死　　刘明瓒妻李氏按濮州志李氏诸生刘明瓒妻县令李性淳女夫病亡三日不食自缢而死郡守旌其节　　李先得妻于氏
按濮州志于氏李先得妻嫁五月夫亡又五月生子饮冰茹蘗志坚金石遭变弃子投井而死　　吴松年女
按濮州志吴松年女幼许字诸生陈可第长子未婚陈子亡女悲号不已乘母往吊自缢房中直指廉实上闻赐建烈女坊　　李主中妻祝氏
按濮州志祝氏郡庠生李主中妻主簿祝润女性贞静寡言笑壬午城破从容自缢死子贞丙子举人以救亲殉难　　王植之妻李氏
按濮州志李氏廪生王植之妻县令李性淳女壬午城陷氏投眢井系死井中公举旌表　　王继祚妻陈氏
按濮州志陈氏知县王继祚妻范寇陷城被执不屈毙刃下　　李景淳妻张氏
按濮州志张氏诸生李景淳妻遇寇破城扶姑逃难姑投井死张随亦投井焉　　周钺妻邢氏
按濮州志邢氏周钺妻夫亡氏年二十三孀居十五载冰节凛然兵变城破投井死　　卢重妻乔氏
按濮州志乔氏诸生卢重妻城破寇逼不辱投井死　　巩淑京妻李氏按濮州志李氏诸生巩淑京妻县令李性淳女遇变投井死　　王秉惇妻苏氏
按濮州志苏氏诸生王秉惇妻诸生苏州土女壬午城破遇强暴不受污大骂而死　　韩康侯妻杜氏
按观城县志杜氏诸生韩康侯妻夫病剧杜祝天愿代夫死氏年三十子方数龄仰天号泣曰我不即死者为韩家块肉耳未几子夭复求侄钫为后及钫入庠又早丧流贼犯境氏闭门自焚　　张灏妻吕氏
按观城县志吕氏贡士张灏妻氏居清丰母家值流寇摽掠被执不从投井死数日得其尸颜色凛凛有生气　　张升侧室罗氏
按范县志罗氏宁乡尹张升侧室事张未五载升亡氏方少艾人以风絮目之氏欲引决以防者众乃绐之曰我分实当死第虑姑年老缺事奉待姑终我乃死也防者稍稍解去至夜以夫所尝服御巾履纳怀中跪缢柩侧　　高梯侧室韩氏
按范县志韩氏高梯侧室归一年梯病亡韩年十七家微贱族人且以为奇货可鬻氏日夜悲泣以所积女红遍给其婢三日殓后家人悉避眚氏独泣柩侧自缢死　　刘辅世妻李氏
按范县志李氏诸生刘辅世妻世病笃嘱其妻改嫁氏泣曰有不讳则相从地下耳期以七日内俟之世既殁氏即自缢柩前家人救苏防闲甚密氏绐以不死防稍疏遂复缢直指上闻诏赠贤惠夫人发帑金三百为之立庙令有司四时致祭　　吴一脉妻李氏
按范县志李氏吴一脉妻因乱被掠迫挟上马氏不为辱遂自投于地骂贼剖心而死事闻旌表　　吴道东妻蒋氏
按范县志蒋氏贡生吴道东妻东以守城拒敌死蒋氏闻之自缢以殉　　蒋养正妻张氏
按范县志张氏蒋养正妻土寇陷城养正缢死氏闻携子女婢妾一家七口俱投井死　　吕廷楫妻吕氏
按范县志吕氏廪生吕廷楫妻夫以守城遇害氏携幼女哭于尸傍邻妇以追者近促去氏曰夫已死尚复何归遂抱幼女投于井有婢殉焉　　丁孔妻徐氏
按范县志徐氏诸生丁孔妻土寇陷城死于难氏闻自缢以殉　　陈谏议妻蒋氏
按范县志蒋氏陈谏议妻封孺人土寇陷城义不为辱抱石投井死　　岳尔高妻孟氏
妇吕氏
三女附

按朝城县志孟氏廪生岳尔高妻秉性坚贞举动不苟城陷闻夫及长子皆死难氏恐受辱携幼子中琨至祖庙泣辞曰宗嗣攸关不可不存此根芽也命仆妪护之去随率长男妇吕氏并三女一时俱投井而死　　孟卜熊妻刘氏
按朝城县志刘氏诸生孟卜熊妻归六载熊亡孝事舅姑慈训孤子备尝艰苦后遭兵变被系不屈死　　刘邦化妻郭氏按青州府志郭氏儒士刘邦化妻日照县人教谕郭天民女年二十夫病誓与共死及夫没遂自缢柩旁邑令申请旌表　　张大美妻刘氏
按青州府志刘氏昌乐人张大美妻避寇南村美被杀氏誓以身殉家人密防之乃潜以红带自随美既殓将从舅姑入城佯谓舅姑曰我不忍遽弃柩去当守柩一夕而行乃自缢柩侧邑令上其事台使具题建坊旌表　　张绪纶妾韩氏
按青州府志韩氏安丘御史张绪纶妾素侍张勤慎张病汤药尢谨及病剧念其少遗命令更适韩饮泣誓以身殉及张殁韩痛哭几绝勉致含殓如礼旋以所有散之家人觉防护甚密次日乘隙自缢死面色如生　　马珣妻刘氏
按青州府志刘氏安丘人贡士鹏翱女年十九适马珣次年夫亡氏誓以死殉时父翱适赴科试母董劝以待父因许诺待八日每旦至柩前谢曰非敢相忘以待我父耳及父至劝奉养舅姑氏曰尚有三子非我责也即诀家人整衣出自缢崇祯间旌表　　丁允元妻某氏
按青州府志某氏日照县人宪副丁允元妻乡贤必中女候补给事中丁泰进士丁&#母天性端淑于归时丁尚寒素氏亲操井臼以养姑舅无疾言遽色深得二人欢既贵盛逮下以恩无纤芥过分之事崇祯间避难安东卫遇变矢志不辱投井死　　货郎妻
按青州府志货郎妻蒙阴人失其姓名王村庄有货郎者他出贼至掳其妻妻曰夫出外遗姑年老若执我去姑必饿死少顷贼党掳一老妪至妇大哭贼知其为妇之姑也杀之谓妇曰汝姑死矣复何恋可从我去妇曰待掩姑尸从汝拽姑尸投于井妇即投井死闻者感泣　　三官阁女子
按青州府志三官阁女子蒙阴人失其姓氏贼掳一女发垂髫拽之上马女哭且骂投地数次贼怒杀之于三官阁下　　隋藏修妻马氏
按青州府志马氏乐安人适寿光隋藏修修以勤读病死氏年十九号泣不食欲相从地下家人防之得不死其姑及母咸劝之氏佯谢曰姑在不敢死居数日防少疏夜潜以带自经于夫柩侧两县士民争上其事会寿光令没于官事遂寝　　魏管妻刘氏
按青州府志刘氏寿光人兵部侍郎魏管妻性庄静事舅姑纯孝善持阃政助侍郎勤学举甲第抚爱诸子严而有法罹变携其女并投井死旌表　　黄凤妻郝氏
按青州府志郝氏乐安人黄凤妻夫被系死氏闻投缳以殉双柩赴葬邑人往哭为之罢市　　李谨妻隋氏
按青州府志隋氏李谨妻寿光推官不伐子知府不矜之女年十七夫亡自缢柩侧奉诏旌表　　夏莲妻王氏
按青州府志王氏益都人夏莲妻年十八适夏美而无子二十一夫病笃嘱父母曰儿死命妇改嫁氏闻曰我心如石宁死焉嫁为既而莲气绝氏号泣欲死姑昼夜防之氏乘隙自缢柩侧崇祯间邑令旌之　　刘必显妻郑氏按青州府志郑氏进士刘必显妻诸城人夙闺范事舅姑至孝壬午避难胶州孝院村被围屋内诸妇女有出而得生者氏曰我宁死不可辱即自缢乡人称之　　照墙七女子
按青州府志照墙七女子皆蒙阴人丁贼陷城去后县治墙左右有杀死七女多垂髫及笄者无人识认暴尸数日丛教谕命吴远珠瘗之凡女子之被杀者必不屈之烈女也因无姓名但称之曰照墙七女子　　石荩妻姜氏按青州府志姜氏石荩妻夫亡自缢死
　　王诗妻邓氏
按青州府志邓氏王诗妻益都人嫁一年夫亡翁欲葬之氏曰必营两圹因未克葬氏遗腹生一女痘殇氏遂自缢　　张浩然妻胡氏
按青州府志胡氏张浩然妻益都人夫亡氏年少舅姑欲嫁之不从自缢死　　赵应期妻李氏
按青州府志李氏赵应期妻应期死李自缢
　　张禄女
按寿光县志张禄女小字半厢禄家甚贫女饶有姿色年十七未适人流贼齐彦明等数千人犯境获之半厢曰我良家女宁死不从贼骂不绝口贼怒杀之　　徐礼妻王氏　　　　张崇妻杜氏　　王德妻马氏　　　　苏德妻刘氏
按寿光县志已上四妇遇流贼之乱俱以身殉难　　郑氏女按寿光县志郑氏女小名八姐幼许字杨三伟女与三伟年皆十六未归三伟病亡女闻之痛哭不食以死自誓母防护甚严女好谓母曰许儿往杨郎柩前一奠儿即不死母知其意不听往女又谓母曰儿业许杨氏即不得往得杨郎母来一语儿亦不死母遂遣人邀杨母至女抱杨母痛哭绝而复苏欲从俱去杨母亦不许母送之出门立语移时女遂阖扉自缢死　　郝应璧妻王氏
按寿光县志王氏郝应璧妻应璧遘疾氏誓以死殉及病亟知必不生遂先自缢死有司旌表给其子衣巾为奉祀生　　桑凤翔妻王氏
按寿光县志王氏适桑凤翔凤翔病亡氏以死殉　　李时渐妻刘氏按寿光县志刘氏陕西道副使李时渐妻归时渐十稔渐寝疾氏不解&#不交睫者八昼夜比属纩仰天号泣以死自誓断七之夕自经柩前　　贾应孝妻张氏
按寿光县志张氏乐安贾应孝妻应孝死氏即以身殉　　孟维新妻于氏
按寿光县志于氏孟维新妻死事无考
　　徐兰女
按寿光县志诸生徐兰女壬午之变女年十五被掠投井死事定后出之面色如生邑人士具实以闻县令旌之刻石井边以纪其事　　丁珣妻王氏
按寿光县志王氏丁珣妻珣亡氏投缳死
　　孙振基继室赵氏
按诸城县志赵氏徐州知州孙振基继室事继姑以孝抚前室子女如己出振基病没氏不变服不哭泣誓以身殉子女环泣劝止不听曰无误我事恐追汝父不及也绝饮食三日自缢死　　徐直妻王氏
按诸城县志王氏诸生徐直妻年二十六直亡既殓毕氏更促人治棺家人恐告其父父来氏拜曰儿别父将从夫地下矣父劝之不听乘间遂自缢柩前　　王咸贞妻燕氏按诸城县志燕氏诸生王咸贞妻咸贞亡氏即自缢年二十一子尚襁褓　　王文烺妻郑氏
按诸城县志郑氏诸生王文烺妻文烺病且死氏旦夕涕泣矢志靡他壬午兵火遍地氏避乱山中道遇土寇将掠之不屈迫之乘氏大骂以石击贼中其首贼怒杀之崇祯十六年奏闻&#铭其墓建坊旌表　　隋毓仑妻王氏按诸城县志王氏诸生隋毓仑妻年二十一值土寇变群贼相逼王曰我大家子岂受鼠辈辱耶以首触刀环骂贼死　　王沛恺妻郑氏
按诸城县志郑氏诸生王沛恺妻壬午从姑曹氏避乱琅邪台不从寇辱大骂求死妇姑同毙于台下目睹者咸称其烈　　刘梓妻丘氏
按诸城县志丘氏刘梓妻梓感吐血疾丘见其尪羸料终不起即以死自誓梓死丘痛哭昼夜不绝声勺水不入口翁姑知其意使姒王氏行坐守之丘佯谓姒曰死生有命我夫不寿命也遂梳洗饮食如常翁姑信之防少疏丘乘间自缢于梓柩侧直指上其事建坊旌表　　贾&#妻魏氏
按诸城县志魏氏青州民贾&#妻&#流寓诸城居徐家庄以渡水溺死尸沿流而下魏亦沿流欲从之众救得免氏坚执不回翁姑日夜守之乃佯许以不死防少懈竟自缢　　李芳妻李氏
按诸城县志李氏李芳妻芳病将死氏治棺衾各二人问其故曰夫死妾不独生矣未几芳没既殓氏即自缢柩前　　王德纯妻丘氏
按诸城县志丘氏王德纯妻德纯病没氏年二十九岁无子女誓以身殉舅姑劝止氏坚不可夺纯亡次日氏遍拜舅姑妯娌自缢于德纯柩旁　　王业新妻范氏
按诸城县志范氏庠生王业新妻崇祯末土寇变避丁家大村庄业新遇难氏曰夫亡与亡命也投井而死子女罗啼井傍皆置不顾　　某妻马氏
按诸城县志马氏某妻崇祯末土寇至夫与子皆被杀复系马氏将出门绐之曰家园井中有财可返取比至投井而死　　王劭妻王氏
按诸城县志王氏郡庠生王劭妻值寇乱劭庄居遇害阖庄避乱高密氏年二十一坚不出闺遂遇害　　李宜春妻谢氏按蒙阴县志谢氏李宜春妻年二十一春病亡氏终日痛哭不食而死　　张孔彦祖母季氏
按蒙阴县志季氏张孔彦祖母彦母某氏姑妇皆早孀贫苦守贞卖浆为活郡邑旌其门后贼众入其家执彦妻季率阖家大骂贼怒尽杀之　　公登策妻聂氏
按蒙阴县志聂氏太原府经历公登策妻遇贼执索金氏曰我夫素行廉洁毫不苟取安有金与尔等死贼贼怒刀剑乱下氏神色自若而死　　陈光辉妻公氏
按蒙阴县志公氏陈光辉妻辉方举孝廉没氏年二十二痛哭不食七日死　　王代妻薛氏
按莒州志薛氏诸生王代妻代没氏泣曰我无家可依何以生为遂缢死　　孙勋妻周氏
按莒州志周氏孙勋妻嫁三月勋死氏即日自缢柩前　　李增妻周氏
按莒州志周氏李增妻增亡氏哭泣七日缢死柩前　　马征妻王氏按莒州志王氏适童子马征岁余征病亡氏矢志不字壬午兵变守贞不辱蹈白刃而死　　季捷妻王氏
按莒州志王氏季捷妻捷为父报仇偕弟掖俱死囹圄氏遂自缢与夫合葬所亲误认他尸为捷尸具棺先入墓内继举氏棺力举移时棺终不能动乃悟其误另寻捷尸棺遂举克合葬焉　　来复妻段氏
按莒州志段氏年十四适童子来复是年复死未葬氏守节四载夫葬之前一夕缢死棺侧州守旌其门　　贺绂妻刘氏按莒州志刘氏贺绂妻事翁姑以孝闻夫丧号泣数日自缢死　　杨氏女
按莒州志杨氏女许聘州所应袭千户侯万里未娶里亡女闻即时缢死事闻奉&#旌表　　王氏女
按莒州志王氏女年及笄未适人壬午兵至恐遭辱预自缢死　　郑氏女
按日照县志郑氏女许聘安承宠年十六遇难兵将掠之不从被杀　　厉庄妻梁氏
女
附

按日照县志梁氏厉庄妻遇兵变城将陷氏携未嫁女赴仓江自尽水不能没乃偃卧其中而死后得尸母女犹相抱　　厉象孚妻丁氏
按日照县志丁氏庠生厉象孚妻兵变被执即愿请死绐兵出旋与难妇言曰不死终不能免乃自刎　　李天祚妻张氏按日照县志张氏县丞李天祚妻遭兵变其姑申氏系命妇年迈欲自缢张时年十九在傍曰姑死媳愿随遂并缢死　　李拓机妻费氏
按日照县志费氏庠生李拓机妻崇祯壬午年十六合&#甫三月游骑猝至氏不辱刀棰乱下死之　　牟思励妻张氏按日照县志张氏庠生牟思励妻励少孤在安东卫被难死氏候夫榇回抱姑痛哭自缢　　李天相妻牟氏
按日照县志牟氏举人李天相妻遇变城破不辱死　　许廷珴妻申氏按日照县志申氏太学生许廷珴妻兵变珴挈家避难安东卫城陷被害申与侧室张藏复壁中得免兵退申见夫尸横地谓张曰夫若此我尚可活乎汝有子当善抚子遂自缢于尸傍　　路执中妻申氏
按日照县志申氏路执中妻夫病亡氏年二十一即日自缢以殉　　李时隆妻徐氏
按日照县志徐氏李时隆妻年十六甫定婚期而隆忽染疾成礼三日隆死氏誓以身殉亲党劝留之氏泣曰我已到李家岂可活耶遂自缢　　刘启妻于氏
按登州府志于氏莱阳诸生刘启妻启疾笃谓于曰我疾不起汝善事后人氏号泣自缢启死合葬　　孙绳远妻战氏按登州府志战氏莱阳廪生孙绳远妻夫亡自缢死　　李东耀妻杨氏按登州府志杨氏莱阳人年十五适李东耀甫一年夫亡自缢死　　吕鉴妻任氏
按登州府志任氏儒士吕鉴妻莱阳人夫疾笃氏以手承夫口候气俄而气渐微氏曰俟我须臾同去入室扃户自缢　　周维屏妻任氏
按登州府志任氏莱阳人儒士周维屏妻夫亡年二十闭门自缢死　　沙应鹤妻王氏
按登州府志王氏郡人沙应鹤妻天性贞淑崇祯五年城陷不屈遇害子澄登进士官至侍郎赠母为夫人　　林碧梧妻宋氏
按登州府志宋氏黄县诸生林碧梧妻夫亡守节闻城将陷投井死　　王三策妻宁氏
按登州府志宁氏蓬莱人儒士王三策妻夫早亡氏年二十茹蘗抚幼子一骥苦节二十余年城陷母子相失氏背负祖像及夫神主抱幼孙逃出遇贼不屈死子一骥登进士历官翰林院左春坊左中允江南凤宿道　　李春跃妻邹氏
按登州府志邹氏黄县人李春跃妻辽兵至黄境氏避于矿砌埠坑中被贼执拥置马上氏叫骂投地群贼复&#上马氏投如前如此数次贼怒杀之贼退路人收其骨埋道左　　张瑶妻齐氏
按登州府志齐氏推官张瑶妻城陷随瑶赴东园井边手携二幼子与瑶诀曰此我母子死所也君宜自为谋于是先投二子继从之城复淘井尸僵立手携二子面色如生　　李遇春妻丁氏
按登州府志丁氏李遇春妻黄县人夫亡遗孤七岁守节教子入泮贼攻城恐被辱闭户自尽　　陶致炜妻韩氏
按登州府志韩氏陶致炜妻天性贞淑城陷泣拜家庙抱孙骂贼遇害后长女亦以骂贼死　　徐九鸿妻赵氏
按登州府志赵氏黄县进士徐九鸿妻鸿理饶州没于官氏年二十余毁容厉节潜居一室日夜诵读语孟白文三十余年贼攻城阖户投缳死　　许焕妻陶氏
按登州府志陶氏蓬莱诸生许焕妻崇祯十六年于栖霞小寨村遭乱为贼执骂贼不屈贼投之烈焰中焚死　　义乐&#妇
按登州府志义乐&#妇不知其姓氏村居被贼获见其少艾欲杀其夫而掠之妇笑绐曰得释吾夫愿以身侍贼喜叱其夫速走拥氏上马氏俟夫去远堕马大骂贼怒杀之有窦福者匿草中见焉　　王弘基妻吴氏
按登州府志吴氏教谕应第女威海卫诸生王弘基　闺烈部列传三十八
　　明三十三
　　李向妻郭氏
按山西通志郭氏绛人郭郊女诸生李向妻也向以疾亡郭即自经未遂越三日夫殡之夕复以衣带系颈潜入园内坠井死头埋淤泥尺许　　姚在陛妻胡氏
李
氏附

按山西通志胡氏生员姚在陛妻子翼宸为诸生娶李氏甲申闯逆将至胡氏谓媳李曰贼炽甚倘不免奈何毋宁先死遂以襁褓幼子嘱付乳姆姑媳相继投井而死　　马从麒妻宁氏
按山西通志宁氏马从麒妻生员毓秀女夫亡无子年二十誓不再嫁甲申逆闯屠城投井死　　薛可教妻高氏
按山西通志高氏薛可教妻崇祯间流贼破城氏坠城死　　赵知二妻马氏
女
附

按山西通志马氏赵知二妻同知汝次女夫亡氏年二十二无子止一女立侄开圻以继夫嗣事孀姑尽孝抚子入庠孀居五十余年有司旌其门甲申闯贼攻城将陷氏与女鲁参政妻同自经死　　杨帝培妻郭氏　　　杨丕振妻张氏
　　张理芳妻刘氏　　　鲁缉孔妻郭氏
　　文登妻张氏　　　　郭继章妻高氏
　　刘戴明妻张氏　　　张金錞妻车氏
　　席国彦妻郭氏　　　车奇际妻张氏
按山西通志已上十妇俱甲申之变不辱投井死　　崔嗣远妻黄氏妇于氏女孙女
全姐侍女春玉附

按山西通志黄氏静海令崔嗣远妻逆闯陷县城氏率其女及妇于氏孙女全姐侍女春玉同死一井　　裴润妻范氏按山西通志范氏生员裴润妻夫亡遗四女一子子希度方五岁氏哀毁屡欲投缳四女抱幼子环泣日夜哀请得不死苦节二十载课希度登进士授堂邑令每出氏诲以省刑恤民洁己报国秩满封太孺人崇祯癸未以母节奏闻奉旨建坊未及举行逆闯逼犯太原氏抱幼孙避北城别墅城陷呼老仆以幼孙付之投井死　　宋伟妻边氏
按山西通志边氏总兵宋伟妻闯贼入城据其室刑其夫氏不为屈膝厉声大骂贼加以炮烙两乳焦烂骂犹不已贼称其烈释之寻死　　马升云妻孙氏
按山西通志孙氏马升云妻夫因试屈自经氏痛悼绝食而死有司旌之　　裴禹卿妻陵川县君
按山西通志陵川县君辅国将军朱聪淙女仪宾裴禹卿妻归甫一年禹卿地震死县君悲泣绝食誓不欲生越五日自缢有司以闻诏旌表　　任佑妻杨氏
按山西通志杨氏生员任佑妻夫与友戏伤而死一子尚襁褓氏理于官事明沐浴更衣七日不食而死　　朱新甄妻张氏按山西通志张氏蒲城令朱新甄妻闯贼陷太原氏被执绐贼率其婢归取赀财投井死　　聂辉妻李氏
按山西通志李氏生员聂辉妻城陷投井死
　　王之云妻杨氏
按山西通志杨氏王之云妻幼女则事翁姑至孝姑病昼夜左右焚香祷神求以身代孝养历二十年如一日崇祯间闯寇变不辱投井死　　刘凤翔妻冯氏
按山西通志冯氏生员刘凤翔妻少寡子必大尚襁褓氏抚养成立壬申值贼难不受辱见杀　　王尔扬妻朱氏
按山西通志朱氏王尔扬妻性严正明大义好施济六亲咸赖之事翁姑色养无违崇祯间以贤孝旌表闯寇至缢死中堂　　陈见妻孔氏
朱氏
长姐附

按山西通志孔氏太原左卫人庠生陈见妻夫亡孀居二十载甲申闯贼破城入其家被氏大骂死之媳朱氏孙女长姐俱投井死　　刘时动妻李氏
按山西通志李氏阳城李荣先女许字沁水刘时动时动父殁家日零落荣先欲悔盟氏年十四闻父意啮臂投崖赖草藉不死卒归动未几动亡氏遂自缢年十九　　张拱北妻刘氏
按山西通志刘氏生员张拱北妻壬申之变不受辱自缢死　　李鸿桂妻崔氏
按山西通志崔氏李鸿桂妻夫亡视殓毕即自缢死年二十　　贾妻王氏
按山西通志王氏汾阳县人生员贾妻夫亡自刎救之复生寻伤痛而死学使表其门　　朱敏潫妻贾氏
按山西通志贾氏汾阳县人朱敏潫妻夫亡年二十五朝夕号恸不百日而死有司旌之　　赵完璧妻李氏
按山西通志李氏赵完璧妻夫亡氏痛哭自缢死　　田赋妻霍氏按山西通志霍氏田赋妻赋有孝行贡入太学以思母成疾卒氏恸曰夫死我岂得独存遂缢丧次家人救之既葬仍缢死　　吉尚本妻王氏
按山西通志王氏吉尚本妻本死氏号泣昼夜不绝七日不食而死　　贺新元妻张氏
女
附

按山西通志张氏生员贺新元妻生一女年十八嫁曹弘绩为妻会流寇困明峪寨环攻甚急女知寨不能守恐受玷遂与母永诀投崖死母亦触石而亡移时寇破寨断其尸　　郝时雍妻李氏
按山西通志李氏郝时雍妻夫客死氏闻讣悲号即自缢　　王珙妻郑氏
按山西通志郑氏生员王珙妻归未逾年珙没氏杜门守节蓬首垢面虽至亲莫能见事姑甚谨姑亡家众欲夺其志氏叹曰我之不死以有姑也遂缢死奏闻旌表　　徐承祖妻李氏
按山西通志李氏徐承祖妻夫亡氏年未二十号泣不食越三日自缢死　　张朱妻王氏
按山西通志王氏壶关县人生员张朱妻归二载夫亡抚周岁遗孤成立苦守二十余载崇祯壬申流寇压境为所掠大骂不屈死　　任克己妻孙氏
按山西通志孙氏任克己妻兵至扶姑入草中兵先杀其姑欲降之氏骂不绝口遂遇害　　王赴瀛妻陈氏
按山西通志陈氏王赴瀛妻夫亡即是日自缢死与夫同殓年十八崇祯二年旌表　　杨大仁妻张氏
按山西通志张氏杨大仁妻大仁好与恶少游有曹姓者尝至其家见氏姿色伺归宁候氏于广仁寺后坏垣旁绐曰而夫在此欲有语也未入垣即牵衣欲私之氏大骂不从曹忿恨格杀之　　霍钦翼妻常氏
按山西通志常氏生员霍钦翼妻遇寇驱逼氏骂贼不辱投井死县令表其门　　庆成王妃武氏
按山西通志武氏晋府庆成王妃崇祯癸未冬闯兵渡河妃闻蓬垢不事栉沐左右问故妃曰天之所弃人不能惜也我待死而已无何贼至妃投井死闯贼大索府中两日不能得阅十月始出其尸面色如生　　王壮祚妻霍氏按山西通志霍氏王壮祚妻遇寇被逼抱子投河死学使表其门　　王俊士妻李氏
按山西通志李氏黎城县人王俊士妻俊士性跅弛见疾于继母父逐之母嗔不释仍送官系狱逐氏改嫁氏哭踊不从遂缢死　　席崇俭妻张氏
按山西通志张氏席崇俭妻夫病氏侍汤药浃旬不寐比没自缢与夫并殓奉诏建坊旌表　　李棻妻刘氏
按山西通志刘氏黎城县人生员李棻妻夫病笃无子嘱其携二女改嫁夫亡殓毕扃户自缢死　　辛门妻傅氏
按山西通志傅氏辛门妻夫为乱兵所害投崖而死　　常氏女按山西通志常氏女父治躬寇乱逃避深山惧被执自缢死学使旌其门　　袁汝器妻穆氏
按山西通志穆氏袁汝器妻夫亡止一女翁天保受郝养志聘欲夺其节遂自经死旌表　　李佩妻陈氏
按山西通志陈氏生员李佩妻崇祯八年遇寇被执不从并幼子文龙死于贼手　　王应春妻赵氏
按山西通志赵氏襄垣县人王应春妻年十六归春家贫甚氏勤纺织度日春竟以贫故自缢氏年二十三欲从死家人防之绐得间引刀自刎姑张氏哭之曰我于而翁亡时亦有此志特为尔夫所累今妇乃不以姑为累耶有司旌表　　王没妹
按山西通志王没妹诸生王家俊女年十四值壬申流寇入城女登楼避之其母曰贼势甚急我儿不可偷生女应曰死可矣遂引簪自刺触柱死　　乔廷瑞妻高氏
按山西通志高氏乔廷瑞妻夫亡年二十四止一幼女殓夫作一大棺以财贿付姑收检至晚自缢　　弓大姐按山西通志弓大姐贡生发第长女年十六值壬申寇变闻贼将至即投火死奉诏建坊旌表　　任自立妻许氏
赵
氏附

按山西通志许氏任自立妻崇祯六年闯贼破城氏同妇赵氏骂贼坠城死有司表其门孙长庆历官洮岷道多着仁声赵夫号起家　　邵明纪妻张氏
按山西通志张氏邵明纪妻夫亡闭户自缢
　　王雍俊妻巨氏
按山西通志巨氏王雍俊妻处家克尽妇道壬申寇入城氏携子避难势急遂弃子自缢死　　杨希贤妻薛氏
按山西通志薛氏杨希贤妻希贤被诬杀人当死氏赴阙击登闻鼓自刎救复苏诏覆治夫冤竟白　　刘启先妾王氏按山西通志王氏生员刘启先妾闻贼陷城抱二岁女投城隍庙前井中死　　任自修妻程氏
按山西通志程氏任自修妻流贼至入氏家欲污之氏骂不绝口投崖而死　　李佩玉妻王氏
按山西通志王氏黎城县人李佩玉妻夫亡氏年十七母亦没氏不食而死　　韩魏妻王氏
按山西通志王氏黎城县人生员韩魏妻夫亡年十八号哭绝粒而死　　张玉兰
按山西通志张玉兰张俊次女年十八闻乱与群女匿养济院贼至择美貌者十余人以行玉兰独不从被害　　郭建极妻孙氏
按山西通志孙氏郭建极妻年十七避闯寇匿崖巅&#中贼搜&#见氏美执其手氏奋脱投崖下死　　小砖儿按山西通志小砖儿曹锦长女年十九贼至母不忍女死令暂从贼砖儿曰今从贼偷生后将安归不如死遂被害　　武有升女
按山西通志生员武有升女许字柏氏子未嫁而柏氏子夭谋者遂欲委禽女闻入密室自缢死奏闻旌表　　李坤妻刘氏
按山西通志刘氏生员李坤妻适坤半载坤亡氏令匠大其棺是夕自缢死遂与坤合葬　　王敏妻宋氏
按山西通志宋氏王敏妻年二十四贼至与群妇闭户坐贼破门而入驱群妇行氏独匿房内自缢死　　张拱辰妻贺氏按山西通志贺氏太学生张拱辰妻寡居数十年壬申寇变避乱隰州州陷投井死　　尚义妻李氏
按山西通志李氏尚义妻年二十贼至骂贼不屈投井死　　崔有福妻
按山西通志崔有福妻失其姓氏甲申为贼帅田虎所执大骂不从与子同被杀　　原瑞妻侯氏
按山西通志侯氏长子县人原瑞妻夫亡氏长号顿地&#裂出血明日忽声咽不能出家人走视之僵立俯颈而死　　薛宗善妻张氏
按山西通志张氏薛宗善妻年及笄许配宗善岁荒善出求食十余年不返氏不从改字其父寻宗善归婚氏年二十七未几遭流寇之变骂贼不辱贼怒以矢三穿其口而死　　邢宗齐妻张氏
按山西通志张氏襄垣县人生员邢宗齐妻流贼猝至阖门被执氏绐贼曰若放我翁姑及夫便当从汝贼从之行里许度一家去远遂大骂曰我救家人耳岂从贼哉即抱幼男投深沟死贼恨其卖己下石而去　　杜相妻宁氏
按山西通志宁氏生员杜相妻夫亡氏治丧讫昼夜痛哭七日不食而死巡按表其门　　阮梦凤妻王氏
按山西通志王氏长子县人阮梦凤妻早寡子幼稚誓不更嫁守节二十余年甲申闯乱投井死　　畅家传妻薛氏
按山西通志薛氏蓝田教谕畅家传妻尉氏知县一鹏继母夫亡氏年二十二守一鹏成名苦节三十年随鹏之任尉氏流贼破城一鹏殉难母闭户自焚死　　任肯堂妻刘氏按山西通志刘氏长子县人生员任肯堂妻崇祯间为贼所逼大骂不屈贼怒断其左股骂愈厉复劈破其头骨竟不即死时年二十九方娠越三月生男相刘亡事继母以孝闻　　王承荫妻谭氏
女
附

按山西通志谭氏王承荫妻崇祯五年避寇柴家山贼至氏恐为所辱携女永乐里刘永祚妻同坠千尺深崖尸无伤损乡里惊奇之　　阎诚妻程氏
按山西通志程氏诸生阎诚妻诚应乡试病归自度不起谓氏曰我死善事翁姑死且无憾氏泣曰君自有兄嫂足事翁姑诚亡自缢死　　宋琏妻王氏
按山西通志王氏生员宋琏妻夫亡自缢柩侧　　程天佑妻刘氏按山西通志刘氏程天佑妻佑寝疾氏倾簪珥市药及亡哀痛绝饮食九日自缢死　　王孟才妻袁氏
按山西通志袁氏王孟才妻夫贩鬻于外氏独居恶邻王永吉强奸不从绝食三日时方妊以人苦劝乃强食夫归疑之仍出回母家遂投井而死永吉伏法　　陈简妻程氏按山西通志程氏生员陈简妻年二十夫亡守节十余载值流寇入境氏恐辱投井死县令旌其门　　郑林继妻姬氏按山西通志姬氏郑林继妻林亡氏痛哭潜缢柩侧　　李氏畅氏按山西通志李氏贡士赵塽妻畅氏塽弟赵&#妻随翁辉任霸州城破同日死　　程氏姊妹
按山西通志程氏姊妹三人皆程宗道女一适本县贾名卿一适壶关张斗熙一适本县周基邠崇祯五年流贼焚掠西火镇宗道率三女避洞中贼围洞纵火匿者皆窜贼挟张妇上马不从力自坠贼怒杀之贾妇倒投混厕死周妇坠崖自缢　　程万里妻袁氏
按山西通志袁氏程万里妻夫为流寇所杀氏抱幼子将二女及井长女徘徊氏先推下幼女逸去随抱幼子自坠死　　王日廷妻李氏
按山西通志李氏冯家庄王日廷妻崇祯十六年翻山鹞兵自河南下入其家悦氏姿色杀日廷掠氏上马氏大骂不从兵怒拔刀并杀之时年二十二　　朱纲妻贾氏按山西通志贾氏朱纲妻流贼焚劫西火掠氏欲污之氏大骂不从贼纵火投氏烈焰中死焉　　卫廷弼二女　　　　梁之龙女爱爱
　　薛有梅妻蔺氏
按山西通志已上四妇女俱遭流寇不辱投崖死同死者共三十五人余无姓名可纪　　梁从高妻陈氏
按山西通志陈氏生员梁从高妻甲申之变率妇兰氏郝氏许氏及女同投井死　　赵惟征妻秦氏
璩
氏附

按山西通志秦氏赵惟征妻璩氏其媳也流贼至逼秦不从十指俱断投火焚死璩氏亦不从投粪混贼以石击死　　高明妻王氏
按山西通志王氏高明妻甲申之变同二女投井死　　张氏三烈按山西通志张氏三烈者张于京母袁氏妻李氏京兄于正妻亦李氏遭壬申乱袁氏携二李潜避于赵家庄洞中为贼捕袁氏骂贼死贼系京妻于马项不从遂驰马曳死正妻亦大骂而死有司给银收葬旌表其门　　张荆璞妻马氏
按山西通志马氏张荆璞妻流贼破堡氏恐玷坠城贼执之骂不绝口奋身入池贼怒杀之　　宋体道妻郭氏
按山西通志郭氏省祭宋体道妻崇祯壬午遭任国琦作乱贼至胁诸妇皆罗跪郭氏匿垝垣贼怒诘其不跪氏瞪目厉声曰老妇已安排不活矣遂杀之　　杨门四烈按山西通志杨门四烈者杨九州妻刘氏九槐妻张氏九序妻宋氏九前妻孙氏也崇祯辛未流寇之变妯娌四人共投一井死　　杜良材妻侯氏
按山西通志侯氏生员杜良材妻任贼乱执氏索金帛氏绐贼曰可随我至埋金处及井遂投入死之　　王璇继室方氏按山西通志方氏太学生王璇继妻夫亡无出氏年未三十妾子甫四岁会闯寇破城恐为所辱痛哭柩前自刭死　　樊端妻郭氏
按山西通志郭氏樊端妻夫殁哀痛不食自缢以殉巡按李旌表　　靳愈光妻王氏
按山西通志王氏生员靳愈光妻任贼乱氏携一女二男避杜氏岑楼闻夫遇害先令及笄女投井中随自坠俱死二幼子号泣亦随母堕焉　　郗自修妻郝氏
按山西通志郝氏襄垣县人郗自修妻族弟无赖慕氏色求合不从引刀自刎有司以闻建坊旌表　　张某妻许氏按山西通志许氏张某妻甲申之变惧辱自缢死　　刘守仓妻韩氏按山西通志韩氏刘守仓妻任贼乱执守仓将杀之氏奔救伏夫身障蔽哀恳曰宁杀我毋杀夫贼先杀氏并杀守仓　　&#唐佐妻支氏
按山西通志支氏生员&#唐佐妻夫亡年十九哀痛七日不食死题请建坊旌表　　刘起蜀母贾氏
起蜀
妻妹附

按山西通志贾氏刘起蜀母起蜀亦娶于贾而其妹适解传崇祯辛未遇贼蜀母及妻妹相继投崖死　　尉章妻王氏按山西通志王氏尉章妻夫耕于田为部人所获氏年十八母令改适不从遂断往来一日母至门见氏为邻媪办米母叱之曰汝不我从今自苦乃尔氏不答遂投井死　　任国祚妻张氏
按山西通志张氏任国祚妻崇祯辛未遇贼抱女投崖死　　朱成妻刘氏
按山西通志刘氏朱成妻成因殴死宗人奉旨自尽氏年二十三诣禁所夫妻永诀夫曰我死后从汝自便氏云汝固当死我岂久生归家即自缢后二日成方死巡抚表其墓巡按表其门　　崔氏
按山西通志崔氏下丁村人不知其夫寇变投火死　　何大本妻武氏宁
女附

按山西通志武氏何大本妻忠愍媳闯寇破城大本遇害氏闻携妇宁氏同缢死忠孝节义萃于一门　　吕氏二妇按山西通志吕氏二妇下丁村某妻寇变投井死　　张大仓妻宋氏按山西通志宋氏张大仓妻夫病恶疮贫甚氏鬻女红事夫三年无倦容夫殁姑欲夺其志氏佯许晚缢于室事闻旌表其门　　吉氏妇
按山西通志吉氏妇杨庄人不知其姓流寇之变抉目破面骂贼死　　申承文妻侯氏
按山西通志侯氏襄垣县人申承文妻崇祯六年为流贼所执痛骂被杀　　王氏二妾
按山西通志王氏二妾一常贵女一常进胜女皆开州知州王臣直妾崇祯八年王没二妾并自缢一妾救苏　　张道妻马氏
按山西通志马氏张道妻素抱病婚数月而殁氏誓以身殉家人严防之悲愤成疾后数月死年十六给谏杨时化为文表其墓　　李克乂妻常氏
按山西通志常氏李克乂妻乂累官事缢死氏从之　　李日芳妻张氏按山西通志张氏贡士李日芳妻质性端方闺阃严肃事姑尽孝相夫有礼崇祯癸酉八月流寇陷沁城氏携幼子姚登楼寇举火焚楼氏跪祝曰李日芳止此一子托天庇佑不罹寇惨纵死无憾祝毕掷子楼下坐受焚死学使表其门　　张平妻许氏
按山西通志许氏张平妻平父被贼缚平求代脱父见杀许氏遂缢死　　郝奇士妾吴氏
按山西通志吴氏生员郝奇士妾崇祯壬申丁寇变女孩年十四氏恐为贼辱携僻处命自缢氏坐待气绝随亦经死　　赵含贞妻王氏
按山西通志王氏生员赵含贞妻辛未流寇之变登楼自焚死　　张拱辰妻赵氏
按山西通志赵氏张拱辰妻夫亡氏年十九即于本日沐浴焚香自缢柩前有司旌表　　李胎子妻李氏
按山西通志李氏李胎子妻年二十五遭流寇被掳大骂不辱死有司旌其门　　赵芊妻阎氏
按山西通志阎氏赵芊妻辛未流贼之变护夫被杀　　刘经玺妻蔡氏按山西通志蔡氏刘经玺妻夫亡哀痛七日不食自缢死　　王学孟妻段氏
按山西通志段氏省祭王学孟妻事姑至孝姑患疮痍每以舌舐吮以适姑意寇猝至姑病卧同妇牛氏匿其姑骂贼被害崇祯间旌表　　王懋窿妻严氏
按山西通志严氏王懋窿妻甲申遇乱坠堡城不死复投井而没　　刘镇远妻张氏
按山西通志张氏刘镇远妻姑王氏年二十夫亡遗镇远甫三岁王孤苦艰辛守镇远及长娶张氏甫四载镇远亦亡孤孙赞皇未百日王与张氏共守成立王卒张力营葬执志益坚纺绩以赔遗累有司旌其门甲申城破张骂贼而死　　段世命妻杨氏
按山西通志杨氏段世命妻甲申被贼执烧烙无完肤断其首以威众　　孙敬承妻刘氏
王
氏附

按山西通志刘氏名二姐刘启先女孙敬承妻方归宁适闻城陷同庶母王氏投井死　　马应康妻冯氏
按山西通志冯氏马应康妻甲申之变同妇投井死　　秦之奇妻郝氏按山西通志郝氏生员秦之奇妻壬申寇至举家避难高楼围两日不下寇怒积柴纵火焚楼氏知势不支携其子容语夫曰事急矣君弟兄五人止此一子挈之逃命夫曰我去尔若何氏即投烈火死　　李尚妻郭氏
按山西通志郭氏诸生李尚妻年十七夫亡越三日投井死学使表其门　　张士采妻王氏
按山西通志王氏张士采妻年十九于归夫病吁天愿求代夫亡誓必死亲戚力劝不听乘间缢死有司表其门　　洛川县君
按山西通志洛川县君陈嘉禄妻禄坐囹圄自缢县君从死　　郭东鲁妻裴氏
按山西通志裴氏生员郭东鲁妻幼聪慧淑慎知书归鲁事翁姑以孝称躬勤纺绩劝夫力学夫遘疾氏忧悴不食每夜焚香默祷求以身代夫亡氏年二十一遗孤周岁哭踊欲死家人苦劝不听次日自缢柩前奏闻旌表　　吉永泰妻王氏
陈
氏附

按山西通志王氏吉永泰妻崇祯辛未流寇掠泉掌泰格斗死王与妾陈氏同自缢　　靳毓奇妻刘氏
按山西通志刘氏靳毓奇妻崇祯间流贼破堡氏恐辱携女投井死　　樊鲤妻张氏
按山西通志张氏樊鲤妻张化女夫亡痛哭几绝饮鸩而死　　马承学妻柴氏
按山西通志柴氏马承学妻家贫夫溺死氏哀痛即自缢　　张家声妻刘氏
按山西通志刘氏张家声妻夫早亡氏年十八垢面被发伏尸不起次日死　　王右史女　　　　　赵卧龙妻刘氏
　　杨年妻谭氏
按山西通志已上三人俱甲申之变不屈坠堡而死　　崔守仁妻原氏
　闺烈部列传三十九
　　明三十四
　　许宪祖妻王氏
按绛州志王氏许宪祖妻甲申之变闯贼陷城氏与诸妇坐书舍见贼登屋急走匿厕中须臾贼至索之已投缳死贼引刀断其颈而去　　张拱娃
按稷山县志张拱娃所学女又名艾姑娘年十五未嫁崇祯十七年被掳骂贼死　　刘镇远妻张氏
按垣曲县志张氏亚魁张鹏翔女儒士刘镇远妻夫亡守节抚子成立甲申城破骂贼死　　冯锺灵妻郭氏
按隰州志郭氏冯锺灵妻遇寇被执不辱死
　　牛友月妻宋氏
按隰州志宋氏牛友月妻闻寇入城度不能免投井死　　李呈兰妻冯氏
按隰州志冯氏李呈兰妻年十八寇至抱女投井死　　牛大吉妻苏氏按隰州志苏氏牛大吉妻闻寇登城先投井死　　王家材妻宋氏按隰州志宋氏王家材妻遭寇变避匿砖楼楼陷氏坠楼折股贼仍执之不屈被杀　　李清秀妻员氏
按隰州志员氏李清秀妻寇变抱孪子避入城被执不辱死死三日二子尚噙死乳不释　　刘兆麟妻冯氏
按隰州志冯氏刘兆麟妻有姿色寇至被执不辱死　　史记妻杨氏按隰州志杨氏史记妻贼至投井死
　　安三益妻张氏
按大宁县志张氏安三益妻崇祯壬申闯贼陷城执氏逼辱氏峻拒骂贼众贼大怒共剁杀之　　杨穿罗
赵兴
梅附

按长子县志杨穿罗诸生学程女也年十四未字崇祯七年遭流寇之乱父携之避山中中道被执贼见罗幼艾争以物诱之罗放声大骂贼胁以刃骂愈厉遂支解学程亦遇害同时有赵兴梅者赵民顺之女幼许字同里周氏子根幸年十六未嫁而幸亡讣至梅涕泪交下白父母欲往吊不许遂不食欲死其妹劝曰姊之年貌何患无佳婿梅厉色叱之乘间登楼投缳死　　张隆母王氏
张
氏附

按平顺县志王氏生员张隆母流寇破城与隆妻张氏并为贼掳欲污之同声大骂不从遂遇害　　李嘉妻崔氏
按黎城县志崔氏李嘉妻嘉寒素好读书氏适嘉相夫子事舅姑克尽妇道崇祯七年流寇剽掠男女逃避氏独与贼遇贼簇拥欲劫去氏大骂贼环刃围氏强被以绮绣载马上氏骂不绝口奋身堕地数四贼怒杀之时年十九　　王氏
按黎城县志王氏王进业女不知其夫姓字年二十而寡翁姑逼嫁不从潜出投河死　　郭宗妻王氏
按介休县志王氏郭宗妻有姿色同里恶少久觊慕一日及暮夫往间恶私入室逼辱王氏大呼恶少逸去夫还氏语曰我身虽未污已为禽兽所持抱耻孰甚焉遂缢死　　王天福妻梁氏
按介休县志梁氏王天福妻天福病噎氏遍祷神庙乞与偕亡及夫殁即以家事嘱儿妇食杏仁而死　　张妇阎氏按介休县志阎氏诸生承绩女幼通学庸二论内则年十五适生员张翼儒子甲申之变城中大震恐氏惧辱自缢死　　樊节妻刘氏
按临县志刘氏樊节妻崇祯五年城陷被执骂贼死　　郭孔照妻陈氏按临县志陈氏郭孔照妻流寇入城登城自坠而死　　贺宁邦妻贾氏按临县志贾氏贺宁邦妻年二十流寇入城恐为贼污以幼女先投井中随自坠而死　　郭增妻高氏
按临县志高氏郭增妻贼入城自经死
　　高氏女
按临县志高氏女父汝贤幼许配李自昌及笄未嫁流贼陷城挟之上马自堕十余次不屈贼怒杀之　　王祯妻杨氏按宁乡县志杨氏王尚书子祯妻年二十七闯贼破城杀祯掳杨杨骂不从贼强扶上马杨力奋堕地十余次贼怒斫其左足杨骂益甚被杀同难妇皆股栗从贼得生乡人询之历历道其状有司旌其门　　王崇化妻任氏按沁州志任氏王崇化妻年二十二夫亡无子痛哭几绝以家事付族人自缢死　　冯氏女
按武乡县志冯氏女襄垣人寄居攀龙镇父九金以女许嫁韩灯里胡栋栋贫九金欲改字富民刘九龄女遂登楼缢　　王妇杜氏
按武乡县志杜氏襄垣人寓居墨镫之新村为村民王氏妇家贫岁饥里豪悦其色欲犯之氏以礼自防终不可近豪乃诱其姑逼之姑日笞妇杖痕遍体执志愈固豪遂肆强凌氏疾走巅崖自坠死居人谓其死所曰清风崖　　董氏女
按武乡县志董氏女父国章年十五未字遇贼投粪混贼羡女色引绳出之女大骂被杀　　李氏女
按武乡县志李氏女父克宁墨镫人侨寓攀龙镇崇祯壬申冬流贼攻寨几陷声言以妇女送出即免女闻即寨内投崖肌骨寸裂贼叹息而去后父母俱以思女病亡　　韩家奇妻李氏
按武乡县志李氏诸生韩家奇妻遭贼变家奇及母弟子侄俱被杀独留氏欲为乱氏大骂不从抱婴儿投崖死　　史光显妻刘氏
按武乡县志刘氏史光显妻崇祯癸酉寇至举家匿窨中氏从窨出炊饭猝遇贼被执欲污氏绐曰楼上有金帛当取与俱去贼信为实氏登楼阖门坠而死　　段锦女按泽州志段锦女年十四崇祯五年为流寇所掳女夺贼佩刀自刎死　　刘鸣鹭妻李氏
二
女附

按泽州志李氏刘鸣鹭妻崇祯间流寇掠大阳氏携二女长成宪西妻次田饶妻随一婢仓皇出走道遇洼池谓二女曰吾等女流将焉适不如赖此全身遂俱投池死　　李尚隆妻韩氏
按泽州志韩氏李尚隆妻夫死未葬值流寇至民人逃匿山谷氏独潜壁中守柩贼火室柩焚氏缢死壁内　　充妻魏氏
按泽州志魏氏辅国中尉充妻夫亡氏昼夜号哭死有司旌之　　卫宗圣妻白氏
按阳城县志白氏卫宗圣妻归卫克修妇道姑严刻氏孝事愈谨家贫不能自给携子就食母家得甘旨必以遗姑夫亡号泣父前棺衾葬具粗备夜半解腰绖自经死　　岳道德女
按榆社县志岳道德女有姿容年十九崇祯五年避流寇行至河边与贼遇欲掠女女大骂不从割舌剖腹而死　　裴尔荣女
按榆社县志裴尔荣女年十七崇祯五年流寇至女被掳上马自坠断腰而死　　刘调元妻支氏
按灵丘县志支氏太学刘调元妻崇祯七年兵陷邑城子女俘掠甚众氏潜出他匿兵追之氏知不能免坠井死　　周遇吉妻刘氏
按宁武关志刘氏宁武关总镇周遇吉妻闯逆攻宁武夫死城陷氏武事率家众射贼矢尽自焚而死　　梁宾妻赵氏按陜西通志赵氏梁宾妻汉中沔县人崇祯间寇乱适夫病氏不忍离夫再四促之出避不动为贼所得喝令入营赵厉声骂曰我清白良家妇肯从汝贼耶贼怒断其两手骂益厉又断其两足而死夫闻之触墙立毙焉　　刘焕妻任氏
按陕西通志任氏刘焕妻延安中部人崇祯末贼陷城获任氏执之氏抗节不污厉声骂贼贼以刃逼之氏曰死即死必不从汝遂杀之　　王大宾妻冯氏
按陕西通志冯氏廪生王大宾妻巩昌会宁人年十七于归逾岁夫亡氏哭踊几绝不食累日数求死家人防之甚密越旬余乘间就帷前缢死有司表其门　　高翔妻康氏按陕西通志康氏高翔妻西安咸宁人贼至入其室氏方乳贼欲劫去氏绐贼出即树刃于壁自锯其首以死　　王弘祖妻晋氏
按陕西通志晋氏王弘祖妻西安人以正长女封安人夫亡守节癸未城偕女寅姐投井死　　宋国玠妻陈氏
按陕西通志陈氏延安鄜州人宋国玠妻年二十一遭乱寇至遂自缢　　冯观祥妻王氏
按陕西通志王氏冯观祥妻延安米脂人崇祯初大荒盗起祥死焉氏义不受辱亦投河死　　杨忠妻张氏
按陕西通志张氏巩昌文县人杨忠妻年二十忠因救父为番兵所杀氏伏尸恸哭几绝至夜自缢死　　高建鼎妻贾氏按陕西通志贾氏高建鼎妻延安米脂人崇祯三年贼乱至其村遇氏欲污之氏绐曰稍待我携所藏即与汝长往遂入内刎颈而死　　宁娥
按陕西通志宁娥西安渭南人父邦举贺兵劫掠一时妇女仓皇窜避家人邀女出女曰出将焉往遂解膝带缢于后园树下　　王祚延妻刘氏
按陕西通志刘氏王祚延妻延安鄜州人年十九夫亡育幼子成名崇祯间兵叛愤骂被杀　　李瑁妻杨氏
按陕西通志杨氏举人李瑁妻西安盩厔人贼陷城大掠妇女氏抗节不从骂贼而死　　李必灼妻雷氏
按陕西通志雷氏延安鄜州人李必灼妻贼至义不受辱投崖而死　　罗章衮妻杜氏
淑明
淑仪附

按陕西通志杜氏西安淳化人罗章衮妻夫亡守节十余年寇袭淳化氏投井死弟华衮二养女淑明淑仪俱从之　　刘天祥妻王氏
按陕西通志王氏刘天祥妻延绥镇人夫亡自缢死柩前　　邢其蕴妻何氏
按陕西通志何氏延安鄜州人邢其蕴妻贼杀其夫欲污之氏以石击贼不中大骂贼怒杀之至死犹骂不绝口　　罗群芳妻田氏
按陕西通志田氏西安人罗群芳妻章衮妇也夫亡守节闻贼变即携女投井死井即其姑杜氏死处　　任启引妻姜氏按陕西通志姜氏诸生任启引妻延安鄜州人贼破其寨与姑同缢而死　　刘懿宗妻南氏
妾马
氏附

按陕西通志南氏举人刘懿宗妻西安渭南人克修妇道年三十六宗为贼掠去南与妾马氏俱投井死　　许志尚妻靳氏按陕西通志靳氏许志尚妻延安保安人年十八其夫御贼城上被伤将死贼至欲掠氏氏绐之曰吾夫命在旦夕待殁吾掩尸从汝是夕果毙氏葬墙下遂投井贼掖之及井口复力坠而死　　孙养廉妻杨氏
按陕西通志杨氏孙养廉妻庆阳安化人贼陷城不食而死　　薛文炳妻白氏
按陕西通志白氏生员薛文炳妻延安定安人贼破城义不受污投井而死　　贾氏女
按陕西通志贾氏女西宁镇人洪基之女也年十六许字周英俊子琦未婚琦以他事投缳女闻恸哭绝水米七日亦自经死　　马万选妻高氏
按陕西通志高氏马万选妻延安延川人兵乱避居山寨崇祯九年贼围寨&#之氏行氏厉声骂贼贼不听强扶上马氏数自坠贼以绳缚之至仄径遂奋身投崖并马俱下而死众贼相顾骇叹　　刘氏女
按陕西通志刘氏女延安清涧人刘兴女崇祯间盗贼&#起父母挈女避崖上&#中贼攻破欲污之女以帕蒙面投崖而死有司题请旌表　　李氏女
按陕西通志李氏女西安兴平人生员李廷杞女贼至被执骂贼死　　方大猷妻罗氏
按陕西通志罗氏名窦芳方大猷妻西安淳化生员襄衮女与雁珠为从姊妹三原兵乱坠楼死　　张国时妻田氏
按陕西通志田氏延安鄜州人张国时妻幼读书通经传贼至骂贼死　　孟自务妻申氏
按陕西通志申氏延安洛川人孟自务妻务家贫佃于赵顺宰家赵悦氏色百方图之夜乘孟出强入室氏执刀逐之反被杀　　侯在庠妻雷氏
按陕西通志雷氏生员侯在庠妻西安合阳人崇祯中寇至投井死邑令范建祠祀焉　　罗鸿妻史氏　　　　冯文可妻王氏
　　王鉴妻孙氏
按陕西通志已上三妇俱凤翔扶风人贼陷城投井死　　王氏女
按陕西通志王氏女合阳人进士又旦之妹许聘韩原张氏贼至家人逃散女投井而死　　师以风母杨氏
王
氏附

按陕西通志杨氏师以风母凤翔之郿人与媳王俱被贼杨骂贼被杀王挺身救之亦毙刃下郡县旌表　　马翰如妻阎氏
按陜西通志阎氏马翰如妻凤翔陇州人年十六归马崇祯七年寇陷陇州氏投塘中寇出之氏大骂抉目复投而死后三日得尸衣裳袜履纫结如织　　张文奇妻杨氏按陕西通志杨氏张文奇妻凤翔郿县人夙闺训善事翁姑崇祯七年流寇侵掠姑媳逃匿中途被执氏绐贼释姑度姑去远遂投崖贼救之氏据地大骂见杀　　李启明妻杨氏
按陕西通志杨氏李启明妻庆阳安化人贼攻城将陷与夫永诀自缢死　　胡氏
按陕西通志胡氏凤翔宝鸡人不传其夫名崇祯六年流寇破县逼之上马氏大骂贼怒碎其尸　　麻僖妻杨氏
按陕西通志杨氏麻僖妻庆阳安化人秉性聪慧读书通大义崇祯癸未城将陷僖誓欲骂贼死杨曰子能死吾独不能死乎请先之乃饮鸩数升比贼至已命绝矣　　张玉峨
按陕西通志张玉峨凤翔扶风人大参张继孟女贼破城逼之不从见杀　　徐士选妻王氏
按陕西通志王氏士选妻汉中略阳人崇祯甲戌遇寇被执欲污之氏大骂不从寇剖其腹而死　　王绳祖妻陈氏按陕西通志陈氏主事王绳祖妻凤翔扶风人大参王秉鉴母贼陷城投井死　　王彤妻李氏
按陕西通志李氏王彤妻巩昌卫人夫亡氏年二十五自缢于室家人救之他日送母丧见同郡王朝用登科坊叹曰与吾夫齐名者也今若此夫安在哉归仍雉经死郡守张淑安闻之赙焉　　冯可时妻周氏
按陕西通志周氏生员冯可时妻凤翔扶风人崇祯八年贼逼不从被杀　　氏女
按陕西通志氏女凤翔麟游人父尚忠崇祯七年为贼所掠女自毁其面骂不绝口遂遇害　　田几妻张氏
按陕西通志张氏田几妻凤翔扶风人贼至骂贼而死　　翟氏女
按陕西通志翟氏女西安兴平人中军自信女遭寇难恐辱投井死　　丘凌妻薛氏
按陕西通志薛氏生员丘凌妻凤翔扶风人县破坠城而死　　沈伯腾妻韩氏
按陕西通志韩氏西安长安人沈伯腾妻年十五贼陷城投井死　　阎可让妻杨氏
按陕西通志杨氏生员阎可让妻凤翔陇州人夫亡氏年二十二痛哭呕血而死　　张慎行妻马氏
按陕西通志马氏贡士张慎行妻凤翔陇州人崇祯八年流寇陷城投水死　　杨腾凤妻吴氏
按陕西通志吴氏凤翔人杨腾凤妻崇祯七年凤被贼执骂贼遇害贼退氏殓夫毕一哭呕血而死　　李洪远妻祁氏按陕西通志祁氏守备李洪远妻甘州人崇祯十七年冬闯寇抵湟洪远所部土兵守城拒敌城破奔山庄复练兵为恢复计贼魁闻风率兵围之屠其庄擒洪远并祁祁不屈骂贼而死旌表　　马润姐
按陕西通志马润姐凤翔扶风人汝龙女崇祯七年流贼陷城贼逼污之女怒以梃击贼遂被磔死　　萧偲妻吴氏按陕西通志吴氏萧偲妻延安米脂人临淮侯女也逆闯陷京师偲年二十三死之吴氏亦自经以殉　　张继孟妻贾氏按陕西通志贾氏大参张继孟妻凤翔扶风人夫死张献忠之难贾氏殉焉　　朱绍元妾王氏
按陕西通志王氏巩昌文县人生员朱绍元妾生一女尚未嫁崇祯十一年寇乱避山中母女俱被执氏知女不免以斧斫女几死贼怒脔杀之女竟得释　　邵腾凤妻霍氏按陕西通志霍氏生员邵腾凤妻平凉静宁人崇祯七年贼乱被执氏触石而死　　李白滋妻戴氏
按陕西通志戴氏贡生李白滋妻延安府谷人崇祯三年贼围城氏恐陷被辱欲先死遂白其夫抱子投崖越三日而死其子无恙　　何自新妻仇氏
按陕西通志仇氏平凉静宁人何自新妻贼至自缢死　　王经妻方氏
按陜西通志方氏生员王经妻巩昌定安人经遇贼害方闻之即抱幼子投崖死年二十四　　贾德友妻陈氏
按陕西通志陈氏贾德友妻平凉静宁人为寇所掠骂贼剖腹而死　　马健空妻朱氏
按陕西通志朱氏西安马健空妻长安人姑病氏刲股以进获愈贼陷城投井而死　　王历妻董氏
按陜西通志董氏王历妻平凉隆德人真阳令三秦女崇祯甲戌贼破隆德董率二女同赴池溺死三日尸浮颜色如生　　王加宾妻杨氏
按陕西通志杨氏王加宾妻庆阳安化人夫亡孀居四十年贼至投井其婢小梅从死焉　　雍氏女
按陕西通志雍氏女平凉隆德人父凤鸣贼破县获女峻厉不可犯贼遂杀之　　曹良辅妻沈氏
按陕西通志沈氏曹良辅妻汉中宁羌人崇祯八年巨寇陷城沈知不免对夫自缢良辅为寇执去见众寇欲害州守罗某辅曰清廉如罗公囊无半文钱必欲就戮愿以身代寇服其义俱得免有司表其门曰节义　　梁自立妻蒲氏
关
氏附

按陜西通志蒲氏梁自立妻平凉崇信人避乱山窟贼攻执之蒲不受辱遇害其子毓龙妻关氏病不及避方持绳自缢为贼所获关骂不绝口贼怒杀之　　王泰妻刘氏按陕西通志刘氏王泰妻庆阳卫人刘斌女归泰仅岁余夫亡自缢死　　单养栋妾赵氏
按陕西通志赵氏平凉固原人单养栋妾夫亡氏年十九恸哭伏柩前死有司旌之　　蔡一仕妻胡氏
女
附

按陕西通志胡氏蔡一仕妻汉中沔县人崇祯间寇乱胡与次女欲渡河南避之女曰即得渡河贼纵马追之死亦不免何若葬此江中为愈女先投江胡亦随之　　张国珍妻朱氏
按陕西通志朱氏平凉崇信人张国珍妻国珍被寇掠去三年不还氏茹苦自守姑叔谋令他适已纳某姓聘氏泣曰媳去谁事姑况子尚孩提安忍弃之姑不听氏度不可回乃绐曰姑命不敢违遂入室须臾自缢死　　方大儒妻雍氏
按陕西通志雍氏方大儒妻平凉隆德人夫早亡苦节自守贼陷城自缢死　　李淳妻王氏
按陕西通志王氏平凉静宁人李淳妻贼至被获氏骂贼投井中贼引出支解之　　王植妻米氏
按陕西通志米氏生员王植妻巩昌文县人嫁甫期年崇祯十一年寇乱避万丈崖贼攻崖破氏危坐不动贼至以好言慰之其母亦劝其下崖氏不答投崖而死　　王氏女
按陕西通志王氏女平凉华亭人父永绍年及笄未嫁遇流寇陷城执之女大骂不绝贼怒鞭之女骂益厉以头触石寻见杀　　苏育世妻刘氏
按陕西通志刘氏生员苏育世妻延安中部人崇祯四年邑破义不受辱与一女共投井死　　马魁选妻陈氏
按陕西通志陈氏马魁选妻平凉华亭人崇祯七年夫如京师氏闻贼警携幼子与侍儿匿山谷中势急氏知不免泣语侍儿曰善抚吾子吾义不苟生乃怀刃出绐贼曰若欲吾从幸勿伤吾子从行至萧氏庄瞋目厉声曰吾何人肯以身从贼乎遂出刃自刎而死　　丁鸿图妻李氏
按陕西通志李氏延安鄜州人丁鸿图妻年二十寇入崖&#逼氏氏绐取衣物从牖中投崖死　　纪言妻李氏
按陜西通志李氏纪言妻平凉华亭人方产未弥月流寇陷城贼入其家欲污之氏绐贼近&#以切刀砍死之后数贼入杀氏碎其尸　　呼恒昌母刘氏
按陕西通志刘氏生员呼恒昌母延安中部人夫亡守节老而益坚崇祯四年流寇陷城死之　　石起凤妻赵氏
按陕西通志赵氏石起凤妻平凉华亭人寇陷城恐为所污潜入南察院自缢而死　　沈文斗妻蔡氏
按陕西通志蔡氏生员沈文斗妻汉中宁羌人崇祯八年巨寇陷城夫妇同被执寇欲害沈蔡愿以身代寇不从蔡痛骂夫妻俱死　　阎汝化妻王氏
按陜西通志王氏阎汝化妻平凉隆德人夫早亡氏哭泣昼夜不绝两目遂瞽病卧积数月而死时年二十　　刘尔驷妻宋氏
按陕西通志宋氏贡生刘尔驷妻延安中部人崇祯四年贼陷城氏方少艾骂贼遇杀　　朱复初妻张氏

　闺烈部列传四十
　　明三十五
　　樊培己妻朱氏
按咸宁县志朱氏教谕樊培己妻逆李破城投井死　　周惟垣妻王氏杨氏
周氏附

按咸宁县志王氏武生周惟垣妻李贼陷城与指挥蒋愈妻杨氏程安妻周氏俱投井死　　郭晋妻曹氏
按咸宁县志曹氏诸生郭晋妻给谏代之女赋性真纯俭朴事翁姑尽妇道荆布随分不知为贵家出也逆贼至义不受辱触壁而死　　陈治衡妾王氏
按鄠县志王氏孝廉陈治衡妾闯逆陷城投井死　　韩鼐妻茹氏按泾阳县志茹氏生员韩鼐妻年十六流寇至见而悦之令乘马氏张目大骂贼犹豫未忍杀傍一贼挥刀断其首　　牛应麟妾齐氏
按泾阳县志齐氏牛应麟妾寇至携子象煌避楼中贼攻楼不下焚之氏推子坠楼自焚死子竟获生　　王养心女按泾阳县志王养心女年及笄值流寇劫掠投井死　　王之臣妻吕氏按泾阳县志吕氏王之臣妻贼强挟置马上自堕者三贼怒杀之　　王三有妻杨氏
按泾阳县志杨氏王三有妻崇祯乙亥为流寇所掠氏大骂不从贼怒断两臂及股剖其腹有犬守其残骸逾二日瘗讫始去　　柴良卿妻贾氏
按泾阳县志贾氏柴良卿妻崇祯乙亥流寇至良卿投井氏适避他所贼去寻夫知不可救遂同死井中　　牛象煜妻白氏按泾阳县志白氏牛象煜妻崇祯乙亥寇至被执骂不绝口贼怒焚之　　杨方妻于氏
按泾阳县志于氏杨方妻训导于征女年十九归宁贼奄至强之行氏攀树大骂贼怒杀之　　梁尔翰妻赵氏
按泾阳县志赵氏梁尔翰妻贼至自缢督学旌其门　　王三统妻陈氏按泾阳县志陈氏王三统妻流寇至氏投井中贼去邻人引出贼又至复投井死　　王运昌妻何氏
按泾阳县志何氏太学生王运昌妻年二十流寇至令入厨为具氏知不免以厨刀自刎死　　韩尔讷妻张氏
按泾阳县志张氏韩尔讷妻贼攻堡陷氏避高楼贼焚楼氏抱襁褓子托乳保好抚之语毕坠楼而死　　任氏女按泾阳县志任氏女父尽礼年及笄寇至掠之行女阳从见一井投焉贼怒下石遂死井中　　焦希商妻李氏
按泾阳县志李氏焦希商妻贼临堡氏自缢死有司旌其门　　何氏女
按泾阳县志何氏女父承怡年及笄未字流寇至随母避&#中贼焚&#获之母子俱不从见杀　　张佐妻李氏按泾阳县志李氏张佐妻流寇至喜其少艾与一扇氏佯受之绐至井傍贼觉坐井上忽有传贼语者贼起应氏即投井死　　李魁吾妻杨氏
按泾阳县志杨氏李魁吾妻流贼突至迫氏行氏不从贼牵其发去比见贼魁令其缝又不从贼怒杀之　　王可久妻竹氏
按泾阳县志竹氏王可久妻可久婴疾氏敬事汤药十年如一日夫亡哀痛不胜遂绝饮食伯可大以子幼劝之氏泣曰有伯在顷之呕血而死　　张绍祖妻王氏
按泾阳县志王氏生员张绍祖妻年二十一夫病笃执氏手欲有言氏知其意与誓不再适夫没恐舅姑夺其志痛哭不食七日而死有司祠祀之　　师燮元妻韩氏
按泾阳县志韩氏师燮元妻崇祯乙亥寇掠不从大骂死之　　张附翱妾王氏
按盩厔县志王氏名兰卿娼家女也嫁为青州推官张附翱妾附翱失官后病亡王服毒以殉　　何兴瑞妻陈氏
按盩厔县志陈氏诸生何兴瑞妻孝事孀姑助夫教子崇祯八年流寇突至适兴他出姑被重伤氏痛愤骂贼贼挥刀断其臂而杀之有司以闻奉诏建坊旌表　　燕鲲化女
按盩厔县志武进士燕鲲化之女年十四习书史崇祯末寇至村人皆蚁窜女曰均死耳与其暴尸道路何如自毙闺中未几贼入获之牵拽上马女投地大骂不绝贼举刀恐之女夺欲自刎遂见杀　　霍氏女
按盩厔县志霍氏女给练文华公裔孙年十九未字崇祯七年为寇所执捽之马上氏大骂覆鞍自坠贼怒杀之颜色不改　　刘氏女
按商州志刘氏女刘邦教女也年十五许配张绵寿寿疾笃女闻之即辍食比亡白父母诣吊临柩哀哭乞立嗣以守父母促归女不可强之不食而死　　李从文妻王氏按商州志王氏李从文妻夫妇被寇掳入营欲辱氏不从动以金帛氏挥去之恐以梃刃氏目夫令逃寻自刎　　薛匡伦妻邵氏
按商州志邵氏方伯可立女总制薛国用子匡伦妻城破被执欲辱氏大骂不从贼刖其足磔之　　孔维朴继室刘氏
按商州志刘氏诸生孔维朴继室前室生子甫三岁亡刘归孔未期朴死刘年十七矢志守节事翁姑抚前子历四十余年城破投井死　　卢宜巍妻南氏
按商州志南氏诸生卢宜巍妻夫亡遗孤五龄孀姑晋氏年七十氏甘贫守节事姑教子二十五年城破饮药而死　　周之瑾妻南氏
按商州志南氏训导南养邃女儒士周之瑾妻瑾亡氏年二十三坚志抚孤二十余年城破执氏绐曰井边有金比至遂投焉贼怒卸墙填井　　南士程妻程氏
按商州志程氏南士程妻城破与姑王氏及夫同被执贼欲纳氏杀其姑与夫氏哭骂不绝夺刀自刎贼磔其尸时年十九　　吕元声母东氏
薛
氏附

按商州志东氏诸生吕元声母贼攻城急东与媳薛氏促声守城勿回及城陷声大呼曰城破矣姑妇各执厨刀刎死声亦自杀　　孔刚妻吕氏
按商州志吕氏诸生孔刚妻城破投井贼引出逼污不从缚于柱剜其目投之火中　　石中玉妻阎氏
按商州志阎氏石中玉妻玉殁氏年二十五家贫苦节二十七年城破骂贼求死贼杀而焚之　　邵公正妻王氏
按商州志王氏诸生邵公正妻年二十夫亡守节十年城破自刎贼亟执之至泮池以头触石脑破血迸尸漂于池贼刺数槍而去　　雷维元妻孔氏
按商州志孔氏雷维元妻夫死守节十二年城破恐辱自焚其室赴火而死　　白玉洁妻吕氏
按商州志吕氏诸生白玉洁妻城破以剪刀自刺其喉未死婴儿呱呱索乳遂抱儿匍匐投井死　　姜腾凤妻段氏
按商州志段氏姜腾凤妻夫亡守节十年城破登城以衿覆面坠而下折骨裂脑以死　　杨育桢妻武氏
牛氏
王氏附

按商州志武氏生员杨育桢妻城破与生员陈宗器妻牛氏生员牛绍开妻王氏并自刎而死　　杨氏孟氏
按商州志杨氏生员张曜明妻孟氏田应贡妻皆城破自缢死　　雷维晃妻邢氏　　　生员张诣奇妻武氏　　生员侯维垣妻吕氏　南国祯妻王氏　　生员周天琬妻王氏　生员王英妻姚氏　　生员牛维明妻南氏　生员牛芳武妻刘氏　　生员周志伊妻鱼氏　生员冀观妻杨氏按商州志已上十妇皆城破投井死国祯妻及王英妻皆节妇已守节二十年　　杨育桂妻杜氏
按商州志杜氏生员杨育桂妻贼至被执抗节不辱剖腹而死　　张希元妻姚氏
按商州志姚氏张希元妻夫亡守节五十年有司旌表贼至被杀　　生员周之珽妻牛氏　生员程彤锡妻王氏　　贡士牛绍玉妻卢氏　生员牛奇妻周氏　　贡士牛振武妻王氏　贡士阎调玺妻吴氏　　署商洛道中军守备朱从镇妻李氏按商州志已上七妇俱为贼执抗节不屈死
　　樊氏女
按蒲城县志樊氏女中丞东谟女也三岁许字淮安丞第四孙李耀如十年耀如死女欲往吊母吕不可朝夕哽咽麾衣饰翡翠不御寻死年十四崇祯三年旌表　　单惟钦继妻张氏
按蒲城县志张氏诸生单惟钦继妻崇祯癸未夫妇避乱至朱牛山钦坠崖死贼定扶尸归葬遂自缢　　王延绪妻薛氏按洋县志薛氏诸生王延绪妻贼至掳欲犯之不从骂贼被杀　　段际昌妻李氏
按洋县志李氏诸生段际昌妻闯贼杀其夫氏骂不绝口亦被杀幼子尔康犹伏尸咂乳叔世昌收育之　　王贵女按洋县志农夫王贵女许字程姓未嫁为闯所掠欲污之女忿骂不从贼强置马上女投地毁容骂不绝口贼怒奋刀截其躯数段而去里人解衣裹尸以瘗　　陈五美妻刘氏按兴安州志刘氏善人刘盈科女诸生陈五美妻贼陷州城投井死　　谢贤谟妻刘氏
胡
氏附

按兴安州志刘氏诸生谢贤谟妻流寇破城氏与其姑胡氏同避于阎王寨贼破寨逼之投岩死胡继之　　陈于堂妻席氏按兴安州志席氏陈于堂妻城破被迫自刎而死　　王建极妻蒋氏按兴安州志蒋氏贡生王建极妻年二十八刘二虎屠城氏谓极曰君急逃吾义不辱遂引簪刺喉而死　　某氏二妇按兴安州志某氏二妇不知何人妻刘二虎破州城一妇被掳入营欲污之大骂不从贼以石击破其脑而死一妇从城中逃出贼追迫之投汉水死　　梁信成妻喻氏
按兴安州志喻氏梁信成妻城破骂贼被杀
　　马兆祥妻张氏
按兴安州志张氏诸生马兆祥妻兆祥病亡氏大恸自缢以殉时年二十四有司临其丧奏请建坊旌表　　陈光启妾王氏按汉阴县志王氏经历陈光启妾年少有艳色丁丑城陷被贼执夺刀自刎死　　杨天培妻郭氏
按汉阴县志郭氏廪生杨天培妻城陷为贼所执不屈被杀于东门外　　王道直妻郑氏
按汉阴县志郑氏王道直妻城陷抱女投井死　　刘文正妻谭氏按凤翔县志谭氏佐阳里人诸生刘文正妻崇祯甲戌闯寇犯凤翔氏为贼所执欲掳去谭骂贼不从贼怒手刃之骂愈厉气绝而止　　高守业妻刘氏
按凤翔县志刘氏高家庄高守业妻崇祯甲戌为贼所掳屡挫不辱绐贼投井贼怒下砖石击死井中后三日贼行夫捞其尸颜色不变　　李生妻张氏
按凤翔县志张氏适诸生李生性贤孝勤俭为李自成所掳骂贼求死贼百计欲污之不从贼怒炙刀至红破其腹氏含骂而死　　陈琏妻李氏
按扶风县志李氏明经陈琏妻崇祯八年为贼杀于家有白犬守其尸七日不少离家人至瘗之犬乃去　　王立极妻樊氏按扶风县志樊氏诸生王立极妻贼至投河死　　罗儒童妻王氏按扶风县志王氏罗儒童妻贡生王琬妹贼至赴井死　　高士慎妻张氏
按扶风县志张氏诸生高士慎妻城陷氏与幼女同秉节死　　诸生张彦珍妻唐氏　武举张英锺妻韩氏　　诸生韩一龙妻李氏　诸生马行健妻姜氏　　诸生刘芳誉女八姐　诸生刘文灿妻淮氏　　宋吉祥妻刘氏　　　　　　　诸生张妻张氏　　魏宗效妻杨氏　　　王在宗妻魏氏按扶风县志已上十人俱崇祯八年流寇陷城义不从贼而死　　诸生马相如妻李氏　县丞阎广宗妻胡氏　　诸生阎光忠妻李氏　诸生阎光升妻何氏　　诸生阎光京妻刘氏　诸生李永茂妻阎氏　　诸生杨世浩妻李氏　贡士俞徽言妻阎氏　　贡士王廷诏妻王氏　医生葛思洪妻李氏　　诸生阎舜卿妻武氏　诸生李振妻阎氏　　贡士王标妻乔氏按陇州志已上十三妇俱崇祯七年流寇陷城义不从贼赴水死有司题请建祠　　吴守忠妻杨氏
按延安府志杨氏榆林人吴守忠妻守忠亡抚三子成立崇祯十六年城将陷孙一鲲泣请曰城旦夕不可支盍去诸氏曰将焉往若有急不以余年累汝也城陷结束新衣投井而死有司旌之　　刘尔申妻杨氏
按延安府志杨氏肤施人贡士刘尔申妻太保兆孙女崇祯九年避乱夜遇贼逼投崖死　　姬氏
按米脂县志姬氏崇祯十七年神木套寇掠缚氏马上至高石版自投河洲乱石中不死人悉异其事　　冯金贵按灵台县志冯金贵年十五许字李某未归父以命案诖误与母偕死惟贵独守于家捕者至系去经良原河需索未遂戏贵推辐以渡遂溺水而死　　多荩臣女
按灵台县志诸生多荩臣女早丧父未及许嫁崇祯七年流寇攻掠城邑女避于隐山北&#窨内被获贼见其姿舁之马上女奋跃投地者三贼以甘言诱之女两手障面骂不绝口贼怒遂断其手而杀之　　王氏按灵台县志王氏双白里王养贵女适陇州民未一月以上元日归宁为流贼所掳贼执刀挟之氏涕泣骂不绝口以求自毙贼曰此烈妇也释之氏归父家曰我身虽全我手已为贼执自无生理夫至佯笑谓曰我遇变幸无恙无辱汝可急归侍养高堂俟贼息遣人来迎夫去至夜自缢死时崇祯四年　　袁梦良妻刘氏
按临洮府志刘氏诸生袁梦良妻良病笃谓氏曰我若不起汝年少无嗣可更适人刘涕泣誓死良没自缢以殉侍御卢公给币合葬而祭之　　刘氏女
按临洮府志刘氏女许字任连之子国卿未几卿病亡女年十七欲往吊母不许遂痛哭不食次日平旦整衣而起母不知所为潜投井死州守刘琚以其事题请旌表给茔田与国卿合葬　　张氏女
按临洮府志张氏女许字狄民李奉元元殁讣闻父母往吊女悲不自胜自缢死御史以闻诏建坊旌表　　张建中妻赵氏按临洮府志赵氏诸生张建中妻夫亡一女方襁褓氏年二十九顾女曰我无复存人世理但为汝勉活耳遂苦节抚女成立及适人三日餪毕绐其婢往省女家即键门焚香再拜自缢死其女发嫁时筐箧已有孝服一袭贮其中有诏旌表　　耿五姐
王氏
严氏附

按巩昌府志耿五姐西和人县令之女崇祯八年六月初七夜破西和城五姐与嫂王氏严氏惧为贼污同缢死明日贼头摇天动见之亦为叹息有司为立碑表之　　张斗南妻张氏
按巩昌府志张氏西河岐山里贡士张斗南妻年二十二贼入城执之氏义不受辱绐贼先行携二子甲寅庚午投火死群贼惊骇县令丁大年表扬之　　郑之祯妻卢氏女
附

按巩昌府志卢氏西和盐官里诸生郑之祯妻年三十携十四岁女白衣逃避贼锋被执于途贼逼上马母女并不从骂贼贼怒磔之县令为请表扬　　赵公选妻张氏
按四川总志张氏剑州贡士赵公选妻贼陷城张逃至石子岭被执将辱之氏登石大骂贼下其齿殆尽犹骂不绝遂以刃贯其胸而死　　赵弘畅妻梁氏
按四川总志梁氏剑州庠生赵弘畅妻献贼据成都系畅夫妇将杀之氏呼献忠名大骂贼怒悬于竿三日而死　　王铎妻赵氏
按四川总志赵氏绵竹庠生王铎妻崇祯十年流寇抵绵铎夫妇俱被执贼令之跪铎大骂不屈贼杀之复挟氏氏亦大骂不屈贼又杀之　　张氏女
按四川总志张氏女汉州人张代明女孙崇祯十七年流贼势逼女以衣服周身固缝投井而死及贼退数日觅尸井中颜色如生　　李资生妻董氏
按四川总志董氏安县人太学生李资生妻年二十三献贼据蜀资生不屈以身殉氏从死　　陶鸣镐妻牟氏
按四川总志牟氏綦江人陶鸣镐妻播贼破城杀其夫氏伏尸大骂亦被害　　帅勋妻胡氏
按四川总志胡氏永川人胡天坤女未及笄为帅勋之妻其姑妒而淫与所私杨起谋辱氏氏抵死不从投身城南帅家滩而死事闻坐姑与起如律御史宋贤按部至永川梦一女子垂发衣湿诉于前明日阅卷乃知氏冤檄令辜佑贤备礼营葬为文以祭之时方大旱入夜雷雨大作人以为感应之神今东岳桥边有碑存焉　　郭大年妻杨氏
按四川总志杨氏武举杨忠女诸生郭大年妻献贼杀大年氏以所生幼子付姑从丽正门城上跃入江中死　　高在&#妻陈氏
按四川总志陈氏泸州举人高在&#妻避乱山中为贼所执骂贼被杀　　李正荣女
按四川总志李正荣女南川人女许聘聂胜芳芳没女闻自缢死　　蒲氏女
按四川总志蒲氏女射洪人崇祯中父母许聘杨慊未嫁慊亡女遂自缢有司旌表　　刘宇扬妻李氏
张氏
宋氏附

按四川总志李氏绵竹人关南道刘宇扬妻献逆之变与侍郎刘宇烈妻张氏大学士刘宇亮妻宋氏皆以未亡人避西山白&#沟贼魁刘文秀抵绵竹行且赴沟访其所在三妇相谓曰吾姑昔日涪水遇盗惧辱投水死吾辈今若受辱异日何颜见姑于泉下遂同缢死　　刘裔盛妻王氏
按四川总志王氏刘宇亮子裔盛妻甲申贼获裔盛于成都诱以官使回县移家氏曰贼之官汝固可做贼之妻吾决不为坚不往遂自缢　　方之斗妻陈氏
按四川总志陈氏仁寿方之斗妻适方二年之斗亡氏父欲夺其志不从投井死事闻旌之　　刘应禧妻罗氏
按四川总志罗氏仁寿举人罗元德次女庠生刘应禧妻夫妇避兵嘉阳应禧出门舟覆溺死氏闻置酒邀亲戚泣曰世乱夫丧何以自存翼日登嘉城三江门投江死一婢殉焉　　左灼妻闵氏
按四川总志闵氏仁寿诸生左灼妻崇祯十三年流寇陷城同夫被执贼欲污之不从骂贼死　　王鸣珂妻熊氏
按四川总志熊氏成都王鸣珂妻事翁姑最孝贼破城执氏强之从氏曰吾名家妇岂屈身从贼遂大骂被杀　　罗铭鼎妻段氏
按四川总志段氏茂州守罗铭鼎妻赵贼攻陷茂州铭鼎被执段氏投水而死　　李氏二烈
按四川总志李氏二烈什邡人明经李爱芳女也姊妹共适朱氏兄弟崇祯末蜀陷二朱先期出会城入山逃难献忠大索宗室二朱知不能免自溺二李曰夫死安归亦同溺水死　　顾存志妻贾氏
媳
附

按四川总志贾氏什邡顾存志妻崇祯间存志从剿楚黔家口仍居旧里后蜀陷分掠什邡贾偕长媳金印妻焚其室自缢死　　杨氏姊妹
按四川总志杨氏姊妹内江缙绅杨浩女也奢寅掠县浩全家被执母触&#死二女将及笄义不受辱夺贼刀自杀不果奔投长江而死贼退尸浮姊妹犹相执手直指张论以闻有诏建坊旌表　　杨先宪妻朱氏
黄
氏附

按四川总志朱氏潼川人明经杨先宪妻甲申为贼执骂贼被杀持其首去其夫以木首葬之同时解元黄文麟女适欧如虹亦被贼执骂贼死　　万谷旸妻吴氏
按四川总志吴氏举人万谷旸妻献贼将系之入城姑傅谓曰汝子幼女少宜抚之我当往吴曰姑年老愿以身行子女泣留之吴绝袂而去死焉　　李宝哥
按四川总志李宝哥资阳人一元女也受黄应奎聘未嫁而应奎病亡有陈孔仁者逐其妻而求娶宝哥李父母皆许之孔仁乃择日来迎宝哥泣不从潜入卧房衣黄之聘衣自缢时年十九事闻建坊旌表　　陈吾琳妻金氏按四川总志金氏长寿人诸生陈吾琳妻举家避乱石柱司寇至系其翁及夫氏知不免告贼曰杀我以代夫何如贼不许金怒大骂贼遂杀氏次及其夫　　蛊士荣女按四川总志永川人蛊士荣女幼读书识女则年二十未嫁适流寇陷蜀女知不免于难常佩刀以死自卫贼掠永川与父兄避寺中贼至女即引刀自刎气未绝更以两手自裂其喉而死　　黄缵妻张氏
按四川总志张氏潼川人御史张锡命女遂宁孝廉黄缵妻夫死孀居献贼陷城执之骂不绝口而死　　李为鼐妻吴氏按四川总志吴氏进士李为鼐妻夫远出流贼至成都自缢死　　杨文焕妾荆娘
按四川总志荆娘乐至人杨文焕妾娶于荆因名焉事文焕未几贼陷城骂贼被杀　　杜瑶妻黄氏
按四川总志黄氏太史黄辉孙女适杜瑶夫亡氏年十七抚遗腹子长斋奉佛甲申之变泣与其子曰我苦节十七年遘兹乱世敢求活乎我死汝勿事贼即报汝父母也遂缢死　　施奇才妻姜氏
按四川总志姜氏绵竹人贡士施奇才妻崇祯丁丑奇才北上值流寇犯蜀姜避西山贼至姜以一簪授其婢曰吾不能&#汝速避万一得生语而主言我已死言讫投崖碎其躯　　江禹泽妻陶氏
张
氏附

按四川总志陶氏汉川举人江禹泽妻崇祯七年被贼执不从同媳张氏携手骂贼引颈受刃而死　　杨元吉妻萧氏按四川总志萧氏绵竹人诸生杨元吉妻李贼至氏　闺烈部列传四十一
　　明三十六
　　黄若水妻彭氏
按武昌府志彭氏嘉鱼黄若水妻夫妇俱为乱兵所掳彭谓兵曰若欲我去释夫回乃可兵乃释其夫氏望夫行远度势不及追乃放声大呼曰汝放心去吾死不污遂被支解　　胡肫妻程氏
按武昌府志程氏名香儿大冶程松女适里人胡肫甫婚八日以归宁渡三山湖遇风涛溺其夫程即赴水从之舟人救起竟绝袖而没　　杨世泰妻朱氏
按武昌府志朱氏江夏人适武昌卫指挥使杨世泰崇祯十六年世泰运&#京师遇张献忠寇武昌城陷朱氏率子韬逃窜步不能前泣谓韬曰汝父生汝一人勿以予故致绝杨氏后汝其急逃汝父归可白吾志言毕赴水死　　樊口女
按武昌府志樊口女不知何姓年及笄未嫁左贼东下掳置马上以手摩其乳女怒啮之贼不能脱呼同伙断其首批其颊而齿已入臂骨刳肉出齿其贼亦亡　　李正芳母王氏
按武昌府志王氏兴国州人庠生李正芳母献贼入境偕二子避徐山闻警自缢夫本素同死　　孟道异妻胡氏
按武昌府志胡氏大冶人适武昌太学生孟道异癸未之乱避贼永宁寺为贼所执将逼之白刃临颈不从贼怒刲其腹实草饲马而去　　谢氏女
按武昌府志谢氏女名三淑蒲圻人幼读列女传能师法之许聘诸生魏柱国年十四献逆屠城避地獭山为贼所获骂贼奋跃方塘而死邑令题其墓　　刘学良妻庄八儿按武昌府志庄八儿庄宁女兴国州人宁三世为庄家奴八儿年十六适刘学良学良亦人奴子越一年病亡八儿执丧甚哀屡绝复苏久之有少年佣耕者求赘翁姑许之八儿自度不能抗佯诺焉及期更麻衣出拜翁姑不知其意以为将受婿而喜之&#臾入室自缢死　　赵璁妻从二姑
按武昌府志从二姑兴国州人赵璁妻璁病且死目其妻而不能言二姑泣曰得无以妾为念乎惟有与君同穴耳璁既葬朝夕奠哭未几私语其婢曰汝幸善事吾姑亡人待吾久不可缓也语毕遂不食寻绐婢出闭门自缢死　　谢自强妻姚氏
按武昌府志姚氏蒲圻谢自强妻归谢二载夫病饮泣吁天愿以身代夫没自经以救解居顷之语人以必死故仍自尽　　熊鱼山次室徐氏
按武昌府志徐氏嘉鱼人熊鱼山次室避乱至粤舟次程乡县嵩口势急徐知不免谓鱼山曰当使公见妾死必不死背后芥公怀次晨赴水援以篙橹竟不受而没翌日得其尸下流视其衣履皆迭迭缝无纤罅　　尹洞庭继室郭氏
按武昌府志郭氏嘉鱼尹洞庭继室尹夫妇避兵同至闽乱间亡郭郭独留石窟中不出已而尹求之获所佩金刚经宛然委蜕　　童氏女
按武昌府志童氏女嘉鱼童洞儒长女流寇陷城女同兄伯隆避湖中兄怨妹曰此因汝累女曰如有事必不累兄兵至女知不免持所携竹筐佯掷曰此中有宝汝可取之随投水而死兵果取筐其兄亦得脱　　郭翊中妻黄氏按武昌府志黄氏咸宁诸生郭翊中妻夫早亡子民瞻始孩氏苦守以事翁姑画荻教瞻于黄泥洞为闯寇所执骂贼不辱触石而死血渍石成碧　　童心开妻章氏
按武昌府志章氏嘉鱼贡士童心开妻世居白湖癸未献贼入邑章随夫抱子先登舟不可随陟险入白云山石洞贼大索山中开幸脱出章被执大骂而死　　李之馨妻余氏按武昌府志余氏嘉鱼庠生李之馨妻为献贼所执大骂而死　　郑邦相妻杨氏
周
氏附

按武昌府志杨氏鄱阳令郑邦相妻翰林郑之谌母崇祯间叛兵冲斥望屋而噬杨不及避冒刃以死周氏相昆弟庠生邦遇妻与杨氏同日死难　　潘心宇妻李氏　　　鲁古愚妻刘氏
按武昌府志已上二妇仅存名氏死事无考
　　曹大春妻汪氏
按武昌府志汪氏武昌庠生曹大春妻司农若参次媳也年十四归曹孝事翁姑内外无间崇祯癸未献逆掠舟南渡氏避匿月山指怀中婴谓其夫曰妾所生惟此子母子相为存亡脱有不虞妾义不负君君当自为计五月贼入樊湖大肆搜索氏抱儿赴水死越七日尸浮浅渚面色如生犹两手握婴儿不可解　　邵云寰妻邵氏按武昌县志邵氏庠生邵圭桓祖母年十六适里人邵云寰阅七年夫亡三子俱幼家计萧条夫兄以氏少劝他适不从值闯逆东奔氏挈三子避贼于天宫井贼至搜山两子各窜伏惟幼子南依依不忍去子母同被执氏骂贼而死贼释南南匿母尸崖谷间后四月南入山寻视颜色如生遂负归葬焉　　曾某妻吴氏
按武昌县志吴氏庠生曾某妻耆民吴辂女也曾亡氏不食辂未知曾没走问疾视女在&#宽之曰儿强饭何用死为氏瞠视曰父何言遂侧身面壁又不食五日死夫妇合葬于贤庾曾氏竹林　　王家臣继母王氏
按武昌县志王氏庠生王家臣继母家臣生母亡兄弟三人仳失所父乃娶氏抚诸孤鞠育恩勤倍于生母凡饥渴寒暖纤悉必察父喜曰芦衣凉薄常受后妻之毒吾今幸矣诸子皆能成立仲子为邑诸生未几夫亡氏甘淡守约荼苦劳瘁以固穷节值闯逆蹂躏山谷氏为所执遂绝粒数日骂贼死　　投江女子
按武昌县志投江女子不知何县人为乱兵掳至营其帅欲纳之至浔阳江投水死尸逆流四百里至武昌二洄间渔人收葬之发本有绳系油纸小封取以示人则女子绝笔诗也有云寄语亲休绻念入江犹是女儿身按宝庆府志载杜小英投江系衣带
诗中二句同此以事迹稍异并存之

　　孟鲁难小妻黄氏
按武昌县志黄氏维扬人太仆卿孟鲁难小妻娄县令孝廉道脉之生母也癸未夏献逆犯境合邑逃窜殆尽臧获言宜趋避氏唾之曰妇人行不逾阃吾守吾正而已及城陷氏不得已从其子由间道走豫章趣粤东后其子归理先人茔兆氏留寓浔阳突盗掠其囊箧执氏索金帛氏夺贼刀自刺死　　张采妻万氏
按汉阳府志万氏汉川生员张采妻崇祯癸未氏甫嫁未数月左兵肆掠投塘水浅以首埋入深泥而死　　李正开妻骆氏按汉阳府志骆氏汉川诸生李正开妻崇祯壬午为左兵所掠贼持刃逼之氏引颈受刃骂不绝口而死　　王氏女按汉阳府志王氏女汉川周陂乡人未嫁所聘子亡自缢死　　殷氏杨氏
按汉阳府志殷氏汉川诸生杨敦义妻杨氏马呈祥妻敦义姑也义与祥相继死二妇哀毁骨立并于死者忌日先后自缢以殉事闻有司旌之　　周伏受妻江氏
按汉阳府志江氏周伏受妻孝感人嫁四年夫亡护卫林宽遣人聘之为妾江詈其人而告伏受父兄曰不得轻易陷我宽复迫之江遂毁园篱走夫坟痛哭沈漳湖而死事闻表其门　　王某妻石氏
按汉阳府志石氏汉阳蔡店人王某妻生一子夫亡有遗腹富民某谋娶之不从一日氏舟过南湖富民劫之湖中氏抱其子投水死讼之官拟富民大辟后竟贿脱有司立碑表之　　罗某妻胡氏
按汉阳府志胡氏汉川罗某妻癸未白贼肆掠氏为贼所执骂不绝口死之　　易可久妻陈氏
按汉阳府志陈氏耆民易可久妻少适可久无愧妇道可久年四十无子劝夫纳妾生二子长兆羲次开羲氏抚之不啻己出崇祯癸未献贼陷鄂城延及汉阳氏为所执骂贼不绝口贼磔杀之　　魏晋封妻吴氏
按汉阳府志吴氏汉阳孝廉魏晋封妻封病笃谓吴曰丧乱之乡为嫠独苦能从予于地下否对曰子自保无患我也封没吴哭踊极哀百日祭毕自缢柩旁死时年三十有四　　李氏女
按汉阳府志李氏濮阳人新宁令李国祚女闻警仓卒出走遇贼欲污之身被数创寻至马家湖被杀贼既去得其尸于湖中表里密缝爪痕透掌颜色如生　　曾氏女按汉阳府志曾氏女汉川周陂乡人未嫁值乱为贼所掳欲污之不屈大骂而死　　仲氏女
按汉阳府志仲氏女浙之湖州人有殊色随父贾于楚城破贼大索妇女首执仲仲剺面披发诟骂不屈贼具马命二贼挟上力拒不得乃按刃迫之曰身往可保汝头仲叱曰宁头往也遂取其头而去　　王明俭妻成氏
唐
氏附

按汉阳府志成氏汉川生员王明俭妻崇祯癸未左兵南下恐不免与妾唐氏结帛共缢而死　　李&#妇
按汉阳府志李&#妇濮阳某宅婢也为数贼所挟驱至梅子山一别墅贼力犯不可得临以刃妇引颈就之抓贼面流血贼怒甚遂杀妇　　李珠妻徐氏
女
附

按汉阳府志徐氏濮阳生员李珠妻携女避乱撷山贼仓卒突至欲犯之母女俱不屈而死　　王维侃妻余氏
按汉阳府志余氏汉阳王维侃妻甲申三月兵乱夫妇俱为所掳氏绐兵释夫引颈就杀侃遂终身不娶　　李友桃女按汉阳府志汉阳诸生李友桃女未嫁遭左惠之变随父母走寓虎头山之田家左兵连樯搜湖女知不免预自约束凡裙裾衣屦无不重复纫缉贼至驱入舟欲犯之女绐贼登岸即赴水贼怒杀之　　胡粹然妻闻氏
按黄州府志闻氏罗田胡粹然妻为贼所执大骂不从被支解　　杜应芳妻樊氏
按黄州府志樊氏黄冈杜应芳妻年七十献贼破城氏白发皤皤坐于中堂贼亦不欲加害会见眷属受侮乃正色大骂遂被杀　　王梦贞
按黄州府志王梦贞河东王论女许聘某未字会论母丧某父子来奠女未出或嘲女窥某女闻曰造言嫁诬天自鉴之然我义不受诬遂不食三日自缢死　　奚禄诒妻王氏按黄州府志王氏黄冈奚禄诒妻通孝经及杨慎史谈崇祯癸未张献忠破城随夫避难于大冶之驾虹山下冶令与夫旧交夫往访之中途为土贼石可鼎去氏闻信即投水死惟八岁幼子在傍及夫脱难归已死十余日矣后以夫贵封孺人　　胡氏
按黄州府志胡氏罗田人不知其夫避兵赤剥崖闻夫被杀哭数声遂投崖而死　　熊氏女
按黄州府志熊氏女父幼学麻城诸生以女许聘刘康康遘疾且笃女啮左股肉欲遗之为幼弟误弃复刲寸许父母遣啖康康稍瘥越月仍死女闻讣绝粒父母力劝乃曰不令我哭吊于刘终不生于是偕之往触棺摧毁是夜自缢者再康母救解泣谕之曰汝与吾子未谐伉俪何必乃尔女曰以肱食之即身事之矣安能以残肱事他人乎举家遂防守益密女呼父母与康母曰请许我终身乃可康母喜诺女佯起栉沐拜康灵入室闭户触柱壁而死遂合葬康穴有司奏表其门　　袁三才妻庞氏
按黄州府志庞氏黄陂贫家女袁三才妻美姿容言动不苟三才酗酒游食氏力劝不悛债家责负立夫妇身券为质氏知不能免泣血曰死即死耳不能自辱遂手刃七岁女复自刎数日乃殓颜色如生有司奏闻建坊旌表　　杨启颜妻王氏
按黄州府志王氏广济杨启颜妻颜患痈久肢节溃臭氏左右之罔不曲当崇祯乙亥贼突至众皆窜匿氏不忍离夫侧颜遣之不去贼至笞颜氏辄身翼之颜垂死掠氏以行氏欣然乘马行十余里见一大塘遂溺而死越两旬尸立水中见半体面色如生　　王烶妻胡氏按黄州府志胡氏王烶妻遇乱为贼所掳窃刀自刎而死　　董应长妻邹氏
按黄州府志邹氏麻城董应长妻应长疾锢临危氏绝粒誓从及夫死六日亦亡　　汪文柱妻汪氏
按黄州府志汪氏罗田汪文柱妻遇贼将杀柱挟氏去氏请释夫乃从及柱行远大骂死之　　黄自诚妻林氏
按黄州府志林氏黄陂黄自诚妻年十七适诚有黄绘者强奸不从讼绘于官得正其罪自缢而死有司各遣祭其墓　　张氏女
科甫
女附

按黄州府志张氏女名福瑗广济举人张伯瑜女未嫁随父避乱湖上贼至父为所伤强女乘马女大骂不绝声遂被害族人科甫女亦同被执欣然乘马略不为意及至家门投塘水死　　叶振华妻余氏
按黄州府志余氏麻城叶振华妻崇祯乙亥流寇初入境氏闻警即以节烈自矢及寇至随夫窜斑竹园势危迫度不免遂自经夫解之数次抵暮乘夫不见缢死树间　　戴崇礼妻董氏
按黄州府志董氏麻城庠生戴崇礼妻年二十崇祯乙亥流寇入境偕夫逃难顾夫曰如遇贼誓不生还时生子曜甫六月余授其乳母嘱善抚之行至杨家冲贼猝至拥氏上马氏断袖强行遇深塘奋身跃入而死　　周弘祁妻喻氏
按黄州府志喻氏麻城御史喻希礼女适举人周弘祁祁亡氏从死　　卢震初妻袁氏
按黄州府志袁氏蕲州卢震初妻年二十二崇祯癸未贼陷城氏闻变度不能脱拜辞祖舅姑及舅姑抱周岁儿投井死　　程梦斗妻周氏
按黄州府志周氏黄梅程梦斗妻梦斗遭里中恶少窘辱丧躯氏痛夫死非命白于有司又不忍析尸雠党止于坐戍氏以冤未尽雪触棺呕血而死　　胡氏女
按黄州府志胡氏女广济人未及笄为继母所诬不能自明晨起投江而死后尸浮出逆流而上众共冤之县令夏可雷为白其事　　石一音妻梅氏
按黄州府志梅氏黄梅石一音妻崇祯丙子音被寇执不屈慷慨骂贼而死氏闻之痛哭触地奔投于湖　　王从礼妻陈氏按黄州府志陈氏蕲州王从礼妻年十五适从礼生三子礼亡氏奉姑教子垂四十年崇祯癸未避乱于武昌城破指庭前井谓二媳曰是吾死所若有意乎二媳再拜先下氏取妇帨履标之井干投井俱死　　蔡永忠妻王氏按黄州府志王氏广济蔡永忠妻夫亡数载姑与族人逼嫁不已遂赴水而死族人恶之窆水浒是岁大旱邑人陈恺闻之叹曰一妇含冤三年不雨兹岁之旱未必不由王氏之冤致之遂佥议阡高冈不数日而大雨　　陶成芝女
按黄州府志大足陶成芝女年十四许聘黄冈朱君锡子廷杰杰死女欲往祭父母坚止之涕泣竟日遂缢死　　金氏女
按黄州府志金氏女黄冈团风鸭蛋洲渔家女崇祯末许聘李人之次子暨长成李子尪呆日甚人之谋于金父母欲以长子移配父母许诺女闻悲愤曰此何事而可以移易乎父母强定婚期先一夕女悉缝周身衣至夜半辟户出追者不及直奔大江如履平地至波心而没　　李新期妻申氏
按黄州府志申氏蕲水李新期妻夫死不嫁土人李豺恃宦戚贿申兄弟谋娶申申断发不从强束缚舁至家已缢死矣崇祯末危乱无有白其冤者　　洪氏女
按黄州府志洪氏女父世宠黄梅人年及笄城陷被执知不免道经燎原投火而死　　冯公甫妻商氏
按黄州府志商氏黄梅冯公甫妻有美色贼执而悦之又执其夫及姑氏诈许之先脱其姑继复脱其夫遂狂奔投烈火中死　　曾伟妻石氏
按黄州府志石氏黄梅曾伟妻崇祯壬午贼陷城夫妇俱被执私语夫曰我惟有死君可潜逃勿依我有顷贼勒上马氏遂投井以头触石血流满面骂不绝口贼怒杀之　　刘滋妻徐氏
按黄州府志徐氏广济刘滋妻生子遇文才三龄而滋殁徐截发毁容茹苦事舅姑抚孤举三孙年七十闯贼掠省城死焉鼎革后题请建坊旌表　　张问达妻李氏
按黄冈县志李氏张问达妻问达亡氏甘贫苦节足不逾阃值献逆陷城命子逃遂自投井死　　王二林妻屠氏
按黄冈县志屠氏王二林妻献贼陷城为所掠屠义不受辱骂不绝口贼悦其色婉令人说之氏终不从引颈受戮二林亦陷贼营阅两月得妇尸不坏　　李君实妻王氏按黄冈县志王氏李君实妻遇贼被执贼悦之不可夺杀其舅姑及夫以胁之氏夺刀自杀　　黄正远妻萧氏
按黄冈县志萧氏生员王正远妻崇祯乙亥为献贼所执不屈大骂死之　　易氏十四烈
按黄冈县志崇祯乙亥流寇焚杀十余年间妇女惨死者不可胜纪其见闻详确即易氏一族有足纪者如易道尊妻王氏易道一妻熊氏易时升妻汪氏易吉甫妻陈氏易瞻明妻华氏易道重妻周氏与易仰之女适何刚者易文我女适夏继璜者易道旦女适何际时者易道位女适李尔常者易道傅女适刘伯升者易为继女适方尔闻者凡十有二人或死于水火或死于刀绳后先一辙他如道久女适孙道光女适熊皆以骂贼不屈死不能尽书姑记易氏一族以概其余云　　王封带妻杜氏
按黄冈县志杜氏王封带妻封带早亡氏年二十无子誓以死殉众慰之氏号泣曰不死何归从一而终分也日夜哭柩傍不食而死　　喻于义妻董氏
按罗田县志董氏贡士喻于义妻贼破城赴泮池溺死越十余日形色如生　　蔡氏女
按罗田县志蔡氏女许聘余某贼破城为贼所执逼之不从受刃而死　　王继室汪氏
按罗田县志汪氏举人王继室为贼所执欲污之氏怒骂攘贼刀奋杀群贼共击杀之　　王灵妻孟氏
按蕲水县志孟氏王灵妻崇祯八年流寇突至执孟氏提刀迫之上马氏骂贼不休宁死不辱贼忿甚磔杀之　　徐一三妻毕氏
按蕲水县志毕氏徐一三妻崇祯八年流寇突至氏被执贼以刀胁氏欲污之氏抗声骂贼自辰达午不绝卒不能屈贼乃杀之　　郭巩妻柴氏
按蕲水县志柴氏郭巩妻为流寇所执欲污之氏曰余家累世清德安能从尔贼求生耶可速杀我贼就背砍之出肝而死　　南有杞妻李氏
按蕲水县志李氏生员南有杞妻崇祯间避寇寨上寨破为贼所执促之上马氏厉声骂不止贼攒刃刺杀之　　谭忠义妻黄氏
按黄陂县志黄氏进士谭忠义妻处贫不言窘事舅姑尽诚崇祯八年贼突至氏随姑匿夹室中以儿啼为贼破壁出之姑被害氏奔投河水浅不得没贼以乱石击之颈脑尽裂终不起贼复以长矛刺杀之　　王妇向氏按黄陂县志向氏荣赤公少女性端重嚬笑不苟十岁时甫捻针刺绣即工虽兄弟行不数见母晚多疾氏年十四药饵必亲不以委婢及母亡哀恸绝粒欲死诸姑姊谓曰母老当终父在可重以戚乎氏乃止越三载闯逆将屠城父避乱山中以嫁王姓者赞夫力学躬织以事舅姑逾年贼大至执氏迫胁之氏正色曰死吾幸尔盍速诸贼指众曰若非汝父母即汝舅姑兄弟苟不从必尽屠之而后及汝氏曰汝但杀吾尔与诸家人何与诸戚股栗垂泪视氏氏益怒曰我身在徒为贽耳遂奋夺贼刀自刎贼怒杀之尸暴数日颜色如生　　谭德化妻杨氏
按黄陂县志杨氏谭德化妻崇祯八年贼警氏曰吾当死于家中不弃道路也贼至获于壁间大骂死之　　卢绂妻杨氏按蕲州志杨氏诸生卢绂妻年三十五崇祯癸未献逆毁城氏被掳寇欲负之氏曰我自能行携母朱氏至火起处奔投烈焰而死　　朱邦朴妻曹氏
按广济县志曹氏朱邦朴妻性淳笃事姑孝与妯娌和年三十无出力劝纳妾生子寻被寇不屈死　　饶帝臣妻徐氏按广济县志徐氏饶帝臣妻遇贼溺水死
　　李日达妻陈氏
按广济县志陈氏李日达妻遇寇不屈赴深潭死侍儿从之　　王凝鼎妻张氏
按广济县志张氏王凝鼎妻避寇殷冲寇攻寨甚急氏自投于波丝硐崖下死后月余子秉钺收瘗面色犹生秉钺后任贵州普安守备赠氏恭人　　吴氏徐氏
按广济县志吴氏郭存仁妻徐氏赵家鼎妻俱遇贼不屈死　　吴敏师妻刘氏
按广济县志刘氏吴敏师妻携子遇贼令子逃归刘遂赴深潭死　　许惟高妻江氏
按广济县志江氏许惟高妻遇叛卒不屈贼先割其耳复划其背刳食其心而死　　查文生妻王氏
按广济县志王氏查文生妻事舅姑甚孝崇祯八年流寇至氏抱小儿女逃伏为贼所执强之不从詈贼曰吾夫年四十止此子女宁杀我贼遂杀之　　张成见妻刘氏
按广济县志刘氏张成见妻遇寇怒骂不绝口贼杀之　　锺俭甫妻陈氏
按广济县志陈氏锺俭甫妻死事无考
　　黄伯常妻鲁氏
按广济县志鲁氏黄伯常妻为贼所执欲污之大骂不屈被支解　　饶燮中妻张氏
按广济县志张氏饶燮中妻经寇乱密以小刀自随避乱新洲匿土窖中为兵所执詈贼自杀　　黄氏
按广济县志黄氏不知其夫随姑张氏避乱姑死黄亦赴水其子被系逃归寻母不得亦悲号而死　　刘氏徐氏按广济县志刘氏饶牧夫妻徐氏张明育妻为贼所迫俱投水死　　饶全中妻梅氏
按广济县志梅氏饶全中妻遇寇不辱投塘水贼起絷之复骂贼见杀　　吴敏功妻王氏
按广济县志王氏吴敏功妻功寓蕲蕲城破自率妻女走符干楼知势不免举家死濠堑中　　田广生妻张氏
按广济县志张氏田广生妻避乱高山棘茨中为贼所窥持槊刺之不出骂曰吾名家妇岂从汝贼以辱吾义贼怒引其裳倒曳之头面破裂解其尸　　刘仲霖继妻胡氏
按广济县志胡氏刘仲霖继妻仲霖殁胡苦抚遗孤贼至避居山寨男妇皆被胁胡独抗志不从贼夺怀中孤儿拉杀之胡气愈愤贼大怒以巨挺撞之头浆迸裂而死　　胡是恭妻饶氏
按广济县志饶氏胡是恭妻为寇所絷骂贼不屈被杀酷暑弃尸颜色如生　　周士龙妻费氏
按广济县志费氏周士龙妻从夫避乱山寨为贼所絷屡促夫去曰女子死则死耳丈夫独不见几乎贼移营近蕲水士龙始脱走贼欲杀氏氏引颈就死贼退士龙裹尸归葬　　吕彰美妻胡氏
按广济县志胡氏吕彰美妻夫殁胡年十九抚遗孤守节为乱兵所执子始五岁有邻妇亦在执中胡涕泣语曰我生以节自矢今岂为贼辱望告吾家吾死矣此子尔幸为我保之语已赴塘死　　冯如集妻龚氏
按广济县志龚氏冯如集妻孝事继姑尝为姑病割股贼至被执求死不得诡曰阿夫有珍宝埋某林中汝取之释我可也指其处贼往龚即以所佩小刀自刺死　　杨齐圣妻刘氏
按广济县志刘氏杨齐圣妻适杨未一月避兵于小金冲之凤凰山势急投水死　　张简熙妻程氏
按广济县志程氏张简熙妻从夫避兵殷冲深涧中为甲士所获程怒骂求死甲士好语慰之程遥见古岸即计绐甲士曰前后皆若辈吾安能逃甲士信然稍逸之不数武遂溺水死　　张氏女
按广济县志张氏女流寇至与两嫂同避势急先解带自缢未死贼至而苏之女骂不从贼磔杀之　　刘官玉妻黄氏按广济县志黄氏刘官玉妻玉早亡黄守节抚一女避兵湖上携女及数婢同一舟湖兵如织舟适胶浅势急与女婢俱投水死经三伏余家人寻尸颜色如　闺烈部列传四十二
　　明三十七
　　徐弘修妻田氏
按荆州府志田氏江陵诸生徐弘修妻崇祯癸未春贼破白兔湖修死之氏哭奔溺水水浅贼追援欲犯之氏伏泥中大骂被害　　李曙实妾潘氏
按荆州府志潘氏宜都诸生李曙实妾崇祯末王寇杀曙实逼氏为媳潘开便门投河死三日尸浮颜色如生　　涂升庸妻王氏
按荆州府志王氏江陵涂升庸妻有俭德甘贫窘壬午贼至升庸被害氏骂贼撄其怒捽氏发控驰十余里至马驿街逼之不屈缚于杵杀之　　王运达妻姜氏
按荆州府志姜氏兴山王运达妻崇祯时夫妻避乱岩谷遭贼掠欲污之氏坚不从逼以刃氏曰汝释吾夫身则听汝贼如其言氏度夫去远坠岩而死　　万邦孚妻李氏按荆州府志李氏远安万邦孚妻崇祯甲戌贼犯远安李被掠欲辱之大骂不屈为所磔　　涂麟妻殷氏
按荆州府志殷氏江陵涂麟妻年三十夫亡壬午闯贼陷荆二子执去殷被逼藏墙中夜静以书柜纵火而焚手抱孙女泣曰吾身守节多年汝亦不幸为女于此不死更待何时遂与共死殷二子脱归从邻妪得骸骨葬焉　　黄鼎妻某氏
按荆州府志某氏施州卫黄鼎妻兵燹之后夫亡无棺氏积薪与夫同焚　　李世昌妻张氏
王
氏附

按荆州府志张氏江陵李世昌妻崇祯癸未夫妇为贼所掠偕行至于河张与其姨母魏弘化妻王氏同赴水死　　里民妻谭氏
按荆州府志谭氏施州卫里民妻甲申军民内哄土蛮乘隙肆掠妇女被辱谭臂负幼子随众行至竹王沱投水死越二日母子同浮水面　　刘氏
按荆州府志刘氏江陵刘汝济女年十八其夫某罹贼难死刘矢志孀居甲申献逆大掠仓卒出走与祖母萧同被执刘谓祖母曰吾家世清白今日之事有死而已遂赴水死旬日汝济得其尸并其夫合葬　　绣衣女子按荆州府志绣衣女子不知何许人荆贼犯之不从囚之别室遣老妪劝谕之违则杀焉女曰妾已名登鬼录非死不欲闻所乞于媪者死后以抔土掩吾体耳遂俯首受刃颜色不变观者咸为流涕　　叶玉衡妻季氏
按荆州府志季氏叶玉衡妻衡蜀人官户部主事致仕值大乱不获归乃流寓兴山卦子山寨李来亨破其寨见氏美杀玉衡欲掠氏氏绐曰埋吾夫则从汝贼从之埋毕氏抱幼女坠岩死　　徐永令妻竺氏
按荆州府志竺氏江陵徐永令妻事翁姑以孝闻崇祯癸未遭贼不屈赴水死　　高维远妻简氏
按荆州府志简氏兴山高维远妻太守简而可女也崇祯己卯寇罗汝才掠境高举家被获于岩穴氏度不免携女坠岩死　　傅秉干妻文氏
按荆州府志文氏江陵傅秉干妻纪山人夫亡氏方少艾崇祯癸未携一子避贼宿林中不入人家子复死贼至不从身受八创而死　　邓宗启妻唐氏
按荆州府志唐氏施州卫唐一鸿女主事邓宗启妻遭世乱唐誓不欲生求死者再俱救免后贼至赋诗留别家人自缢于忠建村　　王廷卿妻狄氏
按荆州府志狄氏江陵诸生王廷卿妻卿早亡未及茔葬狄誓免丧当与同穴至期竟不食而死　　万全珣妻郑氏
按荆州府志郑氏兴山万全珣妻遭贼掠强之行氏踞地大骂贼怒射杀之　　徐峄母雷氏
按荆州府志雷氏江陵贡士徐峄母早寡家贫苦节壬午冬闯贼劫掠沙市氏度不免自焚死　　田弘锦妻李氏
按荆州府志李氏巴东田弘锦妻弘锦为贼杀氏自刎死　　谭弘勋妻萧氏
按荆州府志萧氏兴山谭弘勋妻遭乱夫妻被掠行至水边氏遂投水死弘勋亦从焉　　萧中妻张氏
按荆州府志张氏江陵萧中妻壬午冬闯贼掠沙市执氏欲污之张骂不绝口死　　宋录女
按荆州府志宋录女宜都人崇祯癸未贼将张君用屠其父伯全家独留女女遂自杀　　冯某继妻沈氏
按荆州府志沈氏江陵沈肇隆女年十九为冯某继室甫一载夫亡姑亦寡沈与姑同守崇祯末贼陷荆氏潜置刃怀间拟贼近即杀之贼觉将劫氏氏大骂激贼刃其面数次犹骂不绝口遂被害　　李成琪妻周氏
成琳
妻附

按荆州府志周氏施州卫人李成琪妻琪弟成琳妻亦周氏贼兵入施二周俱为所劫出郭赴水死　　陈瑞妻卢氏按荆州府志卢氏远安陈瑞妻夫亡欲以身殉因姑在恐失养而止及姑没兄怜其贫而无子劝之嫁遂闭门自缢　　胡良儒妻袁氏
按荆州府志袁氏松滋胡良儒妻年二十夫亡悲恸赴水死有袁氏烈妇碑　　李如琦妻周氏
按荆州府志周氏远安李如琦妻夫亡守节三十余年崇祯末流贼破寨坠岩而死　　覃之晋妻向氏
按荆州府志向氏长阳廪生覃之晋妻土司唐镇邦兵围晋第晋骂不绝口被杀氏抱尸痛哭赎夫首续以丝口吮血痕收敛土蛮逼氏行至一碗水奋身投岩死有二犬亦随之土蛮惊异而去乡人收其尸与夫合葬　　邹承先妻陈氏
按荆州府志陈氏远安邹承先妻年二十五夫亡守柩三年自营敛具毕闭门自尽与夫合葬　　王奇妻尹氏
按荆州府志尹氏松滋诸生王奇妻夫妇并为贼所执欲犯之先杀奇尹大骂以夫血涂面拔贼刀自刎死　　张鸿业妻李氏
按荆州府志李氏远安诸生张鸿业妻有淑德崇祯末贼破寨触岩而死　　王氏女
按荆州府志王氏女枝江王弼汝女也许字张维维婴危疾死女闻号泣不食数日欲往吊父母不可泣谓叔母曰儿即不往请兄为代奠死且瞑目父如其言母虞有他变遣婢守之俟婢寝熟潜出投水死　　金震祚妻谭氏按荆州府志谭氏兴山金震祚妻夫妇避乱中途被掳贼欲辱氏先杀震祚氏骂曰吾夫惨死吾反受尔辱耶触石而死　　郑名世母龚氏
按荆州府志龚氏公安诸生郑名世母为贼所执诱其子以伪官龚骂贼死贼焚其尸　　潘有谷妻刘氏
按荆州府志刘氏监利潘有谷妻崇祯癸未城陷谷被害氏喷血骂贼死谷弟有彝触墙痛哭并遇害巡按御史疏请表其门　　侯令丘妻刘氏
按荆州府志刘氏公安侯令丘妻崇祯癸未随令丘官北都逆闯犯阙令丘知事急欲以刘舆送他所刘曰君早自匿勉图报国其封置我一室中勿以我为念令丘如其言脱身去刘自顶至踵皆缝固自缢死平时针匠黄某康德甫时亦为贼买棺葬之　　呙校妻龚氏
刘
氏附

按荆州府志龚氏公安呙校妻贼至欲污龚龚不屈授首焉其子诸生修仪妻刘氏见姑死抱颈痛哭大骂亦伏剑尸旁贼众叹息而去　　田学谟妻毛氏
按荆州府志毛氏公安田学谟妻夫亡无子守侧室子如己出后遇贼被执不屈而死　　徐绎妻刘氏
按荆州府志刘氏宜都徐绎妻甲申献贼杀绎于道氏携一女依父母避乱山村父母亡女亦夭营将欲强娶之刘寓书两兄遂自经死　　郭天祚妻颜氏
按荆州府志颜氏兴山郭天祚妻性贞淑因乱被掠强之行不从乘间拔刀自刎死　　谢三台妻王氏
三台
妹附

按长沙府志王氏诸生谢三台妻长沙人家天井庙所生子女共五孩台妹适叶亦依兄嫂避乱闻左兵淫掠夫妻姑嫂子女一索共系七命同溺而死　　汪醇宇妻郭氏按长沙府志郭氏善化人诸生汪醇宇妻年二十而寡崇祯癸未避兵山中及子以程俱为兵执郭投枫树渡河水死以程随兵行至王家坪约五里始知母溺亦赴水死后数日家人觅其尸母子携手如生　　何一蕃妻王氏按长沙府志王氏诸生何一蕃妻癸未献贼至夫妇被执氏有美色杀一蕃以逼氏氏曰瘗我夫尸从汝瘗毕乃大骂赴水死　　廖姓妻谢氏
按长沙府志谢氏湘乡人适农夫廖姓者崇祯末为张先壁所俘求脱不得乃指怀中子绐兵曰吾夫匿苇中以子付之即从尔贼以为然谢至河岸抱子投水死　　唐吉会妻钱氏
按长沙府志钱氏湘潭人贡士唐吉会妻夫为献贼所执将杀之钱急呼曰勿杀须我出既出贼纵其夫索金钱绐之曰须夫还取乃得又密语夫夫去久不至贼欲污之因大骂而死　　骆文吾妻车氏
按长沙府志车氏骆文吾妻癸未避兵郭家冲被执以刃加颈逼首其夫所匿处佯许诺引至油铺桥投水死除夕获其骸面色如生　　王氏赵氏
按长沙府志王氏黎天俊妻赵氏蔡三逵妻俱长沙人崇祯末贼兵沿乡炮烙二妇同匿薮菁中俱被执迫告夫所匿处二妇誓死不言同毙刃下两夫皆得脱于难　　刘大焕妻彭氏
按长沙府志彭氏茶陵人诸生刘大焕妻避乱黄塘夫妇俱被执彭厉声曰宁杀我勿杀我夫言未竟遽夺刀自刎夫竟得免　　文在中妻张氏
按长沙府志张氏诸生文在中妻癸未献贼乱氏与诸妇女匿山中贼至疾驱诸妇下张抱树大呼不移跬步卒被杀树下　　何敏逊妻潘氏
按长沙府志潘氏湘阴何敏逊妻何寄籍善化避乱家于山中夫妇相倚为命献贼搜山潘行绝壁下度不能脱顾何曰君其速避妾得死所矣行不数武触石而死其地则花石崖也　　长沙女子
按长沙府志崇祯末献贼陷城兵吏皆逃惟女子执戈登城贼入击之贼曰官兵不守汝一女子何能为女曰吾以愧天下之为男子者大骂以戈逐贼遂遇害不知其姓氏　　王姓妻詹氏
按长沙府志詹氏王姓妻其夫出就学邻豪其美诱以金不从越明年遭献贼之难被执行经绝壁奋身跃入深渊而死　　杨才英妻胡氏
按长沙府志胡氏杨才英妻宁乡人为左兵所执逼解衣胡抢地大骂曰吾大家妇岂辱于汝贼贼怒剖其腹死阅数日不腐里人哀而殓之　　陈奇策妻刘氏
按长沙府志刘氏茶陵人诸生陈奇策妻值寇变举家惊窜氏虑不免溺水死寇悯之从污泥中抱出气已绝矣　　石麟妻周氏
按长沙府志周氏石麟妻善化农家妇也年二十夫死邻豪谋娶之周坚拒而止左兵肆掠为所获怡然就道行经龙潭奋跃入水死　　王载妻阙氏
按长沙府志阙氏湘潭人诸生王载妻献贼乱夫妇被执俱死子安方五岁坐哭尸旁七日奄奄未绝有虎往来不啮田夫闻哭声救出载弟岱觅兄嫂尸合葬之携安归　　胡士柱妻蒋氏
按长沙府志蒋氏诸生胡士柱妻崇祯末寇至柱挈家远窜被执柱以蒋故不忍去见杀蒋奋身伏尸痛哭贼械系之骂益厉哭益恸贼怒断其首贼退家人觅其尸神色如生　　唐世起妻欧阳氏
按长沙府志欧阳氏湘潭人唐世起妻癸未献贼乱夫妇并为所执氏阴语夫曰汝与子逸去我自为计及夜夫携子逃贼旦诘之以实告怒而杀之贼去其子觅至死所已越月面色如生　　管声先妻张氏
按宝庆府志张氏武冈诸生管声先妻丁亥被掠不辱逼之行至南门水南桥跃马入河而死　　刘源澄妻莫氏
按宝庆府志莫氏诸生刘源澄妻崇祯癸未源澄督乡勇复城不克死之氏号呼数日柩至一恸而绝　　伍凤鸣妻刘氏按宝庆府志刘氏邵阳诸生伍凤鸣妻丁亥之变鸣为兵所获氏遂投崖死　　李浑妻唐氏
按宝庆府志唐氏贡士李浑妻归李恪恭妇道刺纺佐读不怠癸未之变窜处梅塘乡为兵所迫赴水死　　李孟佐妻韩氏按宝庆府志韩氏邵阳诸生李孟佐妻年十八而寡孀居四十年声不出阃年六十闻献贼破城自缢死　　杜小英按宝庆府志杜小英小字湘娥武冈女子为大兵掳至小姑山为诗数绝系于衣带投水而死尸逆流至洞庭浮数日颜色如生衣带不解或云辰州人衣带系诗云去乡漂泊已经春今日含羞到汉城忽听将军搜索令教人争敢惜余生征帆闻说到双姑血枕啼魂怯夜乌早入江波葬鱼腹不留冰骨辱为俘当年画阁惜如珍野犴而今也逐人寄语爹娘休眷恋入江犹是女儿身平生经历不堪题此际浮沉理总齐河伯有心怜薄命将身流向洞庭西顾影江干只独悲永辞鸾镜委蛾眉朱门空许谐秦晋死去相逢总不知　　严循闲妻罗氏
按岳州府志罗氏华容严循闲妻年十八于归闲貌寝而拙&#年生一女无何为夫弃不入其室者十余年氏独与女共晨夕久之循闲病且死氏侍&#侧私自泣指其女谓姑曰脱不讳当以身殉愿姑善视此女比循闲死既殓至夜静自经棺侧　　李昌叔妻龚氏
按岳州府志龚氏澧州诸生李昌叔妻贼一只虎入澧掠氏氏骂贼不屈遂及于难　　邓于旬妻李氏
按岳州府志李氏华容邓于旬妻年二十旬亡李触槐而死　　任璋妻高氏
按岳州府志高氏澧州任璋妻年二十六夫亡无子父母欲夺其志引刀自刎学使旌其门　　杨宾朝妻丁氏
按岳州府志丁氏临湘杨宾朝妻崇祯癸未献贼渡江走避乱山中每语夫曰若遇贼誓不受辱后果为贼执不屈死之　　姜振德妻刘氏
按岳州府志刘氏姜振德妻闯贼陷城夫与姑俱被杀刘自缢死　　宋世将妻琴氏
按岳州府志琴氏永定卫指挥宋世将妻世将未袭职而没氏年二十余苦节抚孤昌引承袭祖职年四十余遭乱惧辱自缢死　　余所蕴妻汤氏
按临湘县志汤氏余所蕴妻崇祯癸未寇警氏别其伯姆云若遇贼不复相见矣无何避寇白泥湖被执将杀之其子禾儿甫八岁跪贼曰宁杀我毋杀我娘子母遂相抱赴水死　　吴崇教媳陈氏贺氏
按常德府志陈氏贺氏皆吴崇教媳献贼破常德为所获相与诟骂贼先杀陈以胁贺贺骂益厉复杀其子贺瞑目骂益厉贼剖其腹喷血丈余而死　　熊某妻何氏
按常德府志何氏常德卫何其礼女适熊某生一子遭乱俱陷兵中氏谓其夫曰君以妾故不能脱归至与子俱陷是妾一身误夫与子不如妾死君挈子逃归以续熊氏后次早牵子江边痛哭作别见者皆泪下时江水暴涨氏趋投江众呼其夫氏摇手止之遂跃入而死　　胡养冲妻燕氏
按常德府志燕氏生员胡养冲妻崇祯癸未冬避乱黄溪港养冲遇贼被断两手执氏欲污之氏携女善贞赴火死邑令亲临吊之　　郑人玫妻锺氏
按常德府志锺氏生员郑人玖妻年十九为贼所掳囚禁惨逼至死不从饮食不进贼怒破其&#骂不绝口而死　　杨鹗妻郑氏
按常德府志郑氏总督杨鹗妻献贼至氏率二妾出城遇贼城外叱跪郑曰朝廷命妇肯跪贼耶谓两妾曰尔等艳色必遭所污何以见而主地下立视两妾伏剑乃自破面触城以死　　鲍启登妻杨氏
按常德府志杨氏诸生鲍启登妻年二十余夫亡矢志守节尝泣告夫灵曰本欲相随泉下以孀姑在堂子女俱幼不忍遽弃耳教长子延年入郡庠历十九年如一日崇祯壬午姑死殡于家癸未风鹤空城杨氏扶丧避之围堤是冬献贼破常道经其居延年被执不屈遭杀幼孙恒骂贼死氏顿足视贼曰吾子若孙皆死汝手何能独生贼怜之而去氏入户取书数箧以枕子首曰吾儿烈士无负圣贤良久呼天号恸抱薪厝火身与茅屋俱烬焉　　赵昌妻熊氏
按常德府志熊氏安岳县令熊应期女适郡诸生赵昌年二十献贼破城被掳胁污不从骂曰要杀即杀决不受辱贼以刀背伤其两臂氏骂益甚贼遂剖其腹而死　　潘澍妻史氏
按常德府志史氏郡诸生潘澍妻年二十余闯贼破城剽掠乡曲氏见贼至趋赴横港水浅露发贼起之逼上马氏怒骂不止贼截其口即以口血喷贼贼磔之而去　　李某妻汪氏
按辰州府志汪氏沅陵贡士汪大猷之女适生员李某夫亡誓以死守崇祯末寇掠辰州见氏有殊色遂扶掖上马氏以遗孤付翁少川嘱令逃去坠马触石而死　　舒洪谟妻向氏
按辰州府志向氏辰溪人生员舒洪谟妻年三十二夫亡殓毕自缢死有司奏闻诏旌表　　冯学海妻丁氏
按靖州志丁氏生员冯学海妻崇祯末兵乱氏与其姑冯氏共被执不屈相携投五龙潭而死　　唐朝选妻梁氏
按靖州志梁氏生员唐朝选妻携女月环避乱母女同被执于红门塘不屈投水死　　王氏女
按靖州志王氏女卫指挥王扆女也年十五许聘陶纮未归而纮死女请于父母往吊之哭奠回坐舆中自经而死事闻建坊旌之　　梁日荣妻粟氏
按靖州志粟氏缙绅梁日荣妻崇祯末为兵执于平村不屈而死数日殓之面色如生　　吴汝润妻欧氏
按衡州府志欧氏诸生欧从女孝廉吴汝润妻崇祯癸未逆献纵掠氏匿山中被执将逼之氏骂曰死贼当旦夕殄亡乃敢迫我因挥砾中贼贼怒砍其颊而去贼退家人抚其膺气犹温强疗之得苏复举二子森楫皆为诸生年六十侍夫栖志林谷邑人莫不贤之　　胡遵典妻谭氏
按衡州府志谭氏衡阳胡遵典妻崇祯癸未献贼之乱谭被执不屈贼拔剑剚其腹以死　　朱英武妻黄氏
按衡州府志黄氏衡阳庠生朱英武妻年及笄归朱善事姑能习内则诸训生二女长工秀次照秀崇祯末大马副纵兵掠衡西北乡所过村落荒翳相望英武挈家走永黄年二十九长女甫九龄次七岁仓皇谋避地会霖雨不得行黄度不免欲自缢英武固止之曰宁有预死以待祸之理万一幸脱将何追夫妇相与仿徨终夜及晓兵果至遇其婢于门杀之驱英武及妻女俱去行数十武缚英武&#之索其金英武告以窭贫恃馆谷自养仅余数金置某所众兵争取之黄亟挈二女共跃入池中死时冱寒池冰将结军士欲挽之已无及相顾愕眙乃拔刀斫英武及兵退英武竟得苏讯妻女所在越数日池冰解三尸俱浮颜色如生两女犹坚握母裾不释闻者莫不悲之　　康国妻宾氏按衡州府志宾氏小字丁香衡山诸生宾应范女崇祯庚午年十五适康国越六年夫亡氏毁容垢面晨夕对木主陨泣五年如一日及衡湘乱作从父母匿白云山游骑四掠举家被执骑卒欲尽杀之氏绐曰舍我父与弟吾愿以身奉百年骑卒喜立释之驱氏行至柳树塘忽大哭曰此吾死所矣遂赴水死　　邓仁声妻刘氏按衡州府志刘氏桂阳州人小字戌妹诸生邓仁声妻崇祯末衡州为郝镇兵所陷夫素知其烈慰之曰万一不测当勉存为诸子地刘佯诺之及兵大至刘度不免乃碎磁自刎久之夫得其尸于乱骸中面色如生　　邹应昌妻刘氏
按衡州府志刘氏衡阳诸生邹应昌妻崇祯癸未贼陷衡昌携刘匿麦园乡石岩中寇搜得之指应昌曰汝夫耶刘曰非是贼将逼之大骂曰死贼何敢犯我遂引刀自杀而应昌得脱　　邹荣华妻杨氏
按衡州府志杨氏衡阳卫卒邹荣华妻崇祯戊寅氏年二十一时临蓝寇逼氏仓皇出走突与贼遇度不免遂赴水死经旬面色如生　　张若琼妻沈氏
按衡州府志沈氏衡阳诸生张若琼妻年十六适张甫两&#崇祯癸未逆献四掠沈被执强之行不从饵以所掠金玉沈唾之触刃碎首而死　　倪民恒妻刘氏
按衡州府志刘氏衡阳倪民恒妻年二十崇祯癸未献贼陷衡掠麦园乡刘被执贼挈之上马刘大骂不从贼怒剖其心而死　　李在公妻邓氏
按衡州府志邓氏常宁诸生李在公妻峒猺土官之女性端方年十六归在公事姑以孝崇祯十一年矿寇攻城邓被执将污之不从拥至北关桥睨守者失防跃入江心死越五日觅其尸逆流三里许色凛凛如生焉　　彭某妻孙氏
按衡州府志孙氏衡阳百户孙鸣冲之妹彭某妻崇祯癸未献贼陷衡孙避居易陂町时年三十贼猝至孙匿复壁中贼觉拽出之孙力拒不从贼断其手犹骂不辍贼怒刺杀之　　刘氏女
按衡州府志刘氏女名静贞衡阳诸生刘思文女许字大参陈圣典冢孙崇祯癸未遇变被贼执不从贼以巨石中其颡而死　　熊兆佐妻刘氏
按祁阳县志刘氏祁阳人崇祯间武弁以功食伯爵者熊兆佐妻也佐战死粤西氏在梧之博白县闻报一痛几绝寻收泪曰我岂可泯泯同草木诸妇皆不知其故时有同事周伯府暨左江道林浔州府万知县鲁及左右协总兵并诸将官之住博白者氏悉召至公厅氏盛出见无戚容众咸怪之徐语众曰为国死忠为夫死义妾将从忠臣熊公于地下敢与诸公诀因出二子托焉乃三分其家资一给二子一犒兵从一供夫妇祭葬就中有劝之者氏笑曰方今干戈未宁夫早以身殉国区区一女子苟活何为既得死所宁复沮之公等教妾无乃姑息乎各官咸感叹于是向氏求缓数日曰俾某等致祭然后从夫人便氏曰诺越日受各官祭毕氏升帐上座慷慨酣饮不作儿女状顷之谢客入阁雉经死至今博白人咸能述之　　何应舜妻朱氏
应尧
妻附

按郴州志朱氏诸生何应舜妻崇祯四年贼锺林秀陷城朱被执跃入浙波潭死夫兄经历应尧妻亦朱氏同不屈被杀按察副使临县致祭旌其门　　汪千伟妻徐氏
按桂阳州志徐氏小字柴秀庠生汪千伟妻年二十七夫亡遗一子一女俱殇徐饮药而死　　朱朝俊妻张氏
按桂阳州志张氏小字申秀年十九适朱朝俊未&#有娠俊病笃嘱氏改适抚遗腹存朱后张誓以身殉俊寻殁张遂投井死　　余剑光妻晏氏
按丰城县志晏氏余剑光妻遭乱独携幼女避兵崖下兵至欲污之氏曰有死而已毋相逼也遂见杀血染崖石至今犹不变色　　于宇春女
按丰城县志于宇春女受刘羽抟聘未嫁值兵至虑不免赴深潭死　　熊州俊妻甘氏
按丰城县志甘氏熊州俊妻兵至虑逼嘱州俊负母逃州俊犹豫氏指水诀曰君勿忧是处乃吾死所遂赴水死直指具题旌表　　陶妻姜氏
按进贤县志姜氏陶妻为熊成三强掳不从拔刀自刎死事闻诏旌其门　　熊明远妻吴氏
徐氏
黄氏附

按进贤县志吴氏文学熊明远妻性端庄娣姒间未尝见其嬉笑年二十七生子人定甫晬而夫亡氏抚教成人娶徐刺史来风女训饬尢至后定为诸生复娶黄氏女为副崇祯丙戌秋兵过里氏同二媳走避龙岐沙洲贼至将杀吴以胁其二妇二妇大骂伏姑身同受刃死　　徐文珙妻张氏
按奉新县志张氏徐文珙妻年二十文珙以痘疮夭氏哀恸以石击额誓不独生绝食半月而死直指具题旌表　　王恪妻黄氏
按瑞州府志黄氏王恪妻高安人华林兵变同夫渡河恪被兵执黄以身冒刃而死恪竟得免有司旌之　　廖京妻陈氏按高安县志陈氏名清贞上坊廖京之妻荷山诸生　闺烈部列传四十三
　　明三十八
　　罗钦尧妻李氏
女敬
姑附

按吉安府志李氏罗钦尧妻年二十一夫殁断发守节前妻女敬姑适李亦早寡归守值兵起李氏语敬姑曰时至此止有一死耳丙戌兵入境遂俱赴水死有司旌其闾　　胡原长妻曾氏
刘
氏附

按吉水县志曾氏胡原长妻年十七归胡家贫倾&#以资日用不恤已而家饶至巨万未尝以富矜人后原长以乡人累坐戍边寻死曾与子妇刘抱其孤孙于旅邸中孙忽病殇刘即自经死曾亦自经为人救苏慨然曰吾夫亡不死尚怜此孤弱故忍死冀长养之今复死矣吾何用生为旋不食死时年四十二　　王征明妻曾氏按吉水县志曾氏王征明妻年十六归征明逾年生子玺征明死氏水浆不入口者五日已而念王舅姑老藐孤无托勉称未亡人事王舅姑以孝抚幼子以义方柏舟之操数十年如一日及王舅姑殁遗一幼女氏代抚成人既嫁念氏教育恩事之如母每相抱泣曰尔于我特少十月怀耳闻者皆为泣下崇祯癸酉子玺举于乡丁亥冬节钺刘一鹏军抵上游多掳掠氏避山中侍儿误传兵至遂投深潭死刘文忠为之传　　左兴国妻朱氏
按永新县志朱氏左兴国妻献贼入永新执朱欲犯之临以白刃不从有仆汝念者请以身代贼怒断其头朱仰天大呼骂声愈厉贼遂剖其腹肠出而骂犹不绝乃复截其舌事闻立庙祀之　　廖伯铎妻吴氏
按新淦县志吴氏廖伯铎妻崇祯十六年流寇淫劫乡村执吴欲污之吴骂曰宁死无辱竟毙于刃　　李双桂妻彭氏按新喻县志彭氏子籛长女年十四归邓州书生李双桂寇至义不受辱厉声大骂寇怒割其腕杀之寇退乃敛颜色如生有司表其闾　　甘棠茂妻王氏
按袁州府志王氏萍乡诸生甘棠茂妻崇祯丁丑十一月楚贼溃萍夫妇俱被执贼欲污氏绐曰夫在侧不可且彼书生执之无用不若释归相从未晚贼如其言遂释生携氏出城南过萍实桥投江死贼平邑令程之敦亲临江为文祭之　　彭克成妻袁氏
按袁州府志袁氏字凤英年十八归宜春诸生彭士俊子克成癸未左兵至袁从姑易氏匿山中被获杀其姑挟袁欲与俱往袁哀骂不绝跃入江流为兵刺死事平郡守傅元祯请旌表　　刘一菁妻甘氏
按袁州府志甘氏宜春人父名启元以贡官饶州教授氏年十七适刘一菁婉娈晓大义年十九夫亡无子拮据葬夫服除母家为计再适刘氏族姓亦以氏少寡无子义难强留氏曰我未读书不知古节妇事但闻人言忠臣烈女有死无二尝心识之今惟固守此语纺织以终余生虽死无怨遂中分其产以半遗二伯氏安贫茹苦动循礼法平居亲俗罕见其面崇祯癸未冬遭左兵掠挟氏勒其资氏大骂被杀　　王道明妻易氏张氏杨
氏张氏附

按袁州府志易氏宜春人廪生王道明妻性温淑孝事舅姑癸未冬避贼远村为左兵所获牵其手易愤骂曰吾手岂可污夺刀自断之复曰何不速杀我贼遂杀之事平有司旌表同时彭汝明妻张氏诸生彭汝听妻杨氏彭汝楫妻张氏俱以不从遇害　　李京之妻刘氏
按袁州府志刘氏贡士李京之妻宜春人性慈和治家有声癸未冬偕子女避贼山中左兵获之刘知不免即叱骂求死兵百计窘逼终不可夺遂杀之　　潘銮妻翟氏按宜春县志翟氏廪生潘銮妻崇祯癸未左兵肆掠氏年甫三十挈幼子避山岩兵围之氏度不能脱奋身岩巅投石击兵毒骂不绝口置子茅苇中引刀自刎投岩下而死　　刘先四妻易氏
按宜春县志易氏刘先四妻性贞静端庄癸未被左兵掳挟不从投清沥江而死　　刘峻植妻闻氏
按宜春县志闻氏庠生刘峻植妻癸未冬左兵猖獗擒欲污之氏坚拒厉叱骂不绝声兵怒甚拔刀乱砍身受数十创而死　　郭民父妻易氏
按南康县志易氏郭民父妻寓居大庾崇祯辛未流寇锺三石犯境破府水城执氏逼之不遂刳其阴而杀之有司共旌其闾　　汪伟继妻耿氏
按江南通志耿氏检讨汪伟继妻上元人随夫官京邸崇祯甲申从夫死难建祠县治　　王懿真
按江宁府志王懿真锦衣指挥王宾妾宾亡懿真欲自歼家人防之屏食垢面哭不绝声卒自经死子琚甫百日　　李秀妻达氏
按江宁府志达氏李秀妻六合人夫溺死氏自缢　　许坦妻吴氏按江宁府志吴氏六合人许坦妻夫死翁姑欲嫁之遂自经死　　华氏张氏
按江宁府志华氏朱熙耀妻张氏熙代妻句容人妯娌孀居同守会大兵临城众皆逃散华张身受数矢赴水死华氏子之&#张氏二幼女皆哀泣自溺　　毋承恩女按江宁府志都司毋承恩女上元人许聘姚某未嫁而夫亡易服毁容闻葬期自缢死　　徐思毅妻薛氏
按江宁府志薛氏太学徐思毅妻溧水人夫亡或犯之持剪刺犯者复自刺死　　厉一鹤妻黄氏
按江宁府志黄氏诸生厉一鹤妻六合人流寇至县氏与夫奉姑避与贼遇欲杀其姑与夫而掠氏氏诡从贼使释姑与夫度去远投水死　　金馨妻马氏
按江宁府志马氏金馨妻六合人值乱为兵所掠骂不绝口身被七矢投河死　　杨阿三
按江宁府志杨阿三居孔庙浴沂桥侧夫废业而贫将挈阿三鬻身为奴阿三谏不听抱幼子投桥侧小池死　　孙某妻程氏
按江宁府志程氏新安程仲权孙女孙某妻祖父皆有诗名居秣陵关遭乱焚掠欲犯氏氏绐曰屋后池中有藏镪可取之去因跃入池中骂詈不已兵怒甚以箭刺之池水尽赤而死　　孙继善妻谢氏
按江宁府志谢氏诸生孙继善妻六合人无子立侄侄死曰吾无望矣遂自经　　程有伦侧室刘氏
按江宁府志刘氏太学程有伦侧室程长刘四十余岁伦亡绝粒不食十四日而死　　张国权妻魏氏
按江宁府志魏氏江宁人魏珠女张国权妻居淳化镇宋墅村遇兵被掠怒骂不从抱幼子投池死　　胥庭治妻任氏按江宁府志任氏诸生胥庭治妻遇乱兵夫妇俱投水死子时逢时迎相继皆自溺　　张羲瑞妻章氏
按江宁府志章氏张羲瑞妻六合人为兵掠投水死　　厉振鸿妻孙氏按江宁府志孙氏厉振鸿妻六合人归厉六月夫亡绝粒死　　夏应升妻叶氏
按江宁府志叶氏六合人土寇之乱夫病不能避氏抱子投水死　　詹明宇妻左氏
按江宁府志左氏詹明宇妻六合人被掠不从同夫投河死　　黄氏
按江宁府志黄氏失其夫名夫亡翁姑欲夺其志自刎死余孟麟作歌吊之　　吴复妾杨氏
按江宁府志杨氏安陆侯吴复妾复守黔阳没于官氏自经以徇高帝手诏曰杨氏身处偏微深知大义慨然自经从侯地下迹其志操虽秋霜劲柏何以加兹其追封贞烈夫人　　杜键妻黄氏
按江宁府志黄氏杜键妻键大将军弘玮子将军家金陵老而食贫键混迹行伍病死氏方少艾或劝改适不应礼高僧卧云剃发为尼受具戒半夜缢于柩旁有司醵分殓葬之　　朱氏女
按江宁府志朱氏女父诸生嘉试溧水人许字陈彦玺及笄彦玺溺死哭请于母欲往吊父弗许有徐氏者强委禽焉女闻之以笔书几上曰愿葬陈墓侧遂自缢死县令迎柩归合葬焉　　赵某妻杨氏
按江宁府志杨氏京卫人武进士杨应干女赵某妻夫阵亡氏投河死　　徐德甫女
按江宁府志徐德甫女句容人年十七方许聘兵至欲挽上马女坚拒兵怒斫其左臂痛仆于地后来者见其虽被创而貌甚美力欲挽之去女大骂死于乱刃下　　王经妻朱氏
按江宁府志朱氏王经妻六合人夫失足坠楼死氏自缢　　宣氏女
按句容县志宣氏女许聘临泉乡池头村汤维藩年十五未嫁藩病亡女自奔汤坚志不嫁父母逼之赴水自溺救苏痛哭未数日而死葬两山与藩两冢相望　　朱光政妻袁氏
按六合县志袁氏诸生袁女幼适朱光政政孱弱多病氏三割股以救之光政亡哀号七日不食自缢而死　　夏清妻刘氏
按六合县志刘氏邑诸生夏清妻甲申五月叛兵掠棠邑氏携女随姑避河滨芦苇中贼骑延及洲渚氏觅清与诀不得遂弃女别姑投河死越数日得其尸于龙津桥侧面目如生衣衫完固所携簪珥犹在怀袖间　　张起祥妻张氏
按六合县志张氏张起祥妻甲申之变避难舟中贼船至欲污之氏曰我有诸衣物在船头汝先取去贼随出氏挈幼女投水死　　谢汤妻汪氏
按歙县志汪氏谢汤妻汤病痫会倭寇至居人奔窜汤亦狂走至宣城误为游兵所执以形类寇见杀汪闻讣即投水次日尸端坐石上不仆　　程可祥妻汪氏
按歙县志汪氏川程可祥妻绩溪汪有章女年十七归程居五载祥死汪绝粒十四日而卒计夫妇聚首仅三月　　谢继缙妻蒋氏
按歙县志蒋氏谢继缙妻年十八缙死蒋亦自缢姑持救之后绝食五日以斧自击伤额邻妇守护甚众因坠楼自陨石阶为断至今以断石识其墓门　　孙鹤妻姚氏按歙县志姚氏溪南人孙鹤妻鹤贫佣食里中及亡姚自经以死曰吾学獬豸小娘也小娘谓吴诫妻郑氏　　程德明继妻盛氏
按歙县志盛氏新乡丞程德明继妻明没于官盛俟家人扶榇还尽以扃鐍付之夜半自缢死监司郡邑皆致赙奠　　尹椿妻张氏
按歙县志张氏潭渡尹椿妻椿病二年张亦同病椿亡张罄所有备二棺殓椿毕乃衣衫服仰卧棺中谓家众曰盍闭以毕吾事久之不得死自起取石灰和盐饮之复入卧遂绝　　方长宪妻洪氏
按歙县志洪氏结林方长宪妻宪死哀毁骨立及葬自营生圹其旁有邻寡窃嫁人&#疑洪乃大恸曰邻妇污我半夜自经死旦而坟所营圹土裂五寸许　　汪一功妻程氏按歙县志程氏大里汪一功妻待年时闻一功病瘵自请归侍汤药比一功垂绝遂先自缢后一功病愈　　方文明妻郑氏按歙县志郑氏郑镗女瀹潭方文明妻明死绝粒不食昼夜号泣旬日而死　　江禹治妻许氏
按歙县志许氏新安卫人在城江禹治妻年十七治亡许守志事舅姑媒氏诱之嫁许怒闭门哭明日往治墓尽毁其罗绮而归断饮食咯血而死　　郑燮小妻王氏
按歙县志王氏郑燮小妻燮客亡王俟榇归葬毕自经死　　汪永锡妻孙氏
按歙县志孙氏草市人松明山汪永锡妻锡食贫病瘵孙拟待锡俱死因人言遂先十日自尽　　鲍云翔妻李氏
按歙县志李氏棠樾鲍云翔妻槐塘李汝春女翔没维扬丧至奉柩葬毕闭室自缢及殓则衣带裙&#无不缝缉甚固　　汪应宿妻鲍氏
按歙县志鲍氏西沙溪汪应宿妻宿酷贫久病感鲍劳苦告母为择善配鲍闻先三日死　　吴宽浩妻郑氏
按歙县志郑氏茆田吴宽浩妻夫亡氏年二十拮据苦作以养姑姑没兄子尚文无赖阴受人聘以计绐将使舆人拥去郑知号咷无及遂佯更衣闭户自经死里人鸣于郡邑置尚文于理监司给赀埋葬　　方瑄妻汪氏按歙县志汪氏岩镇方瑄妻瑄亡无子家贫甚守志事姑无何夫叔逼之嫁汪遂仰药死　　潘家会妻徐氏
按歙县志徐氏岩镇潘家会妻朱方徐度女年十三归养于潘事姑甚谨及婚数月会以贾出病瘵滨死而返徐侍汤药昼夜不怠及会死遂自经　　吴勋妻谢氏
按歙县志谢氏澄塘诸生吴勋妻勋游学殁于东浙谢昼夜哀号绝食五日而死　　罗光祖妻黄氏
按歙县志黄氏呈坎罗光祖妻潭渡黄衍庆女光祖病疽氏躬亲吮洗及亡引刀触石求死左右防护不得久之稍怠遂自缢年二十三　　黄九叙妻程氏
按歙县志程氏潭渡黄九叙妻叙客死湖阴讣闻程念舅姑尚厝浅土留簪珥为葬资余悉分之亲族更衣自纫绝粒十七日死　　方胜
按歙县志方胜北山方渭女幼许聘稠墅汪凤时后十五年凤时死女断发绝粒誓以死殉父母谕之百端不听欲一见汪母母至女拜泣曰愿以归得拜郎君墓父母察其不可夺令汪遣车逆之至墓褰帷视已经死遂合葬之　　汪友节妻吴氏
按歙县志吴氏潜川汪友节妻溪南吴正宠女友节就学松江病亡吴闻讣绝粒而死年十九　　程如璜妻汪氏
按歙县志汪氏临河程如璜妻石冈汪若水女璜乃方伯旦之孙家甚贫且病&#汪嫁时或讽之缓期以观变女谓母曰贫富寿夭命也奈何以盛衰改节归六年而璜没氏强食营葬事祔圹于璜右服衰绖自经死　　郑瀚妾程氏
按歙县志程氏岩镇诸生郑瀚妾归瀚三年瀚亡既葬程遂市肉半寘毒自食以其半奉瀚母诘其故泣对曰妾不得久侍左右矣瀚母劝谕之不听至瀚墓恸哭归拜瀚母前毒发而死　　胡周保妻项氏
按歙县志项氏方塘胡周保妻保病垂死以项少艾令无守志项请先死以明志遂自经　　胡钥妾程氏
按歙县志程氏马岭人胡钥妾从钥妻方氏嫁至胡方早殁程抚其女惟谨既而钥死程绝粒不食将葬恐不亟死复引带自经呼钥而绝　　汪彦云妻洪氏
按歙县志洪氏桂林工部侍郎文衡女适丛睦茂才汪彦云云中天启丁卯副车抑郁而死榇还洪将以死殉家人劝曰下有子上有姑不可死洪厉声曰姑不贫子不孑不死非吾志竟饿十二日而殁御史奏请建坊旌表　　黄正笏妻程氏
按歙县志程氏槐塘程行健女适潭渡黄正笏笏死程屡自尽家人防之严遂绝粒不食一日袭新衣纫带至夫殁所死焉　　张友妻洪氏
按歙县志洪氏西关张友妻友亡既葬洪预结茔誓同穴姑怜其早寡无子阴纳聘逼嫁洪佯语曰嫁不辞当与夫别乃具酒馔造夫墓恸哭而归请姑从容告别入室闭门自缢死　　鲍师周妻洪氏
按歙县志洪氏棠樾鲍师周妻周亡无子家贫&#葬龙山洪即投水众救之绝粒不食寻仰药而死　　洪氏女按歙县志洪氏女父正初鲍潭人许字梅村叶春伟未嫁伟游浙客亡女闻讣欲绝母欲受他聘女绐母延日者卜吉遂乘间投缳以殉时崇祯甲申岁也　　江鳌妻姚氏按歙县志姚氏府治前江鳌妻姚有容仪而鳌秽陋难近姚归而安之寻鳌溺死富阳姚闻旬日不食鳌妾在浙有娠乃往护视冀鳌嗣不绝既而生女家人逼之嫁姚遂饮药沐浴整衣拜诀于舅而没　　汪会一妻黄氏
按歙县志黄氏潜口汪会一妻潭渡黄允周女夫客死黄适从治装扶榇归葬毕束发纫袂自经死　　郑瓛妻汪氏按歙县志汪氏长龄桥郑瓛妻归数月瓛客死旅榇归汪泣告翁预造二圹誓必死乘家人出自缢时年二十　　程正干妻吴氏
按歙县志吴氏向杲人虹梁程正干妻年十四母许氏疾笃刲臂为糜以进及归程会夫病数顾氏叮咛之氏曰当待君泉下耳时子甫半龄女五岁即抱子托夫同母弟正坤闭户投缳死越数日正干乃亡时崇祯五年　　吴诫妻郑氏
按歙县志郑氏双桥郑瑶女归溪南吴诫夫亡无子欲以身殉乃择地为两圹及葬先期沐浴易衣周身密缝外加衰绖自缢死　　吴万美妻朱氏
按歙县志朱氏吴万美妻浯村朱子与女美病手承溺秽剪发剖镜誓以死殉及亡绝粒十三日不死遂自缢　　吴琥祥妻闵氏
按歙县志闵氏岩镇吴琥祥妻归未期年夫客死闵易钗饰归夫柩以葬家人谋夺其志闵度不免诣夫冢拜哭归闭门自缢死　　项长眉妻程氏
按歙县志程氏小溪项长眉妻事姑极孝眉客死姑素习其性防闲备至氏反怡然惟促叔扶榇还命治二圹葬毕自缢死信宿面色如生邑令旌表　　吴敦义妻胡氏
按歙县志胡氏名美英柳州守胡汉女溪南吴敦义妻方卜亲迎敦义遘疾或谓胡母当俟吉凶女急请于母曰大义所在乌得观望为进止计母从之归吴未几翁挈家武林义病久呻吟为乡思胡趋母家速以&#归归数月病益剧殁寺旁舍父察女必死绐以义病稍瘳渴欲见母胡心知夫且死不忍言立奉姑就道食日仅一豆既归母趋为庀食佯色喜食半而母欲泪下胡投箸起曰噫夫死矣一恸几绝不食者八日端坐而逝入节烈祠祀焉　　项启进妻张氏
按歙县志张氏小溪项启进妻夫病亡遗田产颇丰氏逐一检校面无戚容人疑其有二志越三日自经死前之检校者使人不疑也邑令旌之　　项秋士妻汪氏
按歙县志汪氏小溪项秋士妻士早亡氏哀恸不已自缢以殉邑令旌之　　吴嘉与妻潘氏
按歙县志潘氏郡诸生吴嘉与妻年十七归吴崇祯间夫试句曲病亡氏闻讣哀恸欲绝柩还抚棺号哭无间晨夕姑及妯娌环劝不听倾奁偿夫宿逋绝食越十有七日而死郡守旌之　　项志震妻吴氏
按歙县志吴氏小溪项志震妻夫客亡氏闻讣哀号坠楼不死遂引刀自刎脰未绝复以手自断其喉而死有司旌之　　程邦彦妻徐氏
按歙县志徐氏临河程邦彦妻朱坊徐某女同父侨居临清彦就婚于徐越二年彦亡徐即移书请翁急来会翁以家事迟滞父母欲其改适徐哀痛成疾逾年翁至扶疾出拜即以囊橐锁钥付翁曰用以归夫骨遂绝粒而死年十九　　刘昌妻洪氏
春
香附

按歙县志洪氏东南隅刘昌妻年二十而寡妾春香有姿色洪氏父德润念春香年少欲嫁之香不从缢死洪氏亦绝谷十日而殁　　姜氏吴氏
按歙县志姜氏黄应元妻吴氏以位妻妯娌也以位以诸生苦志积病死吴屡求殉力挽乃止后从姑依应元居河南正阳县崇祯乙亥流寇犯正阳与姑俱被掠吴踊跃赴火死姑因得释先是应元独以姜氏登舟避难闻贼信尚远复归取辎重俄寇至元仅以身免姜赴水死　　吴洧妻张氏
按歙县志张氏休宁人归岩镇吴洧洧客游感寒疾死张闻方隆冬衣单衣矢以死殉以姑在稍缓姑累强其嫁佯许之夜半自经死　　项大老妻吴氏
按歙县志吴氏小溪项大老妻大老以佣为业早亡其伯叔欲嫁之氏无难色曰葬我夫惟命是听遂相与&#葬于郊氏归止有一簪贳酒以酬伯叔正酣饮氏闭户自经死　　方大法妻程氏
按歙县志程氏槐塘女为岩镇方大法妻婚甫五月大法客游真州死程闻恸哭几绝孝事舅姑如平时期年值大法忌辰先数日不食仰药而殁旌表　　方宪濂妻金氏按歙县志金氏临河方宪濂妻濂病瘵死金方娠冀得男及期生女氏大恸书其夫与己神主夜中自缢年二十八　　汪知几妻蒋氏
按歙县志蒋氏潜口汪知几妻几以数奇不遇呕血成病蒋亲匕箸中夜露祷者九年及死蒋擗踊垂绝强起治棺衾绝粒十昼夜殒于柩侧崇祯间奉诏建坊旌表　　王伯寿妻鲍氏
按歙县志鲍氏潭渡王伯寿妻伯寿父铉死淮扬寿往求父尸二姑相继殁鲍脱簪珥襄事家贫甚仅一婢自随无何伯寿亦报丧鲍大恸曰天乎夫死无嗣妾即死谁为归夫骸乃卖婢分其半属夫兄任归夫柩以其半市地为坟夫骨将至密制衫服纫之掩户自尽以救免遂绝粒数日死家人遵遗命合葬之　　洪令德妻程氏按休宁县志程氏隆阜人适东湖洪如汉季子令德甫三载夫客亡氏遽绝粒翁姑以无确耗解之迨讣至氏不食六日绐婢出自经于&#棂脰痕一线而已邑令旌之　　汪继荫妻黄氏
按休宁县志黄氏五城女洪方汪继荫妻荫游学当湖病亡氏欲以身殉念翁姑俱老强起立侄宗友为嗣抚育三载知必成立遂不食死后以宗友贵荫赠御史氏赠孺人崇祯壬午诏建坊旌闾　　金如坊妻吴氏
按休宁县志吴氏吴田女适中街文学金开先孙如坊夫亡自纫其衣绝粒七日缢死时年二十　　戴时达妻汪氏
按休宁县志汪氏石田女适和村武生戴时达甫期而寡奉主入祠后呼婢出汲投缳死县令旌之　　程天受妻汪氏按休宁县志汪氏当坑街女年十八适杨村程天受方二载夫病刲股以进不愈及亡誓殉母以公姑在堂慰谕之乃少啜汤饮迨葬哀毁呕血死邑令旌其门汪司理自周为诗传志其墓　　程其贤妻王氏
按休宁县志王氏文昌坊武生程其贤妻夫病痹臂废再逾年殁氏绝食饮死年二十六　　吴道成妻孙氏
按休宁县志孙氏隆阜吴道成妻夫婴痼疾氏鬻衣调治不效及亡将卜葬先期五日自缢死远近叹悼县令旌之　　程镃妻汪氏
按休宁县志汪氏富溪庠生程镃妻夫客死柩归迎泣忽登高楼坠而死　　范师圣妻汪氏
按休宁县志汪氏口范师圣妻事姑极孝夫艰于子力劝纳妾夫病刲股愈之数月复病再割勿效迄夫殁夜沐浴更衣缝纫自固遂缢死有司表其墓族人祔其主于烈女三娘之慈贞阁　　汪湛然妻程氏
按休宁县志程氏北村女适洪方汪湛然夫殁江右闻讣自经死县令奉文旌之　　陈邦伟妻范氏
按休宁县志范氏范家墩女适东门陈邦伟夫抱病殁于途氏闻讣恸绝拜谢翁姑绝食三日绐婢出取水闭门自缢有司旌之　　黄道生后妻吴氏
按休宁县志吴氏雁塘人龙湾太学生黄道生后妻年二十一夫亡潜自缢以救不获死越日从层楼坠下闷绝舁至&#子妇泣劝不顾越再日复吞碎金遂卧不起劝医不许奄忽而殁县令旌之　　朱之偁妻汪氏
按休宁县志汪氏南门人适鹤山里朱之偁年二十余夫亡誓以死殉密自缝其衣裾绝粒数自死衣裾固结不可解因即以殓县令旌之　　吴维城妻程氏
按休宁县志程氏汪童干女适商山太学吴维城夫病刲股调羹以进不起号恸而死邑令旌之　　金吾棐妻查氏
按休宁县志查氏北门人适中市金吾棐棐以公车道亡氏闻讣哀毁卧&#饮水浃旬而死里人金鼎铉为之传　　汪友宾妻吴氏
按休宁县志吴氏棠源人适方塘汪友宾年二十三夫亡欲相从地下以母老弟幼而止苦守三十三年年五十六子一澄将卜葬宾氏遂于是夕自经死合葬焉县令旌表　　王廷荐妻吴氏
按休宁县志吴氏上黄人适隐冲儒生王廷荐甫二旬荐出门死氏闻讣卧地绝粒七日自经县令旌之　　苏廷煃妻汪氏按休宁县志汪氏苏廷煃妻煃婴瘕疾垂十年氏百计调摄不倦及亡次日自经死邑令旌之　　刘师基妻金氏
按休宁县志金氏峡东三申女从夫客武昌遇流寇欲犯之不从骂贼死贼退求其尸身被七创皆无血人咸异之　　黄起说妻程氏
按休宁县志程氏中泽女适龙湾儒生黄起说说应试武林殁氏啮指出血综理后事从容结束而死　　潘英妻许氏按婺源县志许氏许村人太白潘英妻英苦志力学早亡氏年二十一守志不移母哀其年少欲令他适氏坚不从断食而死　　查懋功妻江氏
按婺源县志江氏名流芳凤山查懋功妻年十九夫客死维扬一子仅二龄又有遗腹未产讣至氏一踊　闺烈部列传四十四
　　明三十九
　　张元会妻倪氏
按太平府志倪氏张元会妻黄兵屠城元会死无子倪哭之恸大呼曰尔死我殓吾死谁殓乎遂自缢一婢十二岁亦从死　　从吾女
按太平府志贡士从吾女许聘庠生姚之基贼至自溺巡按旌之　　周氏女
按太平府志周氏女受庠生李模聘崇祯癸未左镇兵自豫章下横恣无律挟女不从临以刃女拒益坚兵怒四剖其尸而去　　刘余谟妻阮氏
按安庆府志阮氏怀宁人给谏刘余谟妻免身方半日值城破诸婢劝避贼阮曰夫主未归妇人独出不可事急惟死而已言未已贼突入执之欲拽去阮叱曰我命妇肯从汝豺狗乎夺贼刀自刎贼怒并其两幼子杀之　　江迥妻夏氏
按安庆府志夏氏名诰桐城人廪生江迥妻黄陂丞统春女也迥甲午应试江南殁于邸舍诰誓从夫地下勺水不入口榇归河下家人未知诰忽起沐浴更衣向木主再拜曰吾其从吾夫矣时绝粒已七日仰天一恸而死年二十八直指刘宗韩以事闻诏旌其闾诰有姊适儒生潘培年二十三而寡守志十七年而卒　　金汝旸妻黄氏
按安庆府志黄氏怀宁人太学生黄铉女适金汝旸中道而寡乙酉城破抗贼铁佛庵死之皖遭劫灰妇女殉节者众矣惟黄氏则舆论尤归美焉盖其为女时即礼法妇道妻道母道兼善无或缺焉守节教子舍身明志诚闺阁之完人也　　陈自妻程氏
按安庆府志程氏怀宁儒生陈自妻贼杀自程抱夫骂贼同死婢重贞当流离中弃己子而育程孙得成立焉　　汪之广侧室汤氏
按安庆府志汤氏怀宁人太仆主簿汪之广侧室城陷与广母孙氏同被执贼欲杀孙汤请以身代贼寻置姑去执汤他往汤拒不从竟遇害　　叶士琏妻吴氏
按安庆府志吴氏桐城人庠生叶士琏妻琏有瘵疾吴亲饘粥治参苓三年汤药皆手奉每倚伏&#楹肋为之折及琏殁治丧毕绝粒七日而死直指旌之　　刘若宽妻黄氏按安庆府志黄氏怀宁人国子生刘若宽妻都督黄应甲女孀居二十年城已破犹长跪念佛贼欲执之犹持佛号不休而死　　戴昶侧室毛氏
李
氏附

按安庆府志毛氏怀宁少参戴昶侧室昶亡姑令回家毛曰主死何归城破与宗琇妻李氏同被执俱骂贼死　　王真卿妻梅氏
按安庆府志梅氏怀宁人王真卿妻贼挟其夫往梅抱子望夫哭投塘而死　　郭邦宰母刘氏
按安庆府志刘氏怀宁诸生郭邦宰之母城陷邦宰甫九龄被掳刘恐见执抱一岁幼女同夫奔至小演武场塘畔语夫曰子已失君宜急遁勿复恋我自误倘子生还君善抚之则吾瞑目泉下矣言毕抱女投塘而死　　钱巨瞻妻周氏
按安庆府志周氏桐城人钱巨瞻妻巨瞻病笃周泣曰脱不讳当以死从瞻亡周自缢家人救之周曰我曾以死许夫乃请家人集堂上长跪告舅姑曰妇幼失父母亦鲜兄弟赖祖母鞠育以至今日相夫子十年而无嗣命之穷矣偷生何益舅姑知其志不可夺哭而许之乃入室设夫灵案跪于前七日不食死　　詹伯妻储氏按安庆府志储氏桐城人詹伯妻年十四归伯有志操田家罕蔽内外而储独谨出入不妄言动事孀姑杨甚孝操井臼辟纑以佐伯读书伯渡石溪溺死储绕岸长号求尸不得自投于河诸姒争挽之士人感动为之捩舟结网尸乃获储为吮口鼻血已即欲殉为姒所持弥月扃户沐浴自经于灵座下乡人为之树石表墓云　　周一脉妻陆氏
按安庆府志陆氏桐城人诸生周一脉妻一脉早卒陆年二十三子皆死仅一女夫既葬仰天而呼曰天乎既夺我夫又夺我子何能生不如死拜舅姑及伯叔娣姒至夜自缢于寝榻　　胡绍虞妻蒋氏
按安庆府志蒋氏郡庠生胡绍虞妻城溃骂贼死　　方九思妻吴氏按安庆府志吴氏桐城人诸生吴应采女适方九思二年九思亡吴求殉舅姑慰之既祥求者来吴瞑目叱曰安得为此无礼语讫绝粒缄口八日而死　　刘若妻吴氏按安庆府志吴氏怀宁诸生刘若妻方伯吴岳秀女城破数贼入家持戟格斗被重创仆地死吴初避僻处知夫亡大号而出枕尸哭骂贼怒割其双乳犹骂不绝口遂磔其躯　　王彭年妻童氏
按安庆府志童氏桐城人孝廉王彭年妻崇祯丁丑贼犯桐彭年父以家贫意贼当不掠己已而贼至无一得脱彭年急救父贼刺其左颊挟童索金童绐曰金在火宅中共汝掘之贼因倒戟彭年父子得遁去贼怒杀童　　璩伯昆妻王氏
按安庆府志王氏桐城人武宁知县璩伯昆妻崇祯丁丑寇掠于乡长子宣被围王遣次子采奉宗器避贼自携两少子行贼追至方家湖欲驱之归王骂曰汝视我为何人而欲迫我贼怒杀其一子以恐之王愈骂曰何不速杀我贼掠其幼子去王夺之复曰头可断子不可从汝作贼贼怒杀之郡邑上其状于直指得旌表　　石应魁妻徐氏
按安庆府志徐氏桐城人石应魁妻贼搜龙眠氏密缝衣裳谕子韫辉韫光曰吾计定矣后果被获氏大骂遭刺死　　游必常妻鲁氏
按安庆府志鲁氏怀宁诸生游必常妻鲁光国之女也必常往江宁时兵势汹汹鲁送常指门内井曰脱有变求我于此后城破遂投井　　吴光攀妻舒氏
按安庆府志舒氏桐城人封刑部郎吴光攀妻崇祯末避贼鸡栖山洞中贼举火焚洞烟炽不可近舒携次子及女俱死焉长子子云后成进士　　房甲妻陈氏
按安庆府志陈氏怀宁小吏房甲妻崇祯乙亥贼猝至氏与甲俱被执贼举刃砍甲陈氏以身蔽之面顶受二创陈手握其锋断四指贼竟杀甲陈氏经日复苏枝节不续遂为废人　　洪锦妻汪氏
按安庆府志汪氏桐城人洪锦妻锦疾笃不起汪誓与同穴锦亡殓殡毕夜不释衰母诘之对曰夫窆而后释也窆之先二日命圹者曰此方多蚁穴必大之越宿自经竟合葬　　汪氏女
按安庆府志汪氏女桐城人汪之伦妹也流寇至枞阳女被执欲污之不屈绐贼曰后兵至贼回顾遂投莲花池死　　许圣德妻徐氏
按安庆府志徐氏桐城人许圣德妻圣德服贾不数年致千金遘疾亡无子徐年二十余购美木殓夫哭奠以其券册授家监曰待族长至而呈之遂入室自经死　　刘之馥妻石氏
按安庆府志石氏宿松儒生刘之馥妻寇至随夫避于河西山麓贼杀其夫执石缚之马上行二里许至大河见一潭甚深奋身坠潭中触石头破面裂而死　　方如珽妻汪氏按安庆府志汪氏桐城人方如珽妻归三年如珽殁无子汪触柱祈死不得号哭弥月持服三年晨夕哀奠服阕哭拜舅姑伏地滴血不能起姑扶之入帷不食七日而死与夫合葬谏潭　　齐永清妻姚氏
按安庆府志姚氏桐城儒生齐永清妻贼至击清晕仆氏谓舅姑曰吾不忍独生趋至贼前以石击贼大骂且哭贼杀之夜分清少苏痛姚不已时年十九　　潘遇妻按安庆府志潘遇妻不知何许人流离归遇数月遇死遂入松林自缢里人怜之葬于白沙岭下　　王天璧妻郎氏
按安庆府志郎氏举人王天璧妻崇祯辛巳流贼至枞阳郎为贼所执将及遂跃入龙潭死　　袁祥妻何氏
媳周
氏附

按安庆府志何氏宿松人袁祥妻贼至与媳周氏同溺水死　　张瓒妻刘氏
按安庆府志刘氏宿松人儒士张瓒妻怀邑明经刘余清女年十七值乙酉城陷夫以救父死氏曰子能死父妻不能死夫乎大骂不绝而死　　钱文炳继妻颜氏
按安庆府志颜氏怀宁诸生钱文炳继妻夫亡苦节二十余年城陷骂贼死　　徐行为妻唐氏
按安庆府志唐氏宿松人唐士震女庠生徐行为妻崇祯丁丑春贼搜山执之骂曰我家世清白肯受尔辱乎贼怒杀之后得其尸岩下面目如生见者流涕　　吴旵妻殷氏陈
氏附

按安庆府志殷氏宿松廪生殷祚昌女吴旵妻同妾陈氏随夫避难于寨寇攻寨破为贼所执旵多膂力武技贼既强之偕往复欲污其妻妾殷与妾并骂贼而死　　胡聚成妻王氏
按安庆府志王氏怀宁胡聚成妻安庆卫人聚成殁王氏数日不食自经死状闻表其门　　汪泽妻胡氏
按安庆府志胡氏宿松人胡玉安女汪泽妻乙亥遇贼于金龙嘴欲辱之不从慷慨请死遂被杀　　高孝铭妻吴氏
按安庆府志吴氏怀宁诸生高孝铭妻城陷誓不从贼鞭棰几无完肤骂愈激烈被磔死　　二张氏
按安庆府志二张氏宿松人一适王一适黄同为贼执不从俱被杀　　沈文枢妻萧氏
按安庆府志萧氏太湖太学生沈文枢妻中宪长媳也崇祯壬午城破贼以宦后求之氏骂贼不屈死　　张秉文妻方氏妾陈
氏附

按安庆府志方氏桐城人方伯张秉文妻名孟式廷尉大镇之长女也幼女史秉文无子为广置侍妾随举数子所著有纫兰阁集十二卷崇祯己卯随秉文任山东文殉难方率妾扬州陈氏同蹈后河寒冰铿然方凿罅就溺后得恤典各有差又一妾陈氏在围城中以遗腹不死殡三丧舆归请恤易棺营葬教子成立朝命予荫不私其子终身布素茹斋三十年而没　　方训义妻程氏
女
附

按安庆府志程氏太湖方训义妻夫亡氏年三十余避贼司空山被执不屈死女名正未及笄以身捍母亦遇害　　阮之名妻袁氏
按安庆府志袁氏太湖庠生阮之名妻夫亡哀毁绝粒姑年老泣曰汝殉吾子吾何所终相持泣下乃强视息寻姑殁号痛旬日死　　陈蕙贞
按安庆府志陈蕙贞灊山太学生陈中美女也许聘王应宿宿病宿父母求娶中美许之时宿已病入膏肓贞毁容日侍汤药宿谓曰我死尔将奚从贞曰从君地下耳侍疾八阅月见宿必不可起先栉沐自缢姑觉挽之贞曰吾曩已许之言不可食也挽之徒苦我耳及夜半仍自缢后六日而宿始殁贞犹处女也直指具题奉诏建坊于县南市旌之　　金氏女
按安庆府志金氏女字卷贞望江诸生金学文女贼至执之骂贼被支解于赤土磡　　陈所学妻唐氏
张
氏附

按安庆府志唐氏太湖人刺史陈所学妻诰封宜人崇祯中城陷贼拥入室氏骂曰汝辈皆天朝赤子何苦犯顺我清白吏家无可搜索贼怒杀之同死者贡生吉天助妻张氏俱经御史黄澍题请旌表　　曹某妻徐氏
按安庆府志徐氏望江人曹某妻流贼至拥之乘马氏大骂抱女跃入塘中死　　徐益晋妻石氏
按安庆府志石氏灊山诸生徐益晋妻性素幽贞举动不妄明季寇至随夫间行出避裙裾皆密纫挟匕首以从遇贼自刭贼夺其刃甘言慰藉氏大骂不顾被支解鼎革后学使王同春表其门从祀于烈女祠　　刘允若妻萧氏按安庆府志萧氏望江人刘允若妻贼杀其夫投之水氏骂贼从夫同死　　李开妻余氏
按安庆府志余氏宿松人余少南女李开妻贼至偕妯娌及婢二十余人将避俱被掳前遇一塘余独投其中破头面以示不屈贼杀之　　甘尚珍妻袁氏
按安庆府志袁氏望江人甘尚珍妻贼杀尚珍投于火氏骂贼亦投火死　　龙氏女
按安庆府志龙氏女桐城人许字梅冲杨郎年十三未嫁崇祯末为贼所执欲犯之触刀而死土人瘗之呼其地为烈女坟　　陈炯妻王氏
按安庆府志王氏桐城人陈炯妻年十六归炯甫半载炯中危痘死馆中王氏就馆视殓毕一恸而绝　　颜妇刘氏按安庆府志刘氏怀宁人京兆颜素冢孙媳也壬午皖兵夜焚掠江市其翁与夫先在金陵刘孑身出避仓皇无所之见男妇杂步登舟慨然曰吾侪妇人乃乱奔乎遂投江死　　王曰善妻左氏
按安庆府志左氏桐城人名眷诸生王曰善妻义士光灿之侄女也曰善亡左年十九恸绝阖户自经姑排闼解之因悔曰姑在我何敢死事姑视曰善在日尤敬孝每日必哭祭其夫如是二十余年流贼突至左仓皇无所之遂缢死夫柩旁崇祯壬午直指旌之　　雷永祚妻汪氏按安庆府志汪氏太湖人刺史雷永祚妻崇祯壬午城陷贼执之驱入营汪斥曰我命妇义不出阃贼奴敢无状乎遂遇害后十年巡按上官铉疏请建坊　　方都韩妻吕氏按安庆府志吕氏怀宁贡生方都韩妻事舅姑极孝城溃前一日吕以死自誓及韩救父为贼所执吕复挺身往救同遇害　　章于国母蒋氏
女
孙附

按安庆府志蒋氏太湖贡生章于国母壬午城陷氏携女孙俱被贼执氏骂不绝口贼杀之女方十岁痛母死伏尸号哭亦被戮御史黄澍并疏请旌　　黄之正母王氏
媳刘
氏附

按安庆府志王氏太湖人同知黄之正母崇祯间城陷氏与媳刘氏匿儒学尊经阁贼迹之遂跃入火媳赴泮池死七日得尸颜色如生御史黄澍具疏诏旌之　　唐祖舜妻杨氏
按安庆府志杨氏怀宁唐祖舜妻城溃为贼所执不屈死　　高升妻刘氏
按安庆府志刘氏怀宁明经高升妻诸生锺岳女也城破赴塘忽遇贼骂之遂被害　　陈尚炳妻何氏
按安庆府志何氏怀宁陈尚炳妻贼欲挟去何自投桥下贼怒锋刃交下而死　　吴宗孔母胡氏
按安庆府志胡氏怀宁诸生吴宗孔母家于长冲宗孔负笈他郡流贼突至执其姑萧氏去胡奔出抱姑哭不放均被害　　徐宪武妻林氏
按安庆府志林氏怀宁诸生徐宪武妻城溃为贼所执不屈死　　叶&#妻汪氏
按安庆府志汪氏怀宁诸生叶&#妻城溃前三日母家迎汪汪曰舅姑在家安忍舍去贼至即先缢死于舅姑旁　　秦鉴母刘氏
按安庆府志刘氏怀宁儒士秦鉴母城溃为贼所执骂不绝口死之　　张明炜妻游氏
按安庆府志游氏怀宁诸生张明炜妻城溃匿复壁中贼执炜游跃出曰幸释吾夫愿以身从贼见游美遂释炜游睨炜行既远以头触地贼怒杀之　　方大矩妻李氏
按安庆府志李氏太湖庠生方兆佑母大矩妻崇祯乙亥贼至送氏居皖贼势甚炽传闻大矩遇害氏恸哭仆地三日不食而死　　胡翥鸾妻余氏
程
氏附

按安庆府志余氏太湖诸生胡翥鸾妻为贼所执触石死贼众异之同时有程氏者与夫余从礼为贼掠入营劝夫逃至夜自缢　　朋至明妻侯氏
按安庆府志侯氏太湖朋至明妻年十九夫亡奉灵三载昕夕不离矢志随夫九泉服满竟自缢　　周显祖妻方氏
按安庆府志方氏桐城人周显祖妻祖没殓毕方哭曰无夫无子吾不可独生触棺破额流血被面号泣不绝声翌午气绝仆地死合显祖葬焉　　谢贤贞
按灊山县志谢贤贞儒生谢增新女幼端丽性贞静年十五于崇祯八年二月闻寇入灊境密砺一刀怀之寻与父俱为贼所执贼挟之上马父随之不忍舍氏目父曰儿从此逝矣父解意垂泣而止行数武度父可免抽刀自刎死　　陈廷选妻陈氏
按灊山县志陈氏审理陈邦符女陈廷选妻殉夫死　　徐氏马氏按灊山县志徐氏张栋与母马氏其媳遭寇乱并赴塘死都督许推官薛以诗吊之　　张昌佑母王氏
桂
贞附

按灊山县志王氏邑诸生张昌佑母崇祯乙亥与佑及女桂贞同避乱俱被执愤骂不屈皆遇害　　夏一成妻王氏
按灊山县志王氏名本贞王魁女也年十五适诸生夏一成生子赞成为贼逼溺死贞号痛闭目水浆不入口涕泪皆成血而死　　范孙绳妻张氏
按太湖县志张氏邑庠生范孙绳妻武举文龙前母也崇祯末避乱许家寨寨破死之　　聂亨祚妻黄氏
按太湖县志黄氏邑庠生聂亨祚妻壬午城陷避贼唐家寨贼潜匿山下黄氏携子归为贼所执贼诱以引路达寨即释氏氏不从被杀　　祝大士妻凌氏
按太湖县志凌氏庠生祝大士妻壬午城陷被贼执大骂不屈遇害　　王登妻李氏
按宿松县志李氏王登妻贼至避于郊被执欲污之不从贼怒杀之于长老岭骂不绝口而死乡人怜而瘗之　　汪泽妻胡氏
按宿松县志胡氏玉安女适汪泽乙亥遇贼于金龙嘴辱之不从慷慨趋死　　徐行妻唐氏
按宿松县志唐氏士震女适庠生徐行丁丑春贼搜山执之詈曰我家世书香肯受尔辱乎贼怒砍之岩下逾旬面目如生见者流涕　　何介妻乔氏
按苏州府志乔氏嘉定娄塘镇人何介妻介以医寓京师甲申三月之变有女年十四乔先令投缳见女死乃自缢介亦终身不娶　　侯震旸妻龚氏
刘氏金
德妻附

按苏州府志龚氏嘉定人方伯锡爵女给谏侯震旸妻诰封太恭人崇祯甲申流寇陷京师龚谓其子通政峒曾曰汝世受国恩当以身许毋以我为念乃从季子岐曾郊居迨峒曾及其子演洁殉难岐曾复以故人亡命被执泣叩龚氏前龚语之曰吾昔为卞壸母今宁不能为孔褒母乎目岐曾行赴池水死从死者妾刘氏及婢数人先是龚有幼女归太学生金德开城陷偕兄峒曾死于家园之叶池　　金声亮妻张氏
按苏州府志张氏太仓人金声亮妻婚半载亮死张绝食以从崇祯间旌表　　诸继祥妻陆氏
按苏州府志陆氏昆山人陆贤女年十六归诸继祥诸族叔宗性淫荡居道褐浦慕陆美谋与同居挑之者数矣陆每密防之一日天未明呼继祥出市乘间逾墙入抱持求合陆厉声大呼宗舍去陆即诉其母妻皆畏宗不出一言陆痛哭欲死适祥归泣告之祥复懦不敢伸其愤陆乃距户自经死年二十一时崇祯三年四月　　殷妻叶氏
按苏州府志叶氏吴县东洞庭人殷妻客游得疾叶闻焚香吁天及归病笃既没自恨奉汤药未久哭恸几绝视含殓毕投缳死时年二十六　　谭文焕妻陆氏
按苏州府志陆氏常熟人谭文焕妻司李于墀母焕亡氏年二十九恸哭将自刎姑遽夺其刀殓时欲投身入棺棺盖压断二指终七之日索刀不得以钉刺其喉而死崇祯间于墀既官于朝两疏具陈母节奉诏建坊　　何述&#妻秦氏
按苏州府志秦氏名淑常熟人生员何述&#妻知书能诗家有古镜夫妇尝指以为誓约同生死崇祯壬午&#亡秦氏破镜半贮棺半系臂不食七日而死　　沈贞女按苏州府志沈贞女吴县人年十六许字黄于庚庚得羸疾死讣闻女哀泣累日屏食御素笄缟衣髽髻登楼不复下父母谋改字女闻自缢急救得苏他日乘间语之曰汝今年十九耳女曰将谓百年永耶死固旦夕事耳岂复向父母求活其意欲归黄自守黄家事日落姑亦弃世女闻恸泣服衰长斋三十年而世变家人远窜遂闭门绝粒死　　曹宪辂妻周氏
按苏州府志周氏吴县东洞庭人年十九适曹宪辂家贫织自给越二载辂疾危语其兄曰妇也贤我负之当善为遣勿&#少年也周闻曰是何言我不欲先死恐伤君心耳夫没周从容为夫沐尸易衣并易己衣周身密缝之即自缢于侧翌日兄来叩门寂不闻声破扉入则二尸在焉哭吊者盈户　　叶氏女
按苏州府志叶氏女吴县东洞庭人幼许王氏子未结褵王病没讣帛至抱帛而泣绝粒不食兄慰之曰为烈女死易耳曷若生守之因勉进粥糜手制凶服诣王氏子柩前拜泣断指自誓父母知不可夺姑听之会有议聘者至女闻惋愤自经死　　沈氏女
按苏州府志沈氏女父信吴江人有美色与仲氏邻居有王四者与仲通并谋淫女女断一指以示王四复拉悍少年群篡女女窘以碗伤王四面脱去即自缢事闻王四坐如律　　周嘉妻王氏
按苏州府志王氏长洲人周嘉妻嘉为练兵千总赴援江浦有功归娶王年十九婚纔一月复遣援宣城杀贼阵亡王矢以身殉断发绝食朝夕哀号越九日乘姑出缢死灵前崇祯十年抚按具题建坊旌表并置祠同嘉祠焉　　叶晖客妻周氏
按苏州府志周氏吴县东洞庭人叶晖客妻夫贾云间病亡周闻讣恸绝翌日自经死　　史云翔妻黄氏
按苏州府志黄氏长洲县学生黄为中女史云翔妻云翔父祖相继殁流浪狭邪废其家身染痼疾为中不令成婚女曰一诺为重死则死耳遂归云翔黄切切劝勉晨夜刺绣养姑翔稍警惕忽亡氏年二十引刀自刎以救免又咽铁饮金环不死姑欲为翔举丧黄泣曰有叔云翱在俟其娶妇生子承祧丧乃举从之黄旦夕哀痛不辍竟死死前三日沐浴设祭酹酒夫灵见者无不泣下　　方梦嘉妻瞿氏
按苏州府志瞿氏昆山人教谕良学女方梦嘉妻生一女一子而嘉病亡瞿昼夜泣不成声有姨姆念其姑老子劝改适氏哀叫摧裂以死自矢姆再三强之一夕私谓其女曰若与弟善事祖母馁无啼吾死毋更殓可以担土葬汝父旁女小不甚防守黎明不见母袒而泣家人求之已投缳空室死矣时崇祯二年二月二十日　　计来妻汤氏
按苏州府志汤氏名尹字洽君吴江人计来妻工诗绘好琴来读书中夜闻琴声锵锵出于内即起舞焚膏达旦生一子曰柏郎来将死执汤手曰梦与尔鼓琴而弦绝今有征矣其善视吾子汤泣应曰无忧必不负君来亡三日汤绝粒而号明旦扶柩之墓呕血数升而死年二十五　　陈惠妻须氏
按吴县志须氏西乡善人桥农家女年十九适陈惠夫早亡无子土豪顾臣艳其姿欲攘为妾纠党百余人入其居强娶翁姑俯首涕泣莫敢谁何氏独怡然密赴后园自经臣等遍觅扬炬于园始见缢于桑当获鸣县县令周尔发痛笞拟抵将上其事于巡按具题会尔发调任未果　　徐仿妻朱氏
按常熟县志朱氏徐仿妻孀居值倭乱携子敬德女招细及妾杨婢闺秀往唐市母家倭猝至失敬德朱顾女曰我嫠妇汝处子不幸罹此惟有死耳遂同女沉泽中妾婢随之后敬德至死所命渔举网忽四鲤跃起随得四尸朱与女犹相抱如生巡抚周如斗旌其门　　陈某妻桑氏
按常熟县志桑氏陈某妻遇寇携十岁女投水死三日出之面色如生桑介有哀烈妇诗　　杨氏女
按常熟县志杨氏女生员简女也遭倭乱自投水倭去简救之水滨已稍苏倭复至仍赴水死　　萧氏女
按常熟县志萧氏女生员仕女也遭寇欲污之女绐曰我怖利刃去刃可从寇信而去之萧即取以自刎　　郁某妻王氏按常熟县志王氏郁某妻均墩里人年十九归某无何某患疯遂别寝王悉力调护数年某心德之欲为择良配以报语之故王泣曰妾事君无失德君何至此今夕请同衾鸡鸣某蹴起之已自经死　　范五昌妻姚氏
按常熟县志姚氏范五昌妻五昌年少游冶破家姚以女红自给一日有冶郎过呼五昌姚曰适他出矣冶郎蓦入内向姚曰吾实而夫许我来也姚大叫得脱遂赴水死时年二十　　金孝细
按常熟县志金孝细讷之女母包氏妊女五月而讷亡故名孝细包后欲改嫁孝细叹曰十七年冰霜一旦委地从母不可不若从父地下遂衣麻自经于灵几前参政陈禹谟为之传　　祝汝祥妻叶氏
按常熟县志叶氏祝汝祥妻甲申国变与汝祥共投井死　　蒋氏女
按常熟县志蒋氏女名织素父暹母王识文义尝以古今忠孝事为之讲论织素晨夕礼佛诵经超然有出世之想闻媒妁言即乞死或乞为尼父母不悦引赵普女语之里妪持钱乞绣织素辞曰女子手迹不可轻示人母没哀毁呕血目尽枯眚两欲从死皆以救得免父为仇所讼织素自慎不能白其冤痛哭曰彼缇萦何人哉乙酉六月海寇至福山将犯城父谋避僻所织素曰盗贼满地何能自全夜衣凈服焚香向母柩前长跪唪金经毕以泉煮茶进父父命之睡迨晓数呼之不应启户视之已缢死矣　　萧尔亨妻许氏
按常熟县志许氏萧尔亨妻乙酉为乱兵所执不辱被杀最惨烈　　张敬怀妻某氏
女
附

按常熟县志某氏张敬怀妻山泾农家妇也乙酉七月与其女并为游兵所执誓死不污母女皆被杀　　周镒妻王氏按太仓州志王氏周镒妻每听镒读书遇节义事辄叹息镒死王年二十七欲从死抱两孤泣曰失哺奈何未几两孤相继夭王曰已矣遂自缢　　金兆乐妻徐氏
按太仓州志徐氏大钦女大钦早殁氏甫三岁母凌氏守之长嫁金兆乐年十九兆乐复死母女茹茶三十年母病卒氏丧葬毕即豫凶事卜日谢三党分赠所遗既沐浴随自结束言笑就木戒家人生闭家人不忍遂断饮食积数日颜色转莹偶复步履更珊珊轻举阅十五日而僵又数日始绝　　陆安妻锺氏
按太仓州志锺氏孝子陆安妻归旬日安即之京师代父死安出门呼锺诀我死自所分汝年少其改从行时可以一麦饭致墓头锺曰君且行吾有以处此既翁收安骨归锺发哀入寝室自经死　　张士柏妻陈氏
按松江府志陈氏苏州吴江士人张士柏妻士柏死氏年二十三矢志自守里?

　闺烈部列传四十五
　　明四十
　　邓藩锡妾张氏
按镇江府志张氏金坛人兖州知府邓藩锡妾崇祯十五年兖州城陷藩锡死之张携幼子自沉于井　　胡觐龙妻陈氏按镇江府志陈氏丹徒镇胡觐龙妻年二十余夫殁邻里以其年少劝改节陈正色答之劝者益多陈虑终不能遂志一日告翁姑曰翁姑无养新妇在反为翁姑忧不如从夫地下也翁姑亦不为意迨夜姑闻其室有声颇怪之将旦起视见户外横设一几急呼之不应排户入已缢死矣其设几盖夫位也　　朱氏女
按淮安府志朱氏女父鸾山阳人母周氏鸾亡遗男女各一周谋改适女年已十四屡劝母守节不听母欲挟以行不从嫁之日哭送母于河干遂投水死母竟去不顾时女已受聘尸逆流及所聘门而止　　周凤集妻耿氏按淮安府志耿氏生员周凤集妻夫久卧病氏周旋汤药辛勤备至及没视棺殓毕七日自缢柩前旌表　　方经绅妻刘氏按淮安府志刘氏方经绅妻壬午北兵陷城氏被执扶之上马怒骂不从兵斫之数段时年二十余　　曹芝节妻高氏按淮安府志高氏曹芝节妻年二十嫁曹未一月夫病氏昼夜衣不解带百计构药刲股俱不效夫亡未殡自缢死　　陈廷诲妻顾氏
按淮安府志顾氏生员陈廷诲妻崇祯十五年北兵临城氏恐被污缝其衣拜姑舅及夫神主投井死　　王氏姊妹按淮安府志王氏姊妹赣榆人一七姐一八姐王尚伦之二女也崇祯壬午乱兵至随母避海上兵欲执之二女共投水死　　潘自任妻薛氏
按淮安府志薛氏廪生潘自任妻年二十五夫遘疾不起焚香吁天愿以身代及夫死殓毕沐浴更衣乘间投缳有司上其事旌表　　魏文征妻周氏
按淮安府志周氏魏文征妻睢宁人诸生周凤翔女年十九适魏一年夫亡投缳不得乃自刎死　　陈信善妻胡氏
按桃源县志胡氏陈信善妻年十八夫亡无子守节崇祯末年流贼猝至群拥上马氏自奋堕地抓面流血骂不绝口贼怒碎其尸而去　　葛一麟妻朱氏
按桃源县志朱氏吏员葛一麟妻崇祯十七年李贼猖獗氏避乱程子河贼逼舟氏恐以色累自缢死　　陆尔睿继妻张氏按宿迁县志张氏宿迁农家女性朴谨女诫内则不习而能及笄归同里陆尔睿为继妻睿客外氏理家事不少懈甲午秋睿病氏朝夕察声色扶挟卧起未几睿没氏枕尸而哭面如灰土誓以死从地下家人止之氏恸绝久之乃苏谓家人曰夫子未有嗣息翁姑且老我年甫逾笄不死将谁属一日践二庭人将谓乃圣平生气概男子而其妇若此且死目不瞑乃圣睿字也自是家人守之谨氏不得间与家人同卧者剌剌夜语以须其倦家人果熟寐氏徐起肃衣履即睿柩次伏吞声而哭不能起有数岁儿在傍卧初醒见氏哭拜而去凌晨迹之死矣　　陈璋妻朱氏
按宿迁县志朱氏三岁时母再嫁姚姓遂育于姚甫髫年举动如成人颦笑不苟见者皆爱重之稍长性方严年十九归陈璋璋贡士弘谟子少年能文章既婚伉俪甚笃甫九月璋感疾氏度不能起誓与同死璋亡大殓氏抚其尸哭曰君幸稍待当相从家人闻其言密防之属老妇与共寝处越三日老妇困顿既睡觉则氏已自缢于寝所　　孙照妻吕氏
按沭阳县志吕氏孙照妻事姑以孝称相夫甚谨夫疾笃刲股为羹以进矢曰愈则同生不愈则俱死无何夫竟不起氏躬亲殓殡哭之尽哀盖棺毕遂自缢远近闻者莫不堕泪孙照一
作孙灿

　　张国纶妻郑氏
按沭阳县志郑氏诸生张国纶妻崇祯十六年城陷纶死于兵兵退郑抚尸痛哭数日不食躬营棺殓毕往母家从容商之同母兄弟及诸父曰不幸夫死又无儿女茕茕一嫠妇何能支持门户愿明日来集我家以所有遗产公同托伯氏经理岁以衣食给未亡人足矣众如约往氏设馔款之酒半乃尽出其券并锁钥置夫胞兄国纪前纪愕然众以氏意告之纪哭坚辞众力恳乃受氏拜谢国纪讫复劝众曰大事已定宜宽怀饮旋入内众未及卒爵俄侍婢哭报主母投缳死矣哭声震动阖邑闻者无不垂涕　　杨新泰妻尹氏
按海州志尹氏增广生员杨新泰妻崇祯间兵乱寄居海东遇贼执逼之氏遗以白镪得脱遂投井死十日尸出颜色如生　　吴氏女
按海州志吴氏女父济寰本籍徽州寄居为县民贼兵入城执女于市欲污之女骂之迎刃碎身而死　　孙继祖妻郑氏按赣榆县志郑氏孙继祖妻崇祯壬午大兵入境氏与邻妇数人避一室兵至虑不免当门自缢兵见之不入邻妇赖以获全事闻旌表　　陈纯姐
按睢宁县志陈纯姐嘉谔女年十七许聘诸生张洪典子梧凤凤死女闻讣一痛扑地绝复苏遂断粒誓死禁口不言父母强叩之曰儿前夕梦日蚀顷之天陷今梦有征死期至矣父母百计防之茹毒自经屡不遂志越半月乘父被事伺间投缳死崇祯十一年四月有司表其门　　陈思孔妻葛氏
按睢宁县志葛氏经历陈思孔妻事亲素以孝着孀居茹苦教子成名崇祯九年流寇犯境被执骂贼死旌表　　丁氏女
按徐州志丁氏女父章州民也受里人叶孟春聘春亡女即自缢死年十七有司上其事奉诏建坊　　王氏女按徐州志王氏女父三槐官训导受生员陈汝凤子洪谟聘谟亡女即自缢死年十六有司以闻坊表　　殷氏女按徐州志殷氏女父生员柏受武举吴应运子汝璐聘璐病亡女亲奔视殓归至夜自缢应运以鼓乐迎尸与其子合葬观者甚众户部主事韩昭宣表之　　陈氏女按徐州志陈氏女胡山民陈于殿女也年十六崇祯十年流寇至迫女不从以刃加其颈女大骂遂杀之　　刘澍妻马氏按徐州志马氏名单父丰县文学马象干女机警通文字适邑文学刘澍澍寻物故遗孤梓甫离襁褓即课督之稍长就外傅归必叩所读书壬午之变氏被执不屈遇害　　孙继忠妻周氏
按徐州志周氏东阿教谕周&#女适丰县通判孙玠男继忠忠早殁氏自经死知州孙养魁学正王佩树坊表其门　　吴廷杰妻陆氏
按徐州志陆氏生员陆四教姊贡生吴汝琦子生员廷杰妻善事舅姑廷杰病亡氏哀号欲死其母防之甚严氏三日不食绐母回乘间自缢年二十一知州朱统诣灵前拜祭　　韩永庆妻左氏
按徐州志左氏生员左逢源女年十九嫁韩永庆未五稔病亡氏泪继以血自经死　　王前士妻李氏
按徐州志李氏王前士妻崇祯九年同夫携十五岁女避流贼之难潜居刘村贼突至焚劫一空母女自度无逃交口毒詈贼痛棰之百余骂不绝口杀之前士不久亦死　　张颐妻伊氏
按徐州志伊氏张颐妻夫早亡无嗣氏亲自殡葬誓死守节姑欲夺其志遂自经于墓侧　　张浩女
按徐州志汉台里人张浩女年二十同里蒋政聘之政亡女闻恸哭几绝欲往吊父母不可比出殡欲往视葬又不可女曰若不吾从有死而已父母终弗听自往送丧比归女已缢死　　石景儿
按徐州志石景儿广戚里人石隆女父早亡独与母居年十七许配里人张旺儿旺以疾亡景儿哀痛不已至夜自经死与旺合葬　　马世禄妻王氏
按萧县志王氏诸生马世禄妻禄亡氏年二十二扶柩奔葬行泣失声投圹身殉者再诸媪强掖之归卒雉经死乡人悲怜争质棺以殓即日启夫殡宫合窆县令孙某为撰墓表上闻旌其门　　赵之璧妻马氏
按萧县志马氏赵之璧妻璧疾焚香请代度璧危先自经死越日璧亡同日棺殓观察谭某为建坊旌表仍奏闻褒之　　彭好古妻丁氏
按萧县志丁氏诸生彭好古妻好古以勤学婴疾丁事之至忘寝食疾且革丁泣曰子危矣愿与子同归但不忍见子死遂先一日自经有司以闻诏旌表户部主事杨引贤为作成仁堂记　　元邦泮妻宗氏
按萧县志宗氏元邦泮妻夫妇相得甚敬泮病亡宗从容具殓毕大恸自经死　　葛为绤妻冯氏
按萧县志冯氏葛为绤妻缔婚未几绤疾冯吁天祈佑疾剧冯治棺衾讫潜入卧内自经绤死遂与同殓　　李世甲妻王氏按萧县志王氏李世甲妻归九月甲病亡王哭之呕血闻者伤之越二日自经死　　张恕妻萧氏
按萧县志萧氏仁寿里张恕妻恕染疾日久萧誓以死从及恕亡萧遂自经与同殡有司以闻旌表　　郝惟肖继室李氏按萧县志李氏郝惟肖继室克妇道乡里以孝闻鞠养前妻子键无异所生佐夫庭训得食饩学宫夫病躬侍汤药数月不懈及亡一哭气绝至苏自缢柩旁乡人悲之以闻旌表后十年键以明经上春官言之辄簌簌泪下　　寇自谦妻杜氏
按萧县志杜氏寇自谦妻谦与杜髫年结发相爱如宾谦缘无嗣多蓄姬妾杜皆爱之略不妒忌谦病亡杜誓以死从越六日闭门自缢　　岳梦熊妻王氏
按萧县志王氏贡生王三槐长女岳梦熊妻夫亡饮鸩自杀入烈女祠祠为其妹建　　张振鹭妻王氏
按萧县志王氏张振鹭妻夫病汤药弗愈氏割左股为汤以进病益笃及亡三日氏自缢死奉诏建坊复其家　　王氏女
按萧县志王氏女许字任自英英疾危女恻然告父母欲往&#父母怜而从之得侍汤药三月英亡抚棺泣血七日不食自经死县令以闻诏旌其庐树碑表墓　　王弘基妻马氏
按萧县志马氏王弘基妻侍御孙女夙闺范通内则大义崇祯九年闯贼破城夫死氏被执不辱遂自缢学使疏闻赐坊表　　任时龙妻项氏
刘
氏附

按萧县志项氏任时龙妻闯寇入萧龙以卫父被磔氏骂贼殉夫死学使上闻赐旌表龙侧室刘氏亦被刃寻苏次年寇至复骂贼死　　纵鲲跃妻吴氏
按萧县志吴氏纵鲲跃妻挥使任宇公女寇攻城破夫死氏被创寻苏明日贼退氏寻夫尸殓自缢柩旁学使以闻下礼部赐坊表　　孟知性妻郝氏
按萧县志郝氏孟知性妻邑名宦圯曾女孙食贫能劳苦相夫持家生子镇钥&#锦俱楚楚可爱诸子惮氏过于翁城破父子相失独钥从氏至南门隍氏诫钥曰妇人惟一死谢责儿铮铮丈夫亦随城俱死乎语未卒投濠中钥挽不及亦触桥石死钥得从祀乡贤　　何湖妻纵氏
按萧县志纵氏何湖妻性勤淑事翁姑以孝闻夫业残败氏劝耕督织家复振丙子寇破城氏携幼子逃贼遇于巷索金钱氏愤不前触石壁破额而死邻妪悉其事阅三年次子何岱弱冠请缨誓报母仇从刘将军血战蒙城死之邑人士哀鸣有司旌其庐　　郝崇抱妻朱氏按萧县志朱氏贡士郝崇抱妻幼好读列女传及桑麻种植诸书丙子寇破萧氏被执大骂贼断其十指痛仆骂不绝口贼怒刳其舌而死　　张冲奎妻徐氏
按萧县志徐氏张冲奎妻幼闲闺训孝事翁姑冲奎忽染疯疾喑不能言氏焚香露祷夫没自缢不得绝水浆七日而死有诏建坊旌之　　许嘉宿妾唐氏
按萧县志唐氏许嘉宿妾苏州人年十七事许生一子寻殇宿病笃唐怡然誓以身从家人靡不窃笑之及宿弥留之晨气不绝者如缕唐以带系许亡妻贺氏柩前跪而死宿亦寻殁　　何拱瑞妻杜氏
按萧县志杜氏何拱瑞妻氏方归何夫得异证数日死氏痛绝自经以殉　　寇公引妻纵氏
按萧县志纵氏寇公引妻归引三载而寡氏欲殉夫翁姑劝止之又一岁子殇氏哀痛五内为摧埋子毕自经于夫柩旁　　陈时鸣妻翁氏
按萧县志翁氏陈时鸣妻鸣病摰氏侍汤药唯谨鸣亡从容毕殓事哭泣如常越三日凌晨自缢死年二十六有司旌之　　纵尔翼妻宋氏
按萧县志宋氏明经徐坤女适纵尔翼翼早亡氏坚欲死家人防之力辄不食阅四日伺间自缢年二十学使旌之　　何鸣汉妻许氏
按萧县志许氏何鸣汉妻事翁姑理家事有妇德何病亡水浆不入口者三日登夫棺卧缢其上颜色不改事闻旌其门　　徐尧臣妻许氏
按萧县志许氏生员徐尧臣妻从谟女也年十八适尧臣挑灯佐夫读书尧病亡氏哭泣悲号誓以身殉三日毕夫殓成服从容缢死柩侧县令表其门子琰尚纔六月依大父日章抚养成立　　任国宝妻戴氏
按萧县志戴氏任国宝妻丙子寇来氏扶姑北走凤山被执不屈杀之血喷岩石经阴雨即有人影数岁未灭　　陈氏姊妹
按萧县志陈氏姊妹于前女姊适黄廷谏妹适刘希贤丙子贼破萧妹因夫死骂贼碎其躯姊不受污投火焚死　　陈开先妻郝氏
按萧县志郝氏陈开先妻年十七归陈性恬静无纨绮习事翁姑孝相夫子于风檠雪案中绰有古意生一子不育丙子城破投烈火自焚　　王鼎妻朱氏
欧阳
氏附

按萧县志朱氏王鼎妻崇祯十年流寇过朱珊铺鼎伤股朱与妇欧阳氏共被执不污俱死　　杨氏女
按萧县志杨氏女行四年十五从父自秀避乱龙蟠山中崇祯十年八月寇至欲污之不从贼怒碎其尸于松楸之下后八月夜过者青磷中隐隐见一女子艳服发覆额曼声长叹水石俱寒　　罗袍妻徐氏
按萧县志徐氏邑诸生徐昌吉季女年十六适罗浮长子袍二载而袍病誓以死殉袍亡哭泣不绝声七昼夜缢于柩侧　　王基宁妻居氏
按萧县志居氏贡士王基宁妻有妇德崇祯十六年土寇入萧氏骂贼不屈而死子钦中钦陛同遇害　　葛养性妻蒋氏女
附

按萧县志蒋氏葛养性妻性亡唯一女蒋誓从泉下伯氏养正慰之曰女幼不可死氏因茹苦守节四十余年流寇经方山蒋被执索金钱绐之曰吾夫墓侧埋养老赀至墓所骂贼曰吾觅死所耳果有金耶贼刺杀之后三年袁寇大掠蒋女适徐拱杓复为贼所迫携其女坠楼死乡人以为有胎教云　　索鹭飞妻宋氏
按邳州志宋氏索鹭飞妻性贞静寡言笑归索期年寇至避于城闻飞遇害急至家视棺殓时有孕将娩谓家人曰生男吾当守女则否既而生女遂自缢死　　杜瑞女按邳州志杜瑞女年十六未嫁为贼所掠义不受辱投水死　　许自俊妻陆氏
按邳州志陆氏许自俊妻寇乱俊被害氏投水死　　张九鹏妻周氏按邳州志周氏张九鹏妻寇至不辱抱幼女投水死　　高极建妻夏氏按邳州志夏氏高极建妻寇至不辱投河死
　　杜应魁妻万氏
按邳州志万氏杜应魁妻为贼所驱投水中寇援之出令换衣氏骂贼被杀　　魏氏韩氏
按邳州志魏氏韩氏张启勋二妾也张娶周氏早亡无出继纳魏韩未几启勋殁二妾相向号痛俟夫殓毕同日投缳郡守朱逸泓旌其门仍亲致奠赙焉　　薛红粹妻洪氏按邳州志洪氏太学生薛红粹妻寇乱粹遇害缚氏归营氏绐贼曰释我缚从汝行矣贼从之前渡一板桥氏投桥下水浅不能没以头抢入泥中贼怒杀之　　孙氏女按邳州志孙氏女年十七父成偶为邻人醉骂语言秽恶女羞恶忿恨引衣蔽面投河而死　　孙绍远妻韩氏
按丰县志韩氏孙绍远妻年二十三夫亡哭泣不食至三日夜解腰绖自缢柩左颜色如生　　王善守妻李氏
按丰县志李氏王善守妻年十九夫亡氏以死自矢悲号六日粒米不入口伏柩前缢死　　李化龙妻韩氏
按丰县志韩氏李化龙妻襄田农妇也化龙父病亡龙自鬻葬父稍留其余以养祖后化龙病笃氏许以死将绝氏谓化龙曰妾先死令汝一见遂阖户自缢龙叹息推己棺与之越一日龙亦亡　　张日华妻李氏
按丰县志李氏张日华妻金乡文学李廷光女日华病革氏矢以身殉父兄劝谕之不听及夜哭柩前从容自缢　　巩汤臣妻刘氏
按丰县志刘氏巩汤臣妻汤臣病亡氏年十九号泣不已越三日拜辞舅姑诸姒自缢柩前　　李祯阳妻赵氏
按丰县志赵氏李祯阳妻祯阳年十九病亡氏即是日自缢死　　马文章妻师氏
按丰县志师氏马文章妻章殁氏以其子女予族之无子女者自缢于文章柩侧　　渠煜妻王氏
按丰县志王氏廪生渠煜妻生员王讲女也母邹尝称是女吾贤子及归煜适罹河患田尽没氏食贫操作资煜力学及奉翁姑妇道无缺姑病氏露祷吁天求代姒刘早寡氏同居三十年身亲下之无交谪语值岁大饥人相食氏赞煜出余积赈贷全活甚众壬午城陷煜死氏即投火自焚　　朱炳妻赵氏
按丰县志赵氏诸生赵志浩女及笄适嘉兴守朱家柱次子炳炳病氏躬亲汤药积久不懈炳亡氏年十八绝不食饮泣拜辞舅姑及父母欲必殉炳舅姑父母泣劝再四终不听至夜自经柩侧　　程氏女
按砀山县志程氏女父恩智襁褓时许字里人王守仲仲病殇女年十四饮泣惨然父母方具冥镪吊仲女曰愿随往父母大恚曰尔识守仲是何面貌嘱其妹守之女绐妹嬉纵丱整裾自缢死父母归惊号一时邻媪耕妇群走吊事闻有司题请坊表　　许璟妻刘氏
按砀山县志刘氏许璟妻布衣刘世隆女端静寡言笑及笄归璟孝养舅姑妯娌因之感化璟得弱病有年氏周旋汤药星祈露祷无所不至及易篑家人方备殓事氏即乘间投屋后深潭弟善水救出氏伏夫尸侧哭三昼夜而死事闻旌表　　倪士俊妻苏氏
按扬州府志苏氏江都人倪士俊妻苏光达妹也幼聪慧通书史士俊死苏年少无子乙酉城将陷苏具酒泣奠其夫曰吾久欲死所不即死者为服未除也今不可待矣遂投井死　　赵君谟妻方氏
按扬州府志方氏江都人明经方复初女归武举赵君谟君谟殁方年二十八抚襁褓二孤事瞽姑尽孝乙酉城陷自经学使旌其门孙有成食饩于庠　　钱氏女卞氏
女附

按扬州府志钱氏女名淑贤丹徒人随父述古家江都与外家卞氏女比邻相得乙酉城陷二女同死而淑贤尤惨烈　　邵允谦妻谢氏
按扬州府志谢氏江都人邵允谦妻幼禀母训于内则城陷允谦为乱兵所害谢闻即蹈火自焚死　　蒋氏女按扬州府志蒋氏女泰兴人年十二避乱贼至投水贼一手执刀一手就水援之女踊身以头触刀陷骨仍自拔以断左臂而死　　薛文龙妻丁氏
按扬州府志丁氏字景姒江都人丁半千女善女红通经史适文学薛文龙举一子遭乱龙死丁携子明远投眢井中家人引出明远已死丁曰吾缒而上者欲存薛氏孤也孤亡吾何必生复入井死　　张氏女
按扬州府志张氏女江都人幼许字高魁未嫁魁为乱兵所杀女年十三至魁家成服誓不为他家妇逾年城陷抱魁木主自缚呼家人纵火焚之须臾魁母及二小女与青衣俱赴火死　　车畹英
按扬州府志车畹英诸生车鸣鸾女鸾以许甥李之珙大兵至珙死时女随祖官太平署闻讣痛悼不食而死　　潘氏女
按扬州府志潘氏女小字芝儿江都人崇祯甲申高杰兵肆掠扬州芝儿年十四婉丽多姿避乱旷野中健儿执欲污之女诟詈激怒以祈死健儿不忍杀至河干佯为系屐遂投水死　　吴尔成妻郑氏
按扬州府志郑氏郡诸生吴尔成妻兵部郑元勋妹平居寡言笑事翁姑孝谨甲申郑奉姑避乱吴门其兄侨寓金陵来迎郑辞曰吾宁与姑同患难忍独处乐土耶继返郡遭乱投池中死　　陈王宁妻游氏
按扬州府志游氏江都人陈王宁妻宁死氏断发自矢抚孤成立扬州陷夜举火噪逐或劝乘夜可出城游曰女不夜奔况孀妇乎偕幼女投井死　　宋朝柱妻沈氏
按扬州府志沈氏江都人宋朝柱妻城陷投舍后河中死幼女年十一从焉　　李载阳妻傅氏
按扬州府志傅氏江都人李载阳妻事翁姑以孝闻遭岁饥忍死以养姑曰姑耄失明吾何忍轻一死及力尽计无复之乃泣拜姑前投井死　　衣惟友妻王氏
按扬州府志王氏登州人衣惟友妻避兵仪真惟友亡子甫六月即日投缳而死邑令姜采孝廉吴缵姬皆山左人为之棺殓送其丧归里惟友与王同日生同日死人皆异之　　周廷德妻张氏
按扬州府志张氏江都诸生周廷德妻家贫篝火佐廷德夜读中道捐弃张抚孤以针纫自赡值城陷偕三女投井死　　汪承祖妻樊氏
按扬州府志樊氏江都人汪承祖妻祖殁氏纑抚孤十余年兵至密缝其裳投井死　　程宇妻吴氏
按扬州府志吴氏江都人太学生程宇妻乙酉城陷举家匿地窖中阅三日被获宇与二子同及于难季子汲年十四亦受创吴挈两女奔比邻虚室中投大水缸死数日邻妇以告汲乃收殓合葬焉　　瞿姑
按扬州府志瞿姑江都贡士瞿之秀女之秀家教整肃女服习甚许字文学焦赓泰未嫁城陷女请于父曰倘强暴见侮死必悔晚遂书一帖置怀中自缢　　宋朝相妻马氏张氏
马氏附

按扬州府志马氏江都人宋朝相妻家贫操作以相其夫生二子城陷率长子之儒妻张氏次子之俊妻马氏避舍后小屋曰我为宋氏妇三十年死分耳汝辈尚少各有母家勿以我故至此两妇共抱姑哭握手连袂同赴河死后之儒成进士南昌王猷定为作贞妇行　　冯上铨妻史氏
按扬州府志史氏湖广参政启元女侄适邵伯镇冯上铨甲申高杰兵驻扬州纵兵四掠氏避居田间会五月五日姑欲携幼子并妇归曰毋恐官兵会当观龙舟也氏重违姑意偕与归杰兵突至见其美欲污之氏绐以取金遂跃入河死先是氏不欲归曰若不　闺烈部列传四十六
　　明四十一
　　杨芳溥妻王氏
按凤阳府志王氏诸生杨芳溥妻夫亡自缢死　　张鹤腾妻徐氏　　　张鹤腾妾周氏　　李福征妻陶氏
按凤阳府志已上三妇遇乱俱焚死
　　王新籓妻张氏
按凤阳府志张氏王新籓妻夫早亡遗女幼崇祯八年寇犯凤阳举家咸遁惟张携女及婢守老姑比姑死服丧祭殓成礼贼至欲犯之张绐乞缓令女潜取贼刀先杀女后自刎未绝呼婢断其喉婢从之贼惊叹而去　　方之奇妻胡氏
按凤阳府志胡氏诸生方之奇妻乙亥之变举家&#窜氏为贼掠欲系之诸妇中大骂不屈死之越三日贼去之奇收其尸面色如生　　李铁匠妻顾氏
按凤阳府志顾氏李铁匠妻年二十四崇祯戊寅秋流寇突至顾急赴濠水贼见氏姿色加以温语顾跃入深处死　　汪泉妻许氏　　　　曹宣妻杨氏
　　沈翱妻居氏　　　　尉海妻顾氏
　　顾铎妻陈氏　　　　顾钺妻沈氏
　　钱英母王氏　　　　钱广妻梅氏
　　陆纪妻王氏　　　　居遂妻贾氏
　　杜翱妻李氏　　　　胡景妻周氏
　　毕良妻蒋氏　　　　彭良母姚氏
　　成瓒妻杜氏　　　　方淳二女
　　周杰女　　　　　　张旻养女端女
　　顾钺二女　　　　　徐堂妻杨氏
按凤阳府志已上二十二人赵鐩陷定远俱不辱死　　张希伯妻储氏按凤阳府志储氏张希伯妻夫亡氏绝饮食号泣墓前泪尽继血七昼夜不辍遂死里人陈祭合葬立石表之　　孙有继妻何氏
按凤阳府志何氏孙有继妻夫亡氏年十九越三日闭户自缢死　　厉赞妻薛氏
按凤阳府志薛氏典史玠女年十六适儒士厉赞三载夫疾笃薛云汝瞑目去我即来赞死越二日即自缢遗一月孤不顾焉　　许良相妻张氏
按凤阳府志张氏诸生许良相妻年十九相亡越七日自缢于夫柩旁县令以闻旌表　　张得英妻陈氏
丁氏王氏
张氏高氏附

按凤阳府志陈氏张得英妻矿贼乱氏被获骂贼求死贼不欲杀乃夺刀杀贼遇害旬月贼退收殓一时同死者四人魏名达妻丁氏陆履顺妻王氏张得智妻张氏张得昂妻高氏　　刘绫妻梅氏
按凤阳府志梅氏年十七适刘绫越九月夫亡氏事姑五年克尽妇道父母欲夺其志遂自经县令以闻旌表　　王璇侧室杨氏
按凤阳府志杨氏王璇侧室崇祯八年贼入城氏偕一婢匿&#下贼索得之逼金帛氏厉声骂贼拷之度不能免绐曰金帛藏房中及入急取剪刀自刺溅血满地贼吐舌而去　　王雄妻吕氏
按凤阳府志吕氏王雄妻年二十适军人王雄家素贫夫死无以葬氏罄其服饰卖之既窆抱幼女托所亲抚养自缢死县令以闻旌表　　张萃黄妻王氏
按凤阳府志王氏张萃黄妻江宁人通翰墨与萃并精绘事萃黄死氏视殓毕出夫妇平日所绘纳柩中旋登楼理妆取萃黄绘扇置袖间对镜自缢事闻建坊旌之　　华楼妻顾氏
按凤阳府志顾氏诸生华楼妻年二十八楼亡氏数自缢为救苏越二十余日家人失防卒雉经棺侧邑令以事闻建坊旌表　　李宁妻季氏
按凤阳府志季氏李宁妻流贼劫掠宁同氏走草野间相失分散贼见氏胁之上马不从被杀经七日面色如生　　顾贺泰妻席氏
按凤阳府志席氏诸生顾贺泰妻崇祯八年被贼掳欲辱之不从贼割其舌剐其眼以炮裂其腹死　　魏氏五烈按凤阳府志魏瑶妻谢氏孀居年已七十贼至其媳王氏负之逃至河边暂息贼逼近谢曰勿以老身累尔遂投水中死王氏与其女二姐仆贺铭妻丁氏及其女春儿俱自溺后得尸五人手相挽邑令吴一鸾建祠祀之　　王驭干妻韩氏
按凤阳府志韩氏王驭干妻年十八干病亡越十四日焚香哭奠自缢死邑令以事闻旌表　　张汝敬妻蔡氏
按凤阳府志蔡氏张汝敬妻诸生炳继母乙亥之变贼围城急氏整衣拜祖先毕与家人诀闭门坐室中了无仓皇色城陷伏剑而死县令以配享女忠祠　　李玉妻石氏按凤阳府志石氏李玉妻年二十四玉病亡盖棺毕即沐浴更衣自缢死玉赤贫僦屋以居氏死无棺太守给银以殓邑令贾应龙复为营地葬其夫妇盖屋立碑于其墓事闻为建贞烈坊　　黄嘉宾母梁氏
妇梁氏
三女附

按凤阳府志梁氏黄嘉宾母崇祯八年寇至同媳梁氏与其女三人携手结带曰与其溺于人宁溺于渊共投深池死学使旌之　　姚党妻贾氏
按凤阳府志贾氏姚党妻党家贫鬻网巾为业夫亡氏泣曰君迟迟行即相从也或劝他适贾曰夫死可反面事人乎遂自缢贫不能殓亲友助棺葬之　　穆际元事蒋氏按凤阳府志蒋氏穆际元妻夫死至夜自缢柩旁　　杜应试妻赵氏按凤阳府志赵氏杜应试妻应试死氏自缢以殉　　余妻徐氏胡氏王氏周氏
李氏程氏菊姐附

按凤阳府志徐氏余妻性贞淑知大义崇祯八年寇变抱五月儿属婢善匿之婢泣受犹恋恋牵氏衣氏绝裾投井死一时相继沉井者之庶母胡氏王氏舅母周氏嫂李氏表嫂程氏暨氏之弱妹菊姐共七烈焉　　杨蕴奇妻王氏
按凤阳府志王氏杨蕴奇妻夫亡自缢死
　　王朴妻孔氏
按凤阳府志孔氏王朴妻夫死三日不食自缢柩前　　王景凡妻杨氏按凤阳府志杨氏王景凡妻生一女方九岁崇祯间土寇啸聚掳凡入党不从杀之逼氏行氏曰汝埋吾夫即去寇从之氏知所过处有井因携女随行投井死越八年地主贡士杨鸿烈得二骸葬焉　　李自修妻徐氏
按凤阳府志徐氏李自修妻家贫无子修寝疾氏尽鬻簪珥衣饰为汤药费修亡殓毕自缢柩旁年二十有七邑令表之入烈女祠　　青阳民妻
按凤阳府志青阳民妻失其姓氏及夫名夫以官逋系狱久不得出妻曰鬻我于远商庶可不偕亡也夫从其言既成券乃痛哭分袂渡淮至中流赴水死生其夫卒全其节　　张云鹏妻王氏
按凤阳府志王氏张云鹏妻有殊色为流贼所获骂贼不屈贼怒割其舌碎其身死　　翟云府妻刘氏
按凤阳府志刘氏翟云府妻寇至全家被害欲掳氏氏曰吾夫有金埋后园贼欣然往至井边抱子堕井死　　李本妻段氏
按凤阳府志段氏诸生李本妻事翁姑以孝闻崇祯甲申贼兵入怀掠子女段欲投井贼止之骂贼而死　　马鼎爵妻庄氏按凤阳府志庄氏马鼎爵妻夫早亡遗子女各一氏年二十七崇祯中流寇破城氏携五岁女奔出城贼追之遇一井氏随携女跃入贼下石击之闻者无不伤痛　　郭氏女
按凤阳府志郭氏女崇祯甲申藩镇刘良佐叛肆掠过怀女为所执恐被污结其中衣带如织兵执刃求合女变色大骂延颈受刃兵褫其衣曰肯相从即富贵矣女佯嗔带结请佩刀断之及得刀大骂愈甚披面屠肠而死　　牛光斗妻刘氏
按凤阳府志刘氏牛光斗妻夫被杀氏年二十七自缢死　　张显思妻周氏
按凤阳府志周氏张显思妻端重寡言笑与显思相敬如宾历二十余年不忤颜色显思疾药饵无资氏典鬻不遗寸缕思或小加&#词徐言曰会须同归何必尔及病革氏欲先死显思止之曰俟吾友某某至一见盖棺吾目乃瞑子以吾言语之然后听子为计氏泣受命友人至氏传其言即缢死去思没五日入祀贞烈祠　　屠照妻杨氏
按凤阳府志杨氏杨镒女屠照妻照亡氏哀毁誓死姑谕以保孤苦守二年子殇遂自缢　　蒋如诩妻丁氏
按凤阳府志丁氏蒋如诩妻崇祯十五年里中大乱丁避于母家贼骤至获氏因绐之曰吾父瘗金当指授汝贼至其处觅金丁跃入井中死　　张煜妻杜氏
按凤阳府志杜氏张煜妻年十八适合肥诸生张煜四载夫亡自缢以殉姑三度救之遂绝饮食哭七昼夜姑坚其志听自尽　　于京妻李氏
按凤阳府志李氏诸生于京妻夫早亡氏抚孤子拱干守节流贼至执京之祖有成欲杀之京父泽九泣代弗许同被杀氏与姑汪氏挺立大骂以瓦器击贼贼怒又杀之时拱干为有成怀抱至死未释血渍莫认乃免　　张箕妻李氏
按凤阳府志李氏张箕妻文茂女茂妻沈氏孀居抚女为择嫁李泣曰母女相依为命儿去母更谁依乃赘箕箕骄佚不事生业得恶疾死二子在抱李含哀抚育曲慰母心沈年七十三病没家益贫氏节益苦或求之遂自缢死　　吴崇让妻梁氏
按凤阳府志梁氏吴崇让妻崇祯十年扶其姑刘氏避流贼于毁室中为贼所获不从贼刃其姑以胁之氏抱姑痛哭骂贼贼剖其腹堕胎而死　　赵三在妻司氏
按凤阳府志司氏赵三在妻年十七有姿色流贼乱与父母同匿被掳迫令上马不从夺刀刺贼贼怒糜其体犹戟手撼指不仆三在抱之哭父母伤痛抢地俱被杀　　刘壮生妻范氏
按凤阳府志范氏进士刘某季子壮生妻幼服母训知孝经内则诸篇夫死毁容不食其姑素爱之泣曰妇死耶吾为尔立嗣守以终我可乎范氏拭泪相从未几翁没姑携氏就长子养于白下遭兵乱姑以长子死坠江范氏从焉　　许谏妻刘氏
按凤阳府志刘氏许谏妻遭乱不辱断舌剖腹而死　　赵四姑按凤阳府志赵四姑卫百户赵国俊少女崇祯七年流贼屠凤阳其母携姑出避遭贼欲掠去母不忍舍姑拂衣佯为乐从贼大喜令上马不顾趋贼马前疾步如飞至驿程桥离贼不数步嗔目大骂跃入水死越三日颜色如生里人怜而瘗之　　高氏女
按凤阳府志高氏女父云路年十五未出室遭刘兵乱自投小南门河溺死三日返葬颜色如生　　黄之奎妻汪氏
按凤阳府志汪氏黄之奎妻事亲以孝闻崇祯十一年流贼至欲害其翁姑氏大呼曰宁杀我迫之上马不从刃之至死骂不绝口　　王文灿妻高氏
按凤阳府志高氏王文灿妻夫亡氏年二十一闭户自缢合葬北门外　　申大志妻周氏
按凤阳府志周氏知县申大志妻寇至骂贼死　　张良臣妻张氏按凤阳府志张氏张良臣妻良臣山东人夫妇避荒于蒙臣病死氏自缢有墓碑　　时二姐
按凤阳府志时二姐志学女年十六许聘田儒儒死女欲往守丧父母不许乘父母往吊于田更素衣自尽邑令立石表之　　赵光大妻孟氏
按凤阳府志孟氏赵光大妻性严峻举止端静虽贫家汲馌迥异常人事寡姑尽孝光大经年沉痼氏以死许母嫂慰止之氏曰已筹之熟矣及光大死之明日自缢　　姜氏女
按凤阳府志姜氏女幼许聘何其恭恭死讣至女哀毁成疾不食而死父母怜之合葬西城以成其志　　蒋应节女按凤阳府志蒋应节女年十六许聘李启芳未嫁芳病死女闻焚女红诸物语其嫂曰万一得死乞葬予骸骨道西遂自缢有司上其事旌表　　汪长卿妻詹氏
按凤阳府志詹氏汪长卿妻乙亥城破氏扶姑出避遭贼于道姑被杀氏抱尸号恸骂贼以头触石死　　冯氏女按凤阳府志冯氏女父时变未受聘贼至不受辱见杀　　徐琳妻王氏
按凤阳府志王氏之骕女年十七适儒生徐琳崇祯元年琳亡王自缢死　　李氏
按凤阳府志李氏不知其夫名夫被贼执氏与其女洁儿俱投井死　　徐引干妻程氏
按凤阳府志程氏徐引干妻崇祯中夫死越三日登楼自缢　　张琦妻卢氏
按凤阳府志卢氏张琦妻为流贼所执驱之行抱女投水死　　董琩妻王氏
按凤阳府志王氏董琩妻琩始以治产成病继以病罄产王氏鬻簪珥既尽而十指续之琩死无族姓王竭力殓葬之归依母居当除服之日湔洗故衣着之夜自缢死　　陆捷略后妻段氏
按凤阳府志段氏怀远段鸣蛟女蒙城诸生陆捷略后妻也年十六归捷略前妻杨氏子笃生甫周岁段抚之如己出崇祯十四年捷略病死段持门户惟谨捷略兄弟四人其伯氏亦诸生涎其有谋去段则操纵惟我遂阴以段许嫁邑豪刘振吾刘登其堂妇知之叱去刘意其不可夺谋之主者乃夜率其徒党数十人操刀排闼入劫段仓卒间段惊为盗也亟携其子避群奴争挟段出段坚不行遂缚之驴背以驰至中途段从火光人语中瞥见刘始觉之因呼谓曰若将以我为妇而计出此名不顺且我为若所缚甚苦既辱爱盍少假此地有穆姓者吾家戚属也请与语当善成之刘见妇辞婉且狎知穆许之解其缚叩穆门入段因穆以语刘曰吾知君为人所绐矣若幸全吾节吾家有牛八头驴四口可尽举以偿也刘不应挟之去穆素长者饮泣而已比至刘刘偕其属歡呼饮啖将黎明欲犯妇妇度不免阳谓曰吾与君百年姻好未脱故衣而荐枕席不吉且铁炉入阱&#吾奚适而用是汲汲焉刘信之妇因折节敛容与其眷属好语申旦贺客阗门中外皆为刘庆得新妇刘亦沾沾自喜段伪语刘曰夜来亲戚俱劳苦请为治具刘益喜段因入厨下料简鲑菜申饬奴婢忽佯称心痛不可忍入闺就寝家人匆遽告刘刘亟往视曰无忧吾比得心疾静息片晌当自愈为吾掩扉敕厨下蚤治诸姑饮刘益信不疑段乃取银簪从心刺入极力一下进三寸许痛甚大声一呼家人惊&#之则氏散发仆地瞑目&#齿犹骂死贼死贼云时崇祯十五年腊月事邑令置刘于法归段棺合葬捷略之墓后刘举家俱没于疫　　林冲汉妻朱氏
按凤阳府志朱氏林冲汉妻崇祯甲戌冲汉死氏年二十五抚二孤守节壬午流寇至家人劝避氏曰夫柩在安忍弃耶随匿其幼子于柩下身持刃以待贼入遽牵氏衣氏持刀大骂贼不能夺索得其子携之而走氏前执子手曰嫠妇数年不即死为此子耳贼断其右手氏易左手又断之驱子而去氏昏仆犹喃喃骂不休贼怒杀之遗一子名起鹄比长食饩于庠　　胡从政妻阚氏按凤阳府志阚氏胡从政妻年二十八夫亡守志崇祯壬午之变骂贼死　　曾长治妻戴氏
按凤阳府志戴氏曾长治妻长治系忠节曾翀第六孙以疾亡氏年二十五服鸩赴火皆母救之次日复经柩前又不得至第六日触棺而死诏旌之　　王冕妻姚氏
按凤阳府志姚氏王冕妻夫病亡氏年二十九悲号不食而死　　陶志善妻王氏
按凤阳府志王氏陶志善妻年二十夫亡抚棺号哭七昼夜自缢死　　常某妻张氏
按凤阳府志张氏贫家女嫁常氏子一载夫亡氏遂自缢死　　时庆妻曹氏
按凤阳府志曹氏时庆妻年三十庆病易篑时顾谓氏曰家贫无子善事他人氏泣曰烈女不事二夫但父老弟幼奉养无人父终三日后即来见君庆亡遂归养十有二载父殁趋夫墓所绝饮食哀哭死有司奏请建坊水门塘　　绿衣女
按凤阳府志绿衣女不知姓名献贼陷郡被掠众贼争犯之不从贼怒缚于庭槐灌油燎之嫚骂不辍而死　　范&#妻陈氏
按凤阳府志陈氏范&#妻&#以缝皮为业病死家益窘遗孤四岁常枵腹以守之后子溺水死遂自缢　　魏梦鹤妻时氏按凤阳府志时氏魏梦鹤妻事翁姑以孝称乙亥之变夫为寇杀投井死　　瞿氏女
按凤阳府志瞿氏女许字董君兆未嫁崇祯六年流贼猝至家人皆窜去女自度不能免遂自刎死　　赵继明妻周氏按凤阳府志周氏赵继明妻夫死沐浴投缳巡方具题旌表比部毛湛为撰碑文　　陈一策妻王氏
按凤阳府志王氏继先女陈一策妻年十五归本府军人陈一策甘贫事翁姑六载夫亡氏不食自缢死　　李准妻胡氏按凤阳府志胡氏诸生鼎彝女也年十九归李准准不才荡业以妻偿逋氏遂自缢死　　程稔妻韩氏
按凤阳府志韩氏程稔妻家贫孝事孀姑夫死潜于柩旁以腰绖自缢死　　张氏
按凤阳府志张氏失其夫名佥宪孙女崇祯十年与流寇遇见氏少艾欲执去母稽首乞哀贼杀之旋牵氏臂氏骂曰贼奴污我手速断去寇怒脔其躯时溽暑家犬为守其尸不去他犬入则嗥吠逐之贼退家人为收葬　　徐长坚妻宋氏
按凤阳府志宋氏徐长坚妻崇祯十二年夫亡氏年二十即是日自缢死　　丁可仕媳马氏
按凤阳府志马氏丁可仕媳仕子早亡马以死殉其父以为害其女诉于官郡守乃旌其烈焉　　王邦妻马氏
按凤阳府志马氏王邦妻年十六归邦方九日邦溺死于河氏欲往从家人阻之遂自缢知州王蓥卜地合葬焉　　王凤鸣妻张氏
按凤阳府志张氏王凤鸣妻孝事病姑夫亡水浆不入口者六日散衣饰于所亲竟以死从时年二十葬相城西南隅　　王之屏妻刘氏
按凤阳府志刘氏王之屏妻夫病亡氏欲以身殉亲邻以姑老劝遂矢志养姑姑死会盗寇焚掠氏奔夫墓自缢死　　耿二姐
按凤阳府志耿二姐受临淮吴大良聘未嫁良死二姐奔拜吴柩自缢死有司题请建坊　　李国模妻黄氏
按凤阳府志黄氏李国模妻夫亡年二十自缢柩前　　李应元妻陆氏按凤阳府志陆氏李应元妻崇祯九年流贼破五河应元被掳时氏在河东闻之奔贼营泣告曰愿留妾赎夫贼欣然从之应元犹不忍去氏谓曰夫死妾亦必为所掳俱死无益也久之夫遁已远遂夺刀自杀贼吐舌相叹不置　　张氏三烈
按凤阳府志张氏三烈州示县乡张国宪有二女长年十八次年十六宪弟国俊妻龚氏年二十五崇祯间矿贼数万破寨陷楼三人并投缳死后数年具题坊表　　滑鲲妻孙氏
按凤阳府志孙氏滑鲲妻进士文蔚母以苦节自守遇变骂贼被杀其子恸哭不去贼义而舍之　　马鼎亲妻王氏
按凤阳府志王氏马鼎亲妻与其姒杨氏同寡杨有子氏无子因劝杨抚孤己自尽　　孙氏女
按凤阳府志孙氏女父天禄崇祯十七年刘兵驻五河劫掠过于贼女未及避兵持刃逼女女触刃死　　刘启明妻周氏按凤阳府志周氏刘启明妻夫亡殓毕焚香曰俟我同行遂自缢柩侧　　王养正妻张氏
按凤阳府志张氏王养正妻养正官副使没于任氏闻报设灵恸哭之绝粒七日死　　潘养晦妻牛氏
按凤阳府志牛氏潘养晦妻夫死氏欲自尽姑马氏劝乳子以延夫嗣后子以痘殇乘姑睡投井中死事闻建贞烈坊　　鲁大智妻王氏
按凤阳府志王氏鲁大智妻夫被杀氏骂贼自刎　　汪毓妻王氏按凤阳府志王氏汪毓妻崇祯乙亥城陷翁可奇被执拷逼极惨夫毓秀挺身赴救死氏见夫遇害抉石投之亦见杀　　马云衢妻田氏
按凤阳府志田氏马云衢妻夫病笃家贫无药饵田竭力致之夫死越五日自尽邑令表其闾　　万言妻吴氏
按凤阳府志吴氏万言妻年十八归万言时流贼过县吴与妹松花同往避母家遇贼惧受污相挽投水死　　胡本廉妻周氏
按凤阳府志周氏胡本廉妻年二十夫亡抚孤十七年孤以病死周尽焚其衣履遂自经　　邹述孔妻张氏
按凤阳府志张氏张观光女邹述孔妻崇祯十年贼破城遇氏于城隍庙前骂贼见杀　　刘惺如妻李氏
按凤阳府志李氏生员刘惺如妻崇祯丁丑流寇犯灵璧李氏方妊遇贼恐不免引刀剖腹而死寇亦怜之邑令旌表　　陈缵修妻邹氏
按凤阳府志邹氏师孟女年十七适永丰乡陈缵修修赤贫氏勤俭相夫崇祯九年流贼破城掳氏欲污之不从见杀　　丁枢妻陈氏
按凤阳府志陈氏丁枢妻夫死殓毕沐浴自缢　　周窦兰妻陶氏按凤阳府志陶氏周窦兰妻夫亡氏誓与偕姑劝曰汝方妊若生男所赖者大奚轻死陶姑待之逾三月果生子七日而殇遂往夫墓悲号还自缢死　　张起凤妻许氏
李泽
溥妻附

按凤阳府志许氏张起凤妻值寇乱夫妻被掳杀凤留氏氏手搏贼遇害其妹嫁李泽溥溥病革怜其年少无归意使去笑曰我有归也托取物入他室自缢溥随死犹及知之事闻姊妹并入表贞祠祀焉　　赵佳兆妻梁氏按凤阳府志梁氏生员赵佳兆妻遭寇乱被执知不可脱遂自刎死　　李泽久妻李氏
按凤阳府志李氏李泽久妻夫随父任浙中死氏闻讣饮毒以殉　　邹承凤妻卢氏
按凤阳府志卢氏邹承凤妻夫死氏年十七缢死柩旁　　鹿万春妻张氏
刘
氏附

按凤阳府志张氏鹿万春妻夫亡抚孤矢志年七十贼索金帛不应以刃加其项氏引颈受之其子妇刘氏恸骂扃户引火自焚贼叹而舍之　　赵氏姊妹
按凤阳府志赵氏姊妹父文学崇祯八年流寇乱举家被害二女潜地窖中得脱既寇去出逃翁家寺村中寇复集二女恐污遂携手投井死村人出之面色如生因名其井为双贞　　骆某妻吴氏
按凤阳府志吴氏骆某妻年二十夫亡抚幼子守节寇至登楼楼焚抱子下贼驱之去不从被杀　　韩光祖妻武氏
妇李氏妹
女孙媳附

按凤阳府志武氏诸生韩光祖妻进士献策母同妇李氏骂贼不屈投火自焚策请于上得恩恤赠孺人一妹一女一孙媳王氏俱从死　　程姓妻倪氏
按凤阳府志倪氏程姓妻夫病尝刲股及死抚嗣子守节奉养二十余年寇至欲乱之不从被杀　　喻有仁妻贾氏
按凤阳府志贾氏喻有仁妻崇祯八年流寇犯郡氏恐被辱投金水桥下死　　崔起妻程氏
胡
氏附

按凤阳府志程氏诸生崔起妻逆闯入羞出走与子天祥妻胡氏妇姑相向缢死　　魏姓妻胡氏
按凤阳府志胡氏魏姓妻年二十夫亡抚幼女守节十余年寇至自缢死　　王有声妻郭氏
按凤阳府志郭氏诸生王有声妻城陷遇贼索银骂贼死　　怀毓秀妻冀氏
按凤阳府志冀氏怀毓秀妻夫亡无子女氏自缢以殉　　程宗洗妻王氏
按凤阳府志王氏诸生程宗洗妻寇至氏恐被辱自缢死　　鹿岱妻刘氏
按凤阳府志刘氏鹿岱妻贼至执其姑将加害氏愿以身代贼不许氏哀呼投烈焰死贼义而释其姑　　秦培笃妻王氏按凤阳府志王氏诸生秦培笃妻崇祯八年流寇入室夫妇骂贼相向死　　卢敏妻刘氏


　闺烈部列传四十七
　　明四十二
　　申有纲妻刘氏
按定远县志刘氏淮安民刘彬宇女性聪慧识文墨年十五适山西申有纲未一载因家变自缢完节墓在东门外县令为立碑时崇祯十四年　　徐旭妻韦氏
按定远县志韦氏江淮卫武举徐旭妻崇祯乙亥流寇入宅投井死奉敕旌表　　高选妻时氏
按虹县志时氏诸生高选妻外翰时际明女流寇掠邑城其夫为寇所追投河死氏年二十有二闻讣恸哭不绝七日水浆不入口卒不死遂自缢士民悲之崇祯中县令张汉翀申请表其门　　林起翰妻裴氏
按霍丘县志裴氏父文学识量母赵氏育女三氏最少生有异禀孩时即寡嬉笑及长日惟扫几焚香默坐刺绣经年不一出寝门里中鲜知裴家有此女也林阆顶与量为世交为其季子起翰求焉已纳聘而阆顶以公车行次年春顶之魏其妻病甚氏闻忧损废&#其冬顶还为翰娶量赠奁甚丰归三日上其筐篚管钥于姑不自有也翰每夙兴入馆午夜读书不辍顶喜以询其妻曰儿向者不若是妻曰裴氏女孝而且贤儿之勤妇劝之也次年流寇逼城令他出人心汹汹顶亟率子弟鸣剑登墉支一昼夜次日寇&#蚁上官束手无尺铁寸镞相拒顶遣诸妇归母家自完氏曰我林氏妇幸则相随不幸亦俱死翰曰即不归亦须稍避遂至一茅舍见有池水渟然氏已心属之既而顾其婢曰此水惜甚浅尔可远探贼一贼将近舍婢入报而氏已解带雉经于梁婢以刀断之氏苏曰尔乃苦我婢曰顷贼远矣氏出睨视有间又二贼跃马来氏项间尚余断带力以两手自勒婢持之曰俟贼至为之氏曰我志决矣遂奋身池中扼断带死婢不得援据地而号贼过下马问曰好妮子尚可救乎婢曰气绝矣贼抚婢曰其善守之越三日婢奔告顶收其尸颜色如生因设位于堂之右顶率家人哭之无大小俱恸次日贼大至家人咸惊窜独前婢不去见一渠魁拥导入室观灵位曰烈妇耶头者再随下令曰无伤烈妇家无敢偃卧灵傍拔令箭送其婢出曰夜来尔于此不便可止城外五里许明日再来视香火也　　刘在宁妻王氏
按霍丘县志王氏邑诸生刘在宁妻贡士瀇母也崇祯十五年流贼再破县城氏老且病瀇跪泣请负以逃氏不可曰垂朽之身不应偷生与其野死何如家中语未竟贼至执在宁及瀇去氏愤詈不已贼杀之　　义烈妇按霍丘县志义烈妇不知其名贼于邑南乡逻得逼之妇拒不从贼挟妇归营又不往贼怒曳之一步一搒掠之移时妇随杖步步呕血而死　　汪良夔妻江氏
二
女附

按霍丘县志江氏贾人子汪良夔妻有机智妇姑子女偕遇贼贼手刃其舅姑江意次将及己与二女乃饵贼以钱帛诱及河度二女已远举身入河贼知其诈急击之推刃破额而毙后二年贼又至二女俱及笄受聘而未归举家避贼舟中贼抵舟长女自舱中跃出投于河季继之为贼所持挈登岸将污之女极口诟詈贼大怒支解而去　　程汝伦妻汪氏
沈
氏附

按霍丘县志汪氏诸生程汝伦妻伦居集之北楼有子翼圣亦庠员寇至伦凭楼与贼持贼急攻楼势不能守汪誓不辱身先自缢妾沈氏见汪死亦投缳焉　　张异宠妻吴氏按合肥县志吴氏府学生员张异宠妻年十九壬午寇乱氏扶姑至东关外小港内以泥涂其面匿城坳芦苇中贼搜得命洗垢欲强之去氏骂不绝声死之　　张天宠妻程氏按合肥县志程氏年十八适邑庠生张天宠流贼之变氏居母家同孀妇严氏及弟妹避贼于褚家堂贼逼之遂投水死妺年十四许字孙镠骂贼不屈贼怒伤其面死而复生　　萧嗣杰妻葛氏
按合肥县志葛氏贡生萧嗣杰妻壬午城破氏怀孕避贼度不能全遂自溺于月堂庵池水中死　　储汝英妻王氏
按合肥县志王氏诸生储汝英妻城破赴水水浅不得死贼逼之上岸氏骂不绝口引怀中剃刀刺喉涌血数升而死贼相顾愕然而去里人共捐金葬之呼为烈妇冢云　　成允母陈氏
张
氏附

按合肥县志陈氏生员成允母壬午寇变允方九龄氏指允谓其父曰善护之妾当赴清流不以累君也遂偕其妯娌张氏投井而死　　胡一龙妻阚氏
按合肥县志阚氏童子胡一龙妻崇祯八年寇至投水死　　王之翰妻陆氏
妾张
氏附

按合肥县志陆氏庠生王之翰妻夫亡与妾张氏守志贼入郡掳其子两寡曰所以不即死者为此藐孤儿耳肯与尔贼乎身被十余创抱子不释遂同遇害　　王希松继室臧氏按合肥县志臧氏王希松继室城陷自刭翌日死邑令旌其门　　赵观乙妻王氏
按合肥县志王氏举人赵观乙妻崇祯末遇害投水为家人所救闻夫被掠哀号绝食而死邑令题其墓　　高士贞妻王氏长女婢
梅儿附

按合肥县志王氏孝廉高士贞妻壬午贼至以簪珥分赐婢仆令护其子出城自与长女守闺不出众促之不行欲投井其婢梅儿牵衣劝曰见贼死未晚也氏曰见贼不得死所矣遂投井长女继之梅儿亦从焉　　胡璞母余氏
按合肥县志余氏郡庠生胡璞母壬午流贼破合肥氏随姑抱子逃难出门一望号痛曰贼骑充斥如此去将焉往吾以皎皎之躯葬于清波耳以儿付姑赴园池死经旬乃殓颜色如生　　夏聘功妻韩氏
按合肥县志韩氏夏聘功妻年十九生子淳未周聘功没氏抚育孤儿冰霜自矢壬午寇变自缢死　　县桥妇按合肥县志县桥妇不知其名壬午之变避难至县桥贼见其少艾驰马逐之妇自桥投水贼下马扶之妇披发大骂中数矢而死　　李苍霖妻王氏
按合肥县志王氏李苍霖妻年二十五壬午城陷贼杀其夫欲犯之氏抱夫尸且哭且骂不屈而死　　汪瑛母周氏按合肥县志周氏生员汪瑛母城破被执不屈身被三创骂不绝口而死　　赵函乙妻解氏
按合肥县志解氏进士赵函乙妻壬午寇变母高氏挈之行遇贼将犯之氏曰吾名门女名儒之妇贼徒敢污我乎与母同赴塘水死后函乙成进士督学江西欲请旌未果媳汪氏进士浴日女以节称　　胡拱极妻黄氏
按合肥县志黄氏乡民胡拱极妻夫早丧抚诸孤备历艰苦流贼突至被执氏遥指诸儿大呼曰若&#未成人有负汝父之托惟洁身见汝父地下也遂大骂贼贼怒白刃交下血溅满庭而死　　王罗春妻李氏
按合肥县志李氏适王罗春未期年罗春遘疾氏刲股至再罗春死将葬欲生殉家人止之而志愈笃屡自缢为翁姑救免婢感其诚亦愿从死夜半与婢同死家人惊救之婢生而氏不活矣与罗春合葬　　唐经国妻董氏按合肥县志董氏唐经国妻壬午寇变氏年十九抱幼子赴水贼追及之氏大骂贼怒攒槍刺之至死骂不绝口并其幼子俱毙经国目击其事誓不再娶未几亦亡　　王时彦母湛氏
张
氏附

按合肥县志湛氏邑廪生王时彦母壬午城破彦与贼格斗被杀媳张氏携幼子投水湛见之骂贼而死　　王孙谋妻张氏姚氏
吕氏附

按庐江县志张氏贡士王孙谋妻中书舍人永年太学生延年之母工部主事凤鼎之祖母也事翁姑尽孝训子慈崇祯乙亥庐城为贼所破张与凤鼎妻姚氏俱死延年妻吕氏遇贼不屈坠城毁齿被杀　　姚履和妻丁氏谈
氏附

按庐江县志丁氏贡士姚履和妻城陷与妾谈氏俱赴水死长女即丁亥进士王凤鼎妻　　李青妻吕氏
按庐江县志吕氏儒生李青妻崇祯十年流寇至西乡氏携八岁幼子生谦匿马槽山洞贼见氏少艾欲污之氏大骂不从贼胁以刃氏曰杀则杀耳何胁为贼连刺之氏骂益厉四贼共运巨石抟之遂成虀粉时邑绅宋志灵避贼在对山亲见之后四十余年始得县令旌表　　张大受妻杨氏
按庐江县志杨氏举人张大受妻贡生张琼母也崇祯乙亥流寇围城危在旦夕氏慷慨泣下语夫曰贼攻甚力城必破我义不受辱计惟先君避泉下耳复拊诸儿曰不能相顾矣城陷贼入众仓皇避氏直走宅后乘闉坠而死贼去家人得其尸颜色如生　　王历年妻卢氏按庐江县志卢氏贡生王历年妻壬午寇至氏年二十四携二幼女匿母家夹墙中贼索得之时道旁有井氏绐贼曰渴甚能以一瓢饮我乎我必从汝也贼因释手将汲氏翻身抱石投井死贼怒连操长矛刺之井水为赤并杀其二女婢冬桂目击其惨以述于人　　毛可逵妻姚氏
按庐江县志姚氏毛可逵妻年二十七夫亡遗腹生子隽矢志苦守抚训长子尚伟并隽成立城陷骂贼而死　　王祈年妻吕氏
按庐江县志吕氏诸生王祈年妻流寇充斥道路流离祈年携幼子与妻出奔势不能两全氏垂涕叮咛夫一转瞬触石碎首而死幼子名凤来以明经为丰县教谕　　曹二妻周氏
按庐江县志周氏曹二妻夫殁无子伯氏逼其改嫁氏不从坚守三十载足不逾阈并绝归宁贼至登楼焚死　　赵天任妻徐氏
按庐江县志徐氏赵天任妻年二十四夫亡三子孤幼家贫纺绩为生苦志守节五十余年年七十六贼至赴水死　　丁氏女
按庐江县志丁氏女许聘王子诏诏病殁女为持服三年服阕岁大祲人心汹汹父谓曰殍在旦夕曷若择可者字之女泣谢曰女自有死所终不以饥死也父潜许邻子某亲迎有日女阳为不闻一夕整衣危坐俟间投舍旁井中时县令以劝农至得死状因碑其墓表其闾焉　　季氏女
按无为州志季氏女陈氏臧获之女也父死独母在陈陈素为虎冠之吏与州武弁朱姓者交甚密一日朱过陈猝与女遇见其美而艳凝睇者久之因问陈曰何物老妪生此尤物曰此老仆女也其父早亡独妪在耳曰婚何姓曰受聘马姓未娶也朱默然良久而别谋于媒氏求为继室使请于陈不可曰彼许字有年矣媒以告朱思有以动之翌日携白镪百金过陈谓曰妪女果聘于马乎吾闻马氏贫甚不惟无以娶且无以生若转而归我偿其聘令他娶彼得厚资营什一之利亦足以谋生两便之道也惟君图之言毕因出袖中金置几上陈心动曰当为君图谋朱出陈呼妪语之曰若女许马姓马姓者贫无以谋朝夕若改适于朱朱固望族愈于马妪厉声对曰妾虽贱素闻女箴矣岂以身贱而乖大义乎陈知不可强乃私造马婉言之马初有难色既而畏二人强御恐生不测强应之朱遂纳聘于陈陈受之妪无可柰何惟命而已女闻不动声色佯谓母曰今奉主命谅不可违违之则殃必及身但儿与马郎十余年婚姻之约一旦背而他适情亦难堪惟母邀至家与儿一面以了宿缘妪如言设酒食延马至女随母出再拜而入检箧中聘掷于庭大声曰业已生离需此何为徒增人恨耳马闻之涕泣交颐劝之酒不能下咽起去女见郎去谓妪曰马郎无复再会母可远送之妪亦眷眷不忍别送近马舍而返入门见杯盘狼籍&#其无人扣其扉则坚闭唾&#纸而窥之女已自经于&#急破户解其缳不苏妪枕尸而哭且詈曰恶奴何索吾母女命至此于邑悲哀至夜半亦缢而死闻者莫不骇异诸生沈惟清者陈氏比邻也目击其事邀同学诸生具其事白于州守旌之　　陆官治妻沈氏
蟾
姑附

按无为州志沈氏陆官治妻年十八归官治官治有妹名蟾姑年十四两人甚相亲爱流寇蹂躏江淮间氏与蟾姑过后园露井指曰倘遇变此其毕命处也崇祯壬午贼夜陷城氏方乳儿闻变急付保母曰善持去儿命在汝矣遂与蟾姑以绢帛连属手背投井死经七日家人获二尸于井中颜色如故衣屐皆缠束紧密水不能入闻者莫不泪下梅村吴伟业题曰濡须城下起干戈二女芳魂葬汨罗安得米颠书大字井边刻石比曹娥　　萧贞白妻张氏
按无为州志张氏幼失父母祖秀峰抚之长适萧贞白崇祯末流寇掠其乡夫妇匿九卿山洞为贼搜得见氏美悦之氏度不能免因绐贼曰若纵吾夫当从若贼纵其夫去即骂贼贼缚至火侧欲逼污之骂益甚贼断其舌投烈焰中仆萧随目击其惨厉声前骂贼亦被支解　　刘光生妻朱氏
按无为州志朱氏诸生刘光生妻年十九值流寇破城氏扶姑走避被执宛转求脱姑于难姑既脱遂骂贼触墙而死　　张景平妻朱氏
按无为州志朱氏张景平妻朱合浦女年二十余万归宁流寇袭破郡城仓卒莫避宅后有官渠氏抱其子投于水水仅深尺许求死不得以头没泥中良久乃绝　　苏荫芝妻阮氏
按无为州志阮氏年二十二归苏荫芝时黄藩得功镇州戍卒散处民家荫芝家二卒寓焉芝偶他出悍卒遂入调其妇见虚无人可胁而从也妇度不免绐之曰我性爱洁俟两君沐浴即听所为二卒不疑因就浴妇阖户自缢死荫芝回控于兵备痛杖两卒遣弁员祭之旌其门荫芝遂弃家为僧　　毕力尚妻张氏
按无为州志张氏毕力尚妻崇祯壬午流寇至镇氏负老姑趋船避方置姑船中贼忽至氏知不免投江中死而姑获全　　张必美妻萧氏
按无为州志萧氏张必美妻嫁甫半载美亡氏年十七与姑王氏同孀居姑怜其少劝改适不从邻人徐尔兴富而猾稔氏美色贿其兄羽征欲强委禽焉氏坚拒之适黄得功镇州尔兴投充掾吏以势胁之姑惧祸劝氏氏曰我死彼即祸也潜启后扉投井婢知救免翌日尔兴果集兵至门氏避至空室缢死鸡杙上美伯正卿诉其状于藩镇镇鞫实杖尔兴拟辟随旌氏门　　石汝琼妻蔡氏
按无为州志蔡氏石汝琼妻年二十六生一女二男崇祯十五年流贼破城氏率子女同溺水死葬天王庙有石碑立墓前　　宇达道妻耿氏
按无为州志耿氏贡生宇达道妻乡饮宾耿天化女年十七适达道有流寇之警先期自誓曰脱有不测吾惟一死及城破遂投于河时年十九　　赵文姑
按无为州志赵文姑赵崇仕之女许聘沈可鋐崇祯十五年流寇陷濡女从父母避山中为贼所获欲携去强之乘女持石自碎其首骂贼不绝贼大怒解其尸时年十四　　董国治妻马氏
按无为州志马氏董国治妻崇祯壬午流寇掠州之北乡氏被执贼悦其色欲污之氏拒骂百端以头触贼刃血淋漓仆地贼怒划其腹而死　　周培忠妻张氏
按无为州志张氏周培忠妻崇祯壬午流寇掠北乡男女皆奔避氏以夫病笃不忍离为贼所获悦其色欲携之去氏且哭且骂坚不行贼以槍戳其足昏绝仆地更火其庐夫妇同时焚死氏年十九　　胡羽生妻吕氏
按无为州志吕氏胡羽生妻崇祯壬午流寇破州氏被执厉声骂贼贼怒加以刃氏抱幼女投水死时年十九羽生与侍女桂喜亦赴水而死　　李从仕妻严氏
按巢县志严氏李从仕妻为流贼所获胁之入营氏坚不往贼曰不行即驱入火中氏绐贼曰放手我自行行见烈焰遂奋身投入贼呼众救之已无及矣　　徐奇女按巢县志徐奇女许字生员曹大复年未及笄以名节自励遭变遵父命自缢死　　陶灿妻管氏
按巢县志管氏陶灿妻与姑及祖姑同遇贼贼拉氏行氏揣不去必遗祸两姑遂振衣而前姑渐远遂坐地不起贼驱之指贼大骂贼怒以梃击之首碎血流人无敢救者次日贼并火其尸　　赵宏勋母熊氏
按巢县志熊氏赵宏勋母贼至家戕其孙女氏抱尸痛哭骂贼不休被杀　　严成宽妻锺氏
按巢县志锺氏严成宽妻为贼所执强之行不从以刀斧拟之亦不屈誓曰我但愿作清白鬼引颈就杀众迫之行前至玛瑙涧踊身投之触石而死　　胡学礼妻徐氏
按巢县志徐氏胡学礼妻徐奇妹奇挈妻女寓其家守城城破氏引刀自刭贼去复苏又数日而死　　高某妻俞氏按巢县志俞氏高某妻家居铜炀镇西北贼入其家挈之行氏坐地骂贼贼怒缚之攘臂不就遂刃其一臂氏大骂贼遂刳其腹分其尸而去　　严成志妻陈氏
女五
一儿附

按巢县志陈氏严成志妻志与贼格斗死氏助斗见夫伤触壁而死其女五一儿年十六贼欲挈以行不动贼婉言诱之不答及牵其衣即大骂贼知不可夺并杀之　　叶士彦侧室陈氏胥氏
按巢县志陈氏胥氏皆叶士彦侧室居无为州田庄夫变檄至籍其产二妇闻之从容理发易新衣履以针密缝携手投水死有司亲诣捞尸验之玉面如生两手仍相携不解命殓设奠含泪酹酒观者如堵莫不陨涕　　胡氏女
按巢县志胡氏女巢之柘&#乡人许字吴宗尧将嫁宗尧忽得不起疾未几讣闻女方食投筋趋入阁藏匿而泣父母谕解益啼不止不食七日以死杨五奠为之赞曰于惟圣朝式彰教化作忠于上迪孝于下贞哉烈女殉夫未嫁为木则松为日则夏于斯万年其名不谢　　徐奇妻姜氏
按巢县志姜氏徐奇妻崇祯乙亥寇变随夫人城守御城陷闻贼杀掠惨状谓夫曰吾家世清白断不受贼屈辱君等须自裁决做个干净人即同其女缢死　　陶之令妻沈氏按巢县志沈氏陶之令妻生员陶希周长媳沈珂鸣次女乙亥贼至其家阖门被执贼独呼氏起氏奋然而前延颈求杀同列嗤之冀以稍缓贼怒氏作色曰我岂肯偷生忍辱贻笑后人贼见不可夺遂杀之时学师王某适有一婢在氏家&#难亲见其事婢独得遁出以其事白于学师云　　葛遇明妻尹氏
按巢县志尹氏葛遇明妻流贼入城夫被执氏奋臂直前解缚妄欲脱夫贼众大怒梃刃交加血流满身骂不绝口而死　　赵宏勋女佛儿
按巢县志佛儿赵宏勋女年十五为贼所执厉声痛骂死于刃下与祖母熊氏同旌表　　段再振妻王氏
按英山县志王氏邑庠生段再振妻年十九崇祯九年秋避流贼于羊角山被执骂贼不屈而死　　邓我荣妻马氏
按英山县志马氏邑贡生邓我荣妻崇祯八年为流寇所执骂曰何物贼奴敢近我乎贼怒杀之死甚惨　　张子玉妻王氏按滁州志王氏张子玉妻崇祯丙子寇掠滁南僥王被掳不从大骂见杀　　余应凤妻赵氏　　　夏禹准妻武氏
　　丁华所妻沈氏
按滁州志已上三妇俱崇祯丙子遇流寇不屈先后遇害　　胡继业妻丁氏
按滁州志丁氏胡继业妻崇祯丙子流寇攻滁杀掠珠龙镇掳丁欲奸之弗从胁以刃大骂不绝口遂被磔死　　袁兰妻丁氏
按滁州志丁氏袁兰妻百户兴之女于归四月兰死明日即自缢有司奏表建坊于门复其家　　杨希鲁妻吴氏
按滁州志吴氏杨希鲁妻年二十夫亡母再三劝嫁佯诺母去自缢死　　何氏女
按滁州志何氏女家郡之乌衣镇性柔淑女工父母钟爱独甚年十六崇祯丙子寇由江浦蜂拥至镇渠魁见女姝丽欲私之女坚拒骂不绝口被支解血渍漫檐砌间屡拭如故　　金楚珍妻吴氏
按滁州志吴氏金楚珍妻居邑西程市崇祯乙亥贼至卒不及避氏被执不屈身受数创流血被体以死　　张君常妻晋氏按全椒县志晋氏太学生晋国士养女儒生张君常妻崇祯乙亥流寇奄至氏避乱村中贼骑突入氏遂为贼所执以刃胁之大骂遇害至死犹骂不绝口　　简居敬妻戴氏按来安县志戴氏简居敬妻年十七适居敬居敬宿疾六年氏侍汤药不倦事舅姑尢孝居敬没及葬戴奋身投穴欲与同埋其父沂救归至夕佯为舅姑治节物候人寝夜静自缢卧内有司旌之　　康春花
按来安县志康春花父保以许配陈祥之子洪洪远适保死母陆他适春花依其祖母冯及姑母衣食凡七易寒暑洪不归有茅富者谋妻之不从潜剪发指所葬地曰吾将结庵终身于此又三年洪犹不归富竟强委禽于冯且绐曰陈祥亦诺矣女度势不可已密诣父坟痛哭归而自缢县令闻于上置额于旌善亭亲祭拜立碑表其墓　　刘之翼母叶氏
按和州志叶氏刘之翼母贼至率妇汤氏同溺死　　罗春育妻黄氏按和州志黄氏罗春育妻遇贼不屈自溺死
　　盛塘妻高氏
按和州志高氏盛塘妻贼至同姑赴水死
　　葛某妻喻氏
按和州志喻氏葛某妻江右人寓铜城闸镇夫殁朝夕哭泣致死居邻感恸上其事于令旌之　　成君立妻王氏
女转
姐附

按和州志王氏成君立妻乙亥之冬秦寇猖獗和城将陷街巷喧沸携儿挈妇者奔杂如蚁君立父上池手南华一卷闭户自饮把酒而歌歌曰世有治乱兮数莫能&#分牙建纛兮推毂徒劳狂贼杀人兮芟草刈蒿孤城将危兮风何颾颾我生不辰兮白发砺刀念家世之儒素兮义不屈以为高年七十而今尽矣且饮醇醪歌毕命孙性取饭粒粘壁上复益酒再酌及更深狂风撼堞火光四发杀声如雷而城陷矣上池乃携性避五显庙中时君立及弟五敷俱以诸生分守君立知城陷携王氏及女转姐子遐龄走城南之菜圃菜圃左右皆大塘取近水可就死也五敷守数日未归于时不知所之及明上池又携性逾撒氏之园忽数贼突至向上池索金上池曰予家素清贫给饮食不暇安有余资畀尔耶贼遂以石击其首上池大骂不绝贼复砍之虽未即死而伤已甚越岁正月初四日贼去性奔前所见上池倚墙而死因恸哭偕从兄怿移尸于家闻君立及王氏母女尸俱出于水往理尸将埋之见王氏&#前有数刀孔杂水流血如濆沫衣带上有一剃刀而遐龄尸亦在焉　　杨德隆妻张氏
按和州志张氏生员杨德隆妻荫继母城陷贼欲牵去氏抱柱不前十指皆断死于家　　张国维母陈氏
按和州志陈氏诸生张国维母城陷居舍皆烬氏拨灰围坐两昼夜未离城贼疑其有匿拷掠之陈曰我贫家焉得金贼掘其坐处氏力阻曰我之坐守者为家谱耳无金也贼必掘得之见其先人有科贡出仕名目遂以为富家拷讯愈甚挺刃交加穿喉而死　　张延引妻田氏按和州志田氏儒士张延引妻遇贼大骂不屈触阶而死贼怒支解之其孙妇刘氏暨孙女皆见杀　　叶潼妻高氏宋氏
杨氏附

按和州志高氏叶潼妻崇祯乙亥冬流贼以百万之众攻和潼年逾象蒿指挥矍铄督众严守忽风霾大作临陴者不能立贼夜乘风鱼贯而登城遂陷潼纵火焚宅火甫举而贼至被执度不能脱绐贼曰吾家有藏金可以相赠至舍后池遽沉水死方围城时妇宋氏谓高曰舅姑老脱有不虞宜图保黄发若儿辈惟死而已高曰均之耳至是城陷高率宋并次妇杨及两幼孙妇女共十八人连臂临池宋誓曰有敢奔者吾死为厉鬼杀之遂同声入池而死贼退家人求　闺烈部列传四十八
　　明四十三
　　唐运昌妻洪氏
韩
氏附

按含山县志洪氏唐运昌妻性至孝姑胡氏病痰侍奉不离左右崇祯乙亥随昌避寇和州寓中表杨凤墀家贼攻城嘱夫携长子育蕃逃归自携幼子同杨家妇韩氏自焚死韩崇祀香烈祠氏不获与　　蒋曙妻胡氏
按含山县志胡氏蒋曙妻诸生蒋逢年前母崇祯乙亥寇乱氏奉姑避寇中途为所执氏诳贼释姑姑既脱遂不屈而死　　童敦妻李氏
按浙江通志李氏名荣寿昌人童敦妻年二十四而敦亡舅为敦营葬所李即求结圹于敦旁丧终父彦真夺其志私许同里蒋姓者逼嫁之李知势不可遏乃告于舅姑曰妇素志欲奉舅姑以终身今为父母所迫势不我由安忍亏行以苟生乎妾死于此父必构讼于官是因妾而兆祸也归死于家则无患矣属舅姑以后事且泣且拜而别至夫茔所恸哭而去母见其归甚喜李以失钗诡母出家有一妹又令尾母后而从之遂入室自缢母归则已死矣父母大怒欲焚其尸适舅姑送衣衾及棺至乃敛而见其钗缚于左股间遂舁葬于敦旁乡闾感其义送者数百人莫不流涕　　符松妾真奴
按浙江通志真奴黄岩符松妾也松既死其妻锺氏将归母家欲有他志真奴泣谏求欲终丧锺大怒乱捶之逼以去真奴潜还恸哭遂缢死于柩上　　陈妇胡氏
按于潜县志胡氏昌化人川后陈姓妇也夫坐累死舅姑相继没胡殡殓毕从容自鸩死　　沈二姑
按于潜县志沈二姑仁和平安里人少习书知大义父名皇恩家贫以鬻线为生年十二许聘坊郭儒生俞国柱柱父文辉为臬吏随寓会城天启丁卯柱遘瘵疾死讣至女悲痛不自胜请于父母往视含殓哭踊如丧夫礼留两月归坐卧一楼缟服茹素折纸为主手书柱姓名生死月日祀焉每饭必祭题诗藏奁中慨然以贞烈自矢崇祯己巳女年十九有媒议婚女闻涕泣遂夜系聘书并纸主缝于裼衣启后扉赴渠死合葬北门御史题请旌表　　锺鸿是妻高氏
按嘉兴府志高氏桐乡诸生锺鸿是妻年十九夫亡号恸誓不独生姑再三慰勉竟绝粒死县令旌之　　费金菊按嘉兴府志费金菊石门费霆女许聘范氏子未婚范死女号痛成服往送葬或议遣媒泣曰我心已死岂再适其父潜许张姓氏自经死有司买地葬之　　丁凤鸣妻杨氏按嘉兴府志杨氏丁凤鸣妻秀水端平巷人凤鸣为衣工娶杨岁余而死家贫火葬杨号泣赴火姑力持得免已欲令再嫁遂自刭喉不绝如&#家人急市药敷疮杨搔药断喉死郡人贺灿然义之为经纪其丧葬于杉青道旁　　朱氏女
按嘉兴府志朱氏女行四平湖朱炳少女也年十六许姚某未及行炳亡无子女日夜哀思依寡母居或挑之女恸哭于庭恨无父而为人所凌至夜自缢死　　鲍文化妻濮氏按嘉兴府志濮氏鲍文化妻桐乡人年十四归鲍夫病疫死年荒无食兄欲夺其志即密缝身衣投河死事闻建坊　　徐尚友妻马氏
按嘉兴府志马氏嘉邑诸生徐尚友妻友病亡氏年十九即明日自缢柩前死县令何源亲祭拜之　　钱淳妻曹氏按嘉兴府志曹氏嘉善钱淳妻崇祯间兵乱淳去乡间邻妇拉氏以逃氏曰宁死也遂抱幼女赴水越五日淳归得尸面色如生犹抱女不释淳感泣不复娶漳南黄道周为之传　　张妇沈氏
按嘉兴府志沈氏秀水人年二十一适张某未半载遇乱避兵陶墩被掠引刀自杀守者夺之乘间投于河数日雷雨大作尸浮至门颜色如生上下衣密缝甚固夫感其义削发为僧　　俞光翼妻陆氏
按嘉兴府志陆氏平湖诸生俞光翼妻俞奇穷不闻交谪崇祯间兵乱被俘不屈引颈受刃死怀有幼儿繞尸而啼夜犹咂乳不置御史秦世祯奏旌之　　汪桂奇妻沈氏按嘉兴府志沈氏年十九适嘉兴汪桂奇未一月奇死家贫甚氏呜咽不出一言视含殓越三日举柩夜静自缢死　　黄一卷妻崔氏
按嘉兴府志崔氏海盐诸生黄一卷妻崇祯末避乱石马山兵至先投幼女于池与长女奋身跃入水死一卷方被刺危急忽见氏扑面迎刃蔽之得不死越七日尸浮面伤刀痕人咸叹其灵异　　包永锡妻杨氏
按嘉兴县志杨氏包永锡妻大父万历间进士父仁和学诸生氏幼闺训柔顺温和及归包执妇道修女红事姑如母姑病医药不能愈氏割股以进疾竟瘳饮食寝处未尝与姑离探所嗜甘旨不计有无竭其力以奉不使姑知其艰苦崇祯末赋役繁重士大夫家不得免包以书生奔命挽输不堪劳苦遂以此遘疾氏废膏沐视汤药若子之侍父病剧祷于神愿以身代包滨死与氏永诀而绝氏仰天长号饮毒死良久包苏家人惊喜问故则曰顷梦杨氏乞命于神愿代余死神许之我乃得复苏众异之由是包疾渐差终身不再娶氏卒于崇祯壬午无子　　徐士模妻陆氏
二女
及婢附

按嘉兴县志陆氏明经徐士模妻当湖侍御女孙也幼闺训好记古来节烈事年及笄适徐生二女崇祯末兵戈四起邑多萑苻陆携其女相戒曰男尽忠女尽节分也倘遇不测毋苟偷生已而避居俞家村盗至迫陆陆即拉女及婢同投河而死　　袁烺妻吕氏
按嘉善县志吕氏诸生袁烺妻崇祯末寇乱氏与夫约死客有遗烺匕首者氏窃佩之一日舟行猝与寇遇遂赴水寇追及以钩提其髻氏从波间出佩刀截发而没更三日尸浮烺取葬焉　　陈苍永妻彭氏
按海盐县志彭氏名孙懿字嗣徽上海县令长宜女海宁诸生陈苍永妻永为学士之遴子少负才不售呕血死临终彭执其手与约同死既殓毕谢舅姑曰妇已与夫约同死不敢倍也止之不可乘间吞一金珥姑徐哭探之不吐姑亦持金挟之曰若必不吐吾亦效若矣强吐之不食数月而绝巡按祖光先题请旌表　　石天球妻查氏
按平湖县志查氏乡民石天球妻居湾梁泾与姑同避兵丛棘中姑目双瞽闻棘外行簌簌有声顷之问曰兵过否妇急掩其口兵闻声复返搜得之氏雄健有力与之角时兵不挟刀持梃击之氏终不屈久之而毙　　过季商女
按平湖县志诸生过季商女幼许字陆浚默以丧母无依归养于陆性静默寡言笑浚默殇女抑&#饮泣而死合葬于六里墩　　过明堂妻陆氏
按平湖县志陆氏过明堂妻年二十一夫亡遂自缢死　　倪嗣调继母陈氏
按平湖县志陈氏倪嗣调继母遇兵投糖饼桥下死　　程青子妻彭氏按平湖县志彭氏程青子妻年十九方娠三月兵至大陆汇氏投河死　　赵志采婢岳绿云
陆
氏附

按平湖县志岳绿云太学生赵志采婢纳之未几采死岳年二十余遣之嫁弗肯寻遇兵不屈被创死采媳陆氏亦投于河　　陶氏女
按平湖县志陶氏女居虹霓堰许聘刘击生年十三兵乱与两嫂俱被执女以手攀水车兵砍其手更以足挽复砍其足遂仆地以刃贯其胸而死　　陈氏女
按平湖县志陈氏女参政九韶女孙许字陆津阳子麟锡锡十岁而殇女年亦如之即立志不嫁坐卧一楼中家人罕见其面遇乱城破被驱抱堂前柑子树厉声大骂兵怒砍杀之手犹抱树不可脱时年三十有一　　吴凤姐
按平湖县志吴凤姐吴士璋女随其母吕氏避兵横河兵至负之行凤姐啮其项兵怒磔之道旁　　毛征妻杨氏
按平湖县志杨氏杨垣女年十八嫁毛征三年征亡翁姑令改嫁即自缢死沈圻作诗吊之　　张一鹏妻赵氏
按平湖县志赵氏贾人张一鹏妻鹏疾革诀曰慎勿更嫁贾者氏哽咽不能语自指其心与幼儿者三鹏死恸极乳竭儿亡遂自缢死　　潘汝升妻赵氏
按乌程县志赵氏庠生潘汝升妻因避乱居潘店夫遇寇害并掠氏氏曰夫死安归即夺刀自尽　　严尔元妻沈氏
按乌程县志沈氏严尔元妻年十九归严二年夫亡扃户自经死　　严正度妻施氏
按归安县志施氏儒士严正度妻早孀毁容励志里中无行者隔垣窥之施大声疾呼遍告宗党自刎死时方炎暑越三日始殓颜色如生郡守陈幼学遣官致祭　　李世彩妻徐氏
施氏梁氏周氏
朱氏孙氏二女附

按长兴县志徐氏李世彩妻遇乱仓皇避匿被获度不得脱绐以瘗金处偕往取至则赴池死焉同时刘国美妻施氏兵迫与偕行不从兵磔之而去诸生杨发妻梁氏亦被掠不从自沈于河杨亨妻周氏负子奔避遘骑欲污之愤拒曰宁杀我母子遂一时俱死冯圣源妻朱氏被掠戟手骂贼贼断其两手益厉骂不绝遂寸脔之孙氏二女一为孙文明女一为诸生孙枝茂女俱义不受污自沉于卢圻漾　　林大茂妻沈氏
按绍兴府志沈氏林大茂妻山阴人随夫京邸夫爱樗蒱废家业沈怡然无怨夫病侍药饮顷刻不离左右茂谓曰予死不足虑第念尔无子苦耳沈泣曰君第先行妾且随君逝矣既夫亡殓毕绝食而死崇祯间中城董御史捐金建祠同贞女王慕贞祀之　　朱缙妻姚氏按绍兴府志姚氏朱缙妻山阴人缙嗜酒失业并其妻议鬻于宦家将行姚觉恚曰吾儒家女奈何蒙辱至此遂夜缝其衣裙抱石沉河而死郡人为立碑于沉所　　叶文杰妻徐氏
按绍兴府志徐氏叶文杰妻山阴人文杰死徐抚孤守节亲属利其产逼改适构媒劫之徐乘夜加礼服越而出投河死崇祯间学使檄县致祭　　王延祚妻黄氏
令高
妻附

按绍兴府志黄氏王延祚妻崇祯间延祚为应天检校辇贡过夏津县夫妇并为游兵所执一卒击延祚垂毙黄绐卒曰释此我当与汝取寓中财物卒信之黄揣夫脱去乃叹曰我其死矣何财之有遂被害后四年子令高为临清守城将陷妻亦黄氏赴井死　　吴邦璇妻傅氏按绍兴府志傅氏吴邦璇妻山阴人邦璇遇乱有职守知不能免嘱其妻从间道遁去傅曰岂不能先死耶遂吉服自缢　　韩氏
按绍兴府志韩氏萧山人夫某以贸腐为业耽酒好博醉辄殴妇韩受之无怨夫寻以负博鬻其妻届期遣之韩洁服自缢死事在崇祯间　　陈大熙妻秦氏
按绍兴府志秦氏陈大熙妻山阴人夫死无子守节父母欲夺其志自缢死旌表　　卢宪章妻俞氏
按绍兴府志俞氏卢宪章妻上虞人年二十一生子女各一而宪章亡寻子亦殇氏誓无他志乡有富室求娶俞闻即自缢家人救免复有陈姓者结其亲党以威力胁之俞绐入更衣仍缢死时邻有金氏妇孀居闻之亦自缢　　叶汝妻某氏
按绍兴府志某氏举人叶汝妻会稽人甲申寇变汝赴水死妻从之　　诸仕俊妻舒氏
按绍兴府志舒氏诸仕俊妻余姚舒庆女名贞年十八归仕俊俊业贾既娶稍怠居不出贞曰人将谓我何力赞之行行未两月讣至贞哀恸屡绝设位朝夕泣奠阅三月仕俊骨归贞亲营墓葬时往展拜悲哀不忍去其姑念身老家贫恐妇无依谋嫁之父母复受人重赂贞知不免乃绐父曰俟荐夫毕惟父命于是卖其衣装择日治斋供毕漏下四鼓速其母与姑就寝沐浴衣麻衣以长衰结之而截其余带用素帛裹其足取己与夫故所服御实一箧中着以火乃自经焉俄而火炽众惊救则贞已死　　陈孔教妻孔氏
按绍兴府志孔氏陈孔教妻教字鲁生会稽人万历壬子举于乡历工部郎中崇祯癸未出为四川佥事方莅任献贼破省城孔教以川南道督所部守御旋被执不屈而死先是谓孔氏曰贼势急我行不利必以身殉尔为命妇宜藏利器以自卫及孔教殉难子以衡绐其母南窜秘不与知逾年孔氏偶诣以衡书室见兵备道周梦尹所请有孔教尽节应恤事读毕哀号殒地骂以衡汝父死已二载我尚偷生不肖子使我无颜见汝父地下即发所藏匕首断喉死　　吴善庆妻孙氏按绍兴府志孙氏名妙吉山阴人吴善庆妻善庆死氏少艾无子执节不移叔祖小观纳邻邑人币将嫁之孙闻乃绐曰幸得为亡夫供佛事小观如其言孙沐浴更衣礼佛顷之走夫墓缢树下死小观怒残其尸而覆葬之闻者嗟叹然其家甚微不能闻诸有司可悲也　　包慎妻徐氏
按绍兴府志徐氏包慎妻山阴人慎死无子右族利诱其姑及其夫之弟欲强娶之不从其姑故投以艰冀变其志徐知不免自缢死　　莫润妻沈氏
按绍兴府志沈氏莫润妻余姚人有美色润暴悍不能治生辄逼其妻为不义沈曰但有一死润知不从乃阴与富者约改嫁之遂自缢死　　郑翰卿妻徐氏
按绍兴府志徐氏郑翰卿妻翰卿出游山西十年不返徐独奉舅姑姑疾剧吁天请代疾遂愈翰卿归旬日病亡徐营殓毕叹曰向不忍死以夫在今何复生为遂绝粒七日而死　　葛璋妻蔡氏
按绍兴府志蔡氏葛璋妻上虞人年十七归璋明年璋亡未三月里中屠儿某谋娶之某姊蔡妯娌也假他事绐与姊会而旁窃视蔡蔡觉奉舅姑夜膳毕沐浴服衰自缢死　　徐士观妻孙氏
按绍兴府志孙氏余姚诸生徐士观妻夫亡丧毕不食而死　　姚旭辉妻屠氏
按绍兴府志屠氏姚旭辉妻嵊人旭辉贫役于公屠勤织纴供舅姑或不继遭诟詈必婉容以受尝日食一餐邻妇怜而进之食辞曰吾腹未枵也夫免役归益贫窘谋出其妻屠哀泣以死誓不听乃密纫里衣乘夜沉百尺潭捞尸数日不得逾月浮尸原所颜色如生　　罗某妻黄氏
按绍兴府志黄氏罗某妻嵊人夫亡翁且耄夫弟欲乱之黄觉密缀其衣不寐者累月邻妇以邪语讽妇不应疑其勿拒乃设宴邀之黄自缢死　　浙东十六烈
按绍兴府志崇祯间浙东乱大兵将戡越土寇乘间四掠一时妇女死者十六人先时死者赵逢元妻张氏王九龙妻戴氏皆沉湘湖诸生来冠朝妻何氏儒士来逢盛妻黄氏来冠伦母俞氏妻任氏太学生沈骧妻来氏皆于长兴乡赴水诸生黄奇英妻于氏诸生来裕女及婢小春皆赴水死诸生杨守程妻汤氏并一子俱抱石投于池贡士来逢时母王氏自缢死张家村杨梅树下诸生胡光枢妻徐氏被掠不辱夺贼刀自刭诸生来梦麟妾程氏自溺白马湖韩时雍妻来氏寡居已二十载赴水死徐乔椿妻沈氏自缢于龙山岭翁氏二女长年十六许字汪姓幼年十四未字避难经株墅桥俱跃入水王国干妻俞氏被执不屈为土寇所害　　裘氏女
按绍兴府志裘氏女嵊人许字史自和未娶自和罹重辟入狱裘欲一见不可得闻以谳出裘随父至南溪隔楼遥问曰君可终脱否自和谓曰狱成无生理矣愿子自择良偶裘收泪归自缢死年十八　　刘妇丁氏
按绍兴府志丁氏新昌人御史刘忠器媳也器居官廉既没诸子不善治生家甚窘丁拮据茹荼卒不能支其夫欲鬻之潜受聘丁乃扃户沐浴更衣自经死　　陈曙妻张氏按绍兴府志张氏陈曙妻曙初聘氏后日潦倒不能娶父将有异议氏宁死不愿更及归陈未几曙亡与姑同寝一日白姑曰天气甚热可独宿姑听之是夕即自缢于&#距夫亡未三月也　　宋允中妻魏氏
按绍兴府志魏氏宋允中妻会稽人年十六允中赘于魏寻殁其家火之投骸涧水魏奔号就水拾骸瘗夫家圃中服丧三年父母欲嫁之即号泣欲自杀家人知不可夺然业已受他币第严为之守比迓者临门魏乃潜之圃中自缢死　　金彦敬母梅氏
按台州府志梅氏太平金彦敬母彦敬方四岁而父丧梅氏裂其吭以殉郭元亮有诗云烈妇处其变感激蹈勇决引刀裂其吭悲风洒腥血孤儿弃弗顾吐气凌霜雪天仍恤其孤不使宗祀绝今其子孙居于小溪犹蕃盛云　　林汝殷妻王氏
按台州府志王氏太平林汝殷妻泉溪人年二十归林未几汝殷没事姑极孝里人陈文白欲娶之王断发以死自决父母防之劝之甚力王佯应焉久之防者懈乃阴嘱侍女分其嫁时服一归其母一予其妹一以为殡殓之具遂自经而死　　黄氏姊妹
按天台县志黄氏姊妹临海人同祖出也长名大山适桐桥胡崇选次名三奴适南溪吴克表并恭顺协和克遵妇道后吴以解粮违期系京师狱两家相去里许其姊遣人戒妹曰若夫罹谴必贻累妻孥宜早见几无辱玷我家时妹已预决于心扃门自缢既而狱连于胡其姊亦死于舍侧池中姊年三十妹年二十九皆有容色乡大夫莫不悲之　　谷氏
按天台县志谷氏小家妇也夫亡年二十三人欲娶之勿从乃诈为母家召及途舁者语实谷氏号哭堕地身陷污泥中死不肯往舁者强致之乃绐其人曰欲与君为夫妇须沐浴更衣主者如其言遂闭户缢死　　张元妻赵氏
按仙居县志赵氏儒士炳旻女张元妻明亡被俘至河埠溪儿口闻夫见杀啮指血题一绝于衣间云笳声满地不堪闻天道人伦那足云杀妾睢阳空有舌蛾眉祗欲吊湘君遂投河而死　　刘志浩妻华氏
按金华府志华氏刘志浩妻年十七于归二年浩亡遗孤周岁即欲从死翁姑力劝乃止邻有童某者利富室贿来为媒先谋诸其翁姑知媳志坚不允继&#其翁他出姑归外家计使伯妾名念姐者甘言劝氏氏痛恨叱詈童遂出恶言迫之氏不胜忿潜自缢赖邻妇觉而救解氏即嚼舌以死有司题请建坊　　李汀妻吕氏按金华府志吕氏名主奴李汀妻汀赴姚泉汲水失足溺死吕恸哭仆地水浆不入口者数日舅姑怜其少强更适乃缝衣秉烛赴汀溺所死直指具奏建坊立祠有司岁时致祭　　赵世对妻余氏
女螽及媳
诸葛氏附

按金华府志余氏诸生赵世对妻崇祯间溃兵肆掠余氏携女螽及媳诸葛奔蹶折其右肱媳洒血别夫盟以再世螽年未笄誓与同死相谓曰事急矣稍缓即欲求死不可得各缝其衣闭户自缢一室时人异之　　赵以岳妻章氏
王
氏附

按金华府志章氏诸生赵以岳妻崇祯间溃兵抢掠四出章与妾王氏见势危迫劝其夫遁去一子甫六龄脱簪珥焚香拜嘱苍头携付河西旧识老妪抚之乃并更衣密缝襟裾自缢死时正酷暑死六日而尸不变县令申请旌表　　卢鍧妻胡氏
按金华府志胡氏卢鍧妻年二十一鍧遘疾家贫以纺绩供医药数年不怠及夫没父母怜其年少欲令更适氏绝粒数日而死有司以闻旌其闾　　王世名妻俞氏
按金华府志俞氏孝子王世名妻方世名死时俞与之诀曰君为父死妾岂能独生乎世名曰孤儿方育为吾抚之俞曰不死非君妇也请以三年为期从君地下世名死俞乳其孤于柩侧及三年将葬其夫俞曰儿能自食吾可与夫同穴矣遂托其子于韩生光济不食而死事闻旌曰贞烈　　陈花容妻巩氏
按金华府志巩氏里民陈花容妻夫死伯叔逼令改嫁不从重贿巩父母许之肩舆将至氏度不能拒遂密缝其襟&#自衣至履无少罅隙闭户自经事闻旌表　　杨国瑞妻徐氏
按金华府志徐氏诸生杨国瑞妻年十九夫亡遗腹生一女继母欲夺其志氏剪发毁容以死拒之屏居一室足不逾阃择&#嫁女以终夫志崇祯十六年东阳许都倡乱武邑震惊居民多挈家逃避男妇载途徐氏闻之瞿然曰未亡人待死之日久矣今乱且未艾吾岂能从诸妯娌偷生乎遂自缢死时年三十余　　朱男妻李氏按金华府志李氏幼许朱男为妻未嫁而夫患癞疾体腐秽不可近其父母请命于翁若姑许令改嫁卜日将适他姓李氏绐其父曰必至朱家别夫而后行比至遂为妇誓不复归敬事其夫逾年而夫殁氏哀恸不食死　　陈章甫妻黄氏
按金华府志黄氏陈章甫妻年二十夫亡剪发系夫手誓同死遂绝饮食蓬首垢面依夫像号泣泪尽继之以血而死　　赵有念妻柯氏
按金华府志柯氏诸生赵有念妻杭州人崇祯间兵溃有念入山为避难计中途为悍兵所杀氏闻之触石痛哭呕血数升旋易衣自缢死时年二十余值炎暑深山无棺可殓权&#葬至十二月有念入土迁氏同穴面色如生四肢不腐人咸异之　　陈所思妻戴氏
按金华府志戴氏戴贞妹女弟适庠生陈所思当鼎革之际避兵于售溪山兵抵郡全家被执戴于袖中自出利剪刺喉而死其将义之遂释其夫与子归　　程浪妻朱氏按金华府志朱氏名妙禄年十八归程浪未一月促浪往南京从叔大理程銈读书行至句容县病亡柩回朱日号恸自咎有黄某者求之朱泣告舅姑曰烈女不更二夫愿终吾志必欲嫁我惟有一死舅姑以其无子暗许黄朱闻拊哭夫柩沐浴更衣自缢死郡守以闻旌之　　王世庆妻应氏
按金华府志应氏王世庆妻年二十寡居避寇青山口闻警投水死女觅其尸衣&#皆结不可解　　戴贞妹按金华府志戴贞妹诸生戴嘉茂女幼许配王畿华未归畿华患痘亡贞妹自备麻服跪告父母叩门吊奠誓终身不醮王父母欲以配次子贞妹悲泣不从及选吉将成婚贞妹遂持刀自刎事闻题请建坊　　柳升大妻陆氏按兰溪县志陆氏柳升大妻年二十于归一载升大夭氏悲痛几不欲生遗孤庚孙方四岁终日呼庚孙父不辍未几死　　徐允妻黄氏
按兰溪县志黄氏徐允妻家贫佐夫读书夫亡年二十余矢志靡他抱子依弟侄度日子稍长即投缳死县令旌之　　徐燮妻章氏
按兰溪县志章氏诸生徐燮妻年二十三而寡崇祯间溃兵肆掠同邻妇数十人避兵碧霞宫被执章奋身就死兵拔刀恐之章引颈以就胁臂俱断兵叹骇而去刀疮不药自合未几死　　胡梦熊妻方氏
按兰溪县志方氏胡梦熊妻方德显女年二十归熊孝事翁姑妯娌咸睦居三载夫病虽处极困而医祷竭诚夫既死子复殇殆撤座之日密缝其衣抱石沉塘而死郡县旌之　　童云完妻龚氏
按兰溪县志龚氏童云完妻性幽静姑陈氏没居丧哀毁急遽间误以夫兄为夫牵其衣而命之殡觉而悔曰我牵夫兄衣人谓我何遂自经闻者嗟其贞烈郡县以闻旌表　　胡士言妻尹氏
按金华县志尹氏胡士言妻孝姑相夫家誉夙着夫亡自缢死　　程国骏妻刘氏
按西安县志刘氏贡生刘一诚女故民程国骏妻归未久崇祯末城破兵士入其家氏恐被辱急取簪珥散掷之兵竞攫氏得间跃入井中以死　　郑道翼妻方氏
按西安县志方氏郑道翼妻崇祯间为乱兵所获氏以死自卫不受污已而绐以同行乘间跃入河死兵恨甚以长矛刺之数十而后去血肉狼籍河水尽赤至今闾巷犹传颂叹息焉　　何金鹿妻鲁氏
按淳安县志鲁氏何金鹿妻岐山人年十六归何甫三载夫亡哀毁几绝家贫窘舅姑悯其无子讽改适乃奋然执刀以死自誓舅姑遂不之强逾年舅姊执柯强为童氏子委禽鲁勺水不入口七日而议者不已恐终见夺遂自经而死　　郑应妻戴氏
按温州府志戴氏郑应妻永嘉人性至孝父痼疾积年侍奉不懈及嫁鬻簪珥养舅勉夫力学崇祯间避兵入山俄而白寇啸聚氏恐见污乘夜投溪死后夫令襄陵赠孺人　　李万妻潘氏
按温州府志潘氏平阳李万妻万亡无子潘依母家其父许改适许廷宝既纳币矣潘一日遍谒其族之女妇若告别者众莫测其意及期潜自缢于室郡守表其门　　朱国祚妻许氏
按温州府志许氏游击朱国祚妻崇祯间乱军至氏积草端坐其上举火自焚死　　程子文妻杨氏
按温州府志杨氏程子文妻永嘉人年十八归程不逾年夫溺死誓不再醮越五稔舅姑怜之曰吾家贫汝又无子不能守族众又苦劝之氏截发割耳为誓已又自计万一夫家贪贿逼我将奈何遂午夜抱石自沉诘旦得尸江渚面色如生郡守洪垣遣祭之仍建亭立石　　刘瀚妻林氏
按温州府志林氏刘瀚妻永嘉人夫亡水浆不入口卧则倚柩为榻时昼晦有妖匿坐隅电烛其上林觉起雷乃下击扶夫柩归葬一恸而卒　　叶俊妾何氏
按温州府志何氏永嘉何京女知府叶俊妾俊亡成丧后三日潜沐浴傅粉施朱衣彩服向嫡薛氏拜曰大人在日妾御不敢当夕今地下乏侍妾愿从之薛嗔以为连日过哀失神至此何竟自缢死　　李盘妻卢氏
按温州府志卢氏生员李盘妻乐清人盘病卢刺掌血和药贫无以酬医解耳环跪致之又潜焚香割股肉以进寻愈后盘复病没卢绝饮食死　　陈一鹗妻夏氏
按温州府志夏氏瑞安所军夏育女年十八归陈一鹗鹗织屦为生家故贫娶三月病疯数年转剧谓氏曰吾贫病若此汝不如他适两得其所氏坚拒不从益操作奉养无倦鹗寻死于疫氏奔母家借殡殓资母家惧疫染闭门辞之氏号泣归抱所生女投井死邑令吴养忠亲临奠哭之为举三丧焉　　方日升妻林氏
按温州府志林氏方日升妻永嘉人归方六年夫亡族人谋嫁之绐以母家来迎氏觉号泣赴水以救止氏请夫木主拜泣抱主触&#而死事闻于朝建节烈坊旌表　　吴宝秀妻陈氏
按温州府志陈氏知府吴宝秀妻封孺人平阳人事继姑至孝宝秀任南康以税厂捏奏被逮陈坚请同行不许昼夜悲号忽检箧中簪珥及碎银三两许手缝布囊盛之语婢妾曰明日用为路费且戒各就寝早起治具众莫解其意至夜潜自经而死宝秀后得释还及卒赠太仆寺少卿陈赠恭人赐祭荫一子官　　李传妾阿钏按温州府志阿钏乐清李传妾有艳姿传妻陈氏生子未&#而传亡陈有异志辄劝阻之里有闻钏美者谋欲娶陈冀并得钏陈密许之钏觉泣白曰主父有子复从人奈何陈遂先行遣人迎钏钏度不能拒乃设酒馔醉饱潜出投河死众莫知其所在后三日水有浮尸视之则钏也　　项宗孔妻华氏
按处州府志华氏诸生项宗孔妻归项六年宗孔甫入泮而没氏不胜悲愤以死自誓防护稍&#竟投缳死　　胡鼎元妻杨氏
按处州府志杨氏卫军胡鼎元妻夫亡笃志纺绩力女工以备菽水孝事孀姑夫驾运艘出氏朝夕承欢靡怠崇祯癸酉七月讹传夫被盗杀抛尸河涯氏闻恸仆地邻妪救苏即登楼自堕而死邻里人闻者无不悲悼　　朱球妻夏氏
按处州府志夏氏朱球妻年二十二夫亡矢志抚孤再越岁两子俱丧自是悲悒每欲自绝父惧强之归宁劝改嫁夏曰我之所以生者以子在为夫守也今已矣岂再醮乎值夫忌日感伤仆地潜入卧内引刀自刎夫家迎柩与球同寄于外次日洪水暴涨时丧柩漂去无筭独夏氏与夫二柩皆阁高墩人皆异之事闻巡抚谢廷杰行文礼葬立石表墓　　包宇彦妻徐氏
按处州府志徐氏包宇彦妻未嫁时已知宇彦饮博狂荡既于归悉出其簪珥以偿债勉令读书而宇彦不肖如故岁杪为索逋人逼自缢死氏亦投缳救苏姑慰以育遗腹留夫一&#有顷父母以其悲哀迎归所亲谕之曰为荡子妇未逾年情好既&#系恋安属青年慧质何苦乃尔氏唾之不应一日胎堕复求死父母日夜守之号泣头触&#壁悉肿黑血从口鼻出别父母曰儿不求死且死矣得姑一面无恨也不能肩舆舁置酒桶中与姑一恸而绝时年十七　　华志远妻郑氏
按处州府志郑氏华志远妻参知郑秉厚仲女十五归华夫病割两股以疗夫亡从卧内设巾履相对哭泣妯娌知其意更守之值新岁事冗遂乘间投缳死中丞项应祥上其事旌表　　吴化妻叶氏
按处州府志叶氏太学生吴化妻性沉默端重好读书尢喜评骘列女传每至节义事辄三复不忍置年十四适吴夫肄业南雍值姑病躬调汤药极劳瘁比夫归得羸疾乃旦暮祈天叩头出血愿以身代夫疾革遗嘱曰吾死汝善择所适毋徒自苦泣而应曰是何言哉设不幸当以身殉君耳夫殁哀恸擗踊绝而复苏自经求死家人严守之遂绝饮食七日放声一恸呕血而殒时年二十　　叶应善妻周氏
按处州府志周氏叶应善妻家四壁立清苦自守邻里罕睹其面夫病亡哀痛誓以死从夫伯强其再醮遂引刀自裁县令胡顺化为立石表其墓　　郑好密妻詹氏
按处州府志詹氏郑好密妻密尝忤大姓刘某刘伺倾之适土寇聚采银坑诬坐密巡司戒捕密逃去捕卒四人缧詹入官晡时涉漭瀁三十里无人烟詹自度不免时一卒&#勇三卒惟命詹知之目属&#勇卒背三卒绐之曰暝涉深麓三管勾无礼愿君为主毋纵其乱妾行君家惟所私&#勇卒意詹悦己颔之三卒言稍涉戏辄诟之越二十里至黄坛遇归樵詹顾&#勇卒曰妾履折不利暝行假樵刀去之执履呼四卒戏曰妾掷履先得者当侍寝远投屐于棘丛四卒喧笑望屐竞趋詹引樵刀自刎四卒惊走时盛夏暴尸于道经旬蝇蚋不侵面色如生事闻有司执四卒毙之邑人陈中州为之传　　祝士奇妻章氏
按宣平县志章氏祝士奇妻翁姑早逝夫亦继亡家贫纺绩以给饔&#辛苦难以具述积银数两赎回夫田一亩将翁与夫灵送入宝胜院存祀年四十三崇祯末年岁荒世大乱虑兵入境不保其身遂备棺更衣登楼自缢
　闺烈部列传四十九
　　明四十四
　　陈向茂妻翁氏
按福建通志翁氏长乐人陈向茂妻家贫夫亡即自刎姑夺其刀防之阅两月余防稍&#以小刀自破腹割肺管之半越七日不死更以手掏断肺管而绝　　傅夏姐按福建通志傅夏姐连江郑邦槐妻崇祯间夫质于寇妇沤麻自给久之闻夫死曰要我何用入室自缢　　郑克妻陈氏按福建通志陈氏伪总制陈永华女也少适郑克克以伪藩事幽系别室而伪藩弟温有憾于克即于是夜格杀之氏旦暮泣绝粒不食自缢柩旁　　黄气娘按福建通志黄气娘黄堂女也年十九适伪宾客司傅为霖次子为霖行反间事泄伪藩磔之并诛其子气娘闻为霖父子受戮哭辞其兄遂自缢而死　　谢灿妻郑氏按福建通志郑宜娘漳郡人年十八归谢灿灿贫远贾三载归病亡宜娘誓欲死邻媪慰以姑老夫无兄弟又家贫不可宜娘答云事已至此不能顾矣遂自缢年二十一建坊旌之　　王寻妻阮氏
按福建通志阮氏字荫娘漳州人父以操舶为生年十六适王寻寻银同浯江人也贫食于兵其兄有遗子幼母他适阮取而抚之教养周至邻莫知其为侄后寻病没阮属其仲兄以所抚侄嗣为后自缢死时年二十九　　博善妻许松姐
按福建通志许松姐连江人许元实女年十七归博善事姑孝博善罹重疾嘱氏曰汝未有子当他适及没氏搏膺恸哭视殓毕自缢于室年二十有二　　严重光妻林氏按福建通志林氏福清人严重光妻光早亡氏泣血终丧恸哭别翁姑整服缢死柩侧　　胡上琛妾刘蕙姐
按福建通志刘蕙姐闽县人指挥使胡上琛妾岁丙戌琛矢殉国惠姐曰妾亦何难殉主晨具汤沐鹤酒以待琛衣冠束带坐堂上蕙姐西向举酒曰妾请先饮遂引满而绝　　林登龙妻郑氏
按福建通志郑氏林登龙妻归三载夫亡屡投缳家人救止越两月绝食死崇祯间旌表　　何癸宋
按福建通志何癸宋福清人许聘王三长未嫁三长没女奔丧服终自经死　　谢贞小
按福建通志谢贞小连江人谢玉璇女幼许字黄羽未嫁而羽亡贞小号恸几绝奔羽丧不返姑病割肉以进随广积薪草置庭前人莫知其故姑没毕丧端坐薪上纵火自焚死　　朱英妻谢清小
按福建通志谢清小连江人朱英妻归仅八月英亡氏即自经姑觉救之不食三日伺间仍登楼缢死　　刘以永妻陈氏按福建通志陈氏名英&#连江诸生陈启震女刘以永妻夫亡不食死　　苏六娘
按福建通志苏六娘连江人年十六许配黄舜举未嫁举亡六娘奔丧父母迫之归遂自缢死　　林珠姐
按福建通志林珠姐长乐人王定鼎妻鼎亡自缢死　　翁妇蔡氏按福清县志蔡氏适翁某甫六日夫暴亡氏即自刎死　　林氏女
按福清县志林氏女许配敖魁春魁春疾笃其家谓喜事可禳遂迎女归既至魁春死林即欲从姑防之阅十载兀然如枯木崇祯壬申逢魁春忌日忽自尽　　郭鼎妻林锦宋按福清县志林锦宋径江人适绵亭郭鼎夫病亡吞金不死铅粉又不死乃绝粒二十五日而没时崇祯辛未孟夏　　林云彤妻江新宋
按福清县志江新宋方民里儒士林云彤妻夫病割股和剂以进彤亡治丧毕遂入卧内易衣以钗刺喉阅三昼夜不死复出所藏刀割喉寸许为姑逼夺绝复苏遂引帛自缢崇祯间事　　林用进妻谢亨宋
按福清县志谢亨宋方民里廪生谢嘉誉女母梦玉兔投怀而生甫七岁父没与母潘茕居一室归化北林用进进疾笃氏誓必死及进亡氏绝粒旬余不死私取所藏金益以铅粉杂吞之犹不死面肿目突出寸余仅留残喘偶家人挈用进书箧至见有遗磺与硝因取尽之呕血盈盆遂绝距夫死三十六日时崇祯辛未年六十有一　　周荣藻妻陈藻宋
按福清县志陈藻宋高巷人增生陈逢春女适同里周荣藻藻病笃与氏诀曰吾负若奈何氏曰妾知所处矣何忧藻目遂瞑氏以簪刺喉几绝姑急救之复苏越二日吞金环未死姑又泣谕之氏号恸曰妇已许荣藻矣仍自缢气绝时崇祯壬申年二十有三　　翁克甫妻金氏按福清县志金氏平北里人年十七归化南里翁克甫克甫病语氏曰吾病无起色亲老家贫若何以自存曷变计乎氏曰噫何言之谬也即不讳一死相从吾志决矣克甫衔其言又一年病益笃弥留之际顾氏曰言犹在乎氏默然治殡具毕入内改衣自经死有顷姑心动求之气绝矣克甫余息奄奄犹张目睨之乃瞑崇祯丁丑间事　　林思妻连氏
按福清县志连氏西港人年十九归大丘林思风神俊爽谈论不凡成婚后即往金陵谒其伯父吉度度与祭酒文安之交善每接辄坐语移日甚器重焉未几而没于京氏闻讣哀毁守制三载服阕遂不食以崇祯癸未四月九日卒年二十五事闻旌表　　刘良&#妻廖氏
按福清县志廖氏刘良&#妻生二子倭寇陷城&#为贼杀子幼为俘氏极口骂贼夺子回贼怒拔刀断氏两腕而死　　魏亦永妻林氏
按福清县志林氏魏亦永妻姑遇寇寇杀其姑氏冒刃捍姑寇怒弃姑尸园中砍氏数刀骂声不绝而死时年二十巡按奏闻诏立碑志其冢　　方廷扬妻陈氏
按福清县志陈氏适生员方廷扬寇起廷扬避山中被执氏脱簪珥诣贼营赎夫途遇廷扬奔回抵家月余病亡氏恸哭欲绝祭奠毕更衣自尽　　严麒妻王氏
按福清县志王氏临江里人年十七归江阴里严麒麒客死讣至氏不欲生念方&#须娩而后死至期生女弃之拜翁姑于堂泣曰亡人旅魂不返妇当以死寻之族之先达倘有怜而归之者遂自缢夫侄进士严通率阖族归麒榇合葬焉　　张季临妻林氏
按福清县志林氏诸生张季临妻倭变与姑同被执贼欲杀其姑林求以身代姑得免林谓贼曰我宅前池中藏有金宝贼信之林导往至则自投池中贼刺杀之　　林应科妻余氏
按福清县志余氏林应科妻倭变姑被执氏挺身救姑义不受辱死之　　方岳妻陈氏
按福清县志陈氏永宾里庠生陈祥女适时和里庠生方岳崇祯间岳病亡氏即自经　　陈端妻黄氏
按莆田县志黄氏名宝姬陈端妻夫亡自缢死年十有九　　顾大名妻林氏
按莆田县志林氏顾大名妻大名病亡无子誓同死既立嗣解所衣麻焚于灵次更衣以帛自覆瞑目而逝　　何氏女
按莆田县志何氏名荣使许配卓尔植植亡讣闻请奔丧母不可女曰儿身已许卓郎今卓死儿生何为竟奔往抚尸哭是夕解襟带自经颜色如生郡守高射斗旌之　　吴鸿猷妻莫氏
按莆田县志莫氏吴鸿猷妻年十七夫亡氏夜设草荐卧柩下晨夕上奠取夫书籍陈于前一日回家辞父母归即整衣悉以管钥付姑自经于&#　　唐端位妻张氏
按莆田县志张氏唐端位妻年十九夫亡母令改适不从母称疾召归潜许姊子郑某张闻自经学使题请旌表　　陈伯瑜妻林氏
按莆田县志林氏陈伯瑜妻夫殁号哭七日自经死　　薛巨霖女金姐按仙游县志薛金姐枫溪薛巨霖女许配香田里陪贡严志彝子士贞崇祯壬申贞殁金姐梦一伟男子立其侧及寤告其母翌晚讣至欲奔丧父母难之三日黎明自笄击鼓谒庙拜父母会宗族以奔丧告辞送者下泪金姐颜不为少变到门哭柩拜贞父母及家人等杀秩加衰绖成服朝夕设奠拊柩而哭七日不食柩为之裂曰使得侍汤药三日即以节终今犹女也义不可久令妪回告其母早起沐浴盥栉笄冠整衣展帷奠香辞贞父母暨家人闭门端坐自经死时白昼如晦霖雨骤至四方来吊者以万计有司毕临祭奠　　林向干妻罗氏
严氏刘
氏严氏附

按延平府志罗氏永安贡堡人贡川庠生林向干妻崇祯间寇乱与夫及子并被擒氏惧污缢死又林安居妻严氏亦为所执不从被支解罗立妻刘氏贼晨入其门执欲污之力与贼抗大骂不已被刺死刘麟生妻严氏猝遇贼力拒不受辱咬贼臂受数创而死　　杨钟弘妻汤氏按漳浦县志汤氏峛屿人适书生杨钟弘事姑孝崇祯己卯钟弘病亡汤誓以死殉姑力止之既卒哭自缢死有司祭之表其门　　黄祖姐
按长泰县志黄祖姐旌孝里人父奕云许配贾人刘鼎初仲子志鋐鋐与童子试弗售郁郁不得志一日忽自经祖姐闻之抚膺恸哭同室咸异之私语其母曰未闻有处女哭未嫁郎者今既哭则当奔丧若奔丧后来作何究竟母微言之女不哭亦不言至夜伺二亲寝遂投缳死天明父母见之嗟悼莫及报知刘翁鼎初备棺衾以妇道收殓毕择地与志鋐合葬崇祯间奏闻诏建坊旌表　　雷酉生妻余氏
按清流县志余氏旭仲女雷酉生妻酉生年二十三亡氏年亦如之子仅周岁治丧不甚哭营窀穸令宽数尺人弗以为意及葬哀恸尽礼以子属姑闭户就寝及昏呼之不应启户视之已自缢死　　丁大德妻郭氏
按上杭县志郭氏名子姑孝廉郭见龙女年十七归丁大德越三年大德夭殁郭恸哭不欲生越二十四日大德既殡诘朝潜服殓服披麻阖户自经死崇祯七年巡按路振飞具题未及旌　　卢卯姑
按永定县志卢卯姑卢曰型女受聘于龙岩谢龙官卯姑年十四而曰型殁姑执父丧茹素一年每日焚香涕泣于父灵前至次年龙官夭死卯姑闻讣即欲自尽婶嫂力劝之卯姑啮指血书辞誓必死伺间即拜辞父灵潜缢死龙岩绅衿为作传赞　　赖绍宗妻张氏
按永定县志张氏赖绍宗妻鼎革时夫被贼害氏痛哭不食视夫殓毕即死　　龚士遴妻王满娘
按建安县志王满娘举人龚士遴妻遴早亡止一子氏抚育成立生一孙无何子死孙又殇氏痛绝投井死崇祯间题请建坊旌之　　雷灿章妻魏氏
按瓯宁县志魏氏庠生雷灿章妻章殁氏年二十泪尽继血目为之枯不食七日死　　杨公范妻黄氏
按瓯宁县志黄氏杨公范妻年二十五范亡越日裂所服衰自缢死　　蔡郎妻陈氏
按建阳县志陈氏三桂人蔡郎妻郎贫负债穷迫欲嫁陈以偿陈见势不可已自刎死推官胡缉表其门欲闻于朝缉寻去任事寝　　郭寿娘
按广东通志郭寿娘兴宁人汝盛女也恶少罗万祥白昼逾垣逼奸不从邻妇董氏救解寿娘含羞自尽巡按立碑表其墓　　吴骧妻刘氏
按广东通志刘氏生员吴骧妻为乱兵所掠扶之上马刘知不免从容骑坐以释其疑行至赤石径见路傍有大塘遂投塘死　　陈乔宇妻梁氏
按广东通志梁氏增城江口村陈乔宇妻早孀守节崇祯二年流贼掠江口梁被执骂贼不绝口及河不肯渡夺刀自刎死　　姚公襄妻李氏
按广东通志李氏姚公襄妻归三月襄病李侍汤药三百余日死李氏痛绝欲殉姑劝以立嗣遂守节翁姑终葬祭尽礼孀居骨立就医母家父母阴欲嫁之氏觉涕泣绝饮食三日归襄柩前死　　傅天佑妻陈氏
按广东通志陈氏龙川人傅天佑妻归未周夫病氏晨昏亲汤药不怠夫死遂自缢有司表其门　　黄思位妻罗氏
按广东通志罗氏清溪黄思位妻年二十生子方襁褓崇祯三年贼至被执氏义不受辱诱至塘边骂贼赴水而死贼置其孤而去　　李棠妻卓氏
按广东通志卓氏海丰人孝廉李棠妻海寇薄甲子城棠被执百计赎之不得氏白衣抱幼子易棠归密嘱赴乡试目送远脱遂抱子投水死棠举于乡追悼葬其衣帨立祠祀之　　黄氏六烈
冯氏
赖氏附

按增城县志黄氏六烈田尾黄灿阳妻汤氏阳弟一初女曰慎曰志曰爱暨庠生森然妹曰可再曰虾汤孀居鞠子阃阈不逾五女亦未字同处楼中崇祯戊辰贼寇黄仲积攻楼汤曰贼势炽楼必不完若等奈何五女相抱泣曰辱身以求活不若死汤即跃身堕楼五女相继从之贼退中有二女复苏复自经死邑令方大猷为赋六烈诗以哀之黄无隅妻冯氏黄华石妻赖氏皆为贼所执逼淫不从被杀　　汤悌妻彭氏
按增城县志彭氏邑人汤悌妻年十八归汤甫六月而悌遘疾死彭痛哭数绝舅姑谓曰汝少无子无庸守徒自绝也彭泣曰妇人守节岂徒以有子故哉既七日彭勉治食视昔益虔舅姑意彭无他至夕彭抱棺哭不绝声遂死棺下　　吴氏女
按新安县志吴氏女父元明崇祯八年刘香入寇女随母避乱南山之麓为贼所获欲污之女忿持石击贼伤其鼻贼怒杀之　　梁氏女
按顺德县志梁氏女受童子黄熙缉聘未字而熙缉死女奔丧守之二十年海寇劫乡执女不受污被杀　　梁秦升妻黄氏按顺德县志黄氏大学士黄玉仑女崇祯壬午适督粮道梁衍泗长子秦升逾年夫亡氏方有身抚膺大恸矢志殉夫父兄竭力救苏逾月孪生一子一女毁容鞠抱数月绝饮食对柩呕血而死甲申礼部主事陈士梅疏请旌表　　梁若鉴妻劳氏
按顺德县志劳氏新村人早丧母事继母至孝年二十适龙头堡儒士梁若鉴鉴父母及祖父母俱存氏事之惟谨未一载夫溺死氏捐身以殉先是鉴治麟经就馆于外氏家居偶得异梦早候姑起即以所梦告曰外馆宜备非常愿遣仆侍伴焉次日果闻夫变抚膺大恸曰夫亡吾何以独生死同日葬同穴吾愿毕矣戒侍女踵丧厨检遗衣亲视殓既毕触棺而死　　姚以诜妻李氏按顺德县志李氏槎涌姚以诜妻年十九归姚诜客阳江中途被寇为逻卒获解高凉羁于狱氏闻忧闷不食后诜幸脱桎梏病痢死氏拊膺大恸哭不成声日觅死所为妯娌所防不遂忽一夕整妆密缝其裳衣夜潜出飞凤桥下投水而死舟人闻有呼天而哭者数声援之已绝面色如生远近闻者莫不哀悼葬于金钗脑可识其处至今桥下夜有火光不灭人以为英爽所在云　　陈俊文妻罗氏
按顺德县志罗氏葛岸陈俊文妻年十八适陈甫五月而夫患痈罗侍汤药不离旦夕痈溃吮之及将死陈执氏手诀曰吾不起矣汝少可他适氏哽咽悲不胜曰妇人依所天以终身果不起愿以身殉夫亡泣血矢志未越旬痛悼而死　　梁公诏妻陈氏
按顺德县志陈氏梁公诏妻诏死未有所出孀居十余年孝慈兼备崇祯癸未盗劫乡氏赴大江死其尸盘旋水面不随水飘没贼退其嗣子媳周氏入水负尸归葬　　谭洁娘
按顺德县志谭洁娘举人谭心得女许配何济良之子昺心得没良欲悔婚昺不可父终悔之昺乃潜令媒妁密嘱洁娘誓终完娶洁娘应曰天下岂有无翁之妇哉乃忧闷不食日寻死所母为改受李聘洁娘泣谓母曰头可断身不可二许遂自缢御史田奏闻旌表　　袁大和妻何氏
按始兴县志何氏袁大和妻崇祯辛未流贼破城何堕井而死　　黄锡之妾邓氏
按始兴县志邓氏贡生黄锡之妾年二十二崇祯辛未流贼入城被执欲污之邓绐贼曰汝既获我须从容以&#何相逼也及暮托浴入室易衣自缢死　　黄金耀妻丘氏按始兴县志丘氏邑廪生黄金耀妻辛未流贼肆掠夫妻携子逃至塘边贼追急丘挥泪别夫曰君可抱儿疾走迟恐误大事吾终于此矣黄迟回犹不忍去丘遂赴水而死　　超秀
郭
氏附

按始兴县志超秀邑庠生黄铭女崇祯辛未年十五流寇攻城与其嫂郭氏二人同阖户自缢死　　林九娘
按揭阳县志林九娘洋下人父时蔓早没母孀居女年十七未嫁崇祯三年二月寇贼千余人掠其乡男女甚众九娘拒贼大骂贼怜其艳未忍杀胁之上马不从骂愈厉终死创下贼退收尸颜色如生乡族共表其墓有司旌之　　谢征长妻韩氏
按琼州府志韩氏文昌迈犊人韩之俭女谢征长妻年三十一归宁母家海寇突至氏母及子俱被掳贼逼之氏曰幸全我母及子则唯命贼送其子及母登岸归氏意无恙遂投于海贼急救之氏骂不绝口贼怒连刺数创而死数日氏兄梦氏撑伞行海傍就所梦地求之见其尸覆破伞下面色如生乃舁归葬焉　　丘鼓子妻汤氏按琼州府志汤氏丘鼓子妻丘亡哀毁骨立旬日不饮食罄家赀以营窀穸葬毕自缢死　　王觊妻汪氏
按广西通志汪氏庆远卫舍人王觊妻年二十二夫罹辟被棰肉腐汪朝夕供汤药不能疗乃告翁姑曰夫死妾不忍独生幼女幸善抚之俄抚&#扼吭而死　　朱澄妾茉莉按广西通志茉莉贵县故长史朱澄妾澄亡茉莉年仅二十邑豪欲娶之倚势相逼茉莉度不能免泣诉于嫡自缢死　　谭氏女
按广西通志谭氏女名显姑怀集人遭山寇掠劫一家被难女年十七有美色私谓嫂曰我断不受贼辱有死而已嫂劝之涕泣不听过石桥乘隙投水寇见女死携嫂去未几家人赎嫂回详言其死状寻尸葬之　　杨四妻刘氏
按广西通志刘氏兴业人杨顶村杨四妻年二十四而杨亡有富商欲聘之其家以财刘矢志不二乃逮之狱强以必从遂服毒而死　　刘思聪妻莫氏
按广西通志莫氏苍梧举人刘思聪妻聪授程乡县教谕赴任为贼所执莫闻抚膺呕血死邑人士怜之为建坊于程乡学前　　王尚忠妻彭氏
按广西通志彭氏王尚忠妻宜山人尚忠母孙氏老而瞽彭事之曲谨孙甚安之尚忠为都司承差携彭往居廨仅四月每思其姑辄垂涕未几尚忠得檄遣之京送彭西还舟经落黄滩遇獞遮劫尚忠与斗不胜而死獞系彭登岸令数人守之随入舟取其货彭遂投水死越数日二尸并浮水上颜色如生　　刘济邦妻麦氏
按广西通志麦氏苍梧人刘济邦妻刘病笃麦知其不起预为二棺刘亡即自经死　　潘聪妻傅氏
按广西通志傅氏怀集人潘聪妻聪客死同客者携其骸归氏抱之哀号几绝及葬遂自缢于后圃邻妇力救不得死未几潜复缢于寝室所亲买棺殓之与其夫并葬　　魏希儒妻刘氏
按临桂县志刘氏临桂举人魏希儒妻年十五归魏儒上春官客死讣至氏恸哭几绝家人屡谕弗止七日不食而死临死谓父纲曰以孝衣殓无易也　　徐骏妻陶氏按临桂县志陶氏临桂县舍人徐骏妻骏没于龙州陶闻讣哀毁即刺血写云烈女不二夫夫亡无子不如一死写讫藏之箧笥以衣奁悉还翁姑自缢死三日托梦女侄曰吾心事尽在箧中启之得所写血字有司以闻旌之　　赵元杰妻黎氏
按灵川县志黎氏赵元杰妻夫死氏年二十哀毁欲绝邻媪劝之氏曰使有子可以无死今孑然一身不死何为营夫葬毕遂自缢　　蒋拯世妻唐氏
按全州志唐氏蒋拯世妻崇祯末世变为流寇所掠当渡河贼抱氏马上同渡氏乘便夺刀自刎时年三十　　滕愈浙妻谢氏
按全州志谢氏滕愈浙妻年二十二大兵平粤被执不辱携二子一女投昭平江中死　　蒋维藻妻唐氏
按灌阳县志唐氏蒋维藻妻夫妇同被乱兵所掠行至拱桥兵欲拉藻别去唐顾藻大呼曰吾不即死以君在今何往遂投于江藻亦随溺　　邓氏姊妹
按灌阳县志邓氏姊妹姊唐俞妻妹唐之夔妻并为乱兵所掳闭仓中寻与众妇共驱行姊妹并誓不从相持痛哭詈骂投崖兵怒挥刀杀之　　马之驺妻萧氏
按隆安县志萧氏马之驺妻年二十有六夫亡绝食七日死于柩旁旌表　　朱玉妻张氏
按贵州通志张氏朱玉妻兴隆人夫死氏年二十一哭三日绝而复苏衰绖自缢死　　张映宸妻吴氏
按贵州通志吴氏邑民张映宸妻有殊色父母故寒微素不闻戒训及适映宸甚相敬爱有举案风倡随之义出乎天性乡里率贤之逾数稔映宸病将属纩目其妻而不能言氏曰得毋念妾乎君行矣妾将从君决不蒙面再入他门也映宸目瞑氏抚尸号咷几绝姑劝慰之终不解罄其钗钏为夫治丧朝夕哭奠甚哀路人皆为之哽咽既毕葬遂不复饮食邻妇力劝之不听惟泪下如雨哭无声居数日办棺椁衣衾治酒奠夫灵一恸而绝年二十许与宸合葬遗一子育于姑　　黄渤妻宋氏
按贵州通志宋氏黄渤妻瓮安人父杰病危宋刲股疗之后随渤避兵黄连山为土贼所执宋知不可脱绐贼欲饮水贼以磁瓯贮水授之宋击碎其瓯以磁锋自刭死　　谭先哲妻刘氏
按贵州通志刘氏谭先哲妻先哲平坝人官户部郎中氏封安人丁亥流贼入黔刘氏骂贼不绝口举家尽死氏与夫枕藉月余颜色不变见者莫不伤悼有司以事闻疏请旌表　　张国扬妻刘氏
按贵州通志刘氏张国扬妻黄平人夫亡氏年二十三矢志守节纺绩抚子翁姑令改适不违亲迎时刘栉沐更衣入室自缢死有司旌表　　杜存爱妻黄氏
按云南通志黄氏杜存爱妻嶍峨人黄中元女土贼入境被执石山嘴氏奋身投岩头面皆破痛骂不已贼大怒裂其尸崇祯间学使旌其门　　周如盘妻陆氏
按云南通志陆氏周如盘妻夫亡年十五悲哭不已至夜死于尸侧建坊旌表　　奉禄妻猛氏
按云南通志猛氏奉禄妻顺宁人土司猛雍女适大候土官奉禄雍惑于后妻欲使改嫁土舍奉诰会猛氏归宁诰以本邦兵攻大候掠奉禄氏素衣独居一楼忧愤雍讽其服饰之陋女曰夫存亡未可知欲与俱死何心于服乎雍约奉诰将逼之氏备刀自防数月乃饵以毒氏恨不见夫留书一纸词气甚悲巡抚王启命有司遣官祭奠　　孙宙妻


　闺烈部列传五十
　　明四十五
　　张云鹏妻台氏
按明外史列女传台氏颍州诸生张云鹏妻夫病氏单衣蔬食祷天愿代割臂为糜以进而夫病转危许以身殉订期三日夫付红帨为诀氏号泣受之越三日结所授帨就缢侍婢救不死恨曰何物奴败我事令我负三日约自是水浆不入口举声一号热血迸流至七日顿足曰迟矣郎得无疑我母偶出栉沐扃户缢死　　林与岐妻张氏
按明外史列女传张氏林与岐妻临清人夫亡欲自缢舅姑觉而慰之曰尔死如遗孤何氏以衣服倩乳妪育其子三月知子已安不食而死　　高文学妻王氏
按明外史列女传王氏桐城人高文学妻文学早丧父道美来吊王哭之恸父曰无过哀事有三等在汝自为之耳王辍问之父曰其一从夫地下为烈次则冰霜以事翁姑为节三则恒人事也氏即键户绝粒七日而逝　　王锡田继室崔氏
按明外史列女传崔氏香河人王锡田继室崇祯二年城破氏与众诀曰义不受辱但幼女呱呱未免遗恨耳乃涕泣乳其女将自缢家人力持不得遂兵至门众俱奔氏仓皇系索门枢缢于户后　　刘光灿妻李氏
按明外史列女传李氏高陵人刘光灿妻夫亡励志苦守崇祯四年贼陷高陵氏年七十九矣其家人掖之走不可曰未亡人弃先夫室何往语未已贼入氏即取刀自刺流血淋漓贼壮其烈与饮食怒不受以击贼骂曰吾忍死四十九年今啜贼食耶遂遇害　　孙贞妻柴氏按明外史列女传柴氏夏县人孙贞妻崇祯四年冬夫妇避贼山中贼搜山见氏悦之执其手氏以口啮肉弃之曰贼污我手继扳其肱又以口啮肉弃之曰贼污我肱贼舍之去氏骂不绝口乃还杀之　　王永命妻周氏
按明外史列女传周氏登州人王永命妻都督遇吉兄女幼通孝经列女传永命家新城游学登州娶焉崇祯五年叛将耿仲明李九成等据城反纵兵淫掠一小校将迫辱之氏绐之去即投缳死明日贼至怒其诳己支解之事平永命侦贼所在击斩之以其首祭墓永命祖好智勇力绝伦为毛文龙部将文龙死失官家居久之从遇吉于宁武李自成来犯自请为先锋力战陷城死　　浦延禧妻王氏
按明外史列女传王氏蓬莱人浦延禧妻年二十守节抚孤崇祯五年李自成等叛城陷氏叔允章至其家问所向荅曰儿岂向患难中求活时有麻索在&#头叔以手振之曰然则宜决计于此氏首肯遂就缢　　高荆娲按明外史列女传荆娲陕西淳化人姓高氏其兄诸生起凤崇祯五年流贼掠继母及荆娲去起凤驰赴贼营请赎贼索一二马起凤倾其赀求得一马予之贼止还其母起凤与妹诀曰我去汝即死贼遂不听去令劝妹从之且欲留为书记起凤大骂不从被杀遂百计诱胁荆娲义不受辱大骂求死贼悦其色犹不忍杀割发裂衣以恐之娲益骂不已贼乃杀之时年甫十六巡按吴甡上其事兄妹俱旌表　　陈丹余妻朱氏
按明外史列女传朱氏郧阳人诸生陈丹余妻崇祯六年贼至被掠并执其女迫令入空室适屋前有古槐母女抱树立骂贼曰吾母子死白日下耳岂受污暗室中乎大骂不行贼断其两手益大骂皆被害　　黄日芳妻李氏陈氏按明外史列女传李氏陈氏霍丘人知县黄日芳妻崇祯八年日芳赍计簿入郡流贼突至围城二人相谓曰主君未还城必不守我二人独有一死谢主君耳密缝内外衣甚固城陷南望再拜携赴藏天涧死越三日日芳乃号泣涧侧两尸应声浮出颜色如生　　何之旦妻李氏按明外史列女传李氏蕲水人诸生何之旦妻事舅姑以孝闻崇祯八年二月流贼至蕲执而逼之去氏不从则众挟之李骂益厉啮贼求死贼怒刺之创遍体未尝有惧色贼断其颈而死从婢阿来抱李幼女守哭贼夺其女将杀之不与伏地以身庇之刺数十创婢女皆死婢素丑陋不为人所喜及死贵贱皆零涕　　姚守中妻万氏
按明外史列女传万氏和州儒土姚守中妻泉州知府庆女孙也生六子皆有室崇祯八年流贼陷城恸哭孀姑前命诸妇曰我等誓必为夫死节见诸子环泣急麾之曰汝辈当图存宗祀何泣为长子承舜泣曰儿读书惟识忠孝愿为厉鬼杀贼何忍母独死遂负母投于塘诸妇女孙相随死者十余人仅存子希舜求其尸共聚塘坳无一相离者　　王用宾妻尹氏　　　用贤妻杜氏
　　用聘妻鲁氏　　　　用极妻戴氏
　　刘台妻王氏　　　　王良器女
按明外史列女传尹氏王用宾妻杜氏用贤妻鲁氏用聘妻戴氏用极妻王氏刘台妻与王良器女俱和州人崇祯八年流贼围城五人同匿城西别墅誓偕死及贼登陴呼声震地五人相持泣曰亟死亟死毋污贼刃结缳缳断适用贤所佩剑挂壁上杜趋拔之争磨以颈次第而死　　明伦堂烈女
按明外史列女传明伦堂烈女和州人失其姓氏崇祯八年之难与民间妇女共匿堂后其四人已为贼所执用帛牵之独此女不肯就执多方迫之不得四妇劝之泣曰我女也岂可与男子去耶以头抢地贼搴其足而曳之女大骂贼怒以一手搴足以刀从下劈之体裂为四　　王生妻陈氏
按明外史列女传陈氏泾阳人王生妻有子方晬生疾将死以遗孤为念陈曰吾当生死以之崇祯八年九月流贼至氏抱一子避楼上贼烧楼陈从楼檐跳下母子俱不死贼视其色丽挟之马上陈跃身坠地者再最后以索缚之行数里陈力断所系并鞍坠焉贼知不可夺乃杀之贼退家人收其尸子呱呱怀中两手犹坚抱如故　　六安烈女
按明外史列女传六安烈女不知其姓氏崇祯中流贼见其美将犯之以帕蒙其头辄坏之曰毋污吾发以锦衣被其体又掷之曰毋污吾身强拥诸马上复投地大骂请死贼怒刃之既而叹曰真烈女也谓他妇曰尔辈牝犬耳呼之即来不愧此女耶　　宋德成妻姜氏
按明外史列女传姜氏临清人赞皇知县宋德成妻巨寇入署姜投井贼出之逼令食骂曰待官兵剿汝醢为脯吾当食之以簪自剔一目示贼曰吾废人也速杀为幸贼怒杀之　　石氏女
按明外史列女传石氏女失其邑里随父守仁寓五河崇祯十年流贼突至执欲污之女抱树厉声骂贼贼使数人牵之不解乃断其两手骂如初又断其两足愈骂不绝痛仆地佯死贼就褫其衣女以口啮贼指断其三含血升许喷贼面乃瞑贼拥薪焚之厥后所焚地血痕耿耿遇雨则燥旸则湿村人嗟异掘去之色赤入土凡三尺许　　唐烈妻陈氏
按明外史列女传陈氏孝感诸生唐烈妻崇祯十年从夫避难山寨贼突至夫与子皆奔散陈独行山谷间寨人曰非唐氏妪乎事迫矣可急入保陈问夫与子至未人曰未也陈泣曰我茕茕一妇靡因靡至诸君虽怜而生我我何面目安兹土耶夫存亡未可知依人以生不义弃夫之难不贞失贞与义何以为人吾其行也卒不入少选贼至逼去不从大骂而死　　梁凝僖妻冯氏按明外史列女传冯氏随州人诸生梁凝僖妻崇祯十年八月闻贼警夫妇买舟逃难行至西河贼追急登岸奔魏家寨贼将近夫欲同死氏诀凝僖曰同死固甘但君尚无子又有老母在堂幸速逃明早可于此地寻我凝僖遂逃次早果得尸于分手处　　王瀚妻卢氏
按明外史列女传卢氏颍州人王瀚妻家贫舂织终岁崇祯十四年大饥夫患疫氏语夫曰君死我当从闻者莫信未几夫死时溽暑氏求亲戚敛钱以葬之曰我当死但酷暑无衣棺恐更为亲戚累迟至秋爽耳闻者益咍之及秋氏至田间尽粜其新谷置粗布衣余买酒蔬祀夫墓归至家市梨数十进姑并贻妯娌语人曰我可以死矣至半夜即自缢死　　张铎妻于氏
按明外史列女传于氏汝州张铎妻崇祯十四年流贼破城入其门氏谓婢曰吾辈今日必死曷若先出击贼苟杀贼而毙犹不失为义烈鬼于是执梃而前贼先入者三出不意悉为所踣群贼怒攒刺之皆死　　仲氏女按明外史列女传仲氏女湖州人随父贾汉阳崇祯中汉阳陷从群妇将出城贼守门者止之有顷贼大肆淫掠见女美首执之女剺面披发大骂贼具马命二贼挟之上连坠伤额终不肯往贼露刃迫之曰身往何如头往笑曰头往善遂被害　　杨祖契妻赵氏
按明外史列女传赵氏睢州人诸生杨祖契妻知书有志节崇祯十五年贼陷太康将抵睢豫以死自誓及闻城破即自缢为家人所解欲赴井不得闻贼至其家将牵之出厉声诃曰汝曹悖逆行当伏天诛寸寸磔矣尚敢胁我耶骂不绝口遂遇害　　萧来凤妻倪氏
按明外史列女传倪氏商城人贡士萧来凤妻来凤慷慨有大节崇祯十五年流贼陷商城逼受职不屈而死倪氏自经从之　　张一桂妻邵氏
李
氏附

按明外史列女传邵氏邹县人张一桂妻与妾李氏遇贼欲迫李行邵骂曰亡夫以妾托我岂令受贼辱贼怒乃杀之李知不免绐曰我有簪珥埋后园井旁贼随李发之至则曰主母为我死我岂独生即投井贼下扶之李披发破面骂不已扭其衣欲令并死井底叫声若雷贼知不可强乃刃之　　梁以樟妻张氏
按明外史列女传张氏大兴人商丘知县梁以樟妻崇祯十五年流贼围商丘急妇积薪楼下集婢女其上俱令就缢谓子燮曰汝父守城命不可知宗祀惟汝是赖嘱乳妪往匿民家自缢死家人举火尸俱烬　　宗引芳妻江氏袁
氏附

按明外史列女传江氏鲁山人宗引芳妻崇祯十五年流贼乱与长男进士麟祥妻袁氏率孙女妇登楼命俱悬于梁视其已死乃引刀自刎　　金一龙妻黄氏
按明外史列女传黄氏余姚人金一龙妻龙早亡氏截发自誓立从子为嗣与姑相依崇祯十五年熊氏子欲娶之母党利其财绐令还家间道送于熊黄知不可挽愿搜括所有以偿聘金不相待至夜深引刀自刎未殒其姑闻之急趋视黄曰妇所以未即死者欲姑一面耳今复何待遂剜喉以绝　　宋体道妻郭氏
按明外史列女传郭氏长治人宋体道妻崇祯十五年任国琦作乱同居诸妇皆罗跪呼郭不出独匿垝垣贼怒诘其不跪郭瞪目厉声曰我跪亦死不跪亦死已安排不活矣贼加数刃迄死骂不绝声　　颜素孙妇刘氏
按明外史列女传刘氏怀宁人应天府丞颜素之孙妇也崇祯十五年兵乱乘夜焚掠江市其舅与夫先在南京刘孑身出避仓皇无所之见男妇杂走登舟慨然曰吾侪妇人保姆不在义不出帷敢乱群乎遂投江而死　　吴道震妻姚氏
按明外史列女传姚氏桐城人湘潭知县之骐女诸生吴道震妻年十九夫亡以子德坚在襁褓忍死抚之越二十六年至崇祯末流贼掠桐城兄孙林奉母避潜山氏偕行贼奄至孙林格斗死德坚负母而逃氏曰势急矣汝书生焉能负我远行倘贼至即皆死汝不能全母顾反绝父祀乎叱之去德坚泣勿忍氏推之坠层崖下须臾贼至叱曰出金可免氏曰我流离远人安得有金贼令解衣验之骂曰我生平解衣子妇不得在侧贼奴敢作此语贼怒刃交下而死　　徐毕璋妻朱氏徐
京附

按明外史列女传朱氏无为州徐毕璋妻年十七归璋璋有一妹名京年十五未字崇祯十五年五月流贼破城朱方怀孕奔井边谓京曰吾&#在怀井口狭可推而纳之京曰唯纳毕即哭呼曰父母安在乎吾伴嫂死矣遂一跃而入焉　　胡敬妻姚氏
按明外史列女传姚氏孝感贡士胡敬妻崇祯十六年流贼陷孝感氏避难南湖欷歔不已邻舟妇解之曰贼入黄从未杀人何畏氏曰我非畏杀畏其不杀耳贼将入湖曰贼至而死辱矣遂携二女僮投水死　　李敬妻胡氏按明外史列女传胡氏诸城人遂平知县丽明孙女也年十七归李敬中生一女夫亡氏哭踊甚哀比三日止哭盥栉拜舅姑堂下家人咸怪之荅曰妇不幸失所天无子将从死于地下不得复事舅姑幸强饭自爱他日叔有子为亡人立嗣岁时奠麦饭足矣姑及其母泣止之不可乃焚香告柩前顾家人曰洗含汝等亲之不可近男子遂入室距户自缢母与姑捶门痛哭疾呼终不顾而死　　郝生妻李氏
按明外史列女传李氏定州人广平教授元荐女归同里郝生崇祯十六年州被兵生将奉亲避山中留李与二子居其母家生控马将发李哭拜马前指庭中井诀曰若有变即洁身此中以衣袂为识旁有白线一行者即我也比城破藏二子他所入井死兵退生出其尸颜色如生　　李荩臣妻熊氏
按明外史列女传熊氏武昌人大名知县正南女赣州知府李周华子荩臣妻也荩臣从父之官留妇于家崇祯十六年武昌陷妇匿林薮中为贼所得夺刀自刎贼去邻妪救活之明年李自成率残卒南奔妇只身窜山谷有胡姓者欲为子娶之妇曰吾颈可断汝不闻前事乎已荩臣自江西来遇贼被杀妇恸三日即自缢死　　刘应景妻丘氏
按明外史列女传丘氏孝感刘应景妻崇祯末为贼所执逼从不可贼曰刃汝丘曰得死为幸贼注油满瓮渍其衣语同类曰此妇倔强将爇之丘哂曰若谓死溺死焚死于刃有间乎官兵朝夕至若求如我得哉贼怒束于木焚之火炽骂不绝口　　高文焕妻干氏
按明外史列女传干氏孝感人高文焕妻年十七夫亡无子拔刀自裁母及姑救之越三日复苏自是断荤腥日不再食崇祯十六年流贼陷德安从子高骞将扶避山寨氏曰吾老矣岂复出门求活行吾四十年前之志可也投后园池中死　　洗马畈烈妇
按明外史列女传蕲水洗马畈烈妇不知其姓崇祯间为贼所执不从贼刃其腹一手抱婴儿一手捧腹使气不即尽以待夫夫至付儿放手而毙　　赖南叔妻萧氏
按明外史列女传萧氏万安人赖南叔妻夫亡无子遗一女寇大起筑室与女同居如是者数年盗突至率女持利刃遮门骂曰昔宁化曾氏妇立寨杀贼举室以守汝谓我刃不利邪犯我必杀贼怒纵火焚之二人咸烬　　邝抱义妻何氏
按明外史列女传何氏临武人诸生邝抱义妻崇祯末为贼所执何垢面蓬发绐以病疫贼惧释之及贼退家人咸喜何泣曰平昔谒拜叔伯犹赭颜汗发今匿身不固以面目对贼徒牵臂引裾虽免污辱何以为人竟忿恚不食而死　　李纯盛妻邵氏
按明外史列女传邵氏曲周人李纯盛妻崇祯末寇乱姑姊妹俱避地洞中邵为寇所得问洞所在绐之行寇喜随之径往井傍投水死洞中数十人俱获免　　宋愈亨妻王氏韩
氏附

按明外史列女传王氏举人宋愈亨妻崇祯末寇乱愈亨投井死氏叹曰夫既如此吾敢相负媳韩生男甫六日愿从死遂相对自缢　　郑完我母石氏
按明外史列女传石氏甘州卫人南阳同知郑完我母完我既之官妻王氏奉姑家居崇祯十六年贼围甘州石预戒家人积薪室中及城陷携王及一孙女纵火自焚死寇退出尸灰烬间姑媳牵挽不释手女距三尺许覆以瓮启视色如生　　王旦士妻向氏
按明外史列女传向氏黄陂人母亡哀恸绝粒欲以身殉家人慰而食之遂却荤三载里中以孝女称十八归王旦士未久贼陷黄陂被执贼持刀迫之氏骂不绝口贼指众曰若非汝父母即舅姑兄弟必尽杀而后及汝氏曰我义不辱与家人何与夺刀自刎贼怒立磔之　　刘长庚妾雷氏
按明外史列女传雷氏同州人诸生刘长庚妾贼陷潼关将及州长庚晚拜家庙召妻及二子曰汝年长且有子当逃召雷及所生子女曰汝年少当从吾死雷曰妾志也长庚携酒上楼谓妾曰汝平日不饮今当共醉妾欣然引满长庚且饮且歌夜半遍题四壁拔刀示妾曰可以行乎对曰请先之夺刀自刎长庚解所系绦缢于梁女方七岁横刀于壁以颈就之死　　关陈谏妻吕氏按明外史列女传吕氏云梦人诸生关陈谏妻事舅姑孝族有安氏者殉其夫关坤吕每谈及辄感慨欷歔曰妇人义当如此崇祯末寇陷诸邑郡吕谓夫曰贼焰方张其终能免乎不如早为之所吾将从安氏姑地下取鱼网结其体甚固俄寇至俾缝衣吕投剪破贼面骂曰贼敢辱我针黹乎手可断衣不可缝贼怒磔之投于水　　水中二烈女
按明外史列女传水中二烈女兴安人崇祯末其地遭大水死者甚众有结筏自救者邻里多附之忽闻波中呼救声渐近见二女附一朽木倏沉倏浮引筏救之年皆十六七问其姓不荅二女见筏上男子有裸者叹曰吾姊妹倚木不死冀有善地可存也今若此何用生为相携跃入波中而死　　刘应龙妻王氏
按明外史列女传王氏宛平人刘应龙妻年十六于归家贫以女红养公姑应龙父子相继亡王事姑抚子阅二十年贼陷都城泣拜其姑曰留长孙奉事祖子阅二十年贼陷都城泣拜其姑曰留长孙奉事祖母妇死已决遂携幼子投井有先入者尸横其下水仅至腰不得死幼子呼救氏以掌击之遂抵渊而死　　吴之瑞妻张氏按明外史列女传张氏宿松诸生吴之瑞妻福王时城陷军士欲污之张恐与忤则祸及夫与二子绐之曰此吾家塾师携其子在此吾丑之若遣去则惟命夫与子去已远张乃厉声唾骂撞石死　　韩鼎引妻刘氏
女
附

按明外史列女传刘氏怀宁人诸生韩鼎引妻事舅姑以孝闻福王时城溃舅姑双亡殡于堂家人尽散氏独守不去贼疑棺内有所藏欲剖视氏抱棺号哭贼恻然释之一女年十三先匿别所见贼去出就母贼又入欲纵火而数盼其女氏绐之曰苟不惊先柩女非所惜也贼喜投炬携女去刘送女目门外池示之女即投池贼怒刃刘刘骂不绝口而死　　程娥
刘氏邹氏胡氏
林氏妇李氏妇附

按明外史列女传程娥江都人诸生陈煜节妹未字城被围以死自誓与叔母刘约各以大带置袖中城破女理发更衣再拜别其母遂缢死刘有女甫一岁啼甚惨刘乳之复以糕饵一器置女侧乃死刘妯娌邹氏胡氏亦同死女之祖姑适林者投井死姑适李者遭掠绐卒至井傍大骂投井死时称一门六节　　史着馨妻张氏按明外史列女传张氏江都人史着馨妻年二十六夫亡后城陷抚子泣曰向也抚孤为难今也全节为大儿其善图吾不能顾矣遂投并而死　　曹复彬妻杨氏
二
女附

按明外史列女传杨氏江都人诸生曹复彬妻城破复彬中创仆地杨匿破屋中长女蒨文年一十四趣母决计次女蒨红年十二请更衣死母止之复彬执不可乃为三缳次第而缢　　孙氏九烈
陈氏薛氏
张廷铉妹附

按明外史列女传江都兰氏孙道升继妻其前妻女曰四兰所生曰七皆嫁古氏次曰存孙女曰巽皆未嫁其弟道干道新并先卒道干妻王氏子天麟妻丁氏道新妻古氏其从弟子启先妻董氏江都之围诸妇女各手一刃一绳自随城破巽先缢死兰时年五十四或曰母老可无死弗听引绳自缢绳断堕地不死再缢一卒至挥刃断绳不死兵去又缢乃死王氏丁氏方缢会卒至急走匿夜相持投舍后汪中死古氏亦五十四守节三十年头尽白投井众止弗听遂死有女嫁于吴生女曰睿方八岁适在外家从死于井董氏居僻室念卒且至以带系门枢缢死存病足力疾趋井傍投井死董氏之娣有祖母曰陈氏方寄居与董同处僻所及孙之妇女皆死陈氏亦自缢四与七同缢于&#四死七素壮不死强其婢以手扼喉乃死同时张廷铉妻薛氏城破自缢死廷铉之妹曰五遇卒鞭挞使从己大呼曰杀即杀何鞭为遂杀死　　张秉纯妻刘氏按明外史列女传刘氏和州人诸生张秉纯妻秉纯家贫氏操井臼处之怡然国亡秉纯绝粒死氏勺水不入口阅十有六日饥骨销铄命子扶至柩前祭拜痛哭而绝　　孙士毅妻陶氏
按明外史列女传陶氏当涂人孙士毅妻守节十年值南都覆为乱卒所掠缚其手介刃于指而问曰从我则完否则裂陶曰义不受辱速尽为惠兵不忍杀稍创其指血流竟手曰从乎曰不从卒怒裂其手而下且剜其胸寸磔死陶母奔护亦被杀　　张侣颜妻王氏
按明外史列女传王氏和州人诸生张侣颜妻南都不守刘良佐部卒肆掠氏同母匿朝阳洞卒攻洞急氏以子付母曰贼势汹汹我少妇即能苟免何面目回夫家此张氏一&#善抚之言讫挺身跳洞外洞高数十仞乱石巉岩若锋刃氏碎身死焉　　钱秉镫妻方氏
按明外史列女传方氏桐城人钱秉镫妻避寇乱流寓南都岁祲饘粥不给以女红易米食其夫而己与婢仆杂食糠秕客过洁茗治馔取诸簪珥与秉镫游者未尝知其贫也秉镫与阮钺同里有隙避之吴中方挈子女追寻得之已而吴中亦乱方知不免乃密纫上下衣服抱女赴井而死　　黄道弘妻
二
女附

按明外史列女传嘉定黄应爵少丧家贫妻陆守志纺绩自给逾三十年甫殁值天下大乱嘉定城破子道弘妻持二女仓卒欲赴井长女曰若使母先投必恋念二女不如先之乃挽妹亟入道弘妻继之并溺水而死　　项淑美
按明外史列女传项淑美淳安人适方希文希文好蓄书值杭州不守大帅方国安溃兵掠江浒数百里无宁宇希文避山间载书以往会幼子病疹希文出延医淑美与一妪一婢处是夕乱兵突至纵火肆掠婢挽淑美衣欲与俱出正色叱曰出则死于兵不出死于火等死耳死火不辱时妪已先去见火炽复入呼曰火已至比落诸妪皆匿别处奈何弗出淑美不应急取书堆左右高与身等坐其中须臾火迫书尽焚遂死贼退希文归则余烬旋而成堆若护其骨者一恸灰即散乃收骨瘗先址　　杨文瓒妻张氏
沈氏陆
氏朱氏附

按明外史列女传张氏钱塘人适鄞县举人杨文瓒国变后文瓒与兄文琦友华夏屠献宸俱坐死张纫箴联其首棺殓毕即衣盛服题绝命诗遍拜族戚吞脑子不死以佩带自缢而卒文琦妻沈氏亦自缢夏继妻陆氏结帨于梁引颈就缢身肥重帨绝堕地时炎暑流汗沾衣乃坐而摇扇谓其人曰余且一凉既复取帨结之而尽有司闻杨华三妇之缢遣丐妇四人至献宸家防其妻朱氏甚严朱不得间阳为欢笑以接之且时时诮三妇之徒自苦也数日防者稍懈因谓之曰我将一浴汝侪可暂屏丐妇听之遂阖户自尽时称甬上四烈妇
　闺烈部列传五十一
皇清一
　　&#妻郭氏
　　按畿辅通志&#妻郭氏保定府人归&#甫三　　年&#卒贫不能葬氏罄衣饰以发丧居无何忽　　有贵人家干以威势相劫强委币焉氏厉声斥　　之乃持女与其姑曰妇不能复事姑矣以女孙　　相累截发毁面深夜取砒霜服之尽二两姑觉　　解以药勿进至损其两齿终勿纳也越数日毒　　始发家人聚泣问有遗恨否曰&#郎临终以孀　　母幼女属我今负所托以是为恨继复曰阿翁　　不可无后言未毕而腹中肠裂矣邑令俞允光　　闻而哀之书诸豪罪状上于大司寇论如律氏　　奉诏旌表
　　范海妻窦氏
　　按畿辅通志范海妻窦氏河间府人海与其母　　往田间氏键户业女红无赖方应奎素与海相　　识偶来叩门氏误以为海启户奎见氏美即强　　逼奸氏执杖击之奎夺杖强逼不已氏复挥菜　　刀削破其头颅二寸奎怒以砖击其首脑裂而　　死　　王汝砺妻蔡氏
　　按畿辅通志王汝砺妻蔡氏河间府人夫亡氏　　一痛仆地既投缳复饮鸩皆救不死遂闭目绝　　食子女田产悉置不顾越旬日卒年三十有二　　宫朝栋妻高氏　　按畿辅通志宫朝栋妻高氏顺天府人年二十　　五夫亡苦志守节抚两孤成立历六十年顺治　　七年河东寇变执氏索金氏骂贼死　　李国瑜妻赵氏
　　按畿辅通志李国瑜妻赵氏保定府人事姑孝　　夫亡氏恸哭绝粒誓殉之姑曰尔无子盍俟立　　嗣后成尔志赵许之剪发纳夫棺居六年嗣不　　立家益贫母家怜而劝再嫁赵佯应之背语人　　曰不如此吾发何时去寻濒嫁靓妆至夫木主　　前大恸与姑语至夜分告倦欲寝姑亦寝翊日　　晨刻户犹闭呼不应启之已经死合邑悼叹表　　其事于官　　王梦尹妻汪氏
　　按畿辅通志王梦尹妻汪氏真定府人梦尹官　　巡抚顺治五年寇入其家执氏逼索金宝氏大　　骂不绝被杀　　柴生妻蔡氏
　　按畿辅通志柴生妻蔡氏大名府人年十六归　　柴居三年柴病亡氏以腰帛自经姑屡救之及　　送葬徒步二十里临窆投穴中其兄复救之归　　即绝食死　　刘泓源妻骆氏
　　按畿辅通志刘泓源妻骆氏真定府人源病没　　氏不食而死　　徐惟福妻陈氏
　　按畿辅通志徐惟福妻陈氏河间府人夫病将　　终请于翁姑以兄之子为嗣翁姑佯应之及福　　死不与嗣姑复唆其翁逼嫁氏从容唯诺虞哭　　之夜自缢于柩侧越数日方殓容貌如生　　田雯妻陈氏　　按畿辅通志田雯妻陈氏保定府人夫亡氏年　　十七欲以身殉念有娠恐死绝夫嗣遂强自守　　及娩生女氏泣告母曰我之不死者欲生男以　　嗣夫今已矣痛不能报母恩望勿为念言讫一　　号而绝　　曹际昌妻张氏
　　按畿辅通志曹际昌妻张氏真定府人年二十　　二夫亡昼夜悲号服毒死　　马氏女
　　按畿辅通志马氏女大名府人马永国女有美　　色盗物色之乘夜劫其家索女不得欲杀其母　　女遂挺身出盗挟之上马女骂不绝口被害　　王祚昌妻陈氏　　按畿辅通志王祚昌妻陈氏真定府人遇变被　　执逼行拒之威以刃骂益厉贼度不可屈杀之　　事闻旌表　　冯瑞继室白氏
　　按畿辅通志冯瑞继室白氏大名府人顺治五　　年山东贼数万掠清丰县执氏缚之大骂被杀　　李文秀妻陈氏　　按畿辅通志李文秀妻陈氏河间府人顺治戊　　子土寇窃发执氏欲污之转辗相拒不辱而死　　丁本培妻刘氏　　按畿辅通志丁本培妻刘氏顺天府人夫亡年　　二十五无子泪尽流血未几绝食死　　刘名卿妻马氏
　　按畿辅通志刘名卿妻马氏河间府人遇变被　　执不辱死　　张联标妾傅氏
　　按畿辅通志张联标妾傅氏顺天府人随夫之　　官值寇陷城被掠不屈死土人收葬至今有烈　　妇冢　　姚时宜妻周氏
　　按畿辅通志姚时宜妻周氏真定府人夫亡誓　　以死殉痛哭不食亲戚苦劝不听数日死于柩　　前　　萧党女
　　按畿辅通志萧党女保定府人年十七岁兵至　　强胁不从大骂不绝声被杀　　梁可均母杭氏
　　按畿辅通志梁可均母杭氏保定府人己丑贼　　变投井死　　王所锡妻张氏
　　按畿辅通志王所锡妻张氏顺天府人夫亡无　　子数日不食而死　　徐凤贤妻郭氏
　　按畿辅通志徐凤贤妻郭氏真定府人夫亡矢　　志守节教子克钦成名遇国难慷慨就戮含笑　　而终崇祀忠烈祠　　李有谦妻苏氏
　　按畿辅通志李有谦妻苏氏真定府人夫病氏　　侍汤药惟谨及亡氏号泣灵前自缢死事闻建　　坊旌表　　李尚信妻王氏
　　按畿辅通志李尚信妻王氏顺天府人夫亡氏　　年二十四岁自缢于墓侧　　王兴宗妻苗氏
　　按畿辅通志王兴宗妻苗氏真定府人适兴宗　　方二载兴宗亡氏年十七七日不食而死　　段其妻赵氏　　按畿辅通志段其妻赵氏顺德府人遭兵变夫　　死氏骂贼不已亦被害　　马瑞妻史氏
　　按畿辅通志马瑞妻史氏顺天府人归瑞三年　　生二子夫从友人宦芜湖姑殁氏竭力营葬不　　留纤末为生计过二载传闻瑞殁亲族劝之嫁　　不从以二孤付族人曰携此子南寻父吾从姑　　矣泣与子别而死　　李星耀妻王氏
　　按畿辅通志李星耀妻王氏顺天府人值兵变　　被掠不辱死旌表　　刘上才妻郭氏
　　按畿辅通志刘上才妻郭氏河间府人少寡其　　母欲嫁之誓不从未几姑亡氏亦死焉　　白鸿儒妻王氏
　　按畿辅通志白鸿儒妻王氏保定府人己丑贼　　至投井死　　宋登龙妻赵氏
　　按畿辅通志宋登龙妻赵氏保定府人顺治六　　年土贼破城自缢　　赵遐妻陈氏
　　按畿辅通志赵遐妻陈氏大名府人夫亡投井　　死有司表其门　　张魁妻牛氏
　　按畿辅通志张魁妻牛氏大名府人与奸民刘　　均比屋而居均阚魁出入其家强求合牛急呼　　家人均惧越墙走氏愧恨乘隙往缢均门　　王明妻张氏　　按良乡县志张氏房山生员王明妻明沉&#不　　起执氏手诀曰汝方娠倘生男幸矣若生女奈　　何曰生男固善生女则从子九原耳夫殁哀恸　　不食人劝以全孕乃稍节哀既而生女氏昼夜　　悲号呕血而没　　张予卿妻赵氏
　　按良乡县志赵氏阳信令张予卿妻节操坚贞　　壸范足法从一不二慷慨殉夫　　王季铨妻张氏
胡
氏附

　　按霸州志张氏信安举人张斗纲之孙女本州　　乡官王季铨之妻其子王世绩娶胡氏举人胡　　永定之孙女姑妇俱出名族值兵变被掠誓死　　不屈立毙刀下乡里壮之　　朱孔思继妻刘氏
　　按蓟州志刘氏流寓民刘宗仁之女年十八适　　朱孔思为继室孔思浙之余姚人曾为陕西平　　凉府镇原县丞侨居于蓟食贫年五十余矣娶　　刘仅八载而疾作刘割股以进竟不起刘不忍　　独生遂引刀自刭伏尸夫侧士民观者如堵有　　司奏闻旌之　　刘氏
　　按昌黎县志刘氏夫名弗传舅名赵万忠氏年　　十九岁夫死无子父母劝其改适不从备楮帛　　奠夫墓潜自缢死　　田氏女
　　按昌黎县志田氏女年十七未婚养于姑姑早　　孀有人乘姑外出诱之女拒骂人怒击碎其首　　而死邑人为营烈女坟　　李天祚妻穆氏
　　按山海关志穆氏卫民李天祚妻年二十六居　　盛水庄离城八里许顺治元年闯贼寇关天祚　　送之入城贼兵忽至欲见逼穆怒骂不从抱女　　投井而死　　张应谔妻刘氏
　　按庆都县志张应谔妻刘氏性贞淑娴姆训抚　　前子过于己出夫殉戊寅之难氏自焚花窖赴　　火而死　　袁邦玺妻杨氏
　　按深泽县志烈妇杨氏深泽马垒村人昭武将　　军化儒女也名赐娘婉变庄雅夙闲内则年十　　六归袁继祯第四子邦玺邦玺攻书能文伉俪　　静好继祯有子六人长者皆已先邦玺婚娶杨　　氏为第四妇同居合爨余二弟尚幼杨氏事舅　　姑不敢以娣姒诿每昧爽栉沐出谒翁姑供巾　　栉进膳羞惟饬洽妯娌及夫之姊妹雍雍如也　　家素拮据杨氏甘贫苦惟勖夫子奋力砚田以　　大厥家声壬寅岁邦玺以童子试不售&#愤成　　疾仅四日而殁杨氏哭甚哀是日即投井几绝　　遇救复苏舅姑伯叔妯娌劝慰备至将为邦玺　　立后而杨氏死志终坚持不易邦玺既殓五日　　犹水浆不入口恸哭不绝声家人惧日夜防守　　唯谨杨氏忽自披衰绖告诣夫冢焚楮钱哭罢　　归至家与诸姑昵颜色无大戚家人谓其弛哀　　或不死速议立后以安厥志订期举行氏以事　　绐家人阴持白练至邦玺读书处洒泪自经死　　年二十有五壬寅八月十一日也家人哀之与　　邦玺合葬于马垒村之道北许来音为作烈妇　　传　　王文美妻邸氏
　　按束鹿县志裴新庄生员王文美妻邸氏顺治　　初年大盗李成文围文美楼劫掠势甚危氏坠　　楼死楼高数丈头没躯内仅见血肉一团　　许养元妻孙氏　　按盐山县志许养元妻孙氏顺治六年贼变氏　　被掠拥至金钟寺迫淫之氏痛骂求死贼众强　　持之骂益厉贼怒抽刀洞其腹胁而死　　李栋芳妻牛氏
　　按曲阳县志牛氏李栋芳妻顺治二年年二十　　一夫与舅姑他出族人某持刀排闼入强犯之　　不从骂不绝口面被数创而死　　宗元会妻康氏
　　按宁晋县志康氏少适大召村农宗元会性贞　　静夫获于田舅姑往馌里中恶少&#氏独处挟　　刃往逼之氏大骂不屈饮刃而死恶少逃匿尸　　坐不仆三日面色如生事闻于府遣官以礼收　　殓并为文祭之刻碑表其墓　　李珩妻王氏
　　按宁晋县志王氏李珩妻珩殁氏年十八哭泣　　不辍誓以必死亲戚劝解之氏曰守节者固多　　以妾之时与地不能也竟不食死顺治十二年　　旌表　　冯学曾妻王氏
　　按宁晋县志王氏巡抚湖广佥都御史王梦尹　　女适冯学曾学曾亡王年二十三生遗腹子晋　　祺一女甫四岁值夫弟夫妻相继没遗侄盛祺　　方三岁王抚之如己出会乡寇掠境王携子女　　幼侄入城依母汪氏居顺治五年寇破城入梦　　尹宅汪端坐骂之贼执刃携火以迫汪汪持梃　　奋击一贼仆地头破血流群贼呼集汪遂遇害　　复拥火围烧王氏王从火光中跃出大骂不绝　　亦死焉　　吴氏女
　　按邢台县志吴氏女父建功容色艳丽年十六　　失母未字一日父出有邻人子王谟白昼持刀　　入逼污之女哭叫谟强逼之女啮谟手谟以刃　　敲其齿骂愈厉谟断其舌裂其衣杀之女姑母　　自外至惊痛发喊聚视千人闻于县捕谟鞫实　　坐斩女死之日迅雷暴雨天地晦冥寻奉旨旌表立祠祀之　　魏国辅妻祝氏
　　按唐山县志祝氏武生魏国辅妻年十六归魏　　不逾年辅亡临终相抱而哭氏即矢以死从翁　　姑知之百计防闲数月不得间氏即绝食七日　　死　　李合天妻张氏
　　按成安县志张氏保定新安人武进士钲之女　　适李合天合天失业避地至成安城西读书教　　授张布衣操作佐之无子一女年十五归孙溥　　合天有病张竭力延医脱簪珥为用合天卒张　　哀毁骨立决意自尽勺水粒米不入口者五日　　娣姒劝之弗听其女泣曰父已弃儿母又欲从　　父孤女何所托命且母读书尝以古人自期之　　死靡他独不可效共姜乎张曰古人守节或以　　存其孤或舅姑老耄无人奉甘旨不得已而为　　之者也今我无是虽有女已嫁从夫我事毕矣　　生何为哉女知不可挽率家人防视不离左右　　旦日张谓女曰我夜来思汝言亦有理当为汝　　茹苦终身也遂稍进汤粥理家事人皆信之又　　明日失其所在家人奔赴中堂排闼入则缢于　　柩旁死矣县令以事闻旌表　　耿大姐
　　按滑县志耿大姐年十七未字顺治七年四月　　盗突入其家劫女以白刃女大骂不绝口愈迫　　愈骂遂遇害　　郑文会妻宗氏
　　按东明县志宗氏生员郑文会妻夫暴疾亡氏　　痛哭誓以死殉越三日投缳棺侧家人急救复　　苏姑慰之曰夫虽死有幼子何苦乃尔氏翻然　　曰妇为一时哀痛所激弱息岂不念哉于是勤　　理家事亲任庖厨如平日又数日忽服毒死　　朱灿妻石氏　　按开州志石氏年十四适朱灿数年灿死父母　　怜其无子欲令他适因女归宁微以言动之女　　默然而返明旦翁将赴州氏止曰愿奉盥漱进　　饮食既毕翁去氏遂入寝室自缢死　　黄士昌妻吴氏
　　按开州志吴氏黄士昌妻有妇德顺治戊子冬　　东贼入城氏适归宁被执氏曰我不肯从贼当　　速杀我贼犹豫未忍氏戟手大骂激怒群贼交　　争杀之　　庞质妻王氏
　　按开州志庞质妻王氏年十四归庞执妇道惟　　谨夫病侍汤药昼夜不怠及亡氏年十六即日　　自缢于夫尸侧时值溽暑越三日颜色如生　　仲儒妻刘氏　　按南路志刘氏广昌所人仲儒妻夫亡年二十　　七岁自缢柩前死　　宋女
　　按南路志宋女年十六许字州民兰状未纳币　　而兰状暴死讣至女悲即以问名时所纳罗帕　　缢于寝门之旁面貌如生建坊旌表　　魏妇王氏
　　按西路志王氏适正黄旗魏思相子甫一月夫　　出痘疹死氏号泣不食家人环守不辍氏寻欢　　笑如常家人亦倦稍散走竟缢死于柩前　　刘印兴妻杨氏　　按开封府志杨氏刘印兴妻夫早亡氏遗腹甫　　三月矢志守节后二年遗腹子死伊父思夺其　　志氏觉急趋拜夫墓自缢死邑令躬诣墓所祭　　之　　张斌妻毛氏
　　按开封府志毛氏张斌妻夫死守节抚嗣子际　　泰未几忽死太息曰所以忍死须臾者欲延夫　　嗣今已矣奚以生为遂自缢　　穆国&#妻孟氏
　　按开封府志孟氏孝廉冏騜少女年十九适穆　　国&#赴南阳试暴死氏闻讣绝复苏家人防护　　甚周越二旬国&#榇归停北郭氏偕家人出哭　　奠尽礼而返仍率众办祭夜深众怠不为备氏　　即自经檐下救已无及颜色如生死之前八日　　佃丁送鲜豆所束之索寻失至是始知氏预藏　　以待用也　　侯延禔妻赵氏
　　按开封府志赵氏侯延禔妻夫亡氏誓以死从　　因有遗腹强进食及女也弃而弗顾曰几误　　我大事遂不食七日死　　张升继母韩氏
　　按开封府志韩氏张升继母夫早亡子升继又　　夭乃与媳王氏并缢而死邑人哀之建双烈祠　　孟弘恂妻轩氏　　按开封府志轩氏孟弘恂妻事孀姑尽孝弘恂　　疾侍左右不倦曰脱有不讳当以死相从恂没　　自缢柩侧颜色如生睢州汤司空为之传　　申雍妻周氏　　按开封府志周氏增生申雍妻夫亡氏年十八　　昼夜痛哭誓不欲生家人防之甚密忧&#成病　　绝食而死　　何其宣妻马氏
　　按开封府志马氏何其宣妻其宣死氏殉之其　　从妹景宁县令侯体随妻慕姊烈亦殉其夫　　车孕崧妻王氏　　按开封府志王氏车孕崧妻崧为诸生时家四　　壁立氏勤纺绩佐读贼陷城谓夫曰君可逃吾　　义不辱遂抱八岁女投井中死婢某从之　　柴逢春妻杨氏　　按开封府志杨氏柴逢春妻郾城人顺治八年　　七月夫亡氏年二十六越十五日长恸缢于柩　　侧九年御史王亮教题请旌表　　李德仁妻陈氏
　　按开封府志陈氏李德仁妻事姑极孝姑死悲　　痛营葬闻闯贼逼城自缢死　　邢国玺妻袁氏
　　按开封府志袁氏故宦邢国玺妻长葛人夫任　　海防副使流寇发难同二子血战死氏与妇董　　氏高氏并一孙女俱赴泽自溺顺治九年御史　　奏旌其门　　陈文衡妻万氏
　　按开封府志万氏陈文衡妻兵火后家赤贫衡　　死未入棺争劝改适万氏哭持三岁儿付姑曰　　妇今日命尽矣遂闭口不复言少间缢于文衡　　尸侧乃以一棺并殓之　　谢士训妻吴氏
　　按开封府志吴氏守贵女年十四适谢士训阅　　四年训殁预畜毒药自设&#于夫柩侧饮药端　　卧而死时年二十五女蕙姐方九岁中丞题请　　旌之　　张其芳妻王氏
　　按开封府志王氏张其芳妻夫死欲殉防之逾　　数月得间即投缳死邑令为文祭之　　郑百朋妻张氏
　　按开封府志张氏郑百朋妻姑孙氏早世祖姑　　老且病氏委曲将顺事翁及继姑小心敬慎百　　朋北渡失足河流死氏恸绝复苏不食欲身殉　　家人劝谕防护甚至归宁欲堕台为人觉不得　　死返而防护如旧乃强笑语祖姑曰姑欲留妇　　愿伏劳如夫在祖姑允焉稍任之遂投缳死学　　校公举胡观察为之传张祠祭作墓志铭　　杨天惠妻李氏　　按开封府志李氏李海清女年十六适杨天惠　　惠死氏缢死柩侧绅士白于官躬为设祭奉入　　烈女祠　　赵遵普妻孟氏
　　按开封府志孟氏赵遵普妻夫亡氏以死自誓　　越六十日筹画后事毕投缳而死　　郝林妻马氏
　　按开封府志马氏郝林妻夫死自缢以殉　　王世选妻许氏　　按开封府志许氏王世选妻夫亡三日自缢死　　学使旌其门　　王纪妻张氏
　　按开封府志张氏王纪妻归宁还值公姑俱他　　出佃工马备者窥氏孤且地僻持斧挟逼氏叱　　曰若贱佣敢无礼吾头可断身不可辱也佣急　　复畏人知遂劈其颈血溅满衣骂不绝声而死　　佣将逸见氏魂愤击自以刃断其头　　李氏女
　　按开封府志李氏女德俊子也许聘陆士奇未　　嫁士奇溺死女闻讣哭一日至夜投缳死　　徐士超妻李氏　　按开封府志李氏徐士超妻方嫁有所闻恐诬　　污不明即自缢死　　石璧妻王氏
　　按开封府志王氏石璧妻寇陷城投井死贼平　　改葬　　齐大起妻郑氏
　　按开封府志郑氏齐大起妻年十九夫亡以死　　殉县令旌表　　李成方妻聂氏
　　按开封府志聂氏庄龙李成方妻方牧牛于外　　氏出刈菜强暴逼污不从被杀邑令置恶于法　　谢朝遴妻陈氏　　按开封府志陈氏谢朝遴妻夫亡氏年十六矢　　志守节后因归宁其父强欲择配遂服毒死　　李印升妻王氏　　按开封府志王氏李印升妻准谏女也印升早　　世氏矢志抚孤夫兄印贞欲嫁之土人张有才　　者闻其美而贤遣媒议并饵其父议尽协氏不　　知也印贞妻赚氏之野采蔬有才从而窥焉乃　　觉遽返跪请姑命嫁跪请兄嫂命嫁遂归宁以　　白父父贪贿亦命嫁氏再三请挽准谏转怒氏　　触地死复苏恸而返印贞命嫁益急氏以镰刀　　自刎血流被体为众所持不得死夜深潜出投　　井中及晓众索氏不得久之乃见于井出其尸　　凛凛有生气邑令率僚属公祭之杖印贞准谏　　等各数十邑诸生田首&#醵金镌石纪其事　　赵彦升妾杨氏　　按开封府志杨氏故倡女也诸生赵彦升纳为　　妾彦升死当六月杨即自缢三日始殓颜色如　　生蝇蚋不至　　张鸣凤妻党氏
　　按开封府志党氏张鸣凤妻避乱汜水遇寇跃　　入山涧而死　　赵序妻孙氏
　　按开封府志孙氏赵序妻年少夫亡白族人丐　　一子为夫后许之遂黾勉事姑以待数岁嗣未　　定或以&#者挂名又去来不常氏曰是玩我也　　未亡人忍死数年为何不如报夫于地下耳遂　　投缳死　　许氏女
　　按开封府志许氏女河阴人父连榜未出闺&#　　病亡女同母往吊归不食而死　　杨妻李氏
　　按开封府志李氏杨妻年二十六夫亡一女　　甫四岁氏乘间自缢死　　张令望妻周氏
　　按开封府志周氏汜水人张令望妻夫亡守节　　被贼执佯从之绐以河旁有藏金贼低首掘金　　氏抽刀杀贼众怒来击氏又杀一贼投河死　　杨珍妻张氏　　按开封府志张氏杨珍妻生一子一女而夫亡　　泣血二十九日自缢死　　李继室杨氏
　　按开封府志杨氏庠生李继室夫亡氏年十　　九生子甫五月无何子殇痛夫无后为立嗣嗣　　又夭遂自缢死旌表　　郭大玉妻马氏
　　按开封府志马氏郭大玉妻夫死自缢墓在韩　　庄西　　赵文举妻陈氏
　　按开封府志陈氏赵文举妻夫亡自缢死　　张云凤妻秦氏　　按开封府志秦氏张云凤妻城破自缢死　　李继妻刘氏　　按开封府志刘氏诸生李继妻夫亡氏年十　闺烈部列传五十二
皇清二
　　于某妻石氏
　　按济南府志石氏武定州人适于某仅五月归　　宁时值麦登场有恶少某挑之氏耻甚敛容入　　帏系组而死　　王亮章女
　　按济南府志海丰诸生王亮章女许字李明经　　孙格格死女年十九欲往哭不得自经以救苏　　久之防视渐弛一夕仍缢死牖下女幼闻谈古　　节烈事辄喜及是叹曰人生可有两舅姑哉卒　　行其志事闻旌表　　韩永高妻聂氏
　　按济南府志聂氏蒲台人韩永高妻岁饥就食　　博兴永高好博输钱无以偿众恶欲得其妻永　　高许之氏怒以死自誓夫与众恶逼之终不屈　　遂为众殴死　　郭氏女
　　按济南府志郭氏女新泰人及笄未字顺治六　　年南寇掠境被执强之不前骂不绝声被杀于　　横山之南原　　郭安妻李氏
　　按济南府志李氏淄川人郭安妻安为怨家击　　死氏伏尸号哭讼之官验尸之日即欲投六龙　　桥下死姑力挽之归以遗腹为劝终不顾居二　　日自缢又不死绝食六日乃死时年十八　　张永年女　　按济南府志泰安贡士张永年女顺治七年盗　　迫胁不辱骂贼死事闻建坊　　韩必宣妻赵氏
　　按济南府志赵氏莱芜人庠生韩必宣后妻赵　　炯女抚前妻子女爱之无异所生顺治五年寇　　至氏被执逼上马抢地者三贼怒以力胁之氏　　大骂被杀年二十三邑令表其门　　史高印妾郭氏
　　按济南府志郭氏乐阳人提学副使史高印妾　　顺治五年遇贼骂不绝口死之旌表　　赵日亨妻李氏
　　按济南府志李氏新泰诸生赵日亨妻顺治六　　年土寇陷城执氏逼置马上三堕不能脱绐贼　　抵家取财投井死有司旌之　　董其纕妻王氏
　　按济南府志王氏临邑人董其纕妻诸生王锺　　仑女嫁三年夫亡绝食三日不起五日不言七　　日死顺治间旌表　　张遇留妻王氏
　　按济南府志王氏新泰人诸生张遇留妻教谕　　之辅女遇留死于难氏数日不食而绝　　孙琰龄妻袁氏
二
女附

　　按济南府志袁氏淄川人太史孙之獬子贡士　　琰龄妻庠生袁奇女适琰龄生女二人长韩至　　临妻季尚未字丁亥寇入城临妻方归宁母子　　三人相率潜土窖中贼至发之长女乘机投井　　死贼惊缚袁氏及季女同诸婢妇锢一废宅中　　袁取针线母子互纫衣裾缕密如织相期共死　　贼觉袁猛走倒触破脑投井死季女为贼所持　　大呼亦投井死贼灭得尸母女衣缝宛然面色　　如生　　王曰为妻陈氏
　　按济南府志陈氏德平人举人王曰为妻王早　　亡氏抚二子俱成立顺治六年寇入其家索财　　无以应胁之以刃骂不绝口被杀　　张印泰妻金氏
　　按济南府志金氏德州人廪生张印泰妻泰下　　第愤郁死金年二十七不食求殉勉从姑劝少　　进水浆七日语人曰夜梦张郎召我业已许之　　恐不得终事舅姑遂绝　　冯云襄妻李氏
　　按济南府志李氏武定州人太学生冯云襄妻　　大学士之芳女事舅姑以孝闻夫丁外艰哀毁　　死殓毕氏恸哭欲殉至戚百方劝谕闭目若无　　闻者遂不食五日死建坊旌表　　周士选妻刘氏
　　按济南府志刘氏阳信人周士选妻新婚弥月　　归宁遇贼掠之上马数自堕贼怒鞭之骂不绝　　口贼杀之碎其尸而去　　某氏女
　　按济南府志某氏女淄川人许字某将嫁数日　　前某死炭井中女即自缢死　　谷琮妻武氏
　　按济南府志武氏海丰人明经弘图女适谷司　　马元孙琮逾年琮亡嗣子复夭武服阕哭于墓　　归绝粒七日死　　张泰瑞妻谭氏
妇高
氏附

　　按济南府志谭氏淄川人官生张泰瑞妻别驾　　诚言女寇陷城泰瑞遇害氏日夜泣纳带怀中　　顾男谱妻高氏曰若累我累我高氏合&#甫十　　八日解姑意乃昼夜与姑俱姑泣亦泣姑食乃　　食一日晨起闻兵行声曰可矣叱高氏使避不　　从遂赴别室出怀中带自缢高氏亦缢于侧兵　　至惊叹而去　　张惟养妾毛氏
　　按济南府志毛氏齐东人参政张惟养妾养亡　　三时哭奠劝之食曰公食乃食泣四十六日死　　张化一妻王氏　　按济南府志王氏商河人诸生张化一妻化一　　素擅勇略明末为德州营都司顺治三年随武　　德道剿贼死于战王抚遗孤陨涕殡殓毕乘夜　　自缢柩侧旌表　　韩茂椿妻贾氏
　　按济南府志贾氏淄川儒生士鹏女吏科给事　　韩源长子茂椿妻丁亥之乱氏掖姑胡氏伏匿　　蒿藋中被获榜之楚甚贾曰请杀我勿惊我老　　姑也贼操刀加其颈无惧卒释之亡何贼复驱　　胡与贾氏钤之一室贾纫衣数重告诸妇曰吾　　死姑可全昧爽贼又扶贾贾大詈曰何不速杀　　我握发伸颈触贼遂遇害时年四十四事闻建　　坊旌表　　马骕侧室赵氏
　　按济南府志赵氏邹平进士马骕侧室江南兴　　化人夫亡氏矢志无他扶柩归里乘间闭户缢　　死时年二十四　　张严妻朱氏
　　按济南府志朱氏莱芜人诸生张绳武子进士　　严妻明崇祯末寇乱严母李仓卒携幼女避为　　所获李曰惟有死耳安肯从汝贼怒杀之其女　　号泣抱母尸吮血拭面痛绝复苏贼迫之女怒　　骂亦死顺治间南贼又至朱氏遇贼掠上马号　　曰吾姑死于贼吾小姑死于贼吾宁复偷生也　　贼怒断其首　　沈鼎妻王氏
　　按济南府志王氏长山人庠生沈鼎妻夫亡氏　　一哭几绝后二十余日夜以麻绖自缢柩前颜　　色如生　　唐之杰妻马氏
　　按济南府志马氏淄川人唐之杰妻顺治己丑　　南贼北掠氏仓卒逃山谷间与诸难妇俱被执　　氏子五儿随左右贼以槍拟之五儿不敢从遂　　与诸妇俱驱之南氏不行贼倒戈挞之复不行　　贼令诸妇系驴上至南山石门河氏坠驴自山　　崖投河中不得死贼捞出氏大骂贼怒杀之碎　　其尸　　王祯妻韩氏
　　按济南府志韩氏长山人太常寺卿王祯妻顺　　治丁亥土寇破城骂贼死赠孺人新城王士祯　　为立传　　刘士俊妻冀氏
　　按济南府志冀氏新泰人诸生刘士俊妻诸生　　冀东蒙女家贫事姑至孝顺治五年贼至被执　　以刃加其项氏大骂不屈身被数创死督学旌　　之　　赵茔妻刘氏
　　按济南府志刘氏齐东人儒士赵茔妻顺治三　　年遇贼不从奋臂厉骂挺身迎刃遇害后三年　　启葬肤发如生　　李林妻殷氏
　　按济南府志殷氏滨州人李林妻年二十五夫　　疾笃顾谓氏曰若何氏以死誓林亡夜半自缢　　死　　李天开妻邢氏
　　按济南府志邢氏临邑人李天开妻庠生邢王　　升女顺治五年遇贼逼之骂贼被杀　　王凤翔妻曹氏
　　按济南府志曹氏新泰诸生王凤翔妻顺治六　　年土贼陷城氏因父疾归省贼至家人散去氏　　独留守父贼掳之不从投井死有司旌之　　孙庆锡妻张氏　　按济南府志张氏莱芜人诸生孙庆锡妻赠学　　宪张布女事舅姑以孝闻顺治七年土贼发氏　　计匿舅姑及子女八人糇粮修脯粗具贼卒至　　氏被执绐之曰盍释吾还取金与若至宅旁古　　井遂堕而死事闻诏下部议旌
　　韦守官妻梁氏
　　按长清县志梁氏少许韦守官值岁凶父鬻之　　于河南及笄主为之谋配氏泣白初盟主人感　　之遂为达韦韦往聘归持妇道甚备已而舅姑　　俱亡韦亦寻殁亲族怜而谋嫁之氏投大清河　　以死自誓众援慰之泣曰韦之远迎我于河南　　义也予何忍相负议遂寝尝自治一棺口死即　　以此殡我顺治乙酉冬兵过盈屯所氏惧污积　　薪自焚死年三十有四乡民以其事白于官立　　碑为铭以表之　　宣体仁妻杨氏
　　按兖州府志杨氏滋阳宣体仁妻年方弱龄夫　　亡氏遂以身殉　　张养静妻董氏
　　按兖州府志董氏诸生张养静妻滕县董中丞　　女土贼猖乱仓皇出城至董氏茔四望皆贼夫　　妇相谓吾家世以忠义闻万一擒入贼营何以　　为人遂同时经死墓侧　　颜从道妻贾氏
　　按兖州府志贾氏滋阳人年十七归复圣裔颜　　从道甘贫尽孝事夫以礼逾十年从道病亟贾　　密令匠斫大棺从道亡举家防守夜半乃投石　　井中绐家人寻觅于井乘隙走后园自缢事闻　　旌表　　程良相女
　　按兖州府志滕县程良相女年十六随父避乱　　峄境贼骑忽至掠上马女奋身投地骂不绝口　　而死居人哀之为筑冢葬焉　　鹿鸣熙妻李氏
　　按兖州府志李氏滕县鹿鸣熙妻夫病侍汤药　　衣不解带数旬夫亡二子尚幼氏视含殓毕不　　食七日而卒　　李振干妻陈氏
　　按兖州府志陈氏滕县李振干妻顺治二年土　　寇劫掠迫之入山氏年十九大骂不屈贼怒割　　其舌遂死　　侯颖妻李氏
　　按兖州府志李氏朝用女滕县诸生侯颖妻妖　　贼至戚城环刃相逼夫妇抗节不屈率三女及　　家众凡十一人皆自尽　　贺氏女
　　按兖州府志贺氏女峄县人幼许字杜生顺治　　四年六月杜生殁女年十六闻之含泪潜觅死　　母令姊侄严护之数日志益决所亲有再嫁者　　归母使劝之女曰汝偷生事二姓狗彘之行吾　　不为也言者惭而退屡欲投缳不得饿而死　　张美妻王氏　　按兖州府志王氏沂州张美妻夫病亡氏年二　　十哀毁三昼夜自缢死　　胡廉法妻刘氏
　　按兖州府志刘氏峄县胡廉法妻芳声女孙也　　法应童子试不售感疾死氏年二十遗孤三周　　氏扃户自缢以救不克死诸母劝以抚孤延嗣　　氏泣颔之逾载子殇于痘氏绝粒十日不死乃　　以绖系颈自尽　　樊民瞻妻聂氏
女
附

　　按兖州府志聂氏廪生樊民瞻妻鱼台人夫亡　　守节训子值兵变与其女房崇高妻同室共缢　　而死绝气三日颜色如生　　范怀仁妻褚氏
　　按兖州府志褚氏峄县中书褚德坦女年十四　　适滋阳诸生范怀仁一年怀仁亡氏年十五即　　欲身殉家人防卫不得遂姑怜其幼数劝改嫁　　不从又密令其父母劝之氏以石灰揉两目成　　双瞽未几卒　　王琮继妻毛氏
　　按兖州府志毛氏峄县诸生王琮继妻琮死氏　　年十八无子夫既殓拜辞翁姑及母焚其衾帷　　衣物脱缞绖易彩服闭户投缳而死　　徐则孔妻满氏
　　按兖州府志满氏沂州徐则孔妻伉俪三年夫　　病殁氏大恸即于柩前投缳姑急救免防护甚　　严氏勺水不入口越五日不死乘间自缢闻者　　流涕　　褚懋淇妻任氏
　　按兖州府志任氏峄县褚懋淇妻年十八归淇　　淇遘危疾易箦氏许以死至暮登楼易衣拜辞　　其舅自缢柩前死寻忽苏次夜三鼓再投缳复　　不死遂剪发以抚孤女无何女以痘殇又自经　　楼梯之下索绝翌日往淇坟酹酒祝奠抵家仍　　自缢死事闻旌表　　田畯妻曹氏
王氏
燕氏附

　　按兖州府志曹氏峄县田畯妻顺治甲申山寇　　猖獗攻楼三日将陷氏恐被辱率子妇王氏燕　　氏同缢死邑令表其门　　周象巽妻胡氏
　　按兖州府志胡氏名荣金乡庠生胡玠女年十　　六适儒生周象巽巽夙有血疾年二十死荣年　　十九潜焚衣饰期与同穴母与姑多方防御托　　浴自缢死　　任大妻胡氏
　　按兖州府志胡氏峄县诸生铸蒙女任大妻任　　居密迩贼薮人皆据楼而守顺治甲申冬贼突　　入任氏楼杀任大劫氏行氏骂曰汝戕吾夫誓　　不共天恨不寸脔汝肯从汝狗活乎遂被杀　　潘启睿妻徐氏　　按兖州府志徐氏沂州潘启睿妻骂贼不屈贼　　美其容百计绐之不从遂磔杀之　　赵镰妻李氏
　　按兖州府志李氏峄县赵镰妻年二十四夫亡　　越三日自刎死　　姚程六女
　　按兖州府志郯城民姚程六女年十八顺治五　　年十月西山贼掠马头镇见女欲挟之去女不　　从大骂贼众共挟之至死不屈贼砍其一膊女　　骂愈甚贼遂杀之　　吴堉妻马氏
　　按兖州府志马氏曹州儒生吴堉妻年十五于　　归甫一载夫病亡氏誓不独生越三日自缢柩　　侧　　宋培妻秦氏
田
氏附

　　按兖州府志秦氏城武宋培妻土寇乱白昼劫　　夺氏与媳田氏携孙男女登楼避贼贼攻楼将　　举火氏知不免厉声大骂俱坠楼而死　　张敦雅妻周氏
　　按兖州府志周氏曹州儒生张敦雅妻雅遇贼　　身死氏闻变往哭夫尸以手批贼颊破其面贼　　支解之里人请表其闾　　马折桂妻朱氏
　　按兖州府志朱氏单县儒士马折桂妻诸生朱　　正俗女夫亡矢欲身殉三日水浆不入口待夫　　殓毕从容缢死柩前　　刘泽延妻蒋氏
　　按兖州府志蒋氏郯城诸生刘泽延妻事舅姑　　至孝夫亡绝食三日自缢死　　田荆州妻刘氏
妾赵
氏附

　　按兖州府志刘氏曹州儒士田荆州妻荆州乏　　嗣刘氏劝夫娶妾赵氏相善无异言荆州祖居　　蒲莲集东村顺治元年春高杰叛兵至所过劫　　掠无遗荆州遇贼中箭死贼去刘与赵同收夫　　尸棺殓毕并缢柩前　　王福女
　　按兖州府志王福女曹县人性端严美姿容逆　　贼过曹欲掠之骂贼而死时年十八　　卜镜妻王氏
　　按兖州府志王氏东平进士卜镜妻遇寇强之　　行氏厉声大骂贼引刀恐之氏曰有死不辱贼　　射之应弦而仆犹骂不绝口中五矢而死　　谢国璧妻刘氏　　按兖州府志刘氏曹县谢国璧妻闯贼败沿途　　焚劫刘氏避居河汀见数骑将近遂投河死　　马腾彩女　　按兖州府志济宁马腾彩女许聘某未适某亡　　女闻自缢死　　刘维宗女
　　按兖州府志曹县布衣刘维宗女幼许字纪大　　青顺治五年游骑获大青驱之北女年十三又　　三年纪母诣刘谢曰吾儿至今不返是终不返　　矣女年已及笄可别议婚女闻大哭失声不食　　翌夕雉经而死　　苏州元女
　　按兖州府志嘉祥苏州元女顺治五年八月十　　八贼潜入城至元家元遁去贼获女欲污之女　　厉声曰狗贼何不速杀我我名家女肯从汝耶　　骂不绝口遂遇害时年十四　　李愉心继室戴氏
　　按兖州府志戴氏曹县李愉心继室年十九适　　李抚前室子如己出戊子李化鲸之乱氏方抱　　幼孙坐室中仓卒遇贼持刀逼之氏仰天恸哭　　曰今日是吾与孙永别时也遂置于地以头触　　贼贼怒断其左臂骂不绝口支解而死时年三　　十一　　马氏
　　按兖州府志马氏济宁人不知其夫遇贼掠大　　骂誓不受污贼拥至金乡过城下氏大呼曰何　　不击贼城上矢石交下贼碎女尸而去　　邵纯妻高氏
　　按兖州府志高氏济宁庠生邵纯妻庄居被盗　　纯为所执索财炮烙甚惨氏避楼上闻夫呼声　　仰天叹曰夫若死妻生何益遂下楼绐贼曰释　　吾夫可得财遂舍之而财终不可得贼怒其诳　　刃之而去　　刘浩妻董氏
　　按兖州府志董氏嘉祥刘浩妻年十九夫病笃　　每夜焚香祷天愿以身代数日不饮食舅姑慰　　之氏曰夫子不食妇不能下咽未几夫亡擗踊　　哀毁剪发焚夫柩前誓必死舅姑密守不得三　　日浩殡氏闻南向再拜自缢死时顺治十四年　　九月日　　许维新妻王氏
　　按兖州府志王氏许维新妻单县人夫亡七日　　不食而死　　黄都阳妻牛氏
　　按兖州府志牛氏郓城人黄都阳妻年二十三　　夫亡越三日缢死柩前　　孔光显妻姚氏
　　按兖州府志姚氏平阴孔光显妻顺治间周贼　　乱迫氏行氏以头触贼骂不绝口贼怒刃之　　礼明伦妻李氏　　按兖州府志李氏沂州李之斗女礼明伦妻夫　　亡氏年十八矢志殉夫五七之辰投井死　　贾懋业妻程氏　　按兖州府志程氏郓城人贾懋业妻夫亡姑欲　　夺其志遂自缢柩前　　张起浚妻孙氏
　　按兖州府志孙氏单县武生张起浚妻夫病不　　能起氏曰后夫死不如先夫死随自缢　　锺妇孟氏
　　按兖州府志孟氏阳&#锺学可第四子妻也年　　十七适锺五月夫亡志欲殉夫姑觉防护惟谨　　涕泣喻曰殉夫虽义留身代夫事父母不尢孝　　乎氏唯唯朝夕侍奉甚得舅姑欢后三年舅姑　　悯其少而无嗣致意氏父曰君女少吾老矣恐　　吾子辈异日不能相庇盍劝从权氏知之曰吾　　义久当死遵舅姑命延至今日复益舅姑忧生　　何为哉遂涕泣弗食三日呕血数升而死　　张筠妻阮氏　　按兖州府志阮氏嘉祥庠生张筠妻顺治七年　　春湖寇蹂躏新河氏被掠不屈詈骂求死贼以　　刀斫其面比死骂犹厉　　解妇辛氏
　　按兖州府志辛氏东平庠生敬修女适解朗男　　三日拜见舅姑见翁衣敝即出妆奁制新衣进　　之逾年夫殁氏哀毁成殓自经死　　陈良才女
　　按峄县志台庄陈良才女顺治丁亥山寇大掠　　氏投身洿池中水浅不能没贼百计诱之起不　　从贼以槊刺杀之　　孙成美继室谢氏
　　按峄县志谢氏孙成美继室值寇乱楼居顺治　　辛卯春贼攻楼甚急氏自楼跃下被执詈骂不　　辱贼杀之　　徐耀妻高氏
　　按峄县志高氏年十六适徐耀生一子越六载　　耀病癖疾革氏不忍见夫死先自经于室次日　　耀乃亡　　焦宏道妻阎氏
　　按峄县志阎氏年十六适焦宏道逾年生一女　　宏道病死氏即灵前焚香拜祷随乳其女讫从　　容自缢死县令请旌表　　王应信妻王氏
　　按峄县志王氏王应信妻年十九归应信信贫　　无立锥为人佣作每得升斗归氏炊以供姑而　　糠&#蕨虀自给己未应信遘疾死氏即日投缳　　空室中时年二十二邑令给棺以葬捐俸建祠　　立碑　　王质溥妻孙氏
　　按峄县志孙氏王质溥妻归溥六载溥患痰疾　　亡氏痛夫成病越五月病起往哭其夫墓归中　　夜自缢邑令上其事于郡　　王洵妻贾氏
　　按峄县志贾氏诸生王洵妻生一子二女洵病　　亡氏绝粒不食舅姑泣劝虽勉强就食而死志　　益坚岁除其父至与诀遂绝粒六日死学使旌　　之　　褚氏女
　　按峄县志褚氏女许字李应轸将亲迎而应轸　　病亡女哭求奔丧父母不许固请许之乃焚其　　备嫁女红诸物手制缞绖服之拜诀父母兄弟　　遍辞家众从容登车随母兄至李入哭灵次拜　　见轸父母及诸尊属藉草伏卧薄暮潜至后圃　　以绖挂树枝自缢枝折坠地家人惊觉扶归中　　夜僵立而死死一昼夜复生自此坚卧柩侧水　　浆不入二十一日乃绝年十九抚军特疏奏闻诏建坊旌表　　李应张妻孙氏
　　按峄县志孙氏李应张妻应张没氏检衣物笥　　钥上之于姑以女付托两姒姑觉谕之再三会　　其父病令母道意将扶病来视氏夙有孝行因　　忍死以待诀已而父以疾笃愆期乃早起潜拜　　姑寝遂投缳于丧次面柩而立颜色如生年二　　十有六　　郑悟妻孙氏
　　按峄县志孙氏郑悟妻悟疾革誓以身殉悟曰　　吾无子殓葬祭享汝事也氏泣诺自含殓以迄　　窀穸事事如礼岁时奠献必丰必亲三年哀悼　　如一日既除服曰吾志毕矣遂雉经年二十四　　郑妻孙氏　　按峄县志孙氏郑妻年十九于归二载夫亡　　两缢遇救未遂因念夫&#葬未安俟三年改葬　　先茔然后从死遂衔悲以待至期择日启殡伯　　氏沮之氏泣曰负吾初心矣乃于夫生日多市　　楮帛焚之不食饮十余日绞颈而死　　王俊妻李氏
　　按鱼台县志李氏王俊妻俊死氏年二十四哀　　恸誓以身殉父母舅姑咸劝守节不听夜潜缢　　柩前顺治十五年建坊旌表　　夏九围妻王氏
　　按鱼台县志王氏夏九围妻九围外出强徒刘　　小和突入其室欲污之王持钢镰以拒不能胜　　遂自刺胸而死县令申请给银表其墓　　翟三姐
　　按城武县志翟三姐贡生翟乃俊之女年十四　　贼陷城投水死　　李大姐
　　按城武县志李大姐邑民李春芳女城陷投水　　死　　邵魁姐
　　按城武县志邵魁姐诸生邵振烈女许字谭喻　　年十八未嫁喻浴于河溺死魁姐闻讣阖户自　　经奉旨旌表
　　于禧妾张氏
　　按城武县志张氏于禧妾年二十禧亡投缳死　　于柩侧　　王鸿基妻王氏
　　按城武县志王氏王鸿基妻基死氏年二十三　　矢死随夫地下众劝不回自缢死有司表其闾　　邵鹏上妻孟氏　　按城武县志孟氏诸生邵鹏上妻顺治五年李　　贼陷城三子相守不忍去氏曰尔等宗祀所关　　可速避去无虑我也三子遂逃事急抱幼女赴　　水死　　田生妻秦氏
　　按城武县志秦氏诸生田生妻李贼陷城同众　　逃难贼环逼氏骂贼投水而死　　张师栻妻田氏
　　按城武县志田氏太学生张师栻妻栻亡氏孀　　居抚子玿入庠城陷赴水死　　宋雯妻王氏
　　按城武县志王氏儒士宋雯妻雯壬午死难氏　　年十八矢志守节越七载城陷投水死　　翟乃牧妻邵氏
　　按城武县志邵氏翟乃牧妻牧亡无子氏守节　　三十余年城陷赴水死　　王玉圭妻孙氏
　　按城武县志孙氏乡民王玉圭妻圭亡无子氏　　绝粒欲殉众劝止之迁柩之夕自缢死　　王浩生妻盛氏
　　按城武县志盛氏王浩生妻为贼所掳不得脱　　贼煮豆饲马锅水沸氏以首投锅贼至扶出须　　臾死　　邵挺妻刘氏
　　按城武县志刘氏庠生邵挺妻偶归宁母家夜　　盗围楼攻甚力氏惧堕楼死　　王客妻岳氏
　　按城武县志岳氏王客妻客死子方周岁氏励　　志抚孤越三载子殇号泣数日不食而死　　白珩妻陈氏　　按城武县志陈氏年十七适白珩珩病亡氏以　　身殉亲戚劝止之又二年子殇氏泣曰夫弟新　　娶可事舅姑此我瞑目时也是夜自缢　　韩邦信妻李氏
　　按城武县志李氏韩邦信妻信亡氏年二十子　　佩尚在抱所亲勒令再适氏誓不从泣曰俟子　　成立可也抚子成立遂死　　李体元妻程氏
　　按城武县志程氏庠生李体元妻明末壬午之　　难元死氏哭曰非不能殉但两孤未成耳携子　　绍绪依母以延朝夕及二子入庠氏诣墓哭曰　　前言今日可践遂不食而死　　苏成妻闻氏
　　按城武县志闻氏苏成妻成死氏年二十一抚　　幼子事姑苦守六年子死姑亦旋没乃尽卖宅　　地葬之绝粒死
　闺烈部列传五十三
皇清三
　　王斗维妻沈氏
　　按诸城县志沈氏孝子王斗维妻天性纯孝年　　二十三土寇蜂起斗维以庐墓被杀氏哭曰子　　从父死妻不当从夫死乎亲戚劝曰奈夫绝后　　何不如抚孤以全夫嗣为大再三强之乃不死　　抚周岁子伟躬亲教诲备尝艰苦顺治九年西　　山土寇至或劝之避氏曰夫柩未葬去将焉往　　此吾从夫地下时也寇至氏骂贼死夫柩前　　丘志科继妻范氏　　按诸城县志范氏庠生丘志科继妻志科亡誓　　不独生幼子六生攀母号泣不舍氏强视息抚　　育之六生以癖殇氏泣曰吾为夫抚子子丧当　　同见夫地下以遂吾初心家人劝救不听自缢　　而死　　周浩妻冯氏
　　按诸城县志冯氏周浩妻浩殁氏年二十三号　　泣自缢从一而终　　王延年妻杨氏
　　按诸城县志杨氏王延年妻天性柔顺年十九　　适延年夫妻相敬如宾事舅姑克尽孝道延年　　病剧氏衣不解带誓以身殉及没哭泣绝粒是　　夜自缢柩前有司申请旌表　　田绍谟妻李氏
　　按沂水县志李氏田绍谟妻谟于顺治十七年　　病亡李年二十六有三子或幼或襁褓李坚　　抚诸孤誓不他适三子寻相继殇时夫尚未葬　　李临柩号哭泣血三年经营葬具毕欲以身殉　　家人防之甚密将葬之日绐守者王妪曰汝急　　起视饭轝柩人我即起也妪甫去随绾髽服　　衰绖缢死柩侧　　张璇妻高氏
　　按沂水县志高氏张璇妻年二十七顺治五年　　二月夫妇及十岁子俱为西山土寇所执驱行　　山谷中至桃峪&#日暮贼疲止卧高氏密解夫　　缚令逃去自度难脱抽贼刀自刎贼怒斫其尸　　数段贼既去璇收葬之后三年其子逃归诉其　　状甚悉　　刘之奇妻厉氏
　　按日照县志厉氏庠生刘之奇妻顺治元年奇　　病疫亡氏即自缢尸侧　　宋徽妻刘氏
　　按日照县志刘氏武生宋徽妻榆园贼骑千余　　突至涛洛氏趋避不及谓夫曰汝速走我但有　　死耳群贼执氏氏大骂不从贼犹恋恋未忍杀　　氏冀速死复极口大骂曰尔不杀我前途官军　　剿尔无遗类贼怒攒槍乱刺杀之　　丁修己继室万氏
　　按日照县志万氏太学生丁修己继室顺治八　　年沂费山贼掠涛洛店氏义不辱同嫂陈氏骂　　贼贼即户内攒刃杀之　　郑祥妻高氏
　　按日照县志高氏庠生郑祥妻性至孝居姑丧　　不茹荤三年夫遘疾将危氏谓夫曰万一不讳　　吾不难相从但恨舅氏望九之年无所依赖耳　　然亦舅之命也吾志决矣及夫没遂托其舅于　　族人着嫁时衣自缢年二十二　　张士谔妻魏氏
　　按潍县志魏氏张士谔妻幼内则恪守母训　　年十七归张逾年士谔病亡氏自缢柩傍以殉　　时顺治三年公举旌表　　王来妻张氏
　　按潍县志张氏王来妻顺治六年来欲入群盗　　之党氏泣止之曰汝若失身我必死来不听径　　出氏自缢于家而死来夕归见之大恸悔悟因　　改行获令终焉氏死时年十九里人蔡宗襄为　　作佳妇吟　　高自卑妻王氏
　　按胶州志王氏高自卑妻顺治十年叛兵劫掠　　氏矢死不屈从容投缳而死其后有栾檀妻即　　其女也　　郭士骅妻崔氏
　　按胶州志崔氏诸生郭士骅妻生二女二子顺　　治十年海逆噪叛遍掳妇女时骅匿他室子女　　皆亡去氏侦骅匿处诀曰我年已迈誓不见贼　　但不知儿女死所徘徊有顷潜归自缢死　　栾升妻宋氏　　按胶州志宋氏诸生栾升妻生二子二女顺治　　十年海逆横掠氏长子方总角长女已适人惟　　幼儿幼女为累氏先系缳梁间抱儿女投缳中　　乃自经缳绝女堕地复苏氏与儿俱死　　刘重祥妻郭氏
　　按胶州志郭氏诸生刘重祥妻顺治十年海镇　　兵叛氏伏匿贼大索不得安踉跄出走见路旁　　有井遂跃入乃枯井也有老媪见氏入井语氏　　贼来必觉引之出行数武有水盈池遂投水死　　于成龙妾逄氏　　按胶州志逄氏诸生于成龙妾龙亡逄守节顺　　治十年海贼叛逆氏被执挟以行过道旁深涧　　撒手跃入贼立视其死而去后家人收取其尸　　头颅俱碎　　赵伯恭妻李氏
　　按胶州志李氏归孝廉赵僎子伯恭恭英年每　　试辄利僎甚爱之恭死氏拜翁姑曰媳亦从此　　逝矣姑曰儿生女赖汝抚之氏曰事已至此遑　　问女乎遂自缢　　高筠妻袁氏
　　按胶州志袁氏高筠妻筠病亡氏即自缢荒草　　间　　夏大亨妻李氏
　　按胶州志李氏诸生夏大亨妻亨父从旧相国　　高客死东越讣闻亨举家号泣氏不之戚见者　　异之氏曰主为君死舅为主死何憾为及亨病　　亡氏不戚如前见者更异氏曰夫为父死妾为　　夫死何憾言讫闭户自缢　　张乔年妻高氏
李
氏附

　　按胶州志高氏庠生张乔年妻乔年疾笃氏誓　　以死从乔年一息未绝氏衣绛衣拜天地附乔　　年若有所言亲戚环劝之绝袂而去即自经死　　乔年寻亦亡乔年有妾李氏高临死出所蓄以　　付李李呜咽不顾见高死亦即以高所投缳自　　尽　　董之英妻李氏
　　按胶州志李氏董之英妻英病亡氏从容视殓　　毕即夕缢死柩前　　陈氏姊妹
　　按胶州志顺治元年土寇破灵山卫陈氏姊妹　　未及笄避于竹山之巅贼将及姊妹掷包裹予　　之冀自免贼指曰此女美可掳因即携手投峭　　壁涧中以死　　栾瑛妻高氏
　　按胶州志高氏年十九适儒生栾瑛甫六月顺　　治十年海镇兵叛仓卒出走至云溪桥东岸被　　执贼曰汝从我为我缝衣氏力拒之贼曰我等　　义举当从我氏曰如此掳掠何为义举贼怒急　　促之行氏大骂不绝为乱刀斫死　　栾檀妻高氏
　　按胶州志高氏栾檀妻檀亡抚孤守节顺治十　　年海镇变起仓卒未及避邻家妇女多有被挟　　以行者贼叩门急氏疾走投井儿年十二见母　　堕井从井救母母子相抱死井中　　杨玉泰妻孙花铃
　　按山西通志孙花铃董村孙石山女杨玉泰妻　　归未几知县孙芝华引兵屠店头堡沿及董村　　掳花铃上马花铃大骂奋臂拉兵俱堕马下兵　　怒乱剁杀之时南乡一带数十村投崖投井不　　辱其身者不可胜纪惜湮没不传　　薛宁妻方氏
　　按山西通志方氏薛宁妻宁家贫为佣度日氏　　以女红佐之夫亡遗一女在襁褓或慕氏贤欲　　娶之氏严辞拒绝逾年窘迫愈甚抱女投井而　　死里人敛财市棺与其夫合葬焉　　畅体元妻贺氏
　　按山西通志贺氏贡士畅体元妻顺治元年闯　　逆攻故镇垂破氏携幼子幼女并妇吕氏及幼　　孙并投井死　　张鹏翔妻刘氏
　　按山西通志刘氏举人张鹏翔妻名宦应科女　　夫亡氏年二十三恸哭号泣欲以身殉母氏苦　　劝乃止子金鉴甫六岁抚之成立孝事翁姑金　　鉴得食廪饩寻遭寇变城破氏遂投井死守节　　已四十八年　　魏振声妻侯氏
　　按山西通志侯氏魏振声妻夫亡家极贫抚周　　岁子建藩守节备极辛苦寇变投河死建藩成　　进士　　李冠楠妻刘氏
　　按山西通志刘氏贡士李冠楠妻性贞介不喜　　华饰姜逆之乱被执不屈毁形自废不食数日　　而死　　宋典姐
　　按山西通志宋典姐有女德性谨朴寡言笑年　　十六许配兰州厮甫纳币兰州厮暴亡讣至女　　决死父母婉慰之意稍解及就寝乘隙自缢有　　司请建坊旌表　　乔振茂妻张氏
　　按山西通志张氏生员乔振茂妻年二十四生　　子士客甫三月茂亡氏号恸欲自缢防之不得　　间遂毁容自废哀哭一年而死顺治二年旌表　　范鼎铉妻赵氏陈
氏附

　　按山西通志赵氏知县范鼎铉妻鼎铉弟贡士　　台铉兄弟同居左云川卫己丑之变城被围台　　铉妻陈氏与赵相约不为所辱及城破各抱幼　　女投井死越数日出其尸女犹在抱　　张广士女
　　按山西通志守备张广士女许字生员徐恒子　　弼世世亡女闻以守节自矢母潜许范姓子强　　舁轿中中途自缢人觉救苏至范门语范子父　　曰汝有财便可得妇何苦逼此女范知不可谐　　愿罢婚送回母家母由此听之及弼世忌辰向　　坟头泣奠往拜弼世父母恪执妇道内外大小　　皆敬重之越岁余而卒有司旌表　　赵福溥妻牛氏
　　按山西通志牛氏赵福溥妻顺治六年寇陷邑　　寨氏被执不辱投井死　　李棠继妻田氏
　　按山西通志田氏太学生李棠继妻己丑姜逆　　之变潞泽间贼盗蜂起氏避乱东庄&#中贼攻　　熏甚力&#陷被执氏叱曰我旧家儿女岂辱身　　从逆贼贼&#之氏骂愈厉遂被杀之　　张王纲妻崔氏
　　按山西通志崔氏张王纲妻顺治六年氏年二　　十避兵高&#贼入牵之氏不受污蒙面投高崖　　死　　岐女
　　按山西通志岐女许配李轩之子轩子与人戏　　中箭死女闻悲恸以聘帛自缢　　李嵩妻林氏
　　按山西通志林氏侍郎李嵩妻嵩病剧氏即绝　　粒嵩亡自缢柩旁死时年二十有五　　张晊妻袁氏
　　按山西通志袁氏张晊妻晊以拔贡授河南阳　　武丞会赍军饷至闽旋舟次白下病殒其弟若　　子扶榇抵邑治氏抚棺痛哭不食众虑之令仆　　婢环守氏曰若毋守必以榇归为死期信之夜　　不及防忽投缳阳武人感其义为流涕罢市督　　抚表其门　　郑玹妻张氏
女生
姐附

　　按山西通志张氏生员郑玹妻姑久病卧床氏　　每抱姑寝遇寇变恐见辱与女生姐并自缢而　　死　　陶克相妻孙氏
　　按山西通志孙氏陶克相妻己丑之变与不知　　姓氏三妇俱被掳不辱死　　介星妻刘氏
　　按山西通志刘氏介星妻寇变其姑方病氏抱　　姑不去贼至姑惊死强掳氏氏骂不绝口死之　　有司旌表　　周光祚妻犊氏
　　按山西通志犊氏生员周光祚妻有美色顺治　　六年兵变被掳氏绐兵曰我子在抱累我不便　　唤我夫来以子付之当随尔去兵唤夫至氏以　　幼子授夫待其远窜乃大骂不屈兵怒杀之　　薛懋德妻贾氏　　按山西通志贾氏生员薛懋德妻夫病叩天求　　代及临危先自缢死鹾使表其门　　张克俭妻王氏
　　按山西通志王氏前副使张克俭妻克俭监军　　襄阳城陷死氏无子寡居己丑之变逃避故县　　土洞中兵至攻洞垂破氏遂投崖死　　杜正根妻孙氏
　　按山西通志孙氏生员杜正根妻己丑南店头　　堡破被掳投井死　　任宪妻李氏
　　按山西通志李氏生员任宪妻己丑避乱关壁　　村为大兵所获挟之上马屡自堕求死兵杀之　　吴大勋妻李氏　　按山西通志李氏生员吴大勋妻夫妻避乱于　　潞城南社村勋病死氏哀号七日不食亲邻慰　　之曰死者不可复生何自苦乃尔氏曰吾祈速　　死耳竟自缢于小楼　　冯养宅妻王氏
　　按山西通志王氏丘村冯养宅妻兵&#村堡掠　　妇女甚众氏匿空房中兵至牵之氏曰勿拉我　　自行出门抱一子跃入路傍井中兵怒复下石　　击之驱众妇女去　　杜大壮妻张氏
　　按山西通志张氏杜大壮妻避乱破城村兵至　　夫被杀氏触石而死　　赵惟祚妻贾氏
　　按山西通志贾氏生员赵惟祚妻己丑遭乱投　　井死　　申周翰妻朱氏
　　按山西通志朱氏申周翰妻兵至姑投井氏被　　掠挟之行不去从姑投井而死　　王嘉言妻吉氏
　　按山西通志吉氏生员王嘉言妻己丑遭变投　　井死　　姚玉镜
　　按山西通志姚玉镜凤翀次女受赵璲聘年及　　笄未嫁遭己丑之乱同母妹三人避走南坡遇　　兵于道迫之女密嘱母妹东奔以身当之女度　　母妹去远即以石自破其面伏地大骂遂被杀　　席于陛妻胡氏　　按山西通志胡氏生员席于陛妻顺治六年兵　　变恐被辱投井死　　王之兴妻张氏
　　按山西通志张氏名佛儿王之兴妻己丑之变　　猝为兵所掠驱之行经井旁即跃入死　　申嘉行妻程氏
　　按山西通志程氏生员申嘉行妻己丑之乱举　　族避难奔至壶关桥上村与兵遇皆为所系引　　至安城营氏乘间携三女并投营旁井中死其　　家不知也后月余始出其尸颜色如生　　张茂远妻韩氏
　　按山西通志韩氏张茂远妻结褵未久己丑兵　　变氏惧辱投井死越八日得其尸颜色如生夫　　痛之病亡　　张凤鸣妻马氏
　　按山西通志马氏张凤鸣妻顺治六年为兵所　　掳大骂被杀　　孙万祯妻王氏
女
附

　　按山西通志王氏孙万祯妻生一女年及笄值　　己丑之变恐被污先推女入井随自坠　　郭怀妻周氏
　　按山西通志周氏郭怀妻夫亡守节四十年家　　贫无子清操坚贞顺治六年贼据城投井死　　刘际&#妻路氏　　按山西通志路氏生员刘际&#妻夫亡守志抚　　孤顺治六年兵变恐被辱自缢　　王希望妻赵氏
　　按山西通志赵氏王希望妻年十九遭己丑之　　乱中途遇兵不辱投井死　　郭永宁妻彭氏
　　按山西通志彭氏生员郭永宁妻己丑随永宁　　避兵于马家寨兵攻寨急永宁谓氏曰可自寻　　生路不须顾我氏曰去焉往不如先君死令君　　一见以明吾志遂自缢　　萧禹妻李氏
　　按山西通志李氏萧禹妻省祭国楫女顺治己　　丑大乱兵逼之氏年二十余义不受辱挥刀自　　刎脰未绝复投井而死　　景光大妻李氏
　　按山西通志李氏贡士景光大妻己丑之变光　　大遇害于南寨氏谓其子星曰妇女无论被掳　　受辱即死令尸骸暴露亦不可遂穿穴井中自　　匿及兵以火爇遂自破面流血变形投缳而死　　李禧印妻王氏　　按山西通志王氏生员李禧印妻顺治六年兵　　变被掠不从跃入沟中死　　董建都妻杨氏
　　按山西通志杨氏董建都妻年二十五值己丑　　之乱抱子投井死　　张君惠妻胡氏
媳李氏
赵氏附

　　按山西通志胡氏张君惠妻惠长子其谟娶李　　次其策娶赵顺治六年兵变妇姑皆投井死　　薛珍妾董氏　　按山西通志董氏诸生薛珍妾珍好华侈家中　　落抑&#以死氏慷慨殉之　　张君纶妻郭氏
　　按山西通志郭氏张君纶妻年十九夫亡守节　　兵变不辱死　　李肇元妻曹氏
　　按山西通志曹氏李肇元妻都宪贞千次女性　　孝谨贞淑顺治六年兵入城投井死　　鲁崇谦妻文氏
妾卫氏
女瑞姐附

　　按山西通志文氏训导鲁崇谦妻生员腾龙女　　夙内则习女诫闯贼攻城将陷先期率妾卫　　氏女瑞姐抱石投井死有司旌其门　　丁养珍妻孙氏
　　按山西通志孙氏丁养珍妻家贫守节顺治六　　年兵变不辱死　　郭巩固妻杨氏
张
氏附

　　按山西通志杨氏生员郭巩固妻殉难儒官杨　　自发女闯贼攻城将陷恐辱同父族侄妇张氏　　坠井中死有司旌其门　　白亮儿
　　按山西通志白亮儿白母女年未及笄家贫独　　居不为强暴所污闭户自经死县令置强暴于　　法　　辛全妻张氏
　　按山西通志张氏理学辛全妻己丑之变被掳　　不从遇害　　赵应命妻张氏
女
附

　　按山西通志张氏生员赵应命妻年二十闯贼　　破寨氏与侄女三进趋避贼至诱曰勿惊畏当　　随我氏与女恐受辱投千尺悬崖粉其身贼骇　　去有司旌其闾　　路光奎母申氏
　　按山西通志申氏举人路光奎母运城陷恐辱　　自杀　　张治光妻郭氏
媳马氏
女兰姐附

　　按山西通志郭氏张治光妻光子翰芳娶马氏　　女兰姐未嫁贼破葛伯寨并投黄河死　　按山西通志聂氏陈宪妻己丑之变不辱死　　李俊机妻马氏　　按山西通志马氏李俊机妻兵变不屈而死　　赵光重妻张氏　　按山西通志张氏赵光重妻翁姑早丧与光灿　　妻妯娌同居和好无间顺治六年兵变投井死　　张士美妻于氏　　按阳曲县志于氏诸生张士美妻美亡氏年十　　九父母以其少而无子劝改适氏曰言之已可　　耻何能行姑复劝之遂剪发卧病两月而殁　　孟孙蕙妻杨氏　　按阳曲县志杨氏孟孙蕙妻年十八夫亡欲自　　尽姑劝止之遂励志守节寻以哀毁成病其父　　延医治之辞曰今死已晚尚服药耶遂死　　张孔教母孔氏　　按太谷县志孔氏邑庠生张孔教母性刚烈训　　子有方孀居三十载遇变不屈而死　　赵乘龙妻杜氏
　　按太谷县志杜氏赵乘龙妻闯贼陷城被掳或　　谓曰尔从去则免死氏曰宁死不辱大骂死之　　侯化龙妻李氏女妇
诸婢附

　　按太谷县志李氏侯化龙妻顺治元年五月逆　　闯未歼侯室被掠氏率其子万方妻任氏及未　　嫁三女侄万里妻王氏妾赵氏并诸婢约十三　　口俱投井死　　樊明月妻陈氏
　　按定襄县志陈氏樊明月妻顺治十二年秋山　　贼窃发氏被掳拥之共骑氏骂不绝口行至滹　　沱河奋身跃入河水贼捞起氏骂愈甚遂被害　　胡月亮妻任氏　　按定襄县志任氏胡月亮妻亮远出不归家贫　　翁力不能养数令别嫁不从以针黹自给值岁　　荒翁潜受人聘邻妇密以告氏遂自缢死　　吴子照妻郑氏　　按定襄县志郑氏吴子照妻年十八夫亡誓不　　二志或劝之厉色曰吾守此身待见夫地下也　　日号泣越四月而死　　张广学妻高氏
　　按定襄县志高氏张广学妻张遘恶疾谓氏曰　　吾家贫病废汝当别嫁氏曰烈女无二心吾闻　　之也既而张自缢氏从死　　薄绶广妻郭氏
　　按定襄县志郭氏薄绶广妻夫亡年十九氏触　　棺长恸潜自缢姑觉救苏使氏归宁冀宽其心　　氏绝饮食屏药饵寻还即死　　柴云龙妻任氏
　　按五台县志任氏夏县柴云龙妻寄居五台云　　龙行贾于山东遇盗被杀氏闻变痛哭不食自　　缢而死　　罗清妻沈氏
　　按五台县志沈氏罗清妻清病剧嘱其妻再嫁　　氏泣曰即不幸妾唯一死而已清死既殓触柩　　死年二十余　　王则尧妻安氏
　　按五台县志安氏王则尧妻尧以家贫佣工他　　郡氏采田蓟以食遇族叔翁王伏高于野高诡　　借针因持氏求淫氏大骂奔诉于县乃引刀自　　刺人救之醒归即自缢死　　平阳烈妇
　　按临汾县志妇不知姓氏亦不知何许人因姜　　瓖之乱为兵所掠顺治七年行至定州唐城村　　清水河侧文昌阁下以烬煤书绝命词于壁自　　缢而死定州知州王某具棺殓致祭立墓殡于　　阁后勒其诗于石竖之阁下其题云妾古晋平　　阳名族女因姜瓖作乱为官兵所掠迫胁不从　　至古滱中山陶唐故墟回首家乡曰归无日遥　　遥山水见父母以何年戚戚心颜睹良人之不　　再明月在天清水在地愿毕命于兹所庶几其　　与水同清与月同明而已诗曰血泪春衫染绛　　纱天涯哭望已无家寄将楼下香魂在与结来　　生并蒂花红颜白首尽成灰弃女抛男逐马来　　夫面已知无日见妾身今去不须回两行血泪　　频偷滴百道愁眉锁不开今夜风清天上月存　　亡乖隔实堪哀生长深闺二十年岂知今日逐　　风烟一身未死遭强逼归洁惟应有夜泉清水　　从教流弱质凉蟾可许引归魂深恩未报今生　　志愿与来生作子孙古滱能分浊与清妾身怎　　肯落风尘孤儿未许从他姓烈女何曾事二人　　白练无情心似铁黄泉有恨骨如银从他巴峡　　猿啼苦到此应知不惨神　　刘廷赞妻梁氏
　　按襄陵县志梁氏刘廷赞妻赞侨寓广陵乙酉　　城陷携二子登楼举火自焚死　　晋淑说妻卫氏
　　按洪洞县志卫氏晋淑说妻顺治六年平寇陷　　城执搢绅比饷或游宦则执其妻子时说任歙　　氏偕嗣子避山寨贼役翁满蹑捕氏氏忧其嗣　　子恐及于难因益深匿满搜索益迫氏知不免　　遂自缢死　　赵国士妻范氏
　　按洪洞县志范氏赵国士妻夫亡年十九抚二　　幼子甘贫守节值逆寇作乱生民涂炭氏恐辱　　先期密缝上下衣抱子投井死　　支姓者妻段氏
　　按洪洞县志段氏银工支姓者妻适支未久支　　发恶疾数年益笃氏度不能起潜办衣衾及棺　　具毕先自缢死越明日支亡遂得合葬时年二　　十二　　晋承宾妻左氏
　　按洪洞县志左氏晋承宾妻夫亡年二十六遗　闺烈部列传五十四
皇清四
　　陶修吉妻庞氏
　　按四川总志庞氏绵竹诸生陶修吉妻乙丑贼　　陷城夫妇俱被缚中涂氏语贼曰我固愿往何　　用缚为贼释之遂共投崖死　　赵继鳞妻李氏
傅
氏附

　　按四川总志李氏纳溪诸生赵继鳞妻遇曾英　　败兵投崖死鳞继娶傅氏丙戌岁大歉斗米十　　金鳞语傅曰我将从河伯游矣若尚少当有恤　　之者傅曰君疑我不能死耶即随夫共沉深渊　　易衍禹妻王氏　　按四川总志王氏诸生易衍禹妻乙酉之变氏　　为贼所获义不受污大骂坠崖死　　闵翼圣妻王氏
　　按四川总志王氏纳溪诸生闵翼圣妻乙酉避　　乱藘延乡贼将谋之王遂投缳死贼义而葬焉　　顾天泽妻雷氏　　按四川总志雷氏绵竹诸生顾天泽妻乙酉贼　　薄城叹曰死有迟早终不免也抱幼女投井死　　文仕举妻勾氏　　按四川总志勾氏绵竹人文仕举妻夫妇俱被　　贼执贼见氏色丽迫从己氏大骂不屈被支解　　苏亮工母毋氏　　按筠连县志毋氏士人苏亮工母乙酉之变被　　流贼获去行至鸣凤冈坠岩死　　危宁野妻刘氏
　　按武昌府志刘氏江夏危宁野妻年二十六值　　献贼屠楚宁野走失刘抱子随母与姑入恩武　　村贼追至见刘欲辱之刘绐曰吾羞野合后将　　相从贼强之上马刘度不免复绐之曰军中不　　能携幼子吾与母姑及子一别乃从容哺其子　　寻拜其母与姑作上马状路旁有一塘停泓不　　可测回顾之曰儿去矣遂赴水死　　长山烈妇
　　按武昌府志长山烈妇不知何许人顺治乙酉　　闯贼南窜驱郢襄士民以从烈妇与夫俱被掳　　至寿昌得脱夫病于长山铺身余一珥夫亡妇　　即以珥泣倩人抉穴群少阴喜妇美而无依即　　为穿穴穴成强氏偕去妇绐曰俟我下视穴甫　　下即以手枕夫尸痛哭触颡流血批土自掩曰　　乞并埋我众挽之不起会天晚暴雨众皆委去　　平明往视则见血流满面而妇死矣里人拜奠　　成冢遂号为长山烈妇　　郭妇吴氏
　　按武昌县志吴氏名阿顺贡生如揆女年十四　　赘蕲水郭吏部长孙为婿未三月遇李贼于水　　次掳之不从截发破面几断其喉得免顺治四　　年遭蕲邑四十八寨之变杀郭生掳阿顺六堕　　马口啮不能驯群凶挥刃并杀于郭生尸侧越　　二日夫妇合瘗于郭氏花园　　孟高是妻胡氏
　　按武昌县志胡氏光禄孟高是妻明天启中夫　　以盐运判考成奏绩覃恩封安人氏德工俱备　　博通经史尢孝于其亲顺治乙酉父病不起氏　　躬侍药饵脱簪珥购棺葬亲葬未毕闯贼突至　　执氏命治饪且索金帛氏骂贼而死　　罗氏女
　　按汉阳府志罗氏女汉川乡民罗瑚女也顺治　　乙酉年十八为贼所执以首触地取石自破其　　脑血流满面贼怒杀之　　姚相国&#斗侧室王氏刘氏
　　按蕲水县志王氏刘氏姚相国&#斗侧室顺治　　乙酉楚兵乱相国徙家西江之信州道经浔阳　　都统兵士云屯鼓行劫钞利镞如雨相国跃入　　小艇得脱王刘恐不免争赴水死　　郭管虞妻吴氏
　　按蕲水县志吴氏诸生郭管虞妻家曾家寨顺　　治戊子春东山党数十万攻蕲破寨杀管虞掳　　吴氏令上马去氏曰吾夫死矣吾为尔辱耶愿　　与夫死一处兵遂杀之　　胡廷聘妻许氏
　　按郧阳府志许氏原任均阳营胡廷聘妻顺治　　四年为逆贼所掳不从骂贼剔目断发投水死　　顺治十二年旌表　　张廷芝妻章氏
　　按郧阳府志章氏浙江绍兴人竹溪典史张廷　　芝妻顺治三年随夫赴任止宿马鞍寨芝先行　　贼突至居民欲逃氏脱簪珥犒众抗守见力不　　支嘱同处妇曰烦语我官人今世无见期矣俄　　寇入氏解佩刀自刎贼咋舌而去　　李绍先妻李氏
　　按郧阳府志李氏生员李绍先妻遭王逆之变　　赴水而死　　马士秀妻李氏
　　按郧阳府志李氏生员马士秀妻王光泰之变　　氏与夫同为所掠渡江及半顾其夫曰君善自　　爱遂跃入汉江而死　　马之让妻段氏
　　按郧阳府志段氏生员马之让妻王逆之变渡　　江中流赴水死贼为咋舌叹息　　陈壮猷妻刘氏
　　按荆州府志刘氏江陵陈壮猷妻顺治乙酉为　　贼所掠氏骂曰我忠臣刘孙女也岂受汝贼　　污贼怒杀之至死骂不绝口　　王某妻郑氏
　　按荆州府志郑氏江陵乡民王某妻夫亡市豪　　见氏美强娶之氏密缝其衣牢结不可解愤骂　　而死　　裴旗征妻王氏
　　按荆州府志王氏太学生裴旗征妻闯贼败被　　追东走过监邑掳旗征去氏方抱婴儿守河干　　以望夫还贼奄至驱氏行不从母子俱死旗征　　归&#尸改葬面色如生　　毕右奇妻孟氏
　　按荆州府志孟氏石首毕右奇妻夫亡不食而　　死　　陈胜贞
　　按长沙府志胜贞陈蕃女茶陵人年十五为贼　　所执复掳一僧负之以行至百丈潭女绐僧曰　　姑释负徐行方脱肩即奋身投潭中贼怒僧戮　　之三日尸浮颜色不变　　高位妻龙氏
丘氏
张氏附

　　按长沙府志龙氏醴陵人高位妻年十九与文　　首干妻丘氏丘嫂张氏同避乱胡家垄三妇昕　　夕相聚甚欢每私戒曰我三人慎毋为兵所辱　　倘遇之有死耳寻兵至将追及三妇遽联手跃　　入港中死先是避&#内恐不密乃亟谋渡港后　　家人从&#中检其坐处得所遗绳圈三焉盖所　　预备自缢者也　　王姓妻彭氏
　　按长沙府志彭氏湘乡人适梓田王姓者丁亥　　溃兵驻永丰四散劫掠彭与其妯娌俱见执彭　　少艾兵屡目属之彭度不得脱乃私谓其妯娌　　曰吾所以未死者以幼子耳今谅不能保不复　　顾矣遂抱其子投池中死　　刘自妻董氏
　　按长沙府志董氏刘自妻攸县人避乱林　　中为游兵所掠欲污之董坚拒不屈立死刀下　　龙孔然妻阳氏　　按长沙府志阳氏孝廉龙孔然妻湘乡人戊子　　溃兵大掠于湘阳与夫及子俱被执兵胁之行　　阳攀竹据山坚拒不前时二子皆幼号呼于侧　　阳目不为瞬兵强拉之乃大呼骂贼曰吾死为　　贞鬼肯从汝狗盗乎遂被毒割而死　　向高图妻刘氏
　　按长沙府志刘氏茶陵人诸生向高图妻十四　　归向生子二岁图堕水死是日刘适诞一儿变　　闻刘欲死者再忽念所诞之儿或为夫再生遂　　节哀鞠之每哺儿泪与乳相浃着地皆血痕未　　几儿殇恸哭以死　　陈六礼妻朱氏
　　按长沙府志朱氏攸县诸生陈六礼妻丙戌山　　贼窃发六礼率乡勇御之被执骂贼死朱亦自　　经顺治十四年建坊旌表　　谭伯生妻陈氏
　　按长沙府志陈氏茶陵生员谭伯生妻年二十　　三为贼所逼携子投涧中贼援出之义不受污　　夺刀自杀三日神色不变顺治十一年奉旨旌表建坊　　胡懋进妾张氏
　　按长沙府志张氏胡懋进妾宁乡人戊子溃兵　　所过虔刘张氏知不免语进曰吾志已决有死　　无二也寻被执逼之不服乃杀其侍女以惧之　　张愈骂不绝贼怒缚张于树射杀之进藏林薄　　间潜见之明日往殓亦被杀　　喻方衢妻张氏
　　按长沙府志张氏宁乡人生员喻方衢妻戊子　　冬溃兵大掠衢挈家避罘罳峰率众拒守力尽　　为兵所乘遽纵火纷纷投崖张惧不免赴火死　　章旷妾陈氏　　按长沙府志陈氏巴陵人华亭章旷妾旷守湘　　阴不利弃家轻骑转战粤楚间召陈父光国令　　相依共匿为言吾以身许国生死不保汝有可　　托命处无嫌改适也遂侨寓于湘之溪口后闻　　旷殁于东安哀毁几绝有武弁陶姓者闻其美　　胁其父娶之势不可却陈曰公虽命我嫁然人　　各有志不能强也陶迫登舟行至深潭跃入水　　死舟人惊呼挽之无及　　丁文衡妻康氏
　　按慈利县志康氏邑庠生丁文衡妻生子一震　　避兵山中贼索山执之康恐见辱诳贼曰若释　　吾子与夫当随汝去贼从之度去远康正色曰　　吾家男女世守节义岂从汝贼耶贼强之行氏　　拔贼所佩刀自刎　　于引明妻康氏
　　按慈利县志康氏贡士于引明妻年二十二生　　子旭顺治十年土贼临县大掠夫妻并携旭避　　芙蓉洲康曰于氏世系如缕此子惟善保之令　　二婢伴我足矣旋与二婢匿于芦林贼至掳船　　渡河抵岸康从容赴水二婢随之三日浮于七　　里祠二婢皆相抱颜色如生　　向鼎妻谷氏
　　按慈利县志谷氏向鼎妻年二十生一子仅岁　　余顺治十一年姚黄贼兵掳其夫妇鼎度难脱　　恳贼释己回贷物返赎其妻谷氏私语夫曰我　　死矣汝速逃何待赎也鼎去贼欲污之氏骂不　　绝口撞石础而死　　龙颜近妻陈氏
　　按辰州府志陈氏郡诸生龙颜近妻顺治四年　　冬避兵北河王家村为王进才兵所掳见其美　　欲污之闭之空室适颜近亦被掳至邻家氏遥　　呼其夫刺项而死贼焚其骸骨厝之释颜近去　　郗为翰侧室戴氏　　按辰州府志戴氏沅陵人溆浦诸生郗为翰侧　　室生子逾年而郗生即世顺治丁亥溃兵为乱　　氏从姑避于白岩潭为贼所掠絷其子于别室　　以逼之氏绐贼曰还我儿当即从汝贼以儿畀　　之遂抱儿坠岩入水而死　　田招弟
　　按辰州府志田招弟沅陵乡耆田加茂女顺治　　四年冬避兵明溪舟中为马进忠兵所掳女振　　衣投水中伊父不忍持篙援之女摇手自沉而　　死　　石维珽妻李氏
　　按泸溪县志李氏石维珽妻顺治五年为乱兵　　所掠不辱引领受刀而死　　李长青妻杨氏
　　按泸溪县志杨氏李长青妻早寡为营兵逼娶　　父母屈于势劝之氏不得已登舟赴水死　　王启干妻何氏　　按衡州府志何氏衡阳儒生王启干妻性温庄　　寡言笑事夫相敬如宾明末军士所在焚掠何　　每患之一日为夫缉履涕涓涓下不禁夫诘之　　何曰世乱方炽常虑无死所恐不久为君缝缉　　矣及丁亥春何果为溃卒所获将迫之何度不　　免掇磁盂碎之以其锋截喉而死启干亦以愤　　悼寻没　　刘之纪妻王氏
　　按衡州府志王氏耒阳王某女适庠生刘之纪　　顺治戊子氏年二十余值兵变被执大骂不屈　　兵裂其体而去　　伍一盈妻谭氏
　　按衡州府志谭氏衡阳举人谭允都妹适伍定　　相子一盈性婉静孝淑一盈文酒高迈谭怡然　　柔顺安贫佐读顺治丁亥避兵祁阳界兵卒至　　睨谭谭大骂曰狗卒吾家世清白岂容汝贼睨　　速杀为幸兵操刀试之谭举颈承刃遂遇害　　何凤翎妻邹氏　　按衡州府志邹氏衡阳诸生展季妹适儒生何　　凤翎善事继姑年十九而凤翎没时湖南大乱　　一子方在襁褓人咸劝改适氏泣曰即有不测　　惟一死耳越三年马进忠兵掠衡氏匿山中绝　　食数日被执兵授以衣裂而弃之授之食辄以　　盂掷地兵怒杀其子胁之氏骂不辍遂遇害　　吴鸿名妻王氏　　按衡州府志王氏常宁诸生吴鸿名妻性温淑　　壸训顺治十五年游兵掠境王与庶姑刘仓　　卒出走遇兵执之姑媳俱抗节不从并见杀　　苏斌妻马氏　　按衡州府志马氏郡庠生苏斌妻顺治戊子冬　　避乱慕化乡斌病亡氏五日不食值乱兵至犹　　守夫榇不去遂被执大骂不从被杀柩旁　　胡某妻张氏　　按衡州府志张氏衡阳诸生若琼姊也年十八　　适胡某胡颇饶赀产&#于游惰氏每敛容谏之　　及家已贫落氏躬自操作虑少拂夫意尤恭谨　　无怼声顺治戊子氏闻乱挈儿出走为游卒所　　掠将迫之氏诡曰妾贫无夫惟弱子仅存愿托　　终身当以礼遇卒然之行数十步值道左有大　　池泱漭凝碧氏奋躯投入卒惊顾不能持儿挽　　母裾行犹未释遂俱溺死　　谭振汉妻李氏
　　按衡州府志李氏酃县诸生谭振汉妻顺治壬　　辰李年二十七汉携妻避乱于江西永新乡冬　　十一月有步骑万余突至家人各惊散李偕一　　婢走鸡冠塘遇兵执之大骂不屈跃塘中死初　　李尝绣七星&#语夫曰兵乱未已请以此识骸　　骨因相与泣及殉难觅尸塘中果以是得验　　邹应逢妻周氏　　按衡州府志周氏行三常宁谕祉之女孝廉士　　仪同母妹也年十七适同邑邹应逢顺治戊子　　粤兵东下主将失守土寇云扰村落为墟应逢　　偕母妻避永福乡先是逢大父希皋登先朝神　　庙时贤书耕千顷食千指盖巨族也寇弁夙耳　　其名揭竿之始即率徒走径道大索之氏被执　　贼睨氏曰是子当攫去氏瞋目叱之贼按刃曰　　不我从固当死且及汝夫与姑氏仰天太息曰　　吾可以身故累吾夫与姑耶遂出藏刀自截颈　　血溅贼襟贼错愕惊顾而去移时复苏姑对之　　泣急呼医疗治之然已伤要害气息仅属家人　　环视弗敢懈俄而风鹤再传举家仓皇欲走强　　舁氏出氏遂引手自抉其喉以死时年二十有　　四氏女甫四岁初避乱淬小刀为女剃发拊之　　曰今无尺寸安土万一罹寇我死不惜奈此弱　　息何言讫搤腕藏其刀巾帨间果即以是自杀　　罗明寰妻吴氏　　按衡州府志吴氏衡阳乡民罗明寰妻顺治壬　　辰城东百里尽为牧马地鸡犬无声吴匿山中　　为游骑搜获不屈赴水死夫感其烈祝发为僧　　余大中妻蒋氏　　按衡州府志蒋氏衡阳诸生余大中妻顺治壬　　辰值兵变大中自缢越三月讣至蒋泣曰夫亡　　与亡及夜自刎死　　邝士仰妻罗氏
　　按衡州府志罗氏临武罗文翼女适乡民邝士　　仰二年而寡坚贞自守抚夫侄承嗣顺治己丑(L%C　　有游兵经其乡执罗将污之大骂遇杀　　胡价妻锺氏　　按衡州府志锺氏衡阳孝廉大鹏曾孙茂才天　　瑞女也母萧氏早寡抚锺长字诸生胡价闲静　　谨嘿颇达古义居四载生灏明末兵乱民间妇　　女少免者锺以死许价价不以为意顺治壬辰　　冬戎马大躏东郊百里皆蜂屯氏年三十与夫　　匿丛薮中不火食者数日卒为搜得将逼锺锺　　骂不屈至挞楚不可忍乃奋臂跃入深涧中身　　受数创兵去气犹奄奄价夜起将&#疗之锺以　　锋炬四匝虑复及乃解腰间带自经俄价往视　　则气绝矣价饮泣覆以艹土及氛靖改葬去殁　　时已历两月而犹如生价遂不复娶祝发南岳　　山中释名寂贡　　刘光璧妻丁氏
　　按衡州府志丁氏衡阳刘光璧妻顺治己丑年　　二十四溃兵掠衡光璧挈妻避小泉乡举家皆　　被执丁独逸入枥中得脱及闻夫被掠茕茕自　　伤视前村烽火烈焰迷天恐终不免泣曰夫已　　不知存否吾何爱余生乃纳石衣袖中沉水死　　越旬日光璧亡归得浮尸池上收瘗焉　　伍星灿妻洪氏
　　按衡州府志洪氏衡阳诸生洪元标妹适同学　　生伍星灿顺治壬辰氏年三十居清化乡值永　　州溃兵东下突入室杀其翁姑及夫氏匿暗壁　　间闻之即挺出大骂引刀自杀　　张国秀妻王氏
　　按衡州府志王氏衡阳贡生张国秀妻幼育于　　姑夫胡懋用顺治戊子国秀暴死于外氏以不　　得永诀为恨及夫丧归号恸不辍死于柩旁　　罗兴恒妻谭氏　　按衡州府志谭氏酃县罗兴恒妻平居闻乱常　　以死自期顺治九年红头贼压城兴恒携家奔　　避至石围江岸突与贼遇被获逼辱之谭唾骂　　不从贼置其子于烈焰旁胁之谭不顾投江而　　死贼怒卒焚其子奉旨建坊
　　谢士珍妻刘氏
　　按衡州府志刘氏衡山谢士珍妻尚皋女也初　　皋与士珍父友善两人指腹缔婚及皋女长归　　谢甫匝年士珍死于虎氏大恸方治殓忽闭户　　投缳启扉视之气绝矣家人为合棺以葬时顺　　治十八年　　曹毅生妻杨氏
　　按衡州府志杨氏衡山曹毅生妻顺治十四年　　氏年二十毅生亡誓死不二昼夜哭不辍声久　　之流泪皆血遂死有司旌之　　丁士升妻左氏
　　按衡阳县志左氏诸生丁士升妻顺治九年遭　　李定国之乱大兵进征牧马于郡之东乡士升　　偕氏谋避兵至家人惊窜氏同四岁女被执强　　之行氏弃女水中触树而死　　朱垣薇妻高氏
　　按永州府志高氏零陵朱垣薇妻顺治四年朱　　宗子怀顺王破永垣薇夫妇絷城中三阅月坚　　洁自全后垣薇死于法氏闻遂自经　　江涌瑞妻李氏
　　按永州府志李氏零陵洛川里民江涌瑞妻顺　　治五年兵过其乡姑伍氏携氏避兵江家冲为　　所执欲污之氏曰头可断身不可辱宁受一刀　　以死兵遂杀之　　盛世臣妻陈氏
　　按零陵县志陈氏零陵盛世臣妻乙酉为流寇　　所获不从其夫同氏侄于璜跪恳赎归陈氏寇　　见氏美不许赎陈泣谓夫侄曰吾命如此必死　　矣寇驱之过登塘河遂投河死时年二十九子　　四自发自登自启自佑　　郑某妻李八姑
　　按宁远县志李八姑出花桥李族西乡郑某妻　　世居陈下洞顺治庚寅兵入道州路经其乡八　　姑被执厉声喝曰何不杀我兵怒遂杀之　　李春丽妻郑氏　　按宁远县志郑氏名秀凤花桥庠生李春丽妻　　为乱兵所执从其姑郑氏皆死焉　　奉某妻黄小姑
　　按宁远县志黄小姑花桥奉某妻性刚烈遇变　　闻妇女被害甚惨遂自决曰我遇此必死明日　　兵至遂负一女自溺于江　　彭大用妻汪氏
徐
氏附

　　按桂阳县志汪氏小字兆璋贡士彭大用妻郝　　贼陷城汪登楼自刎姑徐氏乡官徐孔第女名　　秀诸生彭定妻亦死之　　夏九万妻尹氏
　　按桂阳县志尹氏夏九万妻贼至投水死　　李应隽妻骆氏　　按桂阳县志骆氏庠生李应隽妻郝贼陷城自　　缢死　　曹宗谟妻何氏
　　按桂阳县志何氏曹宗谟妻年十八顺治七年　　贼兵云集何被获夫曰姑从我即来赎妇曰彼　　必杀汝汝死不见我死矣遂骂贼死兵退收殓　　面不变色　　唐仲兰妻范氏
　　按桂阳县志范氏生员唐仲兰妻千户剑泉孙　　顺治八年仲兰夫妇被掳氏与夫连袂共结贼　　杀其夫氏引刀自刎　　欧祥映妻朱氏
　　按桂阳县志朱氏生员欧祥映妻顺治己丑为　　贼所掠溺水死　　范克谐女
　　按桂阳县志生员范克谐女年十七未字顺治　　七年为贼首陈和尚所获女散发破面衣袂不　　振同掳者劝其敛衣女厉声曰到此尚求生耶　　贼不能逼遂杀之　　刘元镗妻吴氏
朱
氏附

　　按南昌郡乘吴氏南昌刘元镗妻顺治戊子突　　骑南来元镗携吴与其侧室朱氏度如社冈避　　之朱氏中途被执缚之行不数十步过东溪朱　　奋跃索绝骑怒断其头死吴亦旋被执至南陂　　投水而死　　许氏女
蔡
氏附

　　按南昌郡乘许氏女孝廉许俦女也顺治戊子　　避乱新建畲牟村大兵渐迫携仆妇蔡氏诣洪　　井投旋湍而死蔡亦从焉　　鞠某妻某氏
　　按新建县志某氏椽吏鞠某妻戊子遭乱夫死　　于兵薄暮兵归营氏具棺衾以殓随乞族人厝　　葬次早同居者欲挟之偕逃氏绐以栉沐入房　　整衣自缢而死　　罗廷璠妻杨氏
　　按新建县志杨氏太守罗廷璠妻戊子遇乱兵　　执之杨曰吾名门妇肯为汝辱耶兵以刃&#之　　杨探怀出白镪曰求全尸以死兵怒刺杀之　　叶韫华妻曹氏　　按新建县志曹氏叶韫华妻戊子避乱青岚乡　　兵至执之驱行曹曰宁死不从兵强挟置马上　　至黄忠桥奋跃投桥下兵怒支解之　　裘士光妻李氏
　　按新建县志李氏裘士光妻戊子夏避兵山中　　兵至被执挟置马上李大骂不从过善果寺之　　石壁有悬崖数仞遂投崖下兵怒刺杀之　　李万镒妻朱氏　　按新建县志朱氏李万镒妻故宗侯统女镒　　父三楚以太学生授陕西布政司正理问镒随　　之任绝音问数年南州连岁灾祲饥民载道朱　　日勤针纫以谋饘粥尝累日不举火不以升斗　　告人戊子夏叛兵至朱被执慨然曰吾向恐不　　获死所今有以报吾夫矣遂投水而死　　欧阳五敕妻穆氏
　　按新建县志穆氏孝廉欧阳五敕妻戊子之乱　　遇兵哭骂不受辱扼吭而死　　欧阳观妻朱氏
　　按新建县志朱氏欧阳观妻戊子被兵执夫先　　遇害朱枕尸痛哭伏剑以死　　万时兴妻陈氏
　　按新建县志陈氏万时兴妻顺治戊子年二十　　二为乱兵所获不受污而死　　万氏女
　　按新建县志万氏女名申秀年十六戊子之变　　不受污投井死　　李一和妻邓氏
胥
氏附

　　按新建县志邓氏李一和妻戊子之乱与万象　　妻胥氏俱被执不从触石而死　　程显妻朱氏
　　按新建县志朱氏孝廉程显妻故宗侯朱鹤皋　　女鹤皋仲子统&#与显同登乡荐统&#复以其　　女妻显长子显初居会城戊子之乱挈家避西　　山铜源兵至举家被执或传显已遇害朱谓媳　　曰若翁死吾何为生独念汝在奈何媳曰姑死　　妇亦不独活朱遂解带自缢于树垂绝兵至救　　之复苏朱以石击兵兵怒砍之朱以头触树死　　媳亦大骂触树兵急抱之啮兵指流血拔兵所　　佩刀自杀是日无云似有雷声后昼晦如夜同　　时妇女被执者多感激自尽里人为之掩其尸　　程以身妻吴氏　　按新建县志吴氏程以身妻戊子遇贼驱去吴　　一手抱子一手抱柱大骂不从兵以刃恐之益　　骂不绝口母子俱触柱而死　　罗经淑妻陈氏
　　按新建县志陈氏文学罗经淑妻戊子被兵执　　与幼女同赴水死越三月尸相抱浮出尚凛凛　　有生气　　李胜妻刘氏
　　按新建县志刘氏李胜妻戊子为乱兵所执义　　不受辱被支解　　谭廷琮妻文氏
二夏
氏附

　　按新建县志文氏邑诸生谭廷琮妻年三十遭　　戊子之叛遇贼执将乱焉文正襟以拒贼断其　　头而去同时被执者有谭守斌妻夏氏年二十　　七亦骂贼被杀谭守恭妻夏氏年三十三投井　　而死　　熊氏女
　　按新建县志熊氏女名仲贞幼端庄言笑不苟　　许聘高安郜氏未几郜死越二年父母议婚他　　族女佯喜躬入厨治馔及暮归寝室簪郜氏钗　　珥谓从嫂曰昔父母以薄命之躯许郜氏不幸　　早逝命也不忍复为他人任舂矣嫂弗悟不及　　防潜投井而死　　雷元璐妻黎氏
　　按新建县志黎氏雷元璐妻戊子之难携子起　　发出走遇兵不屈母子相抱身受百余创而死　　万之祥妻熊氏　　按新建县志熊氏万之祥妻戊子遇乱骂兵触　　石而死　　潘象一妻姚氏
　　按新建县志姚氏潘象一妻戊子为兵所获不　　受污伏剑死　　喻希周妻徐氏
　　按新建县志徐氏喻希周妻戊子遇难投水中　　被射而死　　徐文璠妻朱氏
　　按新建县志朱氏诸生徐文璠妻戊子之乱为　　兵所执强之上马不从兵割其左乳复断其头　　而去　　程肃二妻任氏
　　按新建县志任氏程肃二妻戊子夫死于兵氏　闺烈部列传五十五
皇清五
　　柳泩妻文氏
　　按九江府志文氏瑞昌人年十七赘文学柳泩　　为婿方七日泩以省亲归郡越三月辞世讣至　　氏大恸阖户自经死　　邓之元妻孙氏
　　按九江府志孙氏瑞昌儒士邓之元妻顺治戊　　子氏年十九金王叛乱有楚兵过县骑数十突　　掠其家促氏上马欲污之氏踞地骂不绝口兵　　怒断其喉而去　　戴注礼妻何氏
邓氏
妇附

　　按九江府志何氏瑞昌诸生戴注礼妻李贼犯　　县氏避匿河滨贼至欲污之氏遂沉河死同时　　有邓氏妇亦死焉　　刘健恒妻毕氏
　　按九江府志毕氏彭泽刘健恒妻嫁二旬夫丧　　守节三十余年乙酉仲夏遇兵强欲污之氏大　　骂自杀　　廖士贞妻史氏
王氏
万氏附

　　按九江府志史氏德化孝廉廖士贞妻事舅姑　　至孝相夫以礼乙酉左逆屠城先期自缢而死　　贞祖母王氏后母万氏俱相继投缳　　冯士翼妻丁氏
　　按九江府志丁氏彭泽忠谏丁湛孙女适诸生　　冯士翼逾年夫亡仅遗一女姑王氏亦孀居氏　　触棺死三日复苏曰夫令我回抚女养姑也以　　夫病中指甲藏之每朔望启视痛哭不已家贫　　以纺绩为生事姑至孝姑病割股以和药姑亡　　女嫁曰吾事毕矣未亡人岂可贪生遂触夫墓　　而死其女伤之以葬于南石峰在士翼墓西数　　十武后墓木枝叶悉东向阖邑异之　　朱召廉妻金氏
　　按九江府志金氏德化诸生朱召廉妻乙酉城　　将陷氏率二女入室并缢之死复从容自尽一　　婢亦自经于侧召廉见之一恸而绝越七日弟　　维鼎为具殓宛然如生　　万尧化妻樊氏
　　按九江府志樊氏德安万尧化妻廪生邦孚母　　遭左逆之难为所执樊大骂贼贼怒剖其胸出　　其肠而去　　万有年妻毛氏
　　按九江府志毛氏德化孝廉万有年妻乙酉城　　陷为兵所执欲污之氏夺刀反击兵怒裂其躯　　而死　　文华衮妻何氏
　　按九江府志何氏瑞昌文华衮妻年二十二闯　　贼败走瑞昌氏负其女避山中贼追得之欲污　　焉氏抱女指贼骂曰死贼自救不暇尚欲为恶　　乎贼怒遂杀之　　黄尧师妻何氏
崔氏
王氏附

　　按德化县志何氏省祭赞宇女明经黄尧师妻　　端庄静穆言笑不苟篝灯佐读寒暑无倦夫试　　高第辄喜或偶踬则迷闷伏枕旬日不食乙酉　　左逆围九江氏避&#戚闵氏宅见满城火起遍　　地杀人遂同姑崔氏娣王氏及闵氏一门共自　　焚死何遗二子俱脱于难长启昌次裔昌皆为　　名诸生　　叶邦化妻傅氏
　　按德化县志傅氏叶邦化妻诸生叶蘧叶芬继　　母乙酉四月城陷氏赴井死数日得尸怀抱幼　　子面貌如生　　吴士章妻王氏
　　按德化县志王氏行人汝宾孙女贰尹吴士章　　妻乙酉兵变子用一负逃能仁寺势迫矢之神　　曰吾不死子不去幸大士座傍有井吾得此清　　净足矣语毕跃入用一不及救随逃寻父士章　　俱脱于难　　陈力妻饶氏
　　按彭泽县志饶氏诸生陈力妻左兵叛氏避聂　　家山为所掠欲拥之去氏骂不绝口贼怒磔之　　汪士芳妻李氏　　按瑞昌县志李氏汪士芳妻乙酉李贼攻瑞昌　　氏独携幼女避大塘&#贼突至度不能免抱女　　泣曰不亲见汝死死有遗憾遂搤杀之随自缢　　陈其瑞妻李氏　　按瑞昌县志李氏陈其瑞妻性谨饬克修妇道　　赞夫必以义每曰我两家世传诗礼苟有失德　　辱及先人矣乙酉李贼掠符阳&#氏与夫卫姑　　走避陡病不能起泣谓夫曰急负母逃无我虑　　也强匿林中为贼所获氏端坐石上厉声曰死　　贼安敢辱我贼连刺之既死仍端坐不仆贼战　　栗而去　　李尚俊妻周氏
　　按瑞昌县志周氏李尚俊妻性贞静年二十四　　而寡孝事舅姑勤课二子每遇朔望及夫生日　　必晨起对主哭泣终日不食乙酉闯贼经瑞昌　　周与子诀曰汝等幸已成人我死可慰汝父于　　地下矣及城破之日投河死时当盛暑逾十余　　日颜色如生　　汪应祥妻沈氏
　　按湖口县志沈氏汪应祥妻年二十四乙酉左　　逆攻城急时应祥有继母老不能行语妻曰事　　至今日势难两全将奉母而逃不能复顾汝且　　恐遇兵必辱在家被掳亦辱不如先死氏答曰　　妾可死姑不可弃请保姑急去毋为妾虑遂自　　缢而死　　汪氏女
　　按湖口县志汪氏女幼失怙恃依于叔婶左逆　　破城女年十三婶既自缢叔应祥谓女曰婶已　　死汝柰何女曰吾志亦尔遂自缢于婶侧顺治　　三年旌表　　杨青妻王氏
　　按广信府志王氏守备杨青妻顺治间青随贝　　勒统兵入闽氏年二十六居永丰忽山贼围城　　恐城陷身辱乃写血书缝长子宏衣带中嘱侍　　婢俟事平送子还青投池中死　　童士祺妻陈氏
　　按广信府志陈氏上饶童士祺妻避难坑头被　　贼擒逼氏携二子俱溺死山茄坞塘中郡守旌　　之　　葛人临妻张氏
　　按广信府志张氏上饶贡生葛人临妻避乱灵　　山贼至氏知不免投水死　　郑永禄妻王氏
　　按玉山县志王氏郑永禄妻生子方晬戊子春　　被兵执欲污之不从抱子投河死　　江毓鹏妻丁氏
　　按铅山县志丁氏江毓鹏妻太守阆山之裔鼎　　革时闻兵至持白练誓必死二子环泣不顾计　　令他出随上楼自缢军兵感其义以所掠妇女　　俱放还乡　　张孔伸妻詹氏
孔伸
妹附

　　按铅山县志詹氏张孔伸妻鼎革时避兵山中　　兵至胁之使从氏遂自刎孔伸之妹年十七亦　　投崖死　　刘逵妻管氏
　　按临川县志管氏丰城人临川刘逵妻逵幼孤　　且贫氏父择以为婿既归饔&#不给氏解衣饰　　佐之夜勤女红伴读庚午逵领乡荐第一甲戌　　成进士令宝应旋擢御史巡按广东会国变不　　果行未几闽寇踞抚州逵挈家依剑江之引陂　　会白花马兵突至氏被执奋骂曰我命妇恨无　　力磔汝肯受辱乎众怒杀之子年甫十三亦死　　焉逵痛妻子俱亡不越月亦没　　乐氏女
　　按临川县志乐氏女孝廉乐徽声女孙庠生大　　荐女戊子土寇作女为贼执坚抱一柳树不行　　拽之不能动贼大怒以利刀断其头与木俱截　　而两手尚抱树不仆　　熊立四妻
徐氏徐
氏严氏附

　　按临川县志熊立四妻临川人失其姓氏遇乱　　投印山池死又黄徽十八妻徐氏投古井死熊　　轩一妻徐氏被执投回龙冈池中死托梦于夫　　求之果得其尸邹赓锡妻严氏被掠不从身受　　数创坠坑中越日复苏自乙酉及甲寅相继被　　难不能详其先后　　徐妇曾氏
　　按临川县志曾氏宪长曾益幼女节推徐景行　　仲媳年十五归徐敬修妇道乙酉避兵母家为　　所执不从兵截其发断其臂终不能犯益骂不　　已兵怒缚于柱裂体剖腹以死　　李长玉
　　按临川县志长玉孝廉李士益女为贼所执不　　从投池死　　某氏妇
　　按临川县志某氏妇不知其姓氏乙酉夏兵至　　抚州男女鼠窜暴尸枕藉次日兵入盱众于南　　市天符庙侧见杀一妇约年二十时当盛暑衣　　皆重袭纫固结不可解众皆叹息敛棺瘗之　　傅太常云岑为作歌纪其事　　黄希伦妻郭氏
　　按临川县志郭氏黄希伦妻乙酉被贼执行里　　许绐贼曰释我我愿行贼信而解其缚猝投深　　池以死　　黄天十妻徐氏
　　按金溪县志徐氏名桂英徐源女黄天十妻丙　　戌寇至氏将赴河被执寇欲污之氏骂曰身可　　杀不可辱乃奋臂绝袂复跃入河寇怒刺之身　　中七鎗而死　　何九鼎妻黄氏
宝
姑附

　　按金溪县志黄氏字苏英何九鼎妻鼎早世氏　　励志孀居躬绩纺以事舅姑中外无间言戊子　　乱兵四掠氏携女宝姑逃至清江桥兵迫谓女　　曰吾与若无自取辱遂连袂赴水死后三日得　　其尸颜色如生宝姑时年十八　　徐翊龙妻傅氏
　　按金溪县志傅氏陕西华州判徐翊龙妻乙酉　　寇乱时翊龙尚为诸生势急欲奔避氏不肯行　　为寇劫不屈击之以剑氏遂投池死一时缙绅　　各以诗悼之　　李元善妻聂氏
　　按金溪县志聂氏大参文麟女适谷城令长子　　李元善遭变聂为贼魁所获聂国色也贼悦之　　委曲婉诱聂夺刀自杀太史谢德溥等俱作诗　　哀之　　二吴氏
　　按金溪县志二吴氏横塘张思理及其弟继理　　妻也俱早孀亥子间寇掠金溪妯娌共扶姑避　　他所途遇寇执索金帛无可应将刃其姑思理　　妻曰姑老不堪辱君利刃愿以身代奋起夺刀　　误伤贼指遂见杀继理妻色美惧为所污并骂　　贼死姑竟得释　　熊车辙妻聂氏
　　按金溪县志聂氏诸生熊车辙妻归熊九载家　　人并贤之乙酉兵警氏为寇所掠引颈受刃以　　死　　吴之锦妻傅氏
　　按金溪县志傅氏字珥英诸生吴之锦妻贞静　　贤淑不苟言笑丙戌之役傅携诸稚子避山谷　　间夫解佩缨与诀曰事急矣其死乎傅曰诺已　　而兵至被执抱子赴水死　　刘艺先妻曾氏
二
女附

　　按金溪县志曾氏小字碧玉庠生刘艺先妻生　　二女长芳挚次芳拿丙戌之乱奉姑与二女匿　　山中兵入山欲乱之恐以威碧玉跪泣姑前自　　刎而死二女窜逃自经松树下闻者流涕　　张灿如女　　按金溪县志徐玉连桥张灿如女性贞淑有艳　　姿年十六未字丙戌之乱同母避兵于外祖家　　兵至强携上马女伏地不起兵怒杀之　　陈其谔妻王氏
　　按金溪县志王氏小字去华方伯如水女孙诸　　生陈其谔妻年二十二随母避乱咸塘其谔病　　往谒医会兵自石门来所至蹂躏将及咸塘氏　　改服蓬垢弃簪珥衣幞独持一手卷置怀中与　　母仓卒徙郑家源初谔大父苍梧令元亭僻嗜　　书画尢爱苏文忠所书醉翁亭记墨迹常自袖　　之出必藏王氏所即氏所怀卷也盖以祖翁所　　好不敢失耳有顷噪呼自后至氏孱弱不能疾　　走且欲俟其父翰卿及弟惟矩故不欲行母强　　行之稍前得一池深二尺许氏谓母曰母老幸　　自窜无顾女他日告陈郎求我尸于此地可也　　遂置卷池旁投池死母寻亡三日兵退人民追　　赎妻女载道谔意不乐久之氏弟哭曰君尚不　　知吾姊耶吾姊前发咸塘誓必死彼不妄言但　　南求无北索遂偕行至池边求之不得众曰安　　有数日而尸不浮者谔不听使人涸池宛然如　　生焉惟十指甲尽脱谔恸几绝以礼葬之　　王永贞妻李氏　　按金溪县志李氏字淑芳性聪慧幼喜读列女　　传及内则诸篇及笄适临坊王永贞言笑不苟　　举止端庄养子有胎教会叛将王得仁自盱江　　抵溪南掳杀妇女无算一日黎明贼猝至氏泣　　谓夫曰若负儿速逃慎勿吾虑永贞犹豫未决　　氏曰君虑家财耶吾力能拒贼贼必不能掠永　　贞坚欲同走氏急挥之去随捡收堂中余物闭　　门缢死　　胡其敬妻苗氏
　　按金溪县志苗氏副军苗干臣女进士胡大定　　子其敬妻性贞毅寡言笑事翁以孝相夫无违　　归胡期年敬死苗誓以身殉旬日不食而卒　　聂以偕妻桂氏母孙
氏附

　　按金溪县志桂氏字良英方伯绍龙次女幼涉　　经史通大义字同邑聂以偕故霸州副使廷璧　　之孙孝廉志宏季子氏年十六于归事舅姑极　　婉顺甫二载以偕没氏矢志从夫不食欲自缢　　母孙氏力护不克死越数载神枢都督赵民怀　　率其旅道江西南归贵州溪邑人民挈室远避　　氏随母徙于乡之张坊忽传有兵入掠食众皆　　踉跄奔窜氏抚膺泣拜曰乱今伊始未亡人岂　　忍再罹此厄儿不复事母矣会姑亦至讯知深　　悯焉既抵家众倦不及防至夜解带自经死其　　后庚寅有乱兵剽掠黄通里氏母孙避其地为　　贼执厉声骂贼被刳腹断喉而死　　曾汝仁妻赖氏
　　按金溪县志赖氏小字爱姑邑庠生予弼之女　　适诸生曾汝仁克承父志妇道无亏丙戌之役　　兵猝至氏惧污自缢死时年十九　　聂莘野妻姜氏
　　按金溪县志姜氏聂莘野妻伉俪相对琴瑟静　　好莘野亡姜水浆不入口者旬日而死　　汤文焕妻吴氏
　　按金溪县志吴氏名贞媛理学名臣疏山女侄　　也适汤文焕越六年文焕死生一子纔二岁家　　甚贫砺节抚孤顺治丙戌寇据金溪氏投井死　　李愈谦妻原氏　　按乐安县志原氏名犹麟象峰孝子原迪德女　　周坊李愈谦妻顺治丙戌为乱兵所掠不从身　　被数创而死　　杨銮妻邬氏
　　按乐安县志邬氏杨銮妻顺治丙戌遇寇强胁　　上马氏愤骂不从以头触石血流被面贼遂腰　　斩之　　陈本礼妻王氏
　　按乐安县志王氏名兰英陈本礼妻顺治庚寅　　为贼张洪所掠骂贼不屈贼怒磔杀之　　许朝显妻蔡氏　　　许朝荣妻朱氏
　　丁显祖妻苏氏　　　许朝盛妻丁氏
　　许尔官妻陈氏　　　詹言达妻许氏
　　聂登禄妻陈氏　　　丁升妻董氏
　　按乐安县志已上八妇俱顺治丙戌避乱莲河　　贼至恐辱同至会春门外塘中溺水而死里人　　呼为义妇塘直指旌之　　李巨二妻龚氏
　　按乐安县志龚氏李巨二妻年二十五夫亡无　　子勺水不入口者七日家人力劝之始略进食　　约父母昆弟至告别扃户自缢死　　杨诵六妻龚氏
　　按乐安县志龚氏荷源杨诵六妻顺治庚寅悍　　仆为乱结众陵主淫杀靡忌一日围荷源妇女　　被掠者数十龚独挺身相抗身被寸脔骂不绝　　口而死　　张美立妻董氏
　　按乐安县志董氏名育兰望仙张美立妻年二　　十一遭寇乱同夫避难行未远寇至掠氏去欲　　污之氏以头触地夺刀自刎寇怒遂加惨害　　董德序妻丁氏　　按乐安县志丁氏董德序妻年二十一夫殁男　　之仁甫三岁氏安贫苦守丙戌遭寇乱氏不屈　　死一家五口俱歼焉　　龚俊选妻伍氏
　　按乐安县志伍氏庠士龚俊选妻顺治丁亥值　　王得仁之变氏避不及会路傍有池跃入兵拔　　箭拟之氏不顾沉而死　　陈应试妻张氏
　　按乐安县志张氏陈应试妻顺治己丑小约倡　　乱入境焚劫氏被执迫之不从使同执妇诱之　　张詈曰吾岂若汝辈耶小约怒挞之磔而死　　章润三妻谭氏　　按宜黄县志谭氏大司马襄敏公曾孙女适&#　　下章润三章家贫好读书虽饥饿吟咏不辍庚　　寅山寇躏&#下谭携两幼女奔窜途遇贼执至　　东陂石壁氏推女堕崖奋身投深溪骂曰我名　　家女岂为贼污贼怒以长矛刺杀之后觅得其　　尸面目如生远近哀悼　　许涛妻黄氏
　　按宜黄县志黄氏诸生许涛妻顺治二年王得　　仁兵至涛奉九十三岁祖母远避男位仅二岁　　弟汀十岁同黄氏居城不及窜甫出至胥氏祠　　前兵已拥集黄自度不免顾视前后适临深池　　乃取所携金掷于地曰以赎叔与子遂投于池　　学使旌之　　吴越妻徐氏
　　按宜黄县志徐氏名象金别驾徐一麟女诸生　　吴越妻顺治壬辰山寇曾九龙蹂躏崇乡吴举　　家被执贼强欲污氏氏唾其面啮指为誓寻夺　　刀自刎有司疏请旌之　　卢氏女
　　按宜黄县志卢氏女年十六为贼执不从被肢　　解　　吴公迈妻周氏
　　按东乡县志周氏吴公迈妻端美颖异涉猎经　　书通晓大义年十六归吴敬谨事夫尝篝灯以　　佐读若宾友然无何公迈疾笃氏衣不解带者　　累月及亡哀毁骨立愿以身殉念舅姑衰老忍　　死育孤奉姑从翁之任西粤返至虔吉会北兵　　掠县剽掠女子无筭氏度不免整衣投沼而死　　杨同人妻黎氏　　按东乡县志黎氏名佩玉珠溪杨同人妻幼通　　书史尚慕古节烈风及适杨裙布荆钗甘贫无　　怨乙酉兵乱偕夫避竹山里坐卧一小楼五月　　虽历颠沛起居益谨丙戌复避于余干&#头里　　恶其略近市集遂迁避山坞前后左右&#无人　　烟虎啸猿啼闻者皆惧而黎处之晏如及乱稍　　息转徙本邑东源里越二年己丑土兵复至黎　　与兵遇于涂夺钗钏去返寓叹曰女子虽不失　　身物为所夺名固难洁矣我何惜一死哉遂勺　　水不入口者三日夫解之曰世乱事危妇人不　　免失身从贼失物犹可复得何死之有氏不听　　至夜自缢死　　盛妇李氏
　　按南城县志李氏诸生盛美侄妇不详其夫名　　夫亡以身殉有诏建坊旌闾
　　黄宜会妻王氏
　　按新城县志王氏黄宜会妻年十四丙戌正月　　师定新城王被兵执痛骂不辱死之　　裘绍祺妻饶氏
　　按新城县志饶氏裘绍祺妻年二十丙戌正月　　师定新城为兵所执驱之行不从同伴妇女力　　劝不听抱子溺水死三日后兵退寻其尸殓之　　颜色如生　　潘锺秀妻璩氏
　　按新城县志璩氏潘锺秀妻丙戌正月师定新　　城璩被执至三角塘逼辱之不从被刃而死　　江人玉妻许氏　　按新城县志许氏江人玉妻丙戌正月兵入城　　夫妇共投池而死　　李藻妻余氏
　　按新城县志余氏李藻妻庠生李长猷母丙戌　　正月官兵入城余被获箕踞不行中槍而死　　王四玉　　按新城县志四玉庠生王聘女丙戌正月官兵　　入城仓卒不及避兵欲携之行玉厉声曰惟有　　一死以代我父母遂被害时年十六　　赵玉铉妻朱氏
　　按新城县志朱氏赵玉铉妻年三十夫亡遗一　　子一女子殇人以家贫疑有他志朱苦操益坚　　后数年舅姑继殁家益落女适朱迎母就养氏　　日夕治麻缕以佐之机杼络纬声杂鸡鸣丙戌　　师定新城城陷母女共匿床壁间为骑卒所获　　女坚拒不从被刃流血满地骑卒谓已死舍去　　有顷复苏氏顾谓女曰女能如是与爾偕死遂　　解带自缢女继之遇其姑解缚得苏　　邓在学妻刘氏
　　按新城县志刘氏邑贡士邓在学妻丙戌师入　　城居民仓皇不及避刘氏见俘驱去途中遇仆　　曰遇有池塘处亟指示我仆未应将入城百步　　有池一区刘遂跃入群卒共举石击之额裂迸　　血而死时年三十有一　　程子贵妻张氏
　　按新城县志张氏程子贵妻辛卯张自盛寇新　　城氏被掳逼欲污之张骂不绝口贼裂其尸为　　四焉　　吴瑞甫妻涂氏
　　按新城县志涂氏桃源吴瑞甫妻诸生芬之母　　也年三十二顺治己丑参将胡大功兵过桃源　　氏仓皇不知所避为骑卒所追窜入稻田骑逼　　出将辱之氏骂曰有死耳不汝从也威之以刃　　不屈如故骑怒射之洞胸而死　　杨日华母刘氏
　　按新城县志刘氏杨日华母年二十余夫远贾　　姑疾刘侍奉汤药昼夜不倦及病危药饵不效　　刘祷天刲股和药以进姑遂获痊顺治六年山　　寇剽劫樟村刘被执大骂不屈为贼所杀顺治　　九年县令杨成德申请旌表　　吴应陈妻封氏
　　按南丰县志封氏石油吴应陈妻顺治乙酉阎　　罗寇至封年二十二抱数月子逃窜山谷为贼　　所执不屈以刃胁之封夺刀自刎贼怒碎其尸　　而去应陈感之终身不娶织屦糊口三十余年　　封得从祀节妇祠　　李昌妻
　　按南丰县志李昌妻失其姓氏阎寇乱昌卧病　　金城寺妻携三岁子不忍去贼至欲乱之坚拒　　不从鞭挞甚楚昌强起赴池死妻抱尸大哭骂　　贼被杀子饿死乳下后从祀节妇祠　　李三嗃妻赵氏
昭
姑附

　　按南丰县志赵氏李三嗃妻夫早死氏年少守　　棺乙酉八月阎罗寇至县人皆避赵不忍弃夫　　柩遂被执抗骂不屈触城而死其婢昭姑殉焉　　贼大惊曰非独主贤其婢亦烈矣遂以礼葬之　　后从祀节妇祠　　汤学仁妻徐氏
　　按南丰县志徐氏文学汤学仁妻乙酉十月一　　日阎罗寇猝至所过焚掠徐泣与夫诀登楼去　　梯引带自缢旬日夫还颜色如生　　李自时妻赵氏
　　按南丰县志赵氏李自时妻赵伯文妹阎寇败　　逃至县自时适病疫被杀于古冢旁赵随&#殡　　寇复来恐见辱自溺于河数日尸浮发麻犹在　　蒋德胜妻黄氏　　按南丰县志黄氏北门蒋德胜妻其夫贫而惰　　顺治丁亥岁饥夫欲为盗氏苦谏不听乃厉声　　曰必若所为将鸣于官夫畏而止遂逼以秽事　　黄骂曰宁饿死耳夫窃其衣去氏不能起饿数　　日夫回劝其改嫁又不听复饿两日不死遂自　　经　　刘仁顺妻邓氏
　　按南丰县志邓氏刘仁顺妻顺治六年己丑正　　月逃兵至邑邓被执绐以终身相从乃潜缢死　　时年二十有一　　陈仪妻刘氏
　　按南丰县志刘氏陈仪妻刘多孕女顺治辛卯　　贼破丁桥寨氏与子俱被执谓贼曰释吾子吾　　即从汝贼听之乃私谓子曰汝速归告父勿念　　我遂自缢贼义之归尸于陈令葬焉　　余伯定妻饶氏
　　按南丰县志饶氏余伯定妻顺治壬辰冬大雪　　贼寇曾九龙攻寨势不能支饶虑见辱投绝壁　　坠潭而死数日尸浮颜色如生　　符干妻李氏
　　按南丰县志李氏文学符干妻夫妇相敬如宾　　有冀缺风产一子氏尝谓其不寿夫素有羸疾　　谓李曰吾子既不寿吾又将死其若之何李曰　　夫子朝逝而夕不从者非人夫没哀哭一恸而　　止随治床笫理衣服竟日不休阖室怪异逮暮　　扃户雉经衣皆纫不可易后从祀节妇祠　　邓妻符氏　　按南丰县志符氏邓妻顺治甲午山寇至将　　避四应岩行至江家边遇贼驱去不行挟之上　　马行里许至陂头自投于地贼以刃胁之骂曰　　头可断身不可辱贼怒杀之后从祀节妇祠　　邓台辅妻吴氏　　按南丰县志吴氏邓台辅妻寇入甘坊执吴欲　　乱之抗节不从被杀　　饶颖妻黄氏
　　按广昌县志黄氏饶颖妻性贞静不妄举动年　　二十六避乱山中常戒妇辈曰事急有死而已　　丙戌遇寇图石将执之即赴水求死邻妪救之　　登楼寇益逼竟坠楼溺池中后三日尸出颜色　　不变　　谢炳妻胡氏
　　按广昌县志胡氏谢炳妻年十七适谢五年遭　　乙酉之乱避兵被获挟之登骑至奥查四面皆　　池即跃入池而死　　饶州牧妻唐氏
　　按广昌县志唐氏饶州牧妻早失所天抚一子　　以死自誓丙戌母子皆遇寇杀其子欲挟氏去　　氏义不受辱引颈就刃神色不变　　何振先妻曾氏
　　按广昌县志曾氏何振先妻丁亥宁都溃兵猝　　至夫妇俱被执曾绐兵释夫骂哭仆地不屈兵　　恚其卖己磔杀之　　吴惟一妻李氏
　　按广昌县志李氏吴惟一妻戊子避兵东西坑　　被执以刃胁之大骂不从剖其心而死　　揭尊行妻魏氏
　　按广昌县志魏氏揭尊行妻己丑避兵桃林为　　所执欲辱之氏骂不绝口身被数刃血渍地经　　旬犹赤年二十有二　　饶朝栋妻黄氏
　　按广昌县志黄氏饶朝栋妻年二十避乱龙凤　　岩己丑山寇攻之黄弃襁褓中子谓人曰事急　　矣宁死不可为若辈掳语未竟贼至遂投崖而　　死　　李瑞甫妻林氏
　　按泸溪县志林氏李瑞甫妻顺治庚寅土寇窃　　发林氏同姑出避被获欲强污之同伴劝其勉　　从脱难林愈不屈大骂不已遂遭惨戮　　曾曰上妻林氏
　　按泸溪县志林氏曾曰上妻年二十二兵骤至　　奔窜不及被执促去林视路傍有深潭遂投潭　　中死　　王拱盘妻孙氏
傅氏张
氏福贞附

　　按泸溪县志孙氏孝廉王拱盘妻性贞毅不妄　　言笑丙戌土兵遍掠乡村孙与家众扶八十老　　翁避兵中途遇贼执其手氏诟叱之屡以身翼　　翁贼遂杀氏并及其翁同时与难者王维南妻　　傅氏并寡妇张氏婢福贞福贞诱脱主母而代　　死者也诸名士并为立传　　王俊德妻丘氏
　　按泸溪县志丘氏王俊德妻丙戌之乱丘被兵　　获以甘言诱胁上马丘哀号携数岁儿不释贼　　先杀其儿曰俾汝无累可行矣丘益愤骂遂被　　戮　　魏万妻邓氏

　闺烈部列传五十六
皇清六
　　沈干妻居氏
　　按江南通志居氏沈干妻常熟人干与嗣父名　　甫者同居甫无赖多兽行艳居色强欲为乱居　　不从告之干夫妇愤甚夜至邻家空楼中同缢　　而死　　张熙明妻陈氏
胡
氏附

　　按句容县志陈氏大参张熙明圯上之妻陈襁　　而失怙笄而失恃年十六归明其家素凉薄上　　有孀母下有稚弟明每当食而叹陈见之叩其　　故曰吾闻乐羊子拾遗金于道其妻诮之是无　　夫也列御寇拒郑人之粟其妻怒之是无妇也　　吾欲得协志联德之耦劳则均劳逸则共逸是　　以叹耳陈曰妾虽不肖尝闻先世之遗训矣君　　何相畜之浅也君耕于前妾锄于后何不可者　　若能自致青云综括民务亦能为君助理不敢　　自后倘遇无妄之世值意外之虞固能死君也　　君何相畜之浅也明拍案而起曰有是哉吾妇　　也自是一意下帷业日上名日起选入成均游　　子不归瓶罍将罄陈以十指供堂上之奉无匮　　焉卯辰之岁明连第作令粤东陈侍姑率子子　　驹及媳胡氏就养于粤晨起庀家务勤相夫子　　恒相劝诫曰无忘贫贱凄凉味也明寻擢居铨　　部陈为主于内私谒一无所受明风格孤峻不　　屑与世委蛇循例请告一卧八年起参藩于连　　阳时献贼陷襄樊据临武明从大司马攻下临　　武擒伪帅朱衣点恢复湖南十一城又剿清远　　峒贼焚一十八寨异绩方上于朝俄闻燕都已　　隳明又调任兴泉时强贼阎罗总罗亚福等纵　　横粤闽明留陈及子媳于广城旧署而独入闽　　且语氏曰今广州步步皆土贼带甲满地生死　　难期曩日言勿忘也氏抆泪曰君第往无以妾　　为念妾必不回面污行以羞君遂别未几讹传　　明遇难氏命其子曰父有难尔亟赴之吾与若　　妇当相守以待汝子驹乃间关戎马历九死一　　生以达闽乙酉之腊广城闻报一日百变广人　　夜不敢卧氏与媳集诸仆婢告之曰人有逆旅　　相从周旋数月一人有难将弃之乎皆应曰不　　忍也氏曰主妇有难仆婢当弃之乎皆应曰主　　仆岂逆旅等谁忍弃之氏乃分敕婢仆汝主扃　　钥汝主伺察汝主糇粮吾死勿暴吾尸皆泣应　　曰诺又佯语胡氏曰我老矣且两受敕命不可　　辱死固其分汝年少归吾家产二子二女皆自　　乳事上抚下勤苦已极宜亟携汝子或径或窦　　万一得免犹可与子驹相见汝意何如语未毕　　胡面赤跪曰姑为命妇不可辱媳亦为命妇之　　媳其可辱乎请先效死姑前以明我志即拔刀　　自刎氏惊止之曰能如是与尔皆死贼至未晚　　也因相与移卧井傍凡三日报者曰兵入城矣　　又闻群呼号啸之声姑媳焚香拜天地祖考抚　　其二岁子曰汝失乳亦当死不如早从尔母遂　　相携投井越二日仆婢见官兵至土贼退乃捞　　尸以殓而幼子气犹未绝明年熙明还吴子驹　　闻变入广载二柩时粤东叛服不常子驹携柩　　崎岖兵火中亟伏亟行卒达其家明亦无恙而　　归　　武艾
　　按溧水县志武艾蒲村庠生武可偮长女年十　　六侍父母孝工织女工之暇则读女论语旁　　及琵琶记古木兰诗母曰女学宜习琵琶剧也　　乌用艾曰记中赵五娘之妇道不足法耶母颔　　而听之武为诗礼望族女子多习训教而艾尢　　慧乙酉蔓兵至村艾与幼妹橘并被执以骂兵　　受刃伤项臂赴水救起得苏艾伺隙以带自缢　　死　　俞熊妻周氏
　　按溧水县志周氏俞熊妻顺治二年乱兵经其　　乡挟之马上氏誓不受污伺过桥奋跃入水时　　有婢从亦同死　　钱化龙妻陈氏
　　按溧水县志陈氏邑庠生钱化龙妻乙酉之乱　　兵入其家欲犯之赴水死　　许氏女
　　按溧水县志许氏女年十六未字随父梦明避　　乱于外家兵至挟之上马女绐曰我有金镯诸　　饰在败屋壁中愿取以相从兵利其有纵往久　　不出入视之已投屋后塘中死矣兵怒破其屋　　而去　　孙某妻程氏
　　按溧水县志程氏石湫坝流寓程天成女适邑　　庠孙某兵至窜入村舍兵追得之以索系行近　　河岸跃入水溺不出兵恨以槍戳其腹断索而　　去诘晨孙至收殓焉　　陈氏女
　　按溧水县志陈氏女乌山人父为西宁侯庄户　　女年十五已许人未嫁兵至欲杀其父索金女　　跪泣救父挟之去行经一村遥见一井诈言口　　渴兵亦渴欲得水饮入村屋取汲具女投井死　　兵出失女所在追屋后遍觅不得始汲水则其　　尸与汲桶相触兵知已死碎桶而去村人出见　　井有碎桶视井得女不知为何许人女父寻至　　乃知井主即女所许家也　　汪绍祖女
　　按溧水县志汪绍祖女性至孝年及笄遭乙酉　　之乱兵掠其村众妇皆惊窜女叹曰事势如此　　逃恐不免即投湖死　　张司扳妻陈氏
　　按高淳县志陈氏张司扳妻年二十遇乱兵劫　　去至水滨绐兵曰吾渴思饮水求暂释既释即　　投水死扳亦寻没　　岑明俊妻赵氏
　　按高淳县志赵氏金陵女也生而聪慧能读列　　女传尢工书适岑明俊事姑以孝着生女三岁　　子甫周避乱湖阳兵执至塘沟舟中氏跃入水　　妇女相继二十余人皆从氏全节后追至得子　　女收尸浮瘗之女寻死俊亦没一子获存　　曹弘昌妻钱氏　　按高淳县志钱氏曹弘昌妻年十九负二岁子　　怀两月孕举家逃乱湖中兵执其姑陈氏陈堕　　湖氏投水救姑兵舍姑执氏俱不得一门皆溺　　死　　王汝梅妻杨氏
　　按高淳县志杨氏王汝梅妻年十九遇乱兵入　　汝梅家梅父锡蕃负母走梅急卫去勿顾杨氏　　氏匿稻田中兵搜出扶上马氏挥手堕地受数　　十刃死田中至今血迹屡耕不没　　王锡尧妻陈氏
　　按高淳县志陈氏王锡尧妻年二十三兵初乱　　氏曰若遇兵惟有一死兵至氏抱子临涧侧兵　　渐近投水死家人追寻数日尸浮抱子如故　　孔应珂妻王氏吴
氏附

　　按高淳县志王氏庠生孔应珂妻遇乱与应珙　　妻吴氏妯娌同舟避花山与兵相触俱投水兵　　援起大骂不绝声身被数槍遂跃入河一婢从　　之途人捞掩湖岸三阅月家人寻至三尸如生　　杨楚妻夏氏女
附

　　按高淳县志夏氏杨楚妻年十八避兵北湖遇　　盗抱儿投水死越三日尸忽浮于母家河干乡　　人骇其异女适庠生吴锡智亦遇乱同死　　杨正化妻陈氏　　按高淳县志陈氏长芦杨正化妻兵至正化被　　执骂贼投水死氏避兵湖东闻变泣归涂又遇　　兵亦投水死　　孙尚策妻柳氏
　　按高淳县志柳氏汝杰女适孙尚策孙夭柳誓　　不嫁寻抑&#不食死　　李思泰妻杭氏
　　按高淳县志杭氏年十六归李思泰未几夫亡　　族属利其去危中之屡缢救苏终不能夺　　夏望妹　　按高淳县志夏望妹中义女年十五遇难随母　　赵氏投新桥下溺死　　夏安妹
　　按高淳县志夏安妹近奎女年十四遇难被掠　　至塘溪投水死　　夏邦绶女
　　按高淳县志夏邦绶女年十八遇难被掠碎首　　断臂不屈而死　　夏延荣妻芮氏　　　夏延华妻邢氏
　　夏延富妻杨氏
　　按高淳县志已上三妇妯娌也遇难同不辱死　　夏正吉妻韦氏　　　夏谦亨妻钱氏　　夏近蕙妻陶氏
　　按高淳县志已上姑媳三妇同难死
　　夏巨亨妻杨氏　　　夏期亨妻孔氏
　　夏福卿妻陈氏
　　按高淳县志已上三人遇难同投石臼湖死　　萧德宇妻夏氏　　按高淳县志夏氏萧德宇妻遇难负子溺水三　　日尸浮母子相抱不释　　夏昌贤妻吴氏
　　按高淳县志吴氏夏昌贤妻遇难置子水涯投　　水死　　袁凤阳妻夏氏
　　按高淳县志夏氏袁凤阳妻见夫被害骂贼死　　夏延龄妻陈氏　　按高淳县志陈氏夏延龄妻遇难绐贼释夫自　　投水死　　刘永时妻夏氏　　　夏学应妻邢氏
　　夏建宾妻陆氏　　　邢纶芳妻夏氏
　　按高淳县志已上四妇遇难同负子投水死　　夏建庠妻王氏　　　夏正身妻许氏　　夏近礼妻祖氏
　　按高淳县志已上三妇遇难不从同被戮死　　夏延元妻张氏　　　邢复中妻夏氏　　夏学瑞妻徐氏　　　赵茂明妻夏氏
　　夏之久妻史氏　　　杨尚文妻夏氏
　　夏延昌母孙氏　　　夏延昌妻管氏
　　按高淳县志已上八妇遇难同投水死
　　杨逢翰妻刘氏
陈
氏附

　　按高淳县志刘氏杨逢翰妻乙酉之乱避兵舟　　中兵登舟姑赴水氏不忍舍左手抱姑右手抱　　十四日子同投水死尸浮犹相抱同时杨存显　　妻陈氏夫死守志及是亦避兵舟中预以瓶贮　　水系身曰倘入水易沉也兵至赴水死　　陈光懿妻孔氏
　　按高淳县志孔氏陈光懿妻遭乱为贼所执强　　逼污之氏骂贼不从贼断其右臂复碎其头颅　　而死　　陈无过妻诸氏
　　按高淳县志诸氏陈无过妻乙酉之乱为兵所　　执号泣骂詈口不绝声兵怒剖腹而死无过亦　　被杀　　曹文清妻王氏
　　按歙县志王氏草市曹文清妻清病王蓬垢以　　事汤药晨夕吁天愿以身代清死无子绝食七　　日不死遂投缳　　吴勋妻谢氏
　　按歙县志谢氏澄塘诸生吴勋妻勋游学没于　　东浙谢闻讣昼夜哀号绝食五日而死巡按御　　史立碑旌表　　胡震妻汪氏
　　按歙县志汪氏名玉贞歙岩镇人幼失母随父　　迁浙父名用嘉为绍郡诸生博学潜修授徒武　　林氏侍左右检书问难不倦及笄归太仓胡生　　震阅四年夫病亡日夕悲号欲以身殉家人护　　持不得间乘姑出贺岁雉经于胡生柩侧衣皆　　缝纫手书一缄遗死所启视之则告尊辈永诀　　辞也年二十一　　吴氏女
　　按歙县志吴氏女名复贞澄塘吴仲孺侧室所　　出生母早亡父远游养于嫡母许配程氏子观　　凤凤随父客外遇盗堕水死讣闻嫡母弗以告　　女邻母偶泄其事女遂绝食誓死母密防之逾　　三日笑语饮啖如常母度其幼稚终无定识防　　闲遂疏越数日晨起会母往邻家女即更衣闭　　户自经死衣裾上下皆自缝纫时年十六发犹　　未尽束也县令旌其门族人合建贞烈祠春秋　　祀之　　吴沛妻黄氏
　　按歙县志黄氏吴沛妻沛亡绝粒以殉顺治间　　具题旌表　　罗氏女
　　按歙县志罗氏女名玉满呈坎罗天吉女许字　　溪南吴兆纲次女玉秀先嫁郡胥朱瑞迨玉满　　及笄值饶寇至&#匿山中瑞亦携妻至见玉满　　美欲兼有之会吴氏亲迎瑞造谤诬之吴由是　　不娶女闻恨甚欲死绝粒三日母防甚严父获　　瑞欲雪之讼庭瑞夜遁女恨不得白绐母曰女　　思食粥母喜自往炊糜玉满盥栉戴吴所聘簪　　投缳邃阁母持粥往女已死比鸣有司瑞服法　　拟斩后援恩幸脱诸当事咸表其庐判瑞出资　　令迎柩归吴氏置祭田入祠葬于溪南之乌瑶　　勒碑封树以昭贞烈　　吴隆吉妻洪氏
　　按歙县志洪氏溪南吴隆吉妻乙酉扬城将陷　　洪度不免谕诸婢仆曰死可耳奈何俯首乞活　　念三子在围中因出首饰付老仆阿二嘱啖敌　　为安全计嘱毕潜投井中三子卒被执得归其　　一焉　　吴继初妻许氏
　　按歙县志许氏名鸾适溪南吴继初夫患病垂　　绝氏与夫诀誓死相从夫亡无嗣氏为经纪其　　后区画无遗而自具棺衾以待一日往辞父归　　拜妯娌黎明练服自经夫柩侧时年三十有司　　旌之　　吴期伸妻沈氏
　　按歙县志沈氏澄塘吴期伸妻江西学道沈匡　　济女伸幼尝受业于济济居松江以女许伸后　　伸就婚生一子一女　国朝大兵破松江伸被执不屈迎刃受杀沈氏拽　　其子女奔屋后城河边先抱女投诸河再抱其　　子力竭抱不起兵渐逼遂舍其子自跃河中兵　　追至岸时河涸水浅乃撺入深泥而死子名翰　　征族人收养归里　　吴之宾妻叶氏
　　按休宁县志叶氏北城吴之宾妻乙酉秋适兵　　临城闻夫客亡姑邀避不去置毒于饼食之而　　死年二十六县令旌之　　洪咸庆妻金氏
　　按休宁县志金氏阳关女适回溪洪咸庆事姑　　孝姑病夜不能寐氏为抚摩朝夕不倦夫病侍　　汤药数年如一日年二十四夫亡无子请命于　　姑以伯次子肇瑚为嗣遂闭户自经死县令旌　　之　　朱文昭妻黄氏
　　按休宁县志黄氏洋湖朱文昭妻戊子之乱兵　　临境寻入室氏匿层楼未去梯为索得子承器　　匿壁间闻母被执跃出黄氏义不受辱投水死　　承器奔援为兵所伤并溺焉器年十六　　洪氏女
　　按休宁县志洪氏女名良玉回溪人许字上溪　　口汪栖岷岷亡女欲往执丧以父客未禀命恸　　哭目为之盲媒至议他婚呕血死　　吴管妻戴氏
　　按休宁县志戴氏应昌女商山吴管妻夫亡欲　　殉因防密不果至百日乃辍哭小祥祭毕自经　　死　　程志皋妻黄氏
　　按休宁县志黄氏五城女适山斗儒士程志皋　　孝事孀姑顺治丙戌山寇乱执氏欲污之氏骂　　不绝口贼伤其左臂血染袖犹举刃挟之骂益　　厉遂断其喉死　　孙时宁妻叶氏
　　按休宁县志叶氏雁塘女适高&#孙时宁宁攻　　举子业未成死氏年二十二绝粒从之邑令旌　　表　　王之璘妻程氏
　　按休宁县志程氏山斗女适三溪王之璘璘亡　　氏年二十二孝事翁姑勤抚幼孤顺治戊子山　　寇窃发氏被执拒之被断两手自午至晡拒骂　　益力盗怒支解之乡人祀焉先是姑游氏同遭　　贼刃赖氏以身翼蔽死复苏氏母吴氏亦遇盗　　不屈惨死　　程尧征妻吴氏
　　按休宁县志吴氏商山人适口程尧征顺治　　丙戌避兵梓岭被掠挟之马上两骑夹之氏怡　　然不语过石桥忽跃入水死　　吴道锜妻戴氏
　　按休宁县志戴氏隆阜女年十八适商山吴道　　锜夫病刲股不效及亡守志不食盐酪不栉发　　遂至羸瘠枯槁逾年姑又殁绝粒死发胶至不　　能解　　邵元佐妻黄氏
　　按休宁县志黄氏黄村女适闵口庠生邵元佐　　顺治乙酉山寇乱氏登楼去梯突闻叩户声坠　　楼碎首死年二十三时方有身五月闻者流涕　　吴逢年妻陈氏　　按休宁县志陈氏吴逢年妻潜阜女年二十七　　夫亡一恸呕血数升不食累日积两月而没县　　令旌之　　朱元德妻程氏
　　按休宁县志程氏山斗程应元女适月潭朱元　　德德亡氏慷慨杀身以殉郡邑闻于　朝特许建坊立祠
　　朱正炀妻汪氏
　　按休宁县志汪氏渠口女年十八遭兵乱被擒　　马上欲自刎求刃不得过古楼桥忽跃入水死　　谢尔瓛继妻程氏　　按休宁县志程氏汊川人适同里临安令谢应　　麒孙尔瓛乙酉冬兵将入室氏升屋坠而死　　程&#妻毕氏吴
氏附

　　按休宁县志毕氏程&#妻顺治戊子土贼焚劫　　与镒妻吴氏妯娌同赴火死　　戴光祀妻黄氏
　　按休宁县志黄氏黄村黄开文女隆阜戴光祀　　妻家贫脱簪珥佐光祀读书祀赴南闱病亡氏　　闻讣绝粒将殉之诸妇苦慰稍进粥饮及榇归　　吞铅粉死　　吴尔城妻黄氏
　　按休宁县志黄氏冯村廪生黄一宝女适上溪　　口诸生吴尔城抚前室汪氏子女逾己出顺治　　丙戌避乱被掠誓不受辱刎颈而死　　范士端妻戴氏
　　按休宁县志戴氏隆阜女适林塘生员范士端　　夫亡绝粒数日死郡邑旌之　　朱煟妻程氏
　　按休宁县志程氏洋湖朱煟妻戊子之乱兵围　　门氏曰兵入必辱妇人遂缢死煟父子皆被杀　　程朝生妻范氏　　按休宁县志范氏博村女率口程朝生妻夫死　　无嗣五服内无可为后者氏欲以身殉缘翁姑　　与夫三丧未葬茹荼三年脱簪珥营葬毕遂绝　　粒十八日而死郡邑旌之　　汪国瑛妻程氏
　　按休宁县志程氏东林竹汪国瑛妻丁亥山寇　　窃发避岩楼势迫氏坠楼死郡邑旌之　　汪&#英妻吴氏
　　按休宁县志吴氏城南以洁女适东门汪树凤　　子&#英英客亡遗一孤氏年二十一过痛卧病　　屏药而死　　程树德妻徐氏
　　按休宁县志徐氏率口太学生程树德妻德嗜　　学好义入成均为陈司成所器重慷慨有为常　　输金以排乡里之患无何病亡氏擗踊绝粒而　　死邑令旌之　　汪士任妻程氏
　　按休宁县志程氏四都程仲华女适国唐汪士　　任年二十夫亡绝粒七日不死复自经邑令旌　　之　　江汝舟妻黄氏
　　按休宁县志黄氏商山人梅田江汝舟妻舟客　　亡氏欲以身殉公姑防护之三年足不逾阈托　　病绝粒而死年二十三　　杨可遐妻汪氏
　　按休宁县志汪氏板桥杨可遐妻夫亡无子翁　　姑以家贫令改适不从至母家父母亦尔遂投　　水死县令旌之　　汪大经妻吴氏
　　按休宁县志吴氏霞槎塘人适&#充汪大经年　　十九经亡临没嘱有遗言氏守志终三年丧足　　不逾阃服阕忆夫言不胜愤恨自刎死　　张正晟妻叶氏
　　按休宁县志叶氏本城张正晟妻晟亡抚孤孤　　殇绝粒死　　黄肇基妻戴氏
　　按休宁县志戴氏隆阜进士静夫曾孙女适由　　潭黄肇基事后姑尽孝年二十五基客正阳镇　　殁于痘讣闻氏哀痛欲绝寻自经死邑令旌之　　汪光裕妻黄氏　　按休宁县志黄氏洪方汪光裕妻夫亡绝粒死　　县令旌之　　郑国镜妻汪氏
　　按休宁县志汪氏石屯人适新屯郑国镜年二　　十一夫亡拜姑入室旬日不食吞铅断肠死邑　　令旌之　　潘士敏妻汪氏
　　按休宁县志汪氏潘士敏妻奉翁姑孝谨敏客　　归死氏哀痛几绝未逾月而亡邑令旌之　　朱可贺妻胡氏　　按黟县志胡氏名长玉朱可贺妻归朱克尽妇　　道顺治丙戌之变兵欲污之氏投水死年二十　　一　　舒妇叶氏
　　按黟县志叶氏名玉兰县丞某之少女邑廪生　　叶其荃妹也生而孝谨未及笄归舒姓夫亡叶　　矢志从一抑郁阃中经半载托病不食而死闾　　里为之流涕　　史志全妻韩氏
　　按黟县志韩氏诸生史志全妻年二十顺治戊　　子金逆叛豫蹂躏徽疆氏避乱丛桂池馆指馆　　池语全曰倘贼来后求我尸于此越旬日贼果　　至韩奋身自溺于池数日后贼退尸浮颜色如　　生远近闻者皆泣涕称异邑令旌之　　汪四老妻许氏
　　按绩溪县志许氏汪四老妻年十五嫁汪家贫　　同力作苦乙酉避兵郎山兵索妇女氏无所避　　投混厕而死　　程祚盛妻胡氏
　　按绩溪县志胡氏市中程祚盛妻氏年二十四　　祚年倍之家贫乏食祚欲遣氏求活氏不从自　　缢死　　汪朝吏妻方氏
　　按宁国府志方氏汪朝吏妻乙酉值贼兵杀掠　　氏偕众逃于山睹贼披猖惧为所辱遂弃其女　　而缢死于林　　王有聘妻张氏
　　按南陵县志张氏名信姑年十四适东溪王有　　聘三月聘亡枕尸而哭既发引嘱窀穸者曰为　　我广穴将投焉父母强舁归啜粥延喘刻木肖　　夫对之悲泣父母不能喻会兵起遂绝食投河　　死举其尸衣襦纫结面色如生年二十四　　魏氏女　　按宣城县志魏氏女许字贫家子某里豪艳之　　以金五十强纳为媵既至坚不从挞之垂毙问　　曰若从尚可活也卒抗声死杖下　　高桂妻梅氏
　　按宣城县志梅氏高桂妻从夫携子出避兵适　　与兵遇梅被执驱行不从兵以刃批其颊血流　　被面梅喋血大骂兵断其腕击其齿刺其腹至　　死犹骂不绝声　　贡祖禹妻徐氏
梅
氏附

　　按宣城县志徐氏诸生贡祖禹妻乙酉山陬寇　　起禹挈家避南湖于舟次被执徐不受辱投于　　湖子登俊及弟成功成章挽之皆死登俊妻梅　　氏并死之时方嫁数月　　徐士荣妻吴氏
　　按宣城县志吴氏徐士荣妻遭乱兵掖之马上　　中道投涧水浅不得溺兵以槊拟之曰上则活　　汝不应遂戳死　　赛娥赛英
　　按宣城县志赛娥赛英城山赵氏女年皆及笄　　未字乙酉兵叛被执娥自经英痛哭骂贼被支　　解事闻旌表　　麻三充妻朱氏
　　按宣城县志朱氏麻三充妻遇寇劫使同骑朱　　大骂贼刺之被血沾体即投河死年二十一　　许村湖二妇　　按宣城县志许村湖二妇不知其姓氏乙酉兵　　掠其地二妇死于道皆盛年背各有槍痕土人　　收葬之　　罗恺妻孙氏
　　按宣城县志孙氏诸生际明女罗恺妻年十六　　以避兵仓卒归恺从恺母匿石塘冲松下姑被　　执将杀孙出请代兵劫孙共载不从兵怒刺其　　足抱松大呼曰死耳终不可辱遂见杀越三日　　犹抱松不仆人呼为抱松女里人施润章为之　　歌　　侯氏许氏
　　按宣城县志侯氏梅经祚妻许氏梅关保妻乙　　酉师起经祚关保俱死许闻之遂自沈侯携其　　子遇寇沈村埠与其子俱自溺
　闺烈部列传五十七
皇清七
　　段志高妻李氏
　　按安庆府志李氏怀宁人段志高妻年二十七　　乙酉城溃会夫远出携幼子启泰逃至关外遇　　贼贼欲犯之氏以子授婢骂贼而死　　刘蕃素妻阮氏
　　按安庆府志阮氏名女宗怀宁人礼部如嵩之　　曾孙女适桐城贡生刘蕃素工书史有妇德乙　　酉城陷蕃仓皇无措氏曰君无子宗祧为重毋　　以我为念遂自溺双莲寺傍池水中　　何尹妻许氏
　　按安庆府志许氏怀宁人何尹妻城陷被贼执　　许大骂贼怒破其脑而死弃尸何宅园内同死　　者十四人俱腐唯许如生　　戴尧封妻刘氏
　　按安庆府志刘氏怀宁人戴尧封妻乙酉城破　　姑老不能行刘守之不去贼刃其姑刘号痛遂　　自投水其子宗灿亦从母死　　李秀野妻余氏
　　按安庆府志余氏怀宁人儒士李秀野妻乙酉　　城溃火炽余以长子付其夫嘱速避兵逼遂怀　　幼子赴火死　　谢氏女
　　按安庆府志谢氏女父增新灊山人遇贼掖上　　马父随之下忍舍目父曰儿从此逝矣行数武　　度父可免于衣衽中抽刀自刎死　　吴孟传妻姚氏
　　按安庆府志姚氏桐城人吴孟传妻孟传早亡　　无子姚年二十自经于榻姑解之叹曰吾犹见　　夫子之归土孟传既葬夜复以黄丝结吭死启　　孟传墓合葬焉邑令胡方义表其门　　王自鑨妻陈氏
　　按安庆府志陈氏灊山人王自鑨妻诸生衷赤　　女城陷为贼执氏见路旁有巨塘投水大骂曰　　死贼奴我岂从尔者贼怒环射之项背集十余　　箭而死　　熊蒙篆妻金氏
　　按安庆府志金氏灊山熊蒙篆妻夫殁不食哀　　号不绝声触棺而死　　徐氏女
　　按安庆府志徐氏女父乐濩灊山人许字胡干　　干夭将别许女遂自缢死　　陈毓纯妻黄氏
　　按安庆府志黄氏怀宁人诸生陈毓纯妻城破　　贼胁以刃不屈被创赴水死　　王梦桂妻汪氏
　　按安庆府志汪氏灊山王梦桂妻夫病亡不食　　吐血而死　　钱妻刘氏
　　按安庆府志刘氏怀宁人郡庠生钱妻刘若　　宏女也家贫鬻婢以佐馈乙酉兵乱刘闻变即　　闭户自缢几绝其姑章惊救之及夜兵至劫刘　　刘绐之曰吾有埋金在室当回取之兵以为然　　刘还家以子授姑遂投烈火死　　熊继妻某氏
　　按安庆府志某氏灊山熊继妻贼至被掳不从　　死　　张继新妻罗氏
　　按安庆府志罗氏怀宁人郡庠生张继新妻也　　乙酉城陷罗年二十九被贼挟往道经双塘氏　　奋身投水水浅以首濡泥淖而绝　　操高极妻聂氏
陈
氏附

　　按安庆府志聂氏灊山操高极妻同媳陈氏俱　　被贼执愤詈而死　　崔胜浚妻王氏
　　按安庆府志王氏灊山人乡饮宾崔胜浚妻流　　贼初入灊境时胜浚方捐资保聚忽狡贼突入　　破寨执之胜浚不屈投岩死王氏闻之亦自溺　　有司旌表　　朱嘉兴妻余氏
　　按安庆府志余氏灊山朱嘉兴妻贼至执上马　　氏痛哭伏地不起贼取其首而去　　余之吉妻詹氏
王
氏附

　　按安庆府志詹氏太湖余宣子之吉妻宣妻冯　　氏生二子之吉之星宣亡冯至死不变事姑以　　孝四十年冰操特着之吉娶詹氏寻亡詹哀毁　　备至呕血死之星生子旦娶王氏年十七被寇　　执引刀自刎县令旌之　　韩鼎引妻刘氏
　　按安庆府志刘氏怀宁人庠生韩鼎引妻事舅　　姑以孝闻乙酉城溃舅姑双柩殡于中庭家人　　尽惊散刘独守之泣不忍去贼疑棺内有藏欲　　剖视刘抱棺号哭贼恻然释之女年甫十三先　　匿隐处见贼去甫出而贼复入将纵火数盼女　　刘知贼意绐之曰但得不惊吾先灵女非所惜　　也贼喜投炬携女去刘知门外有池故送女目　　池示之女即奋投池中死贼怒杀刘事闻诏建坊旌之　　王维宁妻严氏
　　按安庆府志严氏灊山诸生王维宁妻避贼皖　　城左逆破皖被获欲辱之氏大骂引颈受刃而　　死逆伍有怜其义者葬之　　詹大启妻何氏
　　按安庆府志何氏太湖詹大启妻年二十夫亡　　抚幼子世祥苦节后值闯寇屠罗溪氏匿丘壑　　间被搜得不屈死之世祥负母尸投崖而殒　　林见妻张氏　　按安庆府志张氏灊山林见妻避寇虎头寨贼　　围之氏告夫曰寨旦暮必破誓不为贼系也君　　善抚诸子吾计决矣遂投缳　　汪兴之妻严氏
　　按安庆府志严氏太湖汪兴之妻年二十四兴　　亡痛哭异常三日不食殓欲同棺葬欲同穴家　　人劝止随姑祭墓毕归仍自缢族众哀之为合　　葬　　雷泽母杨氏
吴
氏附

　　按安庆府志杨氏怀宁郡庠生雷泽生母乙酉　　城溃杨携媳吴氏出逃于市遇贼强杨去杨骂　　贼不绝口奋身赴烈焰中吴见姑死亦蹈火从　　焉　　桂昌妻张氏
　　按安庆府志张氏灊山桂昌妻贼至被执伺间　　赴水死　　桂明命妻黄氏
　　按安庆府志黄氏灊山人桂明命妻遇贼自坠　　白岩寨下贼扶起夺刀自刎　　孙玉妻金氏
　　按安庆府志金氏灊山孙玉妻教谕道合女贼　　破虎头寨不屈投井死　　金道全妻刘氏
　　按安庆府志刘氏灊山人金道全妻进士刘伯　　辉孙女典膳刘肖华女贼掳不从被支解　　丁一骧妻石氏　　按安庆府志石氏灊山丁一骧妻为贼所执奋　　身投火死　　张梦鼎妻张氏
　　按安庆府志张氏怀宁诸生张梦鼎妻家贫敬　　奉舅姑备极艰苦乙酉兵乱氏负姑潜遁贼欲　　杀姑以掳氏氏泣求全姑贼举刀氏夺之自刎　　孙万程妻徐氏　　按安庆府志徐氏灊山孙万程妻贼破虎头寨　　为所执不屈被支解　　余氏女
　　按安庆府志余氏女父嘉臣灊山人贼逼解衣　　大骂不受辱贼刃其胸洞背而死　　葛氏女
　　按安庆府志葛氏女父修暗灊山人遇贼欲污　　之骂贼不屈贼怒甚遂支解　　叶应暹妻金氏
　　按安庆府志金氏灊山叶应暹妻夫死削发为　　尼左兵破郡焚庵赴水死　　张麟之母徐氏
　　按安庆府志徐氏怀宁郡诸生张麟之母性慈　　孝乙酉城溃全家避万亿仓内贼至先杀一婢　　氏潜醮血涂面携麟伏井旁俄见贼执翁惨縳　　搒掠因泣持簪珥出救不免并欲挟氏往麟又　　为一贼劫去遥望母抚膺欲绝氏遂骂贼死翁　　亦遇害　　陈铉妻胡氏
　　按安庆府志胡氏灊山陈铉妻铉郡庠生早亡　　遗孤四龄氏守制抚育迄于有成流寇入境氏　　抱幼孙守柩不去寇持刀剖棺氏痛哭伏棺上　　寇怒并幼孙杀之事闻旌表　　熊应辉妻卢氏
　　按安庆府志卢氏灊山人熊应辉妻贼至投身　　岩下贼挈之上马骂不受污被醢　　陈启聪母李氏
　　按安庆府志李氏陈启聪母灊山人为贼所执　　大骂死之　　蔡复克妻江氏
　　按安庆府志江氏桐城江生女适怀宁蔡复克　　事姑极孝乙酉贼薄皖城氏自母家奔百里省　　姑不离寝食城破被执挟以铦刃氏泣辞姑大　　骂贼贼怒断其臂骂益厉遂截其首时同难诸　　生于廷璋目击其惨至今述之犹髯戟泣下氏　　无子夫亦善士感妻孝烈誓不再娶寻愤死与　　氏合葬　　黄氏女
　　按安庆府志黄氏女父之瑞灊山人贼至携之　　上马自堕者三终不屈触石而死　　吴之雅妻杨氏
　　按安庆府志杨氏灊山吴之雅妻叛兵破皖被　　执不屈幼子在旁手摩之延颈受刃而死阅三　　月长子道敏改瘗颜色如生　　张起凤妻黄氏
　　按安庆府志黄氏怀宁人张起凤妻城陷时与　　媳方氏并为贼所执不从俱被杀　　刘琼妻张氏
　　按安庆府志张氏灊山刘琼妻遇叛兵不辱投　　水死　　汪启皋妻江氏
　　按安庆府志江氏灊山人汪启皋妻夫死左兵　　陷皖江抱夫主投荫塘死　　王承商母汪氏
　　按安庆府志汪氏灊山王承商母为贼所逼投　　岩死　　汪应巍妻王氏
　　按怀宁县志王氏汪应巍妻性醇谨礼法平　　居不妄言笑敬事舅姑克尽妇道闺阁称其贤　　乙酉城溃家人离散王孑身出避不为贼污赴　　江而死子海为邑诸生　　杨应渐妻王氏
　　按怀宁县志王氏泰州守杨应渐妻封宜人渐　　宦游王氏家居乙酉城溃家人奔散氏誓死房　　中素爱妾子坛母子依依不舍贼至系逼财货　　挟刃临之氏大骂不绝子欲全母以捍贼负重　　创氏挺身犯贼遇害　　王亲宠妻陈氏
　　按太湖县志陈氏王亲宠妻年二十无子氏脱　　簪珥为夫买妾生子端抚如己子叛贼犯城杀　　其子氏骂不绝口贼并磔之　　管氏女
　　按苏州府志管氏女生&#山名族性幽静父文　　华甚爱之许字包宗贤无何贤病死管泣告其　　母曰生不相见死而送殓于礼可乎母以告文　　华文华曰可遂缞髽以往视殓毕止于贤母之　　室父母劝之归曰俟送葬既葬曰请终丧固强　　之乃归住小楼礼佛敝服蔬食不下楼十三年　　顺治二年邑被兵或劝之出答曰我应死久矣　　将何之乃扃户自缢时年三十　　潘兴玉妻时氏
　　按苏州府志时氏常熟诸生潘兴玉妻顺治二　　年七月游兵掠城兴玉一门数口皆遇害氏亦　　被执痛愤骂不绝口遂为兵所杀　　杨兆绅女
　　按苏州府志嘉定诸生杨兆绅女许字王新政　　年十四新政亡女欲视含敛父母止之蔬食布　　衣誓从死未几兆绅渡海舟覆女决意自尽家　　人劝曰母老弟幼谁复可相依耶乃截发毁容　　勤机杼以资俯仰四年政母闻其贤而怜其少　　面喻之翌日女遣婢复于政母曰得无疑吾志　　不坚乎密纫衣裳剪发置父灵座投缳于侧顺　　治十八年旌表　　景运昌妻陈氏
　　按苏州府志陈氏&#山儒家女年十八归景运　　昌一年夫亡矢从死家人多护持之归曰我宜　　死者三翁姑有长子可终事一也己无子二也　　身出儒家知义理三也夫死后十八日守者稍　　懈遂自缢死　　章淳妻薛氏
　　按苏州府志薛氏常熟人县令志学女章淳妻　　自幼端重寡言笑归淳事翁姑相夫教子无不　　尽意顺治二年子与夫死于兵薛号泣欲投井　　兵挽其手薛忿甚啮兵一指血淋漓兵遂破其　　头而死　　张某妻杨氏
　　按苏州府志杨氏张某妻太仓人顺治二年璜　　泾兵至随妇女匿芦荻中被获众皆系累去杨　　大骂不从骑拔刀砍之声愈厉遂刳其腹殊其　　体五六而去　　王玑妻许氏
王
完附

　　按苏州府志许氏太仓人武进士王玑妻玑妹　　曰完与许素以志节相砥砺甲申之乱玑谓许　　曰吾丈夫当出身任国事难及汝奈何许正色　　曰君有丈夫事我有妇人事何虑为完闻之慨　　然曰吾志也嫂果然我不孤矣顺治二年大兵　　徇刘河许谓完曰尔我岂忘宿约乎完曰诺完　　自经许视之泣曰姑真不背其言矣赴水死　　郭澥妻朱氏　　按苏州府志朱氏太仓人生员郭澥妻家刘河　　城顺治二年秋与澥抱女匿海滨水中知不免　　先投女于海兵至急赴潮而逝兵啧啧叹烈妇　　因援澥得全　　张禹定妻丁氏
　　按苏州府志丁氏吴江人张禹定妻顺治三年　　元宵之变丁抱二女投河死　　潘尔成妻姚氏
姚氏女顾氏
朱氏马氏附

　　按苏州府志姚氏潘尔成妻顺治二年七月昆　　山城陷姚氏有女年十八同被执至朝阳门城　　楼女大骂兵怒从楼推坠城下杀之母亦不受　　污并死焉诸生高明妻顾氏知城陷持剪刀刺　　喉死章某妻朱氏晋丹妻马氏俱投于井　　黄道弘妻王氏二
女附

　　按苏州府志王氏黄道弘妻顺治二年兵兴王　　氏率二女将投井长女曰若使母先则女反在　　上乃挽妹先之王氏随堕母女三人同死焉顺　　治七年旌表　　顾锡眉妾蔡氏
王
氏附

　　按苏州府志蔡氏吴县人昆山太学生顾锡眉　　妾年二十九眉死蔡抚二孤教之成立顺治二　　年昆民揭竿兵临屠之顾一家二十余口悉罹　　难长媳王氏年十九怀孕八月兵将污焉王夺　　刀欲自刎兵疑其害己挥刃断其首兵又欲劫　　蔡氏蔡赴水兵怒戳数槍而死　　张氏女
　　按苏州府志张氏女许聘童子黄耀忠忠殁奔　　丧孝事忠母忠母亡女身既无依父欲嫁之遂　　自经死　　王端门妻任氏
　　按苏州府志任氏太仓人王端门妻有姿容性　　贞静顺治二年遭乱谓其夫曰不幸丁多难既　　不能远去堂下井我死所耳乡兵至北关城中　　发骑出任闻门外马足声遂投井死　　蔡懋良妻张氏
　　按苏州府志张氏蔡懋良妻昆山人夫亡守志　　顺治二年六月兵至张惧污谋自尽少子方燧　　止之不从赴水死　　宋尔城妻叶氏
　　按苏州府志叶氏宋尔城妻长洲人顺治二年　　六月湖寇入城尔城与子实颖谋避兵叶正色　　曰出走者尔辈事吾妇人去将安之俄有兵持　　刃触门叶遽投井死仲子实栗年十七哭井旁　　曰母死儿何能独生亦投于井实颖有女景昭　　许字计准准夭守节死　　邹化明妻王氏
　　按苏州府志王氏邹化明妻顺治二年八月避　　乱吴淞遇兵船至急促化明曰翁姑在青浦君　　速往吾死矣遂抱幼子赴水死时年三十化明　　即于是年十月中乡榜仕兴安县令　　袁氏女
　　按苏州府志袁氏女崇明人许聘施雍和崇祯　　末年十七和病亡袁奔丧执妇事顺治十年寇　　围城虑城溃玉石不分女哭于柩前自缢死麻　　衣内外皆缝结巡按题请建坊　　赵德培妻王氏
　　按苏州府志王氏太仓人居璜泾夫亡守节数　　年顺治二年兵至被掠伺隙投水兵援之大骂　　不绝口援者大恚投石碎其头颅而死越数日　　族人收其尸合葬于德培墓　　唐世俊妻盛氏
　　按苏州府志盛氏嘉定人唐世俊妻夫病笃欲　　先死以明不二夫不许及夫殁殓毕即自经贫　　无以葬族人怜而葬之　　胡泓时妻陆氏
　　按苏州府志陆氏长洲陈墓镇人适昆山诸生　　胡泓时顺治二年七月城陷泓时遇害陆闻变　　抱三岁子欲赴井飞骑突至索金钱不得絷之　　行陆徒跣被发解佩刀自毁其面兵怒先杀其　　子陆痛骂不绝至维亭剖其腹而死时方怀孕　　年二十一　　吴善妻王氏
　　按苏州府志王氏太仓人吴善妻顺治二年徙　　居沙头兵至被掠投水兵援起迫登舟不从兵　　怒刳其孕腹而死　　管正偁妻徐氏
　　按苏州府志徐氏管正偁妻年二十归正偁以　　试事&#&#成疾卒殓时徐欲附棺以殉众挽之　　乃已既设座每食必举案以对夜卧棺侧中宵　　时闻翻卷帙声两兄来曰七终当挈以归徐曰　　我今尚可归乎兄善事父母置我如无可也生　　女甫三岁提抱甚疏曰亲婆甚慈盍累诸终七　　后二日视庭前日已晡起燃香顾爨婢曰吾登　　楼诵经汝为吾瀹茗茗熟梯而上则香在佛前　　徐经墉下矣　　程公益妻杨氏
　　按苏州府志杨氏新安杨茂枝女乡人程公益　　寓吴为人司货殖茂枝招以为婿婚七日主家　　以岁冗促之去归患喉疾竟不起氏抚尸恸哭　　三昼夜衣夫衣于内食必祭祭必哀越十日有　　女戚来与母语两家贫不若徐图后配妇闻呜　　咽不能出声顷之戚去母送之门氏绐幼妹伺　　母于外以白练缢夫棺侧事闻旌表　　严灿妻顾氏
　　按吴县志顾氏柳社人庠生顾明命女年十四　　适严灿顺治二年湖寇陈攀劫金华家明年攀　　系狱华与灿素有隙陷以攀党置之辟七年敕　　按臣覆谳就戮时巡按御史张慎学按临氏挟　　刃怀词进院历阶遽剸一刃身仆地御史惊视　　之犹张眸熟视复剸一刃而吭绝会御史还台　　中灿累囚如故八年御史秦世祯按吴张托之　　疏白灿冤表氏为烈妇葬虎丘山塘　　徐树声妻张氏
　　按长洲县志张氏文学弘谟女适名家子徐树　　声婚未期而树声死遗腹生一子乙酉秋乱兵　　溃纵横剽掠氏怀孤儿匿僻室中佩刀以自防　　儿啼为前骑所得妇即解刀抹颈刀小不能深　　入蒙血淋漓僵仆不起骑视其足徒跣投两朱　　鞋强携之与俱妇怒麾之骂不绝口复刺其颈　　骑恶其不可强遂攒刀毙之其侄张葩为之传　　陈妇周氏张氏
女孙附

　　按长洲县志周氏副使陈琦孙妇也乙酉六月　　湖寇蜂起放舟引避猝为寇所执甘言诱之氏　　大骂曰死则已耳奋袂赴水死其娣张氏亦大　　呼继姒自溺女孙甫十三骂不绝口被刺数刃　　寻亦死　　陈氏女
　　按吴江县志陈氏女年十七未字丙戌兵乱猝　　遇之恐为所辱毒骂而死　　陈彦鼎女
　　按吴江县志梅堰陈彦鼎女顺治丙戌年及笄　　避难田间兵欲污之女大哭痛骂被杀　　陆增妻屠氏
　　按吴江县志屠氏庠生陆增妻顺治甲午氏年　　二十六增亡抚四岁孤琦以守琦十岁托于伯　　氏绝饮食而死　　陈元芳妻陆氏
　　按吴江县志陆氏陈元芳妻顺治初与元芳同　　舟避兵芳病不能行兵追及众俱泊岸而逃陆　　曰我夫在舟不可弃去兵至欲挟陆行陆怒曰　　吾头可断身不可辱遂杀之投于湖　　陈伟妻张氏
　　按吴江县志张氏诸生陈伟妻顺治丙戌正月　　兵乱张与婢为所掠絷之舟中行至宝带桥张　　窃语婢曰汝母死归报而主我尸在此遂乘间　　跃入水翌日尸浮里人埋于塘左伟至发之颜　　色如生　　叶舒妻钱氏
　　按吴江县志钱氏分湖叶舒妻丙戌五月十　　五日遇兵不辱投湖死　　马捷妻许氏
　　按吴江县志许氏太学生马捷妻丙戌被兵劫　　伤手及胸誓不受辱投水死旌表　　陈裕容妻徐氏
　　按吴江县志徐氏沙&#陈裕容妻顺治丙戌裕　　容死于兵徐氏哀号半年忽寂然以一子一女　　托其姒曰我暂归宁即返乃至夫棺厝处恸哭　　赴水死　　龚廷谏妻王氏
　　按嘉定县志王氏龚廷谏妻王伯升女归龚二　　载廷谏亡矢志自守乙酉夏里凶徐月溪纠众　　劫王欲犯之王绐曰汝远来劳苦姑少憩吾即　　出耳乃入别室以针缝表里衣裳赴宅后池中　　死众犹索之尸特立水面示不可犯状众骇散　　龚氏收之与廷谏合葬时邑无长吏法不伸未　　几月溪病背痈死既掩坎雷发其棺碎击之里　　儒诸士俨为之传　　吴三谷妻陶氏
　　按嘉定县志陶氏吴三谷妻顺治乙酉年二十　　七兵至自投清镜塘死其女婿沈元熙述其事　　金德开妻侯氏　　　金起士妻李氏　　龚孙玹妻金氏　　　李杭之妻郑氏
　　黄渊耀妻王氏　　　娄复闻妻张氏
　　沈大道妻顾氏　　　张宏干妻金氏
　　李昂妻金氏　　　　孙何金妻高氏
　　朱世臣妻姚氏　　　何凌虚妻李氏
　　按嘉定县志已上十二妇俱乙酉之难义不受　　辱而死　　黄铭丹妻施氏
摄
氏附

　　按崇明县志施氏生员黄铭丹妻崇祯十二年　　流寇毁凤阳陵丹恸愤从戎鼎革后总镇杨承　　祖泊师施翘河下令凡男子不在家者着邻里　　公举施氏同里妇摄氏俱投河而死　　何氏女
　　按上海县志何氏女名佩年十九父死依母居　　已许字而未嫁顺治二年避兵洋泾一骑突至　　毁其衣逼污之女号泣且骂以死拒之遂遇害　　母亦死越三日所聘家至收其尸颜色如生因　　同母合葬洋泾北原士民争赋诗挽之树碑旌　　焉　　乔以韶妻何氏
　　按上海县志何氏乔以韶妻顺治二年八月避　　乱母家遇游兵掠之缚马后至肇嘉&#奋身赴　　水死时年十九　　周氏孙氏
　　按青浦县志周氏薛奉泉妻孙氏郑文光妻并　　少艾顺治二年遇兵见掠共投于河援之出复　　自沈时谓双烈　　沈妇曹氏
　　按青浦县志曹氏沈家妇也年二十八为寇所　　掠逼登舟氏抱三岁幼女投溪死越两日寇去　　尸浮抱女不释其夫收瘗之　　陈有量妻海氏
　　按武进县志海氏徐州陈有量妻有量家贫因　　妻侄海秀甫为松江营武职挈妻往投比至松　　秀甫已调镇远方无力图归遂回至毗陵蹴居　　俟北舟为附计比邻杨二者窥海氏少艾欲挑　　之不得因投匿名词诬指逃人差役查报杨诡　　为力解且代贿脱有量德之遂与结义往来其　　家海氏毅然终不可犯杨大失望值有旧交林　　显瑞者凤阳右卫运丁也凶淫而富时方兑漕　　舟泊毗陵水次杨夸海氏色动之且曰是可计　　饵也因语陈曰子羁此久今同乡林某船甚便　　能为出力一无所费子盍就之陈欣然允腊月　　二十四日偕妻登舟不数日遣其夫往镇多方　　诱海海不为动时已明察其奸然无可如何惟　　闭舱谨守而已未几又遣其夫往吴门复托老　　妪持金诱之海变色怒骂妪惊沮而退是夕海　　以周身上下衣密缝坐而不卧以防强暴无何　　显瑞果排闼直前抱之海氏大呼惊起邻舟得　　脱氏念已堕&#中终不能免及夜深遂自缢而　　死林惧事泄贿嘱水工蓝九廷往刺其夫九廷　　佯许抱赃诣司李朱士达鸣冤一讯伏罪尸藏　　米中发之面色如生显瑞引称杨二指使鞫得　　实众共恨之立毙砖石之下狱成越数月炎暑　　中棺无秽气好义之士共为捐赀于西城外立　　祠祀焉　　许之浚妻吴氏
　　按武进县志吴氏廪生许之浚妻大中丞鼎臣　　之媳大理卿亮之女值兵乱之浚欲他适送氏　　居马迹山湖寇掳掠见氏美欲污之氏大骂不　　辱被杀之浚往救亦遇害　　蒋九棣妻岳氏
　　按武进县志岳氏延政乡蒋九棣妻年二十六　　九棣遘奇疾未属纩许以身殉及没家贫无子　　力营衣棺葬毕从容自缢死邻里闻于县旌之　　王翼事妻庄氏　　按武进县志庄氏郡庠生庄先登女王翼事妻　　北兵过其乡氏踉跄抱幼女投河兵射之负矢　　沉水死翼事后入天台为僧　　须成孙妾宗氏
　　按武进县志宗氏邑庠生须成孙妾年少有姿　　容嫡死抚嫡子如己出顺治二年成孙因弟祸　　波及见收氏恐被辱即整衣笄欲投井而捕役　　踵至氏绐之曰当取物犒汝役纵之急跃入井　　时方娠五月有幼婢寅女从死焉方酷暑旬日　　出其尸面色如生笄发不乱　　张维祯妻高氏
　　按江阴县志高氏司训拱极女张维祯妻年二　　十六而寡恸哭失明事翁姑至孝乙酉之变时　　苦节已四十年无资远避城破日偕子诸生迈　　及其孙赴文庙泮池中死维祯弟诸生维佑有　　文行死围中妻王氏昼夜悲啼至双瞽后年七　　十终事略同高氏　　许国栋妻李氏
　　按江阴县志李氏许国栋妻夫亡孀居十余载　　乙酉难作人争出走氏度势迫携媳并少子二　　女绠系环坐举火自焚死　　顾瑞甫妻高氏
　　按江阴县志高氏顾瑞甫妻乙酉大兵至观山　　扶姑避墓棘中为所执欲杀其姑氏泣拜求免　　兵遂逼氏氏猝夺利刃毁其面深入寸许泪血　　交涌哀号肆骂兵怒磔其躯为七焉年二十一　　徐步妻许氏　　按江阴县志许氏学彝女徐步妻乙酉难作一　闺烈部列传五十八
皇清八
　　史今范妻道氏
　　按镇江府志道氏史今范妻今范以法死氏自　　缢遇救溺水又不得被解至扬州服金屑而毙　　吕太和妻吴氏　　按镇江府志吴氏丹徒人诸生吕太和妻太和　　以法死吴自缢　　张綖妻钱氏
万
氏附

　　按镇江府志钱氏丹徒人张綖妻少敏慧适綖　　数载无出甲申冬方孕婢亦有身乙酉五月綖　　携之避兵城西山中山中男妇多被掠綖夜同　　妻婢走深处风雨昏黑达旦仅行五里至分流　　冈兵突至迫钱及婢以行令綖牵一犊钱泣欲　　死綖慰之令勿死以孕为念钱曰君得生安虑　　无妇有妇安虑不孕吾苟辱君又何取于此孕　　遂偕婢赴水死从钱死者有其嫂万氏　　于珣妻贺氏
荆
氏附

　　按镇江府志贺氏金坛人于珣妻诸生铸咏母　　乙酉湖寇掠金坛城中悉惊避县令胡延年以　　刘良佐三千骑剿之贺偕咏妻荆氏守泊陆家　　庄马口渡兵入舟姑媳同跃入水死七日始殡　　颜色如生　　姜梦熊妻冯氏
　　按镇江府志冯氏金坛人冯厚敦女适丹阳诸　　生姜梦熊性至孝父司教江阴城陷死之女闻　　涕泣不食亦自经死　　虞声先妻王氏
　　按镇江府志王氏金坛人诸生虞声先妻年二　　十遭乙酉之变避邑东之周公桥遇强卒欲劫　　之大骂不屈投于河卒怒以利刃剔其腹中儿　　以死　　姜廷贵妻赵氏
　　按镇江府志赵氏姜廷贵妻顺治己亥夏海寇　　犯境遇赵逼之赵大骂自溺运河之猪婆滩以　　死廷贵感其烈终身不再娶　　卞宸俞妻颜氏
　　按镇江府志颜氏丹徒人诸生卞宸俞妻举人　　士弘母顺治己亥夏寇陷镇江宸俞与士弘忧　　甚谋徙避之未遂颜独慰之曰此中固有天数　　居一月寇败遁去大肆焚掠火弥漫城中外兵　　刃闪烁男女呼号颜独戒阖户毋出顷之乱兵　　排户入颜时疾卧忽跃起奔坠于井宸俞与士　　弘及幼子士强各仓皇相继赴井贼去家人出　　之宸俞及二子皆得生而颜已死宸俞工文艺　　不治家人生产颜节俭以女红助之闲居尝语　　士弘曰尔能嗣若父志勤苦我复何憾虽环堵　　屡空固愉愉相和乐也越十年己酉士弘举于　　乡　　王重妻曹氏
　　按镇江府志曹氏金坛人明吏部郎王重妻重　　以法死曹吞金不即毙立銼为末食之遂绝　　张翥妻孙氏　　按镇江府志孙氏诸生张翥妻博罗令孙应宗　　女先是应宗有姊适韩弘典未三十孀居历荼　　苦以抚两孤孙心慕之岁己亥海寇犯京口翥　　挈家避城南及中途遇寇孙遂抱幼子赴水随　　从水中大呼侍婢兰花曰亟为我抱此子觅汝　　主付之言已遂没　　张祖恒妻夏氏
　　按镇江府志夏氏丹徒人封翰林院编修夏民　　仪女也适同里张祖恒以勤俭相其夫顺治己　　亥寇犯镇江夏义不受辱先以死誓及城陷贼　　逼夏夏大骂不从身被数创赴火死年二十一　　龚行妻谢氏　　按镇江府志谢氏龚行妻扬州兴化人避水患　　从夫携女巧儿移居丹徒南关口河干业屑豆　　为生是时城中外分屯卒盈万民间无赖少年　　纠合嬉游凭借放息钱网利江宁人田五窜身　　行伍亦僦肆南城外与行居相望瞰谢暨女美　　数数恣戏谑谢拒避之更匿其女一日行偶出　　田偕诸少年饮酒醉期必犯之谢未及避大怒　　高声号呼田仆谢于地跨其身拳殴之女急出　　救田乃起持女手戏女奋力脱走取械击田比　　邻至解之田竟扬扬去有何三者田党也索白　　金二两为田主画令樊某作龚行负息钱券群　　过行执券索负恣怒殴愈甚谢与行仰天号呼　　至出血乡邻并怵其威无敢一言直之者乃诉　　之官官勿辩券伪竟笞行令偿田负且敕来日　　系谢同候质行归语谢语未毕隶急拥之去谢　　既自恨故家子女横受侮辱更恸夫无罪被笞　　念非捐身田恶状不彰冤亦不能白于是篝灯　　持女哭女感激愿从母死母女哭竟夜乃以赤　　带系女臂连袂投于河谢年三十四女年十七　　谢方有身一时实殒三命隶犹责行匿妻弗出　　邻述其状行沿河大号声发尸涌水中立复诉　　之官田何始并逮系是时戊午之夏尸逾五日　　方殓无秽气河上下相往来者纷纷率维舟拜　　奠弗绝巡抚都御史律田罪当斩疏闻建坊诸　　生葬之釜鼎山侧　　周统妻吴氏
　　按镇江府志吴氏周统妻统以法死吴服金末　　而殒　　范绍淳妻朱氏
　　按镇江府志朱氏丹徒人进士范绍淳妻绍淳　　以法诛朱系狱服冰脑又饮卤汁死　　汪广国女
　　按镇江府志汪广国女许配太学生程道翼程　　汪皆休宁人占籍丹徒道翼病亡女哀毁绝粒　　父母百端慰之从容进曰父母必欲儿食当从　　儿所请遂请为比丘尼不许又请如程守丧父　　母心难之然欲女食姑许焉始进薄粥一盂久　　之审知父母意亦聊慰之耳遂自经死先是其　　父母甚防之令诸妾及侍婢环伺未死前数日　　进粥视前少加哭泣亦渐少父母方窃喜遂得　　间以行其志方死程生之母至抚之恸哭双目　　复开良久乃瞑平居严重端慎临事引义坚决　　盖其性然也事闻奉诏建坊旌表
　　余有德妻赵氏
　　按镇江府志赵氏扬州瓜渚人年十四适丹徒　　余有德早夜勤女工奉姑弗少怠有德嗜酒尝　　与营丁宴游有出征归者过有德家值德母子　　俱出突入见赵辄恃强逼犯赵急奔入厨取刀　　自刎营丁逸去姑回赵已死呼比邻哭诉讼之　　兵官官护其出征功不论抵仅鞭责而已有德　　卒不能白妇冤赵既死手犹执刀指爪陷掌坚　　不可剖血流涔涔浸灌满体越数日面色如生　　时年二十四葬城南釜鼎山侧临大河之滨　　储天泽妻邵氏王
氏附

　　按镇江府志邵氏储天泽妻与天源妻王氏俱　　金坛人妯娌也寇犯其村并避难于湖滨时年　　俱未三十遇寇被逼大骂不从以刃加颈不惧　　伺间同赴水死　　毛重泰妻史氏
　　按镇江府志史氏金坛人宜兴诸生毛重泰妻　　孝廉培元女也幼聪敏能诗文善事父母乙酉　　避兵太湖史不愿往重泰强之泣辞母曰吾极　　知此行不利但为妇以从夫为义设有不测自　　保其节而已以利刃自随及遇兵邻舟妇女皆　　被掠将及舟史持刃抱幼子赴水衣浮水面健　　卒钩之自挥刃断衣没水死　　孙广妻张氏
　　按镇江府志张氏金坛人孙广妻继姑悍氏谨　　事之乙酉刘良佐率兵歼湖寇于北城已而骑　　卒四出张避林丛中军士先得其母索镪无有　　将杀之张奔救愿以身代卒缚之马上张曰束　　缚甚苦欲吾往愿勿系也卒解其缚至中途经　　危桥遂跃入水三跃而死时年二十九　　冯厚敦妻王氏
　　按镇江府志王氏金坛人江阴训导冯厚敦妻　　城陷厚敦死之王亦投水　　王汲妻余氏
　　按镇江府志余氏丹徒人诸生王汲妻汲以法　　死余自缢　　盛士熊妻魏氏
　　按镇江府志魏氏扬州府人丹徒举人盛士熊　　妻士熊以法死魏自缢　　顾世赏妻吴氏
李
氏附

　　按镇江府志吴氏丹徒人顾世赏妻归世赏甫　　六载明天启癸亥赏病亟频涕视吴叹息时吴　　年二十五泣谓世赏曰我必不负夫子青天白　　日实鉴此盟世赏殁兄世皋子绍弼嗣焉绍弼　　长为娶妇程氏三载绍弼又亡吴复抚遗孙希　　曾顺治乙酉吴挈妇与孙避乱城西石坑寻闻　　兵且至石坑界夜起投石坑水死世赏侄骅妻　　李氏平居事吴如姑每共谈古今节烈娓娓不　　倦年二十五同死难石坑二尸纠结至不可解　　水志龙妻徐氏　　按镇江府志徐氏水志龙妻志龙龙游人祖父　　居丹阳遘疾徐调护甚谨屡阅月不倦及没徐　　矢志同死勺水不入口数日父吉劝之曰儿年　　二十三未举子家贫舅姑老势难守节氏曰将　　使女更事人耶父持之泣舅姑亦泪下恐伤老　　人心强进食阅三月龙葬投身圹中欲抱夫柩　　以殉不得归而死志益坚徐有小姑先寡翁令　　与徐共起卧密防之又阅两月闻媒灼为小姑　　议婚泣告父曰是不入耳之言不久及儿矣不　　死奚待父曰人各有志儿勿疑又阅月哭泣渐　　辍防稍懈会修佛事家人群治具徐遂投缳簪　　佩衣履装束端然距夫死凡六月衣未尝解带　　父至语其翁曰儿蓄志久矣翁无伤　　徐开妻范氏
　　按镇江府志范氏丹徒人举人徐开妻开任来　　安学教谕以法死范服金屑饮卤汁而殒　　王士弘妻尹氏　　按镇江府志尹氏王士弘妻士弘尝灯下读书　　阅归有光所著归烈妇传为击节三叹尹询之　　士弘语以故尹曰孰谓古今人不相及哉阅五　　载士弘殁无子请于族人为夫立后乃告于夫　　柩前曰君有子矣入夜自缢死　　陈太初妻夏氏
　　按镇江府志夏氏陈太初妻归初六载初病剧　　泣谓夏曰自汝为吾家妇备历艰苦吾愧为汝　　夫甚矣吾殁后汝当善择所归陈敛容对曰医　　者言君当愈脱有不幸妾将有以自处不烦君　　虑也未几太初殁氏尽鬻所有以葬夫闭户沐　　浴自缢而死　　孙继先妻沈氏
　　按镇江府志沈氏丹徒人举人孙继先妻继先　　以法死沈时居金坛自缢　　尢元豹妻何氏
　　按镇江府志何氏丹徒人诸生尢元豹妻元豹　　系狱何自缢不得死继坠井为家人救出执赴　　狱遂死于狱门外　　史廷谟妻王氏
　　按镇江府志王氏丹徒人诸生史廷谟妻廷谟　　以法死王氏坠井而殁　　程复生妻张氏
　　按镇江府志张氏诸生程复生妻复生以法死　　张自缢姑以其有身救之遂绝食而殒　　沈鸾妻某氏
　　按镇江府志某氏郡民沈鸾妻鸾以法死氏自　　缢　　周琏妻高氏
　　按镇江府志高氏丹徒人诸生周琏妻琏以法　　死高被解赴北至仪真舟中饮药而殒　　王世春妻赵氏
尤
氏附

　　按镇江府志赵氏诸生王世春妻乙酉江南大　　乱土寇四起世春父年八十不能远出躬自侍　　养于家令其妻偕妾尢氏避城南山庄一日寇　　至见尢美欲掠之去以邻村多富室意先掠金　　帛赵谓尢曰我辈不可为所辱幸寇暂去得缓　　须臾复至必为所掠矣遂与尢携手跃入池中　　仆妇趋援之尢已死而赵得苏叱仆妇曰彼已　　死我若偷生何面目见而主乎复跃入池中乱　　定世春合葬二妇于九华山之原　　查尔莹妻戴氏
　　按镇江府志戴氏丹徒人查尔莹妻诸生戴世　　立姊乙酉避乱塌山值乱兵夫妇失散竟日抵　　暮莹于一塘中得戴尸血痕淋漓身受数十创　　舁归途遇所失婢知戴被兵掠上马过塘忽自　　坠取石击头面跃入塘中兵怒引弓乱射杀之　　苏桂妻张氏　　按淮安府志张氏赣榆安东卫生员苏桂妻也　　桂病亡张乘含殓之际人不知觉入房自缢死　　王所相妻周氏　　按淮安府志周氏睢宁人生员王所相妻顺治　　十年胶寇陷城获氏欲犯之氏大骂夺刀欲自　　刎贼怒乱砍杀之旌表　　张星焯妻罗氏
　　按淮安府志罗氏宿迁人罗涛女年二十适张　　星焯夫病不起氏衣不解带汤药必尝及死一　　切丧具无不亲视私饮毒药救之家人防甚严　　遂伺间自缢于柩旁建坊旌表　　高华宗妻张氏
　　按淮安府志张氏高华宗妻年十六适高甫三　　日夫亡欲从死防者甚严氏视夫殓毕乘间自　　缢死奉旨建坊旌表
　　乐环妻薛氏
　　按淮安府志薛氏盐城人年二十二夫亡自缢　　为家人救免复碎绝脰亦被救仍闭户经死　　赵锡畴妻宋氏　　按淮安府志宋氏盐城贡士宋之骥女适诸生　　赵锡畴盐邑误累通学挂赋百八十一人锡亦　　与焉入都叩阍事将释归次沂州锡死于地震　　氏闻变痛哭绝食及柩归抚之大哭呕血数升　　而死　　王在丰妻龚氏
　　按淮安府志龚氏王在丰妻年十六归王夫病　　危预制绯衣一袭人莫晓其故属纩之夕哭不　　成声因掇水一器闭户作澣濯声已而寂然排　　户视之则衣绯衣自经而死奉旨建坊旌表
　　阎祚兆妻曹氏
　　按淮安府志曹氏阎祚兆妻年十九适曹半载　　夫亡阅七日自缢夫柩前　　陈朝钦妻葛氏
　　按桃源县志葛氏陈朝钦妻夫亡抚二幼子家　　贫针黹度日阅六年所忽遭蝗岁大饥父翁劝　　改适氏遂自缢县令旌其门　　蒋筠孙妻尢氏
　　按桃源县志尢氏蒋筠孙妻夫病十余载勤侍　　汤药不怠家贫掘野菜充饥夫亡募棺以葬寻　　自缢　　孙荣国妻裴氏
　　按桃源县志裴氏孙荣国妻年二十一家贫夫　　亡寻自缢柩侧　　汪鸣佩女
　　按赣榆县志汪鸣佩女年十七顺治七年榆园　　寇劫青口镇女被掳以死拒贼贼怒杀之磔其　　尸　　张其着女
　　按赣榆县志张其着女年十八贼至青口女闻　　恐被执自缢死　　张其羔妻田氏
　　按赣榆县志田氏乡民张其羔妻年二十三羔　　病亡氏欲从死恐贻祸夫家俟其父母兄弟俱　　至然后自尽　　徐弘道妻李氏
　　按赣榆县志李氏乡民徐弘道妻年二十六弘　　道病亡氏于次日自缢死遗子方五岁　　朱锺妻汪氏
　　按睢宁县志汪氏朱锺妻年二十七顺治十年　　胶贼破城义不受辱投泮池死　　胡成姐
　　按睢宁县志胡成姐维纲妹顺治十年九月胶　　贼攻城纲率众拒守南门城破巷战身被数创　　犹杀贼数人遇害成姐年十七未适人贼执不　　从受伤投泮池死　　同刨妻沙氏
　　按睢宁县志沙氏同刨妻顺治十年九月胶寇　　陷城刨战死氏从舅姑避兵于乡归治葬毕次　　月自缢死遗一子方匝月嫂魏氏抚之成人　　刘师云妻陈氏　　按睢宁县志陈氏刘师云妻生员陈思道女也　　年十七适师云二载夫病亡氏呕血死　　刘矞云妻冯氏
　　按雎宁县志冯氏刘矞云妻山东举人冯天禄　　女年十六适云未三载夫病疯癫氏蓬首垢面　　躬侍饮食药饵七载不倦及亡三日视殓毕自　　缢柩前县令请旌表　　赵璧女
　　按睢宁县志生员赵璧女许字邳州张景绪未　　嫁景绪病亡女年十六闻讣自缢死与景绪合　　葬于邳治北之竹园　　傅麟生妻张氏
　　按睢宁县志张氏傅麟生妻邑人张国俊女年　　十九归麟麟抱病二载氏躬亲汤药昼夜不懈　　顺治十七年麟病亡氏自缢夫柩前姑救复苏　　绝粒不食翁姑泣劝再三不得已日饮白水半　　勺越十有九日呕血升许而绝有司旌其门　　朱锦妻杨氏春
姐附

　　按睢宁县志杨氏庐州府教授朱廷献子锦妻　　邑庠生杨履泰女也顺治十年胶寇至攻城破　　之氏年二十五锦仓皇谓氏曰贼至矣若当毁　　容以自伏匿氏笑曰此身不令贼见毁容何为　　遂淡雅服与小姑春姐同赴泮池死三日贼　　去锦得其尸于泮池之东姑嫂相携宛然如生　　全翘妻张氏　　按睢宁县志张氏全翘妻邑庠生张毓琦女顺　　治十年胶寇破城张与翘扶祖母丘氏逃难路　　遇贼欲杀丘夫妻泣跪抱丘贼怒杀丘而翘亦　　遇害张号痛投井死　　王广引妻胡氏
　　按睢宁县志胡氏名官人字于朝邑贡生胡致　　中女性颖异喜读书垂髫即善属文年十六适　　太学生王某子广引闺门之内孝友敦笃居无　　何引病剧氏视药饵浃旬不解衣带引亡氏恸　　绝仆地次夜闭户投缳姑觉之急救苏自是无　　生志矣每朔望草小扎命婢焚夫墓前祈死一　　日归宁忽心痛父母强以药置之寻起作矢别　　集慨然曰留此数月少尽父母欢今当永诀毕　　我生平事耳趋归随绝矢别集并诸名人挽诗　　俱传　　程晋生妻何氏
　　按扬州府志何氏名珍江都人适新安程晋生　　晋生善病久不愈氏刲股肉疗之及殁无嗣何　　哀毁誓以身殉汤药不入口者累日弟起泰怜　　之请以己子嗣氏曰以何继程等无也终不许　　及百日葬毕遂绝粒死年二十四　　林氏女
　　按扬州府志林氏女父声宏仪真诸生女幼许　　字于纯嘏年十八未婚纯嘏病死女闻悒悒不　　乐遂以成疾月余亦亡　　吴二妻俞氏
　　按扬州府志俞氏新安人吴二妻侨居泰州家　　贫岁暮为索逋者所困饮鸩死俞痛哭治丧具　　既毕举其余鸩一饮而尽邻人欲以药解俞拒　　不纳遂亡　　凌思贤妻任氏
　　按扬州府志任氏江都人凌思贤妻贤亡泣血　　三年殡葬成礼随自缢　　陈世纪妻何氏
　　按扬州府志何氏如皋人陈世纪妻年十七归　　世纪甫年余纪病瘵死何欲以死殉时方娠姑　　劝之曰汝从夫死何如使夫有后倘邀天幸得　　男未可知也何勉从姑言既产果男何终有死　　志姑又婉谕曰家贫不能佣乳保愿新妇且乳　　儿一日其父迓之归宁何知有异婉谢之是夜　　竟自经死后数日知其父受他聘诱归耳　　仲敦妻苗氏　　按扬州府志苗氏泰州人适仲敦敦遘疾谓苗　　曰我死汝少无子当为终身计苗泣曰惟相从　　地下耳未几敦亡苗号恸仆地几绝者数四至　　夜潜自缢于西园树下成妇仅九十四日闻者　　悲之　　吴允执妻张氏
　　按扬州府志张氏吴允执妻允执僦居山东及　　返泰州得疾死张哭之哀治殓毕三日后遂自　　缢　　甘氏女
　　按扬州府志甘氏女泰州人许字州民冷启元　　冷病亡讣至甘勺水不入口者三日遂自经州　　守亲诣门致奠表其庐　　汪引英妻夏氏
　　按扬州府志夏氏汪引英妻英籍休宁授徒江　　都体素羸恐遗亲忧讳不言疾客安东死夏适　　英甫一载闻讣哀恸水浆不入口七日而殁　　李芗妻王氏　　按扬州府志王氏李芗妻遭乱投井死
　　桑旸谷妻吴氏
李
氏附

　　按扬州府志吴氏泰州人桑旸谷妻年二十六　　旸谷死吴事孀姑尽孝顺治三年寇乱子九级　　适他出吴仓卒闻变偕妇李氏抱幼孙匿草间　　贼搜得之强与俱行以刃加其颈吴厉声骂贼　　贼怒杀之李氏见姑死亦大骂母子俱被害　　贺美明妻林氏　　按扬州府志林氏仪真人贺美明妻父以操舟　　为业生林姿甚丽性端恪日俯首事女红父无　　子馆美明甥舍未二月同美明挂帆渡洞庭值　　逆兵阻绝逾四年始归未一月明病亡林哭甚　　哀邻妇劝之曰负此色目富贵何难林不应殓　　夫毕潜投井死衣皆密缝牢固不可解郡县上　　其事旌之　　于元璜妻范氏
　　按扬州府志范氏润州工部尚书仑之曾孙女　　适江都孝廉于元璜己亥元璜公车北上会海　　寇破城被获不从贼按刃胁之氏奋骂不已知　　不可屈遂加害时年二十一　　居士骥妻向氏
　　按扬州府志向氏高邮居士骥妻夫临死托孤　　于族人居轩轩窥向美百计诱之向拒不从遂　　被害父讼于官轩夤贿几脱司理按之得实轩　　伏辜弃市请于朝建坊旌表　　陈三宝妻张氏
　　按扬州府志张氏仪真人陈三宝妻宝乡居邻　　有少年顾英慕张色逼之张坚拒投缳事觉狱　　成斩英建坊旌表　　池氏女
　　按扬州府志池氏女江都人父天祥母早丧女　　年及笄许字吴氏长子廷望会有南粤之变廷　　望以勇敢应募绝音问七年吴氏欲易次子纳　　池女强委禽焉亲迎有日矣女知之伺其父出　　遂自缢死　　李英妻蒋氏
　　按扬州府志蒋氏两广督标副将李英妻英捧　　檄桂林侦逆信值孙延龄叛英奋不顾身奔报　　逆形氏誓死诀别曰君为国忘家妾为君忘身　　矣索鸩怀之及逆屠城氏惧见辱服鸩死督抚　　具题奉旨建坊旌表墓在江都淮子桥北
　　阎麟生妻郑氏
　　按扬州府志郑氏中丞茂华孙女适廪生阎麟　　生幼闲诗书动以古烈女为法夫病亡绝粒六　　日夫葬虞祭毕遂自缢死　　王二姑
　　按仪真县志王二姑郡功曹王国祚女许字吴　　与邻未嫁会兵兴入扬州国祚谕以名节女阴　　与嫂如东邻井不获投遂自缢而死　　王鲸妻施氏
　　按仪真县志施氏王国祚长子鲸妻乙酉夏大　　兵克扬国祚集亲丁七口戒之曰男子将死幼　　妇弱女盍早自裁皆唯唯而退施与姑私相谓　　曰可同入井主井家拒之坚不克入方皇措而　　兵已入其家国祚夫妇及三子皆死施度不能　　脱佯丐生于兵乞拜翁姑而从去许之因匍匐　　大恸举刀一刎而仆兵舍走施命未绝但口不　　能言隐隐闻人语曰风入肺即不活或又曰得　　马粪裹之即生惜喑矣治如法而施起且能言　　但口苦吃有苍头王伦匿其子寻夫妇俱陷营　　中施与人曰不得吾儿生不若死百计求之苍　　头夫妇果抱其子而至复相与遍觅其翁姑与　　夫妹及弟鳟骸骨归葬仪真越二十四年子既　　授室且弄孙王氏得有后　　王房妻刘氏
　　按仪真县志刘氏王房妻年十八归房生一子　　未周房病刘每煮药必跪祝于天十数月衣不　　解带寻子殇房亦殁刘告父母曰妇人所依者　　惟夫与子今俱亡独生何为哀毁成疾而死　　郑姑　　按仪真县志郑姑诰封庶吉士侠如女许字诸　　生程起善会善回新安经富春以父舟火往救　　溺江中讣至姑日饮泣三年不言笑家人数挑　　之姑曰非不即死欲有待耳父母窥其志遣之　　程以妇礼见善父母服丧谋立嗣毕设奠大恸　　绝粒而死督学李嵩阳题旌　　池氏霍氏
　　按江都县志池氏霍氏皆小人家女许人未出　　室夫亡一自缢死一自刎死绅士征双烈诗汇　　成一集有司建双烈祠于平山堂之西　　季秋实妻成氏
　　按宝应县志成氏诸生季秋实妻实与兄良玉　　并溺死成年二十守节五年父母怜其无子数　　强之嫁因自缢顺治间建坊旌表良玉妻张氏　　年二十五守节四十七年　　袁君如妻朱氏
　　按宝应县志朱氏袁君如妻家松原庄城守兵　　殷凤高升友至庄瞰君如他出乘夜入室氏无　　备因被污遂自缢死县令叶上其事二凶皆伏　　诛　　张文昌妻韩氏
　　按如皋县志韩氏张文昌妻邑诸生圯授母昌　　殁无子立授为嗣韩年二十授仅二岁授稍长　　聪慧韩闻陆舜名通五经因携授之海安依母　　家就陆氏学申酉之变兵戈四起大肆杀掠睹　　韩美扶之上马韩大骂堕马卒大恚兵刃交下　　脑血迸流而死　　马文运妻钱氏
　　按如皋县志钱氏丰利场诸生马文运妻顺治　　二年沿海兵乱肆行抄掠运欲钱避乱他走钱　　曰我能往彼亦能来不如无出运强之行中途　　果遇兵运与妻匿草中被搜得勒上马凡三拒　　文运护其妻兵怒挥刀断运指三钱奋力夺刀　　自刎死　　何执子妻江氏
　　按通州志江氏何执子妻甫及笄归何止十日　　适高兵焚劫江场氏同母姜氏挈一老婢逃窜　　为贼所追女大呼曰余不能扶母俱生矣投河　　而死母复奔泣数里兵复迫之亦赴水死越三　　日母子抱立水中颜色如生　　王取妻杨氏
　　按通州志杨氏王取妻因时事扰攘依其兄隆　　以居藩镇既败隆不免取亦见收官军悦氏姣　　好欲有之氏请死不从强劫马上去氏骂不绝　　口奋身投地者三军竟杀之取已先死于仓卒　　土人怜而合葬之　　李德明妻王氏
　　按通州志王氏李德明妻大兵临城绅民咸避　　村落氏以德明为学中掾史从官分守于外义　　不肯独行及城下邻媪怜而伴之夜赴仓河求　　死媪劝留至再氏曰妾与媪不同也年少而无　　援脱或被淫辱媪能免我乎言讫而瞑　　严氏两妇
　　按通州志严氏两妇妯娌也不知其姓居西南　　营问罪之师猝至两妇不能出城迷道至西寺　　前为兵所逐恐被污辱结襟赴池中兵亟呼救　　之已不及矣　　江完初妻彭氏
　　按通州志彭氏江完初妻父取采就养婿家寇　　至老不能行彭扶之而逃为贼所迫跪献衣饰　　乞父命不克欲狎之遂夺贼刀自刎僵立不仆　　贼惊异不敢携一物而去　　梁天峻妻罗氏
　　按通州志罗氏诸生梁天峻妻幼读列女传颇　　能解悟平时整风仪礼法高进忠作乱兵将　　劫而污之氏号骂不屈褫其衣缚之罗自嚼其　　舌喷血满贼面骂不绝口贼以刀剖其腹脏腑　　迸流犹恨詈有声贼党惊畏争以衣覆之而散　　曹敏行妻徐氏　　按通州志徐氏诸生曹敏行妻年二十七夫亡　　孀居十五年义不从贼被支解　　汤氏女
　　按通州志汤氏女受聘于单茂芬乙酉之变从　　其亲避乱于乡遇兵河口挟上马相狎女探刀　　刺兵兵惊跃掷之女更追杀兵兵竟杀女　　周氏女　　按通州志周氏女幼许字张人经经未娶而夭　　女往吊之初不哭泣而毁容守丧不复归母家　　或问之曰以身许人义不可返然面不相识未　　为有情于何而哭一日邻家失火势渐逼家人　　皆避出女独伏棺号泣火熄而棺仅存其事经　　父母甚孝年逾五十齿已半落面毫长寸许见　　者无不起敬　　陈迎妻凌氏
　　按通州志凌氏陈迎妻家世衣冠有礼教里人　　称内则焉乙酉夏乱民杀州长吏城中人知旦　　夕兵至避入乡迎亦避严家东原氏谓家人曰　　兵未必可避皇皇焉忧之时时自为计将以死　　自全抚其子若女属左右善视之而分给以簪　　珥示相托既而兵大至城中相传首祸者在东　　原举相惊窜果有戎马数十骑来捕乱民马上　　或挟少妇往来田间畏死者恣受其辱氏闻遂　　投水死　　陈酉妻昝氏
　　按通州志昝氏漆匠陈酉妻家甚贫夫妇颇相　　得大兵临城城中有力者先避去独酉夫妇靡　　所适兵且至乃仓皇出城妇又怯步不得前泣　　谓其夫曰倘为所掠奈何吾义不负汝不若先　　死为洁酉曰何至是妇曰必迫而后死晚矣俄　　见被创者渡河而来人咸大惊妇即投于水酉　　抚肤大痛亦投水抱其妇尸同殁焉　　郝赳妻张氏
　　按凤阳府志张氏郝赳妻年十七夫亡自缢而　　死　　阮蕴贞妻陆氏
　　按凤阳府志陆氏阮蕴贞妻夫避寇乱覆舟死　　氏闻投缳以殉　　侯世禄妻韩氏
　　按凤阳府志韩氏侯世禄妻年十六夫亡自缢　　死　　周之璋妻王氏
　　按凤阳府志王氏周之璋妻之璋久在床褥氏　　侍汤药不遑寝处二年顺治十二年璋死泣语　　其姒曰予失所天不能独生姑之生养死葬惟　　姒始终其事伺姑就寝潜往拜辞自缢邑令上　　其事请旌之　　亓敬修妻时氏
　　按凤阳府志时氏亓敬修妻顺治十七年年二　　十夫亡自缢死　　孙会隆妻罗氏
张
氏附

　　按凤阳府志罗氏孙会隆妻与培隆妻张氏妯　　娌并早丧夫共依夫兄运隆住石桥集顺治八　　年贼至执运隆拷掠二妇自后门乘小船走贼　　追及之张骂贼贼怒杀之罗急持棹击贼中首　　并见杀罗执棹甚坚不得去遂锯杆两头握中　　节以殓罗年二十张年十九　　曹廷琇妻甘氏
　　按凤阳府志甘氏曹廷琇妻甫亲迎而夫病笃　　未行合&#氏奉汤药朝夕匪懈半载夫亡氏自　　缢翁姑惊救寻翁殁与孀姑同寝处强存视息　　及服除之日仍自缢死　　张氏妇
　　按凤阳府志张氏妇不知其姓顺治十四年闵　　孝乡有张氏子樵于野遇狼逐之氏夫往救被　　噬氏哭至其所以镰绝脰而死　　张海女
　　按凤阳府志张海女幼许嫁唐昕昕死女毁容　　不食欲自尽父母止之将择配女曰天乎是不　　容吾生也遂自缢死邑令往祭其家旌表　　杨三魁妻冯氏　　按凤阳府志冯氏杨三魁妻以强奸不从投水　　死奉旨建坊
　　孔氏女
　　按凤阳府志孔氏女孔士毅妹许字明季镇将　　之子后以远隔音耗不闻或劝改聘女即自缢　　死　　张炜妻刘氏
　　按凤阳府志刘氏浔州府同知刘鸣凤女张炜　　妻炜有淮安之役乡贼突入刘室执刘刘诳之　　曰是窖藏所在贼拥往掘之刘乘间取刀自刎　　死顺治十七年巡方上其事建坊旌之　　刘扩妻李氏
　　按凤阳府志李氏刘扩妻进士李敏孙女十岁　　失怙哀痛如成人年十八归刘事翁姑未逾年　　夫病药饵饘粥必亲夫与诀曰余不孝不能奉　　养父母尔年方富无所出奈何氏曰勿以我为　　念我不负汝夫亡投缳两次俱救免时方有身　　众劝久之遂不言死未几女复不育乃于葬　　前三日手涤瓣香再拜自经柩侧及家人惊觉　　起视已死缟素重袭密纫如织郡守申请旌之　　姚心妻李氏　　按凤阳府志李氏姚心妻心病亡氏视殓毕随　　自缢柩前具题旌表　　王臣赓妻齐氏
　　按凤阳府志齐氏王臣赓妻年十九夫亡殡殓　　毕即自缢死顺治十五年奉旨建坊
　　李珩妻魏氏
　　按凤阳府志魏氏李珩妻生子梴杵珩年十五　　病亡梴杵亦殇氏涕泣欲死当归宁其母常留　　之曰久住何为归即拜墓夜易衣自缢死邑令　　表其墓　　牧儿妻郭氏
　　按凤阳府志郭氏农家牧儿妻夫与其侪浴于　　河溺死氏询知其处以襟蒙面自投明日二尸　　相抱而出　　刘某妻沈氏
　　按定远县志沈氏耆民沈望楼女少适刘某赤　　贫无依以女工给饘粥一日刘出有强暴艳其　　姿欲犯之沈峻拒自揣夫懦门单恐贻横辱遂　　自缢柿下遗诗末句云青泥莫漫污冰雪明月　　芦花不系舟　　夏景虞妻刘氏
　　按太和县志刘氏生员夏景虞妻年十二养于　　夏长乃毕婚夫病亡遗嘱令抚女顺治七年女　　殇氏自缢死　　赵鸿基妻方氏
　　按太和县志方氏赵鸿基妻幼时母病祷天愿　　以身代年十七适鸿基越二载夫亡自缢死与　　夫同殓有司旌其门　　张氏女
　　按合肥县志张氏女张慊庵女也许字黄穆生　　子未嫁穆生子亡讣闻女素服悲号遥拜之夜　　静自缢而死　　陈忠妻李氏
　　按合肥县志李氏陈忠妻年二十夫亡守节抚　　孤孤殇遂投水死　　张妻杜氏
　　按合肥县志杜氏本定远人适诸生张婴　　弱疾不起杜刲股进药不效亡哀号欲以身　　殉辄为家人救免后绐侍婢寝自经死年二十　　父启元白发跄踉向人陈请得具题旌表　　畲达远妻钱氏　　按无为州志钱氏大理卿策之女孙廪生人赡　　女也年十七适武昌节推畲有灏之子达远顺　　治乙酉翁随左镇投诚至江宁大淳关兵噪逼　　舟时达远在运漕氏知不免以幼子付乳母李　　氏投江而死时年二十　　童师圣妻朱氏
　　按无为州志朱氏童师圣妻顺治五年伪史阁　　部破州举家逃避氏子纔数月度必为贼获遂　　纳子怀中缝其衣闭门自缢死子亦死于怀　　季仲千妻曹氏　　按无为州志曹氏季仲千妻年二十夫亡殡讫　　投水死　　谢桂女
　　按无为州志谢桂女年十四许聘王道未嫁道　　死女随母往奠至道家抚棺哭几绝以死自誓　　遂留不归久之父母念其幼欲令改适绐以母　　病笃诱之回私约媒妁令鲙鱼款媒女悉其事　　谓母曰此鱼生可悯奈何必令之死也母不觉　　从容入房栉沐坐帷中缢死年十五项无缢痕　　面色如生顺治三年兵宪旌其门　　刘有绅妻谢氏
　　按无为州志谢氏刘有绅妻绅亡二子俱殇氏　　投缳家人救苏泣曰我不即从夫地下者以两　　孤今复何事遂不食死　　蔡蒙勋妻董氏
　　按无为州志董氏蔡蒙勋妻嫁未期夫病羸疾　　氏扶持起居供汤药数年其兄素无行料弟必　　不起逼令改嫁氏泣誓同穴欲先夫死夜投于　　河时盛夏河流湍急遂死焉经二昼夜颜色如　　生犹衔发于口作切齿状　　黄瓒妻吴氏
　　按无为州志吴氏黄瓒妻年二十四夫亡族人　　逼改适不从强许胡姓入赘及期乃潜启后扉　　沉冰池中死　　沈可钊妻张氏
　　按无为州志张氏诸生沈可钊妻顺治五年伪　　史阁部自他郡拥众据州百姓争携家避大兵　　至扑灭之搜索藏匿氏随姑避邻家壁中为两　　卒所获因跪祈曰姑老疾幸释之对门即吾家　　家有厚藏引君至彼任所取择身亦唯命卒遂　　不疑与俱往二卒见所藏争攫之氏乘间至寝　　室坚抵扉老婢抱其子入拒之门外且拜之曰　　我不获事姑烦尔并抚我子也遂自缢婢大呼　　救二卒急启户视之死矣后数月兵解去乃得　　殓　　刚启元妻陆氏
　　按巢县志陆氏生甫七日失恃寄养舅氏家龆　　年还父所年十四适刚启元元有慧质能文谐　　伉俪五年生一子刚病笃执氏手泣曰汝有怀　　中雏幸无萌异志氏泣曰恶是何言汝去吾即　　来耳及元殁氏悲恸匝旬果死　　陈氏女
　　按和州志陈氏女和州陈孟珏女也生而端淑　　识文字通孝经论语大义幼许字黄季子彝铉　　将归而铉死女闻讣数引决皆救免慨然曰父　　母欲儿不死当令归黄或以未嫁不可女曰我　　闻古有共姜岂已嫁耶劝者语塞自是缟衣蔬　　食不安寝食越七日如黄拜铉父母夕与保姆　　卧将五更保姆梦中遽惊醒索火烛之则女发　　缳辫绕作数结以死启其箧则豫遗书焉有　　司闻之为致祭
　闺烈部列传五十九
皇清九
　　朱登召妻方氏
　　按钱塘县志方氏新安人徙钱塘适同郡朱登　　召登召有才气明司李蔡懋德荐为临川主簿　　后迁官于广西柳州又改福建漳州俱不赴及　　鼎革携方及二子归行至龙溪乱兵阻道而返　　丙戌大兵至城下登召与二长子先后被掠方　　氏独处一室惟一男一女从男三岁女五岁闻　　信乃大哭曰时移家破一至于此吾当殉汝父　　地下顾汝姊弟幼小无知流落祗辱门户计惟　　偕死耳乃举剪刀先刺女后刺男即自剌入喉　　寸许二男惊呼仆地方亦晕绝室中矣游骑窥　　壁闻人声破壁见母子三人宛转血污中惊叹　　而去遂为邻媪所救得不死三日登召同其两　　长男归相抱而哭俱得苏登召没方教其子辂　　孝友称于乡党　　李士钤妻蔡氏
　　按钱塘县志蔡氏李士钤妻钤病剧母翁念钤　　甚得心疾卒钤于&#蓐间号恸呕血数升后十　　日亦殁蔡氏殓姑及夫经营丧葬越七日亦死　　母慈子孝妇烈各得其死可叹也　　傅氏三烈
　　按钱塘县志傅氏三烈傅元英继室庄氏元英　　子与霖妻陈氏陈弟世祯妇钱氏也乙酉夏游　　骑抵武林城中人四窜与霖友郑故浮山人浮　　山去会城五十里地僻郑拿舟迎与霖霖奉祖　　三台及母庄妻陈暨妻弟妇钱氏同往抵郑郑　　指金家塍最善左江右林可避兵遂移就焉亡　　何骑&#至家人竞走林樾中庄及钱氏独走江　　陈氏念翁饥速晨炊备榼饮促与霖迹翁乃携　　苍头望林奔奔稍后一骑猝至陈掷珠串祈免　　既入橐仍以威逼陈大骂被三创骂愈烈死之　　庄及钱沿江遇骑亦死焉先是庄与钱相约若　　变生不测一死全节耳及是果然　　唐之坦妻曹氏
　　按海宁县志曹氏诸生颖洙女性贞淑嫁为文　　学唐焕子之坦妇六载不孕谋纳妾会夫病未　　果丙辰四月复患毒疾益亟迄九月坦亡氏奉　　汤药衣不解带者已半载同死之约订之有素　　预蓄砒霜灰水盐卤于僻处凡殡殓所需之物　　必兼家人疑之当坦死前一日即不食其母强　　之乃曰夫食我亦食及坦绝旋取向所蓄砒霜　　服之为妯娌所救不得死稍间更取灰水饮之　　急夺已无及腹搅终夜又不死次日夫殓擗踊　　晕绝复苏姑母戚属力卫之方就寝徐起又取　　盐卤急服之碎其为弟所窥有顷大呼五内　　如焚者再忽上吐下泻竟不得死母解之曰独　　不顾尔老母乎氏曰母尚有子女四人无忧也　　母曰翁姑年老无依儿应养生送死氏曰业已　　许夫不能全孝矣不食二十有二日而容貌如　　故夜半启户出投于舍旁池中家人觉出之池　　气已绝少顷复苏又不得死于是不复言死饮　　食起居如故寻剪其机轴制衣一称余布七尺　　有小婢乞之不与家人窃议曰尺布尚惜其不　　死明矣其时庭中腊梅方开氏视而叹曰昔董　　节妇有菊花诗美其不落也此花亦不落因为　　诗曰独出冰霜枝叶无此花自与众花殊共知　　秋菊心常在尚有黄梅抱树枯至除夕得间取　　七尺余布自经夫柩旁家人始知惜布故也邑　　令闻其事亲式其闾致奠焉　　周宗彝妻卜氏
朱衣
紫衣附

　　按海宁县志卜氏孝廉周宗彝妻顺治乙酉八　　月十五日硖川被兵孝廉不顾家死氏闻变曰　　夫必死矣妻当死夫子当死父遂携其幼子及　　二妾朱衣紫衣溺死后园青萝池内次日族人　　举其尸三人相抱其子而出面色如生一时全　　家婢女及亲族妇女后死者四十八人　　杨友松妻朱氏
　　按富阳县志朱氏江阴贡生朱万邦女归灵泉　　诸生杨友松明季庚午伯兄鼎臣领乡荐叔季　　鼎调鼎梅与友松同入泮宫朱祖父母重庆一　　时称盛友松性迂缓氏佐以勤俭家赖以不坠　　顺治末山寇窃发氏挈妇宋氏避兵田舍私谓　　父曰吾少受家训不幸遇此设有不测当以死　　自守无轻罹辱也已而寇兵猝至氏携妇宋急　　趋园林池中相抱自沉以死翌日出之姑媳环　　抱不解观者莫不掩涕生徒闻于有司旌表　　丁元德妻周氏　　按嘉兴府志周氏秀水丁元德妻顺治初元德　　以从征功任广东大埔教谕氏独操持门户上　　事耄翁下抚稚子克尽慈孝及元德亡氏哀毁　　目盲终丧即绝粒死学使旌之　　金元奎妻徐氏
　　按嘉兴府志徐氏名婉秀水人七岁能读列女　　传十六归金二月而夫亡恸视含殓即自缢俄　　复苏更六阅月语其弟弘贞曰姊今日死矣至　　暮果逝时顺治丁酉元旦里人谭贞默为志铭　　葬于嘉兴之永丰里七世祖孝义徐瓒墓傍有　　司具题坊表　　徐干贞妻朱氏
商氏
顾氏附

　　按海盐县志朱氏绛州知州学忠女太学生徐　　干贞妻贡士储元母顺治乙酉避兵丰山兵至　　干贞先他徙朱病不能行同二婢商氏顾氏伏　　草莽中兵登高见之执朱朱誓不辱悉以携金　　予之兵去复返问秀才安在告则生否则死朱　　骂曰吾安知即知之亦不告汝兵持刃牵之骂　　益厉遂见害二婢不屈亦死顺治三年巡按御　　史王应昌旌之　　郭干妻何氏
　　按海盐县志何氏诸生浚女邑人郭干妻年十　　九夫亡苦节二十年乙酉大兵至西郊郭家尽　　室行何氏独不可曰死耳将安之强之终不听　　与二婢俱留以大石支门而卧兵至排门何氏　　自经死年三十有七　　陆定征妻曾氏
　　按平湖县志曾氏陆定征妻夫亡不食而死　　赵氏女　　按平湖县志赵氏女系出名族许配高某高起　　家微骤富且曾为其外祖前马女愧之将嫁自　　缢死　　王尔荣妻吴氏
　　按平湖县志吴氏王尔荣妻荣负金陵客铜价　　客往索诟詈备至氏愤自缢死时顺治七年县　　令刘秉钧额其堂曰帷薄干城　　金明和女
　　按石门县志钱林里农家金明和女顺治六年　　盗贼猖獗妇女被污女年十五闻之以死自期　　家贫无力迁避是年冬盗沿村劫掠执女欲污　　之大骂不屈投水死越二日尸浮其家始知　　祝守道妻姚氏　　按石门县志姚氏儒生祝守道妻事姑尽孝顺　　治乙酉兵寇淫掠氏家临运河戎马往来络绎　　一日晨兴乱兵猝至仓皇出避追逼将及见路　　傍有池遂奋身跃入溺死时当盛暑尸停三日　　颜色如生督学旌之　　夏承启妻周氏
　　按石门县志周氏夏承启妻顺治丙戌乱兵横　　淫氏与众同被掠逼污之坚拒不从骂不绝口　　贼怒以刀按其颈骂愈厉贼欲释之恐众妇不　　顺遂断其颈乡人莫不叹惜　　管赓韶女
　　按石门县志海昌文学管赓韶女许字邑人劳　　之芳将请期而之芳死讣闻父母秘而未发女　　方刺&#微闻之即裂&#而恸请缞麻往哭父母　　意犹豫女披发恸曰请立视儿死以骨往殉乃　　许之既至缞麻就位擗踊不欲复活之芳祖母　　高氏见而爱之甚引与同卧起久之父母念女　　迎归加椎结衣大布不事铅饰无何伤痛而绝　　张伯庆妻沈氏　　按乌程县志沈氏父沈吉系温家仆以女嫁　　里民张伯庆顺治九年姜汝成以索负为名值　　伯庆他出逼奸不从自缢死　　汪逢源妻丘氏
　　按归安县志丘氏嫁参军汪翰子逢源未期年　　夫死欲自尽舅姑止之乙酉夏寇据湖城丘恐　　见污亟投井为汲者拽出丘即键户登夫棺悬　　梁死家人舁丘尸以土覆之越三日始殓面色　　如生郡人严经世目击其事遍语同人为挽歌　　百篇悼之　　茅引旗妻周氏
　　按归安县志周氏封御史周文凤女适归安庠　　生茅引旗性至孝里党重之翁瑞征清宦京卿　　氏躬操节俭相夫勖子倍极勤劳顺治中群盗　　突入氏室氏恐见污潜赴水死次日尸浮水面　　颜色如生里人嘉其烈请于郡邑旌之　　顾季蘩
　　按归安县志顾季蘩归安人庠生顾汉女许聘　　张九彰未嫁闻彰死欲以缞绖往守父母不允　　会顾祖母丧彰父来吊顾登楼绐侍婢出观祭　　奠即键户投缳死侍婢至见户闭从牖中入已　　气绝矣所著有绝命词三首张迎其榇归附其　　子灵奉诏建坊旌表
　　姚氏女
　　按归安县志姚氏女姚文成女也自幼寡言笑　　不出中门许聘杨文未几父母殁女恨不　　及奉养常于密室中悲悼罕令人知癸丑夏文　　病亡女闻仍为父母理家事讫至更余从容　　纫衣自经死越三日始殓颜色如生都人士迎　　棺与文合葬　　吴允培妻沈氏
　　按德清县志沈氏下舍村诸生吴允培妻年十　　八归吴寇至氏行避中途遇盗急奔投于河以　　死　　王法妻沈氏
　　按德清县志沈氏敢山王法妻沈年二十　国初寇乱避匿林莽间为寇所逼仓卒间以手格　　刀赴河而死　　沈元复妻徐氏
　　按德清县志徐氏新市人适新塘民沈元复一　　年夫死无子舅姑皆亡家贫日鬻女红佐给每　　终日不举火秉节八载或歆以富室讽之再嫁　　氏愤而呼天啮指以誓顺治辛丑春贫日甚家　　人悯之益欲谋移其守妇微闻不语竟日母窥　　其意与共寝是夕伺母睡酣潜从窗牖跃出投　　于清潭而死事闻县令祭奠表其门　　谢氏
　　按鄞县志谢氏幼端慧知书年十六从母避乱　　之天台道遇土贼尽掠其资氏惧贼侵先临溪　　而立示将溺焉贼欲得其金镯氏亟取而投之　　溪曰吾物宁付清流岂入贼手年二十二归同　　里某氏固美姿容而某貌极丑且贫人谓其必　　不相能氏则情好甚笃未几夫病亡日夜号恸　　几绝者再遂以死自誓其母常慰解之则曰儿　　既已失所天何乐乎有生顺治甲午有新孝廉　　慕其色遣媒妁来氏即呼号狂恸欲绝裂媒妁　　衣骂而唾之即日冒风雨奔哭殡所比归大呼　　心痛呕血而死　　华夏妻陆氏
　　按鄞县志陆氏华夏妻其夫坐罪弃市妇女法　　当分配氏虑有污辱即沐浴更衣拜辞尊长从　　容就缢死乡人称之为烈妇　　钱某妻徐氏
　　按鄞县志徐氏钱某妻顺治己亥东乡海寇大　　入欲污徐徐不从贼以刃胁之坚拒骂詈贼怒　　以刃刺其阴穿腹而死　　赵文炳妻陈氏
　　按鄞县志陈氏赵文炳妻海寇大入欲污氏不　　从胁之不屈赴水死　　应氏
　　按鄞县志应氏不知其夫年十八群妇偕其避　　兵村庙中俄一卒带兵入氏奔出庙门外将投　　道傍井为贼所持不得入复威逼数次终号泣　　不就贼大怒杀之　　郑宗英妻张氏
　　按绍兴府志张氏上虞人与其姑避寇入珠龙　　山忽寇至掠之迫胁使行张牵姑衣袂寇以刀　　鞘击其姑仆地挟张行可里许寇不及防张跃　　入施家池死　　张氏陈氏
　　按绍兴府志张氏王肃三妻陈氏徐炳龙妻并　　上虞人戊子夏四月贼首王雅四构乱营兵剿　　之居民妇女不免于兵张被缚置马上经交水　　桥跃入水中触石死陈避匿黄家岙兵突至陈　　曰我可杀不可辱遂被害　　王嶙妻张氏
　　按绍兴府志张氏诸生王嶙妻会稽人嶙苦读　　早亡张绝粒而死　　谢弘济妻车氏
　　按绍兴府志车氏谢弘济妻上虞人戊子四月　　山贼陷虞夜半援兵至贼遁走邑民方仓皇逃　　窜车素有妇德足不履户外闻金革声遂跃人　　城河死　　徐承明女
　　按绍兴府志徐承明女诸暨人年及笄未字岁　　丙戌大兵进征越地有游卒执女置马上过全　　湖女跃入水死时溽暑逾数日尸浮颜色如生　　车元衡妻徐氏　　按绍兴府志徐氏上虞人诸生车元衡妻嫠居　　有年城陷悬灯夜坐兵入门杀其夫弟徐遂以　　利剪刺喉而死　　童汝茂妻陶氏
二章氏
二妹附

　　按绍兴府志陶氏童汝茂妻会稽人与弟妻　　章氏弟综妻章氏及二妹同舟避寇寇至陶奋　　身投河四人从之次日得尸犹握手不解　　陶士章妻章氏　　按绍兴府志章氏九江同知陶士章妻会稽人　　戊子土贼肆掠居民多出匿章以贫无舟匿于　　近庐贼至闻儿啼曳其发出&#下欲辱之章大　　骂触刃而死　　周振躬妻徐氏
　　按绍兴府志徐氏周振躬妻山阴人顺治初越　　地新定土寇出没居民率匿水乡徐亦附焉忽　　闻有众至氏曰事急矣名节为重遂抱儿赴水　　死次早尸浮犹坚抱其儿　　林占春妻姚氏
　　按绍兴府志姚氏林占春妻会稽人归林三载　　占春亡痛哭欲自尽母常慰解之明年夫葬母　　亦死姚叹曰吾所以不即死者为夫未葬母在　　故也至此复何生遂以一幼女托其姑绝食数　　日而死　　章氏女
　　按绍兴府志章氏女会稽人许字王姓父母嫌　　王贫欲更之乳媪泄其语女截发扃楼饿而死　　沈与参妻王氏　　按绍兴府志王氏沈与参妻会稽人参以户部　　仓场办事偕居京邸参亡或欲谋娶倩邻&#餂　　以言王微笑不荅未几缢死夫柩侧司庾白侍　　郎为文祭之　　陈肇新妻杨氏
　　按绍兴府志杨氏诸生陈肇新妻会稽人家沥　　海城北枕大洋丙申海寇登岸焚劫时肇新客　　江南杨孑身苦不能避猝遇警投井而死　　胡廷聘妻许氏　　按绍兴府志许氏郧阳副将胡廷聘妻山阴人　　顺治四年楚寇乱被掠许不屈抱石投金鱼河　　死疏闻建坊旌表　　徐氏
女
附

　　按绍兴府志徐氏何家妇山阴人土寇窃发徐　　携女长姐避山中贼至欲辱之徐大骂贼以刀　　刺其腋不屈贼抱其女以去徐张目呼曰有死　　而已无被辱女应如响贼亦刺之俱不受辱死　　陈氏女　　按绍兴府志陈氏女会稽人许聘姚世治两家　　俱寄居京师世治南归女父谋改字之女易　　作征夫状潜觅世治于济宁泣谓曰余违父不　　孝今得见君子事毕矣遂奋身投河死　　马氏吴氏
　　按绍兴府志马氏姚家妇吴氏沈之泰妻遇乱　　马氏被驱出投洋溪死吴即自缢　　黄文备女
　　按绍兴府志黄文备女为乱兵所逼双手握其　　里衣既砍死其手犹不可解　　黄圣质妻姚氏
　　按绍兴府志姚氏黄圣质妻遭乱为兵所逼不　　从两手抱桑树兵斫其首首倒垂而抱如故　　茹芳妻倪氏　　按绍兴府志倪氏诸生茹芳妻山阴人年十七　　归芳芳与武弁有隙以兵至芳遁掠倪及其子　　女倪与姑泣诀曰身惟一死断不受玷弁迫胁　　之羁空房房临庞公池倪以针线缝襦膝抵暮　　越出投池而死　　黄镛妻汪氏
　　按绍兴府志汪氏黄镛妻余姚人顺治五年山　　寇乱官兵讨之居民走避近山镛负母汪抱子　　及幼叔以行事急母脱走镛转抱其弟有二卒　　追及之一执镛一执汪逼汪上马汪曰宁死断　　不从汝二卒相谓曰不杀其夫彼终不肯去挥　　刃向镛汪曰宁杀我毋杀我夫卒牵其发鞭之　　汪引颈呼曰速断我头必不从汝遂斫之仆地　　卒去犹能言至家而绝　　周某妻夏氏
　　按绍兴府志夏氏嵊人适周某家贫居鹿苑山　　官塘顺治九年山寇突至杀其夫与家人共八　　口见氏丽欲辱之不屈死刃下　　富时异妻徐氏
　　按萧山县志徐氏长山农民富时异妻年十八　　归富甫四十日夫亡将葬氏乞姑营双穴不许　　遂自经墓侧顺治十七年县令旌之　　周清新妻胡氏
　　按嵊县志胡氏诸生周清新妻承达女贞静　　姆训母家下相村氏方归宁适山寇至逼不受　　辱被创母金氏冒死奔救并遇害　　邢克威妻胡氏
　　按嵊县志胡氏太平乡邢克威妻武昌谕淮之　　女幼通书史年十九夫亡兄弟以无子欲嫁之　　氏曰兄弟不我知尚谁望焉遂自缢死　　尹灿妻唐氏
　　按嵊县志唐氏尹灿妻丙戌逃难入山怨家掠　　其赀氏惧辱触而死　　郑品二妻陈氏
　　按嵊县志陈氏郑品二妻顺治丙戌兵掠境被　　逼投长桥津潭死　　孙清五妻张氏
　　按嵊县志张氏东土乡孙清五妻父俊贫弱独　　居沙坞赘清五相依里有劣生董信谋夺其婚　　令族人张十三千为媒俊拒之信讼于官托其　　新第门人嘱有司骫法缧系其父兄氏曰以吾　　故贻辱一家我不死事不白遂闭门自经死　　孙景山妻吕氏　　按新昌县志吕氏余姚孙景山妻山业成衣顺　　治间大兵进剿山寇副将赵登科札营邑中一　　卒潜入氏室挑之氏厉声坚拒不得遂持剪刺　　喉以死卒逃去县令及合邑士人为文祭之　　杨耀然妻张氏　　按台州府志张氏清洋人有殊色适杨耀然生　　子甫四月丁酉八月海艘泊城张与其夫匿养　　济院城陷被逼急弃其子投井中其夫从救亦　　投于井　　郑文妻丁氏
　　按台州府志丁氏黄岩郑文妻年二十九丁酉　　海艐破城丁预纫衣裳避假山井贼至将犯之　　弃其子投井死　　邓士铉妻詹氏
　　按临海县志詹氏邓士铉妻顺治十三年马信　　叛掠妇女入海贼兵久驻台习闻北闾妇女多　　美色概不免詹色尢丽其夫先被逼挑行李下　　舟詹闭门独守贼忽劈门入即投后园井死贼　　退出之颜色如生　　楼廷挺妻黄氏
王氏陈氏蒋氏
李氏吴氏王氏附

　　按金华府志黄氏楼廷挺妻有殊色寇入其都　　黄与廷挺父子皆被执强之不从乃磔其夫以　　胁之氏骂不绝口复杀其子骂益甚遂并杀之　　其家昆弟子侄妇相继死者六人廷策妻王氏　　贤材妻陈氏用意妻蒋氏用京妻李氏用孝妻　　吴氏用声妻王氏各抱幼子赴水自溺　　赵忠兴妻虞氏
　　按金华府志虞氏赵忠兴妻年二十适兴顺治　　五年寇乱以家贫不能远避而寇兵猝至氏携　　三岁儿急走被执置马上氏投马者三寇知不　　可辱横刺其胁以毙越数日寇退收殓颜色如　　生　　李汜妻黄氏
潘氏
陈氏附

　　按金华府志黄氏千户李汜妻顺治三年大兵　　破城被执氏与媳潘氏并触阶死次媳陈氏亦　　自缢　　陈廷雪妻张氏
　　按金华府志张氏陈廷雪妻性孝谨归雪六年　　生二子顺治五年寇乱奉姑避他处姑先归氏　　语其夫曰姑老矣焉有为人子为人妇而避地　　违亲者乎因亦与雪归侍寇适至被执氏骂曰　　头可断身不可辱遂仰天大恸寇以刀叩颈者　　数氏厉声曰杀即杀唬我何为遂杀之　　王忭之妻陈氏
　　按金华府志陈氏王忭之妻素娴女德顺治初　　大兵临境从夫避于南山遇兵大小奔散氏年　　甫二十止携七岁孤侄兵欲污之氏绐曰王门　　宗祀全赖此儿乞释还家吾当甘心侍执巾栉　　兵信其言听放孤侄氏即赴水死夫觅其尸衣　　带重结腰系其夫平日所用诗箑神色如生　　郭时行继室王氏　　按金华府志王氏年十八为郭时行继室时行　　素多病氏日夕供药饵前室遗媵有娠以时行　　病革潜欲投药堕胎氏寝食不离以防之逾数　　月时行没哀痛几绝母家劝他适不可迨夫撤　　灵冀以身自焚而众护不得又数月媵生男氏　　喜曰是可以死矣竟绝食而殁郡邑表其门　　王瓘妻柳氏　　按金华府志柳氏王瓘妻年十七归瓘时瓘已　　病为脱簪珥求医瓘病革与氏诀曰汝年少无　　子我死汝当别嫁氏以死殉对奉养不懈迨瓘　　死殓毕欲投于棺及撤灵又投于火姑与妯娌　　力救之哀哭不绝声潜为送死衣履翁姑惧不　　测密遣孙女伴睡氏语女曰明早翁姑问汝但　　云夜半子时女幼莫知所云俟女睡沐浴更衣　　就缢女惊觉亟呼翁姑救之不及盖子时也御　　史王上其事旌表　　方满妻徐氏
　　按金华府志徐氏方满妻年十八于归数年而　　满患淋疯倩媒欲令再嫁妇觉诘之曰尔欲卖　　我乎盍留我纺绩以相给必弃我有死而已夫　　见其志坚而止氏日夜劳瘁供药食毫无倦色　　后五载夫亡哀毁几绝翁姑欲为择嫁氏见父　　母泣曰我将去可收拾房中物谓其安心嫁矣　　一夕自缢死　　包姜姑
　　按金华府志包姜姑包湘女也家甚贫而性孝　　谨年虽少能以礼自闲族叔钦武断一乡乡之　　婚娶必钦主之而姜始许聘朱楫钦深以为憾　　适富贾范天生有女意钦遂为之谋扬言湘　　先受天生聘而楫夺之讼于官范富钦险而湘　　与楫俱怯讷卒不能自明女闻而号曰已许朱　　即其家鬼官能离我亲其能折我心乎赴水者　　三四竟瞰父母出自缢而死远近见闻无不悲　　悼士夫吊赙哀挽者不知其几巡抚刘督学滕　　遣奠于墓表其门　　何棨妻陈氏
　　按金华府志陈氏归莲湖何棨年三十棨得暴　　疾亡氏哀哭绝而复苏者再夫殡前山氏常谓　　幼辈曰吾死当置其旁妯娌慰谕之不听一日　　乘夫祖忌辰具蔬饭进舅姑毕命婢取汤浴久　　不出婢启门则已自缢死身悉换新衣用线密　　缝一箱固锁则预储殡殓物也郡县以闻得赐　　旌表　　赵养生妻杨氏
　　按金华府志杨氏赵养生妻年十八归赵期年　　夫亡氏送殡跃入池中以救免寻自缢复救之　　姑与母环守进汤饮氏裂其碗割喉而死　　严寅华妻黄氏　　按金华府志黄氏诸生严寅华妻顺治三年被　　兵所执坚志不从投潭水而死　　叶锺芝妻赵氏
徐
氏附

　　按金华府志赵氏进士叶锺芝妻顺治三年溃　　兵剽劫赵与锺芝弟锺藻妻徐氏并为所获呼　　曰任汝杀我我不去即共跳入荷花塘中兵怒　　刺数槍而死芝藻归见双尸浮水面颜色如生　　有司题请树坊旌表　　张妻麻氏
　　按金华府志麻氏张妻年十九归输粮
　　金陵病亡讣闻氏恸哭三日不食姑慰勉至再　　惟饮茗汁翼日沐浴整以锁钥付姑至夜自　　缢于寝　　潘士柱妻童氏
　　按金华府志童氏潘士柱妻年十八于归奉姑　　以孝闻越五年丙戌七月乱兵经其地氏扶姑　　逃至白莲塘为悍兵所获以马胁之使乘氏詈　　不绝口曰汝贼也吾岂从乎有死而已兵仍扶　　之行又至一塘投水水涸不能没兵拽之出加　　以鞭笞氏益肆詈兵乃手刃之而去其姑尾得　　之抱尸泣时盛暑色不少变见者骇异　　胡旵妻汪氏
　　按金华府志汪氏胡旵妻嫁未几旵亡家甚贫　　誓不更适旵弟昉贪鄙时加逼挟不听乃私受　　人财许嫁之及舁轿至氏易服愿行众方喜饮　　因从便门趋出溺万安桥下家人索之不得踪　　迹至桥畔沙碛中见双履入水求之尸已僵矣　　程懋铨妻徐氏　　按永康县志徐氏诸生程懋铨妻年二十一乙　　酉寇至门闭户自刎死有司旌之　　叶应恺妻马氏
　　按西安县志马氏诸生叶应恺妻孝敬端恪夙　　妇道丙戌秋城陷卒拉妇女十余人将赴营　　马氏与焉途经菱池度不得脱大骂跃入池中　　水浅不没卒怒以戈刺之被三创乃死夫收其　　尸衣服表里皆连&#缝缀不留纤隙　　吴士昌妾高氏
　　按建德县志高氏吴士昌妾郑芝龙败兵回闽　　所至淫掠氏为兵所攫厉骂不屈兵胁以刃氏　　曰宁死耳决不尔从遂投于塘而死越数日家　　人捞其尸颜色如生或曰氏姓赵　　黄阿继妻柳氏
　　按温州府志柳氏黄阿继妻永嘉人顺治戊戌　　海艘犯江北氏遇贼度不能免抱子投河死寇　　哀之为取富室棺殡之夫感其义削发为僧　　施晓宇妻杨氏　　按温州府志杨氏施晓宇妻永嘉人偕夫避乱　　山中兵欲犯之不从被杀三日不殡面色如生　　赵存洵妻高氏　　按温州府志高氏赵存洵妻乐清人于归二载　　夫遘危疾氏登屋吁天而夫已逝坠檐折足几　　殒殓夫后归母家罄衣资以遗内外子侄遂绝　　粒死　　蒋世鹏妻林氏
　　按温州府志林氏蒋世鹏妻永嘉人顺治十四　　年海舟掠象浦氏年二十同姑遇贼欲犯之不　　从骂贼而死　　吴德馨妻汪氏
　　按温州府志汪氏乐清人顺治十四年海寇掠　　南阳获氏胁以行氏大骂不从寇怒杀之　　林元标妻冯氏　　按温州府志冯氏林元标妻永嘉人顺治甲午　　海艘劫掠罗浮氏与元标同被执贼首欲妻之　　氏恐被污投海死次日尸逆流而上浮至罗浮　　人咸异之　　赵应彩妻戴氏
　　按温州府志戴氏赵应彩妻乐清人海寇陷县　　城氏走匿双瀑潭为所获绐贼下山至潭际跃　　入水中死　　秦益蕃妻林氏
　　按瑞安县志林氏秦益蕃妻诸生林得时女也　　归秦甫期而秦没林年二十一无子夫弟方四　　岁林与姑抚长之为谋娶生子二抚其一为夫　　后国朝师至家人议徙避村堡林自缢死初林自夫没　　凡栉有遗发指有落爪皆拾而函之其靡他之　　志盖如此　　李应官妻吴氏
　　按平阳县志吴氏贡生李应官妻庠生君城母　　也世籍乐清徙居平阳顺治戊子山寇猖獗吴　　同众妇女逃至江口遇兵尽掠登舟渡江氏独　　在船头悲号兵见其迫切恐赴水牵其衣吴度　　不能免将半渡即以所怀银饰掷舟中众兵争　　拾吴遂起投江而死其尸逆流四十里到萧家　　渡时应官尚在乐之玉甑峰是夕梦吴曰君在　　此妾已至萧家渡矣次日果闻家难遂往萧家　　渡寻觅得吴尸时已半月面貌如生人咸异之　　合邑绅士为诗哀之积累成帙名蓉江芳烈集　　有司旌其门　　张联标妾傅氏
　　按泰顺县志傅氏知县张联标妾年少有异姿　　从标令罗阳时流寇余孽未殄突陷邑城知县　　被执死之氏被拘于贼营中贼令小卒百计诱　　之不从一夕拥至渠前令诸贼环刃以待诘其　　死与生孰愿氏愿死久无异词延颈就戮渠知　　不屈遂缳其首&#葬城东　　徐日华妻叶氏
　　按处州府志叶氏徐日华妻年十八寇入南洲　　氏避乱于山贼逼不从坠岩而死　　骆佛喜妻周氏
　　按处州府志周氏骆佛喜妻居杨门口为农家　　妇秉性贞洁不妄言动丁亥冬大兵剿寇氏为　　所掠挟坐马上行五里至三墩桥有崖堑下临　　深涧笋石削立忽飞身投崖血溅崖石而殒　　李含章妻杨氏　　按处州府志杨氏庠生李含章妻寇乱大兵临　　村氏奉姑往避适遇单骑追迫虑不得全遂溺　　水死　　李斐然妻郑氏
　　按处州府志郑氏贡士李斐然妻敬恭妇道不　　喜华饰每篝灯佐读寒暑不辍织斐然官襄　　阳流寇逼城值斐然摄篆光化氏哭嘱两儿曰　　汝家世忠贞不愿见贼入此城也惟有姑在堂　　弗复能奉侍为恨遂扃户自缢死巡抚王扬基　　汇题旌表　　杜某妻李氏
　　按处州府志李氏杜某妻美姿容夫早丧矢志　　苦节有恶役郑立者倚势慕色逼娶之氏不从　　强之月余氏绐谋曰伊择吉吾当改及期遂　　闭户自经事闻邑令论役死旌表其闾　　朱泰来妻李氏
　　按处州府志李氏朱泰来妻幼事孀母善承慈　　训及嫁孝舅姑和妯娌备敦女行顺治初山寇　　作难官兵会剿氏避乱山谷间为兵所执欲污　　之氏绐曰缓当从汝行数百步遇塔潭深渊跳　　入水而死　　朱持献妻沈氏
　　按处州府志沈氏朱持献妻顺治初台婺山寇　　为乱官兵驱剿经氏里氏为所执并其幼子在　　抱挟之行氏号呼曰谁为我携子还夫连呼无　　应者兵逼之愈急谅身死子无生理遂先掷杀　　其子随触石而殒
　闺烈部列传六十
皇清十
　　李肇骅妻张氏
　　按福建通志张氏晋江儒士李肇骅妻肇骅殁　　未殓氏具盛服拜哭乘间闭户经死夫旁年二　　十有六　　吕某妻朱氏
　　按福建通志朱氏晋江人归吕某事舅姑孝夫　　病亡既殓即欲死其家防之密至撤灵日乘间　　键户经死　　欧阳八哥妻林氏
　　按福建通志林氏泉州永宁卫人欧阳八哥妻　　八哥以医游四方氏以纺绩自给顺治丁亥兵　　入卫林氏恐为污辱偕女子二人投刘衙前池　　中里人捞三尸葬之时林氏母家嫂妹三人一　　经于卧内二赴水而死同日死者六人　　郑氏女
　　按福建通志郑氏女许配儒士苏献臣苏殁女　　闻讣闭阁饮泣是夜沐浴更衣私嘱幼婢曰吾　　死必合葬于苏及夜静自经颜色如生年十九　　张开宗妻阮氏　　按福建通志阮氏名清霜晋江尚书林学曾养　　女也年二十配张开宗甫一年开宗殁越五日　　氏服嫁时衣键户经死面色如生　　同安姑嫂
　　按福建通志同安姑嫂失其姓氏顺治戊子秋　　寇乱姑嫂相携避于石马寇至挟姑不从以刀　　揕其胸血溅寇面死旋挟嫂嫂又不从贼裂其　　躯颜色不变　　王锡祉妻黄氏
　　按福建通志黄氏举人黄凤翼女适惠安王锡　　祉夫病经年汤药罔懈夫死三日后自经　　高氏女　　按福建通志高氏女宁化人诸生高士弘女顺　　治六年寇至母邓病废速之走女坚不行曰母　　行偕行母不行偕死竟被焚　　欧阳复妻黄氏
　　按福建通志黄氏名月娘晋江人儒士欧阳复　　妻复疾氏昼夜祷天愿以身代复死即绝水浆　　越六日沐浴拜辞舅姑从容投缳死颜色如生　　时年二十五　　王汝妻郑氏
　　按福建通志郑氏仙游人适惠安沙格王汝夫　　亡值顺治十三年九月兵至沙格系氏马上过　　洛阳桥氏遂投海死越日尸出衣服颜色如故　　陈元超妻许氏　　按福建通志许氏名吉娘晋江陈元超妻夫商　　于粤客死氏闻讣哀恸欲死复念翁老奉养无　　人遂止已而翁没氏鬻服饰具丧服阕自缢颜　　色如生　　王定安妻陈氏
游
氏附

　　按福建通志陈氏惠安人适王定安生男娶妇　　游氏顺治十三年兵至沙格姑妇俱为所获男　　被杀游投井死陈号泣曰妇能殉夫余忍独存　　亦赴水死　　翁嗣光妻吴氏
　　按福建通志吴氏晋江儒生翁嗣光妻夫亡氏　　哭踊不欲生越七日拜翁阖户自缢　　吴肇焞妻陈氏
　　按福建通志陈氏南安县儒生吴肇焞妻幼端　　方知大义不苟言笑年十七归吴时翁宦江岭　　肇焞往觐父殁于途氏闻讣恸绝入室命婢抱　　幼子出遂闭户自缢年二十有一　　吴瓜生妻蔡氏
　　按福建通志蔡氏晋江人诸生成金长女适吴　　瓜生生殁氏日夜哀恸水浆不入口十余日自　　缢死　　杨平妻蓝氏
　　按福建通志蓝氏平和人杨平妻年十八顺治　　戊子东寨破家人各仓卒逃生氏与夫诀曰苟　　不免自当毕命一刃君自去毋以予为累事平　　夫入室果见一刃洞胸倚壁而死颜色不变　　何其达妻叶氏　　按福建通志叶氏福清诸生何其达妻达多才　　好学顺治戊子闱撤不售&#&#以死氏绝食从　　之年四十八　　郑郡使
　　按福建通志郑郡使闽县贡生郑斑熊女戊子　　从父母避地连江居停于外家之东园兵入投　　井死年十九　　郑世甄妻詹豫官
　　按福建通志詹豫官闽县郑世甄妻甄死氏以　　夫所服衣及平昔习用笔墨等物置其坐侧戊　　子随翁姑避地吴航兵至投井死次日尸出衣　　裾上有红点验之即向所置坐侧之服物皆附　　于身其红点者朱也　　谢廷谟妻王冬使
　　按福建通志王冬使谢廷谟妻闽县人归谢七　　十余日谢卒冬使为易凶服至夜半投缳死时　　年二十二　　陈三迁妻郑管宋
　　按福建通志郑管宋闽县人长乐陈三迁妻年　　十八归陈夫病刲股和糜以进竟不起管宋躬　　毕殓事次晨自经死时年十九　　蒲爱姐
　　按福建通志蒲爱姐闽县人幼许配郡诸生吴　　肇衮肇衮病亡爱姐闻讣欲奔丧父母不可越　　五日袖剃刀至家庙自刎挺立不仆颜色如生　　郑苏使　　按福建通志郑苏使兵部司务郑燠女燠初署　　仙游教谕女随之官贼陷城胁苏使去苏使自　　面皮毁容骂不绝口身受数创而死　　邵楚玉
　　按福建通志邵楚玉闽县人许聘陶应科亡何　　应科病亡女请归陶母不许遂乘间入室解带　　自经死年甫十六母以尸归陶合葬　　郑典妻柯氏
　　按福建通志柯氏永福人郑典妻典死于乡氏　　往舁棺归哀祭如礼越四十九日设台自经死　　郑君瑞妻某氏　　按福建通志某氏郑君瑞妻永福人戊子寇变　　被执投岩死托梦于君瑞觅尸回葬颜色如生　　鄢廷致妻游氏　　按福建通志游氏永福人鄢廷致妻归数年夫　　死自缢　　陈士敬妻何辉官
　　按福建通志何辉官闽县人陈士敬妻敬为兵　　辱蹈江死辉官闻变号泣仆地及舁夫尸还葬　　向姑长跪曰愿姑自爱妇与仲子不孝负姑遂　　起投缳死　　余宸纶妻吴淑玉
　　按福建通志吴淑玉候官人福清余宸纶妻宸　　纶家故贫多病淑玉所有箧中资悉出致药物　　竟不起逾旬一子复殇玉泣告父曰儿死日至　　矣夜缢不死吞金不能下越月祭日又缢家人　　解之越三月夜半终缢死　　林籹妻郭氏
　　按福建通志郭氏闽县人林籹妻籹没抚孤及　　七岁而殇氏抱尸号哭令勿槥曰待吾翼汝于　　棺中既绝食九日不死次日晨兴栉沐叩儿槥　　曰母来也绝食久力弗胜父走掖出遂投缳而　　死年二十八　　林德翯妻黄氏
　　按福建通志黄氏福清人径江林德翯妻海寇　　突至氏出遇贼欲劫之行不从被五创断一掌　　死路旁贼舍去复活后翯遘疾氏知不起密约　　与同死私自治具至期梳洗整衣自缢　　施叔琬妻张荆玉
　　按福建通志张荆玉福清施叔琬妻琬年十九　　亡一女仅周岁氏恸哭曰吾不敢即死遗女为　　舅姑累及女殇氏遂取簪珥服玩遍分妯娌不　　食七日不死服毒药又不死啖野葛而殁　　王国玺妻蔡氏　　按福建通志蔡氏景州知州王国玺妻丙申寇　　入洪塘氏遇贼骂不绝口被害　　周合官
　　按福建通志周合官闽县周之夔孙女许配庠　　生郑爌子长开未嫁长开没女侦知自缢父母　　急救之次日欲奔丧止之复自缢因从其志入　　门拜长开柩毕投缳缳再绝再缢死具题旌表　　岁蠲米三石　　汤彦远妻罗氏
妹
附

　　按福建通志罗氏闽县汤彦远妻有妹幼孤依　　氏戊子大饥寇至氏为所获欲污之不从被杀　　夫与妹出救寇欲污妹妹绐之曰此吾父也求　　释之即愿为夫妇兵因驾舟送之渡江舟将近　　岸妹仍上楼坠死　　李四妈
　　按福建通志李四妈农家妻也值乱为山贼所　　获贼系诸妇于屋中欲遍污之四妈大骂遇杀　　王慧贞　　按福建通志王慧贞小字玉使闽县王镇女许　　聘杨俨未嫁俨亡慧贞求死者数家人请缓归　　杨慧贞即是日礼俨父母毕抚棺&#踊取练自　　经而死　　翁卿材妻郑氏
　　按福建通志郑氏翁卿材妻材亡氏绝水浆绝　　而复苏为夫谋立嗣毕自缢于夫柩侧有自悼　　诗若干首　　余京候妻吴长使
　　按福建通志吴长使候官余京候妻夫病笃豫　　誓从死及夫亡其子又殇于卒哭日登小楼自　　缢年二十七　　何玉姐
　　按福建通志何玉姐候官人许字闽县邓琨琨　　亡女请奔丧母不许自缢以救不得死兄以母　　老请缓之于是闭居小阁事母六年母没乃趣　　驾归邓琨父母具礼以迎谒庙召嗣子前涕泣　　慰勉遂入室七日不食而死　　林志妻郑氏
　　按福建通志郑氏仙游林志妻年二十夫亡郑　　刻期誓死里老闻于县至期素衣端坐自缢　　郭子爵妻阮氏　　按福建通志阮氏仙游诸生其伟妹郭子爵妻　　爵家贫以裁缝养母及幼弟爵死氏守志奉姑　　抚子兼字幼叔顺治十二年县城陷不辱死　　郑贡甫妻林氏郭
氏附

　　按福建通志林氏仙游郑贡甫妻夫亡与嗣子　　彦晋妇郭氏同孀居会寇乱姑妇避难山寨未　　几寨破被执姑妇俱投水死　　李仲居妻郑氏
　　按福建通志郑氏仙游李仲居妻仲居遭乱被　　执郑闻投水死　　林万泓妻刘氏
　　按福建通志刘氏仙游诸生林万泓妻泓亡一　　男二女俱幼刘矢志抚孤寇乱携二女奔堡路　　遇寇被执不受辱遂同遇害　　林氏女
　　按福建通志林氏女父林国鼎莆田人女甫笄　　贼至逼之女佯诺强随贼行至数里逢一井作　　结衣带状即投井死　　吴仲举妻郑氏
　　按福建通志郑氏仙游吴仲举妻举久病氏纺　　绩供药饵举每叹息愿早死郑曰是何言哉倘　　不测誓以身殉举亡遂自经死　　郑伯绍妻陈玉姐
　　按福建通志陈玉姐闽县人家贫丧父与母相　　依母赘光德里郑伯绍为婿甫一载伯绍溺阳　　岐江死氏日走哭江滨觅夫尸夕仍织席给母　　如是者四旬尸弗获遂自缢年十九　　张德瑗
陈
氏附

　　按福建通志张德瑗永福张上椿女移居会城　　许嫁闽县倪广年顺治丙申寇警避地甘蔗洲　　寇迫与嫂陈氏并投水死年十九　　何福卿
　　按福建通志何福卿福清何长&#女受聘于黄　　元恺恺亡闻讣欲奔丧因父远客继母谕以未　　请命于父非礼阻之不果行女自是屏膏沐绝　　笑语媒妪以富人子密来求婚女觉遂闭户投　　缳继母救之苏泣曰女不即死者欲待父归永　　诀也今已矣竟搤喉而死　　马妇林氏
　　按福建通志林氏长乐马思理孙妇也夫客死　　粤中氏闻讣将自杀妯娌以二岁儿为劝不顾　　自缢死及殓儿尚伏母胸觅乳　　鬻香人妻王氏
　　按福建通志王氏长乐人适鬻香人某徙居闽　　县夫死家极贫独与姑共卧起经数日姑寐密　　爇香拜姑床前自缢死里人为敛钱代殓合葬　　焉年十九　　陈文妻许氏
　　按福建通志许氏闽安镇营卒陈文妻闽县人　　也文坠岩死氏觅尸岩下舁归葬同部人遽通　　媒欲娶之氏佯许曰服成后而嫁至期舆来氏　　痛哭入室不出视之已缢死　　林士章妻柯旺使
　　按福建通志柯旺使永福诸生柯有启女归福　　清孝廉林懋勉子士章章遘疾将死氏密制锦　　囊付士章曰郎佩此地下待妾于五日之后士　　章受而瞑目焉既殓毕裂布为两魂帛以绵联　　之并置于座至期沐浴缟素登堂祭奠夫灵随　　拜姑及夫伯叔依次成礼从容投缳死时年二　　十　　郭贤锦妻翁好宋
　　按福建通志翁好宋福清翁燕夫女郭贤锦妻　　锦亡氏誓以死殉或劝守节氏曰守难而死易　　今妇年少故为其易者且已与郭郎订矣及锦　　丧毕于是月晦日自经死年二十有二　　陈起璋妻林璧官
　　按福建通志林璧官福清明经林缵孙女陈起　　璋妻起璋病笃气将绝张目视氏氏一哭吞声　　上楼璋尚张目视楼上母怪而登楼则氏已投　　缳死矣璋见氏先死逾时目乃瞑年二十四　　李某妻张氏　　按福建通志张氏李某妻夫亡殉节乡里钦之　　张愚继室陈安官　　按福建通志陈安官闽县人四川长寿丞陈文　　女也年十六归张愚为继室愚诗酒豪狂陈　　每乘间以养生劝后随夫徙永阳夫病亡陈恸　　几绝积六日不食夜三鼓衣白衣向灵前泣拜　　抚棺三呼自缢死　　严夏妹
林
氏附

　　按福建通志严夏妹福清林家仆妇也顺治间　　夫死自缢又瑟江翁家仆妇林氏夫亡饮毒死　　施二媪　　按福建通志施二媪长乐谢家仆妇夫亡默然　　不语入室支户自经死　　张引引
　　按福建通志张引引候官张大光婢大光没众　　谋鬻婢婢哭告有身众疑其诈议成婢缟素伏　　大光柩哭极哀自刭血流满地急延医视曰喉　　尚在无大伤婢以指穿喉断竟死　　翁石卿妻陈氏
　　按福建通志陈氏候官人龙岩翁石卿妻石卿　　与庶母相依鬻枕为业得疾卧三岁而死氏持　　丧绝食旬余不死越两月当祭痛哭向庶姑辞　　诀自缢　　林景高妻何端仪
　　按福建通志何端仪福清人林景高妻高以迁　　海寓会城寻病笃还县氏亲汤药密治周身衣　　履及亡不哭殓已告姑及兄与诀为夫立嗣毕　　遂入内寝自缢死　　陈舜亦妻王氏
　　按福建通志王氏闽县贩鱼人王国经女长乐　　陈舜亦妻舜亦业攻银病笃氏刲臂三寸肉作　　羹以疗不愈死氏告其叔翁用炳欲从死用炳　　迎其父母共止之氏坚不肯遂听之择期盥栉　　易衣稽颡舜亦柩前又易衣拜父母及用炳里　　人为树彩棚陈鼓吹于闾氏升棚南向拜引颈　　投缳从容自尽端拱蔽面颜色不变年二十三　　欧廷琰妻林氏　　按福建通志林氏永宁卫人归欧廷琰顺治丁　　亥土贼入据卫城林氏率二女赴水死里中女　　从死者十余人数日尸浮皆相抱纠结不可解　　邓某妾扈氏　　按福建通志扈氏北平人年十七归邓某为妾　　妻奇妒闭氏幽室数年邓殁氏哀号欲绝乃出　　之奠柩前自经死衣带间有诗云征尘万里伴　　夫君冷落深闺哭不闻薄命蛾眉终见妒一缣　　传送到燕云又云飞燕伯劳此日分断肠无计　　黯消魂愿从野蝶依青草双宿双飞在墓门　　黄安观妻许氏　　按福建通志许氏名高娘黄安观妻同安人夫　　殁号恸欲绝及周年父母诳氏归宁欲夺其志　　氏归于夫小祥日伺母出遂沐浴自经死　　张可表妻赖氏　　按福建通志赖氏永安人张可表妻年十八适　　张未几夫亡誓不改适壁间遍书烈女不事二　　夫六字服满闭门自缢死　　蔡应选妻李氏
　　按福建通志李氏名瑞娘南安诸生李觉女适　　诸生蔡应选生一男不育未几应选没氏洁治　　衣服佯为归宁状家人不之防遂投缳死年二　　十有一　　何氏女
　　按福清县志何氏女许聘王三长长亡女请奔　　丧至则抚尸痛哭誓以死殉长母因劝止之女　　勉从留养惟谨及大祥女从容谓长母曰服终　　之日死之期也至期竟雉经死　　陈士硕妻翁氏
　　按福清县志翁氏陈士硕妻嫁未几硕亡氏即　　引刀自裁为家人救夺又嚼铅粉绝粒五日而　　死　　林遇天妻吴氏
　　按福清县志吴氏本卫林遇天妻丁亥寇踞镇　　城遇天逃命出氏偕儿女匿于沟穸被擒逶迤　　行至井边忽抱女投井死　　翁应旗妻林氏
　　按福清县志林氏翁应旗妻夫病谓氏曰我死　　而必归而父氏取帛示之及夫死氏哀泣绝粒　　吞金以刀刲喉复以钗刺俱为家人救不死卒　　闭户取帛自缢年二十有二　　陈民望妻吴氏
　　按福清县志吴氏诸生陈民望妻会寇围城氏　　私蓄一小刀自随忽遇兵惧辱自刎死　　谢瑗妻林氏
女宜
宋附

　　按福清县志林氏谢瑗妻瑗从师赣州没于阵　　氏闻讣欲死女宜宋泣劝而止丁亥岁氏携女　　依其弟宗平戊子初夏寇掠境氏偕女俱投井　　死　　毛翼祯妻陈氏
　　按福清县志陈氏毛翼祯妻丁亥寇警其夫殁　　于阵及舁尸归鼻口污血氏舐之殡毕不食七　　日死　　张可裕妻谢氏
　　按福清县志谢氏张可裕妻寇乱夫遇害尸弃　　于路氏尽出所藏服饰为夫殡葬毕投缳死　　林德妻周氏　　按福清县志周氏林德妻夫病氏方妊三月　　夫死即绝粒与父诀别父曰汝腹中安卜非男　　盍少留为林氏计氏曰死易立孤难儿不能为　　其难况男女尚不可知遂投缳死　　庄士琅妻严氏
　　按福清县志严氏庄士琅妻琅被寇害遗腹生　　男及周而殇氏仰天泣曰吾历辛苦不即死为　　此孤今既死已矣遂自缢年三十　　郭有执妻林氏
　　按福清县志林氏郭有执妻夫死子甫周岁氏　　为夫治丧如礼抚遗孤孀居一十六载而子亡　　氏长号曰予前未死者以子故也今曷望乎乃　　与伯叔诸妯娌娣姒告诀从容投缳死　　张士升妻翁氏
　　按福清县志翁氏张士升妻升贾姑苏病亡耗　　至氏遥奠哭甚哀及夫丧至乃沐浴更衣投缳　　死　　郭带河妻刘氏
　　按福清县志刘氏郭带河妻河病亡氏哀哭仆　　地呕血倾盆绝食七日抚棺大恸而绝年二十　　张可清妻曾氏　　按福清县志曾氏张可清妻夫亡引刀自刎流　　血数升死夫柩傍年二十一　　陈鸣珂妻高氏
妇庄
氏附

　　按福清县志高氏贡生高拱女陈鸣珂妻年二　　十三子于奎甫三岁夫亡氏痛哭欲死其父勉　　以立孤乃止于奎长娶贡士庄重女仅三年而　　奎又夭姑媳哀恸营葬毕为其前后三世立祭　　产于祠永祔血食乃择死日至期姑媳并梳栉　　焚香展拜相对自缢死　　翁应玑妾叶氏
　　按福清县志叶氏粤东番禺人瑟江翁应玑妾　　翁客粤娶之生二男一女顺治己丑大兵入粤　　玑及男女各自逃生氏恐出户受辱自经死越　　三日玑免于难奔归儿女无一存惟氏悬尸在　　梁颜色不改玑抱尸而哭有二健儿过而伤之　　助葬而去旬余玑之市儿女认父而哭兵怜皆　　还使带归后女配博罗诸生余大鹗二子回闽　　依嫡母陈抚养　　吴毓琮妻官瑶玉
　　按福清县志官瑶玉三山明经官懋功女顺治　　间归玉塘吴毓琮夫亡玉伏尸哭曰丈夫如此　　无以妾为也殡毕遂引刀自刎为亲者救夺不　　得死破磁刲喉几断又不得死乃以金钗折吞　　之复裂素自缢手弱不胜又不得死遂绝粒十　　八日乃死年二十有四　　杨日遇妻吴毓础
　　按福清县志吴毓础玉塘人诸生吴临玑女归　　明经杨元倓子日遇夫死属纩毕即扃户自缢　　众排闼救之翁姑父母宽譬百端皆不答祇洒　　泪而已家人防之密不得死乃阳为不死者状　　饮食自若时当暑夜暴热与姑同宿为其姑扇　　姑安寝潜起自缢姑急起觅火炉悉淋以水　　比得火而气已绝时顺治庚寅巡按御史王应　　元请旌　　何所献妻林氏
　　按福清县志林氏东瀚人顺治间适时和里龙　　田靖江长史何英才仲孙所献献死尚未殓林　　即自缢　　翁&#妻俞秀官
　　按福清县志俞秀官平北里诸生俞长祚女瑟　　江翁&#妻顺治间夫游学秦川客亡讣至俞举　　刀自刎仆地顷之而苏曰造次未及肃拜翁姑　　乃命盆水濯去血污探喉抽筋丝丝洗涤观者　　毛竦遂整衣出拜翁姑起入室至鸡鸣仍割其　　喉血尽气绝至午复苏恚而泣曰何一死之难　　若是乃裂帛自缢力弱不继俞母至呼母曰助　　儿半臂使儿早见翁郎也乃绝　　高彦宠妻李宋
　　按福清县志李宋平北里人年十八归瑶江　　高彦宠顺治辛丑海寇突至犯境氏被系缧至　　白鹤贼迫之登舟跃入波心而死白鹤距瑶江　　五里许尸不随潮倒流至所居江头家人获之　　尚抱幼女在怀容颜不改观者皆叹异年二十　　有四　　何师稷妻郑氏
　　按福清县志郑氏何师稷妻稷亡郑绝粒十八　　日不死遂雉经年二十七　　方捷武妻余氏
　　按福清县志余氏诸生余际亨女年十七归方　　捷武成婚仅五月而武病亡氏即自缢于床祖　　姑救苏复以小刀割其喉卧床不食死　　林大升妻郑氏
　　按福清县志郑氏诸生林大升妻丙申东南有　　海警檄骑千余入援征索无已大升代父受辱　　归而尽燔所读书留字衣带与父诀曰日后士　　祸当不止此潜入积翠亭自经死氏视夫殓毕　　至文庙哭拜訴其夫冤死状伏地不起扼吭而　　绝　　何德坦妻林氏
　　按福清县志林氏何德坦妻寇乱氏与夫踉跄　　逃避及白水湖贼追且至告其夫曰君速行勿　　为妾所累乃抱石沈湖而死　　林百驎妻黄氏
　　按福清县志黄氏林百驎妻驎溺死氏抚膺痛　　哭为夫殡殓毕引刀自刎血流数升气绝复苏　　乃取铁筋刺入喉伤处搅断喉根而死年二十　　有三　　李道先妻陈氏
　　按福清县志陈氏李道先妻夫病求速死氏许　　以身从夫妇提携而出至大井傍以绳共束其　　腰相抱投井死　　严孟兰妻林氏
　　按福清县志林氏孝廉林时应长女适孝廉严　　宗望长子孟兰兰得疾林割身肉和药以进及　　死号恸欲绝取碎金吞之呕血数升而死时年　　二十　　姚文琼妻刘氏
　　按福清县志刘氏姚文琼妻琼鬻香为活道过　　薛港海寇至索装无所得截其首而去舁尸归　　氏舐其夫血吞之缝布为首缀于颈以殓请伯　　氏次子为嗣尽鬻衣饰葬夫清明奠墓所哀恸　　异常归屑铜咽之竟死时年十九　　郭绍唐妻陈氏
　　按福清县志陈氏郭绍唐妻生子肇斌方三岁　　而唐没氏抚子成立值内迁子病亡氏葬子于　　邑南回至白水湖赴水死　　高畅夫妻林氏
　　按福清县志林氏高畅夫妻年三十无子庚子　　秋海寇劫高族火延宗祊畅夫大喊杀贼贼众　　反攻之为所杀贼退氏抱夫首泣告宗老曰夫　　为祖宗杀贼死祖宗亦怜之愿宗老为夫穴氏　　从夫地下当相为厉鬼卫宗祊也遂投缳而死　　翁长羲妻郑氏　　按福清县志郑氏诸生翁文炳子长羲妻夫病　　亡抱尸大哭曰君迟我时翁肄业三山闻讣驰　　还次日服成氏以头触柱血溅数尺绝饮食日　　夜捶胸哭失声胸赤坟起如是十三日遂扃户　　投缳而死　　张祈之妻叶氏
　　按福清县志叶氏孝廉张可仰子诸生祈之妻　　己亥春于归随夫翁之建宁县广文任所一年　　夫病刲股和莲实汤以进夫死检服饰以遗姊　　弟又封识书物寄诸母弟乃泣拜翁姑曰自去　　春于归随夫间关千里实图承欢菽水今所天　　既丧无地可容不敢视息苟活行且诀矣拜毕　　遂就苫次寝不食阅三十日而死年二十有一　　周子映妻林氏　　按福清县志林氏廷元林朝龙女周子映妻庚　　子腊海逆变作氏被掳入舟中乃密嘱同难者　　曰吾且死幸为吾语兄弟好视吾八龄稚儿吾　　死后吾尸随归里耳语毕投水死阅三月得其　　尸于海嶕肤发不坏衣履如故及舁至家临殓　　鼻尚涕流见者大异　　魏氏女
　　按福清县志魏氏女受聘于尤溪黄金理未嫁　　而理没女年十六闻讣易缟素别父母抵黄门　　至理殡所抚棺&#踊袖出祭文以奠一恸而绝　　顷之复苏及夜引理旌帛结颈悬棂上身傍于　　榻拱手端然而死顺治十六年巡按御史成性　　具题奉旨旌表
　　吴氏女
　　按福清县志吴氏女受聘于施延哲将请期而　　哲病亡讣至女哀请奔丧拜哲父母于门内更　　素衣往拜施郎墓及返夜自缢救苏随嚼兰根　　食断肠草水浆不入口者十三日临死家人具　闺烈部列传六十一
皇清十一
　　苏娘
　　按仙游县志苏娘本县儒学教谕郑燠女燠甲　　午公车北上乙未城陷女被执不辱被杀于龙　　门下身无完肤燠归以闻有司共旌表　　罗子珣妻郑氏
　　按仙游县志郑氏邑庠生罗子珣妻金沙郑士　　章女年十七归珣敬戒无违珣死无子氏年二　　十七诀以十日为期期至族党俱生奠之氏拜　　慰翁姑辞妯娌礼诸族党从容就死事闻于官　　旌表　　苏元远妻陈氏
　　按仙游县志陈氏苏元远妻郡庠生蜚声女夫　　亡姑老孀居克尽妇道乙未城破投井死　　黄冲甫妻张氏　　按仙游县志张氏黄冲甫妻同夫避难邑中城　　破夫妇俱被执氏骂不绝口死之　　陈日京妻吴氏
　　按仙游县志吴氏儒士陈日京妻万善里碧潭　　吴复初女赋性端敏足不出庭户京舌耕为活　　四壁萧然二亲俱垂白氏昼夜勤女红以助饘　　粥积锱铢以备老族邻推为孝妇乙未城陷服　　药而死　　林茂烈妻陈氏
　　按仙游县志陈氏善人林茂烈妻功建里陈台　　衡女归林敬执妇道姑施氏病笃刲股愈之乙　　未城陷被执不屈劫之以刃神色不变遂死焉　　陈龙光妻林氏　　按仙游县志林氏福州教授陈龙光妻端庄静　　一内德咸备顺治十一年腊月城被围困乙未　　元旦氏焚香告天拜祖曰城保无失邑之福家　　之幸万一不然必死无辱及城陷投井死　　李瑄妻郑氏　　按仙游县志郑氏李瑄妻折桂里庠生郑引瓒　　女性好洁年十八归瑄饮食器用必自具人皆　　以为矫情乙未城被围氏密藏剃刀二柄誓必　　死城陷遂引刀刺喉婢夺之不及遂死　　郑国翰妻曾氏
　　按仙游县志曾氏儒士郑国翰妻翰慈孝里留　　宅人曾孝廉崧之妹有母教颇识字乙未城破　　氏携幼子剡避难砺壁寨中路被掳氏厉声骂　　曰吾儒家妇义不从贼遂与子俱死　　张锺毅妻易氏
　　按德化县志易氏张锺毅妻丁亥之乱山贼入　　寨欲掳锺毅害之氏匿其夫于仓以身当之贼　　系氏欲与俱去绐以饮食入室语人曰妇人可　　为贼系乎遂缢死　　柯仲之妻殷氏
　　按安溪县志殷氏儒士柯仲之妻嫁未逾年仲　　殁越七日殷自缢姑泣救之邑乱有材官朱姓　　者强委禽殷乃蓬跣衰服号痛于县庭县令徐　　腾鲸悯其贞取橐金偿解之越数日氏自经死　　年二十有一　　龙溪李氏
　　按漳州府志李氏龙溪人顺治三年大兵初入　　漳郡与夫逃难相失为乱兵所获载之马上过　　南河投桥下而死不知其夫名　　黄义妻郭氏
　　按漳州府志郭氏龙溪人顺治十八年强寇夜　　劫氏与夫黄义俱被掳至中途氏绐贼曰有我　　在絷我夫何益不如释我夫可备银赎我也贼　　然其说释义还氏度夫去远遂不行贼急驱之　　曰逆贼我岂从汝耶贼怒遂杀之　　朱传妻林氏
　　按漳州府志林氏龙溪人年十八适朱传未有　　所出传卒于台湾讣至林方归宁是夜即欲赴　　水死母觉救之明日奔回家招夫魂而奠之妯　　娌知其欲死也防之密林乃佯为举止如常忽　　一日沐浴更衣闭户投缳而死　　魏士睿妻翁氏
　　按漳州府志翁氏龙溪魏士睿妻年二十六睿　　死氏日夜悲哭阅二十有八日梳洗毕诣灵前　　拜哭随入卧内自经死　　邹延年妻许氏
　　按漳州府志许氏龙溪邹延年妻邹卒氏悲泣　　不胜遂自刎死　　郑泽妻庄氏
　　按漳州府志庄氏南靖人郑泽妻年十九夫亡　　有遗腹誓守孤既而生女日夜痛哭旬日不食　　而死　　郑昙妻李氏
　　按漳州府志李氏龙溪人郑昙妻昙死大祥日　　恸哭绝食越七日而死　　柯上迪妻郭氏
　　按漳州府志郭氏龙溪举人郭渐鸿女适礼部　　主事柯愿子上迪迪病氏亲汤药不懈及亡自　　缢家人救之未几缢死　　欧谅妻刘氏
　　按漳州府志刘氏龙溪儒家女也欧谅妻谅家　　甚贫佣耕自活刘既归即携绠自汲备历艰苦　　会岁屡祲谅贷戍卒一金为市贩无以偿被系　　刘脱衣免之谅日为人担负受直以劳死刘负　　土为夫筑坟既毕泣谓姑曰儿不能复为妇矣　　有仲叔在善视之遂自经于冢下里人陈常夏　　闻而悲之为之传　　薛燕妻洪氏
　　按漳州府志洪氏漳浦人年十八归薛燕执翁　　丧哀毁如礼夫病剧洪谓其母曰上无舅姑下　　无子女有从夫死而已母一日携菜干相饷洪　　泣曰儿与婿俱不食矣安用此未几燕死洪遂　　自缢县令旌其闾　　李忍妻苏氏
　　按漳州府志苏氏海澄人李忍妻归李期年忍　　得暴疾将死命苏曰余家贫无子若勉事后人　　苏哽咽不能对数日忍亡苏令匠大其棺将殓　　举刀自刺姑夺之不死复自缢又救之其母私　　谓曰死故夫易新夫俗固常尔苏曰是固狗彘　　而人形者也儿不能与若辈并因绐其母曰儿　　有舅姑在不得死母还遂自缢　　陈宜妻林姜
　　按漳州府志林姜海澄陈宜妻善事舅姑家贫　　纺绩以助夫养夫病笃与之诀林曰君先行当　　相从耳夫没哀毁卒哭投缳死有司咸造庐拜　　奠　　曾合妻郑碧娘
　　按漳州府志郑碧娘海澄人年十六适士人曾　　合方十月而夫亡氏哭甚哀取其环瑱&#发及　　绮罗华丽之物悉投之火朔望哭奠家人莫不　　知其志及小祥祭毕闭户投缳死　　许良惇妻沈氏
　　按漳州府志沈氏诏安人父胜为广东提督以　　女适标员许贞侄良惇惇海澄人也氏为妇方　　八月而惇死遂服毒家人救之防甚密氏乃佯　　自解一日忽自缢复救苏不食七日而死　　曾美妻郑氏　　按漳州府志郑氏海澄人年十七归曾美甫数　　月而美亡氏痛哭昏绝者数姑怜之特为宽解　　而氏日毁瘠十月初冬寒风飒至氏瞿然曰吾　　去年以是月来初不意尔今吾夫幸有兄以终　　父母余年他无所累恐九原无侣旦暮入地下　　共度此岁寒耳月之十日昨岁归曾之日也氏　　炙鸡酹酒哭尽哀夜定阖户俄而房中格格有　　声排户视之已缢死矣　　庄介夫妻谢氏
　　按漳州府志谢氏南靖庄介夫妻介夫善吹箫　　夫妇相得甚欢未有所出偶于月下打鱼蛇啮　　其指明日遂死殓时谢砍额叩棺流血为家人　　所持越十余日具礼服出拜翁姑求夫兄之子　　为嗣许之至夕家人寝毕解带自经死　　丘万妻蒋氏
　　按漳州府志蒋氏南靖丘万妻夫死哀痛不已　　时往夫墓哭其叔劝之归宁答曰上无公姑下　　又无子予焉得归既卒哭自缢死　　郑坚妻王护
　　按漳州府志王护龙岩人适南靖郑坚事翁姑　　以孝称坚病笃护衣不解带久之夫亡闭户自　　经死　　严姜
　　按漳州府志严姜诸生以训女长泰人年十一　　忽吟曰蒲苇纫如丝盘石难转移父怪而问故　　答曰梦中得之父亡归于王未几王得脏病又　　有终风之暴氏曲意事之未尝少拂王死氏号　　哭几绝者数强起为梳沐毕殓尽哀七日自缢　　死无子年二十有二呜呼蒲苇如丝盘石难移　　命也夫　　张兆亨妻林氏
　　按漳州府志林氏龙岩张兆亨妻亨患疯三年　　氏服事无倦容一日亨痛剧投井中林从之水　　浅皆不死邻人拯而出之逾月亨亡父令林改　　适曰儿不能也葬讫投缳而死　　陈友妻廖氏
　　按漳州府志廖氏陈友妻家贫不给事姑以孝　　闻当　国初兵兴之际谓夫曰乱离景况掳掠不堪君慎　　扶持老母勿以妾为念倘有不测惟死而已值　　官兵讨贼湖西氏恐见掠遂投水死越三日颜　　色如生夫感其义终身不娶　　游晏妻郑氏
　　按漳州府志郑氏镇海游晏妻也晏素贫贱朝　　夕不能自给氏以女红资薪水一日晏病革谓　　氏曰家贫子幼守节实难且汝年少我死可亟　　嫁氏泣曰妾为游家妇当作游家鬼岂有生同　　衾而死不同穴者耶遂更衣严妆自缢夫前有　　司旌表　　李乐只妻谢二娘
　　按海澄县志谢二娘庠生李乐只妻石塘谢瑛　　瑶女既归乐只常夜绩佐读夫病祷以身代夫　　亡谢年二十三不食几死期年归与父母诀曰　　愿从李生地下父母告其舅姑防之怡然曰无　　是也伺间忽自缢颜色如生顺治七年县令旌　　之邑文学许滨咏谢烈妇诗曰经年血泪秋霜　　冷千古贞魂夜月高宿草荒丘埋不得鸳鸯从　　此逐蓬蒿　　曹元瑜妻范氏
　　按宁洋县志范氏盖洋人性坚贞无巾帼气年　　二十归庠生曹元瑜顺治戊子兵乱氏被掳度　　不能脱及暮恐为贼污弃所抱子自经死颜色　　如生　　曹暲妻廖氏
　　按宁洋县志廖氏庠生曹暲妻年十七适暲其　　姑亦廖姓孀居守暲性甚严暲生一子名应瑞　　方襁褓暲又早亡姑媳孀居躬勤纺绩以抚藐　　孤至中叶姑耄家益贫糊口无策氏志益励荼　　苦备尝种植不辞胼胝姑不忍其焦劳劝之他　　适不从后数年姑谢世瑞稍长与瑞谋卜地葬　　姑及瑞亦有室廖氏之心少慰顺治初山寇作　　乱氏母子被掳寇将杀瑞氏哭抱瑞颈同遇害　　邓成藩妻苏氏　　按宁洋县志苏氏学正邓成藩妻藩未仕时草　　寇乱苏氏被掳于百级岭之山岩誓不受辱分　　必死涕泣祝天投万石岩岩之半有藤棘绊系　　恍惚之间得履实地顷刻还家众皆异之后生　　四子一子林为楚雄府推官诰封宜人　　罗一鹤妻阴氏
　　按宁化县志阴氏教授罗一鹤继室幼好读列　　女传年十八归鹤而鹤已逾艾夫妻相敬如宾　　及鹤亡绝粒半月而死御史表其门　　雷月孙妻伊好姑
　　按宁化县志伊好姑雷月孙妻也年十九美仪　　容顺治三年九月汀州新下大帅李成栋率万　　骑自建宁入宁化居民窜伏伊扶姑匿乌路峡　　深山土窖中三日无食姑馁甚强为姑举火适　　兵移营隔溪鱼龙村遥见烟从山谷起蹑之遂　　获焉姑泣曰去此非汝罪当忍之伊不答逮入　　舟理鬓肃衿了无怨色从容谓卒曰身既属汝　　复何系为卒欣为释缚自袒而刺舟至中流奋　　身跃入白浪中卒度不可得以槊刀刺之越二　　日尸见刃锐洞腹　　赖恩海妻雷媚
　　按宁化县志雷氏名媚年十七归赖恩海事舅　　姑接妯娌具得欢心海性不检以博塞荡产家　　徒壁立媚忍饥寒未尝向母家索升斗以彰海　　过一日泣谓海曰君儒家子当厚自磨濯今落　　拓如此妾纵耐糟糠如君狼狈何海感其言始　　发愤力学遂籍诸生顾豪宕成习每征逐酒食　　数窘急媚黾勉织作给之历十载无怨辞而海　　亦染瘵媚既不孕欲择嗣咸无愿为海后者海　　既死媚绝而苏者再虽强起治丧惨淡有求死　　之色既而告其兄雷骏鸣曰兄能告赖族择一　　嗣以续亡者妹当忍死剃墓草耳久之媚知赖　　氏无立嗣意遂哭诉柩前自经死族戚贤而哀　　之使与海合葬于祖墓傍俾得祔食焉　　罗养妻丁素娥
　　按宁化县志丁素娥官坊罗养妻也事舅姑以　　淑令闻顺治癸巳正月二十五日流寇突经其　　乡罗族男妇悉累系就道独娥以艳逸不加絷　　胁之偕行娥宅前临大溪有桥俯溪甚峻娥抱　　二岁女行至中桥忽跃入深溪中贼愕眙无如　　何但群驻而噪呼曰好妇女那得轰烈如许啧　　啧惋叹而去贼退求尸得之桥下深潭曲躬趺　　坐手牢据地乃并女葬于桥之宅傍行者指其　　墓莫不泣下　　丘澍妻谢陵娘
　　按宁化县志谢陵娘泉下里诸生丘澍妻陵娘　　祖以明经仕粤之陵水子媳咸侍产女孙而字　　曰陵志地也年十八归丘性淳静能忍人所不　　能忍姑严事之备愉惋即拂&#无愠色丙戌八　　月田仰率溃卒将趋东粤道走建宁出泉下里　　居民骇窜陵之翁姑得骑先遁陵独扶小姑踯　　躅在后为贼骑追及目其艳欲拥之上马陵伏　　地大骂贼知不可强拔佩刀刺之中左胁未绝　　语小姑曰死不可偃地强起赴丛薄中解带自　　缢展两手引带死而弗释南昌彭士望作温泉　　行曰钱塘潮信金风急尚书兵遁缘闽入间道　　离披去僻乡豕窜狐嗥犹肆劫其时泉下有干　　城仓卒乡兵便迎敌乡兵一散居无人丧乱初　　经行不得贼徒得意便穷追好女驱连动千百　　谢家有女名罗敷嫁得丘生名藉藉闺房年少　　性幽贞兼有如花好颜色贼逼再三不肯前抽　　刀一挥头未绝小姑最小旁惊号起立还僵仆　　无力贼去扶持带血行倚树援柯暂休息为语　　姑归报阿兄从此人间当永诀殷勤自挂东南　　枝奋脰王生死同烈世上男儿一死难遇贼残　　伤苦求活何如谢女独从容已死得生生再掷　　尚书者田海忠伯客死若敖馁无食尚书求宦　　死燕门地下雷崖可相识雩都易学实陵娘行　　云梨关八月草木摧铁骑如云江上来红裙绣　　&#髑髅堆鸣弦一声昏风哀陵娘生长名家子　　嫁得夫君奇节士一朝乱卒忽纵横山南山北　　氛烟紫老翁犹拥后姑行小妹娇持奔且止出　　门岐别苍黄银钿冰绡沉锦水提刀挥鞭呼　　杀人踏落惊魂罩双珥寺前高树枝琳琅玉领　　吹光堪比死惟知结彩报夫君地下董狐自有　　史顺治己丑教谕盛世桢县令邹锺秀欲为请　　旌丘澍闻而具状力辞其略曰旌典宜加其大　　幽志务求所安亡妻义激一时仅完身事匹夫　　之谅穷檐实多遇难愤死宁无湮没若旌一遗　　十独幸为惭且垂白在堂显扬弗及而恩荣先　　及其妻揆诸本怀无荣有辱死者有灵必非所　　愿于是邹盛寝其议延津余恩复遗以诗末云　　青天尚有明明月照见泉台万古心　　丘九苞妻陈氏
　　按宁化县志陈氏丘九苞妻年十七归丘二十　　而苞死苞父以其年少无子又家贫欲其改适　　陈父母复劝诱百端至衣食不给身无所容意　　其或当从顺遂议嫁苞父已纳财陈闻之举声　　一号仆地几绝既而引刀截发矢曰必如此命　　尽今日议遂寝未几哀死　　罗茂端妻魏敬娘
　　按归化县志魏敬娘柳杨李坑魏栖松女凹头　　罗茂端妻也孀居二十余载顺治五年八月流　　寇至凹头氏被掳即大声骂贼贼不会其乡音　　未觉行至途伏坐道旁不动贼持刀挟之同系　　者劝之行曰吾孀居茹素二十余年安肯受辱　　于贼耶任杀我而已贼见不可屈杀之极其惨　　酷乡民不能以其事上达人咸哀之　　廖氏
　　按归化县志廖氏沙邑庠生某妻年少美姿容　　顺治七年山寇窃发民甚苦廖逃匿山中为沿　　剿参将龙得云逻卒所获得云艳其色欲犯之　　不屈龙怒曰若不从即齿吾剑廖拒之愈厉挟　　归至县城南赖生宅乃出奇服玩饰诱之廖惟　　绝食涕泣龙复劫以威鞭扑交下苦楚备至欲　　就死则禁锢甚密一日乃绐曰我不可以威劫　　但可以礼屈若成礼则从矣得云大喜如其言　　廖乃艳妆捧杯劝酒得云喜过望不觉大醉健　　儿扶就寝辄酣睡廖竟入得云卧室扃扉作伴　　睡状俟人静以行缠自缢死夜半得云惊寤索　　廖不得蹶然起撞廖尸呼烛视之尸悬跣一足　　得云怒刀欲砍已而恻然掷刀于地邑庠生　　赖世澄悯其节贮以棺命仆舁瘗城南丁坑对　　山之麓　　谢兆基妻揭员娘
　　按归化县志揭员娘揭乔衡女盖洋谢兆基妻　　衡死继母杨氏年二十有两月身或逼其嫁员　　娘力全之杨得生子成芳随没员娘抚幼弟成　　立家盖洋无子顺治四年十月贼劫盖洋兆基　　遇害员娘抱夫尸大哭骂不绝口贼并杀员娘　　吴可章妻梁氏　　按归化县志梁氏邑民吴可章妻年二十余丁　　亥十一月广寇攻城内外炮声如雷氏约诸妯　　娌曰城溃我等当自计誓不受辱至午时唬声　　震地氏疑城破遂自缢室中邻里上其事表之　　曾唯道妻江氏　　按归化县志江氏孝廉曾唯道妻唯道邑柳杨　　大陂人　国朝初群盗蜂起唯道挈家避乱黄牛寨顺治六　　年贼攻破寨江被执义不受辱贼持刃劫之江　　怒目叱曰予身可杀不可辱肯向贼奴求活耶　　促之行坐地&#骂愈厉贼愤遂杀之　　丘与长继室吴氏
　　按永定县志吴氏丘与长继室名淑祥通翰墨　　乙卯城陷自缢前丙戌之难与长前妻吴氏暨　　二女称三烈吴氏又继之　　王赓臣妻简氏
　　按永定县志简氏王赓臣妻年十九夫服贾客　　死榇归氏恸哭委地起而捧香炉号曰魄归闾　　神归室妾亦与尔同归地下遂沐浴更衣入室　　自缢　　林登缙妻张氏
　　按永定县志张氏林登缙妻年十八夫病革怜　　其少嘱勿守夫死姑防之氏伺隙投缳死　　陈周四妻高氏　　按邵武府续志高氏陈周四妻顺治戊子为郭　　兵所掳负至对岸石&#其下深渊莫测氏即投　　崖死越三日尸浮出原坠所面色如生　　朱子长妻萧氏
　　按邵武府续志萧氏朱口萧德亮女朱子长妻　　丙戌秋避兵于椒坑兵破石辋路经其地氏抱　　子被执因赚之曰我抱儿不能走汝若抱之愿　　同行卒信而抱之氏乃投身深池兵亦随掷其　　子子母俱灭　　冯肇先妻杨氏
　　按邵武府续志杨氏福山保女适石辋庠生冯　　肇先三载值兵兴避难于南石寨寨未破时预　　诀姑嫂将所佩钗环分给诸人以银镯托婶付　　交肇先曰我为君死善&#遗物以当永诀言毕　　翻身投崖而死　　谢经静妻邹氏
杨
氏附

　　按邵武府续志邹氏在城北隅人交溪保谢经　　静妻顺治丁亥郭天才麾下兵执之不从于林　　间裂襟自缢子二人应彦为兵掳去应杰病死　　杰妻杨氏归杰甫数旬见姑死叔俘翁以愤殁　　度无所依遂尽贸所贮以治丧丧毕自缢　　童光美妻丁氏　　按邵武府续志丁氏信义保某女嫁龙湖保童　　光美有殊色年十七为鲁兵所执逼令从己大　　骂不屈兵以威劫之复以好言诱之氏怒骂益　　力缚之马前百端恐吓终不可夺遂杀之　　谢九升妻李氏　　按邵武府续志李氏在城人幼知书年十四适　　交黄坑庠生谢九升顺治戊子郭兵焚掠各乡　　将至其地举村逃窜氏亦随叔九进同走仅半　　里许兵势急叔欲负之以逃氏不可曰叔但速　　行毋以我故累叔倏忽回顾氏已投身溺于深　　池矣　　聂齐妻何氏
　　按邵武府续志何氏将乐崇善人美丰姿年十　　九嫁梅林聂齐齐贫夫妻相得无间越三载夫　　为虎所噬氏亟募邻人追之得尸即以所服白　　衫拭血痕殓毕出所有供葬事以所余分酬诸　　人乃服其血衫为里衣或戒以不祥氏不答入　　内自经死　　虞闰四妻黄氏
　　按邵武府续志黄氏古山虞闰四妻顺治五年　　江寇入境大肆剽掠氏为寇所获悦其色欲逼　　之义不受污抱子触地而死是后更静月明之　　夜每见一女子亭亭独立　　江南妻陈炫
　　按邵武府续志陈炫邵武界首人华旸之女江　　南妻也能读书识大义辛卯正月寇从潭阳　　至氏投河苍头周文顺拯之乙未六月寇复来　　骤入其家驱氏行弗从众寇刃丛氏颈迫之亦　　不行寇强负之氏啮断其耳以血唾之寇贪其　　色终不加害氏大骂不绝遂杀之寇首闻其烈　　状索负者诛焉时年三十旌表　　张祈妻叶氏
　　按邵武府续志叶氏名进端福唐叶君节女明　　太师文忠台山之曾孙也性聪颖淑慎喜读书　　蚕杼针黹涉之即工君节与氏翁张山只故同　　砚席张生长子祈与进端同岁因以婚姻请君　　节诺遂委禽焉会山只秉铎绥安而海氛告炽　　阻隔逾数年比祈稍长补邑弟子员有声岁庚　　子就试三山撤棘后办具择吉亲迎明年春载　　妇而西谒父翁于黉署行庙见礼时姑先即世　　叶既为妇即卸妆操作虽琐屑力劳弗辞孝事　　翁伉俪相得每夜与祈分烛观书漏数下始止　　无何祈以下帷攻苦不胜瘁又以兵叛之岁立　　泮池中寒侵腠理旋染瘵疾山只遣祈静摄于　　城西之琅园内外暌隔积有时日蒲节后病寝　　剧不得已舆归便汤药叶见夫瘦形忧甚兢兢　　侍&#帏衣带不解二十余日叩天密祝刲臂肉　　杂莲实烹进之祈啖疑曰兹莲实也胡荤气触　　鼻乎却弗食妇秘不与语忍痛趋跄如故渐而　　创陷欲溃血渍衣妇易衣复前觉者惟女奴耳　　未几祈亡哀恸号擗水浆不入口三日夫之姊　　及家媪百计劝之俱弗应越日成服遂以遗奁　　故服分贻夫姊夫弟余者以给家媪臧获又写　　书缄物寄诀于己母弟手纫襚衣戒襚敛勿用　　男子令家媪扶出拜翁曰妇不得为翁媳也幸　　叔长婚期在即菽水将有赖稍慰矣言毕返苫　　次卧于柩侧不哭不言手挽柩环声咿嘤不绝　　久之&#然众疑其死矣忽起而谓人曰吾家差　　魏三来诘朝日午魏三果来自福唐赍其母弟　　之书至榻前叶启函阅之叹曰母亦不谅我乎　　越二日丙夜忽又朗语曰张郎在此双鹤翔舞　　路列纱灯似迎我者俄而气绝祈死在六月二　　十三日距氏死方一月夫妇年俱二十一有司　　旌表　　张新甫妻晏氏
　　按邵武府续志晏氏里民张新甫妻奉姑嫜菽　　水甚欢戊子土寇猖獗氏为乱兵所获不污伏　　刃自杀时年二十有二　　廖愈达妻李氏
汪氏
张氏附

　　按邵武府续志李氏大田庠生廖愈达妻丙戌　　九月大兵至达于病中先期挈家登寨李与达　　妾汪氏张氏皆有殊色并自相誓曰国破家亡　　玉石俱毁儿女子决难自全迨破石辋李遽投　　崖达与汪张他遁为兵所&#喊杀震惊张踵李　　自尽未几达捐金得令箭以防身汪从容告达　　曰妾所以后死者扶君病故也今有令箭君可　　全生以奉翁姑矣即撒手投崖身激石齿转转　　相触筋骨俱糜逸民某传其事　　章云汉妻聂攀姑
　　按光泽县志聂攀姑李子章次子云汉妻也年　　十八适云汉甫数月遇乱避居西乡寇至氏徒　　行避之被执胁同去不从遂砍之氏厉声骂曰　　宁死不从汝行头可断身不可辱贼砍十一刀　　而死里人同难者匿榛莽中窃见寇退云汉殓　　尸归葬　　李思为妻曾氏
　　按光泽县志曾氏庠生李思为妻顺治庚寅七　　月避寇庄上寇猝至被获不从潜入田间缢死　　郭正玉　　按光泽县志郭正玉许字何国权权病殁正玉　　及笄方纳采未几闻讣奔丧抚尸哀恸袖出双　　指环与权分佩祝曰佩此以为黄泉相见验也　　权尸陈一日肢体犹温玉疑能复生取管引气　　通之不活随以汤沐殡殓哭泣拜奠阖棺毕拭　　泪谓权父曰玉生死不去何氏毋谓有异志也　　请他日卜葬处留一块土安骨足矣翼日归弃　　脂腻废饮食垢面蓬头求死举室防护之权父　　命婢子来探玉蹙容相告曰我旦暮死以母弟　　相守不离弗获明志汝归盍记我生辰为诵之　　郎君灵前冀可寻于地下也逾日婢又来玉云　　妇仪有制年鞋进舅姑者遂刺鞋

　闰烈部列传六十二
皇清十二
　　杨伟妻齐氏
　　按建安县志齐氏邑庠生杨伟妻戊子之变夫　　在外氏谓其女曰事至此逃将焉避与其被执　　受污毋宁先死遂与女相继投井　　张夔妻薛氏
　　按建安县志薛氏郡庠生薛瑄女年二十适张　　夔甫数月夔遘疾薛刲股祷神愿以身代夔&#　　抚棺痛哭不食八日而死　　黄震妻冯氏
　　按瓯宁县志冯氏庠生黄震妻顺治十年贼破　　大乐震与兄宫杀贼数人贼益至宫震斗死冯　　正立侍姑侧曰毋伤我姑贼遂舍姑执冯去冯　　绐曰事至此生死惟命然吾有所藏幸少纵取　　以与汝贼许之冯入室阖门抽刀自刎贼破户　　入已死矣　　黄以纬妻陶氏
　　按瓯宁县志氏洛容令宗器女文学黄以纬　　妻癸巳贼掠谢墩纬率妻子逃山谷中贼执纬　　杀之弃尸岩下氏骂贼不已贼并杀之　　游侯度妻龚氏
　　按瓯宁县志龚氏游侯度妻顺治九年山寇窃　　发遍村焚掠氏少艾被执以刃不从骂贼死　　王氏三妇任师尹
母妹附

　　按瓯宁县志王氏三妇者一娄氏一徐氏庠生　　王公槐之妻妾一槐弟公翰妻陈氏也戊子克　　城大兵入其家娄抱一子跃入井徐陈继之比　　邻有任师尹母妹亦相继死　　张氏二妇
　　按崇安县志张氏二妇者将村里张伯显仲弟　　素若妻胡氏若从弟步云妻丁氏也世乱均为　　山贼所掠驱之行丁氏投水死胡氏骂贼被杀　　王新运妻李毓秀　　按崇安县志李毓秀邑廪生王新运妻故民李　　椿之女母杨氏丰杨里中节妇也李未字时能　　受母训十六为新运妇克宜其家壬辰岁新运　　就试郡中李归宁母家会山寇卒至避山中为　　贼丘迓所执抗志不辱饮刃而死新运誓不再　　娶邑人义之　　暨寿富妻江氏
　　按崇安县志江氏石雄里干溪铺人暨寿富妻　　年三十五而寡纺绩治生寒暑不辍顺治九年　　冬山贼围城七日大索附郭诸山江氏被执携　　十三岁女怀姐七岁子七生至佛领民舍中先　　缢其子女随自缢　　周吉甫妻林氏
　　按崇安县志林氏周吉甫妻壬辰山寇四掠氏　　以钗钏缝衣中方欲避为所执行二里许跃入　　深潭贼以为死舍之浮沈水中遇邻人救归又　　遇贼逼之行以昔所缝衣间物遗贼请早毕命　　无辱吾身贼不听夺贼刀自杀其族人有同时　　被执者逃归言其事越七日收殓面色如生　　彭泽民妻暨氏　　按崇安县志暨氏彭泽民妻丙戌寇逼石雄氏　　手抱幼子自缢深林中越数日族人葬之　　岳尧时妻丘氏　　按崇安县志丘氏邑诸生岳尧时妻壬辰六月　　山贼王文肆掠大安夫妇被执尧时骂贼责以　　大义而死氏殉焉　　杨二浩母洪氏
　　按崇安县志洪氏小洋农家妇也同子杨二浩　　并为贼所执贼索二浩金留氏为质氏语浩曰　　善事汝父吾死矣骂贼不辱贼磔其躯　　蓝绣妻谢氏
　　按崇安县志谢氏邑廪生蓝绣妻避寇鼓子岩　　为寇所执逼之不从手抱周岁子奋身投岩下　　子母俱毙众为立碑其下邑人为之绘图赋诗　　县令申请旌表绣终身不娶　　丘世震妻吴氏
　　按崇安县志吴氏石旧里黎口民丘世震妻年　　二十为贼所执诱之吴曰头可断身不可辱遂　　饮刃而死时驻镇曹公勒兵黎口悉其事表之　　暨丙一妻王氏　　按崇安县志王氏大安民暨丙一妻年十八夫　　亡抚遗腹子守节丙戌之乱兵至其家自缢族　　人葬之　　彭鹗荐妻周氏
　　按崇安县志周氏石旧里人邑庠生彭鹗荐妻　　荐授经远出氏奉姑家居己丑年山寇四掠姑　　病氏扶之出避被执于途请曰姑老矣宁杀我　　逼之不从遇害　　江有禄母何氏
　　按建阳县志何氏江有禄母素性端&#寄居邵　　属梅里顺治壬辰秋山寇陈德容掠其地氏逃　　避遇贼迫之使行氏曰此足一移便非人贼引　　刀惧之氏詈骂不绝曰命可弃身不可辱吾岂　　从贼者哉贼遂杀之　　范庸妻吴参娘
　　按建阳县志吴参娘崇化人范庸妻家贫事姑　　孝且勤越数月夫亡顺治乙未土豪陈瑞岩闻　　其少艾谋娶之姑惧欲许氏度不免绐姑曰媳　　无子当去且得资可养姑余年遂改妆出拜姑　　及夫灵慷慨就道姑骇甚入门出袖刀杀岩未　　遂氏忽颠仆岩异之遣还一见姑而目遂瞑盖　　当改妆时已服毒矣乡人立碑纪其事知县钱　　民瞻序之　　金铉妾胜娘
　　按松溪县志胜娘真中丞子金铉妾鼎革初真　　氏全家被逮铉亦被杀胜娘大哭曰吾必从主　　君于地下即跃入水死　　有北妻叶氏
　　按松溪县志叶氏邑人有北妻丁亥之变同夫　　匿郑墩山厂突遇游兵肆掠见氏色甚丽将污　　之遂杀其夫而抱氏于马上氏愤跃下大骂不　　从贼杀之　　张守符妻江氏
　　按寿宁县志江氏坊二&#民张守符妻年三十　　一顺治戊子白头变乱大兵克之发兵搜山氏　　及六岁侄被执兵欲污之不从意决一死计绐　　兵至城始许成配及逾东郊溪头岭置侄道旁　　奋身投崖而死　　林公兴妻符氏
　　按寿宁县志符氏林公兴妻年二十六有淑德　　顺治己丑土寇据福安大肆掳掠远近悉为所　　害氏被执强污不从投河死　　林朝纲妻李凤姑
　　按寿宁县志李凤姑林朝纲妻有姿色顺治戊　　戌强寇王捞天作乱统贼伙二千余人掠洋海　　村氏被执贼首欲污之不从复嘱同掳妇百计　　引诱终不能屈以美衣加其体强合&#氏怒大　　骂不绝贼剖其腹支解之投尸河中　　易闺超
　　按广东通志易闺超生员肇文女年十八未字　　顺治四年叛兵罗士璧掠城市肇文被执闺　　超自缢死　　何月客妾谭氏
　　按广东通志谭氏香山人把总何月客妾姿容　　绝世不妄言笑时乡徙寄寓顺德碧鉴津口月　　客从戎战死舆尸归氏号泣躬含殓入室沐浴　　拟自裁妇妪环守之曰姐奚自苦主翁死不可　　复生尔非正室固可别为计也氏手掴其口曰　　无多言徒污人耳泪交睫下越日家人方聚泣　　繐帏氏疾驰伏桥上哀呼投水而死桥上下观　　者如堵莫不嗟吁泣下　　黄河妻程氏
　　按广东通志程氏南海金利黄河妻顺治癸巳　　被贼掠氏曰宁受刀不受辱骂贼不绝遭杀于　　石湖塘　　霍云客妻崔氏
　　按广东通志崔氏太学生霍云客妻夫亡抚子　　廷祚历官参将皇师恢粤兵至三元里氏与乳保杨氏抱四岁孙观　　长赴水死祚归寻母骸不获刺血书木主与父　　合葬　　黄鹤仙妻卢氏
　　按广东通志卢氏番禺进士黄鹤仙妻庚寅大　　兵入城氏被执众操刀欲胁去不从旁观者曰　　事势至此隐忍待赎庸何伤氏曰吾身为命妇　　名节所关岂为若辈辱乎有死而已遂投火而　　死　　陈子晋妻莫氏
　　按广东通志莫氏连州陈子晋妻夫亡守节事　　姑李氏祖姑张氏均尽诚孝祖姑病笃躬侍汤　　药弗离左右丁亥寇至将临城其父母买舟远　　避使人迎氏与俱氏抱其幼子相付曰幸为我　　善保持之吾有二老姑在义不同去生死惟命　　也及贼破城遂投井死　　徐基妻吴氏
　　按广东通志吴氏海丰人诸生徐基妻庚寅冬　　兵克城掳氏欲污之坚执不屈被杀兵叹其烈　　埋之仍书木牌署其上曰烈妇徐秀才娘吴氏　　尸在此其夫徐基亦终身不娶　　郭凌汉母卢氏
　　按广东通志卢氏始兴廪生郭凌汉生母己丑　　八月流贼寨被围卢厉声骂贼赴火自焚死　　林象镕妻陈氏　　按广东通志陈氏林象镕妻海丰人岁丙戌年　　十九佟部院统兵入粤道经其乡兵欲污之氏　　不从自尽　　冯梦莲妻霍氏
　　按广东通志霍氏南海人郡文学冯梦莲妻甫　　笄归冯事翁姑孝顺治丙申冬归宁母家适海　　寇起为掠去舟至横流贼欲逼之氏厉声骂曰　　吾尚书孙妇岂从汝贼乎贼怒欲兵之引颈就　　刃贼复置刃既而绐曰吾有女方五岁携来与　　我母子相见即从尔贼喜往寻氏即奋身跃入　　海死康熙七年学使请旌表　　黄鼎甲妻蓝氏
　　按广东通志蓝氏龙川人黄鼎甲妻寓长乐城　　陷负幼子满幼女淑英投深渊溺死　　梁仕昌妻黄氏
　　按广东通志黄氏花县人梁仕昌妻居郡城顺　　治七年兵围广州与弟士龙诀曰吾姑不出城　　我万无出理城破当求我井中又谓其夫曰事　　在旦夕君宜与子逃吾计决矣次日城陷遂服　　嫁时礼服跃入井死　　苏秩妻张氏
霍
氏附

　　按广东通志张氏苏秩妻顺德人署陆川训导　　美嫡母年十八归苏事姑谢氏甚孝夫四十无　　子纳妾霍氏生美张爱之如己出迨美任陆川　　家居石头氏与妾霍举家为贼所执霍嘱其仆　　曰速备金赎老姑吾誓不为贼污言讫赴水而　　死张年八十亦骂贼遇害时有婢亦同死　　周子显妻黎氏　　按广州府志黎氏东莞人周子显妻诸生翰蕡　　母事姑祁氏至孝姑八旬多病且日笃氏侍汤　　药三月不就寝姑没泣血三年未尝见齿偕夫　　隐居仙溪灌园自给山寇至骂贼自刎其季孙　　肃侄孙猷赴救亦为贼所害　　陈基砥妻许氏
　　按广州府志许氏新会孝廉许泓女归陈基砥　　顺治间兵征其乡氏方有幼子在抱被掳至省　　寄语其夫赎子家人至许大哭持子付之曰吾　　所以忍死含羞者以夫无他子存此为后计耳　　今有所属吾事毕矣明晨往则已死井中　　丁有仪妻陈氏　　按广州府志陈氏浙江乌程人陈端女适丁有　　仪仪家山阴为明季番禺典史倡随和睦出自　　天性人皆贤之庚寅大兵环困广城氏谓夫曰　　孤城无援其势必破生死期共耳未几城破仓　　皇入城隍庙避之而仪为兵所执曰有金贷汝　　死仪因呼救氏抱一岁儿从鼓腹中跃出尽以　　其所怀金与之求免死氏年少有殊色兵喜而　　谬许之以组系仪颈谓曰不如是更恐为他人　　所得也于是牵之甫出庙即刺之于地下仪犹　　目氏已不能言矣氏乃弃儿伏尸大恸且詈曰　　汝得吾财复杀吾夫吾夫妇死必有以报汝兵　　笑以好言慰之骂更甚威之以刃不顾又一兵　　语氏曰彼杀汝夫者故不从今舍而从我何如　　因手引氏臂使起氏口啮其手复大骂二兵知　　不可夺相与共杀之被伤更惨越三日弃儿犹　　匍匐尸旁吮其乳过者见之无不泪下　　李仲珍妻何氏
　　按广州府志何氏新会泗人新宁诸生李仲　　珍妻顺治甲午之变何年二十六兵驱之下船　　何两手据地大骂不绝兵强之力挣脱投鰔鱼　　嘴河而死　　戴王言妾锺氏陈氏
　　按广州府志锺氏陈氏并南海庠生戴王言妾　　也言素不饮酒庚寅大兵入城先日二妾设酒　　款言言曰予不嗜酒此举何为二妾曰城将破　　矣妾等不贻君辱今为君永诀遂相继投井死　　萧若辰妻林氏　　按广州府志林氏东莞人侍御培孙女死难推　　官洊之妹也适萧若辰鼎革时夫妇为乱兵所　　执氏绐兵曰释夫归备镪赎我兵从之夫归氏　　大骂不辱立死刃下　　黎斯觉妻陈二娘
　　按广州府志陈二娘石冈黎斯觉妻戊子为贼　　所掳二娘抱幼子不行贼并儿杀之斯觉感激　　终身不娶　　卫妇翟氏
　　按广州府志翟氏东莞人适卫某少失所天顺　　治间黄麻园贼墩头获氏至大望巷欲淫之　　语之曰从则释汝氏愤激不从骂不绝口拾石　　块击贼贼怒剖其心而死　　杨春魁妻胡氏
　　按广州府志胡氏新会古劳杨春魁妻甲午之　　难胡氏赴井死其子与幼女殉焉　　黄元嘉妻曾氏
秀
葵附

　　按广州府志曾氏南海生员曾道约长女年二　　十适郡诸生黄元嘉仅八阅月丙戌之变夫妇　　自经死氏遗嘱媵婢驰告父母皆以义理为慰　　婢秀葵见主尽节亦自经死　　翁万可妻张氏
　　按广州府志张氏新会许家奴翁万可妻可佣　　保于谭谭有优伶呼可随入北洋贼寨演剧适　　官兵捣贼巢可死焉张闻变同翁姑寻至寨所　　求可尸不得归绝饮食哭不欲生姑从容劝慰　　之张惟饮泣而已卒哭日遂以缝衣线结绳自　　经死　　吴恪甫女
　　按广州府志增城吴恪甫女年未笄性贞静工　　女红大兵临境有悍卒突入围寨女惊走父被　　执女惧逼辱遂赴水死　　劳贞娘
　　按广州府志劳贞娘新会人少孤性狷洁顺治　　甲午秋闻李定国残贼尝语其姑姊妹以死自　　誓及寇至贞娘遂投水死　　古周平妻李氏
灵
娘附

　　按广州府志李氏新会古劳人古周平妻甲午　　冬李定国围古学李氏更服肃拜辞于周平　　赴井死其女灵娘亦死焉　　霍黄裳妻罗氏
　　按广州府志罗氏南海庠生霍黄裳妻同知罗　　绅孙女归霍事翁姑至孝丙申海寇焚石头　　乡系氏至船欲犯之氏号泣厉声大骂以首触　　贼缚断亟赴水而死子女二人亦同死焉　　梁学章妻谢佳娘　　按广州府志谢佳娘新会人年二十归梁学章　　甫阅月章渡河溺焉氏抚膺哀号寝食俱废旬　　日呕血而死　　利女
　　按广州府志利女者新会诸生利应昌女也丙　　戌寇掠城西濠获利女利女绐曰吾多簪珥藏　　某井畔领将军临取之乃引至井旁遂自投而　　死贼退应昌归迹其女在井中面目如生时新　　被寇不能致棺衾收置衣箱中瘗于双节萧庄　　墓傍　　马伯奇妻吴氏
　　按广州府志吴氏连州马伯奇妻丁亥土寇薄　　城氏偕夫携子避乱九陂夫与子旋被戮见夫　　罹难恐堕贼手遂引刀自杀　　容昂霄妻麦仙娘
　　按广州府志麦仙娘新会河塘容昂霄妻顺治　　戊子寇掠河塘氏被掳至步海边赴海波涌　　身浮兵急下出之氏力脱遂沈死翌辰尸浮水　　面溯洄不去乡人捞葬立庙祀之榜曰麦仙娘　　庙祈祷辄验　　林宜逢妻陈氏
　　按广州府志陈氏新会人郡学生林宜逢妻宜　　逢扶母避难官廨陈氏罢病不能从悍兵闭之　　空室陈解行缠自经死　　张嘉立妻吴氏
　　按广州府志吴氏新会张嘉立妻年二十五夫　　为贼所杀突至其家见吴美欲污之吴大哭骂　　不绝口贼怒以石磨压死之　　鲁氏姊妹
　　按广州府志鲁氏姊妹新会庠生鲁鳌妹也长　　年十八次十六皆有殊色甲午兵变入其家杀　　鲁鳌欲强污其妹妹同声大骂兵并杀之　　古嘉贤妻劳氏任
氏附

　　按广州府志劳氏新会人古嘉贤妻甲午之难　　劳氏与其姒任氏赴东池或救之劳曰毋救我　　死为幸竟与任氏并二女赴西池死　　鲁赫妻徐氏
李
氏附

　　按广州府志徐氏新会人庠生鲁赫妻年二十　　八遭甲午之变夫被掳徐从容语兵曰吾夫已　　瘦毙杀之何为苟舍之则妾之身家皆公有也　　兵然之踞其家徐密告夫别窜届晚兵逼污徐　　抱幼女大骂拒之兵怒杀徐又逼其妾李氏李　　亦大骂死　　殷奕煌妻廖氏
　　按广州府志廖氏东莞人郡庠廖作鲁女适殷　　奕煌事舅姑孝谨归三年煌死氏誓以死殉水　　浆不内口舅姑曲为宽譬志不可移越四日衣　　故衣衰绖以煌所遗锦带自缢死年二十四　　彭孙谋妻赵氏　　按广州府志赵氏东莞人彭孙谋妻孙谋贫而　　好学氏纺绩佐之夫病逾年日侍汤药不倦濒　　危吁天愿以身代及亡自经死年二十三与殷　　奕煌妻廖氏同里死相距两日　　樊应元女阿珠
　　按广州府志阿珠番禺举人樊应元女也顺治　　丙戌花山巨寇万数蜂拥乡乡人与贼拒死　　者甚众阿珠年十六贼絷之逼乘牛与俱行阿　　珠骂贼触石被杀　　张耀思妻徐氏
　　按广州府志徐氏新会张耀思妻年二十二被　　贼掳度不可脱投井死　　张先初妻区氏
　　按广州府志区氏新会人张先初妻归张七年　　邻右不识其面辛丑为贼黄景缘掳去骂贼不　　屈坠桥而死后捞其尸埋乱冢中久失其处一　　夕其夫梦氏曰某地吾葬所也如言发之颜色　　如生夫感其烈终身不复娶　　亚安
　　按广州府志亚安尹振明女新会人年十六顺　　治壬辰被兵掳不辱絷至田稔村杀之　　杨苑我妻伍氏
　　按广州府志伍氏新会人适杨柏相子苑我被　　贼掳赴海而死其尸溯流归乡浮沉门外家人　　收瘗之　　吴细权妻林氏
　　按广州府志林氏新会人吴细权妻归三日夫　　妻俱被贼掳贼杀其夫欲留氏氏抱夫尸大哭　　不释并为贼杀见者无不泣下　　周三妹
　　按广州府志周三可女三妹新会人年十五遭　　甲午之变避难容家塘基为兵掳绐兵随行至　　莫家塘基投深塘而死　　卫崇敏妻黄氏
　　按广州府志黄氏番禺诸生卫崇敏妻性孝谨　　姑陈氏年九十五氏晨昏定省调羹进食老而　　不倦庚寅王师临省不食而死年八十　　陈奇姐
　　按广州府志陈奇姐新会人陈念其次女年未　　及笄顺治丙戌逆寇犯城掳掠郭外奇姐惧辱　　于贼告母曰贼党众必不能全是固吾命卒之　　时矣言讫贼至与其母黄俱赴水死　　黄圭瓒妻黎氏
　　按广州府志黎氏新会人郡诸生黄圭瓒妻邑　　庠黎梦鸿女年三十遭顺治甲午之变与七岁　　女英姬同被执自缢死　　李洪图女
　　按番禺县志李氏女父洪图邑诸生丙戌腊月　　大兵入城女年十六恐被污自经死同时有邑　　庠生李伯飞弟某居仙湖街二女三妾相继投　　缳而死　　郝载霞妻何氏
　　按番禺县志何氏大石何进士际泰之姑归车　　陂郝载霞五载生女而霞死戊子四月李成栋　　发兵村何氏同二女自焚死　　郭景相妻黄氏
周
氏附

　　按番禺县志黄氏孝廉日宁女郡庠郭景相妻　　仅生一女庚寅王师恢广景相死之氏偕其女　　投井死翁阳龄以长子子引启嗣之收其骨合　　葬于北门外牛眠冈翁铭其墓曰夫死难妇死　　节白刃不回渊冰表烈同时樊良佐妻周氏及　　女媳十余口皆投池死　　屈一鸣妻黄氏
　　按番禺县志黄氏屈一鸣妻氏性孝谨与姒梁　　氏同事姑尽礼大兵入粤氏披发赴水死后数　　日其子寻尸葬焉　　梁克持妻黄氏
　　按番禺县志黄氏梁克持妻顺治庚寅大兵破　　广州先一日氏谓克持曰城破在旦夕君宜偕　　幼子出避吾已决计有变当求我井中次日城　　果陷遂取嫁时礼服衣之投井死　　刘若缵妻李氏
　　按番禺县志李氏柏堂乡李念忠长女年十八　　归庠生刘若缵未几缵亡一子兆松甫三岁氏　　抚教成人孀居四十余年事翁姑以孝生死尽　　礼癸巳大兵剿茭塘海寇蔓蹂各乡氏襁孙出　　避猝为兵掠大骂而死　　凌慧娘
　　按番禺县志凌慧娘凌边乡人父汉生以女许　　市桥谢氏谢子早夭父欲强字他人慧娘不从　　一日佯访舅氏贿老媪导至谢子墓痛哭自经　　墓旁　　谭山三烈女
　　按番禺县志三烈女皆谭山人同堂姊妹也一　　为许和宗女智聪年十九许字板桥黎美赵子　　一为许明宗女智隆年十九许字凌边凌兆琏　　子一智积年十七许字新厅屈日生子顺治十　　年癸巳大兵剿茭塘经谭山掳居人三女闻变　　次第共投一井而死家人为共葬一冢诗人多　　凭吊焉　　凌奖隆妻关氏
　　按番禺县志关氏南亭人适凌边乡凌奖隆顺　　治十年海贼猖獗王师往剿兵逼凌边氏恐被　　污与夫诀赴井死　　冯当世妻何氏
　　按番禺县志何氏沙湾何景雪女适龙湾冯当　　世三载生一女值折海令下龙湾多盗官兵捕　　剿何惧污辱抱幼女沉海而死　　刘廷桂女
　　按番禺县志刘氏女父廷桂茭塘塘头村人受　　礼园乡黎某聘未字而黎亡女闻讣惨然谢铅　　华绝庆贺同侣咸诮其痴未几父母欲受他聘　　定礼前一日女始闻知不可回即自缢死　　曾升妻李氏　　按从化县志李氏水东民曾升妻生员李汝玠　　女顺治三年花山贼杨亚三剽劫氏挈子女出　　走贼追急呼子女潜遁氏以身阻贼贼至詈骂　　触石而死贼碎其尸而去　　何氏诸妇女
　　按龙门县志顺治元年贼攻破朝阳楼何氏诸　　妇女赋性刚烈不为贼辱何弼生妻廖氏年三　　十九元贞妻王氏年三十六生员鸿羽妾陈氏　　年二十四俱缢死何士敬弼生女年十六何三　　娘生员岸子妹年十五俱自刎皆何村人　　刘二娘三
娘附

　　按龙门县志刘二娘生员廖闰奇妻年三十有　　妹年十七未字并生员刘璧妹俱社潭人顺治　　十八年六月贼破独石围姊妹并持视发刀相　　对刎而死　　缪志&#妻杨氏
唐
氏附

　　按香山县志杨氏缪志&#妻归四载夫&#抚孤　　及长为娶妇唐氏顺治壬辰值梁贼变寇交集　　城下氏虑辱偕媳投井死　　黄肇扬妻麦氏
　　按香山县志麦氏小榄人庠生黄肇扬妻家贫　　纺绩以供膏火客过饭以脱粟虽野蔌必整列　　羹汤荧然可鉴眉发田家瓦盘濯磨如彝鼎盖　　其性至端洁也癸卯冬官兵方捕蛋船遂掠榄　　乡执肇扬去氏与一子二女别掠置戈船中氏　　散发号哭不止兵初为好语劝令勿苦氏愤骂　　曰狗辈安敢觊我兵怒出利刃加氏颈曰再哭　　即砍汝矣氏曰狗辈杀我我死诉上帝寸磔汝　　尸语毕赴水兵挽其发系楼橹间氏私嘱其子　　初画曰我非舍儿不死不能全身异日父当来　闺烈部列传六十三
皇清十三
　　蒋达可妻唐氏
　　按全州志唐氏西粤洮阳宜湘唐郁华女郁华　　父民拱罢宦归老于家有子二长郁华无嗣生　　三女氏其第二也幼失怙家业零落偕姊妹依　　母氏居性聪慧内则通书数及笄归蒋达可　　事舅姑甚谨族党咸以贤淑称理家俭勤每以　　廉洁勖其夫壬午达可登乡荐公车北上氏谓　　曰夫子成名妾之幸也但闯献二贼势方炽途　　多梗塞宜见可而进不可即止毋罹于难以贻　　父母忧达可然其言果中道而返未几达可父　　殁明崇祯甲申闯寇陷京师三晋齐秦吴越湖　　北之地渐次陆沉仅楚南诸郡无恙督师阁部　　何腾蛟帅众败帅拒长沙尔时诸帅骄横不戢　　军士肆行剽掠所过无不蹂躏民皆以贼呼之　　顺治丁亥冬寇迫诸帅奔溃走粤西达可以家　　临孔道谓氏曰此地不可居将奈何氏曰惟七　　旬老姑十岁儿是念妾身无足虑若遘难誓以　　死报决不受辱因徙建乡大马堰避焉戊子夏　　四月郝胡复合余烬突下全境杀人为戏数十　　里村舍荡为焦土惨毒不忍言一日过大马堰　　村民悉散达可仓卒负母走氏孱弱不及避遂　　遇贼贼执氏以行求死不可得寻乘马渡河至　　中流奋身挟贼同坠水中水浅不得溺氏度不　　能脱必受辱计无所出忽顾贼所佩剑即掣以　　自刭血溅贼甲贼惊乃弃之贼退达可出觅氏　　得尸于河舁归奄奄微有息方求医忽苏谓达　　可曰我喉已断不可续也幸我身未污无玷于　　夫子虽死无愧但姑老不能终事子稚未成人　　为可恨耳言讫泪涌如雨一痛而绝　　文王卿女
陆
氏附

　　按灌阳县志文王卿女年十八未嫁李定国之　　乱女与其嫂陆氏同避火星山箐中被执见逼　　各自刭时称双烈　　王士魁二女
　　按柳州府志王士魁二女一春姑年十八一袒　　姑年十五系治厢民族俱未适人顺治四年土　　寇覃鸣珂作乱攻城掠地惨杀异常二女与母　　逃古带村山中继而四面皆贼料不能脱母女　　对泣以所怀断肠草并食之顷刻而死母为人　　救苏二女竟绝气　　田茂绎妻张氏
　　按贵州通志张氏田茂绎妻朗溪司人年十七　　避兵洞中被攻投崖死　　田养民妻杨氏
　　按贵州通志杨氏朗溪司正长官田养民妻邑　　梅司人年十二刲股以救母病民早亡氏守节　　抚子仁寿袭职遇乱避兵山洞中贼攻洞氏坠　　崖死　　徐耀妻任氏
　　按贵州通志任氏廪生徐耀妻戊子避乱扶罗　　为袁韬兵所逼死之　　颜纶妻王氏
　　按云南府志王氏颜纶妻顺治十五年溃兵四　　掠氏与纶诀曰好保护三子无为我忧也言讫　　自缢死　　戴立礼妻孙氏
　　按云南府志孙氏戴立礼妻戊戌冬溃兵四掠　　氏自缢于省城之城隍庙前　　范立朝妻王氏
　　按云南府志王氏范立朝妻顺治丁亥流寇入　　滇王与孙女慷慨赋诗投菱角塘而死　　丁炳南妻金氏
　　按云南府志金氏丁炳南妻同娣焜南妻任氏　　及小姑避兵于北山罗母之五道河溃兵至俱　　自缢死　　金应麟妻朱氏
　　按云南府志朱氏金应麟妻顺治戊戌兵变随　　母避兵投昆明池死土人哀之收瘗高峣山　　单允若妻李氏　　按云南府志李氏单允若妻单有心疾远出不　　归李苦志守节顺治丁亥流寇至投板灞河死　　罗绮妻张氏绮
妹附

　　按云南府志张氏罗绮妻戊戌溃寇肆掠氏与　　夫妹俱避兵于罗家营势渐急惧不能保对夫　　曰名节所关万一有失虽生犹死幸善事翁姑　　我死犹生矣遂与夫妹并缢死　　叶凌云妻杨氏
　　按云南府志杨氏叶凌云妻戊戌溃贼肆掠恐　　被执受辱夜自缢死凌云仓卒焚屋骸骨俱化　　独心不能烬邻里异之　　司氏李氏
　　按云南府志司氏熊才妻李氏张耀妻熊与张　　姻家也戊戌兵变二妇约同死从容拜告天地　　宗祖各抱儿女共投于南坝闸塘　　徐盛妻邵氏
女
附

　　按云南府志邵氏徐盛妻顺治丁亥流寇至氏　　自缢其女闻之亦投云津桥河中死　　黄之龙妻唐氏
　　按云南府志唐氏黄之龙妻沙酋叛夫妇移居　　官渡丁亥流寇入滇龙往省阻于道氏望龙至　　晚不归虑有辱身之祸遂自缢龙感其意遂髡　　顶为僧　　陈履蕴妻刘氏
　　按云南府志刘氏陈履蕴妻世乱家贫夫妇佣　　工自给虽流离患难中亦相敬无怨色履蕴病　　笃氏哀毁痛切告助邻里哭祷于天夫死寻亦　　自缢死　　薛之藩妻杨氏
　　按云南府志杨氏薛之藩妻丁亥流寇入滇氏　　与夫泣别从容就死有二女年俱及笄亦自缢　　之藩终身不娶　　赵廷璧妻黄氏
　　按云南府志黄氏赵廷璧妻丁亥流寇陷曲靖　　氏妹适曲靖蒋氏者城破被执坠井死氏闻讣　　泣曰我妹见贼而后死何若先死之为愈遂自　　缢　　何诰妻王氏
　　按云南府志王氏许配何诰未嫁顺治戊戌兵　　变其父送归何仓卒未及成礼与诸妇避乱石　　壁村溃兵至氏入深岩得免己亥元日泣别翁　　姑闭门自缢　　徐大妻窦氏
女
附

　　按云南府志窦氏徐大妻顺治戊戌溃兵肆掠　　氏与其子徐学中及女大姐一门自焚而死　　朱鼐妻张氏寇
氏附

　　按云南府志张氏朱鼐妻戊戌之变与其姒朱　　霞妻寇氏避乱于官渡木龙村兵至同寇氏并　　缢死　　尹弼妻杨氏
　　按云南府志杨氏尹弼妻顺治丁亥贼入其室　　强逼之至死不从贼防锁甚力氏乘间奔出投　　水而死　　周氏女
　　按云南府志周氏女父天昌赋性贞烈年十五　　未字顺治丁亥闻沙贼叛恐为所获闭门即自　　缢死　　彭氏
　　按云南府志彭氏夫名失传年十六夫亡守节　　孀居邻里罕见其面顺治戊子贼兵肆掠恐为　　所逼投河死　　瞿鸾妻孙氏
　　按云南府志孙氏瞿鸾妻顺治丁亥同夫避兵　　晋宁遇流寇相逼大骂而死　　王锡衮妾尚氏
宋
氏附

　　按云南府志尚氏明侍郎王锡衮妾顺治丁亥　　衮死沙贼之难尚与衮弟妻宋氏恐受污俱自　　缢死　　张翘妻周氏
　　按云南府志周氏张翘妻孀居二十六年顺治　　戊戌溃兵肆掠周恐为贼所辱投井死　　许廷议妻孙氏
　　按云南府志孙氏许廷议妻顺治戊戌溃兵西　　遁氏夜避庙中次日负二子出不见其夫置子　　于地投塘死夫至不知其所在祝天寻觅九日　　后尸浮州守旌之　　罗肇龙妻杨氏
　　按云南府志杨氏罗肇龙妻昆明杨达&#女其　　母闻流寇入省授之以绳期与同死及贼至氏　　同母扃户自缢与母合葬　　杨顺成妻舒氏
　　按云南府志舒氏杨顺成妻戊戌兵变人心仓　　皇氏虑有不测乃以毒物涂身剪发垢面自炙　　成疮为邻妇所嫉讦其患处非疮遂被执抗节　　不辱夜自缢死　　沈应蛟妻胡氏
　　按云南府志胡氏沈应蛟妻戊戌溃兵肆掠告　　夫曰妇人值此兵乱之际岂能再生君请自避　　毋过为我虑也遂自缢死　　高遇说妻何氏
黄氏
高氏附

　　按云南府志何氏高遇说妻性贞烈克尽妇道　　戊戌兵变泣拜翁姑曰妇生恐失身死虑失养　　然有夫在犹可自解万一不复得侍左右矣翁　　姑泣慰之不听潜闭一室与姻家黄氏姑姊高　　氏同缢死　　金应斗妻张氏
　　按云南府志张氏金应斗妻赋性端严缄默贞　　静克事翁姑年二十八夫亡抚四子皆成名孀　　居四十五年顺治戊戌大兵入滇溃寇肆掠阖　　家走避于罗亩之黄毛箐氏谓诸妇曰万一寇　　至我年已七十死亦无憾汝辈幸勿贻羞家世　　可攀崖深避我率家人妇女在此勿以我为念　　也诸妇泣拜而去而溃寇猝至氏厉声大骂起　　投罗亩河死诸妇皆得全焉　　严宾妻徐氏
诸妇
女附

　　按云南府志徐氏严宾妻恭肃清季媳也年六　　十四流寇入滇召诸妇女聚一室训之曰我家　　世受国恩当死遂举火自焚邻里救之乃与诸　　妇女别移一室相继投缳其时死者长媳白氏　　王氏次媳罗氏季媳施氏孙女万氏妇张氏妇　　女李氏妇幼孙女寿贞二妹侄妇韩氏侄孙妇　　何氏侄孙女淑贞表侄孙妇胡氏也长孙媳任　　氏在母家闻信亦自缢时小&#村佃民杨思义　　妻陈氏闻田主阖家尽节夫妇亦投井而死至　　戊戌之变严敏培妻丁氏避难北山闻敏培被　　掳复自缢其继姑张氏女锡庆严恕培女大妹　　皆相继自缢十二年间一门死节者共十九人　　李祚昌妻谢氏　　按云南府志谢氏李祚昌妻顺治戊戌溃兵执　　其夫焚之氏厉声骂贼闭户自缢死　　杨三畏妻陆氏
汪
氏附

　　按云南府志陆氏杨三畏妻戊戌兵溃与杨伟　　秀妻汪氏同避于复壁中被执二妇皆少艾欲　　辱之绐曰姑缓俟栉沐同去为妙贼喜不逼二　　妇各抱幼子投井死　　山仑妻赵氏
　　按云南府志赵氏山仑妻顺治戊戌溃寇肆掠　　人皆逃氏独不避及闻警遂与媳王氏及幼女　　二姐三姐婶沈氏侄女某氏妇并幼侄女姑姊　　表侄女徐大姐暨同居妇杨氏同缢死一室里　　人称十节焉　　徐大聘妻陈氏
杨
氏附

　　按宜良县志陈氏县民徐大聘妻顺治十六年　　大兵临滇溃寇四出陈与妾杨氏于城南红石　　岩被执誓不受辱相携投江而死　　汪元翰妻罗氏
妇
女附

　　按宜良县志罗氏邑人汪元翰妻及笄适汪奉　　舅姑甚谨治家有法生子娶庠生陈一德女顺　　治十六年大兵克黔与李定国大战于安临定　　国败走永昌士卒沿村掳掠大扰元翰家罗闭　　户谓妇及女曰与辱贼手而生不如死遂并自　　缢贼破户见三尸悬梁皆叹息而去　　苗元昌妻刘氏
　　按宜良县志刘氏邑武生苗元昌妻廪生刘大　　器女也幼聪慧父教以小学孝经能通大义行　　止端谨言笑不苟父母钟爱之及笄归元昌恪　　持妇道足不逾阃丁亥流贼入滇孙可望兵入　　元昌家逐元昌执刘欲污之不从以刃胁之氏　　夺刀自刎死　　文化孚妻傅氏
　　按呈贡县志傅氏廪生文化孚妻昆明大司马　　傅忠庄公孙女伉俪甫一载值己亥之乱避兵　　石硐乱卒攻硐破之氏拜姑辞夫以帨巾自缢　　死　　李珩妻张氏
曲
召附

　　按呈贡县志张氏邑廪生李珩妻值流寇猖獗　　纷纷避难氏谓其幼女曲召曰吾家世宦汝父　　亦当代通儒义不奔窜求活且不闻汝父平日　　训乎窦氏奉天之事今可法也曲召年始十一　　哭拜其母相继自缢　　张夔龙妻赵氏
　　按呈贡县志赵氏张夔龙妻己亥避兵县东石　　硐乱兵攻硐陷之氏率其女妹孙女及媳等五　　人辞夫并投缳而死　　曹小姑
　　按安宁州志曹小姑庠生曹赏女大宾孙女也　　年十五未字有殊色丁亥流寇入滇贼帅曹名　　臣驻师安宁贼兵骄横骚扰居民一兵居邻小　　姑瞰室中无人遂逾墙犯女女度不免绐之曰　　污体暴露日光是大罪过就暗室中可耳兵从　　之女入室自刎死　　杨恒谦妻张氏
　　按安宁州志张氏生员张修幼女杨恒谦妻归　　未一载谦奉文往省交印被难氏闻即自缢死　　某妻张氏　　按安宁州志张氏生员张维枢女年二十一随　　夫某避兵罗衣岛被获欲污之不从刺死崖下　　杨昭妻彭氏　　按安宁州志彭氏杨昭妻年三十六避兵山中　　兵至投河死尸出面色如生有司闻而旌之　　孟之功妻郎氏　　按安宁州志郎氏孟之功妻年二十六溃寇入　　宅氏越墙出投河而死州守表其门　　李恪妻杨氏
　　按安宁州志杨氏李恪妻经历杨臻女丁亥避　　兵曹溪石硐遇贼投崖死　　杨廷&#妻杨氏
　　按安宁州志杨氏杨廷&#妻丁亥流寇入黔氏　　与其女罗肇龙妻绞线为绳各佩其一势迫同　　女扃户自缢死　　任允升妻赵氏
　　按安宁州志赵氏任允升妻缙绅赵珣女新婚　　三月避兵五道河匿石穴中为对岸卒所见卒　　欲渡氏遂拜辞翁婿跃入深水经七十四日始　　获其尸面色如生　　李源妾姚氏
　　按昆阳州志姚氏李源妾流寇入滇源死氏闻　　变抱女投由义坊大井邻人勇之　　张如良妻段氏
李氏
王氏附

　　按昆阳州志段氏张如良妻丁亥流寇入滇氏　　年七十与子廪膳生景晖妇李氏景曜妇王氏　　阖户并缢死　　于氏女
　　按昆阳州志于氏于自万长女年十八流寇至　　荒川搜刮山林男妇劓鼻&#手见女少艾命乘　　载之去氏绐之曰我不惯乘马愿步行贼信之　　及临河奋身投水死　　朱荃妻陈氏
　　按昆阳州志陈氏幼许字安宁廉使朱化孚次　　子荃已而荃随父寓江南明崇祯末世乱相隔　　孚以书辞婚陈氏剪发自誓封发复报孚感其　　义命荃繞道归娶后荃死王自奇之难陈绝食　　殉之　　胡彬然妻王氏
　　按昆阳州志王氏胡彬然妻丁亥流寇掠境氏　　被执奋身投水死后三日尸出颜色如生彬然　　痛之誓不再娶　　邢淑妻李氏
　　按昆阳州志李氏邢淑妻少寡遇贼赴火死　　吴国庆妻闵氏　　按昆阳州志闵氏吴国庆妻夫死氏年二十三　　守节五十二年抚子大周成立丁亥流寇屠城　　氏骂贼投井死　　孙綖绪妻张氏
　　按马龙州志张氏曲靖南城人张天伟妹适马　　龙州庠生孙綖绪性谨朴寡言笑事夫周慎顺　　治十六年大兵临滇大肆掳掠氏避山中度不　　免投河死尸在急流中数日不移尺寸　　明朝佐妻张氏
　　按马龙州志张氏曲靖张拱垣女随父母居马　　龙梳洽村适庠生明朝佐顺治十六年大军恢　　滇氏年十七朝佐被杀氏藏硐中勺水不入口　　父母劝解不听兵稍退同父母归至河边赴水　　死其尸直立水中又二日焚其骸夫妇二尸相　　去里许两处烟相合经时不散　　阚氏五烈
　　按通海县志阚氏五烈诸生阚琦兆母祁氏妻　　王氏女广引媳王氏孙女英也顺治戊戌溃寇　　窜缅焚掠通邑祁率诸妇女同蹈海而死督学　　及观察使并表其门　　陈明汲妻台氏
　　按通海县志台氏举人陈明汲妻年逾二十顺　　治戊戌溃寇焚台避西山岩下被执欲污之　　不从投泥塘死　　菊秀
　　按通海县志菊秀杨国柱女顺治戊戌溃寇执　　秀义不受污自溺民食塘中死　　王绪永妻缪氏
　　按通海县志缪氏王绪永妻顺治戊戌溃寇胁　　逼欲污缪抱柱不从厉声大骂死于刃　　刘开熙妻师氏
　　按河阳县志师氏刘开熙妻年二十四己亥寇　　乱同夫携幼子潜避中途惊散氏为寇所执威　　胁以从氏大骂坚不受辱寇怒甚并母子俱杀　　之同难者目击其惨　　卢惠武妻雷氏
　　按新兴州志雷氏卢惠武妻年二十三顺治五　　年流贼扰新兴入惠武家雷患被污投井死　　卢女雷
氏附

　　按新兴州志卢女父镳年十二未许人顺治五　　年流贼入其家嫂雷氏赴井死女从之出尸如　　生　　某妻杨氏
　　按弭勒州志杨氏东乡杨腾龙女嫁某顺治戊　　戌溃寇剽掠乡民尽避氏为所追以幼子付其　　姑追及驱之行适过桥投水死　　杨氏二姑
　　按弭勒州志杨氏二姑州西乡扯龙村女丁亥　　之乱姊妹相率投河而死　　杨鼎锡妻王氏
　　按楚雄府志王氏杨鼎锡妻顺治十六年姑遇　　寇于象山氏往救贼欲污之不从被杀时婴儿　　在抱氏既死儿犹抱母乳不释贼并刃之　　赵隆妻李氏　　按楚雄府志李氏赵隆妻隆远客病归未几死　　氏勉力毕葬遂自缢县令表其门　　史成贤妻王氏
　　按楚雄府志王氏史成贤妻顺治十六年避兵　　石壁箐洞中残贼掳之逼污王坠崖死妇女相　　继而坠不计其数　　杨璧妻李氏
　　按楚雄府志李氏杨璧妻顺治十六年避兵井　　北为寇所掳犯之不从投崖死　　李氏女
　　按定远县志李氏女彝民李六八义女年十六　　土恶强逼为妾不从遂自缢有司表其门　　周辅国妻陈氏　　按定远县志陈氏周辅国妻本县人年三十一　　怀孕将弥月遇猓逆屠县氏被执不从剖其腹　　而死　　龚尧年妻徐氏
　　按姚州志徐氏龚尧年妻本州人年二十五顺　　治己亥王师入滇余氛未靖氏夫妇出走为贼　　所执欲犯之氏怒骂曰命可绝身不可污乃跃　　入大石淜死越三日尸浮立水面颜色如生康　　熙五十五年学使旌表　　席上珍妻封氏
　　按姚州志封氏席上珍妻姚安人己丑四月张　　虎乱擒上珍珍不屈死继逼封氏氏绐之曰夫　　方死岂可遽从姑俟七日因禁锢之密室乘间　　凿壁遁出投井死　　杨鹏升妻李氏
　　按元谋县志李氏生员杨鹏升妻顺治十八年　　山贼张毓秀谋夺氏杀其夫氏骂不绝口贼怒　　断其头而去康熙三十四年县令莫舜鼐详请　　立碑旌表　　李献忠妻阮氏
　　按大理府志阮氏阮尚宾女知县李献忠妻顺　　治丙戌沙贼乱骂贼死　　杨宪妻阳氏
诸妇
女附

　　按大理府志阳氏杨宪妻沙贼破城阳率妇艾　　氏女奇璐奇玙孙女顺贞习贞举火焚室随共　　缢死灭其尸同时杨愻妻阳氏与女奇璧及婿　　李孔昭俱焚死　　李瑶妻杨氏
　　按大理府志杨氏李瑶妻沙贼围城急氏先期　　拜辞父母与夫城破自缢死　　邹氏洪氏
　　按大理府志邹氏胡康妻洪氏尹弘载妻并骂　　贼被杀于夫侧　　宋鼎母杨氏
　　按大理府志杨氏宋鼎母与媳段氏及孙女等　　共七口俱以城破自焚死　　郑宗儒妻丘氏
　　按大理府志丘氏郑宗儒妻城陷率媳及女共　　五口俱焚死　　杨瑀妻阳氏
　　按大理府志阳氏杨瑀妻城陷率媳李氏沈氏　　侄媳杨氏孙男亨哥二孙女及子时华振华共　　九人一时焚死　　朱正泰妻黄氏
　　按大理府志黄氏朱正泰妻沙贼破城氏被执　　骂贼不屈死　　李琼贞
　　按大理府志李琼贞许字苏公赋年十二城陷　　投井死　　张弘绪妻王氏
　　按大理府志王氏张弘绪妻顺治十五年李定　　国溃兵过掳弘绪去王年十七知不免遂自缢　　死　　王宗仁母杨氏
　　按大理府志杨氏王宗仁母城陷率其媳及孙　　与女孙共十口聚一楼焚死　　闵祖法妻杨氏
　　按大理府志杨氏千户闵祖法妻年二十一同　　夫避寇山中寇穷山而掠氏投崖死　　董维岳妻闵氏
　　按大理府志闵氏庠生董维岳妻顺治十六年　　避李定国于海东贼船追之氏抱子投海死　　苏公舟妻苏氏　　按大理府志苏氏庠生苏公舟妻年二十四为　　贼所执绐贼释夫夫去远遂大骂不屈死　　苏元度妻李氏　　按大理府志李氏诸生苏元度妻顺治十六年　　为贼兵所执骂不绝口被杀　　赵扩基妻杨氏
　　按大理府志杨氏赵扩基妻顺治十六年李定　　国溃兵恣淫掠氏青年被掳骂贼不屈自刎死　　杨光祖妻赵氏　　按大理府志赵氏杨光祖妻顺治十六年避兵　　山中被执氏搤贼臂拔其刀欲斫贼力不胜卒　　遭惨害　　邹学鲁妻郑氏
　　按大理府志郑氏邹学鲁妻年二十四顺治丁　　酉贼至执学鲁去氏避后园亦被执负子抱女　　投池死　　马兆麟妻黄氏
　　按大理府志黄氏马兆麟妻顺治丙戌沙贼过　　恣掠妇女黄氏有美色或导贼污之氏即自缢　　死　　王家妇
　　按大理府志王家妇昆明人不知其名氏顺治　　戊子夫妇避乱迷渡妇年三十夫病谨侍汤药　　祷天愿以身代未几夫亡自行买二棺哭三日　　夜不绝声葬夫毕即自缢死邻人以其所买棺　　殓葬于夫侧　　苏铉度妻李氏
　　按大理府志李氏诸生苏铉度妻太和人年三　　十夫亡矢死靡他教子成立顺治十六年为李　　定国溃兵所执骂贼死　　杨克勤妻董氏
　　按大理府志董氏杨克勤妻顺治丙戌氏抱一　　子为乱兵所掠欲污之不从兵怒杀其子氏骂　　不绝口兵益怒割其两乳而杀之　　段之嫡妻王氏
　　按大理府志王氏段之嫡妻顺治十六年溃兵　　过氏避山中为所获欲污之氏以两手穿石窍　　抱石大骂贼怒断其十指而死　　廖偕亨妻郑氏
　　按大理府志郑氏廖偕亨妻亨为赵州同知顺　　治丁酉楚雄兵反掠赵州郑被获欲污之郑以　闺烈部列传六十四
皇清十四
　　钱栋妾张氏吕氏
　　按开封府志张氏吕氏钱栋妾夫久病无嗣嘱　　嫁之既没张截耳断发以誓吕慷慨以死殉　　丁文焕妻陈氏　　按开封府志陈氏丁文焕妻夫亡无子自缢柩　　侧州牧表之祭其墓　　季绣妻王氏
　　按开封府志王氏童子季绣妻即绣母舅王尚　　琛女也年少夫亡自缢柩侧公举表其门　　杨柱妻张氏　　按开封府志张氏杨柱妻夫卖菜死于市舁尸　　归殓于家是夜氏自缢柩傍州牧立石以纪其　　事　　赵征继室戴氏
　　按开封府志戴氏赵征继室年十六征亡数投　　缳俱以救不得死及小祥拜墓哭尽哀归澣濯　　入室夜自缢死　　杨敷荣妻赵氏
　　按开封府志赵氏杨敷荣妻生一男一女年二　　十三荣死七日而葬氏往送临穴欲下投众扶　　归家人守视垂二十日乘间闭户自缢死　　底二丑妻张氏　　按开封府志张氏底二丑妻年十八邻恶少窥　　其姿乘酒入室张峻拒咬恶少胸血肉溃堕逃　　去张不食欲死其姑劝曰我本小家无人非笑　　况彼亦未曾污汝今汝方娠若死柰此腹中儿　　何张曰人等耳安论小大防偶&#遂自缢死　　程之瑾妻孙氏　　按开封府志孙氏年十六适程之瑾两月夫亡　　自缢以殉是夜邑令李芳春梦冥判承印鬼使　　持仗前导至一处见缢死妇人面色如生次日　　恰有死节之事为请旌表　　张文典女
　　按开封府志张文典女许字傅玉兰玉兰豪家　　门役女曰贱役也从之实为我玷不从我将安　　归惟有一死以全此躯而已遂自缢　　李奇妻刘氏
　　按开封府志刘氏李奇妻年二十八夫殁无子　　止一女推以与姒视夫含殓毕自缢柩侧有司　　表其闾　　李大妻王氏
　　按开封府志王氏李大妻年十九归大未几而　　夫殁遂自缢以殉　　郭宁甫妻王氏
　　按开封府志王氏郭宁甫妻年少夫亡父母以　　其无出欲夺其志氏哽咽不食自缢死　　郭灏妻谢氏
　　按开封府志谢氏郭灏妻年二十三夫殁恸哀　　绝气者再日暮竟死柩前　　张体仁妻许氏
　　按开封府志许氏张体仁妻年少夫亡自缢以　　殉　　张凝妻曹氏
　　按开封府志曹氏张凝妻夫亡氏哭而祝曰郎　　待我夫目瞑而复开若相待者家人防之次日　　出不意自经庭前果树下台使表其门　　李乔芳妻郜氏
　　按开封府志郜氏李乔芳妻乔芳病笃氏即登　　楼自缢其母孙氏念女亦自经学使旌之　　王碧壶妻孔氏　　按开封府志孔氏名婉先圣六十七代孙归王　　生碧壶王殁号痛气绝复苏投缳入火三次不　　得死绐家人曰不死矣忽自缢远近争为歌诗　　吊之　　王楷妻李氏
　　按开封府志李氏王楷妻夫亡家贫无翁姑子　　女营葬毕遂投缳死县令表其门　　顾斗二妻刘氏
　　按开封府志刘氏顾斗二妻二亡姑欲夺其志　　度不能拒乘间自经夫墓县令表其门　　马性敏妻张氏
　　按开封府志张氏邑庠生马性敏妻夫亡年二　　十有遗孕望生子产女不育遂于性敏启殡日　　自缢死台使表其庐　　方良琮妻刘氏
　　按开封府志刘氏方良琮妻年少夫亡屡欲投　　缳不得抚嗣子以守子丧氏曰命乖至此今年　　夫服满是我归期矣家人防之中夜乘便自尽　　旌表　　王进科妻郭氏
　　按新郑县志郭氏王进科妻科亡无子即日自　　缢柩前族人同棺葬之　　冯三顾妻牛氏
　　按新郑县志牛氏诸生冯三顾妻夫早亡氏哭　　死而苏者三服阕哭墓归自缢死　　王尔遴妻李氏
　　按彰德府志李氏诸生王尔遴妻归王二载夫　　殁自经以殉姑救之复苏劝曰尔有遗腹何可　　以死绝尔夫后逾月生女不育自是遂绝食而　　卒士林公举旌之　　崔进经妻郭氏
　　按彰德府志郭氏崔进经妻年二十二夫亡阅　　四月遗腹生子氏矢志育孤备历艰苦夫有两　　弟俱幼同抚之成立兄欲夺其志氏知乘夜自　　缢死有司表其墓　　张玉野妻杨氏
　　按彰德府志杨氏贫民张玉野妻康熙七年邻　　人曲星侦玉野出樵入室欲污之妇怒骂不从　　星虑事露因刺杨以灭口知其实者执之官即　　时杖杀之　　徐滚妻张氏
　　按安阳县志张氏徐滚妻滚早亡遗孤甫数月　　或劝改适氏誓死守节勤纺绩事孀姑甚谨姑　　亡殡殓如礼非有故足未尝逾阈向居天池村　　因父在城年八十余只身无依遂入城同居事　　父尽孝康熙己卯春氏昏夜为人所杀并及一　　小女疑狱久不决县令忽感异梦遂得凶人冯　　三鞫讯一一吐实云本欲求合不从利诱威胁　　不动怒骂不已故杀之以冀灭口谁知天网难　　逃愿伏死罪狱成冯论抵张建坊旌表　　金才妻齐氏
　　按卫辉府志齐氏新乡金才妻康熙二十三年　　六月初七夜土人王运子窥氏美乘才出入室　　求合氏抗执不从呼声达户外运子以镰锄殒　　其命事闻诏给官银建坊
　　张信妻冯氏
　　按卫辉府志冯氏襄城训导张信妻与夫同死　　难子妇崔氏事姑至孝时在任亦同死襄城士　　民俱作诗美之　　张廷璧妻傅氏
　　按汲县志傅氏张廷璧妻年十八夫亡子女俱　　无坚志守节父母怜其幼令改适氏恐不终其　　志自缢死　　李印妻员氏
　　按河南府志员氏陜州李印妻员益女印患　　痘疹亡氏痛哭几毙乘间自缢州守立石作歌　　以表之　　张帝锦妻勤氏
　　按河南府志勤氏阌乡张帝锦妻归二载于康　　熙十八年夫亡氏拊棺痛哭誓以身殉及百日　　绐往夫墓焚一陌纸钱是晚即自缢死旌表　　万得芝女　　按河南府志阌乡万得芝女许配李准之子康　　熙元年准子死女年及笄至墓焚纸钱痛哭不　　归往守于李旬月寻殒　　孔氏女
　　按汝州志孔氏女邑令孔贞璞女也幼许字曲　　阜颜氏子颜氏子亡遂自缢疏闻旌表　　张光妻程氏
　　按汝州志程氏进士张凤鸣子光妻举人程琮　　女也光早亡氏年十九欲自尽家人更伺不得　　间既服阕姑谋夺其志遂自缢死　　张联贵妻杨氏
　　按汝州志杨氏乡民张联贵妻康熙二十四年　　夫病亡氏于次日自缢州守罗大美旌之　　赵蕴璋继妻霍氏　　按汝州志霍氏诸生赵蕴璋继妻璋父母俱年　　七十前室遗子甫离襁褓氏年十八适赵养亲　　育子乡党推其贤璋病亡氏父念其年少无出　　屡劝他适不从一日父过视送至门偶遇一男　　子窥之氏疑父有异志至夜自缢邑令旌其门　　张诚姐　　按汝宁府志张诚姐西平人贡士我志女许配　　同里王道久垂婚而久夭诚姐年十七绝饮食　　欲死母劝谕之不听遂自经于室　　秦氏女
　　按汝宁府志秦氏女汝阳廪生费贻德为其子　　有纯聘未娶纯亡女父母吊之即曰女不食七　　日矣未返而女死　　时文泰妻孟氏
　　按汝宁府志孟氏汝阳人年十七嫁圃人子时　　文泰年余夫亡矢志必死氏时在父母家一日　　父呼氏出迎姑及出见一男子惊回问故父曰　　为汝所择婿也是夕怀刃归夫家舅姑亦谨防　　之夜使一女伴寝女寐熟氏遂自刎未殊人惊　　起救犹手拒之以指自断其喉而死　　魏继孔妻扈氏
　　按汝宁府志扈氏汝阳留盆店魏继孔妻年三　　十五夫病亡氏曰夫死无子不如早死痛哭绝　　食七日自缢柩前亲戚奔救见所焚纸钱灰未　　灭氏已气绝矣　　刘氏女
　　按汝宁府志刘氏女陈州诸生刘瑞征女许字　　上蔡太学生王官淳子志王与刘世亲也康熙　　乙巳将嫁而王氏子死女矢志从王执妇道已　　而王母果至执手泣诀稽颡悲号以合葬为请　　闻者哽咽难语仆从莫不长号失声王母婉言　　劝谕而去女旋自缢一切金珠罗绮素珍爱者　　悉摈弗御惟以王氏所送孝服与聘簪函殓焉　　女居蔡之东鄙王处蔡之西偏遵其遗言合窆　　杨华生妻赵氏　　按西平县志赵氏杨华生妻华生得痿疾及笃　　氏曰倘不讳妾当殉华生曰我幼实通于仆妾　　生子后鬻他姓可谋抚之以全宗祀及华生亡　　谋不果氏遂死县令请于上建碑北门外表之　　胡清妻徐氏　　按光山县志徐氏乡民胡清妻诸生徐宗周女　　年二十夫亡无子仅一老姑念夫死无与奉者　　因代夫侍养虽苦必竭力康熙三十四年姑殁　　氏曰我事毕矣即自缢里人闻之官邑令旌表　　于应昌女　　按南阳府志西平于应昌女许字舞阳庠生王　　其楫楫殁女年十四自制白衣裙随父往吊遂　　留王家毁容勤作事楫孀母越九年楫两弟受　　室女遂坠楼而死康熙十四年旌表　　邹知灵女
　　按南阳府志麻城邹知灵女幼许陈天柱仲子　　后知灵流寓舞阳殁数年陈氏音问不通其母　　欲改字女泣曰背父忘盟何以生为遂自缢死　　王修身妻张氏　　按济南府志张氏阳信人庠生王修身妻年二　　十七夫亡家贫无依啼饥号寒室庐不蔽风雨　　六十里外遣子就学束修饮食之费尽出纺织　　越五六年遗孤凝命补邑庠生垂泣谓曰两弟　　未成维尔是赖其勉之饮冰茹蘗我自甘焉门　　以内尔不必问也维时三子始知向学寻盗起　　骂贼死凝命抚育两弟十余年皆入邑庠凝命　　荐乡书任桐城县令旌表　　亓间妻王氏
　　按济南府志王氏莱芜人亓间妻间死氏年二　　十五守孤三年复殇氏乃置棺椁殓具即日自　　经殓时颜色如生康熙间知县叶方恒表其门　　朱大丰妻魏氏　　按济南府志魏氏莱芜人朱大丰妻进士魏似　　韩女大丰病亡氏年二十五子方数月矢志抚　　孤月余子殇遂誓以死殉家人防之大恚曰我　　义不偷生何必苦我取新麦荐夫柩前余款亲　　族女伴既散遂以腰绖自经苫次颜色如生有诏建坊　　王应锡妻王氏
　　按新城县志王氏诸生王启声女年十九适长　　山王应锡夫病亡以家贫谋急葬时氏孕将　　以殉夫请于舅不获命自缢死　　吕宫妻田氏
　　按新城县志田氏诸生吕宫妻宫以父雠不得　　复发愤自经死氏殉焉行路哀之　　张中运妻夏氏
　　按滨州志夏氏张中运妻年二十三家甚贫&#　　菜于野遇恶少安英强欲污之氏怒骂不从遂　　被杀之　　吴姐
　　按滨州志吴姐登名之女值父母外出旁无　　女伴强暴昼入其室欲污之女号叫不从被斫　　十余刀血流满地死州守赠诗勒石　　徐奋义妻褚氏
　　按宁阳县志褚氏徐奋义妻归未逾年夫亡氏　　谋死者数翁姑令小姑与之共起居不得死父　　母欲嫁之不从既而小姑将于归先期一夜托　　疾谢小姑曰汝且从母去我今日病甚独宿得　　自如遂自缢于卧所之梁上时年十九　　王三益妻侯氏　　　诸生孙发秀妻颜氏　　张表妻孔氏　　　　王果修妻张氏　　王秉衡妻张氏　　　诸生郭连城妻刘氏　　李天相妻高氏　　按滕县志已上七妇俱以烈而死事实未详　　李有林妻仝氏　　按曹州志同氏李有林妻年及笄归李有贤声　　年二十一林病亡氏誓与同死投缳者数家人　　防护弗果孀居三载服阕缟素不变归宁母家　　三月及反展谒姑姒气色和豫夜阑出藏毒吞　　之次早强起言笑操作如平时徐出奁中物分　　贻小姑顷之呕吐家人骇问祇云偶病终不言　　服毒事抵夕气绝时年二十四康熙十一年阖　　学公举州守表其门　　张梅修妻郭氏
　　按曹县志郭氏张梅修妻康熙元年县衙夜有　　警人多避之梅修持枪独当一面保守仓库中　　流矢而死氏闻长号数声入内雉经死　　张筠妻阮氏
　　按济宁州志阮氏张筠妻年二十夫亡自缢死　　高女　　按郓城县志高女邑南村人幼孤依母十五未　　字康熙甲子七月母偕诸母往拾花留女治饷　　邻恶曹六星突入犯之女大骂抓其面曹怒斧　　之死邑令为封墓　　王养德妻刘氏
　　按沂州志刘氏王养德妻养德病亡氏对父曰　　我也死了罢其母以为戏言而弗信至夜竟自　　缢尸旁本州学正率众立石公助合葬往送者　　三百余人莫不感泣　　李遇师继室孙氏
　　按沂州志孙氏年十六为庠生李遇师继室越　　十年夫病临终家人为备衣衾氏连声曰待我　　待我众意其觅用物乃入室投缳与夫同时死　　杨德煐妻魏氏　　按沂州志魏氏卫镇抚杨茂林子德煐妻年十　　七于归一载夫病亡氏遂自缢柩前州守表之　　张宜家妻任氏　　按沂州志任氏张宜家妻生一女夫亡誓欲从　　死母王氏慰之曰我为未亡人四十年原为尔　　计尔夫虽殁独不念我与汝女乎任益悲痛泪　　尽血流而死　　刘汉侧室张氏
　　按沂州志张氏庠生刘汉侧室汉夫妇俱亡姑　　以张幼家贫欲令改嫁张抱嫡出子痛哭汉墓　　祝曰妾自十六归刘侍君十载不幸君命不永　　本欲抚子守节恐太君夺志以辱君故不能也　　泣叩归至夜自缢内室　　杨文妻刘氏
　　按沂州志刘氏杨文妻嫁未四年文病亡遗一　　子立志苦守母家以年少欲逼改嫁氏阳从盛　　妆祭奠夫墓自缢死　　朱玮继室关氏
　　按沂州志关氏诸生朱玮继室玮病氏奉侍汤　　药历久不懈及殁哀泣痛悼形毁骨立犹勉支　　葬事凡百备具于葬前一日抚棺哭奠自缢死　　朱叔颢妻宋氏　　按费县志宋氏沂宦念祖女费文学朱叔颢妻　　素以孝谨闻康熙二十一年夫病且死氏痛哭　　不自胜与父诀曰儿从此不见父矣遂投缳奉旨表宅建坊　　王洵妻贾氏
　　按费县志贾氏诸生王洵妻洵亡氏绝粒七日　　死学使旌之　　姚择扬妻王氏
　　按费县志王氏进士姚择扬妻夫死即自经柩　　侧母以刀断绳既苏复闭户缢死　　傅沛妻田氏
小
春附

　　按聊城县志田氏傅沛妻年十七夫亡孀居十　　四载遭乱携婢小春投水死　　刘氏王氏
　　按聊城县志刘氏柳应武妻王氏满旺妻俱因　　乱被掳入营詈不受污被杀　　王存姐
　　按聊城县志王存姐东关人早孤寡母守之长　　年十六母病出户取柴同居杨守奇强奸之破　　其衣力脱母回与言羞恨至夜投井而死　　彭万好妻孙氏　　按冠县志孙氏广平府威县民彭万好妻寄居　　于冠年二十三康熙三十四年有淫恶阎世印　　窥其姿容乘其夫出佣工夤夜入室搂氏氏死　　不从恶竟杀之奉旨建坊旌表
　　江世茂妻樊氏
　　按朝城县志樊氏江恭襄公嫡孙举人世茂妻　　方于归即能相夫以道夫应戊午乡荐死氏无　　子与妾吴氏相勖守义抚其子如己出及吴亡　　樊冰操益坚训子弥笃子继盛髫年入庠后土　　寇猖獗猝遇隘巷中氏以钗刺额血流满面寇　　不敢迫及闻贼渡河有掠孀妇给军之说氏忧　　惧自缢家人救解竟不食而死　　孟泽洙妻岳氏
　　按朝城县志岳氏廪生岳镇女年十七归举人　　孟镠次子泽洙甫四月泽亡氏抚尸哀号不食　　母姑劝之不听家人日夜守之惟呼天痛哭不　　已延数月而死　　安佑继妻苏氏
　　按青州府志苏氏日照县人贡士安佑继妻御　　史苏京女鸿胪寺丞安大观妇也夫病殁氏年　　二十一誓死从夫殓夫毕从容就缢士民公举　　于康熙十一年上其事于朝诏旌表建坊
　　成&#妻刘氏
　　按青州府志刘氏成&#妻日照县人年十七夫　　亡辞翁姑夜缢柩侧母觉急救苏二日不饮食　　泣尽继之以血仍自缢死邑令申请直指上其　　事诏旌其门
　　申桢妻金氏
　　按青州府志金氏日照人大使金铭女适绛州　　知州申其学子诸生桢夫亡自缢柩侧邑令上　　其事诏旌表
　　牟国翰妻宋氏
　　按青州府志宋氏诸生牟国翰妻日照人夫亡　　自缢柩侧邑令上其事诏旌其门
　　郭九&#妻申氏
　　按青州府志申氏日照人诸生郭九&#妻年二　　十四夫贫无所依申卖女红以给灯火夫病尽　　典妆奁以供汤药冻饿自甘形容憔悴夫病笃　　卖婢预置二棺及殁以一棺殓夫以一棺置柩　　侧是夜自缢闻者莫不泣下邑令申请上其事诏旌之　　张源津妻金氏
　　按青州府志金氏廪生张源津妻日照人夫病　　亡氏遂自缢邑令哭祭之申请上其事诏旌表
　　许廷瑗妻刘氏
　　按青州府志刘氏许廷瑗妻日照人幼时听讲　　列女传能解大义适瑗未几夫有腹疾每夜焚　　香祷天愿以身代及疾甚乃曰天定之矣死则　　同穴宁再计哉姻戚有相劝者以大义却之夫　　殁之夕从容就缢三日而殓面色如生邑令上　　其事于提学奏闻旌表　　杨源浚妻隋氏
　　按寿光县志隋氏庠生杨源浚妻贡士隋鹏程　　女天性顺婉事翁姑以孝闻康熙十三年源浚　　病氏奉汤药昼夜无懈容当夫弥留之际即誓　　以身殉及死后三日投缳柩侧年三十事闻诏建坊旌表尚书翁叔元为之作传修撰彭定求以　　诗纪其事　　孙淳妻刘氏
　　按寿光县志刘氏孙淳妻夫亡自缢以殉　　陈贞吉妻柳氏　　按寿光县志柳氏陈贞吉妻贞吉夭亡氏誓以　　身殉翁姑日夜防卫之不得间遂绝口不言死　　事亲孝谨备至一日随姑出门外观举葬者慨　　然叹曰死则同穴夫妇之事毕矣少顷入室雉　　经距贞吉死逾数月　　张福春妻王氏
　　按寿光县志王氏张福春妻春贫为人佣耕娶　　氏甫五月而死氏昼夜啼泣誓以身殉其舅姑　　护持不获间氏以好语绐其姑持麦往邻舍求　　舂比返舍盥栉着嫁衣投缳而绝去其夫死仅　　九日县令表其门　　丁允巘妻李氏
　　按寿光县志李氏丁允巘妻巘早世氏誓以身　　从家人护持惟谨不获间不食六日而死邑人　　士怜其节为请旌子世澄邑诸生　　赵印妻常氏
　　按寿光县志常氏赵印妻康熙辛未七月氏拾　　棉于野有某氏子挟白刃逼污之不从被杀越　　三日始得尸某氏子逸竟漏网后闻其为盗亦　　死于非命　　赵氏女
　　按寿光县志赵氏女小字姤姐年十三出观演　　剧晚归遇强暴欲辱之不从被杀康熙三十六　　年奉&#建坊旌表
　　秦璇继妻孙氏
　　按蒙阴县志孙氏贡士秦璇继妻遭丁贼之乱　　为贼苦逼不从大骂曰我名家女尚书儿妇肯　　从汝贼乎当速杀我若得从夫地下死胜于生　　贼怒支解之　　公素妻禹氏
　　按蒙阴县志禹氏公素妻为滕县贼所执不屈　　死　　李范妻齐氏
　　按蒙阴县志齐氏诸生李范妻范病亡氏痛哭　　不食家人劝之不听遂成疾月余死　　张王良继妻杨氏
　　按蒙阴县志杨氏张王良继妻良系沂镇兵偕　　妻防守蒙阴数月病亡氏年二十四沿街募财　　买棺殓毕即日以盐米之类悉散于邻人阖户　　自缢死　　王儒妻贾氏
　　按蒙阴县志贾氏王儒妻儒年二十一死遗子　　甫三月氏抚之期年子殇遂不食死　　吴七姐
　　按登州府志吴七姐乡民吴自立女年十五许　　聘孙管柱管柱病亡女欲往吊父母禁不许遂　　自缢康熙五年旌表　　胡瑄妻孙氏
　　按登州府志孙氏蓬莱庠生孙起元女年十五　　于康熙十年许聘诸生胡永清第三子瑄越三　　年归胡又七年瑄患腰痈死氏即柩前自缢时　　年二十六康熙二十三年奉旨建坊旌表
　　董摄元妻都氏
　　按登州府志都氏威海诸生董摄元妻夫亡不　　顾幼子殉夫死奉旨建坊旌表
　　毕晋妻卢氏
　　按登州府志卢氏威海人毕晋妻殉夫死节不　　顾子女奉旨建坊旌表
　　周廷椿妻何氏
　　按登州府志何氏蓬莱周廷椿妻夫亡自缢死　　郡县旌之　　阮希朝妻张氏
　　按登州府志张氏威海人阮希朝妻夫亡自缢　　奉旨建坊旌表
　　李延德妻杨氏
　　按登州府志杨氏举人杨焌女招远人李延德　　妻夫殁氏以簪珥付翁姑乘夜自缢夫侧　　孙得亲妻张氏　　按登州府志张氏宁海孙得亲妻年二十一夫　　死自缢奉旨旌表
　　初皎妻姜氏
　　按登州府志姜氏宁海初皎妻年十八夫亡自　　缢死奉旨旌表
　　王心妻杨氏
　　按登州府志杨氏招远人县令王心妻夫亡自　　缢柩前　　杨觐光侧室李氏
　　按登州府志李氏通政杨觐光侧室招远人夫　　亡同日自缢年二十六　　王宾仁妻林氏
　　按黄县志林氏王宾仁妻年十六宾仁病亡氏　　恸哭死而复苏其姑慰勉防护昼夜不懈数日　　粒米勺水不入口至十日死县令亲临祭奠详　　请旌表　　李赞妻林氏
　　按栖霞县志林氏庠生李赞妻夫亡自缢奉旨旌表　　李浚妻牟氏
　　按栖霞县志牟氏李浚妻年二十五夫亡孀居　　六载因乱自缢　　牟国缙妻宋氏
　　按栖霞县志宋氏庠生牟&#子国缙妻遭乱氏　　将死其姑徐氏以子幼劝之不听与夫姊同日　　自缢　　刘坦妻吕氏
　　按栖霞县志吕氏刘坦妻夫死自缢
　　李三妻唐氏
　　按栖霞县志唐氏李三妻其夫不事生理浪游　　忘家氏塞其户牖穴窦以通饮食独处于中三　　年有轻薄者自窦挑之氏即自缢启户视之面　　色如生　　高灏妻柳氏
　　按栖霞县志柳氏庠生高灏妻灏家甚单寒氏　　甫归夫即卧病病惫多怒气氏笑语宽慰奉事　　惟谨历久不怠及夫死欲殉或劝曰勿自苦氏　　曰命也对众自缢面色如生县令亲往祭之乡　　官李唐裔捐金以葬为作传立碑　　李埙妻王氏
　　按栖霞县志王氏莱州李埙妻夫病笃氏不哭　　曰相从于地下耳及夫亡氏将死其父亦不阻　　其死氏从容整衣焚香祝告天地曰某年某月　　某日某人从夫殉节祝罢聚其亲长一一拜辞　　之遂自缢　　马健妻衣氏

　闺烈部列传六十五
皇清十五
　　刘葵妻丛氏
　　按文登县志丛氏诸生刘葵妻葵亡氏哀毁绝　　粒乘隙自缢柩前　　孙映第妻苏氏
　　按文登县志苏氏瞽者女嫁孙映第孝姑顺夫　　极尽妇道夫性愚顽每挞辱至苦殊无懈怨及　　夫殁寻缢死　　刘芳清女
　　按文登县志刘芳清女许聘陶性陶亡讣闻女　　从容自尽县令旌表　　于承谏妻李氏
　　按文登县志李氏于承谏妻奉姑以孝称事夫　　至顺夫亡痛哭自缢死　　于化妻刘氏
　　按文登县志刘氏某家婢赘于化为婿性贞洁　　夫病亡氏料理葬具毕昧爽自缢于柩前族里　　立碑嘉其节烈　　刘荣引妻李氏
　　按文登县志李氏刘荣引妻夫病亡氏自缢以　　殉事闻奉旨旌表
　　宋伸妻高氏
　　按潍县志高氏儒士宋伸妻夫死以绖自缢时　　康熙元年年十七邑人李葆玉为之传　　王&#妻夏氏
　　按昌邑县志夏氏诸生王&#妻&#病亡氏日夜　　啼哭欲自尽姑令婢防御甚严未克遂志越数　　月得间仍缢死夫柩前有司旌表　　陈光显妻邵氏
　　按昌邑县志邵氏陈光显妻显病亡氏早夜啼　　哭数日不食于夫柩前自缢有司旌之　　李蕡妻王氏
　　按胶州志王氏庠生李蕡妻蕡病亡氏即夕整　　衣自经死　　纪瑂妻宋氏
　　按胶州志宋氏纪瑂妻瑂病氏侍汤药衣不解　　带泣愿代死夫亡殓毕遂投缳　　韩士楷妻张氏
　　按胶州志张氏韩士楷妻楷病氏亦病氏扶病　　侍夫昼夜不懈及夫亡氏自经死事闻旌表　　李仙品妻高氏　　按胶州志高氏高密李仙品妻孝事翁姑克尽　　妇道夫病亡一恸几绝父母兄弟劝之弗听卒　　投缳死　　黄贞复妻张氏
　　按胶州志张氏即墨黄贞复妻复病氏誓必死　　及亡氏从容自缢　　薛竹兆妻唐氏
　　按胶州志唐氏薛竹兆妻竹兆游学江右数年　　不返氏孝事孀姑数年如一日康熙七年春忽　　闻夫讣一痛几绝誓必死泣告孀姑抚养幼女　　遂自经　　高昆之妻张氏
姊
附

　　按胶州志张氏庠生高昆之妻昆之病亡氏矢　　志从夫拜辞孀姑嘱幼女从容自经死氏姊适　　姜长菁菁殁死亦如之　　雒献图妻张氏
　　按胶州志张氏进士雒献图妻献图为诸生时　　氏荆钗裙布亲操井臼几十年献图初贵南游　　病亡氏痛绝粒米不入口七日誓必死夫同年　　至劝之氏曰妾生无为愿与俱逝但家贫无以　　为殓幸购薄木为棺即君年谊也言讫拂袖而　　入不复语亦不复哭献图柩至氏倚门望之抚　　而大恸安灵毕即入室自经　　谈必中侧室杨氏
　　按胶州志杨氏庠生谈必中侧室必中病剧语　　妻曰我死杨将从我其止之又谓诸弟曰我休　　矣预为我备后事杨于内亦曰愿薄具以赐殉　　者人不为意及必中气绝杨即整衣投缳死　　张煦妻宋氏　　按胶州志宋氏张煦妻煦病亡遗孤素蕴方十　　岁氏矢志抚素蕴八年蕴病夭氏含殓毕号泣　　不止即是夜自缢死　　匡基盛妻薛氏
　　按胶州志薛氏庠生匡基盛妻盛疾笃氏曰如　　不讳当相从盛曰女将总角可矣氏母止之氏　　自是不复言及盛气绝属纩后以女托母遂投　　缳时年三十岁　　刘汉妻尹氏
　　按胶州志尹氏灵山卫刘汉妻汉病亡誓以身　　殉念翁姑老且无子留家赀无益乃尽去之为　　翁姑置寿具至厚有所余悉以散之诸侄经理　　毕视夫殓谓叔嫂曰高堂菽水尚藉承欢绝粒　　三日不死遂投缳时年二十九　　李茂才妻刘氏
　　按山西通志刘氏李茂才妻避贼崖窟贼索之　　急夫被害氏出枕尸大哭贼拥之上马自堕者　　再同难妇劝之大骂不从死里人立祠祀焉　　薛佩兰妻王氏　　按山西通志王氏生员薛佩兰妻夫亡拊棺哀　　号伺便自经死　　刘弘方妻周氏
　　按山西通志周氏锡衮女幼尝以节烈自许年　　十五许配刘弘方当合&#之日弘方暴死欲自　　尽而不肯伤肢体必思善全遂渐绝饮食数月　　而亡有司旌表　　张元吉妻赵氏
　　按山西通志赵氏张元吉妻康熙九年夫亡不　　食亲族力劝不听越十日自缢死　　刘煌妻杜氏
　　按山西通志杜氏武生刘煌妻美而无子煌患　　疮殁于平阳府铁佛寺丧还氏哭死救之复苏　　于夫殡前一日自缢怀中有字曰欲从夫及葬　　送者皆大哭平阳推官奏请旌表　　王汝器妻张氏
　　按山西通志张氏生员王汝器妻夫妇克谐以　　孝得翁姑欢夫病亡自缢柩侧学使题旌　　李名关妻郑氏　　按山西通志郑氏襄垣县人李名关妻夫被诬　　死氏誓与同穴家人防之昼夜啼泣越百日后　　自缢夫柩前　　吕林锺妻赵氏
　　按山西通志赵氏吕林锺妻兰应祯妻之女侄　　夫亡殉节死　　李守忠妻梁氏
　　按山西通志梁氏李守忠妻守忠因拆屋压死　　氏泣三昼夜自缢有司立碑表其墓　　姚嗣前妻苗氏
　　按山西通志苗氏襄垣县人姚嗣前妻夫亡投　　井而死　　杨月兰妻解氏
　　按山西通志解氏杨月兰妻秉性贞淑动循礼　　法比邻董胎子为月兰表侄素往来其家以至　　亲畜之一日月兰行贩于外氏独居董胎子乘　　夜强奸解氏举凳揕之胎子夺凳还击氏身无　　完肤血渍墙屋犹大骂不绝胎子遂以刀断其　　头而遁事明伏法县令表其墓为文祭之　　张任妻王氏　　按山西通志王氏户部主事张茂子任之妻也　　聪慧柔嘉年十六归任甫数月任赴考补博士　　弟子员抵家病数日死氏绝食居楼上誓必死　　家人环守之明日绐其家人使下取食有小婢　　在旁佯怒婢惊出遂以夫腰组自缢项下痕处　　衬以白缣数寸衣上下缝纫不可解未死前一　　日以嫁时衣巾首饰诸物得之母家及夫家者　　分二处置之室中罗列完整时年十七康熙庚　　申八月初一日也　　刘辅国妻文氏
　　按山西通志文氏刘辅国妻文进之女也贞淑　　庄静幼内则年十六归辅国事翁姑尽妇道　　生子娃方三岁辅国病亡氏哀恸不食欲以身　　殉姑劝曰我年已老尔子且幼今不食是速我　　与子之命也况尔有身倘再生一男刘氏宗亦　　不危尔素晓事独不解此乎氏乃稍进食后六　　月生子二刘氏含辛哺之三年二刘始离襁褓　　氏曰我今可见良人地下矣遂不饮食而死时　　年二十二　　张讲妻秦氏
　　按山西通志秦氏生员张讲妻夫亡密处一室　　虽盛暑不出衣裳极垢敝亦不浣濯哀泣岁余　　而死　　张琦妻裴氏
　　按山西通志裴氏张琦妻琦服贾往来河南客　　死禹州氏号泣绝食五日不得死其家防视愈　　严强之食亦稍稍进食越六日迟明家人起视　　已自经死时康熙己未正月二十三日　　董其宇妻王氏
　　按山西通志王氏巡检董其宇妻夫亡氏年少　　子在襁褓守节二十余年自刎死有司为勒石　　墓前　　姚黄黄
　　按山西通志姚黄黄登位女指腹许同里原刚　　子长长为配及笄刚贫不能为子婚长长病夭　　不能具棺其舅为之殓黄黄姊私谓曰穷根可　　拔矣黄黄挥泣曰设再字亦然谁为造命长长　　将厝前一夕黄黄自缢死与长长合葬焉县令　　请建坊旌之　　石基永妻李氏
　　按山西通志李氏石基永妻基永家贫好学饘　　粥不继而诵读不辍遭时坎坷年二十七郁郁　　以死有二女一男男甫二岁后父一日殇越五　　日始殓氏取基永手录秦汉文及唐诗内棺中　　是夕栉沐自缢柩旁　　李春泰继母马氏
李
氏附

　　按榆次县志马氏庠生李春泰继母甲申寇变　　不辱骂贼投井死泰姊李氏适王一元亦被获　　不屈被烙死　　申灿妻温氏
　　按祁县志温氏生员申灿妻己丑姜襄之变贼　　杀灿迫氏不从强持上马自堕者三终不屈遂　　遇害　　阎士弘妻刘氏
　　按徐沟县志刘氏监生阎士弘妻年二十七夫　　亡欲从死不得间旦夕伺便未百日终缢死　　孙氏曹氏　　按交城县志孙氏李佩妻曹氏李环妻山贼肆　　掠妯娌相戒誓不受辱贼至迫胁相继投井贼　　出之二妇大骂仍投井死　　张允中继妻封氏
　　按崞县志封氏吏部主事张允中继妻中殁于　　京邸氏扶榇归里即自缢柩前　　陈奇瑜妾张氏郭氏王氏
　　按保德州志张氏郭氏王氏皆经略陈奇瑜妾　　瑜显贵多姬婢既罢归会国变逆闯徙大族实　　咸阳瑜计迁避而贼将郝安才者与公仆谋诱　　致瑜留之张氏名耐见其主不反知事败惧辱　　身饮毒死后奇瑜嗾唐通杀安才取仆首以祭　　姬塑其像于烈女祠中郭氏名宗正王氏名缀　　宗正性烈而婉善事嫡张奇瑜殁父欲嫁之宗　　正拒父不从遂速之讼宗正与缀谋决诣嫡张　　操栉毕即自澡盛饰纫其衣饮毒覆衾以卧久　　之呼不应发衾视之则两人皆死　　许应凤妻贾氏
　　按襄陵县志贾氏许应凤妻因迫官粮卖其女　　子于西王村既送女独归路遇恶邻卫某欲乱　　之氏坚不从卫扼其喉而死事闻置卫于法建　　坊旌表　　王兴娥
　　按太平县志王兴娥年十四父耕田娥往饷路　　遇恶少逼为乱不从被杀投其尸于井中事发　　出尸镰痕遍体两手犹握中衣不释　　韩养度继妻张氏
　　按太平县志张氏韩养度继妻夫亡年二十抚　　前妻子如己出为父兄逼嫁自缢死　　郭鹏翔妻王氏
　　按曲沃县志王氏郭鹏翔妻翔家贫称贷甚众　　既死氏尽鬻奁产殓夫毕举其仂尽偿诸逋或　　疑有他志微讽之氏不答以剩米数升遗其家　　人遂自缢死　　赵云&#妻吕氏
王
氏附

　　按曲沃县志吕氏赵云&#妻家贫无子女夫亡　　设两棺欲以身殉邻妇劝云死必累我家氏即　　投牒本县祈无累邻人令亦批劝不听会姻戚　　设祭其夫氏得间自缢死面色如生同时有帽　　工曹应志妻王氏其死事与此略同邑人称为　　双烈　　秦琬妻董氏
　　按曲沃县志董氏秦琬妻夫病笃嘱氏改适氏　　以死誓夫亡氏自缢夫复苏知妻死复绝　　李敬妻贾氏　　按曲沃县志贾氏李敬妻夫亡子夭氏哭其子　　曰我与儿同见尔父于地下遂死　　张浑然妾王氏
　　按曲沃县志王氏张浑然妾然病笃氏备衣衾　　并为己制或询之答曰是人必须者及然殁服　　所制衣自缢死柩旁　　石崖烈妇
　　按翼城县志石崖烈妇王七庄农家妻也夫远　　出妇与姑处安定国之乱贼掠王七庄见妇美　　欲乱之不从贼杀其姑以惧妇妇绐曰若好葬　　我姑便相从不且死贼觅棺以葬葬已妇遂投　　石崖死贼愕然叹息而去不知其姓氏故曰石　　崖烈妇云　　秦楷妻周氏
　　按翼城县志周氏秦楷妻年二十五夫亡母氏　　劝嫁不从强之遂自经死　　卢春魁妻李氏
　　按翼城县志李氏卢春魁妻夫亡三日不食自　　缢死柩前有司旌表　　卢庆瀛妻王氏
　　按翼城县志王氏卢庆瀛妻年二十夫亡既葬　　父偶至微讽之嫁氏弗答父还泣拜于堂栉沐　　易衣缢死柩侧　　杨文焯妻高氏
　　按翼城县志高氏杨文焯妻年二十四夫亡哀　　痛几绝复苏视殓毕自缢柩旁死　　贾学路妻吕氏
　　按翼城县志吕氏贾学路妻年三十七夫亡抚　　幼子二年子殇氏遂自缢族人怜之与立侄曰　　可为嗣　　房可栋妻郭氏
　　按灵石县志郭氏房可栋妻归未一年夫远出　　不返族人屡逼其嫁遂自缢死　　房星耀妻王氏
　　按灵石县志王氏房星耀妻年二十夫病将终　　命更适遂自缢死　　李盈院妻杜氏
　　按荥河县志杜氏李盈院妻年二十夫亡号痛　　擗踊誓从死家人严防之氏伺间自经柩侧　　陈可济妻任氏　　按猗氏县志任氏陈可济妻家贫竭力操作勉　　支朝夕日不再食未尝乞怜亲戚亦无所怨十　　余年如一日岁大饥夫饿死氏枕尸痛哭营葬　　毕长号墓前投井死　　李应高妾张氏
　　按解州志张氏江都人宜黄令李应高妾也父　　扬州卫籍缘鼎革家破当岁荒石米钱二千炊　　烟屡断氏誓鬻身以活父母应高艰于嗣欲置　　妾以礼聘氏由江都载入宜黄官廨高父为两　　淮运判卒于官高奔丧广陵挈家至浦口或劝　　氏从之东下归宁父母氏曰奔丧大故也妾若　　与俱将不免人言为主君累遂随高妻径归解　　梁后高扶榇归里居二年病笃氏誓不欲生家　　人防之密佯自遣若忘所誓寻伺间忽闭户自　　经死次日高亡时年十八康熙二十三年十一　　月也氏幼聪慧能默诵女孝经女训颇知书法　　然不令人知当归解梁次浦口时始索笔作字　　以寄父母书中有词云他日魂归不识江南路　　惟听春山啼杜鹃家人始惊异嗣后绝不举笔　　晋思忠妻卢氏　　按夏县志卢氏晋思忠妻年二十二夫亡子三　　岁氏孝事孀姑守节越四载于康熙二十五年　　族恶少文忠与氏居比邻窥氏姑出乘间入室　　氏织缣机中恶强求乱不从捩其衫襟氏大骂　　文忠取机旁铁锤击氏额血流满地而死　　贾玗妻傅氏　　按夏县志傅氏贾玗妻夫亡无出誓从死家人　　防之氏曰非其时何防为殡夫越月出赀贿服　　饰与夫弟语其兄弟曰我死不得借端诬我翁　　姑乘间易服上下缝固悬梁而死　　吴发隆妻令狐氏
　　按平陆县志令狐氏吴发隆妻隆役于官家徒　　四壁氏美而贤力勤作苦晏如也隆赴省月余　　不归氏独处室偶往田间道经元帝庙为恶少　　拉入庙逼奸不从死　　荆捷然妻赵氏
　　按平陆县志赵氏荆捷然妻年二十五夫亡缢　　死柩侧有司旌其门　　李焕妻王氏
　　按平陆县志王氏李焕妻夫本屠儿氏亦小家　　女裙布钗荆洁泽楚楚康熙三十一年岁大疫　　焕亡遗二幼女氏哀恸自缢死二女亦随殇　　马应龙妻王氏　　按平阳府志王氏马应龙妻年四十九夫出外　　招薛永良妻李氏伴宿并令李氏父李三为司　　门户李三复留伊戚卫延同住一日李三偶出　　李氏亦就宿姑所独氏在家卫延突入逼污氏　　大叫骂延惧扼其颈须臾气绝次日白官延论　　死王氏得旌表　　刘士元妻杜氏
　　按绛州志杜氏刘士元妻士元贫且病氏勤事　　数年如一日比亡昼夜哀号越数月投缳死　　王永康妻梁氏　　按绛州志梁氏王永康妻夫亡无出氏年二十　　五翁姑许婚他姓氏先夫葬五日投缳死　　郝付华妻张氏　　按绛州志张氏郝付华妻夫亡自缢死
　　朱同福妻苏氏
　　按稷山县志苏氏朱同福妻夫亡守节抚孤有　　暴男寅夜持镰入室逼污之不从被杀县令申　　请建坊旌表　　裴恒祚妻李氏
　　按绛县志李氏裴恒祚妻夫亡缢死柩前　　史氏女　　按乡宁县志史氏女年十六许配张星元子未　　嫁婿被虎食女欲往吊父母不许适有求婚者　　至父母欲许之女不从父母弗悦一日告母欲　　杀&#为食母从其言遂与祖母及母共食食毕　　出久不见寻之自缢死矣　　郭世旺妻李氏
　　按永和县志李氏郭世旺妻年二十康熙三十　　六七年连遭荒疫郭迫于饥将鬻氏氏知不能　　止遂投于河　　冯某妻
　　按永和县志冯某妻年十九康熙三十七年岁　　饥疫翁与夫卖氏与秦人不从投缳死　　李小更妻栗氏
　　按襄垣县志栗氏李小更妻嫁甫九日夫&#食　　河南负煤折腿十载不归翁姑悯其年少报　　儿死冀绝妇念令他适氏号泣数日自缢死　　陈氏女　　按襄垣县志陈氏女小字珍姐陈三星妹母栗　　氏以女许字于李希贤嗣子玺玺不材逐归本　　宗三星逼玺退婚更许郝训女口不言而心已　　誓死母觉密防之未月余伺间投缳死　　郑敦仁妻丘氏
　　按襄垣县志丘氏郑敦仁妻年十八夫亡子未　　周岁氏誓于神前曰俟子长成舅姑终老即从　　夫地下越十六年舅姑殁既葬子藩周既娶为　　诸生遂绝食而死周早丧妻马氏年二十七守　　节终身　　刘才妻石氏
　　按黎城县志石氏刘才妻适才四年育子女各　　一家贫甚挑野菜以供孀姑才病笃与氏诀曰　　我死后汝当另嫁可慎择人无复如我贫者氏　　不答后才殁三日投井中死　　李甲黄侧室马氏
　　按黎城县志水部李甲黄侧室马氏代州人年　　十五归水部能诗沈默自持无矜容尝许李以　　死而乞从葬李赠以诗康熙丙午冬李殁于官　　马年二十一随柩归里及葬亲诣其穴谓其子　　若侄曰为我留一块地即坠楼死　　李深妻赵氏
　　按黎城县志赵氏李深妻深被诬死氏号泣绝　　食而殁　　毛世武妻巩氏
　　按平遥县志巩氏毛世武妻夫客亡里中恶少　　戏之氏大骂为所杀　　董铠妻王氏
　　按沁源县志王氏庠生董铠妻康熙二十六年　　夫亡氏年二十七无子抚幼叔成立为婚娶以　　延董祀曰我事毕矣于二十九年投缳死　　朱明&#妻王氏　　按泽州志王氏朱明&#妻年二十一夫亡甘贫　　守孤未一岁子死于疫氏痛哭曰我前不死者　　为朱氏延此一线今复何望哉遂不食九日死　　张子修妻段氏　　按泽州志段氏张子修妻年二十二修亡氏自　　缢柩前死绅士共诔之　　李养德妻毕氏
　　按泽州志毕氏李养德妻德贫苦业种菜氏方　　妊而寡焚香告天缢死柩侧　　赵良富妻苗氏
　　按泽州志苗氏赵良富妻良业贩炭伤力死氏　　誓不独生母谨防之至殓日谓母往视殓得间　　缢死树下　　孔铨妻毛氏
　　按泽州志毛氏孔铨妻归铨五月铨亡氏方妊　　恸绝欲投缳侍婢谨卫之谓婢曰若辈不须防　　我俟生男女再决也治夫墓以绳度尺寸计容　　两棺嗣生女朝夕痛哭日进米汁一盏两月而　　卒巡按题请旌之　　张应嵩继妻焦氏
　　按泽州志焦氏张应嵩继妻夫客死氏年二十　　二毕夫葬不食死　　张珽妻王氏
　　按高平县志王氏张珽妻王女幼失父母嫂　　李氏哺长之年十六归珽珽亦少无怙恃依于　　舅氏袁震家震待之犹子氏事舅翁夫妇如舅　　姑礼珽尝远客病失血归淹&#褥二年及危虑　　妻无依氏泣曰君脱不讳我不独生及珽死氏　　哭之哀不食不寐含殓毕投缳死年二十有五　　李德恒妻秦氏　　按高平县志秦氏李德恒妻恒性孝友氏事舅　　姑亦以孝闻恒病笃氏誓从死及亡氏欲自尽　　无他便因乘间窃入寝室引刀自刎　　赵建纪妻王氏
　　按高平县志王氏赵建纪妻性贞淑年二十五　　夫亡投缳死　　马艾志妻栗氏
　　按阳城县志栗氏马艾志妻夫遭土崩压死氏　　年十七无子女号痛以所愿嘱其父母自经　　谭佳章继妻王氏　　按阳城县志王氏谭佳章继妻归章三载夫病　　亡氏坠楼几殒救之复活姑惧祸俟葬后将送　　还母家氏亦恐贻累召其兄至与诀哭拜夫灵　　掩户自缢　　刘中和妻张氏
　　按蔚州志张氏生员张宏抱女刘中和妻刘病　　亡张年二十二哀痛不已遂自缢　　康我廷妻田氏
　　按蔚州志田氏卫民康我廷妻夫得羸疾谓田　　曰我死无子汝必更嫁第弗适我素交者田颔　　之夫死葬前三日哭之痛姑劝不止众方理葬　　事田忽不见求之已自缢死　　杨酉妻席氏
　　按陕西通志席氏西安咸宁人杨酉妻进士式　　长女夫亡以剪刀自刎死御史梁熙碑表其墓　　李光启后妻吴氏王
氏附

　　按陕西通志吴氏汉中白河人李光启后妻启　　先妻无出娶吴为洵邑大姓生二女一男德麟　　盗贼所在蹂躏吴与夫诀曰麟儿与君我与女　　惟死而已其寨右悬壁千仞吴与妾王氏携二　　女坐其上以待死数日寇果环攻启拒守势溃　　皆投岭而死　　王有章妻辜氏
　　按陕西通志辜氏西安咸宁人王有章妻夫早　　亡孀居持身峻介尝曰我宜死久矣徒以子女　　幼耳未几子殇女且适人会山贼乱慨然投崖　　而死　　李跃龙妻张氏
　　按洋县志张氏诸生李跃龙妻贼至夫妇俱被　　执贼欲污氏氏骂贼被害　　张兆骢妻李氏
　　按洋县志李氏诸生张兆骢妻避贼入山被掠　　胁迫不从骂贼投崖死　　翟雯妻段氏
　　按洋县志段氏翟雯妻雯亡氏年二十二翁　　姑欲嫁之氏闻至夜自缢死　　范文奎妻侯氏
　　按兴安州志侯氏范文奎妻刘二虎陷城投井　　而死　　崔尚志妻单氏
　　按兴安州志单氏诸生崔尚志妻吴逆窃据州　　城余党攻破山寨氏托其子于邻妇投岩而死　　薛之光妻田氏　　按延安府志田氏肤施人诸生薛之光妻事舅　　姑至孝年二十于康熙十六年遭朱逆之叛掳　　氏缚马上氏骂不绝口死之　　宋蓟妻高氏
　　按延安府志高氏宋蓟妻安塞人草寇窃发氏　　自乡入城以避道遇寇氏大骂贼截其耳以　　绳束置马上临崖坠而死　　周国璧女
　　按兰州志周国璧女年十四值变避难东滩　　为贼所掠挟置马上而走女度不得脱泣向母　　曰母弗忧我虽被掳誓不辱身为父母羞渡河　　至中流拥贼与俱堕水贼援马尾以出女竟溺　　死　　张希尧妻颜氏
　　按兰州志颜氏戍徒张希尧妻顺治戊子逆　　据河州攻城希尧中炮死颜闻恸哭自缢　　张友科妻骆氏　　按兰州志骆氏张友科妻科早亡戊子变氏　　携其子张云同妇暨孙并已嫁女及外孙并投　　河而死　　王文学妻韩氏
　　按兰州志韩氏庠生王文学妻戊子变文被　　害氏闻即日自缢其翁收尸与子合葬　　于养鲲妻陈氏
　　按兰州志陈氏于养鲲妻归四载夫病不起嘱　　陈曰我必死矣尔善事后人陈曰生同人死同　　鬼无他志也及夫亡勺水不下咽三日自缢柩　　旁　　王三闰妻张氏
　　按兰州志张氏王三闰妻闰患疹死氏年二十　　二枕尸于肱泣曰俟我同去也抵暮潜赴黄河　　投而死　　张师夔妻邵氏
　　按金县志邵氏诸生张师夔妻性端谨寡言笑　　善于治家夔病亡越二日自缢死　　朱麟妻李氏
　　按河州志李氏州民朱麟妻生二男俱幼麟亡　　氏年二十八母舅欲夺其志氏以死自誓越三　　日祭毕以二子付伯氏饮鸩而死有司旌其门　　阎&#妻韦氏　　按巩昌府志韦氏秦州人阎&#妻&#得疾暴亡　　韦痛哭几绝至夜自缢死奉旨旌表
　　马海妻杨氏
　　按巩昌府志杨氏靖远卫人马海妻海亡杨绝　　食号泣自缢奉旨旌表
　　岳存虎妻王氏
　　按巩昌府志王氏安定县人岳存虎妻虎早亡　　氏年二十哀痛自缢康熙二十三年奉旨旌表
　　陈启尧妻王氏
　　按巩昌府志王氏靖远卫人陈启尧妻尧亡氏　　号泣自缢康熙二十六年奉旨旌表
　　邢世耀妻张氏
　　按巩昌府志张氏徽州人邢世耀妻耀死氏跪　　缢柩前奉旨建坊旌表
　　赵子英妻王氏
　　按陇西县志王氏诸生赵子英妻孝事翁姑治　　家勤俭夫妇相对如宾子英病亡氏年二十一　　哀恸持刀欲自刎翁姑救免绝食哭三日不止　　至晚伺翁姑寝潜投缳而死有司疏闻奉旨建坊旌闾　　杨启泰妻张氏
　　按秦州志张氏杨启泰妻康熙乙卯南逆猖獗　　避居云光寺贼乘夜据寺启泰被掳氏诳贼曰　　但释我夫妾愿终身奉君贼遂释启泰氏即坠　　悬崖而死
　闺烈部列传六十六
皇清十六
　　陈玉弦妻徐氏
　　按仁寿县志徐氏前明戊午举人徐逵女庠生　　陈玉弦妻夫病亡氏痛哭三日水浆不入口呕　　血数升服毒而死　　于之骐妻陈氏
　　按顺庆府志陈氏湖南耒阳令陈&#女性纯淑　　&#慧幼与兄黼公同读书及笄归润州太守于　　纪龙次子太学生之骐夫妻相敬室家颇宜励　　其夫力学虽历经兵燹险阻倍常而唱随如故　　翁姑南宦烽烟隔绝氏每一念及未尝不泪下　　沾襟庚申冬王师东伐群氛电扫而骐父讣音　　随至氏同夫南向再拜相对号泣几不欲生即　　拟从夫奔丧而伏兵载途逡巡不果骐遂别氏　　而南氏泣曰君往善事老母二子二女妾自教　　之幸早归无使妾念由是足不履户外&#年而　　之骐之讣音又至氏兄及母皆知之而未敢泄　　婢仆寻以告氏氏哀毁不欲生设灵祭告顾谓　　兄曰孀母兄自奉养更有此弱息亦以累兄言　　毕即自刭死　　刘宗现妻李氏
　　按顺庆府志李氏刘宗现妻夫病氏许以同死　　及夫亡营葬心殊坦然人以为将更嫁而求者　　寻至葬毕遂缢死乡人为文以祭焉　　于之骥妻陈氏
　　按顺庆府志陈氏于之骥妻骥入太学肄业殁　　于京邸讣闻氏悲啼数月礼夫灵毕即引刀自　　刎死邑令题请旌表　　张鹤翔妻吴氏
　　按阆中县志吴氏孝廉张鹤翔妻吴逆之变逆　　贼吴之茂以厚聘强求为妾氏断发毁面坚执　　不从将以威劫遂自缢死进士刘迪曾为作传　　何献图妻邓氏　　按南部县志邓氏长沟民何献图妻乙卯十月　　逆营守备张弘德牧马长沟窥氏少而孤处欲　　乱之氏不从高声呼救德遂拔刀断其右臂会　　他卒至德惧事露自刎氏寻亦亡里人以葬道　　旁名曰断臂墓仍立祠以彰其节　　王之翰妻裴氏
　　按梓潼县志裴氏邑民王之翰妻事姑孝谨治　　家有方康熙十三年为吴寇所逼度不能脱投　　潼水死　　李氏女
　　按逵州志李氏女年十四待字闺中乙酉贼临　　城女焚香告祖庙泣别父母遂自尽　　何三聘妻向氏
　　按逵州志向氏何三聘妻为乱兵所逼不从奋　　身坠崖脑裂而死　　张国缙妻夏氏
　　按重庆府志夏氏巴县人张国缙妻夫亡氏年　　二十有四誓以身殉投井二次被救免复于七　　终日自缢而死奉旨建坊旌表
　　范孝纯妻师氏
　　按彭水县志师氏范孝纯妻遇贼孝纯被害贼　　执氏欲辱之骂曰夫已死我生何为贼遂杀之　　庞德惠妻董氏　　按彭水县志董氏庞德惠妻夫妇并为贼所执　　以绠相系赴水死　　葛朝英妻陈氏
　　按彭水县志陈氏葛朝英妻为贼所掳不屈死　　汪仲学妻周氏　　按彭水县志周氏汪仲学妻贼将谭天叙寇郁　　镇掠男妇数百氏亦在掳夺刀刺贼不克死之　　冉仲道妻王氏　　按涪州志王氏冉仲道妻仲道与淫恶况荣谦　　比屋而居康熙四十一年二月二十四日荣谦　　瞰仲道出以计诱氏氏坚不受污荣谦即持斧　　胁逼氏大骂遂中重伤越五日死州牧徐烺招　　置恶于法闻其事于朝有诏旌表
　　何妇张氏
　　按夔州府志张氏巫山下里人也生于明崇祯　　间父士魁为邑吏邑人皆爱之氏其季女性聪　　慧美容姿工刺绣善洞箫幼许聘何氏子将及　　笄何氏子因病跛其一足寻又遭父母之丧既　　娶家日贫氏敬执妇道里中轻薄儿语曰张氏　　女故尢物也岂甘为跛&#妻耶语闻于其夫何　　氏子自揣残疾疑为妇所厌恶声厉色日加焉　　氏顺受之无怨执箕帚益恭丁亥岁寇乱夫妇　　潜避于东北之豆子寨辛卯刘体纯连营过江　　纵兵分掠攻破寨何氏子不能行坠岩而死氏　　被掳至营时刘踞坐高阜旁设烈火数十炉&#　　赤铁以备炮烙札利刃数十副以截腰斩手小　　刀铁钩以剔目拔舌断筋植大橛用以披剥酷　　刑惨烈见者心&#俱丧叫号之声振动山谷氏　　面不改色惟背坐掩泣有甲将见氏色殊丽欲　　得以为妻刘许之甲将趋至促行氏以头触地　　誓死不从刘面谕曰彼吾将也尔为之妇不愈　　于民间耶氏拒益力刘佯以刃恐之即引颈就　　戮刘置刃叹曰我驰戎马间数十年仅见此妇　　乃改容谢曰今不强尔且释尔归邑中男妇尽　　使随去氏曰少年寡妇去将谁依刘曰留尔不　　从释尔不去尔欲云何氏曰遭时至此岂忍偷　　生倘蒙矜怜容自尽足矣刘曰听便氏遂拭泪　　从容起就营傍空室中解带自缢刘具棺衾厚　　葬之时方乱无知者康熙间有司闻而表焉　　李梁　　按夔州府志李梁邑民李国虎季女也方九岁　　父以许邑民谢昌永寻父丧女年十二母季氏　　改适周三女从焉逾三载周之侄应洪见女美　　欲娶之阴请于叔叔首肯以谋于其母母应且　　憎乃试女曰我适周则惟周之命是听周侄欲　　妻汝盍背谢而归周女正色曰父命弗敢违也　　周闻之怒以威力惧之女严词正议如故周弗　　听遂令其侄筮吉牵牲将币以逆女女知势不　　可挽乃从容自适若为不知仍假采薪出户走　　入林间仰天泣曰哀哉惟以一死报谢郎耳遂　　自缢时康熙十四年冬邑士大夫咸作诗歌播　　诸乡国壬戌秋有司疏闻奉诏建坊旌其墓
　　樊一蓬妻张氏
　　按宜宾县志张氏邑诸生张谠女樊一蓬妻贼　　执张讯一蓬所在张曰死矣贼与一蓬有隙必　　欲杀知其言诈炽火以炙氏遂死　　张文富女
　　按南溪县志邑民张文富女幼闺训性聪慧　　年及笄未嫁康熙十九年永城失守逆贼犯境　　父母仓卒计避女曰避于山不若水滨贼不能　　飞渡且不患渴众从之未几贼潜渡父母怨之　　曰绝去路矣女指江曰此岂不是大路及贼至　　同避者俱被执女奋跃入江中离岸约丈许半　　晌方殁贼相顾骇散执者俱脱众皆德之县令　　王大骐为诗以吊　　田秉贞妻郭氏
　　按马湖府志郭氏郡人田秉贞妻被贼掳佯喜　　使贼不防即投崖而死　　戴应良妻牟氏
　　按马湖府志牟氏宦家女适邑庠生戴应良氏　　美而慧乙酉秋为贼将费际时所掠欲以为室　　氏矢死不从费以威劫氏氏曰宁杀我不受辱　　于贼骂不绝口贼怒杀之贼所杀众尸皆被犬　　食氏尸独全　　张廷机妻梅氏
　　按洪雅县志梅氏诸生张廷机妻献贼未殄机　　与合邑士人赴省死举家避义公山梅彻夜泣　　次早迁徐郲方渡梅谓姑曰不能长事姑矣凡　　百耐烦遂投水死　　周方旦妻蔡氏
　　按黄州府志蔡氏麻城周方旦妻适周一年而　　方旦病疽淹抑&#席四年竟不起将属纩值氏　　生辰登楼挥其女曰汝可依外祖母勿恋我女　　去遂雉经死方旦闻之瞑目而逝康熙十九年　　建坊旌表　　朱若士妻张氏
　　按安陆府志张氏京山朱若士妻若士临终嘱　　其再嫁张以死许夫未几郢人罗广生闻其姿　　逼娶之张曰君葬吾夫即如命罗为营葬毕氏　　夜潜出小东门外投死花台堰中时康熙元　　年　　鲁氏
　　按长沙府志鲁氏浏阳人不知其夫康熙十五　　年避乱于垆烟冈为贼所执义不受辱骂贼遇　　害巡抚韩世琦题请旌表　　许某妻康氏
　　按岳州府志康氏生员许某妻事姑孝夫妇俱　　为兵执恐夫不免谓贼曰释吾夫愿从汝贼如　　其言康溺水死司李旌之　　李氏女
　　按衡州府志李氏桂阳州诸生李之立女幼聪　　慧解读毛诗年及笄郝将陷城女惧为所辱请　　于父愿饰男子服以自蔽或曰奈弓&#&#小何　　女悟顷之遂扃户自杀康熙初州守张之楙封　　其冢祀之　　刘联升妻周氏
　　按衡阳县志周氏刘联升妻康熙己未避乱湘　　乡值吴逆溃兵四掠升与母妻相失氏以带束　　一岁儿于背与姑匿丛薄间俄而兵且逼氏度　　母子理不两全将解儿以授姑而独以身殉会　　雨渍带结卒不可解遂负儿侧身如辘轳转入　　溪中乱兵攀岩而下引出之妇已气绝子尚呱　　呱未绝姑取归养之周年方十九　　吴鸿鸣庶母刘氏
王
氏附

　　按常宁县志刘氏庠生吴鸿鸣庶母遭世乱出　　避同媳王氏俱被游兵所掳欲污之不从并死　　于刃　　胡氏女
　　按永安府志胡氏女父玉池居桴江河于康熙　　己未春恢复永城兵入山掳掠女见兵至遂投　　水而死　　邓高宇妻李氏
　　按零陵县志李氏里民邓高宇妻康熙己未春　　兵索小水口山氏避于桹漕尾兵执欲污之氏　　不从乃断其手截其项而死　　王三仕妻蒋氏
　　按零陵县志蒋氏零邑东隅人也父之昌为郡　　诸生止生此女年十七归里民王三仕仕颇饶　　于产无男一女嫁诸生伍典庸子教乃抚一螟　　蛉曰标以续后无何三仕死蒋氏依标以终余　　年族之不逞三俊三杰&#&#虎视已有年所幸　　其死而攘踞之止以十亩给氏氏不较也俊杰　　日事六博浮大白所攫得者未几云散乃复觊　　其余且及其身氏知潜归母家依孀嫂俊杰阴　　受狂且金设局促之归不从又威逼之氏知事　　不可已阳从邻妇劝至夜扃户剪发自缢于梁　　杰之子知之以语杰杰曰若以死恐人耳死则　　其奈我何诘旦叩户而氏果死县令勒石于墓　　以旌扬之卒无有白其冤者　　胡禧妻谢氏
　　按桂阳州志谢氏胡禧妻归胡年十八禧为藩　　司承差婚两阅月遽供役星沙未几遘疾不起　　一日谢梦夫衣白立榻前惊寤则禧母弟以讣　　至持钏带数事遗谢谢随邀父母至家严装靓　　服登楼雉经死　　王国锡妻魏氏
　　按桂阳州志魏氏王国锡妻年十八适王生一　　子一女夫病亡氏誓不复生哀恸绝粒五日自　　缢死　　艾子高妻李氏
　　按余干县志李氏仲公女仲公避兵临川因归　　临川艾子高生子方襁褓苗兵突起李与子高　　俱遁因仓卒遗其儿李复入被执欲污之不屈　　死　　刘文浚妻祝氏
　　按广信府志祝氏刘文浚妻避乱山中为贼所　　获迫胁不从诳贼至井边投井而死　　吴升妻詹氏
　　按广信府志詹氏玉山吴升妻遭乱徙避西乡　　康熙甲寅遇贼洪桥溪被执迫辱之不从抱子　　投河而死　　徐增寿妻周氏
　　按广信府志周氏永丰徐增寿妻及笄于归未　　二年耿逆叛夫妇避深林中兵索之被执氏曰　　头可断身不受辱遂缢而死　　练豪妻夏氏
　　按广信府志夏氏永丰练豪妻康熙十八年江　　逆掠村氏潜身林莽中被获逼污之不屈随窜　　身入河大骂被戮贼携其幼女去女亦号泣不　　从死　　潘肇斌妻王氏
　　按广信府志王氏永丰潘肇斌妻为贼执大骂　　投河而死　　姚玉上妻惠氏
　　按广信府志惠氏玉山姚玉上妻年少有美色　　康熙甲寅夫妇避乱山中氏为兵执挟上马坚　　拒不从兵怒剐之事闻旌表　　李廿八妻洪氏
　　按广信府志洪氏弋阳李廿八妻康熙甲寅贼　　入山焚劫氏被执誓死不从初怜其貌不忍加　　害氏骂不绝口遂为所杀　　俞瑚妻徐氏
　　按广信府志徐氏永丰俞瑚妻康熙甲寅秋贼　　党掠村氏被掳绐贼至池边奋身投水贼丛刺　　而死　　璩遂生妻毛氏
　　按广信府志毛氏名贞媛年十五嫁贵溪璩遂　　生孝事舅姑克相夫子誉闻宗族间康熙甲寅　　避贼山中虽历颠沛而勤事无懈贼入山遂生　　负儿遁氏为所执将胁去大骂不从贼怒刺杀　　之时年十九尸暴七日颜色如生县令毕士俊　　表其墓　　彭元卿妻姜氏
　　按广信府志姜氏贵溪彭元卿妻寄居上饶城　　内康熙甲寅避兵玉山势迫度不免潜缢死深　　林中郡守旌表　　詹四德
　　按广信府志詹四德贵溪詹先之女许聘刘姓　　刘父曾为人仆女耻不从刘恃富讼于官拘詹　　父系狱责令于归四德赴县自呈愿如判以释　　父约日亲迎至期自刎而死　　鸿渐妻纪氏
　　按广信府志纪氏永丰鸿渐妻康熙甲寅避寇　　后仓山为贼所掳厉声骂贼延颈受刃而死　　张彬妻杨氏　　按广信府志杨氏兴安张彬妻避贼山巅遇贼　　迫胁不从触崖而死　　邵世科妻程氏
　　按弋阳县志程氏邵世科妻科善骑射以马蹶　　堕崖死氏年二十无所依族弁程德化谋献营　　主氏知自刎而死　　范冠群妻叶氏
　　按弋阳县志叶氏诸生范冠群妻秉性纯一口　　不妄言戊子六月寇掠其家挟氏上马不从磔　　杀之劈其尸为四其同族济明之妻亦于是日　　自刎　　刘元子妻程氏
　　按铅山县志程氏刘元子妻康熙甲寅之变元　　子挈家走旁罗适氏病足不能行嘱夫善事母　　夫唯唯不知其意明日寇至绐夫先负母去既　　而复出负氏而氏已自刎死时年二十一　　欧阳&#妻傅氏　　按铅山县志傅氏欧阳&#妻夫亡家贫无子会　　耿逆之变先期投河死数日获尸面色如生　　詹氏　　按铅山县志詹氏不知谁妻其夫负租而逃氏　　依其姊居数年姊议嫁之詹辞曰夫死犹守况　　其生耶姊弗察受聘遂赴水死　　刘兆峨妻俞氏
祝
氏附

　　按永丰县志俞氏刘兆峨妻康熙十三年耿逆　　陷永丰俞匿山谷中兵至拔刀胁之不从强挟　　以去氏厉声辱骂兵怒杀之旬日得其尸神色　　如生妇祝氏同时被执乘间赴井死　　潘妻刘氏
祝
氏附

　　按永丰县志刘氏潘妻耿逆之叛刘恐失身　　偕媳祝氏共投河而死　　纪永妻姜氏
　　按永丰县志姜氏纪永妻耿逆之变氏避居　　乡僻势迫遂以子托仆投水而死　　黄某妻傅氏
揭氏
徐氏附

　　按临川县志傅氏占衡女黄某妻甲寅之变为　　贼逼同女投河死鹳塘揭阿徐徐阿丘亦自溺　　乐清雅妻陈氏邹氏武
氏凤兰附

　　按乐安县志陈氏名顺贞乐清雅妻遭乱与妾　　邹氏庆贞及清雅侄仲止妻武氏层贞避乱陈　　陂俱为贼所执欲污之不从贼杀其子以恐之　　不顾复杀其女贵娥三妇怒骂益甚贼愤刳其　　腹而死仲止亦被杀独其婢凤兰以行凤兰　　遂触石死康熙甲辰有司疏闻旌表　　李梅实妻何氏
　　按乐安县志何氏诸生李梅实妻性温柔有气　　节勉夫力学蚤岁成名未几客死氏即求自尽　　姑泣救之曰汝存犹吾子毋更捐生以重予戚　　遂忍死侍养育侄为嗣不二载寇入肆掠何惧　　污入室自经死　　卖豆浆者妻
　　按南丰县志卖豆浆者妻住旧司前夫妇俱不　　详姓氏乙卯城陷为贼所执力拒不从拔贼所　　佩小刀自刺血溅满地婉转未死贼哀之为抉　　断其喉其夫寻亦死于贼　　曾曰斌妻胡氏
　　按南丰县志胡氏曾曰斌妻事舅姑极孝康熙　　乙卯城陷胡与夫诀誓必死言未讫而贼至胡　　抱幼子不行贼以刃伤其右肱置子道旁挟至　　邵氏塘投池不得伺间自经死　　谭仲明妻江氏
　　按南丰县志江氏谭仲明妻康熙乙卯闽寇围　　县城氏知必陷预藏毒衣带间城破走匿长安　　观楼中坠楼不死遂服毒又不死乃自缢贼怜　　而葬之　　邓益妻曾氏
　　按南丰县志曾氏邓益妻康熙乙卯城陷贼逼　　辱之自刎死　　方朔妻李氏
　　按龙泉县志李氏诸生方朔妻康熙甲寅山贼　　寇九都氏窜匿白水洞势迫度不能免遂抱幼　　女触石而死　　曾国奇妻康氏
　　按龙泉县志康氏曾国奇妻康熙乙卯九月同　　夫泛舟避兵于下沿村山寇操&#驱之登岸氏　　不屈赴水死　　某氏女
　　按龙泉县志某氏女康熙戊午三月山寇猝至　　妇女奔窜投水而死者不可胜计一女投溪中　　贼往援之女曳贼与俱溺数日挺立面貌如生　　闻者异之　　彭选元妻郭氏
　　按龙泉县志郭氏彭选元妻年十六归彭元家　　贫力学氏以纺绩佐之事姑至孝越三年元亡　　痛不欲生葬毕自刎墓前　　梁懋熙妻郭氏
　　按龙泉县志郭氏诸生梁懋熙妻年十六归熙　　生二子熙殁氏哀毁骨立及葬毕托其子于姑　　自缢死　　刘子颛妻贺氏
　　按永新县志贺氏刘子颛妻己丑六月有步骑　　千余围沙陂刘姓执氏氏大骂求死骑怒棰之　　不死缚而牵之以行至洋埠江边奋跃入江而　　死　　陈昌言妻刘氏
潘
氏附

　　按宜春县志刘氏增生陈昌言妻康熙甲寅九　　月内棚寇猖獗氏携媳潘氏潜匿龙坡岭五日　　不食贼至不能起姑媳度必受污拾乱石击贼　　贼怒俱戮之及平觅其尸惟白骨数条而已　　曹钰妻甘氏　　按信丰县志甘氏曹钰妻因避乱徙居乡间流　　贼至同众奔逃遇贼执驱行绐贼曰我不能疾　　走容我缓行贼信之至一潭其深无底氏遂赴　　而死　　戴琏妻刘氏
　　按信丰县志刘氏戴琏妻戊子寇破城恐为所　　污赴井死半月捞其尸不坏　　赵昌宋妻张氏
　　按信丰县志张氏赵昌宋妻戊子兵破城执氏　　欲污之大骂不从以刃胁之骂愈厉遂割其左　　乳骂如故复割其右乳乃死贼复裂其尸　　刘照海妻曹氏　　按信丰县志曹氏刘照海妻避乱居罗峰头旱　　坑寨翻天营温旺率数千人围寨断其汲道寨　　垂破氏知不免抱一子坠岩而死岩高数丈越　　五日夫觅其尸头骨已碎尸犹未腐　　王文华妻皮氏
　　按兴国县志皮氏王文华妻康熙八年邻县贼　　劫掠关厢皮被掳引刀自刎贼夺之骂不绝口　　遂杀而剖其腹　　文宗孔妻谢氏
　　按会昌县志谢氏国学生文宗孔妻戊子之变　　兵薄城下谢有孙在兹被絷入营其弁素识之　　释其缚兹泣告曰兹蒙厚恩获全祖母年老恐　　性命不保奈何弁感其诚缒城以出密往迎谢　　谢笑曰吾孙赖君得无恙足矣吾何足惜轻出　　奚为未几城溃死之　　邓祥生妻赖氏
　　按会昌县志赖氏邓祥生妻戊子为乱兵所执　　度必受污瞪目谓曰吾衣冠子女义不为若所　　辱言毕触石而死兵感其烈以棺函其尸而去　　李玮母欧氏　　按会昌县志欧氏诸生李玮母兵薄城下遂绝　　粒不食顾谓其子曰城溃举家为俘不如死及　　被执大骂身受数十创洞胸而死　　刘庆庠妻欧氏
　　按会昌县志欧氏刘庆庠妻年二十六夫亡子　　幼矢志靡他值兵乱挈子逃匿舟至横石江为　　兵追及遂溺水死　　郭同衍妻欧氏
　　按会昌县志欧氏郭同衍妻为乱兵所执欲污　　之不从投江而死　　王信妻胡氏
　　按会昌县志胡氏诸生王信妻携幼子避乱为　　兵所执强之登舟胡恐受污与子同自溺死　　刘庆助妻喻氏　　按会昌县志喻氏刘庆助妻年十九夫亡矢志　　守节值兵至喻不及避恐至失身溺水而死　　萧冠芳妻欧氏　　按会昌县志欧氏萧冠芳妻兵乱被执抗不受　　污坠楼而死　　李克荣妻彭氏
　　按会昌县志彭氏邑庠生李克荣妻荣死于兵　　彭亦被执乃夺剑自刎兵怒裂其尸先是与夫　　诀曰事急君但为自全计无虑妾决不失身以　　辱君也至是果然　　李光华妻陈氏
　　按定南县志陈氏李光华妻康熙九年冬流贼　　劫掠光华被执氏冒死救夫夫克全而氏死　　陈大冶妻黄氏　　按石城县志黄氏陈大冶妻闻乱促夫还旧居　　曰其地有池倘不测可得死所己丑十一月夜　　寇破城竟赴水死　　赖德固妻陈氏
　　按石城县志陈氏赖德固妻年十八归赖两月　　而寡抚遗腹子天锡守节戊子邑变强暴乘势　　欲娶之氏以死拒得免己丑城破贼获之骂贼　　不从被杀　　黄锺秀妻周氏
　　按石城县志周氏黄锺秀妻己丑城破夫妇避　　居何石下壬辰四月寇逼获之行周骂不绝口　　贼怒杀之　　赖一振妻黄氏
　　按石城县志黄氏赖一振妻己丑城破夫妇皆　　被执氏绐贼曰尔等欲得金耳有我为质但释　　吾夫何求不得贼信而从之夫既去遂骂贼死　　赖龙光妻黄氏　　按石城县志黄氏庠生赖龙光妻生子二俱　　城破氏携子出户付家人嘱曰为我保全此儿　　遂溺池水死　　陆思贤妻殳氏
　　按江宁府志殳氏陆思贤妻溧水人土寇姜十　　六掠之不从死　　汪大姑
　　按江宁县志大姑汪龄女其先歙人籍江宁家　　焉幼端淑事父母孝待弟妹爱勤俭恪谨好读　　女史诸书康熙三十一年许字侍御陈菁孙式　　玠未嫁玠病久而不痊大姑积忧减食室供大　　士像每夜焚香默祷家人怪之则曰我有病祈　　神佑耳寻玠殁父母秘不使知令其妹与同寝　　大姑既觉语老媪曰吾梦不祥当死慎勿泄也　　由是夜祷益切父母益周防之一日母出遂诱　　小婢登楼闭户讯之知玠果亡即椎胸长恸托　　病绝粒母归出迎强言笑如常至夜乘妹睡熟　闺烈部列传六十七
皇清十七
　　周文遂妻马氏
　　按吴县志马氏东洞庭人周文遂妻年二十二　　文遂死无子氏以死自誓截一指纳棺中曰吾　　弗忍即死以待夫之葬也居二年姑丧又二年　　父呼归令改节氏持指曰此不能复伸矣泣而　　归周家人疑之防闲甚密不得间绐家人曰勿　　疑吾吾固云待夫之葬而后死也据&#制鞋欢　　笑如故是夕阖户经死家人晨入衣袂肃然殓　　含事无不先具惟鞋乃昨制也年二十六康熙　　三年四月总河都御史朱之锡题其墓　　沈子猷妻金氏
　　按吴县志金氏沈子猷妻康熙戊午年十六适　　子猷越明年正月子猷赴都猷姑沈氏亦寡居　　迎与为伴沈素与邻恶周丑通子猷客死邸寓　　讣闻宗党沈君昭等逼金氏改适不从沈以侄　　死与丑奸愈密是年八月夜丑欲污金金坚拒　　痛骂丑擎木棍击之仆地沈恐其苏以被按其　　口而死巡抚汤斌勘实上闻沈与丑俱弃市丁卯巡抚赵士麟奏请有诏旌表　　顾汝纮妻沈氏
　　按吴县志沈氏东洞庭人年二十适顾汝纮事　　舅姑以孝闻越二载夫病久而不痊氏默割股　　以进康熙辛未五月夫死临没时氏泣曰君去　　八日后当来接我夫曰如是我安逝矣氏哀号　　绝粒五日不死十七日自刎仆地顷之复起整　　衣蔽体而绝戚里闻于有司详请旌表东山好　　义士捐金买地合葬以彰其烈　　沈大姐
　　按嘉定县志沈大姐来之女许嫁张昂昂病亡　　大姐年十七闻讣请于父母欲奔丧父母不许　　大姐号泣曰父母弗许我奔丧者将有他志也　　我宁死不可以贰乃许焉既往哭泣尽礼居顷　　之舅姑怜其少与其父谋为之择婿大姐知之　　三日不食乘间投渊而死　　朱氏女
　　按嘉定县志朱氏女外冈镇朱某之女也许字　　钱氏子玉玉家贫未娶患痢死女年二十余闻　　讣去饰居私室辄呜咽不自胜母多方喻之女　　曰儿必死然不敢先吾母也及母亡女视殓毕　　遂投缳死　　张旦兮妻范氏
　　按上海县志范氏张旦兮妻事孀母孀姑以孝　　谨闻旦兮馆于外范与幼女独居康熙乙丑六　　月初九夜邻贼潘成挟利刃穴壁而入以威逼　　奸范峻拒大骂成手刃洞其胸腹而死成逃至　　浦滨雷雨大作终不得路复归为邻人所擒伏　　法学使题请奉诏建坊县令复为建祠树碑
　　曹氏女
　　按青浦县志曹氏女父平子以女许字徐镜白　　将婚白讣至女截发自誓悲悼成疾死徐氏哀　　其志迎之合葬于畲山　　苏某妻叶氏
　　按青浦县志叶氏名寿英叶瀛孙女归苏某年　　十九夫亡绝粒而死　　陈慈锡妻施氏
　　按青浦县志施氏陈慈锡妻施元会女年二十　　一归陈未&#夫死守节十年康熙丁未夫就窆　　不食死年三十一　　周魁妻何氏
　　按武进县志何氏太平乡村民周魁妻魁贩薪　　溺死氏沿河号哭不绝声两昼夜始得夫尸既　　葬翁姑好言谓曰我两口旦晚无他倚当为新　　妇赘一婿视吾老氏艴然曰新妇愿从儿子地　　下不愿得婿也后一日翁姑同上魁冢氏以他　　故辞不往翁姑行氏闭户自经死时康熙十三　　年年二十一　　李某妻朱氏
　　按武进县志朱氏横林镇农家女也嫁李某生　　一女不数年某病瘵死伯氏欲嫁之氏剪发毁　　容自誓强之乃积薪自围抱女坐其上发火欲　　焚邻人惊救之得免议遂寝逾数年氏女已十　　岁里有薛某计笼取其女为从嫁不许薛变色　　左右盼势欲劫之氏踉跄牵女出投河死里人　　捞其尸母子犹相抱不解氏无父李族贫弱遂　　无与声其冤事在康熙某年　　王煜女
　　按武进县志王煜女年十三许字孙凤仪逾五　　载凤仪死女闻即键户绝饮食以死誓父母劝　　谕之女曰归孙可无死母又曰幸为终身计女　　不答书曰终身事小煜知不可夺命归孙拜仪　　父母数伏哭仪棺侧既免丧或讽之女断发号　　恸不欲生已而曰人谓我年少未笄耳乃复蓄　　发展凤仪墓行笄礼白仪母择族孙某为凤仪　　嗣亡何嗣子殇哭之成疾煜延医谢不可不食　　三日而死死之时犹目仪母曰无伤会左右取　　梨进强仪母啖梨一片乃瞑目时康熙十一年　　年二十有九　　姚友石妻王氏
　　按武进县志王氏尔嘉女嫁同里姚友石友石　　尝醉迕酒家酒家以他事逮之狱论戍氏脱簪　　珥图救不得檄既下妻例随行旁人相顾泣下　　氏曰行则行耳何泣为曰汝儿方匝月奈何曰　　将托吾母一日盥沐缟衣拜别父母长跪曰夫　　族某许贷路费期以今日往乃阴怀匕首过仇　　家入见其母从容谈笑如常时忽出匕首断喉　　血淋漓惊呼视之死矣尔嘉检衣带间得血书　　数行曰财贿已尽殉夫以身愿亲抚女无弃孤　　甥夫若得归泪洒吾坟闻者哀之　　朱承宇妻曹氏
　　按武进县志曹氏新塘乡曹昌女无锡朱承宇　　妻承宇病笃氏割股肉以疗人无知者宇死其　　弟甫利聘金屡逼嫁不从夺其怀中儿掷地几　　毙氏佯许曰但须一见吾姊耳甫喜氏一日夜　　取儿女衣裳补缀浣濯毕携诣姊曰叔迫改嫁　　不得已听之特不能累累然抱儿女去作新妇　　故以累姊俟三日后取归慎毋与吾叔姊意颇　　不悦而漫许之氏欲别顾男女若痛割不可忍　　姊曰三日耳何悲也氏不答归拜夫墓号哭抵　　暮始入门娶者至氏遂自缢死姊闻携其子女　　往视目犹注视姊姊抚尸长恸许养其子女目　　乃瞑而左臂创犹未愈凝血殷然始知向曾为　　夫割股父讼于县县令吴兴祚论甫如律附祀　　慧山贞女祠事在康熙年间　　司马德大妻华氏
　　按无锡县志华氏司马德大妻大本农家以教　　授自给无父母子女疾甚问华曰吾死何依华　　曰从君死耳及亡华不哭既殓成服设奠入阖　　门久之寂然人怪而排其户已自刎南向正卧　　衣裙不乱年二十有九　　黄洛源妻缪氏
　　按无锡县志缪氏黄洛源妻夫死方&#及生男　　三日而殇缪亦不食七日死　　曹氏女
　　按无锡县志曹氏女生武进农家幼失父母抚　　于邑西乡朱氏因许朱氏子未嫁朱病剧女割　　股以疗不愈死女矢志不嫁既而求者强委禽　　焉女度不可解一夕衰服自经有司闻之罪其　　人而祀女于惠山贞节祠　　钱氏女
　　按无锡县志钱氏女处士肃润女也许字黄炎　　云云死女哀泣逾年而没两家举而合葬焉　　诸士兰妾叶氏　　按无锡县志叶氏赠编修诸士兰妾士兰殁荆　　湘讣至顾二子保宥豫曰待其长而死耳及稍　　长叶年二十有七遂死焉　　王仁浤妻堵氏
　　按无锡县志堵氏王仁浤妻引锡女仁浤殁氏　　年十六以死自期寻病不食而殒　　蔡氏女
　　按宜兴县志蔡氏女许聘谈邦植康熙五年邦　　植没女欲奔丧父绐缓之既而父欲改字女女　　自缢而死　　堵道楠妻汤氏
　　按宜兴县志汤氏汤振鹭女适堵道楠道楠亡　　江宁市曹父持一囊付女曰有急则服此女曰　　终不贻父辱也三年当解北潜取囊中所贮毒　　和茶末食之死于旅舍　　张氏女
　　按宜兴县志张氏女父生员张&#进士张炳侄　　女也许字邰正垣正垣疾革女父母往视之及　　归而女已自经死康熙十一年县令史宗尧立　　碑志之　　吴某妻王氏
　　按宜兴县志王氏吴某妻夫亡年少武生路溥　　强娶之号哭不从乘间自缢死母家鸣于官抵　　路于法给赀建坊以表之　　万文彪继室曹氏
　　按宜兴县志曹氏邑诸生曹宏女府学生万文　　彪继室年十七归文彪以孝谨称先时翁以次　　子早亡艰于孙为文彪置妾氏御之以礼有樛　　木逮下之仁文彪擅才名苦读致疾而殒氏誓　　以身殉尝绝粒数日不死乘间遂投井中子廷　　诏康熙壬戌进士　　尹佐妻陈氏
　　按宜兴县志陈氏尹佐妻佐训蒙于外因逋粮　　县役沈湘执氏应比欲污氏氏乘间自刎死湘　　与党碎其尸投诸水以脱逃报氏婿潘朗疑之　　倩生员王某路某往觇湘计穷取其抱中儿　　掷死又驱投河遂执二生以杀命告县令吴　　一鲲鞫坐二生威逼致死并坐尹佐匿妻抗粮　　狱具邑绅史夏隆谒推官田俊民极言此狱冤　　俊民颔之比覆审刑讯湘党张二乃供陈氏尸　　处于是逐一讯实漉尸结案诸凶咸服其辜　　丁氏女　　按镇江府志丁氏女名文彬父大成镇江丹徒　　人寄居常州之江阴文彬幼聪慧未尝读书其　　兄子自外塾归间以句读相解说即识字晓大　　义癸亥年十九于十月许字丹徒徐祗先数日　　祗先以沙证夭殁文彬闻讣号哭几死手制麻　　衣拟赴徐殉死父母相劝阻文彬勺水不入口　　一夕乘家人睡熟自缢死怀中有数纸词意俱　　言死志别一纸字重迭颠倒不可读徐氏请与　　祗先合葬丹徒　　殷鸿学妻王氏
　　按丹徒县志王氏殷鸿学妻嫁未半载鸿学亡　　逾三年服除闻有媒来议婚王夜半起服嫁时　　衣自缢而死　　王启祯妻周氏
　　按淮安府志周氏府学生周秉正女王启祯妻　　家贫氏变奁为生计刲股以疗翁疾阅三月夫　　病药饵无功复刲股亦不效氏恸几绝中夜始　　苏及夫亡后饮食益不给日夜操针黹以延一　　息三年服阕请姑覆墓暮回仍服丧服留诗于　　衣带闭户自缢死　　程元相妻俞氏
　　按淮安府志俞氏徽州俞之相女山阳人程元　　相妻夫贾没赀缢死氏痛甚亦自缢夫柩前　　王氏女　　按淮安府志王氏女父升以女许字冯京麒京　　麒病亡女闻变恸哭累日不食乘间自缢人觉　　救之乃毁妆易服以死自誓越月缢死　　殷尚义妻李氏
　　按淮安府志李氏殷尚义妻美姿容家贫苦饥　　夫约邻与通妻知绐夫出系儿女于&#投河死　　沈氏女　　按淮安府志沈氏女父楷生年二十四许嫁薛　　国琳国琳病八载未婚而亡讣闻闭户自缢奉旨建坊　　钱氏女
　　按淮安府志钱氏尔荣女许字生员郭建城未　　嫁建城死氏即欲自尽母力劝不从服卤而卒　　朱得春妻孙氏　　按淮安府志孙氏朱得春妻家极贫无生计夫　　谓之曰合则俱死分则两全尔谓之何氏曰宁　　死不从命又数日夫饿不能起氏幡然曰节义　　廉耻人有同心如天意何我且屈身以活汝但　　汝得物即他往不可一刻迟遂嫁至其家即目　　刎死　　赵氏女
　　按淮安府志赵氏女名贤年十七许字诸生张　　令宪季子景绪景绪孱弱攻学致成痨瘵遂不　　起讣闻女素服欲往吊父母以未嫁禁勿往女　　曰我义不为他家妇未嫁何害遂听之及吊归　　不食闭户自缢死令宪乞女柩合葬城北竹园　　汪起鹄妻徐氏　　按淮安府志徐氏徽州人育于淮年十六归同　　邑汪起鹄康熙五年汪病肺痈语氏曰我死家　　贫汝好为之氏泣曰一子二女俱幼设不幸为　　君图后计六年春子夭夫病益笃复劝去氏叹　　曰前因子故许君以守今已矣先死以慰君先　　是夫初病即不施膏沐衣不解带七八阅月矣　　是日忽新装以二女嘱仆妇对镜呼夫曰吾先　　去矣遂自刎三日后夫亡　　彭万寿妻杭氏
　　按淮安府志杭氏宿迁人康熙七年年十七归　　彭万寿为妻事病姑尽职以孝称邻人李二者　　市恶也于九年三月十二日诱万寿出至夜冒　　为万寿潜入杭室杭异其举动惶惑知其非夫　　乃大呼翁李二逸去氏曰致贼入内室虽未受　　污何颜复见人耶乃缢死奉诏建坊
　　马延超妾锺氏
　　按宿迁县志锺氏邑武举马延超妾事延超甚　　谨超病氏侍饮食药饵昼夜不解衣尝粪割股　　无所不至超亡氏号恸不食誓以身殉家人防　　之越三日伺间自经死县令旌其门　　王氏女
　　按宿迁县志王氏女顺德乡王于泰侄女幼丧　　父育于于泰克尽孝道年十七许字本县马大　　达未归而达没女誓从死家人防护甚谨女婉　　绐家人闭户自缢　　蔡珂妻陈氏
　　按宿迁县志陈氏涿州人父官靖江氏幼失母　　随父事继母以孝着年十八适明经蔡毓&#子　　太学生珂克尽妇道珂遘疾氏调药饵三年无　　倦意刲股和药神色不变劝夫勉食婉转若平　　时夫亡誓不独存家人卫之严氏乃佯理家事　　如常卫者稍懈随扃户自经有司为请旌表　　施妻叶氏　　按宿迁县志叶氏晏窝人性贞淑年十七归里　　人施事舅姑以孝闻榆贼突至晏窝执父　　索金痛加棰楚氏跪恳愿以身代贼欲执氏去　　氏绐之曰翁所蓄覆井侧贼果引氏诣井上乃　　投井中贼愕然垂缰使出氏大骂贼怒下巨石　　碎其首死翁得免越数日乡人出氏于井颜色　　如生　　朱起妻龚氏
　　按宿迁县志龚氏邑人朱起妻起亡家贫无棺　　氏号哭乞于里人既殓欲身殉时有身将邻　　妇劝慰之不从竟自缢死　　冯偶侧室倪氏
　　按邳州志倪氏生员冯偶侧室与偶妻宋氏俱　　儒家女偶暴病亡妻妾俱愿从死倪曰娘子有　　子死谁乳哺我死乃不恨偶父母劝谕百端不　　应日夜哭泣绝饮食俟偶殓毕夜五鼓投缳死　　时年二十三　　娄氏女
　　按邳州志娄氏女旗丁娄士超女也许字徐州　　李之馨未嫁馨偶感风疾死女闻讣饮泣告父　　母往送丧殡葬毕母强之归女变色曰尚欲留　　女何为家人防闲甚密女伺间入房自经死　　郑瑞妻宋氏　　按邳州志宋氏郑瑞妻归郑周岁夫病不起氏　　亲侍汤药历久不懈求诀时氏靓服整妆舅姑　　莫知所为顷之阖户自缢一时吊者感泣郡守　　赙赠致奠焉　　黄妻陈氏
　　按邳州志陈氏诸生陈世遴女黄妻年十七　　归黄读书攻苦幼抱羸疾既而兄玲弟琛相　　继死哀痛呕血如涌少顷遂殂氏水浆不入　　口六日乘间闭户自缢面不改色衣裾时有异　　香观者称异康熙二十六年奉诏旌其闾
　　武思章妻李氏
　　按睢宁县志李氏武思章妻年十八适思章五　　载生一女康熙十六年章病亡氏抚伯子为夫　　后翁姑以氏少将嫁之既卜期氏浣濯嫁时衣　　先日哭辞夫墓拜别翁姑至夜自缢死县令勒　　石表其墓　　郑氏女
　　按扬州府志郑氏女新安人生于江都侍御为　　光妹也幼许字诸生程起善善溺死女闻饮泣　　茹素三年未尝嬉笑数欲自尽父母见其志不　　可夺乃令归程为立嗣值善忌辰泣奠绝粒而　　死年十七御史李嵩阳旌之　　方本素妻仇氏
　　按仪真县志仇氏歙人方本素妻其先由仪真　　迁新安年十五许字本素素父述之早殁伯父　　善之无嗣以素为子家贫远贾凡十二年不得　　娶或以改婚嗾仇父母仇闻举刀誓死及嫁素　　三月毁钗股衣饰资素贩于仪历三年一返室　　又八载翁老且病仇以妇代子生养死葬无不　　克尽厥职丁未夏素病笃仇自歙偕子言阴携　　刃趋省素素不起引刃批股肉荐之不克枕尸　　大恸欲从死本生姑汪氏年八十余掖之同寝　　密防之逾年仇伺姑稍倦值素忌辰先数日寄　　书于父将奠墓大雨不果乃抱灵&#而哭至夜　　自缢时康熙七年六月县令汪时泰旌之　　周德昌妻张氏　　按仪真县志张氏周德昌妻适周数载而寡止　　一幼女家贫甚常断炊烟翁劝改节张厉色誓　　与夫同穴以衣裙密缝自缢死　　叶氏女
倪烈
女附

　　按高邮州志叶氏女曾祖荣本明某科举人父　　云州诸生母车氏女幼孤依兄尹尹娶丁亥进　　士孙宗彝长孙女二年尹亡女与嫂相依嫂课　　之女史每漏数下辄相对泣既许字车敏学敏　　学能文章高邮州守白公试童子拔第一未几　　呕血死女闻痛哭不食嫂劝之曰姑未归车何　　自苦先是嫂妹亦许字诸生车奭子奭子死妹　　布衣疏食自守岁余哭泣死女闻嫂言大哭曰　　嫂守节人乃亦为此言嫂今劝我而何不劝汝　　妹我纵不若嫂妹宦家女顾独出倪烈女下邪　　孙惊泣不复言女遂自缢倪烈女者产民家许　　字高氏高贫落为僧久之以书抵倪曰吾终不　　归汝女可别字女叹曰一女可两许邪乃尽散　　服饰于家人雉经死故引以喻己也孙氏痛哭　　不辍朝夕数月成疾而没　　黄立功妻李氏
粉
姐附

　　按高邮州志李氏赵氏仆黄立功妻功主死负　　某金某索金居其家数日某奴庞慧元者窥氏　　美乘其夫他出夜逾墙破户入氏惊起大骂奴　　直前扼其吭声不得出而手力握其裈不释奴　　愤不得逞扼愈力良久氏死奴逃去知州事某　　者欲为解乃曰宁有是乎及验尸内衣由坚结　　左手中指擘之不得解乃捕奴庭鞫曰妇纵死　　强暴乌知其必若人乃逮氏弟五岁儿在氏室　　者杂众奴隶中令识之儿指奴曰杀吾姊者此　　是众大惊称异于是不得已刑讯之案吏方录　　谳词一燕飞集其首挥之复集录毕始去后淮　　扬道佥事佟康年论奴如法闻于朝建坊旌表　　又粉姐迮氏苍头女也许字某年饥某流转四　　方十余年不归一日女父遇之江都市上行乞　　持之哭数之曰尔若此如吾女何某曰吾终不　　得娶纵娶亦必同饿死翁与我原聘金听改字　　耳女父大喜立招所亲二人挟某至酒肆饮之　　酒出金予之某欣然立券及归白其主女闻默　　然背人呜咽久之至夜自缢　　杨廷桓妻余氏
　　按兴化县志余氏杨廷桓妻桓蚤夭余年方及　　笄誓死守节及夫将殡抚棺号哭数日缢死于　　傍乡邻闻之无不感泣县令旌表　　王元曾妻郑氏
　　按兴化县志郑氏王元曾妻年二十余元曾客　　死京口榇还氏遂自缢　　卞洁士妻喻氏
　　按兴化县志喻氏卞洁士妻年十九而嫁未一　　年夫亡遗腹八月父母舅姑皆怜之令改嫁不　　可强之乃叹曰吾忍死须臾者以有身耳既不　　获遂志盍从所愿遂自经死　　陆贲妻朱氏
　　按兴化县志朱氏陆贲妻夫死百日舅姑议改　　适朱闻不食携弱女登楼为之盥栉抚之曰今　　日有母为儿梳头不知明日尚有母否寻令女　　下楼自经死年二十二康熙七年七月十六日　　事也县令陈洪谏旌之　　朱氏女
　　按宝应县志朱氏女产农家许字刁启沃沃亡　　女号泣觅死母救免因请视启沃殓母不可女　　恚甚自截其发母与邻人议婚遂自缢时康熙　　元年正月　　朱扆女
　　按宝应县志孝廉朱扆女许字刘亹亹殁哀毁　　而死　　张烈妻涂氏
　　按宝应县志涂氏张烈妻归一载夫亡遗腹生　　子寻殇氏决从夫地下姑林氏微觉之与同卧　　起岁除具汤为林沐浴侍林寝从容曰旦日伯　　叔辈来请避宿己舍姑许之乃燃烛拜张之祖　　考及夫木主会大雪深尺余踏雪投门外水中　　死明日家人按雪迹寻之见氏立水中颜色如　　生初尝语其母曰儿家贫曾为姑拮据治一棺　　倘儿死勿夺也夺则目且不瞑至是从其意薄　　葬之时康熙二十年年二十有一　　贲琮女
　　按如&#县志儒生贲琮女郡庠生曹绣聘为子　　期妇年十六期亡女卧不食累日逾年问名者　　至女复卧不食琮喻其意姑止又二年绣病剧　　女闻泣曰曹氏绝矣儿义不复生琮叹曰儿女　　子乃如是乎当送尔之曹氏既往绣亡女哀号　　累日不食呕血十余日而殁郡县上其事抚军　　监司共旌之　　吴氏李氏
　　按如&#县志吴氏丰利&#庠生桑九级母李氏　　九级妻遇贼蹂躏村市吴与李窜伏草间贼搜　　得之劫与偕行吴厉声骂贼贼怒杀之李抱姑　　大哭骂益甚贼并杀之县令旌表　　李信章妻潘氏
　　按凤阳府志潘氏李信章妻年二十七夫亡自　　缢墓傍死　　张士纯妻魏氏
　　按凤阳府志魏氏诸生张士纯妻亲操井臼善　　事翁姑未久夫病死氏号天泣血自缢柩旁康　　熙二十年奉旨旌表
　　夏天祥妻某氏
　　按凤阳府志某氏夏天祥妻祥佣工以食夫妇　　僦居南关外祥病笃氏刲股救之弗愈及亡殓　　毕随投缳死　　陈遇妻张氏
　　按凤阳府志张氏陈遇妻年二十夫亡泣血经　　一月而死　　夏日升女
　　按凤阳府志夏日升女年十五许聘董贞吉贞　　吉死女不言而泣似有所请父怜其志许令合　　葬乃不食阅月死　　卞鲁妻杨氏
　　按凤阳府志杨氏卞鲁妻夫亡氏年二十不食　　自缢死　　黑昆妻杨氏
　　按凤阳府志杨氏诸生黑昆妻归三岁昆病剧　　泫然与氏诀氏曰妾随君去耳既而病愈越一　　年昆病复作氏曰君不记去岁约乎妾终当不　　负乃密市鸩藏之昆亡氏饮鸩家人百计解救　　不许姑抱其子前哭劝氏不顾乘闲复饮其余　　时方视殓毒发死康熙十三年奉旨旌表
　　胡氏女
　　按凤阳府志胡氏女父尚德年十四刲股以救　　母病许聘杨三极极为人佣工死于梅城父母　　欲更卜婚女曰愿归极骸葬之听命父母捐赀　　取极柩归及葬女往拜奠归是夜自经死时年　　十七　　刘汉妻何氏
　　按凤阳府志何氏刘汉妻夫亡以身殉有司　　旌之　　宋尚义妻俞氏
　　按凤阳府志俞氏宋尚义妻夫亡无子赴水死　　侯谨度妻张氏　　按凤阳府志张氏侯谨度妻秉性孝谨允协内　　则夫亡绝饮食而死建坊旌之　　赵民化妻周氏
　　按凤阳府志周氏赵民化妻年二十六夫亡越　　三日泣辞孀姑自缢死邑令旌之　　许会妻张氏
　　按凤阳府志张氏许会妻其姑素与寺僧有私　　并欲污氏氏遂投井死　　倪景妻王氏
　　按凤阳府志王氏倪景妻夫贫与兄御车至山　　东客死兄归告氏恸哭绝粒时归倪甫二年母　　迎女归劝慰之寻辞母曰今夕为婿七期请暂　闺烈部列传六十八
皇清十八
　　汪亢宗妻鲍氏
　　按钱塘县志鲍氏举人经纶之女武进士汪亢　　宗妻亢宗病亡鲍欲以身殉舅姑勉之曰死易　　也立孤难乃止已而二子俱殇鲍泣曰妇人出　　嫁从夫夫死从子子死复何俟遂闭户服卤而　　死康熙九年旌表　　张讱女
　　按海宁县志诸生张讱女孝廉待轩曾孙女也　　许字查德昌少承家训端静有仪生三岁即为　　继祖母吴所抚甫议婚德昌讣至女颜色不变　　家居如平常虽微见泪痕不令人知其意御素　　服握发椎髻六年如一日癸亥疾作犹强起至　　甲子正月忽发晕死而复苏乃哽咽呼其父曰　　初儿有言不敢告今且死矣忍不明此志乎儿　　当查郎死时已欲捐躯念祖母老姑缓数年耳　　是夕梦中与彼有同穴之订今所期已至儿不　　能复留矣语毕而绝时年二十有六亲戚莫不　　哀之事闻旌表　　查亦林妻冯氏
　　按海宁县志冯氏查亦林妻亦林年二十三殁　　冯以节自矢久之有阴夺其志者冯遂自缢死　　张氏女　　按嘉兴府志张氏女父海昌张佩贾于桐乡之　　青镇家焉年五十无子赘陆尧焕为婿氏勤于　　奉养斗室近市人莫闻其声婚六日佩游楚又　　十日尧焕亡氏即跃入河救起以母故忍死越　　三年闻楚寇乱计父终不归遂自经死　　郑引妻徐氏
　　按嘉兴府志徐氏桐乡青镇人年十六归郑引　　素患羸疾氏勤女红以养及疾笃以家　　贫无子嘱改适氏号泣不许既殁父母哀其无　　依劝如婿言氏即严服毒而死年二十有八　　张国柱妻徐氏　　按海盐县志徐氏进士迈姊张国柱妻柱高要　　令源思侄读书力学徐执纂组挑灯伴之辄达　　宵旦柱屡困棘闱不得志徐慰之曰穷达命也　　何郁郁耶惟尽人事以俟之可也柱亡徐痛哭　　欲死父宗曰子女幼不可死令婢妾谨伺之　　不得间徐乃饮食如平时数月侍者懈遂赴井　　死时康熙十二年十月　　沈登妻张氏
　　按平湖县志张氏沈登妻夫早亡不食而死　　朱氏女　　按平湖县志朱氏女母亡居丧其姊婿入繐帷　　逼奸女遂自缢死今人名其墓曰阿姨墩云　　顾季蘩　　按桐乡县志顾季蘩县人也幼通诗史娴内则　　许配吴江张迪九迪九苦读成病年二十将婚　　遽亡讣闻季蘩遂赋绝命词一章投缳焉时康　　熙九年三月上巳年二十有一张氏遂迎其柩　　合葬于洚溪浙抚范承谟题旌建坊乌戍　　费皓妾张氏　　按乌程县志张氏杭州儒族女年及笄为中书　　费皓副室生子陛甫&#而皓病氏糜股以进日　　夜呼天愿以身代及皓卒欲从死家人以陛方　　孩力阻之氏截发茹素坐卧一小楼郁悒而死　　严麒姑　　按乌程县志严麒姑司空后裔庠生严嵘女许　　字盛世瑞未嫁康熙二十六年六月瑞夭麒姑　　闻讣登楼自缢以救苏复吞金举家泣劝环守　　累日瞪目视曰许我过盛我自有主张次日父　　与俱往拜盛父母毕随奠世瑞灵复至殡所抚　　棺大恸遂绝食潜吞针及磁锋而死年十八　　王姓妻任氏　　按绍兴府志任氏王姓妻会稽人夫亡守节三　　十余年有狂徒以非礼犯之自缢死　　黄嘉文妻蔡氏
　　按临海县志蔡氏名慧奴黄岩人蔡础之女黄　　嘉文妻美姿容知书史生一女一子俱幼康熙　　甲寅耿精忠叛于闽陷黄岩围台郡军于城之　　南定海将军固山贝子统大兵驻郡城阻江而　　陈明年乙卯秋贝子潜遣师自黄之西茅坪&#　　棚半山岭而进截贼之后贼遁凡大兵所过诸　　乡咸以其民附贼悉俘焉慧奴并女子为驻防　　杭州满帅所获帅年迈有子未婚瞰慧奴端庄　　秀丽冀配为子媳善待之越月遣卒赴杭迎其　　子至台成礼其子将至时九月望前一日帅语　　慧奴曰翼日是汝团圆日汝知之乎慧奴初不　　解徐惊曰得毋将迫我乎既而帅子至慧奴觉　　夜半私谓其女曰吾忍死须臾为汝故也今不　　能为汝计矣弟尚幼汝善抚之言毕遂窃帅壁　　间所挂佩刀自刎而死帅觉大怒既悔且媿投　　其尸于江系其女子归于杭州满城中江通大　　海茫茫巨浸一瞬千里嘉文痛妻尸不可得宛　　转匍匐而至于杭家贫赤手子女无从得赎帅　　恨其母之不谐厥愿故高索值见嘉文操戈以　　逐之流离冻馁无所居止武林好义者一时闻　　风悼叹为之僦庐以处给以衣食资斧未旬日　　得八十金群相率赴满城赎其子女付嘉文以　　归是夕慧奴父蔡础梦其女告曰翼日当收我　　于海滨某村桑阴下幸无后期次日础如言至　　其处忽见飓风大作海潮涌起慧奴尸随波而　　至颜色如生县令奇之赠棺殓以葬黄氏祖茔　　之侧越数日其夫偕儿女俱至慧奴死于九月　　之望及是盖三阅月矣　　褚氏女
　　按宁海县志褚氏女东岙褚宗领女也康熙十　　五年年十六海寇犯境掳女与其兄至舟欲污　　女女诳曰释兄回我从汝贼如其言纵兄登陆　　乃厉声曰吾欲全兄耳岂为贼妻耶遂跃入海　　越三日尸浮于所居门前港上服饰整然面色　　如生　　陈君翰妻丘氏
　　按太平县志丘氏泉溪人三岙陈君翰妻海寇　　入犯同群妇匿山中寇搜山遇氏欲污之不从　　胁以刃氏引刀自刎手携一子直立不仆夫至　　取子始仆　　吴金妻顾氏
　　按仙居县志顾氏平泰女夏阁吴金妻甲寅寇　　陷城乙卯克复士女玉石俱焚顾氏年十六色　　甚丽避难湖头为旗军所获抱马上疾驰氏计　　绐之得间赴水死　　申可贤妻沈氏
　　按金华府志沈氏申可贤妻夫亡安贫抚子康　　熙十五年闽寇焚掠各乡氏令其子逃避贼拿　　氏子归巢氏厉声大骂贼遂断其肢体而去　　郑荣祖妻徐氏　　按西安县志徐氏邑庠生郑荣祖妻于康熙二　　十六年父被雠郑邦璧等殴死氏矢志执仇未　　得遂触死县&#邑人为之罢市至丁丑邑令陈　　鹏年询知氏冤暴棺未葬特为考案牒正立墓　　建祠总督郭世隆复旌其门　　徐学诗妻余氏
　　按西安县志余氏徐学诗妻学诗南乡前河人　　家最贫与氏依苫茅咽&#秕度日康熙乙亥岁　　歉迫于公私逋负值岁暮惶急自经死氏抚尸　　一恸为薄置殡具&#葬讫即阖门自缢于夫死　　处时年三十余　　黄厥昌妻董氏
　　按温州府志董氏黄厥昌妻永嘉人康熙十四　　年避乱禁山兵突至被胁詈曰吾儒者妻岂受　　尔辱遂投峭壁下兵怒抽刃断其喉督学旌表　　林占春妻童氏　　按温州府志童氏林占春妻永嘉人性端肃康　　熙十四年闽变避乱雅山兵猝至掠群妇闭一　　室氏度不免取竹簪自钉耳中不死乃抽壁间　　悬刃断喉死兵亦叹惜而去督学旌焉　　郑国干妻徐氏
　　按温州府志徐氏郑国干妻永嘉人康熙十四　　年避乱朱山遇兵众妇悉被掠徐宁死不受辱　　遂杀之督学旌表　　林元标侧室冯氏
　　按永嘉县志冯氏林元标侧室海寇掠罗浮氏　　被执贼欲犯之投海死次日尸逆流至罗浮江　　下乡人称异　　东湖烈淑
　　按乐清县志东湖烈淑不知其为妇为女康熙　　十四年八月闽乱避山中遇掠至港桥吞声饮　　恨投水死诸君子共吊以诗邑令徐公表之　　赵君扬妻张氏　　按乐清县志张氏庠生赵君扬妻同夫避乱山　　中被获至湖边跃入水中死其夫觅葬之遂不　　再娶居数年亦死邑令旌之　　王兆琰妻陈氏
　　按瑞安县志陈氏场桥王兆琰妻康熙己未三　　月海寇乘夜登掠子女陈年二十八陈夫及子　　俱被执并驱陈行不从群贼拽走五六里许发　　尽落脊肉脱见骨将近贼艘骂益厉贼怒其终　　不可夺乱砍之随毙　　周贞一妻吴氏
　　按处州府志吴氏庆元庠生周贞一妻康熙十　　四年耿逆陷城氏命子三锡从吴陈仁起义以　　图恢复不克死之氏闻泣云儿死于难吾不死　　必辱遂投缳贼兵至氏二目怒张众贼惧退及　　贼歼旌表　　华国治妻翁氏
　　按处州府志翁氏华国治妻勤操井臼克妇　　道国治少游荡无检家殖尽落勒氏改醮氏遂　　操刀銼颈未洞喉众知拥护得苏刀痕未愈复　　行强逼随复加刃而殒里人莫不切齿于华　　陈桂姑　　按景宁县志陈桂姑康熙十三年为闽寇所掳　　不辱投溪死桂姑诸生陈浩然女住县南隔溪　　陶国俊妻杜氏　　按缙云县志杜氏庠生陶国俊妻乙卯春因闽　　变大兵进剿杜携一子避难深山为兵所执杜　　曰我宁死决不受辱抱儿痛哭大骂兵怒断其　　颈而死越五日国俊收其尸颜色不变其畜犬　　守尸七日杜殡犬赴水死　　朱以钦妻陈氏
　　按缙云县志陈氏朱以钦妻及笄于归安贫端　　谨乙卯闽变缙邑妇女为乱兵所辱不堪陈被　　掠即赴水死　　翁大城妻林定宋
　　按福建通志林定宋福清武举人翁大城妻初　　姑病刲左股和药姑得痊及大城病复刲右股　　大城亡林哀痛不欲生谋为立嗣嗣定投缳死　　年二十有五　　吴捷妻游端容
　　按福建通志游端容诸生吴捷妻大兵将至趣　　夫出避自赴后亭投池中死　　陈达如妻赵锦姐
女
附

　　按福建通志赵锦姐陈达如妻兵将至谓女寿　　姐曰善事尔父女曰母死儿岂可受辱泣拜其　　父与母同赴江死　　吴际翔继母陈敬姐
游端宜丘
贞姐顺姐附

　　按福建通志陈敬姐诸生吴际翔继母与妇游　　端宜孙妇丘贞姐孙女顺姐同避兵复壁中相　　谓曰事至此奈何贞姐遂以怀中儿付婢自缢　　顺姐引绳跪母求缢端宜手不能举遂自就缢　　呼母者三而绝端宜亦自缢敬姐抱三尸恸哭　　寻亦投缳　　刘鼎烈妻董氏
　　按福建通志董氏诸生刘鼎烈妻兵至氏自抽　　刀刎死鼎烈亦自杀　　王燮妻孙氏
　　按福建通志孙氏王燮妻归未期夫亡事姑甚　　谨兵至别姑投井死　　章时葆妻兰居姐
训
姐附

　　按福建通志兰居姐章时葆妻兵至同女训姐　　死泮池中女年十三　　章日孟妻陈氏
　　按福建通志陈氏章日孟妻兵至与小姑启姐　　约同死遂杀其幼女自裁启姐年未笄亦自刎　　林翼昭妻孙淑英陈
氏附

　　按福建通志孙淑英诸生林翼昭妻兵至同弟　　孙贤妻陈氏投井死　　吴光祚妻陈氏
　　按福建通志陈氏诸生吴光祚妻兵至投井死　　吴骏声妻陈氏　　按福建通志陈氏诸生吴骏声妻孀居二十年　　兵至投井死　　吴道成妻孙氏
　　按福建通志孙氏吴道成妻孀居十年兵至投　　井死　　吴孔铉妻李氏
　　按福建通志李氏吴孔铉妻福州人归未期夫　　死孀居兵至投井死　　兰梦麟后妻林进姐
林
氏附

　　按福建通志林进姐诸生兰梦麟后妻兵至与　　侄妇林氏同刎死　　林四姐
　　按福建通志林四姐林昂女城陷投井死　　周国学妻陈玉姐静
姐附

　　按福建通志陈玉姐周国学妻与侄女静姐同　　纺绩兵至因指屋旁污池问静姐曰此可溺否　　虑其涸也静曰常闻赴水者以面扑地即死遂　　相率死于池静姐年未及笄　　陈云金妻吴粹茂
孙氏许
氏琚姐附

　　按福建通志吴粹茂陈云金妻兵至与陈宏谟　　妻孙氏妾许氏同投井死粹茂小姑琚姐先之　　琚姐年十四　　吴一凯妻张宁姐
　　按福建通志张宁姐吴一凯妻兵至投井死　　杨承铎妻林氏　　按福建通志林氏杨承铎妻兵至投河死　　陈承高妻林氏　　按福建通志林氏陈承高妻兵至闻夫被害氏　　堕楼死　　竹工妻某氏
　　按福建通志某氏夫为竹工不知其姓氏兵至　　以大箕覆衣饰自刎其上　　吴兆鲲妻林氏
　　按福建通志林氏诸生吴兆鲲妻兵至被获诘　　夫所在绐以远出拷掠竟日终不言乘间投井　　死　　杨承宣妻林氏
　　按福建通志林氏杨承宣妻兵至执拷其夫氏　　出救兵欲乱之不从被杀子兆熊抱母尸恸哭　　不食死年十九　　孙毅妻张氏
　　按福建通志张氏孙毅妻兵至投池死
　　陈承礼妻何氏
　　按福建通志何氏陈承礼妻礼父为兵所执拷　　逼财礼计无所出投井死氏绝食七日呕血而　　殁　　林琛妻张氏
黄
氏附

　　按福建通志张氏林琛妻琛被兵执受拷掠氏　　出救兵杀其夫氏痛哭同妇黄氏投井死　　杨八妻张氏　　按福建通志张氏杨八妻夫死孀居兵至携子　　避楼上被获乘间抱子上城时江水正涨氏从　　城跳入江中尸逐水去三日涌出犹抱子如生　　林明夏妻凌氏　　按福建通志凌氏林明夏妻兵至强掳归营觅　　死无路至督学郭之奇祠前绐兵曰吾实从汝　　宜释我兵信之为解系猝取石破兵头颅继至　　者大怒以刃抉其阴沟而死是夜魂归诉姑告　　死所天明前石磴有血迹夫求尸瘗颜色如　　生　　文庙女子
　　按福建通志女子不知其名避难文庙兵入被　　拘坚拒不从威以刃女惟以头触地诟骂百端　　兵问为谁女不答兵怒欲杀之女即引喉受刃　　兵犹不忍急敛刃而喉已断　　陈圭姐
　　按福建通志陈圭姐诸生陈九霄女兵至被劫　　至城上乘间跃下折足兵恨投以巨石犹匍匐　　赴河死　　林翥妻孙酉姐
　　按福建通志孙酉姐林翥妻兵至以幼子付姑　　将投水适为兵获绐之曰我有金藏某处愿赎　　兵信之至途中堕井死　　刘璧妻陈氏
　　按福建通志陈氏刘璧妻兵至投井死
　　郑讯妻孙氏
　　按福建通志孙氏郑讯妻兵至投井死
　　陈九重妻蔡氏
　　按福建通志蔡氏诸生陈九重妻兵至投井死　　梅煃春妻徐氏林
氏附

　　按福建通志徐氏梅煃春妻兵至与妯娌梅烘　　春妻林氏同投井而死　　陈子祯妻游氏
　　按福建通志游氏陈子祯妻同幼子坐井傍适　　兵至遂投井子见母堕亦随下同死　　游子骥妻陈氏
　　按福建通志陈氏诸生游子骥妻兵至杀其子　　自经死　　陈仕策妻卓氏
王英聚妻
王守礼妾附

　　按福建通志卓氏陈仕策妻兵至与王英聚妻　　郑氏黄守礼妾某氏俱投井死　　张九妻某氏
露锦
妹妹附

　　按福建通志某氏张九妻兵至投河死时有陈　　士楷婢露锦林&#婢妹妹年皆幼俱投井死　　陈聘妻孙氏　　按福建通志孙氏陈聘妻同父孙如苏避难被　　获不从兵伤其喉从父投井死　　陈氏
　　按福建通志陈氏农家妇也兵至欲犯之不从　　投井死　　李大妻何长妹
　　按福建通志何长妹连江何怀正女李大妻夫　　为寇所杀何闻自缢死　　林妇陈氏
　　按福建通志陈氏连江人林挺梅子妻夫本牧　　竖氏归未一岁而寡贫无以殓氏枕尸哭三日　　夜投缳死　　王元吉妻吴玉姐
　　按福建通志吴玉姐连江诸生王元吉妻寇至　　谓吉曰明早为陈太姑忌辰今当整馔先尝明　　日为奴死期后来得附太姑之享也寇入被掠　　夺刀就斗仆地呼太姑者三遂受刃死　　陈慈姐
　　按福建通志陈慈姐诸生陈盖瀚女寇陷城被　　掳忿詈不从寇力挽之奋触欲死见杀年十五　　陈宜姐　　按福建通志陈宜姐陈元晖女寇至被获欲污　　之死拒不从胁以刃终不屈遂被害年十七　　林云姐　　按福建通志林云姐早失父母许聘吴氏寇起　　被获故作病状徐行不数武得一并绐寇曰既　　从汝盍缓我行乃憩于井侧遂忽跃入年十四　　陈用建妻林氏　　按福建通志林氏陈用建妻戊子城陷同伯姒　　卓氏投井寻救出见夫被伤挺身翼之兵怒击　　其首不死至是又被获欲犯之不从子有琠出　　救同遇害　　林如锦妻章氏
　　按福建通志章氏林如锦妻寇起城未陷早怀　　毒以待及为所获咽毒死　　林仲蔚妻刘小珠
　　按福建通志刘小珠林仲蔚妻寇至为所获不　　从被扃于楼自经死　　孙次琇妻赵裾姐
　　按福建通志赵裾姐元亮女孙次琇妻寇至抱　　周岁儿避农舍恐不免以儿嘱其婢投井死　　蔡锡蕃妻黄连姐引
姐附

　　按福建通志黄连姐晋江蔡锡蕃妻从夫寓连　　江为寇所获同蕃母姨引姐投&#死　　翁茂宋
　　按福建通志翁茂宋福清太学生翁辅长女许　　配林辉祖未嫁祖死女梦垂发少年面有忧色　　坐倚东序心颇疑之及讣闻女号泣几绝独处　　一小楼或数日不&#或强进一匕形枯骨立服　　缟素三载一日恍睹少年前揖而去女因怆然　　流涕曰三年岁月非惜余生实不获死且未知　　林郎归葬何所今又见告岂敢稍延遂绝食而　　没　　陈芹楷
　　按福建通志陈芹楷闽县陈公寿女被兵掠去　　女佯告兵以瘗金处俄夺兵佩刀自刎死　　林鼎湟妻刘秉顺　　按福建通志刘秉顺林鼎湟妻长乐人鼎湟携　　家避寇秉顺与妇谢氏及长女淑德次女某分　　藏匕首衣带间未几寇掠其地秉顺偕妇并二　　女相继自刎死四尸相抱血流山谷越明日&#　　葬焉　　杜汝谅妻叶添使
　　按福建通志叶添使闽县杜汝谅妻夫避兵溺　　死叶闻讣招魂以葬散簪珥及汝谅书籍于宗　　族从容自缢死　　陈得栋妻蒋氏
周
氏附

　　按福建通志蒋氏长乐人福清陈得栋妻与后　　庄人陈云元妻周氏同被兵掠迫污不从兵以　　刃按二妇颈并大骂兵怒磔之　　吴邦瞻妻某氏
薛禹
孟妻附

　　按福建通志某氏福清吴邦瞻妻适迁海檄下　　夫妇无依栖宿树荫邦瞻病亡氏行乞于道为　　坟瘗之自缢死树下时有同邑薛禹孟妻某氏　　值禹孟行贾某氏依甥以居檄催徙急氏佯许　　甥同往俄自经死　　胡守谦妻黄氏
　　按福建通志黄氏武进士黄邦镇女武举胡守　　谦妻康熙十三年逆变守谦遗书于外言逆势　　必败状为守城者所获出斩郊外氏陨涕相随　　于市愿以身代不许乃乞其首手缀于项殓毕　　自具棺衾设左右位置守谦木主痛哭饮毒死　　王善谟妻某氏　　按福建通志某氏王善谟妻古田人康熙甲寅　　逆变破县氏被执骂不绝口贼怒刺其心而死　　郭圣昌妻黄氏　　按福建通志黄氏古田黄龙女郭圣昌妻归郭　　三载昌亡氏事瞽姑姚氏十余年康熙十三年　　逆变破城闭门自缢死　　林骏功妻施氏
　　按福建通志施氏候官人孝廉林际开子骏功　　妻功病亡无子氏被发披麻治丧服阕投缳死　　陈恒妻王珠使　　按福建通志王珠使候官民陈恒妻恒病家贫　　氏刲股代药不愈死氏泣别父母自缢距夫死　　仅三日　　刘自姐
　　按福建通志刘自姐永福人年十六兵略其地　　自姐被执迫污之不从遇害　　林圣极妻张淑燕
　　按福建通志张淑燕候官林圣极妻极病淑燕　　方归未几亡哀恸不已殓毕送柩坟前饮鸠死　　许凤潜妻郑祈使　　按福建通志郑祈使候官儒士许凤潜妻夫病　　吁天割股以进夫殁含痛治丧服阕泣诀翁姑　　父母择日投缳死　　林铎妻王允静
　　按福建通志王允静闽县民林铎妻铎病亡家　　贫王号泣抱姑&#踊殡殓毕奄奄卧棺侧&#年　　死　　潘清源妻罗氏
　　按福建通志罗氏候官诸生潘清源妻源亡至　　大祥日自经死　　李&#妻蔡氏
　　按福建通志蔡氏名璧福清人候官诸生李&#　　妻夫疾医&#投药蔡仓卒捉绩筐中剪刀刺胸　　取肝为糜以进&#竟死蔡欲从舅姑泣止之扶　　创强起日进一粥越三年以母病归宁数日得　　疾进医不许一日问其弟曰古云三年之丧则　　当三岁今人以二十七月为终丧不亦短乎又　　两月夜二更自缢死时康熙丙辰距&#亡恰三　　十有六月满三年之数云　　陈文汇妻薛正宋
　　按福建通志薛正宋福清诸生薛懋赏女陈文　　汇妻夫亡氏恸哭几绝欲投缳家人仓皇解救　　一昼夜方苏自是足不下&#勺水不入口者七　　日死　　何錧昌妻陈氏
　　按福建通志陈氏福州人都司佥书其蕴孙女　　福清何錧昌妻昌亡子三岁殇氏乃拜姑泣辞　　明日早起整衣饰钥户投缳死　　陈元绥妻林青官
　　按福建通志林青官长乐陈元绥妻产一子绥　闺烈部列传六十九
皇清十九
　　林云禧妻翁氏
　　按福清县志翁氏林云禧妻禧遘疾氏刲股和　　糜以进及死逾夕即取夫魂帛经柩侧为婢救　　苏遂不食延至六七之晨复自缢死御史萧震　　为之铭　　高耸妻吴氏
　　按福清县志吴氏高耸妻生男女各一辛丑海　　寇至氏匿山中夫与子俱被执索金赀无有子　　遇害夫悲痛亦以是日死氏抚二尸恸哭气绝　　者数谋葬未遂会有调迁之令迫促就道往依　　弟居省中阅三年丧毕邑令许归葬氏语其女　　曰今幸得归吾事毕矣此行当不返顾其女诀　　别而去至瑶江寝处棺侧出其三年中十指所　　积为坟于祖茔之旁泣奠毕抚棺长号自经死　　太史郑开极为之传　　黄英彀妻林氏
　　按福清县志林氏诸生黄英彀妻彀死适丁乱　　氏以夫薄殓&#埋浅土自念曰吾夫无子终鲜　　兄弟翁姑柩尚暴露吾未可以死孀居九年刺　　绣织累积羡余买山葬翁姑与夫又归葬其　　父母乃曰吾事毕矣整衣登堂辞拜戚属从容　　投缳死　　林其标妻韩氏
　　按福清县志韩氏林其标妻标苦贫患血疾氏　　仿徨药饵无所出刲股和糜以进标没其姊为　　买山葬标氏曰幸余抔土俾妇得祔夫傍次日　　标葬氏送归呼姊与诀姊密伺守氏绐曰须三　　日后持杯酒浇夫坟方死守者懈即自经　　余其晁妻林氏　　按福清县志林氏余其晁妻夫外出经营死于　　虎氏擗踊哀哭为夫招魂越三日投缳年二十　　有六　　郑默妻吴氏
　　按福清县志吴氏郑默妻夫亡即扃户自经死　　欧如经妻林氏　　按福清县志林氏年十九适欧如经仅一载夫　　死氏饮泣绝粒为母防救不得死越三日乙夜　　沐浴投缳县令请表之　　夏可仁妻黄氏
　　按福清县志黄氏夏可仁妻夫死守丧三年乃　　辞诀翁姑父母投缳死　　翁肇正妻郑氏
　　按福清县志郑氏翁肇正妻夫亡氏将自经翁　　泣谕之氏曰孤已长翁寿未艾不患其不底于　　成也妇死决矣遂扃户投缳年二十有三　　高希良妻林氏　　按福清县志林氏高希良妻良往古田病客舍　　临没断发裂襟函以遗氏后火骸而归氏哀恸　　欲绝投缳死　　李志俊妻陈氏
　　按福清县志陈氏李志俊妻产一女志俊病亡　　氏及夫小祥语家人曰余守夫制已&#年今将　　从亡人地下矣遂雉经年二十二　　吴焲妻张氏
　　按福清县志张氏诸生吴焲妻焲亡氏擗踊号　　痛服成扃户自缢母姑急救苏七日不食夜半　　起沐浴更衣拜夫主啖药至日中毒发端坐而　　逝巡抚许世昌旌之　　何源灏妻林氏
　　按福清县志林氏何源灏妻灏出经商遇贼掠　　其货杀之氏哀恸欲殉其姑泣谕曰余孀居抚　　三孤不幸丧其一今若夫又死若宜苦守待季　　叔成立以延宗祀否则吾无生理矣相对大恸　　氏自是与姑相依为命及姑没治丧事如礼叔　　长生男氏喜曰吾夫有后可以死矣遂沐浴更　　衣从容投缳死年三十有二　　郭名堪妻薛氏
　　按福清县志薛氏郭名堪妻夫病笃语氏曰我　　料无起色若何以自计氏慨然曰有死而已及　　夫亡氏遂不食越七日自经死　　翁长钺妻林氏
　　按福清县志林氏翁长钺妻钺病笃语氏曰子　　当浣衣同我远行氏答曰君病若此犹欲出乎　　钺微笑曰子未喻耶氏愀然答曰唯唯及钺亡　　氏为夫殡殓毕遂伏枕不食防者严不得死乃　　强起栉沐饮食言笑如常未几忽缢死　　薛棨妻韩氏
　　按福清县志韩氏薛棨妻棨病革氏割股和药　　吁天请代及亡具祭馔拜夫灵端然缢于柩侧　　年二十有七　　翁应&#妻魏氏
　　按福清县志魏氏诸生翁应&#妻&#读书榕城　　病亡氏闻讣奔丧欲自裁复念二岁孤无依乃　　矢志苦守日勤织作十二年弗少休孤以疾暴　　亡遂呼其弟之三山运其夫榇归抚棺哀恸曰　　郎不庇若雏余今引雏随郎一丘眠矣戒家人　　具酒脯祭其夫遂入内寝雉经年三十七　　施国度妻方氏　　按福清县志方氏施国度妻度亡氏即是夜引　　绳欲自经家人防之严及小祥忽投缳死年二　　十有七　　戴可颂妻林氏
　　按福清县志林氏戴可颂妻颂父母早亡家贫　　苦读得内伤疾氏昼夜奉事弗倦及夫没即欲　　从死家人劝解以夫死未有葬所徒死无益乃　　少宽假罄其衣饰付伯氏谋卜兆营二穴迨小　　祥为夫礼忏毕遂雉经年二十有五　　陈元城妻王氏
　　按福清县志王氏陈元城妻城家贫业渔施罟　　江边溺死氏号哭奔赴江畔招魂觅尸殡之越　　十日自经　　陈初圻妻施氏
　　按福清县志施氏陈初圻妻圻病亡氏水浆不　　入口者凡数日服成拜奠毕遂入内寝投缳死　　年十九　　余瑞莘妻翁氏
　　按福清县志翁氏余瑞莘妻莘以父命省祖茔　　死于途是夜氏得凶梦晨起闻门有侘傺声无　　何凶闻至氏哀恸绝食择死期至日沐浴整衣　　出拜舅姑毕遂从容入户投缳而逝年三十有　　一　　何继响妻游氏
　　按福清县志游氏何继响妻响客建宁病亡初　　氏为夫置媵生子佳瑢至是以孤嘱媵曰善抚　　之越七日晨兴自经死年二十四　　施尧盖妻江氏
　　按福清县志江氏施尧盖妻家甚贫值迁移僦　　居新丰里编茅为室氏怡然居之尧盖病亡哀　　恸欲绝内外无亲棺衾皆氏躬亲治之视殓毕　　遂绝粒雉经死　　林百骥妻刘氏
　　按福清县志刘氏林百骥妻骥病氏刲股肉和　　药以进及死检衣从容洗濯以备殓至晚谓邻　　妪曰苦人恐明早起迟烦将所晒衣代收之妪　　亦不之觉次晨邻妪视户不开推而呼之则悬　　尸在室矣　　陈氏女
　　按福清县志陈氏女许聘王世名世名殁讣至　　女哀恸几绝请于父往奔王丧抚棺三呼入世　　名寝室仍服初服仰视小楼有两板系绳自经　　死年十九　　林兆机女
　　按福清县志诸生林兆机女许聘陈岁可可苦　　读抱&#女闻辍食累日以香燃臂吁天求代晨　　昏为常及可没女大恸欲奔丧母未之许女曰　　儿心已死三月矣母知计决命舆具缟素往就　　丧次抚棺三呼询陈郎寝室入曰吾得死所矣　　出缳于袖自经死年二十有二　　郭孙章妻刘氏
　　按福清县志刘氏诸生刘三英女年十八适郭　　孙章其夫病瘵没刘视含殓毕次早从容投缳　　死年二十七　　郭文富妻杨氏
　　按福清县志杨氏郭文富妻归郭生一女值内　　迁寄居仁寿里郭刺史庄中未几富亡贫不能　　殓刺史赠之以棺舁至氏从容治具殡夫己自　　经柩侧　　陈彦纶妻何氏
　　按福清县志何氏陈彦纶妻纶读书不就弃家　　客游一十六载家贫氏坚心耐苦纺绩以奉舅　　姑比夫归未一年得病死氏从焉　　李锺英妻林氏
　　按莆田县志林氏李锺英妻英少病风痹其父　　愿罢婚氏不可未几父母俱殁母舅阴许他姓　　氏觇知夜奔李氏拜舅姑及夫夫病如前氏扶　　以出入夫亡恸哭数日亦死　　赵氏女
　　按莆田县志赵氏女许字林文恢文恢早夭女　　服丧至次年父欲议别配遂自经学使及诸有　　司并旌之　　方塘妻郑氏
　　按莆田县志郑氏方塘妻甲寅之乱山民闭寨　　自守塘病亡寇攻寨急氏恐辱自经年二十一　　何琮妻陈氏　　按仙游县志陈氏何琮妻折桂里人康熙二年　　琮病氏刲股焚香求以身代越明年琮亡氏年　　二十六悲号哀恸期以七日后死遂屏绝水浆　　以其夫之珍玩及己之服饰手书分遗所亲以　　为诀别自理殓具备极周悉至期沐浴更衣拜　　辞夫灵及族党亲戚端坐扼吭而死县令旌之　　林宣妻郑氏　　按仙游县志郑氏林宣妻功建西关外郑安女　　年十六归林二十林亡于康熙十九年六月初　　三日永诀誓以七月望日午刻当相见至日里　　老闻于邑侯郑氏觉恐不及时即素衣端坐于　　正室引绳经死会邑侯同绅衿士民祷雨于坛　　闻氏死遂同往吊不啻千余人　　张氏女
　　按同安县志张氏女许聘陈郊郊殁女年十九　　闻讣奔丧越三年自缢　　黄奕娘
　　按同安县志黄奕娘许聘王凤凤殁台湾讣至　　自缢死　　陈八娘
　　按同安县志陈八娘许聘林万燧燧殁自经死　　吴氏女　　按同安县志吴氏女许聘林烇烇殁女闻讣奔　　丧一恸而绝　　石锦娘
　　按同安县志石锦娘许聘林原原殁锦娘闻讣　　服毒而死　　义娘
　　按同安县志义娘系鹭人失其姓氏甫及笄遭　　乱被掳以头触地几死行至东岳道旁投井死　　其后天寒月白每见一女子往来井畔康熙十　　二年乡人苏贵梦见女子曰吾尸陷井中子能　　出而瘗之吾厚报子于是乡人掘井果见白骨　　以素练合裹之及葬素练俱化为水乡人惊异　　为立祠于坟上号曰义娘井曰义井　　吴子俊妻林氏
　　按同安县志林氏吴子俊妻年二十六俊死卒　　哭自缢家人救之不遂久之防懈遂自尽　　蔡迪愚妻许氏　　按同安县志许氏蔡迪愚妻夫亡自经死　　陈某妻林氏　　按同安县志林氏&#上陈某妻夫亡氏年甫十　　七以夫腰带自经死　　陈双妻黄氏
　　按同安县志黄氏陈双妻双死氏自经以殉乡　　人义之与叶赏妻周氏同立祠于灌口路旁　　纪四妻蔡氏　　按同安县志蔡氏纪四妻贼掠其家以兵劫之　　氏义不受辱贼杀之至死犹手执衣带不置　　叶赓朝妻郭氏　　按同安县志郭氏儒士叶赓朝妻性至孝事姑　　有加礼家贫郭入门即脱簪珥佐中馈夫将殁　　氏誓以死殉夫解之曰而素明大义毋以我故　　重伤吾母心氏佯许诺竟毁形绝粒而死年二　　十有四　　杨六妻王氏
　　按同安县志王氏杨六妻六死氏年十七撤帷　　之日集父母昆弟曰毋惊吾继姑也投缳而死　　沈勇妻杨氏　　按同安县志杨氏沈勇妻夫死自缢年二十四　　陈京妻许氏　　按同安县志许氏陈京妻为豪强所迫义不受　　辱被击死尸无完肤后豪母见鬼病死　　刘宗道妻李氏
　　按同安县志李氏诸生刘宗道妻宗道以乩仙　　之祸被执李以不肯行磔死西源人至今祀之　　曾妇陈氏　　按同安县志陈氏蔡塘曾家妇曾溺死陈自经　　以从　　魏准生妻丘氏
　　按同安县志丘氏魏准生妻夫亡母令再适不　　从及小祥遂自经死年二十二　　许彭妾黄氏
　　按同安县志黄氏许彭妾遇悍卒张考强污不　　从死之事闻考正法黄得旌表　　刘宜娘
　　按同安县志刘宜娘许聘蔡德德死宜娘义不　　再字求婚者至遂投缳而死　　纪宽舍
　　按同安县志纪宽舍许聘陈阵舍阵舍殁纪入　　视阵目不瞑纪拭其目矢以身殉哭奠十余日　　投缳阵舍母解之复苏谕之曰烈女之后岁多　　大旱汝以一人累一邑不如无死为愈纪曰无　　庸忧也我死将殓置水一碗于棺下遇旱求雨　　以此水泼吾棺雨即降竟复自缢后果大旱试　　之立验　　林科娘
　　按同安县志林科娘许字李燕燕病亡科娘闻　　讣沐浴更衣自缢死缳绝坠地挺立不仆是日　　前一夕里人夜见神灯千余从埭岸至其家　　洪标娘　　按同安县志洪标娘许聘生员郑毓浚浚试台　　湾船飘逾年无踪迹父欲再议婚不从自缢死　　林雅娘　　按同安县志林雅娘许聘海澄谢昂昂病笃林　　驰魂省视早晚常见昂&#前家人惊骇及昂殁　　闻讣遂自缢驰报谢昂母至已越日矣颜色如　　生昂母视曰曩在吾家&#前群讶为祟者孰　　知其为吾妇也年二十四　　黄维桢妻杨氏
　　按同安县志杨氏浯州人年十四归南安黄维　　桢徙居永春姑没氏事翁甚孝谨桢病邻妇代　　卜云夫妻难两全氏泣谓夫愿以身代意未行　　而桢殁其俗病死者即火其枕席氏留寝如故　　每取筊向灵前卜曰三旬许我归乎翁微闻托　　邻妇代慰之一日翁出氏整衣冠拜告邻妇询　　其故佯曰祈翁康宁尔又曰欲少憩翁归幸为　　言午饭已在案矣翁归食毕呼妇不应邻妇入　　视已自缢帷中年十有七时大旱绅士咸集祈　　雨齐往观之颜色如生邑令以闻奉旨旌表
　　刘修妻郑氏
　　按同安县志郑氏举人郑中偕女年十八适刘　　修修病侍汤药衣不解带修殁水浆不入口久　　之越明年七夕投缳死　　陈是演妻周氏
　　按同安县志周氏陈是演妻夫亡氏恸哭绝粒　　私办殡具卒哭日沐浴更衣自经死　　陈泗观妻黄氏
　　按同安县志黄氏陈泗观妻夫亡痛哭誓不独　　生自缢而死　　周之翰妻郑氏
　　按同安县志郑氏诸生周之翰妻逆卒掠城中　　氏恐不自保舍二子赴水死　　黄兴妻庄氏
　　按同安县志庄氏优伶黄兴妻兴鬻剧于外时　　或寄其余资付氏为事翁费翁殁氏卖薪市棺　　不给泣贷富家期以夫回刻偿及夫病客邸氏　　求夫之中表与幼弟偕往扶夫归夫殁氏悉出　　其弊衣残器以偿负者服药而死　　刘畿妻叶氏
　　按同安县志叶氏刘畿妻畿死于盗氏自经死　　赵印芳妻傅敏娘　　按南安县志傅敏娘赵印芳妻芳病亡氏年二　　十有二无嗣痛夫柩未厝矢志守节奉姑数载　　不茹荤与姑共守幼叔图继厥后亡何有豪弁　　欲强娶之氏语姑曰叔虽未婚渐及长成妇今　　可得死矣姑与其母力慰之氏佯诺夜潜自经　　于后园橘树下　　郑朝新妻吕氏
　　按永春县志吕氏名昭容归化教谕兆熊之孙　　女幼读孝经晓大义年十八归郑朝新相夫谨　　事孀姑黄氏孝越五年朝新殁氏遗腹生女不　　育即誓以身殉适夫兄举次男姑谋立后勉妇　　饘粥为抚孤计遂取侄腹之密裁绢作母子还　　顾图绣明月二金字于图上自题云身体执金　　玉志节凌冰霜藏箧中及大祥前一日氏父震　　章适过其家氏曰呵爹来儿愿毕矣父不意其　　为永诀也大祥日鸡初鸣请主拜奠告其姑废　　彻将就浴姑许之遂诣旁舍掩户挂绣图于壁　　上结缳而绝时年二十有四　　张赓卿妻周氏
　　按永春县志周氏儒士张赓卿妻赓卿病笃氏　　告其母曰夫必不起夫死无子望已绝矣儿惟　　一死从之也卿执氏手诀曰我死汝善事后人　　氏呜咽不能语即是夜投缳而死时年二十有　　一　　谢某妻卢氏
　　按漳州府志卢氏龙岩人年十七嫁谢某夫死　　哀泣三年丧毕自缢而死　　汤氏女
　　按漳州府志汤氏女漳浦人许聘林攀攀亡女　　闻讣哀泣往奔丧亲视含殓葬毕投缳死里人　　上其事旌之　　林菶娘
　　按漳州府志林菶娘漳浦林光尚女幼聪慧能　　识字许聘同邑吴鹤鹤死菶娘欲往奠父母难　　之乘间雉经家人破户救之誓死不更字会有　　议婚者至菶娘取吴氏纳币所制衣衣之贴身　　夜投井死衣带间有字曰尸归吴父母乃闻于　　吴而与鹤合葬焉县令旌其闾　　谢氏女
　　按漳州府志谢氏女龙溪人许聘于魏年十六　　魏死女奔丧守志抚嗣子俱不育遂自缢死　　卢氏女　　按漳州府志卢氏女龙岩人许聘于谢未嫁而　　谢没旬日不食自缢死年十七　　张氏女
　　按漳州府志张氏女龙岩人幼许字黄苑青年　　十二失怙恃归育于黄苑青挟岐黄出游旋抱　　病归女年十七未合&#苑青死女绝食誓不欲　　生众劝之不得竟投缳死　　李琱姑
　　按漳州府志李雕姑平和人生而秀慧以孝闻　　年十八许字龙溪赵氏越四年赵没姑悲痛不　　胜潜毁妆衣布素明年父将改聘姑泣谓其嫂　　曰赵郎不幸夭折无再配理今赵不能迎我归　　是使我自绝于人世也有父有母幸慰存之嫂　　心窃笑之日暮幼弟方明烛读书姑令大书节　　义两字明晨洗妆缢死父母大惊悔曰吾&#待　　此女矣因遣人赴赵至殓颜色如生县令亲往　　祭之旌其门　　林枢妻吴招娘
　　按漳州府志吴招娘诏安吴带女林枢妻枢病　　亡氏年二十三无子自矢殉夫饮毒刎吭俱以　　救免或劝之嫁答曰吾非惜名节但无颜事他　　人耳一日祭其夫至夜盥栉雉经死合葬于马　　山之麓县令旌之　　胡欣然妻郑氏
　　按漳州府志郑氏诏安生员胡欣然妻欣然没　　氏将死之家人曰何如守节答曰必守节者有　　孤在或舅姑无倚耳今我未有子而舅姑有叔　　可赖安用守节哉遂投缳死　　杨氏女
　　按漳州府志杨氏女平和人父敏许配同里朱　　某朱客许湾两载不归女年已及笄有客从许　　湾来得朱死信女即自经　　杨玉娘
　　按漳州府志杨玉娘龙溪农家女年十六许配　　邻村吴穆穆病笃女请于父母往视未半日穆　　死女悲不自胜穆父将以殇礼葬女曰玉在乃　　用成人礼女斩衰就位哭三日将题墓石女曰　　请题烈女杨玉娘夫吴某之墓玉未嫁当归死　　于杨不便相累也翁骇告以立嗣女曰未成妇　　非所敢任遂以死期告其母劝之不可曰吾有　　兄弟五人可事父母志已决但不当家死请就　　外众知不可夺也为之筑台至期乡人毕至县　　令闻之遣吏来曰谕守节女曰村家女非求名　　何与官事遂从容投缳死乃合葬于杨里渡头　　陈兑娘　　按漳州府志陈兑娘龙溪陈宸纶女幼许字姚　　锦未嫁锦游学粤东道亡讣至兑欲死父母防　　之伺间竟自缢　　曾桧妻林氏
　　按漳州府志林氏平和人曾桧妻桧濒死呼之　　曰我死汝别从可耳氏不应及桧死遂自缢家　　人亟救之防密不得死遂绝粒十七日而没年　　二十有三　　黄宾妻张氏
　　按漳州府志张氏平和人黄宾妻宾海澄公族　　也宾早亡张抚其遗孤成长乙卯之变其子从　　人突围出请援不遂城既陷张遂怀石投井而　　死　　陈梦龙妻张氏
　　按漳州府志张氏平和陈梦龙妻龙病药不效　　医曰尽今夕矣氏大戚遂自刎时月方望忽黑　　风从屋中起十里内屋瓦皆飞咫尺莫辨人形　　须臾气绝月复明梦龙亦死越七日合葬于孔　　道之旁邻家井水尽赤三日居人祷于墓乃复　　故有司旌之　　庄某妻谢氏
　　按漳州府志谢氏龙岩人嫁庄某方六月而夫　　亡送葬触柩而死年十八　　商兆琛妻陈姐
　　按漳浦县志陈巽姐白沙陈氏女商兆琛妻琛　　客寓坑园生一子方周岁为贼许逊所掳欲污　　之氏义不受辱遂遇害时年二十有七事在康　　熙二年　　张敏妻刘冯姐
　　按漳浦县志刘冯姐云霄人故田家女十五适　　张敏敏牧竖也邻有恶少方悌谓冯艳而敏憨　　可私诱之百端不为动俄以独居见迫坚拒得　　脱不胜愤自缢死为妇未四月也时康熙十七　　年父刘蔡讼于官悌贿胥吏缓狱会总督姚启　　圣镇漳嘉刘节烈颜某闾命同知李甲声致祭　　械悌伏几下榜其背百不死幽于狱甲声为记　　其事并颂以诗　　林甫妻朱氏
　　按漳浦县志朱氏诸生林甫妻康熙二年甫病　　亡一子寻亦死朱往诀其母送之还劝立孤以　　嗣夫佯诺之诒母归越旬余伺间整衣正容自　　缢死　　黄氏女
　　按漳浦县志黄氏女许字于杨未嫁杨亡女号　　呼欲绝欲以生躯殉葬为诸姆舁起勉强毕丧　　从容自尽有司旌之　　吴氏女
　　按漳浦县志吴氏女码硁吴三女也年十六值　　民变官兵四出焚掠吴与父伏林莽间兵获之　　父出护遇害絷吴归抵县治触柱不死竟自缢　　林就妻康氏　　按漳浦县志康氏佛潭人林就妻食贫事姑以　　孝称丙申大兵至康虑不测与妯娌诀夜登楼　　自缢死　　林干妻程氏
　　按漳浦县志程氏书生林干妻有姿容康熙壬　　寅山寇刘畅哨聚马婆山氏被掳迫之勿从令　　他妇诱之曰我辈到此即欲全节谁能相信何　　如忍辱须臾以望生还氏曰吾行吾志耳何求　　人信即不得已计惟一死耳贼怒加之刑氏骂　　不绝口而死　　陈斗庆妻游尾姑
　　按龙岩县志游尾姑营兵陈斗庆妻年二十夫　　病亡而姑又没游孑身守孝矢志靡他有防守　　壮丁欲强娶之因自缢死奉旨建坊旌表
　　张万操妻林二姑
　　按龙岩县志林二姑里民张万操妻也年十七　　被广寇掳至西门外逼辱不屈自缢死县令旌　　之　　谢楚材妻吴二娘
　　按海澄县志吴二娘谢楚材妻吴我敬女也康　　熙癸卯迁界移居楚材故懦弱夫妇相携遇盗　　为所执盗绐欲奉楚材为主其实利吴姿吴知　　之遽前拔贼刀自刎群盗方骇愕楚材亦逸去　　无有表之者惟乡里能道之　　卒妇林忍姐
　　按海澄县志卒妇林忍姐者同安人?


　闺烈部列传七十
皇清二十
　　吴光扆妻谢氏
　　按建宁府志谢氏政和人吴光扆妻夫死于贼　　姑令改适氏自杀　　丘参妻周氏
　　按建宁府志周氏崇安人丘参妻参死恸哭几　　殒姑苦劝以食逾月遗腹生一女氏抱棺号泣　　曰夫虽弃我我敢负夫乎不食数日死　　王初石妻黄氏
　　按建宁府志黄氏崇安人王初石妻石贫为父　　行役溺死氏闻哭几绝遗腹生子抚之及三岁　　为剃发氏拜夫灵遂自刎太姑亟救不及启其　　梳匣得诗曰常说死同穴怎忘生共衾夜泉难　　负约一剑托贞心时年二十远近咸作诗挽之　　童先声妻范氏　　按建宁府志范氏崇安庠生童先声妻值寇乱　　被掠不屈骂贼投河死　　丘世蕃妻倪氏
　　按建宁府志倪氏崇安丘世蕃妻康熙十六年　　值寇乱避居下东坑六月三十日寇临其地被　　逼弗从大骂不绝遭惨害　　刘昌仁妻张细娘
　　按建宁府志张细娘崇安人刘昌仁妻年二十　　一为贼所掠逼之氏叱曰我自有夫不受污也　　贼挟之以刃益厉声曰吾头可断腹可剖身不　　可辱骂不绝口遂遇害　　游月清
　　按建宁府志游月清政和人君正女年十四以　　美色闻于里中贼欲图之围其室月清抱幼弟　　潜匿水碓下贼闻呱呱声踪迹之杀其弟逼月　　清不从遂遇害　　严志振妻王氏
　　按瓯宁县志王氏严志振妻振福清人流寓瓯　　宁年二十四夫亡止遗一子矢志鞠之逾年一　　子亦丧王悲痛赋十叹诗亲设酒醴祭姑暨夫　　端坐自缢而死　　施端宋
　　按瓯宁县志施端宋国纲女流寓瓯宁幼诵内　　则诸篇年十五议配诸生林玉子长培未嫁培　　殁女闻讣辞父母易服至林视培目犹未瞑恸　　哭抚之解巾自缢于侧发中有一纸书云受聘　　女端宋虽与郎未合&#不可无别我死另置一　　棺祔葬康熙二十七年建坊旌表　　阮荫娘
王
寻妻

　　按台湾府志阮氏荫娘本漳州人父操舶为业　　年十六适王寻寻同安人贫不聊生寄身行伍　　氏归未几寻伯兄没伯姒弃遗腹子别适氏抚　　之如己出寻寻亡其仲兄某偕妻远来哭寻氏　　请所抚侄为夫后仲许之夜静仲姒就寝氏即　　自缢家人救苏自是防甚密氏恐不得遂绐姒　　曰吾尝缢甚苦今不敢尔时或佯笑语不复过　　为哀恸姒以为信防稍&#既卒哭又乘隙就缢　　姒急救泣慰曰叔死不可复活何自苦氏曰誓　　不独生得遂同归之愿足矣仲使人随之不离　　氏乃醉之以自脱严妆投缳死时康熙二十年　　梁佐卿妻关氏　　按广东通志关氏梁佐卿妻年二十三归梁事　　翁姑孝二十五夫亡无子父母欲嫁之氏以死　　誓纺绩贞守糟糠不饱甘之如饴康熙癸卯乡　　遭焚贼至以白刃逼偕行氏骂曰吾节妇恶　　贼乃敢辱我贼怒杀之乡人无不堕泪　　张氏女
　　按广东通志张氏女父康侯早没母苏氏鞠之　　甚苦女生而孝谨幼许同里庄之信信病亡女　　闻讣哀痛欲奔丧母不许女昼夜悲泣水浆不　　入口母强之食已而食不下咽未几而死　　朱氏七烈　　按广东通志朱氏七烈者南海朱协莲妻妾女　　婢也海寇掠莲家莲妻卢氏被执骂不绝口饮　　刃而死莲妾周氏李氏婢张绣云幼女尾姑俱　　以卢死愤骂同毙贼手莲长女十姑年十七细　　姑年十六贼挟之渡海二女并号泣奋身赴海　　贼拽之旋以头触贼刃贼怒杀之　　罗世贤妻锺氏
　　按广东通志锺氏番禺庠生罗世贤妻贤居承　　宣街夫亡孀居二十余载事翁姑极孝庚寅大　　兵入城氏投井死时年六十二　　冯亚斗妻潘氏
　　按广东通志潘氏新会冯亚斗妻归冯周岁事　　姑以孝闻甲午李定国困城守兵粮缺掠民为　　食其夫卧病呼母妻语曰变至此即康强且不　　免况如我者乎与其葬凶残腹中孰与自死母　　妻哭慰之乃自强起碎厨户为薪潘泣曰夫行　　妇随吾敢惜死乎侦姑已睡夫妇举火自焚同　　室救之不得次早检阅火堆惟两心不烬而已　　王命召妻滕氏　　按广东通志滕氏靖藩下王汝库子命召妻命　　召随征病亡氏哀恸不食七日死夫妇年俱十　　六康熙十三年靖南王题请旌表奉旨建坊
　　方馨娘
　　按广东通志方馨娘东莞河田人文学方铉女　　八岁许聘文学陈龙驺子澄如康熙癸丑年甫　　及笄陈子夭殁馨娘矢志从死至冬月夜半换　　白衣固纫投水死远近哀之陈母迎其柩合葬　　陈妇阮氏　　按广东通志阮氏田家妇夫陈姓不知其名生　　未尝知姆训康熙三年奉旨徙濒海居民流离乏食其夫挈之托身牛舒云　　虎家为奴任耕作居邑城东门外一子一女皆　　幼夫死阮方有娠旁皇哀号已念身为人奴又　　少艾若恋恋诸孤势不自全乃决志殉夫往从　　主人翁乞钱以殡既葬闭户自缢邻媪救之劝　　慰曰即不爱生奈诸孤何且又未也阮唯唯　　他日抚其二孤曰吾不能为汝计矣遂投水死　　彭焨女　　按广东通志东莞贡生彭焨女赋性贞静许嫁　　御史尹明翼孙滋康熙庚戌滋弱冠病亡女闻　　计号恸擗踊几绝或议择婿曰有死无二劝祝　　发则又曰誓不为尼父母不得已许往视殓伏　　尸哭尽哀殓毕守丧不归与滋生母胡氏形影　　相依抚育嗣子鬻簪珥以营滋葬地未几病却　　药呕血而死死复苏数日与家人诀乃瞑目而　　逝与滋合葬　　许康策妻陈氏
　　按广州府志陈氏新会人许康策妻康熙初新　　宁贼首锺吉伍生世喜甄参相拥众围劫其乡　　氏夫被杀舅姑及家人俱掳禁陈氏不受辱大　　骂夺刀自刎死　　黄震妻锺氏
　　按广州府志锺氏南海人黄震妻夫早亡子幼　　家贫孀居十七年康熙己酉土贼劫之下船逼　　污氏嚼舌喷血骂贼不绝口贼磔杀之　　梁伯仁妻黎氏
　　按顺德县志黎氏梁伯仁妻仁死无子翁姑殁　　氏年二十六苦节守义康熙甲辰海贼劫其乡　　氏仓皇逃难贼追迫抱石自沉死　　梁亚喜
苏氏梁亚
蟾闰明附

　　按顺德县志梁亚喜年二十值海贼披猖乡村　　危急诸母曰贼充斥柰诸女何喜答曰有死而　　已无畏也甲辰岁盗攻其兄梁简侯楼喜在焉　　楼将破喜堕楼而死其姊亚兰已适何因避乱　　回家亦堕而死同时生员梁钖莲妻苏氏及烈　　女梁亚蟾年十八梁闰明年二十俱骂贼不绝　　口被杀　　陈改娘
　　按顺德县志陈改娘生员陈宗谦女年十六未　　受聘甲辰海贼劫其乡偕弟避难贼渐逼氏遂　　投大江死　　卢尚雍妻郑氏
　　按香山县志郑氏庠生卢尚雍妻康熙甲辰海　　寇掠其乡尚雍与父母妻子皆被执母衰病不　　前贼弃之郑氏方襁负其子度姑可幸脱即解　　释其子于地目送姑姑乃携孙归郑死不随贼　　贼曰我释汝后复有执汝者第随我去可赎汝　　翁与夫郑氏曰非所计也遂触石而死　　陈昌昆妻梁氏
　　按香山县志梁氏莆山村陈昌昆妻康熙三年　　春海寇入村昌昆父子被执贼持刀逼氏随往　　氏不从引颈受戮贼杀之　　欧帝佑
　　按清远县志欧瑛女名帝佑许嫁某氏康熙元　　年将亲迎被贼劫去不受辱为贼所杀　　彭氏二女
　　按连山县志彭氏二女父镗澄迈县训导康熙　　五年流贼入境二女同时被执坚拒不辱詈不　　绝口为贼所杀邑令旌之　　杨徽勋母陈氏
　　按乳源县志陈氏生员杨徽勋母大贼曹营劫　　县因大水不能过河遂攻杨家围临破氏即自　　缢死　　李光亨妻张氏
妾刘
氏附

　　按翁源县志张氏生员李光亨妻与妾刘并被　　贼掳义不受污共投崖死县令李上林旌之　　林万寿妻沈氏　　按翁源县志沈氏生员林万寿妻贼破围见氏　　佳冶强欲污之氏骂贼不屈死县令李上林旌　　之　　王应会妻陈火姑
　　按归善县志陈火姑邑诸生王应会妻归宁途　　次盐埠&#遇大蓬盗被掳不为所污次日盗回　　营经赤沙渡火姑自舟中奋身入海死　　陈年姐
　　按归善县志铁炉湖叔冠女许嫁邑庠生李花　　结岁丙戌定婚期至九月寇陈耀入据县城年　　姐惧为所污密缝其衣以罗带自缢死　　潘氏女
　　按长乐县志潘氏女年十六未嫁城破被执欲　　污之至死不从贼惧以刃女益奋骂夺刀自杀　　贼恨支解其尸　　陈阿戌妻张顺娘
　　按海阳县志张顺娘海阳下底乡人年十七适　　鹳塘陈阿戌事翁姑以孝谨称居家勤恪夫妻　　相敬如宾一日阿戌入丛竹中樵薪薄暮不归　　其父爇炬往寻已为虎啖尽惟头颅背骨在林　　莽中顺娘走拾残骸遍舐其血抱之号恸旋入　　室割喉垂死姑救苏守之母至慰谕再三谓曰　　儿年少好境尚多何苦为此顺娘大呼曰此语　　非所愿闻已办一死何事多言以戌平日衣器　　杂物尽纳其棺中斋醮忏悔资死者冥福括其　　簪珥指环仅得两余付翁襄事翁不忍用醮毕　　躬负土以葬留旁穴相待母辞归慰谕益恳顺　　娘曰儿从此无回头日矣次夜二鼓竟缢死于　　&#时康熙癸丑二月也康熙二十二年奉旨建坊旌表　　邹永福妻锺氏
　　按程乡县志锺氏邑民邹永福妻年十八归邹　　贫甚日事纺绩夫妇茕茕孑立氏有姿色里屠　　黄伺夫出诈事挑之氏正色闭门夫归告之夫　　艴然以刀授妻曰再来有刀在次日夫出氏绩　　如故屠至遽夺其刀曰汝真不从杀汝犹杀一　　&#也手摩其乳氏右手持棍左手捉衾瞋目大　　骂曰鼠贼吾头可断吾身不可辱欲杀即杀屠　　遂杀之夫归报县县令典史往验见氏捉衾持　　木状俨然若生坐榻不仆典史捕获黄贼对尸　　杖之尸方颠遂毙屠于狱籍其产为氏供祭立　　庙祀之表其门时康熙六年　　许乃振妻张氏
　　按埔阳县志张氏许乃振妻年十七归许甫一　　载夫勤学山中受湿致病两足不能动履氏朝　　夕举案甚谨康熙丁巳夫遭回禄死氏自近采　　药闻夫变奔回仰天哀号曰夫死吾岂独生时　　火方烈氏即投火共烬　　梁指妹
　　按高要县志指妹处士梁迥清女生而聪敏　　阃训许嫁周颂颂少补邑弟子员年二十未婚　　而没妹闻讣素衣号哭白父母欲奔丧不可设　　位晨暮痛哭至明年颂死之日妹哭讫盛饰登　　楼自缢死归其柩与颂合葬旌表　　梁象震妻余氏
　　按新兴县志余氏生员梁象震妻避乱寓居大　　隐村山贼焚氏被掳不辱适傍有鱼池奋入　　池死　　李昌运妻何氏
　　按德庆州志何氏庠生李昌运妻昌运死欲以　　身殉屡为母阻时方乱潜逃有强暴乘乱威　　之何据刀厉声曰此刃可蹈吾身不可污若辈　　乘危倾人天当不若宥也遂自刎　　温月娇
陈
氏附

　　按德庆州志温月娇温和鼎女世乱避地三洲　　为群盗所执娇语嫂陈氏曰可死不可辱也嫂　　许诺遂相携触石而死　　孔宗尧女
　　按德庆州志孔氏贡生孔宗尧女少许知县吴　　语论次子语论携子宦游四川遇难不返女誓　　志不字会某官以事遣卒执尧女不及避为健　　卒见归自悔曰吾何当露面为鼠辈熟视耶留　　此清白身归泉下也遂绝粒死　　郝熙女
　　按合浦县志郝熙女许聘儒士黄朝熙遭兵逃　　散朝熙流落异省有游击王继学子王韬闻郝　　女容貌绝伦遣兵子持聘金掷其家适朝熙回　　乡订期迎亲韬倚势夺之女知父一贫儒难与　　抗衡遂自缢　　王大年妻陈氏
　　按灵山县志陈氏王大年妻河南人康熙二年　　大年任灵山县丞甫两月而没陈痛夫泣血殓　　毕即自缢死邑令义之命合葬东门郊外随仆　　二人感其节烈寻皆痛悼而死　　陈总兵妻曾氏
　　按灵山县志曾氏湘潭人总兵陈某妻寓于灵　　年少而艳其夫被贼杀于横州博合墟氏闻厚　　赂购尸殡殓成礼约三七后以身殉慕其姿者　　百计诱之不应预悬一练于梁置备棺衾经理　　后事届日召诸邻妇饮各相馈别家人老幼分　　班生祭毕乃易妆自酌俗名曰吃上路饭拜夫　　灵柩从容自经　　许耀斗妻陈氏
　　按琼州府志陈氏澄迈北桥人同知陈时政曾　　孙女大同府同知许汝都仲子耀斗妻也年二　　十夫病亡仅一女归依母家矢志不嫁会岁大　　祲饿殍塞道氏母度难存活欲夺其志私为受　　聘将娶前一日氏知之抱女恸哭绐之出遂自　　缢死　　程演妻韦氏
　　按定安县志韦氏程演妻性贞静明达义理闺　　门里戚无间言遭黎贼之变掳氏不行贼褫其　　衣氏厉声骂曰身可杀而衣不可褫时有稚女　　在抱料不能免乃置于道傍贼复逼之啮唇喷　　贼遂被杀暴露二日颜色如生夫及邻里潜伏　　山林目睹其事贼退合众殡葬闻者无不伤感　　徐氏何氏　　按贵州通志徐氏卢龙云妻何氏龙鼎妻俱郡　　人乱兵逼城二妇恐污俱自经死康熙九年旌　　其闾　　江妇柯氏
　　按贵州通志柯氏闽人寓镇远适江氏子生一　　女夫溺死柯闻擗踊哀号誓不欲生翁姑多方　　慰之终不可解乃为筑台柯辞翁姑别女伴赴　　台受亲属祭毕其女牵衣涕泣留之从容语女　　曰妇人未嫁从父既嫁从夫夫死从子吾夫死　　无子殆天丧我也遂自经　　敖氏二女
　　按贵州通志敖氏二女父鸣雷与兄启宗妻张　　氏皆同郡人寇至挈家避坉后洞中贼缘岩至　　知不免姑嫂并结襟投岩死郡守姜登高上其　　事学使旌之　　詹俸禄妻吴氏
　　按贵州通志吴氏詹俸禄妻蛮彝司人贼兵乱　　氏避难孙岩山兵至度不免投岩死岩高数十　　仞肢体不损颜色如生人咸异之　　李氏三女
周氏
田氏附

　　按贵州通志李氏三女父承春同母姊妹也与　　嫂周氏及外姊田氏皆同郡人贼兵追急恐辱　　同坠岩死学使旌之　　江氏女
　　按贵州通志江氏女父之鸿永宁普市所官女　　年十六未字遭乱被掠不辱自经死康熙三年　　旌表　　任尊德妻敖氏
　　按贵州通志敖氏贵阳人任尊德妻事姑及祖　　姑尽孝夫殁氏年二十三子贤甫一岁抚养成　　立袭朗溪司副长官值伪兵溃乱氏避箐中不　　食而死　　邵尧章妻陈氏
　　按贵州通志陈氏邵尧章妻安化人为兵掠去　　被迫携两幼女投江死　　葛氏女
　　按贵州通志葛氏女父应启许字王若陵未嫁　　而陵亡女闻不食死　　潘奎妻吴氏
　　按贵州通志吴氏新贵人明经吴和修女年十　　六适镇西庠生潘奎六年而奎亡遗子四岁复　　殇吴曰不即随夫地下者为此儿今复何望其　　母闻往视之默无一言阅三日绐其母寝漏下　　三&#悉取平日澣衣着之投缳而死及母觉气　　已绝矣　　冉国辅妻张氏
　　按贵州通志张氏冉国辅妻安化人贼兵纵掠　　氏窜洞中被获度必受辱投崖死　　杨郁妻何氏
　　按贵州通志何氏杨郁妻修文人夫客死普安　　何以死自誓家人防之何佯为谈笑慰其姑防　　者稍懈乃解带自缢康熙十年巡抚佟凤彩旌　　其门　　牟妇李氏
　　按贵州通志李氏适牟氏子遇难自刎从人急　　救夺其刃喉未绝以手断之而毙　　杨昌裕妻刘氏
　　按贵州通志刘氏杨昌裕妻安化人年十八为　　伪兵所执死之　　时际明妻王氏
　　按云南通志王氏千户时际明妻赵州人郡廪　　生王曰都女年二十与夫及舅姑避兵于杨柳　　冲顺治末为贼所执自揣不能脱引刀刎颈血　　喷贼衣观者无不流涕康熙元年巡抚袁懋功　　具题旌表　　陆万顷妻杨氏
　　按云南通志杨氏太学生陆万顷妻赵州人性　　刚烈顺治末年贼兵猝至避不及引厨刀自刎　　颜色如生康熙元年巡抚袁懋功具题旌表　　杨朝栋妻苏氏　　按云南通志苏氏诸生杨朝栋妻赵州人廪生　　苏浚女顺治末年避兵于庄西穴中为贼所逼　　不辱而死康熙元年具题旌表　　卢惠妻宁氏
　　按云南通志宁氏卢惠妻惠为思州经府铜苗　　攻城宁投河死旌表　　吴伯佑妻张氏
　　按蒙化府志张氏吴伯佑妻年十九沙逆破城　　被掠不从贼杀其乳子终不从以头触刃贼怒　　杀之　　周兴祚妻杨氏
杨氏
高氏附

　　按云南府志杨氏周兴祚妻事翁姑至孝相夫　　有礼戊戌之岁避乱于石壁村氏年少方&#谓　　兴祚曰事急矣妾惧不免愿以一死释君累兴　　祚泣曰尔一死则殒二命盍避之氏曰妾固知　　其必不能免也奚避为遂潜入室自缢死其弟　　妇杨氏侄妇高氏从之康熙丙午呈请旌表　　白应科妾马氏　　按云南府志马氏白应科妾陕西汉中府人赋　　质幽闲操行贞洁康熙二十二年应科任云南　　按察使马随之官科遘疾危笃马亲尝汤药衣　　不解带科卒哀痛拒食投缳死年二十二有司　　事请表其节　　施尧心妻龙氏
蔡氏金氏朱氏金妹海长刘
氏妇周氏妇段氏妇傅氏附

　　按云南府志龙氏施尧心妻户部郎合川孙女　　归施七年而寡寇入滇龙与媳蔡氏金氏孙媳　　朱氏女金妹孙女海长阖门自缢又有前妻女　　刘氏妇侄女周氏妇段氏妇侄妇傅氏皆同时　　自缢死人称施氏十烈　　王起凤妻张氏
　　按富民县志张氏县民王起凤妻年二十余适　　凤甫一载凤病淹卧日久张侍汤药不倦及亡　　张痛哭自缢死　　许纯臣妻谢氏
　　按富民县志谢氏贡生许纯臣妻赋性端洁善　　事翁姑戊戌溃寇抢掠氏虑不免泣谓子曰好　　从尔父吾不能复顾矣言讫自刃而死　　丘允元妻徐氏
　　按宜良县志徐氏生员丘允元妻徐允聘女年　　二十二夫亡遗孤仅二岁族人逼改节氏自断　　一指示志抚孤二十余年大兵临省溃寇四出　　氏投岩死康熙五十四年学使旌之　　顾连城妻王氏
　　按嵩明县志王氏顾连城妻杨林人城溺水死　　氏年二十二号恸欲绝闻夫柩将至跃入水顺　　流而下尸迎夫殡见者皆为伤悼以诗吊之州　　守雷御龙为文致祭勒碑其墓焉　　徐孔昌妻管氏
　　按嵩明县志管氏徐孔昌妻明经管调阳女少　　敦重寡言笑年十六归昌康熙癸巳地震昌压　　死氏痛不欲生至暮投缳死州守吴宝林因验　　灾亲诣其地询其家及邻右无不交口称贤云　　将死之夕惟以奉养老姑谆嘱仲叔不及他事　　州守以闻旌其门　　永贵妻张氏
　　按寻甸州志张氏永贵妻年十六归贵年余夫　　亡氏痛哭擗踊至送葬前一日夜俟人静自缢　　死　　魏韩者后妻冯氏
　　按建水州志冯氏燕源女有楚客魏韩者闻其　　贤求为继室韩年两倍于冯冯敬事之无怨甫　　一年韩病且死谓冯曰乡远难归吾命也幸为　　觅一棺地或有余资善事后人可也冯不言韩　　卒倾囊以为殓葬设奠举头触棺不死遂托病　　入卧自缢与韩合葬城南时年十七　　丁女
　　按建水州志丁女父云龙中营卒也以女字营　　丁张弘德德邪荡父母欲辞婚女乃怀张聘物　　中夜缢死州牧旌其门　　艾女
　　按建水州志艾女名淑德许字李姓李子无行　　及笄忽遗书相离或劝另字女不应自缢死有　　司旌之　　史小二妻史氏
　　按通海县志史氏史小二妻曲江东山人康熙　　三十一年夫死于虎殓毕氏引刃自杀　　朱英女
　　按通海县志朱英女名受禄未适人康熙二十　　一年逃兵掠欲污之女投水死　　刘祚妻陈氏
　　按通海县志陈氏刘祚妻举人明汲妹溃寇肆　　掠陈投井死　　王义妻周氏
　　按嶍峨县志周氏棋阳文学鼎黄女幼闲静有　　淑质大父师稷钟爱之教以闺范能明古训年　　十八适邑庠生王义亲操井臼孝事翁姑有贤　　妇称康熙乙巳土酋叛乱恐为所执投井死时　　年二十有八所生子昌祉癸亥奉　朝命补行辛酉乡试举孝廉待铨县令赠孺人　　张应升妻赵氏　　按嶍峨县志赵氏张应升妻康熙四年土逆叛　　为所执不屈投河死　　王圣妻郑氏
　　按嶍峨县志郑氏生员王圣妻康熙四年土逆　　叛为所执不辱自缢死　　张联耀妻吴氏
　　按嶍峨县志吴氏张联耀妻康熙四年土逆叛　　为所执不屈投济川桥而死　　董恒妻段氏
　　按嶍峨县志段氏董恒妻康熙四年土逆叛氏　　与恒同避兵于草屋中时大兵扑剿已至贼巢　　贼益肆抢杀氏与恒誓必死贼攻急恒令少缓　　以待氏曰事至此得死君前幸矣何得以儿女　　累耶恒方危坐氏举火焚屋遂自缢以焚其身　　顷之恒亦罹难　　阿期妻禄马
　　按蒙自县志禄马阿期妻彝人也寄居新安阿　　期常为人佣工染工外瘴至家而没禄马抚尸　　哭甚痛劝之终不改越七日翁姑为人获稻仅　　外祖姑坐庐外禄马以幼子置其怀自缢于庐　　中　　龙龄妻闵氏
　　按蒙自县志闵氏龙龄妻康熙十九年氏翁龙　　廷汉为土司所杀后复遣兵抄其家男女俱被　　系氏恐受污绐兵众曰房有金帛取以分给汝　　等遂入房自缢死兵众大骇观者如堵有司旌　闺烈部艺文一
　　齐杞梁妻赞　　　　　　　晋左贵嫔遭命不辰逢时险屯夫卒埸莒郊吊不宾哀崩高城诉情穹是遂赴淄川托躯清津　　高愍女碑　　　　　　　　　唐李翱愍女姓高妹妹名也生七岁当建中二年父彦昭以濮阳归天子前此者有质妹妹与其母兄者使彦昭守濮阳及彦昭以城归妹妹与其母兄皆死其母李氏也将死怜妹妹之幼无辜请独免其死而以为婢于官皆许之妹妹不欲曰生而受辱不如死母兄皆不免何独生为其母与兄将被刑咸拜于四方妹妹独曰我家为忠宗族诛夷四方神祇尚何知问其父所在之方西向哭再拜遂就死明年太常谥之曰愍当此之时天下之为父母者闻之莫不欲愍女之为子也天下之为夫者闻之莫不欲愍女之为室家也天下之为女与妻者闻之莫不欲愍女之行在其身也昔者曹娥思父自沉于江狱吏&#囚章女悲号思唁其兄作诗载驰缇萦上书乃除肉刑彼四女或孝或智或仁或义噫此愍女厥生七年天生其知四女不伦向遂推而布之于天下其谁不从而化焉虽有逆子必改行虽有悍妻必易心赏一女而天下劝亦王化之大端也异哉愍女之行莫不家闻户知也贞元十三年翱在汴州彦昭时为颍州刺史昌黎韩愈始为余言余既悲而嘉之于是作高愍女碑　　露筋庙碑　　　　　　　　　宋米芾天地之间大体阳况君子阴比小人而五行交相为功各有正位其庞杂者亦交处于阴阳之间盖乱臣贼子之所禀妇人女子之所羞虽其粉饰一时班域圣贤明未即察而阴谴亦不旋踵则泽国之女噆肤露筋不就有帏之子名不显于一时祠方揭于千古庸夫愚妇之所传称有如昨日是幽显之所共信而古今不可得而议者然则伯夷叔齐之节不必俟圣人万世所自知明矣绍圣元年十月中岳外史米芾东归过其下刻石赞曰王化焕猗盛江汉叔运煽猗人伦乱一德产猗昭世典情莫转猗天质善楚泽缅猗云木偃炜斯图猗日星建　　史母程氏传　　　　　　　　元袁桷呜呼余尝得三卯录读之蜀祸之惨诚不忍言也夫朱&#孙之死而复生也蜀民就死率五十人为一聚以刀刺之乃积尸至暮疑不死复刺之&#孙尸积于下刺者偶不及尸血淋漓入&#孙口夜半始苏匍匐入林薄匿他所后出蜀为枢密使尝袒裼示人未尝不泣下贺靖权成都录城中骸骨一百四十万城外者不计呜呼盖可悲也蜀眉州史氏由唐吏部侍郎俨从僖宗幸蜀因家焉其先墓在青神将二十世宋世号名族其出蜀者今唯居湖州一房读其遗事益悲之史母程夫人苏文忠之母之族也夫人将携其家下峡江以橐金腰缠之兵暴至伏林莽与邻妪谋曰输金果可生吾儿无资不复能出蜀史宗无唯类矣纵得生旦夕兵复至亦决死均死死以全史儿诚不恨妪见身死为吾出腰中金告儿使速走须臾兵果执母谢以实无金遂遇害翼日妪语于邻告史氏儿儿甫十三从草野得尸如其言窆以归且亟图其象识曰史光母年五十有四嘉熙二年十月二十七日申时死兵难儿遂东南来占籍湖州刻意自奋以右科为浙东兵马钤辖軡辖生子圭文嘉定儒学教授嘉定生子台孙介喜台孙习儒术通吏文复有子几人而史氏繇嘉熙至于今且四传矣噫蜀繇秦帝入中夏至于宋凡一千五百余年文物大盛绝不知有兵革一旦扫削殆尽迄今百余年遗墟败棘郡县降废几半可哀也已可哀也已　　双节庙记　　　　　　　　揭奚斯
皇帝元年江浙行省言漳州万户府知事阚文兴死其君厥配王氏死其夫邦人既为之立庙请加褒显以慰邦人以为天下后世劝乃下吏部定封太常议谥而封阚文兴为英毅侯王氏为贞烈夫人庙曰节之庙今右司郎中范阳张侯士弘为吏部侍郎时所力行也新安郑玉复持张侯命请暴其事于丽牲之石谓阚文兴不知何许人王氏金陵民家女至元十三年从万户贾将军戍漳州十七年八月望剧贼陈吊眼夜率众为乱杀招讨傅全及其一家官军死者十八九阚文兴战死其配王氏有美色为贼所执逼欲污之绐曰我不幸至此岂敢爱其身愿收葬吾夫然后唯命贼义而许之得其夫乱尸中置积薪火之遂自跃火中并烧死后十八年府始上其事连帅及部使者以达行省又九年行省始闻于朝下礼部议部请访王氏族里旌其门闾收恤其宗亲仍以其事付史馆事下江浙求之六年无所得乃用漳守言表其故营曰烈女之坊然无及文兴者又二十有一年士民言之不已以有今日之请于戏二人之死卓卓如此犹历五十有四年始获五鼎之封节之锡且必待张侯赞之人之伏岩薮沈下寮砥名砺操欲闻于天下亦难矣况数十年之间有司之请朝廷之议皆为王氏而止王氏信莫及也阚文兴讵亦可少哉天下绾符杖节拥万夫之众镇千里之地者不知其几一旦四方有急天子之命未及于境已闭阁称疾者有矣遂委众而逃者有矣当是时变起仓卒使阚文兴第守簿书期会之常负妻子逾垣而避之人孰得议之而蒙凶威蹈白刃奋不顾身死而无悔者何耶盖祸乱逼于前忠义激于内不暇择地而死也至于王氏决死生于俄顷不辱其身烈丈夫有弗逮矣君子曰人皆死于危二人独死于安以皆有苟免之道而不为也然江浙之请虽坚中书之命虽下微张侯英毅必不侯贞烈之封亦不及而阚之死其君王之死其夫亦岂欲求庙食冀褒宠要誉于天下哉诚不忍弃君臣夫妇之义焉耳傅全阖门死难有司之请朝廷之议皆不及者武臣死事国有常典云其词曰世道升降视纲与常纲常弗紊国乃吉昌仡仡阚侯夙在戎幕匪矛伊而簿书攸托婉婉王姬来嫔于阚夙兴夜寐惟警戒是监元有南土爰镇于漳闽山岩岩以海为疆谓国既平德威既加弗戒弗备而内生&#芽盗夜斫营侯亦战死王姬不辱入火如水五十四年民请弗郄庙有新号而封有新爵载念厥初风教未立三纲如此命胡不集惟侯克齐尔家而妇克配尔德生虽不融没有遗则民心孔怀庙食孔宜式着刻辞为臣妾之规　　蔡氏赞　　　　　　　　　　　苏偀恂恂蔡女敏慧而贤嫔于王郎佐读有年胡天不吊白日沉渊一言相许追赴黄泉呜呼冰&#其心兮松柏为操死而不朽兮终不可以为夭木可连理兮白兔驯饶贞魂之不泯兮伫看丹诏之下九霄　　题天台三节传后　　　　　　明宋濂余修元史时天台以三节妇之状来上命他史官具&#亲加删定类入烈女传中奉诏刻梓行世先是会稽杨廉夫为之作传其事颇多于史官盖国史当略私传宜详其法则然也近与台士游尝询之则廉夫所载犹有阙遗者因摭其言补之杜思&#娶沉沉生三女及子勤而死继室宗媛秘书丞陶谊女兄也生一女思&#亦亡宗媛弃膏沐弗御上奉七十之姑获其歡心下视沈之子女不翅若亲育十八年间悉毕其婚姻岁丁未九月壬寅台城陷火焰烛天宗媛护姑柩不忍他适为兵所絷驱之行宗媛不从兵怒剚刃于颈深入二寸余不见血而没濒死无他言惟念勤不置曰勤苟不存吾尚何望哉宗媛妹宗婉归周本亦同日死于水谊妇王淑见事急抱其子名长已者属傅母曰持以归其父长已存吾不死矣乃被发乱走明日事定求之不得淑见梦媵人曰吾义不辱身赴南邻杜氏井死矣所怀簪珥亦投其中可闻汉生知之汉生其夫字也媵人以告黎明觅之皆在焉实十月乙巳也然人之受刃无血者宗媛则以之淑虽死其精灵犹能动物不乱是知贞节之女其超绝诚与常人殊荐绅家相訾嗷者辄斥曰女子妇人女子妇人犹有是呜呼　　王媛颂　　　　　　　　　　　前人王媛贞阮者名淑&#城人均州守阮容之子历阳王瑀之妻也瑀故名阀淑亦出右族好礼而贞一阳和阴肃懿闻流三族间瑀以材起家为裨将当戍夫概夫概与敌土犬牙瑀将逻骑侦其营敌意劲兵压境悉力迎战瑀知不能免蹈白刃前逻骑皆逝瑀寻被执以不屈死淑恸曰夫者妇天也吾天倾矣尚何所仰哉遂蒙被泣卧不粒食媵人以食进淑麾曰吾不食矣已而气阽阽若丝先后仅属媵人又以药进淑复麾曰去吾不药矣如此者七日竟终年甫二十三尔淑葬金华城北黄坞其颠有异瓜生蔓一而四实其色光翠如沐者君子谓淑能知贞道矣贞道明则常伦定矣诗云髧彼两髦实维我仪之死矢靡他此之谓也颂曰翼翼贞阮执行有常夫戍而俘尽然隐伤不食以死其节炜煌瓜瓞之生天旌厥祥　　宋烈妇传　　　　　　　　　　前人烈妇宋字新金华潜溪人美姿容幼即读书知大义搦管作字亦庄正可观既长归乌伤贾明善足不妄逾户阈虽家人弗闻其语笑声一宗歡曰是端简静默也贾氏有妇矣父母亦贤之不忍其远去左右越一年令与夫来居潜溪烈妇孝养益谨见诸女读古烈女事则慨然想其为人既而曰是亦不难为妇者当璧碎而洁无宁瓦全而秽也岁戊戌十月西兵捣兰溪远近大震烈妇不自安同夫避入浦阳城窦山中未几乡民啸聚倡乱树旌纛执剑杀人如刈草菅烈妇亡匿灌莽中为游卒所执乃抽银条脱求解不听将乱之烈妇以计绐曰吾有珠可直数千缗昨夕瘗山前坎中尔幸无急我急我我将死于尔何利不若导尔发之游卒悦其言从之行至深渊侧竟跃入死焉时十一月十四日也其兄濂闻而哭曰天乎烈妇在家为淑女归人为良妇既淑且良纵不备有胡福岂不得考终于寝乎呜呼自古莫不有死当是时执法之大吏秉钺之将帅守土之二千石或有不能而烈妇独能捐躯徇义千载犹生视彼弗死而若死者何如也纵遘兵祸又何伤焉然而妇之守贞犹人子之当孝人臣之当忠也烈妇之死恒道尔何足深羡乎虽然人之所欲莫甚乎生苟所见一发未尽则幸存之念生含辱忍垢何所不至哉想其临渊之时贞刚之气充塞上下天不足为高地不足为厚日月不足为明视微生直鸿毛耳不然何以能若是之烈也烈妇之事与轧之窦氏越之王氏无大相远求之千百而不一二见焉濂因不避亲摭其行实着为私传一通所以白烈妇之志他日传之竹帛诏诸海内良史氏职也非之所计也　　谢烈妇赞　　　　　　　　　　前人谢烈妇芾婺之金华人年十三适兰溪吴履奉尊章处宗族以礼性勤而刚事非义毅然执弗行鞠抚众鶵纫箴补缀常至夜分虽血贯指不自宁履贫而宦游家政一听芾能弗坠戊戌春三月西师破睦州游骑日压境上芾惧急谓履曰妾闻西师铁骑逾十万数出则尘埃蔽天白日为黄既得睦必东窥婺谓其不至者妄也卿读书号男子宜察知之妾衰瘦如鬼旦暮祸及决不能挈弱幼远遁曷若先买舟东下为上计否则归妾母家母家南有池即有急以身喂鱼&#尔履重于行绐曰勿恐有履在也冬十月二日丁卯履出城南芾复申前言且祝履曰宜急旋稍缓无及矣履复答如初越四日辛未芾见溃军被血衣东奔不绝谓媵人曰事急矣候&#再号裹粮挟季女以东媵人负小儿以从明日壬申力惫甚芾犹手牵女且行且泣曰汝父不得复见矣吾与汝死即死耳身不可失也遂避入金华山中媵人后视芾不相及弃小儿道上亦泣去已而游兵四至赤帜遍山泽东西作呼啸声掳女妇无筭芾度不可免力疾扪萝而上抱女投&#下死履归求之浃日始得尸母与女相向其貌如生时呜呼人极之所由建者三纲也使臣子之于君父皆如芾之弗畔其夫国家安有丧乱之祸哉呜呼世之号士君子者平居暇日高自称誉曰我学周公仲尼之道一旦君父有难辄或窜或伏不翅狐兔是妇人女子之弗如抑又何说也然自兵兴以来女妇以节著者亦颇见之未有若芾之烈者也夫岂乐死恶生者哉诚以义塞于内与其生而抱愧宁若死而就安推其所志神明可通金石可贯衡岳之层云可开非细故也彝伦风教于是所系为甚重濂故为文道其事呜呼彼有家而奉箕者孰非人妇孰非人妇哉赞曰戊戌之变濂女弟亦以秉节沉渊死后烈妇特三十有六日尔濂悲之泪落弗止闻有如间者必谨叩之或历其地以访焉间尝过金华山中问烈妇投崖处悲风四集林木怒立犹凛凛有生气岂其贞魂烈魄犹足以感人耶烈妇虽死其弗死矣夫　　贞妇郭丑小传　　　　　　　　前人郭氏丑字道安六合人也美姿容其父彬授之诗书辄通大旨母刘氏得疫疾诸弟妹尚幼无所倚赖道安上扶掖母氏起居下抚孩漱澣纫缀之事皆亲之冬盛寒灯火萧然持书恒至夜半不休且不乐靡丽身衣纨素同绮绣女偕坐不视也彬绝爱之不肯归凡子同里郑元来求婚彬激曰尔能从师攻文辞即可尔元乃力学道安年十九竟妻元妇道甚修誉起一乡元间以古列女传难之道安曰某女事如此其女事如彼一一举之无漏文元不能屈因加进学功其父让滋不悦痛绳之元悒悒不乐道安曰子但尽诚尽孝他非所知也瞽叟底豫之言不闻耶元释然不知其父意别有在也后见侵道安厉色叱之去弹指出血曰父误我父误我不幸遇此唯有一死尔媵人劝曰何不告夫君知之道安曰吾苟白其故父子何面目相见耶媵曰此人伦之变宜走诉父母使知所忌不敢肆道安曰祗扬恶声无益也不如死之为安日向中道安潜出沉于河时洪武十年七月十七日也彬闻之悲欲无生瘗于扬子西沙清水潭上一夕元梦其来车马仪卫甚都且曰妾今在长芦水府掌钩考人问善恶念子索居故一来耳不可久留也言毕飒然如风雨而去次夕其姑梦亦如之长芦在六合城南二十五里云史氏曰郭氏素称诗礼之家妇人女子亦有异于人彬之姑真适许士瞻生一女而士瞻死年始二十三耳今垂五十节操凛然而道安又贞烈如此诚可敬仰传言忠节之人殁必为神明长芦之事虽近诬亦不敢谓决无是理也呜呼新台之什孔子删诗而不削者其垂训远矣哉　　贞母阡记　　　　　　　　　徐一夔贞母阡者昂上人之母禹氏所葬处也阡在崇德县之石门镇初张氏陷姑苏江浙丞相檄苗獠以御之苗獠素暴悍所过务淫时禹氏从其夫吴避地石门苗獠前队将过其处禹氏有姿色自度不免亟告其夫具舟出避比登舟前队已策马至叱禹氏使弗避禹氏遂跃水死其夫仓卒葬之镇侧而去时上人年纔十三含哀茹毒从其父适越未几其父亦没于兵上人无依走金华山中学为浮屠时兵事方殷日夜虞其母墓或毁遂渡浙江抵石门行泣访墓所在四顾草莽莫知葬处有语之者曰非物色吴贞妇所葬处耶此是上人见墓不毁且悲且喜将治墓会国家已取元诏巨儒纂修元史上人曰治墓且可缓不宜使吾母懿节泯没遂走京师以其母死事告于史氏一时秉史笔者多其父友咸为文词送之皆美上人为浮屠而不失儒者之行也乃还治墓剪荆棘培土壤以固兆域既固将去墓而还事其浮屠师乃具汤茗以召里之长者且告之曰吾母不幸而死乃托体魄于此经涉丧乱而墓幸无恙里长者之赐也今粗修治而不肖托迹沙门不能守先墓又将去此愿长者终惠之长者佥曰吾党宜谋所以护之使不知者不至践且伐也乃本其母之行表之曰贞母阡云呜呼以孝悌告人虽悍夫劲卒未有不动心者孝弟之心人皆有之里长者既相与谋护其墓而&#然石表立于荒丘野水之滨斯诚义举矣里名胜母曾子不入过兹阡者固将然而敬宁有践且伐者哉使有践且伐者是无仁心者也世宁有无仁心者得恣其行而莫之禁乎上人可无虞或曰为上人计返其初服乃为合道虽然曰亲曰师均有恩义在焉上人必有以处之矣乃为之记　　七姬墓铭　　　　　　　　　　张羽七姬皆良家子事浙江行省左丞荥阳潘公皆为侧室性柔慧姿容皆端丽修洁善女红剪制衣绣精巧绝伦事其主及夫人皆能以礼其群居和而有序皆不为怙宠忮忌之行公每闻闾阎妇女能以节概自立者归必为语其事皆应曰彼亦人耳公笑曰若果能耶及外难兴敌抵境公日临战一日归召七姬谓曰我受国重寄义不顾家脱有不宿诫若等宜自引决毋为人嗤也一姬跪而前曰主君遇妾厚妾终无二心请及君时死毋令君疑也遂趋入室以其帨自经死于户六人者亦皆相继经死公闻之曰噫若遽死耶实至正丁未七月五日也以世难弗克葬乃殓其尸焚之以其骸瘗于后圃合为一冢公还顾其封且泣曰是非若所安也行营高敞地而迁焉时以日薄故未暇为志及逾月始状其事属羽将勒石追瘗于冢侧尝观古之史氏所载贞妃烈妇能识节义决生死而不顾者恒旷世而一见今乃于一家一日而得七人焉吁亦奇矣哉乃列其姓氏于石而系之以铭程氏蜀郡人年三十生女一人翟氏名生奴广陵人年二十三徐氏黄冈人年亦二十三生女一人罗氏名不惜濮州人卞氏海陵人年皆如翟徐之岁彭氏与卞氏同郡年亦如之段氏大宁人年十八其率先者也公名元绍字仲昭实宋魏王廷美之裔其先以避祸易今姓未复云铭曰生也同其天死也同其时而瘗又同其封壤树萧条匪子之宫尚卜高原以永无穷　　方氏二烈女小传　　　　　　　章岳正学方先生一门四节之盛世所共知而二女子之死未有闻也先年天台老儒西轩王宗元九十岁时与石梁王君度言授经乌伤山中有祝监生者老矣谓及见西杨阁老叹方先生二女当先生死时年俱未笄被逮过淮相与投桥水死其事甚烈当时西杨欲为传未就西轩以属王君后石梁由南部出守建昌亦未及为当时岳与石梁之子祚东与闻之兹录此附载纪中以见先生笃学守道不贰厥心而死君难精诚熏浸家庭闺阃间虽二小女子临变赴义视死如归不慑不回与先生伯仲之死同时争烈者　　林烈女哀辞　　　　　　　　　林兰生兮葳蕤沐芳馨兮为谁施指苍天以为正兮矢肝胆而陈词曰余未见君子兮心既许而不移之死匪他兮幸父母焉听之躬自悼兮遂余志夫何女弟之婵娟兮友因心而独至羌日夜其唁余兮忘寝食与劳瘁彼鹡鸽之在原兮痛婉娈之永弃余既悲余命之不辰兮又重之以惨伤涕阑干而横流兮魂恍恍而飞扬掩浮云而上征兮求灵修于帝傍过宋都兮吊伯姬航淇水兮讯共姜历九疑之巑岏兮谒帝女而浮湘形蘧蘧而不可化兮又难以假翼于凤凰吁嗟父母养我不卒兮不如无生览女图以自镜兮吾慕夫古人之有行虽归骨于山麓兮惟皇穹照余之精诚千秋兮万&#仰安节兮垂令名　　何氏烈女墓碑记　　　　　　　马骙烈女姓何氏泗州人容止庄懿虽小家未尝妄笑语纺绩织供女事甚循整父早死母贫病无以存有夫妇侨寓泗上亡其名氏颇传为顺天之通州人绐母求女为介妇母不知其无子也而许之年十六归其家寻徙居淮之满浦诱以为娼女泣不从私谓邻女曰渠以为介妇聘我今乃欲我为此宁死不受辱越数日留一贾人逼女事之女不胜忿佯许诺良久乃仰天大泣以刀自刎血流满地人竞往观之其貌如生众皆嗟悼有泣下者时都宪张公敷华巡抚淮扬闻其事遣指挥丁辅往按之至则夫妇与贾人已逸去不可得随命所司以礼葬之而女之冤竟未之伸已而天久旱耆民康镇疑为冤气所致白之郡守杨侯逊为表其墓祭之天果大雨三日乃止时人异之惜无为上闻以旌其事者余既于府治东立祠以祀之书其事于石矣而墓在郭西七里之新街地形卑下环墓皆水浸及墓封虑岁久堕为平野甚非所以安幽灵而示后人也乃命高其封广其墓封四域又虑行之不闻于世也乃碣石于墓以表其烈焉女之死当弘治十三年五月十二日杨侯表其墓在弘治十七年闰七月二十四日余碣墓在正德五年四月十一日九原有知庶稍舒其哀云　　重刻露筋碑　　　　　　　　　都穆露筋贞女祠在高邮城南三十里余以升斗之禄奔走南北尝两至祠下讯之土人考之州志露筋女不知何许人亦莫详其时相传因避难与嫂夜行时溽暑蚊盛道有耕舍嫂止宿而女不从伏处湖滨蚊嘬之至晓女死而其筋见焉州之人遂为立祠夫女之事贞矣余则谓高邮之蚊虽盛且暴未必至是又似有可疑者然予观宋欧阳少师憎蚊诗有伤哉露筋女万雠不复之句而米元章之过高邮复为撰碑则其事传于世盖已久矣淳熙中庱亭翟畋为帅府丞尝以元章真迹刻置公署世远石已不存余好集录古文近得翟氏刻本出示高邮贾使君明之君以碑为其乡故物人所罕见请重刻之维昔苏文忠公称元章之书曰超迈入神而于其文乃曰清雅绝俗至今以为口实则元章文字之妙有不俟言而况重以贞女之事乎是碑显晦虽若有数然非贾君之好古则亦莫能使之传也　　潞州贞烈倡和序　　　　　　王云凤我国家百四十五年矣治化浃洽民物繁富海宇熙熙干戈不用然文骄武惰上慢下颓罔念人穷惟事贪黩闾阎之下怨咨相闻于是枭黠之徒呼群啸朋窃弄弓矢自知釜鱼延喘糜烂必至大肆淫凶以快目前所过之地公私一空而犹以掳掠妇女为急庸将怯卒迓途避之凡再逾年厥势益炽正德六年五月六日自青兖彰德西上太行至潞州之西火镇居民走匿山林贼散兵搜索驱妇女数百人有赵氏女贼拥致马上女曰我良家子死则死誓不受辱则投地如是者三贼见其美不肯杀胁之刃女举止自若骂贼求死贼怒矢落其一目骂愈厉断其左臂而死程氏者焦相妻贼牵之曰从我则生否则死程曰吾有夫宁就死不汝从也遂仆地不起贼强拽之程仰面背着地曳半里许肤肉绽裂血流满道骂贼不从贼杀之袁氏女年十六岁与程同为贼获见程氏死亦不肯行贼好言慰诱之骂而不从被杀平氏者王川妻贼迫之行见路傍一井谓同行妇女曰吾志得遂矣抱幼女投井而死嗟乎近世士大夫习于阿谀&#熟以诡随污合为通才一遇秉正守介之士指为怪异不祥之物靡焉成风莫或自振亏闲爽操廉耻衰微岂意穷乡下邑闺阁弱质乃有知节义为美而挺然各行其志不与众同若四女者哉是时贼中从来妇女不啻四五百人皆金珠错落罗绮荧煌扬鞭语笑略无腼颜所驱数百人者亦俯首莫敢出一语四女平日非有姆傅教训之素世家熏染之风一旦事起仓卒独能却之于群趋共赴之时塞耳于饴言甘语之诱闭目于腥刀血锷之威必求一死之为安非其天资高洁确有定守安能偶尔而为之或以慷慨从容之难易为议而不察所遇之事势缓急不同则若王蠋嵇绍诸贤卒然捐生者皆将可贬必如豫让之屡求杀襄文山之三载留燕然后为贵凡史传所载拒贼遇害妇女皆不得与年老守节之嫠比矣岂理也哉贼自西火南抵赵城北旋至辽州历州县十余自五月六日至六月四日出境未及一月四女外不从贼而死者尚有二十八人自贼起山东已二年往来三四千里之地全节妇女耳中寥寥何三晋妇女之多贤也西火百家之乡乃有四女何潞州妇女之多贤四女之死皆卓卓可书虽大丈夫临难又何以加之初贼既去州人致仕宿州吏目仇时济书其事以授其弟渖藩仪宾时茂商于仪宾牛廷瑞宿以德栗廷佩郗宗鲁白于部使者而疏闻焉吾观今戚畹之家惟以撞钟伐鼓沉酣歌舞为务而时茂乃留意于扶名教励风俗之事其志远矣时济去官家居实首倡焉潞之士风如此则其多贤妇女岂无自哉旌命既下五君作诗咏其事闻者和之积为巨帙将捐俸刻以传之征序于予嗟乎四女之死有关于纲常之大五君之举实为国家风化之助故为书之以待他日史氏之采录时茂名森廷瑞名麟以德名政廷佩名瑢宗鲁名贤时济名楫　　新建忠烈祠碑记　　　　　　　陈琳臣之于君妇之于夫一也随其所事而竭力委身利害不能夺其志死生不能挫其节炳炳烺烺与日星争曜天壤俱敝夫然后谓之忠谓之烈忠烈秉彝恒性而人每自戕故志士仁人必旷世乃一见而表忠旌烈岂不为扶纲常风世教之盛举哉池倅赵公昂发方元兵渡江守臣相继以遁公死守弗去与妻雍氏诀使自便雍曰若为忠臣我独不能为忠臣妇乎遂书几上誓夫妇同死共缢于所建从容堂其忠烈昭昭迄今犹在人耳目也我文皇帝靖难时黄公观起兵入援至池州闻事去豫知妻翁氏必不辱招魂葬之翁并二女果给配绐配者得间与家属十余人死于淮清桥下而公亦死于阑江矶其大节与赵公夫妇相符弘治间有朱妇唐氏池口人其夫孱弱姑利商人金令私之唐不从姑诬讼拷掠无完肤度不免自经梅树下乡人谓其节操比德于梅号梅妇云正德间有康氏清溪人年甫十七时流贼突至掳康去父夺之为贼伤面流血康绐曰勿杀我父愿从行比至舟投水贼乱刃毙之唐与康之死视赵之雍黄之翁无愧也赵黄死于君尽臣道焉雍翁死于夫尽妇道焉均为风教攸系宜崇祀而赵之旧祠混于民居黄私祠于邑学之侧今亦颇废其妻若女且未与祀今建安田侯赋以给舍奉上命守池下车未几百废具举于是询谋士民卜府治之西北隅隙地十二亩以建祠爰请于当道报可遂庀材鸠工诹日举事偕寮属诸生董役夙夜靡懈民翕然乐成之正中为堂六楹东西各序八楹寝四楹后为风化堂东西厢凡若干楹为厨库余选诸生之有志者藏修于中傍置田五亩以充祀费甃池四以备田之旱涝构亭二以为息游之所辟门五建坊三东双忠西六烈又为社学二选民之秀者延师教育之功昉乎嘉靖癸未九月廿七日迄于甲申四月廿五日栋宇伟丽丹碧晃耀规制奕奕堂祀二公寝祀二夫人以黄二女暨唐康二女祔焉呜呼以死勤事祭法具载赵公以孤城抗元兵而死城破之日元将伯颜尚义之以礼合葬祭其墓而去黄公既死文皇初未尝不惜其死而褒其忠然则二公死于国以化及其家足以感人心于当时去今数百载凛凛犹有生气其所渐被未斩又有二烈者出焉岂非闻风而兴起者乎表遗忠以励风教固今日建祠者意也乃为之记　　书贞烈集后　　　　　　　　　史学凤凰桥跨洮濑二水上雄伟奇秀吾溧阳最清胜处也令尹符君建祠于两桥之间以祀春秋史氏贞义女而以宋忠臣赵淮二妾翠莲绿云配祠庭幽雅栏槛辉映矧以溧城为负扆以二水为藩堑以青龙瓦屋诸山为屏障以风帆沙岛渔歌牧唱为目前之景而唐宋以来名公诸作又皆足以发幽潜慰精爽祠之清胜亦云绝矣而符侯之意犹以为未足仍徙宋令夏侯氏模刻李翰林贞义碑宋高宗御书赐赵丞相高静石树之祠前石勒以铭碑覆以亭俾一贞二烈之清风峻节与是碑是石相与穷天地亘古今而不废是又符侯好古图旧表异前修风励后人之深意也若夫符侯政教之善贞烈事行之详是祠之建置是集之传刻则具见吾同年陈宗之吏部及吾弟巽仲给事之著述兹不复赘云　　愿代夫死疏　　　　　　　　　张氏罪臣杨继盛妻张氏谨奏臣夫杨继盛前谏阻马市预伐仇鸾逆谋蒙恩仅从薄谪旋因鸾败首赐湔洗一岁四迁历躐原职臣夫拜命之后衔恩感泣私图报效或中夜起立或对食忘臣所亲见不意误闻市井之谈尚狃书生之习遂发狂论致干宸怒复荷高厚之恩不即加诛俾从吏议臣夫自受杖入狱死　闺烈部艺文二
诗

　　贞女引
　琴苑要录曰贞女引者鲁次室女之所作也次室　女倚柱悲吟而啸邻人谓曰欲嫁耶何吟之悲也　次室女曰嗟乎吾伤民心悲而啸岂欲嫁哉自伤　怀洁而为邻人所疑于是褰裳而去之入山林中　见贞女之庙喟然叹悲援琴而歌云云自缢而死　系骸骨于林木附神灵于贞女故曰贞女引乐录　曰鲁处女见女贞木而作歌亦谓之女贞木歌菁菁茂木隐独荣兮变化垂枝含蕤英兮修身养志建令名兮厥道不同善恶并兮屈躬就浊世疑清兮怀忠见疑何贪生兮　　思归引
　琴苑要录曰思归引者卫女之所作也昔卫有女　邵王闻其贤请聘之未至而王薨太子欲留之女　不听拘于深宫欲归不得援琴而歌曲终缢而死涓涓泉水流及于淇兮有怀于卫靡日不思执节不移兮行不隳轲何辜兮离厥灾嗟乎何辜兮离厥菑涓涓淇水流于淇兮有怀于卫靡日不思执节不移兮行不诡随坎坷何辜兮离厥茨　　乌鹊歌
　韩凭战国时为宋康王舍人妻何氏美王欲之捕　舍人筑青陵台何氏作乌鹊歌以见志遂自缢死南山有乌北山张罗乌自高飞罗当奈何乌鹊双飞不乐凤凰妾是庶人不乐宋王
　　又答夫歌
其雨淫淫河大水深日出当心
　康王得歌以问苏贺贺曰雨淫淫愁且思也河水　深不得往来也日当心有死志也俄而凭自杀妻　亦死　　三节歌　　　　　　　　　汉应季先　永初中广汉汉中羌反虐及巴郡有马妙祈妻义　王元愦妻姬赵蔓君妻华夙丧夫执共姜之节守　一醮之礼号曰三贞遭兵迫匿惧见拘辱三人同　时自沉于西汉水而没死有黄鸟鸣其亡处徘徊　焉国人伤之应乃作诗曰关关黄鸟爰集于树窈窕淑女是绣是黼惟彼绣黼其心匪石嗟尔临川邈不可获　　秋胡行　　　　　　　　　晋傅休奕秋胡子娶妇三日会行仕宦既享显爵保兹德音以禄颐亲韫此黄金睹一好妇采桑路傍遂下黄金诱以逢卿玉磨逾洁兰动弥馨源流洁清水无浊波奈何秋胡中道怀邪美此节妇高行巍峨哀哉可愍自投长河　　和秋胡行　　　　　　　　　　前人秋胡纳令室三日宦他乡皎皎洁妇姿泠泠守空房燕婉不终夕别如参与商忧来犹四海易感难可防人言生日短愁者苦夜长百草扬春华攘腕采柔桑素手寻繁枝落叶不盈筐罗衣翳玉体回目流采章君子倦仕归车马如龙骧精诚驰万里既至两相忘行人悦令颜借息此树傍诱以逢卿喻遂下黄金装烈烈贞女忿言辞厉秋霜长驱及居室奉金升北堂母立呼妇来欢情乐未央秋胡见此妇惕然怀探汤负心岂不惭永誓非所望清浊必异源凫凤不并翔引身赴长流果哉洁妇肠彼夫既不淑此妇亦太刚　　秋胡诗九首　　　　　　　宋颜延之椅桐倾高凤寒谷待鸣律影响岂不怀自远每相匹婉彼幽闲女作嫔君子室峻节贯秋霜明艳侔朝日嘉运既我从欣愿自此毕燕居未及好良人顾有违脱巾千里外结绶登王畿戒徒在昧旦左右来相依驱车出郊郭行路正威迟存为久离别没为长不归嗟余怨行役三陟穷晨暮严驾越风寒解鞍犯霜露原隰多悲凉回&#卷高树离兽起荒蹊惊鸟纵横去悲哉游宦子劳此山川路超摇行人远宛转年运徂良时为此别日月方向除孰知寒暑积俯见荣枯岁暮临空房凉风起坐隅寝兴日已寒白露生庭芜勤役从归愿反路遵山河昔辞秋未素今也岁载华蚕月欢时暇桑野多经过佳人从所务窈窕援高柯倾城谁不顾弭节停中阿年往诚思劳路远阔音形虽为五载别相与&#平生舍车遵往路凫藻驰目成南金岂不重聊自意所轻义心多苦调密比金玉声高节难久淹朅来空复辞迟迟前途尽依依造门基上堂拜嘉庆入室问何之日暮行来归物色桑榆时美人望昏至惭叹前相持有怀谁能已聊用申苦难离居殊年载一别阻河关春来无时豫秋至恒早寒明发动愁心闺中起长叹惨凄岁方晏日落游子颜高张生绝弦声急由调起自昔枉光尘结言固终始如何久为别百行诸己君子失明义谁与偕没齿愧彼行露诗甘之长川汜　　和南海王殿下咏秋胡妻七首　齐王融日月共为照松筠俱以贞佩纷甘自远结镜待君明且协金兰好方愉琴瑟情佳人忽千里幽闺积思生　　其二景落中轩坐悠悠望城阙高树升夕烟层楼满初月光阴非或异山川屡难越辍泣揜铅姿搔首乱云发　　其三倾魄属徂火摇念待方秋凉气承宇结明熠傃阶流三星亦虚映四屋惨多愁思君如萱草一见乃忘忧　　其四杼轴郁不谐契阔弥新故朔风上发寒鸟林间度客晚乏衣裘岁晏饶霜露参差兴别绪依迟起离慕　　其五愿言如可信行迈亦云返睇景不告劳瞻途宁遽远何以淹归辙蚕妾事春晚送目乱前华驰心迷旧婉　　其六椒佩容有结振芳跂路隅黄金徒以赋白珪终不渝明心良自皎安用久踟&#遄车及枌巷流日下西虞　　其七披帷怅有望出门迟所欲彼美复来仪惭颜变欣瞩兰艾隔芳臭泾渭分清浊去去夫人子请殉川之曲　　公无渡河　　　　　　　　梁刘孝威请公无渡河河广风威厉樯偃落金乌舟倾没犀枻绀盖空严祠白马徒生祭衔石伤寡心崩城掩霜袂剑飞犹共水魂沉理俱逝君为川后臣妾作江妃娣　　咏贞妇彭城刘氏八章　　　北魏高允　渤海封卓妻刘氏彭城人成婚一夕卓官于京师　以事见法刘氏在家忽形梦想知卓已死哀泣不　止经旬凶问果至遂愤叹而终时人比之秦嘉妻　云念其义高而名不着乃为之诗曰两仪正位人伦肇甄爰制夫妇统业承先虽曰异族气犹自然生则同室终契黄泉封生令达卓为时彦内协黄中外兼三变谁能作配克应其选实有华宗挺生淑媛京野势殊山川乖互乃奉王命载驰在路公务既弘私义获着因媒致币遘止一暮率我初冠眷彼弱笄形由礼比情以趣谐忻愿难常影迹易乘悠悠言迈戚戚长怀时值险屯横离尘网伏锧就刑身分土壤千里虽遐应如影响良嫔洞感发于梦想仰惟亲命俯寻嘉好谁谓会浅义深情到毕志守穷誓不二醮何以验之殒身是效人之处世孰不厚生心存于义所重则轻结愤锺心甘就幽冥永捐堂宇长辞母兄茫茫中野翳翳孤丘葛虆冥蒙荆棘四周理苟不&#神必俱游异哉贞妇旷世靡俦　　绿珠怨　　　　　　　　　唐乔知之石家金谷重新声明珠十斛买娉婷此日可怜君自许此时可喜得人情君家闺阁不曾难常将歌舞借人看意气雄豪非分理骄矜势力横相干辞君去君终不忍徒劳掩袂伤铅粉百年离别在高楼一代红颜为君尽　　秋胡行　　　　　　　　　　　高适妾本邯郸未嫁时容华倚翠人未知一朝结发从君子将妾迢迢东鲁一
作路
陲时逢大道无艰阻君方游
宦从陈汝蕙楼独卧频度春彩阁辞君几徂暑三月垂杨蚕未眠携笼结侣南陌边道逢行子不相识赠妾黄金买少年妾家夫婿经离久寸心誓与长相守愿言行路莫多情道一
作送
妾贞心在人口日暮蚕饥
相命归携笼端饰来庭闱劳心苦力终无恨所冀（一作贵）
君恩即
一
作那
可依闻说行人已归止乃是向来赠
金子相看颜色不复言相顾怀惭有何已从来自隐无疑背直为君情也相会如何咫尺仍有情况复迢迢千里外誓将一作
此时
顾恩不顾身念君此日赴河津
莫道向来不得意故欲留规诫后人
　　烈女操　　　　　　　　　　　孟郊梧桐相待老鸳鸯会死贞女贵徇夫舍生亦如此波澜誓不起妾心井中水　　公无渡河　　　　　　　　　　王建渡头恶天一
作风
两岸远波涛塞川如迭&#幸无白刃
驱向前何用将身自弃捐蛟龙啮骨
一
作＄
鱼食血（
一作
肉）
黄泥直下无青天男儿纵轻妇人语惜君性命还须取妇人无力挽断一
作短
衣舟沈身死悔难追公无
渡河公须
一本
无须字
自为
　　绿珠怨　　　　　　　　　　　刘商从来上台榭不敢倚栏干零落知成血高楼直下看　　青陵台　　　　　　　　　　李商隐青陵台畔日光斜万古贞一
作春
魂倚暮霞莫许韩凭
为蛱蝶等闲飞上别枝花
　　绿珠咏　　　　　　　　　　李昌符洛阳佳丽与芳华金谷园中见百花谁遣当年坠楼死无人巧笑破孙家　　公无渡河　　　　　　　　　李咸用有叟有叟何清狂行搔短发提壶浆乱流直涉神洋洋妻止不听追沈湘偕老不偕死箜篌遗凄凉刳松轻稳琅玕长连呼急榜庸何妨见溺不援能语忍丽玉传悲伤　　公无渡河　　　　　　　　　　王
浊波洋洋兮凝晓雾公无渡河兮公竟渡风号水激兮呼不闻提壶看入兮中流去浪摆衣裳兮随步没沈尸深入兮蛟螭窟蛟螭尽醉兮君血干推出黄沙兮泛君骨当时君死妾何适遂就波涛合魂魄愿持精卫衔石心穷取河源塞泉脉　　杞梁妻　　　　　　　　　　　贯休秦之无道兮四海枯筑长城兮遮北胡筑人筑土一万里杞梁贞妇啼呜呜上无父兮中无夫下无子兮孤复孤一号城崩塞色苦再号杞梁骨出土疲魂饥魄相逐归陌上少年莫相非　　虞美人　　　　　　　　　宋魏夫人鸿门玉斗纷如雪十万降兵夜流血咸阳宫殿三月红霸业已随烟烬灭刚强必死仁义王阴陵失道非天亡英雄本学万人敌何用屑屑悲红妆三军散尽旌旗倒玉帐佳人坐中老香魂夜逐剑光飞青血化为原上草芳心寂寞寄寒枝旧曲闻来似敛眉哀怨徘徊愁不语恰如夜听楚歌时滔滔逝水流今古汉楚兴亡两丘土当年遗事久成空慷慨樽前为谁舞　　题桂烈女金钗　　　　　　　　梅询干戈一夕近山隈烈女捐生独可哀叹息黄巢千古恨辘轳荒井沸金钗　　巴陵女子行
并
序
　　　　元郝经
　己未秋九月王师渡江大师拔都及万户解成等　自鄂渚以一军觇上流遂围岳岳溃入洞庭俘其　遗民以归节妇巴陵女韩希孟誓不辱于兵书诗　衣帛以见意赴江流以死其诗悲婉激切辞意壮　烈有古义士未到者呜呼宋有天下文治三百年　其德泽庞厚膏于肌肤藏于骨髓民知以义为守　不为偷生一时计其培植也厚故其持藉也坚乃　知以义为国者人必以义归之故希孟一女子而　义烈如是彼振缨束发曳裾峨冠名曰丈夫而诵　诗学道以天下自任一旦临死生之际操履云为　必大有以异于希孟矣余既高希孟之节作巴陵　女子行以申其志云北来诸军飞渡江突骑一夜满岳阳楼头火起入闾巷曹逃偶走如牛羊巴陵女子尚书妇生平不识门前路乱兵驱出势仓皇夫婿翁姑在何处吞声掩泪行且啼啼痕沾湿越罗衣此身忍使人再辱裂帛暗写临终诗上言社稷安危事下说投江誓天志一回宛转一回辛心折魂飞不成字诗成泪尽赴江流蛾眉萧飒天为愁芙蓉零乱入秋水玉骨直葬青海头古来烈妇纔一二谁似巴陵更文理名与长江万里流丞相魏公还不死　　公无渡河　　　　　　　　　　赵文河之水深复深舟以济犹难谌被发之叟狂不可箴岂无一壶水力难任与公同匡&#恨不挽公襟乱流而渡直下千寻我泣眼为枯我哭声为喑投身以从公岂不畏胥沈同归尚可忍独生亦难禁公死狂妾死心蛟龙食骨有时尽惟有妾心无古今河之水深复深　　烈妇行　　　　　　　　　　赵孟俯　至元七年冬滨州军士刘平之戍枣阳与其妻胡　俱道宿车下平为虎所得胡起追及之杀虎脱其　夫吾闻之中原贤士大夫如此乃为感激慷慨作　烈妇行以歌之客车何焞焞夫挽妇为推问君将安去言往枣阳戍官事有程宿军下夜半可怜逢猛虎夫命悬虎口妇怒发指天十步之内血相溅夫难再得虎可前宁与夫死毋与虎生呼儿取刃力与争虎死夫活心始平男儿节义有如许万岁千秋可以事明主冯妇卞庄安足数呜呼猛虎逢尚可宁成宁成奈何汝　　烈妇行　　　　　　　　　　　吴莱落日沈海云压城官军多载妇女行大弓劲箭自山下颜色如灰愁上马我生不惯生马驹存者吾子亡吾夫毋宁完身吐玉雪忍使馁肉当熊貙青风岭头望回浦血指画岩心独苦老螭扣地救未及芳草迷天泪零雨卓哉一死可百年此事已过永泰前黄沙野塞多降骨忠义传中收不得　　公无渡河　　　　　　　　　曹文晦熏风萧萧黄流浑浑上无舟与梁下有鼍与鼋劝公无渡河骇浪相吐吞惜君只欲留何不妾言东趋沧海湄西极昆仑源浩浩无际流何处招郎魂公无渡河为郎载歌往者已矣来者多歌兮歌兮奈若何　　秋胡妻词　　　　　　　　　王余庆桑颠日射黄金枝桑间美人白玉肌采桑盈筐郎未归东风吹泪湿罗衣郎未归在远道妾尚少兮亲已老郎心如蘗妾如丹富贵应须到家早采桑待露晞养蚕图得丝生男且富贵甘旨当及时千金却为一笑资倚闾日暮无穷悲愿嫁反哺乌不忍见秋胡　　绿珠　　　　　　　　　　　　袁桷金谷烟迷清晓玉箫春怯余寒可恨花钿委地当时莫倚危阑　　杀虎行　　　　　　　　　　杨维桢　刘平妻胡氏从平戍枣阳平为虎擒胡杀虎争夫　千载义烈有足歌者恨时之士大夫其作未雄故　为赋是章夫从军妾从主梦魂犹痛刀剪瘢况乃全躯饲豺虎拔刀誓天天为怒眼中于菟小于鼠血号虎鬼冤魂语精光夜贯新阡土可怜三世不复仇泰山之妇何足数　　焦仲卿妻　　　　　　　　　　前人生为仲卿妻死与仲卿齐庐江同树鸟不过别枝啼　　双珠词　　　　　　　　　　　王逢游鲤山石高孱颜游鲤溪水清回湾中有峨峨青结鬟望如春云不可攀壬辰仲冬寇蜂起乳臭将军先披靡民人颠连社稷圮我固当为贞白鬼后来小妹复被驱亦葬鱼腹全其躯山高水清几千载虹月夜贯双骊珠夜深蛟宫屏机杼风吹草寒髑髅语何为生长江沱间及见王睢鼓衣羽愿为尧天行化日女子有家男有室地下甘心灯似漆　　哀烈妇费氏词　　　　　　　　前人青苹花白蒲水黄云日黯惨悲风凉停舻西向三酬觞旌旗葆幢来混茫若有人兮凛如霜星流电驱谁可望微言夙习大洞章功成拔宅居帝乡鹊河蟾竁肆翱翔笑援北斗挹酒浆帝曰钦哉无太康下为浊世扶纲常进规退矩礼自防钗荆裙布即孟光尊姑养之植德堂堂阶珠树联瑶芳明珰苍佩森琳琅考钟挝鼓乐未央楚氛遮山拥天狠飘然归宁父母傍正坐漆室忧葵伤官兵寇我加剑铓昊天不常海变桑身有溅血无回肠稽首再拜泪雨滂辗焉直上骖鸾皇　　董妇行
并
序
　　　　　　　前人
　妇董滕人刘进妻也进与兄顺并以勇称金季山　东乱盗蜂起因共募丁壮保里闬天兵驻峄山进　单骑觇之中流矢死顺徙家淮南举室溺淮水董　为宋招抚吕文德裨将所获欲犯之度不免乃谓　曰夫丧不远家难荐臻一身流离在旦暮死生　非我有愿将军勿疑夜果生一男先是顺已入济　州訴于石太尉珪曰顺有弟不幸没于敌其妻在　孕为南军拘幽舟中万一不得收遗息使弟为厉　实顺之罪也惟明公是图石为发步卒三百人迹　其所往次淮阳始知董所在阴使人侦之生子盖　三日矣及见具道顺意董悲感不自胜且抆泪曰　妾以&#不得先夫死今幸不辱先所天使有后皆　伯赐敢名此子曰伯佑以志不忘遂抱授侦者目　送数十步投江以死至正五年秋进元孙士行语　其事于逢逢高其节义作诗哀之北军南军和议时两垒对立龙鸾旗群雄棋峙国瓦解乃与妇董光门楣星辰错乱风云气乾坤造就冰雪姿浑家性命葬鱼腹一舸涕泪随鸱长眠自足为义鬼后死只望予孤儿儿在腹中兵在目忆夫心头臂消肉日昼惨惨阴灵啼夜黑冥冥波浪触马驼碛远暗尘土鸡犬村空疏树木峄山谁收白玉骨蔡州地陷黄金屋太尉前归明主化招抚姑存寡妻宿羞看人面问消息强通语笑宽羁束伯顺见义勇着鞭锐士协力争锋先道傍弩伏荆棘底掌上珠还江海边将门有后传世世墓祭无所从年年湘妃掺袂&#寥廓汉女结佩穷幽元缟衣綦巾共缥缈文鱼赤长周旋唇亡未久齿亦丧独闻其风犹凛然中原山河想如故目断几点滕州烟　　三贞篇　　　　　　　　　　　前人栖西女陈氏颜色绝胜玉阿爷灯&#下古传常暗读义须嫁官人麻枲心所足兵麾忽东指烽火蔓平陆鱼&#遭颠连鸡狗同迫逐猰多其口反噬几上肉母子泣相誓宁死不汝辱春辉黯门楣寒日照鬼录皇天实临家庙为惨肃髽妇亦在难自判受命独臂血溅贼&#贼叹为敛缩差差白刃间伟节惊耳目荒野云雷暮缅思会深竹水流风悲鸣星迸万羽镞回首陷没地何限委沟渎大参行当来恤典具简牍前湖百世祠明妆俨车服从以素鸾配享畴敢黩孤蓬任漂转余齿寄草木倡兹三贞篇庶用矫浮俗　　锺陵行并
序
　　　　　　吴志淳
　真定刘生客死闽中同行者为归其骨其妻吴氏　自图夫容以祀哭而绝邻人怜之合葬锺陵东门锺陵东门白杨树行人指点是双墓墓中夫妇俱少年一双白璧薶黄泉黄泉相逢语呜咽一一从前向郎说前年郎去客三山今年郎归白骨还当时自画蛾眉样今日却写郎容颜容颜转似心转切叫郎不应心断绝生时不得逐郎行死时却与郎同穴丹青遗像留人间年年泪竹寒生斑当年曾过延平渡还见双龙化剑湾堂前既无父与母堂下又无儿与女使妾有子堂有姑丹心一寸那能枯六朝盛事付流水忠义几人能到底秋风月冷凤凰来与郎同上吹箫台　　赠王汝砺妻蔡氏　　　　　　黄挺华昔有狂夫渡河流妻临河岸鼓箜篌箜篌音绝逐夫去悲风烈烈鸣千秋猗嗟王生本儒雅射策有志窥龙头人间未铸黄金榜天上先修白玉楼玉楼惟闻长吉赋同归未传长吉妇谁似君家伉俪奇挽骖同上丹霄路儿哭女啼都不闻垂白翁姑欣有付我心匪石石可吞送君追君十朝暮朝暮殉夫古所稀甘凌节烈行人悲青简丹书他日事乘鸾化鹤几时归夜台高筑埋香骨碧者血胸委者肌遥知冢树成连理上有灵禽相并栖　　周烈妇　　　　　　　　　　谢应芳陈君手持烈妇碑劝我为作烈妇歌人生自古孰无死烈妇之死名不磨本是东仓小家女粉黛不施容自妩父怜母惜不忍违纳婿于家半年许阿爷从军气颇粗欲杀不义奔京都手持芒刃机不密身落祸坑家乃屠绣衣郎君元帅子少年绝爱倾城美愿言携手与同归即免头颅弃诸市郎君满屋堆黄金安知难买烈妇心耳边言逐飘风远腹内怨含沧海深骂声不绝郎君怒马上挥刀斫头去双鸾羞睹青铜镜全家甘赴黄泉路娟娟肌体娇如雪烈烈肝肠坚似铁一团冤血注娄江至今流水声呜咽男儿读书峨冠巾偷生或忍忘君亲奴颜婢膝曳朱紫得不愧此裙钗人　　虞美人曲　　　　　　　　　明高启明月帐中泣悲风营外歌仿徨夜惊起何事楚人多回灯拥绿髻向剑戚青娥效命自无恨君王其奈何　　虞美人歌　　　　　　　　　　谢肃美人已为英雄死乡里犹绵岁时祀娟然珠翠照罗帏两两女巫歌舞起短箫咽鼓相喧啾回风吹入楚云愁楚云为雨几千里似洗重瞳垓下羞山河百战雄图丧顾妾何劳怨玉帐宝剑临危妾自裁素心不二君应谅愿从跃马出重围艰难又渡淮西涯终将血染原上土空余碧草春离离我忆从君经此地南公慷慨言遗事香魂一断招不来今日荒祠堪重哀　　秋胡行　　　　　　　　　　唐仲实依依陌上桑婉婉桑间妇嫣然红罗襦采桑湿云雾相逢马上郎停鞭一回顾回头遗巧笑脉脉此情露谁知妇人身托生胶漆固本期骨肉亲反被红颜&#忆昔送郎时徙倚门前树箧笥满征裳一一裁缯素绣为双鸳鸯犹惧观者妒愿郎早归来恨不与俱去尘埃扑&#帷蛸蝛网&#户上有白发姑羞以衷情诉可怜不相识春心中路仓皇下马时&#&#意未晤洞房埽春蚕一见生愧负妾身固可弃老亲宁弗慕黄金无亏盈白璧有点污嫁郎恩义乖何如江水赴江水惟东流不似郎他顾　　云中两烈妇　　　　　　　　　钱宰　竹贞镇云中纵游兵掠乡鄙张思孝妻华氏偕子　妇刘骂贼死之作云中两烈妇诗云中两烈妇风节何雄哉妇姑誓同死军马倏已来姑言我死命之遭尔方年少不得逃欲自经不得索欲自刎不得刀少妇潜致词不用刀与索儿当激贼怒妇姑头共落姑如湛卢剑骂贼猎猎生刚风妇如黄间弩蹶张放弦气愈雄厉声奋激膺贼锋万古双烈夸云中　　十女墓　　　　　　　　　　　王孜沔阳悍奴横鼠目兵火中宵陷姑孰葛家小妇丁家姊芙蓉娇面烟尘扑一女沉渊九女从长河六月生悲风蛟鱼七日不敢食鬼神默护精灵忠云涛拥起冰绡湿骊珠无光野翁泣屋头高冢对青山落日行人看碑石十女墓头千尺树冷风撼叶敲&#户孤灯夜雨伴红颜冻死不剪他家布　　孝烈桥　　　　　　　　　　　前人淮贼舳舻蔽江浒铜鼓如雷箭如雨山川草木尽颠连谁家裙钗心有主帐前花枝漾蜂目桥下春波照红玉白头魂返豺虎口翠翘影落鱼龙窟露筋女祠曹娥碑河流一带双清辉　　灵泽夫人庙　　　　　　　　　李贡画船载酒舣青山拂拭残碑草莽间先主遐升谁北伐夫人哀殒不西还海门潮落鸣琼佩剑阁云来拥玉颜宫壸凛然余烈在又随风浪激江滩　　贞女庙　　　　　　　　　　　陆弼古庙无名氏萧条湖水滨露筋空往事雪涕自行人山雾罗巾薄庭花玉貌新南宫词不愧独与表贞　　题邵烈妇墓　　　　　　　　　沈周湓渎西浒薛媛邵妇邵史坐法吏人如虎逮悦薛妩佻语肆侮死生休违夫命悬汝薛丑其语身雉经誓不辱夫以死明黄犀辟尘尘不生白玉绝玷玷不成呜呼荒冢久欲平后人立石题烈名　　烈女死篇　　　　　　　　　　前人周家女子李家妇未嫁夫家但相许正如一树未开花分明自有春为主李郎病瘵两年强说道今年番上&#闻来人语多不的口又藏羞难问娘只对寒灯泪如霰为重为轻果谁见此身空负嫁夫名此眼何曾辨郎面阿娘背女泣堂前忖是郎边凶信传烈姬重义轻一死贞女安心无二天遍身示孝衣裳白长练高经绣房夕在世鸳鸯不得双同到黄泉愿成匹　　烈女生篇　　　　　　　　　　前人阿娘心悸夜不眠起来顾女曰雉悬肉寒气绝强求艾引息微微吹壁烟夺鬼为人假天手天亦怜渠能过厚怕教此义世无知不使其人世无有夫妻未媾本何私分在名存白日知何如死向白日下千载分明心不欺今载聊因阿娘活枯木暂回根已拨将心化石立郎茔表是郎妻刻妾名　　渐台水　　　　　　　　　　李东阳渐台水深几许使者来谁遣汝不见君王符空传君王语渐台水行宫不可度妾死犹首丘君行在何处平生委质身为君此时重信妾轻身君不还妾当死台高高水弥弥　　王凝妻　　　　　　　　　　　前人妾生爱身如爱玉玉可玷身不可辱生不逢鲁男子彼氓何知妾为耻挥刀断臂不自谋已看此臂为妾仇不恨妾身出无主但恨妾身为妇女君不见中原将相夸男儿朝梁暮周皆逆旅　　赵氏二烈　　　　　　　　　　顾璘千金买妾不许心此语自谁传至今长沙老将买双妾玉颜临危为君灭百年箕多深恩可怜君死妾图存戏下健儿漫豪贵人情岂独怜珠翠由来节义在感激夫妇君臣祗如一君不见豫让吞炭死不辞为报当年国士知　　挽烈妇张氏　　　　　　　　　陈逅一室萧然虑万端力贫全节两艰难悲来迸泪俱成血思结游魂合化丹雁叫碧天秋耿耿雉经长夜月漫漫柏舟风操无今古为托哀吟与稗官　　挽盛烈妇
烈妇吴江下里村女也其姑
利僧贾诱之淫不从遂经死

　　　　　　　　　　　　　　　潘一桂迷离黑雨鸣飞瓦饥鸱吓雏鸣四野蝮虺侁侁依&#帏丛棘莽莽芳兰摧冢底寒香留土脉石上幽魂吊残月不从邻鬼唱新歌只听寒江咽逝波　　张烈妇　　　　　　　　　　　失名　嘉定张烈妇嫁汪生之子汪母与群恶少乱烈妇　耻之姑怒谋令一人乱烈妇烈妇不从杀之余友　归燕甫高其节行纪其事请余作诗抱璧置泥涂皎然质不泯菖蒲九节花虽死常流芬十三学裁衣十六诵诗书十七妇道成十八为君妻君家本富贵家累千金资大艑建高樯商贩名四驰高门安亭里公姥相共居升堂见公姥称妇好容仪置酒大设乐四座争喧豗黄衫少年子绿帻侯家奴谑浪间调笑踞坐气何粗阿姑召新妇出见勿迟迟耳着瑟瑟镮头簪辟寒犀步摇九威凤跳脱双文螭浓妆勿艹艹傅粉更施朱贵客握琼玖待汝系罗襦新妇口不言中心自思惟少长父母侧不令见男儿今在舅姑傍内外岂有殊赳赳诸少年何用见妾为妆成更却坐抑首故徘徊诸客不自得恨恨各自归入门不数月数数见所私人语何嘈嘈朋至何施施出入闺闼间戚施与籧篨目成更耳语无复避尊卑新妇心内伤掩面泪双垂往昔辞家日母命一从姑姑今既若此禀命将何如入室问客子彼人为阿谁何大无礼节来共阿姑嬉客子答新妇通家卿勿疑出入有何嫌卿勿烦言词中冓不可道雄狐来绥绥阿姑昨入浴邀客解裙裾提汤见并&#新妇大惊啼徒跣走归家见母一何悲父母择婚时胡不惜门楣奔奔鹑有偶疆疆鹊有妃关关雎翼&#翩翩鳦羽齐岂无清白门弃之道路隅少小听姆训贞节自操持十三学裁衣十六诵诗书十七妇道成十八为人妻举动循礼法许身秦罗敷阿姑既失行贱妾蒙其污愿归供养母苦辛长不辞勿令萧艾丛一变兰与芝勿令瓦砾场得混瑾与瑜阿母见女言捶胸大悲摧嫁女为永毕不意有崎岖且住勿遽去姑应有改图　闺烈部纪事
谷梁传宋灾伯姬之舍失火左右曰夫人少辟火乎伯姬曰妇人之义傅母不在宵不下堂左右又曰夫人少辟火乎伯姬曰妇人之义保母不在宵不下堂遂逮乎火而死西京杂记鲁人秋胡娶妻三月而游宦三年休还家其妇采桑于郊胡至郊而不识其妻也见而悦之乃遗黄金一镒妻曰妾有夫游宦不返幽闺独处三年于兹未有被辱如今日也采不顾胡惭而退至家问家人妻何在曰行采桑于郊未返既还乃向所挑之妇也夫妻并惭妻赴沂水而死越绝书子胥行至溧阳界中见一女子击絮于濑水之中子胥曰岂可得托食乎女子曰诺即发箪饭清其壶浆而食之子胥食已而去谓女子曰掩尔壶浆毋令之露女子曰诺子胥行五步还顾女子自纵于濑水之中而死吴越春秋子胥行至吴疾于中道乞食溧阳适会女子击绵于濑水之上筥中有饭子胥遇之谓曰夫人可得一餐乎女子曰妾独与母居三十未嫁饭不可得子胥曰夫人赈穷途少饭亦何嫌哉女子知非恒人遂许之发其箪筥饭其盎浆长跪而与之子胥再餐而止女子曰君有远逝之行何不饱而餐之子胥已餐而去又谓女子曰掩夫人之壶浆无令其露女子叹曰嗟乎妾独与母居三十年自守贞明不愿从适何宜馈饭而与丈夫越亏礼义妾不忍也子行矣子胥行反顾女子已自投于濑水矣于乎贞明执操其丈夫女哉子胥至吴以吴师破楚逐昭王屠平王墓戮其尸还过溧阳濑水之上乃长太息曰吾尝饥于此乞食于一女子女子饲我遂投水而亡将欲报以百金而不知其家乃投金水中而去有顷一老妪行哭而来人问曰何哭之悲妪曰吾有女子守居三十不嫁往年击绵于此遇一穷途君子而辄饭之而恐事泄自投于濑水今闻伍君求不得其偿自伤虚死是故悲耳人曰子胥欲报百金不知其家投金水中而去矣妪遂取金而归史记赵世家晋出公十七年简子卒太子毋恤代立是为襄子赵襄子元年越围吴襄子降丧食使楚隆问吴王襄子姊前为代王夫人简子既葬未除服北登夏屋请代王使厨人操铜枓以食代王及从者行斟阴令宰人各以枓击杀代王及从官遂兴兵平代地其姊闻之泣而呼天摩笄自杀代人怜之所死地名之为摩笄之山战国策张仪为秦破从连横谓燕王曰昔赵王以其姊为代王妻欲并代约与代王遇于句注之塞乃令工人作为金斗长其尾令之可以击人与代王饮而阴告厨人曰即酒酣乐进热歠即因反斗击之于是酒酣乐进取热歠厨人进斟羹因反斗而击代王杀之王脑涂地其姊闻之摩笄以自刺也故至今有摩笄之山太平御览后汉秦彭字伯平为山阳太守民江伯欲嫁寡&#&#乃引鎌自割伯因前救&#触鐮伤遂亡县正论法彭曰救无恶志乃轻罪之古今注霍里子高晨起刺船而棹有一白首狂夫被发提壶乱流而渡其妻随呼止之不及遂堕河水死于是援箜篌而鼓之作公无渡河之歌声甚凄怆曲终自投河而死寰宇记合肥有小吏港汉建安中庐江小吏焦仲卿妻刘氏为姑所出自誓不嫁其家逼之乃投水死仲卿闻之亦自缢时人怜之为赋焦仲卿妻诗晋书石崇传崇颖悟有才气而任侠有别馆在河阳之金谷时赵王伦专权崇甥欧阳建与伦有隙崇有妓曰绿珠美而艳善吹笛孙秀使人求之崇时在金谷别馆方登凉台临清流妇人侍侧使者以告崇尽出其婢妾数十人以示之皆蕴兰麝被罗縠曰在所择使者曰君侯服御丽则丽矣然本受命指索绿珠不识孰是崇勃然曰绿珠吾所爱不可得也使者曰君侯博古通今察远照迩愿加三思崇曰不然使者出而又反崇竟不许秀怒乃劝伦诛崇建崇建亦潜知其计乃与黄门郎潘岳阴劝淮南王允齐王冏以图伦秀秀觉之遂矫诏收崇及潘岳欧阳建等崇正宴于楼上介士到门崇谓绿珠曰我今为尔得罪绿珠泣曰当效死于君前因自投于楼下而死解系传系弟结字叔连少与系齐名辟公府掾累迁黄门侍郎历散骑常侍豫州刺史魏郡太守御史中丞时孙秀乱关中结在都坐议秀罪应诛秀由是致憾及系被害结亦同戮女适裴氏明日当嫁而祸起裴氏欲认活之女曰家既若此我何活为亦坐死朝廷遂议革旧制女不从坐由结女始也十六国春秋后燕录慕容垂后段氏辽西鲜卑段末柸之女也垂为吴王时立为妃段氏才高性烈自以贵姓不尊事太后可足浑氏浑氏衔之&#又素不平于垂中常侍涅皓因希&#旨告段氏及吴国典书令辽东高弼为巫蛊欲以连污垂遂收段氏及弼下大长秋廷尉考治段氏及弼志气确然终无挠辞拷掠甚急垂愍之私使人谓段氏曰人生会当一死何堪楚毒如此不若引服段氏叹曰吾岂爱死者耶若自诬以恶逆上辱祖宗下累于王固不为也辩答益明故垂得免祸而段氏竟死狱中垂即位追谥曰成昭皇后前秦录苻丕后杨氏仇池氐人初为长乐公妃太安初立为后慕容永杀丕将以杨氏为上夫人杨氏不从引剑刺永为永所杀苻登嗣位追谥哀平皇后水经注江水东北径郫县下民有姚精者为叛夷所杀掠其二女二女见梦其兄当以明日自沉江中丧后日当至可伺候之果如所梦得二女之尸于水郡县表异焉黎州图经汉源县人义成妻壮年无子夫死将葬及殡含毒药酒至入墓时拊棺吞之而死乃为合葬焉时以状闻有诏赐帛北齐书乐陵王传乐陵王百年被召自知不免乃割带玦留与妃斛律氏见帝于元都苑令左右斩弃之池妃把玦哀号不食月余亦死玦犹在手拳曲不可开时年十四其父光自擘之乃开朝野佥载唐工部尚书魏知古妻性正善属文古年七十卒于位妻苏氏不哭比至香水洗浴含袭讫举声一恸而绝与尚书同日合丧时奇其节以为前代未有赵州刺史高妻秦氏默啜贼破定州部至赵州长史已下开门纳贼计无所出与秦氏仰药而诈死舁至啜所良久啜以金狮子带紫袍示之曰降我与尔官不降即死视而无言乃顾其妇秦氏秦氏曰受国恩报在此今日受贼一品何足为荣俱合眼不语经两日贼知不可屈乃杀之玉泉子郑路昆仲有为江外官者维舟江渚群偷奄至即以所有金币罗列岸上而恣贼运取贼一不犯曰但得侍御小娘子足矣其女有美色贼潜知之骨肉相顾不知所以答女欣然请行其贼即具小舟载之而去谓贼曰君虽为偷得无所居与亲属焉然吾家衣冠族也既为汝妻岂以无礼见逼若达汝所止一会亲族以托好逑足矣贼曰诺又指所谐来二婢曰公既以偷为名此婢不当有为公计不若归吾家贼以貌美其言且顺顾已无不可者即自鼓其棹载二婢而去女于是赴江而死妖乱志有豫章民周迪货利于广陵其妻偕焉遇师铎之乱不能去至是迪饥将绝妻曰兵荒若是必不相全君亲老家远不可与妾俱死愿见鬻于屠民则君归装济矣迪从之以所得之半赂守者求去守者诘之迪以实对群辈不信遂与迪往其处验焉至则见首已在于肉案聚观者莫不叹异竞以金帛遗之迪收其余骸负之而归唐书成汭传秦宗权故将许存奔禹宗权余党常厚攻夔州西川节度使王建遣将屯忠州与夔州刺史毛湘相唇齿厚屯白帝汭率存乘二军之间攻之二军使人谇辱汭韩楚言尤剧汭耻之曰有如禽贼当支解以逞会存夜斩营袭厚破之存入夔州楚言妻李语夫曰君常辱军且支解不如前死楚言不决李砺刀席下方共食复语夫曰未可知李取刀断其首并杀三子乃自刭汭畏其烈礼葬之刻石表曰烈女蜀梼杌王建太昌军使徐瑶字伯玉长葛人从建入蜀勇猛善格斗建初在韦昭度幕府其兵皆文身黧黑衣装诡异众称为鬼兵称瑶为鬼魁建克成都瑶多污辱士女富人李希妻俞氏有异色瑶逼之俞氏曰吾夫尝为乡贡进士风流儒雅人比之相如尚亦非匹尔鬼儿也焉得无礼于我瑶仗剑谓曰而畏此乎俞氏曰吾宁死必不受辱瑶欲杀之左右谓曰城中妇人无限何必暴至于此遂壮而释之十国春秋徐知诰族朱瑾家瑾妻陶氏临刑而泣其妾曰何为泣乎今行见公矣陶氏收泪欣然就戮闻者哀之陶故浔阳公雅之女也黄岳福州人通经学唐末王审知为威武节度使闻其名累辟为属辞不就后度不能拒遂投渊而死岳妻林曰夫能为忠臣妾独不能为忠臣妇乎亦投渊从之邦人为立祠祀于其地前蜀宫人刘氏不知何地人鬒发如云而有殊色秦川之变行刑者将免之刘氏曰家国丧亡义不受辱遂就死南唐刘澄者后主藩邸旧人也后主末吴越克常州兵势日逼朝议润州要害当得良将以守乃以澄为节度使镇之及吴越兵至澄开门降金陵益震收其父母妻子斩之澄一女许嫁未适有司议宥之女曰叛逆之余生世何颜乃就戮南唐龚氏二女父慎仪为卢绛所杀二女被卤以行至邵武香严寺绛置酒恣饮二女遂缢于寺后之小墩后人名其所为烈女台玉堂闲话南中有大帅世袭爵位然颇恣横有善歌者与其夫自北而至颇有容色帅闻而召之每入辄与其夫偕至更唱迭和曲有余态帅欲私之妇拒而不许帅密遣人害其夫而置妇于别室多其珠翠以悦其意逾年往诣之妇亦欣然接待情甚婉娈及就榻妇忽出白刃于袖中擒帅而欲刺之帅掣肘而逸妇逐之适有二奴居前阖其扉由是获免旋遣人执之已自断其颈矣老学庵笔记王黼在翰苑尝病疫危甚国医皆束手妾曰素娥艳娥侍疾坐于足素娥泣曰若内翰不讳我辈岂忍独生惟当俱死耳艳娥亦泣徐曰人生死有命固无可奈何姊宜自宽黼虽昏卧实具闻之既愈素娥专房燕封至淑人艳娥遂辞去及黼诛素娥不三日亦死曩曰俱死之言遂验宋史赵遹传政和五年晏州夷酋卜漏反陷梅岭堡知寨高公老遁公老之妻宗女也常出金玉酒器饮卜漏等漏心艳之会泸帅贾宗谅以敛竹木扰夷部且诬致其酋斗个旁等罪夷人咸怨漏遂相结因上元张灯袭破寨掳公老妻及其器物四出剽掠高公老妻不辱而死诏赠节义族姬籀史晏溥字慧开丞相元献公之孙叔原之子豪杰不羁好古文邃于籀学作晏氏鼎彝谱一卷载所亲见三代鼎彝及器窾靖康初官河北散家财募兵扞贼妻玉牒赵氏戎服率义士力战而死陶朱新录建炎间收陈州贼杜用军于陈之邓湾都统制官曹實塞分韩宏守统制王涣塞门中夜闻小喧徐拥一美妇出斩之行刑者语二将曰其屡斩无辜矣重自叹息曰适妇人自云陈之胥妻也早来王统制得之贼中欲与之私不允已刺一刀适又逼之妇人曰统制军官也随都统来破贼本为百姓除害若要新妇为婢使则可若欲见私所不愿也王涣欲强之且曰我当杀汝妇人又曰如此统制亦贼耳一死何惧遂命斩之二将嗟叹通夕不能寐噫保其贞洁而不爱死虽古烈女不能过之宋史郑覃传覃明州人建炎四年金人陷明州覃拏小舟与妻董同载去复为兵所劫覃不屈跃入水中董哭曰夫亡矣与其生不如死亦自沈陈寅传寅绍定初知西和州北兵至城陷寅顾其妻杜氏曰若速自为计杜厉声曰安有生同君禄死不共王事者即自饮药死二子及妇俱死母傍临海县志德佑二年元伯颜统兵入境王珏倡义守城力尽死于池妾张氏号泣随其后亦投水死金史奚王回离保传回离保南寇众奔溃耶律奥古哲及甥八斤家奴白底哥等杀之其妻阿古闻之自刭而死忠义传王维翰贞佑初为定海军节度使至镇无兵备维翰率吏民结营堡自守力穷被执不肯降妻姚氏亦不肯屈与维翰俱死诏赠姚氏芮国夫人谥贞洁乌古论德升知太原府事兴定二年太原城破德升谓其姑及其妻曰吾守此数年不幸力穷乃自缢而死其姑及其妻皆自杀隐逸传张潜幼有志节娶鲁山孙氏有贤行夫妇相敬如宾负薪拾穗行歌自得不知其贫也天兴间潜挈家避兵少室不食七日死孙氏亦投绝涧死焉李祯秋千会记元大德二年戊戌孛罗以故相齐国公子拜宣徽院奄都剌为佥判东平王荣甫为经历三家联住海子桥西宣徽生自相门穷极富贵第宅宏丽莫与为比然读书能文敬礼贤士时誉翕然私居后有杏园一所取春色满园关不住一枝红杏出墙来之意花草之奇亭榭之好冠于诸贵家每季春宣徽诸妹诸女邀院判经历宅眷于园中设秋千之戏盛陈饮宴欢笑竟日各家亦隔日设馔自二月末至清明后方罢谓之秋千会适枢密同佥帖木尔不花子拜住过园林闻笑声于马上欠身望之正见秋千竞蹴欢哄方浓乃潜于柳阴中窥之诸女皆绝色遂久不去为阍者所觉走报宣徽索之亡矣拜住归具白于母母解意遣媒于宣徽家求亲宣徽曰得非窥墙儿乎吾正择婿可遣来一观佳则许之媒归报同佥饰拜住以往宣徽见其美少年也心稍喜但未知其才试之曰尔喜观秋千以此为题菩萨蛮为调赋词一阕能乎拜住挥笔以国字写之宣徽虽爱其敏捷恐属预构或假手于人因盛席待之席间命作满江红咏莺词拜住拂拭剡藤用汉字书呈宣徽宣徽喜曰得婿矣遂面许第三夫人女速哥失里为姻且召夫人并呼女出与拜住相见他女亦于隙中窥之私贺速哥失里曰可谓门阑多喜气女婿近乘龙也择日遣聘礼物之多辞翰之雅喧传都下以为盛事既而同佥豪宕簠簋不饬竟以墨败系御史台狱得疾弗起阖室染疾为之一空独拜住在然财散人亡宣徽将呼拜住归教而养之三夫人坚执不肯盖宣徽虽多内嬖而三夫人者独专宠见他姬女皆归富贵独己婿家雕敝如此决意悔亲速哥失里谏曰结亲即结义一与证盟终身不改儿见诸姊妹家荣盛亦心慕之但寸丝为定岂可以其贫贱而易之乎父母不听别议平章阔阔出之子僧家奴仪文之盛视昔有加暨成婚速哥失里行至中道潜解脚纱缢于轿中比至死矣夫人以爱女舆回尽倾家奁及夫家聘物殓之暂寄棺清安僧寺拜住闻变是夜私往哭之且拍棺曰拜住在此忽棺中应曰可开棺我活矣周视四隅漆钉牢固无由可启乃谋于僧曰劳用力开棺之罪我承之不以相累当共分所有也僧知其厚殓亦萌利物之意遂斧其盖女果活彼此喜极乃脱金钏及首饰之半以谢僧计其余尚值数万缗因托僧买漆整棺不令事露拜住遂挈速哥失里走上都居一年人无知者所携既厚兼拜住又教蒙古生数人复有月俸家道从容不期宣徽出尹关平下车之始即求馆客而上都儒者绝少或曰近有士人自大都挈家寓此亦色目人设帐民间大有学问府君欲觅西宾惟此人为称亟召之至则拜住也宣徽意其必流落死矣而人物整然怪之问何以至此且娶谁氏拜住实告宣徽命舁至则真其女也一家惊动且喜且怒然犹恐其鬼假人形幻惑年少阴使人诣清安询寺僧其言一同及发殡空榇而已宣徽夫妇愧叹待之甚厚收为赘婿终老其家元史孛朮鲁翀传翀子远居南阳贼大至远被害远妻雷为贼所执欲妻之乃诋贼曰我参政冢妇县令嫡妻夫死不贰肯从汝狗彘以生乎贼丑其言将辱之雷哭骂不从乃见杀丑闾传丑闾出知安陆府至正十二年蕲贼犯安陆丑闾不屈而死贼以布囊囊其尸舁置其家丑闾妻侯氏出大哭且列酒肉渴者令饮酒饥者令食肉以绐贼不防己至夜自经事闻赠丑闾河东行省参政侯氏宁夏郡夫人立表其门曰双节有冯三者湖广省一公使也湖广为寇陷皂隶辈悉起为盗三勿从贼缚诸十字竿舁之以行而刲其肉抵江上断其喉去其妻随三号泣俯拾刲肉纳布裙中伺贼远收三血骸脱衣裹之大哭投江死朵里不花传朵里不花拜江西行省平章政事降土寇金元佑而元佑有异志其子荣率外贼突入朵里不花遂被执为贼杀其妻卜颜氏妾高丽氏在侧不去大骂曰我平章遇尔父子厚矣尔父子何暴逆至此亦遇害普颜不花传普颜不花守御益都明兵压境死之其妻阿鲁真历呼家人告之曰我夫受国恩我亦受封齐国夫人今事至此惟有死耳家人莫不叹息泣下已而普颜不花二弟之妻各抱幼子及婢妾溺舍南井死比阿鲁真欲下而井填咽不可容遂抱子投舍北井其女及妾女孙女皆随溺焉闵本传本授集贤侍讲学士明兵薄京师本谓其妻程氏曰国事至此敢爱六尺躯苟活哉程氏曰君能死忠我尚有爱于君乎遂各缢焉二女长真真次女女见本死呼天号泣亦自缢于其旁赵弘毅传明兵入京城弘毅与妻解氏皆自缢子恭亦缢死恭女官奴年十七见恭死方大泣适邻妪数辈来相率出避曰我未适人避将何之不听妪力挽之女曰人生便百岁亦一死乃潜入中堂解衣带自缢柏帖穆尔传柏帖穆尔至正中为福建行省左右司郎中明兵至柏帖穆尔知城不可守引妻妾坐楼上慷慨谓曰丈夫死国妇人死夫义也今城且陷吾必死于是若等能吾从乎皆泣曰有死无他也缢而死者六人高坡异纂杨廉夫题临海王烈妇诗曰介马驮驮百里程青枫后夜血书成秪应刘阮桃花水不似巴陵汉水清后廉夫无子一夕梦一妇人谓曰尔知所以无后乎曰不知妇人曰尔忆题王烈妇诗乎尔虽不能损烈妇之名而心则伤于刻薄毁谤节义其罪至重故天绝尔后廉夫既寤大悔遂更作诗曰天随地老妾随兵天地无情妾有情指血啮开霞峤赤苔痕化作雪江清愿随湘瑟声中死不逐胡笳拍里生三月子规啼断血秋风无泪写哀铭后复梦妇人来谢未几果得一子明外史张士诚传方士诚之被围也语其妻刘曰吾败且死矣若曹何为刘答曰君毋忧妾必不负君积薪齐云楼下及城破驱群妾登楼令养子辰保纵火焚之亦自缢死诸王传郢王妃郭氏武定侯英女也王殁妃恸哭曰王舍我去未亡人无子谁恃引镜写容付宫人曰俟诸女长令识母遂自经死名山藏本行记郑濂浦江人九世同居内外雍睦有弟洪为藏库提点司同官坐罪连及死狱中妻石氏当配而绝粒从之广西通志正统间参军范信兵既入大同里俘获甚众旗牌官人给贼妇一二人值昏暮拘系一室中夜半哄然视之乃三四人就经也此或慑威惧死而然又一妇年尚少负一小儿过岭忽不行曰吾欲乳儿从之妇乘间自投岭下死名山藏臣林记张昺知铅山县昺与民约有孀妇愿嫁与守者具牒受判庭立二木一木书羞愿嫁者跪之一木书节愿守者跪之民傅四死妻祝不愿嫁舅姑夺之不从乃绐授愿嫁牒使往判判出曰张公判嫁矣更何待期有日祝束装哭奠潜投其家汪舅怒填土实汪事久不泄自后不雨者&#月昺斋祷不应一日宿城隍庙梦妇抱牒诉冤既觉悉记其都里姓名诣其家鞫问启土得妇厥貌如生昺叹曰杀妇者我也为文恸祭天忽大雨即殓葬妇表门旌祀而罪其舅姑太仓州志陆文量参政浙江时行县至桐庐有妇长号称冤召问之妇泣曰妾夫陈乙于潜民也与妾弄猴乞食暮投山中渔家渔兄弟诱杀妾夫相与逼妾妾不从并杀妾及猴适若有人蹴妾&#曰明星至矣曷走诉妾惊寤从墓隙出乃知瘗废墓中公怪捕得渔兄弟服罪而所杀猴亦生兰溪章公懋神其事为作记云南通志永昌人谢定妻王氏年十四通文艺能诗对成化二年定除四川开县尹王以翁姑春秋高劝定终养定不听竟独往有二子亦弗携去久不通音问王周旋劳瘁日夜纺绩得菽水以事翁姑历九年如一日定父常扶杖出北门望儿去路且拜且泣曰安得吾儿从此来乎见者酸心无何遣二孙往迎定官定方沈酣宠妾相继毒杀二子讣至王与姑哭绝王藉救得苏姑竟死翁惫甚粪秽在&#席间王手运不厌所居皆颓垣破壁见者无不泣下翁怜妇辛苦邀亲邻劝之嫁乃作诗曰云鬓如蓬久不梳纺麻直至日将晡人皆谓我嫁郎去我去嫁郎饥舅姑翁没拮据以襄丧葬庐墓一月既除服曰吾事已毕乃用土坯砌户七日不食而死亲戚邓氏子买棺殡之是时谢族无人矣定亦不知所终其所作绝命词不复全记终有云翁姑日夜相熬煎嗟怨错教儿做官三旬九食腹未饱一夜十起身难眠翁常思儿出北门望阙哀哀哭放声日日唤儿儿不见携杖归来泪满襟翁驱二子往探父亲姑邓母挽不住谁知夫宠异乡妾寻将二子用毒治凶问传来至永昌姑闻气绝回仙乡翁归泣声震天地彝伦大变遭非殃妾扶姑柩埋荒冢日惨风凄山色冷又云泣翁归兮无儿葬泣姑亡兮为孙丧天地为愁兮人心惶草木为悲兮猿鹤伤见闻录初阉瑾窃柄大盗煽乱所突奔溃吏多弃城走上蔡县霍侯恩故武嗣知兵乃增陴浚隍缮甲实庾申令严约慎逻谨谍泣誓曰今日有死而已退而诀诸妻妻泣曰脱城破妾焉死霍侯曰筑台屋后贼至汝登而望之溃汝则死之已而贼果一骑来勒降曰大王至矣亟办牛酒犒侯闻之怒执而戮之徇于师曰吾不尽磔诸狗奴决不共戴此天贼闻之乃大怒悉众而围之侯御之力竭而溃贼执之妻见其溃也下台而经不死簪诸心拳之入而死名山藏臣林记乔宇太原人拜吏部尚书宇没有二妾殉其一宛平之刘其一仪真之许杨继盛居狱三年冬月晦当行刑妻张氏上书曰臣妾夫杨继盛先以谏阻马市预折仇鸾奸逆圣恩薄谪旋因鸾败一岁四迁臣夫湔洗之后衔恩感泣私图报效或中夜起立或对食忘餐不意误闻道路昧发狂言陛下不即加诛曲从吏议杖后入狱筋肉断腐脓血腥臊死而复苏者数年荒家贫不能给口皆妾纺绩织屦以续狱食妾仰惟陛下方颐养天和保合元气昆虫草木皆欲得所岂惜一回日月下照覆盆若谓罪重不赦愿斩妾首以赎夫生不报是时倭寇江南都御史张经御史李天宠以养寇坐论死行贿于嵩求与继盛同奏冀天子尚无意诛继盛疏入遂一时死西市其妻亦遂同日自缢明外史诸王传晋王曾孙中尉知疾笃淑人贺氏欲先死以殉取澒一勺咽之左右力救贺曰澒毒入脏腑无可救理即可救我必死遂绝食饮竟与知同时卒奏闻礼官按典无旌命妇例世宗特命旌之谥贞烈嘉定县志甲辰夏五月安亭镇女子张氏年十九姑胁与贼乱不从夜群贼戕诸室纵火焚尸天反风灭火贼共舁欲投火尸如数石重莫能舁县故有贞节庙前此三日庙旁人闻鼓乐从天下火出柱轰轰有声时大旱三月无雨县令自往拜之士大夫哀祭已大雨如注贼子亦吁天拜忽两腋血流死县宰命暴其尸坛上禁其家不得收其家夜收之雷电暴至群鬼百数啾啾共来逐遂弃走及官奉檄启视氏尸时经暑三月不腐僵卧肤肉如生颈胁二创有血沫仵人吐舌谓未有也宝应县志戚家妇相传为洪武时人亲迎之夕夫堕水死妇系诗衣带亦投水而没诗云画虎虽成未点斑百年夫妇号空悬欢声竟逐悲声尽贺客偏为吊客先孔雀屏前声寂寂鸳鸯枕上泪涓涓从来不识儿夫面那得相随到夜泉崇祯末文文肃震孟宿县邮署梦一女告以城北隅有碑及诗文肃询刘职方永澄澄曰此必戚家妇也掘土果得碑因募杜氏地建祠祀之举人桑体干读书其中不敬痫废乔御史修葺复立碑记焉明外史忠义传福王时褒恤忠义甚至建旌忠祠于都城曰正祀文臣曰正祀武臣曰正祀内臣又祀烈妇成德母张氏金铉母章氏汪伟妻耿氏刘理顺妻万氏妾李氏马世奇妾朱氏李氏陈良谟妻时氏吴襄妻祖氏九人曰正祀妇人徐汧传杨廷枢字维斗与汧幼相善有文名乙酉大兵下苏州携一女避乱山中追兵至女前请曰父盍死少缓则求死不得矣遂踊身入水死曲周县志五间房西北有龙母三娘庙始于唐时有黑龙潭通海眼岁奉敕虔祀乃安澜否则腾涌四溢渰没数百里郡守因罚俸待罪祸且不测其三夫人忧之请代祷躬行水上投水死而泉遂塞事闻敕封建庙祀焉其漳水凡泛涨漫堤而过庙直随水增长莫能流灌其中易州志范女年十六许字田乃仓未娶仓病故女告母临吊母阻其志女恸哭绝食遂饮杏毒死人义之合葬焉时仓家庭前有海棠二株正花一夕尽变为白匝月不落柏乡县志胥吏赵权悦白勤妻李氏阴图之会勤远行李年十六倩邻妪高氏伴宿高早归纺权体不挂丝直入卧内氏疾呼极詈权惧而逸去勤归白之讼于官将对簿勤遇权于途奋击之邑令孔某护胥而笞勤用刑询勤负痛归氏殷勤问慰勤不能应氏懑恚觅死适母兄至力劝之氏佯应须其返夜就勤慰谢候其睡熟密缝身衣出大门自经死即墨县志县东南六十里有贫女台相传有王氏女从夫秦友筑朱毛城荷畚锸裹粮以随既而夫亡女贫苦不能葬乃乞棺殓之葬毕剖心以殉时人哀之为立祠台上因以名台隰州志侍郎李呈祥妻刘夫人崇祯壬申寇变投井井水深丈余旁有横窦遂匿其中贼退引出幸不死验井竟无窦疑鬼神护之也吴江县志乙酉六月诸生沈致柔偕子女避兵匿竹林中其一女已嫁陈启瀛时亦挈子女同避为兵所追乃倚竹誓死兵怒断其臂九截死七日手握竹犹固不可下母吴氏号曰今日殓汝当全而归乃脱台州府志黄岩符松妻锺氏妒悍松死将归母家欲他适妾真奴泣谏求欲终丧锺大怒捶之逼与俱去真奴潜还恸哭缢死松柩侧临安县志贞女井在白沙村贞女者童氏婢也遗其名遭乱为兵所掠捆载马上以行经井边女奋身跃入井中死尸沉于淖康熙十一年井号三日水腥不可食里人为设醮水复清平湖县志丙戌五月二十日兵剿白寇至张豹烈家其妻俞氏与妯娌匿丛竹中诸妇惊悸竹摇兵持炬照之执俞俞投以簪珥兵意不满欲挟之去不从以刀镮击之牵出墙氏力跃堕堑兵复迫之攀树呼曰若不速杀终无奈我何也兵怒斫之仆地乃去时一婢伏树杪熟视趋下拥之气微属呼痛者再遂绝江山县志县人徐忠一日偕其妻往东岳庙抱幼子过罗娘桥忽堕下其妻嘱长子归依祖母遂挽发投水与夫俱死邑人竞为诗吊之山阴县志有营兵薛姓者索负于朱振伯家见其妻张氏美遂设谋诱振伯为债保振伯愚堕其术乙巳五月囚振伯逼书质妻券券入手即来舁氏氏曰夫果质我当面与夫诀绐二卒去饱乳其幼儿携灯拜辞姑于门内束发缝衣诣河边以砖护其儿旁置灯遂赴水死时年二十五明日尸浮水面越七日色如生同安县志顺治戊子相传杏根塘前有骑挟女数十一女散发下马自沉于水索之不得四五日后有弟自漳来匝塘一恸尸自浮出窍血汪然
　闺烈部外编
元池说林金陵极多蟹古传有巨蟹背圆五尺足长倍之深夜每出啮人其地有贞女三十不嫁夜遇盗逃出遇巨蟹横道忽化作美男子诱之贞女怒曰汝何等精怪乃敢辱我我死当化毒雾以杀汝遂自触石而死明日大雾中人见巨蟹死于道于是行人无复虑矣至今大雾中蟹多僵者干宝诉冤记汉九江何敞为交州刺史行部苍梧郡高安县暮宿鹄奔亭夜未半有二女从楼下出呼曰妾姓苏名娥字始珠广信县修里人早失父母无兄弟嫁同县施氏薄命夫死有杂缯帛百二十匹及婢一人名致富妾孤穷羸弱不能自振欲之旁县赍缯从同县男子王伯赁牛车一乘直钱万二千载妾并缯令致富执辔以前年四月十日到此亭外于时日已向暮行人断绝不敢复进因即留止致富暴得腹痛妾之亭长舍乞浆取火亭长龚寿操戈持戟来至车旁问妾曰夫人从何所来车上所载何物丈夫安在何故独行妾应曰何劳问之寿因持妾臂曰少年爱有色冀可乐也妾惧怖不从寿即持刀刺胁下一创立死又刺致富亦死寿掘楼下合埋妾在下婢在上取财物去杀牛烧车车杠及牛骨贮亭东空井中妾既冤死无所告诉故来自归于明使君敞曰今欲发出汝尸以何为验女曰妾上下着白衣青丝履犹未朽也愿访乡里以骸骨归死夫掘之果然敞乃驰还遣吏捕捉拷问具服下广信县验问与娥语合寿父母兄弟悉捕系狱敞表寿常律杀人不至族诛然寿为恶首隐密数年王法自所不免今鬼神诉者千载无一请皆斩之以明鬼神以助阴诛上报听之襄阳府志汉彭娥时遭乱娥方出汲闻贼至弃汲器走还与贼敌贼缚娥出溪边将污之溪边有峭壁娥呼曰皇天有神否我岂受污于贼奴遂以头触石者再山忽开数丈娥即趋入贼急逐之山复合贼皆压死娥遂不知所生遗汲器化为石形似鸡山曰石鸡山潭曰女娥潭异闻录唐贞元中河南独孤穆者客淮南夜投大仪县宿未至十里余见一青衣乘马颜色颇丽穆微以词调之青衣对答甚有风格俄路北有导者引之而去穆遽谓曰向者粗承颜色谓可以终接周旋何乃顿相舍乎青衣笑曰愧耻之意诚亦不足但娘子少年独居性甚严整难以相许耳穆因问娘子姓氏及中外亲族青衣曰姓杨第六不答其他既而不觉行数里俄至一处门馆甚肃青衣下马入久之乃出延客就馆曰自绝宾客已数年矣娘子以上客至无所为辞勿嫌疏漏也于是秉烛陈榻衾褥备具有顷青衣出谓穆曰君非隋将独孤盛之后乎穆乃自陈是盛八代孙青衣曰果如是娘子与郎君乃有旧穆询其故青衣曰某贱人也不知其由娘子即当自出申达须臾设食水陆毕备食讫青衣数十人前导曰县主至见一女年可十三四姿色绝代拜跪讫就坐谓穆曰庄居寂寞久绝宾客不意君子惠顾然与君有旧不敢使婢仆言之幸勿为笑穆曰羁旅之人馆谷是惠岂意特赐相见兼许叙故且穆平生未离京洛是以江淮亲故多不识之幸尽言也县主曰欲自陈叙窃恐惊动长者妾离人间已二百年矣君亦何从而识初穆闻其姓杨自称县主意已疑之及闻此言乃知是鬼亦无所惧县主曰以君独孤将军之贵裔世&#忠烈故欲奉托勿以幽冥见疑穆曰穆之先祖为隋室将军县主必以穆忝有祖风欲相顾托乃平生所乐闻也有何疑焉县主曰欲自宣泄实增悲感妾父齐王隋帝第二子隋室倾覆妾之君父同时遇害大臣宿将无不从逆唯君先将军力拒逆党妾时年幼常在左右具见始末及乱兵入宫贼党有欲相逼者妾因辱骂之遂为所害因悲不自胜穆因问其当时人物及大业末事大约多同隋史久之命酒对饮言多悲咽为诗以赠穆曰江都昔丧乱阙下多构兵豺虎恣吞噬干戈日纵横逆徒自外至半夜开重城膏血浸宫殿刀槍倚檐楹今知从逆者乃是公与卿白刃污黄屋邦家遂因倾疾风知劲草世乱识忠臣哀哀独孤公临死乃结缨天地既板荡云雷时未亨今者二百载幽怀犹未平山河风月古陵寝露烟青君子乘祖德方垂忠烈名华轩一惠顾土室以为荣丈夫立志操存没感其情求义若可托谁能抱幽贞穆深嗟叹以为班婕妤所不及也因问其平生制作对曰妾本无才但好读古集常见谢家姊妹及鲍氏诸女皆善属文私怀景慕帝亦雅好文学时时被命当时薛道衡名高海内妾每见其文心颇鄙之向者情发于中但直叙事耳何足称赞穆曰县主才自天授乃邺中七子之流道衡安足比拟穆遂赋诗以答之曰皇天昔降祸隋室若缀旒患难在双阙干戈连九州出门皆凶竖所向多逆谋白日忽然暮颓波不可收望夷既结衅宗社亦贻羞温室兵始合宫闱血已流悯哉吹箫子悲啼下凤楼霜刃徒见逼玉笄不可求罗襦遗侍者粉黛成仇雠邦国已沦覆余生誓不留英英将军祖独以社稷忧丹血溅黼扆丰肌染戈矛今来见禾黍尽日悲宗周玉树已寂寞泉台千万秋感兹一顾重愿以死节酬幽显倘不昧中焉契绸缪县主吟讽数四悲不自堪者久之逡巡青衣数人皆持乐器而前有一人白县主曰言及旧事但恐使人悲感且独孤郎新至岂可终夜啼泪相对乎某请充使召来家娘子相伴县主许之既而谓穆曰此大将军来护儿歌人亦当时遇害近在于此俄顷即至甚有姿色善言笑因作乐纵饮甚欢来氏歌数曲穆唯记其一曰平阳县中树久作广陵尘不意何郎至黄泉重见春良久曰妾与县主居此二百余年岂期今日忽有嘉礼县主曰本以独孤公忠烈之家愿一相见欲豁幽愤耳岂可以尘土之质厚诬君子穆因吟县主诗落句云求义若可托谁能抱幽贞县主微笑曰亦大强记穆因以歌讽之曰金闺久无主罗袂坐生尘愿作吹箫伴同为骑凤人县主亦以歌答曰朱轩下长路青草启孤坟犹胜阳台上空看朝暮云来氏曰曩日萧皇后欲以县主配后兄子正见江都之乱其事遂寝独孤冠冕盛族忠烈之家今日相对正为嘉耦穆问县主所封何邑县主云儿以仁寿四年生于京师时驾幸仁寿宫因名寿儿明年太子即位封清河县主上幸江都宫徙封临淄县主特为皇后所爱常在宫内来氏曰夜已深矣独孤郎宜且成礼某当奉候于东阁伺晓拜贺于是群婢戏谑皆若人间之仪既入卧内但觉其气奄然其身颇冷顷之泣谓穆曰殂谢之人久为尘灰幸将奉事巾栉死且不朽于是复召来氏饮燕如初因问穆曰承君今适江都何日当回有以奉托可乎穆曰死且不顾其他有何不可县主曰帝既改葬妾独居此今为恶王墓所扰欲聘妾为姬妾以帝王之家义不为凶鬼所辱本愿相见正为此耳君将适江南路出其墓下以妾之故必为所困道士王善交书符于淮南市能制鬼神君若求之即免矣又曰妾居此亦终不安君江南回日能挈我俱去葬我洛阳北&#上得与君相近永有依托生成之惠也穆皆许诺曰迁葬之礼乃穆家事矣酒酣倚穆而歌曰露草芊芊颓茔未迁自我居此于今几年与君先祖畴昔恩波死生契阔忽此相过谁谓佳期寻当别离俟君之北携手同归因下泪沾巾来氏亦泣语穆曰独孤郎勿负县主厚意穆因以歌答曰伊彼维扬在天一方驱马悠悠忽来异乡情通幽显获此相见义感畴昔言存缱绻清江桂州可以遨游惟子之故不遑淹留县主泣谢穆曰一辱佳贶永以为好须臾天将明县主涕泣穆亦相对而泣凡在坐者穆皆与辞诀既出门回顾无所见其地平坦亦无坟墓之象穆意恍惚良久乃定因徙柳树一枝以志之家人索穆颇甚忽复数日穆乃入淮南果遇王善交于市遂获一符既至恶王墓下为旋风所扑三四穆因出符示之乃止先是穆颇不信鬼神之事及县主言无不明晓穆深叹讶亦私与所亲者言之时年正月自江南回发其地数尺得骸骨一具以衣衾敛之穆以其死时草草葬必有阙既至洛阳大具威仪亲为祝文以祭之葬于安善门外其夜独宿于村墅县主复至谓穆曰迁神之德万古不忘幽滞之人分不及此幸君惠存旧好使我永得安宅道途之间所不奉见者以君见我腐秽恐致嫌恶耳穆睹其车舆导从悉光赫于当时县主亦指之曰皆君之赐也岁至己卯当遂相见其夕因宿穆所至明早乃去穆既为数千里迁葬复昌言其事凡穆之故旧亲戚无不毕知贞元十五年岁在己卯穆晨起将出忽见数车至其家谓穆曰县主有命穆曰相见之期至乎其夕暴亡遂合葬于杨氏传奇进士赵合貌温气直行义甚高太和初游五原路经沙碛睹物悲叹遂饮酒与仆使并醉因寝于沙碛中宵半醒月色皎然闻沙中有女子悲吟曰云鬟消尽转蓬稀埋骨穷荒无所依牧马不嘶沙月白孤魂空逐雁南飞合遂起而访焉果有一女子年犹未笄色绝代语合曰某姓李氏居于奉天有姊嫁洛源镇帅因往省焉道遭党羌所掳以不受辱至此挝杀其首饰而去后为路人所悲掩于沙内经今三载知君颇有义心傥能为归骨于奉天城南小李村即某家枌榆耳当有奉报合许之请示其掩胳处女子感泣告之合遂收其骨包于橐中挈至奉天访得小李村而葬之明日合遇昔日之女子来谢而言曰感君之义吾大父乃贞元中得道之士有演参同契续混元经子能穷之龙虎之丹不日而成矣合受之遂究其元微居于少室烧之一年能使瓦砾为金宝二年能起毙者三年饵之能度世今时有人遇之于嵩岭耳涉异志罗源紫霄岩有二女神号石真妃灵显颇着永乐初出海军张元诲等戴星过岭遇轿二乘侍女数辈执烛笼前导元诲等疑其为于归之妇弛担候之忽然不见知为二妃叩谢而过二妃者罗源徐公里石氏女也姊曰月华妹曰雪英皆有姿色习书史五代末处州青巾贼作乱二女被掳义不受辱相继投河死宋时林孝子戆孙入山采樵遇二女明装俨然肃入其家延茶久之月华吟曰世乱年荒起盗兵纷纷蝼蚁尚逃生妾身不幸遭俘虏雨涕何时积恨平百尺潺湲探禹穴寸心皎洁付陶泓皇天不泯坚贞女召拜云阶浪得名雪英吟曰昔日繁华若转蓬千玑万绯总成空肉芝胜比莲花鲊甘露何如竹叶醲物外烟霞随处得世间风雨任牢笼知君已有曾参行暂与寻常一径通吟毕谓戆孙曰吾石氏女遭难而死上帝悯吾贞烈敕吾为火部曜灵真妃吾妹为水部风毒真妃封此岩为紫霄岩命吾主之俗呼曰石八娘岩是也君以孝闻今虽贫不久当贵已而相别送出&#孙回望无复人宇矣
　闺烈部杂录
