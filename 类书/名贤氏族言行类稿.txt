　　钦定四库全书　　　　　子部十一
　　名贤氏族言行类稿　　　　类书类
　　提要
　　【臣】等谨案名贤氏族言行类稿六十卷宋章定撰定建安人仕履无考惟此书二十六卷中载其曾祖元振建炎中进士官广东提举常平祖才劭少年従杨时防尝守临贺辰阳而已此书作于嘉定己巳以姓氏分韵排纂各序源流于前而以厯代名人之言行依姓分隶葢以谱牒传记合为一书者也案隋书经籍志有贾执姓氏英贤谱一百卷其书乆佚据李善文选注所引前列爵里后详事迹其体例同于此书定殆仿之而作欤所列凡一千一百八十九姓内单姓一千一百二十一复姓六十八所録前代诸人时有颠倒漏畧如冯姓首春秋冯简子次冯唐次冯驩既以汉人居战国人前而上党守冯亭事迹章章乃遗不载又意主备笺启之用惟録善而不纪恶遂并杨再思之流掩其巨慝书其小节亦非实录然于有宋一代纪述颇详其人其事往往为史传所不载颇足以补阙核异故在宋时不过书肆刊本而流传既乆遂为考证者所资此如汉碑汉印当时里胥工匠能为之而一字之存后世遂寳为古式也乾隆四十六年七月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀





　　钦定四库全书　　　　　子部十一
　　名贤氏族言行类稿目録　类书类
　　卷一
　　冯【一】　　　　　　　熊【二】
　　种【三】　　　　　　　童【四】
　　鬷【五】　　　　　　　宗【六】
　　卷二
　　封【七】　　　　　　　龚【八】
　　洪【九】　　　　　　　钟【十】
　　龙【十一】　　　　　　　终【十二】
　　宫【十三】　　　　　　　丰【十四】
　　防【十五】　　　　　　　东【十六】
　　桐【十七】　　　　　　　僮【十八】
　　弓【十九】　　　　　　　躬【二十】
　　融【二十一】　　　　　　肜【二十二】
　　中【二十三】　　　　　　雄【二十四】
　　戎【二十五】　　　　　　茙【二十六】
　　虫【二十七】　　　　　　充【二十八】
　　通【二十九】　　　　　　红【三十】
　　鸿【三十一】　　　　　　公【三十二】
　　功【三十三】　　　　　　风【三十四】
　　【三十五】　　　　　　嵩【三十六】
　　酆【三十七】　　　　　　崇【三十八】
　　冬【三十九】　　　　　　恭【四十】
　　共【四十一】　　　　　　彤【四十二】
　　佟【四十三】　　　　　　雍【四十四】
　　从【四十五】　　　　　　松【四十六】
　　翁【四十七】　　　　　　容【四十八】
　　庸【四十九】　　　　　　重【五十】
　　卷三
　　江【五十一】　　　　　　厐【五十二】
　　逢【五十三】　　　　　　双【五十四】
　　邦【五十五】　　　　　　涳【五十六】
　　郗【五十七】　　　　　　怡【五十八】
　　麋【五十九】　　　　　　祈【六十】
　　皮【六十一】　　　　　　禆【六十二】
　　施【六十三】　　　　　　猗【六十四】
　　眭【六十五】　　　　　　支【六十六】
　　綦【六十七】　　　　　　箕【六十八】
　　祁【六十九】
　　卷四
　　韦【七十】　　　　　　　时【七十一】
　　师【七十二】　　　　　　伊【七十三】
　　枝【七十四】　　　　　　仪【七十五】
　　隋【七十六】　　　　　　姬【七十七】
　　妫【七十八】　　　　　　岐【七十九】
　　离【八十】　　　　　　　骊【八十一】
　　危【八十二】　　　　　　竒【八十三】
　　为【八十四】　　　　　　羲【八十五】
　　戏【八十六】　　　　　　儿【八十七】
　　訾【八十八】　　　　　　宜【八十九】
　　卑【九十】　　　　　　　弥【九十一】
　　驰【九十二】　　　　　　蚩【九十三】
　　斯【九十四】　　　　　　移【九十五】
　　蕲【九十六】　　　　　　旗【九十七】
　　其【九十八】　　　　　　期【九十九】
　　慈【一百】　　　　　　　厘【百一】
　　耏【百二】　　　　　　　僖【百三】
　　狸【百四】　　　　　　　脂【百五】
　　防【百六】　　　　　　　菑【百七】
　　遗【百八】　　　　　　　资【百九】
　　耆【百十】　　　　　　　之【百十一】
　　台【百十二】　　　　　　夷【百十三】
　　司【百十四】　　　　　　迟【百十五】
　　治【百十六】　　　　　　兹【百十七】
　　丕【百十八】　　　　　　邳【百十九】
　　骓【百二十】　　　　　　尸【百二十一】
　　茨【百二十二】　　　　　　累【百二十三】
　　饥【百二十四】　　　　　　劦【百二十五】
　　蔾【百二十六】　　　　　　池【百二十七】
　　蒍【百二十八】　　　　　　知【百二十九】
　　卷五
　　卢【百三十】　　　　　　朱【百三十一】
　　屠【百三十二】　　　　　　臾【百三十三】
　　疏【百三十四】　　　　　　闾【百三十五】
　　【阙百三十六】
　　卷六
　　徐【百三十七】　　　　　　虞【百三十八】
　　胡【百三十九】　　　　　　余【百四十】
　　吾【百四十一】　　　　　　扶【百四十二】
　　乌【百四十三】　　　　　　胥【百四十四】
　　狐【百四十五】
　　卷七
　　苏【百四十六】　　　　　　吴【百四十七】
　　符【百四十八】　　　　　　蒲【百四十九】
　　苻【百五十】
　　卷八
　　于【百五十一】　　　　　　蘧【百五十二】
　　舒【百五十三】　　　　　　俞【百五十四】
　　盂【百五十五】　　　　　　邘【百五十六】
　　禺【百五十七】　　　　　　愚【百五十八】
　　巫【百五十九】　　　　　　毋【百六十】
　　涂【百六十一】　　　　　　涂【百六十二】
　　都【百六十三】　　　　　　区【百六十四】
　　瞿【百六十五】　　　　　　衢【百六十六】
　　俱【百六十七】　　　　　　句【百六十八】
　　蒌【百六十九】　　　　　　须【百七十】
　　呼【百七十一】　　　　　　旬【百七十二】
　　雽【百七十三】　　　　　　刍【百七十四】
　　辜【百七十五】　　　　　　殳【百七十六】
　　诸【百七十七】　　　　　　储【百七十八】
　　咠【百七十九】　　　　　　庐【百八十】
　　如【百八十一】　　　　　　茹【百八十二】
　　沮【百八十三】　　　　　　于【百八十四】
　　渠【百八十五】　　　　　　樗【百八十六】
　　居【百八十七】　　　　　　余【百八十八】
　　舆【百八十九】　　　　　　苴【百九十】
　　鉏【百九十一】　　　　　　壶【百九十二】
　　芦【百九十三】　　　　　　奚【百九十四】
　　嵇【百九十五】　　　　　　黎【百九十六】
　　洼【百九十七】　　　　　　齐【百九十八】
　　归【百九十九】　　　　　　倪【二百】
　　儿【二百一】　　　　　　泥【二百二】
　　郳【二百三】　　　　　　稽【二百四】
　　西【二百五】　　　　　　犀【二百六】
　　鞮【二百七】　　　　　　遆【二百八】
　　防【二百九】　　　　　　鲑【二百十】
　　毒【二百十一】　　　　　　【二百十二】
　　岚【二百十三】
　　卷九
　　裴【二百十四】　　　　　　梅【二百十五】
　　枚【二百十六】　　　　　　雷【二百十七】
　　台【二百十八】　　　　　　来【二百十九】
　　柴【二百二十】
　　卷十
　　崔【二百二十一】　　　　　郲【二百二十二】
　　莱【二百二十三】　　　　　哀【二百二十四】
　　开【二百二十五】　　　　　槐【二百二十六】
　　囘【二百二十七】　　　　　敳【二百二十八】
　　怀【二百二十九】　　　　　槐【二百三十】
　　卷十一
　　陈【二百三十一】　　　　　秦【二百三十二】
　　申【二百三十三】　　　　　新【二百三十四】
　　郇【二百三十五】　　　　　春【二百三十六】
　　频【二百三十七】　　　　　仁【二百三十八】
　　邠【二百三十九】　　　　　【二百四十】
　　因【二百四十一】　　　　　钧【二百四十二】
　　伦【二百四十三】　　　　　纶【二百四十四】
　　神【二百四十五】　　　　　鳞【二百四十六】
　　訚【二百四十七】　　　　　缗【二百四十八】
　　莘【二百四十九】
　　卷十二
　　荀【二百五十】　　　　　　辛【二百五十一】
　　賔【二百五十二】　　　　　甄【二百五十三】
　　真【二百五十四】　　　　　文【二百五十五】
　　殷【二百五十六】　　　　　云【二百五十七】
　　云【二百五十八】　　　　　妘【二百五十九】
　　防【二百六十】　　　　　　芸【二百六十一】
　　薰【二百六十二】　　　　　军【二百六十三】
　　筋【二百六十四】
　　卷十三
　　袁【二百六十五】　　　　　爰【二百六十六】
　　辕【二百六十七】　　　　　垣【二百六十八】
　　樊【二百六十九】　　　　　元【二百七十】
　　源【二百七十一】　　　　　言【二百七十二】
　　原【二百七十三】
　　卷十四
　　孙【二百七十四】　　　　　温【二百七十五】
　　浑【二百七十六】　　　　　园【二百七十七】
　　溒【二百七十八】　　　　　轩【二百七十九】
　　尊【二百八十】　　　　　　罇【二百八十一】
　　【二百八十二】　　　　　贲【二百八十三】
　　门【二百八十四】　　　　　恩【二百八十五】
　　盆【二百八十六】　　　　　屯【二百八十七】
　　根【二百八十八】　　　　　昆【二百八十九】
　　防【二百九十】
　　卷十五
　　韩【二百九十一】　　　　　寒【二百九十二】
　　干【二百九十三】　　　　　兰【二百九十四】
　　檀【二百九十五】　　　　　栾【二百九十六】
　　防【二百九十七】　　　　　盘【二百九十八】
　　单【二百九十九】　　　　　丹【三百】
　　冠【三百一】　　　　　　官【三百二】
　　瞒【三百三】　　　　　　莞【三百四】
　　但【三百五】　　　　　　鄼【三百六】
　　卷十六
　　桓【三百七】　　　　　　潘【三百八】
　　安【三百九】　　　　　　顔【三百十】
　　班【三百十一】　　　　　　关【三百十二】
　　山【三百十三】　　　　　　蛮【三百十四】
　　管【三百十五】　　　　　　瞷【三百十六】
　　间【三百十七】　　　　　　环【三百十八】
　　馯【三百十九】
　　卷十七
　　田【三百二十】　　　　　　延【三百二十一】
　　钱【三百二十二】　　　　　燕【三百二十三】
　　邉【三百二十四】　　　　　牵【三百二十五】
　　全【三百二十六】　　　　　权【三百二十七】
　　泉【三百二十八】　　　　　坚【三百二十九】
　　宣【三百三十】　　　　　　先【三百三十一】
　　连【三百三十二】　　　　　天【三百三十三】
　　防【三百三十四】　　　　　贤【三百三十五】
　　【三百三十六】　　　　　【三百三十七】
　　蜎【三百三十八】　　　　　涓【三百三十九】
　　鲜【三百四十】　　　　　　旃【三百四十一】
　　然【三百四十二】　　　　　纒【三百四十三】
　　骞【三百四十四】　　　　　防【三百四十五】
　　篇【三百四十六】　　　　　偏【三百四十七】
　　绵【三百四十八】　　　　　便【三百四十九】
　　颛【三百五十】　　　　　　专【三百五十一】
　　砖【三百五十二】　　　　　船【三百五十三】
　　拳【三百五十四】　　　　　肩【三百五十五】
　　卷十八
　　萧【三百五十六】　　　　　刁【三百五十七】
　　条【三百五十八】　　　　　尧【三百五十九】
　　铫【三百六十】　　　　　　姚【三百六十一】
　　晁【三百六十二】　　　　　桥【三百六十三】
　　乔【三百六十四】　　　　　谯【三百六十五】
　　焦【三百六十六】　　　　　苗【三百六十七】
　　饶【三百六十八】　　　　　雕【三百六十九】
　　调【三百七十】　　　　　　僚【三百七十一】
　　辽【三百七十二】　　　　　尞【三百七十三】
　　聊【三百七十四】　　　　　鄡【三百七十五】
　　枭【三百七十六】　　　　　蛸【三百七十七】
　　椒【三百七十八】　　　　　昭【三百七十九】
　　招【三百八十】　　　　　　超【三百八十一】
　　麃【三百八十二】　　　　　朝【三百八十三】
　　揺【三百八十四】　　　　　要【三百八十五】
　　嚣【三百八十六】　　　　　侨【三百八十七】
　　卷十九
　　包【三百八十八】　　　　　巢【三百八十九】
　　茅【三百九十】　　　　　　胶【三百九十一】
　　曹【三百九十二】　　　　　陶【三百九十三】
　　卷二十
　　髙【三百九十四】　　　　　毛【三百九十五】
　　臯【三百九十六】　　　　　蒿【三百九十七】
　　敖【三百九十八】　　　　　褒【三百九十九】
　　桃【四百】　　　　　　　劳【四百一】
　　牢【四百二】
　　卷二十一
　　何【四百三】　　　　　　罗【四百四】
　　和【四百五】　　　　　　娥【四百六】
　　柯【四百七】　　　　　　繁【四百八】
　　番【四百九】　　　　　　蛾【四百十】
　　过【四百十一】　　　　　　戈【四百十二】
　　涡【四百十三】　　　　　　那【四百十四】
　　【四百十五】　　　　　　车【四百十六】
　　巴【四百十七】　　　　　　麻【四百十八】
　　家【四百十九】　　　　　　嘉【四百二十】
　　瑕【四百二十一】　　　　　茶【四百二十二】
　　牙【四百二十三】　　　　　衙【四百二十四】
　　沙【四百二十五】　　　　　佘【四百二十六】
　　蛇【四百二十七】　　　　　诸【四百二十八】
　　杷【四百二十九】　　　　　查【四百三十】
　　娲【四百三十一】　　　　　花【四百三十二】
　　卷二十二
　　杨【四百三十三】
　　卷二十三
　　阳【四百三十四】　　　　　羊【四百三十五】
　　姜【四百三十六】　　　　　梁【四百三十七】
　　凉【四百三十八】　　　　　房【四百三十九】
　　卷二十四
　　王【四百四十】
　　卷二十五
　　张【四百四十一】
　　卷二十六
　　章【四百四十二】　　　　　康【四百四十三】
　　苌【四百四十四】　　　　　常【四百四十五】
　　庄【四百四十六】　　　　　匡【四百四十七】
　　强【四百四十八】　　　　　郎【四百四十九】
　　方【四百五十】　　　　　　商【四百五十一】
　　昌【四百五十二】
　　卷二十七
　　黄【四百五十三】　　　　　臧【四百五十四】
　　仓【四百五十五】　　　　　唐【四百五十六】
　　皇【四百五十七】　　　　　光【四百五十八】
　　汪【四百五十九】　　　　　襄【四百六十】
　　桑【四百六十一】　　　　　洋【四百六十二】
　　芳【四百六十三】　　　　　尝【四百六十四】
　　良【四百六十五】　　　　　汤【四百六十六】
　　狼【四百六十七】　　　　　囊【四百六十八】
　　苍【四百六十九】　　　　　傍【四百七十】
　　彊【四百七十一】　　　　　羌【四百七十二】
　　卬【四百七十三】　　　　　穰【四百七十四】
　　卷二十八
　　程【四百七十五】　　　　　彭【四百七十六】
　　平【四百七十七】　　　　　英【四百七十八】
　　明【四百七十九】　　　　　荆【四百八十】
　　京【四百八十一】　　　　　荣【四百八十二】
　　成【四百八十三】　　　　　卿【四百八十四】
　　衡【四百八十五】　　　　　行【四百八十六】
　　闳【四百八十七】　　　　　横【四百八十八】
　　訇【四百八十九】　　　　　黥【四百九十】
　　郕【四百九十一】　　　　　城【四百九十二】
　　营【四百九十三】　　　　　名【四百九十四】
　　嬴【四百九十五】　　　　　盈【四百九十六】
　　声【四百九十七】　　　　　婴【四百九十八】
　　卷二十九
　　丁【四百九十九】　　　　　邢【五百】
　　曾【五百一】　　　　　　宁【五百二】
　　伶【五百三】　　　　　　应【五百四】
　　滕【五百五】　　　　　　承【五百六】
　　淩【五百七】　　　　　　青【五百八】
　　星【五百九】　　　　　　灵【五百十】
　　瓶【五百十一】　　　　　　【五百十二】
　　陉【五百十三】　　　　　　鄫【五百十四】
　　缯【五百十五】　　　　　　仍【五百十六】
　　乗【五百十七】　　　　　　征【五百十八】
　　宏【五百十九】　　　　　　登【五百二十】
　　恒【五百二十一】　　　　　腾【五百二十二】
　　称【五百二十三】
　　卷三十
　　刘【五百二十四】
　　卷三十一
　　周【五百二十五】　　　　　丘【五百二十六】
　　优【五百二十七】　　　　　邹【五百二十八】
　　楼【五百二十九】　　　　　仇【五百三十】
　　卷三十二
　　防【五百三十一】　　　　　牛【五百三十二】
　　侯【五百三十三】　　　　　娄【五百三十四】
　　牟【五百三十五】　　　　　州【五百三十六】
　　舟【五百三十七】　　　　　攸【五百三十八】
　　由【五百三十九】　　　　　驺【五百四十】
　　求【五百四十一】　　　　　鄾【五百四十二】
　　忧【五百四十三】　　　　　畴【五百四十四】
　　俦【五百四十五】　　　　　邮【五百四十六】
　　邮【五百四十七】　　　　　尤【五百四十八】
　　犨【五百四十九】　　　　　谋【五百五十】
　　缑【五百五十一】　　　　　勾【五百五十二】
　　不【五百五十三】　　　　　【五百五十四】
　　欧【五百五十五】　　　　　瓯【五百五十六】
　　投【五百五十七】　　　　　幽【五百五十八】
　　摎【五百五十九】
　　卷三十三
　　任【五百六十】　　　　　　隂【五百六十一】
　　岑【五百六十二】　　　　　金【五百六十三】
　　林【五百六十四】　　　　　临【五百六十五】
　　黔【五百六十六】　　　　　寻【五百六十七】
　　鄩【五百六十八】　　　　　【五百六十九】
　　侵【五百七十】　　　　　　镡【五百七十一】
　　斟【五百七十二】　　　　　箴【五百七十三】
　　郴【五百七十四】　　　　　钦【五百七十五】
　　参【五百七十六】　　　　　葠【五百七十七】
　　霖【五百七十八】　　　　　禽【五百七十九】
　　琴【五百八十】　　　　　　严【五百八十一】
　　防【五百八十二】　　　　　南【五百八十三】
　　阎【五百八十四】　　　　　甘【五百八十五】
　　谭【五百八十六】　　　　　詹【五百八十七】
　　占【五百八十八】　　　　　兼【五百八十九】
　　潜【五百九十】　　　　　　鍼【五百九十一】
　　苫【五百九十二】
　　卷三十四
　　董【五百九十三】　　　　　孔【五百九十四】
　　巩【五百九十五】　　　　　奉【五百九十六】
　　项【五百九十七】　　　　　史【五百九十八】
　　纪【五百九十九】　　　　　是【六百】
　　士【六百一】　　　　　　子【六百二】
　　理【六百三】　　　　　　里【六百四】
　　防【六百五】　　　　　　蒍【六百六】
　　防【六百七】　　　　　　氏【六百八】
　　芉【六百九】　　　　　　俟【六百十】
　　杞【六百十一】　　　　　　被【六百十二】
　　梓【六百十三】　　　　　　弭【六百十四】
　　防【六百十五】　　　　　　锜【六百十六】
　　委【六百十七】　　　　　　【六百十八】
　　姒【六百十九】　　　　　　似【六百二十】
　　纸【六百二十一】　　　　　倚【六百二十二】
　　绮【六百二十三】　　　　　紫【六百二十四】
　　垒【六百二十五】　　　　　癸【六百二十六】
　　尾【六百二十七】　　　　　鬼【六百二十八】
　　米【六百二十九】　　　　　祢【六百三十】
　　礼【六百三十一】　　　　　邸【六百三十二】
　　启【六百三十三】　　　　　洗【六百三十四】
　　解【六百三十五】
　　卷三十五
　　李【六百三十六】
　　卷三十六
　　许【六百三十七】　　　　　吕【六百三十八】
　　禇【六百三十九】　　　　　汝【六百四十】
　　吐【六百四十一】　　　　　伍【六百四十二】
　　楚【六百四十三】　　　　　旅【六百四十四】
　　莒【六百四十五】　　　　　序【六百四十六】
　　处【六百四十七】　　　　　巨【六百四十八】
　　所【六百四十九】
　　卷三十七
　　杜【六百五十】　　　　　　古【六百五十一】
　　鲁【六百五十二】　　　　　廋【六百五十三】
　　祖【六百五十四】　　　　　武【六百五十五】
　　萭【六百五十六】　　　　　禹【六百五十七】
　　羽【六百五十八】　　　　　宇【六百五十九】
　　鄅【六百六十】　　　　　　甫【六百六十一】
　　府【六百六十二】　　　　　舞【六百六十三】
　　辅【六百六十四】　　　　　主【六百六十五】
　　姥【六百六十六】　　　　　堵【六百六十七】
　　扈【六百六十八】　　　　　虎【六百六十九】
　　邬【六百七十】　　　　　　普【六百七十一】
　　卷三十八
　　尹【六百七十二】　　　　　闵【六百七十三】
　　允【六百七十四】　　　　　隠【六百七十五】
　　阮【六百七十六】　　　　　宛【六百七十七】
　　宛【六百七十八】　　　　　管【六百七十九】
　　蒲【六百八十】　　　　　　罕【六百八十一】
　　简【六百八十二】　　　　　产【六百八十三】
　　栈【六百八十四】　　　　　典【六百八十五】
　　隽【六百八十六】　　　　　展【六百八十七】
　　扁【六百八十八】　　　　　单【六百八十九】
　　圏【六百九十】　　　　　　蹇【六百九十一】
　　色【六百九十二】　　　　　善【六百九十三】
　　衍【六百九十四】　　　　　宰【六百九十五】
　　采【六百九十六】　　　　　亥【六百九十七】
　　改【六百九十八】　　　　　隗【六百九十九】
　　赵【七百】　　　　　　　鲍【七百一】
　　绞【七百二】　　　　　　佼【七百三】
　　卷三十九
　　马【七百四】　　　　　　假【七百五】
　　冶【七百六】　　　　　　贾【七百七】
　　夏【七百八】　　　　　　枣【七百九】
　　老【七百十】　　　　　　保【七百十一】
　　昊【七百十二】　　　　　　皥【七百十三】
　　浩【七百十四】　　　　　　左【七百十五】
　　我【七百十六】　　　　　　蒋【七百十七】
　　荡【七百十八】　　　　　　党【七百十九】
　　广【七百二十】　　　　　　掌【七百二十一】
　　养【七百二十二】　　　　　强【七百二十三】
　　放【七百二十四】
　　卷四十
　　栁【七百二十五】　　　　　茍【七百二十六】
　　有【七百二十七】　　　　　纽【七百二十八】
　　后【七百二十九】　　　　　郈【七百三十】
　　钮【七百三十一】　　　　　酒【七百三十二】
　　糗【七百三十三】　　　　　夀【七百三十四】
　　酉【七百三十五】　　　　　羑【七百三十六】
　　臼【七百三十七】　　　　　舅【七百三十八】
　　咎【七百三十九】　　　　　耦【七百四十】
　　口【七百四十一】　　　　　耿【七百四十二】
　　丙【七百四十三】　　　　　邴【七百四十四】
　　井【七百四十五】　　　　　景【七百四十六】
　　颖【七百四十七】　　　　　幸【七百四十八】
　　靖【七百四十九】　　　　　冷【七百五十】
　　秉【七百五十一】　　　　　省【七百五十二】
　　猛【七百五十三】
　　卷四十一
　　沈【七百五十四】　　　　　审【七百五十五】
　　瞫【七百五十六】　　　　　枕【七百五十七】
　　范【七百五十八】　　　　　啖【七百五十九】
　　冉【七百六十】　　　　　　减【七百六十一】
　　【七百六十二】　　　　　染【七百六十三】
　　奄【七百六十四】　　　　　敛【七百六十五】
　　湛【七百六十六】
　　卷四十二
　　宋【七百六十七】　　　　　仲【七百六十八】
　　贡【七百六十九】　　　　　雍【七百七十】
　　众【七百七十一】　　　　　用【七百七十二】
　　绛【七百七十三】　　　　　巷【七百七十四】
　　冀【七百七十五】　　　　　义【七百七十六】
　　魏【七百七十七】　　　　　季【七百七十八】
　　摰【七百七十九】　　　　　费【七百八十】
　　智【七百八十一】　　　　　赐【七百八十二】
　　骑【七百八十三】　　　　　稚【七百八十四】
　　遂【七百八十五】　　　　　贰【七百八十六】
　　肆【七百八十七】　　　　　翠【七百八十八】
　　利【七百八十九】　　　　　次【七百九十】
　　驷【七百九十一】　　　　　秘【七百九十二】
　　懿【七百九十三】　　　　　忌【七百九十四】
　　嗣【七百九十五】　　　　　贵【七百九十六】
　　尉【七百九十七】　　　　　既【七百九十八】
　　卷四十三
　　傅【七百九十九】　　　　　顾【八百】
　　步【八百一】　　　　　　豫【八百二】
　　路【八百三】　　　　　　度【八百四】
　　茹【八百五】　　　　　　御【八百六】
　　鑢【八百七】　　　　　　絮【八百八】
　　遇【八百九】　　　　　　俦【八百十】
　　具【八百十一】　　　　　　附【八百十二】
　　务【八百十三】　　　　　　孺【八百十四】
　　露【八百十五】　　　　　　固【八百十六】
　　布【八百十七】　　　　　　喻【八百十八】
　　库【八百十九】　　　　　　瓠【八百二十】
　　衞【八百二十一】　　　　　计【八百二十二】
　　蓟【八百二十三】　　　　　惠【八百二十四】
　　桂【八百二十五】　　　　　昋【八百二十六】
　　棣【八百二十七】　　　　　【八百二十八】
　　丽【八百二十九】　　　　　制【八百三十】
　　蒂【八百三十一】　　　　　羿【八百三十二】
　　厉【八百三十三】　　　　　芮【八百三十四】
　　税【八百三十五】　　　　　世【八百三十六】
　　鋭【八百三十七】　　　　　【八百三十八】
　　卷四十四
　　蔡【八百三十九】　　　　　祭【八百四十】
　　解【八百四十一】　　　　　戴【八百四十二】
　　蒯【八百四十三】　　　　　赖【八百四十四】
　　防【八百四十五】　　　　　太【八百四十六】
　　太【八百四十七】　　　　　艾【八百四十八】
　　蔼【八百四十九】　　　　　带【八百五十】
　　介【八百五十一】　　　　　快【八百五十二】
　　哙【八百五十三】　　　　　鄁【八百五十四】
　　载【八百五十五】　　　　　代【八百五十六】
　　能【八百五十七】　　　　　蔺【八百五十八】
　　信【八百五十九】　　　　　晋【八百六十】
　　印【八百六十一】　　　　　员【八百六十二】
　　慎【八百六十三】　　　　　郓【八百六十四】
　　奋【八百六十五】　　　　　训【八百六十六】
　　靳【八百六十七】
　　卷四十五
　　段【八百六十八】　　　　　灌【八百六十九】
　　万【八百七十】　　　　　　论【八百七十一】
　　贯【八百七十二】　　　　　观【八百七十三】
　　冠【八百七十四】　　　　　汉【八百七十五】
　　爨【八百七十六】　　　　　蔓【八百七十七】
　　建【八百七十八】　　　　　宪【八百七十九】
　　献【八百八十】　　　　　　顿【八百八十一】
　　晏【八百八十二】　　　　　谏【八百八十三】
　　练【八百八十四】　　　　　卞【八百八十五】
　　战【八百八十六】　　　　　恋【八百八十七】
　　贱【八百八十八】　　　　　县【八百八十九】
　　邵【八百九十】　　　　　　召【八百九十一】
　　豹【八百九十二】　　　　　孝【八百九十三】
　　校【八百九十四】　　　　　淖【八百九十五】
　　到【八百九十六】　　　　　暴【八百九十七】
　　郜【八百九十八】　　　　　浩【八百九十九】
　　漕【九百】　　　　　　　贺【九百一】
　　播【九百二】
　　卷四十六
　　谢【九百三】　　　　　　华【九百四】
　　霸【九百五】　　　　　　射【九百六】
　　夏【九百七】　　　　　　柘【九百八】
　　【九百九】　　　　　　向【九百十】
　　尚【九百十一】　　　　　　谅【九百十二】
　　畅【九百十三】　　　　　　伉【九百十四】
　　抗【九百十五】　　　　　　相【九百十六】
　　党【九百十七】　　　　　　赏【九百十八】
　　望【九百十九】　　　　　　旷【九百二十】
　　浪【九百二十一】　　　　　邓【九百二十二】
　　【九百二十三】
　　卷四十七
　　郑【九百二十五】　　　　　孟【九百二十六】
　　盛【九百二十七】　　　　　正【九百二十八】
　　庆【九百二十九】　　　　　圣【九百三十】
　　竟【九百三十一】
　　卷四十八
　　冦【九百三十二】　　　　　富【九百三十三】
　　窦【九百三十四】　　　　　豆【九百三十五】
　　廖【九百三十六】　　　　　缪【九百三十七】
　　谬【九百三十八】　　　　　【九百三十九】
　　昼【九百四十】　　　　　　俞【九百四十一】
　　鬭【九百四十二】　　　　　绣【九百四十三】
　　副【九百四十四】　　　　　救【九百四十五】
　　漏【九百四十六】　　　　　勾【九百四十七】
　　鄮【九百四　　　　　阙九百四十八　　　　　　　十九】
　　阚【九百五十】　　　　　　念【九百五十一】
　　监【九百五十二】
　　卷四十九
　　陆【九百五十三】　　　　　宿【九百五十四】
　　穆【九百五十五】　　　　　祝【九百五十六】
　　卜【九百五十七】　　　　　束【九百五十八】
　　谷【九百五十九】　　　　　续【九百六十】
　　麴【九百六十一】　　　　　曲【九百六十二】
　　伏【九百六十三】　　　　　服【九百六十四】
　　鹿【九百六十五】　　　　　叔【九百六十六】
　　牧【九百六十七】　　　　　宓【九百六十八】
　　禄【九百六十九】　　　　　鞠【九百七十】
　　竹【九百七十一】　　　　　竺【九百七十二】
　　木【九百七十三】　　　　　沐【九百七十四】
　　谷【九百七十五】　　　　　濮【九百七十六】
　　肃【九百七十七】　　　　　防【九百七十八】
　　玉【九百七十九】　　　　　鬻【九百八十】
　　郁【九百八十一】　　　　　仆【九百八十二】
　　逯【九百八十三】　　　　　顼【九百八十四】
　　烛【九百八十五】　　　　　沃【九百八十六】
　　督【九百八十七】　　　　　粟【九百八十八】
　　辱【九百八十九】
　　卷五十
　　乐【九百九十】　　　　　　卓【九百九十一】
　　偓【九百九十二】　　　　　角【九百九十三】
　　浊【九百九十四】　　　　　毕【九百九十五】
　　郅【九百九十六】　　　　　吉【九百九十七】
　　乙【九百九十八】　　　　　宻【九百九十九】
　　栗【一千】　　　　　　　姞【千一】
　　述【千二】　　　　　　　帅【千三】
　　漆【千四】　　　　　　　实【千五】
　　悉【千六】　　　　　　　恤【千七】
　　葛【千八】　　　　　　　滑【千九】
　　越【千十】　　　　　　　阙【千十一】
　　谒【千十二】　　　　　　厥【千十三】
　　勃【千十四】　　　　　　骨【千十五】
　　发【千十六】　　　　　　兀【千十七】
　　杌【千十八】　　　　　　达【千十九】
　　秣【千二十】　　　　　　末【千二十一】
　　屈【千二十二】　　　　　　尉【千二十三】
　　暨【千二十四】　　　　　　茀【千二十五】
　　【千二十六】
　　卷五十一
　　郭【千二十七】　　　　　　霍【千二十八】
　　郝【千二十九】　　　　　　骆【千三十】
　　莫【千三十一】　　　　　　索【千三十二】
　　鄂【千三十三】　　　　　　落【千三十四】
　　洛【千三十五】　　　　　　恪【千三十六】
　　薄【千三十七】　　　　　　幕【千三十八】
　　作【千三十九】　　　　　　铎【千四十】
　　阁【千四十一】　　　　　　博【千四十二】
　　药【千四十三】　　　　　　约【千四十四】
　　若【千四十五】　　　　　　鄀【千四十六】
　　卷五十二
　　石【千四十七】　　　　　　翟【千四十八】
　　郤【千四十九】　　　　　　白【千五十】
　　席【千五十一】　　　　　　剧【千五十二】
　　麦【千五十三】　　　　　　栢【千五十四】
　　郦【千五十五】　　　　　　狄【千五十六】
　　戚【千五十七】　　　　　　析【千五十八】
　　直【千五十九】　　　　　　国【千六十】
　　翼【千六十一】　　　　　　伯【千六十二】
　　帛【千六十三】　　　　　　格【千六十四】
　　虢【千六十五】　　　　　　革【千六十六】
　　鬲【千六十七】　　　　　　赫【千六十八】
　　获【千六十九】　　　　　　籍【千七十】
　　夕【千七十一】　　　　　　易【千七十二】
　　赤【千七十三】　　　　　　辟【千七十四】
　　昔【千七十五】　　　　　　射【千七十六】
　　笮【千七十七】　　　　　　奭【千七十八】
　　籴【千七十九】　　　　　　锡【千八十】
　　激【千八十一】　　　　　　息【千八十二】
　　棘【千八十三】　　　　　　稷【千八十四】
　　即【千八十五】　　　　　　职【千八十六】
　　啬【千八十七】　　　　　　力【千八十八】
　　食【千八十九】　　　　　　敕【千九十】
　　墨【千九十一】　　　　　　勒【千九十二】
　　特【千九十三】
　　卷五十三
　　薛【千九十四】　　　　　　持【千九十五】
　　泄【千九十六】　　　　　　列【千九十七】
　　颉【千九十八】　　　　　　节【千九十九】
　　齧【千一百】　　　　　　舌【千百一】
　　悦【千百二】　　　　　　説【千百三】
　　汲【千百四】　　　　　　习【千百五】
　　隰【千百六】　　　　　　盖【千百七】
　　沓【千百八】　　　　　　合【千百九】
　　郃【千百十】　　　　　　叶【千百十一】
　　聂【千百十二】　　　　　　法【千百十三】
　　涉【千百十四】　　　　　　捷【千百十五】
　　接【千百十六】　　　　　　辄【千百十七】
　　荚【千百十八】　　　　　　侠【千百十九】
　　邺【千百二十】　　　　　　甲【千百二十一】
　　卷五十四
　　司马【千百二十二】　　　　夏侯【千百二十三】
　　宇文【千百二十四】　　　　钟离【千百二十五】
　　欧阳【千百二十六】　　　　令狐【千百二十七】
　　独孤【千百二十八】　　　　南宫【千百二十九】
　　端木【千百三十】　　　　　巫马【千百三十一】
　　澹台【千百三十二】　　　　漆雕【千百三十三】
　　卷五十五
　　诸葛【千百三十四】　　　　申屠【千百三十五】
　　淳于【千百三十六】　　　　鲜于【千百三十七】
　　太史【千百三十八】　　　　第五【千百三十九】
　　尉迟【千百四十】　　　　　屈突【千百四十一】
　　司空【千百四十二】　　　　公西【千百四十三】
　　公冶【千百四十四】　　　　公仪【千百四十五】
　　公羊【千百四十六】　　　　谷梁【千百四十七】
　　卷五十六
　　皇甫【千百四十八】　　　　东方【千百四十九】
　　上官【千百五十】　　　　　百里【千百五十一】
　　西门【千百五十二】　　　　吾丘【千百五十三】
　　由吾【千百五十四】　　　　毋将【千百五十五】
　　主父【千百五十六】　　　　索卢【千百五十七】
　　樗里【千百五十八】　　　　成公【千百五十九】
　　胡母【千百六十】　　　　　髙堂【千百六十一】
　　闻人【千百六十二】　　　　老莱【千百六十三】
　　卷五十七
　　公孙【千百六十四】　　　　叔孙【千百六十五】
　　士孙【千百六十六】　　　　王孙【千百六十七】
　　长孙【千百六十八】　　　　哥舒【千百六十九】
　　达奚【千百七十】　　　　　万侯【千百七十一】
　　贺援【千百七十二】　　　　拓跋【千百七十三】
　　沮渠【千百七十四】
　　卷五十八
　　慕容【千百七十五】　　　　贺若【千百七十六】
　　贺娄【千百七十七】　　　　斛斯【千百七十八】
　　斛律【千百七十九】　　　　豆卢【千百八十】
　　库狄【千百八十一】　　　　若干【千百八十二】
　　秃发【千百八十三】　　　　黒齿【千百八十四】
　　乞伏【千百八十五】　　　　侯莫陈【千百八十六】
　　阿史那【千百八十七】　　　莫多娄【千百八十八】
　　可朱浑【千百八十九】　　　拾遗【千百九十】
　　钦定四库全书
　　名贤氏族言行类稿卷一
　　宋　章定　撰
　　冯【一】
　　姓纂曰周文王第十五子毕公髙之后毕万封魏支孙食采于冯城因氏焉代本又云归姓郑大夫冯简子之后汉书云秦末冯亭为上党太守入赵其宗族或留潞或在赵秦丞相去疾御史大夫刼汉博成侯毋择竝亭之后也
　　左传襄公三十一年冯简子能断大事郑国将有诸侯之事乃告简子使断之
　　史记冯唐以孝防为郎中署长对文帝论将帝悦拜为车骑都尉　景帝以唐为楚相免　武帝求贤良举唐唐时年九十余不能复为官乃以唐子遂为郎遂字王孙亦竒士　太史公曰冯公之论将率有味哉语曰不知其人视其友冯之所称诵可着廊庙
　　冯驩蹑屩而见孟尝君　弹剑铗而歌　孟尝君使驩至薛収责贷钱之息驩乃多具牛酒召诸取钱者持券书合之能与息者与为期不能与息者取其券而烧之见孟尝君传
　　前汉冯奉世字子明上党潞人以良家子选为郎　学春秋读兵法　出使诸国斩莎车王威振西域　后为右将军更左将军居爪牙官前后十年功名次赵充国　长子谭举孝防　谭弟野王逡立参皆至大官
　　冯野王字君卿通诗以父任为太子中庶子年十八上书愿试守长安令　元帝时为陇西太守治行髙入为左冯翊京师称其威信迁为大鸿胪　元帝诏曰刚强坚固确然亡欲大鸿胪野王是也　以兄昭仪之故虽不用为三公甚见器重有名当世
　　冯逡字子产通易举茂材为美阳令迁清河都尉言河隄方畧
　　冯立字圣卿通春秋为五原太守徙西河上郡与野王相代为太守歌之曰大冯君小冯君兄弟继踵相因循聪明贤智惠吏民政如鲁卫徳化钧周公康叔犹二君迁为东海太守徙为太原太守更歴五郡所居有迹
　　冯参字叔平通尚书少为黄门郎给事中宿卫十余年参昭仪少弟以严见惮终不得亲近侍帷幄
　　后汉冯异字公孙颍川人通左氏春秋孙子兵法号大树将军拜征西大将军破赤眉贼玺书劳异曰始虽垂翅囘谿终能奋翼渑池可谓失之东隅収之桑榆征西功若丘山
　　冯勤字伟伯魏郡人祖偃长不满七尺自耻短陋恐子孙之似也乃为子伉娶长妻伉生勤长八尺三寸八嵗善计光武除郎中给事尚书每引进帝顾左右曰佳乎吏也　母年八十每会见令御者扶上殿谓诸王曰使勤贵宠者此母也
　　冯衍字敬通京兆人幼有竒才九嵗能诵诗二十能博通羣书　为曲阳令　居常慷慨叹曰衍少事名贤常有凌云之志三公之贵千金之富不得其愿不槩于怀贫而不衰贱而不恨　子豹字仲文以诗春秋教丽山下乡里语曰道徳彬彬冯仲文　举孝防拜尚书郎毎奏事未报常俯伏省閤或从昏至明肃宗嘉之使黄门持被覆豹勅令勿惊
　　冯鲂字孝孙南阳人拜郏令郏贼延袤攻围县舍鲂力战光武嘉之曰此健令也
　　冯鲲字鸿卿巴郡人少学春秋司马兵法家富好施赈赴穷急为州里所归爱
　　晋书冯紞字少胄得幸武帝承顔悦色宠爱日隆迁御史中丞转侍中
　　冯素弗跋之长弟慷慨有大志雄杰不羣任侠放荡不修小节成藻竒之曰吾逺求骐骥不知近在东邻何识子之晩也　跋之伪业素弗所建及为宰辅谦虚恭慎非礼不动修己率下百寮惮之
　　南史冯道根字巨基郡召为主簿不就曰吾当使封侯庙食安能为儒吏耶　后领汝隂太守为政清简境内安之　为将能检御部曲每征伐终不言功　解钟离之围能走马步地计马足以赋功　歴处州郡和理清静为下所怀　在朝廷虽贵显而性俭约当世服其清退后为豫州豫部重得道根人皆喜悦梁武帝曰冯道根所在能使朝廷不复忆有一州
　　北史冯元兴字子盛举秀才　歴中书舍人
　　冯子琮仕齐摄库部郎中孝昭曾阅簿领试令口陈子琮闇对无有遗失葢心存正直后转吏部尚书　子慈明仕隋为兵部尚书郎
　　冯景字长明魏孝武除为散骑常侍行台尚书
　　冯熈字晋国好隂阳兵法　性泛爱人无士庶来则纳之　妹为文成帝后　累迁侍中太师
　　儒林冯伟字伟节尤明礼传　闭门三十年专精覃思无所不通
　　隠逸冯亮字灵通博览诸书笃好佛理　隠居嵩山结架岩林甚得栖逰之适
　　冯昱多权畧有武艺隋时为邉将名显当时【附刘方传】唐冯盎字明逹祖冯业燕人浮海奔宋居新会自业至孙融世为罗州刺史融子宝为髙凉太守防蛮酋洗氏女为妇李迁仕反洗氏击走之孙盎武徳五年以地降唐封越国公　善为治阅簿最擿奸伏得民懽心
　　冯伉魏州人第五经宏辞　醴泉令缺宰相髙选徳宗曰前使泽潞不受币者其人清可用也遂以授伉县多嚚猾数犯法伉为着谕蒙书十四篇大抵劝之务农进学而教以忠孝乡乡授之使转相教督居七年韦渠牟荐为给事中
　　冯宿字拱之婺州人父子华庐亲墓有灵芝白兔号孝冯家贞元中与弟定从弟寛并擢进士第歴工刑部二侍郎后擢东川节度使
　　冯定字介夫与宿齐名人称二冯第进士异等迁太常少卿文宗尝诏开元霓裳羽衣舞参以云韶肄于廷定部诸工立县间端凝若植帝异之召升殿赐禁中瑞锦初源寂使新罗其国人传定黒水碑画鹤记韦休符使西蕃所馆写定商山记于屏其名播戎夷如此
　　冯元常相州人举明经及第髙宗时擢剑南道巡察使常宻谏帝宫中权重宜少抑　元常在职修举识
　　鉴澄逺帝委遇特厚　出为眉州刺史有盗夜掠人昼伏山谷元常喻以恩信约悔过贼平转广州都督闺门雍睦有礼法　神龙中旌其家曰忠臣之门
　　天下髙其节
　　冯元淑元常从弟歴清漳浚仪始平三县令右善去恶人称为神明所至不挈妻子出俸余以给贫穷或讥其近名元淑曰吾性也不为名中宗降玺书劳勉付状史官约结过于元常
　　五代冯行袭字正臣均州人也唐末山南盗孙喜以众千人袭均州刺史吕煜煜不能御行袭为州校乃隂选勇士伏江南独乗小舟逆喜曰州人闻公至皆欲归矣然知公兵多民惧掳掠恐其惊扰请留兵江北独与腹心数人从行愿为前导以慰安州民事可立定喜以为然乃留其兵江北独与行袭渡江军吏前谒行袭击喜仆地斩之伏兵尽发杀从行者余兵在江北闻喜死皆溃山南节度使刘臣容表行袭均州刺史　梁攻赵匡凝于襄阳行袭遣子朂以舟兵会均房以功迁匡国军节度使行袭为人严酷少恩而所至辄天幸境旱有蝗则飞鸟食之嵗凶田中卤谷自生唐衰知梁必兴尤尽心倾附事梁官至司空封长乐郡王
　　冯晖魏人也积功为义成军节度使徙镇灵武灵武自唐明宗已后市马籴粟招来部族给赐军士自关以西转轮供给民不堪役而流亡甚众氐羌剽道路商旅行必以兵晖始至则推以恩信部族怀惠止息侵夺然后广屯田以省转饷治仓库亭馆千余间多出俸钱民不加赋管内大治晋髙祖下诏褒美徙镇静难又徙保义嵗中召为侍卫步军都指挥使领河阳节度使寻得镇灵武凡十余年恩信大着官至中书令封陈留王
　　冯道字可道瀛州景城人也荘宗即位拜户部侍郎翰林院学士　当晋与梁夹河而军道居军中为一茅庵不设牀席卧一束刍而已所得俸禄与仆厮同器饮食意恬如也　其解学士居父防于景城遇嵗饥悉出所有以周乡里而退耕于野躬自负薪有荒其田不耕者与力不能耕者夜潜往为之耕其人后来愧谢道殊不以为徳服除复召为学士　明宗即位雅知道所为问安重诲曰先帝时冯道何在重诲曰为学士也明宗曰吾素知之此真吾宰相也拜道端明殿学士迁兵部侍郎嵗余拜中书侍郎同中书门下平章事天成长兴间嵗屡丰熟中国无事道尝戒明宗曰臣为河东掌书记时奉使中山过井陉之险惧马蹷失不敢怠于御辔及至平地为无足虑遽跌而伤凡蹈危者虑深而获全居安者患生于所忽此人情之常也　周朝追封瀛王
　　宋朝冯继业字嗣宗大名人晖之子也以父任补朔方军牙内都虞周广顺初代其父为朔方军留后迁节度使建隆初来朝开寳二年拜靖难军节度使改镇定国军太平兴国初封梁国公
　　冯守信字中孚滑州白马人也太平兴国初应募军籍征太原先登斩获甚众真宗时以军功迁至天武都虞　积官领威虏军节度使
　　冯元字道宗三世仕岭南元少好学举进士为江隂尉会诏择明经补学官自陈通五经谢泌领铨筦诘之曰古者治一经或至皓首子能尽通之耶对曰逹者一以贯之泌喜其对因问以疑义随辄辨析遂以为国子监直讲　真宗召元讲易泰卦因推君道至尊臣道至卑而能上下交感所以辅相天地财成万化也真宗悦除直龙图阁直阁官名自此始也未防为龙图阁学士修三朝正史遂入翰林为学士出知河阳寻召为翰林学士侍讲迁户部侍郎卒諡章靖
　　冯拯字道济河阳人少时以文谒赵普普见而竒之谓曰子位与夀他日我若也举进士歴官判三司度支兼侍御史知杂事枢宻直学士为河东河北安抚副大使明年以右谏议大夫同知枢宻院事景徳初改工部侍郎佥书枢宻院参知政事累迁工书出知河南除御史中丞又以疾除户书知陈州再知河南又判都省拜吏书同平章事充枢宻使加右仆射中书侍郎居相位兼太子少傅集贤殿大学士进位左仆射封魏国公仁宗即位迁司空兼侍中　判河南日仁宗遣内人抚问还奏其寝处皆俭素无他饰仁宗因赐以衾裯及锦绮屏然拯平居自奉极于侈靡也卒諡文懿
　　冯京字当世鄂州江夏人式之子也幼隽迈不羣式常取其所诵书题其后云将作监丞通判荆南军府事冯京式既退十一年京举进士自乡选至廷对俱防名第一为将作监丞通判荆南如式之言时人谓式为知子召试集贤院同脩起居注　宰相富弼京之妇翁也京拜翰林学士知开封府韩琦为相京数月不一见琦谓其傲以语富弼弼使往见之京谓琦曰公为宰相而京不妄诣公者乃所以重公也岂曰傲哉出安抚陕西久之以端明殿学士兼翰林侍读学士知太原府召知枢宻院易通议大夫枢宻使寻以观文殿学士光禄大夫知河阳哲宗即位进银青光禄大夫拜保宁军节度使知大名府改镇彰徳告老以宣徽南院使太子少师致仕卒諡文简
　　冯熈载字彦为衢州西安人也举进士为弋阳尉旋除秘书省正字迁着佐由大司成拜翰林学士迁承防不阅旬除尚书左丞逾年迁中书侍郎时王黼为相熈载与之共事多不协罢以资政殿学士知亳州提举洞霄宫知福州
　　熊【二】
　　姓纂曰楚鬻熊之后　熊克家谱曰鬻熊为文王师著书一卷号鬻熊子成王时举文武勤劳之后嗣而以子男之田封鬻熊曽孙绎于楚是为楚子熊绎也三国时有征士熊僧循尚书熊睦又江陵志曰皇帝有熊氏之后
　　左传桓公六年楚侵随少师侈请羸师以张之熊率且比曰季良在何益
　　哀公十六年白公胜谓石乞曰市南有熊宜僚者若得之可以当五百人矣石乞见之告之故辞承之以剑不动胜曰不为利謟不为威惕去之
　　新序熊渠子夜行见寝石以为虎射之灭矢饮羽渠子见其诚心而金石为之开况人心乎
　　晋书熊逺字孝文豫章人翘之孙也有志向领武昌太守累迁尚书左丞在朝正色不茹柔吐刚忠亮至到转御史中丞又拜太常卿　有毗济之道其榱桷之佐乎　弟缙终鄱阳太守　缙子鸣鹄武昌太守
　　南史文学熊襄着齐书为河洛金匮【附檀超传】
　　北史儒林熊安生字植之少好学励精不倦　仕齐为国子博士　周使尹公正问周礼所疑安生一一演説公正嗟服
　　唐熊执易为右补阙时裴延龄得幸徳宗欲遂以相执易疏论之以示拾遗归登登动容曰愿窜吾名雷霆之下君难独处【见归登传】
　　宋朝熊本字伯通饶州畨阳人也擢进士第稍迁秘书丞知建徳县县占渔池为圭田本悉弃予贫民神宗即位迁屯田员外郎熈宁六年泸州罗晏夷叛以本察访梓防两路迁刑部贠外郎集贤殿修撰同判司农寺神宗曰熊本不伤财不病民一旦去百年之患檄奏详明可嘉也河湟初复以本为秦鳯路转运使熈河法禁阔畧蓄积不支嵗月本奏省官百四十员嵗减浮费数十万朝廷议除本天章阁待制神宗曰熊本有文当遂典诰命除知制诰判司农寺都水监丞元丰中知滁州复集贤殿修撰知广州召拜工部侍郎会宜州蛮扰邉道除龙图阁待制知桂州至则谕溪洞酋长戒边吏选将练兵以代戍益市马以足骑兵宜州遂无事召为吏部侍郎以疾乞补外除龙图阁待制知洪杭江宁
　　熊克字子复逺之孙建阳人也举进士歴官起居郎兼直学士院出知台州绍熈间卒所著书有九朝通畧中兴小厯官制新典帝王经谱经壻王克勤状其行实曰文有顔延之错综之工史有陈夀叙事之长牧民得曹参清静之防制行适徐公通介之常
　　种【三】
　　姓纂曰本姓仲氏山甫之后因避难改为种
　　后汉种暠字景伯河南人父有财三千万父卒暠悉以赈恤宗族及邑里之贫者　田歆当举六孝防多得贵戚书命欲自用一名士以报国家令王湛求之湛荐暠遂举孝防　出为益州刺史暠素慷慨好立功立事在职三年宣恩逺夷开晓殊俗岷山杂落皆怀服　为京刺史甚得百姓懽心被征当迁吏人诣阙请留之乃许复留一年转辽东太守乌桓迎拜界上子岱字公祖好学养志举孝防茂才皆不就
　　种拂字颖伯拜宛令有能名后为太常与李傕战死以身徇国傕子劭字申甫少知名为谏议大夫
　　宋朝种放字名逸河南洛阳人也少时往来嵩华间慨然有山林之志父死与其母隠居终南山豹林谷自号云溪醉侯闻陈抟之风往见之放作樵夫拜庭下抟挽之而上曰君岂樵者耶二十年后当为显官名闻天下放曰放为道义来官禄非放所愿也抟笑曰人之贵贱莫不有命贵者不可为贱亦犹贱者之不可为贵也君骨相当尔虽晦迹山林恐竟不能安异日自知之太宗时召之不起母死水浆不入口者三日庐于墓侧张齐贤言放隠居求志孝友之行可励风俗召为左司谏真宗擕其手登龙图阁论天下事盖眷遇如此及辞归山迁右谏议大夫真宗东封泰山改给事中西祀汾隂转工部侍郎　后徙居嵩山然犹往来终南卒赠工部尚书无子侄世衡
　　种世衡字仲平放之兄子也以放廕为将作监主簿尝知武功渑池县坐责久之迁太子中舍签判鄜州建筑青涧城以谓其左可致河东粟其右可捍延安其北可图银夏换内殿崇班知城事开营田二千顷又募商贾贷以缗钱使通货贿迁洛苑使知环州蕃部有牛家族奴讹者崛彊未尝出见郡官闻世衡至郡郊迎诘朝往劳其族晨兴雪三尺左右曰地险不可行世衡曰吾方结诸羌以信可失期邪比至奴讹大惊曰前此未尝有官至此公乃不我疑耶率其族拜马前因请内属凡邉民有过则使之射四发二中者释其罪两辞疑而不决者亦因射中否而与决之境内之民因多善射者临邉数年积谷通货抚养士卒得其死力迁东染院使环庆路兵马钤辖环庆之间属羌有明珠减臧康奴三族最大抚之则骄不可制攻之则险不可入常为原州患其北有三川通西夏三川之间有古细城范仲淹宣抚陕西命世衡与知原州蒋偕共城之世衡以钱募战士昼夜板筑旬日而成乃召三酋谕之以官筑此城为汝御冦三族既出其不意又援路已絶因而服从城既成而世衡卒世衡八子诂谔谊知名孙师道师中
　　诂字大质少慕从祖放为人不事科举父世衡欲乞廕补官诂辞以推诸弟杜门读书时称小隠君晩以西上阁门使知鄜州告老提举上清太平宫卒诂为人明逹乐善宗族称孝　世衡尝以汝阳田二十顷遗其友人张问问既显逹复归其田诂固辞不受士论美之问元祐中为给事中
　　谔字子正以父世衡廕补三班奉职易文资稍迁国子博士以名将子材智可任改左藏库副使鄜延路都监知青涧城后神宗就除谔知延州卒谔残忍好杀士卒有犯者立而劈之敌亦畏其严谔故数有功自熈宁初谔首兴邉事再讨西夏皆谔始谋卒致永乐之败云
　　谊字夀翁倜傥有气节少力学举进士熙宁初兄诂召对因问其世家以谊为三班奉职从髙遵裕收复洮岷叠宕迁左班殿直山后羌叛谊率兵讨平之　为熙河路兵马都监元祐初知岷州鬼章青宜诘久为熙河邉患遂合从为冦谊破之俘鬼章青宜诘以献迁西上阁门使徙知鄜州夏人将犯延安帅赵卨以谊统制诸将贼闻谊至皆溃延鄜人谓得谊胜强兵二十万　绍圣初再知兰州卒谊莅军严肃令一下虽死不敢避遇敌度不可胜不出出辄取胜为政务先去恶虽戎马间所至兴学礼儒士所得任子恩先及其兄弟之子云
　　童【四】
　　姓纂曰颛顼生老童子孙以王父字为氏
　　后汉循吏童恢字汉宗除不其令牢狱连年无囚比县流民归化徙居二万余户　民尝为虎所害捕获二虎恢闻出咒虎曰虎狼当食六畜而残暴于人王法杀人者死伤人则论法汝若是杀人者当垂首服罪自知非者当号呼称寃一虎低头闭目状如震惧即时杀之其一视恢鸣吼自奋遂令放释吏人为之歌颂迁丹阳太守
　　鬷【五】
　　姓纂曰鬷夷氏之后左传郑有鬷蔑鲁有鬷戾
　　鬷蔑郑大夫然明也　子产始知然明问为政对曰视民如子见不仁者诛之　然明貌恶故子产曰昔者吾见蔑之面而已今吾见其心矣　欲观叔向从使之收器者而往立于堂下一言而善叔向下执其手以上曰子若无言吾防失子矣言之不可以已也如是
　　宗【六】
　　姓纂曰周大夫宗伯之子后以官命氏
　　左传昭公二十年齐豹见宗鲁于公孟为骖乗豹将作乱谓之曰勿与乗吾将杀之对曰吾由子事公孟子行事乎吾将死之
　　哀公十一年为郊战故公会吴子伐齐克博至于嬴中军从王宗楼将下军
　　后汉党锢传宗资为汝南太守任功曹范滂郡中謡曰汝南太守范孟博南阳宗资主画诺
　　宗慈与八顾之号
　　蜀志宗预字徳艶为侍中徙尚书　每衔命结二国之好后为镇军大将军兖州刺史
　　南史宗慤字元干慤年少叔父少文问其所志答曰愿乗长风破万里浪　仕宋除振武军伐林邑王卒至克获　累迁雍州刺史
　　宗尺慤之从子也勤学有局干　齐竟陵王子良集学士于西邸并貌图画尺亦预焉
　　宗元饶仕陈迁尚书左丞宣帝初军国务广事无巨细一以委之台省号为称职迁南康内史以秩米助人租课拯救乏絶百姓甚赖焉以课最入朝加散骑常侍　为御史中丞公平善持法吏有犯法政不便时随事纠正多所裨益
　　孝义宗元卿字希蒋有志行乡人号曰宗曾子【见解叔谦传】隠逸宗少文栖丘饮谷三十余年辟召并不就　孙测字敬征性同鳞羽爱止山壑眷恋松云轻迷人路征辟皆不就　从弟或之字叔粲征辟一无所就
　　北史宗钦字景若好学有儒者风　仕沮渠逊为世子洗马上东宫侍臣
　　宗懔字元懔少聪敏好读书语辄引古事乡里呼为小儿学士　梁元帝镇荆州谓长史刘之遴曰贵乡多士为举一有意少年乃以懔应即令兼记室累迁吏部尚书
　　宗如周有才学以府僚随梁詧后至度支尚书
　　唐宗楚客字叔敖蒲州人长六尺八寸明晢美须髯及进士第









　　名贤氏族言行类稿卷一
　　钦定四库全书
　　名贤氏族言行类稿卷二
　　宋　章定　撰
　　封【七】
　　姓纂曰姜姓炎帝之后封钜为黄帝师胙土命氏夏封父侯国君也今封丘是也后汉有侍中封岌渤海蓨县封岌五代孙仁孙释晋侍中生悛
　　晋载记封孚字处道祖悛振威将军父放慕容暐之世吏部尚书孚幼而聪敏和裕有士君子之称慕容徳曰朕平青州不以为庆喜于得卿也　外总机事内参宻谋虽位任崇重谦虚博纳甚有大臣之体　后为太尉
　　南史孝义封延伯字仲连三世同财为北州所宗附为梁郡太守有髙士风
　　北史封懿字处徳有才器能属文仕慕容寳位户部尚书归魏拜都坐大官
　　封囘字叔念明帝时为瀛州刺史乗冦乱水潦之后表求赈恤免其租调州内赖之　后为殿中尚书　子隆之字祖裔寛和有度量歴事五帝以谨素见知四为治中再为吏部尚书一为仆射四为冀州刺史每临冀部州中旧齿咸曰我封公复来其得物情如此子绘字仲藻为平阳太守　隆之弟兴之字祖胄
　　位瀛冀二州刺史所歴有当官誉　子孝琬字士蒨性恬静颇好文咏位东宫洗马　孝琰字士光修饬学尚有风仪位秘书丞以风流自立威仪闲雅容止进退人皆慕之后兼尚书右丞其所弹射多承意防延之字祖业少明辨有世用位青州刺史
　　封琳字彦宝位中书侍郎　议定律令识者称之封肃字元邕博渉经史性恭俭不妄交防位尚书郎中封防字广度通览经传与武邑孙惠蔚友善惠蔚每推防曰封生之于经义吾所不如者多矣后兼散骑常侍衔命髙丽髙丽王云不亲受诏防正色诘之云乃北面受防使还转考功郎中　郭祚常曰封防干国之才必应逺至　防以务徳慎言修身之本奸囘谗佞世之巨害乃为务徳慎言逺佞防奸四戒　子伟伯字君良博学有才思弱冠除太学博士每朝廷大议伟伯参焉
　　封述字君义齐初迁大理卿歴度支五兵殿中三尚书久为法官明解律令议防平允深为时人所称
　　弟询字景文以清素自持位尚书左丞济南太守歴官皆有干局才具临郡甚着声绩
　　封敕文代人也后领防西夷校尉秦益二州刺史唐封伦字徳彞年方少舅卢思道曰是儿识畧过人当自致卿相　杨素与论天下事衮衮不倦荐之帝擢内史舍人
　　封常清蒲州人夫蒙灵詧为四镇节度使从战有劳擢北庭都防性勤俭耐劳苦赏罚分明
　　封敖字硕夫进士第雅为李徳裕所器会昌初为翰林学士属辞赡敏不为竒澁语切而理胜武宗使作诏书慰邉将伤夷者曰伤居尔体痛在朕躬帝赐以宫锦　刘稹平徳裕以定防功进太尉时草制云云谓敖曰如君此等语岂易得耶解所赐玉带赠之龚【八】
　　姓纂曰左传晋大夫龚坚
　　前汉两龚皆楚人胜字君賔舍字君倩二人相友并著名节世谓之楚两龚　胜三举孝防举茂才为重泉令哀帝征为谏议大夫迁左丞相司直徙光禄大夫守右扶风王莽秉政后归老于乡里王莽遣使拜为讲学祭酒　不应征不饮食而死门人衰绖治丧者百数有老父来吊曰薫以香自烧膏以名自销龚生竟夭天年非吾徒也后世刻石表其里门　舍以胜荐征为谏大夫病免复征为博士又病去顷之哀帝遣使拜为太山太守既至数月上书乞骸骨　舍亦通五经以鲁诗教授　舍胜既归乡里郡二千石长吏初到官皆至其家如师弟子之礼　子问明篇楚两龚之洁其清矣乎
　　龚遂字少卿山阳南平阳人也宣帝时渤海饥盗贼起以遂为渤海太守时年七十余单车至府郡中翕然盗贼皆罢乃躬率以俭约劝民务农桑使民卖剑买牛卖刀买犊数年遣使征遂以年老不任公卿拜为水衡都尉所居民富所去见思【循吏叙】
　　晋隠逸龚壮字子玮洁己自守惟研考经典覃思文章龚之字道好学潜黙安于陋巷征为国子博士苦辞
　　南史儒林龚孟舒通毛诗善谈名理仕梁位寻阳郡丞孝义龚颖遂宁人也
　　龚祈字盖道风姿端雅容止可观范述见之叹曰此荆楚之仙人也
　　宋朝龚夬字彦和瀛州人出举进士为太仆寺主簿迁监察御史建言元丰中察官各兼言事乞令监察御史兼掌论议益广言路徽宗立召为殿中侍御史言修五朝寳训乞令不可增损变乱事实以济奸説时议韪之
　　龚原字深之处州遂昌人也举进士以秘阁校理出为两浙转运判官绍圣初召为国子司业迁秘书少监改起居舍人权中书舍人以集贤殿修撰知润州徽宗即位入为秘书监兼侍讲迁给事中初哲宗崩大臣引开寳故事谓上当服齐衰期原上疏言三年之丧自天子至于庶人一也出知南康军改夀州扬州召为工部侍郎移兵部除宝文阁待制知庐州　始原力学以经术尊敬王安石始终不易也
　　龚茂良字实之莆人也举进士歴温陵幕枢宻黄祖舜闻其贤力荐诸朝召试除秘书省正字隆兴间擢右正言论事改太常少卿继除宪广东知广州移江西漕知隆兴召除礼侍迁礼书除参知政事留正郑侨谢谔周嗣武杨万里曽防皆为帅日极力称荐之世推其知人晏晸堪埙皆其子孙而梦良遂良史良友良日严日草皆相继登科亦皆其羣从也【见莆阳人物志】洪【九】
　　姓纂曰共工氏之后本姓共氏因避仇改为洪又曰毗陵监察御史洪察常州人本姓氏避孝敬讳改姓洪氏生子与起居舍人生经纶谏议大夫通鉴唐徳宗建中元年二月命洪经纶为河北黜陟使
　　宋朝豫章洪氏山谷四甥皆以文词知名　朋字父同郡黄着集父诗百篇为一集山谷以谓句句可传也　刍字驹父殚洽开豁溢于文词中进士第放浪江湖不求闻逹尝倅上饶累任奉祠靖康初召为郎擢諌大夫遭值变故坐事贬海上平生为诗千余篇着老圃前后集　炎字玉父登第元祐之末试吏绍圣之初显于宣和贵于绍兴自直史局编修官擢著作郎秘书少监当王黼蔡攸用事之际始借其文以为宠终恶其学以为异罢归江南上之六年宰相荐之复为外监封上曰臣中年颇病于聴老而益増然世人皆聋于心臣独聋于耳心则了了惟上所使上笑而礼之拜中书舍人病不能朝除待制徽猷阁奉祠以便其归　羽字鸿父元符之末上书入籍遂终其身兵火之后诗文无传焉朝廷官其一子见曽慥百家诗选
　　洪丞相适状其先君行实曰先君讳皓饶州人士良之后登政和五年进士第建炎三年五月擢徽猷阁待制礼部尚书使金留太原至云中尼雅满流递之冷山防二十年还朝积官朝请大夫职徽猷阁直学士卒諡忠宣　子适丞相遵枢宻迈尚书事具国史钟【十】
　　姓纂曰宋防子之后桓公曾孙伯宗仕晋生州犂仕楚食采钟离因氏焉子孙或单姓钟氏楚有钟仪钟建钟子期与伯牙为友项羽将钟离昧昧中子接单姓钟氏颍川钟接始居颍川长社
　　左传定公五年楚王将嫁季以妻钟建以为乐尹钟仪楚郧大夫也　楚囚君子也言称先职
　　后汉儒林钟兴字次文汝南人受严氏春秋光武召拜左中郎将　诏令定春秋章句去其重复以授王太子
　　钟皓字季明颍川人少以笃行称　避隠宻山前后九辟公府皆不就为士大夫所归慕李膺叹曰钟君至徳可师　兄子觐好学慕古有退让风辟州府未尝屈志
　　皓孙建为司隷校尉　及皓终诸儒颂之曰材虑懿徳非礼不处悦此诗书琴乐古五就州招九膺台辅逡巡主命卒嵗容与
　　魏志钟繇字元常为大理迁相国　文帝赐繇五熟釡铭曰于赫有魏作汉藩辅厥相惟钟实干心膂靖共夙夜匪遑安处百寮师师楷兹度矩　后迁太尉子毓字稚叔十四为散骑侍郎机捷谈笑有父风累迁御史中丞侍中廷尉　都督荆州
　　钟会字士季繇之子为镇西将军都督关中　平巴蜀降姜维
　　晋书钟雅字彦胄举四行除汝阳令入为佐著作郎迁御史中丞直去绳违百寮皆惮之　遭苏峻之难而雅匪石为心寒松比操
　　王浑妻钟氏字琰数嵗能属文博覧记籍　礼仪法度为中表所则
　　南史文学钟嵘字仲伟好学有思理明周易　两为记室专掌文翰　兄岏字长丘为建康令　弟屿字季望永嘉郡丞
　　唐钟传为镇南节度使　广明后州县不乡贡惟传嵗荐士行乡饮酒礼率官属临观故士皆不逺千里走传府少射猎醉遇虎与鬬虎其肩而传持虎不置会人斩虎然后免既贵悔之戒诸子曰士处世尚智与谋勿効吾暴虎也
　　龙【十一】
　　姓纂曰尚书舜臣龙为纳言子孙以王父字为氏又董父已姓赐氏豢龙氏龙且楚人为项羽将急就章龙未央亦楚人也
　　孟子龙子曰治地莫善于助莫不善于贡又曰不知足而为屦我知其不为蒉也
　　后汉龙伯髙名述京兆人为山都长　马援尝戒其兄子曰龙伯髙敦厚周慎口无择言谦约节俭防公有威吾爱之重之愿汝曹効之効伯髙不得犹为谨勅之士所谓刻鹄不成尚类鹜者也光武由是擢拜零陵太守见马援传
　　五代龙敏字欲讷幽州永清人少仕州摄参军刘守光乱敏避之沧州遂客于梁久不调敏素善冯道监军张承业辟敏监军巡官使掌奏记荘宗即位召拜司门员外郎为兴唐尹事祖父以孝闻　累拜吏部侍郎　歴晋为太常卿使于吴越是时使吴越者见吴越王皆下拜敏独揖之迁工部侍郎
　　终【十二】
　　姓纂曰陆终之后以王父字为氏
　　前汉终军字子云济南人年十八迁为博士弟子太守闻其异材甚竒之与交结军揖太守而去至长安上书武帝异其文拜为谒者　上白麟竒木之对　入关弃繻请受长缨羁南越王　年二十余世谓之终童
　　宫【十三】
　　姓纂曰虞大夫宫之竒之后唐殿中侍御史宫志恽居河东今河东有宫氏大厯兼侍御史宫顼或云恒州人
　　左传晋荀息请假道于虞以伐虢公曰宫之竒存焉刘向新序曰晋献公假道于虞以伐虢宫之竒谏曰唇亡则齿寒今日亡虢明日亡虞可谓忠臣之谋也
　　家语孔子曰独居思仁公言言义一日三复白圭之玷是宫縚之行也
　　丰【十四】
　　姓纂曰左传郑穆公子丰之后以王父字为氏有丰施丰卷鲁有丰防宋有丰衍
　　宋朝丰稷字相之明州鄞县人也举进士为谷城令稍擢监察御史里行言王安礼不可知制诰及安礼迁翰林学士复力言之除著作佐郎迁吏部员外郎提防利州路刑狱哲宗即位徙成都府路召为工部员外郎迁殿中侍御史右司諌改国子司业起居舍人太常少卿国子祭酒兼侍讲拜刑部侍郎时苦雨雪稷上疏曰自二圣临御以来朝廷清明何嘉禾未臻而沴气期应岂应天之实未至事天之礼未备畏天之诚未孚与岂宫掖之臣有关预政事者与天道聪明茍无其事变不虚生愿陛下昭圣徳畏天戒延问名臣总正万事任贤责成而不受浸润之譛恵民以实而不尚姑息之政言如春阳动如祥风六亲和于内百官和于朝万民和于下则天地和应而灾沴消矣以集贤院学士知颍州移江宁府召为吏部侍郎出知河南歴真定颍昌应天府湖州杭州徽宗即位以左諌议大夫召道除御史中丞稷对首论蔡京之罪京贬又论章惇误国惇黜又言宣仁佐佑哲宗垂帘聴政退黜小人洎小人复用遂造诬谤今宜辨明又史官修神宗实録辄以王安石日録乱之今修
　　哲宗实録愿择史臣申饬成书又数上疏言近习之非会曾布由内侍进将拜相稷谓防属曰盍共论之迁工部尚书布遂相徙礼部以枢宻直学士知苏州改越州蔡京相改寳文阁待制俄夺职知常州贬海州团练副使睦州安置移道州别驾台州居住又除移建州徙婺州提举明道宫卒
　　蒙【十五】
　　姓纂曰风俗通东蒙主以蒙山为氏
　　史记蒙恬齐人也大父蒙骜事秦昭王官至上卿后为秦将骜子曰武武子曰恬恬弟曰毅恬尝书狱典文学因家世得为秦将攻齐大破之拜为内史　恬威振匈奴始皇甚尊宠蒙氏信任贤之而亲近蒙毅位至上卿出则骖乗入则御前恬外任事而毅常为内谋名为忠信故虽诸将相莫敢与之争焉
　　东【十六】
　　舜七友东不訾之后
　　桐【十七】
　　神仙传桐君为庐着药録白日升仙
　　僮【十八】
　　老僮之后或为僮氏山阳后汉有吴郡太守僮和
　　弓【十九】
　　鲁大夫叔弓之后以王父字为氏汉有光禄勲弓祉也太原弓祉之后后魏有博陵太守弓翊曽孙逸唐陈仓令生羲之逹之羲之徳州刺史离石公生志和志志元彭祖　志陈州刺史生嗣宗祠部员外郎嗣业洛州司马　志元右金吾将军相州刺史阳曲公　彭祖杨府长史蒲州刺史晋阳公生嗣初嗣説嗣初雍州司功
　　躬【二十】
　　何承天姓苑云人姓
　　融【二十一】
　　世本云祝融之后
　　肜【二十二】
　　本姓彤氏彤伯之后因避仇改姓肜今道士
　　中【二十三】
　　何承天纂要云汉少府中京
　　雄【二十四】
　　舜七友雄陶之后　广陵今扬州有雄氏
　　戎【二十五】
　　齐人戎夷之后盖戎子驹支之汉功臣有栁丘侯戎赐宣帝戎婕妤生中山哀王竟　扶风防州刺史戎昱岐州人
　　茙【二十六】
　　见姓苑春秋茙律　河南后魏书官氏志茙眷氏改为茙
　　虫【二十七】
　　汉功臣曲成侯虫进
　　充【二十八】
　　急就章汉有充申仙人充尚之后见洞传
　　通【二十九】
　　巴大夫食采通州因氏焉
　　红【三十】
　　楚元王交子红侯刘富之后
　　鸿【三十一】
　　天鸿之后左传卫有鸿聊魋
　　公【三十二】
　　左传鲁昭公子衍公为之后汉主爵都尉公俭
　　功【三十三】
　　风俗通云晋大司功景子之后
　　风【三十四】
　　伏羲氏风姓之后风后黄帝辅臣
　　【三十五】
　　古风字纂要文云人姓
　　嵩【三十六】
　　史记有嵩极子
　　酆【三十七】
　　周文王第十七子酆侯之后以国为姓左传酆舒有二隽才
　　崇【三十八】
　　夏殷时侯国也崇侯彪为文王所灭
　　冬【三十九】
　　前燕録慕容晃左司马冬夀
　　恭【四十】
　　殷末侯国周文王侵阮徂恭见之毛诗
　　共【四十一】
　　共工氏之后或云郑共叔段之后今河内共城是其地左传郑有共仲鲁有共刘
　　彤【四十二】
　　尚书彤伯周同姓为成王宗伯
　　佟【四十三】
　　辽西北燕有佟万以文章知名
　　雍【四十四】
　　风俗通云周文王第十二子也雍伯之后以国为姓今或音雍州之雍郑大夫有雍糺楚有雍子齐有雍廪宋有雍鉏汉什邡侯雍齿沛人也
　　从【四十五】
　　从东莞从音七松反汉将军从公
　　松【四十六】
　　见姓苑
　　翁【四十七】
　　汉有翁伯贩脂而倾县邑
　　唐翁承賛字文饶莆田人父巨隅尝为荣阳府参军承賛干宁间登进士第继擢宏词　天祐初以右拾遗受诏册王审知为琅琊王寻为右諌议大夫福建盐铁使后除门下侍郎同中书门下事于使闽时建阳别旧识僧亚齐诗云潇潇风雨建阳溪溪畔维舟见亚齐一轴新诗剑潭北十年旧识华山西吟魂惜向江村老空性元知世路迷应笑乗轺青琐客此时无暇聴猿啼　又咏槐诗云雨中妆防望中黄勾引蝉声送夕阳忆得当年随计吏马蹄终日为君忙
　　宋朝翁彦国字端朝建之崇安人也举进士宣和初自六路发运召除户侍擢御史中丞以徽猷阁直学士知杭州　子之以门廕入仕为衢之西安尉士夫称其能复召对改秩终太府寺丞
　　翁绩字徳功崇安人也该博能文躬践履之学士负笈从之逰者以百数诲之无倦率多成就建炎三年虏由马家渡入建康统军王拥兵先遁以寻驾为名突经县境县官民庶疑其剽刼生事皆窜匿山间绩独毅然迎谕以逆顺邑赖以安寻盗发建阳绩纠义甲擒斩殆尽庙堂録功状命之以官歴惠黄二州推幕继宰桂阳之临武以卒孙华字至实登乙未进士第
　　容【四十八】
　　帝王纪黄帝臣容成造厯舜举八凯有仲容或云其后以王父字为氏何承天姓苑云礼记容居吴人也庸【四十九】
　　庸蜀殷时侯国周武王时来助伐纣子孙以国为氏汉有庸光又有胶东庸生
　　重【五十】
　　风俗通颛顼重黎之后少昊时南正重司天
　　名贤氏族言行类稿卷二
<子部,类书类,名贤氏族言行类稿>
　　钦定四库全书
　　名贤氏族言行类稿卷三
　　宋　章定　撰
　　江【五十一】
　　姓纂云嬴姓颛顼孙伯益之后爵封于江后为楚所灭以国为氏
　　史记儒林瑕丘江生为谷梁春秋
　　前汉江充字次倩赵国邯郸人也为人魁岸容貌甚壮武帝异之曰燕赵固多竒士　拜为直指绣衣使者督三辅盗贼禁察逾侈贵戚近臣多奢僣充皆举劾奏请没入车马
　　后汉江革字次翁事母孝乡里称曰江巨孝　举孝防复举贤良方正转諌议大夫诏县以谷千斛赐之巨孝之称行于天下
　　晋江统字应元静黙有逺志时语曰嶷然稀言江应元转太子洗马在东宫累年甚被亲礼　子虨字思
　　终于国子祭酒　惇字思悛孝友淳粹髙节迈俗虨之昆弟江左驰声
　　江逌字道载殷浩北伐请为谘议参军　用防鸡以烧贼营　后迁太常在职多所正諌　道载之正諌洋洋盈耳
　　江灌字道羣举秀才为治中别驾领晋陵太守迁御史中丞性方正视权贵蔑如也不屈节于权臣　子绩字仲元为御史中丞奏劾无所屈挠
　　南史江夷字茂逺少自藻励为后进之美　仕宋歴吏部尚书为吴郡太守后为右仆射　子湛字徽深仕宋转吏部尚书饷馈盈门一无所受在选职公平无私不受请谒
　　江斆字叔文湛之孙为丹阳丞袁粲为尹叹曰风流不坠政在江郎　仕齐为吏部郎转都官尚书不为权幸降意　子蒨字彦标仕梁歴尚书吏部郎　蒨弟昙字彦徳少学渉有器度位太子詹事　昙弟禄字彦遐笃学有文章形貌短小神明俊发位録事参军蒨子紑字洁好荘老言尤善佛义　父卒墓
　　庐终日号恸不絶声　紑子揔字揔持仕陈歴尚书令
　　江智深夷之弟子爱好文雅辞采清赡迁尚书吏部郎江秉之字叔祖逌在宋为乌程令以善政著名东土征为建康令为政严察部下肃然后为山隂令人戸三万政事繁扰秉之御繁以简常得无事　补新安太守转临海并以简约见称在郡作一书案去官留以付库
　　江谧字令和秉之孙为于湖令强济称职仕齐以有才干迁掌吏部
　　江祏字业仕齐为中书令以外戚亲要权冠当时江淹字文通不事章句之学留情于文章起家南徐州从事　升降承明之阙出入金华之殿　仕齐拜中书侍郎王俭曰卿年三十五已为中书侍郎才学如此何忧不至尚书金紫所谓富贵卿自取之　在尚书非公事不妄行在官寛猛能折衷　为南司足以振肃百寮明帝曰自宋以来不复有严明中丞君今日可谓近世独步　少以文章显后梦郭璞问其取笔乃探懐中五色笔以授之
　　江革字休映弱冠举秀才为建康令为政明肃豪强惮之行江州事以清严为属城所惮　迁御史中丞弹奏豪权一无所避　为度支尚书好奨进闾阎为后生延誉衣冠士子翕然归之　子徳藻补新渝令政尚恩惠颇有异绩
　　江子一字元亮慷慨有大志为遂昌曲阿令皆着美绩文学江洪工属文为建阳令【见吴均传】
　　孝义江柔之字叔逺孝悌通亮位至台郎　又江轲字伯伦以笃行知名
　　孝义江泌字士清母墓为野火所烧三日哭泪尽继之以血时有与泌同名者世谓泌为孝泌以别之
　　北史江式字法安祖琼字孟琚晋冯翊太守善虫篆父绍兴为秘书郎掌国史二十余年以谨厚称卒赵郡太守式少传家学篆体尤工　后歴著作郎
　　江悦之字彦和好兵书有将畧　梁初进号冠军将军子文遥少有大度轻财好士拜咸阳太守勤于礼
　　接人所疾苦大盗猾吏无不知郡中震肃政为雍州诸郡之最　为安州刺史善于绥纳甚得物情
　　江梦孙字脩之九江湓城人诸生弟子不逺数郡而至者百人春诵夏以时讲闻鼓箧函丈庠序常盈先主辅政欲广贤良之术闻其徳业遂以币帛防之为芸阁郎甚被亲礼　后辞归乡里先主固留不止既还家门生弟子复至乃率身耕稼躬事继母旦则冠带入门温凊亲馈饮馔退则更常服力操耒耜耨耘暮而归易衣侍膳毕然后就庠序集门生弟子説释经义如故时号为缙绅先生一门百口敦睦如一子孙学业各授一经孝礼兼持江左称之卒之日自逺方至者防千人而服缞绖徒跣者百许嗣主闻之美其才茂徳逸故赠国子司业优赐物【出江南野史】
　　宋朝江公望字民表睦州人也举进士建中靖国元年由太常博士除左司谏时御史中丞赵挺之与户部尚书王古等同治赦文挺之劾古倾天下之财以为私惠者公望以谓上登极大赦欲与天下更始一切蠲免岂容古以私意能倾天下之财上疏曰人君所以知时政之利病人臣之忠邪无若諌官御史之为可信也患闻知之不博也故聴以风闻虽事有不实闻无不言至若挟情肆诬快私忿关上聴陛下不可以不察也臣闻挺之与古论事每每不合屡见言气怀不平之心有待而发俚语有之官事私雠此小人之所不为而挺之安为之岂忠臣乎公望谏诤有体朝野称为得人
　　江休复字邻防开封陈留人也与尹洙苏舜钦逰举进士调蓝田尉迁殿中丞召试充集贤校理通判庐州知同州累迁刑部郎中修起居注休复善著书其为文章淳雅尤长于诗善书喜琴奕饮酒与人交久而益笃云
　　厐【五十二】
　　姓纂曰周文王子毕公髙之后封于厐乡因氏焉
　　新序魏厐恭于太子质邯郸谓魏王曰议臣过者三人愿王察之王曰寡人知之矣谗口果至遂不得见
　　后汉厐萌山阳人
　　厐参字仲逹为汉阳太守郡人任棠有竒节参先之棠以薤一大本水一盂置户屏前自抱儿孙伏于戸下参思其意曰水者欲吾清也拔大本薤者欲吾击强宗也抱儿当户欲吾开门恤孤也参在职果能抑强助弱以惠正得民虞诩荐其有宰相器能后为太尉録尚书事
　　逸民厐公襄人居岘山之南未尝入城府夫妻相敬如賔刘表问曰先生苦居畎畆而不肯官禄何以遗子孙乎公曰世人皆遗之以危今独遗之以安未为无所遗也遂擕妻子登鹿门山采药不反
　　魏志厐徳字令明每战常陷阵却敌太祖闻其骁勇拜立义将军常乗白马关侯军谓之白马将军　后为关侯所得骂侯曰宁为国家鬼不为贼将也　諡防曰惟侯戎昭果毅蹈难成名声莅当时义髙在昔
　　厐涓字子异以忠烈闻拜驸马都尉迁西海太守蜀志厐统字士元为南州士之冠冕　守耒阳令在县不治免官鲁肃曰厐士元非百里才也使处治中别驾始当展其骥足先主以为治中从事
　　北史厐晃字元显以良家子周文帝署为大都督领亲信兵常置左右　仕隋拜右卫将军　为怀州刺史
　　唐厐坚京兆人歴颍川太守安禄山反南阳节度使鲁炅表坚为长史与贼将阿史那承庆相攻自正月尽十一月不肯降
　　厐严字子肃夀州人第进士举贤良方正第一太和五年权京兆尹强干不阿贵势
　　厐师古曹州南华人也从梁太祖屡立战功【事见五代史】宋朝厐籍字醇之单州城武人也举进士累擢殿中侍御史庆厯四年召拜枢宻副使籍请并省官属徙兵就食于是邉费什省七八八年为参知政事明年以工部侍郎为枢宻使籍言近世养兵务多而不精请与中书议简汰之法仁宗疑焉籍曰傥有一夫之呼臣请以百口偿之卒省兵八万人皇祐三年拜同中书门下平章事昭文馆大学士　侬智髙叛命狄青为宣抚使或言青不可専任仁宗以问籍籍曰青起行伍若以文臣副之则号令不専不如不遣也仁宗然之及捷书至仁宗谓籍曰非卿执议岂能成功籍卒諡荘敏籍晓法令长于吏事治民有惠爱特于治军甚严士卒耸畏之
　　逢【五十三】
　　姓纂曰夏殷诸侯有逢公伯陵封齐土其后子孙氏焉
　　左传僖公六年许男见楚子面缚衔璧大夫衰绖楚子问诸逢伯对曰昔微子启如是武王礼而命之使复其所楚子从之
　　成公二年齐师陈于鞌邴夏御齐侯逢丑父为右齐侯曰姑剪灭此而朝食不介马而驰之
　　哀公元年逢滑当陈怀公曰臣闻国之兴也以福其亡也以祸
　　后汉逢萌字子庆为亭长既而掷楯叹曰大丈夫安能为人役哉去之长安复解冠挂东都城门光武连征不起
　　双【五十四】
　　颛顼之后封于双城因以为氏　天水状云后魏有凉州刺史叠水公双士洛因家天水生弥周河州刺史平凉公生玚生士洛右武卫大将军定相二州总管杭州刺史吕国公生万万夀　东郡白马县唐瀛吕二州刺史双子符
　　邦【五十五】
　　见姓苑
　　涳【五十六】
　　见纂要文
　　郗【五十七】
　　姓纂曰己姓青阳氏之后苏忽生支子封郗邑因氏焉
　　晋郗鉴字道徽髙平金乡人汉御史大夫虑之孙也博览经籍躬耕陇畆吟咏不倦以儒雅著名累迁太子中书舍人元帝初为兖州刺史明帝即位王敦専制拜安西将军镇合肥敦忌之表征还与敦相见鉴曰丈夫既洁身北面岂可偷生屈节腼顔天壤耶敦素怀无君之心闻鉴言大忿之拘不遣敦之党与譛毁日至鉴举止自若初无惧心敦谓钱凤曰郗道徽儒雅之士名位既重何得害之乃放还台遂与帝谋灭敦既而钱凤攻逼京都假鉴节加卫将军都督从驾诸军事固辞不受军号鉴曰羣逆纵逸其势不可当可以算屈难以力竞百姓惩往年之暴皆人自为守乗逆顺之势何往不克帝从之以尚书令领诸屯营及凤等平封髙平侯帝以其有器望万防动静辄问之　假节镇广陵寻而帝崩鉴与王导等并受遗诏辅少主进位车骑大将军开府仪同三司及祖约苏峻反中书令庾亮宣太后口诏进鉴司空鉴奉诏流涕设坛场大誓三军鉴登坛慷慨三军争为用命会峻死苏逸等走吴兴鉴遣李闳追斩之拜司空加侍中更封南昌县公以先爵封其子昙　卒諡文成初鉴值永嘉防乱在乡里甚穷馁乡人以鉴名徳
　　传共饴之时兄子迈外甥周翼并小常携之就食乡人曰各自饥困以君贤欲共相济耳恐不能兼有所存鉴于是独往食讫以饭着两頬邉还吐与二儿后并得存后迈位至防军翼为剡县令鉴二子愔昙
　　郗愔字方囘少不交竞弱冠除散骑侍郎不拜性至孝居父母忧殆将灭性服阕袭爵南昌公征拜中书侍郎再迁黄门侍郎时吴守缺欲以愔为太守愔自以资望少不宜超莅大郡朝议嘉之转为临海太守会弟昙卒益无处世意在郡优防颇称简黙諡文穆三子超融冲超最知名
　　郗超字景兴一字嘉賔少卓荦不羁有旷世文度交防士林每在胜拔善谈论义理精微愔好聚敛积钱数千万超好施一日中散与亲故都尽其任心皆此类也桓温辟为征西大将军掾温英气髙迈罕有所推与超言常谓不能测遂倾意礼待超亦深自结纳时王珣为温主簿亦为温所重府中语曰髯参军短主簿能令公喜能令公怒超髯珣短故也寻除散骑侍郎　谢安与王坦之尝诣温论事温令超帐中以聴之风动帐开安笑曰郗生可谓入幕之賔矣太和中温有枋头之败寻有夀阳之捷超就温宿中夜谓温曰明公都无所虑乎温曰卿欲有言耶超曰明公既居重任天下之责将归于公矣若不能云云不足镇压四海震服宇内岂可不深思哉温深纳其言　母丧去职服阕除散骑常侍不起以为临海太守加宣威将军不拜卒凡超所交友皆一时秀美虽寒门后进亦援而有之及死之日贵贱操笔而为诔者四十余人其为众所宗贵如此
　　郗昙字重熈少赐爵东安县开国伯朝论以昙名臣之子每逼以宪制年三十始拜通直散骑侍郎迁中书侍郎寻除尚书吏部郎拜御史中丞仍除比中郎将都督徐兖青幽扬州领徐兖二州刺史假节镇下邳卒諡曰简子恢嗣
　　郗恢字道少袭父爵散骑侍郎累迁给事黄门侍郎领太子右卫恢身长八尺美须髯孝武深器之以为有藩伯之望假节镇襄阳恢甚得关陇之和降附者动有千计以功进征虏将军
　　郗隆字始蹇亮有匪躬之节初为尚书郎转左丞在朝为百竂所惮
　　唐郗士美字和夫兖州人父纯举进士拔萃制防皆髙第张九龄李邕称之　自拾遗七迁至中书舍人处事不囘为元载所忌遂还东都号伊川田父徳宗召为学士不拜世髙其节　士美年十二通五经史记汉书皆能成诵父友萧颖士顔真卿栁芳与相论绎曰吾曹异日当交二郗之间矣　充昭义节度使讨王承宗最先有功宪宗喜曰固知士美能办吾事承宗惧会诏班师然威振两河而生平与人交重然诺以是名重于世
　　怡【五十八】
　　姓纂曰本姓墨台孤竹君之后因避事改焉后魏有怡寛辽西人生峯后周乐陵公生昂都公光清河公
　　北史怡峯字景阜辽西人本姓墨台　少以骁勇闻翊戴周文进爵为伯拔回洛复潼关　威名转盛加仪同三司　后拜夏州刺史　沈毅有胆畧得士卒心当时号骁将
　　麋【五十九】
　　姓纂曰楚大夫受封南郡麋亭因以为姓　东海朐山汉有麋竺麋芳宋有麋朂之　又麋信撰説要注谷梁
　　蜀志麋竺字子仲拜安汉将军雍容敦雅而干翮非所长待之以上賔之礼未尝有所统御　雍容风议见礼于世　子威官至虎贲中郎将　威子照虎骑监自竺至照皆便弓马善射御
　　祈【六十】
　　晋隠逸祈嘉字孔賔清贫好学　依学官诵书为书生都养以自给　博通经传精究大义教授门生百余人张重华徴为儒林祭酒依孝经作二九神经　天锡谓为先生而不名之
　　皮【六十一】
　　姓纂曰风俗通周卿士樊仲皮之后后汉有谏议大夫皮究　下邳后汉上计掾秦嘉集序皮仲固撰晋有尚书郎皮湛
　　北史皮豹子渔阳人少有武畧　太武时拜使持节仇池镇将有威信以前后战功擢为内都大官　子懐喜复为仇池镇将申布恩惠夷人大悦
　　皮景和善骑射初以亲信事齐神武授通州刺史　趫捷有武用累迁尚书侍中　景和于武职中兼长史事又性识平均故频有美授　时诏狱多常令景和按覆据理执正由是无枉滥　子信机悟有风神位仪同三司于勲贵弟子中称其识鉴　卒洮州刺史
　　皮日休唐之文士【未见传】所着请韩文公配飨书桃花赋九调七爱悼价诸篇见之文粹　通鉴广明间黄巢入长安以太常博士皮日休为翰林学士子光业晋天福间为吴越王钱元瓘丞相
　　禆【六十二】
　　姓纂曰郑大夫禆谌禆灶宣城姓苑云今宣州有禆氏
　　论语为命禆谌草创之
　　左传襄公二十九年禆谌曰举不逾等则位班也择善而举则世隆也　谌能谋事
　　禆灶好言灾异子产曰灶焉知天道
　　施【六十三】
　　姓纂曰鲁惠公子施父尾生施伯伯孙倾叔生孝叔惠公五代孙也因氏焉汉有博士讐
　　左传桓公九年曹太子朝賔之以上卿初献乐奏而叹施父曰太子其有忧乎非叹所也
　　成公十一年声伯以其外弟为大而嫁其外妹放施孝叔
　　前汉儒林施讐字长卿沛人从田王孙受易梁丘贺荐之拜为博士与五经诸儒杂论同异于石渠阁
　　南史恩幸施文庆陈后主以为中书舍人　明闲吏职心算口占应时条理大被亲幸
　　猗【六十四】
　　姓纂曰史记云猗顿鲁富人河东猗顿自鲁居之又史记猗顿用盬盐起与王者埒富
　　子学行篇猗顿之富以为孝不亦至乎
　　孔丛曰猗顿鲁之穷士闻朱公富往而问术焉公曰子欲速富当畜五牸乃适西河大畜牛羊于猗氏之南十年之间其息不可计赀拟王公驰名天下
　　眭【六十五】
　　姓纂曰赵大夫食采于眭邑因以为氏　赵郡邯郸为郡着姓汉有符节令眭字孟
　　前汉眭字孟鲁国蕃人也少时好侠鬬鸡走狗长乃变节从瀛公受春秋以明经为议郎至符节令　推春秋之意以辨立石起栁之异
　　北史隠逸眭夸少有大度不拘小节耽好书传不以世务经心浩然物表髙尚不仕寄情丘壑　或谓夸曰吾闻有大才者必居贵仕子何独在桑榆乎乃着知命论以释之
　　支【六十六】
　　姓苑云人姓琅琊姓苑云今琅琊有支氏　西域石赵司空支雄传云其先月支胡人也晋有髙僧支遁字道林天竺人
　　唐支叔才定州人隋末荒馑母为贼执叔才告以情贼悯其孝为解母病痈叔才吮疮注药及亡庐墓有白鹊止其傍髙宗表异其家
　　綦【六十七】
　　姓苑云义兴人河南官氏志綦连氏改为綦
　　北史綦儁字显孝荘时为沧州刺史甚为吏人畏悦后兼吏部尚书佞巧能当途　子洪实字巨正
　　位尚书左右郎嗜酒好色无行检
　　綦连猛字武儿少有志气便弓马　齐神武时以军功封广兴县侯　梁使来聘求角武艺遣猛接之梁人引弓两张皆三石猛并取四张叠挽之过度梁人嗟服出为定州刺史寛惠清慎吏人称之
　　箕【六十八】
　　姓纂曰箕子殷畿内同姓诸侯也左传晋大夫箕郑箕遗汉有西华令箕堪
　　新序魏文侯曰吾一见箕季而得四焉教我无夺农时也无侵封疆也下无侵上也无多敛于百姓也
　　尚书洪范惟十有三祀王访于箕子
　　祁【六十九】
　　姓纂曰帝尧伊祁氏之后左传晋大夫祁奚生午午生盈生胜姓苑云今扶风有此姓唐刑部员外郎祁顺之乐陵祁顺之后代居沧州
　　六一先生为祁卫尉墓碑惟太原祁氏其先黄帝之子二十五人一食于祁遂为氏太原晋公盛于春秋之际祁氏亦盛于晋其后世逺而衰子孙亡散之他国有居谯者即为谯人
　　左传襄公三年君子谓祁奚能举善矣称其雠不为谄立其子不为比举其偏不为党
　　襄公十六年晋平公即位祁奚为公族大夫改服修官烝于曲沃
　　奚子祁午奚曰择子莫若父
　　公羊传宣公六年赵盾之车右祁弥明者国之力士也仡然从乎赵盾而入
　　説苑祁射子见秦惠王王説之于是唐姑防之复见惠王怀怒以待之非其説异也所聴者异也
　　晋隠逸祈嘉见前祈姓





　　名贤氏族言行类稿卷三
　　钦定四库全书
　　名贤氏族言行类稿卷四
　　宋　章定　撰
　　韦【七十】
　　姓纂曰出自颛顼大彭之后夏封于豕韦苗裔以国为姓家彭城
　　前汉韦贤字长孺鲁国邹人其先韦孟为楚元王傅贤笃志于学通礼尚书以诗教授号称邹鲁大儒征为博士给事中进授昭帝诗宣帝以先帝师甚见尊重　为丞相封扶阳侯为相五嵗罢归赐第一区丞相致仕自贤始八十二薨諡节侯贤四子长方山次次舜少子成复以明经至丞相谚曰遗子黄金满籯不如教子一经　成字少翁以父任为郎谦逊下士其接人贫贱者益加敬以明经擢为谏大夫元帝时为丞相　继父相位封侯故国荣当世焉成为相七年守正持重不及父贤而文采过之
　　后汉韦彪字孟逹孝行纯至雅称儒宗　举孝防除郎中三辅诸儒莫不仰慕之　显宗召拜谒者赐车马衣服数陈政术每归寛厚　拜大鸿胪　彪族子义字季节为甘陵陈二县令政甚有绩官曹无事牢狱空虚顺帝时上书讥切左右久抑不迁
　　吴志韦曜字嗣吴郡人少好学能属文迁太子中庶子又为太史令撰吴书笃学好古博见羣籍有纪述之才
　　晋忠义韦忠字子节少慷慨有不可夺之志　惟不虚诺长大必为佳器　十二丧父哀慕毁悴杖而后起后仕刘聪为平羌校尉讨叛羌矢尽不屈节而死
　　儒林韦謏字宪道雅好儒学羣言秘要之义无不综览后仕石季龙歴守七郡咸以清化著名　前后四
　　登九列六在尚书三为侍中再为太子太傅　好直諌陈军国之宜多见允纳
　　南史韦叡又字怀文世为三辅着姓　事继母以孝闻仕梁为豫州刺史又都督诸军侵魏大破之所获与熊耳山等　为梁世名将　兄纂阐并早知名　纂仕齐位司空记室　阐为建宁县所得俸百余万悉委伯父处分　叡子放字元直位竟陵太守在郡和理为吏人所称　子粲字长倩战死于侯景简文流涕曰社稷所寄唯在韦公如何不幸先死行阵　放弟黯字务直位太府卿
　　北史韦阆字友观世为三辅冠族少有器望　太武初拜咸阳太守　子范试守华山郡　范子儁字颖超事祖母以孝闻温和谦让为州里所称歴位都水使者　子子粲字晖茂兄弟十三人并以孝行父庐墓负土成坟　弟荣亮字子昱徳行仁孝为时所重歴谏议大夫　子纲字世纪有操行才学见称领袖阆从子崇字洪基除颍川太守不好发摘细事恒
　　云何用小察以伤大道郡中大安孝文闻而嘉赏赐帛二百匹　为河南邑中正频居衡品以平直见称出为乡郡太守更满吏人诣阙乞留复延三年
　　韦叔裕字孝寛除浙阳郡守时独孤信为新野郡守政术俱美吏人号为连璧　转晋州刺史移镇玉璧齐神武攻之欲令其降孝寛报云孝寛关西男子必不为降将军也　魏文帝嘉其功授骠骑大将军为雍州刺史勒部内于路侧植槐树行旅得庇防　文于是令诸州夹道皆种树　在邉多载屡抗强敌　虽在军中笃意文史　兄夐字敬逺志尚夷简澹于荣利时号为居士明帝厚礼敬之号曰逍遥公　子世康隋文帝授为绛州刺史以雅望镇之阖境清肃不以得丧干怀在州有止足之称　在任有惠政奏课进最擢为礼部尚书转吏部尚书选用平允请托不行后乞骸骨上曰冀与公共理天下纵筋力衰谢犹屈公卧临一隅乃拜荆州总管
　　韦瑱字世珍幼聪敏有夙成之望　魏时为行台左丞明察有干局再居左辖时论荣之　除州刺史雅性清俭蕃夷赠遗一无所受胡人畏威不敢为寇秩满还京老幼遮送留连十数日方得出境明帝嘉之授仪同三司　子师字公颖读孝经舍书而叹曰名教之极其在兹乎州里称其孝行　武帝平陈领元帅掾陈国府藏悉委之秋毫无犯称为清白
　　韦祐字法保魏时除河南尹加骠骑大将军
　　唐韦挺京兆人少与隠太子善髙祖平京师累迁太子左卫骠骑　贞观初王珪数荐之拜御史大夫　上讨辽东曰卿为朕图之帝亲解貂裘及中厩马赐之即诏河北列皆取挺节度　子待价
　　韦武待价曾孙以廕补　后为绛州刺史凿汾水灌田万三千顷玺书勉劳
　　韦机京兆人贞观时使西突厥册拜同俄设为可汗防石国叛道梗三年不得归裂裾録所过诸国风俗物产为西征记太宗问外国事即上其书帝大悦显庆中为檀州刺史以边人陋僻不知文儒贵乃修学宫画孔子七十二子汉晋名儒像自为赞劝生徒由是大化　擢司农少卿任司农十年省惜常费积三十万缗
　　韦云起京兆人隋开皇中以明经补符玺直长奏事文帝前帝曰外事不便可言之时栁述侍云起即奏述豪侈帝顾述曰云起言而药石也可师之
　　韦思谦名仁约鄂州人及进士第擢监察御史常曰御史出使不能动揺山岳震慴州县为不任职　禇遂良市地不如直思谦劾之复相出思谦清水令或吊之答曰吾狷直触机辄发何暇恤身乎丈夫当敢言地要须明目张胆以报天子焉能碌碌保妻子邪皇甫公义引为仓曹参军谓曰公非池中物屈公为数旬客以重吾府　改侍御史髙宗贤之召与语虽倦犹数刻罢　累迁尚书左丞振明纲辖朝廷肃然进御史大夫性謇谔顔色荘重不可犯见王公未尝屈礼或讥之答曰耳目官固当特立雕鹗鹰鹯岂众禽之偶奈何屈以狎之
　　韦承庆字延休擢进士第迁司议郎仪鳯中诏太子监国太子稍嗜声色承庆上防极谏又进谕善箴太子嘉纳张易之诛承庆以素附离免冠待罪时议草赦令咸推承庆召使为之无挠色设辞援笔而就众叹其壮
　　韦嗣立与承庆异母第进士承庆解凤阁舍人武后召嗣立谓曰尔父尝称二子忠孝比兄称职如父言今使卿兄弟自相代即拜鳯阁舍人　长安中时州县非其人李峤等曰今朝廷重内轻外每除牧守皆诉不行请选台阁贤者分典大州后曰谁为朕行嗣立曰请先行以示羣臣后悦由是杨再思等八十人悉补外　景龙中拜兵部尚书　封逍遥公　初嗣立代承庆为凤阁舍人承庆亦代为天官侍郎及知政事父子并为宰相世罕其比子济
　　韦济开元初调鄄城令或言吏部选县令非其人既众谢有诏问所以安人者对凡二百人惟济第一　四选戸部侍郎为太原尹　天宝中授尚书左丞凡三世居之
　　韦景嗣立孙擢进士第迁吏部侍郎铨综平序贵幸惮其严不敢慁以私拜尚书左丞驳正吏铨所除六十余官郎吏肃然望风修整杨虞卿以累下吏诏景与御史详谳虞卿私造门景厉言曰有诏按公尚私谒邪以直道进议论持正有守当时风教所倚赖为长庆间名卿
　　韦凑字彦宗京兆人祖叔谐贞观中为库部郎中与弟吏部郎中叔谦兄主爵郎中季武同省时号三列宿姚崇尝曰韦子识逺文详吾恨晩得之
　　韦见素字防防及进士第迁文部侍郎　禄山表请蕃将三十二人代汉将帝许之见素谓国忠曰禄山以蕃代汉难将作矣国忠不应见素曰知祸之芽不先防见祸之行不能制焉用彼相明日当恳论之未防禄山果反十月丙申有星犯昴见素言于帝曰者胡也天道谪见所应在人禄山将死矣已而果验
　　韦谔歴京兆府司録参军以陈元礼之变擢御史中丞韦维字文纪进士对防髙第徙内江令教民耕桑县为刻颂　迁戸部郎中与宋之问称戸部二妙云　弟绳长文辞举孝防以母老不肯仕逾二十年乃歴长安尉威行京师
　　韦虚心字无逸维之子也举孝防迁大理丞据正不挠为工部尚书　弟虚舟为刑部侍郎初维为郎莳栁于廷及虚心兄弟居郎省对之辄敛客　自叔谦后至郎中者数人世号郎官家
　　韦安石京兆人举明经雍州长史苏良嗣器之谓曰大才当大用徒劳州县可乎荐擢并州司马有善政拜徳郑二州刺史政尚清严　时二张及武三思宠横安石数折辱之陆元方告人曰韦公真宰相
　　韦陟字殷卿与弟斌俱秀敏异常童安石晩有子爱之为中书令陟甫十嵗授温王府东阁祭酒风格方整善文辞书有楷法一时知名士皆与防　开元中居丧杜门不出八年亲友更往敦晓调洛阳令宋璟叹曰盛徳遗范尽在是矣　迁礼部侍郎于鉴裁尤长故事取人以一日试为髙下陟许自通所工先就其能试之乃以程考由是无遗才　迁吏部侍郎　常以五采牋为书记使侍妾主之陟唯署名自谓所书陟字若五朶云时人慕之号郇公五云体家法修整敕子允就学夜分见其勤旦日其色必怡稍怠则不与之语
　　韦縚开元时迁太常唐兴礼文虽具然制度缪缺不伦縚议加笾豆之礼
　　韦述机曾孙家防书二千卷述为儿时诵忆畧徧元行冲异之试与语前世事熟复详谛如指掌然属文受纸辄就行冲曰外家之寳也举进士考功郎宋之问曰童子何业述曰性嗜书所撰唐春秋三十篇恨未毕它唯命之问曰本求茂才乃得迁固遂上第好谱学见栁冲所撰姓族系録每私写懐之还舍于百氏源为详更撰开元谱二十篇　张説荐为直学士从封太山奏东封记有诏褒美　诏修六典初令狐徳棻吴兢等撰武徳以来国史皆不能成述因二家参以后事遂分纪传又为例一篇文约事详萧颖士以为谯周陈夀之流　典图书四十年任史官二十年澹荣利为人纯厚当世推之安禄山乱述独抱国史藏南山　弟逌迪学业亚述与逌对为学士与迪并为礼官缙绅髙之时赵冬曦兄弟亦有名张説谓人曰韦赵兄弟人之杞梓
　　韦坚京兆人运江淮租赋所在置吏督察以佐国廪宗咨其才　凿潭以通漕名曰广运
　　韦处厚字徳载京兆人进士第又擢才识兼茂科举贤良方正异等宪宗初擢左补阙帝曰韦处厚数上疏其言忠切　穆宗立为翰林侍讲学士进兵部侍郎天子荒暗月视朝才三四处厚入见即自陈有罪愿死帝感悟王廷凑之乱帝叹宰相不才处厚曰陛下有一裴度不能用乃当馈而叹此冯唐所谓帝有颇牧不能用也　姿状如甚懦者居家亦循易至廷争嶷然不可囘夺百僚畏惕未尝及以私　性嗜学家书讐正至万卷
　　韦伦系本京兆居家以孝慈称
　　韦臯字城武京兆人诸帅府更辟擢监察御史知陇州行营田事徳宗狩奉天朱泚叛泚遣使以御史中丞授臯臯迎劳受泚诏明日置酒大会使至臯伏甲杀之泚复使他使至臯亦斩之帝闻乃授臯陇州刺史贞元初代张延赏为剑南西川节度使招徕云南
　　破吐蕃进封南康郡王帝制纪功碑褒赐之　治蜀二十年凡破吐蕃等功烈为西南剧善拊士至虽婚嫁皆厚资之　始李白为蜀道难篇以斥严武陆畅更为蜀道易以美臯焉臯殁蜀人徳之见其像必拜凡刻石着臯名皆镵其文尊讳之　臯弟平
　　韦正贯字公理平之子也少孤臯谓能大其门号曰臧孙举贤良方正异等又中详闲吏治科进夀州团练使宣宗立以治当最拜京兆尹　擢岭南节度使无所取吏咨其清
　　韦绶字子章京兆人丧父镵血写浮屠书
　　韦夏卿字云客京兆人大歴中与弟正卿同举贤良方正皆防髙等时仍嵗旱蝗诏以郎官宰畿甸授奉天令课第一　为吏部侍郎时从弟执谊在翰林尝受人金有所干请宻以金内夏卿懐中夏卿毁懐不受曰吾与汝赖先人遗徳致位及此顾当是哉执谊大惭　晩嵗归署其居曰天隠洞为政务通简所辟士如路隋张贾李景俭等至宰相逹官故世称知人
　　韦渠牟京兆人少警悟工为诗李白异之　徳宗诞日诏佛老并对质问大趣渠牟有口辨答问锋生帝聴之意动是嵗中至諌议大夫抵延英大臣率漏下二三刻渠牟每奏辄五六刻乃罢
　　韦执谊京兆旧族及进士第对防异等年逾冠入翰林为学士出入备顾问
　　韦贯之名纯父肇大厯中为中书舍人贯之及进士第擢贤良方正异等补渭南尉　河中郑元郗士美以厚币召皆不应　迁长安丞或荐之京兆尹李实举笏示所记曰此其姓名也或者喜以告子今日诣实而明日贺者至矣贯之不往官亦不迁　为监察御史举弟纁代议者不谓之私　迁礼部员外郎　所取士抑浮华先行实　俄同平章事克蔡皆如贯之防　沈厚寡言居相严身律下以正议裁物生平不通馈遗故家无羡财
　　韦澳字子裴贯之子第进士擢宏辞方静寡欲十年不肯调髙元裕欲荐之讽澳谒已澳曰然恐无呈身御史周墀表署幕府　进学士承防为宣宗礼遇召问政得失改京兆尹帝舅郑光主墅吏豪肆积年不输官赋澳逮系之帝曰可贷之乎答曰安可使法独行于贫下乎帝入白太后为输租乃免豪右敛迹　澳在河阳累年宣宗遣使至魏博道出澳　以薄纸手作诏赐澳将以为相　为学士时帝尝曰朕毎遣方镇刺史欲悉州郡风俗者卿为朕撰一书澳乃取十道四方志手加防次题为处分语
　　韦绶贯之兄举孝防贡进士擢明经为翰林学士帝尝幸其院妃从之时大寒绶方寝以妃蜀襭袍覆而去其待遇如此
　　韦温字育绶之子七嵗日诵书数千言十一举两经及第以拔萃髙等入为监察御史以台制苛严不可以省养不拜侍亲疾调汤剂二十年衣不弛带居丧毁瘠　迁右补阙宰相宋申锡被搆罪不测温倡曰丞相操履有初乃奸人陷之吾等岂避雷霆使上蒙咎耶率同舍伏阁切争由是知名　帝重温出为陕虢观察使民当输租而麦未熟吏白督之温曰使民货田中穗以供赋可乎缓期而赋办　性刚峻人望见无敢戏慢者　号山林友
　　韦表防字子明羁丱能文裴涚尝谓表防似卫玠　擢进士第授监察御史里行不乐曰爵禄譬滋味也人皆欲之吾年五十冒防少年间取一班一级不见其味将为松菊主人　为翰林学士学士缺表防荐处厚人服其公笃故旧尤好春秋着三传总例着九经师授谱
　　韦博字大业京兆人取进士第
　　韦琮字礼玉世显仕进士及第
　　韦昭度字正纪京兆人擢进士第　践歴华近累迁中书舍人
　　韦仁夀京兆人隋大业末为蜀郡司法得罪者自以韦君所论死无恨
　　韦景骏机孙中明经歴肥乡县令北濒漳连年泛溢人苦之髙筑漳水至堤有教导及去人立石着功后为贵乡令有母子相讼者曰教之不孚令之罪也传授孝经母子感悟请自新治有名后为赵州长史道出肥乡民争奉酒食迎犒再迁房州刺史治民求所以便之后至御史中丞
　　韦丹字文明京兆人擢明经为容州刺史教民耕兴学校屯田二十四所仁化大行　徙江南西道观察使计口受俸民不知为瓦教民为陶为陂塘五百九十八所灌田万二千顷　宣宗读元和实録见丹政事卓然它日与宰相语元和时治民孰第一周墀对丹有大功徳殁四十年老幼思之不防乃诏上丹功状命刻于碑
　　子宙为永州刺史州方灾歉及俗不知法毎饥人辄莩死宙处治之皆有利
　　韦彤京兆人四世从祖方质为武后时宰相彤名治礼徳宗时为太常博士
　　韦公肃隋仪同观城公约七世孙元和初为太常博士韦应物少以三卫郎事宗豪纵不羁宗崩始折节务读书然余观其为人性髙洁鲜食寡欲所居扫地焚香而坐与豪纵者不类其诗清深妙丽虽唐诗人之盛亦少其比刘禹锡太和六年十二月九日有举韦中丞自代一状而唐书文艺传乃云史家逸其行事故弗得而述云见韩子苍诗话
　　五代韦震字东卿雍州万年人也为人彊敏有口辨事梁太祖为都统判官
　　时【七十一】
　　姓纂曰齐有贤人时子著书见孟子　新论有时农钜鹿魏有夀春令时苗后赵有谒者仆射时轨姓
　　苑云并钜鹿人也
　　五代时溥徐州人为州牙将黄巢乱京师节度使支详遣溥与陈蕃率兵五千西讨至莱芜大破之诸将皆有功惟溥功第一加检校司徒同中书门下平章事进检校太尉兼中书令钜鹿郡王
　　师【七十二】
　　姓纂曰风俗通师乐人瞽者之称晋有师旷鲁有师乙晋有师俚师触师蠲也又师服晋大夫也
　　左传僖公七年管仲曰郑有叔詹堵叔师叔三良为政未可间也
　　僖公二十二年晋劳楚子于柯泽楚使师缙示之俘馘襄公二十四年舒鸠人叛楚楚子使师祁犂沈尹夀让之
　　襄公三十年绛人曰臣生之年正月甲子朔四百有四十五甲子矣其季于今三之一也师旷曰鲁叔仲惠伯防郤成子于承匡之嵗也七十有三年矣　鲁使者在晋归语诸武子曰晋未可媮也有史赵师旷而咨度焉旷字子野晋乐师也骤歌北风又歌南风　石言于晋晋侯问师旷曰石何故言对曰石不能言民聴滥也叔向曰子野之言君子哉
　　前汉师丹字仲公琅琊东武人治诗举孝防为郎　征为光禄大夫后为太子太傅徙为大司空　经为世儒宗徳为国黄耉可谓社稷之臣
　　货殖师史转毂百数贾郡国无所不至过邑不入门能致十千万
　　南史孝义师觉授撰孝子传八卷
　　伊【七十三】
　　姓纂曰帝尧伊祁氏之裔孙伊尹名摰相汤生陟之风俗通汉有议郎伊推又伊嘉为雁门都尉石显党　山阳蜀志伊籍山阳人也今在仆射安黄节度伊慎广州人　河南官氏志伊娄改为伊后魏有伊代人
　　尚书伊尹作咸有一徳惟伊躬暨汤咸有一徳克享天心受天明命君奭在昔成汤时则有若伊尹格于皇天
　　伊陟相太戊亳有祥桑谷共生于朝伊陟赞于巫咸作咸乂四篇【伊陟伊尹子】
　　蜀志伊籍字机伯为左将军从事中郎　使于吴孙权闻其才辩欲逆折之适入拜权曰劳事无道之君乎即对曰一拜一起未足为劳其机捷类如此　迁昭文将军雍容风议见礼于世
　　北史伊代人少勇健善射走及飞鸟曳牛却行擢为侍郎　太武曰智力如此终至公相　后拜司空清约自守为政举大纲不为苛碎　孙盆生骁勇有胆气累有战功遂为名将
　　枝【七十四】
　　楚大夫枝如子躬之后或姓枝如氏
　　仪【七十五】
　　卫大夫仪封人见论语徐大夫仪楚西河汉有仪长孺
　　随【七十六】
　　周同姓国也又杜伯鲁孙晋大夫食采于随亦曰随防汉有博士随何又有右扶风随蕃
　　姬【七十七】
　　帝喾生姬水因以为氏裔孙周文王三十余代至赧王子孙号姬氏汉有周子南君姬嘉唐水部郎中处逊代居长安开元初以宗嫌名改姓周氏
　　妫【七十八】
　　世本云帝舜之后舜生妫汭子孙氏焉后汉有妫鹄后改为姚氏文士传有妫览
　　岐【七十九】
　　风俗传岐伯黄帝师　安化唐万福府统军岐才庆州人
　　离【八十】
　　风俗通云离娄孟子门人汉有中庶子离常之　后汉有离班
　　骊【八十一】
　　左传骊戎国之后在昭应县
　　危【八十二】
　　见姓苑
　　竒【八十三】
　　伯竒之后以王父字为氏　河南后魏官氏志竒斤氏改为竒
　　为【八十四】
　　鲁昭公子公为之后　后汉南郡太守为昆
　　羲【八十五】
　　羲和尧掌天地之官子孙氏焉
　　戏【八十六】
　　伏戏之后子孙氏焉
　　儿【八十七】
　　吴郡有语儿生而能语子孙氏焉　河南官氏志贺儿氏改为儿氏
　　訾【八十八】
　　风俗通席喾妃訾娵氏女姓苑云今齐人汉功臣表有樱虚侯訾顺
　　宜【八十九】
　　隋西南夷有宜缯宜林
　　卑【九十】
　　卑耳国之人后或云鲜卑种类　汉有右北平太守卑躬河间卑躬河间人鴈门后汉太尉掾卑整　又魏志公孙度将有卑术
　　弥【九十一】
　　史记卫公孙弥牟弥牟孙子瑕以王父字为氏　新丰三辅决録汉弥氏新丰人
　　驰【九十二】
　　见姓苑
　　蚩【九十三】
　　蚩尤氏之后以国姓
　　斯【九十四】
　　姓苑云吴人　吴志剡县史斯从　东阳南齐书东阳郡有斯氏
　　移【九十五】
　　汉有农太守移良
　　蕲【九十六】
　　姓苑云蕲春侯之后蕲如
　　旗【九十七】
　　风俗通齐卿公孙灶惠公孙也生栾施字子旗子孙以王父字为氏后汉有旗流甘
　　其【九十八】
　　汉功臣表阳河侯其石传封六代
　　期【九十九】
　　风俗通楚大夫居期思城因以为姓
　　慈【一百】
　　髙阳氏才子之后美其宣慈惠和因以为姓急就章有慈仁
　　厘【百一】
　　后秦録有厘艳
　　耏【百二】
　　左传宋有耏班　汉功臣表芒侯耏跖跖子昭昭子甲尚景帝女南宫公主
　　僖【百三】
　　姓苑云鲁僖公之后今彭城人
　　狸【百四】
　　左传八元季狸之后
　　脂【百五】
　　见姓苑京兆魏志中散大夫脂习哭孔融者
　　防【百六】
　　姓楚君熊摰之后为防子孙以国为氏石赵有太保防安本天竺人辽东防安寓居辽东孙逸姚秦司空后燕有辽东防腾
　　菑【百七】
　　见姓苑　北海孔融集菑壮青州人
　　遗【百八】
　　鲁费宰南遗之后急就章有遗人
　　资【百九】
　　黄帝之后食采益州资中因以为氏　陈留风俗通资成陈留人也
　　耆【百十】
　　伊祁氏之后亦作祁
　　之【百十一】
　　姓苑有之氏
　　台【音夷百十二】
　　见姓苑亦墨台之后或云骀氏之后
　　夷【百十三】
　　齐大夫夷仲年之后论语逸民夷逸
　　司【百十四】
　　左传郑有司臣司齐
　　迟【百十五】
　　殷贤人迟任　尚书盘庚上迟任有言曰人惟求旧器非求旧惟新　晋有迟超
　　治【百十六】
　　人姓见纂要
　　兹【百十七】
　　左传鲁桓公孙公孙兹之后以王父名为姓其后有兹无还
　　丕【百十八】
　　左传晋大夫丕郑丕豹
　　邳【百十九】
　　风俗通云奚仲为夏车正自薛封邳其后以为氏焉后汉二十八将有卫尉信都邳彤
　　骓【百二十】
　　左传晋七舆大夫骓歂邓有骓甥
　　尸【百二十一】
　　汉书云尸佼晋人商君师着尸子风俗通云其先封于尸乡故为尸氏齐相有尸臣
　　茨【百二十二】
　　后汉有桂阳太守茨充
　　累【百二十三】
　　风俗通累祖之后晋七舆大夫累彪
　　饥【百二十四】
　　左传殷人七族有饥氏
　　劦【百二十五】
　　蜀有刁逹避难改焉
　　蔾【百二十六】
　　姓苑云淮南人
　　池【百二十七】
　　以居为姓也汉有中牟令池瑗魏有城门侯池仲鱼义安今义安有池氏
　　蒍【百二十八】
　　蒍贾字伯嬴楚司马也贾为工正【官名】孙叔敖楚令尹蒍艾猎也父贾　蒍子冯孙叔敖从子也为楚令尹知【百二十九】
　　知武子晋卿也名防字子羽　荀盈字伯夙知防之子是曰知悼子荀氏知林父曰中行氏弟首曰知氏













　　名贤氏族言行类稿卷四
　　钦定四库全书
　　名贤氏族言行类稿卷五
　　宋　章定　撰
　　卢【百三十】
　　姓纂姜氏齐太公之后至文公子髙髙孙徯食采于卢今卢县是也因姓卢氏秦有博士卢敖汉有燕王卢绾
　　左传襄公二十三年齐侯伐卫上之登御邢公卢蒲癸为右
　　史记卢绾丰人也与髙祖同里同日生及壮俱学书又相爱也髙祖以为太尉常从出入卧内衣被饮食赏赐羣臣莫敢望封为长安侯后歴为燕王
　　后汉卢植字子干涿郡人音声如钟性刚毅有大节常懐济世志　九江蛮反四府选植才兼文武拜九江太守蛮冦賔服拜庐江太守深达政宜务存清静大体而已后为尚书彭伯曰卢尚书海内大儒人之望也　名著海内学为儒宗士之楷模国之桢干
　　魏志卢毓字子家以学行见称为安平广平太守所在有惠化入为侍中在职三年多所駮争诏曰毓禀性贞固心平体正可谓明试有功不懈于位者以为吏部尚书时举中书郎诏曰得其人与否在卢生耳后迁司空封容城侯　毓所选举先举性行而后言才
　　晋书卢钦字子若世以儒业显清澹有逺识　领吏部举必以材称为防平　文武之声着于方夏歴宰州郡不尚功名唯以平理为务禄俸散之亲故不营赀产　子浮字子云为太子舍人　弟珽字子笏卫尉卿　珽子志字子道　志子谌字子谅才行髙洁为一时所推
　　北史卢鲁元寛和有雅度以忠谨给侍东宫太武即位以为中书侍郎内外大臣莫不敬惮　好掩人过人美公卿咸亲附之以工书有文才累迁中书监领秘书事子内给侍东宫景穆深昵之
　　卢字子真祖偃父邈并仕慕容氏偃为营丘太守邈为范阳太守皆以儒雅称　应召为中书博士迁侍郎崔浩与言辄叹曰对子真使我懐古之情更深子度世字子迁幼聪逹有计数与族兄遐俱以学
　　行为时流重　子伯源伯源子道将字祖业涉猎经史风气謇谔有文才为一家后来冠　迁燕郡太守厉劝学业敦课农桑垦田嵗倍
　　卢思道字子行聪爽俊辩通脱不羁　后为武阳太守卢昌衡字子均沈静有才识为后进风流之士　隋初拜祠部侍郎出为徐州长史甚有能名吏部苏威考其绩曰徳为世表行为士则论者以为美谈
　　卢元明字幼章风采闲润进退可观善自标置不妄交逰中山王熈叹曰卢郎有如此风神唯须诵离骚饮美酒自为佳器
　　卢濳少有成人志尚文襄言其终可大用　歴司州别驾江州刺史所在有善政除扬州刺史在淮南十三年大树风绩征为五兵尚书
　　卢柔字子刚未冠解属文但口吃不能持论为黄门侍郎周文知其贫解衣赐之卒仪同三司　子恺字长仁涉猎经史有当世干能　隋初摄尚书左丞每有敷奏偘然正色虽逢喜怒不改其常文帝亲考百僚以恺为上拜礼部尚书
　　卢观字伯举少好学有隽才举秀才射防甲科除太学博士著作佐郎　弟仲宣才优洽兄弟俱以文章显弟叔彪少机悟好竒防　仕齐为中庶子叔彪在
　　乡有粟千石至春夏乡人无食者令自载取至秋任还其价而不计　累迁太子詹事
　　卢文伟字休族少孤有志尚州辟主簿　举秀才除参军后为青州刺史轻财好客善于抚接好为小惠颇得人情承宠要饷遗不絶　子恭道温良有文学位范阳太守有徳惠　子询祖文词华美为后生之俊询祖初袭爵为大夏男有宿徳朝士谓曰大夏初成询祖应声曰且得燕雀相贺　同字叔伦累迁尚书左丞请正吏部勲簿　兄子景裕字仲孺谦恭守道贞素自得世号居士　节闵初除国子博士待以不臣之礼　齐文襄令景裕解所注易景裕理义精防从容往复无际可寻士君子嗟美之　弟辩字景宣博通经籍举秀才为太学博士　注大戴礼　周文以其有儒术甚礼重之朝廷大议常召顾问领国子祭酒　弟光字景仁精于三礼善隂阳解钟律卒于陕州长史　子贲字子征涉书记解钟律为懐州刺史决沁水东注名曰利人渠又入温县名曰温润渠人赖其利　景裕从弟勇字季礼　齐神武署为丞相主簿　懔懔有不可犯色　迁扬州刺史神武赐勇书曰吾委卿扬州安枕髙卧无西南之虑矣
　　卢诞博学有词采起家侍御史周文帝以其儒宗学术为当世所推拜国子祭酒
　　儒林卢丑太武监国丑以博学入校经　后以师傅旧恩位尚书
　　节义卢楚大业中为尚书左司郎当朝正色甚为公卿所惮
　　唐卢祖尚字季良光州人隋末募壮士捕盗时年十九善御众所向有功盗不入境后歴刺史有能名贞观二年交州都督以贿败以祖尚才备文武可用也
　　卢承庆字子余幽州人贞观初为秦州参军入奏军事太宗伟其辩　迁民部侍郎帝问歴代戸版承庆叙夏商至周隋増损曲折引据该详帝嗟赏　检校兵部侍郎　知五品选校百官考有坐漕舟溺者承庆以失所载考中下以示其人无愠色更曰非力所及考中中亦不喜承庆嘉之曰宠辱不惊考中上其能着人善类此
　　卢藏用字子濳幽州人举进士不得调隠终南少室二山与陈子昂赵贞固友善长安中授左拾遗武后作兴泰宫于万安山上疏谏云云　善蓍九宫术工草大小篆八分善琴奕思精逺士贵其多能　为折滞论世谓知言　子昂贞固前死藏用抚其孤有恩人称能终始交
　　卢懐慎滑州人在童丱已不凡父友韩思彦叹曰此儿器不可量第进士迁侍御史諌中宗朝谒武后开元间入相不营产服器无金玉文绮之饰所得禄赐于故人亲戚无所计惜
　　卢奂早脩整为吏有清白称为陕州刺史帝次陕嘉其政题赞于防事曰専城之重分陕之雄亦既利物内存匪躬斯为国宝不坠家风　天宝初为南海太守时谓自开元后四十年治广有清节者宋璟李朝隠卢奂三人而已
　　卢从愿字子龚举制科髙第拜吏部侍郎吏选自中宗后纲纪耗荡从愿精力于官六年以平允闻帝异之时号前有裴马后有卢李　迁豫州刺史政严简奏课为天下第一宝书劳问
　　卢从史先在元魏时为盛族少好骑射逰泽潞间节度使李长荣署为督将　贞元后为藩臣
　　卢羣字载初嗣曹王臯节度江西奏为判官以劲正闻入为侍御史郭子仪家与嬖人张昆弟讼财不平徳宗促按之羣奏言子仪有大勲徳今所讼皆其家事请赦勿问人谓其识大体
　　卢景亮字长晦幽州人学无不览第进士宏辞迁右补阙朱泚反景亮规徳宗曰陛下罪已不至则感人不深帝然之　在諌诤地书数上鲠毅无所囘
　　卢简辞字子防与兄简能弟止简求皆有文并第进士歴佐帅府迁侍御史习诸法令及台阁事　福建盐铁官卢昂坐赃简辞穷治之乃得金牀瑟瑟枕大如斗敬宗曰禁中无此为吏可知　子知猷中进士登宏辞补秘书正字出为饶州刺史以政最闻　器量浑厚世推为长者善书文辞赡丽
　　卢钧字子和举进士第以拔萃补秘书正字迁给事中有大诏令必反覆驳奏擢岭南节度使海道商舶始有异时帅府争先售其珍钧不取时称洁防以清静治下令蕃华不得通婚南方服其徳不惩而化
　　卢奕疎眉目谨重寡欲斤斤自修与兄奂名相上下而刚毅过之拜御史中丞自懐慎奂及奕三居其官清节似之　俄留台东都兼知武部选安禄山防东都奕被执将杀即数禄山罪骂贼不空口逆党为变色肃宗诏有司諡曰贞烈　子元辅字子望少以清行闻擢进士补校书郎
　　卢鸿字颢然博学善书籀庐嵩山开元初备礼征再不至制许还山赐隠居服
　　卢照隣字升之范阳人调邓王府典籖王重之谓曰此吾之相如也
　　卢纶字允言河中人与吉孚韩翃等皆能诗齐名号大厯十才子
　　卢仝居东都愈为河南令爱其诗厚礼之自号玉川子尝为月蚀诗以讥切元和逆党愈称其工
　　五代卢程不知其世家何人也唐昭宗时举进士为盐铁出使巡官唐亡避乱燕赵变服为道士逰诸侯间豆卢革卢汝弼皆故唐时名族与程门地相等因共荐之以为河东节度推官荘宗即位议择宰相节度判官卢质当拜而质不乐任事乃言豆卢革与程皆故唐时名族可以为相荘宗遂相之
　　卢光稠谭全播皆南康人也光稠状貌雄伟无他材能全播勇敢有识畧而全播常竒光稠为人唐末羣盗起南方全播谓光稠曰天下汹汹此真吾等之时无守此贫贱为也乃相与聚兵为盗众推全播为主全播曰诸君徒为贼乎而欲成功乎若欲成功当得良帅卢公堂堂真君等主也众阳诺之全播怒拔剑击木三斩之曰不从令者如此木众惧乃立光稠为帅
　　卢文进字大用范阳人也为刘守光骑将唐荘宗攻范阳文进先降拜夀州刺史奔契丹使守平州明宗即位文进自平州率众数万归唐明宗得之喜甚以为义成军节度使后奔李昪以文进为天威统军宣润节度使
　　卢导字熈化范阳人也唐末举进士为监察御史　梁累迁左司郎中侍御史知杂事以病免唐明宗时召拜右諌议大夫迁中书舍人　晋朝为吏部侍郎
　　卢文纪字子持其祖简求为唐太原节度使父嗣业官至右补阙文纪举进士事梁为刑部侍郎集贤殿学士唐明宗时为御史中丞嵗余迁工部尚书文纪为人形貌魁伟语音琅然废帝竒之废帝入立欲择宰相问于左右左右皆言文纪及姚顗有人望废帝因悉书清望官姓名内琉璃瓶中夜焚香祝天以筯挟之首得文纪欣然相之后以太子太保致仕
　　卢质字子微河南人也父望唐司勲郎中质幼聪慧善属文事唐为秘书郎丁母忧去后逰太原晋王以为河东节度掌书记庄宗即位拜太原尹北京留守迁戸部尚书翰林学士梁平权判租庸迁兵部尚书天成元年拜匡国军节度使
　　宋朝卢多逊懐州河南人也父亿字子元少笃学以孝悌闻举明经调新乡主簿举进士为校书郎集贤校理仕周累至司封郎中文馆直学士出为河南令国初迁少尹亿性恬退闻其子多逊知制诰即告老授少府监致仕多逊举进士为秘书郎集贤校理迁左拾遗改右补阙知制诰太祖征太原以多逊知太原行府事开寳六年拜中书舍人参知政事　多逊博涉经史善伺人主意太祖好读书每遣使取书史馆多逊伺知即通夕阅视诘朝问书中事多逊应答无滞太祖宠异之太宗即位拜中书侍郎入相从平太原加兵部尚书
　　卢政太原文水人也以神位都头数与夏人战有功累迁武泰军节度使年七十余而气貌不衰侍立殿下更数时无惰容扈从辇前犹能上马踊跃前导观者壮之卒赠开府
　　朱【百三十一】
　　姓纂颛顼之后周封曹挟于邾为楚所灭子孙去邑以朱为氏一云舜臣朱彪之后齐有朱毛汉有中邑侯朱进隠陵侯朱濞　吴郡汉功臣又都昌侯朱至买臣防稽太守
　　左传哀公六年朱毛告陈子曰器二不匮君二多难新序梁王曰朱公以布衣富侔国是必有竒智
　　史记平原君朱建者楚人也为人辩有口刻防刚直行不茍合义不取容辟阳侯行不正欲知平原君平原君不肯见
　　前汉朱买臣字翁子吴人也常艾薪樵卖以给食担束薪行且诵书　严助荐之召见説春秋言楚词武帝説之拜为中大夫后拜防稽太守上谓之曰富贵不归故乡如衣绣夜行　年五十当富贵
　　朱云字防鲁人也长八尺余容貌甚壮以勇力闻年四十乃变节受易与论语好倜傥大节　与五鹿充宗论易连拄五鹿君诸儒语曰五鹿岳岳朱云折其角由是为博士　愿赐上方斩马剑断佞臣张禹　攀折殿槛
　　朱博字子元杜陵人也好客少年捕搏敢行　随从士大夫不避风雨察防补安陵丞及为冀州刺史行部决遣如神迁琅琊太守斥罢诸病吏又敕功曹官属多襃衣大袍不中节度自今掾史衣皆令去地三寸以髙第入守左冯翊其治多武谲网络张设少爱
　　利敢诛杀然亦纵舍时有大贷　后为大司空更拜御史大夫　为人防俭食不重味案上不过三桮賔客满门欲仕宦者荐举之欲报讐怨者解剑以带之其趍事待士如此　忠信勇猛材畧不世出诚国家雄俊之宝臣【杜业传】
　　循吏朱邑字仲卿庐江舒人也举贤良为大司农丞迁北海太守治行第一入为大司农为人惇厚笃于故旧然性公直不可交以私天子器之朝廷敬焉　及卒天子悯惜下诏称曰大司农邑防洁守节退食自公亡疆外之交束脩之餽可谓淑人君子赐邑子黄金百斤以奉祭祀
　　防侠朱家鲁人鲁皆以儒教而朱家用侠闻所臧活豪士以百数终不伐其能不饮其徳　専趍人之急甚于己私自关以东莫不延颈愿交
　　后汉朱祐字仲先南阳人光武拜建义大将军将兵卒众多受降以克定城邑为本不存首级之功
　　朱浮字叔元光武拜幽州牧上疏上守宰数易之朱晖字文季南阳人为临淮太守吏人畏爱歌曰强直自遂南阳朱季吏畏其威人懐其惠元和中肃宗召拜仆射上便宜报曰补公家之缺不累清白之素斯善美之士也
　　朱穆字公叔常感时浇薄乃作崇厚论又着絶交论亦矫时之作　为冀州刺史部令长闻穆济河解印绶去者四十余人　諡为文忠先生
　　朱隽字公伟好义轻财乡闾敬之拜右中郎将讨平黄巾进西乡侯
　　魏志方技朱建平善相术于闾巷之间効验非一诚妙之殊巧非常之絶技矣
　　吴志朱治字君理察孝防州辟从事后拜安国将军金印紫绶　子才字君业留意賔客轻财尚义名声闻于逺近迁偏将军
　　朱然字义封初为余姚长山隂令累迁为左大司马右军师终日钦钦常在战场临急胆定尤过絶人虽世无事每朝夕严鼓兵在营者咸行装就队出辄有功子绩字公绪以胆力称迁偏将军后拜左大司马
　　朱桓字休穆除余姚长遇疫疠谷贵乃分部良吏隠亲医药飱粥相继士民感戴之累迁为前将军领青州牧　以勇烈着闻轻财重义兼以强识与人一面数十年不忘　子异字季文有将领之才克守堂构
　　朱据字子范吴郡人有姿貌膂力才兼文武尚公主拜左将军谦虚接士轻财好施
　　晋书朱伺字仲文有武勇而讷口不知书为将以谦恭称前后击贼每得胜　后加广威将军
　　朱序字叔伦世为名为梁州刺史镇襄阳　后拜征虏将军
　　隠逸朱冲字巨容所居以礼让为训邑里化之路不拾遗村无凶人毒虫猛兽皆不为害
　　南史朱龄石字伯儿世为将平卢循有功为西阳太守为元帅伐蜀卒以克捷　弟超石亦果鋭虽出自
　　将家兄弟并嫺尺牍　北伐破魏以为河东太守后除中书侍郎
　　朱修之字恭祖父谋益州刺史修之为雍州刺史政在寛简士庶悦附立身清约百城赠贶一无所受
　　朱异字彦和遍览五经尤明礼义　明山賔表荐异云金山万丈縁陟未登玉海千寻窥映不测　为太子博士居权要三十余年自员外常侍至侍中四官皆珥貂自右卫率至领军四职并驱卤簿
　　孝义朱文济字敬逹吴兴人自卖以母【见解叔传】
　　隠逸朱伯年少有髙情与妻孔氏入防稽南山伐薪采蕨为业时为诗词往往有髙胜之言
　　北史朱元旭字君升累迁尚书左丞既无风操俛仰随俗性多机数自容而已
　　朱瑞字元龙尒朱荣引为中书舍人居门下为腹心寄后荘宗招纳之兼左仆射
　　朱长生孝文时为散骑常侍使髙丽责其王阿伏至罗拜受献物王大怒絶其饮食三嵗乃放还孝文以其守节拜河内太守
　　唐朱敬则字少连亳州人以孝义世被显一门六阙相望志尚恢博好学重节义然诺善与人交振其急难不责报于人　武后称制遂开告宻罗织之狱敬则因切谏后善其言　迁正谏大夫兼脩国史韦安石尝阅其史藁叹曰董狐何以加　时横敛繁重后数召入访得失进平章事　张易之搆魏元忠张説诛之无敢言者敬则奏元忠秉心忠一乃不得死敬则与三从昆弟居四十年赀产无异及执政每以用人为先荐人皆称其职
　　朱仁轨字徳容敬则之兄隠居养亲常诲子弟曰终身让路不枉百步终身让畔不失一段有赤乌白雀栖所居树及卒员半千等共諡为孝文先生
　　朱朴襄州人以三史举干宁初上书议迁都
　　朱桃椎成都人淡泊絶俗尝织十芒屩置道上见者曰居士屩也　髙士防为长史备礼以请降阶与语不答瞪视而出士防拜曰祭酒其使我以无事治蜀邪乃简条目州大治
　　朱子奢苏州人贞观初持节谕防于髙丽　帝尝诏起居纪録臧否朕欲见之以知得失子奢曰陛下所举无过事虽见无嫌然以此开后世史官之祸可惧也
　　朱忠亮字仁辅汴州人举明经不中往事昭义薛嵩为禆将朱泚乱率麾下四十骑至奉天封东阳郡王为定难功臣
　　朱延夀事杨行宻以破孙儒功居多
　　五代朱珍徐州丰人也少从梁太祖为将善治军选士太祖镇宣武珍为太祖创立军制选将练兵甚有法太祖得诸将所募兵及他降兵皆以属珍珍选将五十余人皆可用梁败黄巢破秦宗权东并兖郓未尝不在战中而常勇出诸将太祖乃拜为淄州刺史
　　朱友谦字徳光许州人也梁太祖表友谦代李璠梁兵西攻李茂贞太祖往来过陕友谦奉事尤谨因请曰仆本无功而富贵至此元帅之力也且幸同姓愿更名以齿诸子太祖益怜之乃更其名友谦録以为子太祖即位徙河中累迁中书令封冀王荘宗灭梁入洛友谦来朝赐姓名曰李继麟赐予钜万
　　宋朝朱昂字举之其先京兆人也父葆光寓潭州遂家于衡山昂少笃学有朱遵度者时谓之万卷目昂曰小万卷尝防庐陵有术者谓昂曰中原当有真主矣君仕当至四品遂北防江淮周世宗南征韩令坤统兵扬州昂谒令坤陈治乱方畧令坤器之令摄永正县有政绩归国为宰相薛居正所知与李昉荐引之迁殿中丞　知泗州就迁监察御史江南转运副使真宗即位遂知制诰入翰林为学士请老以工部侍郎致仕　弟协仕为主客郎中雍王府翊善其后协告老而归时人以比汉二疎　买寄书于所居为二亭曰知止曰幽栖自号曰退叟及卒门人諡之曰正裕先生
　　朱光庭字公掞河南偃师人也举进士范纯仁知庆州辟为佥书判官神宗召见问欲再举安南之师光庭对曰愿陛下不以人类处之葢得其地不可居得其民不可使得己且已须要广土辟地何益　哲宗朝为左正言乞罢提举常平保甲青苗等法　迁太常少卿除侍御史论蔡确怨谤之罪确贬新州拜諌议大夫迁给事中
　　朱昭字彦明府州府谷人也初浮沈班行人无知者后为震武城监押防城主阙摄其事以忠节立名
　　朱夀昌字康叔扬州天长人也生七嵗父守长安出其母刘氏嫁民间母子不相知者五十年夀昌既仕而念母之不见也行四方求之不置饮食罕御酒肉与人言辄流涕以浮屠法灼臂烧顶刺血写佛书兾遂其志熈宁初弃官入秦与家人诀誓不见母不复还行次同州得焉刘氏时年七十余矣由是天下皆知其孝夀昌始以母故通判河中府迎其同母弟妹以归居数嵗母卒泣涕防丧明有白乌集其墓上　后为司农少卿东坡有朱孝子诗云此事今无古或闻谓李定母亡不持服介甫力主之也
　　朱服字行中吴兴人绍圣初擢正言兼司业知諌院除中书舍人出守滁广宣庐四郡平生长于四六为诗亦精东坡先生书梦中寄朱行中一篇南迁絶笔也
　　朱敦儒字希真洛阳人不为科举之文放浪江湖间自江西避乱过晋康御史明槖宣谕广东被防访求遗逸以希真应命召对改官入馆为郎出宪浙东
　　朱松字乔年徽之婺源人也儒学决科綦叔厚为翰林学士力荐于朝后为尚书郎出守建阳子熹
　　晦翁先生绍熈五年十月以焕章阁待制侍讲　嘉定元年十月二十八日有防赐諡
　　屠【百三十二】
　　姓纂左传晋大夫屠蒯礼记作杜蒉又屠羊説楚人晋将屠岸贾　风俗通濮末有屠景先河东人也
　　左传僖公二十八年晋侯作三行以御狄荀林父将中行屠击将右行先蔑将左行
　　昭公十六年郑大旱使屠击祝款防柎有事于桑山説苑晋太史屠余见晋国之乱以其图去归周曰臣不敢直言示晋公以天妖日月星辰之行
　　臾【百三十三】
　　姓纂颛臾风姓之后晋大夫臾骈
　　左传文公六年臾骈曰介人之宠非勇也损怨益仇非知也以私害公非忠也










　　名贤氏族言行类稿卷五
<子部,类书类,名贤氏族言行类稿>
　　钦定四库全书
　　名贤氏族言行类稿卷六
　　宋　章定　撰
　　徐【百三十七】
　　姓纂颛顼之后嬴姓伯益之子夏时受封于徐至偃王为楚所灭以国为氏
　　左传哀公十年徐承帅舟师自海入齐
　　孟子墨者夷之因徐辟而求见孟子
　　新序邹阳上书曰徐衍负石入海义不茍取比周于朝以移主上之心
　　史记主父偃传武帝时赵人徐乐上书言世务书奏天子召见谓曰公等安在何相见之晩也乃拜为郎中数见上防言事迁为中大夫　汉书云燕郡无终人
　　儒林文帝时徐生以容为礼官大夫传子至孙徐延徐襄襄具天姿善为容不能通礼经延颇能未善也襄以容为汉礼官大夫至广陵内史延亦为汉礼官大夫是后能言礼为容者由徐氏
　　申公弟子徐偃为博士　为胶西中尉
　　后汉徐防字谒卿举孝廉特补尚书郎职典枢机周密畏谨
　　徐璆字孟玉少博学辟公府举高第　迁荆州刺史奏太守属县有藏污悉征按罪威风大行　迁汝南太守转东海相所在化行
　　徐穉字孺子豫章南昌人太守陈蕃不接宾客唯穉来特设一榻去则悬之　桓帝以安车纁备礼征之不至角立杰出　南州高士
　　魏志徐奕字季才忠亮古人不过　魏初为尚书徐晃字公明功最多封都亭侯　长驱径入敌围　先为不可胜然后战功逾孙武穰苴　迁右将军
　　徐宣字宝坚文帝时为御史中丞又迁尚书　桓范荐宣体忠厚之行秉直亮之性清雅特立不拘世俗确然难动有社稷之节歴位州郡所在称职以为左仆射　诏曰宣歴仕三朝公亮正色有托孤寄命之节可谓柱臣也
　　徐邈字景山魏初为尚书郎私饮沈醉校事问以曹事邈曰中圣人平日醉客谓酒清者为圣人浊者为贤人　累歴太守所在著称　迁抚军大将军凉州刺史广开水田募民佃之家家丰足　弹邪绳枉州界肃清　迁司隶校尉百僚敬惮　歴事四世忧国忘私　志高行洁才博气猛高而不狷洁而不介博而守约猛而能寛圣人以清为难而徐公之所易也人以为通人以为介是世人之无常而徐公之有常也邈清尚通可谓国之良臣时之彦士矣
　　呉志徐盛字文向以勇气闻江表之虎臣也
　　徐详字子明呉郡人孙权之时干兴事业数通使命其榱椽之佐乎
　　晋书徐宁字安期为舆县宰通朗博涉　庾亮每属桓彞覔一佳吏部及遇宁欣然谓亮曰为卿得一佳吏部矣徐宁真海岱清士因为叙之即迁吏部郎
　　徐广字野民百家数术无不研览　除秘书郎领著作勒成晋纪四十六卷迁秘书监
　　儒林徐苖字叔胄累世相承皆以博士为郡守　遂为儒宗作五经同异评　轻财贵义　公府五辟博士再征并不就
　　儒林徐邈博涉多闻补中书舍人　撰正五经音训学者宗之　处西省前后十年每被顾问辄有献替多所匡益　迁中书侍郎专掌纶诏帝甚亲昵之　后为前卫率授太子经虽在东宫犹朝夕入见参综朝政修饰文辞拾遗补阙
　　子豁以孝闻为太常博士秘书郎
　　载记徐嵩字元高盛之子少以清白著称苻坚时举贤良为郎中　迁长安令贵戚子弟犯法者一皆考究请托路絶　落落有端贰之才
　　南史徐羡之字宗文祖宁尚书吏部郎父祚之上虞令羡之为丹阳尹总知留任　后位司空羡之起布
　　衣无术学直以局度一旦居廊庙朝野推服咸谓有宰臣之望　晓万事安异同
　　兄钦之位秘书监　钦之子佩为丹阳尹　佩之弟逵之尚武帝公主为彭城沛二郡太守
　　徐湛之字孝源逵之子事祖母及母以孝闻　后为南兖州刺史善政俱肃威惠并行起风亭月观吹台琴室招集文士尽游玩之适　孙孝嗣字始昌王俭曰徐孝嗣将来必为宰相　出为呉兴太守在郡有能名　累迁至左仆射为丹阳尹　子绲仕梁为侍中绲子君蒨字懐简为湘东王参军文冠一府特有
　　轻艳之才新声巧变人多讽习
　　徐广字野人百家数术无所不览　晋孝武以其博学除为秘书郎仕宋领著作郎撰成晋史　兄子豁字万同宋初为尚书左丞山隂令精练法理为时所推为始兴太守表陈三事文帝嘉之赐绢二百疋谷
　　千斛
　　徐勉字修仁徐孝嗣见之曰此人中之骐骥必能致千里有宰辅之量　射防甲科补太学博士　仕梁为尚书左丞自掌宪枢多所纠举时论以为称职　迁吏部尚书居选彞伦有序客有求詹事五官正勉荅云今夕止可谈风月不宜及公事时人服其无私
　　徐摛字士秀为新安太守为政清静教人礼义劝课农桑朞月风俗便改
　　徐陵字孝穆摛之子年数嵗沙门释宝志摩其顶曰天上石麒麟也　仕陈迁吏部尚书提举纲维综覈名实　终太子少傅　为一代文宗国家有大手笔必命草之接引后进无倦俸禄与亲族共之　子俭份仪僔　俭勤学有志操梁元帝召为金部郎中侍宴赋诗帝叹曰徐氏之子复有文矣　份为海盐令有政绩入为太子洗马　仪仕陈位尚书殿中郎　陵弟孝克后为国子祭酒
　　徐文盛字道茂仕梁为宁州刺史推心抚慰夷人感之徐度字孝节少倜傥不拘小节录前后战功封广徳县侯后至司空　子敬成安州刺史
　　徐世谱字兴宗世居荆州为主帅勇敢有旅力以功除信州刺史
　　文学徐伯阳字隠忍敏而好学善色养　读史书三千余卷为侯官令甚得人和
　　徐耕元嘉中大旱人饥以米千斛助官振贷诏书褒美酬以县令
　　北史徐招字思贤少好法律及朝廷旧事　初入洛阳虽未登仕已为时知朝廷疑事多预议　射防甲科领仪曹郎中常恨才达恐名迹不立久之方转二千石郎中
　　儒林徐遵明字子判受诗书礼记尝指其心曰吾今知真师所在正在于此　讲学二十年海内莫不宗仰聚徒教授悬纳丝粟留衣物以待之
　　孝行徐孝肃事亲以孝闻养母数十年未见其忿恚色祖父母父母墓皆负土成坟庐于墓所奕世称孝
　　隠逸徐则懐栖隠之操杖防入缙云山后入天台山卓矣仙才飘然腾气千寻万顷莫测其涯
　　艺术徐禄善占候观驿马星流而知赦至
　　徐之才十三为太学生粗通礼义刘孝绰曰此神童也
　　少解天文兼图防之学又善医术
　　唐徐有功举明经补蒲州司法参军为政仁不忍杖罚民服其恩更相约曰犯徐参军杖者斥之讫代不辱一人累迁司刑丞时武后僣位畏唐大臣谋已污引天下豪杰驰使者即按一切以反论后辄劝以官赏急变相告言者无虚日朝野震恐莫敢正言独有功数犯言争枉直后厉语折抑有功争益牢　论顔余庆得免死时在廷陛者数百人皆缩项不敢息而有功气定言详嶻然不挠　后召诘曰公比断狱多失出何耶对曰失出臣小过好生陛下大徳后黙然　拜司刑少卿与皇甫文备同按狱诬有功纵逆党久之文备坐事下狱有功出之或曰彼尝陷君于死今生之何也对曰尔所言私忿我所守公法为狱常持平守正以执据寃罔凡三坐大辟将死泰然不忧赦之亦不喜后以此重之全活者众　鹿城主簿潘好礼谓有功断狱天下无寃人仁恕过汉于张卢若虚亦曰徐公当雷霆之震而能全仁恕虽千载未见其比
　　徐商字义声有功五世孙擢进士第宣宗拜河中节度使突厥残种以千帐度河自归诏商绥定商表处山东寛乡置备征军凡千人襞纸为铠劲矢不能洞
　　徐彦伯兖州人七嵗为文对防高第调蒲州司兵参军时司户韦暠善判司士李亘工书彦伯属辞时称河东三絶　进给事中防郊祭上南郊赋一篇辞致典缛秉笔累朝当时不及也
　　徐浩字季海越州人擢明经有文辞张説称其才见喜雨五色鸽赋咨嗟曰后来之英也　肃宗立授中书舍人四方诏令多出浩手遣辞赡速而书法至精帝喜之　兼尚书右丞建言故事有司断狱必刑部审覆诏可故详断复自此始　代宗召拜吏部侍郎始浩父峤之善书以法授浩益工书四十二幅屏八体皆备草隶尤工世状其法曰如怒猊抉石渇骥奔泉云
　　徐岱字处仁苏州人学无所不通辩论明鋭李栖筠钦其贤署所居为复礼乡名达于朝　给事中史馆修撰　帝以诞日召讲説
　　徐旷字文远博通五经明左氏春秋时耆儒沈重讲太学授业常千人文逺从之质问不数日而去或问之曰先生所説纸上语尚何观重召与反复研辩嗟叹其能　性方正举动纯重大业初为太学博士世称左氏有文远为一时冠云　文远説经徧举先儒异论出新意以折衷听者忘劳　高祖幸太学文逺发春秋题论难锋生莫能屈帝异之
　　徐申字维降京兆人擢进士第迁韶州刺史　进岭南节度使外蕃嵗以珠瑇瑁香文犀浮海至申于常贡外未尝索商贾饶盈
　　徐元庆为父报雠
　　徐齐聃字将道湖州人八嵗能文太宗召试赐所佩金削刀　咸亨初诏突厥酋长子弟得事东宫齐聃上书谓非恭威仪近有徳之义
　　徐坚字元固齐聃子幼有敏性举秀才及第　天授三年上言书有五听令有三覆请如令覆奏则死者无恨圣厯中杨再思引为判官属文典厚再思每目为
　　凤阁舍人様与张説修三教珠英　宗改丽正书院为集贤院以坚充学士副张説知院事坚于典故多所谙识
　　五代徐懐玉亳州焦夷人也少事梁太祖与太祖俱起微贱怀玉为将以雄豪自任而勇于战阵从太祖东攻兖郓破徐宿怀玉金创被体战必克捷所得赏赉往往以分士卒为梁名将
　　宋朝徐勣字元功宣州南陵人也举进士至徽宗朝除宝文阁待制兼侍读为中书舍人修神宗史　诏命与蔡京同校正五朝宝训勣耻与京同职力辞因奏曰京奸恶也唐徳宗用卢杞致建中之乱陛下不可不察除给事为翰林学士久之知江宁府太平州召对徽宗问曰卿久于外下民疾苦宜以告朕勣曰事故未易胜言惟茶盐法为最苦茶盐取息太深故私贩者十百为羣若聚而为盗则可忧矣徽宗曰为国用不足故也勣曰生财有道理财有义用财有法今国用不足在陛下明诏有司推讲而力行之徽宗称善以疾除显谟阁学士致仕
　　徐积字仲车楚州山阳人也少孤事母尽孝年四十不昬不仕不昬者恐异姓不能尽心于母也不仕者恐一日去其亲也乡人勉之就举遂偕母之京师既登第未调官而母亡遂不复仕其后监司上其行以为郡教授久之致仕归山阳于是始娶而操履弥笃为文怪而放终日靣壁坐不与人接而四方事无不周知其详虽新且密无不先知也尝与苏轼曰自古皆有功独称大禹之功自古皆有才独周公之才以其有徳以将之故尔轼然其言　每歳甘露降于父母坟域必逾月木为连理郡守迎入学甘露又降其舍乡闾化之州具以闻赐绢米后部使者言积蕴徳丘园声名显著谥曰节孝处士官其一子
　　徐复字复之建州人也尝游京师举进士不中退而学易通流衍卦气之法游淮浙间凡天文地理遁甲占射诸家之説读之必得其宜　赐号冲晦处士授其子发校书郎徙居杭州十余年卒
　　徐铉字鼎臣扬州广陵人也十嵗能属文与韩熙载齐名江南谓之韩徐仕呉为秘书郎南唐为吏部尚书王师围金陵煜遣铉朝京师求缓兵太祖以礼遣之后随煜至京师　太祖责之铉对曰臣仕江南国亡不能死臣之罪也　太祖叹曰忠臣也以为太子率更令从征太原加给事中出为左散骑常侍　李穆尝使江南见铉及其弟锴文章叹曰二陆不能及也曽慥云锴好李斯小篆尤得其妙
　　徐禧字徳占洪州分宁人也有胆气好言兵吕惠卿力引之不次骤用累官给事中没于永乐谥忠愍　子俯字师川以防典补官怀竒负气为筦库为吉倅皆弃官去靖康初召为尚书外郎复丐外补径归江右高宗闻其名召为諌议大夫遂入翰林除签枢晩
　　以端明奉祠俯七嵗能诗深为舅黄山谷所知【见百家诗选】
　　徐嚞字吉卿【绍兴间为吏侍三十一年六月为都承】子大中字致周萧榜登第尝任太府寺丞大节为福建提舶栋与邹榜叔川皆诸孙也
　　徐诩杨诚斋尝铭其墓附之拾遗门
　　虞【百三十八】
　　姓纂舜有天下号曰虞子商均封虞因以为氏又武王封虞仲于河东亦为虞氏　防稽余姚人赵相虞卿秦有虞香
　　左传襄公二十五年郑子产曰昔虞阏父为周陶正以服事我先王我先王赖其利器用也
　　国语夫成天地之大工者子孙未尝不章虞幕能听协风以成乐物生者也其后皆为王公侯伯
　　新序虞丘子辞位而进孙叔敖相楚庄王卒以伯史记虞卿者游説之士也蹑蹻担簦説赵孝成王一见赐黄金百镒白璧一双再见为赵上卿故号为虞卿论赵魏合从之便　不重万户侯卿相之印著书
　　八篇世传曰虞氏春秋　太史公曰虞卿料事揣情为赵画防何其工也　新序曰赵王发虞卿东见齐王与之谋秦虞卿之谋行而赵伯此存亡之枢机故善谋之臣其于国岂不重哉
　　后汉虞延字子大初生其上有物若一匹练遂上升天占者以为吉及长长八尺六寸腰带十围力能扛鼎建武初除细阳令嵗时伏腊辄休遣徒系使归家并感其徳应期而还　迁洛阳令外戚敛手莫敢干法迁南阳太守
　　虞诩字升卿十二通尚书为朝歌长故旧皆吊曰得朝歌何衰诩曰不遇槃根错节何以别利器　太守马棱曰君儒者当谋谟庙堂　后羌冦武都以诩有将帅之畧迁武都太守　令吏士各作两灶日増倍之卒破羌众后为尚书仆射　子恭有俊才官至上党太守
　　呉志虞翻字仲翔防稽人少好学有高气州举茂才召为侍御史　作周易老子论语国语训注习经于枹鼓之间讲论于戎马之上　后虽处罪放而讲学不倦门徒常数百人
　　晋书虞潭字思奥防稽人清真有检操举秀才徙醴陵令领庐陵太守绥抚荒余咸得其所　又为南康太守　终于侍中　子啸父亦至侍中
　　虞字思竹为吏部郎　有公才有公望
　　虞溥字允源将率之子笃志典坟　察孝廉除郎中为鄱阳内史大修庠序广招学徒谓学之染人甚于丹青为政严而不猛风化大行有白乌集于郡庭
　　虞预字叔宁少好学有文章　迁秘书丞著作郎雅好经史憎疾虚着晋书四十余卷
　　忠义虞悝长沙人弟望字子都　孝悌廉信为乡党所称更为治中别驾　兄弟南夏之翘隽而智勇远闻王敦之乱阖门为忠义
　　儒林虞喜字仲宁防稽人洁静其操嵗寒不移　志操足以励俗博学足以明道　鑚坚研微有弗及之勤处静味道无风尘之志　释毛诗注孝经凡注术数十万言
　　南史虞丘进字豫之累迁太子右卫率及卒追论讨司马休之功进爵为子
　　虞悰字景豫仕齐转给事中加正员常侍性敦实与人知识皆有终始
　　虞玩之字茂瑶仕宋为尚书右丞
　　虞荔字山披博览坟籍仕梁兼中书舍人居于西省以文史见知　陈文帝深器之常引左右朝夕顾访凡所献替莫有见其际者　弟寄字次安弱冠举秀才对防高第为防稽中记室简畧烦苛务存大体曹局之内终日寂然　除中书侍郎
　　循吏虞愿字士恭防稽人为晋安太守在郡不事生业立学堂教授　海边有越王石常隠云雾相传云清廉太守乃得见愿往就观视清彻无所隠蔽
　　儒林虞广徧讲五经仕梁兼国子博士
　　文学虞通之有学行善言易至步兵校尉【附丘巨源传】虞龢少好学位中书郎
　　北史虞庆则幼雄毅少俶傥豪侠皆敬惮之　周时拜石州总管甚有威惠稽胡慕义归者八千余户后迁右仆射　庆则降突厥可谓茂功
　　文苑虞世基字懋世博学有高才善草隶孔奂见之叹曰南金之贵属在斯人　仕隋直内史省栁顾言曰海内当共推此一人　迁内史侍郎　丁母忧哀毁骨立炀帝曰方相委任宜为国惜身　特见亲爱朝臣无与为比
　　虞绰字士裕博学有俊才仕陈为太学博士　迁著作佐郎常直禁中以文翰待诏【隋书亦有传】
　　唐虞世南越州人字伯施性沈静与兄世基同受学于呉顾野王余十年精思不懈文章婉缛慕徐陵陵自以类己世基辞章清劲过世南而赡博不及也议者方晋二陆大业中至秘书郎隋炀帝爱其才　秦王践阼拜文馆学士世南貌懦谨外若不胜衣而中抗烈论议持正太宗曰朕与世南商畧古今有一言失未尝不怅恨其恳诚如此　帝作宫体诗使赓和世南曰体非雅正此诗一传天下风靡不敢奉诏帝曰朕试卿耳帝尝命写列女传于屏风于时无本世南暗疏之无一字谬帝每称其五絶一徳行二忠直三博学四文词五书翰帝手诏魏王泰曰世南于我犹一体拾遗补阙无日忘之　后帝为诗一篇述古兴亡敕遂良即其灵坐而焚之数嵗梦进谠言若平生翌日下制厚防其家
　　胡【百三十九】
　　姓纂帝舜之后胡公封陈子孙以谥为姓　安定汉有胡建始居焉
　　前汉胡建字子孟河东人守军正丞甚得走卒心　监军御史为奸建取斩之由是显名后为渭城令治甚有声至今渭城立其祠
　　后汉胡广字伯始南郡华容人察孝廉试为天下第一拜尚书郎五迁尚书仆射　为太傅时年已八十
　　继母在堂朝夕瞻省　谚曰万事不理问伯始天下中庸有胡公　在公台三十余年
　　魏志胡质字文徳少知名于江淮间为常山太守在郡九年吏民便安将士用命　迁征东将军都督青徐广农积谷有兼年之储　子威字伯武厉操清白尝省其父告归赐其绢一疋威跪曰大人清白不审于何得此绢质曰是吾俸禄之余威乃受之官至前将军青州刺史对武帝曰臣父清恐人知臣清恐人不知　威弟熊字季象亦有干用至益州刺史　威子奕字次孙平东将军并以洁行垂名　质素业贞粹可谓国之良臣时之彦士矣
　　呉志胡综字伟则汝南人召为书部典军国密事后为侍中孙权之时干兴事业文采才用毎见信任其榱椽之佐乎
　　晋书胡奋字威性开朗有筹畧家世将门晩乃好学灭丑虏于河西制凶酋于硁北后加镇军大将军
　　南史胡藩字道序　以义烈成名　后参武帝相国军事平司马休之乱及广固功封杨山县男子隆世嗣
　　胡谐之为江州别驾风采瓌润善自居处朝士多与交游迁都官尚书
　　胡僧祐字愿果少勇决有功干　大败侯景之将拜领军将军
　　胡颖字方秀仕陈兼左卫将军呉兴太守
　　北史胡叟字伦许世为西夏着姓年十三辨疑释理鲜有屈焉　既善典雅之词又工鄙俗之句　后归魏赐爵始复男
　　胡方回涉猎史籍词彩可观入魏为中书博士迁侍郎改定律制当时朝贤并爱重之清贫守道以寿终
　　胡长粲仕齐迁章武太守为政清静颇得人和除尚书左丞当官正色无所囬避
　　外戚胡长仁字孝隆仕齐歴左仆射尚书令
　　唐胡证字启中河东人举进士第浑瑊美其才奏寘幕府累迁至諌议大夫党项屡扰边证以儒而勇选拜振武军节度使又捡校工部尚书为和亲使旧制行人有私觌礼证请俭受省费以絶鬻官之滥虏人欲屈胁之且言使者必易胡服证固不从不辱命还拜节度使
　　胡楚宾秋浦人属文敏甚必酒中然后下笔高宗命作文常以金银桮酒饮之文成辄赐焉性重慎未尝语禁中事兼崇贤直学士
　　宋朝胡旦字周父渤海人也举进士第一通判升州代还迁左拾遗出漕淮东徙知海州淳化中直集贤院复知制诰久之通州襄州寻以秘书监致仕居襄州卒　且隽辩强敏少有大志退老汉上既丧明犹令人读经史凭几听之未尝少辍
　　胡宿字武平常州晋陵人也举进士召试为馆阁校勘改集贤校理通判宣州知湖州筑石塘百里捍水患大兴学校学者盛于东南自胡宿始既去而思之名其塘曰胡公塘而学者为立生祠久之为两浙转运使召还修起居注知制诰入翰林　礼部四嵗一贡士议者患之请更为间嵗议已定宿独言使士子废业而奔走无宁嵗不如复用三年之制也众皆非其言行之数年士子果以为不便卒用三年之制　嘉祐六年拜左諌议大夫枢密副使宿当重任尤顾惜大体而郡臣方建利害多更张庶事以革弊宿独厌之曰变法古人之难今不务守祖宗成法而徒纷纷无益于治也　英宗即位迁给事中告老乃拜吏部侍郎观文殿学士知杭州迁左丞以太子少师致仕卒谥文恭
　　胡宗愈字元夫举进士甲科世父宿罢副枢守杭陛辞之日英宗问子弟谁可继卿者以宗愈对除兼史馆检讨同知諌院　哲宗即位除右司迁起居郎中书舍人迁给事中又迁吏侍拜中丞首进六事曰端本正志知难加意守法畏天陛下若留神于此六者则治道得矣　哲宗问朋党之弊宗愈曰君子义之与比谓小人为奸邪则小人必谓君子为朋党陛下择中立不倚者用之则朋党自销明日进君子无党论拜尚书右丞坐言事以资政知陈州徙成都府明年召还为吏部尚书卒谥修简
　　胡瑗字翼之泰州如臯人也瑗为人师言行而身化之使诚明者达昬愚者厉而顽傲者革故其为法严而信为道久而尊自景祐明道以来学者有师惟瑗与孙复石介三人瑗以布衣召见论乐拜校书郎尝为湖州学官庆厯四年建太学于京师有司请下湖州取瑗教学之法以为则召为诸王宫教授以疾免皇祐中召议乐为光禄丞国子监直讲迁大理寺丞嘉祐中迁太子中允充天章阁侍讲寻致仕东归之日太学之诸生与贤士大夫送之东门执弟子礼路人嗟叹以为荣
　　胡安国字康侯建州崇安人举进士第二后为湖南提举学事坐荐隠逸削籍免官宣和末徽宗召为左史未及赴靖康初召试中书舍人迁给事中　高宗即位以旧职召兼侍读足疾不任朝谒除待制奉内祠知永州不赴提举太平观令纂修所着春秋纸札并从官给书成奏御除寳文阁直学士　谥文定　子寅字明仲官至礼侍后以徽猷阁直学士知永州侄宪字原仲绍兴间侍从荐对改秩奉祠
　　胡直孺字少汲尝有诗云我无健笔飜三峡君有长才肃五兵同是行人更分手不堪风树作离声黄鲁直见之称赏政和中自都司出宪河北　宣和中守平江除发运入为户侍　靖康知南京统兵勤王力战为敌所执帅矜其老得归建炎拜刑部尚书【并见百家诗】余【百四十】
　　姓纂新安风俗通云由余之后代居歙州
　　南史孝义余齐人少有孝行父亡号呌而絶有司奏改其里为孝义里
　　宋朝余靖字安道韶州曲江人也举进士迁秘书丞集贤校理范仲淹以言事忤意贬饶州諌官御史不敢言靖上防论仲淹不当贬且言陛下亲政以来屡逐言事者恐钳天下口不可坐落职知秦州以母忧去官庆厯中除右正言方是时仁宗励精政事増諌官员将以有所为靖数言事合意迁知制诰三使北戎时相忌之出知吉州坐习蕃语夺官分司六年起知防州帅潭移青卒谥襄
　　吾【百四十一】
　　姓纂夏诸侯昆吾之后
　　呉志吾粲字孔休呉郡人生数嵗孤城妪见谓其母曰是儿有卿相之骨　为曲阿丞治有名迹又为山隂令还为参军校尉以舟师拒魏将于泊口　后为太子太傅抗言执正
　　晋书吾彦字士则有文武才干膂力绝羣　为金城太守为交州刺史威恩宣着南州寜靖
　　扶【百四十二】
　　姓纂汉有廷尉扶嘉　河南官氏志乞扶氏改为扶氏
　　北史扶猛字宗畧其种落号白兽蛮　仕梁位南洛北司二州刺史　从贺若敦南讨梯山扪葛备歴艰阻遂入白帝城抚慰人夷莫不悦附　又破汉南诸蛮进大将军
　　乌【百四十三】
　　姓纂齐有乌余乌枝鸣莒有乌存秦有乌获　鄱阳姓苑云今鄱阳有此姓　河南代北人乌石兰改姓乌
　　唐乌承玼字徳润张掖人开元中与族兄承恩皆为平卢先锋沈勇而决号辕门二龙奚契丹入冦诏承玼击之破于捺　劝史思明束身归朝　奔李光弼表为冠军将军封昌化郡王
　　乌重字保君承玼子擢河阳节度使帝讨淮蔡诏与李光顔相犄角大小百余战凡三年贼平进邠国公出行伍善抚士与下同甘苦得士心待官属有礼
　　当时有名士如温造石洪皆在幕府既没士二十余人刲股以祭
　　胥【百四十四】
　　左传僖公二十八年晋郤縠卒原轸将中军胥臣佐下军上徳也
　　哀公十七年卫侯夣于北宫公亲筮之胥弥赦占之宋朝胥偃字安道潭州长沙人也少好学栁开见其所为文而器之曰子异日必有名于天下举进士授大理评事通判湖州稍迁太常丞修起居注知制诰久之迁翰林学士知开封府
　　狐【百四十五】
　　姓纂周同姓居戎大狐伯生突突生毛偃毛生溱偃生射姑代为晋卿蜀有狐笃
　　左传闵公二年晋侯使太子申生代东山狐突御戎先友为右先友曰握兵之要在此行也
　　僖公二十七年晋作三军使狐偃将上军让于狐毛而佐之
　　文公六年晋搜于夷舍三军使狐射姑将中军
　　新序秦鲁皆疑晋有狐偃之善谋以成伯功
　　狐突字伯行公子重耳外祖父也　子犯名偃突之子也文公之舅又曰舅犯　子犯以璧授公子公子曰所不与舅氏同心者有如白水投其璧于河　狐射姑字季佗偃之子









　　名贤氏族言行类稿卷六
　　钦定四库全书
　　名贤氏族言行类稿卷七
　　宋　章定　撰
　　苏【百四十六】
　　姓纂颛顼祝融之后陆终生昆吾封苏邺西苏城是也苏忿生为周司寇居河内也　扶风武功汉苏建自河内徙扶风平陵
　　左传庄公十九年苏子奉子頽奔卫冬立子颓
　　尚书立政周公若曰太史司冦苏公式敬尔由狱以长我王国【忿生为武王司冦封苏】
　　史记苏秦东周雒阳人説六国合从佩六国相印　秦之弟曰代代弟曰厉　太史公曰苏秦兄弟三人皆游説诸侯以显名其术长于权变
　　新序曰邹阳上书曰蘓秦相燕燕人恶之于燕王燕王按劒而怒何则臣主剖心析肝相信岂移于予辞哉
　　前汉苏建杜陵人以校尉从卫青有功为平陵侯　后为游击将军出朔方为右将军出定襄　后为代郡太守卒　子武
　　苏武字子卿　不降匈奴　齧雪咽旃　杖汉节牧羊留匈奴十九歳及还拜为典属国　甘露元年上
　　思股肱之美乃图画其形于麒麟阁
　　子张骞蘓武之奉使也执节没身不屈王命虽古之肤使其犹劣诸
　　后汉苏竟字伯况拜代郡太守迁侍中
　　苏章字孺文为冀州刺史故人为清河太守行部按其奸赃乃请太守为设酒肴陈平生之好甚欢太守喜曰人皆有一天我独有二天章曰今夕苏孺文与故人饮者私恩也明日冀州刺史按事者公法也遂举正其罪州境望风畏肃
　　苏不韦字公先　父谦为李暠掠死狱中不韦仰天叹曰伍子胥独何人也乃驱到魏郡掘其父冢断头以祭父坟
　　儒林苏顺字孝山和帝时以才学见称　好养生术隠处求道晩拜郎中
　　魏志苏则字文师为酒泉太守转安定武都所在有威名徙为金城太守抚循甚谨流民皆归得数千家亲自教民耕种歳大丰收
　　窦滔妻苏氏名蕙字若兰善属文滔为秦州刺史被徙流沙苏氏思之织锦为回文诗以赠滔名璇玑图宛转循环以读之词甚凄惋
　　南史苏侃字休烈仕齐为黄门郎领射声校尉　高帝任以心膂
　　北史苏绰字令绰累世二千石绰有王佐才对周文指挥陈帝王之道周文不觉膝之前席曰绰真竒士即拜行台左丞参典机密　常以天下为己任博求贤俊共政道
　　苏威字无畏绰之子仕隋累迁刑部尚书政刑大小无不筹之
　　苏防字伯尼威之子博览羣言尤以钟律自命隋诏天下举达礼乐源者晋王昭举防帝曰惟此一人称吾所举后拜鸿胪少卿
　　苏亮字景顺绰从兄亮与弟湛皆著名西土一家举三秀才　在魏除中书监领著作修国史　荐达后进常如不及一年或至三迁官佥曰才至不怪其速
　　苏孝慈仕隋转工部尚书表请公卿以不给职田　为折州刺史洪州总管俱有惠政【苏威防孝慈隋书皆有传】
　　循吏苏淑字仲和除乐陵内使在郡绥抚甚有人誉歴荥阳中山二郡太守清心爱下为吏人所思　称为良二千石
　　循吏苏琼字珍之为清河太守奸盗止息畜牧不收云但存府君邻郡富家将财物寄置界内以避盗
　　唐苏世长京兆人十歳上书周武帝异其幼问读何书对曰治孝经论语帝曰何言可道荅曰为国者不敢侮于鳏寡为政以徳帝曰善　高祖兴授玉山屯监与语平生调之曰卿自谓佞邪直邪对曰愚且直
　　后拜諌议大夫　从猎泾阳大获帝诧左右曰今日畋乐乎世长曰陛下废万几事游猎未为乐也帝笑曰狂态发邪对曰为臣计则狂为陛下计则忠　侍宴披香殿酒酣进曰此炀帝作邪帝曰卿好諌似直然诈也此殿我所营乃诡云炀帝邪对曰臣但见倾宫瑶台非受命圣人所为者今乃即隋之宫加雕饰焉欲易其乱得乎帝咨重其言
　　苏良嗣世长子垂拱初拜纳言裴匪躬案诸苑建言鬻果蔬储利佐上供良嗣曰未闻天子卖果蔬与人争利遂止
　　苏弁字元容良嗣从孙擢进士累仓部郎中判度支案裴延龄死帝召弁见延英赐紫衣金鱼副知度支事位郎中上度支有副自弁始　通学术吏事精明承延龄后平赋缓役人赖其寛　聚书二万卷手自雠定时称与秘府埓
　　苏烈字定方冀州人骁悍有气决年十五从父战数先登陷阵贞观初从李靖袭颉利于碛口迁左卫中郎将与程名振使高丽拜右屯卫将军　擢定方伊丽道行军大总管复征贺鲁缚贺鲁以还由是修亭障列蹊隧定疆畛唐之州县极西海矣高宗临轩定方戎服奉贺鲁以献防功拜邢国公　防都曼诸胡刼所部三国复叛诏定方为安抚大使选精卒袭之遂面缚降俘献于干阳殿　岭以西遂定　出为神丘道大总管率师讨百济俘义慈隆泰等献东都定方所灭三国皆生执其王
　　苏安恒冀州人博学尤明周官春秋左氏学　武后末年太子虽还东宫政事一不与安恒投匦上书云云书奏后虽猜克不能无感召见赐食遣之
　　苏味道赵州人九嵗能属辞与李峤以文翰显时号苏李逮冠州举进士第　裴居道倩味道作章揽笔而具闲彻清宻当时盛传　练台阁故事善占奏
　　苏瓌字昌容雍州人擢进士第居母丧哀毁加人张大安表举孝悌歴朗歙二州刺史时来俊臣贬州参军人惧复用多致书独瓌不致书　转扬州大都督长史州多名珍前长史赀取钜万瓌单身襆被自持入为尚书右丞明晓法令多识台省旧章一朝格式皆所删定拜尚书右仆射同中书门下三品进封许国公时大臣初拜官献食天子曰烧尾瓌独不进曰臣不称职不敢烧尾进左仆射瓌治州考课尝最为相陈当世利病甚多
　　苏颋字廷硕瓌之子弱敏悟一览至千言輙覆诵第进士武后封嵩高举贤良方正异等马载曰古称一日千里苏生是已　迁监察御史　拜中书舍人时瓌同在禁苑朝廷荣之　宗平内难书诏填委独颋在太极后阁口所占授功状百绪轻重无所差李峤曰舍人思若涌泉无所不及　起为工部侍郎辞不拜帝问宰相有自工部侍郎得中书侍郎乎对曰陛下用贤何资之计乃诏以颋为中书侍郎陆象先殁紫微侍郎未尝补朕思其人无易卿者颋顿首谢明日加知制诰给政事食给食自颋始　时李乂掌书命帝曰前世李峤苏味道文擅当时号苏李及朕得颋与乂何愧前人　与张説以文章显称望略等故时号燕许大手笔帝爱其文曰卿所为文章朕当留中李徳裕著论曰近世诏诰惟题叙事外自为文章云
　　苏珦雍州人中明经第调鄠尉时李美琰为长史多讼珦裁决明辨自是无诉者美琰异之顾防事曰此公坐也
　　苏晋珦之子数歳知为文作八封论房颖叔王绍宗叹曰后来之王粲也举进士及大礼科皆上第　先天中为中书舍人宗监国所下制命多晋及贾曽藁定数献谠言　迁吏部时宋璟兼尚书事晋与齐澣更典二都选既糊名校判而晋独事赏拔当时誉之
　　五代苏逢吉京兆长安人也汉高祖镇河东父悦为高祖从事逢吉常代悦作奏记高祖以为节度判官高祖建号拜逢吉中书侍郎同中书门下平章事是时制度草创朝廷大事皆出逢吉
　　宋朝苏易简字太简梓州铜山人也少好学风度凝粹弱冠举进士后为翰林学士淳化中充承旨易简多振举翰林故事　太宗为飞白书院额曰玉堂及以诗赐之太宗曰此永为翰林中一美事易简曰自有翰林未有如今日之荣也太宗又草书宋玉大言赋赐易简易简因拟赋以献　他日易简当禁直以水试欹器太宗密闻之因晩朝从容问曰闻卿所玩非欹器耶易简曰然乃进曰日中则昃月满则亏器盈则覆物盛则衰愿陛下持盈守盛念终始固万世之基业则天下幸甚迁给事中参知政事　易简之执政也太宗召其母薛氏入禁中赐宝冠霞帔命坐问曰何以教子对曰幼则束以礼义长则训以诗书太宗叹曰孟母也赐白金千两　易简性嗜酒太宗尝以诗戒之在翰林入直虽不敢饮在私第未尝不醉及其死太宗曰易简果以酒败可惜也
　　苏绅字仪甫泉州晋江人也举进士又举贤良方正入等迁祠部员外郎直史馆为开封府官三司盐铁判官仁宗以天异地震方春而雷下诏求直言绅上防又陈八事仁宗嘉纳之　除史馆修撰知制诰翰林学士知河阳徙河中府　子颂
　　苏颂字子容绅之子也举进士为南京留守推官杜衍老居睢阳一见深器之为馆职者九载余神宗在藩邸已闻其名即位擢知制诰至哲宗元祐中自翰林承旨除尚书右丞越二年拜相又一年罢观文殿大学士集禧观使其为相务在奉行故事使有司奉法遵职执事最能授任杜絶侥幸之原深戒疆塲之臣邀功生事于书无所不读　子携官徽猷阁待制汪彦章尚铭其墓苏权登第今为福州教官颂之后也
　　苏洵字明允眉州眉山人也屡举进士贤良不中至和嘉祐间与其二子轼辙至京师欧阳修得洵书二十篇大爱其文辞以为贾谊刘向不过也以其书献诸朝名动京师而苏氏文章遂擅天下一时学者皆尊其贤学其文以为师法以其父子俱知名号为老苏修既上书得召试而洵不就除试校书郎　有文集二十卷諡法三卷洵晩而好易曰易之道深矣汨而不明者诸儒以附防之説乱之也去之则圣人之旨见矣作易传书未及成而卒英宗闻而哀之特赠光禄寺丞　张安道为墓表云王安石名始盛或劝先生与之游先生曰吾知其人矣是不近人情者鲜不为天下患作辨奸论云先生殁三年其言乃信
　　苏轼字子瞻轼生十年而洵游学四方母程氏亲授以书比冠学通经史属文日数千言欧阳修试礼部得轼论欲以冠多士疑曽巩所为巩修门下士也乃置第二遂中乙科修复以直言荐之制防入三等　英宗在藩闻轼名欲以唐故事召入翰林宰相韩琦曰苏轼之才远大之器也天下之士莫不畏慕降伏皆欲其进用然不若朝廷培养之而后用也　神宗召见问何以助朕轼曰陛下求治太急听言太广进人太鋭愿陛下安静以应之神宗悚然嘉纳出倅杭州知宻州徐州徙湖州以台臣有言逮赴台狱安置黄州筑室于东坡因自号东坡居士移汝州　哲宗即位起知登州召为礼部郎除右史迁中书舍人寻迁翰林学士兼侍读轼尝鏁宿禁中中使宣召入对便殿宣仁后问曰卿前年为何官曰臣前年为汝州团练使今为何官曰臣今待罪翰林学士曰何以遽至此轼曰遭遇太皇太后皇帝陛下宣仁曰非也轼曰岂大臣论荐乎宣仁曰亦非也轼惊曰臣虽无状不敢自他途以进宣仁曰此乃先帝之意也先帝每诵卿文章必叹曰竒才竒才但未及进用上僊耳轼不觉哭失声宣仁与哲宗亦泣左右皆感涕也已而命坐赐茶彻御前金莲烛送归院　请外以龙图阁学士知杭州轼治杭有徳于民民为立祠召为翰林学士承旨兼侍读复请外乃以龙图阁学士知颍州徙俄以兵部尚书召还兼侍读　宣后崩哲宗亲政乞补外以二学士知定州轼治定严军政缮修营房禁止饮博军中衣食稍足乃部勒以战法众皆畏服绍圣初御史论讥斥先朝惠州安置移昌化军
　　徽宗即位提举玉局观寻致仕卒于常州　轼与弟辙皆师洵为文幼而好书老而不倦为人笃于孝友轻财好施奬善诋恶葢其天性子迈迨过俱善为文迈仕不显　迨靖康初为驾部郎　过终定州倅迈子符绍兴间为礼部尚书　符子山绍熙间为
　　司农少卿　峤乾道间为给事中　岘淳熙间为太府卿今判院防皆先生之孙也
　　苏辙字子由与兄轼同举进士又同举直言辙因所问极言得失考官胡宿请黜之仁宗曰以直言召人而以直言弃之天下谓我何除商州推官后以着佐从张文定辟为南京学官子瞻下御史狱上疏乞纳官赎罪责监筠州酒元祐初召为校书郎除右司諌劾吕惠卿之罪除起居郎中书舍人迁户部侍郎拜翰林学士权吏部尚书使契丹还为御史中丞自元祐革新庶政至是五年矣一时人心已定惟元丰旧党犹在近臣患之欲引用以平宿怨谓之调停辙奏防曰亲君子远小人则主尊国安防君子任小人则主忧国殆此理之必然未闻以小人在外忧其不悦而引之于内以自遗患也惟陛下断自圣心不为流言所惑毋使小人一进后有噬脐之悔则天下幸甚宣仁后览奏谓宰执曰苏辙疑吾君臣兼用邪正其言极中理除尚书右丞迁门下侍郎后连谪循雷二州元符末复太中大夫宫观筑室于许号颍滨遗老政和末薨年八十　子迟适逊　迟绍兴间为工
　　部侍郎　简籕谔诩林麓森皆诸孙也
　　苏缄字宜又泉州晋江人也举进士为南海簿广州领市舶司每海商至选官阅实赀货其商酋皆州里右姓至则凌轹官府以客礼见主者缄以选往有大商樊氏入见遽升阶就榻缄捕系杖之樊氏诉于州州将召缄责以专决罚缄曰主簿虽卑邑官也舶商虽富部民也部民有罪而邑官杖之安得为专州将慰谕遣之累迁秘书丞知英州侬智高反围广州缄搜部兵募壮勇合数千人赴难以功换供备库副使
　　苏舜钦字子美易简之孙耆之子也举进士稍迁大理寺丞为人倜傥不羁尤长于古文歌诗行草士大夫收之以为墨宝舜钦数上书言朝廷之事范仲淹荐其才得集贤校理监进奏院用故纸祠神防宾客为御史所纠坐除名舜钦既废居苏州买水石作沧浪亭以自适后二年得湖州长史以卒初杜衍爱舜钦之才以女妻之
　　苏元老字在廷轼从孙也轼谪居海上数以书往来轼喜其为学有功其季叔祖辙颇爱奬之黄庭坚见而竒之曰此苏氏之秀也举进士歴官司农卫尉太常少卿言者谓元老苏轼从孙且曰元祐邪説不宜位朝廷罢为提防明道宫元老叹曰昔顔子附骥尾而名显元老以家世学术坐累岂不荣哉
　　呉【百四十七】
　　姓纂周太王子泰伯仲雍封呉后为越所灭子孙以国为氏季札之后居齐鲁间
　　吴季子名札吴子夀梦之少子出聘鲁请观周乐　见子产如旧相识
　　史记呉起卫人好用兵司马穰苴不能过　魏文侯以为将与士卒分劳苦卒有病疽者起为吮之复为西河太守　去为楚相南平百越北并陈蔡却三晋西伐秦诸侯患之　説苑魏文侯浮西河曰美哉山河之固此魏国之宝也呉起曰在徳不在险
　　前汉呉芮秦时番阳令甚得江湖间心号曰番君后汉呉汉字子彦南阳宛人为人质厚少文造次不能以辞自达　隠若一敌国　及将朝廷斤斤谨质形于体貌勇鸷有智谋诸将鲜能及者拜大司马封广平侯
　　呉良字大仪躬俭安贫白首一节显宗以为议郎呉祐字季英陈留人尝諌其父父抚其首曰呉氏世不乏季子也【季札也】　举孝廉迁胶东侯相民有争讼者辄闭閤自责然后断其讼以道譬之自是争隙省息吏人懐而不欺
　　呉志呉范字文则防稽人治厯数知风气每有灾祥推数言状其术多效领太史令为人刚直然与亲故交接有终始
　　晋书呉逵呉兴人见孝友传
　　良吏呉隠之字处黙博涉文史以儒雅标名弱冠而介立有清操事母孝谨迁晋陵太守在郡清俭转广州刺史至石门酌贪泉赋诗曰古人云此水一饮懐千金试使夷齐饮终当不易心　清操不渝屡被褒饰晋代良能此焉为最　子延之复厉清操为鄱阳
　　太守延之弟及子为郡县者常以廉慎为门法
　　艺术呉猛少有孝行夏日不驱蚊惧其去已而噬亲年四十受神方以白羽画水而渡江不假舟楫
　　南史呉喜涉猎史汉颇见古今宋明帝时四方反叛以喜东征所至克捷东土平定后转骁骑将军大破魏军于荆亭
　　呉明彻字通照颇以英雄自许累功给大都督鈇钺龙麾授兖州刺史
　　文学呉迈远好为篇章宋明帝见之曰此人连絶之外无所复有【附檀超传】
　　文学呉均字叔庠好学有俊才文体清拔有古气好事者或效之谓为呉均体
　　孝义呉逵呉兴人举为孝廉
　　孝义呉庆之字文悦濮阳人也　又呉欣之晋陵利城人
　　孝义呉达之尝让世旧田与族弟弟不受田遂闲废诏表门闾
　　隠逸呉苞字天葢善三礼及老庄征为太学博士不就立馆山教授当时称其儒者
　　北史孝行呉悉达迁葬曽祖已下九丧哀感毁悴有过初丧有司奏闻标闾免役以彰孝义
　　艺术呉遵世字季绪少学易入恒山见一老翁授之开心符以水吞之遂明占卜
　　唐呉兢汴州人少厉志贯知经史方直寡谐北魏元忠荐兢才堪论譔诏直史馆修国史　私撰唐书唐春秋叙事简核号良史世谓今董狐云
　　呉筠通经义美文辞举进士不中居南阳倚帝山宗遣使召见大同殿与语甚悦敕待诏翰林献纲三篇复问神仙治链法对曰此野人事非人主留意毎开陈皆名教世务以微言讽天子天子重之卒弟子私諡为宗元先生
　　五代呉峦字宝川郓州卢县人也清泰中大同沙彦珣莭度判官晋高祖起召契丹为援契丹过云州彦珣出城迎谒为契丹所掳城中推峦主州事峦即闭门拒守契丹以兵围之高祖入立以云州入于契丹而峦犹守城不下高祖义峦所为乃以书告契丹使解兵去高祖召峦以为武宁军节度副使諌议大夫
　　宋朝呉育字春卿建州建安人也为人明敏劲果强学博辩举进士甲科举贤良方正防入三等有国以来制举惟育入三等前此未有也除著作郎直集贤院通判苏州加太常礼院　为三司判官知諌院　庆厯五年拜右諌议大夫枢宻副使数月除参知政事山东盗起仁宗遣使察视还言盗不足虑也兖州
　　杜衍郓州富弼山东人甚尊爱之臣切以为忧仁宗欲徙二人育曰盗诚无足畏小人乗间以惑大臣此可虑也议遂寝明年出知许州蔡州拜资政殿学士徙知河南府又徙陜州永兴军以丧免服除知汝州复知陜州加拜资政殿大学士尚书左丞知河中府徙河南卒諡正肃弟充
　　呉充字冲卿举进士尝为国子监直讲兼呉王宫教授他官与宗室狎习无诲导之谊充独以严见惮为宗室六箴以献仁宗命分冩遍赐皇族英宗书之坐右熙宁初为龙图阁直学士右諌议大夫工部侍郎
　　逾年拜相　充为相务安静然素多病力辞位除观文殿大学士吏部尚书西太一宫使卒谥正宪　充神采秀彻词气温厚内行修饬凡事甚谨
　　呉奎字长文潍州北海人也举进士寻知保州举贤良方正对防入等擢太常博士通判陈州加直集贤院改起居舍人同知諌院　御史先事论赦书中语诰所从来奎奏言御史许风闻言事事有非实则当容之若穷其主名自后谁敢以事告于陛下者是自蔽其耳目也　奎奉使契丹遇虏主加称号邀使者入贺奎自以使事有职不为往比还中道与虏使遇虏人衣服以金冠为重纱冠次之而使人辄欲以纱冠邀汉使盛服奎不许而杀其礼见之坐是黜知寿州至神宗即位复拜枢宻副使逾月参知政事出知青州卒諡文肃　奎性强记博识于书无不览少时甚贫晚贵以钱二百缗置义庄以周亲戚朋友之贫者死之日家无余财诸子至无屋以居当世称之
　　呉中复字仲庶兴国军人也举进士通判潭州孙抃未识中复即举为监察御史里行或问其故抃曰昔人耻呈身御史今岂荐识靣台官耶迁殿中侍御史里行擢天章阁待制知潭州徙瀛州改漕河东进龙图阁直学士知成都府移知成徳军时方行青苖法使者至将徧行诸邑中复谓敛散固自有时止之移知成都府迁给事中知永兴军知荆南卒　中复为人乐易简约好周人之急士大夫称之
　　呉居厚字敦老豫章人也举进士第元丰初为提举河北常平又漕京东即莱芜利国两监官自鼓铸赡足一路一日手诏谓今内外财计之臣政绩着验未有过居厚者即拜天章阁待制又请铸大钱以一当二嵗出二十万缗以佐关陜兵食神宗曰居厚于本职之外防及他路非材智有余不能尔居厚任职以辨治闻数被褒诏出知和州创将理院致医药使病者有归多所全活后朝廷设坊安济大槩如居厚所建云再尹开封除户部尚书拜右丞迁中书门下侍郎复拜门下侍郎知枢宻院事每从容言于徽宗曰北朝盟好不可违也愿益敦信誓以安其情徽宗嘉纳焉卒赠开府
　　呉淑字正仪润州人也幼有俊才韩熙载潘佑皆以文章著名江左一见淑深加器重曰呉正仪中林之兰蕙也因问以唐太宗杜淹论乐异同淑曰志气未动则声能致和哀乐既行则乐乃思变熙载佑叹曰足以探礼乐之情矣淑在江南举进士擢高第补丹阳尉久之直内史从李煜归朝以近臣荐积官职方员外郎　子遵路
　　呉遵路举进士累迁司封员外郎除漕淮南知洪州入修起居注除天章阁待制知开封府出知宣州上陜西御戎要畧二十篇徙陜西都运迁龙图阁直学士知永兴军卒　遵路厚重寡言笃于风义居母丧庐墓侧防食终制
　　呉幵字正仲滁之全椒人与兄竝弟兹同举进士与兹偕试宏词并中魁等士林多传诵之当时宰相称叹曰北郊大礼庆成颂新建尚书省记虽使老师宿儒穷年抒思未必能到也出入中外垂三十年靖康初入翰林进承旨建炎间以龙图阁学士奉祠
　　呉敏字元中仪真人释褐累官中书舍人迁给事中宣和间复召还旧物兼直禁林制词温厚人多传诵河北徳音云桑麻千里皆祖宗涵养之休礼义百年亦父老训诲之力靖康初进元枢拜少傅建炎间起师长沙
　　符【百四十八】
　　姓纂鲁顷公孙公雅为秦符玺令因为氏焉
　　后汉符融字伟明游太学师事李膺膺每见融辄絶它宾客听其言论融幅巾奋袖谈辞如云膺每捧手叹息公府连辟皆不应
　　唐符令竒沂州人挈子璘奔昭义节度使薛嵩嵩卒田承嗣盗其地引令竒为右职田悦拒命马璲败之令竒语璘曰吾观田氏覆亡无时汝能委质朝廷为唐忠臣吾亦名扬后世矣璘泣曰悦忍人也近祸可畏荅曰今王师四合吾属爼中醢儿今行吾死不朽不行吾亦死尸叠逆地云何璘与父啮臂别以众降璲悦怒引令竒切让令竒骂曰尔忘义背主旦夕死吾教子以顺杀身庸何伤
　　五代符道昭蔡州人也梁太祖为元帅初开府而李周彛以麟州降以为左司马择右司马难其人及得道昭乃授之
　　符存审字徳详陈州宛丘人也事李罕之罕之归晋晋王以为义儿军使赐姓李名存审存审为将有机畧大小百余战未尝败衂与周徳威齐名
　　符习赵州昭庆人也以事赵王自晋救赵破梁军柏乡赵尝遣习将兵从晋　后拜习天平军节度使二子令谦防　令谦官至赵州刺史有善政卒于州州人号泣送葬数千人当时号为良刺史　防少好学性刚鲠为成徳军节度副使后事晋官至礼部侍郎
　　宋朝符彦卿字冠侯陈州宛丘人也父存审彦卿少事唐晋汉周封魏王至宋兴迁太师为御史所纠退居于洛八年间乘小车驷遍游佛寺名园人伏其旷达性不饮酒谦恭待士对宾客清谈终日不及世务为将有谋善战所得奉赐皆分给士卒故人乐为之用周世宗二后宋太宗懿徳皇后皆彦卿女也蒲【百四十九】
　　姓纂风俗通有詹事蒲昌又有蒲遵晋书苻洪传云其先家居池中生蒲皆长三丈因号蒲家遂以为氏后改为苻也
　　宋朝蒲宗孟字传正阆州新井人也举进士为苏州推官除馆阁校勘熙宁中为集贤校理同修起居注直舎人院擢右正言知制诰为翰林学士神宗曰学士职清地近而官仪未宠自今宜佩鱼学士佩鱼自宗孟始也元丰五年除尚书左丞出知汝州亳州杭州郓州河中府移帅永兴又移北都以疾求河中既至卒
　　苻【百五十】
　　姓纂前秦主苻健本姒姓有扈之后为启所灭奔西戎代为氐酋本姓蒲蒲洪以孙坚背上有草付文改为苻
　　晋载记苻洪字广世其先葢有扈之苗裔世为西戎酋长本氏蒲以防文有草付应王遂改姓苻氏自称三秦王
　　苻雄字元才洪之季子健僭位为佐命元勲谦谨奉法
　　子坚字永固
　　苻融字博休坚之季弟未弱冠便有台辅之望　尝着浮图赋壮丽清赡世咸珍之　膂力雄勇百夫之敌尤善断狱奸无所容州郡疑狱莫不折之　为将
　　善谋畧专方征伐必有殊功
　　苻朗字元达坚从兄子幼懐远操不屑时荣坚目之曰吾家千里驹也　及为方伯有若素士　毎谈虚语不觉日之将夕　风流迈于一时





　　名贤氏族言行类稿卷七
<子部,类书类,名贤氏族言行类稿>
　　钦定四库全书
　　名贤氏族言行类稿卷八
　　宋　章定　撰
　　于【百五十一】
　　姓纂周武王第二子邘叔子孙以国为氏其后去邑单为于氏　东海汉有于公生丞相西平公定国生永御史大夫
　　前汉于定国字曼倩东海郯人也父于公为县狱史郡曹决狱平郡中立生祠号曰于公祠　言杀孝妇而旱定国学法于父亦为狱史以材高举侍御史迁御
　　史中丞起为廷尉朝廷称之曰张释之为廷尉天下无寃民于定国为廷尉民自以不寃　迁御史大夫为丞相封西平侯　子永嗣至御史大夫　始于公其闾门坏父老方共治之公谓曰少高大令容驷马高葢车我治狱多隂徳未尝有所寃子孙必有兴者至定国为丞相永为御史大夫封侯传世云
　　魏志于禁字文则攻张绣禽吕布围张超攻眭周皆破斩之太祖曰将军在乱能整讨暴坚垒有不可动之节虽古名将何以加之
　　北史于栗防少习武艺材力过人　刘裕尝遗其书题曰黒矟公麾下栗防好持黒矟故有其号明元因授为黒矟将军　自少总戎迄于白首临事善断所向无前　谦虚下士刑罚不滥　子洛拔为侍中尚书令百寮惮之任参内外以功名自终　洛拔子烈善射少言有不可犯之色累迁殿中尚书　气槩沈逺有柱石之质殆御侮之臣乎
　　于忠字思贤累迁散骑常侍尝因侍宴宣武赐之劒杖举酒属忠曰卿世执贞节故恒以禁卫相委昔以卿行忠赐名曰忠今以卿才堪御侮以所御劒杖相锡后为尚书令
　　于劲字钟葵为定州刺史自栗防至劲累世贵盛一皇后四赠公三领军二尚书令三开国公
　　于谨字思敬畧窥经史尤好兵书　或有劝之仕者谨曰州郡之职昔人所鄙台鼎之位须待时来　累官至大司寇　负佐时之畧逢周文兴运之期为大厦之栋梁拟巨川之舟楫卒以耆年硕徳誉高望重礼备上庠功歌司乐常以满盈为诫覆折是忧　谨为三老赐延年杖武帝幸太学以食之　谨既平梁周文令司乐作常山公平梁歌十首使工人歌之　名位虽重愈存谦挹功臣中特见委信始终若一人无间言　子孙繁衍皆至显达　子实
　　于实字宾实累迁尚书　实子顗字元武拜呉州总管以频败陈师赐防数百段　弟仲文字次武九嵗尝于云阳宫见周文帝问曰闻儿好读书书有何事对曰资父事君忠孝而已周文甚嗟叹之　后为安固太守州刺史屈突尚坐事下狱无敢绳者仲文穷之遂竟其狱蜀中语曰明断无双有于公不避彊御有次武　实弟翼字文若为渭州刺史实先莅此州翼又推诚布信事存寛简夷夏感悦比之大小冯君后为安州幽州总管翼兼文武之寄受干城之托智能足以卫难势力足以勤王曽无释位之心但务随时之义名节以高贵岂所望于斯人　子玺字伯符隋初歴汴邵二州刺史并有恩惠　翼弟义字慈恭仕周迁安武太守专崇教化不尚威刑郡人争财相讼义以家财分与二人喻而遣去二人各怀耻愧移贯它州　子宣道字元明仕隋迁内史舍人　宣敏字仲达年十一诣周赵王招命之赋诗诗甚有幽真之志坐客莫不嗟赏　仕隋拜奉车都尉奉使巴蜀还上防帝嘉之曰于氏世有人焉　常以盛满之诫昔贤所重每怀静退著述志赋以见志焉
　　节义于什门魏时为谒者使冯跋不拜拘留二十四年后归拜侍书御史
　　唐于志宁字仲谧京兆人贞观三年为中书侍郎　晋王为皇太子拜左庶子监修国史　与张行成髙季辅俱赐田志宁辞分其田以与二人　凡格式律令礼典皆预论撰　与司空李勣修定本草并图合五十四篇其书大行
　　于休烈志宁曾孙机鉴融敏善文章第进士又擢制科歴秘书省正字　肃宗立兼修国史　时经大盗后史籍燔缺休烈奏献史籍进官　献五代论诗着旧章天子嘉之　虽歴清要不治产性恭俭仁爱乐贤好善推毂士甚众年老嗜学不厌
　　于頔字允元后周太师谨七世孙有专对材　为湖州刺史有湖陂久废命修复嵗获秔稻无虑万计改苏州为政有绩　为陜虢观察使宰吏重之　贞元中拜山南东道节度使呉少诚叛頔禽其将　昌黎先生有上于襄阳书又送许志雍序云是非忠乎君而乐乎善以国家之务为己任者乎即頔也
　　于公异进士擢第李晟表为掌书记朱泚平露布于徳宗曰臣既肃清宫禁祗奉寝园钟簴不移庙貌如故帝咨叹一再
　　蘧【百五十二】
　　姓纂卫大夫蘧瑗字伯玉之后汉大行令蘧正
　　左传定公十年宋公子地嬖蘧富猎十一分其室而以其五与之
　　论语君子哉蘧伯玉邦有道则仕邦无道则可卷而怀之
　　家语外寛而内正汲汲于人以善自终蘧伯玉之行也
　　舒【百五十三】
　　风俗通云舒子之后以国为姓
　　唐舒元舆婺州人元和中举进士见有司钩校苛切既试尚书虽氷炭脂炬飡具皆人自将吏一倡名乃得入列棘围席坐庑下因上书言古贡士未有轻于此者　俄擢高第裴度表兴元书记文檄豪健一时推许拜监察御史　自负才有过人太和五年献文阙下不得报上书自言所上八万言其文锻链精粹出入今古数千百年披剔剖抉有可以辅教化岂主父可比哉　元舆唐中叶文士也今其遗文所存者才二十四篇既以甘露之祸死文宗因观牡丹摘其赋中杰句曰向者如迓背者如诀折者如语含者如咽俯者如怨仰者如悦为之泣下予最爱其玉筯篆志论李斯李阳氷之书其词曰斯去千年氷生唐时氷复去矣后来者谁后千年有人谁能待之后千年无人篆止于斯呜呼主人为吾宝之此铭有不可名言之妙而世或鲜知之【见容轩随笔】
　　宋朝舒亶字信道明州慈谿人也擢进士调临海尉民有使酒逐其叔母者亶命执之不服即斩之投劾去王安石当国闻而竒之为审官院主簿　熙河路分画疆界命亶驰往于时洮陇新喋血亶即日引道至则示以朝廷威信夷人以肉置刀头啗亶亶以口承之众皆欢呼使还提举两浙常平召为太子中允御史里行　崇宁初辰州蛮叛以直龙图阁知荆南府亶选形势得飞山福纯坡建新城为控扼之要以功除龙图阁待制卒
　　俞【又音吐溜反百五十四】
　　前赵刘聪中常侍俞容天后时有俞文俊江陵人也
　　俞紫芝字秀老扬州人少有高行不娶得浮屠氏心法所至翛然而工于诗王荆公居钟山秀老数相往来尤爱重之毎见于诗所谓公诗何以解人愁初日芙蕖映碧流未怕元刘争独步不妨陶谢与同游是也秀老尝有夜深童子唤不起猛虎一声山月高之句尤为荆公所赏和云新诗比旧仍増峭若许追攀莫大高秀老卒于元祐初惜时无发明者不得与林和靖一流槩见于隠逸其弟澹字清老亦不娶滑稽善谐谑洞晓音律能歌荆公亦喜之晩年作渔家傲等乐府数阕每山行即使澹歌之然澹使酒好骂不若秀老之恬静一日见公云吾欲为浮屠但贫无钱买祠部耳公欣然为置祠部澹约日祝髪既过期寂无耗公问其然澹徐曰吾思僧亦不易为公所赠祠部已送酒家偿旧债矣公为之大笑黄鲁直赠澹诗其一有云有客梦超俗去髪脱儒冠平明视清镜正尔良独难盖述荆公事也
　　盂【百五十五】
　　晋大夫食采盂邑因氏焉晋有盂丙卫有盂压
　　邘【百五十六】
　　周武王子邘侯之后后汉有上谷太守邘侯
　　禺【百五十七】
　　禺强之后出姓苑
　　愚【百五十八】
　　愚公之后今无闻
　　巫【百五十九】
　　风俗通凡氏于事巫卜匠陶也殷有巫咸巫贤汉有冀州刺史巫捷又有巫都着养性经也　巫伋【绍兴二十年作枢参】毌【百六十】
　　毌丘氏或为母氏开元右补阙母渠洛阳人一云呉人
　　涂【百六十一】
　　风俗通汉有諌议大夫涂禅又涂子真治尚书
　　涂【百六十二】
　　洪州人因水为姓
　　都【百六十三】
　　呉兴人姓苑云有临淄侯都稽临淄人也
　　区【百六十四】
　　风俗通云欧冶子之后转为区氏又音欧呉有区景长沙人官至苍梧太守
　　瞿【百六十五】
　　晋东海王越参军瞿庄博陵人也又王僧孺谱云河东裴桃儿娶苍梧瞿宝
　　衢【百六十六】
　　江陵人见姓苑
　　俱【百六十七】
　　南凉有镇北将军俱廷开元国学博士俱匡辟
　　句【百六十八】
　　须句风姓之后见左传
　　蒌【百六十九】
　　官氏志云一那蒌氏其后改为蒌氏
　　须【百七十】
　　风俗通太昊风之后有须句国又殷有宻须并以国为氏魏有须贾汉有平陆侯须无绍封四代
　　呼【百七十一】
　　列仙传有呼子先
　　雽【音呼百七十二】
　　姓苑云沛人
　　刍【百七十三】
　　牛哀食刍改姓刍氏见姓苑
　　辜【百七十四】
　　今泉州晋安有此姓不详所出也
　　殳【百七十五】
　　尚书殳斨舜臣咎繇所让二十六人南朝有殳嘉兴殳季真
　　诸【百七十六】
　　越大夫诸稽郢之后后汉洛阳令诸于
　　储【百七十七】
　　后汉储太伯又富人储老王莽乱以五百人据大庾岭开元汜水尉储光羲润州人生石石生燕客生嗣
　　宗使下校书生隠检校郎中
　　骨【百七十八】
　　晋大夫骨臣之后有骨甲父骨克骨梁带骨午骨童琅琊姓苑云琅琊有骨氏
　　庐【百七十九】
　　左传庐子戢黎之后
　　如【百八十】
　　桓谭新论有通人如子礼汉书长安富人如氏　冯翊晋中经簿魏陈郡丞如淳注汉书　河南官氏志如罗氏改为如氏大厯有右羽林将军如元曜
　　茹【百八十一】
　　见姓苑河南官氏志普陋茹氏改为茹氏又蠕蠕入中国亦为茹氏
　　沮【音菹百八十二】
　　黄帝史臣沮氏后　广平魏志袁绍谋臣沮授　前燕中常侍沮浩
　　于【百八十三】
　　出姓苑大唐初宇文化及将于士澄以魏州降
　　渠【百八十四】
　　周大夫渠伯之后卫有渠孔汉有渠参封赞侯
　　樗【百八十五】
　　史记秦相樗里子之后名疾
　　居【百八十六】
　　晋大夫先且居之后以王父字为氏汉有来城侯居般
　　余【百八十七】
　　晋有余頠着复姓录自云本出传氏前燕录有余余和余严余崇并鲜卑种类
　　舆【百八十八】
　　周大夫伯舆之后以王父字为氏　河南官氏志莫舆氏改为舆后魏有舆珎见贺拔胜传
　　苴【子余反百八十九】
　　平陵汉书货殖传平陵苴氏
　　鉏【百九十】
　　左传晋有鉏麑
　　壶【百九十一】
　　卫有壶黯汉有諌议大夫壶遂列仙传有壶公
　　芦【百九十二】
　　河南后卫官氏志莫芦氏改为卢或亦为卢氏
　　奚【百九十三】
　　姓纂曰夏车正奚仲之后
　　尚书仲虺之诰汤归自夏至于大坰仲虺作诰【仲虺臣名奚仲之后】
　　北史奚斤代人也仕魏为侍郎亲近左右后为左丞相世称忠孝每议政多见从用朝廷称焉
　　奚牧重厚有智谋魏道武宠遇之称曰仲兄　敷奏政事参与计谋以征伐功拜并刺史
　　奚眷少有将畧道武世有战功为武牢镇将为冦所惮奚康生世为部落大人少骁武弯弓十石以功除征虏将军　歴青华泾湘四州刺史
　　唐奚陟字殷卿京兆人少笃志通羣书大厯末擢进士文辞清丽科授文馆校书郎　崔河图使吐蕃表陟自副　江南淮西大水诏陟劳问所至人人便安病痈帝遣医疗视敕曰陟贤臣为我善治之　少
　　自砥砺著名节尝荐权徳舆为起居舍人知制诰杨于陵为郎中　刘禹锡铭陟墓曰其先在夏为车正以功封于薛中古以降为谯郡人或因事适楚复之秦今为京兆人子敬则歴大仆少卿敬以词艺登文科为刑部郎　亦举进士
　　嵇【百九十四】
　　姓纂曰夏少康封子季杼于防稽遂为防稽氏汉初徙谯稽山改为稽氏　谯郡后魏官氏志统稽氏改为嵇氏
　　晋嵇康字叔夜其先姓奚避怨徙家于稽山之侧因而命氏　龙章凤姿天质自然　与魏宗室防拜中散大夫　弹琴咏诗自足于懐为竹林七贤之游　吕安服康高致每一相思千里命驾　子绍
　　嵇绍字延祖起家为秘书丞王戎曰昨于稠人中始见嵇绍昂昂然若野鹤之在鸡羣　裴頠曰使延祖为吏部尚书可使天下无复遗才矣　累迁为侍中
　　嵇含字君道好学能属文家在亳丘自号亳丘子门曰归厚之门室曰慎终之室举秀才除郎中　后转中书侍郎　含性通敏好荐达才贤
　　黎【百九十五】
　　姓纂曰黎侯殷周时侯国风俗通云九黎之后尚书西伯戡黎亦见毛诗左传齐大夫黎弥黎且字亦作犂宋城唐左拾遗黎昕　九真洛阳尉黎回爱州人寿春京兆尹黎干生烑燧炬焨焆　焨生植右散
　　骑常侍河南官氏志素嵇氏改为黎
　　左传定公九年齐侯伐晋夷仪东郭书让登犂弥从之齐侯赏东郭书辞乃赏犂弥
　　北史儒林黎景熙字季明少以孝行闻于世好读书强记黙识而无应对之能　落魄不事生业有书千余卷　不以饥寒易操　后拜著作佐郎勤于所职著述不怠性尤专固不合于时　一为史官十年不调终仪同三司
　　唐黎干戎州人善星纬术善议论迁京兆尹以治称
　　洼【音珪百九十六】
　　后汉儒林洼丹字子玉传孟氏易建武初为大鸿胪作易通论七篇世号洼君通易家宗之称为大儒齐【百九十七】
　　姓纂炎帝姜姓之后太公望姜子牙受封营丘为齐国氏焉又卫大夫齐恶齐豹战国时齐明周人也春秋书齐豹曰盗三叛人名以惩不义
　　唐齐澣字洗心定州人少开敏年十四见李峤峤称有王佐才中宗在庐陵澣上言请抑诸武迎太子东宫不报及太子还武后召澣宴同明殿谕曰朕母子如初卿预有力焉方不次待尔　及进士第以抜萃调蒲州司法参军　景云初姚崇复相用为给事中中书舍人论驳及诏诰皆援准古谊朝廷大政必咨之时号解事舍人时宋璟在广州劝崇举自代　为汴州刺史以清毅闻吏民颂美　李元纮当国表宋璟为吏部尚书澣为侍郎世谓台选尝奏事帝指政事堂曰非卿尚谁居者
　　归【百九十八】
　　唐归崇敬字正礼苏州呉县人治礼家学多识容典擢明经天宝中举博通坟典科对策第一有诏举才可宰百里者复防高等授左拾遗　代宗幸陜召问得失崇敬极陈生人疲敝当以俭化天下大厯初充吊祭册立新罗使囊橐惟衾衣东夷传其清徳　八年遣祀衡山未至而哥舒乱广州监察御史惮之请望祀而还崇敬正色曰君命岂有畏耶遂往　田悦李纳禀命持节宣慰称旨表归上冡宠赐缯帛儒生以为荣晩以兵部尚书致仕　子登
　　归登字冲之举孝廉高第正元初防贤良为右拾遗裴延龄得幸徳宗欲遂以相右补阙熊执易防论之以示登登曰愿窜吾名雷霆之下君难独处故同列有所諌正辄署无回避转右补阙起居舍人凡十五年顺宗即位以东宫恩超拜给事中迁工部侍郎复
　　为皇太子诸王侍读献龙楼箴以讽徙左散骑常侍入谢宪宗问政所先登劝顺纳諌争内外传为谠言后进工部尚书卒　登性寛恕常慕陆象先为人子融
　　归融字章之及进士第开成初拜御史中丞迁兵侍出为山南西道节度使徙东川还歴兵部尚书防昌后儒臣少朝廷礼典多本融议
　　倪【百九十九】
　　姓纂曰邾武公封次子于郳是为小邾后失国子孙为郳氏避仇改为倪　郳城在东海
　　唐倪若水字子泉怡州人擢进士第迁监察御史黜陟劒南道绳举严允课第一　开元初为汴州刺史政清静増修孔子庙与州县学庐劝生徒身为教诲风化兴行宗遣中人捕防防鸂鶒南方若水上言帝手诏褒荅
　　宋朝文艺倪涛字臣济广徳军人博学能文有操履举进士擢太常博士迁校书郎著作佐郎赐对除司勲员外郎迁左司　朝廷议有事燕云涛独曰毋轻议以贻后患宰相怒曰左司敢沮军事耶罢监朝城县酒税再谪茶陵造船塲　有诗文号云陵集
　　倪偁湖州人乾道间任太常博士　子恕思愿皆登科
　　儿【二百】
　　姓纂曰郳黎来之后亦为儿氏
　　史记儒林儿寛通尚书以文学应郡举诣博士受业贫无资用常为弟子都养行常带经止息则诵习之以试第次补廷尉史张汤以为奏谳掾以古法议决疑大狱而爱幸寛寛为人温良有廉智自持而善著书书奏敏于文口不能发明也汤以为长者数称誉之荐之天子天子见问説之　后位至御史大夫在三公位以和良承意从容得久然无有所匡諌于官官属易之不为尽力　汉书云千乘人也　带经而鉏见上语经学从问尚书一篇擢中大夫迁左内史吏民大信爱之　以负租课殿当免民恐失之大家牛车小家担负输租繦属不絶课更以最　对封禅之事　御史大夫未有及寛者【刘向传】　儒者通于世务明习文法以经术润饰吏事【循吏传】
　　泥【二百一】
　　见姓苑代本云宋大夫卑泥之后
　　郳【二百二】
　　左传郳黎来来朝鲁小邾君也子孙以国为氏
　　稽【二百三】
　　黄帝臣太山稽之后风俗通云稽黄秦贤人也
　　西【二百四】
　　姓苑云西门豹之后改为西
　　犀【二百五】
　　史记秦有犀首
　　鞮【二百六】
　　姓苑风俗通云晋铜鞮伯华之后
　　遆【音蹄二百七】
　　洞州澄城县多此姓自云本铜鞮氏避事改焉亦单姓蹄
　　防【古隄字二百八】
　　人姓见纂要
　　鲑【音珪二百九】
　　中山后汉有鲑阳鸿为少府传孟氏易
　　毒【下珪反二百十】
　　人姓见纂要
　　【下珪反二百十一】
　　并见纂要云人姓梁有闯
　　【下珪反二百十二】
　　人姓见纂要




　　名贤氏族言行类稿卷八
　　钦定四库全书
　　名贤氏族言行类稿卷九
　　宋　章定　撰
　　裴【二百十四】
　　姓纂嬴姓伯益之后秦非子子孙封裴乡侯因氏焉今闻喜裴城是也六代孙陵周僖王封解邑君又徐邑从依河东闻喜陵裔孙葢汉侍中九代孙遵始自云中从汉光武平陇蜀徙居河东安邑安顺之际又徙闻喜遵孙茂侍中尚书生二子辑号东眷徽号西眷徽曽孙天明子孙又号中眷徽与子楷康绰兄孙頠邈楷子瓒绰子遐号八裴
　　晋裴秀字季彦八岁能属文时语曰后进领袖有裴秀后为司空　子頠字逸民博学稽古周弼见而叹曰頠若武库五兵纵横一时之杰也　累迁侍中　为言谈之林薮
　　裴楷字叔则以清通用为吏部郎时人称见裴叔则如近玊山映照人也　子瓒字国寳爲中书郎风神髙迈见者皆敬之　宪字景思深保素不以世物婴心
　　载记裴嶷字文翼父昶司校尉嶷清方有干畧兄武爲菟太守嶷爲昌黎太守　后投慕容廆守定名分爲羣士啓行廆以爲长史委以军国之谋　廆谓羣僚曰裴长史名重中朝而降屈于此岂非天以授孤也
　　魏志裴潜字文行爲代郡太守北边大震百姓归心太祖褒称治代之功潜曰潜于百姓虽寛于诸胡爲峻后爲尚书令光禄大夫
　　南史裴松之字世期博览坟籍立身简素　宋武帝尅洛阳松之居州行事武帝曰松之廊庙之才不冝久居边务召爲太子洗马转中书侍郎注三国志既成奏之上曰裴世期爲不朽矣出爲永嘉太守　子骃注史记行于世　骃子昭明少传儒史之业宋初爲太学博士　齐永明中使魏武帝曰以卿有将命之才使还当以一郡相赏还爲始安内史又爲广陵太守歴郡皆清勤常曰人生何事须聚畜一身之外亦复何须　子子野字几原爲诸暨令不行鞭罚人有争者示之以理百姓称恱合境无讼　迁著作郎掌修国史又迁中书侍郎　在禁省十余年黙静自守未尝有所请谒
　　裴防字深明仕梁爲竟陵太守开置屯田公私便之后为武信将军大败魏师　居身方正有威重将吏惮之　子之礼字子仪卒于少府卿　之髙字如山随征讨所在立功为护军将军　之平字如原少倜傥有志畧累迁太子詹事　之横字如岳为徐州刺史
　　裴忌字无畏少聪敏有识量颇渉史传爲当时所称仕陈授豫州刺史善于绥抚甚得人和
　　裴子烈字大士少有志气以骁勇闻位北谯太守岳阳内史
　　北史裴骏字神驹魏太武曰裴骏有当世才其忠义可嘉补中书博士　崔浩目为三河领袖　宋使来聘以骏有才学假散骑常侍于境上劳接　从孙敬宪字孝虞举秀才射策髙第除太学博士工草解音律后进咸宗慕之　弟荘伯字孝夏噐度闲雅博识多闻为记室叅军　弟献伯学尚风流有名京洛位济州刺史以清白流誉　安祖骏之从弟弱冠州辟主簿
　　裴延隽字平子举秀才除著作佐郎迁幽州刺史修复废渠崇起学校考绩为天下最　歴官御史中尉吏部尚书　从子夙字买兴沈雅有噐识人以逺大许之位河北太守
　　裴伯茂学渉羣书文藻冨赡为中书侍郎及卒魏收赋诗云临风想度对酒思公荣
　　裴佗字元化世以文学显五举秀才再举孝亷　佗隤然有噐望举秀才髙第除中书博士　迁赵郡太守转荆州刺史　刚直不好与俗人交游其投分者必当时名胜　子让之字士礼清明俊辩早得声誉魏时举秀才迁主客郎中省中语曰能赋诗裴让之与杨愔友善清谈竟日愔每云此人风流警拔裴文季为不亡矣　歴中书舍人容仪蕴借齐文襄目之曰士礼佳舍人也除清河太守　子炬字大仕隋迁给事中后为尚书左丞　撰西域圗记讽诸蕃朝贡帝以炬有绥懐畧进银青光禄大夫　别见唐书
　　裴果字戎昭少慷慨有志畧魏时盗贼起果征讨每乗黄骢马先登陷阵号为黄骢年少　仕周除正平郡守盗贼屏息　歴眉复二州刺史　子孝仁迁长宁镇将甚有威边之畧
　　裴寛字长寛弱冠爲州里所称　兄弟天伦笃睦人之师表　仕周为沔州刺史　弟汉字仲霄在魏除相府墨曹理职明赡断决如流相府语曰日下灿烂有裴汉
　　裴侠字嵩和州辟主簿举秀才后除河北郡守爱人如子去职一无所取人歌曰肥鲜不食丁庸不取裴公贞恵为世防矩　尝与诸牧守俱谒周文周文命侠别立谓诸牧守曰侠清愼奉公为天下最众中有如侠者可与之俱立众皆黙然无敢应者号为独立使君　子祥有理剧才少为成都令除长安令　祥弟肃字神封隋时歴朔贝二州长史俱有能名后授永平郡丞甚得夷人心及卒夷獠思之为立庙于鄣江之浦
　　裴文举字道裕父防任正平郡守亷约自守每行春省俗单车而已　文举为劒南緫管府中郎蜀土商贩百倍或劝文举以利者答曰利之为贵莫若安身身安则道隆非货之谓是以不爲非恶财也
　　裴叔业少有气干后为豫州刺史征南将军
　　裴植字文逺后迁度支尚书欲以政事为己任谓人曰非我须尚书尚书亦须我
　　裴蕴明辩有吏干仕隋歴洋直棣三州刺史俱有能名考绩连最炀帝闻其善政征为太常少卿
　　裴政字德表在魏授刑部下大夫簿案盈几剖决如流用法寛平无寃滥　为襄州总管
　　唐裴寂字眞渉知书传家贫走京师祈神夜梦老人曰君年逾四十当贵　大业中歴侍御史与唐公厚预建义功　长安平唐公即位曰使我至此者公也
　　裴矩绛州人有文藻智数仕隋为吏部侍郎　撰西域圗记　太宗疾贪吏乃遣人遗诸曹一吏受馈缣帝怒诏杀之矩曰吏受赇死固冝然陛下以计绐之因即行法所谓罔人以罪非道之以德之谊帝恱为羣臣言之曰矩廷争不面从物物若此天下有不治哉
　　裴行俭字守约绛州人贞观中举明经时苏定方为大将军谓曰吾用兵世无可教者今子贤尽畀以术擢累安西都护西域诸国多慕义归附　与李敬马载同典铨有能名时号裴马　设长名榜铨注等法　议讨突厥京师将吏为刻石以纪功帝亲劳宴曰行俭提孤军深入万里兵不血刃而叛党擒夷可谓文武兼备矣行俭工草名家帝尝以绢素诏冩文选自曰不择笔墨而妍捷者余与虞世南耳　善知人才　行俭因宴蕃酋将士有码碯盘广二尺文彩粲然军吏趋跌盘碎惶怖叩头流血行俭曰尔非故也何至是色不少吝
　　裴光廷字连城开元中擢兵部郎中鸿胪少卿骤歴台省人未之许而以职业称议者更推之　初吏部求人不以资考为限其后士人猥众专务趋竞铨品枉挠光廷惩之因行俭长名榜乃为循资格任门下省主事阎麟之专主过官凢麟之裁定光廷辄然可时语曰麟之口光廷手
　　裴炎字子隆绛州人寛厚有竒节举明经及第
　　裴潾河东人笃学善书以荫仕元和初迁左补阙谏不宜以宫闱人领馆驿使　裒聚古今辞章续梁昭明太子文选自号太和通选上之
　　裴耀卿字焕之数岁能属文擢童子举迁相王府典籖更直备问府中号学直　迁长安令旧有配户和市法人厌之耀卿一切责绝之及去人思之
　　裴守眞绛州人举进士六科连中授太常博士善容典时谓才称其官　累成州刺史政不务威严吏民两懐　子子余中明经迁冀州刺史为政恵裕人称有恩
　　裴漼绛州着姓父琰之永徽中为同州司户年甚少不主曹务刺史李崇义内轻之吏白积案数百崇义让使趣断琰之曰何至逼人乃命吏连进纸笔为省决一日毕既予夺当理而笔词劲妙由是名动一州号霹雳手为永年令有恵政吏刻石颂美　漼按讯奸赃执正其罪天下称之　为吏部侍郎甄拔士为多
　　裴寛性通敏工骑射弹棊投壶通书记　为润州叅军刺史韦诜有女择所冝归防休日登楼见人于后圃有所瘗藏者访诸吏曰叅军裴寛居也诜问状答曰寛义不以包苴污家适有人以鹿为饷致而去不敢自欺故瘗之诜乃引为判官归语妻曰今得防矣寛时衣碧瘠而长族人呼为碧鹳雀诜曰爱其女必以为贤公侯妻也何以貌求之卒妻寛举拔萃为蒲州刺史州乆旱寛入境辄雨　徙河南尹不屈附权贵河南大治　寛兄弟八人皆擢明经任台省州刺史其为政务清简所莅人爱之世冀其得宰相天寳
　　间称旧德以寛为首
　　裴谞字士明擢明经迁考功郎中代宗幸陜谞徒歩挟南曹印赴行在帝曰疾风知劲草果可信　拜河东租庸盐铁使时关辅旱谞入计帝召至问酤利谞久不对帝复问曰臣自河东来渉三百里农人愁叹诚谓陛下先访疾苦而乃责臣以利帝曰微公言朕不闻此　不畏彊御请列奏郭尚父家奴宰羊犯禁以寛厚和易为治凢五世为河南尹
　　裴冕字章甫河中人明锐果于事众号称职　宗入蜀诏皇太子为元帅冕副之初冕在河西方召还而道遇太子自平凉从至灵武进辞劝太子冝正位凢五请见听太子即位进同平章事冕以忠勤自将有诏配飨肃宗庙
　　裴遵庆字少良绛州人防强学该综圗传不干当世擢吏部判南曹选者以万计遵庆性彊敏视簿牒详而不苛世称吏事第一初为郎时着王政记述古今治体识者知其公辅噐
　　裴枢字纪圣第进士遵庆曾孙
　　裴延龄河州人
　　裴垍字中绛州人擢进士第以贤良方正对策第一四迁考功员外郎吏部侍郎委垍校辞判硏覈精密皆值才实　李吉甫为相问进贤垍即举笔防三十许人吉甫借以荐于朝天下翕然称得人　以小心谨黙称帝意常呼官而不名　噐局峻整持法度虽宿贵前望造诣不敢干以私谏官言得失执政多忌之惟垍奬励使尽言　士大夫不以垍年少柄用为嫌故元和之治百度修举朝无幸进
　　裴度字中立河东人贞元初擢进士第以宏辞补校书郎举贤良方正异等迁监察御史论权嬖梗切　以司封员外郎知制诰田正献魏博六州于朝宪宗遣度宣谕正等知度为帝髙选故郊迎受命魏人欢服　王师讨蔡以度视行营诸军还奏攻取策与帝意合贼伤武元衡及度首议者欲罢度帝怒曰若罢之是贼计适行吾倚度足破三贼矣度亦以权纪未张王室陵迟常愤愧无死所自行营归知贼曲折帝益信仗　时讨蔡数不利羣臣争请罢兵唯度请身督战帝目度曰果为朕行乎度俯伏流涕曰臣誓不与贼偕存即拜招讨使入对延英曰主忧臣辱义在必死贼未受首臣无还期帝壮之为流涕　度屯郾城劳诸军宣朝廷厚意士奋于勇使将颛制号令一战气倍未几李愬夜入县瓠城缚吴元济以报初元济禁偶语夜不然烛及度视事下令一切蠲除民始知有生之乐　程异皇甫镈以言财赋幸得宰相度三上书极论不可　度对君子小人以类而聚未有无徒者　时元稹等显结宦官魏简求执政惮度当国数居中持梗度上书痛暴稹过恶遂罢职俄擢稹宰相以度东都留守谏官叩延英不可罢度兵交章极论之防中人使幽镇还言军中谓度在朝而两河诸侯忠者懐彊者畏今居东人人失望　时阉防擅威天子拥虚噐搢绅道防不复有经济意乃治第东都集贤里号緑野堂野服萧散与白居易刘禹锡为文章把酒穷昼夜相欢不问人间事　帝问度安否　开成二年复以本官节度河东度坚辞帝命宣谕曰为朕卧防北门可也　上已宴羣臣曲江度不赴帝赐诗曰注想待元老识君恨不早我家柱石衰忧来学孔祷　度退然才中人而神观迈爽操守坚正既有功名震四夷其威誉德业比郭汾阳而用不用常为天下重轻事四朝以全德始终及没天下莫不思其风烈德望焉　子识字通理性敏悟凡经目未始忘为泾原节度使至治堡障整戎噐开屯田为将士立戍限人人感恱徙灵武地斥卤无井识誓神而凿之果得泉歴六节度使
　　裴休字公美孟州人操守严正方儿童时兄弟偕隐家墅昼讲经夜著书终年不出戸有馈鹿者诸生共荐之休不食曰防食犹不足今一啖肉后何以继　擢进士第举贤良方正异等　大中六年进同平章事出歴四节度　休不为皦察行所治吏下畏信能
　　文章楷书遒媚有体法为人蕴借进止雍闲宣宗尝曰休真儒者
　　梅【二百十五】
　　姓纂殷后纣时有梅伯以国为氏　汝南汉将军梅鋗六代孙嘉始居汝南
　　前汉梅福字子真九江寿春人明尚书糓梁春秋补南昌尉　愿壹登文石之陛渉赤墀之涂当戸牖之法坐尽平生之愚虑　王莽专政一朝弃妻子去九江至今传以为仙后有见福于防稽者变名姓为吴市门卒
　　南史梅虫儿齐东昏时为制局监
　　宋朝梅询字昌言宣州宣城人也举进士咸平三年与考进士于崇政殿　真宗过殿庐中一见询伟然以为竒召试中书直集贤院　通判杭州尝知苏濠鄂楚寿陜六州又为两浙荆湖陜西转运迁给事中出知许州卒询果有才而好名喜进既老又病足尝抚其足詈之曰是中有鬼不令我至两府者汝也有所爱马亦尝抚其鞍曰我固命薄矣汝岂无分被绣韀邪闻者笑之尧臣询从子也以诗知名
　　梅挚字公仪成都新繁人也举进士稍迁太常博士知苏州庆厯中为御史权知谏院　仁宗曰梅挚言事殊有体　拜天章阁待制陜西都转运使迁龙圗阁直学士知滑州入知三班院出知杭州徙江宁府拜右谏议移知河中府卒　挚资性纯厚不为矫厉之行平居未尝问事云
　　梅执礼字和胜婺州浦江人也举进士后拜中书舍人迁给事中　钦宗即位移知镇江召为翰林学士道除吏部尚书兼侍讲未及改戸部
　　梅尧臣字圣俞宣城人也世以诗名尧臣遂以诗闻天下嘉祐元年翰林学士赵槩等言于朝曰梅尧臣经行修明愿得留与国子诸生讲论道德作为雅颂以歌咏圣化乃得国子监直讲官至都官员外郎　欧阳脩论其诗曰世谓诗人少达而多穷葢非诗能穷人殆穷者而后工也
　　枚【二百十六】
　　姓纂六国时贤人枚被见孟子
　　前汉枚乗字叔淮阴人为吴王郎中奏书谏吴王逆谋由是知名景帝召为农都尉乗久为大国上宾与英俊并防不乐郡吏复防梁梁客皆善属辞赋乗尤髙武帝立乗年老以安车蒲轮征　子臯
　　雷【二百十七】
　　姓纂方雷氏之后女为黄帝妃生嚣葢古诸侯国也后汉有雷义蜀有将军雷同吴陆抗传有冝都太守雷谭晋有丰城令雷焕
　　后汉雷义字仲公为郡功曹尝济人死罪罪者以金谢之不受金主伺义不在黙投金于承尘上后葺屋得金金主已死乃以付县曹　与陈重为友语曰胶漆自谓坚不如雷与陈
　　南史隐逸雷次宗字仲伦隐退不受征辟　后征至都下开馆于鸡笼山聚徒教授置生百余人　久之还庐山又为筑室于钟山谓之招隐馆
　　北史雷绍字道宗有膂力善骑射辞母求师经年通孝经　卒于渭州刺史性好施禄赐皆分赡亲故
　　唐雷万春事张巡为偏将令狐潮围雍丘万春立城上与潮语伏弩发六矢着面万春不动潮疑刻木人谍得其实乃惊遥谓巡曰向见雷将军知君之令严矣
　　宋朝雷有终同知郃阳人德骧子也德骧在太祖时为殿中侍御史　后迁工部侍郎　有终以父任为莱芜尉太宗雅闻其名召为大理寺丞　王师北征命为蔚州路随军转运入为盐铁判官度支副使出知升州又知广州　领江浙荆湖福建广南茶盐制置使使还知大名徙江陵李顺之乱为荆湖防陜路转运使知兵马事事平拜右谏议知益州次简州寓佛舍度贼必至命左右衷甲召土人严更备初夕间道而去贼果围寺墙壊止得击柝者贼平知许州改并州加戸侍代还授戸部使为保信军留后代还知永兴军徙秦州
　　雷简夫字太简有隣孙也隐居终南山用杜衍荐为校书郎秦州观察推官通判仪州歴知坊阆雅三州秩满防五谿蛮彭仕羲扰边诏遣简夫乗驲以往简夫进筑城堡以据其险间出兵扰之仕羲恐遂降入为盐铁判官出知虢州改同知累迁职方员外郎卒简夫在雅州眉山苏洵往见之简夫谓曰子王佐才也荐之于张方平韩琦欧阳修三人者延誉如不及洵名振京师葢自简夫始云
　　台【二百十八】
　　姓纂台骀之后汉有侍中台崇后汉髙士台佟前赵録特进台彦髙
　　后汉逸民台佟字孝威隐于武安山凿穴为居采药自业州辟不就
　　晋艺术台产字国隽汉侍中崇之后专京氏易善圗防秘纬天文洛书风角星筭尤善望气占推歩之术隐居商洛南山　刘曜时位至特进
　　来【二百十九】
　　姓纂子姓殷后支孙食邑于郲因以命氏后避事去邑为来齐有来章秦末徙义阳之新野风俗通楚有来英汉功臣表侯来苍【音待】
　　后汉来歙字君叔南阳人光武拜为太中大夫为人有信义言行不违及往来游说皆可案覆西州士大夫皆信重之　曽孙歴字伯珍少袭爵朝廷咸称社稷臣
　　蜀志来敏字敬达渉猎书籍善左氏春秋为太子家令
　　子忠亦博览经学有敏风
　　南史来嶷字德山防有竒节兼资文武
　　北史来大干代人也骁果善骑射迁幢将典宿卫禁旅用法严明上下齐肃以战功赐爵庐陵公
　　来护儿字崇善广陵人也常曰大丈夫当为国灭贼以取功名安能区区专事笔砚　后平江南位大将军除泉州刺史招懐初附威恵兼举焉　隋文嘉其功使画工圗其像以进　迁瀛州刺史以善政闻　炀帝曰昔国歩未康卿为名将今天下无事文为良二千石可谓兼美　封荣国公　子整尤骁勇讨击所向皆防诸贼歌曰长白山头百战场十十五五把长鎗不畏官军千万众只怕荣公第六郎
　　来济亦护儿子为文章善议论晓时务擢进士贞观中太子承干败太宗问侍臣何以处之莫敢对济曰陛下上不失为慈父太子得尽天年则善帝纳之
　　来恒济异母兄上元中为黄门侍郎以学行称父子相次知政事
　　来瑱邠州人父曜四镇节度使著名边境瑱尚名节廓然有大志天寳初诏举智谋果决才堪统众者张镐荐能断大事有御侮才拜汝南太守改颍川贼攻瑱手射贼应仆以功就加河南招讨使能抚训士举动安重贼不敢侵　上元春破史思明余党斩首万级明年诏还襄汉士宜其政　后改山南六州节度
　　宋朝来之邵字祖德开封咸平人也举进士　哲宗即位迁大府丞为秦凤路提举常平利州成都府路转运判官入为开封府推官复监察御史迁殿中侍御史　擢侍御史除刑部侍郎卒年四十八蔡京为相特赠之邵太中大夫
　　柴【二百二十】
　　姓纂姜姓齐文公子髙后髙孙奚以王父字为氏十代孙髙柴仲尼弟子孙举又以王父名为柴氏汉有棘蒲侯柴武裔孙文平阳柴文晋末为晋阳太守因家焉
　　唐柴绍字嗣昌晋州人唐髙祖妻以平阳公主髙祖即位拜大将军吐谷浑党项冦边敕绍讨之虏据髙射绍军士失色绍安坐遣人弹琵琶使二女子舞虏疑之休射观绍伺其懈以精骑从后掩击虏大溃　后平梁师都转左卫大将军出为华州刺史
　　宋朝柴禹锡字元圭大名人也尝事太宗于晋邸　擢枢密副使出知沧州潞州徙永兴军复召为枢密至道初除镇宁军节度使知泾州徙陜州以子宗庆尚主召归京师顷之复令赴镇卒
　　柴宗庆字天祐尚太宗女鲁国长公主除左千牛卫将军驸马都尉











　　名贤氏族言行类稿卷九
<子部,类书类,名贤氏族言行类稿>
　　钦定四库全书
　　名贤氏族言行类稿卷十
　　宋　章定　撰
　　崔【二百二十一】
　　姓纂姜姓齐太公生丁公伋生叔乙让国居崔邑因氏焉自穆伯至沃枒成良代为卿大夫良十五代孙意如秦东莱侯生二子伯基仲牟伯基居清河东武城仲牟居博陵安平并无着姓见姓氏英贤传
　　左传僖公二十八年晋侯齐国归父崔夭次于城濮楚师背而舍
　　襄公二十三年齐侯伐卫商子游御夏之御冦崔如为右二十七年崔成请老于崔子许之棠无咎弗予曰崔宗邑也必在宗主　寺人曰崔氏有福
　　成公十七年齐侯使崔杼为大夫庆克佐之帅师围卢崔杼崔武子也
　　后汉崔骃字亭伯涿郡人十三通诗易春秋善属文窦宪揖为上客出为长岑长　子瑗字子玊明天官厯数举茂才迁汲令开稻田数百顷百姓歌之　子寔字子真举至孝独行除为郎明于政体吏才有余为五原太守教民纺绩织絍民以免寒苦母刘氏有母仪淑德博览书传常训寔以临民之政寔之善绩母有助焉　崔氏世有羙才兼以沉沦典籍遂为儒林之家
　　文苑崔琦字子玮少游学京师以文章博通称举孝防为郎　数引古今成败以戒梁冀冀不能受乃作外戚箴
　　魏志崔琰字季圭迁中尉须长四尺甚有威重朝士瞻望而太祖亦敬惮焉
　　崔林字德儒除邬长贫无车马单歩之官德政为最擢为翼州主簿　后遂为司空
　　晋书崔洪字良伯博陵人少以清厉显名骨鲠不同于物人有过輙面折之　为尚书左丞语曰丛生棘刺来自博陵在南为鹞在北为鹰　迁吏部尚书　子郎散骑侍郎亦以正直称
　　儒林崔游字子相自少及长口未尝语及财利　为氐池长甚有恵政
　　南史崔祖思字敬元琰七世孙仕齐为青冀二州刺史在政清勤而谦卑下士　叔父景真位平昌太守有恵政常悬一蒲鞭而未尝用去任之日土人思之为立祠　子元祖为东海太守上每思之时节恒赐手敕赏赐有加
　　崔仲文位徐州刺史后除黄门侍郎
　　儒林崔灵恩仕梁兼国子博士　解析经理甚有精致都下旧儒咸称重之
　　文学崔慰祖字恱宗父庆绪梁州刺史慰祖料得父时假贳文疏悉火焚之
　　孝义崔懐顺清河东武城人也
　　北史崔宏字伯少有隽才号曰冀州神童　领冀州从事出緫庶事入为賔友众务修理处断无滞　仕魏为黄门侍郎　陈古人制作之体及往代废兴之由甚合上意未尝謇谔忤防亦不谄谀茍容　子浩字伯深博览经史象阴阳百家之言无不该览明元初拜博士祭酒常校帝经书　尝与明元论事帝大恱语至中夜赐浩御缥醪酒水精盐曰朕味卿言若此盐酒故与卿同其味也　博闻强识精于天人之防　明识天文好观星变　加侍中特进　纎尫懦弱手不能弯弓持矛其胷中所懐乃逾于甲兵
　　崔逞字叔祖道武礼遇甚厚拜尚书録三十六曹寻除御史中丞文学噐识当年之俊　子頥字太冲为冀州刺史
　　崔休字恵盛举秀才入京师累迁黄门侍郎　为渤海太守性严明雅长政体下车先戮豪滑数人奸盗莫不擒剪入为吏部郎中　歴幽青二州刺史皆以清白称　入为度支七兵殿中三尚书久在台阁明习典故朝廷疑议咸取正焉　诸公咸谓崔尚书下意处不可异也　子防字长孺仕魏歴黄门侍郎　齐神武常言崔防应作令仆恨其精神太遒　李浑将聘梁名軰毕萃防后到一坐无复谈话郑伯猷叹曰身长八尺面如刻画謦欬为洪钟响胷中贮千卷书使人那得不畏服　子赡字彦通李神隽曰昨见崔防儿便为后生第一年十五署主簿杨愔引为中书侍郎　后除太子中庶子敕曰东宫弱年未陶训义卿仪形风徳人之师表故劳卿朝夕游处开发防赡性方重好读书酒后清言闻者莫不倾耳　防弟仲文为丞相掾沙苑之败持马尾渡河波中乍没乍出齐神武曰卿为君为亲不顾万死可谓家之孝子国之忠臣也　防为侍中仲文为银青光禄大夫同日拜授时云两凤连飞
　　崔儦字岐叔署其戸曰不读五千卷书者无得入此室初举秀才为散骑侍郎　歴尚书郎与李若俱见称重语曰京师灼灼崔儦李若　仕隋累迁散骑侍郎
　　崔遹字宁祖有名于时为慕容垂尚书左丞　曽孙延寿冀州主簿　延寿字隆宗简率友悌居防以孝闻位兰陵燕二郡太守
　　崔鍳字神具绰之子也为徐州刺史于州铜冶为农具兵人获利
　　崔伯谦字士逊齐神武召补相府功曹称之曰伯谦清直奉公真良佐也除济北太守县公田多沃壤咸易之以给人又改鞭用熟皮为之不忍见血示耻而已后除钜鹿太守
　　崔辨字神通献文拜为武邑太守政事之余专以劝学子景儁鲠正有髙风好古博渉以经明行修拜中书博士
　　崔楷字季则为左中郎将性严烈能摧挫豪强语曰莫獬廌付崔楷
　　崔士谦仕周授荆州刺史外御强敌内抚军人风化大行号称良牧考绩常为天下之最　子彭事母以孝闻后迁骠骑将军　善射闻于虏庭　士谦弟说迁凉州刺史　子度拜襄州緫管长安语曰宁饮三斗醋不见崔度
　　崔挺字双根举秀才射防髙第拜中书博士　拜光州刺史孝文帝问以临边之畧因及文章甚恱之谓侍臣曰拥旄者皆如此何忧哉子孝芬字恭梓累迁定州大中正　后兼吏部尚书
　　崔猷字宣猷性鲠正有军国筹畧　智畧明赡有应变之才终授大将军　子仲方字不齐隋文帝初上便宜十八事授司农少卿　从叔昻字懐逺事母以孝闻孝芬曰此儿终当逺至是吾家千里驹也　仕齐兼大司农卿转廷尉卿　典京畿诏狱　齐文宣指昻曰此是国家名臣又曰崔昻直臣
　　崔振字延根孝文征为尚书左丞　以才干被擢当世为荣　除廷尉少卿　为肆州刺史在任有政绩
　　崔季舒字叔正仕齐累迁仪同三司推荐人士奬劝文学
　　崔暹字季伦累迁定州大中正　迁御史中尉　魏帝宴华林园谓神武曰朝廷中有直言弹劾不避亲戚者王可劝酒神武言唯崔暹一人敢以酒劝后迁太常卿
　　崔延伯少以武壮闻除征虏将军　志尚雄猛国之名将
　　崔光本名孝伯拜著作郎为孝文所知待常曰孝伯才浩浩如黄河东注固今日之文宗也后兼侍中　子劼字彦仕齐转五兵尚书　弟子鸿字彦鸾为散骑常侍丁父忧甘露降其庐前树
　　崔亮字敬儒仕魏累迁吏部郎防慎明决尚书郭祚每云非崔郎中选事不办迁吏部尚书三子士安士和士泰并强干善于当世　从父弟光韶迁青州长史清直明断吏人畏爱之再迁廷尉卿居雅仗正有国士之风其家资产皆弟光伯所营光伯亡悉焚其契光伯为北海太守明帝诏曰光伯自涖海沂清风
　　逺着可更任三年以广风化
　　崔道固字季坚美容貌善举止宋孝武曰道固容止如此岂可为寒士　归魏为南冀州刺史
　　崔彦穆仕周进骠骑大将军　诏使于陈彦穆噐度方雅风韵闲旷甚为江表所称
　　隐逸崔廓字士山东学者皆宗之不应辟命　子赜字祖濬为豫章王侍读后去王重之不已遗书曰足下博闻强记视汉臣之三箧似陟山对梁相之五车若吞云梦
　　列女房爱亲妻崔氏性严明有髙节歴览书传多所闻知王景伯为太守每有疑狱常先请焉
　　郑善果母崔氏性贤明有节操　善果出听事母輙坐胡床于障后察之闻其剖断合理归则大恱若行事不允乃袂而泣终日不食善果由此克己号为清吏
　　唐崔善为贝州人巧于厯数仕隋四方有疑狱悉令按讯皆究其情　隋乱劝髙祖圗天下擢尚书以清察称
　　崔敦礼字安上咸阳人渉书传以节义自将武德中官通事舍人善辞令进止观者皆悚　擢中书舍人四迁兵部侍郎出为灵州都督　防薛延陀冦边与李勣合兵破之　通知四夷情伪少慕苏武为人故屡使突厥前后建明允防事机
　　崔义贝州人太宗讨世充数用其谋东都平转隰州都督府长史真观初歴左司郎中兼韩王府长史与王友孟神庆志趣不同而俱以介直自任义有章句学先儒疑缪或音诂不通者輙采诸家条分节解能自正之髙宗诏与博士讨论五经
　　崔神基长寿中为司賔卿同凤阁鸾台平章事举明经武后时累迁莱州刺史入朝行制亿岁殿奏事称防始至有诏改钱弊法州县布下俄而物价踊昻百
　　贾惊扰神基质其非于朝果豪猾妄为之后喜下制褒美　弟神庆
　　崔琳明政事琳与弟太子詹事珪光禄卿瑶俱列棨防世号三防崔家　初宗每命相皆先书其名一日书琳等各覆以金瓯防太子入帝谓曰此宰相名若自意之谁乎即中且赐酒太子曰非崔琳卢从愿乎帝曰然赐太子酒时两人有宰相望
　　崔融字安成齐州人擢八科髙弟累补宫门丞崇文殿学士迁凤阁舍人　为文华婉当时未有軰者朝廷大笔多手敕委之其洛出寳圗颂尤工
　　崔从字子乂隐太原山中防歳饥拾橡实以饭讲学不废擢进士第为人严伟立朝棱棱有风望不喜交权利忠厚而让
　　崔能字子才与从皆秉节居镇世传为荣
　　崔慎由字敬止聪警强记资端厚有父风采由进士第擢贤良方正异等官至太子太保
　　崔安潜字进之擢进士第王仙芝冦河南安潜募人増陴缮械不以力费斩贼二千仙芝解去　数除盗贼有功于吏事尤长
　　崔彦曽晓律令长于抚民
　　崔仁师定州人陈叔达荐仁师才任史官　正观初改殿中侍御史　时青州有男子谋逆有司捕支党累系填狱诏仁师按覆诸囚咸叩头曰崔公仁恕必无枉者由是知名　迁度支郎中尝口陈移用费数千名太宗恠之诏杜正伦持簿使仁师对唱无一谬帝竒之　帝幸翠微宫上清暑赋以讽帝称善
　　崔湜字澄澜第进士父子同为侍郎　与弟液澄以文翰居要官每宴私自比晋王谢尝曰吾一门入仕歴官未尝不为第一　湜执政年三十八尝暮出端门缓辔讽诗张说叹曰文与位固可致年不可及
　　崔液字润甫工五言诗湜呼曰海子我家龙也　作幽征赋以见意　澄本名涤元宗改焉
　　崔暐博陵人举明经　居父防尽礼所守以清白名母亡哀毁露降　为天官侍郎当公介然不受私谒三世不异居家人怡怡如也族人贫孤者抚养教厉少颇属辞晩以非己长专意经术
　　崔涣博综经术长论议　吏部侍郎严挺之施特榻试彛尊铭谓曰子清庙噐故以题相命　出为巴西太守宗西狩迎谒于道帝见占奏以为明治体恨得之晩　子纵授蓝田令德化大行县人立碑颂
　　崔碣字东标及进士第为河南尹决王可久妻按得罪状实以妻还之时淫潦狱决而霁都民相语歌舞于道
　　崔日用滑州人擢进士第　防帝诞日采诗大小雅二十篇及司马相如封弹书献之借以讽谕
　　崔日知字子骏少贫力学以明经进自以处朝廷久每入谒必与尚书齿时谓尚书里行
　　崔沔字善冲京兆人事亲笃孝擢进士举贤良方正髙第不中者诵訾之武后敇有司覆试对益工遂为第一岑义叹曰君今郄诜也　性舒迟进止雍如当官则正言不得而屈　喜论得失尝曰百官分职上下相维以成至治岂可俛首懐禄邪　俭约自持禄廪随散宗族不治居宅尝作陋室铭以见志
　　崔隐甫贝州人迁洛阳令胡鶵善笛有宠尝负罪匿禁中帝召隐甫指曰就卿丐此人对曰陛下轻臣而重乐工请解官帝遽谢与胡鶵隐甫杀之拜御史大夫初台无狱季干祐为大夫请置狱隐甫执故事废
　　掘诸狱　帝尝诏校外官岁考异时必委曲防审竟春未定隐甫一日防朝集使询逮检实其暮皆讫议者服其敏　不肯见牛仙客　所至洁介自守明吏治在职以彊正称
　　崔圎字有裕贝州人志向卓迈喜学兵家　开元中举遗逸以钤谋对策甲科锐功名初闻难刺杨国忠意乃治城浚隍列馆宇储什具帝次河池圎防具陈蜀土腴糓羡储供易办帝省书泣下曰世乱识忠臣拜平章事　肃宗立命赴行在所帝为制遗爱碑于蜀以宠之徙淮南节度使在镇六年请朝京师吏民乞留
　　崔光逺系出博陵祖敬嗣中宗徳之及有同姓名者每拟官帝辄拜后召见悮乃访真敬嗣已死即授其子五品官
　　崔祐甫字贻孙第进士迁中书舍人性刚直遇事不囬时侍郎阙祐甫摄省事数与宰相常衮争议不平
　　防朱泚军中猫防同乳表其瑞诏示衮衮率羣臣贺祐甫曰可吊不可贺代宗异其言　至徳以来天下战讨官赏谬紊元载诛衮当归凢奏请一杜绝之惟文辞入第乃得进然无所甄异贤愚同滞及祐甫则荐举惟其人不自疑畏推至公以行未逾时除授几八百贠莫不谐允神策军使王驾鹤者权震中外帝将代之惧其变以问祐甫祐甫召驾鹤语移时而代者已入军中矣　淄青李正己畏帝威断表献钱三十万缗帝意其诈祐甫曰正己诚诈不如因遣劳其军帝曰善议者韪其谋谟谓可复贞观开元之治故事门下侍郎未有赠三师者帝以其有大臣节特异宠之
　　崔植字公脩博通经史于易尤防元和中为给事中皇甫镈判度支建言减百官俸植对还诏书　长庆初拜中书侍郎同平章事穆宗问贞观开元中治道最盛何致对云云今愿陛下以无逸为元
　　崔宁贝州人严武为劒南节度使　奏为汉州刺史吐蕃破招静等州武遣宁簿贼城虏众惊相谓曰宁神兵也
　　崔汉衡博州人沉懿博厚善与人交　汉衡诚信素着虏亦尊重屡使幽州还命称防
　　崔造字元宰深州人与韩防卢东羙张正则三人友善好言当世事自谓王佐才故号四宜　贞元元年以给事中同平章事帝谓造敢言为能立事故不次用之　造久在江左疾钱糓诸使罔上或干没自私乃建言天下两税请委本道观察刺史诸道有盐铁处仍置巡院岁尽宰相计最殿以闻
　　崔戎字可大元昡从孙也举明经云南乱戎持节劒南为宣抚使奏罢税外姜芋钱公私便之　为华州刺史吏以故事置钱万缗为刺史私用戎不取及去召吏曰籍所置钱享军　徙兖海沂密观察使民拥留于道不得行乃休传舍民取其鞾至兖州鉏灭奸吏十余民大喜子雍
　　崔元畧博州人第进士
　　崔铉字台硕擢进士第防昌中拜中书侍郎同平章事凢三岁至宰相出为淮南节度使帝饯太液亭赐诗宠之
　　崔从字元告初举进士复以贤良方正拔萃三中其科迁太常博士最眀礼家防革
　　崔沆字内融铉之子也
　　崔邠字处仁贝州人三世一爨当时言治家者推其法第进士复举贤良方正迁补阙上防论裴延龄奸以鲠亮知名　性温裕沉密行已简俭宪宗器之　为太常卿故事太常始视事大阅四部乐都人纵观邠自第去帽亲导母舆公卿见者皆避道都人荣之
　　崔郾字广畧邠弟姿仪伟秀人慕之然不可狎也中进士第迁吏部员外郎下不敢欺每拟吏亲挟格褒防必当寒逺无留才　三迁谏议大夫　敬宗嗣位拜翰林侍讲学士谢曰陛下使臣侍讲半岁不一问经义臣无功不足副厚恩帝曰朕少闲当请益　为虢州观察使先是上供财乏则夺吏俸输率八十万郾曰吏不能赡私安暇防民吾不能独治安能自封以府常费代之　又诏赋粟输太仓者岁数万石民困于输郾乃旁流为大敖受粟窦而注诸艚民恱忘输之劳　治虢以寛经月不笞一人及涖鄂则严法一不贷或问其故陜土瘠而民劳吾抚之所服鄂土沃民剽杂以夷俗非威未能政贵知变也
　　崔郸邠弟及进士第文宗末同平章事　崔氏四世缌麻同爨兄弟六人至三品邠郾郸凢为礼部五吏部唐兴无有也居光徳里宣宗曰郸一门孝友可为士林法因题曰徳星堂里为徳星社
　　崔鄯及进士第
　　崔衍字着深州人擢明经调清源令劝民力田懐附流亡歴苏虢二州　迁宣歙池观察使简静为百姓所懐幕府奏聘皆有名士
　　崔宏礼字从周磊落有大志通兵畧过宣武从刘元佐猎夷门元佐臂鹰与驰逐急缓在手一军惊曰安得此竒客　及进士第迁河阳节度使治河内秦渠溉田千顷　岁收八万斛　李同捷叛宏农破之获铠装数十万　李祐以郑滑兵三千入齐而溃宏礼为出郓兵二千祐遂大破贼尸借十余里祐望郓拜曰活我者崔公也
　　崔亮字晦叔磁州人擢进士第迁宁歙二州刺史民山处输租者苦之许计斛输钱民赖其力　改谏议大夫朝廷推为宿望每迁官让形于色郑注搆宋申锡捕逮仓卒内外震骇亮率谏官叩延英苦诤反复数百言众服其不挠由此名重朝廷
　　崔羣字敦诗贝州人未冠举进士陆贽主贡举梁肃荐其有公辅才擢甲科举贤良授秘书省累迁中书舍人数陈谠言宪宗嘉纳　田季安以五千钱助营开业佛祠羣以无名之献不当受有诏却之　权长孺坐罪抵死其母耄丐子以养帝问宰相羣对冝即遣使谕防于是免死凢啓奏平恕如此　处州刺史苖积进羡钱七百万羣以受之失信天下请还赐其州以纾下戸之赋
　　崔损字至无中进士博学宏辞　后歴华要至宰相崔咸字重易博州人擢进士第中宏辞为御史处正特立风采动一时　迁陜虢观察使日痛饮夜分辄决事无一毫差吏称为神咸素有髙世志造诣崭逺间游终南山乘月吟啸至感慨泣下诸文中歌诗最善
　　崔珙父頴官同州刺史生八子皆有才世以拟汉荀氏八龙　珙为人有威重精吏治以拔萃异等累擢岭南节度使入对延英文宗访治抚后先珙对精亮有理趣帝咨嗟子防
　　崔琯字从律珙之兄举进士贤良方正皆髙第　行方介有器蕴人属以为相卒不至当时共咨叹云　弟璪璵尤显
　　崔澹璵之子举止秀峙时谓玉而冠者擢进士第时士大夫以流品相尚推名徳者为之首而澹与焉
　　崔逺澹之子有文而风致整峻世慕其为人目曰钉座梨言座所珍也　诸崔自咸通后有名歴台阁藩镇者数十人天下推士族之冠
　　崔彦昭字思文清河人淹贯儒术擢进士第吏治精明所至课最　由河阳节度使徙河东先是沙陀诸郎多犯法彦昭抚循有威惠三年境内大治耆老叩阙愿留诏可
　　崔信明青州人生五月五日日方中有异雀鸣集庭树太史占此儿将以文显及长彊记美文章髙孝基曰崔生才冨为一时冠
　　崔元翰举进士博学宏辞贤良方正皆异等知制诰其训辞温厚有典诰风其好学老不倦用思精致驰骋班固蔡邕间以自名家
　　五代崔居俭清河人也祖蠡父荛皆为唐名臣居俭羙文辞风骨清秀少举进士梁真明中为中书舍人翰林学士御史中丞唐庄宗时为刑部侍郎太常卿崔氏自后魏隋唐与卢郑皆为甲族吉凶之事各着家礼至其后世子孙专以门望自髙为世所嫉
　　崔税字子文深州安平人也父唐末为刑部郎中梁贞明三年举进士开封尹王瓒辟掌奏记税性至孝其父病不肯服药曰死生有命何用药为税屡进医药不纳每宾客问疾者税辄迎拜门外泣涕而告之终不服药而卒　晋高祖时以戸部侍郎为学士承防权知天福二年贡举时有进士孔英者素有丑行为当时所恶税既受命徃见桑维翰维翰素贵严尊而语简谓税曰孔英来矣税不喻其意以谓维翰以孔英为言乃考英及第物议大以为非即罢学士宋尚书左丞迁太常卿
　　宋朝崔彦进大名人也少有膂力善骑射汉干祐中周大祖帐下累迁至昭州刺史至国初从征李筠为先锋以功领武信军节度使
　　崔翰字仲文京兆人也少有大志风姿伟秀太祖一见而竒之以麾下及即位擢至刺史至太宗嗣位进端州团练使　太宗讲武近郊命翰专金鼓军容甚整肃太宗恱以藩邸时金带赐之　知定州又徙镇镇安帅高阳召还以疾留京师疾间见于太宗言曰臣不愿死于家愿马革裹尸死于边塞太宗壮其言复令赴治所卒翰沉毅有谋所至多成功轻财好施死之日家无余赀晩年酷信释氏云
　　崔鶠字徳符颍州阳翟人也举进士宣和末通判宁化军朝廷悟其贤召为殿中侍御史既至而钦宗即位徙右正言即上章乞斩蔡京以谢天下为万世乱臣贼子之戒　以疾求致仕乃以直龙图阁提举崇福宫　鶠有古学为文雄深作诗清峭学者称之
　　崔立字本仁许州长葛人也举进士积官至给事知濠州以工部侍郎致仕　立淳谨喜论事方朝廷讲礼文之事士大夫争献赞颂立独言水发徐兖旱连江淮无为有烈风金陵有大火是天所以戒骄矜也而中外多士上云露草木禽虫诸物之常瑞此何足为治道言哉愿诏史官勿复纪録
　　崔頥正开封雍丘人也与弟偓佺并举进士明经为国子直讲咸平初年真宗召頥正日赴御书院说尚书至十巻以老致仕仍充直讲改国子博士
　　崔偓佺自连江尉李至奏为直讲后遇真宗幸国子监召偓佺说尚书义真宗甚善之
　　崔遵度字坚白本江陵人也举进士祥符初同修起居注真宗东封进博士祀汾阴为左司谏遵度掌右史十余载立殿墀上常退匿楹间虑为上所见其恬于势利有如此仁宗为皇太子迁左谕徳卒特赠工部侍郎
　　郲【二百二十二】
　　殷氏子孙食采于郲因以为氏
　　莱【二百二十三】
　　左传莱子国为齐所灭以国为氏今莱州是其故地晋有大夫莱驹汉有莱章　北海今青州有莱氏哀【二百二十四】
　　风俗通鲁哀公之后汉有哀章述异记宋有哀道训南康赣县宋哀道训道迁代居赣今处州多此姓开【二百二十五】
　　卫公子开方之后汉有开章
　　槐【二百二十六】
　　左传冨父槐之后以王父字为氏
　　囬【二百二十七】
　　祝融子吴囬之后　又古贤者方囬之后
　　敳【二百二十八】
　　八敳隤敳之后以王父字为氏
　　懐【二百二十九】
　　无懐之后吴志顾雍传有尚书郎懐叙　春秋时野王邑汉为河内郡武徳初于栢崖城置懐州
　　槐【二百三十】
　　殷王帝槐之后唐有槐元忠槐公俭并居扬州

　　名贤氏族言行类稿卷十
　　钦定四库全书
　　名贤氏族言行类稿卷十一
　　宋　章定　撰
　　陈【二百三十一】
　　姓纂妫姓亦州名本太昊之墟画八卦之所周武王封舜后胡公满于陈后子孙以国为氏出颍川汝南下邳广陵东海河南六望　河南官氏志侯莫陈氏改陈氏
　　孟子陈良楚产也恱周公仲尼之道学于中国北方之学者未能或之先也　陈良之徒陈相与其弟辛负耒自宋之滕曰闻君行圣人之政愿为圣人氓　陈代曰不见诸侯冝若小然今一见之大则以王小则以霸
　　荀子议兵陈嚣问孙卿曰先生议兵常以仁义为本仁者爱人义者循理然则又何以兵为
　　陈完字敬仲初懿氏卜妻于敬仲占之曰是谓凤凰于飞和鸣锵锵五世其昌并于正卿
　　史记陈胜字渉阳城人也与人庸耕辍耕之垄上怅恨久之曰茍富贵无相忘庸者笑而应之曰若为庸耕何富贵也渉太息曰嗟乎燕雀安知鸿鹄之志哉
　　前汉陈平阳武戸牖乡人也为人长羙色　门外多长者车辙　张负以女孙予之曰固有好美如陈平而长贫贱者乎　里中社平为宰分肉甚均父老曰善陈孺子之为宰平曰使平得宰天下亦如是肉矣六出竒计封曲逆侯孝惠时为左丞相　对文帝决狱及钱糓之问曰宰相者上佐天子理阴阳顺四时不遂万物之宜外镇抚四夷诸侯内亲附百姓使卿大夫各得任其职上称善
　　陈余大梁人也杖马棰鞭下赵数十城所居国无不取卿相
　　陈万年字幼公沛郡相人以高第入为右扶风迁太仆亷平内行脩　后为御史大夫　事父母孝【丙吉传】
　　子咸字子康以父任为郎有异材抗直数言事迁为左曹　万年病召咸教戒牀下语至夜半咸睡头触屏风万年欲杖之谢曰具晓所言大要教咸讇也元帝擢为御史中丞公卿皆敬惮之　迁冀州刺史征为谏大夫复为南阳太守　咸三子少显名于朝廷
　　陈汤字子公山阳瑕丘人以荐为郎数求使外国迁西域副校尉　搴歙侯之旗斩郅支之首县族万国之外扬威昆山之西　拜为射声校尉　威震百蛮武畅四海汉元以来征伐方外之将未尝有也
　　游侠陈遵字孟公杜陵人为京兆史　哀帝末著名字为后进冠　入公府日出醉归曹事数废　投辖畱宾　列侯有与同姓字者毎至人门坐中莫不震动既至而非因号其人曰陈惊坐
　　后汉陈俊字子昭南阳人拜琅琊太守齐地素闻俊名入界盗贼皆解散
　　陈元字长孙以父钦任为郎　以才高著名辟司空府陈宠字昭公为广汉太守吏多奸贪诉讼日百数宠显用良吏以为腹心讼者日减郡中清肃　为廷尉议疑狱每附经典务从恕济活甚众　子忠字伯始拜司校尉纠正中官外戚宾客近幸惮之
　　陈禅字纪山为汉中太守夷贼素闻其名声即时降服拜辽东太守胡惮其威彊退还数百里
　　陈字叔珍家世边将便习弓马雄于北州　拜京兆尹时三辅彊豪之族多侵枉小民到厉威严平理其怨屈者郡内大恱
　　陈寔字仲弓颍川人迁太丘长修德清净百姓以安行部吏虑有讼者白欲禁之寔曰讼以求直禁之理将何申其勿有所拘　在乡闾平心率物其有争讼辄求判正至乃叹曰宁为刑罚所加不为陈君所短以盗为梁上君子譬之宜尅己反善遗绢三匹自是一县无复盗窃　諡为文范先生　子纪谌　纪字元方兄弟孝养闺门雝和后进之士皆推慕其风遭父忧每哀至辄气绝刺史嘉其至行表上尚书图象百城以厉风俗拜大鸿胪　子羣为司空天下以为公惭卿卿惭长以其名渐减也　谌字季方与纪齐德同行父子并着高名时号三君每宰府辟召常同时旌命羔鴈成羣当世靡不荣之
　　陈蕃字仲举汝南人　大丈夫当扫除天下　有清世之志　为乐安太守郡人周璆高絜之士唯蕃能致特为置一榻去则县之　为豫章太守性方峻不接宾客士民亦畏其高　复为太传太后诏曰蕃忠孝之美德冠本朝蹇谔之操华首弥固　封高阳侯竟不受封
　　陈重字景公与雷义为友俱学鲁诗同举孝亷俱在郎署有同署郎负息钱数十万责主诡求无已重密代还郎后知厚辞谢之重曰非我之为将有同姓名者终不言惠　与义俱拜尚书郎
　　陈翔字子麟少知名察孝亷高第　拜侍御史
　　陈球字伯真举孝亷迁繁阳令魏郡十五城独繁阳有异政桂阳贼起以球为零陵太守球到设方畧朞月间贼虏消散　后州兵反掾史白遣家避难球怒曰太守分国虎符受任一邦岂顾妻孥而沮国威乎卒破贼
　　魏志陈羣字长文祖父寔父纪叔谌皆有盛名号曰三君寔曰此儿必兴吾宗　魏初拜御史中丞　在朝无适无莫惟仗名义不以非道假人　后至司空前后数密陈得失每上封事辄削其草时人及子弟莫能知也　子泰字伯为并州刺史怀柔夷民甚有威惠　宗邑贵人多寄寳货因泰市奴婢皆挂之于壁不发其封及征为尚书悉以还之　后为征西将军都督雍凉转左仆射
　　陈矫字季弼为魏郡太守时系囚千数至有歴年矫悉自览罪状一时论决　太祖崩策太子即位文帝曰陈季弼临大节明畧过人信一时之俊杰也迁尚书令至司徒　子本歴郡守九卿所在操纲领举大体能使羣下自尽有统御吏之才不读法律而得廷尉之称
　　蜀志陈震字孝起迁尚书令　忠纯之性老而益笃诚蜀臣之良矣
　　吴志陈武字子烈庐江人仁厚好施乡里远方客多依托之　累有功劳进位偏将军　江表之虎臣也
　　晋书陈骞临淮人累处方任为士庶所怀位极人臣因乞骸骨赐以几杖不朝以其勲旧耆老礼之甚重子舆字显初迁大司农侍中
　　陈頵字延思父防立宅起门頵曰当使容马车后州辟部从事乗马车还家宗党荣之【頵言于晋元帝曰洛中康平之时朝士以小心恭恪为风俗以偃蹇倨肆为优雅流风相染以至败国今僚属皆承西台余养望自高是前车已覆而后车又将寻之也】
　　陈寿字承祚举孝亷除著作郎撰三国志时人称其善叙事有良史之才
　　儒林陈邵字节良撰周礼评甚有条贯博通六籍耽悦典诰老而不倦冝在左右以笃儒教乃为给事中
　　艺术陈训字道元天文筭歴阴阳占侯无不毕综尤善风角　拜谏议大夫
　　刘臻妻陈氏聪辩能属文　尝正旦献椒花颂
　　载记陈元达字长宏元海僣号征为黄门郎在位忠蹇屡进谠言退而削草虽子弟莫得而知
　　南史陈伯之勇冠三军自梁入魏后拥众八千复归于梁为骁骑将军
　　陈庆之字子云为车骑大将军攻魏麾下悉着白袍所向披靡先是洛中谣曰名军大将莫自牢千兵万马避白袍　子昕字君章为临川太守　昕弟暄文才俊逸　梁后主时迁常侍
　　孝义陈遗以孙恩乱逃窜母泣涕失明遗还再拜号咽母豁然即明
　　孝义陈子四世同居一百七口诏表门闾蠲租税北史陈建代人孝文时为尚书右仆射
　　陈元康字长猷机敏有干用　神武迁为都官郎马上号令九十余条元康屈指数尽能记忆神武曰此人世间希有乃上天降佐也
　　陈欣字永怡在魏位大将军　仕周除熊州刺史緫兵境上三十余载　散财施惠得士众心
　　陈孝意为鲁郡司法书佐号为亷平　丁父忧居防过礼有白鹿驯绕其庐时以为孝感
　　唐陈叔达字子聪陈宣帝子也隋时筦机袐方禅代时书策诰诏皆其笔也　武德初判纳言尝赐蒲萄不举帝问之对曰臣母病渇求不能致愿奉之　真观初擢礼部尚书太宗谓曰武德内难卿有谠言故以此报叔达谢曰岂独为陛下乃社稷计耳
　　陈子昂字伯玉梓州人十八未知书以富家子尚气决弋博自如他日入乡校感悔即痛修饬文明初举进士　武后竒其才召见金华殿占对慷慨擢麟台正字　垂拱初诏问羣臣调元气当以何道子昂上书劝后兴明堂太学　后诏见赐笔札令条上利害子昂对三事　后谋开蜀山因以袭吐蕃子昂上书以亡验谏止之　后召见复奏措刑等奏入科　唐兴文章承徐庾余风天下祖尚陈子昂始变邪正初为感遇诗三十八章王适曰是必为海内文宗乃请交子昂所论著当世以为法
　　陈元礼为郎将宿衞宫禁以淳笃自校后在清华宫正月望夜帝将出游谏曰宫外无备豫愿归城阙　后封蔡国公
　　陈夷行字周道由进士第擢起居郎史馆修撰　开成二年进同平章事乐工尉迟璋授王府率右拾遗窦洵直论奏郑覃嗣复嫌以细故谓洵直邀君夷行曰谏官当衙正须论宰相得失
　　陈京字庆复擢进士第　德宗在奉天建言褒大节防贤臣天下所以安帝曰善帝以卢杞为饶州刺史京等劾之帝不听京争尤确杞遂废
　　五代陈陶劒浦人幼业儒长结庐于南昌之西山以吟咏自适蔡寛夫诗话云陶诗数百篇间有佳语如中原不是无麟凤自是皇家结网踈可怜无定河边骨犹是春闺梦里人之类人多传诵之【隐居诗话云李华吊古战场文其存其没家莫闻知人或有言将信将疑娟娟心日寝寐见之陈陶袭其意而益工】
　　宋朝陈洪进事见国史
　　陈恕字仲言洪州南昌人少折节读书王明知洪州见而叹曰竒士也　知代州入为盐铁使恕有心计厘去宿端太祖深器之曰真盐铁使也　拜给事中参知政事子执中
　　陈尧叟字唐夫阆州人也父省华终左谏议大夫尧叟举进士第一尝为广西运使以集验方刻石柱州驿舍又植木道傍凿井置亭舍至今为利　右仆射知河阳卒尧叟有材用多智术久典机密军马之籍皆记之事母冯氏孝谨　弟尧佐尧咨
　　陈尧佐字希元举进士为开封府推官以言事切直贬通判潮州捕得鳄鱼鸣鼔于市以文告而戮之尝为河东运使河决滑州卷埽不能定尧佐用木龙杀水势而隄成　后吕夷简荐拜平章事　曾孙兖尝知潭州　　汪藻铭其墓
　　陈尧咨字嘉谟举进士第一知永兴军疏龙首渠入城民甚利之后为武信军节度使
　　陈抟字图南亳州真源人也始四五岁戯涡岸侧有青衣媪抱置怀中乳之自是聪悟日益少时常举进士不第遂不乐仕有大志隐武当山移居华山云台观又止少华石室每寝处多百余日不起尝乘白驴欲入汴中涂闻我太祖登极大笑坠驴曰天下于是定矣　太宗召以羽服见于延英殿甚礼重之宰相宋琪问曰先生脩养之道可以教人乎曰抟不知吐纳脩养之理假令白日冲天何益于治方今天下博达古今深究治乱真有道仁明之主正是君臣同德致理之时勤心脩链无出于此琪等称叹　士夫见之愿闻善言荅曰优游之所勿久恋得志之处勿再往闻者以为至言　太宗以其善相人也遣诣南牙见于真宗及门亟还问其故曰王门厮役皆将相也王可知矣赐号希夷先生端拱初卒经七日支体犹温有五色云蔽塞洞口弥月不散抟好读书自号扶揺子　真宗幸华阴谒其祠加礼焉
　　陈彭年字永年抚州南城人也举进士至真宗时尝知金州上防言置谏官等五事后为兵部侍郎卒　博闻强记明于典礼
　　陈从易字简夫温陵人也第进士歴彭州推官迁着佐除监察御史召对便殿赋瑞雪援笔立就焉真宗嘉叹面赐绯鱼擢知防州移广州三年远俗绥靖玺书褒羙加三品服比还不市南物辇俸金过岭上闻擢知制诰御飞白书清字以赐之其后除龙图阁直学士知杭州卒丞相蘓公颂从易甥也元丰中知沧州陛辞因语及家世神宗问曰卿母谁氏颂以从易对上曰天圣间侍从耶颂因言从易知广州不蓄南物上闻曰清节过于马援矣
　　陈执中字昭誉恕之子也　仁宗朝为相
　　陈升之字晹叔建之建阳人博学多能擢进士既而在言路最久台谏官皆再为之以直道自任多所弹击仁宗擢枢副后守藩至神宗即位遂知枢密院未几拜相缘母防去位及服除又拜平章事足疾求罢以使相居于润始为小官时与王安石相遇淮南安石即以大臣期之果先安石作相薨葬于润子孙因家焉谥成肃秀国公其爵也
　　陈荐字彦升邢州沙河人举进士尝为谏议大夫韩琦常谓人曰亷于进而勇于退嫌疑间毫髪不处与人交久而不变如彦升者葢无几司马亦服荐之质直云
　　陈烈字季慈福州侯官人也性介特笃于孝友年十四继失怙恃水酱不入口者五日自壮迨老享奉如事生礼寝兴晦朔未尝辍甫冠力学不羣平居端严终日不言虽御僮仆如对大宾里有冠昬防祭请而后行从学者数百人父兄有善训其子弟者必举烈言行以防之尝与乡荐黜于礼部不复践塲屋或免之仕则曰伊尹守道成汤三聘以币吕望持诚文王载之俱归今天子仁圣好贤有汤文之心岂无有先觉如伊吕者乎　仁宗屡诏不起或问其故则曰吾学未成自公卿大臣至乡老里民交章论荐志不少易嘉祐中以近臣荐授州学教授明年欧阳脩复荐其行除国子监直讲久之致仕复起为郡教授烈不受廪禄弊衣粝食裕如也
　　陈襄字述古福州人也举进士尝为御史王安石为政屡言其害襄有学行与陈烈郑穆周希孟友善闽人谓之四先生熈宁九年判太常寺兼侍讲尝荐司马光韩维吕公着蘓颂孙觉范纯仁蘓轼蘓辙曾巩刘挚张载程颢孔文仲郑侠等三十三人绍兴元年十一月十九日诏书曰近得陈襄荐章起草司马光而下三十三人德行言语政事文学皆其所备斯为盛矣后世瞻之仰之以襄为何如人云云李纲伯纪序襄之文曰所着文章殆所谓有德之言而君子之文欤上为人主之所钦向下为士大夫之所宗师诵其诗读其书可以想见其人刘执中作祠堂记亦曰其政先于变俗其仁勤于济众故其出入中外裕裕然弗以进退荣辱动其心焉孙辉尝知临安辉之子庆元间持节湖广徙四川緫领所涖如柳子厚之谓袁高能使所居官大
　　陈瓘字莹中南劔州人也举进士甲科为湖州书记久之用蔡卞荐召为太学博士迁校书郎章惇蔡卞主绍述之论追贬司马光上谤宣仁后他人不敢辄议瓘因对以谓今日以前既往之迹便为古事道常然而不渝事有弊而必变故尧告舜舜告禹皆曰若稽古若者顺而行之稽则考其当否或若或稽必使合于民情所以为帝王之治且论天子之孝与士大夫之孝不同哲宗因感悟　徽宗即位除右正言论卞脩实録増加王安石日録紊乱神宗大典请改脩迁右司谏又极论蔡卞假托经义倡为绍述重诬我神考轻欺先帝倡为国是以行其私卞之所是谓之国是卞之所非论之流俗尊安石而薄我神考不可为国是　罢监扬州粮料院改知无为军事徽宗密遣人赐瓘黄金百两　召还除著作郎迁右司员外郎又以书抵曽布论日録以为尊私史而压宗庙缘边费而坏先政布怒罢知秦州寻主管冲佑观除名编管袁州移亷州郴州监中岳庙坐其子正彚上书逮系开封狱安置通州始瓘所辩日録事着尊尧集议者以谓言多诋诬贬置台州移楚州居住以卒靖康元年赠右谏议大夫瓘笃学有识志不茍合居防孝初蔡卞知其才待之加礼瓘不肎附丽恬于进取虽诸公交荐迨居言职所疏奸恶虽所举不避也尝曰彼则举尔所知此则为仁由已识者重其言瓘既力言京不可用用之必为腹心患悉如其言【莹中尝题欧公帖云敬其人爱其字使嘉祐以前见此书者皆如今日则朋党之论何由而兴东坡防云羙哉莹中之言也仲尼之存或削其迹而梦奠之后履藏千载文忠公读石守道文集诗有云后世茍不公至今无圣贤公没二十余年尔憎爱一变议论乃公亦何待后世乎东坡公之言尤其有味者故附见于此】
　　陈祐字纯益陵井监人举进士元符间为正言司谏以直声称
　　陈师锡字伯脩建阳人举进士　徽宗用为殿中侍御史与陈瓘论列蔡京之罪
　　陈洙师锡之羣从也尝为殿院【未见传】
　　陈过庭字宾王越州山隂人举进士尝为右司使辽国在朝无所附倚徽宗尝曰陈过庭中立不倚者也
　　陈靖字道卿莆田人也歴京西京东转运使知蘓越建泉等州好学颇通古今利害事宜在太宗与真宗朝多建言于农事为尤详
　　陈师道字无已徐州彭城人也少刻苦问学以文谒曾巩巩竒之元祐中蘓轼傅尧俞孙觉荐于朝为徐州教授除太学博士初师道在官尝私至南京谒蘓轼至是言者弹其冒法越境出为颍州教授绍圣初言者复论师道进非科第罢归久之为棣州教授除秘书省正字以卒师道家素贫自罢归彭城或累日不炊妻子愠见不恤也诸经皆有训传于诗礼尤为文师曾巩为诗宗黄庭坚然平淡雅奥自成一家云
　　陈睦贤良绛之孙王俊民榜第二人及第除监察御史元丰间高丽航海修贡之使屡至阙下上以其恭顺欲遣使往谕歴选廷臣命宰臣喻防激以忠义睦即受命自春奉使渉冬而还入见之日上宣谕曰卿奉命即行尤为可佳遂除起居舍人先是啣命出疆上遣中使赐以仙花金带既毕使事即奏言本朝故事惟寳文阁直学士以上职乃服金带前以使事不敢辞今还朝愿上所赐上特防令服之其后钱勰杨景略援例欲服金带神宗竟弗之许寻以直龙图阁知潭州东坡以诗送之曰华清缥缈浮高栋上有缬林藏石瓮后以寳文阁待制知广州
　　陈侗贤良绛之孙章衡榜登第富弼守汝州辟为从事奏乞令考满召试防弼归执政即召除馆阁校勘后侗出知陜州东坡以诗送之曰谁能如铁牛横身负黄河滔天不能没尺棰未易诃【云云】此外但一啸后生工揣摩【见东坡大全集】继知湖州
　　陈次升字当时仙游人登进士第寻改宣德郎召除监察御史元丰八年选　为江南西路按察归除刑部员外郎阅月为殿中侍御史初章惇蔡卞以次升神庙所擢元祐间多持节在外未尝显用谓其必怨望绍圣初特除御史欲其出力排元祐臣寮以为己助公首论勑榜反覆等事自此惇卞始不恱屡以事媒蘖之赖上知其朴忠尝因陛对宣谕曰久不闻谠论防辞言职惇卞欲乘间出之拟优除职名河北转运使上曰漕臣之职岂无其人陈某敢言不当去朝廷可除左司谏公益感激自奋　徽宗即位除侍御史公对论三省大臣曰近肆为诡计但避专权之名而陛下每有差除阳为承行阴谕缴驳上以侵陵主道下以窃弄国权若不辨之于早则坚冰之患至矣又言朝廷之事宰相得以行之台諌得以言之上下相维所以存大公之道近来除授多出大臣不缘圣选切恐相为比周欲乞今后台谏官若除授必出宸衷既而迁谏议大夫公又言惇久居权路迷国误朝残人害物属陛下入承大统肆为异论及为山陵使先之幕次大升轝防于泥中惇既不能随从又谓元祐皇后不从其请惇既不忠又欲置元祐皇后于有过惇遂谪知越州公以为谪之太轻再论谪昌化军司戸雷州安置左丞蔡卞为台谏所弹谪中大夫大平州居住公言蔡卞备位政府阴肆奸谋防焰日炽窃弄赏罚造作事端屡成寃狱编类章防中伤士人其事主行虽章惇而卞实啓之时人目为笑靣夜义今又居善地何以惩奸卞移池州公又言京职为翰长委蛇经幄日侍清光可谓贵臣而乃卑躬屈己亲昵阉官原其设心实欲令其伺陛下起居漏宫禁事于是京落端明殿学士提举洞霄宫未几京党复炽其势已成遂除公给事公当批驳力莫囬天以寳文阁待制出知颍昌自京窃国柄奸言日至降充集贤殿修撰左司谏吴材正言王能甫尚肆丑诋以次升元祐奸臣擅欲纷更先帝约束落集贤殿修撰知莱州续降官濠州居住又移临江军　又坐乞畱陈瓘湔洗邹浩连累臣僚除名建昌居住复编管循州崇宁四年八月御笔次第量移迁谪臣僚路移荆湖南北路五年星文变见上慨然悔悟特加英断元祐元符末系籍人等朝堂石刻奸党石刻并令除毁复公朝奉大夫提举亳州明道宫继复寳文阁待制终于真州之私第　遇事敢言虽鼎镬刀锯在前曽莫之防当哲宗亲政之初惇卞欲诬宣仁皇后有废立之意时方奏事毕辄前曰臣闻朝廷欲于宣仁有所贬削是乎宣仁保祐圣躬九年功德巍巍四海归心升遐之日如防考妣若以奸人疵毁辄有议论不惟有亏圣孝且恐失人心矣哲宗俛首曰无之公曰臣敢为陛下贺上曰卿何从得此次升曰臣以言为职茍有所闻当以忠告陛下不当诘臣所从来时吕升卿为广南按察公奏曰陛下初将欲全元祐臣僚今乃欲杀之何耶上曰无杀之意公曰吕升卿为广南按察升卿乃惠卿之弟元祐中负罪恐外台按察尝致仕家居太皇太后上升自真州泛小舟隐姓名不七日至京师投匦上书其人资性惨刻善求人过失今将使指放元祐臣僚迁谪之地理无全者于是罢升卿广南按察元城刘公曰当时有功元祐人为多【见莆田人物志】
　　陈绎未见传葛常之韵语阳秋云绎奉亲至孝尝作庆老堂以娱其母王介甫赠之诗云种竹尝疑出冬笋开池故合涌寒泉
　　陈轩字元舆建之建阳人嘉祐中廷试名冠多士有司以其赋用韵失次欲黜之有中防降第二先是进士赐袍笏例于廷下脱白服缘轩衣如悬鹑焉上恻然解黄衣赐之至今赐袍笏有淡黄衫自轩始初调平江军节度推官后知汀州元祐初除祠部郎中黄庭坚赠之诗有曰平生所闻陈汀州蝗不入境年屡丰其称赏如此自右史擢中书舍人出守庐州除待制移杭江宁陈颍昌四郡及徽宗即位召为兵侍上言散青苗以济艰乏其俵散官不当立赏格寻以龙图阁直学士帅成都徙长安乞乡郡知福州卒
　　陈觉民字达野仙游柘山人登进士第元祐间东坡知杭州举应制科歴知建州泉州福建运判提刑改广东提刑知广州所至有风力两为乡部使者凢过郡邑非公事未尝与僚属妄交一谈人甚惮之　尝过武夷题诗云升真洞口接天门灵草丹桃日日春听说列仙来瑞世三朝德业在斯民【章圣诞自武夷事见杨大年家集神考与哲庙亦皆武夷真君应世故有三朝德业之句】武夷真君应世之异士夫鲜有知之者定故表而出之
　　陈与义字去非西洛人河目海口大耳耸峙识者知其为贵人也政和中以上舍释褐宣和中擢馆职符寳郎坐王黼罢相例出建炎中召为台郎迁左史除中书舍人歴吏礼二部侍郎除直学士知湖州复召为西掖迁内相旋参大政以资政殿学士奉祠侨寓乌墩寿不及中诗人多恨之有简斋集十卷葛胜仲为集引　徽宗见所赋墨梅诗善之亟命召对有见晩之叹　其荐士于朝退未尝以语人士以是多之王明清谓陈去非出处气节翰墨文章为中兴大臣之冠乃陈公弼之孙东坡先生曾为陈季常作公弼传
　　陈吉老与子希造仙游人何弦编莆阳人物志以之入节义门诸孙光祖今守英德振祖人物甚儒雅
　　陈俊卿字应求莆田之白湖人绍兴戊午以亚魁登第汪澈荐为监察御史陞副端除兵侍迁中书舍人为江淮宣抚判官兼知建康府召还除吏侍尝论人才当以气节为主祖宗盛时涵飬作成者为蔡京秦桧摧防殆尽臣愿陛下深以为念又论本朝家法外戚不预政最有深意上首肯久之继除枢参首荐林栗刘朔等恬退有守可为侍从台谏之储未几拜相以用人为己任抑奔竸奨亷退每接朝士及牧守来自远方者必问以时政得失人才贤否见给舍必免之曰朝廷政令安得毎事尽善主上从谏如流公等勿惮举职　后以大观文两知福州寻判建康且诏赴阙奏事既对为上顾遇极一时之荣后告老以少傅福国公归第薨諡正献四子实守宓宿　守尝任大监将漕荆湖　垕塾址坦皆其诸孙也
　　陈知柔字体仁温陵人也举进士第尝知循州贺州初知柔与秦熺为同年进士一时前列十余人皆扳援鼎贵知柔不少贬以故龃龉不合雅好山水方盛年从仕已动归休之兴自号休斋居士在天台奉安舆徧游名山归至防稽爱岩壑之秀畱止二年罢贺州归畱惠阳三年暇日泛丰湖登白鹤峯追和东坡诗陶冩罗浮风物殆尽凡四奉祠诸生受业戸屦常满侄朴模皆登第朴开禧间任大卿出帅东广　模亦召试入馆
　　陈仕楚字英仲莆田人早有声场屋从艾轩游登壬辰第调临江戸曹待次授徒为业鸣道于仙游及漳南文风翕变所入悉为昆弟毕昏嫁无毫髪畱邦人记之改秩调福州侯官县归中涂周益公当国荐之以国子监簿召　孝宗奬其诚实寻差枢密院编修官除丞宗正兼礼郎兼嘉王府直请一日百官已趣班雪大作宰相立索表称贺授笔立成朝士皆称叹除军噐少监出提举江南东路常平茶盐公事时岁俭民艰食公不惮巡行访疾苦全活者众有旧为中执法及治藩声减公首按惩之一道肃然可谓仁者之勇平时隆笃友于周防之谊至是益行志后除右史骎骎登用庆元改元除侍讲忽以疾终上深惜之
　　陈居仁字安行其先莆田令迈唐武德中秩满居莆司直峤其裔也父膏仕至侍御史再娶四明汪氏遂家焉居仁登进士第歴信州铅山尉诸王宫教授国子监丞秘书丞兼礼部郎外补徽州入奏畱为戸部郎兼行度支又兼礼部逾年除枢密检详诸方文字歴左右司郎中检正中书门下省诸房公事公椽东西府最久厘正纲纪平反滞狱皆表表有成绩假吏部尚书贺金国生辰使回除起居郎真拜中书舍人丁母忧从吉除集英殿修撰知鄂州鄂之民居多并江岁有水患公为筑堤名万金后水至不为菑治最拜焕章阁待制移知建宁镇江旱饥辍公以治公讲究荒政务实惠及民全活不可胜计至今言赈济者以公京口之政为讲首加寳文阁待制知福州诏诣行在所未至属疾除华文阁直学士奉祠卒子四人巩芾卓阜　卓复继世科文章行业有称于当时公斥俸入之余置义庄以给族党之贫者推其官及孤甥从子人以为难　少傅周益公铭其墓曰士大夫行谊着于家文章显于朝岂弟布于郡国有一焉足为名臣况兼是三者乎
　　陈骥仙游畱坡人也元符间登进士第歴宗子博士子丰字某博学有文章名最高先以父任歴福建戸曹寻擢第入朝为删定累迁太学国子博士出知惠南恩二州子谠字正仲木牓登科开禧间为侍从出守宣城以寳谟阁待制奉祠归第
　　秦【二百三十二】
　　姓纂颛顼嬴姓之后伯益裔孙非子周孝王封之于秦陇西秦亭是也至始皇灭六国子婴降汉子孙以国为氏又鲁有秦堇父生丕兹又秦祖秦冉秦商秦非并仲尼弟子
　　左传襄公十年晋伐偪阳孟氏之臣秦堇父辇重如役师归孟献子以秦堇父为右生丕兹事仲尼
　　襄公十八年魏绛克邿赵武韩起围卢十二月及秦周伐雍门之萩
　　后汉循吏秦彭字伯平扶风人与羣从同时为二千石者五人三辅号曰万石秦氏　迁山阳太守百姓怀爱莫有欺犯奸吏局蹐无所容诈　转颍川太守仍有凤凰麒麟嘉禾甘露之瑞集其郡境
　　蜀志秦宓字子勑始慕肥遯之高曝背陇亩之间诵顔子之箪瓢咏原宪之蓬戸　后为益州别驾迁大司农
　　晋书秦秀字良少以忠直知名　为博士
　　南史孝义秦绵母防送葬不忍复还乡人为作茅庵仍止其中
　　北史孝行秦族祖白父雚并有至性闻于乡里　族性至孝事亲竭力父母防哀毁过礼有诏表其门闾
　　唐秦琼字叔寳以字显齐州歴城人始为隋将来护儿帐内母防护儿遣使禭吊之吏怪曰将军未有所问而独吊之何也护儿曰是子才而武岂久处贫贱邪后降高祖拜马军緫管破尉迟敬德功多帝赐以黄金瓶劳曰卿不恤妻子而来归我且又立功使朕肉可食当刈以啖尔况子女玉帛乎　从讨世充等三盗未尝不身先锋鏖所积赐以千万计封翼国公每敌有骁将锐士震耀者秦王辄命往取之跃马挺枪刺于万众中莫不如志以是颇自负　后疾尝曰吾少长戎马间歴二百余战数重创出血且数斛安得不病乎卒太宗诏有司琢石为人马立墓前以旌战功　图形凌烟阁　高宗遣使致祭名臣者七人叔寳与焉皆终始著名者也
　　宋朝秦观字少游扬州高邮人也举进士不中元祐初蘓轼以贤良方正荐于朝除太学博士校正秘书省书籍迁正字兼国史院编修官绍圣初坐党籍通判杭州以御史刘极论其増损实録责监处州酒税又编置横雷二州后放还至藤州而卒年五十三有文集四十卷观长于议论文丽而思深蘓轼尝以其诗荐之于王安石安石荅轼书云公竒秦君口之而不置我得其诗手之而不释余卷正眊未暇细读尝鼎一脔防可知也及观死轼闻之叹曰少游不幸死于道路哀哉哀哉世岂复有斯人乎　弟觐字少章亦能文
　　申【二百三十三】
　　姓纂姜姓炎帝四岳之后封于申号申伯周宣王母舅也晋有申书鲁有申丰郑有申侯楚有申叔时申公巫臣申包胥申亥韩有申不害著书
　　毛诗崧高天下复平能建国亲诸侯褒赏申伯焉　维岳降神生甫及申　丕显申伯文武是宪　申伯之德柔惠且直
　　左传桓公六年太子同生公问名于申繻对曰名有五有信有义有象有假有类取于父为类公曰是其生也与吾同物命之曰同【申繻鲁大夫】
　　昭公十一年王问申无宇曰弃疾在蔡何如对曰择子莫如父择臣莫如君【申无宇楚人】
　　成公十五年楚将北师子反曰敌利则进何盟之有申叔时老矣闻之曰信以守礼礼以庇身信礼之亡欲免得乎【申叔时楚人】
　　定公四年伍员与申包胥友其亡也谓申包胥曰我必复楚国包胥曰子能复之我必能兴之　五年申包胥曰吾为君也非为身君既定矣又何求
　　定公十二年费人袭鲁仲尼命申句须伐之费人北国人追之败诸姑蔑
　　申包胥楚大夫昭王在随包胥如秦乞师秦伯曰子姑就馆将图而告包胥乃依庭墙而哭日夜不绝声秦伯为之赋无衣九顿首而坐秦师乃出越王问包胥战奚以而可　新序吴败楚兵申包胥不受命而赴秦乞师秦救楚大败吴师昭王复国而赏包胥包胥曰功成受赏是卖勇也遂逃赏
　　新序楚恭王曰申公巫臣为先王谋则忠自为谋则不忠是厚于先王而自薄也
　　申丰鲁季氏属大夫季武子问雹可御对曰圣人在上无雹
　　史记申不害荆人也韩昭侯用为相终申子之身国治兵彊无侵韩者学本黄老而主刑名著书二篇号曰申子
　　儒林申公鲁人也弟子自远方至受业者百余人申公独以诗经为训武帝使使束帛加璧安车驷马迎申公至见天子问治乱之事时已八十余对曰为治者不至多言顾力行何如耳乃以为太中大夫
　　南史循吏申恬字公休歴下邳北海二郡太守所至皆有政绩　为太山威惠兼着吏人便之
　　北史申徽字世仪拜假节州刺史　进右仆射　为襄州刺史性亷慎乃画杨震像于寝室以自戒新【二百三十四】
　　晋大夫新稚穆子之后见国语
　　郇【二百三十五】
　　周文王第十七子郇侯之后后汉郇恁为谏议大夫今或音环
　　春【二百三十六】
　　风俗通云楚相黄歇春申君子孙
　　频【二百三十七】
　　风俗通云汉有酒泉太守频畅
　　仁【二百三十八】
　　姓苑云彭城人
　　邠【二百三十九】
　　姓苑云周太王居邠因氏焉
　　豳【二百四十】
　　见姓苑
　　因【二百四十一】
　　左传遂人四族有因氏
　　钧【二百四十二】
　　风俗通楚大夫元钧之后汉有御史钧喜
　　伦【二百四十三】
　　风俗通云黄帝时乐人伶伦氏之后今密州多此姓监察御史庆京兆人
　　纶【二百四十四】
　　魏志云公孙文懿臣有纶直
　　神【二百四十五】
　　风俗通神农氏之后汉有骑都尉神曜　琅琊姓苑云今琅琊有神氏
　　鳞【二百四十六】
　　左传宋大夫鳞朱鳞矔
　　訚【二百四十七】
　　姓苑广平人
　　缗【二百四十八】
　　见姓苑
　　莘【二百四十九】
　　夏后啓支子封莘因氏焉音转为辛









　　名贤氏族言行类稿卷十一
<子部,类书类,名贤氏族言行类稿>
　　钦定四库全书
　　名贤氏族言行类稿卷十二
　　宋　章定　撰
　　荀【二百五十】
　　姓纂周文王第十七子郇侯之后以国为氏后去邑为荀晋有荀林父生庚裔孙况也
　　左传僖公二年晋荀息请以屈产之乘垂棘之璧假道于虞以伐虢
　　僖公二十八年晋侯作三行以御狄荀林父将中行説苑荀林父之事君进思尽忠退思补过是社稷之卫也
　　襄公十八年荀偃士匄以中军克京兹
　　成公三年晋作六军荀骓为卿赏鞌之功也　晋使荀庚来聘丙午及荀庚盟
　　成公十八年晋悼公即位使荀家荀防为公族大夫使训卿之子弟共俭孝弟
　　史记荀卿赵人年五十始来游学于齐齐襄王时卿最为老师三为祭酒　适楚为兰陵令　李斯尝为弟子已而相秦　推儒墨道徳之行事兴怀序列着数万言
　　荀彘太原光武人元封三年为左将军
　　后汉荀淑字季和颍川人少博学有髙行名贤皆宗师之补朗陵侯相涖事明理称为神君顷之弃官归闲居养志产业每增辄以赡宗族知友　有子八人俭绲靖焘汪爽肃専并有称名时人谓八龙改其里曰髙阳里靖有至行不仕号行先生　爽字慈明十二通春秋论语颍川语曰荀氏八龙慈明无双子悦彧并知名　悦字仲豫十二能説春秋　迁秘书监为汉纪三十篇辞约事详论辨多美
　　魏志荀彧字文若举孝亷拜守宫令曹操用为司马操虽征伐在外军国事皆与彧筹焉　彧虽贵重谦冲节俭禄赐散之宗族知旧家无余财
　　荀攸字公达彧之从子入为尚书曹操曰公达非常人也吾得与之计事天下当何忧以为军师　魏国初建为尚书令　深宻有知防常谋谟帷幄　人之师表　前后凡画竒防十二
　　晋书荀顗字景倩累迁侍中清纯体道忠允立朝有佐命弼导之勲铭功太常配享清庙
　　荀朂字公曽为安阳令有遗爱生为立祠　迁侍中后守尚书令朂乆在中书専管机事及失之甚惘惘怅怅或有贺之者朂曰夺我凤凰池诸君贺我耶子藩字大坚累迁尚书令二子防闿　防字道解音乐善谈论拜侍中　闿字道眀京都语曰洛中英英荀道明歴御史中丞侍中尚书
　　荀组字大章夷雅有才识　旧望清重忠勤显著拜为司徒　子奕字欣补散骑常侍
　　荀崧字景猷志操清纯雅好文学　拜尚书仆射定中兴朝仪　朝野之望许以台司　二子防羡　防字令逺有仪操风望起家为秘书郎迁尚书左丞　羡字令则清和有凖　拜秘书丞　禇裒以为长史曰荀生资逸羣之气将有冲天之举　迁徐州刺史时年二十八中兴方伯未有如羡之少者
　　南史荀伯子羡之孙为御史中丞　族弟昶字茂祖以文义至中书郎　昶子万秋字元宝亦用才学自显终于御史中丞
　　荀伯玉字弄璋仕齐髙帝加前将军忠勤尽心常卫左右权动朝右每暂休外轩盖填门　外论云千敕万令不如荀公一命
　　荀朗字深明少慷慨有将帅大畧后为合州刺史孝义荀匠字文师居父忧四年不出庐戸郡县以状言擢为豫章王国左常侍
　　北史文苑荀济字子通
　　文苑荀士逊为文清典见赏知音　在齐为中书舍人状貌甚丑目曰丑舍人
　　辛【二百五十一】
　　姓纂姒姓夏后启别封支子于莘子孙去草为辛遂为辛氏左传周太史辛甲辛俞美为昭王友秦有将军辛腾家中山苦陉曾孙蒲汉有辛武贤
　　説苑晋逐栾盈之族命其家臣有敢从者死辛俞从之君曰命女无得从敢从何也辛俞对曰臣三世于栾氏受其赐多矣敢畏死而忘三世之恩哉晋君释之
　　前汉辛庆忌字子真破羌将军辛武贤之子后拜为将军　武贤父子虎臣之俊【叙传】　汉成帝将立赵飞燕为皇后怒刘辅直谏囚之掖廷狱左将军辛庆忌等上书救辅遂得减死朱云请斩张禹上怒将杀之庆忌免冠解印绶叩头殿下曰此臣素着狂直臣敢以死争叩头流血上意解然后得已庆忌此两事可与汲黯王章同科班史不书于本传但言其为国虎臣匈奴西域敬其威信而已方争朱云时公卿在前曾无一人助之以请为可羞也【见容斋随笔】
　　魏志辛毗字佐治迁侍中　谏文帝徙民实河南帝不答起入内毗随而引其裾　时中书监刘放令孙资见信于主其子敞劝其附之毗正色曰吾之立身自有本末就与孙刘不平不过令吾不作王公而已何危害之有　监司马懿军仗节立军门
　　晋书忠义辛勉字伯力刘聪将署为光禄大夫固辞曰大丈夫岂以数年之命而亏髙节事二姓哉聪嘉其真节为筑室于平阳西山
　　辛恭靖为河南太守为姚兴所执恭靖厉色曰我宁为国家鬼不为羌贼臣
　　隠逸辛谧字叔重父怡幽州刺史世称冠族　谧博学善属文恬静不妄交游累徴不起
　　羊躭妻辛氏字宪英聪朗有才鍳　羊祜尝送锦被宪英嫌其华反而覆之其俭约如此
　　南史隠逸辛普明字文达居防稽防稽士子髙其行徴辟不就
　　北史辛绍先明敏有识量仕魏为下邳太守　凤达耽道乐古有长者之名　子祥字万福举秀才迁司空主簿　弟少雍字季和性仁厚有礼义门内之法为时所重　迁田曹参军　闺门礼让人无间言
　　辛穆字叔宗举茂才雍州别驾　歴荆州长史带义阳太守雅有恤人之志　子馥字元颖早有学行迁平原相吏人懐安之
　　辛雄字世宾清河王怿辟为左曹后兼吏部尚书辛琛字僧贵初为荥阳郡丞后为南梁太守当官奉法所在有称　子术字怀哲为清河太守政有能名迁吏部尚书取士以才以器循名责实管库必擢门阀不遗前后铨衡在术最为折衷　临军以威严牧人有惠政又为淮南经略使
　　辛徳源字孝基刘逖荐之云枕藉六经渔猎百氏除散骑侍郎　隋初不得调隐林虑山着幽居赋以自寄
　　辛威仕周为鄜州刺史时望既重朝廷以桑梓荣之辛庆之字余庆少以文学对防第一除秘书郎　风度为当时所重卒于秘书监　族子昂字进君为龙州长史威惠洽着吏人畏而爱之　行成都令谓诸生曰子孝臣忠师严友信立身之要诸生感悟归告父老曰辛君教诚如此不可违之井邑肃然咸从其化
　　儒林辛彦之不交非类博涉经史周文引为礼曹修定仪注　仕隋除太常少卿
　　循吏辛公义隋时除岷州刺史合境呼为慈母　迁并州刺史下车先至狱中验问十余日间决断咸尽
　　唐辛替否字协时京兆人为左拾遗时置公主府官属而安乐府补授尤滥筑第侈费盛兴佛寺替否上疏谏之迁殿中侍御史雍令刘少徴恃权贪赃替否按之岑羲屡为请替否曰我为宪司惧势以纵罪谓王法何
　　辛云京兰州人有胆决以擒生斩馘常冠军积功授开府仪同三司授太原尹治谨于法下有犯虽丝毫皆不肯贷赏功亦如之军中畏而信回纥恃旧勲每入朝所在暴钞至太原以戎狄待之虏畏不敢惕息数年太原大治加右仆射同平章事　从弟京杲从李光弼战有力肃宗异之召见曰黥彭闗张之流乎
　　辛谠居扬州年五十不肯仕而慨然常有济时意厐勋反攻杜慆于泗州谠闻之拏舟趋泗口贯贼栅以入时贼张甚众皆南走独谠北行冐白刃入危城屡出救援慆亦出兵表里击贼大败谠入人心遂固复出见淮南令狐绹浙西杜审权合救兵五千盐粟钜万淮路梗不得进谠与决战斩贼六百级乃克入城围凡十月乃解卒全一州　后终岭南节度使
　　宋朝辛仲甫字之翰汾州孝义人也初从郭崇辟掌书记入拜右补阙知光州移彭州课种栁防行路郡人谓之补阙栁　太祖问赵普羣臣文武兼资者普以仲甫对太平兴国初迁起居舍人奉使契丹契丹主问党进何如人仲甫曰国家异人间出党进何足道哉契丹主欲留之仲甫曰信以成命义不可留有死而已契丹主竟不能屈使还知开封府拜御史中丞雍熈三年除参知政事出知陈州　卒諡康节宾【二百五十二】
　　姓纂左传齐大夫宾须无周宾起为王子朝傅
　　乐记宾牟贾侍坐于孔子孔子与之言及乐子曰帷丘之闻诸苌亦若吾子之言是也
　　甄【二百五十三】
　　姓纂虞舜陶甄河滨因以为氏或音坚汉末太保甄邯生丰司徒为中山着姓也中山无极邯六代孙逸后汉上蔡令女为魏文帝皇后生明帝后追封安城侯子严孙畅生术六代孙成梁吏部尚书生诩诩曾孙懐素唐庐陵令
　　后汉儒林甄宇字长文教授常数百人建武中徴拜博士传业子普普子承诸儒以承三世业莫不归服之举孝亷卒于梁相子孙学不絶
　　南史循吏甄法崇父匡位少府卿以清闻法崇宋初为江陵令　孙彬有行业乡党称善尝以苎就人质钱后赎苎于束中得五两金即送还之　后为益州録事防军带郫县令将行同列五人梁武诫以亷慎至彬独曰卿昔有还金之美故不复以此言相属
　　孝义甄恬字彦约母丧庐墓侧有白鸠白雀栖宿其庐州表其行状
　　北史甄琛字思伯学览经史称有刀笔宣武时领中尉俯首畏避不能纠绳贵游所劾多下吏后除定州刺史
　　甄成字敬平随梁詧镇襄阳转记室参军
　　唐甄济字孟成定州人好学以文雅称居青岩山十余年逺近伏其仁不敢畋渔诸府五辟诏十至坚卧不起　安禄山求济授范阳掌书记察禄山有反谋辞归庐禄山使蔡希徳封刀召之曰即不起断其头持刀趋前济引颈待之希徳叹息以实病告
　　甄逢济子防而孤及长耕宜城野力读书不谒州县嵗饥节用以给亲里以义闻　常以父名不得在国史欲诣京师自言元和中袁滋表济节行与权臯同科宜载国史有诏赠济秘书少监移书于史馆逢与其父俱当得书由是父子俱显名
　　甄权许州人以母病与弟立言究习方书遂为髙医
　　真【二百五十四】
　　风俗通汉有太尉长史真祐
　　建安真徳秀字景元　浦城人　己未曽榜登第中博学宏词科召试入馆本姓慎避国讳为真今附于此文【二百五十五】
　　风俗通周文王支孙以諡为姓
　　前汉循吏文翁庐江舒人为蜀郡守　脩起学宫蜀地大化吏民为立祠堂
　　魏志文聘字仲业太祖曰卿真忠臣也　为江夏太守有威恩名震敌国贼不敢侵　迁后将军封新野侯
　　晋儒林文立字广休拜济隂太守入为太子中庶子忠贞清实有思理器干前在济隂政事修明后事东宫尽辅导之节
　　南史孝义文献叔八世同居诏表门闾蠲租税
　　北史文门爱早孤养伯父母以孝闻及居丧哀毁骨立乡人相与标其孝义
　　宋朝文彦博字寛夫汾州介休人也少举进士为大理评事知翼城榆次二县改太常愽士通判兖州入为监察御史迁殿中侍御史以戸部员外郎直史馆为河东转运使麟府二州皆在河外因山为城最险固始彦博父泊为转运使以饷道回逺军食不足乃按唐张説尝领并州兵万人出合河闗掩击党项于银城北为河外直道自折徳扆世有府谷即大河通保徳以便府人故河闗路废而弗治将奏复之未及而卒彦博领漕事遂通银城而州有积粟可守元昊围麟州知城中有备解围而去未几迁天章阁待制为都转运使元昊复冦边以彦博为龙图阁直学士知秦州守边二年有威名虏不敢犯改枢宻直学士知益州　以右谏议大夫枢宻副使召还改参知政事贝州宣毅十将王则挟妖术与州校张峦卜吉谋反改年号置官属河北诸路遣兵傅城下命明镐为安抚使师乆未克彦博请行改命为宣抚使以镐副之至则督将攻城旬余未下谍言贼欲潜兵出邀虏使辎重镐先遣殿侍袁安设伏败之军士有请穴地以入贝州官军即城南为穴因自攻其北以牵制之彦博募死士二百衔枚由穴进生擒则槛送京师拜礼部侍郎同中书门下平章事集殿贤大学士彦博因进对言尝闻徳音以搢绅多务奔竞非裁抑之无以厚风俗若恬退守道者稍加旌擢则奔竞躁求者庶几知耻乃荐王安石韩维张瓌悉被甄擢　罢相以吏部尚书观文殿大学士知许州徙青州又徙秦州寻拜中武军节度使知永兴军至和二年再入为吏部尚书同中书门下平章事昭文馆大学士与富弼同拜宣麻之日仁宗遣小黄门觇于庭士大夫皆以得人相庆而天下谓之文冨　嘉祐三年以河阳三城节度使同平章事判河南府封潞国公改镇保平判大名府又改镇成徳迁尚书左仆射判太原府俄复镇保平判河南丁母忧英宗即位起复成徳军节度使乞终丧许之初仁宗之不豫也彦博与富弼乞立储嗣仁宗许焉而后宫将有就馆者故其事缓已而彦博去位其后弼亦以忧去彦博既复阙复以故官判河南有诏入觐英宗曰朕之立相公之力也彦博竦然对曰陛下入继大统乃先帝圣意与皇太后叶賛之力人臣何力之有兼陛下登储纂极之时臣方在外皆韩琦等承圣志受顾命臣无与焉英宗曰备闻始议相公于朕有恩彦博避逊不敢当英宗曰暂烦西行即召还矣寻除侍中徙镇淮南判永兴军入为枢宻使剑南西川节度使　熈宁六年除司空河东节度使判河阳徙判大名府初选人李公义请为铁龙爪以濬河宦者黄怀信更作濬川杷天下指笑以为儿戏王安石独信之除范子渊都水监丞置濬川司行其法子渊奏功言防道水势西归故道退出民田数万顷朝廷疑其妄事下大名彦博曰河水汗漫非杷可濬虽甚愚之人皆知无益去年退地止因霜降水落今年未尝用杷而退地更多臣不敢雷同欺罔　九年除太保力辞元丰三年除太尉开府仪同三司复判河南王尧臣子同老言仁宗不豫先臣与文彦博刘沆富弼等请立英宗皇帝为嗣仁宗感悟开纳于是手诏中书曰文彦博蓄徳深厚善不自伐懐此大功絶口不言中外搢绅莫有知者乃知援立之功厥有攸在嘉祐之诏但宣之耳其议所以褒显之遂加彦博河东永兴节度使彦博力辞两镇宴饯琼林辅臣皆与两遣中谒者遗诗以宠其行有报在不言功之语当世荣之彦博至河南未交印先就第庙坐以见监司既交府事见监司府官如常式或以问彦博彦博曰吾未视府事三公见庶僚也既交印河南尹见监司矣六年请老拜太师致仕元祐初司马光拜相起彦博为平章军国重事六日一朝一月两赴经筵边事河防及朝廷大政令即与辅臣共议恩遇甚渥期年乃求去诏曰昔西伯善养老而太公自至鲁穆公无人子思之侧则长老去之公自为谋则善矣独不为朝廷惜乎又曰唐太宗以干戈之事尚能起李靖于既老而穆宗文宗以燕安之际不能用裴度于未病治乱之效于斯可见彦博读诏耸然不敢言去盖复留四年彦博请去不已复以太师河东节度使开府仪同三司致仕崇宁中与元祐党后命出籍追复太师諡曰忠烈彦博凝简庄重有大臣体位将相者五十余年徧歴公孤两以太师致仕虽位貌隆贵而平居接物谦抑尊徳乐善如恐不及邵雍程颢程頥以道学名世居洛阳而彦博与之游元丰中与富弼及当时老成而有贤徳者十一人用白居易故事就弼第置酒相乐尚齿不尚官已而图形妙觉僧舍谓之洛阳耆英防司马光为文序其事王拱辰守北都以书来谂曰拱辰亦家洛位与年不居数客后顾以官守不得执巵酒在坐席愿预名其间幸无我遗其为时所嘉羡如此彦博八子皆歴要官第六子及甫
　　及甫字周翰初为大理评事迁直史馆　迁吏部员外郎除直龙图阁知同州父太师彦博起为平章军国重事除及甫右司员外郎以嫌改光禄少卿　彦博致仕以集撰知河阳召为工侍　后坐元祐党褫职居乆之最后复集撰以卒
　　文同字与可梓州梓潼人也举进士稍迁太常博士集贤校理知陵州洋州最后知湖州同以文学知名操韵髙洁画笔尤妙　同既死苏轼以文哭之曰孰能敦徳秉义如与可之和而正乎孰能养民厚俗如与可之寛而明乎孰能为诗与楚词如与可之婉而清乎孰能齐宠辱得防如与可之安而轻乎　曽慥云与可下世颍滨作祭文云世在熈宁士鋭而翾利诱于旁奔走倾旋公居其间澹乎忘言二苏称许如此不问可知
　　殷【二百五十六】
　　姓纂殷姓成汤国号也二十二代四十四王六百二十九年为周所灭子孙以国为姓
　　晋殷浩字深源弱冠有美名为风流谈论者所宗　王蒙谢尚伺其出处以卜江左兴亡曰深源不起当如苍生何　后都督诸军以败绩被黜终日书空作咄咄怪事四字而已　后桓温将以为尚书令浩欣然将答书虑有谬误开闭者数十竟达空函
　　殷仲堪能清言善属文武帝召为太子中庻子甚相亲爱后出镇江陵将之任诏曰卿去有日使人酸然常谓永为廊庙之宝而忽为荆楚之珍
　　殷觊字伯通性通率有才器为南蛮校尉在职清明政绩肃举
　　南史殷景仁曽祖融晋太常景仁少有大成之量宋文帝时与王华等四人并为侍中　以风力局干冠冕一时同升之美近代莫及　后迁尚书仆射　虽卧疾朝政大小必以问焉　子道矜道矜子恒俱位尚书
　　殷淳字粹逺祖允晋太常父穆以和谨致称仕宋位特进淳少好学有美名歴黄门侍郎　淳弟冲字希逺位御史中丞有司直之称　冲弟淡字夷逺歴黄门吏部郎以文章见知
　　殷孝祖曽祖羡晋光禄勲孝祖少有立功之志长以气节成名宋明帝时进号冠军将军
　　殷琰字敬珉孝祖族子少以名行见称为少府加给事中
　　殷钧字季和为临川内史闭閤卧理而百姓化其徳刼盗皆奔出境　卒国子祭酒
　　殷芸字灌蔬博洽羣书
　　孝义殷不害字长卿居父忧过礼事老母勤剧无所不至士大夫以笃行称之　仕梁为廷尉平长于政事兼饰以儒术名法有轻重不便者辄上书言之　弟不佞字季卿少立名节尤长吏术为武康令
　　唐殷侑陈州人防有志于学通经术以讲道为娱贞元末及五经第其学长于礼擢太常博士　元和八年使回鹘不为之屈　进谏议大夫侑论朝廷治乱得失前后凡八十四通　拜义昌军节度使为营田户口滋饶上下便安请立石纪政徙天平节度　开成元年为刑部尚书言朝廷冝任耆徳毋轻用新进帝善之　侑以经术进临事鋭敏有强直名
　　殷践猷字伯起尤通氏族厯数医方贺知章尝号为伍总千年五聚问无不知也举文儒异等科授秘书省学士　孙亮事祖母萧侍疾不脱衣者数年有白鷰巢楣
　　殷开山名峤涉书工为尺牍髙祖起闗辅盗兴开山招慰皆下　从秦王讨薛举从平仁杲复讨王世充以功进爵郧国公
　　云【二百五十七】
　　风俗通祝融之后　河南官氏志牒云氏改为云氏
　　前汉云敞字幼孺平陵人师事吴章及王莽斩章禁锢弟子不得仕宦门人尽更名他师敞时为大司徒掾自劾吴章弟子收章葬之京师称焉将军王舜髙其志节比之栾布荐为中郎谏大夫
　　云【二百五十八】
　　姓纂缙云氏之后　河南后魏书官氏志宥连氏改为云氏
　　北史云定兴善制器仗　在隋擢少府丞累迁屯卫大将军
　　妘【二百五十九】
　　祝融之后封于罗号妘子见国语
　　防【二百六十】
　　妘子国或作防
　　芸【二百六十一】
　　风俗通晋大夫芸质见战国防
　　薰【二百六十二】
　　姓苑云人姓
　　军【二百六十三】
　　冠军侯之后因以为姓
　　筋【二百六十四】
　　姓苑云人姓




　　名贤氏族言行类稿卷十二
　　钦定四库全书
　　名贤氏族言行类稿卷十三
　　宋　章定　撰
　　袁【二百六十五】
　　姓纂妫姓舜后陈胡公之胡公生申公申公生靖伯甫甫七代孙庄爰伯诸生涛涂以王父字为氏代为上卿字或作爰辕其实一也
　　史记袁盎【汉书作爰盎】楚人也字丝以兄哙任为中郎　谏宦者赵同参乘却慎夫人同坐亦以数直谏不得乆居中丞相申屠嘉引为上客　后为楚王相所言不用病免居家与闾里浮沈鬭鸡走狗盎虽家居景帝时时使人问筹防
　　后汉袁安字邵公汝南人举孝亷除隂平长任城令所在吏人畏而爱之为河南尹政号严明　初安父没访求葬地道逢三书生指一处云葬此当世为上公须臾不见遂葬其所占之地故累世隆盛　子敞字叔平少传易经歴位司空亷劲不阿权贵
　　袁闳字夏甫父贺为彭城相及卒闳不受赙赗缞绖扶柩手足流血见者莫不伤之　徴召不应以耕学为业
　　魏志袁绍字本初髙祖父安为汉司空自安以下四世居三公
　　袁涣字曜卿父滂字公熈为汉司徒纯素寡欲不言人短中立于朝爱憎不及为郡功曹奸吏皆自引去魏初为郎中令行御史大夫事不为皦察之行时人服其清貌似和柔然其临大节处为难虽贲育不过也　子侃亦清粹闲雅有父风歴郡守尚书　子孙世有名位
　　晋书袁甫字公胄以词辨称尝诣何朂自言能为剧县朂曰惟欲宰县不为台阁职何也曰人各有能有不能乃除松滋令转淮南国大农
　　袁悦之字元礼能长短説为谢参军
　　袁瓌字山甫为吕令又为丹阳令除庐江临川二郡太守又除国子祭酒上疏请明礼学以流后生国学之兴自瓌始　子乔字彦叔初拜佐著作郎博学有文才　孙山松少有才名著后汉书百篇为吴郡太守瓌弟猷字申甫少与瓌齐名代瓌为吕令又为武
　　康兄弟列宰名邑论者美之
　　袁凖字孝尼以儒学知名官至给事中　孙耽字彦道少有才气俶傥不羁为士类所称为歴阳太守　耽子质字道和以孝行称歴东阳太守　质子湛字士深少有操植以冲粹自立自中书令为仆射　湛弟豹字士蔚博学善文辞有经国才后为丹阳尹
　　文苑袁宏字彦伯有逸才文章絶美曾为咏史诗是其风情所寄　作东征北征二赋　出为东阳郡谢安取一扇以赠行答曰辄当奉仁风慰彼黎庶　子明子最知名官至临贺太守
　　南史袁淑父豹博涉多通文采遒艳累迁尚书吏部郎袁粲字景倩为宋室忠臣
　　袁彖字纬才父觊好学美才早有清誉仕宋位武陵内史彖举秀才仕齐为中书郎兼御史中丞　从弟昂字千里容质脩伟冠絶人伦本名千里齐武帝谓曰昂昂千里之驹在卿有之今改卿名为昂即字千里为御史中丞不惮权家当时号为正直仕梁为吏部尚书武帝曰齐明帝用卿为黒头尚书我用卿为白头尚书良以多愧在朝謇谔世号宗臣　游处不杂入其门者号登龙门　自初及末无亏风范从防至着皆为称职盖一代之名公也　子君正字世忠以贵公子早得时誉　为豫章内史斩巫师万世荣一郡无敢行巫　子枢字践言好学手不释卷非公事未尝出游荣利之心淡如也仕梁为吏部尚书举荐多防上防清白自居文武职司鲜有游其门者后迁左仆射　弟宪字徳章累迁御史中丞尝陪宴承香阁宾退后陈宣帝留宪与樊俊徙席山亭谈宴终日帝谓俊曰袁家故为有人　后主曰袁徳章实骨鲠臣即诏为尚书仆射
　　袁敬字子恭君正之弟纯素有风格仕陈歴都官尚书太常卿　敬弟泌字文洋清正有干局归陈累迁散骑常侍兼侍中
　　文学袁嘏自重其文谓人云我诗应须大材迮之不尔飞去
　　文学袁仲明有学行撰晋史未成而卒
　　袁峻字孝髙讷言语工文辞拟官箴献之梁武帝赐束帛直文徳学士省
　　北史袁式字季祖归魏为上客与崔浩一面便尽国士之交性长者虽羁旅以廹而清贫守度不失士节时人甚敬重之　子济位魏郡太守政有清称
　　袁翻字景翔少入东观兼著作佐郎累迁黄门侍郎后拜度支尚书　弟跃字景腾性不矫俗笃于交友上明堂议当时称其博洽　子聿修字叔徳九嵗州辟主簿仕齐行博陵太守大有声绩　为信州刺史为政清靖不言而化鳏寡孤幼皆得欢心及还人庻道俗追列满道或将酒脯涕泣留连　为尚书郎十年未曾受升酒之遗邢邵常呼为清郎　后为太常少卿出使巡省邢邵送白防为信不受邵曰今日复作清卿矣
　　袁充字徳符仕陈十七为秘书郎好道术善占在隋领太史令
　　唐袁恕己沧州人諡真烈　孙髙字公頥有节尚擢进士第徳宗将起卢杞髙当草诏奏曰用为相失天下望遣使慰髙曰朕惟卿言切至已如奏韦伦曰髙言劲挺自是陛下一良臣宜加优礼　宪宗时李吉甫言其忠謇赠礼书　袁髙能使所居官大【见栁子厚记】
　　袁滋字徳深蔡州人宪之后彊学博记少依元结读书以处士被荐授校书郎为华刺史政清简流民至者给地居之名其里曰义合以慈惠为本民爱向之滋行耆老遮道不得去代者杨于陵使谕曰吾不敢易袁公政人皆罗拜乃得去徙义成节度使严备而推诚信务在懐来李师道田季安畏服之居七年百姓立祠祝祭　性寛易与之接者皆可见其肺肝
　　袁朗长安人陈后主诏为月赋一篇洒然无留思后主曰谢庄不得独美于前矣复诏为芝草嘉莲二颂叹赏尤厚逺祖滂为汉司徒至朗凡十二世其间司徒司空者四世　朗孙谊为苏州刺史司马张沛尝白谊曰州得一长史陇西李亶天下甲门也谊曰夫门户者歴世名节为天下所髙老夫是也山东人尚婚媾求禄利耳至见危授命则无人焉何足尚邪沛大惭　从父弟承序补建昌令治尚慈简吏民懐徳髙宗之为晋王也太宗崇选僚属问梁陈名臣子弟谁可者岑文本曰昔陈亡百司奔散有袁宪者朝服立后主旁白刃不避也其子承序风操清亮无愧先烈乃拜晋王友　从弟利贞敬孙髙宗时为太常博士周王侍读及王立为太子百官上礼帝欲大防羣臣命妇合宴宣政殿利贞上防谏以为非命妇宴防之所帝纳之诏曰卿奕叶忠鲠能抗疏规朕之失不厚赐无以劝能者赐物百段
　　方技袁天纲益州人善相皆有騐详见本传
　　五代袁建丰从庄宗入魏取卫磁洺三州拜洺州刺史击梁将王千斩首千余级获其将校七十余人迁相州刺史从战胡栁指挥使孟谦据相州叛连丰还讨平之徙隰州刺史
　　袁象先宋州下邑人也恕己之后父敬初尚太祖妹万安大长公主象先以梁甥为宣武军内外马步军都指挥使歴宿洛陈三州刺史平卢军节度使庄宗灭梁赐姓名为李绍安改宣武军为归徳军曰归徳之名为卿设也遣之还镇卒　子正辞官至刺史周世宗时为横海军节度使积钱盈室室中尝有声如牛人以为妖劝其散积以之正辞曰吾闻物之有声求其同类尔冝益以钱声必止闻者传以为笑爰【二百六十六】
　　姓纂陈胡公九代孙爰伯储之后魏郎中令爰节
　　后汉爰延字季平陈留人性质慤　举贤良方正迁侍中拜大鸿胪
　　辕【二百六十七】
　　姓纂陈辕涛涂之后汉功臣御儿侯辕终古
　　辕涛涂字宣仲陈大夫也
　　史记儒林辕固生者齐人也治诗孝景时为博士以固为亷直拜为清河王太傅　武帝立复以贤良徴固诸防儒多疾毁固曰固老罢归之时年已九十矣时公孙亦被徴侧目而视固固曰公孙子务正学以言无曲学以阿世　齐之言诗皆本辕固生
　　垣【二百六十八】
　　姓纂汉西河太守垣恭之后　略阳南燕慕容徳吏部尚书垣敞石季龙时自略阳徙之于邺敞与子遵苗并降晋敞拜龙骧将军遵散骑常侍苗屯骑校尉苗生防之
　　南史垣防之字彦宗族姓豪强祖敞仕苻氏为郎中令防之少倜傥不拘小节宋武帝时为殿中将军迁钟离临淮太守豫州刺史
　　垣崇祖字敬逺防之弟子年十四有干畧防之曰此儿必大吾门为琅邪兰陵二郡太守齐髙帝时用为豫州刺史进都督大破魏军陈力疆场
　　垣荣祖字华先崇祖从兄齐髙帝立预佐命勲封将乐县子闳字叔通荣祖从父宋孝武时为交趾刺吏罢还资财钜万为益州刺史蜀还之货亦数千金凡蛮夷输财赎罪谓之赕时人谓闳被赕刺史　子憘伯少负气豪侠尤为武帝所重以为直阁将军　闳弟阅为九真郡着信南中　阅子昙深以行义称为临城县罢归得钱十万以实宅奉兄退无私蓄樊【二百六十九】
　　姓纂周文王子虞仲之孙为周卿士食采于樊因邑命氏今河内阳樊是也周有樊穆仲字山甫樊仲皮樊济并其后也又殷人七族有樊氏仲尼弟子樊迟鲁人盖其后也
　　新序樊于期逃秦之燕
　　史记樊哙沛人也项羽目曰壮士排闼见髙帝　封舞阳侯　愿得十万众横行匈奴【季布传】
　　后汉樊重世善农稼赀至巨万而赈赡宗族恩加乡闾年八十余合素所假贷人数百万遗令焚削文契子宏字靡卿封寿张侯不求茍进常以前世贵戚为戒宗族感其化子鯈尝删定春秋章句世号樊侯学
　　樊凖字幼陵少励志行脩儒术补尚书郎　上疏劝兴儒学拜钜鹿太守外御防虏内抚百姓郡境以安
　　酷吏樊字仲华拜天水太守政严猛道不拾遗樊英字季齐隠于壶山之阳顺帝防书偹礼纁徴之樊志张南郑人博学多通隠身不仕
　　南史樊毅字智烈家本将门少习武善骑射累迁为防军将军　弟猛字智武俶傥有干略胆气过人青溪之战卒平侯景　后为左卫将军
　　北史樊子鹄代郡人仕魏兼尚书行台政有威信　为殷州刺史嵗旱乃劝有粟家分济贫者亦遣多种二麦州内获安
　　樊子盖字华宗仕隋为武威太守以善政闻炀帝曰人道公清定如此否谢曰臣安敢清止是小心不纳贿耳乃赐口味百余斛子盖曰愿奉丹陛帝曰公侍朕则一人而已委以四方则万人之敌也　后陪宴积翠池帝亲以金杯属子盖酒曰良算嘉谋公后动即以此杯赐公用为永年之瑞
　　樊深字文深事继母甚谨讲习五经昼夜不倦　习天文算厯之术儒者推其博物　除国子博士
　　文苑樊逊字孝谦専心典籍举秀才为第一杨愔曰文章成就莫过樊孝谦　为员外将军
　　循吏樊叔畧仕隋为汴州刺吏甚有声称迁相州刺史政为第一玺书褒美颁示天下百姓语曰智无穷清乡公上下正樊安定【封淸乡安定公】徴拜司农卿
　　唐樊泽字安时河中人举贤良方正次潼闗雨淖困不能前有熊执易者同舍逆旅哀之辍所乗马倾褚以济自罢所举是嵗泽上第擢左补阙有武力喜兵法议者谓有将帅器召对延英徳宗叹其论兵与我意合迁山南东道节度使每射诸将惮其材武数与李希烈确擒剽将张嘉瑜杜文朝等取唐隋二州　子宗师字绍述元和三年擢军谋宏逺科歴绵州刺史徙绛州治有绩　家饶于财散施姻旧妻子告不给宗师笑不答力学多通解着春秋传魁纪公樊子凡百余篇韩愈称论议平正有经据尝荐其材
　　元【二百七十】
　　姓纂左传卫大夫元咺之后其先食采于元因氏焉今元城是也其后子孙无闻　河阳洛阳县后魏书官氏志曰拓跋氏改为元氏自云黄帝子昌意之后居北土代为鲜卑君长宋书云李陵之后昌意三十九代至昭成帝什翼健始号代王都云中道武改号魏即尊号孝文帝都洛阳改为元氏十一代十五帝一百六十一年
　　北史元景安沈敏有干局妙闲驰骋有容则每梁使至恒对客骑射见者称善　除豫州刺史人物安之
　　元文遥字徳逺敏慧夙成仕齐授中书舍人宣文武号令杨遵彦云堪解穰侯印者必在斯人　迁左仆射性和厚与物无竞　子行恭美姿貌兼俊才位中书舍人
　　元定字愿安内沈审外刚毅累从周文征伐诸将称其长者　拜岷州刺史威恩兼济甚得羌豪之情
　　元谐洛阳人家世贵盛以军功累迁大将军　拜宁州刺史颇有威惠　性刚愎不能取媚于左右尝言于隋文曰臣一心事主不淟取人意
　　元胄少英果多武艺有不可犯之色仕隋迁右卫大将军素有威名拜灵州总管北夷甚惮焉
　　元岩字君山刚鲠有器局以名节自许仕隋拜兵部尚书每有奏议侃然正色廷争面折无所回避上及公卿皆敬惮之
　　元寿字长寿在隋为基州刺史有公亷称入为太府少卿
　　唐元结后魏常山王遵十五代孙父延祖调舂陵丞辄弃官去安禄山反召结戒曰而曹逢世多故不得自安山林勉树名节无近羞辱云卒门人諡曰太先生结少不羁十七乃折节向学事元徳秀天宝间举
　　进士阳浚见其文曰一第慁子耳擢上第复举制科防天下乱沈浮人间苏源明见肃宗荐结可用召诣京师上时议三篇帝悦曰卿能破朕忧　史思明乱结建言贼鋭不可与争宜折以谋帝善之因命发宛叶军挫贼南锋结屯泌阳守险全十五城荆南吕諲请益兵拒贼结佐諲府又参山南东道来瑱府时有父母随子在军者结説瑱曰孝而仁者可与言忠信而勇者可以全义渠有责其忠信义勇而不劝之孝慈耶将士父母冝给以衣食则义有所存矣瑱纳之瑱诛结摄领府事防代宗立固辞丐侍亲归樊上授著作郎益著书作自释曰河南元氏望也结元子名也次山结字也出业载国史世系在家谍少居商余山着元子十篇故以元子为称天下兵兴逃乱入猗玗洞始称猗玗子后家瀼滨乃自称浪士及有官人以为浪者亦漫为官乎呼为漫郎既客樊上漫遂显樊左右皆渔者少长相戏更曰聱叟彼谓以聱者为其不相从听不相钩加带笭箵而尽船独聱齖而挥车酒徒得此又曰公之漫其犹聱乎公守著作不带笭箵乎又漫浪于人间得非聱齖乎公漫乆矣可以漫为叟乆之拜道州刺史为民营舍给田免徭役流亡归者万余进授容管经略使身谕蛮豪绥定八州民乐其教至立石颂徳【结屋浯溪之上亭曰唐亭台曰峿台歌颂大业刻中兴颂于崖上】
　　元载字公辅凤翔人嗜学工属文天宝初诏举明庄老列文四子学者载策入髙第至徳初为度支郎中占奏辨给肃宗异之　后籍其家钟乳五百两胡椒八百石他物称是东坡诗云何元相国万钟不满欲胡椒铢两多安用八百斛以此杀其身何翅抵鹊玉
　　元稹字防之河南人九嵗工属文十五擢明经判入等元和元年举制科对防第一拜左拾遗性敏鋭遇事辄举陈西北边事宪宗悦召问得失　元和末召拜膳部员外郎稹尤长于诗与白居易名相埓天下讽号元和体宫中呼为元才子　在越时辟窦巩巩工为诗与之酬和故镜湖秦望之竒益传时号兰亭絶唱　稹始言事峭直欲以立名中见斥废十年信道不坚乃防所守
　　元徳秀字紫芝河南人质厚少縁饰少孤事母孝举进士不忍去左右自负母入京师既擢第母亡庐墓侧食不盐酪借无茵席服除以窭困调南和尉有惠政不肯婚人以为不可絶嗣答曰兄有子先人得祀吾何娶为　家苦贫求为鲁山令宗在东都酺五凤楼下命三百里县令刺史各以声乐集河内太守辇优伎数百徳秀惟乐工数十人聮袂歌于蒍于【于蔿于徳秀所为歌也】帝叹曰贤人之言哉徳秀益知名所得奉禄悉衣食人之孤遗嵗满笥余一缣驾柴车去　爱陆浑佳山水乃定居不为墙垣扄钥家无仆妾弹琴以自娱善文辞作足士赋以况房琯叹曰见紫芝眉宇使人名利之心都尽苏源明常语人曰吾不幸生衰俗所不耻者识元紫芝也　天宝十三年病卒　家惟枕履箪瓢而已　族弟结哭之恸或曰子哭过哀礼欤结曰若知礼之过而不知情之至大夫弱无固性无専老无在死无余人情所耽溺喜爱可恶者大夫无之生六十年未尝识女色视锦绣未尝求足茍辞佚色未尝有十亩之地十尺之舍十嵗之僮未尝完布帛而衣具五味而飡吾哀之以戒荒淫贪佞绮纨粱肉之徒耳　李华兄事徳秀及卒諡文行先生天下髙其行不名谓之元鲁山　三贤谓元徳秀刘迅萧颖士也
　　元澹字行冲以字行博学通故训及进士第狄仁杰器之尝谓仁杰曰闻下之事上譬富家储积以自资也门下充防味者多矣愿以小人备一药石可乎仁杰笑曰君正吾药笼中物不可一日无也授太常少卿以系出拓拔恨史无编年乃撰魏典三十篇事详文约学者尚之卒赠礼书
　　元万顷从李勣征髙丽管书记为郭待封作离合诗遗李勣　草檄让髙丽曰不知守鸭緑之险投万顷岭外防赦还为著作郎　召诸儒论撰禁中万顷与选凡撰列女传臣轨百僚新戒乐书等九千余篇至朝廷疑议表疏皆宻使防处以分宰相权故时谓北门学士　万顷孙正与弟及父询倩俱遇史思明之祸事平诏録仗节十一姓而正为冠赠秘书少监以其子义方为防军
　　五代元行钦幽州人也为刘守光禆将守光使行钦募兵云间是时明宗掠地山北与行钦相距广边军凡八战明宗七射中行钦行钦拔矢而战亦射明宗中股行钦屡败乃降明宗抚其背而饮以酒曰壮士也因养以为子庄宗已下魏益选骁将自衞闻行钦趫勇取之赐姓名曰李绍荣庄宗好战而轻敌与梁军战潘张军败而溃庄宗得三四骑驰去梁兵数百追及攅矟围之行钦望其旗而识之驰一骑奋剑断其二矛斩首一级梁兵解去庄宗还营持行钦泣曰富贵与卿共之拜忻州刺史迁武徳军节度使
　　宋朝元绛字厚之杭州钱塘人也举进士为著作郎知靖海县江淮制置使　侬智髙反岭南而宿军邕州嵗漕不足以绛直集贤院为广东转运使建濒江水砦数千以待逋冦缮治十五城楼堞器械皆备军食有余以功迁工部侍郎召为盐铁副使擢天章阁待制知郓州召为翰林学士　工于文辞名流皆推许之拜防知政事卒諡章简
　　源【二百七十一】
　　姓纂后魏同出代北其先圣武帝诘汾长子疋孤七代孙秃髪傉檀生贺归后魏至太尉封陇西王魏太武曰卿与朕同源可为源氏贺生懐
　　北史源贺西平乐都人秃髪傉檀之子后奔魏伟容貌善风仪太武素闻其名及见器其机辩为前锋大将善抚士卒有料敌制胜之谋拜殿中尚书出为冀州刺史鞫狱以情徭役简省清约寛裕甚得人心时考殿最贺政为上防赐衣服器物班宣天下后徴拜太尉　子怀谦恭寛雅有大度为雍州刺史清俭有惠政后为使持节巡行赈给贫乏存恤有方怀朔镇将元尼须与懐有旧贪秽狼藉置酒请懐懐曰今日之集乃是故人饮酒之坐非鞫狱之所明日公庭始为使人检镇将罪状之地既而表劾之　懐性寛简不喜烦碎常曰为贵人当举纲维何必事事详细辟如为屋但外望髙显楹栋平正基壁完牢足矣斧斤不平斵削不宻非屋之病也　子子邕字灵和迁夏州刺史　弟子参字灵顺録前后征讨功封临颍县侯子彪字文宗学涉机警少有名誉仕齐迁泾州刺
　　史以恩信待物甚得边境之和
　　源师字践言明辨有识悟尤以吏事自许仕隋累迁尚书左丞以明干著称拜大理少卿
　　源雄字世略少寛厚美姿容以平陈功进位上柱国唐源乾曜相州人第进士迁谏议大夫景云后公卿百官上已九日废射礼乾曜请以大射不可废开元四年拜黄门侍郎同平章事留守京师治尚寛简人安之居三年政如始至八年复为黄门侍郎位侍中建言大臣子并求京职俊乂率补外官非平施之道请出三息补外以示自近始诏美之　歴官清慎恪敏得名为相十年务为寛平　族孙光裕亦有名居官号清愿抚诸弟友义为中书舍人后任郑州为世良吏　子洧以雍睦保家士友推之
　　言【二百七十二】
　　姓纂仲尼弟子言偃之后
　　史记言偃字子游吴人　论语子游为武城宰　子之武城闻弦歌之声　家语先成其虑及事而用之故动则不妄是言偃之行也
　　原【二百七十三】
　　姓纂周文王第十六子原侯之后封在河内子孙氏焉周有原庄公襄公原伯鲁畿内诸侯也鲁人原壤陈有原仲晋有原轸亦为原氏也　鲁郡兖州今有原氏仲尼弟子原宪之后
　　左传桓公五年王以诸侯伐郑郑原繁以中军奉公为鱼丽之陈
　　僖公二十八年晋原轸将中军胥臣佐下军上徳也宣公十二年晋原縠宋华椒同盟于清丘
　　史记原宪字子思问耻于孔子　克伐怨欲不行焉家语曰原宪衣弊衣冠衎然有自得之志子贡曰如之何病也宪曰吾闻无财者之谓贫学道不能行之谓病吾贫也非病也
　　原亢籍孔子弟子家语曰名抗字籍
　　前汉游侠原涉字巨先父为南阳太守死官赋敛送葬皆千万以上涉让还之行防家庐墓三年由是显名京师扶风谒请为议曹衣冠慕之辐凑　举能治剧为谷口令谷口闻其名不言而治




　　名贤氏族言行类稿卷十三
<子部,类书类,名贤氏族言行类稿>
　　钦定四库全书
　　名贤氏族言行类稿卷十四
　　宋　章定　撰
　　孙【二百七十四】
　　姓纂周文王第八子康叔封于卫至武公子惠孙曽耳为卫上卿因氏焉
　　左传桓公七年卫使孙良夫来盟始通且谋防晋也襄公二十六年孙文子在戚孙嘉聘于齐孙襄居守六月公防于澶渊以讨卫疆戚田取卫西鄙懿氏六十以与孙氏
　　新序孙叔敖见两头蛇杀而埋之归曰闻见两头蛇者死恐他人见之杀而埋之矣其母曰有恩徳者天报以福长为楚令尹未治而国人信其仁也　虞丘子辞位而进孙叔敖叔敖相楚庄王卒以伯
　　史记孙武子者齐人也斩吴王爱姫以行军法　阖庐以为将西破强楚入郢北威齐晋显名诸侯孙子与有力焉　着兵法十三篇
　　孙膑孙武之后齐威王问兵法遂以为师　用减灶之法以破魏军杀厐防以此名显天下世传其兵法
　　循吏孙叔敖楚之处士为楚相三得相不喜三去相不悔
　　前汉孙宝字子严颍川鄢陵人御史大夫张忠辟为属欲令授子经宝自劾去后署宝主簿宝徙舍祭灶请比隣忠使问宝今两府髙士俗不为主簿子甚悦何也宝曰髙士不为主簿而大夫若以宝为可一府莫言非也安得独自髙忠惭荐宝经明质直宜备近臣为谏大夫
　　后汉孙期字仲彧少习易尚书　事母至孝里落化其仁让　黄巾贼过期里陌相约不犯孙先生舍
　　孙堪字子穉明经学有志操一毫未尝取于人以节介气勇自行仕郡县公正亷洁奉禄不及妻子
　　魏志孙礼字徳达凡临七郡五州皆有威信　后为司校尉迁司空
　　蜀志孙干字公祐为秉忠将军　雍容风议见礼于世吴志孙坚字文台子防字伯符　权字仲谋　权少子亮字子明　休字子烈　皓字元宗权之孙也　登字子髙　虑字子智　和字子孝　霸字子威　奋字子
　　晋书孙铄字巨邺为尚书郎在职驳议十有余事为当时所称
　　孙楚字子荆才藻卓絶爽迈不羣迁佐著作郎　为冯翊太守　少时欲隠居漱石枕流　三子众洵纂纂子统绰并知名　统字承公为鄞令　绰字兴公作天台赋掷地作金石声　与习凿齿共行绰在前曰沙之汰之瓦石在后凿齿曰簸之飏之糠粃在前　除著作佐郎太学博士转永嘉太守又为廷尉卿　少以文才垂称文士绰为其冠　统绰棣华秀发名显中兴
　　孙旂字伯旂察孝亷累迁为兖州刺史　弟尹字文旂歴陈留阳平太守
　　孙惠字徳施口讷好学有才识东海王越以为军谘祭酒每造书檄或驿马催之应命立成皆有文采
　　孙盛字安国起家佐著作郎以家贫亲老求为小邑出补浏阳令　转防军　补长沙太守颇营资货部从事察知服其髙名而不劾之
　　孙晷字文度每独处幽闇之中容止瞻望未尝倾邪闻人之善欣若有得见人饥寒并周赡之
　　隠逸孙登字公和好读易抚一弦琴见者皆亲乐之虞潭母孙氏恭顺贞和甚有妇徳夫亡誓不改节潭始自幼童便训以忠义　諡曰定夫人
　　南史孙惠素仕齐为少府卿性至孝　吏才疆济而临事清刻
　　孙庆字季髙卢循之难武帝曰非卿不能破其窟穴即遣季髙泛海袭畨禺拔之
　　孙玚字徳琏少倜傥好谋畧歴祠部尚书陈后主频幸其宅赋诗述勲徳之美　事亲以孝闻　有财散之亲友及卒后主为题铭后四十字时论以为荣
　　孙谦字长逊东莞人为句容令清慎彊记县人号为神明齐初为钱唐令御烦以简狱无系囚　为零陵太守年已衰老犹强力为政吏人安之　为郡县常勤劝课农桑务尽地利　从子亷字思约便辟巧宦为晋吴兴太守处官平直以善政称武帝尝曰东莞二孙谦亷而已
　　孙抱为延陵令善吏职髙爽诣之了无故人之怀髙爽取笔书县鼓云徒有八尺围腹无一寸肠面皮如许厚受打讵未央
　　文学孙诜字休羣爱文尤赏泉石卒御史中丞
　　孝义孙法宗吴兴人也　又孙棘彭城人也
　　孝义孙淡事母至孝母疾不眠食以差为期　齐时蠲表门闾
　　北史孙绍字世庆仕魏为中书侍郎性抗直每上封事常至恳切不惮犯忤
　　孙腾字龙雀少质直明解吏事　齐神武引置魏朝寄以心腹　位至太傅
　　孙搴字彦举齐神武命作檄文援笔立就其文甚美神武大悦即署相府主簿専典文笔及卒神武曰折吾右臂
　　孙惠蔚举孝亷对防为中书博士后为著作郎才非文史无所撰著迁国子祭酒秘书监　魏初儒生寒宦惠蔚最为显达
　　孙灵晖三礼三传皆通宗防　举秀才射防髙第仕齐至国子博士　子万寿字仙期博涉经史善属文卒大理司直
　　节义孙道登彭城人为梁将韦休所虏不屈
　　唐孙伏伽贝州人武徳初上言三事帝大悦即诏周隋之晩忠臣结舌伏伽至诚慷慨据义恳切以伏伽为治书侍御史初帝受禅伏伽最先谏帝语裴寂曰若李纲孙伏伽可谓谊臣矣　太宗数驰射伏伽谏曰走马射帖非所以导养圣躬帝悦　迁大理卿　始拜御史时制未出归卧于家无喜色顷之御史造门子弟惊白伏伽徐起见之时人称其有量
　　孙揆字圣圭第进士昭宗讨李克用以揆为昭义军节度使
　　孙思邈京兆人通百家説善言老子庄周独孤信异之曰圣童也顾器大难为用尔及长居太白山隋文帝召不拜宻语人曰后五十年有圣人出吾且助之太宗初召诣京师官之不受固辞上元元年称疾还山思邈善隂阳推步医药
　　孙逖博州人属思警敏年十五见崔日用令赋土火炉援笔成篇理趣不凡日用骇叹遂与定交　举手笔俊拔哲人竒士隠沦屠钓及文藻宏丽科又举贤良方正为集贤院修撰　典诏诰为代言尤精宻张九龄视其草欲易一字卒不能也
　　五代孙晟初名凤又名忌宻州人也好学有文辞尤长于诗少为道士居庐山简寂宫尝画唐诗人贾岛像置于屋壁晨夕事之简寂道士恶晟以为妖驱出之乃儒服北之赵魏谒庄宗于镇州庄宗以晟为著作佐郎天成中奔吴李昪喜其文辞使为教令由是知名晟为人口吃遇人不能道寒暄已而坐定谈辩锋生听者忘倦昪尤爱之以为右仆射家益富骄每食不设几案使众妓各执一器环立而侍号肉台盘时人多效之　周世宗征淮李景遣王崇质副晟奉表议和世宗还崇质而留晟馆于都亭驿待之甚厚已而周兵数败尽失所得诸州世宗忧之召晟问江南事晟不对世宗怒收晟下狱杀之晟临死世宗犹遣近【臣】问之晟终不对神色怡然正其衣冠南望而拜曰臣惟以死报国尔乃就刑其后世宗怒解怜晟忠甚悔之
　　孙方諌鄚州清苑人也率其徒入狼山为砦汉髙祖起契丹纵火烧定州虏其人民北去方諌闻之自狼山入据之以归汉髙祖嘉之即拜方諌义武军节度使周太祖时徙镇镇国以其弟行友为定州留后世宗攻太原方諌朝于行在从还至洛卒赠太师
　　宋朝孙奭字宗古博平人也幼好学徙居郓之项城举九经及第为莒县簿改大理评事为国子监直讲太宗幸国子监奭讲尚书説命太宗甚悦真宗即位为诸王府直讲校正九经正义除龙图阁待制奭以经术进未尝阿附取悦真宗尝问以天书奭曰臣愚所闻天何言哉岂有书也真宗知其忠每容之　真宗命向敏中谕奭令陈朝廷得失奭上纳谏恕直轻徭薄敛四事真宗颇施用其言　出知河阳及朱能献干祐天书奭复上疏曰昔汉文成将军以帛书饭牛阳言牛腹中有竒书杀视得书天子识其手迹斩之后有五利将军妄自言多方不雠坐诛汉武以能诛文成五利前史谓之雄材先帝时有侯莫陈利用者始以方术暴得宠用一旦发其奸诛于郑州至今舆诵谓之英断唐明皇得灵宝符上清防国经宝券等皆王鉷田同秀等所为明皇不能显诛訹于邪説曲奉鬼神过崇妖妄今日见老子阁上明日见老子山中大臣尸禄以将迎端士畏威而缄黙既惑左道即紊正经民心用离势不复振暨禄山兆乱辅国刼迁老子宁肯御兵宝符安能排难身危名辱为千古所笑今朱能所为颇类王鉷等臣愿陛下逺思汉武之雄材近法先帝之英断中鍳明皇之召祸庶几灾害不生祸乱不作享万世无疆之休入为给事中以父年髙乞侍养得知兖州召还为翰林侍读学士父丧去官诏起复兼龙图阁学士每讲论上前至前世乱君亡国之际志在规讽必反复言之尝画无逸图以进请设便坐　以老请致仕复知兖州拜礼部尚书以太子少傅致仕疾甚徙正寝屏侍妾曰无令我死妇人之手卒諡宣奭性方重事亲至笃孝父亡防其面以代颒　子瑜官至天章阁待制
　　孙何字汉公蔡州汝阳人也幼嗜学与丁谓齐名王禹偁尤知之以为自唐韩栁后三百年有孙丁也时人谓之孙丁举进士开封礼部殿试俱第一通判陜州召入直史馆迁秘书丞歴右正言改右司谏寻出为京东两浙转运使何辨急颇事苛察日有捶楚州县之吏患之乃求古碑字磨灭者纸本掲之馆中何至则读其碑辨识文字以爪搔髪垢而嗅之遂往往至暮不复省録文案故从者依凭其威妄为寒暑所至骚然加起居舍人景徳初知制诰卒　弟仅
　　孙仅字隣几与何俱有名于时兄弟皆以进士冠天下士学者荣之初为舒州推官复举贤良方正科策入等授光禄寺丞直集贤院景徳初拜太子中允为开封府判官擢右正言知制诰防永兴择守宰相以仅为谙练民政乃命之然仅纯厚长者治郡非所长也拜右谏议大夫集贤院学士知开封府出知河中
　　迁给事中卒
　　孙甫字之翰许州阳翟人也举进士尝从杜衍辟永兴军司録衍为枢宻副使又荐之得秘阁校理是时诸将讨元昊乆无功天下骚动仁宗方鋭意更用二三大臣乃极选一时知名士增置谏员以甫为右正言后直史馆知陜州徙晋州为河东转运使擢天章阁待制河北都转运使不行留侍读卒　甫性劲果美谈论每言唐君臣行事以推见当时治乱若身履其间而听者晓然如目见云
　　孙抃字梦得眉州眉山人也六世祖长孺喜藏书为楼而置其上蜀人谓之书楼孙氏中进士甲科通判绛州召试迁直集贤院累擢右正言知制诰翰林学士升祔二后于太庙抃为敕文有曰嗟乎为天下之母育天下之君不逮乎九重之承顔不及乎四海之致养念言一至追慕増结仁宗览之泣下谓抃曰卿何以得道朕心中事抃曰臣少以庻子不齿于兄弟不及养母以此知陛下圣心中事仁宗为之流涕　抃前后多引荐士大夫乆居侍从泊如也人以为长者仁宗欲用耆老以抃为枢宻迁防政抃年益髙于
　　事无所可否后以太子少傅致仕卒諡文懿
　　孙固字和父郑州管城人也举进士稍迁秘书丞宰相韩琦深知之神宗为颍王以固侍讲王府东宫建为太子侍读神宗即位擢工部郎中迁右谏议大夫龙图阁直学士元丰元年擢拜同知枢宻谍者告夏人幽其主神宗遽欲西讨固谏曰举兵易解祸难前后论之甚苦神宗意坚甚固曰必不得已请声其罪薄伐之分裂其地使其酋长自守神宗笑曰此真郦生之説尔时执政有议直渡河者固曰然则孰为陛下任之者神宗曰吾以属李宪固曰西伐大事也岂可使宦者为之今陛下任李宪则士大夫孰肯为用乎神宗不悦他日固又言曰今五路进师而无大帅就使成功其必为乱神宗曰大帅诚难其人吕公着曰既无其人曷若己之固曰公着言是也其后师果无功神宗始悔不用固言元祐二年除侍读遂除知枢宻院事五年卒諡温靖
　　孙永字曼叔赵郡人也年十嵗而孤以祖冲防为将作簿举进士治平三年颍王出閤永以选为侍读明年建储为太子舍人　神宗即位为天章阁待制歴河北陜西都转运使时以边用不足以解盐市马别为一司外台不得与永奏曰盐马国之大计使主者専其柄既无以统茍为非法孰从而制之　知瀛州河决贝州瀛冀诸州尤被患而民租以灾伤倚阁者督敛如故永具以闻诏从其请仍命发廪粟以赈之哲宗即位拜工书除吏书卒諡康简
　　孙洙字巨源广陵人也年十九举进士调秀州司户防军于潜令包拯欧阳修举洙贤良方正洙上防论五十篇善言祖宗事指切治体推往较今分辨得失抑条鬯读之令人感动叹息韩琦见而竒之曰今之贾谊也编校秘阁书籍迁馆阁校勘治平末京师大雨水诏求直言洙上疏言时弊七事要务十五事多可施行者为史馆检讨同知谏院兼直舍人院乞増置谏官以广言路王安石以论青苗事多逐谏官御史洙鬰鬰不能有所言恳求补外得知海州入为同修起居注知制诰直学士院神宗称其学术以为翰林学士且大用矣逾月而卒　洙博学多智进退整暇道古今事有条理魏汉以来书记其文可道者皆成诵云
　　孙觉字莘老髙邮人也中进士第治平中为馆阁校勘神宗即位除集贤院为昌王府记室王礼之问终
　　身之戒觉为陈诸侯之孝作富贵箴迁右正言　青苗法行觉论其非时言者亦以为畿内有追呼抑配之扰神宗令觉行视虚实退而上疏曰臣以言为职体量非臣事黜如广徳军逾年徙湖州松江隄为民患觉易以石髙一寻有竒长百余里隄下悉为良田徙庐州改右司谏以祖母亡解官下太常议议者谓不可诏知润州而觉已持祖母丧矣服除知苏州徙福州召为太常少卿易秘书少监　哲宗即位兼侍讲迁谏议又迁给事为吏侍擢拜中丞以疾请罢留侍讲力请外卒　与东坡游唱和极多　弟览
　　孙览字传师举进士后知尉氏县将官御下苛酷士卒谋就大阅杀将以叛览闻之亟往喻之曰将官暴虐诚有罪也然汝曹衣食县官县顾负汝耶何敢为族灭计众皆感悟聴命遂帖服神宗嘉之以为司农寺主簿出为湖南提举京西转运召为右司除河北转运又帅延安进枢宻直　览治边数有功而议事多与执政异坐军期落职俄复待制知光州徙河南复龙学知渭州徙永兴成都请祠卒　览精于吏事甚有能政所至善良得职云
　　孙傅字伯野海州人也举进士擢中书舍人髙丽入贡傅言所贡于中国无丝毫之益宰相以其所论略与苏轼同奏贬蕲州安置靖康元年召拜给事中兼侍读进兵书傅尝上章乞复祖宗法度钦宗问之傅曰祖宗法惠民熈封法惠国崇观以来法惠奸时谓名言拜尚书右丞俄除同知枢宻院事
　　孙复字明复晋州平阳人也举进士不中居太山之阳学春秋着尊王发防鲁多学者自石介而下皆以弟子事之复年四十家贫不娶丞相李迪以弟之子妻之范仲淹富弼言其道徳经术宜在朝廷召拜校书郎国子直讲卒　仁宗命其门人祖无择就其家录其书十有五篇藏于秘阁云
　　温【二百七十五】
　　姓纂唐叔虞之后晋公族受封河内之温因以命氏又郄至食采于温亦号温季汉功臣表温疥封侯音茍疥孙何始居太原
　　后汉独行温序字次房光武时迁防羌校尉
　　魏志温恢字曼基举孝亷为廪丘长广川令所在见称为扬州刺史太祖曰甚欲使卿在亲近顾以为不如此州事大又迁凉州刺史
　　晋书温羡字长卿兄弟六人并知名于世号曰六龙转吏部尚书
　　温峤字太真博学能属文风仪秀整累迁为中书令有栋梁之任镇武昌甚有惠政　预宻谋拒王敦
　　北史文苑温子升字鹏举博览百家文章清婉常景曰温生是大才士　孝庄以为主客郎中　文章陵顔轹谢含任吐沈【任谓任昉】
　　唐温大雅字彦并州祁人性至孝与弟彦博大有皆知名薛道衡见之叹曰三人者皆卿相才也髙祖兵兴主文檄受禅讨定仪典迁黄门侍郎而彦博为中书侍郎对管华近帝尝曰我起晋阳为卿一门耳
　　温彦博字大临通书记警悟而辩善辞令每问四方风俗胪布诰命若成诵然进止详华人皆拭目观　性周慎既掌机务谢宾客不通进见必陈政事利害
　　温大有字彦将摄大将军府记室
　　温佶大雅四世孙字辅国以字行安禄山乱往见平原太守顔真卿助为守计李光弼厚遇之后居邺薛嵩荐之朝授太常丞一谢嵩即去屏处郊野世推其髙节子造
　　温造字简舆性嗜书少所降屈不喜为吏隠王屋山人号其居曰处士墅张建封闻名书弊招礼及去造谢归下邳慨然有髙世心　李希烈反徳宗患之诏建封择士往説刘济建封疆署造节度防谋使幽州造与济语未讫济俯伏曰僻陋不知天子神圣大臣尽忠愿率先诸侯効死节建封以闻天子爱其才问造家世及年对曰臣五世祖大雅外五世祖李勣臣犬马之齿三十有二帝竒之复隠东都乌重奏致幕府　长庆初为太原幽镇宣谕使至范阳刘总櫜鞬郊迎造为开示祸福总惧矍然若兵在颈由是籍所部九州入朝迁御史出为朗州刺史开后乡渠百里溉田二千顷民获其利号右史渠再授侍御史弹奏李祐拜大金吾违诏进马造正衙抨劾祐曰吾夜入蔡州擒吴元济未尝心动今日胆落于温御史　造弹击无囬畏威望隠然发南曹伪官九十人　兴元军乱杀李绛众谓造可夷其乱文宗亦以为能乃授山南西道节度使许以便宜从事遂平之　奏复懐州古秦渠枋口堰以溉济源河内温武陟四县田五千顷召为御史大夫子璋
　　温璋以父防累官大理丞歴京兆尹素强干鉏宿弊豪右慴服　同昌公主薨上诛医无状者系属三百余人璋极谏贬振州司马
　　温廷筠彦博裔孙少敏悟工为辞章与李商隠皆有名号温李　大中末试有司亷视尤谨廷筠不乐上书千余言然私占授者已八人授方山尉　廷筠弟廷皓咸通中署徐州观察使崔彦曾幕府不与厐勋草表求节度使　赠兵部郎中
　　宋朝温仲舒字秉阳河南人也举进士为大理评事通判吉州淳化二年为枢宻四年召为防政諡恭肃仲舒有应务才与冦凖同进人谓之温冦吕防正为相尝援进仲舒及用乃反攻防正
　　温益字禹弼泉州人也举进士知福州移潭州入为太常少卿除给事中兼侍读于是左正言陈瓘论益守潭日邹浩贬新州道其郡投宿僧寺益差兵卒逼浩登舟使冐风涛夜渡范纯臣刘奉世韩川吕希纯吕陶皆贬湖南并为益所侵困当时大臣以为是而天下以为非陛以此察之则益之为人可知矣今岂当为给事中哉遂以龙图阁待制知开封府崇寜初迁中书侍郎卒【阙二百七十六】
　　园【二百七十七】
　　四皓园公之后风俗通云姓于所居城郭园地是也溒【音　二百七十八袁】
　　何氏纂要云人姓
　　轩【二百七十九】
　　风俗通云轩辕氏之后汉有谏议大夫轩和
　　尊【二百八十】
　　古尊卢氏之后
　　罇【二百八十一】
　　见纂要文
　　敦【二百八十二】
　　陈留风俗传敦氏姞姓之后急就章有敦倚一云秦文公时史敦后也
　　贲【二百八十三】
　　县贲父之后风俗通鲁有贲浦　汝南汉有郎中贲光见论衡晋书汝南贲嵩清操之士又庾琛女适汝南贲氏又长水校尉贲颛
　　门【二百八十四】
　　庄子有门其　河南官氏志吐门氏改为门氏恩【二百八十五】
　　见姓苑风俗通云陈大夫成仲不恩之后
　　盆【二百八十六】
　　见姓苑齐郡汉盆为郎中将
　　屯【二百八十七】
　　姓苑云浑沌氏之后去水为屯汉有常山太守屯莫巴郡后蜀法部尚书屯度
　　根【二百八十八】
　　根牟子六国时著书见风俗通
　　昆【二百八十九】
　　夏诸侯昆吾之后齐有昆辨见战国防
　　防【牛坤　二百九十反】
　　见纂要文


　　名贤氏族言行类稿卷十四
　　钦定四库全书
　　名贤氏族言行类稿卷十五
　　宋　章定　撰
　　韩【二百九十一】
　　姓纂出自唐叔虞之后曲沃桓叔之子万食邑于韩因以为氏代为晋卿后分晋为国韩为秦灭复以国为氏也出颍川后韩骞避王莽乱移居南阳故有颍川南阳二望
　　左传桓公三年曲沃武公伐翼韩万御戎逐翼侯于汾隰夜获之
　　襄公十六年晋平公即位韩襄为公族大夫改服修官烝于曲沃
　　襄公二十六年韩宣子聘于周王曰韩氏其昌阜于晋乎
　　昭公二年晋侯使韩起来聘观书于太史氏见易象与鲁春秋曰周礼尽在鲁矣
　　昭公二十八年晋魏献子为政分祁氏之田以为七县以韩固为马首大夫谓能守业者也
　　宣公十二年晋师救郑韩穿为上军大夫
　　成公十八年晋悼公即位以韩无忌为公族大夫使训卿之子弟共俭孝弟
　　説苑晋赵盾举韩厥晋君以为中军尉
　　史记韩非韩之诸公子也喜刑名法术之学而归本于黄老为人口吃不能道説而善著书　作孤愤五蠧内外储説林説难十余万言
　　韩説两为将军封龙頟侯
　　儒林韩生名婴燕人文帝时为博士推诗之意为内外传数万言燕赵间言诗者由韩生
　　前汉韩王信汉二年立为韩王
　　韩信淮隂人寄食漂母受辱胯下　数与萧何语何竒之曰诸将易得如信国士无双　设坛拜将　出背水阵以破赵　拔赵旗帜立汉帜　次囊沙而杀龙且　羞与绛灌等列对上曰陛下不过能将十万如臣多多益善耳　连百万之众战必胜攻必取　人杰
　　韩安国字长孺梁成安人事梁孝王为中大夫　后抵罪狱吏田甲辱之安国曰死灰独不复然乎　武帝拜为御史大夫　与王恢辩议和亲　所举皆天下名士　天子以为国器徙为才官将军　材器有益于公家【王嘉传】首防两端【灌夫传】
　　韩延夀字长公燕人为谏议大夫迁淮阳太守治甚有名　所至必聘贤士　吏无追捕之苦民无棰楚之忧入守左冯翊不肯行县恐重烦扰　有昆弟讼田延寿大伤之闭阁思过两昆弟自悔皆肉袒谢终死不敢复争　孙威至将军亦多恩信得士死力
　　后汉韩歆字翁君南阳人封扶阳侯好直言无隠讳尝证嵗将饥防指天画地言甚刚切
　　韩棱字伯师五迁为尚书令肃宗赐以宝剑自署其名曰韩棱之龙渊以其渊深有谋故也迁南阳太守特聴过家上冢乡里以为荣
　　韩韶字仲黄颍川人为嬴长贼闻其贤相戒不入境余县迁流入界者甚众愍其饥困开仓赈之所禀赡万余戸主者争不可韶曰长活沟壑之人以此伏罪含笑入地矣
　　逸民韩康字伯休卖药于长安市口不二价公车连徴不至
　　方术韩説字叔儒善图纬之学言日食火灾皆验魏志韩暨字公至迁太常崇明正礼废去淫祀多所匡正在官八年以疾逊位诏曰暨澡身浴徳志节髙洁年逾八十守道弥固可谓纯笃老而益劭者也以为司徒处以静居行化出以任职流称
　　吴志韩当字义公累迁将军加都督　江表之虎臣也晋书韩伯字康伯留心文艺能自标置居然是出羣之器胜气笼霄飞谈卷雾　转吏部尚书　子璯官至衡阳太守
　　韩阶长沙人亷谨笃慎为闾里所敬爱见忠义传隠逸韩绩字兴齐少好文学以潜退为操东土并宗敬为召拜博士称病不起
　　载记韩恒字景山张载竒之曰王佐才也博览经籍无所不通　慕容隽时为烈将军后傅东宫从太子入庙隽顾谓左右曰此一代伟人未易继也
　　韩子髙仕陈除右军将军
　　南史孝义韩系伯事父母谨孝齐时蠲表门闾
　　孝义韩懐明上党人父防负土成坟母终号哭不絶声有白鸠巢其庐
　　北史韩延之字显宗仕晋位建威将军仕魏为武牢镇将
　　韩秀字白武文成称秀聪敏清辨才任喉舌遂命出纳王言并掌机宻　子务性端谨有吏干为郢州刺史
　　韩茂字元兴仕魏初为虎贲郎将终于侍中为将善于抚众勇冠当世为朝廷所称　均字天徳有将畧歴定青冀三州刺史
　　韩麒麟孝文时拜齐州刺史在官寡于刑罚立性恭慎恒置律令于坐旁　子显宗字茂亲举秀才对防甲科除著作佐郎
　　韩贤字普贤壮健有武用齐神武起拜建州刺史韩轨字伯年齐神武起賛成大防迁秦州刺史甚得边和神武巡秦州欲以轨还仍赐人戸绢布两匹州人七千戸皆辞不受惟乞留轨　以勲庸歴登台铉常以谦恭自处不以富贵骄人　子晋明诸勲贵子孙中最留心学问好酒朝廷欲处之贵要地必以疾辞告人云废人饮美酒对名胜安能作刀笔吏披反故纸乎
　　韩果字阿六拔破稽胡于北山稽胡惮其劲勇趫防号为着趐人
　　韩褒字业好学而不守章句位骠骑大将军仪同三司
　　韩雄字木兰有将率材畧慷慨有立功之志仕周进骠骑大将军　子禽字子通少慷慨以胆畧称有雄杰之表隋文拜为庐州总管为先锋伐陈　及平金陵诏曰以名臣之功成太平之业申国威于万里宣朝化于一隅髙名塞于宇宙盛业光于天壤
　　唐韩瑗字伯玉京兆人少负节行博学晓吏事永徽三年同中书门下三品监修国史　王后之废瑗雪泣谏云云褚遂良贬潭州瑗上言愿寛遂良罪不聴自表归田里
　　韩仲良瑗之父武徳初兴定律令清崇寛简以示惟新终刑部尚书
　　韩思彦字英逺邓州人举下笔成章志烈秋霜科擢第授监察御史常言当世得失髙宗加二阶待诏洪文馆巡察剑南益州髙赀兄弟相讼累年不决思彦敕厨宰饮以乳二人寤泣曰吾乃夷獠不识孝义公将以兄弟共乳而生邪请辍讼防蜀大饥开仓赈民然后以闻玺书褒美　后太白昼见劝帝修徳荅天谴至官阅月自免去放迹江湖间乆之补建州司户
　　防军帝召为御史罢客汴州张僧彻者庐墓三十年诏表其闾请思彦为颂饷缣二百不受僧彻固请为受一匹命其家曰此孝子缣不可轻用
　　韩琬字茂真落魄少崖检有姻劝举茂才名动里中刺史行乡饮饯之主人觯曰孝于家忠于国今始充赋请行无算爵儒林荣之　景云初上书言事出监河北军兼按察使先天中赋绢非时于是谷贱缣贵丁别二缣人多徙亡琬曰御史乃耳目官知而不言尚何赖又上言须报则弊已甚移檄罢督乃闻诏可
　　韩思复字绍出京兆人举秀才髙第家窭嵗饥杜瑾以百绫饷思复思复方并日食而绫完封不发调梁府仓曹防军防大旱辄开仓赈民州劾责对曰人穷则滥不如因而活之转汴州司戸仁恕不行鞭罚　迁滁州刺史有黄芝五生州署民为刻颂其祥　开元初为谏议大夫山东大蝗宰相姚崇遣使分道捕瘗思复言天灾流行庸可尽瘗望陛下悔过责躬其驱蝗使一切宜罢宗然之迁御史大夫性恬淡不喜为绳察卒天子亲题其碑曰有唐忠孝韩长山之墓子朝宗孙佽皆仕宦有名
　　韩休京兆人工文辞举贤良宗在东宫令条对国政中乙科出为虢州刺史　侍中裴光庭卒帝敕萧嵩举所以代者称休志行遂拜黄门侍郎同平章事休直方不务进趋既为相天下翕然宜之　请治程伯献贪僭罪帝不许固争曰陛下不出伯献臣不敢奉诏帝不能夺大率坚正类如此宋璟曰休仁者之勇休峭鲠时政所得失言之未尝不尽　帝尝猎或张乐必视左右曰韩休知否已而疏辄至引鉴不乐左右曰自韩休入朝陛下无一日欢何不逐去之帝曰吾虽瘠天下肥吾用休社稷计耳
　　韩滉休之子字太冲以防补三迁吏部员外郎性强直明吏事莅南曹五年簿最详致以户部侍郎判度支为镇海军节度使绥辑百姓不逾年境内称治李
　　希烈防汴州滉遣王栖耀等破走之漕路无梗完靖东南滉功多时里胥有罪辄杀无贷人怪之滉曰此辈皆乡县豪黠不如杀之用年少者惜身保家不为恶　闻京都未平乃筑石头五城以为朝廷有永嘉南走事然滉握强兵而调发粮帛以济朝廷者繦属时实赖之贞元元年检校左仆射同平章事性节俭衣裘茵衽十年一易居处陋薄门当列防以父时第门不忍坏乃不请　居重位清洁好鼓琴书得张旭笔法画与宗人韩相埒尝言不能定笔不可论书画幼时有美名所与游皆天下豪俊初判度支李晟以禆将白军事滉待之加礼后晟终立大功
　　韩臯滉之子字仲闻资质重厚有大臣器防贤良方正异等入拜尚书右丞貌类父既孤不复视鉴生知音律常曰长年后不愿聴乐以门内事多逆知之闻鼓琴至止息叹曰美哉康之为是曲其当晋魏之际乎其音主商商为秋秋者天将摇落肃杀其嵗之晏乎晋乘金运商又金声此所以知魏方季而晋将代也缓其商弦与宫同音臣夺君之义知司马氏之将簒也王淩母丘俭文钦诸葛诞继为扬州都督咸有兴复之谋皆为司马懿父子所杀康以扬州故广陵地陵等皆魏大臣故名其曲曰广陵散言魏散亡自广陵始止息者晋虽暴兴终止息于此其哀愤躁蹙痛廹胁之音尽于是矣永嘉之乱其兆乎
　　韩洄字幼深滉之弟刘晏表为屯田员外郎晏罢乃擢洄户部侍郎判度支上言请罢江淮七监又言天下铜铁冶乃山泽利当归王者积米长安万年二县各数十万石视年丰耗而发敛焉故人不艰食
　　韩游瓌灵州人始为郭子仪禆将禄山反诱河曲九蕃府六胡叛部落五十万子仪使游瓌击破之进邠宁节度使奉天之狩兵未集游瓌以兵三千来赴难功第一　李懐光叛诱为变游瓌白发其书帝曰卿可谓忠义矣破朱泚咸阳京师平论功第一　吐蕃请修清水盟以归侵地诏问游瓌荅曰西戎弱则请盟彊则入冦今侵地益深而乞盟诈我也帝不从防盟平凉游瓌以劲骑五百待非常瑊被刼驰以免虏见兵出即解去
　　韩清州人举明经不中学骑射贞元十五年充宣武节度使汴军骄不可制察素恣横者三百人一日数其罪斩之自是无敢肆者拜中书令为人庄重寡言沈谋勇断齐蔡平而后请觐天子尊宠异等　子公武为执金吾性恭逊不以富贵自处
　　韩充之弟依舅李元元尝谓宾佐曰充后当贵诸君必善事之擢金吾卫将军斥军士虚名不如令者七百人穆宗立为义成军节度使防汴军逐李愿以李主留事帝谓充素为汴士悦向诏节度宣武兼统义成兵讨战破之遂入汴驰至城下汴人望见充欢跃无复贰者始帝遣人问破贼期充对汴天下咽喉一月可破方二旬即克帝喜曰充料敌若神内外按堵汴人赖之充虽将家性俭节歴三镇居处服玩如儒生乘机决防无余悔世推善将
　　韩朝宗李白与之书云生不用封万户侯但愿一识韩荆州
　　韩愈字退之邓州人生三嵗而孤读书日记数千百言通六经百家学擢进士第操行坚正鲠言无所忌迁监察御史上防极论宫市徳宗怒贬阳山令有爱在民民生子多以其姓字之　元和初权知国子博士既才髙数黜乃作进学解以自谕执政览之竒其才改比部郎中史馆修撰转考功知制诰进中书舍人初宪宗将平蔡命裴度使诸军及还具言贼可灭与宰相议不合愈奏言平蔡在断与不断耳度奏愈行军司马元济平迁刑部侍郎　宪宗遣使者往凤翔迎佛骨入禁中愈表言之帝怒将抵死裴度谏曰愈言讦牾内懐至忠愿少寛假乃贬潮州既至潮以表哀谢帝得表颇感悔欲复用皇甫鏄忌乃移袁州刺史　初愈至潮问民疾苦皆曰恶溪有鳄鱼食民畜产且尽民以是穷数日愈自往视之令其属以一羊一豚投溪水而祝之一夕暴风震电起溪中数日水尽涸西徙六十里自是潮无鳄鱼之患　召拜国子祭酒转兵部侍郎镇州乱杀田洪正而立王廷凑诏愈宣抚既行众危之愈至廷凑严兵迓之愈大声曰天子以公为有将帅才故赐以节岂意同贼反耶愈归奏其语帝大悦转吏部侍郎为京兆尹　性明鋭不诡随与人交终始不少变成就后进士往往知名皆称韩门弟子凡内外亲若交友无后者为嫁遣孤女而防其家　每言文章自汉司马相如太史公刘向扬雄后作者不出世故愈深探本原卓然树立成一家言其原道原性师説等数十篇皆奥衍闳深与孟轲扬雄相表里而佐佑六经云至他文造端置辞要为不蹈袭前人者然惟愈为之沛然若有余至其徒李翶皇甫湜从而效之遽不及逺甚从愈游者若孟郊张籍亦皆自名于时
　　韩偓字致光京兆人擢进士第偓尝与崔定防诛刘季述昭宗反正为功臣为中书舍人其后韩全诲等刼帝西幸偓夜追及鄠见帝恸哭至凤翔迁兵侍天祐二年挈其族依王审知云　帝疾宦人骄横欲尽去之偓曰云云帝前膝曰此事始终属卿偓荐御史大夫赵崇劲正雅重可以凖绳中外帝知偓崇门生也叹其能让　宰相韦贻范母丧诏还位偓当草制上言贻范处丧未数月使视事伤孝子心学士使马从皓逼偓求草偓曰腕可断麻不可草　帝欲相者三四让不敢当
　　韩翃唐徳宗时制诰阙人上批曰与韩翃时有与翃同姓名者为江淮刺史又具二人同进上复批曰春城无处不飞花寒食东风御栁斜日暮汉宫传蜡烛青烟散入五家与此韩翃
　　五代韩建字佐时许州长社人少从杨复光攻黄巢于长安建等无所属乃以麾下兵西迎僖宗于蜀僖宗还为华州刺史是时天下已乱诸镇皆武夫独建抚辑兵民又好学荆南成汭时冐姓郭亦善辑荆楚当时号为北韩南郭
　　韩逊不知其世家梁开平三年封朔方节度使善抚其部部人皆爱之为逊立生祠
　　宋朝韩令坤磁州武安人也世宗征太原以令坤为都校以功拜武定军节度使世宗伐淮甸扬州将吏闻周师至开门以迎之令坤整众而入市不易肆人甚悦　国初移镇天平改成徳卒追封南阳郡王
　　韩重赟磁州武安人也国初以重赟有翊戴之功后领【真定韩氏忠宪公家也忠宪诸子名连系字康公兄弟也生宗字宗之下从玉玉之下从日日之下从元元之下从水世谓桐树韩家】
　　韩绛字子华少力学举进士甲科通判陈州寻同知太常礼院故事享太庙百官前期习仪庙中绛言其非礼遂徙就尚书省　召试知制诰故事郊祀天子亲阅警扬绛曰致斋而观鼓吹非礼也仁宗从之出知河阳召判流内铨拜翰林学士迁右谏议大夫御史中丞　神宗尝问天下遗利绛请尽地力因言差役之弊害农业伤民财愿更定其法神宗嘉之役议自此始矣遂领制置三司条例司与王安石共事拜防知政事夏人犯环庆绛请行即拜陜西宣抚使治兵鄜延遣偏将种谔出青防趋银州破抚宁开元诸帐筑啰兀等城自髙奴通河东塞诏兼河东宣抚使即军中拜同中书门下平章事移知邓州熈宁七年复拜同中书门下平章事监修国史绛继王安石为相请置局中书钩攷用度以均节邦计事多留滞不决逾月以疾辞位出知许州徙太原建节知定州徙河南移镇江封康国公加仪同判大名致仕薨諡献肃
　　韩维字持国幼笃志问学以父任为将作监主簿阖门不仕文彦博荐维好古嗜学安于静退富弼帅河东辟掌幕府史馆修撰欧阳修荐为检讨知太常礼院神宗封淮阳郡王颍王维皆为记室防军左右史
　　阙英宗访除授例执政以维对遂同修起居注侍迩英讲熈宁二年迁翰林学士知开封府明年为御史中丞以兄绛在枢府力辞之出知襄州改许州七年召为学士承防加大学士维处东省逾年有忌之者宻为谗愬乃诏分司南京尚书右司王存抗声曰韩维得罪莫知其端臣窃为朝廷惜乃还大学士乆之以太子少傅致仕转少师卒年八十二
　　韩琦字稚圭相州安阳人也风骨秀异弱冠举进士太史奏五色云见左右侍从皆贺于殿上通判淄州再迁太常丞直集贤院监左藏库歴开封府推官三司度支判官为右司谏王曽见琦论事正直有本末喜谓琦曰比年台谏多畏避为自安计否则激切近名如君固不负所职谏官宜若此曽正人也琦得此益自信　益利嵗饥为两路安抚使为饘粥济饥人一百九十余万蜀人曰使者之来更生我也　元昊围延州琦适自蜀还论西州形势甚悉乃以为陜西安抚使继知秦州　寻以旧职充陜西四路经略安抚招讨使屯泾州琦与范仲淹在兵间最乆二人名重一时人心归之朝廷倚以为重故天下称为韩范仁宗急于求治开天章阁赐坐咨访时务琦条上九事又献七事议稍用而小人已侧目矣入为工部尚书三司使除枢宻使册拜同中书门下平章事集贤殿大学士　仁宗既连失褒豫鄂三王至和中得疾皇子未立中外忧之范镇首发其议司马光继之自是言者常以固天下根本为急而富弼亦屡上言欧阳修因水灾再上防辄留中如此五六年言者稍怠琦乗间奏请立皇子时司马光吕诲皆言立皇嗣中书因将二防以请仁宗曰朕有意乆矣顾未得其人耳宗室中谁可者琦对曰臣等无由知之当出自圣断仁宗乃称英宗旧名琦奏曰此事至大陛下今夕更思之来日取防明日请对仁宗曰决无疑矣时英宗方居濮王忧遂识起复秦州防御使知宗正寺仁宗大喜琦奏曰此事既行不可中止仁宗首肯之时嘉祐六年也英宗入居庆宁宫封琦仪国公英宗即位加门下侍郎兼兵部尚书进封魏国公
　　韩定辞不知何许人为镇州王镕书记聘燕帅刘仁恭有酬马郁诗崇霞台上神仙客学办痴龙艺最多盛徳好将银笔述丽词堪与雪儿歌【见东坡记唐事】
　　韩驹字子苍自布衣有诗名前辈称许之颍滨题其诗卷云唐朝文士例能诗李杜髙深到者稀我读君诗笑无语恍然再见储光羲子苍尝云作诗文当得人印可乃自不疑所以前辈汲汲于求知也政和初上书召试除秘书省正字后知黄州累奉祠庭终徽猷阁待制其赋太一真人卧莲叶舟和李上舍冬日为葛亚卿作十絶比哙炙人口曾端伯谓昔人尝论文章有两等山林草野之文其气枯槁著书立言是也朝廷台阁之文其气温润演纶视草之所尚也王安国亦云文章格调须得官様若子苍者乃台阁之文所谓官様者欤其诗亦然内外制多用西汉语故温润有体
　　寒【二百九十二】
　　周武王子韩侯之后避难改寒氏一云夏诸侯寒浞之后
　　后汉寒朗字伯竒鲁国薛人博通书传以尚书教授举孝亷永平中守侍御史　廷争楚狱之寃笃矣仁者之情迁济阳令去官百姓追思之　三老吏人上书陈其政状由是辟为司徒府
　　干【二百九十三】
　　左传宋大夫干之后
　　晋书干宝字令升父茔丹阳丞　宝博览书记以才器召为著作郎　家贫求补山隂令迁始安太守　着晋记二十卷直而能婉咸称良史　撰搜神记号曰鬼董狐
　　兰【二百九十四】
　　郑穆公支孙以王父字为氏汉有武陵太守兰广
　　南史兰钦字休明父子云以军功至冀州刺史钦有谋略勇决善战进号智武将军百日中再破魏军威振邻国为衡州刺史有惠政
　　檀【二百九十五】
　　姓纂姜姓齐公族有食瑕丘檀城因以命氏
　　后汉党锢檀敷字文有家贫而志清不受乡里施惠立精舍教授常数百人　后举方正对防合宜迁议郎补防令以郡守非其人弃官去
　　晋书檀凭之字庆子少有志力闺门邕肃为世所称忠烈果毅亡身为国终建武将军
　　南史檀道济都督诸军侵魏资粮竭济夜唱筹量沙以少米散其上及旦魏军谓资粮有余故不复追魏甚惮之图以禳鬼　进司空镇寿阳后文帝疾义康矫诏诛之时人歌曰可怜白浮鸠枉杀檀江州　道济见收愤怒气盛目光如炬脱帻投地曰乃坏汝万里长城
　　檀韶字令孙道济之兄后拜江州刺史　子臻字系宗位员外郎　臻子珪字伯玉王僧防以为防军珪诉僧防求禄不得与书曰仆一门虽谢文通乃忝武达羣从姑叔三媾帝姻而令子侄饿死遂不荷润蝉腹肠为日已乆饥彪能吓人遽与肉饿驎不噬谁为落毛乃用为安成郡丞
　　檀祗字恭叔与弟道济俱防义举
　　文学檀超字悦祖少好文学位国子博士　叔父道鸾字万安亦有文学撰续晋阳秋位国子博士
　　北史檀翥字凤翔好读书解属文仕魏除中书舍人以才学自业加以清介志能之士也
　　栾【二百九十六】
　　姓纂唐叔虞之后晋靖侯孙宾食采栾邑因氏焉
　　国语赵文子冠见栾武子武子曰美哉华则荣矣实之不知请务实乎
　　左传襄公十六年晋平公即位栾盈为公族大夫改服修官烝于曲沃
　　成公十六年宣伯使告郤犨曰鲁之有季孟犹晋之有栾范也政令于是乎成
　　成公十八年晋悼公即位使栾黡为公族大夫使训卿之子弟共俭孝弟
　　史记栾布梁人也孝文时为燕相至将军尝有徳者厚报之以军功封俞侯　燕齐之间皆为立社号曰栾公社
　　后汉栾巴字叔元魏郡人为桂阳太守以郡处南垂不娴典训为定婚姻丧纪之礼立学校以奬进之　迁豫章太守巴素有道术能役鬼神
　　防【音　二百九十七寒】
　　河南官氏志馥防氏改为防氏
　　盘【二百九十八】
　　盘瓠之后与冉谭巴李田为巴南六姓
　　单【二百九十九】
　　可单氏改为单
　　丹【三百】
　　丹朱之后汉有丹王君长安冨人
　　冠【三百一】
　　风俗通鹖冠子之后
　　官【三百二】
　　见姓苑
　　瞒【三百三】
　　风俗通荆蛮之后本姓蛮音讹遂为瞒氏
　　莞【三百四】
　　姓苑云吴人
　　但【三百五】
　　姓苑云汉有济南太守但也
　　鄼【三百六】
　　海西先贤鄼授渔阳令











　　名贤氏族言行类稿卷十五
<子部,类书类,名贤氏族言行类稿>
　　钦定四库全书
　　名贤氏族言行类稿卷十六
　　宋　章定　撰
　　桓【三百七】
　　姓纂姜姓齐桓公之后以諡为姓又宋桓公之后向魋亦号桓氏　河南官氏志乌丸氏改姓桓
　　左传宣公十二年桓子鼓于中军曰先济者有赏后汉桓谭字君山以父任为郎上防非防出为六安郡丞
　　桓荣字春卿光武拜为议郎每朝防辄令于公卿前敷奏经书帝称善曰得生几晩因拜博士车驾幸大学防诸博士论难荣被儒服温恭有蕴借辩明经义每以礼让相厌不以辞长胜人后为太子少傅赐以辎车乘马大防诸生陈其车马印绶曰今日所防稽古之力也三雍成拜为五更　子郁字仲恩以父任为郎桓帝时常居中论经书问以政事迁侍中授经二帝恩宠甚笃　曾孙典彬　典字公雅举孝亷拜侍御史常乘骢马京师畏惮语曰行行且止避骢马御史字文林尤脩志介一餐不受于人　彬字彦林
　　举孝亷拜尚书郎蔡邕以其有过人者四树碑颂焉自荣至典世宗其道父子兄弟代作帝师
　　桓焉字叔元郁之子明经笃行有名称为太子太傅顺帝立授经禁中传业者数百人
　　魏志桓阶字伯绪举孝亷论储副之宜公规宻谏前后恳至太祖知其笃于守正深器重焉
　　晋书桓彛字茂伦早获盛名雅为周顗所重尝叹曰茂伦嵚﨑歴落固可笑人也累迁尚书吏部郎名显朝廷补宣城内史在郡有惠政为百姓所怀苏峻之乱固守经年城防遇害抱中和之气怀不挠之节知处死之为易仁者之勇不其然乎五子温云豁秘冲
　　桓温字元子生未期而温峤见之曰此儿有竒骨可试使啼及闻其声曰真英物也眼如紫石棱须作猬毛碟
　　桓云字云子都督司豫二州西阳太守
　　桓豁字郎子为新野义城二郡太守迁征西大将军子石防石秀石民石生石绥石康皆知名　石防小字镇恶文武器干御戎有方终豫州刺史　石秀幼有令名博涉羣书为江州刺史西阳太守　石民弱冠知名为荆州刺史才望甚为人情所仰
　　桓冲字幼子淹识有武干尽忠王室忠言嘉谋毎尽心力屡迁都督后为荆州刺史屡挫苻坚之师四方镇扞以为己任求之名臣抑亦可算三子　嗣字恭祖少有清誉为桓氏子侄之冠为江州刺史莅事简约转西阳襄城二郡太守　谦字敬祖　脩字承祖嗣子字茂远少有清操初拜秘书丞迁中书令
　　桓宣镇襄阳招怀初附劝课农桑简刑罸略威仪或载鉏耒于轺轩或亲芸获于陇畆甚有称绩
　　桓伊字叔夏有武干标悟简率授淮南太守绥御有方进都督豫州刺史有大功而始终不替　善吹笛尽一时之妙
　　南史桓康随齐武帝起兵摧坚陷阵膂力絶人江南人畏之以其名怖小儿病疟者冩其形帖牀壁无不立愈
　　唐桓彦范字士则润州人狄仁杰曰君之才当日光大毋防于初厚为礼　张柬之将诛易之等引与定策以彦范敬晖为左右羽林将军属以禁兵斩易之中宗复位以彦范为侍中　工属文所志惟忠孝居若不能言及议论帝前安辞定色辩争愈切卒諡忠烈　弟范官至常州刺史　臣范工部侍郎潘【三百八】
　　姓纂周文王后毕公之子季孙食采于潘因氏焉
　　左传宣公十二年潘党率游阙四十乘从唐侯为左拒以从上军　楚重次于衡雍潘党曰盍筑武军以为京观臣闻克敌必示子孙以无忘武功　潘党逐魏锜赵旃夜至于楚军席于军门之外　成十六年晋侯伐郑楚救郑彭名御楚共王潘党为右　党与养由基蹲甲而射彻七札焉以示楚王曰君有二臣如此何忧于战　潘党字叔党楚大夫潘尫之子尫字师叔贤楚人崇之
　　文公元年楚穆王立以其为太子之室与潘崇使为太师且掌环列之尹
　　吴志潘璋字文珪为豫章西安长宼不入境　为人麤猛禁令肃然所领兵马不过数千而其所在常如万人
　　潘濬字承明武陵人为湘乡令治甚有名　奉法不惮私义公情剖断有大丈夫格业
　　晋书潘岳字安仁乡邑号为竒童　作籍田赋　才名冠世出为河阳令　负其才而郁郁不得志　转怀令频宰二邑勤于政绩补尚书度支郎迁廷尉评仕宦不逹乃作闲居赋　太夫人御版舆升轻轩远览王畿近周家园　思绪云骞辞锋景焕　岳藻如江濯美锦而增绚　从子尼字正叔少有清才以文章见知举秀才为太常博士出为宛令寛而不纵厉公平而遗人事　转著作郎为乘舆箴　歴秘书监太常卿　含咀艺文履危居正可谓玉质而金相者矣
　　史潘京字世长乐广与之共谈曰君天才过人恨不学耳若学必为一代谈宗　歴巴丘卲陵泉陵三令明于政术路不拾遗
　　南史潘综吴兴人有司奏改其里为纯孝里
　　北史潘永基字绍业轻财好施为常乐太守又除颍川太守前后在州为吏人所爱
　　潘乐字相贵寛厚有胆畧神武时以军功拜雍州刺史文苑潘徽字伯彦受诗礼并通大义尤精三史
　　唐潘好礼贝州人第明经开元初为邠王府长史王为滑州刺史好礼兼府司马知州事王御下不能肃诏好礼检督王毎游观好礼必谏乃卧马下呼曰云云王慙为还　子请举明经好礼曰经不明不可妄进博学能论议节行脩整无所倾附
　　潘师正居逍遥谷高宗幸东都召见问所须对曰茂松清泉臣所须也既不乏矣帝尊异之诏即其庐作崇唐观卒諡体先生
　　潘孟阳史亡何所人父炎为刘晏壻晏任权虽书防报答未尝辄开时称有古人节晏得罪亦坐贬司马孟阳少以门防俄登博学宏词科宪宗新立诏孟阳驰驿江淮视财赋加盐铁转运并察诸使治否孟阳从者数百人所至防宾客留连倡乐誉望大损其后左司郑敬宣慰江淮帝诫曰朕宫中用尺寸物皆有籍唯赈民无所计卿是行毋若潘孟阳殚财费酣饮游山寺而已
　　宋朝潘美字仲询魏郡人也周世宗为开封尹美以中涓事世宗及即位徙供奉官高平之战美以功迁西上閤门副使稍迁客省使　太祖与美素相厚既受禅命谕防中外陜帅袁彦凶悍太祖虑其为变以美监其军俾图之美至喻以天命彦遂入朝太祖曰潘美不杀袁彦而彦朝觐成我志矣　征岭南以美将行营诸军克富贺昭桂连五州拔韶州斩获凡数万计鋹势穷蹙乃遣其臣奉表至军中乞降美因谕以上意以为彼若能战则与之战不能战则劝之守不能守则谕之降不能降则死不能死则亡非此五者他不得受使者泣鋹复遣其弟保兴率众拒战鋹众十五万依山谷坚壁以待王师美因筑垒休士与诸将计曰彼编竹木为栅若以火焚之必扰乱以锐师夹击之万全策也遂分遣丁夫数千人人持二炬间道造其栅暮夜万炬俱发天大风火势甚盛鋹众惊扰来犯王师美麾兵急击之鋹众大败斩数万计长驱至广州鋹尽焚其府库遂克之擒鋹送京师　开寳七年征江南以美与曹彬偕往金陵平以功拜宣徽北院使后判并州加同平章事卒諡武惠子惟徳惟固惟正惟清惟熈惟吉惟熈女即章怀皇后也追封美郑王惟吉子夙
　　潘大临字邠老江西人专学山谷为诗谢无逸尝以书问有新诗否答曰秋来景物件件是佳句恨为俗气蔽翳昨日得句云满城风雨近重阳忽催租人至遂败人意止一句奉寄王直方云邠老诗多犯老杜为之不已老杜亦难为存活老杜复生则须与潘十厮炒
　　安【三百九】
　　风俗通汉有安成
　　北史安同辽东胡人性端严明惠好长者之言出入禁中典庻事后持节循察并定二州纠举守宰不法郡国肃然在官明察长于校阅家法脩整为世所称子屈
　　安屈典太仓事盗官粳米数石欲以养亲同大怒求戮屈自劾不能训子明帝嘉而恕之遂诏长给米　屈弟原雅性矜严沈勇多智畧累迁尚书左仆射　弟颉辩慧多防畧
　　唐安金藏京兆人在太常工籍睿宗为皇嗣有诬皇嗣异谋者武后诏来俊臣问状金藏大呼曰公不信我言请剖心以明皇嗣不反也引刀自刺腹中肠出被地而仆后闻大惊命高医内肠阅夕而苏后临视叹曰吾有子不能自明不如尔之忠也诏停狱是时朝廷士大夫翕然称其谊　神龙初母丧葬南阙口营石坟昼夜不息地本燥泉忽涌流李冬有花本道使卢怀慎上其事诏表阙于闾属其事于史官诏镵其名于泰华二山碑以为荣　子承恩远孙敬则
　　五代安重诲应州人也少事明宗为人明敏谨恪明宗镇安国以为中门使及兵变于魏所与谋议大计皆重诲与霍彦威决之明宗即位以为枢宻使在位六年累加侍郎兼中书令其势倾动天下虽其尽忠劳心时有补益而恃功矜宠威福自出
　　安金全代北人也为人骁果工骑射官至刺史以疾居太原庄宗已下魏博与梁相距河上梁将王檀袭太原晋兵皆从庄宗于河上太原无备监军张承业大恐金全强起谓承业曰太原晋之根本一旦不守则大事去矣老夫诚惫矣尚能为公破贼承业嘉之授以甲兵金全被甲跨马召率子弟及故将吏百余人夜出北门击檀檀军惊溃而去明宗即位拜金全振武军节度使同平章事
　　安彦威字国俊代州崞县人也少唐明宗麾下颇知兵法尝为牙将以谨厚见信晋高祖入立徙镇归徳是时河决滑州命彦威塞之彦威出私钱募民治隄迁西京留守遭嵗大饥彦威赈抚饥民民有犯法皆寛贷之饥民爱之不忍流去彦威与安太妃同宗出帝事以为舅彦威未尝以为言及卒太妃临哭人始知其同宗也当时益称其慎重
　　安叔迁字宗沙陀三部落人也明宗时与讨王都拜秦州刺史从击契丹以功拜昭武军节度使叔迁状貌堂堂而不通文字所为鄙陋时人谓之没字碑晋出帝时为左金吾卫上将军契丹犯京师晋百官迎见耶律徳光于赤冈叔迁出班夷言徳光劳曰是安没字否汝在邢州已通诚欵吾今至此当与汝一吃饭处叔迁再拜乃以为镇国军节度使
　　宋朝安焘字厚卿开封人也举进士元丰初使高丽还拜右谏议大夫六年拜同知枢宻院事时夏人欵塞焘请因而抚之且戒将吏毋生边隙既又请疆场非要害者还之以示恩然羌情无厌当使知吾宥过而罢兵不应示吾厌兵之意哲宗嗣位乃遂其前议于是归其葭卢等四砦元祐二年进知院事焘谓为国者不可好用兵又不可畏用兵好则疲生灵畏则取侮遗患今朝廷毎戒边臣非举国入冦不得应之则固畏用兵矣然虏数犯塞亦未免疲之患虽仅保城砦适堕其计中愿复讲攻扰之防如左氏所谓用三师以疲楚之意此计之上也焘以母丧免服除知郓州改郑州移颍昌府绍圣元年拜门下侍郎知河南其将请去也焘奏曰自绍圣元符以来用事之臣但持绍述之虚名以诳惑君父上则欲固宠位以快恩雠下则欲希进用而肆朋附并为一谈牢不可破彼自为谋则善矣然未尝以毫髪为朝廷计者也
　　安惇字处厚广安军人也以上舎释褐绍圣初召为国子司业改右司员外郎迁右谏议大夫元符初为御史中丞惇与蹇序辰看详元祐诉理所公案惇奏凡得罪于元丰之间乞特出睿断以劝沮天下由是复施行者千余人
　　安尧臣惇之孙政和元年五月上书论宦寺专命交结权臣共唱北伐之议以谓燕云之役兴则边隙遂开宦寺之权重则皇纲不振今者中外之人咸谓童贯深结蔡京同纳燕人李良嗣以为谋主欲建平燕之议臣恐异时唇亡齿寒境有可乘之衅狼子野心蓄锐伺隙以逞其所大欲此臣所以日夜为陛下寒心伏望思祖宗积累之艰难鉴歴代君臣之得失杜塞边隙务守景徳旧好上嘉之十一月十三日御笔比縁大臣建议恢复燕云故地安尧臣远方书生能陈歴代兴衰之迹达于朕听臣僚咸谓毁薄时政首沮大事乞重行窜殛朕以承平日久言路壅蔽敢谏之士不当寘之典刑议加爵赏佥论何私尧臣先次补承务郎【见长编】
　　顔【三百一十】
　　姓纂出琅邪本自鲁伯禽支庶有食采于顔邑者因而着族又邾武公字曰顔故公羊传称顔公后遂为氏
　　家语孔子北游于农山曰二三子各言志顔回曰愿得明王圣主辅相之敷其五教导之以礼乐
　　论语徳行顔渊闵子骞　回也闻一以知十
　　孟子顔渊曰舜何人也予何人也有为者亦若是扬子顔渊习孔子者也　顔常晞夫子矣　或问渊骞之徒恶乎在曰寝或曰渊骞曷不寝曰攀龙鳞附鳯翼巽以之勃勃乎其不可及也如其寝
　　左传昭公二十六年师及齐师战于炊鼻顔鸣三入齐师呼曰林雍乗
　　定公八年公侵齐门于阳州士皆坐列曰顔髙之弓六钧皆取而传观之
　　哀公十一年武叔搜乘孟孺子泄帅右师顔羽御　二十七年郑请救于齐齐师将兴陈成子属孤子三日朝设乘车两马系五邑焉召顔涿聚之
　　史记顔回字子渊鲁人　顔无繇字路顔回父　顔幸字子栁　顔髙字子骄　顔祖字襄　顔之仆字叔鲁人　顔哙字子声鲁人　顔何字冉鲁人皆孔子弟子
　　晋孝友顔含字都少有操行以孝闻累迁侍中除吴郡太守所歴简而有恩明而能断以威御下王导叹曰顔公在事吴人敛手矣
　　南史顔延之字延年曾祖含　读书无所不览文章冠絶当时仕宋为中书侍郎　踈诞不能取容当世性褊激肆意直言论者谓之顔彪　鲍照曰君诗若铺锦列绣雕缋满眼　议者以延之谢灵运自潘岳陆机之后文士莫及江右称潘陆江左称顔谢　子竣字士逊晋孝成时转吏部尚书留心选举任遇既隆奏无不可容貎严庄宾客喧诉常欢笑答之人言顔竣瞠而与人官
　　顔师伯字长深竣族兄刚正有局力晋孝武时累迁侍中居权日久天下辐凑游其门者爵位莫不逾分迁左仆射
　　文学顔协字子和少以器局称博渉羣书工草飞白卒于荆州记室时顾协亦在蕃邸与协同名才学相亚府中称为二协
　　文学顔晃字元明好学有辞采家世单门而介然脩立为当世所知仕陈兼中书舎人掌诏诰
　　北史文苑顔之推字介博览书史辞情典丽　仕齐为中书舎人　弟之仪字升博渉羣书好为词赋周明帝以为麟趾学士
　　唐顔师古字籕之推之孙少博览精诂训善属文隋仁寿中授安养尉杨素见其年弱谓曰安养剧县子何以治之师古曰割鸡未用牛刀素惊其言大后果以干治闻髙祖入闗迁中书舎人专典机宻性敏给练治体方军国务多诏令一出其手册奏之工当时未有及者太宗即位尝叹五经去圣远传习寖讹诏师古于秘书省考定多所厘正谊据该明出其悟表人人叹服学者頼之拜秘书少监专刋正事古篇竒字世所惑者讨析申熟必畅本原　性简峭视辈行傲然罕所推接　撰五礼又为太子承干注班固汉书上之时人谓顔秘书为班孟坚忠臣　帝将有事泰山诏公卿博士杂定其仪师古奏臣撰定封禅仪注书在十一年谓为适中多从其说　子廷表上师古所撰匡谬正俗八篇
　　顔杲卿字昕以文儒世家性刚正莅事明济安禄山闻其名表为常山太守　禄山反杲卿及长史袁履谦濳定防时真卿在平原遣卢逖至常山约起兵断贼北道杲卿大喜以为兵犄角可挫贼西锋宗拜杲卿衞尉卿杲卿兄弟兵大振禄山至陜闻兵兴大惧急攻城杲卿昼夜战粮矢尽贼胁使降不应至洛阳禄山怒曰吾擢尔太守何所负而反杲卿瞠目骂曰汝营州牧羊羯奴耳我世唐臣守忠义恨不斩汝禄山不胜忿防之天津桥柱节解以肉噉之詈不絶贼断其舌曰复能詈否杲卿含胡而絶　乾元初赠太子太保諡忠节后又赠司徒　子泉明有孝节喜振人之急袁履谦及父故将妻子奴尚三百余人转徙不自存泉明悉力赡给分多匀薄相扶挟渡河托真卿随所归资送之泉明之殡父与履谦分柩防还长安履谦妻疑敛具俭狭发视之与杲卿等乃号踊待泉明如父肃宗拜泉明郫令政化清明诛宿盗人情翕然成都尹举其课第一迁彭州司马家贫居官亷而孤藐相从百口飦鬻不给无愠叹居母防哀毁骨立以行义当世以为难　杲卿兄春卿倜傥美容通当世务十六举明经防萃高第调犀浦主簿尝送徙于州亡其籍至廷口记物色凡千人无所差长史陆象先异之转蜀尉苏颋代为长史被谮系狱为防榈赋自托颋遽出之魏徴远孙瞻罪抵死春卿为请玉真公主得不死时人高其节终偃师丞临终捉真卿臂曰尔当大吾族顾我不得见以诸子诿汝后真卿主其昏嫁
　　顔真卿字清臣师古五世从孙开元中举进士又擢制科迁监察御史使河陇时五原有寃狱久不决天且旱真卿辨狱而雨郡人呼御史雨　复使河东劾奏朔方令郑延祚母死不葬三十年有诏终身不齿闻者耸然　出为平原太守安禄山逆状牙蘖真卿度必反增陴濬隍禄山反河朔尽陷独平原城守具备使李平驰奏宗闻乱叹曰河北二十四郡无一忠臣邪及平至帝曰朕不识真卿何如人所为乃如此时从兄杲卿为常山太守斩贼将十七郡同日自归推真卿为盟主兵二十万加河北招讨采访使　清河太守使李防来乞兵防曰闻公首奋裾唱大顺河朔恃公为金城真卿为出兵六千贼拒战败斩首万级肃宗即位灵武真卿数遣使以蜡丸裹书陈事
　　迁御史大夫方朝廷草昧不暇给而真卿绳治如平日百官肃然两京复奏改祝署嗣皇帝帝以为逹识代宗立改尚书右丞帝自陜还真卿请先谒陵庙
　　而即宫元载以为迂真卿怒曰用舍在公言者何罪然朝廷事岂堪公再破坏邪　时载多引私党畏羣臣论奏请事皆先白长官真卿上防云云　时丧乱后典法湮散真卿虽博识今古屡建议厘正为权臣沮抑　李希烈反杞建遣真卿往谕之诏可李希烈遣李元平说之真卿叱曰尔不能致命尚说我耶真卿立朝正色刚而有礼非公言直道不萌于心天下不以姓名称而独曰鲁公　善正草书笔力遒婉世寳传之　子頵硕贞元间授頵五品官开成初又以曾孙引武为防军　赞曰呜呼虽千五百嵗其英烈言言如严霜烈日可畏而仰哉
　　宋朝顔复字长道先师兖公四十八世孙也父太初字醇之为鲁名儒最后掌南京学嘉祐中访有道之士京东部使者以复应诏久之擢太常博士孔崇翰乞尊奉孔子祠复因上五议朝廷多从之元祐中为起居郎兼侍讲请择经行之儒补诸县教官后以天章阁待制充国子祭酒子岐
　　班【三百十一】
　　芊姓楚若敖孙令尹子文为虎所乳谓虎有班文因氏焉
　　后汉班彪字叔皮才高而好述作专心史籍辟为司徒掾通儒上才行不逾方言不失正仕不急进贞不违人敷文华以纬国典　子固
　　班固字孟坚九流百家之言无不穷防除为郎典校秘书　二班怀文裁成帝坟比良迁董兼丽卿云　固自以二世才术位不过郎作宾戏以自适　弟超
　　班超字仲升有大志不脩细节佣书养母投笔叹曰大丈夫无他志畧犹当立功异域以取封侯安能久事笔砚间乎左右笑之超曰小子安知壮士之志哉相者指曰生燕颔虎头飞而食肉万里侯相也其后出征安集西域五十余国悉皆纳质内属不入虎穴不得虎子封定远侯任尚与超交代请诲超告以总大纲而已尚曰我以班君当有竒防今所言平平耳后尚失羌人之和果如超言　子勇字宜僚少有父风为西域长史
　　曹世叔妻班氏彪之女名昭字惠博学高才　踵成汉书表志号曰大家　作女诫七章
　　唐班宏卫人也擢进士第为刑部侍郎贞元初为户部侍郎窦参当国徳宗以宏熟天下计故进宏尚书副参参曰阅歳当归使于公　清洁勤力晨入官署夕而出吏不堪其劳而已益恭
　　班景倩入为大理少卿过大梁刺史倪若水饯之行立望其行尘久之乃返谓官属曰班生此行何异登仙关【三百十二】
　　风俗通关令尹喜之后一云夏大夫关龙逢之后
　　蜀志关侯字云长斩顔良降于禁威震华夏拜为前将军假节钺称万人之敌为世虎臣报效曹公有国士之风　子兴字安国少有令闻弱冠为侍中中监军
　　南史隠逸关康之字伯愉独处一室不通宾客弟子以业传授尤善左氏春秋徴辟一无所就
　　唐关播字务元卫州人及进士第杨绾常衮皆善播引为都官员外郎徳宗初对殿中帝问政治之要播曰为政之本要得有道贤人乃治帝曰朕比下诏求贤才又遣使黜陟搜逮所遗播曰陛下虽求贤又使举荐然止得求名文词士焉有有道贤人肯奉牒丐举选邪帝曰善再迁给事中故事诸司甲库以令史直曹刓脱为奸播悉易以士人时韪其法荐李元平知汝州为李希烈防去播闻诧曰元平事济矣左右笑之
　　山【三百十三】
　　周山师之官掌山林以官为氏风俗通烈山氏之后
　　晋山涛字巨源少有器量介然不羣为竹林之游年四十始为郡主簿功曹累迁吏部尚书再居选职十有余年所奏甄拔人物各为题目时称山公啓事　论用兵之本闇合孙吴迁右仆射加光禄大夫以老疾辞诏曰君以道徳为世模表吾将倚君以穆风俗何乃欲独高其志耶　王戎目涛如璞玉浑金人皆钦其寳莫知名其器　子简
　　山简字季伦出为征南将军都督荆湘交广四州诸军事假节镇襄阳毎出嬉游多之习氏池上置酒辄醉名曰高阳池童儿歌之有日夕倒载归倒着白接防之句　子遐字彦林为余姚令时豪族多挟藏户口遐绳以峻法到县八旬出口万余　为东阳太守为政严猛郡境肃然
　　北史山伟字仲才父幼之位金明太守　伟渉猎文史尝路逢一尼望之叹曰君方近天子当作好官　孝静初除中书令
　　蛮【三百十四】
　　芊姓荆蛮之后因氏焉
　　菅【三百十五】
　　鲁大夫食采于菅因氏焉　赵郡李氏谱云李叡娶晋郎中令同郡菅袭女　唐乾元河东节度菅崇嗣【三百十六】
　　史记济南氏豪族
　　间【三百十七】
　　见姓苑
　　环【三百十八】
　　楚有环列之尹子孙氏焉楚有环泉汉有河东太守环饶晋有环济撰要畧
　　馯【丘奸反　三百十九】
　　汉有馯臂辟吴人治易







　　名贤氏族言行类稿卷十六
　　钦定四库全书
　　名贤氏族言行类稿卷十七
　　宋　章定　撰
　　田【三百二十】
　　姓纂妫姓舜后陈厉公子完字敬仲仕齐或号田氏至田和簒齐为诸侯九代至王建为秦所灭建弟假及田儋儋子市儋从弟荣弟横弟子广项羽时并裂地称王
　　子盗名不如盗货田仲史防不如盗也【田仲齐人处于陵号曰于陵仲子】
　　新序公季成谓魏文侯曰田子方虽贤人非有土之君也君与之齐礼设有贤于子方者又何以加之文侯曰子方者仁人也仁人也者国之寳也
　　説苑子思居于卫緼袍无里二旬九食田子方闻之使人遗狐白之裘
　　史记孟尝君名文姓田氏文之父曰靖郭君田婴婴齐威王少子相齐十一年　孟尝君招致賔客舍业厚遇之以故倾天下之士食客数千人
　　田单齐诸田防属也纵反间用火牛以破燕军复齐七十余城封曰安平君　新序云佛肸置鼎致士大夫曰与我者受邑不吾与者烹田单曰义穷不受轩冕之服无义而生不仁而富不如烹将就鼎佛肸脱屦而生之
　　田叔赵陉城人也喜劔学黄老术赵王以为郎中切直防平王贤之　高祖召见与语汉廷毋能出其右者上説拜为汉中守　后为鲁相卒鲁以百金祠少子仁不受曰义不伤先人名
　　田蚡孝景后同母弟封为武安侯后为丞相入奏事坐语移日所言皆聴荐人或起家至二千石权移主上汉儒林传云蚡为相黜黄老刑名百家之言延誉
　　儒者以百数
　　穰苴田完之苖裔景公与语兵事説之以为将军　将兵扞燕晋之师尊为大司马　齐威王论古者司马兵法附穰苴于其中因号曰司马穰苴兵法
　　汉书田儋狄人故齐王田氏之族从弟荣荣弟横皆豪杰宗强能得人
　　酷吏田广明字子公郑人也迁淮阳太守连擒大奸徴为大鸿胪
　　田延年字子賔以材畧给事大将军幕府　出为河东太守诛鉏豪强奸邪不敢发入为大司农　霍光议废昌邑王莫敢发言延年按劔廷叱羣臣即日议决其后坐罪田广明谓春秋之义以功覆过当废昌邑王时非田子賔之言大事不成大将军曰诚然实勇士也当发大议时震动朝廷光因举手抚心曰使我至今病悸
　　车千秋本姓田氏上急变讼戾太子寃立拜为大鸿胪数月为丞相封富民侯无他材能术学又无阀阅功劳特以一言寤意旬月取宰相封侯世未尝有也初千秋年老上优之朝见得乗小车入宫殿门因号车丞相
　　魏志田畴字子泰好读书善击劔　曹操署司空户曹掾以讨虏功封亭侯
　　田豫字国让除颍隂朗陵令迁弋阳太守所在有治加振威将军领并州刺史外胡闻其威名相率来献州界宁肃百姓懐之　赏赐皆散之将士毎胡狄私遗悉簿藏官不入家虽殊类咸高豫节
　　田字广路少慷慨有谋畧　谒见周文即处以爪牙之任累功授原岷二州刺史　子仁恭字长贵性寛仁有局度　徳懋少以孝友知名丁父艰庐墓负土成坟隋文下诏表其闾
　　田式字显标仕周位渭南太守政尚严猛吏人重足而立无敢违法迁本部太守亲故屏迹请托不行
　　唐田正字安道季安时为兵马使季安死众奉以为帅举六州版籍请吏于朝宪宗美其诚诏充魏愽节度使且赐今名　王承宗叛诏正以全师压境承宗惧归穷于正正表诸朝遂献徳棣二州　李师道拒命诏正进讨师道大将刘悟再遇再北悟乃反兵斩师道诣正降取十二州以献　以功加司徒同平章事　来朝上眷劳殊等固请留阙下帝劳曰魏人乐卿之政四隣畏卿之威为朕长城又安用辞朱紫满门荣冠当时　性忠孝好功名起楼聚书万余卷
　　田布字敦礼弘正子正使总亲兵　王师诛蔡凢十八战破凌云栅下郾城以功授御史中丞蔡平正徙成徳以布为河阳节度使父子同日受命天下以忠义多田氏布所至必省冗将募战卒寛赋劝穑人皆安之卒諡曰孝诸子皆有方面以忠义为当世所高
　　田游岩京兆人入太白山母及妻皆有方外志与共栖迟山水间召赴京师高宗幸嵩山亲至其门游岩野服出拜仪止谨朴上曰先生比佳否答曰臣所谓泉石膏肓烟霞痼疾者帝曰朕得君何异汉获四皓乎敕乘传赴都拜崇文馆学士帝营奉天宫游岩宅直宫左天子自书榜其门曰隠士田游岩宅
　　田仁防雍州人擢制举为平州刺史嵗旱自暴以祈而雨大至糓遂登人歌之　迁胜州都督境有夙贼仁防发骑捕格夷之城门夜开道无冦迹　迁金吾将军廷中讁罚日数百京师无贵贱举惮之
　　宋朝田重进幽州人也周显徳中应募为卒太祖麾下太祖受禅迁御马军使累积战功官至刺史　太宗即位为静南军节度使雍熈中领兵从飞狐路破虏众获其骁将大鹏翼以功改彰信军节度使徙镇成徳永兴　重进朴愿不知书太宗在藩邸爱其忠勇尝遗以酒炙不受使者曰此晋王所赐也重进曰为我致谢晋王我知有天子尔卒不受太宗嘉之既即位谓其无私交故始终委遇焉
　　田锡字表圣嘉州洪雅人也举进士为左拾遗鲠正寡言恭敬好礼既得諌官即上防献军国要机者一朝廷大体者四太宗褒其言因赐钱五十万时宰相令有司受羣臣章防必先白而后敢进锡上书以为失至公之体为河北转运徙知相州睦州遂知制诰锡好直言太宗或时不能堪锡従容进曰陛下日徃月来养成圣性太宗悦愈重之端拱二年嵗旱锡上防有调燮倒置之语为宰相不悦罢知陈州召还至道中复知制诰上防言诸州奉河西力役生民重困出知泰州召对言事锡上御览三十卷御屏风五卷诏褒之锡览天下奏章有言民饥盗起及诏敕不便悉条奏其事真宗以为得争臣之体擢右諌议大夫真宗每见锡容必庄尝目之曰朕之汲黯也卒赠工部侍郎
　　田况字元均其先京兆人也后徙居信都举进士又举贤良方正为右正言修起居注知制诰陜西宣抚副使除龙直知成徳军徙秦州渭州益州聴断之明蜀人以比张咏召为中丞除礼侍擢枢宻副使以疾除左丞卒諡宣简
　　延【三百二十一】
　　姓苑后汉有延岑延笃　河南官氐志可地延氏改为延氏
　　后汉延笃字叔坚南阳人受左氏传能着文章有名京师举孝防后拜议郎边作东观徙京兆尹先是　凤为京兆亦有能名郡人语曰前有赵张三王后有边延二尹论仁孝二致同源　李文徳谓公卿曰延叔坚有王佐之才奈何屈千里之足乎
　　钱【三百二十二】
　　姓纂颛顼曽孙陆终生彭祖孙孚周钱府上士因官为氏焉战国时有隠士钱丹秦有御史大夫钱产子孙居下邳
　　南史钱道戢字子韬少以孝行着闻　累以功都督郢州刺史
　　孝义钱延庆父为吴庆恩所杀延庆在都驰还道逢庆恩手刄杀之太守表不加罪许之
　　唐钱徽字蔚章中进士第迁中书舍人加承防宪宗独召徽称其长者时内积财图复河湟然禁无名贡献而至者不甚却徽恳谏罢之帝宻戒后有献毋入右银台门以避学士　拜礼部侍郎　州有牛田钱百万刺史以给宴饮赠饷者徽曰此农耕之备命代贫民租入　任庶子时韩公武以赂公卿遗徽钱二十万不纳或言非当路可无让徽曰取之在义不在官时称有公望
　　宋朝钱俶字文徳临安人也名上字犯宣祖讳上称俶祖曰镠因唐末黄巢之乱据有吴越之地昭宗授以杭越节制封彭城王梁唐封为吴越国王諡曰武肃父元瓘諡曰文穆王子佐嗣佐卒以弟倧继倧为牙校胡进思所废俶时镇浙东遂渡江袭位汉授以东南靣兵马都元帅锡以金印玉册仍领镇海镇东节度使至周以天下兵马都元帅处之　宋兴改大元帅自太祖受命俶贡奉有加开寳六年封其妻孙氏为贤徳顺穆夫人江南平俶与妻子来朝太祖待以优礼赐劔履上殿诏书不名又以俶妻为吴越国王妃宰相言自古异姓诸侯王妻无封妃之制太祖曰行之在我安问旧典时太祖待俶甚厚自晋王宰相及中外臣僚上书请留俶不遣太祖曰钱俶在吴越嵗脩职贡今又委质来朝若利其土宇而留之殆非人主之用心何以示信于天下也及俶归国太祖以黄绢封文字一复付俶曰侯到国即开之仍谕俶曰朕知公忠若朕常在公则常有东南他人未可知也俶感泣拜谢至国启封皆晋王宰相以下请留俶章也俶上表谢太平兴国三年复来朝遂以国归有司焉太宗改封俶淮海国王以礼贤宅赐之钱氏传五主共八十四年俶以天下既平求去元帅之称从之改汉南国王雍熈四年出为武胜军节度使徙国南阳既入辞国号改封许王端拱元年徙封邓王俶以天成四年八月二十四日生至是年八月二十四日薨年六十薨之日又与父元瓘同人皆异之册封秦国王諡曰忠懿俶崇信释教性谦谨未尝忤物为太师中书令者四十年任元帅者三十年富贵之盛无与为比七子惟濬惟治惟渲惟灏惟溍惟演惟济惟治官至左骁卫上将军　惟渲惟灏俱至团练使　惟溍左龙武将军　惟济保静军留后諡曰宣恵
　　惟濬字巨川太祖即位以为建武军节度使改镇海镇东二镇王师徃江南惟濬从其父俶下常州以功加同平章事太宗即位加侍中俶封淮海国王惟濬徙镇淮南改镇山南东道又镇安州封萧国公俶薨有诏起复加中书令卒追封汾王諡曰安僖
　　惟演字希圣防有俊才俶尝使赋逺山诗有高为天一柱秀作海三峯之句俶深器之初补职牙门累迁左神武将军咸平中献其所为文章拜太仆少卿擢知制诰翰林学士坐为人于开封府请求夺职乆之复为学士累迁至刑部侍郎天禧末丁谓为参知政事惟演见谓宠盛附之与讲婣好而惟演女弟适后戚刘羙相与共排宼准惟演寻拜枢宻副使加尚书右丞转工部尚书至真宗崩仁宗即位进兵部尚书为枢宻使时庄献明肃皇后称制宰相冯拯以惟演太后婣家也请出之除保大军节度使知河阳请觐加同平章事判许州改镇武胜又徙泰寜惟演意在进用尝谓人以不得于黄纸后署名为恨及屡徙镇郁郁不得志仁宗耕耤田求入使祠留为景灵宫使庄献崩还判河南请以庄献庄懿二后同配食真宗庙室御史劾奏惟演擅议宗庙落平章事改镇崇信卒惟演少富贵能志于学有文章与杨亿刘筠齐名尝曰学士备顾问不可不该愽故其家聚书侔于秘府初諡曰文墨改諡曰思又改曰文僖凢三易名云
　　有子暄为寳文閤待制暄子景臻尚仁宗女许国大长公主拜左领军卫大将军驸马都尉官至少师安武军节度使封康国公生子悦亦至少师悦子端礼隆兴初为参政
　　钱昆字裕之吴越国王倧之子也随俶归朝诸从子皆授官独昆与其弟易愿従科举遂登进士第知庐濠泉亳梓寿许七州为治尚寛简官至右谏议大夫以秘书监致仕卒昆善为诗赋又喜草有文集十卷弟易
　　钱易字希白年十七举进士御试三题日中而就言者以其轻俊而黜之太宗与苏易简曰朕恨不与李白同时易简曰有钱易者李白才也太宗喜曰若然当用唐故事召至禁林防盗起劔南不果用复举进士甲科为光禄寺丞通判蕲州又举贤良方正防入等除秘书丞通判信州后真宗封泰山献殊祥録迁太常博士直集贤院又真宗祀汾隂易脩车驾所过图经转祠部员外郎坐事监颍州商税嵗中知开封县又真宗幸亳州复脩所过图经遂擢知制诰迁翰林学士卒　易俊逸过人为文数千百言顷刻而就又善行草书子彦逺明逸
　　彦逺字子高以父任为太庙斋郎大理寺丞复举进士又举贤良方正防入等由太常博士授祠部员外郎彦逺因灾异上防迁起居舍人直集贤院卒子勰
　　明逸字子飞亦举贤良方正父子三人皆中制科世以为盛由殿中丞除太常愽士通判亳州召为右正言直集贤院明逸言事希陈执中章徳象之意以排杜衍范仲淹冨弼由是三人者倶罢政事进右司諌同修起居注迁知制诰翰林学士知开封府知蔡州歴扬清郓曹四州召还经筵为翰林学士知永兴军代还卒
　　勰字穆父以从父明逸任试将作监主簿稍迁国子愽士举贤良方正科召试秘阁不中除知尉氏县元丰中为左司郎中迁中书舍人元祐初知开封府迁给事中八年以龙图阁直学士知开封府治京师有名拜翰林学士兼侍读罢知池州卒　后入元祐籍云
　　钱藻字醇老吴越王镠五世孙也举进士又中制科为人清谨寡过居守绳墨为治简静立朝无矫亢之节亦不为雷同处势利淡如也人称其长者　英宗时为秘书校理上书请太后还政通判秀州　神宗时稍迁直舍人院同修起居注擢知制诰直学士院除枢宻直学士知开封府迁翰林侍读学士卒
　　钱若水字淡成河南人也十嵗能属文入华山陈抟一见以为有仙风道骨举进士为同州推官有富民失女奴其父母讼于州鞫于有司狱吏尝有贷于富民不获乃劾富民父子数人共杀女奴弃之水中遂失其尸而诬以罪皆应死若水疑之密使人访求女奴得之乃引以示女奴之父母皆泣曰是也冨民父子頼以得免郡太守欲荐之若水固辞且曰朝廷以此为若水功当置狱吏者于何地太守叹服太宗闻之遂召用擢秘书丞直史馆半嵗中超迁知制诰翰林学士至道初拜右谏议大夫同知枢宻院事　真宗即位加户部侍郎以亲年高求解机政乃罢为集贤院学士修太祖实録初太宗崩有驯犬号呼不食遣送陵所参知政事李至欲若水书其事遗之诗曰白麟朱鴈且勿书劝君书此惩浮俗若水不従至因若水奏书不列监修官吕端名以为若水掠美若水援唐故事以为言众不能折又重修太祖实録从真宗幸大名上书曰臣闻用兵以伐谋为上御将以用法为先比者傅潜为帅拥十万之众闭闗縦冦坐防强敌残虐生民不正典刑曷惩其后杨延朗軰勇于赴敌奋不顾身授任尚轻见功殊大臣愿陛下诛败将以徇众擢有功以劝能使诸将承风各思用命声驰塞外威慑穷边昔刘崇结契丹入冦懦将樊爱能何徽临敌不战周世宗陈宴而戮之因使偏将十数分击太原崇不敢支戎亦遁去其后收淮甸下秦凤平闗南如席卷之易此用兵伐谋之效也俄知开封府北人未賔服内出手诏询若水御备翦灭之术若水上言曰臣读前史论匈奴者多矣若汉娄敬樊哙季布贾谊晁错主父偃徐乐王恢韩安国朱买臣董仲舒之所陈特和亲征伐之二议唐李靖魏征温彦博郭正一狄仁杰之所及亦不过战守之两端晋桑维翰不背约之言出于防弱故相赵普请囘军之奏姑冀息民悉非逺谋臣所不取严尤谓自古御戎无上防臣窃笑之守在四夷制胜以静非上防而何真宗善其议谓左右曰若水儒臣中知兵者也拜邓州观察使知并州以疾召还卒諡曰宣靖　若水风流儒雅有文学善谈论事母以孝闻所至有誉望接物以诚评人贵贱寿夭多验自知不寿故恳辞势位贤士大夫皆宗慕之
　　钱员外不知何许人白乐天有和其青龙寺上方望旧山诗云旧峯松雪旧溪云怅望今朝遥属君共道使臣非俗吏南山莫动北山文　容轩随笔乾道四年讲筵开日上书此章于扇以赐臣迈改使臣为侍臣云
　　钱姓出陆终盖颛顼之苖裔始以世为周官乆而以为姓自三代以来无甚显者至唐末钱氏多居东南及镠乘乱世起余杭有地十三州号兼吴越而王防百年而武进钱氏犹隠徳累世不显岂以力者如彼而以徳者如此哉岂其盛衰迟速之理固有不同哉武进之钱自寳七世至君有闻又有贤子不降益彰其势孰止盖恃力者虽盛而必衰以徳者愈迟而终显立石劾辞真示弥逺【见欧阳公钱治屯田墓志】钱之望字表臣毗陵人己丑郑牓登第庆元间尝帅五羊以平海冦功除待制同年小録云孟囘中丞之后疑屯田君之族也
　　燕【三百二十三】
　　姓纂史记召公奭周同姓封燕传国四十二代至王喜为秦所灭子孙以国为氏又南燕姞姓国亦为燕氏汉功臣宜城侯燕仓后汉中郎将燕瑗
　　北史燕凤字子章代人少好学愽综经史明习隂阳防纬昭成素闻其名以礼致之拜左长史参决国事道武时歴行台尚书甚见器重　明元世入讲经传出议朝政
　　燕荣字贵公任隋迁青州緫管奸盗屏迹
　　宋朝燕肃字穆之青州人也举进士通判河南府召为监察御史迁殿中侍御史为定王府记室参军擢龙图阁待制知审刑院判太常寺建议考正雅乐自肃始改龙图阁直学士知颍州徙邓州以礼部侍郎致仕卒肃多巧思以创物大智闻天下常造指南车记里鼓二车及欹器以献又作莲花漏世服其精肃所至刻石以记其法子度官至右谏议大夫
　　燕达字逢辰开封人也善骑射以材武选亲卫自内殿崇班为延州巡检戍懐宁砦羌人以三万骑薄城逹以所部五百人破之擢鄜延路兵马都监数率师深入以挠敌谋凢九战以功迁秦凤路副总管郭之讨交趾也以逹为行军总管师次冨良江交趾蛮人舣鬭船于南岸欲战不得逹黙计曰兵法致人而不致于人吾示之以虚彼必来战已而果来撃之大败遂请降以功迁荣州防御使进殿前副都指挥使拜武康军节度使卒諡毅敏逹起行伍喜读书平时手不释卷神宗尝问逹用兵当何先逹曰莫如爱神宗曰爱克厥威可乎逹曰威非不用也要以爱为先神宗称之
　　边【三百二十四】
　　姓纂子姓宋平公子边之后以王父字为氏
　　左传庄公十九年边伯之宫近于王宫
　　昭公二十二年宋公使边卬为大司徒以靖国人后汉边韶字孝先以文学知名教授数百人　腹便便五经笥　拜太中大夫著作东观
　　边让字文礼大将军何进闻其才名召署令史进以礼见之让善占射能辞对时賔客满堂莫不慕其风蔡邕深敬之以为宜处高任
　　凤为京兆尹有能名郡人语曰前有赵张三王后有边延二尹【出延笃传】
　　五代边镐仕南唐初以都虞侯从查文徽克建州凢所俘获皆全之人谓之边佛子及克潭州市不易肆潭人谓之边菩萨既而为节度使政无纲纪惟日设斋供盛修佛事潭人失望谓之边和尚【见通鉴】
　　牵【三百二十五】
　　姓苑古冀州武邑有牵氏
　　魏志牵招字子经为鴈门太守教民战阵又简选有才识者诣虏毎犯塞勒兵逆撃虏来辄破于是野居晏闲冦贼静息　子嘉　次子亦猛毅有招风以陇西太守伐蜀有功为振威謢军
　　晋书牵秀字成叔博辩有文才弱冠得美名补新安令尝扼腕慨叹自谓居司直之任当能激浊清全【三百二十六】
　　姓苑吴郡钱唐后汉丹阳都尉全柔吴桂阳太守生琮大司马女为吴主孙亮后
　　吴志全琮字子瑾钱唐人父柔尝使赍米数千斛到吴市易琮皆散用空船而归柔怒琮曰愚以所市非急而士大夫方有倒悬之患故便赈赡不及启报柔更竒之　后为将军假节领九江太守
　　南史儒林全缓字立钱唐人防受易学得其精防兼通老庄时人言者咸推之
　　权【三百二十七】
　　姓纂芉姓颛顼之封楚楚若敖之孙鬭緍尹权因氏焉秦灭楚迁大姓于陇西因居天水　又传云楚武王克权使鬭緍尹之今南郡当阳县东南有权城
　　北史权景宣字晖逺少聪悟有气侠晓兵权有智畧从周文拔宏农破沙苑皆先登陷阵转外兵郎中　除南阳郡守盗贼敛迹人得业百姓立碑颂徳　总戎薄伐着尅敌之功布政莅人垂称职之誉岂非有国之良翰欤
　　权武字武弄少果劲勇力絶人位大将军潭州总管儒林权防字正理少受郑易妙尽幽防诗书二礼大义该洽　仕齐迁国子愽士临机荅难酬报如响由是为诸儒所推
　　唐权万纪京兆人擢治书侍御史房元龄王珪掌内外官考万纪劾其不平帝以为不阿贵近由是奬礼又言宇文智及贼杀其君其子乃任千牛请斥屏以惩不轨帝从之
　　权懐恩万纪族孙以防迁尚乘奉御驭人安毕罗有宠见帝不恭懐恩适见之退杖四十帝嗟赏曰良吏也擢万年令赏罚明见恶辄取时语曰宁饮三防尘
　　无逢权懐恩毎盛服妻子不敢仰视　更五州刺史所居威名赫然吏重足立
　　权臯字士繇泰州人擢进士第安禄山表为幕府臯度禄山叛欲行虑祸及亲逸去禄山反天下闻名争取以为属顔真卿表为行军司马召拜起居舍人固辞尝曰吾洁身乱世以全吾志欲持是受名耶　韩洄王定与友善常平臯可为宰辅师保李华亦谓分天下善恶一人而已子徳舆
　　权徳舆字载之未冠以文章称徳宗闻其才召为左补阙贞元八年闗东淮南浙西大水徳舆建言江淮云云冝择羣臣明识通方者持节劳徕　知制诰进中书舍人知礼部乃上书辞免帝曰非不知卿之劳但择如卿者未得其人耳　知贡举凢三嵗　元和初拜尚书同平章事　善辩论开陈古今本末以觉悟人主为辅相寛和不为察察名　徳舆生三嵗知变四声四嵗能赋诗积思经术无不贯综自始学至老未尝一日去书尝著论辨汉所以亡西京以张禹东京以胡广其文雅正当时公卿侯王功徳卓异者皆所铭纪虽动止无外饰其风流醖借自然可慕贞元元和间为搢绅羽仪云
　　泉【三百二十八】
　　姓纂本姓全氏全琮之后琮孙晖魏封南阳侯食封白水遂改为泉氏后魏洛州刺史上洛侯泉企也
　　北史泉企字思道上洛人世雄商洛曽祖景言归魏拜建节将军　企除雍州刺史豪右无敢犯者纎毫不扰于人　后兼右仆射志尚防慎毎除一官忧见顔色　子元礼少有志气颇闲草有士君子之风为洛州刺史　弟仲遵为梁州刺史有方雅之操歴官之处皆以清白见称
　　唐泉男生字元徳高丽盖苏文子也九嵗以父任为先人迁中裹小兄犹唐谒者也又为中裹大兄知国政凡国有辞令皆男生主之后内附高宗授平懐道行军大总管　至仪凤二年诏安抚辽东并置州县招流窜平敛赋罢力役民悦其寛卒帝为举哀诏勒碑纪功男生纯厚有礼奏对敏辨善射艺其初至伏斧锧待罪帝宥之世以此称焉
　　坚【三百二十九】
　　姓纂颍川后汉有二十八将化将军合肥侯坚镡蜀録有罗江都尉坚峻
　　后汉坚镡字子伋颍川人光武拜化将军与士卒共劳苦毎急辄先当矢石封合肥侯
　　宣【三百三十】
　　姓纂鲁大夫叔孙宣伯之后以諡为姓风俗通宋宣公之后后汉有司空宣酆
　　后汉宣秉字巨公冯翊人拜御史中丞光武特诏中丞与司校尉尚书令防同并专席而坐故京师号曰三独坐　常服布被蔬食瓦器帝见而叹曰楚国二龚不如云阳宣巨公
　　先【三百三十一】
　　绛郡今绛州有先氏
　　左传先轸晋卿也邑于原又曰原轸　先縠晋大夫是曰彘季亦曰原縠　先且居晋卿也是为霍伯又曰蒲城伯　先蔑字士伯晋卿也　汉有先虞
　　连【三百三十二】
　　左传齐大夫连称之后　冯翊白水县有连氏
　　庄公八年齐侯使连称管至父戍葵丘时而徃
　　天【三百三十三】
　　庄子有天根注云人姓名
　　颠【三百三十四】
　　左传晋大夫颠颉
　　贤【三百三十五】
　　见姓苑
　　【三百三十六】
　　左传子国光州弋阳郡县东南后为楚所灭子孙以国为氏
　　【三百三十七】
　　风俗通云都古诸侯国也子孙以国为氏焉
　　蜎【三百三十八】
　　汉书艺文志云有蜎子十三篇楚人也老子弟子
　　涓【三百三十九】
　　列仙传涓子齐人
　　鲜【三百四十】
　　鲜于氏之后蜀李寿司空鲜思明
　　旃【三百四十一】
　　见姓苑
　　然【三百四十二】
　　郑穆公子然之后　然丹字子革仕楚为右尹　苍梧姓苑云梧州有然氏
　　纒【三百四十三】
　　艺文志纒子著书
　　骞【三百四十四】
　　风俗通仲尼弟子闵子骞之后以王父字为氏　金城前梁有骞纶西秦有博士骞包晋有平阳太守骞彄状云其先避地允吾因家金城
　　防【三百四十五】
　　风俗通云黄帝之后
　　篇【三百四十六】
　　周大夫史篇之后
　　偏【三百四十七】
　　右偏将军之后急就章汉有偏吕
　　绵【三百四十八】
　　晋大夫食采绵上因氏焉晋张方腹心有绵思　河南官氏志尔绵氏改为绵
　　便【避偏反　三百四十九】
　　汉有少府便乐成
　　颛【三百五十】
　　颛臾风姓国伏羲之后或称颛氏或号臾氏又颛顼支孙亦为颛氏神仙传有太女颛和
　　専【三百五十一】
　　左传吴刺客専诸
　　鱄【三百五十二】
　　専诸亦作鱄也
　　船【三百五十三】
　　见姓苑
　　拳【三百五十四】
　　左传卫大夫拳弥
　　肩【三百五十五】
　　见姓苑



　　名贤氏族言行类稿卷十七
　　钦定四库全书
　　名贤氏族言行类稿卷十八
　　宋　章定　撰
　　萧【三百五十六】
　　姓纂宋防子之后支孙封于萧萧叔大心子孙有功因邑命氏焉代居丰沛至不疑为楚春申君客
　　史记萧何沛丰人也转漕闗中给食不乏　赐带劒履上殿入朝不趋　位为相国功第一　封酂侯食邑八千户　汉髙帝纪镇国家抚百姓给饷餽不絶粮道　次律令　太史公曰何秦时为刀笔吏録録未有竒节汉兴依日月之末光谨守管籥为一代宗臣位冠羣后声施后世
　　萧望之字长倩东海兰陵人治齐诗射策甲科为郎上疏陈灾异宣帝在民间闻其名曰此东海萧生耶拜为谒者累迁谏大夫丞相司直嵗中三迁　选为平原太守望之雅意在本朝为郡守内不自得上疏征入守少府宣帝察其材任宰相欲详试其政事复以为左冯翊　迁大鸿胪为御史大夫左迁太子太傅又拜前将军　元帝诏望之傅朕八年道以经书厥功茂焉赐爵闗内侯　本以师傅见尊重数宴见言治乱陈王事　有八子至大官者育咸由　望之堂堂折而不挠身为儒宗有辅佐之能近古社稷臣也【传赞】
　　萧育字次君以父任为太子庶子后拜司校尉守大鸿胪少与朱博为友长安语曰萧朱结绶言其相荐达也
　　南史萧思话孝懿皇后弟子也外戚令望早见任待歴十二州杖节监督者九焉　长子惠开迁御史中丞百寮惮之拜益州刺史严用威刑蜀人号曰卧虎后除少府加给事中益不得志曰大丈夫入管喉舌出莅方伯乃复低头入中邪毎谓人曰人生不得行胷懐虽夀百嵗犹为夭也　次弟惠明亦有时誉为吴兴太守　子眎素梁天监中位丹阳尹丞武帝赐钱八万一朝散之亲友　荣利不闗于中喜怒不形于色后为诸暨令到县十余日挂衣冠于县门而去諡曰真文先生　惠明弟惠基善书及奕碁累迁太常加给事中立身退素朝廷称为善士　子洽字宏称累迁临海太守为政清平不尚威猛人俗便之惠基弟惠休仕齐为广州刺史　子介字茂镜齐武帝曰萧介甚贫可处以一郡复曰始兴郡频无良守可以介为之及至甚着威徳防侍中阙帝曰我门中久无此职宜用萧介为之应对左右多所匡正迁都官尚书毎军国大事必先访介帝谓朱异曰端右材也　子允字叔佐晋安王镇湘州以为长史蔡征曰公年徳并髙国之元老从容坐镇旦夕自为列曹何为辛苦藩外　后拜光禄大夫　允弟引字叔休善书为当时所重陈宣帝尝披奏事指引署名曰此字笔趣翩翩似鸟之欲飞引谢曰此乃陛下假其毛羽耳性抗直不事权贵为库部侍郎在职一年而器械充足宦者李善度蔡脱儿等多所请属引皆不许族子宻谏之引曰吾之立身自有本末亦安能为李蔡致屈
　　萧琛字彦瑜惠开从子仕梁歴左户度支二尚书侍中尝预御筵醉伏武帝以枣投琛琛取栗掷上正中面曰陛下投臣以赤心臣敢不报以战栗上毎呼为宗老
　　萧摩诃字元骁勇有名累以功授骠骑大将军讷于言恂恂长者至临戎对宼志气奋发所向无前　子世亷有父风
　　萧济字孝康预平侯景功封松阳侯
　　萧叡明字景济兰陵人见孝义传
　　北史萧赞字徳文仕魏为都督齐州刺史机辩文义颇有可观而轻薄俶傥犹有父风
　　萧正表字公仪质貌丰美性理短暗至仪同三司萧只字敬式为扬州刺史于时政寛人慢只独涖以严切梁武悦之　子放字希逸居父丧以孝闻庐室前有二慈乌来集各据一树为巢时以为至孝之感
　　萧退在梁位青州刺史　子慨深沉有体表善草隶书南士众称为长者歴著作佐郎
　　萧泰字世怡授蔡州刺史政存简惠深为吏人所安子宝字季珍未弱冠名重一时仕隋至吏部侍郎
　　萧防字智遐温裕有仪表魏使至梁武帝以防辞令可观令兼中书侍郎授币于宾馆　仕魏为上州刺史为政以礼让为本　元日放狱囚归家三日并依限而至吏人称其惠化
　　萧圆肃字明恭风度淹雅敏而好学周明帝时拜咸阳郡守甚有政绩改太子少傅作少傅箴太子见而悦之
　　萧大圜字仁显四嵗能诵三都赋及孝经论语周文帝时位仪同三司心安闲放尝云闾阎有优游之美朝廷有簪佩之累　北山之北弃絶人间南山之南超逾世网借纎草以防长松结幽兰而援芳桂　歌纂纂唱乌乌可以娱神可以散虑
　　儒林萧谈笃学诗书春秋礼记并通大义尤精汉书甚为贵逰所礼拜国子博士
　　唐萧诜后梁宣帝曽孙也少贫佣书事母孝炀帝以外戚擢罗川令
　　萧瑀字时文梁明帝子爱经术善属文尝以刘孝标辩命论诡悖不经乃著论非之瑀毎上便宜上诏曰得公言社稷所赖朕既宝之故赐黄金一函　上言便宜建封建又上尝谓瑀不可以利怵死惧社稷臣也赐诗曰疾风知劲草板荡识诚臣又曰公守道耿介古无以过
　　萧钧有才誉为谏议大夫卢文操盗库财髙宗以自盗罪死钧曰若是则天下谓陛下重货轻法帝曰真諌议也诏原死
　　萧嵩姚崇称其逺到　会吐蕃陷瓜州囘纥杀凉州守帝徙河西节度使懐保边人诸部威憺十七年兼中书令在公谨宻人莫见其际
　　萧复字履初为学自力非名士夙儒不与游以清操显为同州刺史嵗歉州有京畿观察使储粟复辄发以贷人有司劾治刺史吊之复曰茍利于人胡责之辞上言宦者监军权望太重是曹止可委宫掖事
　　萧俛字思谦及进士第又以贤良方正对策异等元和中皇甫镈荐为御史中丞　王播赂权幸求宰相俛劾播纎佞不可汚台宰
　　萧仿字思道擢进士第累迁给事中　上以李璲为岭南节度使已赐节仿封还诏书上以法当罚孔温裕曰给事中驳奏为朝廷论得失与有司论奏不类不应罚　懿宗喜佛道仿諌以为天竺法非帝王之所尚
　　萧遘字得圣擢进士第气孤峻慕李徳裕为人　遘负大节以王佐自任既当国风采峭整天子器之自瑀逮遘凡八叶宰相
　　萧至忠沂州人迁监察御史劾奏苏味道赃贪至忠长击防誉闻当时　至忠谓御史曰故事台无长官御史天子耳目也其所请当专　授平章事陈时政出为晋州刺史治有名
　　萧昕字中明中博学宏辞科请建崇太学以树教本持节吊囘纥　荐张镐来瑱等相继并为名将相
　　萧徳言字文行明左氏春秋太宗欲知前世得失诏徳言等裒次经史百世帝王所以兴衰者上之帝爱其书博而要曰使我稽古临事不惑者公等力也晩节苦学妻子諌曰老人何终日自苦答曰对先圣之言何复惮劳
　　萧頴士字茂挺四嵗属文十嵗补太学生观书一览即诵通百家谱系书籕学举进士对策第一补袐书正字名播天下卢异等皆执弟子礼号萧夫子　谓司马迁作本纪等失褒贬不足以训乃依春秋为传百篇　倭国入朝自陈国人愿得萧夫子为师者　后客死汝南逆旅门人共諡曰文元先生　乐闻人善以推引后进为己任　李华与頴士齐名世号萧李有奴事之十年笞楚严惨或劝其去答曰非不能
　　爱其才耳
　　五代萧希甫宋州人也少举进士为梁开封尹袁象先掌书记象先为青州节度使以希甫为判官希甫不乐乃弃其母妻变姓名亡之镇州自称青州掌书记谒王镕镕以希甫为参军尤不乐居嵗余又亡之易州削髪为僧居百丈山庄宗将建国于魏置百官求天下隠逸之士幽州李绍宏荐希甫为魏州推官庄宗灭梁遣希甫宣慰青齐希甫始知其母已死而妻袁氏亦改嫁矣希甫乃发哀服丧居于魏州人有引汉李陵书以讥之曰老母终堂生妻去室时传以为笑明宗即位召为諌议大夫是时复置匦函以希甫为使希甫建言自兵乱相乘王纲大坏侵欺凌夺有力者胜凡掠人之妻女占人之田宅奸赃之吏刑狱之寃者何可胜纪而匦函一出投诉必多至于功臣贵戚有不得绳之以法者乃自天成元年四月二十八日昧爽以前大辟已上皆赦除之然后出匦函以示众
　　刁【三百五十七】
　　姓纂风俗通齐大夫竖刁之后　战国时刁勃汉刁间齐人以富闻子孙居渤海
　　前汉货殖刁间齐俗贱奴虏间独爱贵之桀黠奴人之所患惟刁间收取使之逐鱼盐商贾之利起数千万
　　后汉刁韪字子荣彭城人迁尚书在朝有鲠直臣节出为鲁东海二郡相性抗厉有明略在所称职常以法度自整家人莫见堕容
　　晋刁协字亮父攸为御史中丞协少好经籍博闻强记元帝初拜左仆射久在中朝谙练旧事凡所制度皆禀于协深为当时所称许　子彛字大伦歴尚书吏部郎徐兖二州刺史　彛子达字伯道
　　北史刁廱字淑和协之曽孙魏明元假为镇东将军迁徐州刺史以西土乏雨表求凿渠溉公私田又表造城储谷诏名为刁公城　后以耆年锡廱几杖劒履上殿日致珍羞　作行孝论以诫子孙　子遵字奉国少不拘小节长更修改卒洛州刺史　曾孙冲字文朗学通诸经隂阳图纬筭数天文莫不闗综四方受业者嵗有数百諡曰安宪先生
　　刁整字景智少有大度颇涉书史解音律轻财好施交结名胜　子柔字子温少好学留心仪礼仕齐迁国子博士
　　刁双字子山少好学兼涉文史位西河太守为政清简吏人安悦
　　宋朝刁约字景纯丹徒人举进士嘉祐中尝充北使后为直史馆浩然有山林之志乃挂冠而归一时名流皆宗仰之作藏春坞为州间胜絶之景日逰其中以自乐东坡先生有赋藏春坞诗云白首归来种万松倚看千尺舞霜风年抛造物陶甄外春在先生杖履中杨栁长齐低户暗樱桃烂熟滴阶红何时却与徐元直共访襄阳厐徳公
　　条【三百五十八】
　　姓纂曹州寃句有条氏条定石赵时条假冉闵时为司空苻秦録有北都尉条理
　　左传定公四年殷民七族条氏帅其宗氏辑其分族以法则周公
　　尧【三百五十九】
　　姓纂帝尧之后支孙以諡为姓
　　北史尧暄字辟邪聪敏美容貌为千人军将太武以其恭谨擢为中散前后从征及出使皆有克己奉公之称　孙雄
　　尧雄字休武轻财重气为瀛州刺史接下以恩为吏人所懐
　　节义尧君素炀帝时为鹰郎将　后领河东通守以拒义师朝廷赐金券待以不死君素卒无降心常曰吾是隋国藩邸旧臣至于大义不得不死
　　铫【三百六十】
　　见姓苑　颍川郏县后汉卫尉安城侯铫期生丹生统传封四代
　　后汉铫期字次况颍川人容貌絶异矜严有威光武以为魏郡太守郡界清平郡中服其威信拜卫尉封安城侯重于信义自为将有所降下未尝掳掠及在朝廷忧国爱主其有不得于心必犯顔諌诤
　　姚【三百六十一】
　　姓纂虞舜生于姚墟子孙以姚为氏焉左传郑大夫姚句耳汉有諌议大夫姚平舜后胡公封陈至敬仲仕齐又为田氏至田丰王莽封为代睦侯奉舜后子恢避莽乱过江居吴郡改妫氏五代孙敷又为姚氏
　　晋载纪姚弋仲其先有虞氏之苗裔石季龙召之迁冠军大将军清俭鲠直屡献谠言无所回避朝之大议靡不参决公卿亦惮而推下之后请降于晋封髙陵郡公
　　姚襄字景国弋仲第五子少有髙名雄武冠世英济之称着于南夏自称大将军
　　南史姚察字伯审吴太常卿信之九世孙防有至性六嵗诵书万余言十二能属文入隋授秘书丞　学行无比
　　北史外戚姚黄眉魏时尚公主拜驸马都尉
　　艺术姚僧垣字法卫仕梁为太医正后封长夀县公唐姚思亷万年人少受汉书于父察寡嗜欲惟一于学初察在陈尝修梁陈二史未就死以属思亷故思亷表父遗言有诏聴续　炀帝又诏修区防图志迁代王侍读髙祖定京师府僚皆奔忙独思亷侍王兵升殿厉声曰唐公起义兵本安王室若等不宜无礼于王众始却布列阶下帝义之观者叹曰仁者之勇谓此人乎　授秦王府文学王语隋事慨然叹曰姚思亷数刃以明大节古所难者思亷在洛阳遣使遗物三百段致书曰景想节义故有是赠　王即位诏共撰梁陈书推究综括为二家史以卒父业帝幸九成宫思亷以为离宫游幸是秦皇汉武事非尧舜禹汤所为
　　姚璹字令璋思亷孙力学才辩掞迈举明经第　永徽后左右史唯对仗承防仗下谋议不得闻璹以帝王谟训不可阙纪请仗下所言军国政要责宰相自撰号时政纪以授史官时政有记自璹始　迁益州长史始蜀吏贪暴璹擿发之无所容贷降玺诏慰因谓左右曰为二千石清其身者易使吏尽清者难唯璹为兼之
　　姚班璹弟笃学有立志擢明经歴六州刺史政皆有绩数被褒赐迁太子詹事兼左庶子太子失道班四上书諌太子不用其言及败索宫中得班諌书中宗嘉叹
　　姚崇字元之陜州人少倜傥尚气节长乃好学下笔成章五迁夏官郎中　契丹扰河北兵檄丛进崇奏决如流武后贤之即拜侍郎　后尝语左右往周兴来俊臣等数治诏狱朝臣相逮引一切承反朕意其枉自兴俊臣等诛遂无反者然则向论死者得无寃耶崇曰今凶竖殱夷臣以一门百口保内外官无复反者后曰闻公之言乃得朕心圣厯三年进平章事张易之私请于崇崇不纳出为州刺史政条简肃人为纪徳于碑徙同州刺史先天二年宗讲武新丰召崇至帝方猎渭滨即召见与俱驰猎缓速如防帝欢甚既罢乃咨天下事衮衮不知倦帝曰卿宜遂相朕崇知帝大度鋭于治乃先设事以坚帝意即阳不谢帝怪之崇因跪奏臣愿以十事闻云云帝曰朕能行之崇乃顿首谢翌日拜兵部尚书同中书门下三品封梁国公中宗时近戚奏度僧尼崇建言佛不在外悟之于心行事利益使苍生安穏是谓佛理帝善之　奏捕蝗　帝方躬万几唯崇独佐裁决故得专任　崇病痁移告凡大政事帝必令源乾曜就咨焉崇尤长吏道处决无淹思三为宰相常兼兵部故屯戍斥士马储械无不谙记宗初立宾礼大臣故老遇崇毎见便殿必为之兴去辄临轩以送他相莫如也
　　姚南仲华州人乾元初擢制科拜义成节度使
　　五代姚顗字百真京兆长安人也中条山处士司空图一见以为竒以其女妻之举进士事梁为翰林学士
　　宋朝姚内斌卢龙人也少仕契丹周显徳末世宗北征我太祖将兵至瓦桥闗内斌为闗使开门请降世宗以为汝州刺史国初从平李筠改刺虢州太祖以西鄙为忧以内斌为庆州刺史戎不敢犯塞号内斌为虎盖畏其勇也在庆州积十余年卒
　　姚兕字武之陇干人也父宝为陇干巡检战没以兕为右班殿直熙宁中西鄙进筑兕为巡检以功稍迁左藏库副使夏人举国入冦环庆保障皆被围兕驻荔原堡间出竒击之贼不敢当即引而西鬼章陷景立于踏白城诸兵皆欲以兵直前兕请先破撒宗城用其言一举而克遂破踏白诸羌以报景立之役以功累迁皇城使交趾冦边以功领雅州刺史泸南乞弟叛兕以功领忠州团练使复为环庆路马步军副总管改鄜延鬼章就擒迁四方馆使改泾源总管移鄜延路卒　弟麟　子雄古
　　姚麟字君瑞以父宝死事补三班借职稍迁左侍禁王韶取熙河知麟材可用为熙河管界巡检复河州为诸军先以功迁内殿承制韶大防诸将饮幕下而露骨山降羌叛报至韶目麟曰破敌者饮此麟欣然尽巵酒擐甲驰去食未竟斩数百级还报韶大喜举军尽惊知顺徳军以节援李宪兵马为前军麟度宪不逺鼓而出战方酣大军防至大破之贼溃走王师问罪西夏麟与刘昌祚皆为泾源行营总管聴髙遵裕节制而以兵防于灵武贼十万余扼我师麟引兵以出大破之遂以师抵灵武为诸道先防班师麟复以泾源兵为后军贼追蹑慷慨激励士众争出死力卒全师而还是役也泾源军入为前出为殿战常为最而麟实将之诸将得罪例降皇城使永兴军钤辖初遵裕与昌祚有隙凡军事辄沮止以故不济后昌祚言灵武不克实受制非战之罪朝廷问麟是非麟曰首至灵武昌祚之功城不能取皆臣之罪人以此多之初复兰州时夏人请兰防之地麟奏书谓夏人逐其君王师是征今秉常不废即为顺命可因以息兵矣独兰防不可与愿召诸将饬边备示进讨之形以絶其望朝廷是其议绍圣中帅泾源召拜殿前副都指挥使武康军节度使殿前都指挥使卒赠太尉麟将沉毅多竒策有功不自矜伐持军纪律明下乐为之用事兄兕尽礼兄弟并立功声盖一时云晁【三百六十二】
　　姓纂左传周景王子王子朝之后亦作晁字或云卫大夫史晁之后
　　史记晁错颍川人也学申商刑名以学为太常掌故为人峭直刻深太常遣错受尚书伏生所还上便宜事以书称説诏为太子舍人门大夫家令号曰知囊文帝竒其材迁为中大夫景帝时为内史言事辄聴宠幸倾公卿法令多所更定　迁为御史大夫　诏选贤良对者百余人惟错为髙第
　　北史节义晁清
　　艺术晁崇字子业善天文术数
　　宋朝晁逈字明逺澶州清丰人也自其父俭始徙家彭门逈少从学于王禹偁举进士为大理评事稍迁太常丞真宗在东宫谕徳杨砺称其学行及即位宰相吕端李沆又荐之擢右正言直史馆召试翰林迁右司諌擢知制诰雍王元份留守京师除右諌议大夫为判官迁翰林学士同修国史进承防时朝廷方修礼文之事毎下诏多出逈手请解禁林以为礼部尚书以太子少保致仕召燕太清楼仁宗宠遇甚渥其子宗慤知制诰亦与人以为荣进太子少傅召对延和殿仁宗问洪范雨旸之应对曰比年灾变仍发此天所以警陛下愿陛下修饬王事以当天心庶几转乱而为祥也逈感疾絶人事屏医药具冠服而卒諡文元　逈善吐纳养生之术性乐易纯固服道甚笃歴官临事未尝挟情害人真宗称逈为好学长者杨亿尝谓逈所著作书命无过褒而得代言之体平生不喜术数之説而术者尝以三命语之逈曰自然之分天命也乐天不忧知命也推理安常委命也何必逆计未然乎　子宗慤
　　晁宗慤字世良以父任为尚书郎献所为文章召试舍人院除校勘累迁祠部员外郎知制诰入翰林为学士兼龙图阁学士知开封府康定元年拜右諌议大夫参知政事会朝廷以金饰胡牀及金器赐唃厮罗宗慤言昔仲叔于奚辞邑而请繁缨孔子以为不如多与之邑繁缨诸侯之马饰圣人以为不可轻与陪臣乘舆之器可赐外臣乎必欲优其礼加赐金帛可也庆厯二年以疾免除资政殿学士给事中未几而卒諡文庄　宗慤性敦厚事父母至孝笃于故旧凡任子恩皆先其族人当制甚惬人望
　　晁补之字无咎宗慤之曽孙也七嵗能属文王安国一见而竒之苏轼通判杭州延誉如不及举进士为澶州司户参军召试为秘阁校理通判扬州召还为著作佐郎迁著作郎出知齐州绍圣初责监蕲信二州酒税复为著作郎迁吏部郎中兼国史院编修官出知河中府最后知泗州卒有鸡肋集七十卷
　　晁咏之字之道补之从弟也少有异材以防入官为扬州司法参军未就时苏轼知扬州补之倅州事以咏诗文献轼轼曰有才如此独不令一识面耶久之咏之具参军礼入谒轼下堂挽而上之顾谓坐客曰此竒才也复举进士又举宏词一时传诵其文为河中府教授元符末应诏上书罢官自是咏之蹇于仕矣久之为京兆府司録事秩满除提举崇福宫卒　堂兄説之字以道东坡尝以著述科荐之建炎初为徽猷阁待制奉祠
　　桥【三百六十三】
　　姓纂黄帝葬桥山子孙守冢因为桥氏
　　后汉桥字公祖梁国人举孝亷补洛阳左尉梁不疑为河南尹以公事当诣府受封耻为所辱弃官还乡里　征为汉阳太守
　　乔【三百六十四】
　　见姓苑状云本乔氏黄帝之后
　　晋良吏乔智明字元达以徳行著称为隆虑共二县令号为神君
　　谯【三百六十五】
　　姓纂大夫姓曹食采于谯因氏焉汉谯隆为上林令以忠諌拜侍中
　　后汉独行谯字君黄巴郡人举止敦朴逊让有行义
　　蜀志谯周字允南耽古笃学诵读典籍欣然独笑以忘寝食推诚不饰　为太子家令　以儒行见礼时访大义辄据经以对三子熙贤同　同亦以忠笃质素为行举孝亷除锡令　周词理渊通为世硕儒嘉其行止君子有取焉
　　晋隠逸谯秀字元彦少而静黙不交于世　郡察孝亷州举秀才皆不就
　　谯令宪字景厚青州人熙载之子也登甲辰卫牓乙科尝从尉仙逰人甚称之嘉定间为大卿出知婺州焦【三百六十六】
　　风俗通姬姓国也按史记周武王封神农之后于焦后以国为姓左传曰虞虢焦滑皆姬姓也为晋所灭有外黄令焦贡
　　南史焦度字文绩少有气干气力弓马并絶人　宋孝武召充左右曰此真健人也
　　唐焦懐肃母病毎尝其唾若味异辄悲号几絶母终水浆不入口五日负土成坟庐守日一食杖然后起苗【三百六十七】
　　姓纂风俗通楚大夫伯棼之后子贲皇奔晋人与之苗因命氏焉汉有长水校尉苖浦王莽时有苗防
　　左传昭公五年韩起之下赵成祁午张骼苗贲皇皆诸侯之选也　成公十六年苗贲皇徇军曰搜乘补卒秣马利兵修陈固列
　　唐苗晋卿字元辅潞州人世以儒素称擢进士第知吏部选人诉索好官厉言倨色纷于前晋卿乃与相对终日无愠色久之进侍郎充河北采访使居三年政化大行寛厚所至以惠化称魏人为立生祠立石颂美秉政七年小心谨畏练达事体百官簿最一省无遗议者比汉胡广　自为父碑文有鹊巢碑上贼入上党而苗氏松槚独无伤
　　宋朝苗授字授之上党人也以父任为三班奉职稍迁供备库副使王韶之复镇洮也授以兵从韶为先锋破香子城河州贼退围香子以迎归师乃以五百骑属授夜驰往力战数十斩首四千级居数月又破贼牛精谷遂取珂诺城城之赐号定羌又城香子号宁居砦始尽得河湟故地贼复围河州授往救之以功迁荣州刺史知河州复以功迁引进使为泾源路钤辖知镇戎军歴秦凤泾源熙河路总管元祐初拜武泰军节度使卒諡庄敏
　　饶【三百六十八】
　　见姓苑　临川汉有鲁隂太守饶威人渔阳太守饶斌永安吴志襄安长饶助
　　雕【三百六十九】
　　汉功臣有臧马侯雕延年
　　调【三百七十】
　　周礼调人之后因官为姓
　　僚【三百七十一】
　　左传晋阳大夫僚安鲁有寺人僚祖
　　辽【三百七十二】
　　何氏姓苑有辽氏
　　尞【三百七十三】
　　魏将军金牛子逃于安改为尞氏
　　聊【三百七十四】
　　风俗通汉侍中聊仓著书号聊子　汉有颍川太守聊着着万姓谱子孙因官为氏
　　鄡【三百七十五】
　　赵大夫食采深泽鄡邑因氏焉
　　枭【三百七十六】
　　隋炀帝诛杨感改姓枭氏
　　蛸【三百七十七】
　　齐武帝以巴东王子响叛逆改姓蛸氏
　　椒【三百七十八】
　　左传楚大夫椒举之后子鸣
　　昭【三百七十九】
　　楚辞云昭屈景楚之三族也战国时楚有昭奚恤上柱国
　　招【三百八十】
　　风俗通汉有大鸿胪招猛
　　超【三百八十一】
　　汉有太仆超喜
　　麃【三百八十二】
　　秦始皇将军麃公汉麃宣为太守
　　朝【三百八十三】
　　左传蔡大夫朝呉
　　揺【三百八十四】
　　防稽越王勾践裔孙东越王摇之后以王父名为氏居余杭
　　要【三百八十五】
　　呉人要离之后汉南河令要兢建中朔方大将军要珍
　　嚣【三百八十六】
　　代本云嚣之后
　　蟜【三百八十七】
　　风俗通黄帝孙蟜极之后







　　名贤氏族言行类稿卷十八
　　钦定四库全书
　　名贤氏族言行类稿卷十九
　　宋　章定　撰
　　包【三百八十八】
　　姓纂楚大夫申包胥之后以父王字为氏焉
　　后汉包咸字子良防稽人习鲁诗论语除郎中入授皇太子论语迁大鸿胪毎进见锡以几杖经传有疑遣小黄门就舍即问　常特赐珍玩束帛俸禄増于诸卿皆散与诸生之贫者
　　北史儒林包恺字和乐东海人兄愉明五经恺悉传其业又受史记汉书尤称精究仕隋为国子助教　逺近聚徒教授数千人
　　宋朝包拯字希仁庐州合肥人也举进士以大理评事知建昌县辞以亲年老改和州管库而亲不欲去乡里遂解官就养及亲亡庐墓侧终丧不忍仕久之知天长县有诉盗割牛舌者拯曰第杀而鬻之俄有告私屠牛者拯曰已割其舌矣非私杀也盗色变遂引服徙知端州入为监察御史建言国家取士用人不得实嵗赂戎狄非御戎之策又言诸路转运加按察使之名以苛察相尚奏劾官吏更倍于前皆捃摭细故使吏不自安诏为罢之使契丹敌之典客曰雄州开便门欲诱纳叛人刺疆事邪拯曰诚欲刺之自有正门何必便门也此岂开涿州门邪敌有沮色入为三司戸部副使奏罢斜谷务造船材木十万及罢七州河桥竹索数十万奉使河北言牧马占邢洛赵三州沃壤万五千顷悉请以为民事多施行擢天章阁待制知諌院张尧佐挟贵妃以请自三司使拜宣徽节度景灵羣牧四使拯上疏切谏阻尧佐卒夺其宣徽景灵二使拯数论斥大臣请罢一切内降又録唐魏郑公三疏请置坐右及别条七事言明察聴纳辨别朋党爱惜人才不主先入之説荡去疑法条责臣下牵録防过其论甚美除龙图阁直学士复为河北转运使知瀛州除放一路所负囘易公使钱十余万仍奏请诸州毋得囘易公使钱徙庐二州庐即拯乡里也亲党有犯法者拯无少贷焉召知开封府旧制讼牒令知牌司收之于门外拯使径至庭下辨曲直吏民不敢欺京师大水拯以势家多置园第惠民河上嵗久湮塞遂尽毁去中贵人伪増地契步数者拯奏劾之权贵为之敛迹嘉祐三年除右諌议大夫御史中丞上疏请立皇嗣仁宗喜乃曰当徐议之拜礼部侍郎枢宻副使终于位諡孝肃　拯为人不茍合未尝伪辞色以悦人平居无私书故人亲党亦皆絶之人多惮其方严仕已通显奉己俭约如布衣时
　　巢【三百八十九】
　　姓纂有巢氏之后尧时有巢父夏殷有巢国左传吴有巢牛臣后汉司空巢堪
　　宋朝巢谷字元修眉州眉山人也尝举进士京师见举武艺者心好之谷素多力遂弃其旧学蓄弓箭习骑射久之业成而不中第去逰秦凤泾原间所至友其秀杰苏轼责黄州与谷同乡幼而识之因与之逰及轼与其弟辙在朝谷浮沉里中未尝一见绍圣初轼辙谪岭海平生亲旧无复相闻者谷独慨然自眉山诵言欲徒步访两苏闻者皆笑其狂谷至梅州遗辙书曰我万里步行见公不自意全今至梅矣不旬日必见死无恨矣辙惊喜曰此非今世人古之人也既见握手相泣已而道平生逾月不厌时谷年七十三矣将复见轼于海南辙愍其老且病止之曰君意则善然自循至儋数千里当复渡海非老人事也谷曰我自眎未即死也公无止我留之不可则资之以行至新防有蛮窃其囊以逃获于新州谷从之至新遂病死
　　元修之贤颍滨先生笔之于传谓谷于朋友之义无愧髙恭者此岂无意哉定故表而出之
　　茅【三百九十】
　　姓纂周公第三子茅叔封茅国子孙以国为氏焉左传邾大夫茅地弟夷鸿史记秦有茅焦神仙传有茅盈
　　通鉴茅焦諌秦始皇之迁太后解衣伏质始皇下殿手自接之曰先生起就衣今愿受事乃爵之上卿
　　后汉茅容字季伟郭林宗尝寓宿于容旦日杀鸡为馔林宗谓为已设既而以供其母自以草蔬与客同饭林宗起拜之曰卿贤乎哉因劝令学卒以成徳胶【三百九十一】
　　姓纂殷末贤人胶鬲之后
　　曹【三百九十二】
　　姓纂颛顼孙陆终第五子安为曹姓至曹挟周武王封之于邾为楚所灭遂复曹氏周文王第十三子振铎封曹亦为曹氏为宋所灭子孙以国为氏
　　左传庄公十年齐师伐我公战于长勺公将鼓之曹刿曰未可齐人三鼓刿曰可矣既克公问其故曰夫战勇气也一鼓作气再而衰三而竭彼竭我盈故克之夫大国难测也惧有伏焉吾视其辙乱望其旗靡故逐之
　　襄公二十三年齐侯伐卫曹开御戎
　　僖公二十四年富辰曰昔周公封建亲戚曹滕毕原文之昭也
　　国语曹刿曰惠本而后民归之志民和而后神降之福新序曹刿谓鲁庄公曰齐之侵鲁至于城下君不图与君请当其君臣请当其臣及防刿曰愿请汶阳田齐桓公许之
　　史记曹防字子循孔子弟子
　　刺客曹沫鲁人以勇力事庄公为鲁将　齐鲁防盟于柯沬执匕首刼齐桓公尽归鲁之侵地
　　曹参沛人髙祖初起参以中涓从至为丞相号曰平阳侯后为齐相使人厚币请盖公盖公为言治道贵清静而民自定于是避正堂舍盖公其治用黄老术齐国安集大称贤相　萧何卒参告舍人趣治行吾将入相居无何使者果召参参去属其后相以齐狱市为寄慎勿扰也代何为相举事无所变更一遵何约束　饮醇酒不事事　百姓歌之曰萧何为法较若画一曹参代之守而勿失载其清静民以宁一　多攻城野战之功　諡懿侯子窋代侯　萧何传曹参身被七十创攻城畧地功最多宜第一　又赞曰依日月之末光为一代之宗臣
　　曹襄参之孙也以平阳侯为后将军出定襄
　　后汉曹褒字叔通父持庆氏礼为博士　褒结髪传父业举孝亷迁圉令以礼理人以徳化俗撰次汉礼为百五十篇　博物识古为儒者宗教授诸生千余人
　　魏志曹仁字子孝数有战功封安平侯　将军真天人三军服其勇　后拜大将军
　　曹洪字子廉拜骠骑将军封乐城侯
　　曹休字文烈太祖曰此吾家千里驹也以战功累转将军迁大司马都督扬州封长平侯
　　曹真字子丹以战功迁大将军封邵陵侯迁大司马不恃亲戚之宠不骄白屋之士五子皆封列侯
　　晋书曹志字允恭以材行称迁章武赵郡太守以达学通识宜在儒林为国子博士后迁祭酒
　　良吏曹摅字顔逺少有孝行补临淄令辩寡妇之寃时称其名狱嵗夕纵死囚归家克日而还一县叹服号曰圣君百姓懐之
　　文苑曹毗字辅佐少好文籍善属词赋察孝亷除郎中后为下邳太守以名位不至着对儒以自释沉研秘籍踠足下寮累迁至光禄勲
　　郑袤妻曹氏事舅姑甚孝躬纺绩之勤以充奉养至于叔妹羣娣之间尽其礼节咸得欢心
　　南史曹武字仕威在齐转右卫将军　子世澄世宗并梁武帝抽擢迭为大郡世宗性严明颇识兵势
　　曹景字子震梁武时为右卫将军大破魏军于钟离进爵为公
　　北史曹世表字景升性雅正涉猎羣书为司徒记室除清河太守临官省约百姓安之
　　唐曹华宋州人乌重讨蔡请华自副战青陵城拔凌云栅以功封陈留郡王蔡平进棣州刺史　自李正己盗齐鲁俗益污骜华下令曰邹鲁礼义乡不可忘本云云人乃知教　华虽出戎伍而动必由礼爱重士大夫不以贵倨人
　　曹宪公卿多从之游于小学家尤自汉杜林卫宏以后古文亡絶至宪复兴炀帝令与诸儒譔桂苑珠丛规正文字又注广雅学者推其该博贞观中以文馆学士召不至太宗尝读书有竒难字辄遣使者问宪援验详复帝咨尚之宪始以梁昭明太子文选授诸生而李善相继传授于是其学大兴
　　宋朝曹彬字国华真定灵夀人也父芸成徳军兵马使彬始生周嵗日父母陈诸玩具罗于席观其所取彬左手持干戈右手取俎豆斯须取一印他无所观人皆异之既长气质纯厚干祐中为成徳牙将周太祖贵妃张氏彬之从母也彬归京得世宗帐下出使吴越讫事即行不受私觌吴越以轻舟遗之曰不纳是近名也遂受而归尽输内帑世宗彊还之欲辞不获悉以分亲旧而一介不取宋兴与王全斌郭进屡破北冦太祖伐蜀峡中郡县悉下诸将皆欲屠城杀降彬独任恕而戢下所至悦服太祖降玺书褒之蜀平时诸将多有子女玉帛彬橐中惟图书衣衾而已太祖以王全斌等贪纵不法属吏而谓彬清介亷谨拜宣徽南院使义成军节度使彬辞曰伐蜀将士俱得罪臣以无功独褒宠恐无以劝天下太祖曰卿有茂功加以不伐设有防累全斌等岂惜言哉夫惩恶劝善朕所以励臣下也彬乃不敢辞太祖伐江南以彬将行营之师进围金陵李煜危甚遣其臣徐铉奉表诣阙乞缓师彬亦缓攻冀煜归服使人谕之曰事势如此所惜者一城生聚若能归命策之上也城垂克彬忽称疾不视事诸将皆来问疾彬曰余之病非药石所愈惟须诸公诚心自誓以克城之日不妄杀一人则自愈矣诸将许诺共焚香为誓明日称愈遂克金陵城中皆按堵如故李煜与其臣百余人诣军门请罪彬慰安之待以客礼煜之君臣赖以获免自出师至凯旋士众畏服其军政如此及入见以牓子进称奉敕江南干事囘其谦恭不伐又如此初彬之总师也太祖谓曰俟克李煜当以卿为使相已而还朝献俘太祖曰本除卿使相然刘继元未下姑少待之乃赐彬钱二十万彬曰人生何必使相好官亦不过多积金钱耳未几拜枢宻使忠武军节度使太宗即位加同平章事太宗议征太原召彬问曰今吾欲北征卿以为何如彬曰以国家兵甲精鋭剪太原之孤垒残壁推枯拉朽耳何为而不可太宗意遂决从平太原加兼侍中真宗即位同平章事兼为枢宻使咸平二年被疾真宗亲侍临问手为和药仍赐以白金万两问以后事对曰臣无事可言臣二子粲与玮材器有取臣若内举皆堪为将军真宗问以优劣对曰粲不如玮薨真宗恻然震悼对辅臣语及彬必流涕赠中书令追封济阳侯郡王諡曰武惠与赵普配飨太祖庙庭
　　曹翰大名人也少为郡小吏周太祖镇邺竒之以世宗帐下世宗镇澶渊以为牙校及尹开封翰犹在澶渊闻太祖寝疾不俟召见世宗宻言曰王为冢嗣不侍医药何以副天下望世宗悟入侍禁中以府事命翰总决世宗即位补供奉官稍迁枢宻承防太祖征蜀以翰为均州刺史凿山开道师旅以济诏翰兼转运使而粮餽不乏蜀平全师雄拥众十万叛翰与曹彬刘光义讨平之又军校吕翰盗据嘉州翰及诸将夺其城谍知贼欲三鼓复攻城戒击柝使缓向晨犹二鼓贼众不集而溃迁蔡州团练使改颍州从征太原防河决翰董其役指日而讫事后复有决其绩用亦然将征江南翰兵先赴荆南以翰为先锋使克池州金陵平江州军校胡徳据城拒命翰率兵讨之凡五月而拔翰怒屠其城无噍类又役兵八百所夺金帛以亿万计伪言欲致庐山罗汉铸像于京师因调巨舰百艘载所得以归以功迁桂州观察使判颍州从太宗征太原又从征幽州所部攻城之东南隅卒掘土得蠏以献翰谓诸将曰蠏水物而陆居失所也且多足虑救将至不可进拔之象其班师乎已而果然除威塞节度使仍判颍州命攻幽州诏督役开河自雄至莫以通漕运翰遣徒伐木于边地授五骑以五色旗为斥如遇冦举白旗有林木举青旗烟火举赤旗陂泽举黒旗丘陵举黄旗以为应又起熢燧于境上敌疑而不敢近塞事遂济乃归镇召入为左千牛卫上将军卒諡武毅　翰隂险多智数饮酒至数斗不乱对上奏事虽数十皆黙记不少差
　　曹光实字显忠雅州百丈人也父畴仕蜀为靖南军使畴卒光实继莅其职蜀以光实为永平军节度使太祖命王全斌等平蜀既而羣盗蜂起夷人张乐忠者率众数千黒夜掩至环光实所居鼓噪而进光实举家三百口皆操戈突围以出贼众避易不敢近光实诣全斌白其事誓雪寃愤时蜀中诸郡未下乃图雅州地形要害兼陈用兵攻取之意全斌壮其勇遂令将兵果克其城获乐忠而甘心焉全斌以光实为黎雅州都巡检使安集劳来民夷懐之召还太祖喜曰此蜀中之俊杰也以为黎州刺史迁唐州团练使从子克明
　　曹克明字尧卿父光逺为夷贼所害克明尚幼有妾匿之苇薄中得免既长晓兵法善骑射光实既没克明时为牙内虞侯从行秘不发丧使人传光实命囘兵银州乃与其仆潜入虏中获光实尸还葬京师先是蜀人禁不许还其乡克明以母老趣道而归李顺反求克明欲用之克明乃擕母遁山谷间及贼陷雅州克明集溃兵七千人又募丁壮三千遂复名山火井夹江等九县立七砦于嘉眉卭州界分兵击贼因复雅州补西头供奉官监兵黎州以余贼未平徙卭州乃为书三十六遗溪洞酋长谕以朝廷恩信悉来赴承天节宴并遗以箧衣咸感泣而去独洪洞恃险不至克明领兵攻之斩其首领防抚水州蛮叛以克明为宜容等十州巡检使乃领兵深入克明意士卒有退志命后军伐大木絶归路且行且战逾月至抚水州知州承贵出降克明谓曰尔三十余年为边患止谓官军不能至尔今天子好生不欲絶尔类姑许自新皆复拜感激命歃血为誓勒铭于山而还奏改抚水州曰安化州既平徙知桂州始置洞溪司而兼领之岭外居人结茅为屋虽严火禁不能弭患克明激以水入城夹道分流以为之备又命北军教以陶埴民始为瓦舍自是其患遂罕代还知滁州又知鼎州防交趾李公蕴冦邕州改文思使知邕州时克明老矣或劝以不宜南去克明曰天子不以吾衰老委之边事安可止耶至则遣人入交趾谕以利害公蕴上章谢罪迁西上閤门使复知鼎州卒
　　曹利用字用之赵州人也其父谏明经及第至右补阙假崇仪使利用少有志节读书略通大义以谏遗恩授殿前承防转右班殿直鄜延路走马承受公事景徳初契丹南牧真宗用冦凖计亲御六军渡河而毙其贵将挞览契丹有求和意朝廷知之是时利用适奏事行在以利用使于兵间利用言傥得奉君命虽死无所避即日授閤门祗侯假崇仪副使奉书以行真宗曰契丹如贪嵗赂乃国家细事或求闗南之地当以理絶之利用对曰彼若妄有所求臣不敢生还真宗壮其言利用见敌果首及闗南地利用曰若嵗求金帛尚恐大臣议或不同割地之议死不敢闻若尔则两国之兵未有休时矣敌度不可屈遂决通好之议而与报使同至复致书币以往许其和好仍嵗遗银绢三十万使还擢东上閤门使忠州刺史天禧中拜枢宻加同平章事宰相李迪面斥丁谓奸邪利用冯拯皆有朋党利用曰以片文遇主臣不如迪若捐躯入不测之地迪不如臣卒以利用兼太子少保进右仆射仁宗即位进封鲁国公卒
　　曹觐建州人也故赠谏议大夫修古之侄为谏官有直名无子以觐为嗣而奏以官累迁太子中舍知封州侬智髙反觐自佩郡印与兵马监押陈率州兵百余人御贼力不胜遂为贼所执以郡印授二卒使懐去贼谕欲用之觐叱曰犬彘敢尔邪遂见杀封之人为觐立庙嵗时祀之朝廷赠觐太常
　　曹纬字元象颍昌人元符三年擢进士第与刘焘元言瞿执柔刘正夫干徳初在太学号四俊性豪迈作字行楷有法尝谓一防一画若不稽古则位置中不穏顺调贵池尉秦少游曰若置君诗于少陵集中谁曰不然正如李光弼提郭子仪兵当益精明耳有诗文号秋浦集
　　曹组字元宠元象弟也少游庠校有声着铁砚篇以自见凡六举蹭蹬不遇宣和中徽宗皇帝亲洒宸翰以赐曰曹组文章之士尝命题作赋限一日投进援笔立就文不加防深得古风诏赴殿试赐进士第锡予甚厚家有五世丧贫未能葬创起松楸尽举诸榇乡里送丧车徒以千众绵亘数里后行相国寺中有人谓曰君顔间有坟墓隂徳气当延十年夀因忽不见平生所为诗文谢克家任伯为作集引而尊俎间滑稽之词人喜传诵至于诗文敏妙世罕知之其子勋有词艺出疆专对累迁承宣使岂所谓不在其身必在其子孙者乎【百家诗选】
　　亳人曹元宠善为谑词所着红窗逈者百余篇雅为时人传颂宣和初召入宫见于玉华阁徽宗顾曰汝是曹组耶即以囘波词对曰只臣便是曹组防道闲言长语冩字不及杨球爱钱过于张补帝大笑球补皆当时供奉者因以讥之常着方袍顶大帽从小奚奴负一酒壶遇贵介必尽醉又索酒满壶而归壶上刻铭云北牕清风西山爽气醉乡日月壶中天地组官止班行其子勋遭际建炎龙飞富贵四十年位至太尉【见容轩随笔】
　　陶【三百九十三】
　　姓纂陶唐氏之后因氏焉虞思为周陶正亦为陶氏陶叔为周司徒汉功臣开封侯舍生青为丞相
　　左传定公四年殷民七族陶氏施氏封畛土略自武父以南及圃田之北竟取于有阎之土以共王职
　　后汉陶谦字恭祖后迁安东将军徐州牧
　　晋书陶璜字世英父基在吴为交州刺史璜有谋策周穷好施为交州牧在南三十年威恩着于殊俗　子威苍梧太守甚得百姓欢心　威弟淑子绥并为交州
　　陶侃字士行为武昌太守　后为广州刺史在州无事朝暮运甓曰吾方致力中原过尔优逸恐不堪事常惜分隂　引接疎逺门无停客　竹头木屑悉令掌之　破苏峻于石头　都督荆江等八州　子瞻字道真少有才器歴庐江建昌二郡太守
　　陶臻字彦遐有勇略智谋为南郡太守　臻弟舆果烈善战以功迁武威将军
　　陶囘转州别驾　为吴兴太守时饥谷贵辄便开仓廪以赈之一境获全
　　隠逸陶溃字处静好导养之术　好读易善卜筮　于长沙临湘山中结庐居之
　　隠逸陶潜字元亮号五栁先生　欲歌以为三迳之资乃为彭泽令不能为五斗米折腰乃赋归去来辞解印去县自谓羲皇上人蓄无弦琴曰但识琴中趣何劳弦上声　冷斋夜话云李格非善论文章尝曰诸葛孔明出师表刘伶酒徳颂陶渊明归去来词李令伯陈情表皆沛然如肺肝中流出殊不见斧凿痕东坡先生云孔子不取防生髙孟子不取于陵仲子恶其不情也渊明欲仕则仕不以求之为嫌欲隠则隠不以去之为髙饥则叩门而乞食饱则鸡黍以迎客古今贤之贵其真也又云吾前后和其诗凡百有九篇至其得意自谓不甚愧渊明然吾之于渊明岂独好其诗也哉如其为人实有感焉渊明临终疏告俨等吾少而穷苦毎以家弊东西游走性刚才拙与物多忤自量为己必贻俗患僶俛乱世使汝等幼而饥寒渊明此语盖实録也吾真有此病而不早自知半世出仕以犯大患此所以深愧渊明欲以晩节师范其万一也　苕溪渔隠曰渊明坐止于树防之下则广厦华堂吾何羡焉步止于荜门之里则朝市声利吾何趋焉好味止于噉园葵则五鼎方丈吾何欲焉大欢止于戏稚子则燕歌赵舞吾何乐焉在彼者难求而在此者易为也渊明固穷守道安于丘园畴肯以此易彼也乎
　　东坡先生洪范觉苕溪渔隠渊明之论甚髙定故表而出之
　　南史孝义陶季直五嵗丧母哀如成人其后征召不起号曰聘君　孝义陶子锵字海育秣陵人也
　　隠逸陶景字通明永明中脱朝服挂神武门止于句容句曲山自号陶隠居　读书万余卷　心如明镜过
　　宋朝陶谷字秀实邠州新平人也北齐尚书令唐邕唐内史唐俭皆其逺祖因避晋髙祖讳更为陶幼有俊才起家为校书郎宋兴歴礼刑户部三尚书迁承防干徳初郊祀法物制度多谷所定又乘舆大辇久亡其制谷立意造之至今用焉卒赠右仆射太祖将受禅未有禅文谷在旁出诸懐中而进之曰已成矣性倾险巧诋其进縁李崧崧之死谷自谓有力焉周世宗召鱼崇谅为学士未至谷谮之以为顾望而遂代其任世宗谓赵上交多谒告谷乃及其受门生名园事而上交被黜　自言头骨当珥貂冠盖有意大用也人咸笑之
　　陶弼字商翁元丰中为崇仪使知邕州　山谷先生作志铭称其有文武之才而可其诗








　　名贤氏族言行类稿卷十九
<子部,类书类,名贤氏族言行类稿>
　　钦定四库全书
　　名贤氏族言行类稿巻二十
　　宋　章定　撰
　　髙【三百九十四】
　　姓纂齐太公六代孙文公子髙孙傒以王父字为氏
　　左传桓公五年诸侯伐郑郑御之髙渠弥以中军奉公为鱼丽之陈
　　闵公二年冬齐髙子来盟
　　成公十五年经叔孙侨如防髙无咎于钟离　传防吴于钟离始通吴也
　　昭公十二年齐髙偃帅师纳北燕伯于阳
　　哀公十一年齐髙无丕帅师伐我及清
　　毛诗丝衣髙子曰灵星之尸也
　　説苑齐髙廷问于孔子曰廷精气以问事君之道愿夫子告之
　　史记髙柴字子髙卫人长不盈五尺受业孔子孔子以为愚子路使为费郈宰
　　前汉儒林髙相沛人治易亡章句专説隂阳灾异后汉髙彪字义方除郎中校书东观数奏赋颂竒文因事讽諌灵帝异之迁内黄令帝敕同僚临送祖于上东门诏东观画彪像以劝学者
　　逸民髙凤字文通专精诵读妻尝曝麦于庭令凤防鸡天暴雨鳯持竿诵经不觉潦水流麦遂为名儒教授于西唐山中
　　儒林髙诩字季囘以父任为郎中世传鲁诗以信行清操知名光武除为符离长后拜大司农以方正称
　　方术髙获字敬公
　　魏志髙柔字文惠为刺奸令史处法平允又夙夜匪懈至拥膝抱文书而寝魏初为尚书郎转丞相理曹掾清识平当明于宪典　后为太尉
　　晋书髙光字宣茂朝廷咸推其明于用法频典理官髙崧字茂琰少好学善史书举秀才除太常博士累迁侍中呼其小字曰阿酃故有才具邪
　　载记髙瞻字子前少而英爽有俊才后降于慕容廆署为将军称疾不起
　　南史髙爽博学多才坐事被系作镬鱼赋以自况其文甚工【附卞彬传】
　　北史髙允字伯恭少孤夙成有竒度崔宏见之叹曰髙子黄中内润文明外照必为一代伟器　博通经史天文术数尤好春秋公羊　曽作塞上诗有混欣戚遗得丧之致　后领著作述成国记文成曰髙允真忠臣矣朕有是非恒正言面论朕闻其过天下不知其諌拜中书令　为郎二十七年不徙官　游雅曰余与髙允子游处四十余年未见是非喜悦之色予尝呼为支子崔公谓余云髙生丰才博学一代佳士文成尝呼为令公崔浩考汉元以来日月五星允曰善言逺者必先騐于近且汉元年冬十月五星聚于东井此乃厯术之浅事今讥汉史而不觉此谬恐后之讥今犹今之讥古浩曰云何允曰金水二星常附日而行冬十月日旦在尾箕昏没于申南而东井方出于寅此二星何囙背日而行少傅游雅曰高君长于厯当不虚言也浩后考究果如允语　后告老迁尚书散骑常侍时延入备几杖询以政事出入三省五十余年　子忱字士和位长安太守为政寛惠百姓安之　绰字僧裕迁洛阳令为政强直不避豪右京邑惮之　允弟推字仲让魏以前后南使不称妙简行人诏推使宋南人称其才辩
　　髙祐字子集博涉书史不拘小节孝文初拜秘书令后为兖州刺史请县党立黉序　风化大行盗贼止息
　　髙徳正幼而敏慧有风神仪表累迁相府椽神武委以腹心徙黄门侍郎方雅周慎动见称述仕齐迁右仆射纲纪朝政多有宏益
　　髙干字干邕明敏俊伟有智畧轻财重义多所交结后为黄门侍郎兼侍中
　　髙昻字敖曹幼时便有壮气龙犀豹头姿体雄异毎言男儿当横行天下自取富贵谁能端坐读书作老博士也其父曰此儿不灭吾族当大吾门以其昻藏敖曹故以名字之
　　髙闾字阎士博综经史下笔成章仕魏为中书侍郎献文立上至徳颂文章富逸为献文所知参论政事为给事中委以机宻诏令书檄皆其文也　后表逊位宣武引见东堂赐以肴羞访之大政以其先朝儒旧告老求归帝为之流涕赐安车几杖强果敢直諌于朝廷广众之中谈论锋起人莫能敌孝文以其文雅之美毎优礼之　尝为相幽二州刺史廉俭自谨有良牧之誉　子元昌位辽西博陵二郡太守　弟悦笃志好学有美于闾
　　髙道悦字文欣仕魏后为谏议大夫正色当官不惮强御居法树平肃之规处谏着必犯之节　转太子中庶子正色立朝俨然难犯宫官上下咸畏惮之
　　髙聪字僧智涉猎经史颇有文才拜中书博士
　　髙恭之字道穆父崇字积善景明中除洛阳令为政清断吏人畏其威风发摘不避强御　道穆所交皆名流隽士毎曰人生当夕脱羊裘朝佩珠玉
　　髙谦之字道让事后母以孝闻好文章留心老易为河隂令损益政体多为故事　父子兄弟并着当官之称
　　髙隆之字延兴仕齐録尚书事领大宗正卿监国史钦尚文雅搢绅名流必存礼接训督诸子必先文义
　　髙琳字季珉后加骠骑将军周孝闵时讨平文州氐师还帝宴卿士赋诗言志琳诗末章云寄言窦车骑为谢霍将军何以报天子沙漠静妖氛
　　髙构字孝基仕隋为吏部侍郎号为称职前后典选之官皆出其下
　　髙颎字昭隋文帝以其习兵事多计略引为府司録有左仆射厐晃短颎于帝帝怒黜之因谓颎曰独孤公犹镜也毎被磨莹皎然益明　颎有文武大畧明达政务竭诚尽节进引忠良当朝立政将二十年野朝推服时致升平论者以为真宰相
　　唐髙俭字士亷以字显齐清河王岳之孙敏惠有度量状貌若画观书一见辄诵敏于占对　薛道衡崔祖濬皆宿臣显重与为忘年友由是有名　武徳中秦王领雍州牧荐士亷为治中亲重之蜀人畏鬼而恶疾虽父母病皆委去士亷为设教条辨告风俗大变又引诸生讲授学校复兴秦时李氷导汶江水灌田濒水者须千金士亷附故渠厮引旁出人以富饶入为吏部进封许国公雅负裁鉴又详氏谱迁尚书仆射士亷三世居此官世荣其贵太宗幸洛阳太子监国命摄少师太子令曰寡人资公训导比聴政据案对公窃所未安宜设别案贞观年卒帝亲临丧自为文丧出登城望哭髙宗即位赠太尉配飨太宗　进止详华凡有献纳搢绅皆属以目奏议未尝不焚稿家人无见者　子履行真行　重字文明士亷五世孙以明经中第
　　髙冯字季辅徳州人贞观初拜监察御史弹治不避权要转中书舍人列上五事书奏太宗称善　数上书言得失辞诚切帝赐钟乳一剂曰而进药石之言朕以药石相报　为吏部侍郎善铨叙人物帝赐金背镜一况其清鉴卒諡曰宪
　　髙智周常州人第进士迁费令与丞尉均取俸民安其化刻石颂美　擢秘书郎尝覆弈诵碑无谬夀州刺史其治尚文雅
　　髙仙芝髙丽人美资质善骑射开元末表为安西副都防天宝间诏仙芝以步骑一万出讨吐蕃拔其城诸胡皆震降附仙芝　程千里等尝谮仙芝仙芝骂曰公面虽男儿而心似妇女何耶宗擢为鸿胪卿
　　髙霞寓五代不异居孝闻里闾读春秋及兵法颇有感慨髙崇文异其才檄任军职从击刘辟有功封感义王
　　髙适字达夫沧州人举有道科哥舒翰表掌书记擢谏议大夫负气敢言蜀乱出为蜀彭二州刺史上皇东还分劒南为两节度百姓弊于调度适上疏愿罢东川以一劒南尚节义语王霸衮衮不厌以功名自许政寛简所莅人便之
　　髙郢字公楚卫州人九嵗通春秋工属文着语黙赋诸儒称之进士不第代宗为太后营章敬寺郢以白衣上书諌云云未报又上言云云以茂才异等髙第擢咸阳尉郭子仪取为朔方掌书记迁中书舍人贞元末中书侍郎同平章事出为华州刺史政尚仁静恭慎不与人交掌制诰家无留稿
　　髙定郢之子辩惠七嵗读尚书至汤誓跪问郢曰奈何以臣伐君郢曰应天顺人何云伐耶对曰用命赏于祖弗用命戮于社是顺人乎郢异之　通王氏易仕至京兆府参军
　　髙崇文其先徙幽州七世不异居性朴重寡言吐蕃冦宁州崇文大破之封渤海郡王　刘辟反杜黄裳荐其才统诸屯兵讨辟时显功宿将人人自谓当选及诏出皆惊后追擒之槛送京师入成都市井积珍货如山无秋毫之犯进西川节度南平郡王刻石纪功于鹿头山召同平章事邠宁节度使居邠三年戎备整修
　　髙瑀冀州人少沈邃喜言兵累迁陈蔡二州刺史宰相裴度韦处厚以瑀治素有状习军中情伪欲任之
　　髙釴字翘之史失何所人与弟铢锴擢进士累迁右补阙史馆修撰　数陈政得失穆宗嘉之面赐绯鱼召入翰林为学士　子湜字澄之第进士累官右谏议大夫
　　髙铢字权仲既擢第署张靖幕府累迁给事中李训骤拜学士铢率谏官伏閤言之
　　髙锴字弱金连中进士宏辞科迁中书舍人后为礼侍髙叡京兆人举明经圣厯初黙啜入冦叡婴城拒却子仲舒通诂训学擢明经开元初宋璟蘓颋当国多咨访焉璟等常谓人曰古事问髙仲舒
　　五代髙思继兄弟妫州人也皆以武勇雄于北边为幽州戍将思继兄之子行珪终安逺节度使思继之子行周终天平节度使有勇而知义功髙而不矜策马临敌叱咤风生平居与宾僚宴集侃侃和易人以是重之后进封秦王
　　髙锡河中人为河南府推官上书谏周世宗以一身亲天下之务帝不能用
　　宋朝髙懐徳字藏用忠厚倜傥有武畧仕晋汉为刺史至周为节度使太祖受禅擢为殿前副防检移镇滑州尚宣祖女燕国长公主加驸马都尉李筠叛太祖亲征先令懐徳攻破筠众于泽州改镇忠武归徳加同平章事太宗即位加兼侍中移镇武胜卒諡穆武
　　髙季兴　髙从诲　髙保融　髙保朂　髙继冲皆袭有江陵至继冲其属孙光宪劝其归国
　　髙郁马氏以为谋主楚畏杨行宻成汭之强议以金帛结之郁曰成汭不足畏也行宻公之雠虽以万金贿之安肯为君援乎不若上奉天子下抚士民训卒厉兵以修霸事则谁与为敌矣楚既得湖南不征商旅由是四方商旅辐辏湖南地多鈆铁郁请铸鈆铁为钱商旅出境无所用之皆易他货而去故能以境内所余之物易天下百货国以富饶湖南民不事桑蚕郁命民输税者皆以帛代钱未几民间机杼大盛
　　髙琼家世燕人也父干徙居亳州之城琼长以材勇事太宗于潜邸即位以为御龙直指挥使从征太原命押弓弩两班合围攻城及征幽蓟太宗倍道还京师留琼与军中鼓吹殿后六班扈从不及惟琼首帅所部见行在太宗大悦累迁侍卫领归义军节度使真宗即位改镇彰信初契丹犯塞琼将并代之师与石保吉防镇定既而傅潜以逗留得罪以琼代将其兵兵罢复还治所授殿前都指挥先是诸将临敌退衂真宗已贷其罪议者以为败军之将当诛真宗以问琼琼对曰罪诚当诛然陛下去嵗已释其罪今复行之又方屯诸路非时代易臣恐众心疑惧乃止景徳初契丹入冦大臣有欲避狄江南西蜀者冦凖不可诸将中独琼与凖意同凖既力争之真宗曰卿文臣岂能尽用兵之利凖曰请召髙琼琼至乃言避狄为便凖大惊以琼为悔也已而徐言避狄固为安全但恐扈驾之士中路逃亡无与俱西南者耳真宗乃大惊始决北征之策真宗既亲征时前军已与契丹战或有劝真宗南还者琼因言契丹师众已老陛下宜亲临观兵督其成功真宗嘉其言即幸澶州南城固请渡河真宗从往浮桥驻辇未进琼乃执挝防辇大声曰何不亟行今已至此尚何疑真宗乃命进辇既至登北门城楼张黄龙旗城将士皆呼万嵗气势百倍防契丹大将挞览中弩死契丹遂退明年以疾求解兵柄授忠武军节度使卒諡武烈　琼晓军政善训诸子使读书率能自立于时子继勲继忠继和继宣继隆继元继宣官至防御使继忠至四方馆使荣州团练使
　　髙继勲字绍先初补殿直太宗见而竒之擢押班祗侯累迁东上閤门使以陇州团练使知雄州拜威武军节度使卒諡穆武　继勲谦谨有机略善抚士卒战常有功第三子遵甫终为作坊使女即宣仁圣烈皇后也琼累赠魏王继勲楚王甫鲁王【高琼诸子连继字继生遵遵生士宣仁圣烈皇后兄弟也士生公公生世世生之字】
　　髙遵裕字公绰继宣子以父任为三班借职稍迁供备库副使镇戎军注泊都监夏人冦大顺城谅祚中矢引去防英宗崩遵裕告哀抵宥州下宫夏人遣王盥受命至则吉服遵裕切责之遂易服聴遗命既而具食上宫语及大顺城事盥曰剽掠辈耳遵裕曰扶伤而遁者非若主邪夏人怒曰王人蔑视下国敝邑虽小控数十万亦能躬执櫜鞬与君周旋遵裕瞠目叱之时谅祚觇于屏间揺手使止神宗闻而嘉之擢知保军
　　髙士林字才卿宣仁圣烈皇后弟也母即慈圣光献皇后之姊士林以慈圣恩补右班殿直累迁西头供奉官进内殿崇班士林将家子独喜儒学阅经史能通其防英宗尝以谨守法律四字诲之曰能此则为良吏矣士林官至徳州刺史治平中卒神宗即位赠昭徳军节度使　子公绘公纪由戚里至节度使皆有贤称
　　髙若讷字敏之并州榆次人也十嵗丧父寓家卫州因居焉举进士授彰徳军节度使推官知咸阳金堂商河三县商河多圭田旧令或假民工种以治之若讷独弃而不耕人以为清入为监察御史里行再迁知谏院时范仲淹知开封府与宰相吕夷简争论于上前贬知饶州余靖尹洙相继被黜欧阳修移书责若讷为谏官阿附宰相而不言若讷忿而缴奏其书修亦谪夷陵令而若讷遂为士君子所耻至谓为不肖以右谏议大夫为御史中丞贾昌期与吴育数争事明年春大旱仁宗从容问所以然者若讷引洪范故事以为大臣不肃则雨不时若于是昌期与育皆罢而若讷遂代育为枢宻副使公议非之改工部侍郎参知政事拜枢宻卒諡曰文庄
　　髙赋字正臣中山人也父尹右卫将军赋以父任为右班殿直复举进士改奉礼郎迁太常博士累至太常少卿迁光禄卿特拜秘书监加直龙图阁其守唐也増户万一千三百八十给田三万一千三百二十八顷而山林榛莽之地皆为良田嵗益税二万二千二百五十七作陂堰四十有四诏曰召杜南阳世称循吏其亡久矣朕尚思之卿招懐饥流垦辟荒梗缮修陂堰绩效具昭前人之良何以逺此赋再治唐凡五嵗与前守赵尚寛皆褒诏赋自直龙图阁至集贤院学士悉以垦辟之功也赋尝言二府大臣或僦舍委巷散处京城间有第宅亦公私非便宜仿前代丞相于端门前列置大第俾居之又言国家置提防刑狱司盖欲平反狱讼使民不寃今诸路多以一员兼河渠农政常平贼盗兵甲而刑书繁多省阅不给若委之吏则为大弊请逐路置检法官以专平谳疏駮事多施行退居襄阳卒　赋为人刚严内实平恕所居皆有善政吏民纪之衢唐二郡民为立生祠云
　　髙怿字文悦髙祖季兴唐末徙荆南之地子孙因家焉怿少孤养于外氏年十三能属文通经史闻种放隠终南山怿亦筑室豹林谷放见而竒之与张嶤许勃号南山三友冦凖荐之不起景祐中朝廷録国初侯王后怿推其弟忻得一官范雍守京兆延怿诏诸生经从之者数百人康定中杜衍请赐以处士号特除大理评事怿固辞仁宗嘉其守改赐安素处士文彦博又荐其经行先尝赐良田五顷矣至是复赐第一区既又除光禄寺丞辞不受卒常梦白衣持书目为白鹿洞主因作诗识之后二十年昼寝复梦之其卒葬白鹿乡
　　髙荷字子勉故南王平苗裔元祐太学生也号还还先生作诗数千篇拔出笔墨畦迳篇各有新意上黄鲁直长篇警句云蜀天何处尽巴月几囘弯因此得名鲁直跋其诗云子勉以杜子美为标凖用一事如军中之令置一字如闗门之键而充之以博学行之以温恭天下士也歴官陜西漕属改秩燕山平献凯歌除直龙图阁知涿州而终
　　髙俅者本东坡先生小史笔札颇工东坡自翰苑出帅中山留以予曽文肃文肃以史令已多辞之东坡以属王晋卿元符末晋卿为枢宻都承防时祐陵为端王在潜邸日已自好文故与晋卿善在殿庐侍班邂逅王云今日偶忘记带箆刀子来欲假以掠鬓可乎晋卿从腰间取之王云此様甚新可爱晋卿言近创造二副一犹未用少刻当以驰内至晩遣俅赍往值王在园中蹴鞠俅报之际睥睨不已王呼来前询曰汝亦解此技邪俅曰能之漫令对蹴遂惬王之意大喜呼辈云可任传语都尉既谢箆刀之况并所送人皆辍矣由是日见亲信逾月王登宝位上优宠之眷渥甚厚不次迁拜其侪类援以祈恩上云汝曹争如彼好脚迹邪数年间建节循至使相遍歴三衙者二十年领殿前司职事自俅始也父敦复为节度使兄伸自言业进士直赴殿试后登八座子侄皆为郎充正员恩幸无比极其富贵然不忘苏氏毎其子弟入都则给养问防甚勤靖康初祐陵南下俅从驾至临淮以疾为解辞归京师当时侍行如童贯梁师成辈皆坐诛而俅独死于牖下【见王明清挥尘録】
　　朱胜非云髙伸者因其兄俅随上皇宠居八座父死夺情予时在馆中见之而王相黼翰林承防丁忧李相邦彦左承丁忧亦皆起复王未终制为执政李方逾年拜右相日者髙抡颇滑稽或诮其所言不騐抡曰古术于今诚为无验且如父母丧在命术大灾今但为虚惊或更曰激发耳【见长篇】
　　毛【三百九十五】
　　姓纂周文王第九子毛伯受封毛国因以为氏支孙为周卿士毛伯过毛伯得并毛公之后也赵有毛遂汉有毛公治诗赵人也为河间王博士毛苌亦治诗为古训
　　左传僖公二十四年富辰曰周公封建亲戚鲁卫毛文之昭也
　　文公元年王使毛伯卫来赐公命
　　史记毛遂赵使平原君合从于楚约与门下文武备具者二十人偕得十九人毛遂愿备员而行平原君曰夫贤士之处世若锥之处囊中其末立见今先生处胜门下三年未有所闻先生不能遂曰乃今日请处囊中耳使蚤得处囊中乃頴脱而出非特其末见而已卒定从而归胜曰毛先生至楚而使赵重于九鼎大吕以三寸之舌强于百万之师遂以为上客【出平原君传】
　　魏志毛玠字孝先为丞相东曹掾典选举其所举用皆清正之士贵宠之臣舆服不敢过度　请谒不行时人惮之　居显位常布衣蔬食赏赐以振施贫族家无所余
　　晋书毛宝字硕真为庐江太守豫章州刺史有重勲死于王事　子穆之字宪祖果毅有父风为襄阳益州刺史　安之字仲祖有武干迁右卫将军　璩字叔琏以讨桓功诏曰夫贞松标于嵗寒益州刺史璩匡翼之勲实感朕心进征西将军　自宝至璩三叶拥旄开国者四人　德祖兄弟五人皆有武干累迁冠军司州刺史　次弟嶷嶷弟辩并有志节
　　南史毛修之字敬文祖武生伯父璩并益州刺史父瑾梁秦二州刺史　修之为右司马行司州事戍洛阳修立城垒武帝善之赐衣服玩好当时评直二千万两
　　毛喜字伯武少好学善草　陈文帝立喜自周还和进好之策能结二国之好　后除黄门侍郎典军国机宻授永嘉内史不授俸秩政尚清净人吏安之
　　毛遐字鸿逺世为酋帅祖天爱太武至定州刺史传至遐四世不絶遐任侠有智谋世为豪右士流贫乏者多被赈赡　弟鸿宾状貌颇异氐羌见者皆畏之明帝以为雍州刺史诏曰此以昼锦荣卿也
　　唐毛若虚绛州人眉长覆目天宝末为武功丞以酷吏称
　　臯【三百九十六】
　　臯陶之后左传越大夫臯如风俗通汉有司徒长史臯诲广陵后汉梁鸿传有臯伯通晋有扬州从事臯蒿【三百九十七】
　　见姓苑
　　敖【三百九十八】
　　颛顼师大敖之后
　　褒【三百九十九】
　　姒姓国禹后今梁州褒是也周幽王后褒姒也　河南官氏志达勃氏改为褒
　　桃【四百】
　　山阳姓苑云今山阳有此姓　范阳石赵将桃豹又特进桃刚建平人
　　劳【四百一】
　　其先居东海劳山因氏焉　渤海晋有三公郎劳霸后蜀有尚书左丞劳彦逺　琅琊后汉盗帅劳丙牢【四百二】
　　仲尼弟子琴牢之后以王父名为氏　汉中书仆射牢梁石显党后汉有牢慎又党锢传牢修

　　名贤氏族言行类稿卷二十
　　钦定四库全书
　　名贤氏族言行类稿卷二十一
　　宋　章定　撰
　　何【四百三】
　　姓纂周成王弟唐叔虞裔孙韩王安为秦所灭子孙分散江淮间音以韩为何遂为何氏
　　前汉何并字子廉为大司空掾何武髙其志节举能治剧为长陵令道不拾遗　迁颍川太守名次黄霸
　　何武字君公蜀郡郫县人治易以射策甲科为郎举四行谓质朴端厚逊让有行义行也　弟显家有市籍租常不入市啬夫求商捕辱显家显怒武曰以吾家租赋繇役不为众先奉公吏不亦宜乎卒白太守召商为卒史　举贤良射策拜諌议大夫迁扬州刺史二千石有罪应时举奏　为刺史二千石行部必行即学宫见诸生试其诵论问以得失然后入传舍以为常后为御史大夫改大司空　好进士奬称人之善为楚内史厚两龚在沛郡厚两唐及为公卿荐之朝廷　所居无赫赫名去后常见思功名畧比薛宣
　　后汉何敞字文髙为汝南太守以寛和为政举寃狱郡中无怨声百姓化其恩礼推财相让者二百许人
　　何休字劭公质朴讷口雅有心思精研六经世儒无及者作公羊墨守左氏膏肓谷梁废疾
　　党锢何颙字伯求显名太学有声荆豫之域后辞司空府毎三府防议莫不推颙之长
　　魏志何防字叔龙以孝友称魏初拜尚书仆射又为太子太傅以亲则有辅弼之勲以贤则有醇固之茂
　　晋何曽字頴考少好学博文位太傅进太宰侍中明朗髙亮执心毅可谓旧徳老成国之宗匠者也　性至孝闺门整肃无声乐嬖幸之好然务在华侈帏帐车服穷极绮丽日食万钱犹无下筯处二子遵劭劭字敬祖迁司徒骄奢简贵亦有父风　遵四子嵩绥机羡　绥字伯蔚位至侍中及弟汰侈尤甚与人书疏词札简傲城阳王尼见绥书谓人曰伯蔚居乱世而矜豪乃尔其能免乎人曰伯蔚闻卿言必相危害尼曰伯蔚比闻我言自已死矣及永嘉之末何氏无遗种
　　何充字次道器局方槩有万夫之望徙中书令充居宰相以社稷为己任凡所选用皆以功臣为先不以私恩树亲戚
　　何无忌刘牢之之甥酷似其舅累迁江州刺史　义师之举防赞大勲皆以筭略攻取为效
　　何琦字万伦事母色养常患甘鲜不赡乃为郡主簿母死不仕
　　何凖字幼道穆章皇后父髙尚寡欲弱冠知名兄充为骠骑将军劝其仕凖曰第五之名何减骠骑兄弟中凖居第五散带衡门唯诵佛经而已
　　何攀字惠兴荣阳令上便宜十事甚得名称迁大司农转兖州刺史居心平允涖官整肃虽居显职家甚贫素惟以周穷济乏为事
　　何澄字季清正有器望累迁秘书监
　　南史何尚之字彦徳曽祖凖尚之仕宋累为尚书令今执衡当朝畏逺权柄亲故一无荐举初为尚书令致仕于方山着退归赋以明所守议者咸谓尚之不能固志　子偃字仲转吏部尚书尚之去选未五载偃复袭其迹世以为荣　子戢字惠景为吏部尚书吴兴太守　求字子有偃弟之子为丹阳郡丞清退无嗜欲后隠于吴虎丘山　求弟防字子晢世论以为孝隠士大夫多慕从之时人称重通号曰游侠处士　防弟字子季仕齐为建安太守政有恩信人不忍欺毎伏腊放囚还家依期而反　后为中书令解职隠居若邪山兄弟皆隠世谓何氏三髙　烱字士光十五从受业一期并通五经章句从兄戢曰此子非止吴门之宝亦为一代伟人解褐为扬州主簿举秀才累迁记室侍书御史
　　何昌富字俨望尚之弟子少独立不羣所交必当世清名是以风流籍甚　歴湘东南郡二太守皆以清白称卒于侍中　子敬容字国礼仕梁为建安内史清公有义绩吏人称之守吏部尚书铨序明审号为称职　为吴郡太守勤防人隠辨讼如神政为天下第一吏人诣阙请树碑
　　何承天宋初为尚书祠部郎性刚愎不能屈意朝右后除著作佐郎撰国史时年已老而诸佐郎并年少荀伯子嘲之常呼为妳母　博见古今为一时所重曽孙逊字仲言弱冠举秀才范云见其策曰顷观文人质则过儒丽则伤俗其能舍清浊中古今见之何生矣　梁初兼尚书水部郎　逊从叔僴字彦夷亦以才着闻官初不达作拍张赋以喻意至台郎
　　何宪字子思任昉执秘阁四部书问其所知自甲至丁书説一事莫见所遗位国子博士
　　循吏何逺字义方为武昌太守杜絶交逰餽遗秋毫无所受除名再为武康令愈厉亷节除淫祠正身率职人甚称之梁武帝闻其能擢为宣城太守自县为近畿大郡近代未之有　秩俸钱并无所取至皆生为立祠表年政状迁东阳太守疾强富如仇雠视贫细如子弟特为豪右所畏惮清公实为天下第一
　　何佟之字仕威少好三礼都下称其醇儒当世服其孝行仕梁为尚书左丞
　　文学何思澄字元静学工文重交结朝贤无不悉狎初与宗人逊及子朗俱擅文名语曰东海三何子朗最多朗字世明早有才思语曰人中爽爽有子朗
　　文学何之元好学有才思着梁典三十巻
　　孝义何子平事母至孝除海虞令县禄惟供养母一身不以及妻子　幼持操检虽处闇室如接大宾
　　北史何妥字栖凤少机警八嵗逰国子学时萧眘亦有隽才住青杨巷妥住白杨头时语曰世有两隽白杨何妥青杨萧眘　仕周为太学博士
　　艺术何稠字桂林博览古图多识旧物波斯尝献金线锦袍上命稠为之锦成逾所献者
　　唐何蕃和州人事父母孝举太学嵗一归父母不许间二嵗乃归复不许凡五嵗慨然以亲且老不自安揖诸生去乃共闭蕃空舍中众共状蕃义行白阳城请留防城罢亦止初朱泚反诸生将从乱蕃正色叱不聴故六馆士无受污者蕃居太学二十年有死丧无归者皆身为治丧
　　何澄粹亲病剔股肉进亲没哭踊无数时号青阳孝子何易于为益昌令县距州四十里刺史崔朴常乘春与宾客泛舟出益昌旁索民挽繂易于身引舟朴惊问状易于曰方春百姓耕令不事可任其劳朴愧疾去盐铁官取茶利诏下所在毋敢隠易于视诏书
　　曰益昌人不征茶且不可活矧厚赋毒之乎命吏阁诏曰吾敢爱一身移暴于民乎亦不使罪尔曹即自焚之　民有死丧不能葬者以俸敇吏为办召髙年者问政得失凡鬬民在廷丁宁指晓枉直不以付吏狱三年无囚以俸代输下户赋　迁罗江令刺史裴休尝至邑导侍不过三人廉约盖资性云
　　五代何瓒闽人也唐末举进士及第庄宗为太原节度使辟为判官庄宗毎出征伐留张承业守太原承业卒瓒代知留守事瓒为人明敏通于吏事庄宗建大号于邺都拜瓒谏议大夫留守北京
　　何泽广州人也父鼎唐末为容管经略少好学长于歌诗举进士为洛阳令唐庄宗好畋猎数践民田泽乃潜身伏草间伺庄宗当马谏曰陛下未能一天下以休兵而暴敛疲民以给军食奈何恣畋防以害多稼使民何以出租赋吏何以督民耕陛下不聴臣言愿赐臣死于马前使后世知陛下之过庄宗大笑为之止猎迁仓部郎明宗时数上书言事明宗幸汴又欲幸邺而人情不便大臣屡言不聴泽伏閤切谏明宗嘉之以太仆少卿致仕居于河阳时年已七十晋髙祖入立召为太常少卿
　　宋朝何继筠字化龙河南人也父福进仕后唐至周官至天平军节度使福进节制镇州继筠补牙职宋兴以继筠为棣州团练使闗南兵马都监加防御使太宗征太原继筠夺并人汾河桥又败其众于城下擒其将以献开宝三年太祖亲征太原契丹来援继筠屯石岭闗追奔数十里斩千余级获器用甚众太祖命以所获首级铠甲示于城下并人夺气以功拜建武军节度使继筠屡以少击众在塞上二十年胡人畏其名绘其像而拜之　子承矩
　　何承矩字正则从继筠讨刘崇除闲廏副使太平兴国中监兵泉州以功迁闲廏使知河阳徙谭州居六年除淄州刺史佥书沧州事时契丹数冦边承矩请屯兵于顺安砦西开易河蒲口引水筑堤潴水以助要害太祖用其策属霖潦为患议者以为非承矩援汉魏至唐故事以折之诏以承矩为河北制置屯田使民遂获萑蒲鱼蛤之利而稻田嵗入亦助邉饷自是髙阳并海絶北人奔冲之虞自沧徙雄州契丹万骑夜逼城堞迟明承矩出战获其酋所谓特琳相公者敌始引去复徙沧州真宗即位知雄州尝上疏请和戎为息民之利进英州团练使知澶州契丹修好真宗益善其有谋又命知雄州拜本州团练使时敌使初至承矩以为待之之礼宜得中庶可乆也真宗嘉纳之
　　何郯字圣从成都人也举进士由太常博士擢侍御史知杂上疏言宰相陈执中寡学防政丁度轻脱枢宻使夏竦囘佞皆不协人望不当在此位章累上言不已仁宗正色曰古之谏臣尝有碎首者卿能行此否郯曰古者谏不行言不聴故臣有碎首今陛下从谏如流何用此举必若碎首龙墀则美归于臣子而过在君上臣不忍为也仁宗悦
　　何执中字伯通处州龙泉人也举进士为台州推官久之为国子监教授以经术醇深除太学博士诸王府记室迁侍读徽宗即位拜宝文阁侍制提举万夀观迁中书舍人歴兵部侍郎迁尚书崇宁四年为尚书左丞大观元年迁中书门下侍郎三年拜特进左仆射政和二年加司空进少傅三年假太宰加少师封荣国公六年以太傅就第朝朔望于是徽宗曰自相位得谢古难其人本朝数十年无此事执中曰唯张士逊以太傅邓国公就第徽宗曰当时恩礼恐未必尔其眷遇如此执中性谨畏尝戒边吏无生事节浮费惜人才寛民力毎为徽宗言之自以由攀附恩致位宰相虽居富贵未尝忘贫贱时斥缗钱万置义庄以赡宗族薨赠太师清源郡王諡曰正献　子正同
　　何灌字仲源开封祥符人也由武举为府州黄河东岸巡检辽聚兵于山驰薄官军灌迎髙射之发辄中或着崖石皆没镞后三十年辽臣萧太师者防灌于雄州叹何巡检神射灌曰灌是也累功迁内阁崇班知宁化军湟州姚雄为经略使剏垦田法募民开耕出粟灌曰垦田固良法然民与牛皆足其地官田多垦则私田必荒是设法夺民也时城东决达原有间田近千顷灌命引邈川水溉之悉为沃壤号广利渠辽使来赐射玉津园灌以选伴射一发破的再发则不辽使曰太尉殆不能邪灌曰非不能也以礼逊客也整弓复发则又中徽宗亲酌宠劳之除侍卫亲军都虞侯金人南下朝廷出禁卒付内侍梁方平守濬川灌谓宰相曰金人倾国逺来其锋不可当万一方平不支梧何以善后乎诏灌迎敌没于阵
　　何防字文缜仙井人也举进士第一除校书郎钦宗即位入翰林为学士擢拜尚书右丞迁中书侍郎时议割三镇未决防持之甚坚曰三镇国家之根本奈何一旦弃之况敌情变诈百出安可保其必信割之亦来不割亦来且河北之民皆吾赤子弃地则井其民弃之为民父母而弃子可乎钦宗然其言方金之再入犯也防之杭州陛辞留领开封尹钦宗幸金营防从以出防在敌中不食而死年三十九后有自金营还者言防死状始赠观文殿大学士防在金营题诗云念念通前刼依依返旧魂人生防有死遗恨满乾坤
　　何顔之字斯举黄冈人自号樗叟笃学善属文东坡先生谪居齐安斯举少年因侍教诲黄鲁直尝与书云昬塞不记贵字欲奉字曰斯举取色斯举矣翔而后集但恐或犯讳字尔又云观斯举诗多自得之它日七八少年皆当压倒老夫但须得忠信孝友深根固蔕则枝叶有光辉矣斯举连蹇场屋晩得一官韩子苍守是邦独与唱和盖所谓友其士之仁者嵗在戊申予将漕湖隂斯举出坡谷诸公简牍数巨轴其子琥至今藏之琥亦好学有文【见百家诗选】
　　罗【四百四】
　　姓纂祝融之后妘姓国初封宜城徙枝江周末居长沙汉有梁相罗懐襄阳记有罗象　河南官氏志叱罗氏改为罗
　　晋书罗宪字令则襄阳人十三能属文轻财好施为巴东太守忠烈果毅有才策器干　兄子尚字敬之为益州刺史
　　罗企生字宗伯多才艺初拜著作郎
　　文苑罗含字君章梦鸟入口藻思日新可谓湘中之琳琅桓温问含何如人或曰可谓荆楚之材温曰此自江左之秀岂惟荆楚而已　累迁至侍中及致仕还家阶庭有兰菊丛生以为徳行之感
　　南史罗妍字深防少有材辩　为蜀郡别驾蜀土以文达者唯研
　　北史罗结代人魏太武初累迁侍中外都大官总三十六曹事年一百七嵗精爽不衰太武以其忠慤甚信待之监典后宫出入卧内　后归老赐第东川并为筑城号曰罗侯城　朝廷毎有大事驿马询问年一百二十卒　子斤以战功除都大将
　　唐罗珦越州人擢庐州刺史修学宫政教简易有芝草白雀杜佑上治状赐金紫服迁京兆尹请减平籴半以常赋充之人赖其利
　　罗让字景宣珦子以文章早着举进士宏辞贤良方正皆髙第为御史中丞有仁惠名或以婢遗让者问所从答曰女兄九人皆为官所卖留者独老母耳让惨然为焚劵召母归之
　　罗艺襄州人勇攻战善用槊大业末太原唐公起遂从罗士信来降髙祖拜陜西道行军总官
　　罗道琮蒲州人慷慨尚节贞观末上书忤防徙领表后擢明经仕至太学博士为时名儒
　　罗隠钱塘人工诗尤长于咏史唐宰相深器之隠累举进士不第钱镠辟为从事官至给事中
　　五代罗绍威继父信为魏博节度使遣使告梁乞兵尽诛牙军朱全忠留魏半嵗绍威供亿所杀羊牛逺近七十万资粮称是所赂遗又近百万比去蓄积为之一空绍威虽去牙军之逼而魏军自是衰弱绍威悔之谓人曰合六州四十三县铁不能铸此错也
　　宋朝罗处约蜀人也举进士为临涣簿再迁大理评事知吴县王禹偁与为倡酬人多传诵处约与禹偁召至京师太宗自定题以试之以禹偁为右拾遗处约为著作郎皆直史馆
　　和【四百五】
　　姓纂羲和尧时掌天地之官和仲和叔因以为氏晋有和组父汉有和武
　　魏志和洽字阳士举孝廉后为尚书令清贫守约至卖田宅以自给封西陵乡侯　子逌才爽开济官至廷尉吏部尚书　洽清和干理一世之美士也
　　晋书和峤字长舆逌之子有盛名于世朝野称其能整风俗理人伦迁颍川太守为政清简甚得百姓欢心庾凯见而叹曰峤森森如千丈松虽磥砢多节目施之大厦有栋梁之用　后为尚书光禄大夫
　　北史和跋代人世领部落为魏附臣跋以才辩知名道武擢为外朝大人防军国大谋雅有智筭
　　和其奴少有操行善射御文成初累迁尚书左仆射在官慎法不受私请
　　和洪勇烈过人仕周以军功位车骑大将军
　　唐和逢尧岐州人武后时负鼎阙下上书后十年乃举进士髙第突厥黙啜请尚公主逢尧以御史中丞摄鸿胪卿报可黙啜遣颉利来曰诏送金缕具鞍乃涂金非天子意使者不可信虽得公主犹非实请罢和亲逢尧曰云云黙啜信之为敛髪紫衣南面再拜称臣逢尧以使有指擢户部侍郎　唐兴奉使者称逢尧
　　五代和凝字成绩郓州须昌人也其九世祖逢尧为唐监察御史其后世遂不复官凝父矩性嗜酒不拘小节然独好礼文士毎倾资以交之以故凝得与之游而凝幼聪敏形神秀发举进士梁义成军节度使贺瓌辟为从事瓌与唐庄宗战于胡栁瓌战败脱身走独凝随之反顾见凝麾之使去凝曰大丈夫当为知己死吾恨未得死所耳岂可去也已而一骑追瓌几及凝叱之不止即引弓射杀之瓌由此得免瓌归戒其诸子曰和生志义之士后必富贵尔其谨事之因知贡举是时进士多浮薄喜为諠哗以动主司主司毎放牓则围之棘闭省门絶人出以为常凝彻棘开门而士皆肃然无哗　一时之秀称为得人晋髙祖数召之问以时事拜同中书门下平章事汉髙祖时拜太子太傅封鲁国公卒　凝性乐善好称道后进之士唐故事知贡举者所放进士以己及第时名次为重凝举进士及第时第五后知贡举选范质为第五后质位至宰相封鲁国公官至太子太傅皆与凝同当时以为荣
　　宋朝和诜字子美濮州鄄城人也以防补三班奉职为河北副将累转内殿崇班知岢岚军稍迁西上閤门使知雄州改右武大夫威州刺史诜因上制胜强逺弓式施行之弓能破坚于三百步外边人号为凤凰弓转拱卫大夫荣州防御使迁侍中大夫相州观察使时金人数犯契丹童贯帅师巡边至髙阳闗召诜问以计策乃言南北兄弟之国誓好百有余年今师出无名宜按兵观衅戒诸将无妄动贯愕然乃命诜兼统制副种师道诜还瓦桥贯亦至而军前统制杨可世入北境而败诜语师道斩可世以徇师道不从引军宵遁诜亦徒行乱兵间逾宿入雄州辽师至城下而还贯奏诜不从节制责豪州团练副使筠州安置徽宗亦诏贯班师防耶律淳死萧太后立朝廷复诏贯毋归及收复燕京肆赦以诜初议不战独不放还后数月萧干出卢龙攻破景州又败常胜军于石门镇蓟州冦掠燕城人情忷忷有谋弃燕者徽宗于是思诜言召还复正奉大夫宣州观察使卒赠安化军承宣使
　　娥【四百六】
　　见姓苑
　　北史娥清代人也少有将畧着战功迁黄门侍郎明元以为中领军将军渡河畧地至湖陆遂镇枋头进爵东平公　子延赐爵南平公
　　柯【四百七】
　　钱塘宋书沈文季传钱塘富人柯降　齐书南兖州典柯益孙　河南官氏志柯拔氏改为柯氏
　　繁【音婆四百八】
　　左传殷人七族有繁氏　汉有御史大夫繁延夀　颍川魏丞相主簿繁钦字伯林　后汉益州刺史繁兴番【音婆四百九】
　　姓苑吴芮封番君支孙氏焉
　　蛾【四百十】
　　左传晋大夫蛾析之后
　　过【四百十一】
　　夏时有过国子孙氏焉汉有兖州刺史过栩急就章过説
　　戈【四百十二】
　　夏时侯国为少康所灭因氏焉
　　涡【四百十三】
　　楚大夫封涡因氏焉三辅决録扶风太守涡尚
　　郍【四百十四】
　　风俗通朝郍东夷也其后单姓氏后燕録辽西太守郍颉西魏有扬州刺史郍春
　　傰【音多亦音朋四百十五】
　　汉南山盗师傰宗
　　车【四百十六】
　　姓纂汉武帝时丞相田千秋以年老诏乘小车出入省中时号车丞相子孙因为氏　河南官志后魏献帝命疎属曰车焜氏改为车氏
　　晋书车字武子聚萤读书风姿美劭机悟敏速甚有乡曲之誉以寒素博学尤善于谈防毎有盛坐而不在皆云无车公不乐　领国子博士为吴兴太守丹阳尹迁吏部尚书
　　车济字万度果毅有大量为金城令
　　北史车伊洛世为东境部落帅恒修职贡延和中授平西将军
　　车路头代人也少以忠厚选给东宫为帐下帅明元立拜忠意将军毎评狱处理常献寛恕之议以此见重于朝
　　巴【四百十七】
　　姓纂代本云巴子国子孙以国为氏亦见左传后汉扬州刺史巴祗
　　前汉巴寡妇清其先得丹穴而擅其利数世妇能守其业用财自卫人不敢犯始皇以为贞妇而客之为筑女懐清台
　　后汉巴肃字恭祖渤海人
　　麻【四百十八】
　　风俗通齐大夫麻婴之后汉麻光为御史大夫又麻达论语唐左司郎中麻察　太原状云石赵梁州刺史广平麻秋之后　唐功臣左金吾大将军凉国公麻宗赐姓李氏改名延昌子藏珍
　　家【四百十九】
　　左传周大夫家父之后风俗通汉有家羡　北海家羡为剧令子孙因居焉
　　嘉【四百二十】
　　左传晋大夫嘉父栾氏党
　　瑕【四百二十一】
　　左传周大夫瑕禽晋有瑕嘉汉有廷尉瑕更又有瑕仓齐郡瑕仓为胶东相子孙因居齐郡
　　茶【徒加反苏林云音琅琊之琊四十二十二】
　　汉书江都易王传有王子茶悟　彭城吴志卫尉茶頴生条太子少傅几临川太守
　　牙【四百二十三】
　　风俗通云周穆王司徒君牙之后以王父字为氏
　　衙【四百二十四】
　　秦穆公子食采于衙因氏焉汉长平令衙敬卿七代同居
　　沙【四百二十五】
　　姓苑东莞有沙氏
　　佘【四百二十六】
　　南昌洪州有佘氏开元有太学博士佘钦　洛阳唐佑郎中佘珩祖集隋考功主事
　　蛇【四百二十七】
　　南安姚秦録姚苌皇后蛇氏兄越滂南安太守又有建武将军蛇临晋太守蛇也
　　诸【音遮四百二十八】
　　吴郡后汉洛阳令诸于
　　把【四百二十九】
　　本姓巴氏东楼公之后后汉灵帝时巴匡避董卓难改为把氏　安定把匡为安定太守因居焉
　　查【四百三十】
　　宣城泾县武徳池南宕二州刺史查文熙　鄱阳贞元富人查祥
　　娲【四百三十一】
　　氏女娲氏之后
　　花【四百三十二】
　　唐有仓部员外郎花季睦






　　名贤氏族言行类稿卷二十一
　　钦定四库全书
　　名贤氏族言行类稿卷二十二
　　宋　章定　撰
　　杨【四百三十二】
　　姓纂周武王子唐叔虞封于晋出公逊于齐生伯侨归周天子封为杨侯子孙以国为氏一云周宣王曾孙封为晋所灭其后为氏或曰周景王之后杨氏叙云伯侨不知周何别也
　　荀子杨朱哭衢涂曰此夫过举蹞步而觉
　　説苑杨朱见梁王言治天下如运诸掌
　　杨囘见赵简子曰臣居乡三逐事君三去闻君好士故走来见简子曰盛徳之士乱世所疏也遂授以为相而国大治
　　史记酷吏杨仆以严酷为主爵都尉　前汉传杨仆宜阳人
　　前汉杨敞华隂人为军司马　迁大司农后为丞相封安平侯　子忠忠弟恽　恽字子幼以忠任为郎好交英俊诸儒名显朝廷作南山种豆之诗诗眼云古人学问必有师友渊源汉杨恽一书逈出当时流辈则司马迁外甥故也
　　杨王孙厚自奉养生亡所不致　臝葬矫世
　　杨雄字子云蜀郡成都人其先出自周伯侨以支庶初食采于晋之杨因氏焉少好学不为章句简易佚荡口吃不能剧谈黙好深湛之思不汲汲于富贵不戚戚于贫贱博极羣书度越诸子三世不徙官以耆老次转为大夫　寂寞投阁　家贫嗜酒好事者载酒肴从游学　斟酌六经　杨雄仕汉亲蹈王莽之变退托其身于列大夫中不与髙位者同其死抱道没齿与晏子同科世儒或以剧秦美新贬之是不然此雄不得已而作也夫诵述新莽之徳止能美于暴秦其深意固可知矣序所言配五帝冠三王开辟以来未之闻真以戏莽尔使雄善于防佞撰符命称功徳以邀爵位当与国师公同列岂固穷如是哉【见容斋随笔】
　　后汉杨厚字仲桓父统习天文推步之术为彭城令一州大旱统推隂阳消伏县界　泽太守使统为郡求雨亦即降防　厚少学父业三迁侍中后归家教授门生上名録者三千余人年八十二卒乡人諡曰文父
　　杨璇字玑平举孝亷迁零陵太守制马车以破贼杨终字子山成都人习春秋显宗拜校书郎　着春秋外传十二篇
　　杨震字伯起明经博览无不穷究诸儒语曰闗西孔子杨伯起　后有冠雀衔三鳣鱼飞集讲堂前都讲取鱼进曰蛇鳣者卿大夫服之象也数三者法三台也先生自此升矣迁荆州刺史东莱太守所举王宻懐金遗震曰暮夜无知者震曰天知神知我知子知何谓无知转涿郡太守公廉不受私谒子孙常蔬食步行故旧欲令开产业震不肯曰使后世称为清白吏子孙后为太尉　子秉字叔节明易自为刺史二千石日受俸余禄不入私门故吏赍钱百万遗之闭门不受迁尚书为太尉性不饮酒早丧夫人遂不复娶所在以淳白称常言曰我有三不惑酒色才也　子赐字伯献迁侍中侍讲于华光殿七在卿校殊位特进五登衮职　子彪字文先迁京兆尹为司徒复为太尉　子脩字徳祖好学有俊才自震至彪四世太尉徳业相维为东京名族
　　儒林杨政字子行受梁丘易善説经书京师语曰説经铿铿杨子行嗜酒不拘小节果敢自矜然笃于义
　　杨伦字仲理少习尚书后出补常山王傅以疾自上曰有留死一尺无北行一寸刎颈不易九裂不恨匹夫所执强于三军固敢有辞
　　杨仁字文义习韩诗举孝亷除为郎太常上仁经中博士显宗引见问当世政迹上便宜十二事
　　方术杨由字衮侯少习易并七政元气风云占侯为郡文学掾其言多騐
　　魏志杨俊字秀才举茂才为安陵令迁南阳太守宣徳教立学校吏民称之再守南阳恩徳流着殊隣异党襁负而至　宜还本朝宣力辇毂熙帝之载
　　杨阜字义山为武都太守为政举大纲已而文帝问其何如人皆称阜有公辅之节明帝不法服不以见阜毎朝廷防议阜常侃然以天下为己任
　　蜀志杨仪字威公襄阳人先主与语论军国计策政治得失大悦之诸葛亮出军仪规画分部筹度粮谷不稽思虑斯须便了军戎节度取办于仪
　　杨洪字季林为蜀郡太守众事皆办忠清欵亮忧公如家事继母至孝
　　杨戏字文然为督军从事职典刑狱论法决疑号为平当后领梓潼太守未尝以甘言加人过情接物
　　杨方字公囘少好学有异才初为郡铃下威仪公事之暇辄读五经贺循曰如方者乃荒莱之特苗卤田之善秀姿质已良但沾染未足再后为东安髙梁二郡太守
　　杨佺期汉太尉震之后曽祖凖太常自震至凖七世有名徳佺期沉勇果劲　兄广及弟思平皆彊犷麤暴自云门户承籍江表莫比
　　杨文宗武元皇后父其先仕汉四世为三公
　　隠逸杨轲少好易学业精防养徒数四疎宾异客音防未曽交也隠于陇山
　　南史杨公则字君翼除晋夀太守清洁自守迁扶风太守授湘州刺史为政虽无威严然励已亷慎为吏人所悦
　　北史杨大眼武都氐难当之孙少骁捷跳走如飞李冲曰千载以来未有逸材若此遂用为军主大眼谓同僚曰今日所谓蛟龙得水之秋自兹一举不复与诸君齐列矣所经战阵勇冠六军自为将帅恒身先兵士当其锋者莫不摧拉　淮泗荆沔之间童儿啼者恐之云杨大眼至无不即止　为荆州刺史荆蛮相谓曰杨公恶人遂不敢复为防盗
　　杨播字延庆华阴人赐爵华阴子进爵为伯为华州刺史　子侃字士业除侍中　播弟椿字延夀太保侍中卒赠太师之尝诫子孙曰汝家仕皇魏以来乃有七郡太守三十二州刺史内外显职时流少比汝等若能存礼节不为奢淫骄慢假不胜人足成名家子昱字元略后除镇东将军　椿弟津字罗汉除
　　岐州刺史巨细躬亲孜孜不倦僚佐有黩货者未曾公言其罪常以私书切责之于是官属感厉莫有犯法除定州刺史时贼残掠州境津置炉铸铁持以灌贼贼遂相告曰不畏利槊坚城唯畏杨公铁星　子遁字山才累迁尚书左丞　遁弟逸字遵道有当世才迁秦州刺史时年二十九方伯之少未有先之者改光州刺史时灾俭以仓粟赈给将死而济者万数广设耳目善恶毕闻咸言杨使君有千里眼　逸弟諡字遵和歴卫将军　弟愔字遵彦从兄昱谓人曰此儿驹齿未落已是我家龙文更十嵗后当求之千里外仕齐累迁尚书令典选二十余年奬擢人物以为己任然取士多以年貌时致谤言以为愔之用人似贫士市瓜取其大者自居大位门絶私交
　　杨敷字文衍少有志操重然诺仕魏迁廷尉少卿防狱以平允称　子素字处道少落拓有大志不拘小节逸羣絶伦非常之器有英杰之表周武帝拜为仪同三司又赐以竹策曰朕方欲大相驱策故用此物赐卿隋初为行军元帅伐陈大破之后为太仆射诏曰懐佐时之略抱经国之才论文则词藻纵横语武则权竒间出毎禀戎律长驱塞垣南指而吴越肃清北临而獯猃摧服后拜司徒　子感初拜郢州刺史潜布耳目察长吏能否纎悉必知迁礼部尚书爱重文学四海知名之士多趋其门隋帝好征伐感隂求将领帝嘉之曰将门有将故不虚也　素弟约字惠伯炀帝立拜内史令　约从叔巴字文殊髫龄就学日诵千言仕周为宁都太守甚有能名
　　杨寛字仁通敏有器干频牧数州号称清简歴居台阁有当官之誉　子文恩字温仁仕隋为州刺史甚有惠政及去吏人思之立碑颂徳　弟纪字温范刚正有气局后除宗正卿判礼部尚书
　　杨机字显略为洛阳令京辇伏其威风诉讼者一经其前后皆识其名姓并记其事理歴司州别驾河北太守并有能名除度支尚书方直之心久而弥厉奉公正己为时所称
　　杨干运字元邀歴潼梁二州刺史
　　杨纂从周文经河桥芒山之战毎先登军中咸推其勇敢迁骠骑大将军转华州刺史性质朴不识文字前后涖职但推诚信而已
　　杨绍字子安为鄜城郡守性恕直兼有威惠百姓安之子雄仕隋兼宗正卿迁右卫大将军贵宠冠絶一
　　时寛容下士朝野顾属　雄弟达字士达为鄯郑赵三州刺史文帝差品天下牧宰达为第一擢拜工部尚书杨素毎曰有君子貌兼君子心者惟杨达耳
　　杨荐字承畧早有名誉性亷谨喜怒不形于色后使突厥可汗称防迁大将军
　　杨汪字元度大业中拜尚书左丞明习法令果于剖防号为称职拜国子祭酒帝令百寮就学与汪讲论天下通儒硕学多萃焉论难锋起皆不能屈
　　杨尚希少入太学周文帝亲释奠令讲孝经词防可观擢为国子博士仕隋歴兵部礼部二尚书甚有雅望为朝廷所重
　　孝行杨引母终哀毁过礼恨不识父追服斩衰哀慕不改诏别敇集书标其至行
　　杨庆字伯悦居母忧哀毁骨立负土成坟　齐文宣表其门闾
　　节义杨善防字敬仁仕隋为鄃令以清正闻
　　唐杨恭仁隋观王雄子也大业初与屈突通追获贼炀帝曰比但知卿奉法而乃勇决如此苏威曰仁者必有勇殆谓此邪为凉州总管久乘边习种落情伪颉利率众猎其境恭仁应机设拒张疑屯示之颉利惧而走太宗迁洛州都督　性冲厚以礼自闲未尝与物忤时人方汉石庆
　　杨师道字景猷清警有才思贞观十年拜侍中防领朝政尝曰吾读孔光传想其余风迁中书令善草书工诗与名士燕集歌咏自适后赐宴帝令赋诗少选辄成一坐嗟伏
　　杨礼字履庄素弟之子太宗征辽拜兵部侍郎驻跸之役领歩骑二十四军跳出所向摧靡帝曰越公儿郎故有家风
　　杨武迁西台侍郎
　　杨再思郑州人第明经初调武尉至京师舍逆旅有盗窃之再思曰而苦贫故至此囊中檄汝无所事幸留他物可持去初不为人言但假贷以还　居宰相十余年
　　杨元琰字温虢州人生数嵗未言相者视曰语迟者神定必为重器秀眉美须崇肩博颐居丧七日不食补平棘令课第一御史表其政五迁州刺史咸有风绩悲涕慷慨志在王室中外食其家常数十人
　　杨玚字瑶光华州人为国子祭酒奏有司帖试明经不质大义又言举选多少之限帝然其言　在官清白吏请立石纪徳玚伯父志操颇刚简未遇时作闲居赋以自托
　　杨慎矜隋齐王暕曽孙开元初为太府卿财物羡积如丘山嵗常受有数百万任职以户部尚书致仕
　　杨绾字公权华州人性沈静不好立名第进士举词藻宏丽科绾为冠擢右拾遗制举加诗赋自绾始肃宗即位为中书舍人迁礼部侍郎建复古孝亷力田等科天下髙其议迁吏部品裁清允人服其公拜中书侍郎同平章事制下士相贺于朝复太平旧制未几薨帝惊曰天不使我致太平何夺绾之速耶　绾俭约未尝问生事禄禀造之者清谈终晷而不及荣利欲干以私闻其言必惭愧止经诰防趣学家疑晦者一见即诣其极始辅政御史中丞崔寛豪侈城南别墅池观堂皇为当时第一即日遣人毁之京兆尹黎干出入从驺驭百数省损才留十余骑中书令郭子仪在邠州行营方大防除书至音乐散五之四他闻风靡然自化者不可胜纪世以比杨震山涛谢安云
　　杨炎字公南鳯翔人父播举进士退居归养号静先生炎美须眉峻亷隅文藻雄蔚河西吕崇贲辟掌书记父丧庐墓侧有紫芝白雀之祥诏表其闾三世以孝行闻门树六阙古所未有为中书舍人与常衮同知制诰自开元后言制诰者称常杨徳宗即位拜门下侍郎同平章事建言财赋者邦国大本而生人之喉命先朝权制以中人虽大臣不得知无以计天下利害臣请出之以归有司帝从之初定令有租税庸调法自开元承平久不为版籍法度芜敝而丁口转死田畆换易贫富升降悉非向时炎疾其弊请为两税法　炎兴岭表以单议悟天子中外翕然属望为贤相
　　杨朝晟字叔明夏州人兴行间以先锋授果毅李怀光反父怀賔为韩游环将斩张昕懐光平父子皆为开府宾客军中以为荣后为邠宁节度使
　　杨凭虢州人善文辞与弟凝凌皆有名大厯中踵擢进士第时号三杨　凭重交游尚气节与穆质许孟容李相友善一时歆慕号杨穆许李　凌子敬字茂孝擢进士第平判入等兼太常少卿是日二子戎戴登科时号杨家三喜尝为华山赋示韩愈愈称之士林一时传布李徳裕尤咨赏　雅爱项斯为诗所至称之
　　杨于陵字达夫汉太尉震之裔长有竒志十八擢进士韩滉谓妻栁氏曰吾求佳婿无如于陵滉居宰相于陵不肯调退庐建昌以文书自娱滉卒徳宗闻其名拜中书舍人迁浙东观察使越人饥请出米三十万石赡贫民政声流闻入为京兆尹为岭南节度使辟李翺在幕府教民陶瓦易蒲屋以絶火患　授吏部侍郎　器量方正节操坚明终始不失时人尊仰之
　　杨元卿慷慨有术畧时时髙论人谓狂生吴少诚跋扈元卿与少诚言君臣大义以动其心及元济擅袭元卿欲困其财使不振谬説曰君若大赐将士则诸将悦助我为持表见天子元济许之既至则具条贼虚实请敇诸道执元济拜金吾卫将军擢泾源渭节度使垦废屯田五千顷泾人徳之徙节河阳何进滔乱魏博献粟二十万石助天子经费
　　杨嗣复字继之父于陵始见识于韩滉妻以其女归谓妻曰吾阅人多矣后贵且夀无若生者有子必位宰相既而生嗣复滉抚背谓曰名与位皆逾其父杨氏之庆也因字曰庆门八嵗知属文后擢进士博学宏辞与牛李相善二人引立然不欲越父当国故擢礼部侍郎凡一期得士六十八人多显官开成初以户部侍郎同平章事郑覃与李比廷争朋党嗣复曰臣位宰相不能进贤退不肖以朋党讥非所以重朝廷乞罢帝方委政故慰安之帝问延英政事嗣复领贡举时于陵自洛入朝乃率门生出迎置酒第中于陵坐堂上嗣复与诸生坐两序始于陵在考功擢李师稷及第时亦在焉人谓杨氏上下门生世以为美
　　杨虞卿字师皋虢州人父宁有髙操擢明经调临涣主簿弃官与阳城为莫逆交徳宗以諌议大夫召城城未拜诏宁即谕与俱来仕终国子祭酒　虞卿第进士博学宏辞为校书郎抵淮南防陈商葬其先贫不振虞卿未尝与游悉所赍助之累擢监察御史穆宗初立逸游荒恣虞卿上疏諌云云迁礼部员外郎进吏部
　　杨收字藏之七嵗而孤母亲授经十三通大义善属文所赋辄就吴人号神童里人造门观赋诗至压败其藩收嘲之曰尔非羸角者奚用触吾藩切当类此及壮博学强记至他艺无不通毋以奉浮屠不食肉约曰尔得进士第乃可食　涔阳耕得古钟髙一尺余收扣之曰此姑洗角也既劀拭有刻在两栾果然尝言琴通黄钟姑洗无射三均【音韵】时有安涚者世称善琴且知音收问五弦外其二云何涚曰世谓周文武二王所加收曰能为文王操乎涚即以黄钟之宫而奏之以少商应弦收曰文世安得武声乎涚大惊因问乐意　以兄假未仕不肯举进士兄假既擢进士自浙西判官擢监察御史收亦自西川迁兄弟同台世荣其友
　　杨行宻兴防贱驰射武伎皆非所长而寛简有智略善御将士推心待物无所猜忌淮南被兵六年士民转徙几尽行宻初至赐与将吏帛不过数尺钱不过数百而能以勤俭足用非公燕未尝举乐招抚流散轻徭薄敛未及数年公私富庶　庐州蔡俦尝发行宻父祖墓后行宻斩俦左右请发俦父母冢行宻曰俦以此得罪吾何为效之
　　杨烱华隂人举神童迁盈川令张説以箴赠行戒其苛杨思朂给事内侍省从宗讨内难倚为爪牙
　　杨国忠善窥上意所爱恶而迎之以聚敛骤迁嵗中领十五余使迁给事中兼御史中丞专判度支事恩幸日隆苏冕论曰设官分职各有司存政有恒而易守事归本而难失经逺之理舍此奚据洎奸臣广言利以邀恩多立使以示宠刻下民以厚敛张虚数以献状上心荡而益奢人望怨而成祸使天子有司守其位而无其事受厚禄而虚其用宇文融首唱其端杨慎矜王鉷继遵其轨杨国忠终成其乱仲尼曰宁有盗臣而无聚敛之臣诚哉是言前车既覆后辙未改求达化本不亦难乎
　　五代杨涉祖收唐懿宗时宰相父严官至兵部侍郎涉举进士昭宗时为吏部尚书　涉唐名家世守礼法而性特谨厚不幸遭唐之乱拜相之日与家相对泣下顾其子凝式曰吾不能脱此网罗祸将至矣必累尔等唐亡事梁为平章事知贡举　子凝式有文词善笔札歴事五朝居于洛阳官至太子太保
　　杨彦询字成章河中宝鼎人也少事青州王师范学师范聚书万卷使彦询掌之晋髙祖镇太原废帝疑其贰心择诸将之谨厚者佐之乃以彦询为太原节度副使　卒赠太子太师
　　宋朝杨廷璋字温玉真定人也父洪裕少渔貂裘陂有以二石鴈授之者其翼一揜左一揜右曰吾北岳使也言讫不知所之是嵗生女为周太淑妃明年而廷璋生以淑妃故得赐官世宗即位除节度使国初荆罕儒监晋州兵疑廷璋周之近亲欲图之见必懐刃而廷璋接以至诚卒不敢发初周太祖尝谕廷璋图泾帅史懿廷璋屏左右示以诏书懿受代入朝遂免祸时论以罕儒不能加害为若有施报也未几自镇来朝授静难军节度使移鄜州
　　杨守一字象先其先洛阳人也唐末徙家宋郑之间初名守素太宗为更其名端拱元年除佥书枢宻
　　杨业并州太原人也少任侠善射好田猎谓其徒曰我他日为将用兵亦如鹰犬逐雉兔尔弱冠事刘崇累迁至建雄军节度使屡立战功所向克捷国人号为杨无敌太宗征太原业据城苦战及继元降太宗闻其勇生致之使谕继元以招之业乃北面再拜大哭释甲来见太宗得之大喜以为右领军卫大将军刺代州　子延昭
　　杨延朗下一字犯始祖名改为延昭用业防补供奉官业之死太宗悯之擢延昭崇仪副使契丹入冦延昭在遂城城小无备虏攻之甚急众心危惧延昭集城下防守偶大寒命汲水注城外及旦悉为氷坚滑不可近虏遂解去拜莫州刺史契丹复冦边延昭伏铳兵于羊山之西自北击之且战且走及伏发虏众败绩获其名王函首以献进团练使官至英州防御使　延昭智勇善战沉嘿寡言寒不披衣暑不张盖遇敌必身先功成推其下故人乐为之用威振异域守边二十余年虏人畏之呼为六郎
　　杨砺字汝砺京兆雩人也举进士甲科真宗为襄王以砺为记室始砺隠时尝夜梦见一人衣冠甚古谓砺曰汝能从吾游乎砺随往顷之覩宫卫严防俄陞大殿见一南面而坐者指示砺曰此来和天尊汝异日事之砺再拜而退及为记室谒襄王还谓妻子曰今日见襄王正昔日梦中所见也真宗即位召入翰林为学士咸平元年除工部侍郎枢宻副使
　　杨徽之字仲猷建州浦城人也世尚武力父澄始业儒徽之少好学同邑有江文蔚善赋江为善诗徽之遂与齐名游学于庐山是时福建属江南亦置进士科以延士大夫徽之耻之乃间道诣中朝应举遂登进士第太祖为时望所归徽之上书言其事及太祖受禅太宗见其书谓太祖曰此周室忠臣也太宗即位入为史馆修撰上书曰陛下嗣统鸿图阐文治然擅文章者多获迅迁明经业者罕闻殊用且京师四方之防太学首善之本今五经博士并阙其员非所以厚人伦奬儒学厉贤崇化繇内及外之道也太宗嘉之顾谓宰相曰徽之儒雅之士宜置之馆殿遂判集贤真宗即位拜枢宻直学士兼秘书监咸平初始置翰林侍读学士以徽之为之累官至兵部侍郎
　　杨亿字大年建州浦城人也生之夕其祖文逸梦一羽衣自称懐玉山人觉而亿生有毛被其体其长盈尺逾月始堕母口授以书随即成诵七嵗善属文年十一以童子召对试诗赋五篇下笔立成太宗叹异以为秘书省正字真宗即位拜右正言修太宗实録大中祥符初为翰林学士尝以疾在告真宗遣使挟太医疗之亿表谢真宗批纸尾赐诗有副予前席待名贤之句其顾遇如此亿于歴代典章制度尤为该洽经传子史百家之学罔不通贯为文敏赡数千百言不加防窜对客谈笑挥毫无滞论治道谈世务必稽古騐今究切利病厚风义重名教诱进后学乐道人善贤士大夫翕然宗之真宗尝谓王旦曰亿辞学无比后学皆师慕之文章有贞元元和风格自亿始也卒諡曰文
　　杨崇勲其先苏州人也父全美仕太宗为殿前指挥使崇勲少以父任为东西班承防给事东宫真宗即位授左侍禁累迁至四方馆使属天下久罢兵有言鬻廏马者崇勲曰马者兵之用而战之备也虽无事其可去邪议遂格卒諡恭宻
　　杨大雅字子政杭州钱塘人也初名侃后避真宗藩邸名而更之唐靖恭虞卿之后虞卿孙承休唐天祐初为吴越策礼副使因家钱塘大雅承休四世孙也举进士真宗时召试学士院又上书自荐乃直集贤院久歴外官直集贤院者二十七年不迁有出其后者往往致荣显或笑其违世自守大雅叹曰吾不学乎世而学乎圣人由是以至此吾之所有不敢以荐于人而尝自献于天子矣拜右諌议大夫集贤院学士出知亳州卒
　　杨察字隠父其先成都人也举进士召试学士院改著作郎直集贤院为开封推官同修起居注出为江东转运使部吏颇易其年少及摘发奸伏一路悚栗召为右正言知制诰有上书请罢有司糊名考试及变文格使为放轶以袭唐体者察谓防禁一溃则奔竞复起文无今昔以体要为宗若肆其诞谩亦非唐氏科选之法议遂寝　御史何郯论事不得实问状察言御史故事许风闻若反被责问非所以为人主耳目之官也后拜三司使卒諡宣懿　察七嵗始能言为文敏赡
　　杨遂开封人也少善骑射应募军中王则反于贝州遂穴城以入贼平功第一授神卫指挥使从狄青为先锋至归仁铺与侬智髙遇遂挑战身被数创手杀数十人士卒乘之贼众奔溃神宗时拜宁逺军节度使卒諡庄敏
　　杨绘字元素汉州绵竹人也举进士神宗时为修起居注知諌院建言宗室以服属裁防子之数立出官之法神宗嘉纳向传范帅京东绘请易其任以杜外戚侥求神宗曰得卿如此言甚善诚可以止异日佞求也宰相曾公亮用所善曾巩为史馆绘言公亮以朝廷名器为己物乞正招权之罪巩既罢史官绘亦罢諌职御史中丞滕甫言绘何罪而罢神宗于是诏甫曰绘坚求外补盖绘未究朕意绘迹疎逺立朝寡党不畏强御知无不为朕一见即知其忠直可信故擢置言职知之亦笃矣未阅月再知諌院元祐间复待制知杭州卒
　　杨杰字次公无为人妙龄擢甲科文行有名于时官太常连六七任一朝礼乐皆赖讨论迁南吕舍人入侍讲筵王荆公东坡先生皆钦重之元丰中召对上问以佛法有无为集数十巻











　　名贤氏族言行类稿巻二十二
　　钦定四库全书
　　名贤氏族言行类稿卷二十三
　　宋　章定　撰
　　阳【四百三十四】
　　姓纂周景王封少子于阳樊子孙因氏焉晋有阳处父鲁有阳货北平无终周末阳翁伯适北燕遂家无终秦置右北平因为郡人汉有阳雍于无终山立义浆有人遗白石令种之生玉因号玉田阳氏见范通燕书
　　左传昭十七年吴伐楚阳匄为令尹卜战
　　僖三十二年鬭章请平于晋晋使阳处父报之晋楚始通孟子阳虎曰为富不仁矣为仁不富矣
　　后汉阳球字方正补尚书侍郎娴达故事章奏处议为台阁所崇信迁司校尉既诛王甫等乃敕中都官从事曰且先去大猾当次按豪右权贵闻之莫不屏气诸奢饰之物皆各缄縢不敢陈设京师畏震
　　晋载记阳裕字士伦叔父耽幼而竒之曰此儿非惟吾门之标秀乃佐时之良器干事之才能慕容皝拜郎中令迁大将军左司马谦恭清俭刚简慈笃士大夫流亡羁絶者莫不经营收葬存恤孤遗初卢谌毎曰吾及晋之清平歴观士多矣忠智简毅笃信义烈如阳士伦者实亦未几
　　阳骛字士秋素好学器识沉逺为平州别驾屡献安时彊国之术慕容皝即位迁左长史东西征伐防谋帷幄忠干贞固可托付大事后为太尉清贞廉谨老而弥笃性俭约常乘弊车瘠马
　　南史孝义阳黒头四世同居诏表门闾蠲租赋
　　北史阳尼字景文李冲以尼硕学举为国子祭酒后兼州中正孝文令诸州中正各举所知尼举其子帝曰昔有一祁名垂往史今有二奚当闻来牒　从孙固字敬安俶傥不拘小节博览篇籍有文才累迁侍御史多所劾奏宣武广访得失固上谠言表请早正东储后免官着演赜赋以明通塞之事又作刺残疾嬖幸诗刚直雅正不畏强御居官清洁家无余财　子休之字子列隽爽有风槩好学爱文藻语曰能赋能诗阳休之仕除散骑常侍监修起居注后除中山太守在郡三年再致甘露之瑞又除吏部尚书凡所选用才地俱允典选稍久非所好毎曰此官实自清华但烦剧妨吾赏适真是樊笼矣　早得才名为人物所倾服　固从兄藻字景徳涉猎经史位中书博士子斐字俶鸾仕魏为散骑常侍聘梁梁尚书羊侃
　　与斐故旧欲召斐至宅相见三致书斐终辞焉还除延尉少卿固从弟昭字元景学涉史传尤娴案牍仕齐为墨曹参军　子静立性淳孝操履清方仕齐位三公郎中
　　阳雄字元略善附防能自谋身故任兼出内保全爵禄唐阳峤其先北平人世徙洛阳北平齐尚书左仆射休之四世孙举八科皆中谨饬好学喜诱劝后生以清白闻
　　阳城字亢宗定州人资好学贫不能得书求为吏集贤院窃院书读之昼夜不出户六年无所不通及进士乃去隠中条山与弟堦域常易衣年长不肯娶谓弟曰吾与若孤惸相育既娶则间外姓虽共处而益疏弟义之亦不娶谦恭简素遇人如一逺近慕其行来者接迹于道闾里有争讼不诣官而诣城决之有家奴化其徳亦方介自约哀其馁与之食亦不内李泌荐之朝诏以著作郎召城封还诏泌为相又言徳宗召拜谏议大夫城褐衣到阙下辞让帝遣中出绯衣衣之初未起搢绅想见其风采处谏议以为且死职天下亦惮之裴延龄诬逐陆贽时无敢言者城闻曰吾谏官不可令天子下杀无罪臣乃守延英阁上疏极諌累日不止闻者寒惧城愈励帝大怒不已欲相延龄城显语曰延龄若相吾当取白麻坏之哭于廷帝不相延龄城之力也坐事下迁国子司业引诸生告之曰凡学者所以学为忠孝也诸生有久不省亲者可归省躬讲经籍生徒斤斤皆有法度薛约者狂而直言事得罪谪连州吏捕迹之城家帝恶城党有罪出为道州刺史太学诸生何蕃等二百人顿首阙下请留城为吏遮抑不得上至道州州产侏儒嵗贡诸朝城哀其生奏罢州人感之以阳名子赋税不时观察使数诮责州当上考功第城自署曰抚字心劳追科政拙考下下　阳城徳行道义为士林之所敬服徳宗以银印赤绂起于隠所骤拜谏官可谓贤且遇矣故学生闻道州之贬投业而呌阍贤士怆驿名之同摛辞而颂徳可以知其贤不诬也然韩退之诤臣论乃极口诋之何哉考之本传以谓他谏官论事苛细帝厌苦城浸闻得失日熟犹未之言客屡諌之第辞以酒而不答盖其以有待也至徳宗逐陆贽欲相裴延龄而城伏阙之疏始上谏争恳至累日不解故元防之诗云贞元嵗云暮朝有曲如钩飞章八九上皆若珠暗投且曰事不止臣谏誓不休而白乐天诗阳城为谏议以正事其君其手如屈铁举必指佞臣卒使不仁者不得秉国钧栁子厚亦云抗志厉义直道是陈盖退之诤论乃在止裴延龄为相之前而三子颂美之言乃在阳城极諌之后尔【见葛常之韵语阳秋】
　　阳惠元平州人以趫勇奋以兵三千击田悦有功
　　羊【四百三十五】
　　姓纂晋羊舌大夫之后生职生赤伯华生肸叔向叔鱼生食我春秋末始单姓为羊氏秦乱徙居太山
　　叔向晋大夫羊舌肸书遗子产谏铸刑书　卫人使屠伯馈叔向羮与锦叔向受羮反锦　叔向古之遗直三数叔鱼之恶
　　后汉羊续字兴祖为南阳太守入界羸服间行观歴县邑采问风謡然后乃进　府丞尝献生鱼受而悬于廷
　　党锢羊陟字嗣祖清直有学行迁冀州刺史奏按贪浊所在肃然拜河南尹计日受俸禁制豪右京师惮之
　　晋羊祜字叔子世吏二千石至祜九世并以清徳闻垦田襄阳大获其利在军常轻裘缓带身不披甲入综机宻出统方岳常造岘山置酒言咏终日不倦及卒襄阳百姓于岘山建庙立碑望其碑者莫不流涕因名堕泪碑位太傅平吴之功祜实啓之
　　羊曼字祖延与阮放等八人号兖州八伯而曼为防伯葢拟古之八隽后为丹阳尹
　　外戚羊琇字稚舒皇后之弟累迁至散骑常侍在职十三年典禁兵预机宻宠遇甚厚性豪奢作兽炭以温酒党慕胜己
　　羊鉴字景期
　　羊之惠皇后父迁右仆射加侍中
　　南史羊欣字敬元曽祖忱晋徐州刺史欣泛览经籍尤长书为新安太守在郡四年简惠著称尝曰人生仕宦至二千石斯可矣转义兴太守称病免归
　　羊保祖楷晋尚书都官郎保善奕碁宋文帝亦好奕与赌郡保戏胜以任宣城太守歴丹阳尹防稽吴郡太守以其廉素寡欲故频授名郡为政虽无殊绩而去后常必见思
　　羊侃字祖忻归梁为侍中武帝置武宴诗示之侃即席应诏帝览曰吾闻仁者有勇今见勇者有仁可谓邹鲁遗风英贤不絶　少雄勇旅力絶人
　　羊雅仁字季穆归魏梁征伐青齐间累有功绩位至司空刺史
　　北史羊祉字灵祐性刚爱刑仕魏假节龙骧将军为秦梁二刺史当官不惮彊御朝廷以为刚断毎令出使颇为深文所经之处人号天狗下及　子深字文泉迁驾部郎中时沙汰郎官深以才堪见留在公明断深子肃以学尚知名为武徳郡守　子敦字元礼
　　为本州别驾公平正直见非法终不判署为广平太守甚有能名奸吏局蹐秋毫无犯　从弟烈字信卿以学知名除阳平太守蝗不入境敇书褒美迁光禄少卿家传素业闺门修饬为世所称一门女不再醮
　　羊士谔不知何许人有寻山家诗曰主人闲语未开门绕篱野菜飞黄蝶苕溪渔隠甚称之
　　姜【四百三十六】
　　姓纂炎帝生于姜水因氏焉生太公封齐为田和所灭子孙分散后为姜氏因天水上邽县汉初以豪族徙闗中遂居天水
　　后汉姜肱字伯淮与二弟仲海季江俱以孝行着闻友爱天至常共卧起桓帝徴使画工图形状肱卧于暗以被韬面工竟不得见之
　　姜诗事母至孝赤眉散贼经诗里弛兵而过曰惊大孝必触鬼神后察孝防显宗诏曰大孝入朝拜为郎妻厐盛之女奉顺尤笃母好饮江水嗜鱼鲙舍侧忽有涌泉味如江水毎旦辄出双鲤鱼
　　蜀志姜维字伯约思虑精宻凉州上士也敏于军事才兼于人极上将之重而侧室无妾媵之防后庭无声乐之娱
　　唐姜謩秦州上邽人大业末为晋阳长薛举冦秦州以謩山西豪望诏安抚陇外后仁杲平拜秦州刺史帝曰昔称衣锦故乡今以本州相授所以偿功凉州荒梗宜有以靖之謩至抚边以恩信人喜曰不意复见太平官府
　　姜确字行本以字显贞观中为将作少匠以干力称髙昌之役为行军副总管出伊州距栁谷百里依山造攻械其处有汉班超纪功碑行本磨去古刻更刋颂陈国威灵进平髙昌战有功玺书慰劳　居官虽祁寒烈暑无懈容
　　姜皎长安中为尚衣奉御帝以藩邸旧恩迁太常卿姜晦起家蒲州参军为髙陵令治有声人畏爱之擢御史中丞振台仪转太常少卿时马乏请诏市马改兵部满嵗为吏部侍郎主选曹史处事精明皆以为神人云
　　姜师度魏州人调丹陵尉龙冈令有清白称为河北巡察度支营田使始凿沟蓟门以限奚契丹厮平虏渠以通饷路罢海运省功多迁司农卿太原仓水陆运所凑使依髙为廥而注米于舟故人不劳进为河中尹置盐屯公私收利不赀徙同州刺史收弃地二千顷为上田置十余屯
　　姜公辅爱州人第进士以制策异等有髙才毎进见敷奏详亮徳宗器之　朱泚还京师公辅请帝诛之不从俄而泾师乱帝自苑门出公辅叩马谏曰请取朱泚不聴后泚兵至果如所言擢谏议大夫同平章事
　　宋朝姜遵字从式淄州人也举进士知庐陵县召为监察御史殿中侍御史　开封府判官知吉州高惠连与遵有隙发遵在庐陵时赃事按騐无状犹降通判延州复入为御史仁宗时以刑部郎中兼侍御史知杂事迁右谏议大夫知永兴军奏罢咸阳贡棃召拜枢宻副使卒赠吏部侍郎遵长于吏事治尚严猛梁【四百三十七】
　　姓纂嬴姓伯益之后秦仲有功周平王封其少子康于夏阳是为梁伯后为秦所灭子孙以国为氏晋有梁益耳梁梁由靡并其后也安定乌氏县梁和以豪族自河东徙乌氏
　　左传昭五年韩起之下梁丙张骼苖贲皇皆诸侯之选也
　　新序刺奢齐景公饮酒而乐自鼓缶谓侍者曰仁人乐是夫梁丘子曰仁人耳目亦犹人也奚为不乐
　　史记梁鳣【一作鲤】字叔鱼孔子弟子家语曰齐人
　　前汉儒林梁丘贺字长翁琅琊人受易人説为郎以筮有应由是近幸至少府小心周宻上信重之　子林亦入説为黄门郎
　　后汉梁统字仲宁光武拜太中大夫在朝廷所陈便宜出为九江太守吏人畏爱之　子竦字叔敬闭户自养以经籍为娱作七序而窃位素餐者惭尝叹曰大丈夫居世生当封侯死当庙食不然闭居可以养志诗书足以自娱州郡之职徒劳人耳后辟命交至并无所就
　　梁商字伯夏顺帝立其女为后加商位特进以戚属居大位毎存谦柔虚已进贤京师翕然称其良辅　子冀字伯卓鸢肩豺目见帝甚骄横目曰跋扈将军
　　梁鸿字伯鸾势家慕其髙节多欲女之并絶不娶孟氏有女择对不嫁父母问曰欲得贤如梁伯鸾者鸿闻而聘之字曰徳耀　过京师作五噫之歌妻毎具食举案齐眉
　　魏志梁习字子虞领并州刺史边境肃清百姓布野勤劝农桑令行禁止长老称咏以为自所闻识刺史未有及习者政治常为天下最征拜大司农在州二十余年居处贫穷无方面珍物
　　北史梁览字景叡其先世为部落酋帅家世豪富赀累千金在魏歴梁河二州刺史盛修甲仗人马精鋭吐谷浑惮不敢出皆曰梁公在未可行也
　　梁御字善通从周文复农破沙苑为大都督雍州刺史为政举大纲人庶称之　子睿字恃徳少沉敏有行检后为益州总管威惠兼着人夷悦服
　　梁椿字千年仕周拜大将军善于抚纳所获赏物分赐麾下故咸得其死力
　　梁台字洛都仕周拜大将军果毅胆决不可及拜鄜州刺史尤以惠爱为心
　　梁昕字元明除河南郡尹迁荆州刺史抚以仁惠蛮夷悦之性温裕有干能歴官内官咸着声称
　　梁士彦字相如任侠好读兵书周武帝闻其勇决除为镇将齐人甚惮之除晋州刺史齐师攻之楼堞皆尽士彦慷慨自若将士齐奋无不一当百齐师遂却
　　梁毗字景和隋时以鲠正拜书侍御史　　迁雍州赞务直道而行无所囘避　始毗为西宁州刺史夷酋长皆以金多者为豪隽争相攻夺毗患之后因诸酋长相帅以金遗毗毗置金坐侧对之恸哭而谓之曰此物饥不可食寒不可衣汝等以此相灭不可胜数今将此来欲杀我耶一无所纳于是蛮夷感悟遂不相攻击上闻善之征为大理卿
　　儒林梁越字览博通经传魏初为理经博士道武以其谨厚迁上大夫明元初赐爵祝阿侯
　　梁祚为中书博士撰国统又作代都赋
　　循吏梁彦光字修芝相州刺史
　　曹梁文贞少从军守边逮还亲已亡自伤不得养即穿墙为门晨夕汛扫庐墓左喑黙三十年家人有所问画文以对有甘露降茔木白兔驯扰县令刋石纪之
　　五代梁震唐末登第开平间归蜀过江陵髙季昌甚重之以为谋主呼曰先生不名谓从诲曰先王待我如布衣交以嗣王嘱今嗣王能自立不坠其业吾老矣不复事人矣遂固请退居从诲为筑室于土洲震披鹤氅自称荆台隠士毎诣府跨黄牛至防从诲时过其家　司马温公曰孙光宪见防而能谏髙从诲闻善而能徙梁震成功而能退自古有国家者能如是夫何亡国败家丧身之有
　　宋朝梁周翰字元褒郑州管城人也幼好学能为文章周时举进士为虞城簿干徳中太祖大修宫阙周翰为五凤楼赋以进李昉为相以其名闻于太宗召迁起居舍人真宗为皇太子知其名及即位拜翰林学士罢为工部侍郎卒
　　梁颢字太素郓州须城人也举进士太宗召升殿擢冠甲科为大名府观察推官迁右拾遗真宗幸大名访羣臣边事颢上疏曰陛下命将出师乘秋备塞大将傅潜奉明诏握重兵逗挠无谋迁延翫冦守陴塞垒巽懦以自全鋭卒精兵局束而不用以至胡马南牧蹂践河朔此以贼遗陛下者也陛下赦而不诛则何以慰横死之民出而不戮则何以恢用兵之略耶除翰林学士知开封府卒
　　梁适字仲贤颢之子也适少孤辑颢制诏并自为文以献真宗曰梁颢有子矣授秘书省正字举进士改太子中允知淮阳军召为审刑院详议官梓州有妖人依鬼神以诅杀人狱具以不伤谳适曰杀人以刃或可拒而诅可拒乎是甚于刃也卒以死论　侬智髙围广州官军数战不利仁宗欲降之防得贼为牓言智髙欲得邕桂七州节度使者适曰若尔广非朝廷有矣乃命狄青为宣抚使讨之及贼平仁宗曰向非适言南方安危正未可知也寻拜参知政事　契丹欲易国书曰兄弟之义自今宜称南北朝适曰宋之为宋受之于天不可改也契丹亦其国名自古岂有无名之国哉遂止上擢进礼部侍郎同中书门下平章事神宗即位太子太傅卒諡庄肃
　　梁焘字况之郓州人也父蒨兵部员外郎焘以廕为太庙斋郎举进士中第编校秘阁书籍元祐初迁右谏议大夫御史张舜民以言事坐左迁台谏官皆论以为非是焘以谓御史持纪纲之官得以犯顔正论况臣下过失安得畏忌不言哉今御史敢言大臣者天下之公议大臣不快御史者一夫之私心屈天下之公议快一夫之私心非治朝之美事也元祐七年拜尚书左丞
　　梁克家字叔子温陵人绍兴间擢进士第一人后自初召九年不歴外任致位宰辅再相凡四年卒諡文靖事业国史有传【见清源志】
　　凉【四百三十八】
　　凉茂字伯芳代居山阳议论常据经典以处是非为太守旬月之间襁负而至者千余家魏初迁仆射复为太子太傅甚见敬礼
　　房【四百三十九】
　　姓纂帝尧子丹朱封为房邑侯子陵以父封为氏陵四十八代孙雅王莽末为清河太守始居清河雅十九代孙谌慕容徳南迁因居济南郡生四子豫坦遂熙号四龙今称四祖房氏
　　北史房法夀仕宋为魏郡太守性爱酒好施坎常不丰足　曾孙豹字仲干州辟主簿仕齐拜西河太守政贵清静甚着声绩迁博陵太守亦有能名又迁乐陵太守风教修理称为美政　孙彦谦通涉五经雅有词辩风槩髙人为齐州主簿清简守法州境肃然敬惮迁长葛县令甚有惠化百姓号为慈父使者察长吏能否以彦谦为天下第一起授鄀州司马吏人号泣曰房明府今去吾属何用生为百姓思之立碑颂徳其后朝廷以其公方宿着时望所归授司刺史彦谦亦慨然有澄清天下之志凡所荐举皆人伦表式其有弹劾当之者曾无怨言所遗子孙在于清白　子龄【见唐书】
　　房景伯字良晖彦谦之族子累迁齐州长史行州事政教寛简百姓安之崔徳韶毎云景伯有士大夫之行业
　　房亮字景髙好学节操举秀才歴济北平原二郡太守以清严称
　　房谟字敬放沉深内敏歴昌平代郡太守所在着廉惠为兖州刺史选用廉清广布恩信世称清白　子恭懿字慎言仕隋为新丰令政为三辅最毎朝日必呼至榻访以化下之术　诸州朝集称为勤励之首
　　儒林房晖逺字崇儒世传儒学明三礼传诗书易逺方负笈而从者动以千计牛称为五经库仕至国子博士
　　唐房龄字乔齐州临淄人幼警敏善属文书兼草十八举进士髙孝基名知人见之曰仆观人多矣未有如此郎者当为国器但恨不见其耸壑昂霄云太宗以炖煌公徇渭北杖防谒军门一见如旧公为秦王即授记室封临淄侯征伐未尝不从众争取珍怪独收人物置幕府与诸将密相申结王尝曰汉光武得邓禹门人益亲今我有龄犹禹也居府十年军府符檄驻马即办文约理尽髙祖曰若人机识是宜委任毎为吾儿陈事千里外犹面语　为中书令第功班赏与如晦等功第一帝曰龄有决胜帷幄定社稷功居宰相十五年女为王妃男尚公主自以权宠隆极累表辞位帝曰一日去良弼如亡左右手　会伐辽留守京师诏曰公当萧何之任朕无西顾忧矣　龄数上书劝帝毋轻敌久事外夷　龄当国夙夜勤彊任公竭节不欲一物失所闻人善若己有之治家有法度常恐诸子骄侈席势凌人集古今家诫书为屏风令各取其一具曰留意于此足以保躬矣
　　房琯字次律河南人少好学风度沈整与吕何偕隠陆浑山十年不谐际人事开元中作封禅书説张説説竒之举任县令科为县所至尚徳化兴长利以治最显天宝试给事中时宗有逸志数巡幸以琯资机筭诏总经度骊山　琯有重名帝倾意待之以忠谊自奋片言悟主而取宰相　第五琦言财利琯谏曰往杨国忠聚敛产怨天下今又宠琦是一国忠死一国忠生无以示逺方族孙式擢进士第累迁忠州刺史









　　名贤氏族言行类稿卷二十三
<子部,类书类,名贤氏族言行类稿>
　　钦定四库全书
　　名贤氏族言行类稿卷二十四
　　宋　章定　撰
　　王【四百四十】
　　姓纂王姓出太原琅邪周灵王太子晋之后北海陈齐王田和之后东海出姬姓毕公髙之后髙平京兆信陵君之后天水东平新蔡新野山阳中山章东武河东者殷王子比干子孙号王氏唐玉宗隋末改王氏
　　孟子滕文公下赵简子使王良与嬖奚乘良曰不可吾为之范我驰驱终日不获一为之诡遇一朝而获十我不贯与小人乘请辞
　　荀子王良造父善服驭者也
　　史记王翦频阳东乡人也少而好兵兵将六十万人以破荆翦为宿将始皇师之子王贲孙王离
　　酷吏王温舒阳陵人也累迁广平都尉择郡中豪敢任吏十余人为爪牙盗贼不敢近广平声为道不拾遗迁为河内太守好杀伐行威天子以为能迁为中尉奸猾穷治糜烂狱中
　　前汉王陵沛人为右丞相少文任气　议诸吕不当王王褒字子渊蜀人作中和乐职宣布诗刺史王襄奏其有轶材诏为圣主得贤臣颂　擢为諌大夫　侍太子朝夕诵读竒文
　　王防济南人为被阳令守右扶风宫馆驰道修治供帐办武帝嘉之驻车拜为真　昭帝时为丞相封宜春侯
　　王吉字子阳琅邪人举孝亷为郎宣帝徴为諌大夫请除任子　与贡禹为友世称王阳在位贡公弹冠建万世之长策举明主于三代之隆　子骏以孝亷为郎左曹有专对材迁諌大夫成帝欲大用之出为京兆尹试以政事先是京兆有赵广汉张敞王尊王章至骏皆有能名京师称曰前有赵张后有三王后为御史大夫　骏子崇以父任为郎歴刺史郡守治有能名
　　王尊字子赣涿郡髙阳人治尚书论语举直言迁虢令先是王阳为益州刺史行至卭郲九折坂叹曰奉先人遗体奈何数乘此险尊为刺史问曰此非王阳所畏道邪叱其驭曰驱之王阳为孝子王尊为忠臣　守京兆尹刺讥不惮将相诛恶不避豪强　迁东郡太守河水泛涨身当水冲以安众心
　　王章字仲卿泰山钜平人以文学为官迁至谏大夫在朝廷名敢直言选为京兆尹
　　王商字子威涿郡人京师相惊言大水至商独曰此必讹言有顷稍定问之果讹言　后为丞相有威重长八尺余单于来朝仰视商貎大畏之迁延却退天子叹曰此真汉相矣
　　王嘉字公仲平陵人以明经射策甲科为郎察亷为南陵丞举直言超迁大中大夫出为九江河南太守治甚有声后为丞相为人刚直严毅有威重上甚敬之
　　儒林王式字翁思为昌邑王师以诗三百五篇为谏诏为博士既至诸大夫皆注意髙仰之
　　循吏王成为胶东相治甚有声宣帝最先褒之曰胶东王成劳来不怠治有异等赐爵关内侯所居民富所去见思
　　王莽班固賛昔秦燔诗书以立私议莽诵六艺以文奸言同归殊涂俱用灭亡皆圣王之驱除云尔
　　后汉王常字顔卿颍川人光武尝于防中指常谓羣臣曰此家率下江诸将辅翼汉室心如金石真忠臣也迁汉中将军
　　王霸字元伯颍川人言滹沱河氷合赖以济军善抚士卒暁兵爱士拜偏将军　建武二年封富平侯五年拜讨虏将军六年拜上谷太守后定封淮陵侯
　　王梁字君严渔阳人拜河南尹
　　王丹字仲囬家累千金好施周急毎嵗农时辄载酒肴于田间勤者而劳之其堕孏者耻不与邑聚相率以致殷富
　　王良字仲子为大司徒司直在位恭俭妻子不入官舍王堂字敬伯拜巴郡太守吏民生为立祠
　　王充字仲任防稽人家贫无书常防洛阳市肆阅所卖书一见辄能诵忆遂博通众流百家之言
　　王符字节信耿介不同于俗以此不得升进　着潜夫论讥当时失得　将军皇甫规觧官归郷人鴈门太守谒之规卧不迎又白王符在门倒屣迎之时语曰徒见二千石不如一缝掖　竟不仕
　　王龚字伯宗迁汝南太守政崇温和好才爱士后进知名之士莫不归心拜太尉自非公事不通州郡书记其所辟命皆海内长者　子畅字叔茂无所交党清方公正有不可犯之色为尚书拜南阳太守下车奋厉威猛紏发豪党豪右大震
　　王允字子师郭林宗见而竒之曰王生一日千里王佐才也少好大节有志立功
　　王景字仲通时有荐景能理水者显宗诏修作浚仪渠拜河堤谒者迁庐江太守教民用犁耕由是境内丰稔
　　王涣字稚子除温令县多奸猾以方畧悉诛之境内清夷商人露宿于道其有放牛者辄云以属稚子终无侵犯迁洛阳令寃嫌乆讼歴政所不断者莫不曲尽情诈厌塞羣疑又能以谲数发摘奸伏京师以其有神筭民为立祠
　　王逸字叔师为校书郎着楚辞章句行于世
　　王烈字彦方少以义行称乡里有盗牛者主得之盗请罪曰刑戮是甘乞不使王彦方知也烈闻而谢之遗布一端后有老父遗劒于路行道一人见而守之烈使推求乃先盗牛者其徳感人若此
　　王乔有神术为叶令毎月朔望常自诣台朝显宗怪其来数而不见车骑宻令太史伺望之言其临至辄有双鳬从东飞来于是鳬至举罗张之但得一只舄焉或云此即仙人王子乔也
　　王忳字少林营葬书生致绣被之应除郿令至斄亭为鬼女子理寃
　　王霸字儒仲王莽簒位弃冠带絶交宦隠居守志茅屋蓬户连征不至天子有所不臣诸侯有所不友
　　魏志王修字叔治七嵗母以社日亡来嵗社修感念号恸其邻里为之罢社
　　王朗字景兴以通经拜郎中迁大理务在寛恕罪疑从轻王肃字子雍领秘书监又为侍中女为皇后为尚书论语三礼左氏解皆列学官又周易春秋例毛诗礼记春秋三传国语尔雅诸注亮直多闻刘寔以为肃方于事上而好下佞已此一反也性嗜荣贵而不求茍合此二反也吝惜财物而治身不秽此三反也　子恂字子良歴河南尹侍中所居有称　子恺字君夫与石崇俱以豪侈竞于世
　　王粲字仲宣蔡邕见而竒之闻粲在门倒屣迎之　拜侍中博物多识问无不对　读道边碑而能闇诵为人覆碁而不误　善属文举笔便成无所改定　依刘表　曹植与杨修书曰仲宣独步于汉南
　　王观字伟台为涿郡太守治身清洁僚属承风莫不自励后为右仆射清劲贞固克致公辅
　　王昶字文舒迁兖州刺史虽在外任心存朝廷　书子孙之戒略曰夫物速成则疾亡晩就则善终朝华之草夕而零落松柏之茂隆寒不衰其施舎务周急其进仕尚忠节其处势戒骄淫其进退念合宜后至司空
　　王基字伯舆察孝亷除郎中累迁将军都督　学行坚白掌统方任垂称著绩
　　王凌字彦云举孝廉为兖州刺史赏善罚恶甚有纲纪百姓称之不容于口徙豫州刺史得军民之欢心
　　蜀志王连字文仪迁司盐校尉较盐铁之利利入甚多有禆国用
　　王平字子均累为镇北大将军生长戎旅手不能书所识不过十字使人读史汉诸记传听之备知其大义
　　晋王祥字休征事继母至孝母欲生鱼祥解衣将剖冰求之冰忽解双鲤跃出后徐州刺史吕防檄为别驾委以州事时人歌曰海沂之康实赖王祥邦国不空别驾之功累迁太常拜太保进爵为公　弟览字通初吕防有佩刀工相之以为必登三公可服此刀防谓祥曰卿有公辅之量故以相与祥薨以刀授览曰汝后必兴足称此刀览后奕世多贤才兴于江左矣
　　王沈字处道典著作号为文籍先生　在魏参席上之珍居晋为幄中之士实有翼亮佐世之勲　拜御史大夫　守尚书令加给事中　子浚字彭祖
　　王濬字士治尝起宅开门前路广数十步曰吾欲使容长防幡旗夜梦悬三刀于梁须防又益一刀李毅曰三刀为州字又益一者其临益州乎果迁益州刺史有平吴之功官至大将军
　　王戎字濬冲生而頴悟眼烁烁如岩下电父浑卒故吏赙赠数百万辞不受为竹林游迁吏部尚书
　　王衍字夷甫戎之从弟山涛曰何物老妪生此宁馨儿然误天下苍生者未必非此人也　补元城令终日清谈县务亦理每捉玉柄麈尾与手同色　口中雌黄　口未尝言钱见钱曰阿堵物　朝野翕然谓之一世龙门　王戎谓衍神姿髙彻如瑶林琼树自然是风尘表物当世未见其比当从古人中求之耳王敦曰夷甫处众中如珠玉在瓦石闲顾恺之亦称衍岩岩清峙壁立千仭其为人所尚如此　弟澄字平子为荆州刺史王衍尝为天下人士目曰阿平第一子嵩第二处仲第三澄尝谓衍曰兄形似道而神锋太儁衍曰诚不如卿落落穆穆然也　衍子字眉子亦有俊才与卫玠齐名为陈留太守
　　王导字茂宏览孙晋渡江以为丞相桓彞见导曰江左自有管夷吾毎暇日出新亭愀然变色曰当共戮力王室克复神州何至作楚囚相对泣耶　朝野倾心号为仲父六子悦恬洽恊邵荟　恱字长豫弱冠有髙名吴王友中书侍郎　恬字敬豫善奕碁为中兴第一官至散骑常侍　洽字敬和诸子中最知名为中书郎二子珣珉珣字元琳为桓温掾温曰王掾当作黒头公转主簿后为尚书右仆射领吏部以才学文章见重于武帝梦神与大笔如椽　珉字季琰善行书后厯侍中兼中书令初导渡淮郭璞筮之曰淮水絶王氏灭其后子孙繁衍如璞言　协字敬祖为抚军防军劭字敬伦迁吏部尚书尚书仆射　荟字敬文少歴清官除吏部郎侍中年饥多饿死以私米作饘粥以饷饿者济活甚众
　　王谧字稚逺少有美誉初拜秘书郎迁中书监
　　王羲之字逸少书为古今之冠　郗鍳求婿门生归曰诸子并佳惟一人东牀坦腹食乃逸少也　起家秘书郎朝廷公卿皆爱其才器后为防稽内史　常为兰亭之宴　子凝之亦工草　子徽之字子猷卓荦不羇为桓冲参军冲曰卿在府日乆比当相料理初不酬答直髙视以手版拄颊云西山朝来致有爽气耳　雪夜访戴逵　桢之字公干歴位侍中操之字子重豫章太守　献之字子敬风流为一时之冠　管中窥豹时见一斑　尝夜卧斋中有偷人入室盗物都尽徐曰偷儿青氊我家旧物可特置之羣偷惊走　工草善丹青　为吴兴太守拜中书令
　　王恭字孝伯起家为著作郎叹曰仕宦不为宰相才志何足以骋　美姿仪濯濯如春月栁尝被鹤氅裘涉雪而行孟昶叹曰此真神仙中人也
　　王裒字伟元父死庐墓攀栢悲号涕泪着树树为之枯隠居教授读诗至哀哀父母生我劬劳未尝不三复流涕门人受业者并废蓼莪之篇
　　王延字延元事亲色养夏则扇枕席冬则以身温被王育字伯春为武阳令为政清约宿盗逃奔他乡儒林王欢字君厚安贫乐道常丐食诵诗家无斗储意怡如也妻欲焚毁其书求改嫁欢笑而谓曰卿不闻朱买臣妻邪后为国子祭酒
　　文苑王忱字彦伯有俊才仕郡文学掾不得志乃作释时论有冰氏之子言于东野丈人云欲适煌煌之堂丈人曰融融者皆趋热之士其得炉冶之门者惟挟炭之子茍非其人不如其已
　　王蒙字仲祖皇后父美姿容尝览镜自照称其父字曰王文开生如此儿邪凡称风流者举蒙为宗焉　子蕴字叔仁孝武皇后父迁尚书吏部郎性平和不抑寒素　修字敬仁明秀有美称为著作郎
　　王浑字冲迁徐州刺史嵗饥开仓赈赡百姓赖之平吴之后虚懐绥纳座无空席门不停宾江东之士莫不悦附拜司徒加侍中　子济字武子风姿英爽气盖一时文词俊茂有名当世累迁侍中及卒孙楚曰诸君不死而令王济死乎
　　王鉴字茂髙少以文笔著称拜驸马都尉出补永兴令弟涛字茂畧歴著作郎无锡令　子戭字庭坚亦
　　为著作并有名
　　王湛字处冲器量隤然有公辅之望初有隠徳兄弟宗族皆以为痴武帝见王济辄调之曰卿家痴叔死未济曰臣叔殊不痴因称其美　子承字安期迁东海太守政尚清静不为苛细小吏盗池鱼及有犯夜者皆寛恕之少有重誉为中兴第一朝野挹其风流人伦推其表独　子述字懐祖为扬州刺史初至主簿请讳报曰亡祖先君名播海内逺近所知余无所讳每受职不为虚让　子坦之字文度弱冠有重名语曰江东独步王文度迁中书令临终与谢安书言不及私惟忧国家之事坦之四子恺愉国宝忱恺字茂仁愉字茂和并少践清阶　忱字元达弱冠知名流誉一时其舅范甯谓曰卿风流隽望真后来之秀忱曰不有此舅焉有此甥及镇荆州威风肃然　绥字彦猷愉之子　自王昶父汉鴈门太守泽已有名称忱又秀出绥亦著称八叶继轨轩冕莫与为比
　　王峤字开山拜庐陵太守
　　王舒字处明都督荆州为湘州刺史　子允之字深猷为江州刺史莅政甚有威恵
　　王廙字世将工书画善音乐为荆州刺史　弟彬字世儒为江州刺史累迁至尚书右仆射从兄敦谋图不轨彬勃然数之情辞慷慨声泪俱下
　　王彪之字叔武迁尚书令掌朝政谢安每曰朝之大事众不能决者咨王公无不得判
　　王棱字文子王导以其有政事宜守大郡出为豫章太守王逊字邵伯为宁州刺史専仗威刑鞭挞殊俗威行宁土王长文字徳叡少以才学知名著书四卷拟易名通经王隠字处叔以儒素自守不交势援博学多文为著作郎王雅字茂达举秀才除郎中补永兴令以干理著称累迁尚书左右丞歴丹阳令虽在外职侍见甚数
　　王谈年十歳父为邻人所杀十八乃复雠太守义其孝勇列上宥之
　　王豹少而抗直为豫州别驾
　　王谅字防成少有干畧为交州刺史
　　良吏王宏字正宗为汲郡太守抚百姓如家耕桑阡陌自教示督劝开荒五千余顷年饥郡界独无匮乏
　　王恂字良夫文明皇后弟在朝忠正迁河南尹建立二学崇明五经　弟防字恭祖以功干见称转尚书恺字君夫歴位清显有在公之称
　　艺术王嘉字子年隠于东阳谷
　　载记王堕字安生及为宰相着匪躬之节苻健曰天下官皆如王令君者隂阳曷不和
　　王猛字景畧北海人隠于华山山少好学倜傥有大志闻桓温入关猛被褐谒之扪虱而谈当世之务旁若无人　仕于苻坚嵗中五迁　权倾内外事无巨细莫不归之　宰政公平兵彊国富
　　猛寝疾坚亲祈南北郊宗庙社稷自临问之曰臣殁之后愿不以晋为图及卒坚曰天不欲使平一六合邪何夺吾景畧之速也　猛为相刚明清肃善恶着白放出尸素显拔幽滞劝课农桑练习军旅官必当才刑必当罪由是国富兵彊战无不克　子皮因事求官苻坚语之曰丞相临终托卿以十具牛为治田之资未尝为卿求官知子莫若父何其明也
　　南史王镇恶猛之孙镇恶以五月生家人以俗忌欲令出继踈宗猛曰昔孟尝君恶月生而相齐是儿亦将兴吾门矣故名为镇恶　武帝与语异之谓诸佐曰镇恶王猛孙所谓将门有将　后为龙骧将军攻防长安武帝劳之曰成吾霸业者真卿也
　　王谟字彦徳防而不羣领汝隂太守毎陈北侵之规文帝曰闻王谟陈说使人有封狼居胥意　性严未曽妄笑时人言其眉头未曽申
　　王字休元曽祖导少好学以清恬知名父珣好积聚财物布在人间及薨悉燔劵书一不收责　后迁江州刺史省赋简役百姓安之　子锡字宠光锡子僧亮僧衍僧逹　僧逹后为宣城太守
　　王微字景弟孺之子为中书侍郎　微兄逺字景舒位光禄勲时人谓逺如屏风屈曲从俗能蔽风露言不乖物理也　逺子僧祐字嗣宗亭然独立不交当世自天子至于侯伯未尝与一人游卒于黄门郎子籍字文海仕齐为余杭令政化如神善于擿伏
　　其下莫能欺又为钱塘县下车布政咸谓数十年来未之有
　　王瞻字思范从孙为晋陵太守洁己为政妻子不免饥寒时号亷平　梁武称其三术射碁酒
　　王冲字长深孙迁侍中南郡太守习于法令政号平理虽无赫赫之誉乆而见思有子三十人并致位通显　子玚字子璵累迁太子中庶子父冲尝为玚辞文帝顾冲曰所以乆留玚于承华政欲使太子微有玚风范耳玚弟瑜字子珪年二十官至侍中　休元弟兄并举栋梁之任下逮世嗣无亏文雅之风
　　王昙首之弟宋武帝曰昙首辅相才也后为侍中太子詹事固乞吴郡文帝曰岂有欲建大厦而遗其栋梁及卒年三十七文帝临恸叹曰王詹事疾不救国之衰也子僧绰防有大成之度众便以国器许之练悉朝典选尚文帝长女累迁尚书吏部郎参掌大选究识流品任举咸尽其分迁侍中时年二十九子俭字仲寳袁粲见之曰宰相之门也栝栢豫
　　章虽小已有栋梁气终当任人家国事　尚宋明帝公主　齐台建迁右仆射领吏部时年二十八多所引进当朝理事断决如流尝谓人曰江左风流宰相惟有谢安盖自况也武帝深委仗之士流选用奏无不可　寡嗜欲以经国为务自少便有宰臣之志赋诗云稷契匡虞夏伊吕翼商周骞字思寂俭之子未尝言人之短梁武帝时自侍中出为吴兴太守邑邑不乐卧不视事　子规字威明八嵗丁所生母忧居丧有至性称曰孝童尝献太极殿赋为新安太守侍中太子中庶子及卒太子临哭曰风韵遒上神锋标暎千里絶迹百尺无枝实俊人也一时过隙永归长夜金刀掩芒长淮絶涸　暕字思晦骞弟也数嵗有成人之度父俭作宰相賔客盈门见暕曰公才公望复在此矣歴吏部尚书　子承字安期转国子祭酒承祖俭父暕皆为此职三世为国师出为东阳太守政存寛惠吏人恱之　承弟训字懐范十六召见文德殿应对爽彻梁武帝目送之曰可谓相门有相后拜侍中　僧防昙首之子弱冠雅善书为太子舍人退黙少交接后领侍中转右仆射　子慈字伯寳歴吴郡东海太守　慈子泰字仲通后掌吏部不为贵贱请属易意天下称平　志字次道慈之弟迁宣城内史郡人张倪吴庆争田经年不决志到官因相携请罪所讼地遂成闲田为吏部尚书在选以和理称　志弟揖揖子均字元礼十六为芍药赋其辞甚美　诗为后进模范文章之美可谓后来独步后为太子詹事　沈约云自开辟以来未有爵位蝉聨文才相继如王氏之盛也　揖弟彬字思文好文章习篆时语曰三真六草为天下寳仕梁为秘书监　彬弟寂字子位秘书郎
　　王诞字茂世从祖兄为宋武帝太尉长史　兄虾字伟世嘏子偃字子游位光禄大夫偃子藻位东阳太守藻弟懋字昌业光禄大夫懋子莹字奉光歴东阳吴兴二郡皆有能名　莹从父弟亮字奉叔迁晋陵太守在职清公有美政迁吏部尚书凡所除拜悉由内宠
　　王华字子陵诞从祖弟宋武帝以为侍中不为饰让得官即拜常谓己力用不尽　华从父弟琨歴宣城义熈太守皆以亷约称为吏部郎吏曹选局贵要多所请属琨自公卿下至士大夫例为用两门生
　　王惠字令明诞从弟为吏部尚书未尝接客人有与书求官得辄聚阁上及去职印封如初
　　王球字旧玉惠从父弟为吏部尚书不与权贵交游门无异客昙首尝云旧玉亦是玉巵无当耳不视求官书疏而铨衡有序后除仆射要是时望所归
　　王彧字景文球从子美风姿为一时推许袁粲曰景文不但风流可恱乃哺歠亦复可观　累迁左仆射州刺史　子绚字长素位秘书丞　绚弟缋字叔素选为长史齐髙帝笑曰此可谓素望　缋子隽位止建安太守
　　王蕴字彦深彧兄子明帝时四方叛逆欲以将领自奋抚刀曰龙泉太阿汝知我者
　　王奂字道明彧兄子累转左仆射为雍州刺史　弟份字季文累迁左仆射份子琳字孝璋琳子铨字公衡学问不及弟锡而孝行齐焉时人以为铨锡二王可谓玉昆金友　弟佥字公防为太子中庶子佥弟通字公达仕陈迁右仆射通弟劢字公齐累迁左仆射弟质字子贞为都官尚书弟固字子坚为太常卿
　　王裕之字敬授侍中所居林涧环周备登临之美时人谓之王东山　子瓉之为五兵尚书未尝诣亲贵瓒之子秀之字伯奋为尚书又不与王俭欵接三世不事权贵时人称之　秀之子峻字茂逺累迁吏部尚书处选甚得名誉
　　王延之字希季为江州刺史禄俸外一无所纳　子纶之字元章为豫章太守为政寛简称良二千石
　　王镇之字伯重为剡上虞令并有能名为御史中丞执正不挠百寮惮之为广州刺史不受俸禄萧然无营去官之日不异初至　弟之字方平辟召一无所就拂衣归耕　子昙生歴太常卿　昙生弟普曜位秘书监
　　王韶之字休泰博学有文辞领著作西省
　　王恱之字少明宋明帝时为御史中丞以其亷介赐良田五顷
　　王准之字元鲁曽祖彪之博闻多识练悉朝仪自是家世相传并谙江左旧事缄之青箱世谓之王氏青箱学准之究识旧仪问无不对
　　王猛字世雄陈安邉拓境之防甚见嘉纳为晋陵太守奸盗屏迹富商野次云以付王府君郡人歌之
　　王逡之字宣约齐建元中上表立国学转国子博士弟珪之撰齐职仪诏付秘阁
　　王素字休业家贫母老隠居不仕尝作蚿赋以自况王懿字仲德从武帝与卢循战功冠诸将进征虏将军长安平以为太尉三临徐州威德着于彭城
　　王广之字士林以征伐功位冠军将军　子珍国字徳重仕齐为南谯太守时郡境苦饥乃发米散财以赈穷乏髙帝敕云卿爱人活国甚副吾意迁桂阳内史讨平贼盗境内肃清罢任还轻素栁世隆叹曰此真良二千石也　武帝雅相知赏谓其父曰珍国应堪大用卿可谓老蜯也帝毎叹曰晩代将家子弟如珍国者少矣仕梁为都官尚书
　　王谌字仲和仕齐歴黄门郎贞正和谨朝廷称为善人多与之厚　从叔摛以博学见知王俭使賔客事多者赏之唯何宪为胜赏以五花簟白团扇摛后至操笔便成辞亦华美乃命抽宪簟自掣取扇登车而去　为秣陵令清直请谒不行
　　王茂字休连齐武帝布衣时见之叹曰王休连年少堂堂如此必为公辅　为襄阳太守梁武便以王佐许之为江州刺史在州不取俸狱无滞囚　位至司空
　　王僧孺仕齐为太学博士梁时为南海太守曰吾欲遗子孙不在越并无所取歴尚书吏部郎请谒不行
　　王神念为青兾二州刺史性刚正更歴州郡必禁止淫祀王僧辩字君才学涉该博尤明左氏春秋平侯景之逆王琳字子珩平侯景勲为第一拜湘州刺史　轻财爱士得将卒之心少为将帅雅有忠义之节
　　王洪轨上谷人为青冀二州刺史更励清节洪轨旣北人而有清正州人称为虏父使君言之咸落泪
　　儒林王元规字正范通春秋左氏孝经论语　仕陈领国子助教
　　文学王智深字云才属又好饮酒仕齐为防军兼记室文学王子云为闾里才子尝为自吊文甚美【见何思澄传】孝义王彭营父母作甎须水而天旱彭号天自诉一旦甎灶前忽生泉水改其里为通灵里
　　孝义王虚之字文静父母防二十五年盐酢不入口诏榜门蠲其三世
　　孝义王文殊字令章父没终身蔬食不衣帛　诏榜门改所居里为孝行
　　孝义王知丁忧哀毁而卒诏改所居青苦里为孝家里【见张昭传】
　　北史王宪字显则在魏为上谷太守清身率下风化大行为并州刺史境内清肃　子嶷字道长孝文时为南郡尚书讼者填门嶷性濡缓不断终日昏睡语曰实痴实昏终得保荐
　　王昕字元景为东莱太守于时年防昕勤恤人隐多所全济　杨愔重其徳素以为人之师表　母崔氏学识有风训生九子皆风流蕴籍世号王氏九龙　昕弟晞字叔朗仕齐始为并州长史未尝以世务为累良辰美景登临山水以谈燕为事人士谓之方外司马尝诣晋祠赋诗曰日落应归去鱼鸟见留连
　　王皓字季髙少立名行为交友所称遭母忧居防有志尚
　　王洛儿明元在东宫以善骑射给事帐下谨愿未尝有过拜散骑常侍
　　王慧龙太原人仕魏拜荥阳太守边逺归附万余家号为善政曽孙遵业涉歴经史崔光为孝明讲孝经遵业预讲延明録义并应诏作释奠侍宴诗时语曰英英济济王家兄弟　尝着穿角履好事者多毁新履以学之与袁翻王诵并领黄门郎号曰三哲　子松年孝昭擢拜黄门侍郎毎赐坐与论政事　子劭字君懋时人称其博物仕隋为散骑侍郎修起居注在著作将二十年专典国史
　　王肃字敬懿自齐奔孝文语为国之道帝促席移景不觉坐之疲也　后持节豫州刺史善抚接甚有声称寻徴入朝诏曰不见君子中心如醉一日三嵗我劳如何后为尚书令　又为扬州刺史悉心抚接附者如市终始亷约家无余财
　　王世弼归魏除秦州刺史后为河北太守有清称王懐字懐周齐神武时除车骑大将军　以武艺勲诚为神武所知
　　王则字元轨归齐为荆州刺史有威武边人畏伏之王峻字峦嵩卒于侍中
　　王纮字师罗拜骠骑大将军
　　王雄字雄胡位柱国大将军　子谦字敕万授益州总管
　　王盟字仵明位至太傅未尝以势位骄人魏文甚尊重之　子劢字丑兴为千牛备身直长领左右出入卧内小心谨慎魏文帝曰王劢可谓不二心臣也　弟懋字小兴累迁领军将军宿卫宫禁十有余年勤恪当官未尝有过　子谊字君宜丁父艰毁瘁过礼庐墓负土成坟武帝曰王谊社禝臣宜处以机宻不须逺仕
　　王罴字熊罴仕魏迁雍州别驾清亷疾恶厉精公事后除华州刺史齐遣韩轨夜袭之罴持一白棒大呼而出曰老罴当道卧貉子那得过敌见惊退
　　王述字长述累迁广州刺史甚有威惠朝议嘉之就拜大将军
　　王思政在魏拜大将军
　　王徳字天恩除平凉郡守虽不知书至决断处分良无以过也
　　王杰本名文达周文竒其才曰王文逹万人敌也王勇拜别将气盖众军所当必破　周文叹其勇敢赏赐极隆
　　王雅字度容从周文战于芒山诸将皆退雅独拒敌周文叹曰王雅举身悉是胆也　子世积有人杰之表仕隋拜凉州总管
　　王仁恭字元实仕隋为汲郡太守有能名徴入朝吏民栏马号哭于道数日不得出境
　　王辩字警畧在隋以军功迁武贲郎将击贼所向皆捷儒林王孝籍遍习五经颇有文翰隋初召入秘书助修史　后归郷里以教授为业
　　王褒字子深弱冠举秀才除秘书郎　周孝闵以其才最髙特加亲待　侍宴赋诗谈论恒在左右
　　王贞字孝逸诸史百家无不毕覧　隋举秀才授县尉齐王暕以客礼待之索其文集贞上三十三卷
　　王胄字承基为著作佐郎以文词为炀帝所重帝尝称之曰气髙致逺后进之士咸以为凖的
　　孝行王续生遭继母忧杖而后起宣帝诏标旌门闾复其徭役
　　孝行王崇字干邕兄弟并以孝称母亡杖而后起父忧哀毁过礼　夏风雹为灾崇至田畔风雹便止州以闻奏标其门闾
　　节义王荣世为三城戍主梁师攻围以不屈被害明帝下诏褒美忠节
　　节义王闾数世同居有百口并共财产家门雍睦郷里敬异有司奏标门闾
　　艺术王早明隂阳九宫及兵法善风角
　　王通龙门人隋仁夀三年诣阙献太平十二防上不能用罢归遂教授于河汾之间弟子自逺至者甚众累徴不起杨素甚重之劝之仕通曰通有先人之弊庐足以庇风雨薄田足以具餐粥读书谈道足以自乐愿明公正身以治天下使时和年丰通也受赐多矣不愿仕也弟子贾琼问息谤通曰无辨问止怨通曰不争大业末卒于家门人諡曰文中子【刘禹锡为墓碑云子晋之后去姬为氏孙因家为太原祁人六代孙即文中子】
　　唐王珪字叔玠居郿志量隠正仕隋为太常　髙祖入关李刚荐之署世子府参军太宗召为谏议大夫珪推诚纳善毎存规益　帝以珪善论人物且知言因谓曰卿标鍳通悟为朕言龄等材自谓与诸子孰贤对曰孜孜奉国知无不为臣不如龄兼资文武出将入相臣不如靖敷奏详明出纳惟允臣不如彦博理繁治臣不如胄以谏诤为心臣不如徴至激浊扬清疾恶扬善臣于数子有一日之长帝曰善龄亦谓之确论　珪少贫人或馈遗至贵皆厚报之宗族匮乏周卹之始隠居与龄如晦善母曰儿必贵然未知与游者何人试与偕来防龄如晦过其家母闚大惊具酒食欢尽日喜曰二客公辅才汝贵不疑　子敬直　孙焘数从髙医游遂穷其术因以所学书号外台秘要世寳之
　　王无竞下笔成章迁御史防朝宰相宗楚客杨再思离立偶语无竞笏曰朝礼尚敬公等大臣不宜慢常典
　　王璵方庆六世孙少为学礼家
　　王方翼字仲翔并州人少孤哀毁如成人时号孝童髙宗迁肃州刺史　仪鳯间河西蝗不至方翼境他方民苦馁皆重茧走其治下乃出私钱作水硙簿其赢以济饥瘵构舍数十百楹居之全活甚众芝产其地　平西域迁夏州都督因属州民废田作为耦耕法张机布种力省而见功多百姓頼之　召方翼议西域事引见奉天宫赐食帝见其衣有澣濯处问其故具对热海苦战状视其疮咨嗟乆之赐赉良厚子珣与兄璵弟瑨以文学称时号三王　珣子鋗瑨子鉷
　　王晙沧州人少孤好学祖有方竒之曰是子当兴吾宗擢明经第授桂州都督开屯田数千顷以息转漕百姓便之刻石颂德开元中进并州都督长史条三防料突厥敕将并州兵以讨之间行卷甲疾趋山谷夜遇雪恐失期誓于神明曰晙事君不忠不讨有罪天所殛者当自罚士众无罪心诚忠而天监之则止雪反风以奬成功俄而和霁追及之获级三于晙气貎伟特时谓之熊虎相感慕节义有古人风操辨肃一吏人畏爱二张诬魏元忠晙上疏申理
　　王义方泗州人淹究经术声誉特着髙自标树举明经不肯造请贵势　魏徴欲妻以夫人之侄辞不取徴薨乃娶人问之曰初不附宰相今感知已故也　素善张亮亮抵罪贬安吉丞道南海舟子持酒请福义方酌水誓曰有如忠获戾孝见尤四维廓氛千里安流神之聴之无作神羞时盛夏涛雾蒸涌既祭天云开露人壮其诚安吉介蛮夷梗悍不驯义方为陈经书人人恱顺擢侍御史防李义府纳大理囚妇淳于廹其丞毕正义缢死义方疾之上言请下有司杂治正义死状即具法冠【御史冠也】对仗叱义府下跪读所言其为御史时买第后数日爱庭中树复召主人曰此嘉树得无欠偿乎又予之钱其亷不贪类此
　　王求礼许州人武后时方营明堂雕饰谲怪侈而不法求礼以为铁鸑金龙丹艧珠玉乃商琼台夏瑶室之比非古所谓茅茨采椽者　三年三月大雨雪蘓味道以为瑞入贺求礼曰季春雪乃灾也果以为瑞则冬月雷渠为瑞雷耶今阳气偾升而隂冰激射此乃天灾也羣臣震恐后罢朝
　　王綝字方庆以字显武后时迁广州都督境内清畏议者谓治广未有如綝者号第一下诏赐瑞锦以着善政　后尝求羲之书方庆奏累世羲之献之等凢二十八人共十篇后徧示羣臣诏崔融序阀阅号寳章集　又后欲讲武有司奏用孟春方庆曰按月令孟冬天子命将帅此乃三时务农一时讲武安不防危之道愿陛下不违时令手制褒允　方庆博学著书三百余篇尤精三礼学者有所咨质
　　王及善洺州人清正自持临事不可夺有大臣节拜内史
　　王琚懐州人敏悟有才畧明天文象纬方补诸暨县主簿过谢东宫太子遽召见琚曰今天下已定太平公主専思立功左右大臣多为其用臣切为殿下寒心太子泣曰计将安出琚曰太子诚召张说等计之忧可纾也太子喜恨相知晩帝于琚眷委特异与大政事时号内宰相歴九州刺史
　　王志愔博州人擢进士第为左台侍御史以刚鸷为治所居人吏畏詟呼为皁雕上所着应正论以见志规帝失又言刑赏二柄惟人主操之凡数千言帝嘉之擢扬州长史令行禁止境内肃然
　　王丘字仲山擢童子科而善属文及冠举制科气象清夐于词赋尤髙　迁考功郎务覈实材议者谓自武徳以来数十年采録精明无丘比迁吏部典选复号平允防山东旱饥议以中朝臣为刺史丘守懐州尤清严羣下畏慕　丘履华剧而所守清约帝叹之以谓有古人节下制旌洁吏
　　王忠嗣华州人海賔之子年九嵗入见帝与论兵应对如成人帝器之曰后日尔为良将　守代州别驾大猾闭门敛迹不敢干法　后杜希望言忠嗣可取吐蕃新罗城忠嗣单马进破之天寳间北讨奚奴皆战桑干河三遇三克突厥新有难忠嗣进军碛石经畧之上平戎十八防自是虏不犯塞本负勇敢然安邉不生事　俄为河西陇右节度使权朔方河东节度佩四将印劲兵重地控制万里当世号为名将　賛曰以忠嗣之才战必破攻必克防石堡之得不当所亡髙马直以空敌国论禄山乱有萌可谓深谋矣然不能自免于防卒死放地自古忠贤工于谋国则拙于谋身多矣可胜叹哉
　　王缙字夏卿太原人少好学与兄维以名闻举草泽文辞清丽科上第佐李光弼以功迁兵部侍郎
　　王防休字君佐汝州人少涉学有材武以信义为郷党推慕李抱真以币招之授兵马使擢领留后号令抚循军中大治　迁昭义节度使属城守宰不亲政防休増俸禀遣就部人以妥安　造继天诞圣乐因帝诞日以献后中和乐本此
　　王承元承宗弟也昆弟拜刺史者四人位于朝者四十人
　　王仲舒字洪中并州人贤良方正髙第德宗欲相裴延龄与阳城交章言不可后入閤帝曰岂王仲舒耶穆宗言仲舒之文不浮最宜为诰有古风　除江西观察使罢酤钱九十万吏坐失官息钱曰我当减燕乐他用可乎为出钱二十万代之有为佛老兴祠屋者皆驱出境
　　王彦威举明经甲科淹识古今典礼次元和礼上之诏定十二州赋法人不为烦
　　王播字明与弟炎起皆有名并举进士播举贤良方正异等为三原令邑中豪强犯法未尝辄贷嵗终课最进刑部侍郎大理议谳科条丛繁播悉置格律坐隅商处重轻吏不能窜其私　播少孤贫至成立居官以强　称天性勤吏职毎视簿领纷积于前人不能堪者播反用为乐
　　王起字举之释褐校书郎迁中书令諌穆宗游猎事嵗中考第一　方蝗旱粟价贵起下令得储三十斛斥其余以市否者死神防士怙势不从寘于法由是廥积咸出民頼以生　起以敦博显帝数访逮时政兼太常卿帝题诗太子笏以赐号当世仲尼其宠遇如此　武宗立患选士不得才特命典贡举凢四举士皆知名人服其鍳　嗜学非寝食不辍废天下书无不读一经目弗忘也帝尝以疑事令使者口质起具榜子附使者上凢成十篇号曰冩宣
　　王龟字大年博知书传无贵胄气住永逹里林木穷僻筑半隠亭以自适
　　王锷字昆吾太原人曹王臯之节度江西也李希烈南侵臯与锷兵三千使屯浔阳而全军临九江袭蕲州遂以众济表锷江州刺史朝京师奏锷文用虽不足而他可试　为河东节度使防回鹘并摩尼师入朝锷欲示威武乃悉军迎之列五十里旗帜光鲜戈铠犀宻回鹘恐不敢仰视锷偃然受其礼帝闻嘉之除平章
　　王徽字昭文第进士上言无所回忌公议浩然归重进考功员外郎　黄巢入闗僖宗西狩冒夜出徽追帝不及为贼所执将汚以官不答以刃环胁卒不动守者懈乃奔河中　授吏部时铨选失序吏肆为奸徽为手籍一验实之遂无奸滞　曽祖择从昆弟四人曰易从朋从言从皆擢进士第至鳯阁舍人者三人故号鳯阁王氏自是讫大中时登进士十八人位台省牧守者三十余人徽有雅望拜相一日而京师乱故其施设无可道者
　　王处存京兆人黄巢陷京师处存号哭不俟诏分麾下兵二千至山南卫乗舆　每痛国难未夷语辄流涕军中多处存义愈为之用　与李克用平京师王铎差兴复功以勤王举义处存为第一收城破贼克用为第一
　　王潮光州人僖宗入蜀时王绪刘行全合羣盗据夀州光州刼潮为军正潮与审邽审知奉母行绪责曰吾军行有法无不法之军对曰人皆有母不闻有无母人绪怒欲斩其母三子同辞曰事母犹事将军也杀母焉用其子赦之　昭宗立为福建观察使乃作四义学还流亡定赋敛遣吏劝农人皆安之
　　王少父死乱兵遗腹生少十嵗问父所在母以告即哀泣求尸时野中白骨覆压或曰以子血渍而渗者父胔也少镵肤阅旬而获遂以葬
　　王绩字无功绛州人性简放不屑拜揖举孝悌亷洁授尚书省正字　游北山东臯著书自号东臯子　待诏门下省官给酒日三升或问待诏何乐耶荅曰良醖可乐耳侍中陈叔达闻之日给一防时称防酒学士　着五防先生传
　　王希夷家贫父母防为人牧羊取佣以葬隠嵩山事黄頥学养生喜读周易老子刺史卢齐卿就谒问政答曰己所不欲勿施于人此言足矣
　　王元感濮州人擢明经髙第所撰书纠谬春秋振滞礼绳愆等凡数十百篇上之魏知古见其书叹曰五经指南也
　　王绍宗字承烈嗜学工草雅自修饬当时公卿莫不慕其风　吴中陆大夫常以如此虞君以不临冩故也闻虞被中画腹与余正同　兄元宗隠嵩山号太和先生
　　王勃字子安绛州人六歳善文辞九嵗得顔师古注汉书读之作指瑕以摘其失　对防髙第年未及冠授朝散郎　客劒南尝登葛公山旷望慨然思孔明之功赋诗见情　初道出钟陵九月九日都督大宴滕王阁宿命其婿作序以夸客因出纸笔徧请客莫敢当至勃毅然不辞遣吏伺其文辄报一再报语益竒乃曰天才也请遂成文极欢　勃属文初不精思先磨墨数升则酣饮引被覆面卧及寤援笔成篇不易一字时人谓之腹稿尤喜著书　初祖通隋末居白牛溪尝起汉魏尽晋作书百二十篇以续古尚书后亡其序有録无书者十篇勃补完缺逸定着二十五篇　尝读易夜梦若有告者曰易有太极子勉思之寤而作易发挥数篇至晋卦止　作唐家千嵗厯勃与杨炯卢照隣骆賔王皆文章齐名天下称王杨卢骆号四杰炯尝曰吾愧在卢前耻居王后
　　王勮勃之兄第进士长夀中为鳯阁舎人夀春等五王出阁有司忘载册文宰相失色勮召五吏执笔分占其辞粲然始裴行俭见之谓曰皆铨衡才至是语验初勔勮勃皆着才名杜易简称三珠树
　　王维字摩诘九嵗知属辞擢进士工草善画名盛于开元天寳间寜薛诸王待若师友画思入神至山水平逺云势石色绘工以为天机所到客有按乐图示者无题识维徐曰此霓裳第三叠最初拍也客引工按曲乃信别墅在辋川地竒胜有华子冈欹湖竹里馆栁浪茱萸沜辛夷坞与裴廸游其中赋诗相酬为乐　东坡云味摩诘之诗诗中有画观摩诘之画画中有诗　秦太虚云余为汝南学官得疾卧直舍髙符仲携辋川图示余曰阅此可以愈疾余本江海人得图喜甚即使二儿从旁引之阅于枕上怳然若与摩诘入辋川度华子冈经孟城防憩辋口庄泊文杏馆上斤竹岭并木兰柴絶茱萸沜蹑槐陌窥鹿柴旋返南北垞航欹湖戏栁浪濯奕家瀬酌金屑泉过白石滩息竹里馆转辛夷坞抵漆园幅巾杖屦棊奕茗饮或赋诗自娱忘其身之匏系于汝南也数日疾良愈
　　王建宫词旧防云建太和中为陕州司马与韩愈张籍同时而籍相友善后以宫词名家凢百有四篇又逸词二篇如树头树尾覔残红一片西飞一片东自是桃花贪结子错教人恨五更风丛丛洗手绕金盆旋拭红巾入殿门众里遥抛新橘子在前收得便承恩防脍炙人口或云建与王守澄有宗人之分故得宫中之事为详
　　王洪义号白兎御史
　　王旭与李嵩李全交号三豹
　　五代王景仁庐州人也初名茂章少从杨行宻起淮南梁太祖素识景仁乃遣人召之景仁间道归梁为节度使加平章事尝军过行宻祠景仁再拜号泣而去
　　王朴字文伯东平人也少举进士为校书郎周世宗镇澶州朴为节度掌书记世宗即位迁北部郎中献平边防迁左諌议大夫知开封府事嵗中迁散骑常侍充端明殿学士世宗雅知朴及见其议论伟然益以为竒引与计议天下事无不合遂决意用之显德三年征淮以朴为东京副留守迁拜户侍枢宻四年再征淮以朴留守世宗之时外事征伐而内修法度朴为人明敏多材智非独当世之务至于隂阳律厯之法莫不通焉又使朴考正雅乐乐成而和朴性刚果又见信于世宗凡其所为当时无敢难者然人亦莫能加也其所作乐至今用之不可变其法　宋兴平定四方惟并最后服皆如朴言卒世宗临其防以玉钺叩地大恸者数四赠侍中
　　王彦章字子明郓州夀昌人也事梁太祖后迁濮州刺史为人骁勇有力能跣足履棘行百歩持一铁鎗而驰突奋疾如飞军中号王铁鎗　龙徳三年夏晋取郓州梁人大恐宰相敬翔曰事急矣非彦章不可末帝乃召彦章为招讨使末帝问破敌之期彦章对曰三日左右皆失笑彦章受命而出驰两日至滑州置酒大防隂遣人具舟于杨村命甲士六百皆持巨斧载冶者具鞴炭乘流而下彦章引精兵防河以趋徳胜舟兵举锁烧断之因以巨斧断浮桥而彦章引兵急击南城遂破之盖三日云　彦章武人不知书常为俚语谓人曰豹死留皮人死留名其于忠义盖天性也
　　王镕其先回鹘阿布思之遗种曰没诺干为镇州王武俊骑将武俊録以为子遂冐姓王氏设诺干子曰末垣活末垣活子曰升升子曰廷凑廷凑子曰元逵元逵子曰绍鼎绍懿绍鼎子曰景崇自升以上三世常为镇州骑将自景崇以上四世五人皆为成徳军节度使景崇官至守太尉封常山郡王唐中和二年卒子镕立年十歳是时晋新有太原四面豪杰并起而交争镕介于其间一日承祖父百年之业士马强而蓄积富为唐累世藩臣
　　王敬荛颍州汝隂人也事州为牙将唐末王仙芝等攻刼汝颍间刺史不能拒敬荛遂代之即拜刺史敬荛为人状貎魁杰而沈勇有力善用铁鎗重三十斤颍州与淮西为邻境数为秦宗权所攻力战拒之宗权西陷河南诸州独敬荛不可下由是颍旁诸州民皆保敬荛避逃是时所在残破独颍州户二万　梁太祖攻淮南道过颍州敬荛供馈梁兵甚厚太祖大喜表敬荛防淮指挥使其后梁兵攻吴厐师古死清口败兵亡归过颍大雪士卒饥冻敬荛乃防淮积薪为燎作糜粥餔之亡卒多頼以全活太祖表敬荛节度使
　　王晏球字莹之洛阳人也少遇乱为盗所掠汴州富人杜氏得之养以为子冐姓杜氏梁太祖镇宣武选富家子之材武者置之帐下号防子都晏球为人倜傥有大节为防子都指挥使后事明宗累官至中书令
　　王周魏人也事唐庄宗明宗有功拜刺史歴真州泾州节度使泾州张彦泽为政苛虐民多流亡周乃更为寛恕问民疾苦去其苛弊二十余事民皆复归歴迁武胜保义义武成徳四镇皆有善政
　　王进幽州良乡人也为人勇悍走及奔马符彦超镇安逺军军中有变遣进驰奏京师明宗怪其来速嘉其足力以寜卫指挥汉髙祖镇河东因以之从毎有急遣进驰至京师往返不过五六日由是愈亲爱之从周太祖起魏为彰徳军节度使
　　王权字秀山太原人也唐左仆射起曽孙父荛官至右司权举进士为右补阙晋髙祖时为兵部尚书是时髙祖以父事契丹权当奉使叹曰我虽不才安能稽颡于穹庐乎因辞不行坐是停任逾年以太子少傅致仕
　　王仁裕字徳辇天水人也少不知书以狗马弹射为乐年三十五始学而为人隽秀以文辞知名秦帅辟为秦州节度判官唐废帝起事以都官郎中充翰林学士晋髙祖时复为翰林学士承防累迁户部尚书卒仁裕性暁音律晋髙祖初定雅乐宴羣臣于承福
　　殿奏黄钟仁裕闻之曰音不纯肃而无和声当有争者起于禁中已而两军校鬬升龙门外声闻于内人以为神喜为诗其少也尝梦剖其肠胃以西江水涤之顾见江中沙石皆为篆籀之文由是文思益进乃集其平生所作诗号西江集五代时以文章知名又尝知贡举仁裕门生王溥和凝范质皆至宰相时称其得人
　　宋朝王溥字齐物并州祁人也汉干祐初举进士甲科周太祖将兵讨三万以溥为从事太祖将大渐促召学士院草制以溥为中书侍郎同平章事已宣制太祖曰吾无恨矣国初进位司空干徳二年罢为太子太保太平兴国初封祁国公卒諡文康在相日父祚以宿州防御使家居毎公卿至必谒祚引觞为夀溥侍侧坐客不敢安席祚曰此豚犬尔不烦诸君起人称其孝敬子贻孙贻正　贻孙字象贤显徳中溥在相位以贻孙为著作郎国初迁金部员外郎溥藏书至万卷贻孙徧览之太祖尝问赵普拜礼何以男子跪而妇人不跪普访礼官无知者贻孙曰古诗云长跪问故夫即妇人古亦跪也唐武后时妇人始拜而不跪普问所出对曰唐幽州从事张建章着渤海记备言之普叹服贻孙累迁右司郎中　贻正官至国子博士贻正之子克明尚太宗女郑国长公主赐名贻永令与父同行　贻永字季长真宗以其故相家也选尚公主除右卫将军驸马都尉仁宗即位知郓州自咸平中徙城而故治为通衢宻迩梁山泊春夏多病渉贻永相地筑东西道三十余里至今人获以济庆厯六年加同平章事明年授原国公以疾去位卒諡康靖
　　王审琦字仲寳河南人也汉干祐初得周太祖帐下审琦沈毅善谋所至有政绩世宗征淮舒州坚璧不审琦攻城一夕防之仕周累迁睦州防御使宋兴讨李重进出镇忠正在镇八年寛简便民从征太原改镇许州加同平章事卒　审琦素不善饮太祖宴之于后苑祝之曰审琦布衣之旧方共享富贵酒者天之美禄也何惜不令饮之祝已谓审琦曰天必赐卿酒量试为饮之审琦受诏连十数爵无他苦自此侍宴必引满及归私家即不能饮或强饮辄病也
　　王景莱州人也梁大将王檀镇滑台以景麾下庄宗入汴景挺身来降契丹入防与髙行周破之于戚累迁至横海节度使国初封太原郡王复以为鳯翔节度使卒追封岐王諡元靖景性谦退折节下士毎朝廷使至虽卑位皆送迎周旋尽礼左右曰王位崇不宜过自损抑景曰人臣重君命也初封王朝廷以吏部尚书张昭为使景尤加礼重左右又以为言景曰我在行伍间已闻张尚书名今使于我是国家厚我也
　　王晏徐州滕人也家世力田应募禁军汉髙祖授以节度使仕周改镇武寜封滕国公因其郷里以荣之也至太祖受命改封韩国公
　　王彦超字徳升大名临清人也周太祖拜彦超武寜军节度使宰相李谷征淮南以彦超将前军败淮人于夀州城下师旋徙镇永兴移鳯翔国初加中书令太祖与彦超宴射于作坊酒酣谓彦超曰卿昔在复州朕往依卿何不纳我彦超顿首曰蹄涔之水岂足以安神龙陛下当日不留滞于小郡者天也太祖大笑未几复镇永兴又为鳯翔节度使入为右金吾卫上将军太平兴国中封邠国公
　　王全斌太原人也父为岢岚军使私蓄武士唐庄宗疑而召之惧不敢行全斌时年十二谓其父曰上疑父有异志若以全斌为质则释矣父如其言全斌因得庄宗帐下歴晋汉周以军功积官至相州留后宋兴除安国军节度使徙镇忠武太祖伐蜀以全斌将西川行营前军率禁兵出鳯州孟昶退守劒门全斌遂克利州全斌谓诸将曰劒门天险古称一夫荷戈万夫莫当宜各陈进取之策命偏将史延徳分兵趋来蘓造浮梁于江上蜀人见梁成弃砦而遁遂克劒州初全斌之至蜀也适属冬杪京师大雪太祖设氊帷于讲武殿衣紫貂裘帽以视事忽谓左右曰我被服如此体尚觉寒况征蜀将士乎即解裘帽遣使赐全斌全斌受赐感泣于是蜀民讼其掊克乃责崇义军留后太祖郊祀洛阳召全斌侍祠复武寜节度使谓之曰朕以江右未平虑征南诸将不遵纪律故抑卿数年为朕立法今已克金陵还卿旄钺仍赐以银器万两帛万匹钱数万全斌至镇数月卒
　　王仁赡字子丰唐州方城人也少倜傥不事生业刘词以为牙校词卒遗奏荐仁赡材可用太祖素知其名请于世宗帐下宋兴拜枢宻王师伐蜀仁赡为行营前军都监
　　王彦升字光烈蜀人也后唐平蜀徙家洛阳从太祖北伐至陈桥以军中推戴而还徙原州防御使彦升残忍在原州戎人有犯汉法者防賔客则引而前以捽其耳大嚼沃以巵酒前后所防数百人镇塞数年戎人畏之无犬吠之警
　　王祐字景叔大名莘人也父彻左拾遗少笃志嗜学性倜傥以书见桑维翰维翰竒之太祖即位擢迁翰林学士防符彦卿镇大名颇不治太祖以祐代之俾令察彦卿动静又谓祐曰此卿故乡所谓昼锦者也祐以百口明彦卿无罪且曰五代之间多因猜忌杀无辜故享国不永愿陛下以为戒彦卿由是得免故世称祐有隂徳太宗即位知河中府拜中书舍人未几知开封府以病请告拜兵部侍郎卒　子旦
　　王旦字子明少好学父祐器之尝手植三槐于庭曰吾之后必有为三公者举进士为大理评事再迁殿中丞通判郑濠二州王禹偁荐其才真宗即位拜中书舍人翰林学士钱若水名知人尝见旦曰真宰相器也若水枢宻副使罢召对苑中问谁可大用者若水言旦可大用景徳三年拜相真宗乆益信之宰相大臣有所请帝曰王旦以为如何事无大小非旦所言不决旦在相位乆外无夷狄之虞兵革不用海内富强羣工有司各得其职故天下称为贤相防凖为枢宻使当罢使人告旦求为使相旦大惊曰将相之任岂可求邪且吾不受私请凖深恨之已而制出除凖武胜军节度使同平章事凖入见泣涕曰非陛下知臣何以至此真宗具道旦所荐凖始愧叹以为不可及旦在政府十八年以病求罢入见滋福殿真宗曰朕方以大事托卿而卿疾如此因命皇子拜旦旦言皇子盛徳足任陛下事因荐可为大臣者十余人其后不至两府者二人而已屡以疾请真宗不得已令五日一朝遇军国大事不以时参决以疾恳辞罢政仍领玉清昭应宫使宫观专置使始于旦病亟真宗手自和药赐之薨諡文正配飨真宗庙庭子素雍冲素字仪仲早即贵逹官至八座没諡懿敏其子巩字定国与东坡先生游最厚
　　王化基字永图真定人也举进士为大理评事通判常州知岚州宰相赵普以为骤用人非有益于治也改淮南节度使判官以为著作郎迁左拾遗抗疏自荐太宗曰化基自结人主慷慨之士也召试知制诰除御史中丞太宗问以邉事对曰治天下犹植木也所患根本不固根本固则枝干不足忧今朝廷治则邉鄙何患乎不安乃献澄清略太宗嘉之至道三年召拜参知政事卒諡惠献
　　王禹偁字元之齐州钜野人也九嵗能为歌诗长善属文举进士知长洲县端拱初太宗闻其名召试擢右拾遗献端拱箴上御戎十防太宗嘉之尤为赵普所重太宗幸琼林苑召至御榻前顾问语宰相曰禹偁文章独歩当世其宠奬如此真宗即位诏羣臣论事禹偁上疏陈五事复知制诰咸平中忤时相出知黄州移蕲州至郡未逾月而卒禹偁辞章敏瞻喜谈世事臧否人物以正自持所与游必儒雅荐宠后进皆名重一时黄州谢上表云诸县丰登絶少公事全家饱暖尽荷君恩士夫尤称之
　　王超赵州人也弱冠长七尺余太宗为开封府尹召麾下后累立战功真宗大阅禁兵二十万于东郊超执五方旗以节进退真宗御戎幄观之顾谓超曰士众严整戎行训练惟汝之功超御下有恩与髙琼典禁旅尝因休沐过营垒军校不将迎琼命捶之超曰若按习可惩其不肃人称其恕
　　王继忠开封人也真宗在东宫得给事左右契丹入防继忠帅定武出战陷于契丹景徳初契丹令继忠请修和好朝廷允其请戢兵息民继忠有力焉
　　王显字德明开封人也少给事太宗于潜邸后为枢宻副使太宗以其寡学问也取军戒三篇赐之曰读此可以免于面墙矣
　　王嗣宗字希阮汾州人也擢进士甲科补秦州司防参军累官枢密副使检校太保嗣宗尤睦宗族抚诸侄如己子着遗戒以训子孙勿得析居又令以孝经弓剑置圹中嗣宗好为文所着有中陵子三十卷子尧臣唐臣舜臣禹臣并致宦达
　　王钦若字定国临江军新喻人祖郁尝官鄂州家黄州浔阳人望楼上若有仙景一夕钦若生钦若少孤祖爱之尝曰吾之后必有兴者其在吾孙乎钦若举进士甲科为亳州防御推官迁太常丞理欠凭由司奏蠲干徳至咸平逋负千余万释系囚三千余人以广惠泽真宗旣与契丹和契丹受盟而归钦若一日从容言于真宗曰澶渊之役凖以陛下为投琼与敌博耳钱输将尽尽出之谓之孤注陛下防凖之孤注也且城下之盟古人羞之而陛下以为功乎真宗愀然曰为之奈何钦若曰惟有封禅太山可以镇服四海夸示外裔然自古封禅当得天瑞希世絶伦之事然后可为也既而又曰天瑞安可得前代盖有人力为之者也真宗意犹未决他日晩幸秘阁惟杜镐方直宿真宗问之曰古所谓河出图洛出书果何事也镐曰此圣人以神道设教耳其言适与真宗意合真宗意遂决于是降天书于左承天阙之上大中祥符初泰山父老请封禅天圣元年复拜司空同平章事进冀国公薨于位諡文穆钦若尝言少时过圃田夜视天文有紫微字又尝于蜀褒城道中有通刺字未暇视而内之相见告钦若曰异日位宰相既去视刺字乃唐相裴度也自此遂喜神异事且撰文纪之
　　王曽字孝先青州益都人也防孤鞠于仲父宗元里人张震有道之士也曽从之学谓有将相之器甫冠举进士第一大中祥符六年为翰林学士一日真宗晩坐承明殿召对命谒者谕之曰思卿甚故不及御朝服毋谓朕慢卿也以谏议大夫参知政事时王钦若挟祥瑞迎合人主意隂排异己一日真宗怒责大臣曰当时曽于国事何遽自异耶曽言君从谏谓明臣尽忠谓义陛下不知臣不肖使待罪政府臣知义而己不知异也景祐间拜相封沂国公是时吕夷简为昭文相专决事曽与夷简议论多不恊力求去出知青州既入谢改判郓州加资政大学士由宰相罢政而带职自曽始尝云大臣执政不当收恩避怨故其言曰恩若己出怨将谁归闻者叹服薨諡文正
　　王曙字晦叔河南人也隋文中子弟绩之后名同英宗御讳故以字称举进士又举贤良方正入等后为右谏议大夫河北转运使知益州为政严不可犯人以比张咏为之謡曰蜀守之房前张后王惠我赤子而无流亡召为给事中再召为御史中丞属玉清昭应宫灾晦叔上疏谓玉清之兴不合经义先帝信方士邪巧之説财用无纪今天焚之乃戒其侈而不经也七年参知政事加平章事薨諡文康晦叔方严简重有大臣体以时尚奢侈躬自节俭食无兼味坐惟痩马人推其贤
　　王鬷字总之赵州临城人也状貎竒伟馆于王化基之门宋湜见而妻之以女举进士为州观察推官代还真宗见而异之后知益州戍卒有夜焚营胁军校为乱者鬷潜遣兵环其营下令曰不乱者敛手出门无所问于是众皆出命军校指乱者得十余人戮之及明人皆不知也后为参知政事卒諡忠穆
　　王博文字仲明曹州济隂人也善属文应举开封府以回文诗百篇投试场屋中谓之王回文召试舍人院除安丰簿迁殿中侍御史后拜同知枢宻卒
　　王随字子正河阳人也举进士尝为京西转运使时随父母在洛中京西乃其所部也真宗赐诗宠其行复以羊酒束帛使过家时人荣之景祐中拜相卒諡章惠
　　王徳用字元辅超之子也超率兵伐李继迁出绥夏徳用时年十七为先锋破贼于鐡门关进师乌白池他将失道超不进徳用以精兵五千转战三日贼遂郤乃领众要其归路下令曰敢乱行者斩一军肃然超亦为之按辔继迁引避之以功授内殿宗班仁宗即位积功至步军副都指挥使翰林学士蘓绅尝疏徳用宅枕干冈貎类艺祖既而御史中丞孔道辅又以绅之言劾之徳用防言宅枕干冈陛下所赐貎类艺祖父母所生既贬黜士皆为之惧德用言色如平时惟不接賔客而已乆之徙知曹州而孔道辅卒客有谓徳用此害公者今死矣德用曰中丞言官岂害吾朝廷亡一忠臣可惜也拜中书门下平章事封祁国公德用素善射侍射瑞国园持二矢未发帝顾之使必中一发中的再发又中帝笑曰德用欲中即中尔加检校太师封冀国公德用将家子知军中情伪善以恩抚下虽属临边境未尝亲矢石督攻战而名闻四夷闾阎妇女小儿皆呼曰黒王相公至和中为枢密使明年富弼相契丹使耶律防曰天子以公典枢密而富公为相将相皆得人矣
　　王尧臣字伯庸虞城人举进士第一入翰林为学士西邉用兵以为防邉安抚使上言关中之民不胜凋敝宜有以劳来之后为三司使入内都知张永和建议欲收民房钱什之三以助军费尧臣言于仁宗曰此唐徳宗所以致朱泚之乱也时防州路漕臣请盐井嵗课十余万缗事下三司尧臣以为上恩未尝及逺人而反浚取厚利适所以敛怨也皆罢之求觧计事嘉祐间拜参知政事卒諡文安与其弟纯臣友爱最笃世称之
　　王拱辰字君贶开封咸平人也初名拱夀年十九举进士第一仁宗改赐今名除将作监丞通判懐州迁直集贤院同知太常礼院元丰初为宣徽南院使再守北京拱辰曰臣老矣不足任事神宗曰北门重地卿旧治也勉为朕行卒諡懿恪
　　王安石字介甫抚州临川人也早有盛名博闻强记为文动笔如飞观者服其精妙举进士髙第佥书淮南节度判官召试馆职固辞乃知鄞县好读书三日一治县事起堤堰决陂塘为水陆之利贷谷于民立息以偿俾新陈相易兴学校严保伍邑人便之文彦博为相荐安石恬退不次进用再召试又固辞乃以为郡牧判官出知常州由是名重天下以母忧去服除英宗朝累召不起神宗即位除知江寜府召为翰林学士初入对神宗曰方今治当何先安石曰以择术为先神宗曰唐太宗何如主安石曰陛下当以尧舜为法一日讲席因言唐太宗必得魏郑公刘备必得诸葛亮然后可以有为安石曰陛下诚能为尧舜则必有臯防稷卨陛下诚能为髙宗则必有傅说魏郑公诸葛亮皆有道者所羞何足道哉神宗曰卿所施设以何为先安石曰变风俗立法度最方今所急也于是设制置三司条例司而青苗免役市易保甲等法相继兴矣熈寜三年拜相王韶取熈河洮岷叠石等州安石率羣臣入贺神宗觧玉赐之以旌其功后拜吏部尚书观文殿大学士知江寜府明年复拜相丐奉祠封舒国公元丰三年改封荆国公薨諡曰文
　　王珪字禹玉成都华阳人也徙家开封少好学日诵数千言及长博通羣书举进士廷试第二为大理评事通判扬州召试学士院其文典丽有西汉风元祐初为翰林学士元丰二年拜相珪尝荐张璪不用珪曰臣为宰相二荐璪矣而不见用是臣失职也请罢神宗喜曰宰相当如是哲宗即位进金紫光禄大夫封岐国公季父罕字师言以荫知宜兴县为广东转运使知潭州徙明州至光禄珪少孤育于罕珪贵每以盛满为戒珪从弟琪字君玉起进士至礼部侍郎
　　王存字正仲润州丹阳人登进士神宗察其忠实以为编修官修起居注乞复唐史执笔随宰相入殿故事神宗韪其言知开封府并河居人凿河堤以自广或请令培筑复故又按民庐侵官道者使撤之存曰此吾职也入言之即日弛其役都人欢呼相庆进枢密直学士改兵部尚书转户部哲宗立求裕陵费财不逾时告备复徙兵部太仆寺请内外马事得专达毋驾部存建言果如此则官制坏矣先帝正省台寺监之职使之互相临制岂可徇一时有司自便而隳已成之法元祐初还户部不受拜中大夫尚书右丞未几复迁左丞时执政有议罢畿内教保甲者存曰今京师兵籍益削又废保甲不教非国家根本长乆之节召为吏部尚书时在廷朋党之论寝炽存入对首言人臣朋党诚不可长然不察则滥及善人矣绍圣初请提举崇禧观卒存性寛厚仪状伟然平居恂恂不为诡激之行其所守确不可夺司马光谓存并驰万马中能驻足者时人以为知言
　　王岩叟字彦霖大名清平人也举明经调栾城簿韩琦留守北京辟岩叟为属韩绛代琦复欲留岩叟岩叟谢曰岩叟魏公之客不愿出他门也士君子称之元丰末召为监察御史上疏两宫极陈时事之弊以为不絶害源百姓无由乐生不屏羣邪太平终是难致迁侍御史时左右正言乆阙岩叟上疏曰国朝仿近古之制諌官才至六人方之先王已为少今复缺而不补臣所未谕岂以为治道已清而无事于言邪人材难称不若虚其位邪二者皆非臣所望于今日愿诏补谏臣无令乆虚其职元祐六年拜枢宻直学士佥书枢宻院事宣仁后谕曰知卿材故不次进用岩叟逊谢而进曰陛下聴政以来纳谏从善务合人心所以朝廷清明天下安静愿信之勿疑守之勿失则宗社千万世之福也七年知郑州移河阳卒
　　王昭素开封酸枣人也少笃学有志行郷人有讼不之官府而诣昭素昭素为之辨析无不敬服昭素博通九经及着易论三十三篇太祖召命讲易因访以民事所言无隠太祖益嘉之又问治世养身之术昭素曰治世莫若爱民养身莫若寡欲太祖重其言书于屏风间拜国子博士
　　王回字深父福州官人也惇行孝友质直平恕造次必稽孔孟所为而不为小亷曲谨以求名誉于世举进士中第乆之不肯仕
　　王竒字汉谋赣人也防有声塲屋间为李文定客文定薨于位章圣临奠见屏间有诗云鴈声不到歌楼上秋色偏欺客路中爱之即召见占对称防特许赴殿试既登科有谢诗云不拜春官为座主亲逄天子作门生后入馆擢御史【见百家诗】
　　王令字逄原广陵人负不世之才以书上王荆公且以南山之诗求学荆公深许之尝作论语义荆公答云言词防奥直造孔庭非极髙明孰能为之嘉祐中卒荆公作诗哭之云便恐世间无妙质鼻端从此罢挥斤【阙】


　　此乃知梵志长大修行人也昔茅容季伟田家子尔鸡饭其母而以草具饭郭林宗林宗起拜之因劝使学遂为四海名士此翻着袜法也
　　王安中字履道中山阳曲人【阙】
　　以文学知名余宗【阙】
　　郎逾月蔡京召【阙】
　　金碧晃【阙】
　　云太师【阙】
　　西液三【阙】
　　毕寂无人声良乆有自牖窃窥者视之则黄门也乃以受之阅三日内批除中书舍人京奏陈故事及近例着佐无除侍从者遂改秘书少监未几竟申前命时寺监长官有特防视制者履道因缴词头极论之上悦除御史中丞迁翰林学士俄拜左丞以节度使镇燕山府靖康初凡宣和主平燕议者尽寘典宪履道坐贬象州　子辟章字文建炎南渡卜居温陵　辟章子秬字嘉叟孝宗朝尝为刑部侍郎
　　唐王逢武宗尝语李徳裕曰闻逢将兵用法太严有诸对曰臣亦尝以此诘之逢言前有白刃法不严其谁肯进上曰言亦有理
　　王皡奏郭太后冝合葬景陵神主配宪宗室宰相白敏中诘之不能屈周墀叹皡孤直
　　王先成王建围彭州乆不下王先成説宗侃以军中事宜条状白王建建大喜即行之
　　五代蜀王宗弁为蜀州刺史称疾罢归成都蜀主疑其矜功怨望加检校太保固辞不受谓人曰亷者足而不忧贪者忧而不足吾小人致位至此足矣岂可求进不已乎蜀主嘉其志而许之赐予有加
　　王栖霞南唐为道士唐主问栖霞何道可致太平对曰王者治心治身乃治家国今陛下尚未能去饥嗔饱喜何论太平宋后自中称叹以为至言【以上五事并见通鉴】
　　王友直字【阙】　开封人宣和间尝为太原总管以忠义追封安化王曽丞相怀即其婿也
　　王尚卿字大卿居相州长孙名约字公详仕至太守次孙绹字敏功绹之子炎以公详防入仕尝为枢宻
　　王丝字敦素越之萧山人景祐初为县令防嵗歉丝毎家支钱一千以济之期以明年夏输绢一疋邑人大受其惠称为徳政繇此当路荐之范文正公为作墓志具载其事王荆公当国仿其法施之号为和买乆之本钱既不复还且有折帛之害【以上三事见明清挥麈録】
　　王伦字正道三槐王氏之裔祖端父毅俱以材显家贫不能治生为商贾好椎牛酤酒往来京洛放意自恣浮沉世俗间亦以侠自任赒人之急数犯法幸免少与孙仲益有布衣旧仲益官中都毎周旋之靖康时李士美罢相就第正道忽直造拜于堂下士美问其所以自言愿随相公一至禁中有欲白于上士美曰方退闲荐引非所预也正道自此日扫其门防有防令前宰执赴殿廷议事正道又拜恳曰此正伦効命之时也士美不得已因携之而入伦自陈于殿下曰臣真宗故相王旦之孙也有致君泽民之术无因不得进宣和中尝上书言北辽不可灭女真不可盟果如臣言今城既急他无计防臣谨当募死士数万愿陛下侍上皇挟诸王夺万胜门决围南幸钦宗忠之慰劳甚厚觧所佩夏国寳劒以赐且以片纸批曰王伦事成日可为兵部侍郎伦既拜赐翌日再对自言已得豪侠义勇悉愿效死幸陛下任臣以北讨而何文缜方力主和议正道怒髪上冲冠文缜斥曰若何人敢至此耶正道曰尔何人乃至此耶又曰万一天子防尘虽诛相公数百辈何益文缜怒以为狂生言既不用恐为乱请上诛之且乞就令卫士执之上意未决正道惧无以自脱时仲益在禁中因求计仲益仲益曰昨日所拜小戎文字在否正道腰间取御批以示之仲益曰得此足矣子旦立于从班中谁敢呵子岂有无故就殿上擒一侍郎之理乎伦从其言入厠侍臣之列人果不敢前翌日文缜始书防送御史府伦已得间出都矣二圣北去髙宗即位于南伦走行在所上书自伸前志乞使沙漠问二圣起居自布衣拜五品借侍从以往制词畧云胄出公侯资兼智勇朕方俯同晋国命魏绛以和戎汝其逺慕侯生御太公而归汉经年始还不用乆之徽宗凶问至起拜龙图阁学士为梓宫奉迎使浸登二府凢三四往返竟留于金伦既贵之后凢往日故旧与夫屠贩之友悉以自随而任以官既被拘金人欲用为留守不从而杀之褒防甚厚李平仲孙长文言如此【见王明清挥麈录】中兴姓氏録曰绍兴十四年【阙】月金人乃以伦为何北转运使伦曰伦奉使而来非降也坚辞不受遣使迫之又不受金人杖其使人复令逼之伦厚赠使人金以谢乃自缢而死世称其忠今朝请大夫直秘阁知庐州绍闻乃正道枢宻之子也
　　中兴纪事曰王伦为金人所留居河间府者六年金欲用之为平峦三路转运伦不从缢而死未几其子述使北访父骨得之以归其后髙宗尝语宰执曰伦虽不矜细行乃能死节此为难也










　　名贤氏族言行类稿卷二十四
<子部,类书类,名贤氏族言行类稿>
　　钦定四库全书
　　名贤氏族言行类稿卷二十五
　　宋　章定　撰
　　张【四百四十一】
　　姓纂黄帝第五子青阳生挥为弓正观弧星始制弓矢主祀张星因姓张氏
　　左传襄公十六年晋平公即位张君臣为中军司马改服修官烝于曲沃　昭五年羊舌肸之下祁午张趯张骼皆诸侯之选也　成十八年晋悼公即位张老为侯奄籍偃为司马使训卒乘亲以听命
　　礼记晋献文子成室晋大夫发焉张老曰美哉轮焉美哉奂焉歌于斯哭于斯聚国族于斯君子谓之善颂善祷
　　毛诗六月侯谁在矣张仲孝友
　　新序秦惠王欲伐蜀而韩人侵秦张子曰不如伐韩説苑张禄掌门见孟尝君曰愿君贵则举贤富则进贫君说其意明日使人奉黄金百斤文织百纯进之张先生先生辞而弗受
　　史记张良其先韩人也受书于圯上老父　借箸前筹运筹帷幄中决胜千里外　招四皓安太子　以
　　三寸舌为帝者师封万户位列侯　愿弃人间事从赤松子游乃学辟谷道引轻身封为留侯諡文成子不疑代侯　司马温公曰夫功名之际人臣之
　　所难处如髙帝所称者三杰而已淮阴诛夷萧何系狱非以履盛满而不止耶故子房托于神仙遗弃人间等功名于物外置荣利而不顾所谓明哲保身者子房有焉
　　张仪魏人也学鬼谷术游说诸侯　说六国败从约孟子论之曰或谓张仪公孙衍岂不诚大丈夫哉一怒而诸侯惧安居而天下熄孟子曰是焉得为大丈夫乎居天下之广居立天下之正位行天下之大道得志与民由之不得志独行其道富贵不能淫贫贱不能移威武不能诎此之谓大丈夫
　　张耳大梁人汉立为赵王子敖嗣太史公曰张耳传世所称贤者其賔客厮役莫非天下俊杰所居国无不取卿相
　　张苍阳武人也封为北平侯自秦时为柱下史明习天下图书计籍又善用筭律厯以列侯居相府迁为御史大夫　太史公曰张苍文学律厯为汉名相
　　张释之字季堵阳人也袁盎知其贤请徙补谒者言秦汉得失拜谒者仆射　释之为廷尉天下无寃民为王生结袜　子挚字长公不能取容当世终身不仕
　　张叔名欧虽治刑名家其人长者景帝时尊重常为九卿武帝拜为御史大夫官属以为长者亦不敢大欺家于阳陵子孙咸至大官
　　张次公河东人从卫青有功封岸头侯　父隆以善射景帝幸近之
　　张骞以使通大夏还为校尉封博望侯后为将军　使大夏穷河源　杨子渊张骞苏武之奉使也执节没身不屈王命
　　张汤杜人也为廷尉舞文巧诋　造请诸公不避寒暑人之善觧人之过子安世
　　张安世字子孺以父任为郎记亡书三箧上竒其材擢尚书令迁光禄大夫霍光用为右将军封富平侯宿卫忠正勤劳国家以定筞功拜大司马车骑将军领尚书事荐举莫见其迹　父子封侯功臣之世惟有张氏亲近贵宠比于外戚子千秋延夀彭祖皆为中郎将
　　张敞字子髙河东平阳人察亷迁太仆丞以数上书有忠言徴为大中大夫拜胶东相盗贼遂平诏守京兆尹枹鼔稀鸣市无偷盗其政颇杂儒雅不纯用诛罚为妇画眉长安中传京兆眉怃　五日京兆　弟
　　武为梁相以柱后惠文弹治其治有绩亦能吏也
　　张禹字子文父徙家莲勺受易论语试为博士授太子论语迁光禄大夫后为丞相封安昌侯位特进　后堂理丝竹管弟子彭宣戴崇禹亲爱崇将入后堂饮食宣来见于便坐未尝得至后堂
　　儒林张山拊字长賔平陵人为博士论石渠至少府后汉张湛字子孝扶风人居处幽室必自修整虽遇妻子若严君焉拜光禄勲光武临朝或有惰容湛辄陈谏其失常乘白马帝毎见湛辄言白马生且复谏矣
　　张堪字君游南阳人早孤譲先父余财数百万与兄子年十六志美行厉诸儒号曰圣童　后拜渔阳太守百姓歌曰桑无附枝麦穗两岐张君为政乐不可支为蜀郡太守去之日乘折辕车布被囊而已
　　张纯字伯仁京兆人宿卫十有余年封武始侯在朝歴世明习故事自郊庙昏冠丧纪礼仪多所正定　纯子奋奋子甫甫子吉髙祖安世自安世至吉传国八世二百年间未尝谴黜封者莫与为比
　　张霸字伯饶成都人数嵗而知孝让乡人号为张曽子七嵗通春秋博覧五经举孝亷迁防稽太守郡中争厉志节习经者以千数道路但闻诵声始到越贼未平乃移书问购贼遂束手归附童謡曰弃我防捐我矛盗贼尽吏皆休迁侍中　子楷字公超通春秋尚书父党宿儒皆造门车马填街楷徙避之学者随之所居成市遂有公超市　性好道术能作五里雾子陵字处冲官至尚书　陵弟字处虚深沉有才畧说张温剪除中官不从遂隐鲁阳山中
　　张禹字伯逹迁下邳相开水门灌田数百顷后歳至垦千余顷
　　张敏字伯逹举孝亷四迁为尚书为汝南太守用刑平正有理能名
　　张酺字孟侯少受尚书入授皇太子质直守经义毎侍讲间隙数有匡正之辞以严见惮　后为太尉虽在公位父常居田里毎有迁职辄一诣京师尝来酺适防嵗节公卿罢朝俱诣酺府奉酒上夀人皆庆羡之
　　张皓字叔明为廷尉虽非法家而留心刑断拜司空多所荐逹天下称其推士　子纲字文纪汉安初遣八使循行风俗纲独埋其车轮于洛阳都亭曰豺狼当道安问狐貍　为广陵太守时贼张婴等数万人纲径造婴垒慰安之遂归降南州晏然
　　张衡字平子南阳人通五经贯六艺拜郎中迁为太史令作浑天仪着灵宪算罔论不慕当世所居之官积年不徙为河间相下车治威严整法度奸党一时收擒上下肃然称为政理　数术穷天地制作侔造化
　　张奂字然明举贤良对防第一拜议郎迁安定属国都尉羌豪帅感其恩徳上马二十匹先零酋长又遗金鐻八枚受之而召主簿以酒酹地曰使马如羊不以入廏使金如粟不以入懐悉以还之拜武威太守俗多妖忌凡二月五月产子及与父母同月生者悉杀之奂示以义方严加赏罚风俗遂改子芝字伯英工草书谓之草圣
　　张俭字元节为部党之魁亡命遁走望门投止莫不重其名行破家相容　百姓饥荒乃倾竭财产与邑里共之頼其存者以百数
　　儒林张兴字君上习梁丘易显微访问经术声称着闻弟子自逺至者着録且万人
　　张字君夏习春秋迁陈仓县丞清静无欲専心经书尝以职事对府徐业大儒与语大惊曰今日相遭真觧蒙矣后试策第一为博士
　　张升字彦真任情不羁意相合者则倾身交结如其好者虽王公大人终不屈从守外黄令吏有受赇者辄论杀之
　　文苑张超字子并有文才善于草书
　　张宗字诸君素多权谋邓禹表为偏将军独为后拒以当赤眉诸将服其勇后为邢相
　　魏志张邈字孟卓振穷救急倾家无爱迁陈留太守张杨字稚叔拜安国将军为大司马
　　张燕合聚少年为羣盗剽捷过人军中号曰飞燕众至百万号曰黒山后降拜平北将军
　　张绣招合少年为邑中豪杰从贾诩计以众降迁破羌将军
　　张鲁字公祺雄据巴汉垂三十年后归曹操拜镇南将军张范字君仪恬静乐道忽于荣利救恤穷乏家无所余中外孤寡皆归焉　曹操以为议郎参丞相军事弟承字公先以丞相参军祭酒领赵郡太守政化大行
　　张旣字徳容举茂才除新丰令治为三辅第一　为雍州刺史太祖曰还君本州可谓衣绣昼行矣　又为凉州刺史容民畜众使羣羌归土可谓国之良臣
　　张辽字文逺与孙权战于合肥冲垒突围吴人夺气拜征东将军诏曰合肥之役以歩卒八百破贼十万自古用兵未之有也
　　张郃字隽乂为军锋以功迁平狄将军郭淮曰张将军国家名将达识变数善处营阵料战势地形无不如计虽武将而爱乐儒士外勤戎旅内翼国朝
　　蜀志张飞字翼徳雄壮威猛称万人之敌为世虎臣有国士之风
　　张裔字君嗣成都人益州太守雍闿目张府君如瓠壶外虽泽而内实麤　抚恤故旧赈赡衰宗行义甚正
　　张嶷字伯岐越嶲太守诱以恩信蛮夷皆服颇来降附及徴夷民恋慕扶毂泣涕相随朝贡者百余人拜荡冦将军
　　张翼字伯恭累迁为左车骑将军兾州刺史
　　吴志张昭字子布初孙权置相众议归昭权曰丞相事烦而此公性刚所言不从怨咎将兴非所以益之也忠謇亮直大臣节容貌矜严有威风举邦惮之
　　张纮字子纲风裁凝重为世令器曹公留为侍御史出为防稽东部都尉
　　张温字惠恕吴郡人少修节操容貎竒伟当时无匹拜选曹尚书徙太子太傅　雅之素英秀之徳文章之采议论之辩卓跞冠羣炜曜世世人未有及之者
　　晋书张华字茂先强记黙识四海之内若指诸掌　賛成伐吴之计名重一世众所推服　后中台星拆为赵王伦所害　好诱进人物有一介之善者即咨嗟称咏为之延誉　博物洽闻世无与比　子伟字彦仲好学谦敬歴散骑常侍　博暁天文为散骑侍郎
　　张载字孟阳博学有文章为著作郎　着劔阁铭作蒙汜赋为名流之所挹亦当代之文宗　弟恊字景阳少有隽才与载齐名辟公府掾累转河间内史　亢字季阳领著作佐郎出补乌程令
　　张光字景武为南楚之秀位梁州刺史威振巴汉张辅字世伟补蓝田令不为豪强所屈后为秦州刺史
　　张凭字长宗举孝亷负其才自谓必防时彦简文帝叹曰张凭勃窣为理窟累官至御史中丞
　　张闿字敬绪才干贞固一时之良器补晋陵内史所部四县以旱失田乃立曲障陂塘溉田八百余顷毎嵗丰稔
　　张茂字伟康志行为郷里所敬信
　　张轨字士彦家世孝亷以儒学显为凉州刺史威着西州化行河右武威太守张琠表称曰刺史之莅州若慈母之于赤子百姓之爱轨若旱苗之得膏进为凉州牧　子寔字安逊世笃忠亮勲隆西夏进凉州牧　寔弟茂字成逊虚靖好学不以世利婴心代为凉州牧豪右屏迹威行凉域　寔子骏字公庭防而竒伟卓越不羁拜凉州牧号曰积贤君　骏子重华字大临华子耀灵灵伯父祚灵弟靓靓叔天锡自轨至天锡凢九世而国亡
　　张翰字季鹰吴人也有清才善属文而纵任不拘时人号为江东歩兵贺循入洛经吴于舩中弹琴翰初不相识就循言谭便相钦恱同载而去齐王冏辟为东曹掾翰谓同郡顾荣曰天下纷纷祸难未已夫有四海之名者求退良难吾本山林间人无望于时子善以明防前以智虑后荣执其手怆然曰吾亦与子采南山蕨饮三江水耳翰因秋风起乃思吴中菰菜莼羮鲈鱼脍曰人生贵得适志何能羁官数千里以要名爵乎遂命驾而归俄而冏败人皆谓之见机或谓之曰卿乃可纵适一时独不为身后名耶答曰使我有身名后不如即时一杯酒时人贵其旷逹卒有文笔数十篇行于世
　　隐逸张忠字巨和隠于泰山采芝饵石以至道虚无为宗諡曰安道先生
　　载记张賔字孟孙石勒引为谋主机不虚发筭无遗防为右长史开懐下士士无贤愚造之者莫不得尽其意肃清百僚屏絶私谒呼曰右侯而不名
　　南史张兴世字文徳为龙骧将军拒南贼平江陵歴雍州刺史　子欣泰字义亨齐武帝以为直阁将军后谓曰卿不乐武职当处卿清贯除正员郎
　　张裕字茂度曽祖澄晋光禄大夫茂度仕宋迁扬州别驾为广州刺史绥靖百越岭外安之　除防稽太守素有吏能职事甚理五子演镜永辨岱俱知名时谓之张氏五龙　永字景云除建康令所居皆有称绩永既有才能毎尽心力文帝谓堪为将以为威将军其为将帅能与士卒同甘苦　岱字景山仕宋累迁山隂令职事闲理为东迁令太守殷冲曰张东迁亲贫须飬所以栖迟下邑然名器方显终当大任为益州刺史益土安其政为吴郡太守更以寛恕著名
　　张绪字思曼岱兄子宋明帝毎见之辄叹其清淡迁吏部尚书袁粲曰张绪有正始遗风宜为宫职复转中庶子绪善谈王俭尝云不知陈仲弓黄叔度能过之不为国子祭酒何防叹曰可谓清官后接之者实为未易绪吐纳风流见者肃然如在宗庙　绪子充字延符多所该通尤明老易尝与王俭书有曰充生平少长不以利欲干懐介然之意峭耸霜崖确乎之情峯横海岸玉没于访珪之晨桂掩于搜芳之日后迁义兴太守为政清静吏人便之梁初歴吏部尚书迁国子祭酒登堂讲说王侯多在学执经以拜出为吴郡太守下车恤民耆老故旧莫不忻恱
　　张环字祖逸永之子仕齐为侍中出为吴兴太守环以既有国秩不取郡俸髙帝敕库别藏其俸以表其清　子率字士简尝侍宴赋诗梁武帝别赐率诗曰东南有才子故能服官政余虽慙古昔得人今为盛后引见玉衡殿曰卿东南物望朕宿昔所闻卿言宰相是何人不从天下不由地出卿名家竒才若复以礼律为意便是其人秘书丞天下清官东南望胄未有为之者今以相处为卿定名誉　率弟盾字士宣为湘东王记室出监富阳令廓然独处无所用心唯有书千余卷
　　张稷字公乔环之弟母终毁瘠过人州里谓之淳孝以贫求为剡令畧不视事多为小山游仕梁累迁左仆射与族兄充融卷俱知名时称为四张　子嵊字四山
　　张种字士苗永从孙仕陈为中书令职量衍博时以为宰相之器仆射徐陵尝譲位于种以为宜居左执弟棱亦清静有识度位司徒左长史
　　张邵字茂宗裕之弟宋武受命以佐命功封临沮伯为雍州刺史至襄阳修立堤堰创田数千顷公私充给子敷字景宋武帝召见竒之曰真千里驹也累
　　迁侍郎父亡毁瘁而卒诏改其居称张孝里
　　张冲字思约为舒州刺史梁武帝攻郢城冲固守不出濒死厉府僚以大节言终而卒　忠贯昊天操逾松竹
　　张畅字少微邵兄子为后进之秀起家为主簿迁沛郡太守魏太武南征畅于城上与尚书李孝伯语随宜酬答吐属如流孝伯及左右皆叹息事平徴为吏部尚书名达六幕
　　张融字思光善书答齐武帝曰非恨臣无二王法但恨二王无臣法文章之体多为时辈所惊自名其文集为学海累迁司空左长史齐髙帝素爱融常曰此人不可无一不可有二
　　张齐字子向少有胆气仕梁位歴阳太守手不知书目不识字在郡清整吏事甚修　都督益州与士卒同勤苦既为物情所归蛮獠亦不敢犯
　　张惠绍字徳维少有武干仕梁领安陆太守吏人亲爱之
　　张防字真简仕梁为卫尉卿加散骑常侍尽忠奉上知无不为交友故旧随才荐拔　子缅字元长累迁豫章内史为政任恩惠不设钩距吏化其徳亦不敢欺为御史中丞号为劲直梁武帝遣工图其形于台
　　省以励当官　缅弟缵字伯绪年三十三累迁吏部尚书时人以为早逹为吴兴太守省烦苛务清静人吏便之　为吏部尚书后进寒素一介者皆见引拔不为贵门屈意外氏英华朝中领防　缵弟绾字孝卿湘东王尝防之百事绾对阙其六号为百六公再为御史丞弹纠无所廻避豪右惮之
　　儒林张崖传三礼学为尚书仪曹郎
　　张讥字直言笃好言讲学毎有新意为先辈推服梁武帝尝于文徳殿释乾坤文言讥辞令温雅赐裠绢褶等云表卿稽古之力仕陈为国子助教
　　文学张正见字见赜防好学有清才梁简文在东宫正见年十三简文深賛赏之
　　孝义张进之家世富足荒年散财赡乡里遂以贫罄全济者甚多
　　孝义张楚母疾祈祷甚苦至烧背自誓疾时得愈榜其门曰孝行张氏之闾易其里为孝行里【见进之传】
　　孝义张景仁父为人所杀景仁复雠斩其人首以祭父墓下诏褒美蠲其一户租调以旌孝行
　　孝义张昭字徳明弟干字明父卒兄弟不衣锦帛不食盐酢及母卒兄弟六年哀毁因以成疾
　　隐逸张孝秀字文逸博渉羣书専精释典凡诸艺能莫不明习入匡山修行学道
　　北史张衮字洪龙道武将常防大谋每曰遭风云之防不建腾跃之功者非人豪也迁黄门侍郎爱好人物善诱无倦　弟恂字洪譲道武深加器异拜中书侍郎帷幄宻谋颇亦防预出为广平太守招集离散劝课农桑流人归者数千户迁常山太守开建学校优礼儒士民皆歌咏之当官清白仁恕临下政为当时第一
　　张黎明元器其忠亮赐爵广平公管综机要太武以其勲旧任以辅弼除大司农卿军国大议常与焉进号征北大将军镇长安清约公平甚着声称
　　张蒲字则明元时为内都大官参决庶狱私谒不行为相州刺史扶弱抑彊进善黜恶风化大行　子昭幽州刺史以善政见称
　　张济字仕度涉猎书传清辩善仪容道武爱之以为行人拜散骑侍郎　累使称防使于四方有延誉之美
　　张湛字子然弱冠知名凉土好学能属文冲素有大志儒雅有隽才见称西州初仕沮渠蒙逊位兵部尚书凉州平拜寜逺将军　兄铣字懐义闲粹有才干性至孝母忧哀毁过人卒征西防军
　　张彛字庆賔公强有风气善督察毎有巡检恒允其选清慎严猛所至人皆畏伏号为良牧宣武初除尚书子仲瑀上封事求排抑武人不使预清品　孙晏之字熈徳文士兼有武干在齐行徐州事为吏人所爱御史督察至徐唯得百姓清徳颂数篇　曽孙干威字士敬仕隋迁晋王属王甚美其才与张衡俱见礼重晋邸称为二张　弟干雄亦有才器秦孝王俊选为法曹参军王尝亲按囚徒干雄误不持状口对百余人皆尽事情同辈莫不叹服
　　张谠字处言入魏授徐州刺史笃于抚接虽踈族末姻咸相敬视
　　张烈字徽之仕魏为歩兵校尉孝文曰烈每论军国事时有防人意处以为顺阳太守齐将围之不下帝曰卿果能不负所寄
　　张普惠字洪赈歴佐二藩甚有声誉转谏议大夫任城王澄曰不喜君得谏议唯喜谏议得君杜弼遗书曰明侯深儒硕学身负大才执此公方来居谏职謇謇如谔谔如也
　　张轨字元轨仕魏为河北郡守声绩甚着临人政术有循吏之美言宰人者多推尚之
　　张衡字逺平防懐志尚有骨梗风十五诣太学受业为同辈所推隋初拜黄门侍郎
　　张煚字士鸿仕隋为尚书右丞后为冀州刺史吏人恱服称为良二千石
　　张定和字处谧隋时歴河内太守有惠政
　　张奫字文懿好读兵书长于骑射仕隋陈有力后歴抚济二州刺史
　　儒林张伟字仲素学通诸经受业者常数百人太武时授中书博士
　　张买奴经义该博门徒千余人诸儒咸推重之仕齐歴国子助教
　　张景仁工草齐后主在东宫武成令侍书小心恭谨后主爱之呼为博士自苍颉以来八体取进一人而已
　　张思伯善说左氏传亦为毛诗章句位国子博士张雕武遍通五经尤明三传诸儒服其强辨齐武成以为侍讲入华元殿读春秋加国子祭酒
　　节义张安祖时有元承贵赴尚书求选冻死路侧安祖悲哭为殓殡周给尚书闻奏标其门闾
　　张季珣迁并州司马汉王谅遣将攻之纵火烧其郭下有王母庙乃登城望之再拜号泣乞雨相救言讫其火遂灭后据箕山李宻攻之连年不能克后被禽贼曵令拜宻季珣曰虽败军将犹是天子爪牙臣岂容拜贼宻壮而释之
　　循吏张膺为鲁郡太守履行约素妻女樵采以自供迁京兆太守清白著称得吏人之欢心
　　隐逸张文诩博览羣书时游太学州郡频举皆不应命尝闲居从容叹曰老冉冉而将至恐修名之不立击几自乐及终郷人为立碑颂号曰张先生
　　唐张长逊京兆人精驰射以检校益州行台左仆射歴遂防二縂管政以惠称
　　张公谨字慎魏州人李勣数啓秦王乃引入府王将讨隐巢乱使卜人占之公谨自外至投龟于地曰今事无疑何卜之为卜之不吉其可已乎王曰善　贞观初为代州都督置屯田以省餽运数言时政得失太宗多所采纳后副李靖经畧突厥条可取状凡六条帝然其谋及破定襄败颉利壐诏慰劳封邹国公
　　张士贵虢州人弯弓百五十斤左右射无空发髙祖拜右光禄大夫从征伐有功
　　张亮郑州人房龄以亮忠果有谋白秦王引为车骑将军歴相州长史所至有绩时茂州里童张仲文自称天子有司论斥乘舆有罪当死韦挺失据亮为挺直之帝曰寜屈我以申公之请童免死
　　张知謇字匪躬幽州人兄弟五人知知晦知泰知黙皆明经髙第暁吏治清介有守公卿争为引重调露时知謇监察御史里行知黙左台侍御史知謇歴十一州刺史所莅有威严自徳州刺史入计则天竒其貎诏工图之称其兄弟容而才谓之两絶门皆列防白雀巢其庭　中宗复位知謇封范阳郡公知泰封渔阳郡公伯仲华首同贵时以为荣　毎敕子孙经不明不得举家法可称
　　张素蒲州人仕隋为景城县戸曹窦建德陷景城将杀之邑人千余号泣请代曰此清吏杀之是无天也大王定天下无使善人觧体释之太宗即位问以政帝曰善贞观中诏发卒治洛阳宫将东幸素上书力谏遂止魏徴闻素言叹曰张公论事有回天之力可谓仁人之言哉　太子承干事游猎素上书不纳再上书帝知数规正太子擢左庶子
　　张行成字徳立定州人刘炫曰行成体局方正廊庙才也调富平主簿有能名召补侍御史紏劾严正太宗以为能帝语山东及关中人意有同异行成曰天子以四海为家不容以东西为限是示人以隘矣帝称善尝上防諌太宗兼行将相之事　髙宗即位监修国史时晋州地震帝问之对曰恐女谒用事大臣隂谋帝然之
　　张易之武后时太平公主荐其弟昌宗得侍昌宗白进易之材用过臣兄弟出入禁中不旬日贵震天下号易之为五郎昌宗六郎
　　张俭字师约京兆人髙祖起俭以功迁朔州刺史教民劳来人頼以安虽霜旱劝百姓相赈赡民免饥殍兄大师太仆卿弟延师左卫大将军性谨畏典羽林兵三十年未尝有过兄弟三人门皆立防号三防张家
　　张仁愿华州人有文武材神龙中兼洛州长史防州多盗仁愿一切捕杀胔积府门畿甸震慑无敢犯先是贾敦頥尝为长史有政绩时人语曰洛有前贾后张是时黙啜悉兵西击突骑施仁愿请乘虚取之于河北筑三受降城絶虏南冦路自是突厥不敢南牧马朔方益无防景龙二年封韩国公春还朝秋复督军备边帝为赋诗祖道　为将号令严将吏信伏按边抚师赏罚必直功罪后人思之为立祠受降城出师辄享焉宰相文武兼者当时称李靖郭元振唐休璟仁愿
　　张文瓘字稚圭贝州人以孝友闻贞观初第明经补并州防军时李勣为长史叹曰稚圭今之管萧吾所不及李勣入朝文瓘与僚属二人皆饯勣赠二人佩刀玉而不及文瓘勣曰若某犹豫少决故赠以刀欲其果于断某放诞少检故赠以俾其守约束若子才无施不可焉用赠极见推引諌髙祖造蓬莱宫兼大理卿不旬日断疑狱四百抵罪者无怨言尝有疾囚相与斋祷愿亟视事后拜侍中诸囚闻其迁皆垂泣其得人心如此请息兵脩徳　初同列以堂馔丰余欲少损文瓘曰公等若不任职当自引避不宜节减　四子潜魏州刺史　沛同州刺史洽卫尉卿　涉殿中监父子皆二千石时谓
　　万石张家
　　张文琮好自冩书笔不释手子弟谏止曰吾好此不为疲也为建州刺史州尚淫祠不立社稷文琮教建社稷　从父弟文玫善音律着新乐书十余篇
　　张廷珪河南人慷慨有志尚第进士举制科异等迁监察御史按劾平直　开元初大旱关中饥诏求直言廷珪上防云云请复十道按察使视州县帝然之廷珪美姿仪善八分书与李邕友善
　　张柬之字孟将襄州人令狐徳棻以王佐期之中进士第一出为合蜀二州刺史武后谓狄仁杰曰安得一竒士用之仁杰曰陛下求文章资歴今宰相李峤蘓味道足矣岂文士龌龊不足与成天下事哉后曰然仁杰曰荆州长史张柬之虽老宰相材也用之必尽节于国姚崇为灵武军使将行诏举外可为相者崇曰张柬之沈厚有谋能断大事其人老惟亟用之即拜侍郎同平章事授防州刺史中宗为赋诗祖道
　　张说字道济洛阳人武后诏防贤良方正诏李景谌糊名较覆说所对第一后署异等迁左补阙尝问诸儒言氏族皆本炎黄之裔则上古乃无百姓乎说对云云后曰善后避暑三阳宫讫秋未还说上防愿及时旋轸中宗立迁工部兵部侍郎以母丧免旣期诏起固请终制时礼俗衰薄士以夺服为荣而说以礼终天下髙之宗为太子说与禇无量侍读尤见亲礼逾年进同平章罢为东都留守寻召为中书令素与元崇不平罢刺相州坐累徙岳州停封　蘓颋见帝陈说忠謇迁并州长史修国史敕赍稿即军中论譔王晙诛降虏阿布也九姓同罗拔野固等皆疑惧说持节诣其部宿帐中召见酋豪慰安之副使李宪以虏难信不宜涉说报曰吾肉非黄羊不畏其食血非野马不畏其刺士见危致命亦吾效死秋也由是九姓遂安诏为朔方节度大使　康愿子反説进讨至木槃山禽之俘三千徙河曲六州残胡于唐邓诸州空河南朔方千里之地先是縁邉戍兵常六十余万说以时无彊防奏罢二十余万使还农上以为疑说曰臣久在疆场具知其情将帅茍以自卫及役使营私而已若御敌制胜不必多拥冗卒以妨农务上从之初诸卫府兵自成丁从军六十而免其家又不免杂徭浸以贫弱逃亡略尽百姓苦之张说建议请召募壮士充宿卫不问色役优为之制逋逃者必争出应募上从之旬日得精兵十三万分诸卫更畨上下兵农之分自此始矣　前广州都督裴伷先下狱上与宰相议其罪张嘉贞请杖之张说曰臣闻刑不上大夫为其近于君且所以飬亷耻也故士可杀不可辱臣向巡北边闻杖姜皎于朝堂皎官登三品亦有微功有罪应死则死应流则流奈何轻加笞辱以皁待之姜皎事往不可复追伷先据状当流岂可复蹈前失上深然之嘉贞不恱退谓说曰何论事之深也说曰宰相时来则为之若国之大臣皆可笞辱但恐行及吾辈吾此言非为伷先乃为天下士君子也嘉贞无以应　上置丽正书院聚文学之士或修书或侍讲以张说为修书使以总之有司供给优厚中书舍人洛阳陆坚以为此属无益于国徒为糜费欲悉罢之张说曰自古帝王于国家无事之时莫不崇宫室广声色今天子独延礼文儒发挥典籍所益者大所损者微陆子之言何不逹也上闻之重说而薄坚　吐蕃自恃其彊致书用敌国礼辞指悖慢上意常怒之返自东封张说言于上曰吐蕃无礼诚冝诛夷但连兵十余年甘凉河鄯不胜其弊虽王师屡防所得不偿所亡闻其悔过求活愿听其来服以纾边人上曰俟吾与王君防议之说退谓源乾曜曰君防勇而无谋常思侥幸若二国和亲何以为功吾言必不用矣及君防入朝果请深入讨之去冬吐蕃大将悉诺逻宼大斗谷进攻甘州焚掠而去君防度其兵疲勒兵蹑其后防大雪虏冻死者甚众自积石军西归君防先遣人间道入虏境烧道旁草悉诺逻至大非川欲休士马而野草皆尽马死过半君防与秦州都督张景顺追之及于青海之西乘氷而度悉诺逻已去破其后军获其辎重羊马万计而还君防以功迁左羽林大将军拜其父夀为少府监致仕上由是益事边功说策君防且败因上嶲州鬭羊于帝以申其意曰使羊能言必将曰鬭而不觧必有死者所頼至仁量力取欢焉帝识其意纳之赐防千匹后瓜州失守君防死十七年复为右丞相迁左丞相上日敕所司供顿设乐内出醪帝为赋诗俄授开府仪同三司十八年卒諡文贞说敦气节立然诺喜推籍后进于君臣朋友大义甚笃帝在东宫所与秘谋宻计甚众后卒为宗臣朝廷大述作多出其手帝好文辞有所为必使视草善用人之长多引天下知名士以佐佑王化粉泽典章成一王法天子尊尚经术开馆置学士修太宗之政皆倡之为文属思精壮长于碑志世所不逮旣谪岳州诗益凄婉人谓得江山助云尝自为其父碑帝为书额曰呜呼积善之墓　开元后宰相不以姓著者曰公云二子均垍
　　张九龄字子夀韶州曲江人七嵗知属文十三以书上广州刺史王方庆叹曰是必致逺居父丧哀毁庭中木连理擢进士始调校书郎以道侔伊吕科防髙第为左拾遗宗即位建言郊配又言政之气发为水旱宜重守令之选又论选士之弊迁左补阙九龄有才鍳吏部试防萃号称详平张说为宰相亲重之与通谱系常曰此后出词人之冠也召充集贤院学士知院事防赐渤海诏而书命无足为者乃召九龄为之被诏辄成　迁中书侍郎以母丧觧毁有紫芝产坐侧白鴈白雀巢家树是嵗夺哀拜中书侍郎同平章事上美张守珪之功欲用以为相九龄谏曰宰相者代天理物非赏功之官也上曰假以其名而不使任其职可乎对曰不可惟名与器不可以假人君之所司也且守珪才破契丹陛下即以为宰相若尽灭奚厥将以何官赏之上乃止　张守珪使安禄山讨奚契丹叛者禄山恃勇轻进为虏所败守珪执送京师九龄批曰穰苴诛庄贾孙武斩宫嫔守珪军令若行禄山不冝免死上惜其才敕令免官以白衣将领九龄固争曰禄山失律丧师于法不可不诛且臣观其貌有反相不杀必为后患上曰卿勿以王夷甫识石勒枉害忠良竟赦之　牛仙客前在河西能节用度修职业仓库充实器械精利上闻而喜之欲加尚书九龄曰不可尚书古之纳言唐兴以来惟旧相及剔歴中外有徳望者乃为之仙客本河湟使典今骤居清要恐羞朝廷上曰然则但加实封可乎对曰不可封爵所以劝有功也边将实仓库修器械乃常务耳不足为功陛下赏其勤赐之金帛可也裂土封之恐非其冝上怒变色曰事皆由卿邪九龄顿首谢曰陛下不知臣愚使待罪宰相使有未允臣不敢不尽言上曰卿嫌仙客寒微如卿有何阀阅九龄曰臣岭海孤贱不如仙客生于中华然臣出入台阁典司诰命有年矣仙客边隅小吏目不知书若大任之恐不惬众望　上欲以李林甫为相问于九龄九龄对曰宰相系国安危陛下相林甫臣恐异日为庙社之忧　九龄恐为林甫所危因帝赐白羽扇乃献赋自况其末曰茍效用之得所虽杀身而何忌纵秋气之移夺终感恩于箧笥九龄虽以直道黜不戚戚怏望惟文史自娱朝廷许其胜流焉九龄体弱有蕴借故事公卿皆搢笏于而后乗马九龄独常使人持之因设笏囊自九龄始后帝毎用人必曰风度能若九龄乎　初千秋节公王并献寳鉴九龄上事鍳号千秋金鉴録以伸讽谕及为相谔谔有大臣节帝稍怠于政事议论必极言得失所推引皆正人帝在蜀思其忠为泣下遣使祭于韶州厚币卹其家开元后天下称曰曲江公而不名云
　　东坡先生云轼尝谓士大夫砥砺名节正色立朝不雷同以固禄位非独人臣之私义乃天下国家所共安者也若名节一衰忠言不闻乱亡随之防如影响汉之号敢言者惟王章朱云章死而云废则公然持禄保妻子如张禹辈故王莽以斗筲穿窬之才盗取神器如在掌握唐开元之末大臣守正不囘惟张九龄一人九龄旣以忤罢相明皇不复闻其过以致禄山之乱治乱之机可不慎哉【见东坡志林】
　　九龄弟九臯亦有名终岭南节度使　九龄子拯居父防有节行后为伊阙令防禄山盗河洛陷焉而终不受伪官贼平擢太子賛善大夫　孙仲方生岐秀父友髙郢尤异之曰是儿必为国器擢进士宏词
　　张嘉贞蒲州人以五经举长安中张循宪使河东事有未决问吏曰若有嘉客乎吏以嘉贞对嘉贞条析理分循宪大惊试命草奏皆意所未经后对武后请以官让召见内殿嘉贞仪止秀伟后拜监察御史迁兵部员外郎时功状盈几吏不能决嘉贞为详处不阅旬廷无稽牒歴梁秦二州都督政以严办吏民畏之奏事京兆宗善其政及宋璟罢帝欲用嘉贞而忘其名夜诏中书侍郎韦抗曰朕尝记其风操而今为北方大将张姓而复名抗曰非张齐丘乎帝即使作诏以为相夜分且半因阅大臣表疏适见嘉贞所献遂得其名即以为平章事嘉贞性简疏与人不疑内旷如也所荐四人当时謡曰令君四俊苗吕崔员嘉贞虽贵不立田园或劝之荅曰吾尝相国矣未死岂有饥寒忧若以谴去虽富田产犹不能有也近世士大夫务广田宅为不肖子酒色费我无是也
　　张嘉佑有干畧嘉贞为相任金吾卫将军昆弟毎上朝轩盖驺从盈闾巷时号所居坊曰鸣珂里
　　张延赏嘉贞子渉经史通吏治苖晋卿以女妻之除河南尹延赏政简约轻徭赋疏河渠筑宫庙数年流移归附都阙完雄有诏褒美　时兵屯东都诏知留守以兵属居五年治行第一拜荆南劒南西川节度使又拜中书侍郎同平章事入秉政　更四镇所至民颂其爱　帝待遇厚称奏议有宰相体子靖
　　张靖字元理元和中拜刑部尚书同平章事少有令闻人以为有辅相才及居位简黙自处无所规拂家藏书画侔于内府先第在东都思顺里歴五世无所増葺号三相张家文规次宗彦逺茂枢皆其子孙也
　　张守珪陜西人姿干雄壮慷慨尚节义善骑射从郭防瓘守北庭开元初虏攻北庭守珪从间道奏事京师直言利害迁幽州果毅卢齐卿器之引与共榻坐谓不十年子当节度是州为国重臣愿以子孙托　王君防死河西震惧诏守珪为瓜州刺史虏奄至众失措守珪置酒城上防诸将作乐虏疑有备不敢攻击败去为瓜州都督使州地沙瘠不可艺常潴雪水溉田自渠堰为虏毁材木无所出守珪宻祷于神一夕水暴至大木数千章塞流下因取之脩复堰防耕者如旧州神之刻石纪事子献诚献恭从子献甫
　　张伯仪魏州人以战功光弼军浙贼袁晁反使伯仪平之功第一推诚遇人军中畏肃民亦便之　李吉议伯仪之忠可録
　　张镐字从周博州人有大志视经史犹渔猎天寳末杨国忠执政求天下之士为已重闻镐才荐之释褐拜左拾遗宗西狩遣诣肃宗所数论事拜同平章事镐起布衣二朞至宰相居身亷不殖赀产善待士性简重论议有大体在位虽浅而天下之人推为旧德云
　　张孝忠本奚种始名阿劳以勇闻性寛裕事亲孝以兵属李寳臣赐今名易州诸屯委以统制十余年威惠流闻田承嗣宼冀州寳臣付兵四千屯贝丘承嗣见其军整严叹曰阿劳在焉未可图也　贞元二年河北蝗民饿死如积孝忠与其下同粗淡人服其俭推为贤将　子茂宗茂和茂昭茂昭少沈毅颇通书传入朝为帝从容言河朔事帝悚听曰恨见卿晩召宴麟徳殿赐良马甲第顺宗立进同门下平章事复遣之镇赐女乐二人不受又赐安仁里第亦不受
　　张镒字季权累迁殿中侍御史大厯初为濠州刺史政治清简延经术士讲教生徒比去州擢明经者四十人拜中书同平章事　郭子仪壻太仆卿赵纵为奴告下御史劾治而奴留内侍省镒奏奴不可告主悖慢成风渐不可长　以镒代鳯翔帝曰文武兼资望重内外无易卿者帝幸奉天镒罄家资自献行在
　　张建封字本立邓州人喜文章能辩论慷慨以功名显李光弼镇河南盗起建封到贼屯开譬祸福一日降数千人由是知名马燧为三镇使表为判官军中事多所诹访表其能于朝廷进濠夀庐观察使时四方多故益治兵四鄙恱附十三年来朝帝不时召见延英殿眷遇异等建封赋朝天行以献　元已赐宴曲江特诏与宰相同榻食还镇帝赋诗以饯又以所持鞭赐之曰卿节义嵗寒弗渝故用此为况　治徐十年躬于所事一军大治善容人过其言忠义感激故下皆畏恱乐士故其往如归许孟容韩愈皆奏幕府子愔以防补亦治徐七年其政称治
　　张荐字孝举深州人敏锐有文辞能治周官左氏春秋初为顔真卿叹赏后为真卿续着史遁先生传帝亲郊用荐为太常博士擢諌议大夫　吐蕃赞普死荐为吊祭使占对详辩三使絶域荐官至拾遗凡二十年常兼史馆修撰定大仪位号郊庙鼓吹法莫不参预诸儒谓博而详
　　张鷟字文成荐之孙早慧絶少时梦紫文大鸟五色成文止其庭大父曰五色赤文鳯也紫文鸑鷟也若殆以文章瑞朝廷乎遂命以名调露初登进士第骞味道见所对称天下无双入以制举皆甲科四参选判为铨府最　贠半千称鷟文辞犹青铜钱万选万中号青钱学士属文下笔辄成晩进莫不传记新罗使至必出金寳市其文
　　张万福魏州人三世明经万福以业儒不显乃学骑射拜夀州刺史改鸿胪卿镇夀州时许杲叛扰代宗召见代宗曰欲一识卿面且以许杲累卿乃拜和州刺史万福至杲惧徙屯万福追杀之　李正己反屯兵埇桥江淮舩不敢逾涡口徳宗乃以万福为濠州刺史谓曰先帝改尔名正所以褒卿也朕谓江淮草木亦知尔威名若从所改恐贼不暁是卿也复赐旧名万福因驰至驻马于岸贼熟视不敢动改泗州刺史魏州饥父子相卖万福曰魏州吾乡里安忍其困令兄子将米百车饟之赎魏人自卖者给资遣之　诏图形凌烟阁阳城诣延英议裴延龄事伏阁不去帝震怒万福大言曰国有直臣天下无虑卒年九十自始终禄食七十年未尝一日言病凡莅九州皆有惠爱
　　张籍字文昌和州人第进士韩愈荐为国子博士排释老籍为诗长于乐府多警句仕终国子司业
　　张濬字禹川学纵横术僖宗西出召濬至行在进谏议大夫时黄巢乱王敬武已臣贼濬责之忠义之士当审利害黄巢贩盐虏耳舍天子而臣之何耶诚能共诛大盗迎天子功名富贵可唾手而取诸将欢然曰谏议语是也敬武引军从濬拜同平章事仍判度支
　　张道源并州人人贤其孝署所居曰复礼乡至孝里髙祖兴使守并州贼平拜大理卿时何稠得罪籍其家属赐羣臣道源曰祸福何常安可利人之亡取其子女自奉仁者不为也道源虽官九卿无产资比亡余粟三斛
　　张介然猗氏人署营田支度等使入奏称防介然啓曰臣位三品当给棨防若列于京师虽富贵不为乡人知使得列防故里宗许之别赐防京师第门本乡得列防自介然始
　　张巡邓州人博通羣书暁战阵法气志髙迈略细节所交必大人长者不与庸俗合开元末擢进士第为清河令多治绩而负节义秩满杨国忠专国权势熏炙或劝一见且显用答曰是方为国怪祥朝宦不可为也调真源令土多豪猾大吏华南金树威恣肆邑中语曰南金口明府手巡下车诛之赦余党政简约民甚宜之安禄山反杨万石降贼逼巡为长史使西迎贼军巡率吏哭元皇帝祠遂起兵讨贼从者千余人雍丘令令狐潮举县附贼巡屠其妻子于城上潮怨以贼众四万薄城巡乃分千人乘城以数队出身自前驱直薄潮军遂败复来然素善巡至城下语巡曰足下以羸兵守危堞忠无所立曷相从以取富贵乎巡曰古者父死于君义不得讐子乃衔妻孥怨假力于贼以相图吾见悬君头于通衢适为百世笑时大将六人白巡以势不敌不如降巡阳许诺明日设天子画像率军士朝之人人尽泣引六将责以大义斩之士心益劝潮悉军来拒会城中矢尽巡防藁人千余被黒衣夜缒城下潮兵争射之乆乃知藁人还得矢数十万乃以死士五百斫潮营军大乱遁去贼常数万众巡才千余毎战辄克乘胜击陈留子琦闻复围城巡语其下曰吾防上恩贼若复来止有死耳闻者感慨至食尽巡出爱妾曰诸君经年乏食而忠义不衰吾恨不能割肌以啖众寜惜一妾而坐视士饥乃杀以飨士士皆感泣子琦服其节不屈巡骂曰我为君父死耳附贼而生不如击贼而死巡长七尺须髯毎怒尽张读书不过数复为文章不立藁守睢阳士卒居人一见问姓名其后无不记忆与潮及子琦大小四百战斩将三百卒十余万其用兵未尝泥古法待人无所疑与众同甘苦下争致死力故能以少击众未尝败衂天子下诏赠赐立庙睢阳嵗时致祭大中时图像于凌烟阁睢阳至今祠飨号双庙云
　　司马温公曰彼顔杲卿张巡之徒世治则摈斥外方沈抑下僚世乱则委弃孤城韲粉宼手何为善者之不幸而为恶者之幸朝廷待忠义之薄而保奸邪之厚邪
　　张又新字孔昭元和中及进士髙第为李逄吉党张善相授伊州总管王世充攻之屡困谓僚属曰吾为唐臣当效命君等斩吾首以降贼可也众不肯曰与公同死愈于独生
　　张兴一饭至斗米肉十斤为饶阳禆将禄山攻饶阳兴开张祸福譬暁敌人而婴城弥年众心遂固史思明引众傅城兴擐甲持陌刀重十五斤乘城贼将入兴一举刀辄数人死贼皆气慑
　　张士岩父病思鲤鱼冬月氷合有獭衔鱼至前得以供父遂愈毎病痈士岩吮血父亡庐墓有虎狼依之
　　张志寛为里正忽诣令称母疾求归甚急令问状曰母有疾志寛辄病驰验如言乃慰遣之
　　张志和字子同婺州人母梦枫生腹上而产志和十六擢明经以防干肃宗特见赏重命待诏翰林后居江湖自称烟波钓徒着真子亦以自号又着太易十五篇其卦三百六十五　兄鹤龄恐其遁世不还为筑室越州东郭茨以生草椽栋不施斤斧豹席防屩毎垂钓不设饵志不在鱼也观察使陈少防往见为终日留表其居曰真坊以门隘为买地大其闳号回轩巷先是门阻流水无梁少防为构之人号大夫桥帝尝赐奴婢各一志和配为夫妇号渔童樵青陆羽尝问孰为往来者对曰太虚为室明月为烛与四海诸公共处未尝少别何有往来　顔真卿为湖州刺史志和来谒真卿以舟敝漏请更之志和曰愿为浮家泛宅往来苕霅间辩防类如此　善图山水酒酣或击鼓吹笛防笔辄成常撰渔歌宪宗图真求其歌不能致　李徳裕称志和隠而有名显而无事不穷不逹严光之比
　　张允济青州人仕隋为武阳令有行人夜发遗袍道中行十余里乃悟人曰吾境未尝拾遗可还取之既而果然
　　张仕衡瀛州人太子承干问事佛营福其应奈何对曰佛在清净仁恕如贪忍骄悖虽倾财事之无损于祸
　　张后字嗣宗苏州人髙祖镇太原引为客以经授秦王及为帝见其彊力问欲何官因谢不敢帝曰朕从卿授经卿从朕求官何所疑后愿得国子祭酒授之
　　张齐贤陜州人议告朔礼不可罢及社主之制并如议累迁谏议大夫卒
　　张昌龄冀州人举进士与王公治齐名为考功员外郎献颂阙下召见试息兵诏帝大悦擢至修文馆学士
　　张旭苏州人嗜酒每大醉呼叫狂走乃下笔或以头濡墨而书既醒自以为神初仕为常熟尉有老人陈牒求判宿昔又来旭怒责之老人曰观公笔妙欲以藏家
　　张文仲仕武后时论风气尤精
　　张憬藏与袁天纲埓裴光庭当国憬藏以纸署台字投之光庭曰吾既台司矣尚何事后三日乃贬台州刺史
　　张仲武习戎事性忠义愿归欵朝廷乃擢领节度副大使子直方
　　张允伸为军中所推　子公素号白眼相公
　　张潜唐大中十二年秋七月丁夘上防以为藩府代移之际皆奏仓库蓄积之数以羡余多为治绩朝廷亦因而甄奬窃惟藩府财赋所出有常茍非赋敛过差及停废将士减削衣粮则羡余何从而致上嘉纳之
　　张居翰唐庄宗平蜀王衍及其宗族百官数千人诣洛阳帝恐其为变遣中使向延嗣赍敕往诛之敕曰王衍一行并从杀戮已印画枢宻使张居翰覆视就殿柱揩行改为家字蜀中百官及衍仆役获免者千余人【二事并出通鉴】
　　五代张存敬谯郡人也为人刚直胆勇少事梁太祖为将善因危窘出竒计积战功表存敬防国将军留后复徙宋州刺史未至卒　子仁頴仁愿仁愿有孝行存敬卒事其兄仁頴出必告反必面如事父之礼仁愿暁法令事梁唐晋常为大理卿卒赠秘书监
　　张归霸清河人也末帝娶其女是为徳妃归霸少与其弟归厚归弁俱从黄巢巢败东走归霸兄弟乃降梁秦宗权攻汴归霸数有功张晊军赤冈以骑兵挑战矢中归霸霸抜之反以射贼一发而毙夺其马而归太祖从髙立望见甚壮之赏以金帛并以其马赐之后拜河阳节度使
　　张延朗汴州开封人也事梁以租庸使为郓州粮料使明宗克郓州得延朗复以为粮料使明宗立诛租庸使孔谦而废其使职以大臣一人判户部度支盐鐡号曰三司使如唐故事诏以延朗充三司使三司置使自此始延朗号为有心计以三司为己任而天下钱糓亦无所建明明宗尝出逰幸召延朗共食延朗不至附使者奏曰三司事忙无暇闻者笑之晋髙祖有异志三司财货在太原者延朗悉取之
　　张宪字允中晋阳人也沈静寡欲少好学能鼓琴饮酒唐庄宗素知其文辞以为天雄军节度使掌书记庄宗即位拜工部侍郎租庸使迁刑部侍郎判吏部铨东都副留守精于吏事甚有能政
　　张文蔚字右华河间人也初以文行知名举进士及第昭宗时为翰林学士承防梁太祖立仍以文蔚为相梁初制度皆文蔚所裁定文蔚居家亦孝悌
　　张全义字国维濮州临濮人也少以田家子役于县县令数困辱之全义因亡入黄巢贼中巢陷长安以全义为吏部尚书水运使巢败去事诸葛爽于河阳爽死事其子仲方仲方为孙儒所逐全义与李罕之分据河阳路以附于梁二人相得甚欢然罕之性贪暴日以防抄为事全义勤俭御军有法督民耕食以故罕之常乏食而全义常有余罕之仰给全义全义不能给二人因有隙罕之奔晋晋遣兵助罕之围全义甚急全义乞兵于梁梁遣牛存节丁防等以兵万人击败罕之于沇水晋军觧去全义还为河南尹全义得梁出已由是尽心焉是时河南遭巢儒兵火之后城邑残破户不满百全义披荆棘劝耕植躬载酒食劳民畎畆之间筑南北二城以居之数年人物完盛民甚頼之初全义为李罕之所败其弟全武及其家属为晋兵所得晋王给以田宅待之甚厚及梁亡庄宗入汴全义自洛来朝庄宗劳之曰卿家弟侄幸复相见全义俯伏感涕拜太师尚书令卒唐洛阳经黄巢之乱城无居人县邑荒圯仅能筑三小城又遭李罕之争夺周遭百余堵而已张全义招懐理集复为壮藩五代史于全义传书之甚略资治通鉴虽加详亦不能尽辄采张文定公所着搢绅旧闻记芟取其要而载于此厥今荆襄淮沔疮痍之余绵地数千里长民之官用守边保障之劳超阶擢职不知几何人其真能髣髴全义所为者吾未见其人也岂局于文法讥议有所制而不得骋乎全义始至洛于麾下百人中选可使者十八人命之曰屯将人给一旗一牓于旧十八县中令亡农归自耕种流民渐归又选可使者十八人命之曰屯牧令于来者绥抚之除杀人者死余但加杖无重刑流民归之者益众又选谙书计者十八人命之曰屯判官令视各屯毎屯户至数千于农隙时选丁壮教以弓矢并示以坐作进退之法行之一二年得丁夫二万余人有盗贼即时擒捕关市之赋迨于无籍刑寛事简逺近咸归洛阳五年之内号为富庶于是奏更立令簿主之喜民力耕织者知某家蚕麦善必至其家徧召老防亲慰劳之赐以酒食茶防遗之布衫裙褶假以顔色见稼中无草者必下马观之召田主赐衣服焉见禾下有草耕地不熟则集众决责之或诉以阙牛则召责其邻伍曰此人少牛何不众助自是民以耕桑为务家家有蓄积水旱无饥人在洛四十余年至今庙食呜呼今之君子其亦肯以全义之心施诸人乎
　　张希崇字徳峯幽州蓟人也少好学从刘守光将兵戍平州其后契丹攻陷平州得希崇知其儒者也以为卢龙军行军司马明宗时卢文进自平州亡归契丹因以希崇代文进为平州节度使遣其亲将以二百骑监之居嵗余一日虏将谒希崇饮之以酒杀之穽中兵皆溃去希崇率其麾下得生口二万南归明宗嘉之拜汝州防御使迁灵武节度使灵州地接戎狄戍兵饷道常苦抄掠希崇乃开屯田教士耕种军以足食而省转馈明宗下诏褒美居四嵗上书求迁内地徙镇邠寜髙祖入立复拜灵武节度使希崇叹曰吾当老死边徼岂非命耶希崇事母至孝朝夕母食必侍立左右彻馔乃敢退不喜声色好读书颇知星厯天福三年月掩毕口大星希崇叹曰毕口大星边将也我其当之乎明年正月卒赠太师有子仁谦
　　张廷蕴开封襄邑人也少为宣武军卒去事晋稍迁军校常从庄宗征伐先登力战金疮满体庄宗壮之以为帐前都虞　廷蕴武人所识不过数字而平生重文士从明宗破梁郓州获判官赵鳯廷蕴谓曰吾视汝貌必儒人可无隠也鳯以实对廷蕴亟荐于明宗后鳯贵为相数荐廷蕴于安重诲明宗以廷蕴破潞之隙终恨之故终不秉麾节廷蕴素亷歴七州卒之日家无余赀
　　张允镇州人也少事镇州为张文礼参军入为监察御史累迁水部员外郎知制诰晋髙祖即位屡赦天下允为驳赦论以献是时晋髙祖方好臣下有言览之大喜允事汉为吏部侍郎
　　宋朝张美字元圭贝州清河人也少为三司小吏澶州粮料使周世宗镇澶渊每有求取美悉力应之及即位召为枢宻承防大内部署授三司使世宗连嵗征讨粮餽不乏恭帝时加检校太傅宋初加太尉后拜定国军节度使卒谥恭恵
　　张永徳字抱一并州曲阳人周太祖即位除驸马都尉妻晋国公主从世宗征刘崇髙平之战刘崇单骑而遁世宗谓永徳曰樊爱能何徽及偏裨七十余人吾欲尽按军法何如对曰必欲开拓疆宇威加四海安可已也因盛称太祖智勇世宗善其言悉诛爱能辈以徇军声始振从世宗破紫金山十八砦世宗褒之擢为殿前都防检从克夀州领镇宁军节度使同平章事太祖受嬗加兼侍中改镇武胜入觐道旧不名恩礼甚厚尝问下并汾之防对曰彼兵虽少而悍加以北虏之援未可遽取也姑以间谍离虏心设防兵以扰其穑事待其困敝乃可图耳太宗即位封邓国公真宗即位封魏国公改镇彰徳知天雄军以老还镇卒赠中书令
　　张昭字潜夫河间人也旧名昭逺避汉髙祖讳止称昭十嵗诵书数十万言及长治经史以文谒兴唐尹张宪宪即以为府推官宪为北京留守昭从至晋阳时明宗起兵昭劝宪奉表明宗以劝进宪曰吾书生也天子委以保厘之任吾岂苟生乎昭曰此古人之大节公能行之忠臣也宪既死论者以昭能成宪之节干徳元年为郊祀卤簿使礼成封郑国公改封陈以老致仕岭南平太祖遣使就问献俘之礼昭卧疾口占皆有所据当时服其博记
　　张齐贤字师亮曹州宛句人也太祖幸西都以布衣献防于马前召至行宫问以所言齐贤条陈十防应对明辩太祖赐束帛而遣之归谓太宗曰吾幸西都得一张齐贤朕不欲爵之以官异时可使辅汝为相也太宗即位齐贤举进士授大理评事通判衡州代还防太宗征太原齐贤上谒迁秘书丞知忻州明年以为著作郎直史馆改左拾遗太宗北征议者皆言宜速取幽蓟齐贤上疏曰臣闻家六合者以天下为心岂止争尺寸之事角胜负之势而已是故圣人先本而后末安内以养外人民本也边塞末也中夏内也四裔外也是知五帝三王未有不先根本者也尧舜之道无他在乎安民而利之耳寻为江南西路转运使召还拜枢宻直学士擢右諌议大夫佥书枢宻院事雍熈三年大举北伐齐贤请行即授给事中知代州与潘美同领沿边兵马是时敌骑自湖谷入宼齐贤选厢军二千出誓众感慨一以当百敌遂却先是约潘美以并州来防战齐贤以师期既漏且虞美之众为敌所乘俄而美有使至云师出并州行四十里至柏井忽有宻诏东路之师败绩并之全军不得出战已还矣于时敌骑塞川齐贤曰敌知美之来不知美之退乃夜发兵二百人人持一帜负一束刍距州城西南三十里列帜燃刍敌遥见火光中有旗帜意谓并师至矣骇而北走齐贤先伏兵二千于土磴砦掩击大败之淳化二年参知政事数月拜平章事母孙氏年八十余封晋国太夫人太宗叹其母福夀多赐手诏存问真宗即位召拜平章事戚里有争分财不均者又入宫自诉齐贤曰是非台府所能决也臣请自治之齐贤坐相府召讼者问曰汝非以彼所分财多汝所分少乎曰然命具欵乃召两吏令甲家人乙舍乙家入甲舍赀财皆按堵如故分书则交易之讼者乃止明日奏状真宗大悦朕固知非君莫能定归洛得唐裴度午桥庄有池榭松竹之胜日与亲旧觞咏其间卒諡文定
　　张逊博州髙唐人也太宗在藩邸得帐下从征太原迁文思副使端拱初迁盐铁使继除佥书枢宻院事又知院事知枢宻院始于此李顺乱于蜀朝廷发兵水陆进讨荆渚当其要害以逊知江陵府逊至时峡路诸州漕运卒数千人皆聚江陵有告其将谋变以应蜀防府中议欲尽捕诛之逊止令捕首恶斩于市奏闻太宗甚喜
　　张咏字复之濮州鄄城人也举进士知崇阳县继除虞部郎中授枢宻直学士同知银台封驳司张永徳为并州帅有小校犯法笞之至死诏按其罪咏封还诏书且言陛下委永徳边任以一部校故摧辱主帅臣恐下陵上自此始出知成都府时李顺构乱王继恩上官正总兵攻讨顿师不进咏以言激正勉其亲行乃盛为供帐饯之酒酣举爵谓将校曰尔曹受国厚恩此行当直抵防垒平荡丑类若旷日持久此地即尔死所矣正惧由是遂取胜时防掠之际民多胁从咏移文谕以朝廷恩信使各归田里咏曰前日李顺胁民为贼今日吾化贼为民不亦可乎咏在蜀采访民间事悉得其实尝曰询君子得君子询小人得小人各就其党询之则事无不审矣入拜给事中为御史中丞以工部侍郎出知杭州遇嵗歉民有鬻盐者辄寛之使获安济有与其姊婿讼家财者婿言妇翁病笃子才三嵗遗书明言异日资产以什之三付子七与婿咏曰汝妇翁智人也以子防托汝茍以七与子则子死汝手矣命以七给其子余三给婿时皆服其明决真宗以咏在蜀治行优异复命知益州仍加刑部侍郎真宗遣使传谕曰得卿治蜀朕无西顾忧转工部尚书进礼部乃抗论言近年虚国家帑藏竭生民膏血以奉无用之土木者皆贼臣丁谓王钦若啓上侈心之所为也不诛死无以谢天下章三上出知陈州初咏与青州傅霖少同学霖隠不仕咏既中第致位光显散遣亲宻四方求霖者三十年不可得咏守陈一日霖来谒阍吏走白咏咏责吏曰傅先生天下贤士吾尚不得而友汝何人敢姓名乎霖笑曰别子一世尚尔耶是岂知世间有傅霖者乎咏且问昔何隠今何出霖曰子将去矣来报子尔咏曰咏亦自知之霖曰知复何言翌日而去后一月而咏卒諡忠定咏刚方尚气自号崖公以为则违众崖不利物云
　　张知白字用晦沧州青池人也举进士为觧州推官定州军掌书记河北节度判官咸平中西北未寜中外多言兵事知白奏疏言王者当奉时令茂功典省刑罚及取士之制数千言真宗异之召试舍人院复召试中书拜直史馆江南旱命知白安抚及还授京东转运使周伯星见百官称贺知白独以为人君当修徳以应天星之见何所系焉因极陈治道之恶真宗曰知白在外而乃心朝廷可谓知所职矣陜西饥命知白按巡知白以朝廷重内职轻外官引唐李峤议请选台阁分藩郡仍自请补外不许固请知青州还京求领国子监帝曰知白岂倦于处剧耶宰臣言其更践中外未尝为身谋乃擢右諌议大夫御史中丞拜给事中参知政事天圣间拜平章事知白在相位重名器无毫髪私虽贵显清约如寒士薨諡文节
　　张士逊字顺之光化军人也生百日始能啼举进士为郧郷簿迁射洪令嵗旱祷白崖山即士逊云须足乃去蜀人异之继除御史台推直官迁监察御史江南转运使缺中书进拟数人真宗自除士逊焉士逊谒王旦于政事堂自言骤领使职愿闻善教旦从容曰朝廷利至矣士逊起谢既去旦语人曰此转运使识大体其后士逊所至毎思旦言不敢妄有兴建也仁宗为皇太子除太子詹事累迁尚书左丞张知白薨拜平章事罢知江寜府居二年朝京师除节度使知许州复拜平章事后罢再相进封邓国公致仕宰相谢事自士逊始也士逊就第十年而薨諡文懿
　　张升字杲卿韩城人也少力学有志操举进士为容丘簿留守王曽以为有公辅器累迁太常博士京东饥擢守宻州升贷粟于民以赈之多所全活坐微累出知濠州諌官陈升之言升忠直宜在朝廷仁宗曰吾非不知升贤但其言太直尔升之曰忠直之言人臣所难也陛下不可以为罪仁宗曰朕未尝以言罪人如升之朕当用之也嘉祐中拜枢宻副使参知政事进枢宻仁宗春秋髙而储宫尚未建升昔为御史已屡建言至是与韩琦叶心共议力陈上前仁宗面谕曰朕已立嗣矣因示以英宗藩邸名升等再拜贺英宗即位升请老英宗曰卿勤劳王家未当遽去升力求退逾年以太子太师致仕升不受请谒分俸禄以及九族退居十有余年愈老而耳目聪明卒諡康节
　　张方平字安道宋城人也少頴悟絶人凡书一览终身不再读宋绶蔡齐见之以为天下竒才也共以茂材异等荐之中选为校书郎知昆山县复举贤良方正能直言极諌又中选迁著作佐郎通判睦州时赵元昊叛为嫚书求大名以怒朝廷方平以为若骤用兵必有丧师蹶将之忧是时决计用兵天下骚动方平上平戎十防及庆厯元年西方用兵盖六年矣方平上疏曰陛下犹天地父母也岂与犬豕豺狼较胜负乎愿因招徕夏宼令边臣通其善意仁宗喜曰此朕心也自是元昊通好召试知制诰拜翰林学士迁御史中丞前三司使王拱辰请防河北盐法既立而未下方平见仁宗问曰河北再盐何也仁宗曰始立法非再也方平曰周世宗河北盐犯辄处死太祖征河东还父老泣诉愿以盐课均之两税而弛其禁今两税盐钱是也岂非再乎仁宗曰卿语宰相立罢之方平曰法虽未下民已户知之当直以手诏罢之不可自有司出也仁宗大喜命方平宻撰手诏下之河朔父老相率拜迎作佛老防者七日以报上恩还为翰林学士承防神宗即位除防知政事方平丁父忧免丧拜观文殿学士留守西京知陈州时方置条例司行新法方平因陛辞极论其害神宗谓曰能复少留乎方平曰退即行矣请老以太子太保致仕卒諡文定方平慷慨有气节善属文数千言立就
　　张璪字防明举进士累擢三司副使迁右正言璪建言天地合祭议者不一窃谓阳生于十一月隂生于五月以冬至日祀天于地上之圜丘夏至日祭地于泽中之方丘此万世之不可易也自是南郊北郊之议兴焉元丰五年为中书侍郎元祐末卒璪初名琥更为璪云
　　张舜民字芸叟邠州人也举进士为襄乐令王安石行新法舜民上书谓裕民所以穷民彊内所以弱内辟国所以蹙国以堂堂之天下不当与小民争利时皆壮之元祐初司马光举舜民才气秀异刚直敢言召试秘阁校理除监察御史上疏论西夏彊臣争权戎心桀骜岂宜加以爵命当兴师问罪徽宗即位除諌议大夫寻为吏部以龙图阁待制知定州坐元祐党落职累复集贤殿修撰致仕以卒舜民少慷慨善论事自号浮休居士如王介甫哀词题庾楼诸诗皆佳句也绍兴初追复寳文阁直学士
　　张商英字天觉蜀州新津人也中进士第调通州簿章惇荐其才召对除光禄寺丞权检正中书礼房公事加太子中允监察御史里行是时神宗厉精政事廷臣有言惬意者骤见进用商英上疏曰陛下即位以来更张改造者数十百事其最大者三事也一日免役二曰保甲三曰市易三者得其人缓而讲之则为利非其人急而成之则为害臣愿陛下与大臣宜安静休息行之茍一事未已一事复兴虽使禆谌适野而谋思【阙】持筹而筭终莫见其成也哲宗立除开封府推官时朝廷稍更新法之不便于民者商英上书言三年无改于父之道可谓孝矣今先帝陵土未干即议更变得为孝乎绍圣元年以右正言迁左司諌徽宗立除中书舍人大观四年蔡京罢相除龙图阁学士知杭州赐对奏曰神宗修建法度务以去害兴大利而已今诚一一举行则尽绍述之美法若有不可不变但不失其意足矣寻除中书侍郎拜右仆射乆旱彗出天心是夕大彗不见徽宗喜亲书商霖字以赐之复观文殿大学士卒商英学浮图法自号无尽居士
　　张康国字賔老维人也初入太学俊誉霭然举进士为兖饶二州教授召为左司贠外郎除尚书左丞徽宗甚器重之知枢宻院先是西北邉帅辟官或任非其人康国叹曰邉塞尤当择人诚得人边鄙无患奈何欲私所厚善乎终于位諡文简
　　张载字子厚长安人也学古力行笃志好礼为关中士人之宗世所谓横渠先生者也少时喜谈兵年十八以书谒范仲淹仲淹责之曰儒者自有名教可学何事于兵因劝学中庸载感其言益穷六经举进士为祁州司法防军神宗召见问以治道对曰为政不以三代为法者终茍道也除崇文检书他日见王安石问以新政所安答曰公与人为善则人将以善归公如教玉人琢玉则有不受者矣以疾求去遂筑室南山下敝衣蔬食召还同知太常礼院议礼于有司又不合复以疾请归道病卒载着正防一书行于世
　　张耒字文潜楚州淮隂人也防頴异能为文从蘓轼学轼见其文爱之举进士为临淮簿夀安尉咸平丞轼亦深知之称其文汪洋澹泊有一倡三叹之声云召为太学録元祐初为正字迁著作佐郎改著作郎兼史院检讨在馆八年顾义自守泊如也擢起居舍人请郡以龙图阁知润州徙宣州责监黄州酒税徙复州起为通判黄州移知兖州召为太常少卿甫数月复以直龙图阁知颍州又徙汝州复坐元祐党落职主管明道宫初耒在颍闻蘓轼之讣以师弟子礼举丧言者以为言遂贬房州别驾五年得自便居陈州寻主管崇福宫卒　曽慥云文潜与鲁直少防无咎号为四学士并从东坡防名闻当世自坡发之文潜诗云滔滔如河汉之决山谷云文字江河万古流世以为知言　王明清云建炎末赠四学士俱为直龙图阁文潜生前绍圣初【阙】　　出此职盖甚乆亦有司一时之失也
　　张俞字少愚益之郫人也少嗜书好为诗尝举进士不中又举茂才异等不中属西戎犯边乃上书陈攻取十事诏以为校书郎而请授其父仍召俞赴阙俞不起乃上夷简书夷简甚重其言又下诏敦遣复不起其后大臣屡荐凢六诏起之卒不起遂隐青城山之白云溪文彦博守蜀髙其行田况继彦博尤重之毎见必倒屣尝谓僚佐曰斯人用之便可作正言司諌不用则岩谷一病叟耳性髙洁雅善清谈杜门著书有超然逺俗之志卒年六十五
　　张霭字伯云建州崇安人国初甞任御史生子峤字景山官歴尚书郎峤生仿字希古淳化间擢进士第仕终大中大夫太常少卿比部湜工部衮皆仿之子也族孙璋字汝圭好学乐善早预计偕晩尉石埭丞建寜居官以亷谨名处乡以长厚称
　　张浚字德逺成都人政和间中进士第靖康间召除太常簿建炎初除礼部侍郎二年知枢宻院事乌珠遁除右仆射平章事孝宗即位封魏国公隆兴二年除少师保信军节度使薨諡忠献事业具本朝言行録子栻侍讲左司南轩先生　杓定叟户部尚书
　　张九成字子韶绍兴壬子擢进士第一人逊厚防厚皆其子也
　　张孝祥字安国绍兴甲戌擢进士第一人父祁尝为淮东运副




　　名贤氏族言行类稿卷二十五
<子部,类书类,名贤氏族言行类稿>
　　钦定四库全书
　　名贤氏族言行类稿卷二十六
　　宋　章定　撰
　　章【四百四十二】
　　姓纂姜姓齐太公支孙封鄣左传齐人降鄣子孙改为章氏章子齐威王将
　　汉书章邯为秦将项羽封为雍王王闗中
　　南史章昭逹字伯通吴兴人性倜傥轻财尚气累立战功为定州刺史文帝尝梦昭逹升台铉及旦告之后曰何以偿梦对曰当効犬马之用以尽臣节自余无以奉偿寻迁都督江州刺史位至司空
　　章华字仲宗通经史善属文后主时以忠谏获罪得名陈武宣章皇后　吴兴乌程人本姓钮父景明为章氏所养因改姓焉今族系亦广俟询问添入
　　唐章全益梓州涪城人少孤为兄全启所鞠母病全啓刲股膳母而愈及全启亡全益服斩衰断手一指以报不畜一僮仆处一室卖药自业居成都四十年号章孝子
　　章仔钧其先嵒仕晋永嘉中守泉州因家焉后唐季为建州刺史后由南安徙居建之浦城生子修修生仔钧仔钊仔钧甘贫好学居乡有贤行天祐间王审知守福州谦抑下士中朝避地者多依之仔钧往见投以三策审知大喜承制授髙州刺史检校太傅付以歩骑五千屯于浦城西岩山控制二淛之冲几二十年子孙因居岩之西村娶练氏生子十五人仁嵩仁彻仁郁三人皆能显仕得象友直子厚楶谊望之衡元振今枢宻良能大着良肱皆其诸孙也世传以为练氏保全二校隂徳之致【一校为王建封一校建人云姓郑】仔钊生四子复留南安诸孙亨铎移居西蜀梓绵之间亨铎之孙君陈甞为福建提刑向侍郎森疑是亨铎之后
　　宋朝章得象字希言生时父梦庭积象笏因以得象为名举进士为大理评事知玉山县寳元间拜相仁宗谓曰先太后临朝羣臣邪正朕皆防识之卿清忠无所附丽故大用也性端重在翰林十二年怡然自得处相位八年亲戚子弟皆抑而不进后封郇国公卒諡文简
　　章友直皇祐中近臣言其能文章善篆有防召试辞焉后太学篆石经近臣又荐之召往经成除试将作监主簿不就王荆公铭其墓曰昔列御防庄周当文武末世哀天下之士沈于得防防于毁誉离性命之精而自托于大伪以争湏臾之欲故其所称述多谓【阙】
　　若友直者似之矣
　　章惇字子厚当始生族父得象竒其风骨以为必贵举进士甲科知商洛县尝与苏轼同游南山抵仙逰潭潭下临絶壁万仭岸甚狭子厚推轼下潭书壁轼不敢子厚履险而下以漆墨濡笔大书石壁上曰苏轼章某来轼拊子厚之背曰子厚异日得志必能杀人厚曰何也轼曰能自拚命者能杀人也子厚大笑元丰间拜门下侍郎知枢宻院事　哲宗亲政召拜左仆射后封申国公子援持皆擢甲科诸孙杰潜泳深解洽【阙】　梓等相继登第
　　章楶字质夫始以世父得象廕为将作监主簿旋复举甲科知陈留县以最擢提举湖北刑狱稍迁直龙图阁知庆州后守泾原四年凡置州一城砦九夏人剉衂复旧境　徽宗即位除同知枢宻卒諡庄敏七子縡综綡绾綖縯缜　縡登进士第厯官戸部员外郎出为淮东提刑防蔡京更钞法江淮富商变为流丐赴水死相继縡上言变法误民乞如初以存大信京怒逐之綡尝转漕陜西孙觌为铭其墓时言者【阙】
　　之孙潭之子也
　　东坡先生与子厚帖云某自得罪以来虽至亲骨肉未肯有一字来徃忽赐书存问甚厚忧爱深切感叹不可言也某所以得罪乎时惟子厚与子由极口见戒反复甚苦而某强狠自用不以为然追思所犯真无义理而公乃疑其再犯岂有此理哉然异时相识但过相称誉以成吾过一旦有患难无复有相哀者惟子厚平居遗我以药石及困急又有以救恤之真与世俗异矣　与质夫帖云屡承下访刍荛不肖岂复有所见出公之意表者但窃闻一事公防用香药皆珍异之物极为畨商坐贾之苦葢近嵗始造此列公若一奏罢之虽不恱者众然于隂徳非小补也某与公皆髙年实无复丝毫有求于人者所孜孜慕望唯及物之功以资前路不厌多尔非质夫岂出此言千万裁察
　　慎静以处忧患非公爱我之深何以及此谨书之座右也桞花词妙絶使来者何以措辞本不敢继作又思公正桞花飞时逺出廵按坐想四子闭门愁断故冩其意次韵一首寄去亦可勿示人也
　　多日不奉书状庇如昨但侍者病亡旅怀不免牢落方营之更何可了目前纷纷须已事乃释然耳有诗悼之其畧曰伤心一念还前债弹指三生断后縁恐公欲知鄙意不深念也数日前风淫雨继作寓居墙穿屋漏草市已在水底蔬肉皆阙方振履而歌商颂书生强项类如此想闻此捧腹掀髯一絶倒也
　　朝云丰湖上栖禅寺松林中前瞻大圣塔日闻钟梵墓得如此不负其宿性顷尝学佛法于泗上比丘尼义空亦粗知大意且死诵金刚经四句偈乃絶因公记怜之故一报也
　　右东坡先生所与申公丞相庄敏枢宻数帖后有苏迈大观四年八月二十九日嘉兴幕下跋语定敬附之二公传后庶有以见前軰相与无间于忧患之际者如此
　　章谊绍兴七年试戸部尚书后除端明殿学士知建康章望之字表民浦城人也好学有文用从父得象廕为校书郎监杭州茶库逾年辞疾去举贤良得象在相位以嫌扼之遂不复仕浮游江湖犯艰苦以营衣食不自悔欧阳脩韩綘呉奎刘敞范镇同荐其才除佥书建康军节度判官不赴又除知乌程县趣令受命固辞
　　章衡字子平嘉祐二年擢进士第一通判湖州厯守临江汝颍濵真定滁秀襄曹河阳越阳庐宣十四州终宝文阁侍制帅真定时滹沱河每春弥漫为民患衡为横隄二十余里以障其冲突民获安处甚怀之乡本云太傅公之下徙居括苍者有三焉龙泉之横塘丽水之东乡青田之界首是以又有自括苍而移霅者数世既逺莫得而详焉思亷者括苍人自赞其喜神云狂走兀坐端立静眠黙而不黙颠而不颠漏身无脱且守三田人以为怪我以自然思亷得道灵异之事见于处州天庆章真人画象石刻
　　章服乾道间为侍御史吏部侍郎闻亦是仔钧之后章元振字时举仁嵩之后登进士第建炎初知邵武军防宁县盗贼四起而乡兵寡弱元振度公私之力不足抗贼遂防险立砦迁民帑庾于其中率百姓坚守阖境获全后知潮州二广去朝廷逺官吏奉法者鲜元振一以法从事民作歌謡美之移守肇庆监司荐其治绩迁广东提举常平元振与秦桧为同年生桧当轴久甘于逺宦未尝以私书干之也【见建安志并忠兴纪事】子才邵笃学能文两预乡贡以父廕补官尝守临
　　贺辰阳少年谒山杨先生时山诲以熟读论语将论仁处仔细翫味而躬行之自后日用践履莫非所闻所知者故世目为笃实君子性喜赋诗题严子陵钓台有云短棹夷犹七里滩人亡依旧水光寒汉家名节君知否尽在先生一钓竿过清逺大家峡云岩头风急树欹斜溪畔渔樵十数家老尽徃来名利客年年秋水映芦花晩岁闲居时与晦公朱先生游荆州之行晦翁饯之诗曰雄藩荆楚地自古国西门客有筹邉畧人知幕府尊云云刘清之和云谁云两州牧择笏望辕门渠亦髭须好公今徳义尊【见黄永存大监所着行状】
　　唐桞子厚记其先友六十有四人自姜公辅而下功名事业见诸史传者过半定先辰阳公时交友皆天下士徃来亲墨什袭具在共四十有九人道徳勲名其视姜公辅之俦固已凌厉超越而先君虽微实与荣也定肃列宦位于右
　　陈丞相【俊卿】　叶丞相【颙】　王丞相【淮】　周丞相【必大】京丞相【镗】　谢叅政【字开之】叶枢宻【义问】　析枢宻【彦质】林尚书【大鼐】　韩尚书【元吉】　张尚书【大经】　张尚书【杓】洪内相【迈】　朱待制【熹】　林侍郎【机】　韩待制【驹】李侍郎【安国】　顔侍郎【度】　应侍郎【孟明】　刘侍郎【国瑞】周侍郎【武】　章侍郎【焘】　苏给事【峤】　张侍讲【栻】陈舍人【居仁】　熊舍人【克】　林侍御【行可】　徐察院【诩】苏大卿【谔】　施大卿【温舒】　詹大卿【体仁】　王大卿【齐舆】汪大卿【作砺】　邵祭酒【知柔】　李提举【若川】　黄太监【永存】陈左司【仲谔】　黄右司【适】　郎中【自得】　黄郎中【公度】娄宫师【夀】　林郎中【枅】　虞郎中【似良】　赵郎中【不逷】吴郎中【冲】　刘湖州【清之】　黄敷文【仁荣】　吕宝文【企中】沈运使【度】
　　康【四百四十三】
　　康继英字伯雄保裔战殁特授六宅使后为桂州观察使继英谓戎人虽内附而终蓄奸谋乃大索其所反覆者荡除于是威震西鄙继英严于驭军而厚于抚宗族故其卒也家无余财
　　苌【四百四十四】
　　姓纂左传周大夫苌之后大厯有奉天尉苌总
　　五代苌从简陈州人也事晋为军校力敌数人善用槊庄宗用兵攻城从简多为梯头庄宗爱其勇以功累迁步军都指挥使庄宗与梁军对阵梁军有执大旗出入阵间者庄宗登髙丘望见之叹曰彼猛士谁能为我取之者从简因前请徃庄宗惜之不许从简潜率数骑驰入梁军夺其旗而还军中皆鼓噪庄宗壮之赐与甚厚从简尝中流矢镞入髀骨命工取之工无良药欲凿其骨人皆以为不可从简遽使凿之工迟疑不忍下从简叱其亟凿左右视者皆若不胜其毒而从简言笑自若后降晋厯镇忠武武宁入为左金吾卫上将军卒
　　常【四百四十五】
　　姓纂卫康叔支孙封常邑因氏焉一云黄帝臣常先后
　　前汉常惠太原人自奋应募随苏武使匈奴拘留十余年还拜为光禄大夫奉使乌孙封长罗侯　后为典属国明习外国事勤劳数有功卒諡壮武
　　魏志常林字伯槐自非手力不取之于人　带经耕鉏梁习荐州略名士于太祖以为南和宰治化有成超迁博陵太守幽州刺史所在有绩　魏初拜尚书转大司农时论以林节操清峻欲致之公辅林遂称疾笃拜光禄大夫能不繋心于三司以大夫告老美哉
　　北史常爽字仕明少而聪敏严正有志槩家人僮未尝见其寛诞之容　明习纬侯五经百家多所研究置舘温水之右教授门徒七百余人号为儒林先
　　生髙允称之曰文翁柔胜先生刚克立教虽殊成人一也　孙景字永昌雅好文章初为协律博士后为雍州録事参军带长安令甚有恵政人吏称之召还修仪注兼中书舎人善与人交终始若一澹于荣利不事权门耽好经史爱翫文辞清徳自居不事家业
　　唐常衮京兆人及进士第不妄交游为中书舍人文采赡蔚长于应用誉重一时鱼朝恩倚宠兼判国子监衮奏成均之任当用名儒不宜以宦官领职　又天子诞日诸道争以侈丽献衮以为若易刍粟以减贫民之赋天下之福也代宗嘉纳拜门下侍郎同平章事衮苛细而以清俭自贤　元载王缙之为相也上日赐以内厨御馔遂为故事衮与朱泚上言餐钱已多乞赐停馔许之衮又欲辞堂封同列不可而止时人讥衮以为朝廷厚禄所以飬贤不能当辞位不当辞禄　司马温公曰君子耻食浮于人衮之辞禄亷耻存焉与夫固位且贪禄者不犹愈乎诗云彼君子兮不素餐兮如衮者亦未可以深讥也　建中初为福建观察使始闽人未知学衮至为设乡校使作为文章亲加讲导与为客主钧礼观游燕飨与焉由是俗一变岁贡士与内州等卒后闽人春秋配飨衮于学官云
　　常达陜州人从髙祖征伐帝曰君忠节正可求之古人五代常思字克恭太原人也初从唐庄宗汉髙祖入立领武胜军节度使初思微时周太祖方少孤无依食于思家以思为叔后思与周太祖俱遭汉以取富贵周太祖已即位每呼思为常叔拜其妻如家人礼广顺间徙镇归徳
　　宋朝常安民字希古蜀人也防頴悟力学举进士为成都府教授代还上书论强国之本元祐中公卿荐其才召为太常博士迁太常正丞开封府推官绍圣初召对极论元祐言者以熈丰为非今日言者以元祐为非是皆一偏也愿择其中又论蔡京奸足以惑众辩足以饰非巧足以移夺人主之视听力足以颠倒天下之是非内结宦侍外连台谏合党缔交以图柄任陛下不早逐之它日悔将安及董敦逸再为御史复欲弹苏轼兄弟安民止之敦逸乃言安民主元祐谪监滁州盐酒务除永兴路提防刑狱蔡京用事改通判郓州入党籍卒
　　常秩字夷甫颍州汝隂人也长于春秋居于陋巷二十余年澹如也欧阳修王安石闻而称之士论亦翕然归重嘉祐中修荐于朝以为颍州教授又除国子监直讲又以为大理评事知长葛县皆不赴于是声名愈髙神宗闻其名诏有司以礼敦遣入对神宗问曰当今何以免民冻馁秩言法制不立当今之大患也熈宁七年除宝文阁待制兼侍读归颍卒初秩隠居求志不肯出仕世以为髙及介甫更新法秩以为是被召遂起云
　　庄【四百四十六】
　　姓纂芊姓楚庄王之后以諡为姓楚有大儒庄生六国时为漆园吏庄周著书号庄子齐有庄贾周有庄辛
　　新序白公之难楚人庄善者辞其母将徃死之其母曰弃其亲死其君可谓义乎庄善曰吾闻事君者内其禄而外其身今所以飬母者君之禄也身安得无死乎
　　史记庄子人名周尝为漆园吏其学无所不闚著书十余万言诋孔子之徒明老子之术自王公大人不能器之终身不仕
　　匡【四百四十七】
　　姓纂左传鲁匡邑宰匡句须之后庐山记威王时有匡裕先生
　　史记匡衡东海人也从博士授诗数射防不中至九乃中丙科后迁御史大夫为丞相封乐安侯十年之间不出长安城门而至丞相　汉书云孔稚圭诸儒为之语曰无说诗匡鼎来匡语诗解人頥　当世少双子咸亦明经歴位九卿家世多为博士者
　　南史孝义匡昕字令先有至性母病亡已经日昕奔还号呌母即苏皆以为孝感所致【见觧叔谦传】
　　强【四百四十八】
　　姓苑丹阳有强氏将石赵常山太守强容
　　北史艺术强练
　　唐强循字季先凤州人累迁雍州司士叅军华原无泉人畜多渇死循教人渠水以浸田一方利之号强公渠
　　皇朝强献明字可季汪藻尝铭其墓曰钱塘强氏以文学显熈宁间有子五人曰浚明渊明伟明陟明献明兄弟复以文学踵相蹑登进士第渊明入翰林为学士承防諡文献浚明自尚书郎奉使吴中伟明陟明皆有名绩以没献明召掌戸部架阁文字浚明子行父亦能世其家
　　郎【四百四十九】
　　姓纂鲁懿公孙费伯城郎因居之子孙氏焉
　　后汉郎觊字雅光父宗学京氏易能望气占吉防觊少父业兼明经典昼研精义夜占象度顺帝时拜章论灾异后拜郎中辞病不就
　　北史郎基字世业泛涉文籍尤长吏事仕齐为侍御史不惮权威后带颍川郡守积年案状数日判尽　条网既踈狱讼清静　清慎无所营求尝语人云任官之所木枕亦不须作况重于此乎唯颇令人冩书潘子义遗之书云在官冩书亦是风流罪过　子茂字蔚之七岁诵骚雅日千余言以博学称除卫国令厯年辞讼不诣州省开皇中迁戸部侍郎
　　节义郎方贵弟双贵方贵尝为舟人折臂双贵恚恨遂殴杀舟人执送州县兄弟争坐死隋文特原其罪表其门闾后为州主簿
　　唐郎余令定州人祖頴字楚之与兄蔚之俱有名余令擢进士第授霍王府叅军从父知年亦为王友元轨曰郎家二贤皆入府不意培塿而松柏为林也　徙幽州録事叅军有为浮屠者积薪自焚长史率官属将观余令曰违蔑教义公当察之长史按之果得其奸
　　郎余庆为吏清而刻于法髙宗时为万年令道无拾遗
　　方【四百五十】
　　姓纂周大夫方叔之后风俗通云方雷氏之后
　　唐方干隠居鉴湖任情渔钓有诗集一编葛常之尝称其野渡波摇月空城雨翳钟之句
　　方字达源严之桐庐人元祐中为御史三子元修元若元矩皆有才名于宣政间元修宣和末曾入徐择之大名幕府元若尝为右史少卿元矩亦典郡元修子即务徳也
　　莆田诸方唐末一名琡者来于光州之固始一名阅者元居白杜塘之西一名达者五代间为泉州长史因家于方山及游洋镇琡之下则有谨言尝为谏议大夫阅之下则有防终显谟阁待制子容守恵州东坡时谪居与之徃还家藏坡公墨迹甚富容长孙畧崇宁间登进士第厯潮琼二州广东运副达之下则有偕为天章阁待制充江淮发运三家之后时有登科者
　　方崧卿字季申亦莆田居不知何别也隆兴初登进士第继中教官厯守南安庐陵广东提刑转漕广西京西莆田人物志谓其平时接物和气三十年安分有守始终所得禄俸半为抄书之费子信孺今倅肇庆商【四百五十一】
　　姓纂殷或号曰商以国为氏鲁有商瞿仲尼弟子秦有卫鞅本卫公子也受封于商子孙氏焉
　　国语夫成天地之大功者其子孙未尝不章虞夏商周是也商契能和合五教以保于百姓其后皆为王公侯伯
　　左传襄二十三年齐侯伐卫商子车御侯朝商子游御夏之御防
　　史记商瞿鲁人字子木孔子传易于瞿
　　商泽家语曰字子季
　　昌【四百五十二】
　　风俗通云黄帝子昌意之后
　　南史昌义之乌江人少有武干梁武帝用为辅国将军每战必克大破魏军进号军师将军又为徐州刺史为将能得人死力及居藩任吏人安之
　　名贤氏族言行类稿卷二十六
　　钦定四库全书
　　名贤氏族言行类稿卷二十七
　　宋　章定　撰
　　黄【四百五十三】
　　姓纂陆终之后受封于黄后为楚所灭以国为氏
　　史记黄歇楚人也封为春申君既相楚与孟尝君等方争下士招致賔客以相倾夺辅国持权客三千余人其上客皆蹑珠履　新序云楚使黄歇使于秦秦昭王方使白起与韩魏共伐楚黄歇适至闻其计上书于昭王昭王乃止黄歇受约归楚解弱楚之祸全强秦之兵黄歇之谋也
　　黄霸淮阳人也为颍川太守治以礼义道不拾遗男女异路狱无重囚赐爵关内侯召为京兆尹后至丞相汉书云霸字次公为颍川守力行教化而后诛罚
　　咸称神明　不易聋丞　田者让畔治为天下第一霸材长于治民及为相功名损于治郡　所居民富所去见思【循吏传】
　　后汉黄宪字叔度汝南人陈蕃周举尝相谓曰时月之间不见黄生则鄙吝之萌复存乎心郭林宗曰叔度汪汪若千顷波澄之不清淆之不浊　初举孝防又辟公府暂到京师而还竟无所就　隤然其处顺渊乎其似道
　　黄琼字世英江夏人公卿多荐之公车征拜议郎迁尚书仆射初随父在台阁习见故事及后居职练逹官曹争议朝堂莫能抗夺转太尉封邧乡侯居公位举奏州郡素行贪汚至死徙者十余人海内由是翕然望之
　　黄琬字子琰琼之孙幼而辩慧对日食云日食之余如月之初迁五官中郎将
　　黄允字子文以隽才知名郭林宗见而谓曰卿有絶人之才足成伟器然恐守道不笃将失之矣　后司徒袁隗欲为从女求姻见允而叹曰得婿如是足矣允闻而黜遣其妻夏侯氏妇辞去数允隐匿秽恶十五事允以此废于时
　　酷吏黄昌字圣真拜宛令政尚严猛好发奸伏大姓战惧皆称神明迁蜀郡太守宿恶大奸皆奔走他境
　　黄香字文疆江夏人九歳失母思慕憔悴乡人称其至孝京师号曰天下无双江夏黄童　除郎中肃宗诏香诣东观读所未尝见书累迁尚书令后以为东郡太守上防让曰臣少为诸生典郡从政固非所堪
　　蜀志黄忠字汉升勇毅冠三军为后将军疆挚壮猛用作牙
　　黄权字公衡在蜀为镇北将军降魏为车骑将军司马宣王问曰蜀中有卿辈几人又曰黄公衡快士也
　　吴志黄葢字公覆零陵人凢守九县所在平定赤壁之役建策火攻后加偏将军为江表之虎臣
　　晋艺术黄字始长妙天文秘术兼博覧经史
　　南史黄回拳防果劲勇力兼人
　　黄法字仲昭少劲防有胆力以战功授平南将军后为豫州刺史
　　唐黄碣闽人喜学问轩然有志向同列有假其笔者怒曰是笔它日当断大事不可假董昌为威胜军节度使表碣自副及昌反碣谏曰大王防田亩位将相不尽忠王朝乃自尊大诛灭无种矣
　　宋朝黄履字安中邵武人也少逰太学举进士召试为馆阁校勘后御史中丞相时大臣有罪罚金履奏贾谊有言遇之以礼则羣臣自喜婴之以亷耻则人矜莭行羣臣且然况大臣乎故罪有可恶黜之可也可恕释之可也岂可以罚金示辱哉御史翟思言事有防诘所自履谏曰御史以言为职非有所闻则无以言今乃究其自来则人将惩之而台谏不复有闻矣恐失开言路之意事遂寝哲宗即位请外知越州召还复为御史中丞上章乞黜责吕大防之党以正典刑徽宗即位召拜尚书右丞
　　黄葆光字元晖歙州黟县人也少孤刻志于学崇寕初以朝廷遣使航海抚谕髙丽使副辟之以行补官调齐州司理防军近臣荐其才召迁监察御史左司谏言事切直防归明人李良嗣撰北征録平边书规进用命以为秘书丞葆光上疏论五不可谓良嗣以防黠忿鸷之资犯肆赦不原之罪亡命沙漠免死而已妄作平边等书万一语泄致生嫌疑为患不细秘书省圗书之府以外人为之有累国体时三省宻院史贠猥杂葆光言非元丰旧制今奉入则越从班品秩则几执政轻蔑名器蠧秏国用无敢谁何吏疆官弱未有如此徽宗嘉纳之于是非元丰法所载一切罢去因入对徽宗以旱干为念葆元退而上疏曰人君有屈己逮下之心而人臣无归美报上之意者致隂阳之变人君有惠慈恻怛之心而人臣无柔顺钦承之意者致隂阳之变葆光天资刚正尚气节善论事防文切理不为横义所移
　　黄庭坚字鲁直洪州分寕人幼警悟读书数过辄成诵舅李常见之以为一日千里举进士调叶县尉又为大名府国子监教授初苏轼见庭坚诗于孙觉之坐上异之后遇李常于济南见其诗以为超逸絶尘独立万物之表者由是声名始震召为校书郎为神宗实録检讨官始庭坚与秦观张耒晁补之皆防苏轼之门号四学士一文一诗出人争传诵之纸价为髙而庭坚之诗尤妙晩节位益黜名益髙世以配苏轼谓之苏黄庭坚尝游灊皖乐山谷寺石牛洞之林泉因自号山谷道人天下皆称曰山谷而不名字之先苏轼尝荐庭坚自代其略曰瑰玮之文妙絶当世孝友之行追配古人世以为实録云今大卿荦通守荣寺簿防闻皆先生之后
　　黄公度字师宪莆田人父静尝为京畿提举公度绍兴间御试第一人不偶时相乆方召为考功员外郎有知稼翁集十二卷陈正献洪内翰为序防公度喜作诗倅肇庆日与定之先生唱和有句云嗜酒扬雄官拓落耽诗沈约瘦伶俜何时把臂论今古经库劳君一启扄子浩尝知邵州銊亦俱登科乃公度之诸孙也【见莆阳志】
　　黄裳字冕仲南劒州人元丰间擢进士第一人官终尚书赠端明殿学士自叙其平生所为文云演峯之下劒浑之濵予家在焉牛斗之光上下相照风雷之信有时变现而予常以自适独游乎其间或曳履以穿云或拏舟而泛月惟意所在乘兴而言收拾遗藁得若干卷故以演山名其集王温州恱为志其首
　　黄中美字文昭其先自光州徙闽遂为昭武人元祐间登进士第厯官朝议大夫信徳府司録事晦翁朱先生尝志其墓曰熈寕以来羣小相师士大夫酣豢之余心志溃烂不可收拾宜其祸变危廹而皆不知以为忧仓卒迎降而皆不知以为耻弃君叛父奉赋称臣而皆不知以为辱也而犹复有如公者出于其间金人入城官吏拜降惟恐居后公独奋然誓死不屈变姓名匿里巷中冦退乃出还次京师适遭变故城中拥张邦昌而立之一时公俛首听命公独感愤投檄致其事以去子永存字坚叟以才有闻于世上闻其名召为尚书郎军器坚出为淮南转运副使孙朋今为南雄守曾孙大金陈亮榜登科改秩见待南城之次
　　臧【四百五十四】
　　姓纂鲁孝公子彄食采于臧是为僖伯
　　家语好生篇漆雕凭曰臧氏家有守焉名曰蔡文仲三年而为一兆武仲三年而为二兆孺子容三年而为三兆【文仲鲁大夫臧孙辰也武仲臧孙纥也子昭伯从弟臧防】
　　顔回篇顔回问曰臧文仲武仲孰贤子曰武仲贤哉国语鲁语篇鲁饥臧文仲言于庄公曰君盍以名器请籴于齐公曰谁使对曰辰也备卿臣请如齐
　　仲尼曰有臧武仲之知不容于鲁
　　左传隠五年公将如棠观鱼臧僖伯谏曰凡物不足以讲大事其才不足以备器用则君不举焉【僖伯鲁公子彄之子也】
　　桓二年取郜大鼎于宋纳于太庙臧哀伯谏周内史闻之曰臧孙逹其有后于鲁乎君违不忘諌之以徳【哀伯僖伯之子名达曰臧孙氏】臧宣叔臧孙许也【文仲子】
　　襄十七年齐侯代我北鄙师自阳闗逆臧孙至于旅松鄹叔纥臧贾臧畴帅甲三百宵犯齐师
　　后汉臧宫字君翁颍川人从光武征战诸将称其勇从破羣贼数防阵郤敌拜辅威将军谨信质朴常见任用封朗陵侯抚鸣劔而抵掌志驰伊吾之北
　　魏志臧洪字子源父旻厯中山太原太守所在有名洪举孝亷为郎太守张超请为功曹称其才略智数海内竒士也又曰子源天下义士
　　臧霸字宣髙执义征暴清定海岱功莫大焉迁镇东将军位特进毎有军事常咨访焉
　　南史臧焘字徳仁宋武敬皇后兄少好学善三礼操行为乡里所称武帝拜为太常虽外戚贵显而弥自冲约所得禄俸与亲戚共之子防为宜都太守防子凝之学渉有当世才文帝引见时上与何尚之论铸钱事凝之便于其语次对传僧祐止之凝之大言曰明主难再遇便应尽行所懐上与徃复十余反辞防有诠序上深赏焉后为尚书左丞子寅次子棱后为叅军棱子严字彦威幼有孝性居父忧以毁闻孤介未尝造请多所谙记尤精汉书厯义阳武寕郡守郡界蛮左独以数门生单车入境羣蛮悦服严族叔永甄丁所生母忧三年庐于墓侧厯江夏太守子盾字宣卿累迁御史中丞公性强甚称职后为中领军管天下兵要监局事盾为人敏赡有风力长于拨繁职事甚理盾弟厥字献卿为晋安太守郡居山海常结聚逋逃上以二千石讨捕不防止厥下车宣化防党皆襁负而出自是居人复业然政严百姓谓之臧彪前后再兼中书通事舎人卒于兼司农卿所掌之局大事及兰台廷尉所不决者敕并付厥辩断精明咸得其理卒后有挝登闻鼓诉求付清直舎人帝曰臧厥既亡此事便无所付其见知如此子操尚书三公郎
　　臧熹字义和焘之弟也习骑射志立功名后领建平巴东二郡太守领竒兵平城都子质字含文出为建平太守甚得蛮楚心又厯巴东太守吏人便之年始三十屡居名郡好言兵文帝谓可太任以为徐兖二州刺史魏太武攻旴质为辅国将军救之报大武书以童謡言冦马饮江水佛狸死卯年云云太武卒觧围而去上嘉质功以为雍州刺史
　　隐逸臧荣绪纯笃好学隐居京口教授自号披褐先生
　　仓【四百五十五】
　　姓纂黄帝史官仓颉之后春秋时周有仓葛
　　左传僖二十五年晋啓南阳阳樊不服仓葛呼曰徳以柔中国刑以威四夷宜吾不服也
　　魏志仓慈字孝仁为长安令清约有方吏民畏而爱之迁炖煌太守抑挫权右抚恤孤羸一嵗决刑曾不满十人民夷翕然称其徳惠恤理有方为魏代之名守
　　北史孝行仓防居母忧毁瘠见称州里诏标门闾
　　唐【四百五十六】
　　姓纂帝尧陶唐氏之后裔封唐侯周成王灭唐子孙以国为姓又左传唐成公国于比阳今唐州是也
　　左传僖十五年晋饥秦伯饩之粟曰吾闻唐叔之封也箕子曰其后必大晋其庸可兾乎
　　尚书微子之命唐叔得禾异亩同颖献诸天子王命唐叔归周公于东作归禾【唐叔成王母弟后封晋】
　　荀子非相今之世梁有唐举相人之形状顔色【相李斯蔡泽者】新序齐楚攻魏魏使人求救于秦秦救不出魏人有唐且者年九十余谓王曰老臣请西说秦令兵先臣出可乎魏王曰敬诺遂约车而遣之且见秦王秦遂发兵救之又秦兴兵欲攻魏司马唐且谏秦君曰段干木贤者也而魏礼之天下莫不闻无乃不可加兵乎秦君以为然乃按兵而辍
　　后汉方术唐檀字子产少游太学习易诗春秋尤好灾异星占教授常百余人
　　晋唐彬字儒宗有经国大度而不拘行检累迁郡别驾去奉使诣相府计事于时僚佐皆当世英彦见之莫不钦恱有廊庙材除尚书水部郎出补邺令道徳齐礼朞月化成迁弋阳太守明设禁防百姓安之以平吴之功为右将军
　　北史唐和字幼起初臣蠕蠕后归魏太武优宠之待以为上客为济州刺史甚有称绩征为内都大官评决狱讼不加捶楚察疑窦者甚多丗以是称之
　　唐邕字道和少明敏有才干仕齐除中书舎人文宣尝望并州城曰此何等城或曰金城汤池帝云我谓唐邕是金城此非也在齐一代典执兵机为赵州刺史抑挫豪强公事甚理位至尚书令
　　唐永少耿介有将帅才读班超传慨然有万里之志在魏为北地太守与贼战未尝败北时语曰莫陆梁恐尔逢唐将迁为幽州刺史夷人送者当路遮留数日始得出境子瑾字附璘博涉经史雅好属文雍容富文雅周文召拜尚书贠外转吏部尚书铨综衡流雅有人伦之鍳为蔡州刺史厯拓州硖州皆有徳化人吏称之
　　唐书唐俭字茂系并州人事亲以孝闻见隋乱隂说秦王建大计贞观初使突厥
　　唐次字文编建中初及进士第窦参数荐之参被贬次为辩谤略三篇上之后宪宗尝覧善之谓学士沈传师曰凢君人者宜所观省然编録未尽卿可广其书起周讫隋增为十篇更号元和辩谤畧
　　唐璿字休璟少孤授易于马嘉运礼于贾公彦举明经髙第圣厯中授凉州都督吐畨率骑冦凉州休璟被甲先登六战皆克西突厥举兵相攻安西道闭武后诏休璟计议屯置尽如休璟防后曰恨用卿晩后诮杨再思等曰休璟练知邉事卿辈十不当一盖休璟以儒者号知兵
　　唐临字本徳京兆人为万泉丞尉有轻囚乆系方春农事兴临说令可且出囚使就亩亩不许临曰有所疑丞执其罪令移疾临悉纵归与之约囚如期还狱俄持节按狱交州出寃系三千人累迁大理卿髙宗尝録囚临占对无不尽它日复讯余司断者輙纷诉不已独临所讯无一言帝问故答曰唐卿断囚不寃所以絶意帝叹曰为狱者固当若是乃自述其考曰形如死灰心若鐡石云临俭薄寡欲不好治第宅性旁通专务掩人过见妻子必正衣冠唐皎临之兄
　　唐绍神龙时为太常博士
　　宋朝唐介字子方荆南人也举进士迁著作郎为御史里行三司使张尧佐一日除四使介与諌官包拯等力争卒夺尧佐二使顷之复除介独争之不能得求全台上殿不许自请从不报于是劾宰相文彦博独专宰政凡有除授多非公议乞罢彦博而相富弼仁宗怒甚郤其奏不视且言将贬介介曰臣忠义愤激虽鼎镬不避也即贬介春州别驾蔡襄言贬介太重防仁宗亦中悔明日改英州别驾又明日彦博罢而介自是以直闻天下复召为殿中侍御史他日介奏曰臣继今言不行必将固争争之急或更坐黜是臣重累陛下愿听解言职后为龙图阁直学士英宗时召为御史中丞神宗即位迁给事中擢三司使遂拜参知政事介为人简伉以敢言见惮神宗谓其先朝遗直也故大用之既卒諡质肃子淑问义问待问嘉问之问淑问尝为御史
　　唐恪字钦叟钱塘人也四歳而孤举进士尝知榆次县有爱在民召对为提举河东常平徙江东转运判官防防柯献地命以屯田贠外郎往抚谕夷人始自疑裹甲以逆之恪尽撤兵卫独将驺卒数十人往夷人望见欢呼投兵听命入为右司贠外郎迁起居舎人恪言国家与契丹结好百有余年邉备益弛宜及今无事时以渐为之不然且有后悔徽宗曰卿勉为朕行即以为集贤殿修撰河北都转运使以右文殿修撰知沧州沧当河下流一日河决水至城下不没者三板恪率官吏乘城救防有塩塲正当下流使决之或曰塩法重水决而壊且得罪恪曰杀吾身而全一城吾之愿也命趣决之逾宿而水去城以得全除延康殿学士知潭州时方崇尚道家言恪入辞从容言曰孔子之所以为道者曰毋意毋必毋固毋我老氏之所以为道者曰去甚去奢去防今方士之言汗漫无稽宜无听用且皆市井之庸流耳岂足与语圣人之至道哉
　　唐庚字子西眉州丹棱人也善属文举进士稍用为宗子博士张商英荐其才除提举京畿常平庚为文精密通于世务作明治察言闵俗存旧等篇学者称之皇【四百五十七】
　　风俗通云三皇之后因氏焉左传郑大夫皇颉
　　左传襄九年宋使皇郧命校正出马工正出车备甲兵庀武守
　　襄十七年宋皇国父为太宰为平公筑台
　　宣十二年郑皇戌使如晋师曰楚使骤胜而骄郑师为承楚师必败
　　成十八年郑皇辰侵城郜取幽丘伐彭城
　　南史儒林皇侃吴郡人九丗祖皇象为青州刺史侃少好学尤明三礼孝经论语为国子助教梁武召入夀光殿说礼记义帝善之加散骑侍郎
　　三国皇象字休明幼攻书得其妙中国善书者不能及也【见广陵志】
　　光【四百五十八】
　　姓纂田光之后秦末子孙避地以光为姓
　　晋光逸字孟祖胡母辅之目为竒才俊器荐于东海王越以门寒而不召再荐越即辟焉与辅之等饮不舍昼夜时人谓之八逹后为给事中
　　汪【四百五十九】
　　姓纂汪芒氏之后礼记有汪踦鲁人也
　　汪藻字彦章状其先公行实曰汪氏轩辕皆古国名春秋时童子踦以功显鲁孔子韪之中间谱系不传至五季有自歙之黄墩徙婺源还珠者于公为九丗祖子孙因家焉用髙赀为江佐着姓汪縠字次元生子彦章孙觌仲益志其墓曰建炎绍兴间天子仗一劒出入兵间以建中兴之烈当是时公为中书舎人翰林学士一时之诏令往往多出公手学士大夫传诵以比陆宣公后斥居永州年益髙文益竒诗益工华妙精深与栁义曹相望于数百载后文章格力与其相上下子七人恬悟恪憺憻憘悻
　　襄【四百六十】
　　姓纂鲁庄公子遂号襄仲子孙以諡为氏
　　后汉襄楷字公矩好学博古善天文隂阳之术桓帝时宦官専权上疏论灾异之戒后举方正不就乡里宗之
　　桑【四百六十一】
　　姓纂秦大夫子桑之后以王父字为氏
　　晋书桑虞字子深仁孝自天父母防毁瘠骨立庐于墓侧五世同居闺门邕穆
　　唐桑道茂者寒人失其系望善太一遁甲术待诏翰林屡上言皆验
　　五代桑维翰字国侨河南人也为人丑恠身短而面长常临鉴以自竒曰七尺之身不如一尺之面慨然有志于公辅初举进士主司恶其姓与丧同音有人劝其不必举进士可以从它求仕者维翰慨然乃着日出扶桑赋以见志又铸铁砚以示人曰砚弊则改而他仕卒以进士及第晋髙祖灭唐而兴晋乃维翰之力也继拜平章事兼枢密使维翰状貎既异素以威严自持晋之老将大臣无不屈服
　　洋【四百六十二】
　　海陵有此姓自云洋川侯之后
　　芳【四百六十三】
　　风俗通云汉有幽州刺史芳乘
　　尝【四百六十四】
　　孟尝君之后
　　良【四百六十五】
　　郑穆公子去疾字子良孙良霄以王父字为氏汉有河问相良就又有良贺
　　汤【四百六十六】
　　殷汤之后以諡为姓宋有道人汤恵林
　　狼【四百六十七】
　　左传晋大夫狼曋齐有狼蘧疏河南官氏志叱奴氏改为狼
　　囊【四百六十八】
　　左传楚庄王子贞字子囊之后子孙以王父字为氏其孙令尹囊瓦字子常
　　苍【四百六十九】
　　风俗通云八凯苍舒之后
　　傍【四百七十】
　　西羌姓也
　　疆【四百七十一】
　　左传晋大夫疆劒后汉疆华又汉阳太守疆释之并见风俗通
　　羌【四百七十二】
　　晋石氷将羌迪之也
　　卬【四百七十三】
　　汉公卿表御史大夫卬
　　穰【四百七十四】
　　风俗通田穰苴诸田之族子孙因氏焉髙平姓苑云今髙平有穰氏














　　名贤氏族言行类稿卷二十七
　　钦定四库全书
　　名贤氏族言行类稿卷二十八
　　宋　章定　撰
　　程【四百七五】
　　姓纂颛顼重黎之后周程伯休父其后也
　　説苑孔子之郯遇程子于涂倾盖而语终日有间顾子路曰取束帛一以赠先生
　　史记货殖传程郑山东迁虏也能冶铸富埒卓氏前汉程不识为边太守出撃胡能正部曲行阵军不得自便然军虽烦扰虏亦不得犯并为汉名将【李广传】
　　后汉儒林程曾字秀升习严氏春秋著书百余篇皆五经通难于建初间举孝廉迁海西令
　　魏志程昱字仲徳有谋能断大事胆过贲育破走袁谭袁尚拜奋武将军　孙晓字季明为黄门侍郎
　　呉志程秉字徳枢博通五经孙权闻其名儒征拜太子太傅　太子登曰将顺其美正敕其恶诚所赖于傅君也
　　程普字徳谋性好施与喜士大夫领零陵江夏南郡太守迁荡防将军江表之虎臣也
　　晋书程卫字长少立操行疆正方严迁尚书郎侍御史在职皆以事干显补洛阳令歴安定顿丘太守凡所莅著绩
　　南史程灵洗字涤少以勇力闻以战功都督豫州刺史进号云麾将军号令分明与士卒同甘苦　子文季字少卿多干略果决有父风为超武将军御下严整军中服其勤干每战为前锋齐军深惮之谓为程彪
　　北史程骏字驎驹性机敏好学昼夜无倦容仕魏为著作郎献文引与论易老义谓羣臣曰朕与此人言意甚开畅　诏曰骏歴官清慎言事每惬门无挟货之賔室有懐道之士赐帛六百匹旌其俭徳骏悉散之亲旧性介直不竞时荣
　　唐程知节济州人事秦王从破王世充等后为隐太子譛之出为康州白秦王曰大王去左右手矣身欲全得乎知节有死不敢去事平迁右武卫大将军
　　程务挺洺州平恩人父名振髙祖使率兵经略河北即夜袭邺县俘男女千余人以归去数舍阅妇人方乳者九十余人还之邺人感其仁太宗征辽东召问方略不合防帝勃然诘之名振辩对益详帝意解谓左右曰房龄常在朕前见朕嗔余人色不能主名振生平未识我一旦诮譲而辞吐不屈竒士哉务挺少从父征讨以勇力闻为单于道安抚大使御突厥务挺善绥御士服其威爱突厥惮之不敢盗边
　　程异字师举京兆人以孝称第明经补郑尉精吏治厉已竭节至平章事尝议置廵边使宪宗问孰可者乃自请行身没官第无留赀世重其廉
　　程千里京兆人魁岸有力擢金吾卫大将军禄山反诏募兵河东即拜节度使会桥壊马颠为贼执仰首敕诸将曰为报诸将可失帅不可失城军中皆为泣下增备固守贼不能下
　　程表师宋州人母病十旬不褫带药不尝不进母终负土筑坟常有白狼黄蛇驯墓左每哭羣鸟鸣翔刺史状诸朝诏吏敦驾既至不愿仕
　　程俱罗灵州人以孝闻李华为作孝賛表其行
　　宋朝程琳字天球永宁军博野人也举服勤词学科中选召试除集贤院仁宗即位为三司戸部判官契丹使来以琳为接伴使契丹使萧蕴杜防蕴出坐图谓琳曰中国使至契丹坐位髙契丹使至中国坐位下请升之琳曰此真宗皇帝所定不可改也防曰大国之卿可乎琳曰南北两朝安有大小防不能对仁宗令与宰相议或曰此特细事尔将许之琳以为许其小必启其大力争之乃拜右諌议大夫权御史中丞知益州召知开封府禁中火下府使治之琳曰此天灾也不可以罪人仁宗为缓其狱卒无死者久之复知开封府明年为三司使时议者患民税多目吏得为奸欲除其名而合为一琳曰合而没其名一时之便后有兴利之臣必复增之是重困民也累迁吏部侍郎拜参知政事时元昊叛议者欲重贿唃啰使讨元昊因其地以与之琳曰使唃氏有其地是去一元昊得一元昊也曷若用间使二羌不相合岂不为中国之利乎皇祐元年拜同中书门下平章事知大名府琳持重不挠前后守魏十年魏人爱之卒谥文简琳为人严深长于政事平时议论不少下人至朋僚故旧饮酒笑歌不复有势位之间
　　程戡字胜之许州阳翟人也擢进士稍迁为侍御史知谏院以天章阁待制为陜西都转运使徙知渭州知瀛州契丹使过称疾求小帻见戡不许曰疾则可毋相见相见宜如礼使者竟不能屈进端明殿学士知益州召还为给事中参知政事英宗即位加安武军节度使横山酋豪请以兵乗塞而身以其属取灵夏归中国戡奏言谅祚数悖慢而多杀戮人人离心今其酋豪如此可许之时英宗不豫大臣重生事不从卒谥康穆
　　程振字伯起饶州乐平人也少有俊才未冠游太学张商英陈瓘张庭坚邹浩皆器之徽宗幸太学振以诸生髙第得官留为辟雍録钦宗受禅召拜吏部侍郎尝上言大臣不协议论多駮诏令轻改失其事机如金人拏兵且半年而兵不解者以和战之说未一故也裁抑冐滥如黑白易分而数月之间三变其说者盖庙堂不能忘私而多与其党为地故也今一人言之以为是而行一人言之以为非而止或出圣断隃度而不暇畴咨或用大臣偏见而遂形播告所以动未必善处未必宜乃輙为之反汗焉其势不得不尔也及金兵至河北力请诸路兵犄角撃之以牵其势且曰彼猖獗如此陛下犹欲守和议而不使之少有所惩创乎钦宗是其言而不能用也除开封尹为刑部侍郎金邀天子幸其营求索不已振被命督与梅执礼等四人同死之
　　程羽字冲逺深州陆泽人也少好学举进士太宗为开封尹以羽为判官太宗即位拜给事中知开封府未几出知成都府为政寛简蜀人便之以兵部侍郎致仕羽性淳厚凡事循谨太宗称其长者
　　程颢字伯淳西洛人也颢举进士为鄠县簿吕公着为御史中丞荐为监察御史里行前后进説甚多大要以正人心窒物欲求贤育才为先神宗尝使推择人材颢所荐十数而以张载与其弟颐为首言人主当防未萌之欲神宗拱手曰当为卿戒之哲宗立召为大宗正丞未行而卒始颢从周敦颐论学故其言曰道之不明异端害之也昔之害近而易知今之害深而难辨昔之惑人也承其迷暗今之入人也因其髙明自谓之穷神知化而不足以开物成务名为无不周徧而其实于伦理虽云穷深极防而不可以入尧舜之道天下之学非浅陋固滞则必入于此自道之不明也邪诞怪异之说竞起涂生民之耳目溺天下于污浊虽髙才明智胶于见闻醉生梦死不自觉也是皆正路之蓁芜圣门之蔽塞辟之而后可以入道颢有经济之术不幸早死文彦表其墓曰明道先生云弟颐
　　程颐字正叔以经术为诸儒倡四方从之游者甚众哲宗即位司马光吕公着上其行义于朝授汝州团练推官西京国子监教授颐力辞又以为校书郎召至京师除崇政说书颐在经筵以师道自居每侍讲色甚庄继以讽谏颐闻哲宗在宫中盥而避蚁因讲罢请曰有是乎哲宗曰然诚恐伤之耳颐曰推此心以及四海帝王之要道也崇宁初判西京国子监屏居伊阙山数年卒学者尊之称为伊川先生其门人游酢谢良佐吕大临杨明皆著名于世
　　彭【四百七六】
　　姓纂大彭为商诸侯以国为姓盖陆终第三子彭祖即大彭也
　　左传成十六年郑人闻有晋师告于楚救郑彭名御楚共王潘党为右
　　哀十七年子髙曰彭仲爽申俘也文王以为令尹实县申息封畛于汝惟其任也何贱之有
　　孟子彭更问曰后车数十乗从者数百人以食于诸侯不以泰乎
　　史记彭越昌邑人
　　前汉彭宣字子佩淮阳人治易张禹荐其明经有威重可任政事入为右扶风迁御史大夫封长平侯宣为人恭俭有法度【张禹传】
　　后汉彭宠字伯通南阳人
　　独行彭脩字子阳会稽人也父为盗所刼脩年十五拔佩刀持盗帅曰父辱子死盗曰此童子义士也辞谢而去
　　蜀志彭羕字永平
　　北史彭乐字兴骁勇善骑射从齐神武以军功除肆州刺史　防山之战获魏督将僚佐四十八人诸将乗胜撃魏大破之乐言于髙欢曰黑獭漏刃破胆矣
　　唐彭景直瀛州人景龙末为太常博士
　　宋朝彭乗字利建益州华阳人也举进士与同年生登相国寺阁顾望乡闗皆有从官之乐乗独怅然曰亲老矣安敢舍晨昏之奉以图一身之荣乎翌日奏乞侍养以归防凖荐召试为校勘迁秘书丞集贤校理求便亲得知普州旧制蜀人不许赴蜀官特恩自乗始其后修注阙中书拟人乗在选中仁宗曰彭乗恬退之士也遂用之知开封府为翰林学士卒
　　彭汝砺字器资饶州鄱阳人也少嗜学举进士为礼部第一王安石得其所着诗义善之以为国子监直讲擢太子中允监察御史里行汝砺首陈十事多人所难言者中人王中正李宪临边汝砺曰汉唐以兵付中人多致败事神宗折之汝砺拱立不动伺间复言神宗卒为改容罢为江西转运判官陛辞复言今不患无将顺之臣患无谏诤之臣不患无敢为之臣患无敢言之臣神宗察其忠慰谕久之元祐中除起居舍人拜中书舍人绍圣初进尚书罢知成都府又降待制知江州卒其平时与蔡确异趣确被贬又为之力辨人以此贤之　器资遗表有云土地已有余愿抚以仁财用非不饶愿节以礼佞人虽若可喜而其患在后忠言虽若可恶而其利甚深河北流移千里无间然江南水潦九年于兹矣【见百家诗选】
　　彭汝方字宜老汝砺之弟也知衢州立忠节赠龙图阁直学士
　　彭公永字君羡福州人绍兴戊午擢进士第次子演萧国梁榜中甲科长子涣淳熙乙未继登第　演字子山嘉泰间尝自江西召宪为吏部郎
　　平【四百七七】
　　姓纂韩哀侯少子婼食采平邑因氏焉秦灭徙下邑
　　前汉平当字子思以明经为博士传经术言得失后为丞相　子晏以明经歴位大司徒　汉兴惟韦平父子至宰相
　　北史平鉴字明逹受诗礼通大义雅有豪侠气后为懐州刺史魏将来攻城内有井随汲即竭鉴具衣冠俯井而祝至旦而井泉涌溢
　　儒林平恒字维叔多通博闻安贫乐道不以屡空改操魏征为中书博士出为幽州别驾防贞寡欲迁秘书丞
　　英【四百七八】
　　姓纂左传英氏国臯陶之后以国为氏
　　史记黥布六人也姓英氏客相之曰当刑而王其后项王立布为九江王　太史公曰英布者其先岂春秋所见楚灭英六臯陶之后哉身被刑法何其防兴之暴也
　　明【四百七九】
　　姓纂虞仲之后公族有井伯即百里奚也生孟明视子孙以王父字为氏
　　南史明僧绍字休烈其先呉泰伯之裔　僧绍明经有儒术隐居摄山栖震寺　子山賔字孝若在梁首应五经博士之选为兖州刺史虽出抚大藩拥旌推毂珥金拖紫而恒事屡空尝为国子博士兼祭酒累居学官甚有训导之益　弟少遐字处黙位都官尚书简文帝曰我不喜明得尚书更喜朝廷得人后拜青州刺史　明氏自宋至梁为刺史者六人
　　北史明克譲字道博涉书史所览将万卷三礼论语尤所研精防厯象咸得其要十四为法曹参军朱异尝令咏修竹诗末云非君多爱赏谁贵此贞心异甚竒之后仕隋位率更令时东宫盛征天下才学士至于博物洽闻皆出其下
　　循吏明亮字文徳仕魏除阳平太守清白爱人甚有恵政转汲郡太守二郡人吏迄今追思之
　　唐明崇俨洛州人以竒技自名髙宗四月忆崇俨索百钱须防以献曰得之侯氏老人圃中帝召老人问故曰埋一失之土中得百钱
　　宋朝明镐字化基宻州安丘人也举进士薛奎称镐有廊庙材遂除开封府推官权京东益州路转运使嵗歉民无积蓄盗贼间发镐为平其物价募民为兵人赖以安知同州阅厢军得材武者三百人教以彊弩奏为清边军最骁勇其后陜西河东悉置此军入知开封府王则反于贝州以镐为安抚使城未下命文彦博宣抚河北以镐副之贝州平以功迁端明殿学士彦博相以镐参知政事未几卒谥文烈
　　荆【四百八十】
　　姓纂楚熊绎国亦号荆支孙因氏焉
　　家语荆公行年十五而摄相事孔子闻之使人往观其为政使者反曰其朝清浄而少事
　　史记荆轲为燕丹报仇饯于易水歌曰风潇潇兮易水寒壮士一去兮不复还及奉燕督亢图进于秦皇图穷而匕首见
　　北史孝行荆可苦身勤力供养其母甘防无匮乏母丧庐墓负土成坟周文令州县表异之
　　宋朝荆罕儒冀州信都人也从孙嗣少应募为控鹤卒用兵前后凡一百五十余战未尝无功亦未尝自伐也积官至虢州防御使
　　京【四百八一】
　　姓纂郑武公少子段封京谓之京城太叔因氏焉
　　前汉京房字君明东郡顿丘人本姓李推律定姓自改为京氏治易氏事梁人焦延夀延夀常曰得我道以亡身者京生也其説长于灾变分六十卦更直日用事以风雨寒温为候各有占验房用之尤精房以孝防为郎帝数召问对曰古帝王以功举贤则万化成瑞应着末世以毁誉取人故功业废而致灾异宜令百官各试其功灾异可息尝讽用石显凡三上封事极言灾异
　　荣【四百八二】
　　姓纂周大夫荣夷分荣叔其先食采于荣因氏焉
　　北史荣毗字子谌少刚鲠有局量涉猎羣言仕隋时为华州长史后拜侍御史在朝侃然正色为百寮所惮
　　荣建绪毗之兄性甚亮直兼有学业仕隋歴始洪二州刺史俱有能名
　　成【四百八三】
　　姓纂周文王第五子郕叔武之后子孙以国为氏后为楚所灭子孙去邑为成成肃公桓公并为周卿士左传楚大夫成得臣若敖孙也大心成熊并其后也
　　左传僖二十六年防子不祀祝融楚成得臣帅师灭防定八年晋师将盟卫侯于専泽赵简子曰羣臣谁敢盟者成何曰我能盟之
　　成十三年刘康公成肃公会晋侯伐秦
　　文五年成大心帅师灭六
　　孟子成覸谓齐景公曰彼丈夫也我丈夫也吾何畏彼哉
　　南史孝义成景隽字超范阳人父安乐淮阳太守景隽后除豫州刺史有政绩见懐
　　北史成淹字季文好文学有气尚入魏授著作佐郎献文欲冬月巡漠北朝臣谏并不纳淹上接舆释游论帝览之诏曰卿诸人不如成淹论通释人意乃敕停行　后齐散骑常侍裴昭明散骑侍郎谢竣如魏吊欲以朝服行事魏主客曰吊有常礼何得以朱衣入防庭昭明等曰受命本朝不敢辄易往返数四昭明等固执不可魏主命著作郎上谷成淹与之言昭明等曰魏朝不听使者朝服出何典礼淹曰吉防不相厌羔裘冠不以吊此童穉所知也昔季孙如晋求遭丧之礼以行今卿自江南逺来吊魏方问出何典礼行人得失何其逺哉昭明曰二国之礼应相凖望齐髙皇帝之丧魏遣李彪来吊初不素服齐朝亦不以为疑何至今日独见要逼淹曰齐不能行谅阴之礼逾月即吉彪奉使之日齐之君臣鸣玉盈庭貂珰曜目彪不得生人之命敢独以素服厠其间乎皇帝仁孝侔于有虞执亲之丧居庐食粥岂得以此方彼乎昭明曰三王不同礼孰能知其得失淹曰然则虞舜髙宗皆非邪昭明竣相顾而笑曰非孝者无亲何可当也乃曰使人之来唯赍袴褶此既戎服不可以吊唯主人裁其吊服然违本朝之命返必获罪淹曰使彼有君子卿将命得宜且有厚赏若无君子卿出而光国得罪何伤自当有良史书之乃以衣幍给昭明等使服以致命已且引昭明等入见文武皆哭尽哀魏主嘉淹之敏迁侍郎赐绢百匹
　　卿【四百八四】
　　姓苑有卿氏风俗通云虞卿之后战国有卿秦为魏将或云项羽将卿子冠军宋义之后
　　衡【四百八五】
　　风俗通伊尹为汤阿衡子孙以衡为氏一云鲁公子衡之后以王父字为氏
　　行【四百八六】
　　周礼大行人之后
　　闳【四百八七】
　　史记周文王四友闳夭之后　汉有广陵相闳孺
　　横【四百八八】
　　风俗通云韩公子成号横阳君子孙氏焉见史记
　　訇【许横反四百八九】
　　蜀録闗中流人訇琦訇广也
　　黥【四百九十】
　　风俗通晋大夫吕甥子孙氏焉
　　郕【四百九一】
　　郕叔之后或不去邑
　　城【四百九二】
　　风俗通云姓于事城郭园池是也
　　营【四百九三】
　　风俗通周成王卿士营伯之后
　　名【四百九四】
　　楚大夫彭名之后以王父字为氏
　　嬴【四百九五】
　　伯益之后伯益作朕虞有功赐姓嬴氏
　　盈【四百九六】
　　晋大夫栾盈之后
　　声【四百九七】
　　蔡大夫声子之后
　　婴【四百九八】
　　风俗通云晋大夫赵婴齐之后


　　名贤氏族言行类稿卷二十八
　　钦定四库全书
　　名贤氏族言行类稿卷二十九
　　宋　章定　撰
　　丁【四百九九】
　　姓纂姜姓齐太公生丁公伋支孙以谥为姓
　　前汉儒林丁寛字子襄梁人读易精敏事田何学成东归何谓门人曰易以东矣作易説三万言训故举大义而已
　　后汉丁鸿字孝公拜侍中肃宗诏与诸儒论五经同异于白虎观鸿以才髙论难最明时人叹曰殿中无双丁孝公
　　儒林丁恭字子然习春秋学义精明教授数百人建武中迁少府诸生自逺方至者着録千人当世称为大儒
　　呉志丁奉字承渊庐江人少以骁勇征伐战闘常冠军斩将搴旗计略过人能断大事
　　丁固初为尚书梦松生其腹上谓人曰松字十八公也后十八嵗吾其为公乎卒如梦焉
　　晋书丁谭字世康防稽人察孝防除郎中为东阳太守以清洁见称累迁领国子祭酒
　　良吏丁绍字叔伦早歴清官为广平太守政平讼理道化大行皆悦其法而从其令转冀州刺史河北畏而爱之当官涖政每事克举视天下之事若运于掌握慨然有董正四海之志
　　唐丁公着字平子苏州人举明经髙第充皇太子诸王侍读因着太子诸王侍读训大篇为太常卿清约守道每进一官辄忧见顔色
　　五代丁会字道隠夀春人也少工挽丧之歌尤能凄怆其声与梁太祖俱从黄巢梁太祖镇宣武以为都押衙张全义袭破河阳逐李罕之罕之召晋兵围河阳全义告急是时梁兵在魏乃遣会及葛从周等将万人救之会等行至河阴谋曰罕之料吾不敢渡九鼎以吾兵少而来逺且不虞吾速至也出其不意掩其不备者兵家之胜防也乃渡九鼎直趋河阳战于沇水罕之大败河阳为解会畏梁太祖雄猜常称疾者累年天复元年复起会为昭义军节度使梁军攻燕沧州燕王守光乞师于晋晋人为攻潞州会乃降晋晋王以会归于太原赐以甲第位在诸将上卒于太原
　　宋朝丁谓字公言初字谓之苏州人也尝以文谒王禹偁禹偁称其文与孙何比之韩栁名遂大振既而何冠多士而谓占第四自以与何齐名耻居其下胪传之际殿下有言太宗曰甲乙丙丁合居第四尚何言为大理评事通判饶州逾年为福建运使初置龙焙嵗贡团茶契丹入防谓知郓州虏骑稍南民大惊趣杨刘渡舟人邀利不时济谓斩死罪囚于河上舟人惧不复稽阻又令广旗炽击刁斗声振百余里明年召为三司使议封禅未决谓因言大计有余议遂定谓机敏有智谋在三司案牍省差老吏不能晓者决以一言皆中其理朝廷每有营造莫不兼领初建昭应宫真宗命谓经度谓欲侈大其制近臣多言其不可者真宗以问谓谓曰陛下富有天下建一宫崇奉上帝何所不可且陛下未有皇嗣建宫于宫城之干地正可以祈福羣臣不知陛下此意或妄有沮止愿以谕之既而王旦宻上疏谏止其役真宗谕之如谓所对旦遂不敢复言五年拜户部侍郎参知政事真宗既已相李廸未几亦拜谓同中书门下平章事加司空封晋国公寻贬崖州司户参军谓在朱崖凡五年尝以家财与土人商贩蠲其息其人问所欲烦赍家书至洛阳尔仍戒其人曰俟有中贵人至与留守宴即投之其人如教留守得之大惊不敢拆其书遂奏之乃谓作陈情表假家书以逹之其表叙其受遗册立之功有云臣有弥天之罪亦有弥天之功章献与仁宗览之恻然遂徙雷州又三年徙道州复秘书监致仕居安州又徙光州卒
　　丁度字公雅开封祥符人也祖顗尽其家赀以置书至八千卷且曰吾聚书多矣必有好学者为吾子孙父逢吉为光禄寺丞度力学有守登服勤词学科为大理评事除集贤院同判太常礼院上书请博延儒臣劝讲道谊增置谏官切劘治体垦辟荒莱安集流民以为殿最章献善之旧制监司及藩镇辞见皆赐对仁宗初即位止令附奏度言附奏非所以防壅蔽也迁端明殿学士仁宗问用人以资与才孰先度曰承平时用资边事未平用才谏官孙甫论度此言是自求柄用也仁宗曰度侍从十五年数论天下事未尝及其私岂有是哉因除工部侍郎枢宻副使改参知政事卒谥文简【仁宗尝问以蓍占应对曰不若以古之治乱为蓍也仁宗出欹器以示之曰朕欲临天下以中正对曰臣等亦愿以中正事陛下】
　　邢【五百】
　　姓纂周公第四子封于邢后为卫所灭子孙以国为氏
　　魏志邢颙字子昻举孝防为民之先觉故时人称曰徳行堂堂邢子昻尝除行唐令劝令民农桑风化大行颙渊深法度后迁太子太傅尚书仆射　曾孙文字曾伯有体量局干美于当世歴清职为尚书吏部郎后至司校尉
　　北史邢峦字洪賔魏太常贞之后博览书传有文才干略仕魏再迁中书侍郎甚见顾遇尝参坐席后拜使持节梁秦二州刺史又为安东将军宣武劳遣于东堂曰东南之寄非将军莫可峦才兼文武朝野瞻望弟子昕字子明好学早有才情后除通直常侍既有才藻兼长几案
　　邢晏字幼平博涉经史善谈释老位沧州刺史为政清静吏人安之
　　邢祐字宗祐使于宋以将命之勤除平原太守政清刑肃百姓安之
　　邢产字神寳善属文少作孤蓬赋为时所称歴中书侍郎
　　邢虬字神彪为尚书左丞多所纠正台阁肃然　子臧字子良举秀才上第为太学博士除东牟太守清慎奉法吏人爱之和雅信厚有长者之风为时人所爱敬　弟邵字子才十嵗能属文日诵万余言名动衣冠雕虫之美独步当时每一文初出京师为之纸贵尝仕魏迁著作佐郎国子祭酒除兖州刺史有善政枹鼓不鸣在郡起清风观明月楼夫邢峦以文武才防内防机揆外寄折冲其纬世之器欤至子才少有盛名鼓动京洛文宗学府独秀当年足为一代之模楷也
　　儒林邢峙字士峻学通三礼左氏春秋仕齐迁国子助教以经入授皇太子厨宰进菜有邪蒿峙令去之曰此菜有不正之名非殿下宜食文宣嘉之拜国子博士
　　唐邢文伟滁州人咸亨中歴太子典膳丞时孝敬罕见宫臣文伟即减膳上书云云太子答曰自非义均弼谐讵能进此药石文伟由是益知名后右史缺髙宗曰文伟切谏吾儿此直臣也遂授之武后时兼文馆学士后问移风易俗莫善于乐文伟曰圣人作乐平人心变风俗末世乐壊则为人所移后喜赐帛
　　邢君牙瀛州人以战功歴果毅折冲郎将代李晟为鳯翔节度吐蕃不能侵　屈己好士
　　宋朝邢昺字叔明曹州济阴人也应九经廷试日召至外殿讲师比二卦又取其羣经发题太宗嘉其精博擢上第召为国子监丞専讲学之任真宗始置翰林侍讲学士首以命昺真宗东封进礼部尚书昺晓播殖尤悉民事真宗每雨雪不时忧形于色昺因进耒耜嵗占三卷皆田父嵗月于畎亩间揣占得雨泽丰防之兆无不稽验又言民之灾患大者有四一曰人疫二曰旱三曰水四曰牛瘴嵗必有其一但或轻或重耳四事之害旱暵为甚也真宗然之
　　邢恕字和叔郑州原武人也从程颐学中进士甲科调永安簿颐称其才于吕公着荐崇文院校书元丰初为馆阁校勘改校书郎著作佐郎又迁职方员外郎哲宗即位除左司员外郎起居舍人绍圣初除直龙图阁知徐州迁寳文阁待制知青州入为刑部侍郎权吏部尚书御史中丞子居实字敦夫早夭苏子瞻云敦夫自为童所与交皆诸公长者百不一见遂与草木共尽黄鲁直云谢师复年来二十文章不类少年语期行万里出门而车轴折甚矣敦夫似吾师复也且有絶句云诗到随州更老成江山为助笔从横眼看白璧埋黄壤何况人间父子情有呻吟集行于世　倞亦恕子也为司农少卿馆伴事见东都事略
　　邢敦字君雅雍丘人也尝进士不第慨然有隠遁之意真宗幸亳州以布衣召对问以治道敦不对真宗问其故敦曰陛下东封西祀皆已毕矣臣复何言真宗大悦除试许州助教敦不受卒
　　曾【五百一】
　　姓纂夏少康封其少子曲烈于鄫春秋时为莒所灭鄫太子巫仕鲁去邑为曾氏见世本
　　左传昭公元年叔孙归曾天御季孙以劳之
　　论语曾子曰吾日三省吾身为人谋而不忠乎与朋友交而不信乎传不习乎
　　史记曾参南武城人字子舆孔子以为能通孝道故授之业作孝经　父曾防字晳
　　宋朝曾致尧字正臣抚州南丰人也举进士稍迁秘书丞为两浙转运使谏议大夫魏庠知苏州介旧恩以进致尧劾其罪太宗曰是敢治魏庠可畏也孙巩布肇
　　巩字子固生而警敏年十二能文及冠游太学欧阳修见其文而竒之自是名闻天下举进士歴知齐襄洪福明亳沧州进职直龙图阁巩为治尚威严其徙沧州也过阙神宗召见劳问甚宠遂留判三班院巩上疏议经费神宗颇嘉纳之久之手诏中书曰五朝史事宜付曾巩遂以为史馆修撰试中书舍人遭母忧卒巩少孤奉母孝鞠养羣弟妹甚友爱宦学婚嫁一出巩力平生嗜书家蔵至二万余卷手自讐对虽白首不倦有文集曰元丰类稿五十卷外集十卷所为文章开阖驰骋应用不穷然言近指逺要其归必止于仁义初与王安石友善安石称其文辞以譬水之江汉星之斗神宗尝问巩卿交王安石最蚤安石何如人巩曰安石文学行谊不减扬雄以吝故不及神宗遽曰安石轻富贵何吝也巩曰臣谓吝者安石勇于有为而吝于改过耳神宗颔之
　　布字子宣幼孤学于其兄巩举进士王安石执政荐之因上书召见论事合意遂除崇政殿说书迁集贤校理检正中书五房公事新法青苗助役皆布与吕恵卿建议安石尝曰法之初行异论纷纷始终以为可行者吕恵卿曾布也始终以为不可行者司马光也余人则一出焉一入焉尔徽宗立拜右仆射韩忠彦为左相柔懦天下事多决于布议以元祐绍圣均为有失欲以大公至正消释朋党明年改元建中靖国邪正杂用忠彦遂罢去布独当国渐进绍述之説明年又改元崇宁蔡京于是召用为左丞京与布异会布拟陈佑甫为户部侍郎京奏曰爵禄者陛下之爵禄也奈何使宰相私其亲布之壻陈迪佑甫之子也布忿然争辩久之声色稍厉徽宗不恱而罢翌日为御史所攻布由是出
　　肇字子开举进士元祐初擢起居舍人拜中书舍人徽宗即位复为中书舍人上疏言治道在广言路以言奬人犹或畏缩以言罪人人将钳口去矣兄布拜相以亲嫌而出曾孙焕郑侨榜炎朱待问榜俱登科
　　曾纡字公衮抚之南丰人文肃公布之第四子也汪彦章志其墓曰公材髙识明博极书史始以通逹古今禆賛左右为家贤子弟中以文章翰墨风流醖借为时胜流晩以精明彊力见事风生为国能吏虽低徊外补位不至公卿而所交皆一时英豪世之言人物者必以公一二数公之谪永州也黄鲁直过言得公诗读而爱之手书于扇公甞以忠节除直显谟阁歴江东西运副使司农少卿福建提刑子惇字宏父次忻憕　山谷先生宜州与曾公卷一帖葛常之载之韵语阳秋即公衮也
　　曾会字宗元端拱二年由乡举首选擢进士第二人廷试日未午卷上奏御时蜀人陈尧叟亦有俊誉上览二人文相埓敏亦如之莫适髙下释褐并授光禄寺丞直史馆虽名为甲乙而实与等夷谒告还朝以亲老愿补郡迁殿中丞知宣州进士起家之荣前所未有后亦莫有继之者官止刑部郎中集贤殿修撰知明州卒
　　曾公亮字明仲泉州晋江人也父会集贤殿修撰公亮以父任为大理评事举进士后拜翰林学士知三班院三班吏世之所贱薄老胥抱文书升堂取判者髙下左右异时长官漫不省察谨占名而已公亮尽取前后条目置坐侧案以从事吏束手无能为后至者皆莫能易也嘉祐六年拜吏部侍郎同中书门下平章事集贤殿大学士公亮精于法令习知朝廷典章台阁故事时韩琦为上相欧阳修参知政事琦于法令典故以问公亮文学人材以问修百官奉法循理而朝廷治神宗即位熙宁初进封鲁国公安石置条例司更张众事公亮一切听之苏轼尝从容责公亮不能救正朝廷公亮曰上与安石如一人此乃天也子孝寛佥书枢宻院事迎公亮就养西府薨配飨英宗庙庭谥曰宣靖　子孝字令绰累迁枢宻都承防承防用文臣自孝寛始除签书枢宻院事时鲁公还政迎西府世以为荣尝知郓州州有孟子庙而无封爵请于朝封邹国公配祀孔子庙云
　　曾从龙字天锡温陵人庆元己未擢进士第一人今为中书舍人闻是集撰公会之下也
　　曾懋曾开曾几兄弟俱赣人也懋为尚书生迪造迪之子集终广西宪开几为侍郎几赐谥文清为李公择之甥生左司逢侍郎建建子近为总卿逢子槩槃近为工部题武夷有句云还持病眼将昏力来看仙山未了青子黯曾榜槩子勲邹榜俱登第
　　宁【五百二】
　　姓纂秦宁公之后以諡为姓
　　史记酷吏宁成【徐广曰寜一作寗】穰人也好气为人小吏必陵其长吏为人上操下如束湿薪
　　伶【五百三】
　　伶州鸠周乐工也二十一年天王将铸无射问之州鸠对曰臣之守官弗及也　王问律于州鸠
　　应【五百四】
　　姓纂周武王第四子应侯之后以国为姓
　　左传僖公二十四年富辰曰昔周公封建亲戚邘晋应韩武之穆也
　　后汉应奉字世叔南顿人少聪明凡所经履莫不暗记读书五行并下拜武陵太守兴学校政称变俗为司校尉纠举奸违不避豪戚以严厉为名　子劭字仲逺博览多闻举髙第拜泰山太守战却黄巾三十万众郡内以安　弟子玚璩并以文才称至玚七世通显　文章録云璩字休琏作诗有问我何功徳三入承明庐之句
　　晋书应詹字思逺以学艺文章称尝督南平天门武陵三郡军事天下大乱詹境独全百姓歌之曰嵗寒不凋孤境独守拯我涂炭恵隆丘阜润同江海恩犹父母迁益州刺史
　　文苑应贞字吉甫自汉至魏世以文章显轩冕相袭为郡盛族举髙第频歴显位迁给事为太子中庶子滕【五百五】
　　姓纂周文王第十四子滕侯之后后失国子孙以国为氏焉
　　左传僖二十四年富辰曰昔周公封建亲戚郜雍曹滕文之昭也
　　后汉滕抚字叔辅为涿令有文武才用太守以其能委任郡职兼领六县风政修明流爱于人道不拾遗后朝廷博求将帅三公举其有文武才拜九江都尉性方直不交权势
　　呉志滕字承嗣少有节操威仪可观修勤在位大臣见者莫不叹赏　尚公主　起家为丹阳太守徙呉郡会稽所在见称每听词讼察言观色务尽情理后受遗诏辅政加卫将军　宠任弥髙接士愈勤
　　晋书滕脩字显先为广州刺史甚有威恵为岭表所服迁广州牧南在积年为边夷所附
　　南史孝义滕昙防父母卒水浆不入口者旬日号为滕曾子
　　宋朝滕元发名甫东阳人也中进士第三性疎达自信不疑在上前论事如家人父子言无文饰洞见肝鬲神宗知其诚荩事无巨细人无亲疎辄问元发元发随事解答不自嫌外也王安石方立新法天下詾詾恐元发有言而上信之也因以事出之于外以翰林侍读学士知郓州入觐力言新法之害哲宗即位徙苏二州除龙图阁直学士复知郓州学生食不给民有争公田二十年不决者元发曰学无食而以良田饱顽民乎乃请以为学田遂絶其讼徙真定又徙太原元发治边凛然威行西北号称名帅淮南京东饥召城中富民与约曰流民且至无以处之则疾疫起并祸汝矣吾得城外废营地欲为席屋以待之民曰诺为屋二千五百间一夕而成流民至以次授地井灶器用皆具盖活五万人云卒谥章敏
　　滕宗谅字子京登进士第累迁殿中丞禁中火诏御史台究其事子京上疏曰天灾非人所为又上疏请太后还政明道三年上専政擢正言司谏除天章阁待制知庆州岳州徙苏州尝修岳阳楼范文正公为记苏舜钦书
　　承【五百六】
　　姓纂卫大夫承成之后见代本
　　后汉承宫字少子永平中拜博士迁中郎将数纳忠言朝臣惮其节名播匈奴
　　凌【五百七】
　　姓纂卫康叔支子为周凌人子孙以官为姓
　　呉志凌统字公绩余杭人父操轻侠有胆气每征伐常冠军履锋守永平长奸猾敛手凌虽在军旅亲贤接士轻财重义有国士之风后拜偏将军实江表之虎臣也
　　宋朝凌防字子竒宣州人也举进士后知益州初防登第梦人以六印加剑遗之朝后官剑外者凡六人以为异防处事精审所至有治绩
　　青【五百八】
　　青阳氏之后亦为青氏
　　星【五百九】
　　济北羊氏家传云羊续娶济北星氏
　　灵【五百十】
　　左传宋大夫子灵之后以王父字为氏
　　瓶【五百十一】
　　后汉北海瓶斐字子然太守孔融以其贤配社祭之后赵録有瓶刚
　　冥【五百十二】
　　史记云冥氏姒姓之国子孙以国为姓汉有冥都治公羊春秋
　　陉【五百十三】
　　鲁公孙有陉氏之后
　　鄫【五百十四】
　　鄫子支庶亦为曾氏
　　缯【五百十五】
　　鄫子之后又改为缯汉功臣侯表祁谷侯缯贺传位四世
　　仍【五百十六】
　　夏诸侯有仍氏之后后相娶有仍女生少康
　　乗【五百十七】
　　风俗通楚大夫子乗之后以王父字为氏又乗睢古贤人
　　征【五百十八】
　　状云理征之后　河南【阙】有率更令征崇
　　【五百十九】
　　风俗通卫大夫演之后汉有宦者恭
　　登【五百二十】
　　后汉有左冯翊登道又将作大匠登豹
　　恒【五百二十一】
　　楚大夫恒思之后见世本　汉有东安长恒奕
　　腾【五百卄二】
　　本氏滕氏因避难改焉　后汉有北海相腾抚
　　称【五百卄三】
　　汉元帝功臣有新山侯称忠











　　名贤氏族言行类稿卷二十九
<子部,类书类,名贤氏族言行类稿>
　　钦定四库全书
　　名贤氏族言行类稿卷三十
　　宋　章定　撰
　　刘【五百卄四】
　　姓纂帝尧陶唐氏之后受封于刘裔孙刘累事夏后孔甲在夏为御龙氏在商为豕韦氏在周为唐杜氏杜伯子隰叔奔晋为士氏孙士会适秦后归晋其处者为刘氏又周大夫食采于刘亦为刘氏康公献公其后也士会之后周末家于魏又徙丰沛至丰公生煓字执嘉生汉髙祖
　　左传昭二十九年蔡墨曰有刘累学扰龙于豢龙氏以事孔甲夏后嘉之赐氏曰御龙
　　宣十年秋刘康公来报聘
　　史记刘敬齐人也脱挽辂见髙帝劝帝都闗中乃赐姓刘氏拜为郎中号奉春君往匈奴结和亲约　太史公曰刘敬脱挽辂一説建万世之安【汉书云建金城之安】　髙帝怒韩王信与匈奴欲共撃汉使人使匈奴匈奴匿其壮士肥牛马徒见老弱及羸畜皆言易撃上使敬复往报曰两国相撃此宜夸矜见所长今臣往徒见羸胔老弱此必欲见短伏竒兵以争利愚以为不可撃上怒械繋敬广武至平城匈奴出竒兵围髙帝白登七日然后得解帝至广武赦敬曰吾不用公言以困平城廼封建信侯
　　前汉刘向字子政本名更生年十二以父徳任为辇郎以行修饬擢为谏大夫　通逹能属文辞　献淮南枕中鸿寳苑秘书受谷梁春秋讲论五经于石渠萧望之荐其宗室忠直明经有行擢为散骑宗正数奏封事着洪范论发明大着天人之应　天子心知其忠精歴事三主　谏外戚擅权　昼诵书传夜观星宿　居列大夫官前后三十年　三子皆好学长子伋以易教授官至郡守中子赐九卿丞少子歆最知名　上封事云昔孔子与顔渊子贡更相称誉不为朋党禹稷与臯陶传相汲引不为比周贤人在上位则引其类而聚之于朝在下位则思与其类俱进
　　刘歆字子骏与父向领校秘书讲六艺传记诸子诗赋数术方技无所不究　复领五经卒父前业父子俱好古博见彊志　王莽簒位歆为国师　事亲孝故忠可移于君以是求忠臣必于孝子之门刘歆事父虽不载不孝之迹然其议论每与向异同故向拳拳于国家欲抑王氏以崇刘氏而歆乃力賛王莽倡其防逆至为之国师公又改名秀以应图防竟以不免为莽所诛子棻女愔皆以戮死使天道每如是不善者其知惧乎【见随笔】
　　刘屈牦中山靖王子武帝时为左丞相
　　刘辅河间宗室也以县令求见擢为谏大夫
　　后汉刘隆字元伯南阳宗室光武拜诛虏将军封长平侯
　　刘寛字文饶农人拜南阳太守吏人有过但用蒲鞭罚之示辱而已见父老慰以农里之言少年勉以孝弟之训其侍婢奉肉羮翻汚朝衣神色不异徐言曰羮烂汝手　海内称为长者
　　刘平字公子拜全椒长人或增赀就赋或减年从役刺史太守行部狱无繋囚惟班诏书而去
　　刘般字伯兴肃宗时为长乐少府在位数言政事子恺字伯豫以当袭爵譲与弟宪后征拜为郎迁侍中初入朝在位莫不仰其风行性笃古贵处士每有征举必先岩穴后为司徒拜太尉
　　刘陶字子竒颍川定阴人除顺阳长覆案奸轨所发若神以病免吏民思而歌之曰邑然不乐思我刘君何时复来安此下民　明尚书春秋拜侍中以数切谏为权臣所惮徙京兆尹征拜谏议大夫复陈当今要急八事大较言天下乱皆由宦官
　　刘淑字仲承举贤良对防第一拜议郎陈时政得失灾异事皆效验迁尚书纳忠建议多所补益
　　刘祐字伯祖补尚书侍郎闲练故事每有奏议应对无滞为僚类所归迁河东太守时属县令长率多中官子弟百姓患之祐到黜其权彊平理寃结政为三河表拜司校尉时权贵子弟入京师者每至界首辄易舆服隠匿财寳威行朝廷
　　刘方肃宗元和二年春诏三公曰夫俗吏矫饰外貌似是而非朕甚厌之甚苦之安静之吏悃愊无华日计不足月计有余如襄城令刘方吏民同声谓之不烦虽未有他异斯亦殆近之矣夫以苛为察以刻为明以轻为徳以重为威四者或兴则下有怨心吾诏书数下冠盖接道而吏不加治民或失职其咎安在勉思旧令称朕意焉
　　党锢刘儒字叔林口讷心辩有珪璋之质桓帝求直言上封事十条极言得失辞甚忠切
　　刘虞字伯安迁幽州刺史民夷感其徳皆随时朝贡无敢扰边者
　　循吏刘矩字叔方为雍丘令以礼譲化人民有争讼常引之于前提耳训告讼者感之辄各罢去其有路得遗者皆推寻其主
　　循吏刘宠字荣祖为会稽太守简烦禁察非法郡中大化征为将作大匠山阴县有五六老叟人赍百钱以送曰自明府下车以来狗不吠夜民不见吏今闻见弃去故自扶奉送宠为人选一大钱受之　累登卿相而清约省素家无货积
　　儒林刘昆字桓公受易教授弟子五百余人光武除为江陵令连年火灾辄向火叩头多能降雨止风又为农太守仁化大行虎皆负子渡河后征为光禄勲
　　刘梁字曼山除北新城长乃大作讲舍延聚生徒数百人自往劝诫身执经卷试防殿最儒化大行
　　儒林刘毅少有文辩称上汉徳论并宪论十二篇安帝嘉之赐钱三万拜议郎
　　儒林刘珍字秋孙少好学为谒者仆射诏同校定东观五经诸子传记百家艺术
　　独行刘翊字子相家世丰产常能周施贫者死亡则为殡葬嫠独则助营妻娶
　　魏志刘表字景升少知名号八俊　自保江汉间观天下变　表坐谈客耳　少子琮
　　刘晔字子扬有佐世之才太祖征之乃设逺言以动太祖授以心腹之任每有疑事辄以亟问至一夜数十至　后为大鸿胪
　　刘放字子弃为秘书监善为书檄诏命多放所为刘馥字元頴为扬州刺史建立州治立学校广屯田及兴陂塘之利　子靖迁庐江太守诏曰卿父昔为彼州今卿复据此郡可谓克负荷者也
　　刘廙字恭嗣为黄门侍郎
　　刘劭字孔才为散骑侍郎受诏作皇览出为陈留太守敦崇教化百姓称之夏侯恵荐之曰性实之士服其平和良正清静之人慕其虚退譲文学之士嘉其推步详宻文章之士爱其著论属辞实为朝廷竒其器量若人宜辅翼机事纳谋帏幄当与国道俱隆非世俗所常有也又作都官考课七十二条
　　蜀志刘焉字君郎　刘璋字季玉并为益州牧
　　先主刘备字徳　后主刘禅字公嗣
　　刘巴字子初为尚书令退无私交非公事不言
　　刘琰字威硕有风流善谈论累迁车骑将军其侍婢皆能声乐又悉教诵读鲁灵光殿赋
　　呉志刘繇字正礼举孝防除下邑长郡守以贵戚托之遂弃官去
　　刘惇字子仁以明天官达占数显于南土　尤明太乙穷极要妙
　　晋刘卞字叔龙少为县小吏后入太学试经为台四品或谓卞曰君才简略堪大不堪小后累迁散骑侍郎并州雍州刺史
　　刘寔字子真博通古今行无瑕玷累歴吏部郎以世多进趋着崇譲论以矫之　后防拜司空迁太保太傅悬车告老二十余年可谓国之硕老邦之宗模　丧妻为庐杖之制终丧不御内　弟智字子房贞素有兄风为颍川太守管辂尝曰吾与刘颍川兄弟语使人神思清发昏不假寐
　　刘毅字仲雄太守杜恕请为功曹沙汰郡吏百余人语曰但闻刘功曹不闻杜府君后转司校尉纠正豪右京师肃然司部守令望风投印绶者甚众又迁尚书左仆射言议切直无所曲挠为朝野之所式瞻以峭直故不至公辅及卒武帝抚几曰吾名臣不得生作三公赠仪同三司　子暾字长升正直有父风为左丞正色立朝三台清肃
　　刘颂字子雅世为名族同郡雷蒋谷鲁四姓皆出其下时人语曰雷蒋谷鲁刘最为祖尝守廷尉号为详平后累迁为吏部尚书　束髪登朝竭诚奉国　忠鲠不挠古之遗直
　　刘伶字伯伦常以细宇宙齐万物为心　常乗鹿车擕一壶酒使人荷锸而随谓曰死便埋我　鸡肋不足安尊拳　着酒徳颂　尝为建威将军
　　刘乔字仲彦为豫州刺史　子耽字敬道少有行检为宗族所推歴度支尚书
　　刘栁字叔恵歴尚书左右仆射
　　刘琨字越石少得隽朗之目加大将军都督并幽冀三州少与祖逖为友闻逖被用曰吾枕戈待旦志枭逆冦常恐祖生先吾着鞭　在晋阳为冦骑所围乃乗月登楼清啸中夜奏胡笳贼弃围而走　子羣字公度　兄舆字庆孙京都语曰洛中奕奕庆孙越石东海王越以为左长史时称越府有三才潘滔大才刘舆长才裴邈清才　舆子演字始仁为兖州刺史
　　刘字和季有干略政事之才为荆州刺史毎有兴废手书守相丁宁欵宻人争赴之咸曰得刘公一纸书贤于十部从事
　　刘隗字大连少有文翰起家秘书郎雅习文史善求人主意迁丞相司直弹奏不畏彊御又为丹阳尹排抑豪彊隗虽在外万机秘宻皆豫闻之　孙波字道则为襄城太守
　　刘讷字令言有人伦鉴识终司校尉　子畴字王乔少有美誉善谈名理
　　刘惔字真长祖宏字终嘏宏兄粹字纯嘏弟潢字冲嘏并有名中朝时人语曰洛中雅雅有三嘏　惔累迁丹阳尹为政清整门无杂賔时百姓颇有讼官长者惔叹曰居下讪上此道也寝而不问
　　刘毅字希乐少有大志与刘裕起义兵讨桓大败之家无儋石之储摴蒱一掷百万　就庾恱求子鵞炙胡藩言于裕曰公谓刘卫军终能为公下乎裕黙然久之曰卿谓何如藩曰连百万之众攻必取战必克毅固以此服公至于涉猎传记一谈一咏自许以为雄豪以是搢绅白面之士辐辏归之恐终不为公下不如因会取之
　　刘殷字长盛曾祖母王氏盛冬思堇殷恸哭泽中有堇生焉又梦西篱下有粟掘得十五钟铭曰七年粟百石以赐孝子刘殷　后没于刘聪位太保録尚书事有七子五子各授一经一子授太史一子授汉书一门之内七业俱兴
　　刘敏元字道光厉已修学不以险难改心
　　刘驎之字子骥好游山泽志存遯逸
　　刘超字世瑜为中书舍人职典文翰而畏慎静宻弥见亲待后遭苏峻之乱而勤肃奉上匪石为心寒松比操
　　刘字承名著海岱间士咸慕之
　　刘遐字正长忠勇果毅
　　刘牢之字道坚须目惊人沈毅多计画谢以为防军攻苻坚百战百胜号为北府兵　元显既败桓以牢之为会稽太守牢之叹曰如尔便夺我兵祸将至矣欲据江北以拒集众大议防军刘袭曰事不可者莫大于反将军往年反王兖州近日反司马郎君今复欲反桓公一人而三反岂得立也语毕趋出子敬宣
　　刘敬宣字万夀父牢之桓序谓牢之曰卿此儿非惟家之孝子必为国之忠臣后破慕容超走卢循仍从南讨为左卫将军　寛厚善待士多技艺弓马音律无事不善谢混美才地少所交纳与敬宣遇便尽礼或问混卿未尝轻交而倾盖万夀何也混曰孔文举礼太史子义天下岂有非之耶
　　刘况字道真世为北州名族
　　儒林刘兆字延世博学洽闻从受业者数千人五辟公府三征博士皆不就尝为春秋左氏解名曰全综撰周易训注以正动二体互通其文
　　刘宣字士则武帝召见嘉其占对以为右部都尉南史刘穆之字道和东莞莒人也世居京口初为琅邪府主簿武帝克京城从何无忌求府主簿无忌进穆之帝曰吾亦识之即驰召焉时穆之闻京城有叫声晨出陌头属与信会直视不言者久之反室壊布裳为袴往见帝帝曰我始举大义须一军吏甚急谁堪其选穆之曰无见逾者帝笑曰卿能自屈吾事济矣即于坐受署从平建邺诸大处分皆仓卒立定并穆之所建遂动见谘询穆之亦竭节尽诚无所遗隠时晋网寛弛威禁不行盛族豪家负势陵纵重以司马元显政令违舛桓科条繁宻穆之斟酌时宜随方矫正不盈旬日风俗顿改迁尚书祠部郎复为府主簿记室録事防军领堂邑太守以平桓功封西华县五等子及扬州刺史王谧薨帝次应入辅刘毅等不欲帝入议以中领军谢混为扬州或欲令帝于丹徒领州以内事付仆射孟昶遣尚书右丞皮沈以二议谘帝沈先与穆之言穆之伪如厠即宻疏白帝言沈语不可从帝既见且令出外呼穆之问焉穆之曰公今日岂得居谦遂为守藩将耶刘孟诸公俱起布衣共立大义事乃一时相推非宿定臣主分也力敌势均终相吞噬扬州根本所系不可假人前授王谧事出权道今若复他授便应受制于人一失于权无由可得公功髙勲重不可直置疑畏便可入朝共尽同异公至京邑彼必不敢越公更授余人帝从其言由是入辅　帝书素拙穆之曰此虽小事然宣布四逺愿公小复留意但纵笔为大字一字径尺无嫌大既足有所包其势亦美帝从之一纸不过六七字便满穆之凡所荐达不纳不止常云我虽不及荀令君之举善然不举不喜穆之与朱龄石并便尺牍尝于武帝坐与龄石并答书自旦至日中穆之得百函龄石得八十函而穆之应对无废迁中军太尉司马加丹阳尹帝西讨刘毅以诸葛长人监留府疑其难独任留穆之辅之加建威将军置佐吏配给实力长人果有异谋而犹豫不能发屏人谓穆之曰悠悠之言云太尉与我不平何以至此穆之曰公泝流逺伐以老母弱子委节下若一豪不尽岂容若此长人意乃小安穆之亦厚为之备谓所亲曰贫贱常思富贵富贵必践危机今日思为丹徒布衣不可得也帝还长人伏诛进前将军　帝北伐留世子为中军将军监太尉留府转穆之左仆射领监军中军二府军司将军尹领选如故甲仗五十人入殿入居东城穆之内总朝政外供军旅决断如流事无壅滞賔客辐辏求诉百端内外谘禀盈阶满室目览词讼手答牋书耳行聴受口并酬应不相参涉皆悉赡举又言谈赏笑弥日亘时未尝倦苦裁有闲暇手自冩书寻览篇章校定坟籍性奢豪食必方丈旦辄为十人馔未尝独餐每至食时客止十人以还帐下依常下食以此为常尝白帝曰穆之家本贫贱赡生多阙叨忝以来虽每存约损而朝夕所须防为过丰此外无一毫负公义熙十三年卒帝在长安本欲顿驾闗中经略赵魏闻问惊恸哀惋者数日以根本虚乃驰还彭城及帝受禅每叹忆之曰穆之不死当助我理天下可谓人之云亡邦国殄瘁帝后曰穆之死人轻易我以佐命元勲追封南康郡公穆之少时家贫诞节嗜酒食不修拘检好往妻兄家乞食多见辱不以为耻其妻江嗣女甚明识每禁不令往江氏后有庆会属令勿来穆之犹往食毕求防榔江氏兄弟戏之曰防榔消食君乃常饥何忽须此妻复截发市肴馔为其兄弟以饷穆之自此不对穆之梳沐及穆之为丹阳尹将召妻兄弟妻泣而稽颡以致谢穆之曰本不匿怨无所致忧及至醉穆之乃令厨人以金柈贮防榔一斛以进之　车驾幸江宁经穆之墓诏致祭墓所长子虑之嗣卒子邕嗣　邕性嗜食疮痂以为味似鳆鱼尝诣孟灵休灵休先患炙疮痂落在牀邕取食之灵休大惊痂未落者悉褫取饴邕去灵休与何朂书曰刘邕向顾见噉遂举体流血南康国吏二百许人不得问有罪无罪逓与鞭疮痂常以给膳
　　刘式之字延叔穆之中子为宣城淮南二郡太守犯赃货刺史王遣从事检校之式之谓从事曰刘式之于国粗有防分偷数百万钱何有况不偷耶从事还白由此得停　子瑀字茂琳性陵物防前后为御史中丞甚得志朝士莫不畏其笔端转右卫将军年位本在何偃前孝武初偃为吏部尚书瑀图侍中不得与偃同从郊祀时偃乗车在前瑀防驷居后相去数十步瑀蹋马及之谓偃曰君辔何疾偃曰牛骏驭精所以疾耳偃曰君马何迟曰骐骥罗于羁绊所以居后偃曰何不着鞭使致千里答曰一蹙自造青云何至与驽马争路
　　刘祥字显征式之孙着连珠十五首以寄其懐
　　刘秀之字道寳穆之从父兄子祖爽山阴令父仲道余姚令秀之为建康令政绩有声　为防阳令修复六门堰雍部由是大丰　迁益州刺史折留奉禄二百八十万付乐州镇库此外萧然
　　刘懐肃为淮南歴阳二郡太守弟懐敬授会稽太守子真道为钱塘令有美政赐糓千斛　懐敬弟懐慎位徐州刺史为政严猛境内震肃迁防军将军禄赐班于宗族家无余财子徳愿为秦郡太守　懐慎弟懐黙江夏内史子孙登武陵内史孙登子亮歴梁益二州刺史在任防俭所得公禄悉以还官
　　刘粹字道冲为雍州刺史　弟道济位益州刺史　粹族弟损字子骞为呉郡太守
　　刘钟字世之以征广固功封永新县男
　　刘康祖后被委任折节自修　伯父简之有志干为宋武帝所知位太尉谘议参军　简之弟谦之撰晋纪二十位广州刺史　简之子道产为雍州刺史兼防阳太守善于临职在雍部政绩尤着蛮夷前后不受化者皆顺服百姓乐业由此有防阳乐歌自道产始也　长子延孙为南徐州刺史
　　刘湛字仁弱年便有宰物情　与王华王昙首殷景仁并为侍中宋文帝叹曰此四贤一时之秀同管喉唇恐后世难继
　　刘勔字伯猷少有志节后以战死　子悛字士操仕齐迁太子中庶子武帝在东宫每幸悛坊闲言至夕赐屏风帷帐　悛子孺字孝幼七嵗能属文尝在御坐为李赋受诏便成梁武帝甚称赏之武帝题其手板有刘孺洛阳才之句　后守吏部尚书出为晋陵太守　孺弟览字孝智仕梁为尚书左丞性聪敏尚书令史七百人一见并记名姓当官清正无所私　览弟遵字孝陵为太子中庶子及卒皇太子与其从兄曰览从弟内含玉润外表澜清文史该富琬琰为心辞章博赡黄成采　及私道下邑未申善政而能使人结去思野多驯翟此亦威鳯一羽足以验五徳
　　刘苞字孝尝悛弟之子梁初累迁太子洗马以文藻见知多预宴坐受诏咏天泉池荷及采菱调下笔即成
　　刘绘字士章悛之弟歴位中书郎永明末都下人士盛为文章皆凑竟陵王西邸绘为后进领袖时张融以言辞辩防周颙弥为清绮而绘音采不赡丽雅有风则时语曰三人共宅夹清漳张南周北刘中央　子孝绰七嵗能属文号曰神童王融曰天下文章若无我当归阿士阿士孝绰小字　累迁秘书丞梁武帝谓周舍云第一官当知用第一人故以孝绰居此职其辞藻为后进所宗　子谅字求信尤悉晋代故事号曰皮里晋书　潜字孝仪绰之弟为阳羡令甚有称绩为御史中丞多所弹纠为临海太守下车宣布条制风俗大变
　　刘缜字士温绘之弟文藻篆丹青并为当世所称仕齐歴尚书吏部郎
　　刘休字明为都水使者南康相善谈政体
　　刘暄字士穆在齐为领军将军
　　刘懐珍字道玉仕齐转左卫将军　子灵哲字文明位兖州刺史
　　刘峻字孝标博极羣书文藻秀出　谓之书淫　时不见用乃着辩命论以寄其懐　谥靖先生
　　刘沼字明信幼善属文及长博学终秣陵令
　　刘懐慰字彦泰仕齐为齐郡太守至郡垦废田二百顷不受礼谒有饷其新米一斛不受因着防吏论以达其意髙帝手敕褒赏三子霁杳歊　霁字士湮为海盐令　杳字士深博综羣书为东宫舍人昭明太子以瓠食器赐之曰卿有古人风故遗卿古人之器歊字士光幼有识慧谓为神童不娶不仕以山水书籍为娯而已
　　刘訏字彦度幼称纯孝尤精释典与兄歊卜筑钟山有终焉之志　刘孝标称曰訏超超越俗如天半朱霞歊矫矫出尘如云中白鹤　谥贞处士
　　刘善明元嘉末青州饥荒善明开仓以救多获全济百姓呼其家田为续命田　少立节行常云在家当孝为吏当清所歴之职防简不烦俸禄散之亲友
　　刘瓛字子珪晋丹阳尹惔六世孙笃志好学博通训义丹阳尹袁粲闻而请之指听事前栁树曰人谓是刘尹时树每想髙风今复见卿清徳可谓不衰矣对齐髙帝论政帝曰儒者之言可寳万世　何戢谓瓛曰上意欲以鳯池相处瓛笑曰平生无荣进意后以母老拜彭城郡丞曰自省无廊庙才所愿唯丞耳　儒业冠于当时　谥贞简先生　瓛弟璡字子敬方轨正直齐恵太子召侍东宫
　　刘显字嗣方幼聪敏号神童博涉多通仕梁除国子博士从弟防字仲寳儒雅博洽位国子祭酒
　　刘虬字灵祯隠居江陵西沙洲诏征不就　子之遴字思贞十五举茂才明经对防调为太学博士后除南郡太守梁武帝曰卿母年徳并髙故令卿衣锦还乡尽荣养之礼　弟之亨字嘉会举秀才除太学博士又代兄为南郡太守在郡有异绩吏人称之卒荆土不复称名号为大南郡小南郡　坦字徳度虬从弟仕齐歴孱陵令以干济称
　　刘师知好学有当务才台阁故事多所详悉仕陈为中书舍人其所献替皆有益
　　刘明有吏能歴山阴建康令政常为天下第一　尝曰作县令唯日食一升饭而莫饮酒此第一防也【见传琰传】
　　文学刘昭字宣卿勤学善属文终剡令子縚缓　縚字言明通三礼位尚书祠部郎　缓字含度为湘东王中録事风流跌宕名髙一府常云不须名位所须衣食不用身后之誉唯重目前知见
　　文学刘勰字彦和撰文心雕龙论古今文体
　　孝义刘瑜事母至孝母丧三年不进盐酪服除一十余年布衣蔬食
　　孝义刘懐弟懐则十嵗遭父丧不衣絮帛不食盐菜齐时表门闾
　　孝义刘沨字处和弟溓南阳人
　　隠逸刘凝之字隠安推家财与弟立屋野外非其力不食州里重其行辟召一无所就后隠居衡山之阳
　　隠逸刘慧斐字宣文初为法曹参军遂不仕构园一所号曰离垢园时人谓为离垢先生　兄慧镜以孝闻子昙净字元光应孝行举
　　恩幸刘系宗仕齐再为少府久在朝省闲于职事武帝尝云经国一刘系宗足矣
　　北史刘库仁字没根少豪侠有智略为南部大人　弟子罗辰复为南部大人从平中原赐爵永安公　子仁之字山静歴西兖州刺史在州有当时之誉
　　刘尼代人也太武拜为羽林中郎后为定州刺史在州清慎
　　刘昶字休道仕魏累迁仪曹尚书于时改革朝仪昶条上旧式略不遗忘
　　刘延明炖煌人年十四就博士郭瑀瑀弟子五百人瑀有女以妻之　太武平凉州拜乐平王从事中郎
　　唐刘文静字肇仁倜傥有器略以晋阳建义功　使始毕可汗始毕大喜即遣二千骑随至献马千匹　公喜曰非君何以致之为大丞相府司马进鲁国公
　　刘师立累迁左骁骑将军始州刺史
　　刘基事髙祖太宗亲礼出入连骑间入卧内贞观中以老乞骸太宗征辽战驻跸山有功子仁实
　　刘政会歴光禄卿封邢国公卒太宗手诏政会昔预义举有殊功葬宜异等　子竒长夀中为天官侍郎七世孙崇望字希徒及进士第昆弟四人同幕府世以为才又以员外郎主南曹选事清办僖宗幸山南王重荣不肯率职以谏议大夫持节往既至陈君臣大义动之重荣顺服杨守信反禁卒将大掠长安中崇望驻马劳之士皆唯唯至长乐门贼望兵至乃遁去军中咸呼万嵗是日京师不乱卒赠司空　兄崇字子长擢进士终清海军节度使姻旧或干以财率不答但冩荔枝图与之　崇鲁字郊文亦第进士擢左补阙翰林学士
　　刘世譲字元钦独孤懐恩有逆谋世譲白之髙祖刘洎字思道
　　刘祥道字同夀少袭爵歴御史中丞迁吏部黄门侍郎上疏六事　每覆大狱必欷歔累叹奏决日为再不食　后拜右相性审谨居宰相忧畏不自堪数陈老病丐解子齐贤帝以其方直尊惮之累迁黄门侍郎修国史　三世至两省凡八人前后歴吏部郎中员外世以为罕
　　刘徳威姿貌魁秀有干畧歴大理卿绵州刺史政号防平百姓立石颂徳　阖门友睦为人寛平生平所得俸禄以分宗亲无留蔵　子审礼少丧母为祖母元所养元每疾病必亲煮药尝而进元曰儿孝通幽显吾一顾念疾辄减后父丧服除当袭爵譲其弟不听见父执必感泣滂沱事继母尤谨再从同居合二百口内外无间言弟延景字冬日终陜州刺史当时号为孝义刘家
　　刘仁轨字正则汴州尉氏人少贫贱好学每动止画地书空寓所习卒以通博闻武徳初河南道安抚大使任瓌上疏有所论奏仁轨见其藁为窜定数言瓌惊异赤牒补息州参军转陈仓尉部人折冲都尉鲁宁者豪纵不法县莫敢屈仁轨约不再犯而宁暴横自如仁轨榜杀之州以闻太宗曰尉而杀吾折冲可乎召诘譲仁轨对曰宁辱臣臣故杀之帝以为刚正更擢咸阳丞　始仁轨带方州谓人曰天将富贵此翁耶乃请所颁厯及宗庙讳或问其故对曰当削平辽海颁示本朝正朔卒皆如言及封泰山仁轨乃率新罗百济儋罗倭四国酋长赴天子大悦　仁轨虽贵显自矜踞接旧故如布衣时尝为御史袁异式所劾慢辱之胁使引决及拜大司宪异式尚在台不自安因醉以情自解仁轨持觞曰所不与公者有如此觞后既执政荐为司元大夫然宦由州县至宰辅善致声誉得吏下欢心及镇洮河奏请机急多为中书令李敬抑郤仁轨乃表敬为帅以代已果覆其众裴炎下狱仁轨方留守京师郎将姜嗣宗以使来因语炎事且曰炎异于常久矣仁轨曰使人知邪曰知及还表嗣宗知炎反状不告武后怒拉杀之
　　刘祎之字希美少与孟利贞髙智周郭正一俱以文辞称号刘孟髙郭　后召入禁中论次新书凡千余篇髙宗又宻与参决时政以分宰相权时谓北门学士
　　刘幽求举制科中第调阆中尉诛韦庶人预参大防号令诏敕一出其手以功授中书舍人累迁吏部拜侍中
　　刘子名知几行年十二授左氏逾年遂通览羣史与兄知柔俱以善文词知名擢进士第武后时吏横酷淫及善人作思慎赋以刺时　中宗时擢太子率更令介直自守累嵗不迁　尝自比扬雄者四　委呉兢别撰刘氏家史及谱考上推汉为陆终苗裔非尧后按据明审议者髙其博　领国史三十年官虽徙职常如旧　殁后帝诏河南就家冩史通读之称善六子贶餗彚秩迅迥　子贶字惠卿好学多所通解献续说苑十篇子滋浃　滋字公茂通经术喜谈论杨绾荐材堪谏官　浃亦有学称生子敦儒事母孝留守韦夏卿表其行诏标阙于闾在母丧毁瘠几死时谓刘孝子后为起居郎达礼好古有祖风云　餗字鼎卿歴集贤院学士兼知史官终右补阙父子三人更涖史官着史例颇有法　彚子賛杨炎荐名儒子擢浙西观察判官　迥以刚直称第进士歴殿中侍御史佐江淮转运使餽运财赋力于职累迁给事中秩字祚卿着政典止戈记至徳新议凡数十篇
　　迅字捷卿续诗书春秋礼乐五说书成语人曰天下滔滔知我者希终不以示人云
　　刘澭涉书史有材武好施爱士能得人死力　军中不设音乐士卒病亲存问所欲不幸死哭之　常忾然存复河湟志屡为朝廷言之未见省累封彭城郡公卒于道
　　刘晏字士安宗封泰山晏始八嵗献颂行在帝竒其幼命宰相张说试之说曰国瑞也公卿邀请旁午号神童名震一时　举贤良方正补温令所至有恵利可纪皆刻石以传尹京兆总大体不苛号称职　移书宰相元载以为大抵运之利与害各有四载既得书即尽以漕事委晏　嵗输始至天子大恱以鼓吹迓东渭桥驰使劳曰卿朕鄼侯也嵗输凡嵗致四十万斛闗中虽水旱物不翔贵矣　又知吏部三铨事推处殿最分明下皆慴伏　京师盐暴贵诏取三万斛以赡闗中自扬州四旬至都人以为神　自言如见钱流地上每朝谒马上以鞭筭四方名士无不至其有口舌者率以利啖之使不得有所訾短故议者颇言晏任数　晏既被诬旧史推明其功以为管萧之亚　子蒙字仁泽举进士累官度支郎中后以材为宰相李徳裕所知尝议造木牛运宣宗立徳裕得罪蒙贬朗州刺史终大理卿　晏兄暹为汾州刺史天资疾恶以方直为观察使所畏为御史大夫宰相卢杞惮其严更荐干颀代之　暹孙潼字子固擢进士第
　　刘全谅勇果善骑射
　　刘海賔彭城人以义侠闻为泾原兵马将
　　刘伯刍字素芝行修谨后稍迁刑部侍郎　风度髙严善谈谑而动与时适论者少之　子寛夫寳厯中为监察御史俄转左补阙　子允章字蕴中为礼部侍郎请诸生及进士第并谒先师衣青衿介帻以还古制改国子祭酒
　　刘禹锡字梦得擢进士第登博学宏辞科王叔文每称有宰相器叔文引与议禁中所言必从擢屯田员外郎判度支盐铁案颇凭藉其势多中伤士及宪宗立斥朗州司马作竹枝词十余篇武陵夷俚悉歌之禹锡久落魄郁郁不得志作问大钧谪九年等赋数篇召还又作都观看花君子诗语讥忿当路者不喜出为播州刺史后入为主客郎中复作游都诗且言始谪十年还京师道士植桃其盛若霞又十四年过之无复一存唯兔葵燕麦动摇春风耳以诋权近闻者益薄其行　善诗晩节尤精白居易尝言其诗在处应有神物防持会昌时加检校尚书卒
　　刘义亦一节士不能俯仰贵人常穿屐破衣闻韩愈接天下士步归之作氷柱雪车二诗出卢仝孟郊右后以争语不能下賔客因持愈金数斤去曰此防墓中人得耳不若与刘君为夀愈不能止归齐鲁不知所终
　　刘昌裔字光后幼重持不好戯常若有思度　为曲环檄李纳剀晓大谊环上其藁徳宗异之卒赠潞州大都督
　　刘昌字公明善骑射从张介然讨安禄山援易州以三千兵解宁陵之围　在边凡十五年身率士卒垦田三年而军有羡食边障安宁感疾诏赴京师　子士泾尚云安公主累迁少卿
　　刘沔字子汪父廷珍扈徳宗奉天以战功官左骁卫大将军沔少孤范希朝竒之后入为神防将　突厥防云州击之斩七禆将败其众功加金紫光禄大夫赐一子官仍録李靖平颉利事赐之
　　刘栖楚繇司仓参军擢右拾遗谏敬宗视朝晏数游畋额叩龙墀血被靣后帝问向廷争者在耶以谏议大夫召未几宣授刑部侍郎　尹京兆峻诛罚不避权豪不阅旬宿奸老蠧为敛迹
　　刘蕡字去华明春秋能言古兴亡事浩然有救世意擢进士第后举贤良方正能直言极谏对防是时第防官见蕡对嗟服以为过古董而畏中官不敢取士人读其辞至感慨流涕中官深嫉蕡诬以罪贬栁州司户参军
　　刘瞻字几之其先出彭城后徙桂阳举进士博学宏词皆中咸通年拜同平章事同昌公主薨懿宗捕太医韩宗绍等送诏狱逮系宗族数百人瞻喻谏官皆依违无敢言即自上疏固争宗绍穷其术不能效情有可矜陛下徇爱女囚平民忿不顾难取肆暴不明之谤帝大怒即日赐罢贬驩州司戸防军僖宗立召复以中书侍郎平章事居位三月卒　弟助字元徳性仁孝幼时与诸兄游至食饮取最下者及长能文辞
　　刘瑑字子全第进士为判官入迁左拾遗谏罢方士言多恳愊擢翰林学士书诏夜数十捉笔遽成辞皆允切后迁刑部侍郎乃裒彚敕令凡二千八百六十五事号大中刑律统类以闻　繇河南尹进宣武军节度使下令止夜行使民自便境内以安　始在翰林帝素器遇后请问帝视案上厯谓曰为朕择一令日瑑跪曰某日卧内犹手疏陈政事居位半载卒
　　刘邺字汉藩六七嵗能属辞后擢左拾遗召为翰林学士赐进士第歴中书舍人　为李徳裕申直其寃复官爵世髙其义
　　刘巨容为州大将累迁右散骑常侍　讨黄巢贼以功迁检校礼部尚书诸将欲追斩巢巨容止之曰朝家多负人有危难不爱惜官赏事平即忘之或更得罪不如留贼为富贵地也诸将谓然
　　刘建锋字锐端为忠武部将后拜武安军节度使刘乃字永夷少警頴闇诵六经日数千言善文词为时推目擢进士第丧父以孝闻　草诏少选成文词义典裁俄擢给事中
　　刘君良四世同居族兄弟犹同产也门内斗粟尺帛无所私天下乱乡人共依之众筑为堡　杨基至其居凡六院共一庖子弟皆有礼节叹息而去后表异门闾
　　刘伯庄为文馆学士迁国子博士
　　刘之少志学为信都令有恵政
　　刘延祐擢进士补渭南尉有吏能治第一　从弟蔵器为侍御史卫尉卿歴监察御史　子知柔性俭静美风仪居亲丧庐墓侧诏筑阙表之歴国子司业累迁工部尚书彭城县致仕给全禄终身
　　刘允济少孤事母尤孝工文辞与王勃齐名举进士补下邽尉累迁著作佐郎采鲁哀公后十二世接战国为鲁后春秋献之　又着明堂赋述功徳
　　刘宪字元度擢进士累迁监察御史
　　刘太真善属文举进士髙第累迁刑部侍郎
　　五代刘捍开封人也为人明敏有威仪善摈賛梁太祖初镇宣武以为客将太祖北攻镇州与王镕和遣捍见镕镕军未知梁意方严兵捍驰一骑入城中谕镕以太祖意镕乃听命梁兵攻定州降王处直捍复以一骑入慰城中太祖围鳯翔遣捍入见李茂贞计事唐昭宗召见问梁军中事称防赐以锦袍拜登州刺史
　　刘鄩宻州安丘人也少事青州王敬武敬武卒子师范立表鄩为行军司马梁太祖西攻鳯翔师范阴遣人分袭梁诸州县他遣者谋多泄独鄩素好兵书有机略是时梁悉有兖郓以葛从周为兖州节度使从周将兵在外鄩乃使人负油鬻城中悉视城中虚实出入之所油者得罗城下水窦可入鄩乃以步兵五百从水窦入袭破之徙从周家属外第亲拜其母抚之甚有恩礼太祖引兵东还遣朱友宁攻师范从周攻鄩鄩以版舆置从周母城上母呼从周曰刘将军待我甚厚无异于汝人臣各为其主汝可察之从周为之缓攻师范兵已屈从周以祸福谕鄩鄩报曰俟吾主降即以城还梁师范败降鄩乃亦降梁太祖赐之冠带饮之以酒鄩辞以量小太祖曰取兖州量何大乎为元从都押衙时太祖已领四镇四镇将吏皆功臣旧人鄩一旦以降将居其上及诸将见鄩皆用军礼鄩居自如太祖益竒之恐魏兵乱遣鄩以兵屯魏县魏兵果乱刼贺徳伦降晋庄宗入魏鄩以为晋兵悉从庄宗赴魏而太原可袭乃结草为人执以旗帜以驴负之往来城上而潜军出黄泽闗袭太原晋兵望梁垒旗帜往来不知兵去鄩至乐平遇雨而旋乃屯于莘县筑甬道及河以馈军乆之末帝以书责鄩曰阃外事全付将军今仓储已竭飞挽不充将军与国同心宜思良画鄩报曰晋兵甚锐未可击宜待之乃遣使者监督其军鄩召诸将谋曰主上深居禁中与白面儿谋必败人事今敌盛未可轻动诸君以为如何诸将皆欲战鄩乃悉召诸将人以河水一杯饮之诸将莫测或饮或辞鄩曰一杯之难犹若此滔滔河流可尽乎诸将皆失色已而鄩兵数败乃罢鄩归洛阳
　　刘賛魏州人也父玭为县令賛始就学衣以青布衫每食玭自肉食而别以蔬食食賛于牀下谓之曰肉食君之禄也尔欲之则勤学问以干禄吾肉非尔之食也由是賛益力学举进士明帝时累迁中书舍人御史中丞刑部侍郎守官以法权豪不敢干以私擢为秦王傅賛从容讽谏率以正道秦王恶之后戒左右賛来不得通賛亦不往月一至府已而秦王果败诏归田里
　　刘仁赡字守恵彭城人也事南唐为武昌军节度使周师征淮移清淮军节度使镇夀州世宗围夀州攻之百端不能下后仁赡病甚已不知人其副使孙羽诈为仁赡书以城降世宗命舁仁赡至帐前嗟叹久之赐以玉带御马复使入城养疾制曰刘仁赡尽忠所事抗节无亏前代名臣几人可比乃拜仁赡天平军节度使仁赡不能受而卒世宗遣使吊祭追封彭城郡王以其子崇讃为懐州刺史赐庄宅一区李景闻亦赠太师
　　刘知俊字希贤徐州沛人也少事时溥溥与梁相攻知俊与其麾下二千人降梁太祖以为开道指挥使知俊姿貌雄杰能披甲上马轮剑入敌勇出诸将当时刘开道名重军中
　　刘玘汴州雍丘人世为宣武军牙将梁太祖镇宣武以功拜复州刺史庄宗灭梁玘来朝拜武胜军节度使
　　刘处譲字徳谦沧州人也事晋后为彰徳军节度使刘审交字求益幽州文安人也晋髙祖合三司为一拜审交三司使议者请检天下民田宜得益租审交曰租有定额而天下比年无闲田民之苦乐不可等也遂止不检而民赖以不扰迁右卫上将军陈州防御使出视民田见民耕器薄陋乃取河北耕器为范为民更铸所至皆有善政隠帝时为汝州防御使有能名干祐三年卒汝州奏防御使刘审交卒吏民诣阙上书以审交有仁政乞留葬汝州诏许之冯道曰吾尝为刘君僚佐观其为政无以逾人非能减其租赋除其繇役也但推公防慈爱之心以行之耳此亦众人所能为但他人不为而刘君独为之故汝人爱之如此使天下二千石皆效其所为何患得民不如刘君哉
　　刘昫涿州归义人也昫为人美风仪兄弟皆以好学知名燕蓟之间唐庄宗以为翰林学士明宗时累迁兵部郎中明宗素重昫而爱其风韵迁端明殿学士长兴三年拜中书侍郎同中书门下平章事昫诣中兴殿门谢是日大祠不坐昫入谢端明殿昫自端明殿学士拜相当时以此为荣废帝入立兼判三司昫性察而嫉三司蠧弊尤甚乃勾计文簿覈其虚实残租积负悉蠲除之往时吏幸积年之负盖而不发因以把持州县求贿赂及昫一切蠲除民间欢然以为徳而三司吏皆沮怨开运中拜司空
　　宋朝刘廷譲其先涿州范阳人也国初转江州防御使从征李筠领江宁军节度使王师伐蜀廷譲率禁旅由归州路进讨将行太祖以图示之指防锁江处曰至此我舟师当止三十里外以步骑出其不意而击之俟其稍却即以战棹夹攻之取之必矣于是大败蜀军始王师之出也太祖谓曰所破郡县当倾帑为朕给战士朕所取惟疆土尔故人皆效命廷譲所至秋毫不犯太宗即位入为右骁卫上将军后卒
　　刘温叟字永龄河南洛阳人也盖唐武徳功臣政会之后世为名家父岳后唐太常卿温叟七嵗善属文工楷岳尝语家人曰吾儿风骨秀异所不知者夀耳今世难未息得与老夫偕为温洛之叟足矣故名之曰温叟始以父任补四门助教建隆初拜御史中丞一日晩归适太祖偶登明德门前驺知之潜白温叟温叟令传呼如常翌日请对具言人主非时登楼则望恩希赏者众太祖善之开宝四年卒时年六十三
　　刘筠字子仪大名人也举进士歴大名府观察判官召试中书迁左司谏知制诰出知邓州入为翰林学士请补外遂以右谏议大夫知庐州仁宗即位复召为翰林学士拜御史中丞龙图阁学士出知庐州卒筠自景徳以来居文翰之选与杨亿齐名当时号为杨刘三入禁林三典贡举以防论升降天下士自筠始也性不茍合于时临事明达而所治尚简严云
　　刘涣字仲章保州保塞人也以父任监并州仓天圣中涣谓天子年加长乃慨然上书请太后还政章献震怒议黥面配台州吕夷简薛奎力救得免章献崩擢右正言后知澶州以工部尚书致仕
　　刘羲叟字仲更泽州晋城人也欧阳修使河东荐其学术该博擢试大理评事赵州推官留修唐书羲叟彊记于经史百家无不通晓至于国朝典故财赋刑名兵械钟律皆知其要其乐事星厯数术尤过人尝以春秋时变异合之以洪范灾应斥古人所强合者著书十数篇视日月星辰以占国家休祥多应也　唐书成授崇文院检讨
　　刘沆字冲之吉州永新人也曾祖景洪事杨行宻为江西牙将有彭玕者称太守胁景洪附湖南伪许之复以归行宻遂不仕初景洪曰我不从彭玕当活万余人后必有隆者因名所居山曰后隆山山有唐牛僧孺读书堂故基即其上筑台曰聪明台沆母梦牛相公来而生沆沆倜傥任气以进士起家为大理评事通判舒州稍迁太常丞直集贤院擢右正言知制诰陜西用兵沆见执政白事翌日请对极言得失仁宗送其议于中书执政不悦曰须舍人作相自行之沆曰宰相岂有常哉时来则为之奉使契丹其馆伴杜防强之以酒沆霑醉拂袖起因骂之坐是降知和州改江宁府潭州皇祐三年以工部侍郎擢参知政事政和初拜同中书门下平章事集贤殿大学士后出知应天府迁刑部尚书徙陈州
　　刘敞字原父袁州临江人也举进士甲科召试直集贤院判尚书考功敞博闻彊记素习知山川道里时顺州有异兽如马而食虎豹契丹不知以问敞敞曰此所谓駮也为言其形状声音皆如所见契丹益叹其博物治平中判太常寺力求便郡英宗曰如刘敞者岂易得哉遂出知汝州卒敞为文敏赡在西掖时一日追封皇子公主九人敞将下直为之立马卸坐一挥九制文词典雅各得其体　东坡先生云昔为鳯翔幕过长安见刘原父留吾剧饮数日酒酣谓吾曰昔陈季弼告陈元龙曰闻逺近之论谓明府骄而自矜元龙曰夫闺门雍穆有徳有行吾敬陈元方兄弟渊清玉洁有礼有法吾敬华子鱼清修疾恶有识有义吾敬赵元达博闻彊记超逸卓荦吾敬孔文举雄姿杰出有王霸之略吾敬刘徳所敬如此何骄之有余子琐琐亦安足録哉因仰天太息此亦原父之雅趣也吾后在黄州作诗云平生我亦轻余子晩嵗谁人念此翁盖记原父语也原父既没久矣尚有贡父在每与语今复死矣何时复见此俊杰人乎悲夫【见东坡杂记】
　　刘攽字贡父出通判泰州题馆中壁云壁门金阙倚天开【一作壁门楼阁起崔嵬】五见宫花落井槐明日扁舟沧海去却从云气望蓬莱王介甫见而讽咏之仍书于扇【见百家诗选】
　　刘昌祚字子京真定人也父贺内殿承制战没于定州朝廷以昌祚为右班殿直稍迁通事舍人夏人以百余骑防刘沟堡昌祚出援夏人伏万骑黑山外伪遁昌祚卒遇之战不解夏人锐甚大酋突而前昌祚抽矢一发殪之贼遁去自西事以来以寡抗众未有如昌祚者时朝廷议以四砦归夏人昌祚力陈不可以为狄人之情弃前恩而欲无餍今解仇结好往来不已其志岂浅也哉异日请兰州亦将许之乎卒谥毅肃昌祚气质雄深外严内寛射箭出百步之外夏以为神畏之
　　刘舜卿字希元开封人也父钧死于敌朝廷以舜卿为供奉官累至左蔵库副使神宗慨然有经略西边之志近臣有以舜卿名闻者曰此将帅才也神宗命总京东九郡将兵训之尝以所部一军阅于内殿神宗曰坐作有度其可用也尔无忘尔父之讐惟忠与孝勉之哉舜卿再拜泣谢以为阁门通事舍人　夏人聚兵天都尽召十二监马军结连西羌欲大举以防边舜卿召将佐讲议出兵方略大将姚兕种谊请公从两路破之擒鬼章以献并获首领五人斩馘数千牛羊器械以万计卒谥毅敏
　　刘恕字道源筠州人也父涣字凝之举进士为颍上令以刚直不屈于上位即弃官而归家于庐山之阳时年五十欧阳修与涣同年进士也髙其节作庐山髙诗以美之涣居庐山三十余年环堵萧然饘粥以为食而游心尘垢之外超然无戚戚之意以夀终恕少頴悟俊拔读书过目即成诵年八嵗坐客有言孔子无兄弟者恕应声曰以其兄之子妻之一坐惊异年十八试经义说书皆第一释褐为钜鹿簿迁和州令恕为人彊记博闻于书无所不览有史学司马光修资治通鉴奏请同编修恕于魏晋以后事尤能精详考证前史差谬光悉委而取决焉王安石与恕有旧欲引恕修三司条例恕以不习金谷为辞因言天子方属公以政事宜恢张尧舜之道以佐明主不应以财利为先光判西京留台奏迁书局于洛阳恕奏请乞身诣光议修书事朝廷许之恕居母丧又诏就第续成前书丧未除而卒
　　刘挚字莘老东光人也少举进士礼部奏名第一遂中甲科用韩琦荐除馆阁校勘为监察御史里行尝请立监司考绩之制擢尚书右丞改左丞为中书侍郎迁门下侍郎挚与同列奏事论及人才难得能否不一性忠实而才识有余上也才识不逮而忠实有余次也有才而难保可借以集事又其次也懐邪观望随势改变此小人终不可用二圣然之且曰卿常能如此用人国家何忧元祐六年拜右仆射兼中书侍郎卒谥忠肃
　　刘庠字希道彭城人也幼能诗蔡齐妻以子用齐遗奏补将作监主簿举进士迁太常博士英宗以灾异求直言庠上书论时事遂除监察御史里行因日食乞罢役苑宴游以只畏天戒会圣宫修仁宗神御殿宏丽过常庠言非所以昭先帝俭徳乞损其制奉宸库失盗庠劾奏近侍领皇城司职事者以严宫城之禁愿陛下不以近习挠天下法初禁销金庠言法行当自贵近始又言两省封驳之任名存实亡御史员阙不补非盛世事神宗即位迁殿中侍御史为右司谏庠陈中国御戎之策守信为上昔元昊之叛五来五得志天下为之困弊今莫若示大信舍近功为国家长利除集贤殿修撰河东转运使擢天章阁待制改河北都转运哲宗即位加枢宻直学士知渭州卒宣仁后曰帅臣极难得刘庠可惜也
　　刘正夫字徳初衢州西安人也举进士徽宗即位除左司谏擢起居舍人召试中书舍人迁礼部侍郎大观三年拜尚书右丞迁中书侍郎徽宗稍厌蔡京纷更思欲裁损以寛民力命郑居中为太宰正夫为少宰未几得疾丐出徽宗赐诗宠之疾作卒于道谥文宪
　　刘庭式字得之齐州人也举进士苏轼守宻州庭式为通判始庭式未第时议娶其乡人之女既约而未纳币也庭式及第其女以疾丧明女家躬耕贫甚不敢复言或劝纳其幼女庭式笑曰吾心已许之矣岂可负吾初心哉卒娶之女死于宻州庭式丧之逾年而哀不衰不肯复娶轼问之曰哀生于爱爱生于色今君爱从何生哀从何出乎庭式曰吾知丧吾妻而已吾若縁色而生爱縁爱而生哀色衰爱弛吾亦哀忘则凡袂倚门目挑而心招者皆可以为妻也耶轼深感其言庭式后监太平观老于庐山絶粒不食而面目奕奕有紫光步上下峻坂往复六十里如飞以夀终
　　刘季孙字景文世家开封父平任环庆将赵元昊防延州以孤军来援遂力战骂贼而死景文以防典得官少笃学能诗文东坡先生守钱塘景文为左蔵库副使两浙兵马都监先生喜其人上章荐其练达武经讲习边政除知隰州先生尝答书其略云公每发言雄如风樯阵马迅霆激电不意于中复有祥光异彩纡余致腻盎盎如阳春淑艳时美女诚不足比其容色态度此所谓不测之谓神也又跋其诗文曰刘景文有英伟气如陈元龙之流读此诗可想见其人以中夀卒于隰哀哉死之日家无一钱但有书三万轴画数百幅尔【见百家诗选】
　　刘韐字仲偃建州崇安人中进士第后举提陜西平货司召对赐五品服时西宁州兵仰给县官竭六路转输犹不给命公専饷河内公私便之除陜西转运使徽猷阁待制知越州方腊陷睦杭二州公葺营垒练兵为备贼陷衢婺侵越冲突至城下公麾众出战贼大溃宣和四年有防充宣抚司参谋官初边臣奏契丹败于白水奔遁且思内附请以师接朝廷命童贯蔡攸为使副公始至而都统种师道军已溃公廼请诣军前就师道议归语贯曰敌势尚盛燕人固守未可轻进　郭药师请马以益其军朝廷尽给以河北战马公曰空内郡马付一降将非国之利奏疏罢之是冬金人入防知真定有备长驱内向朝廷议和敌兵复攻城公以彊弩射之敌知不可胁遂退　金围太原朝廷悉闗陜兵付姚古种师中援之两军败绩上急欲围解拜韐河北路制置使未行复拜河北东宣抚副使兵未至真定陷召对便殿时敌已渡河除提举京城四壁守御使敌骑薄城公言宜有以纾目前而为后图者宰相谓公沮国摇民城陷宰相绐以割地遣公往金以韩正馆之于城南夀圣院正言国相尼玛哈知公名欲用公公曰偷生以事二姓死不为也　光尧即位诏曰刘韐死节不为敌用赠特进资政殿大学士谥忠显　子子羽为徽猷阁待制晩知泉州孙珙为同知枢宻卒谥忠肃
　　刘夙字賔之莆田人绍兴间举进士第后除秘书省正字孝宗龙御垂意人物尤重馆阁公预其选八月除枢宻院编修官十月令编修国史公力辞时有臣僚以文字留公曰刘某文字优长议论坚正难以从所乞迁佐著作郎丐外知衢州改温州奉祠归甫一年卒公为人挺特以天下之重自任不以色假人久而人益爱之在家如守官在外如立朝虽闲居闻守令小有疵累必极口规正是嵗王龄没芮司业又没吕祖谦为诗悼之曰诸老收身尽佳城又到公苍天那可问吾道竟成穷
　　刘崧字伯髙峤字仲髙岑字季髙吴兴人也东坡先生所赋吴兴文人之诗刘孝叔诸孙也三公才学官位士夫例能称之汪彦章尝铭仲髙之墓仲髙任福建提刑日书武夷山三大字甚竒金石刻尚存















　　名贤氏族言行类稿卷三十
　　钦定四库全书
　　名贤氏族言行类稿卷三十一
　　宋　章定　撰
　　周【五百卄五】
　　姓纂帝喾生后稷至太王邑于周文王以国为氏
　　新序周舍事赵简子立简子之门三日三夜简子使人问之曰子何以令我周舍曰愿为谔谔之臣墨笔操牍随君之后司君之过而书之
　　国语史伯曰夫成天地之大功者其子孙未尝不章虞夏商周是也周弃能播殖百谷疏以衣食民人者也其后皆为王公侯伯
　　史记周勃沛人也以织薄曲为生为人吹箫给丧事材官引彊从髙帝攻战赐爵号绛侯　木彊敦厚帝以为可属大事不好文学椎而少文　孝恵时为太尉诛诸吕文帝以为右丞相　子亚夫封条侯为将军军细栁缓急真可任
　　周昌沛人也从兄曰周苛苛为御史大夫昌为中尉后为御史大夫封汾阴侯　为人彊力敢直言　为人吃　期期不奉诏
　　周緤沛人也常为髙祖参乗后为蒯成侯
　　儒林周堪字少卿齐人事大夏侯胜元帝时擢光禄勲后汉周荣字平孙举明经辟司徒府排奏窦宪由此显名自郾令擢为尚书令后为山阳太守所歴郡县皆见称纪　子兴少有名誉陈忠荐其博物多闻拜为尚书郎子景字仲飨迁豫州刺史河内太守拔才荐善常恐不及每嵗时延请举吏入上后堂宴会数四乃遣赠送什物无不充备后为司空举奏诸宦官奸猾皆坐黜朝廷莫不称之
　　周章字次叔为郡功曹太守欲私谒窦宪谏不听前拔佩刀絶其马鞅乃止后举孝防
　　周磐字坚伯居贫养母俭薄不充乃就孝防之举及母没公府征之遂不应后嵗朝令其二子曰吾日者梦见先师东里先生与我讲于阴堂之奥岂吾齿之尽乎
　　儒林周防字伟公受尚书明经举孝防拜郎中
　　周举字宣光姿貎短陋而博学洽闻为儒者所宗京师语曰五经纵横周宣光　举茂才为平丘令上书言得失辞甚切直　拜尚书名重于朝廷左右惮之又迁谏议大夫　迁侍中与八使巡行天下号曰八俊劾奏贪猾表荐公清朝廷称之拜光禄大夫卒　朝廷赐钱十万以旌委蛇素丝之节　子勰字巨胜时梁冀贵盛前后三辟竟不能屈自勰曾祖父至勰孙恂六世一时皆知名
　　酷吏周纡字文通尝拜洛阳令下车先问大姓主名吏数闾里豪强以对纡厉声怒曰本问贵戚辈岂能知此卖菜佣乎　贵戚局蹐京师肃清　后为御史中丞
　　周泽字穉都拜太常清洁循行尽敬宗庙尝卧疾斋宫妻问之泽大怒以妻干犯斋禁收送诏狱谢罪时人语曰生世不谐作太常妻一嵗三百六十日三百五十九日斋一日不斋醉如泥
　　周党字伯况建武中被征不得已乃着短布单衣糓皮绡头待见尚书及引见自陈愿守所志遂隠居黾池
　　周嘉字文拜零陵太守零陵颂其遗爱吏民为立祠弟畅字伯持为河南尹夏旱因收葬客死骸骨万余人应时澍雨
　　蜀志周羣字仲直尝占天有征　为儒林校尉
　　呉志周瑜字公瑾庐江舒人年二十四呉中皆呼为周郎　败魏师八十万于赤壁性度恢廓程普曰与公瑾交若饮醇醪不觉自醉　文武筹略万人之英少精意音乐謡曰曲有误周郎顾　建独断之明出众人之表　子循循弟
　　周泰字幼平九江人胆气倍人
　　周鲂字子鱼呉郡人尝举孝防为宁国长又为鄱阳太守谲略多竒卒破曹休斩获万计功名当书之竹帛在郡十三年赏善罚恶威恩并行
　　晋书周处字子隠膂力絶人不修细行尝除去三害迁新平太守抚和戎狄雍土美之后转广汉太守郡多滞讼有经三十年而不决者处详其枉直一朝决遣又迁御史中丞凡所纠劾不避宠戚　子玘字宣佩不妄交游名重一方尝举秀才除议郎为呉兴太守甚有威　子勰字彦和终临淮太守　玘弟札字宣季　察孝防除郎中　札兄子筵卓荦有才干拜呉兴太守
　　周访字士达常周穷振乏家无余财　智勇过人为中兴名将　慨然有平河洛之志　子抚字道和彊毅有父风迁平西将军　抚子楚字元孙进冠军将军楚子琼劲烈有将畧为建武将军　琼子虓字孟
　　威执心忠烈不屈苻坚　抚弟光为浔阳太守　光子仲孙宁州刺史
　　周浚字开林当移镇秣陵賔礼故老捜求俊乂甚有威徳　子嵩字仲智　次子谟歴丹阳尹
　　周馥字祖宣　迁吏部郎选举精宻　为镇东将军振缨中朝素有俊彦之称　子宻字泰时人称为清士位至尚书郎
　　周顗字伯仁少有重名神彩秀彻　贲嵩见之叹曰汝颍固多竒士　拜秘书郎累迁尚书吏部郎后转尚书左仆射　初以雅望获海内盛名后颇以酒失为仆射畧无醒日号为三日仆射　王导尝指其腹答曰此中空洞无物然足容卿辈数百人杀诸贼奴取金印如斗大　后为王敦所害王导曰吾虽不杀伯仁伯仁由我而死幽冥之中负此良友　子闵字子骞歴衡阳建安临川太守
　　忠义周该　周﨑
　　周颙字彦伦顗之七世孙　宋元徽中诏为郯令有恩百姓思之　又为山阴令彦伦于钟山西立隠舍休沐则归之　迁中书郎兼著作　转国子博士太学诸生慕其风争事华辩　孔稚圭作北山移文有曰蕙帐空兮夜鹤怨山人去兮晓猿惊　长于佛理着三宗论言空假义　子舍字升逸弱冠举秀才除太学博士仕梁累迁鸿胪卿尚书吏部郎虽居职屡徙而尝留省内二十余年未尝离左右帝以为有公辅器　称为贤相　歴侍中太子詹事
　　周正字思行舍弟之子年十五补国子生于国学讲易诸生传习其义　善理为世所宗　陈宣帝立授右仆射寻敕侍东宫讲论语孝经太子以其徳望素重有师资之敬焉　弟譲陈初领太常卿
　　周直字思方仕陈位太常卿　气调髙于次昆或问三周孰贤人曰若蜂腰矣　子确字士潜博涉经史笃好言位都官尚书
　　周山图字季寂与人周旋白首不异　在齐累迁镇北司马转黄门郎
　　周盘龙　齐髙帝进号右将军　与其子奉叔大败魏军父子由是名播北国　形甚羸而临军勇果　后表年老求解职还为散骑常侍武帝戯之曰卿着貂蝉何如兠鍪盘龙曰此貂蝉从兠鍪中生耳　奉叔勇力絶人为东宫直阁将军
　　周文育字景徳　尝曰取富贵但有大槊耳　累征有功除南海令及平侯景累迁散骑常侍　子寳安字安人为猛烈将军文帝寄以心膂精卒多配焉
　　周铁虎尝平侯景定建邺録前后功进爵为侯
　　周敷字仲逺为郡豪族　胆力劲果超出时辈轻财重士后为安西将军
　　周炅字文昭豪侠任气有将帅才以军功迁江州刺史文学周兴嗣字思纂尝宿逆旅夜有人谓曰子才学迈世初当见识贵臣卒被知英主后为给事中
　　隠逸周续之字道祖通五经五纬号曰十经名冠同门闲居读老易隠于庐山征命并不就
　　北史周几代人也　太武以其有智勇遣镇河南威信着于境外
　　周观代人骁勇有膂力
　　周摇字世安仕隋为幽州总管修鄣塞谨斥堠边人安之
　　周罗防字公布仕陈为句容令后与齐师战勇冠三军除右军将军　又出为晋陵太守进爵为侯
　　周法尚字徳迈少果劲有风槩好读兵书仕隋拜巴州刺史破三鵶叛蛮复击走陈防迁衡州总管
　　唐周允元豫州人同平章事武后宴宰相诏陈书传善言允元曰耻其君不如尧舜
　　周墀字徳升汝南人及进士第长史学属辞髙古迁起居舍人时帝御紫宸召左右史咨质所宜墀最为天子钦瞩俄知制诰　武宗即位拜义城节度使宿将暴謷不循令者墀命鞭其背一军大治
　　周曾本李希烈部将与王玢姚詹韦清志相善号四公子
　　五代周徳威字镇逺朔州马邑人也为人勇而多智能望尘以知敌数其状貎雄伟笑不改容人见之凛如也事晋王为骑将小字阳五当梁晋之际周阳五之勇闻天下梁军围晋太原下令军中曰能生得周阳五者为刺史有骁将陈章者号陈野义常乗白马被朱甲以白异出入阵中求欲必生致之徳威因戒其部兵曰见白马朱甲者当佯走以避之两军皆阵徳威防服杂兵伍中陈章出挑战兵始交徳威部下见白马朱甲者因退走章果奋矟急追之徳威伺章已过挥铁锤击之中章堕马遂生擒之以破夹城功拜振武节度使梁遣王景仁将兵击赵赵乞师于晋庄宗自将出賛皇会徳威于石桥进距柏郷五里营野河北晋兵少而景仁所将神威龙骧拱宸等军皆梁精兵人马铠甲饰以组绣金银其光耀日晋军望之色动徳威勉其众曰此汴宋贩儿徒饰其外耳其中不足惧也其甲之直数十千得之适足为吾资无徒望而爱之当勉以往取也退而告于庄宗曰梁兵甚锐未可与争宜少退以待之庄宗曰吾提孤军出千里其利速战今不乗势急击之使敌知吾之众寡则吾无所施矣徳威曰不然赵人能城守而不能野战吾之取胜利在骑兵平原广野骑兵之所长也今吾军于河上迫贼营门非吾用长之地也庄宗不恱退卧帐中诸将无敢入见徳威谓监军张承业曰王怒老兵不速战者非法也且吾兵少而临贼营门所恃者一水隔耳使梁得舟檝渡河吾无类矣不如退军鄗邑诱敌出营扰而劳之可以坐胜也承业入宫曰徳威老将知兵愿无忽其言庄宗遽起曰吾方思之耳已而徳威获梁游兵问景仁何为曰治舟数百将以为浮梁徳威引与俱见庄宗笑曰果如公所料乃退军鄗邑徳威晨遣三百骑叩梁营挑战自以劲兵三千继之景仁怒悉其军以出与徳威转闘数十里至于鄗南两军皆阵梁军横亘六七里汴宋之军居西魏滑之军居东庄宗防马登髙望而喜曰平原浅草可前可却真吾之胜地也乃使人告徳威曰吾当为公先公可继进徳威持马谏曰梁军轻出而逺来与吾转战其来必不暇赍粮糗纵其能赍亦不暇食不及日午人马俱饥因其将退而击之胜诸将亦皆以为然至未申时梁军东偏尘起徳威鼓噪而进麾其西偏曰魏滑军走矣又麾其东偏曰梁军走矣梁阵动不可复整乃皆走遂大败自鄗追至于柏乡横尸数十里景仁以十余骑仅而免刘守光僣号于燕晋遣徳威将兵三万出飞狐以击之以功拜卢龙军节度使庄宗勇而好战尤锐于见敌徳威老将常务持重以挫人之锋故其用兵常伺敌之隙以取胜十五年徳威将燕兵三万人与镇定等军从庄宗于河上自麻家渡进军临濮以趋汴州军宿胡栁陂黎明候骑报曰梁军至矣庄宗问战于徳威徳威对曰此去汴州信宿而近梁军父母妻子皆在其中而梁人家国系此一举吾以深入之兵当其必死之战可以计胜而难与力争也且吾军先至此粮爨具而营栅完是谓以逸待劳之师也王宜按军无动而臣请以骑军扰之使其营栅不得成樵爨不暇给因其劳乏而乗之可以胜也庄宗曰吾军河上终日俟敌今见敌不击复何为乎顾李存审曰公以辎重先吾为公殿遽督军而出徳威谓其子曰吾不知死所矣明宗时加赠太尉配享庄庙晋髙祖追封徳威燕王子光辅官至刺史
　　周知裕字好问幽州人也为刘仁恭骑将奔梁为归化军指挥使梁晋相距河上十余年其摧坚陷阵归化一军为最庄宗入汴知裕降庄宗尤宠待之为房州刺史明宗时歴绛淄二州刺史迁宿州团练使安州留后所居皆有善政
　　宋朝周行逢武陵人也周世宗授武平军节度使国初加兼中书令行逢在镇尽心为治所用官属率皆防介之士条教简约民皆恱之行逢既为帅夫人不为屈不入府治躬率奴仆耕织以自给赋调必先期输送行逢止之不从曰税官物也若主帅自免何以率下乎
　　周起字万卿淄州邹平人也母得吉梦而生起父异之谓必大其门因名之曰起举进士累擢知制诰真宗东封还自泰山羣臣多献文章以颂徳起独上书言天下之势常患恬于安逸而忽于兢业愿陛下毋以告成为恃真宗嘉之起素患贡举之弊因建议糊名以革之至今为着令知开封府听防明审廷无留事仁宗初降诞起方奏事真宗谓曰知朕有喜乎起曰臣不知也真宗曰朕始生子即入禁中懐出金钱赐起出知河中府拜给事中同知枢宻院事既而又为礼侍枢宻副使卒谥安
　　周尧卿字子俞其先汝阴人也后徙居荆州之南尧卿警悟彊记以学行知名举进士知髙安寕化二县提防刑狱杨纮入境有被刑而耘苗者纮就询其故对曰贫以利故为人直其枉令不我欺而我欺之我又何怨纮至邑以所闻荐之后通判饶州积官至太常博士庆厯间范仲淹举经行可为师表未及用而卒始尧卿年十二丧父忧戚如成人兄弟尤笃友爱执母丧倚庐三年席薪枕块虽疾病不饮酒食肉既葬慈乌百数衘土集陇上人以为孝感所致为人简重不校有嫚已者必厚为礼以愧之居官禄虽薄必以周宗族朋友罄而后已
　　周邦彦字美成钱塘人也性落魄不羁涉猎书史元丰初献汴都赋神宗异之自诸生命为太学正绍圣中除秘书省正字徽宗即位为校书郎迁卫尉卿出知龙徳府召为秘书监擢徽猷阁待制提举大晟府未几知真定改顺昌府提举洞霄宫卒邦彦能文章世特传其词调云
　　周文之未知其名定家蔵东坡先生与文之别纸真墨载之于此轼近寄示画图及新堂面势仍求榜名岭南无大寒甚暑秋冬之交勾萌盗发春夏之际柯木潜改四时之运黙化而人不知民居其间衣食之奉终嵗一律寡而易安有足乐者若吏治不烦即其所安而与之俱化岂非牧养之妙手乎文之治循似用此道故以黙化名此堂如可用便请题榜也
　　周武仲字宪之浦城人绍圣中登进士第后擢监察御史差报金国信使金恃强背约公不为之屈回至雄州上疏歴言金国贪诈背违元约本朝轻用谋臣言与通使未为得计宜诏大臣深谋所以御戎之防送伴至燕山当赐宴金使欲先向北谢然后南向拜恩武仲力争之擢御史中丞武仲知边隙已开国家失计已久首建明屡省乃成之语以为戒上悟因称雄州所上疏武仲云今无如之何唯当内修政事耳上因谕之曰前此赵良嗣言金人有威有信可以永逺为援赖是差卿去不尔无縁得知建炎之初召除吏侍宣取雄州之疏遍示大臣仍褒谕之除龙图阁学士奉祠卒山先生志其墓
　　周嗣武武仲之从孙椿年之子也用祖因荫补官尝歴太府丞出提举江西常平移宪湖北召除尚书郎使蜀稽考财计还入对上劳之曰往来万里宣力甚多除太府少卿总饷湖广居职最久陞太府卿召除户侍卒子庭筠前监进奏院
　　丘【五百卄六】
　　姓纂齐太公封于营丘支孙以地为姓代居扶风
　　说苑孔子行游中路见丘吾子拥鎌带索而哭孔子问曰夫子何哭之悲也丘吾子曰吾有三失吾少好学问周遍天下还没吾亲一失也事君奢骄谏不遂二失也厚交友而后絶三失也请从此辞孔子曰此足为戒也于是弟子归养亲者十三人
　　南史文学丘灵鞠呉兴人少好学善属文褚顔回曰此郡才士唯有丘灵鞠仕梁领东观祭酒曰人居官愿数迁使我终身为祭酒不恨也在宋时文名甚盛子迟字希范辞采丽逸防缀映媚似落花依草拜中书侍郎　从孙仲孚字公信王俭曰东南之美复见丘生迁山阴令甚有声称百姓謡曰二傅沈刘不如一丘长于拨烦号称神明政为天下第一迁豫章内史更励清节
　　丘巨源兰陵人少举孝防后除武昌太守不乐曰古人云寕饮建邺水不食武昌鱼乃以为余杭令
　　孝义丘杰字伟跱呉兴人十四遭丧以熟菜有味不尝于口
　　北史丘堆初以忠谨入侍明帝立拾遗左右
　　唐丘和河南洛阳人歴资梁蒲三州刺史以寛厚著名善抚吏士得其心大业末海内苦吏侵数怨畔帝以和所莅称淳良而黄门侍郎裴矩亦荐之拜交阯太守抚接尽情荒憬安之
　　丘行恭有力善骑射聚兵保郿城人多依之盗不敢窥境累从战功多锡劳甚厚所守严烈僚吏畏之太宗常思其功初讨王世充流矢着太宗马行恭回射之发无虚镞贼不敢前遂下拔箭以已马进太宗步执长刀大呼导之斩数人突阵而还贞观中诏斵石为人马象拔箭状立昭陵阙前旌武功
　　优【五百卄七】
　　姓纂史记优孟乐人也子孙氏焉
　　史记滑稽优孟故楚之乐人也长八尺多辩常以谈笑讽谏
　　优旃者秦倡朱儒也善为笑言然合于大道
　　邹【五百卄八】
　　姓纂子姓宋愍公之后正考父食邑于邹生叔梁纥遂为邹氏齐有邹衍邹忌
　　新序邹忌以鼓琴见齐宣王善之邹忌曰夫琴所以象政也遂为王言琴之象政状
　　史记邹阳齐人也狱中上梁孝王书王使人出之卒为上客　太史公曰邹阳辞虽不逊然其比物连类有足悲者亦可谓抗直不挠矣　文辩著名长裾曳王门为人有知略慷慨不茍合　狱中书云明月之珠夜光之璧以闇投人于道莫不按剑相眄者无因至前也
　　邹衍事燕王左右譛之被系于狱仰天而哭盛夏天为之降霜
　　晋文苑邹湛字润甫南阳人少以才学知名累迁为国子祭酒邹湛之持论实南阳之人杰　子捷字太应亦有文才为散骑侍郎
　　宋朝邹浩字志完常州晋陵人也举进士召对除右正言时既已废孟后遂立刘氏为皇后浩上疏哲宗怒除名新州羁管徽宗即位移袁州酒税寻召还复为右正言迁司谏改起居舍人拜中书舍人歴吏部兵部侍郎以寳文阁待制知江宁府改杭越二州大观元年复直龙图阁自章表还亲侧凡六年而卒
　　邹应龙字景初武邵泰宁人徽之子也绍熙丙辰擢进士第一人今为部侍郎衡之子应麟应传俱继登第楼【五百卄九】
　　姓纂夏少康之后周封杞东楼公支孙以楼为氏秦有相楼缓
　　新序秦赵战于长平赵王计未决楼缓从秦来赵王与楼缓计之
　　前汉游侠楼护字君卿齐人结士大夫无所不倾为人短小精辩议论常依名节听之者皆竦与谷永俱为五侯上客长安号曰谷子云笔札楼君卿唇舌举方正为谏大夫使郡国奏事称意擢天水太守
　　后汉儒林楼望字次子习严氏春秋操节清白有称乡闾教授不倦世称儒宗永平初为侍中入讲省内
　　南史隠逸楼明字智逺有道术居金华山征召并不至
　　仇【五百三十】
　　姓纂左传宋大夫仇牧之后
　　后汉仇览字季智【一名香】为蒲亭长劝人生业农事毕乃令子弟还就黉学期年称大化有陈元者母告其不孝览惊云云乃到元家与其母子饮为陈人伦孝行譬以祸福元卒成孝子乡邑谚曰父母何在在我庭化我鸱枭哺所生　考城令王涣署览为主簿谓曰主簿闻陈元之过不罪而化之得无少鹰鹯之志邪览曰鹰鹯不若鸾鳯涣谢遣之曰枳棘非鸾鳯所栖百里岂大贤之路





　　名贤氏族言行类稿卷三十一
<子部,类书类,名贤氏族言行类稿>
　　钦定四库全书
　　名贤氏族言行类稿卷三十二
　　宋　章定　撰
　　游【五百三一】
　　姓纂左传郑穆公子偃字子游后以王父字为氏春秋氏族图郑国游氏子游子太叔公孙楚游速
　　左传成公六年郑伯如晋拜成子游相授玉于东楹之东襄公二十四年晋侯使张骼致楚师求御于郑郑人卜宛射犬吉子太叔戒之曰大国之人不可与也
　　定公六年郑游速帅师灭许以许男斯归
　　北史游雅字伯度　太武时知名征拜中书博士出为雍州刺史在任防白甚有政征为秘书监从祖弟明根字志逺尝于白渠坎为窟读书积嵗余太武擢假散骑常侍使宋宋孝武称其长者迎送礼加常使迁兖州刺史为政清平为仪曹长清约恭谨致仕为五更凡国有大事恒玺书访之歴官内外五十余年处身以仁和接物以礼譲时论贵之　子肇字伯始博综经史谦素敦重文雅见任带魏郡太守为政清简为畿内大使黜陟善恶赏罚分明歴御史中尉直防所举莫非伤风败俗于吏事断决反覆至于再三然后下笔虽宠势干请终无回挠方正之操时人服之　子祥字宗良
　　节义游元字楚客仕周歴夀春令谯州司马俱有能名宋朝游酢字定夫建州建阳人也兄醇与酢俱以文行知名酢初受业于程颢颢知扶沟县以道学为己任酢为掌其事由是学问益进又事程颐颐器之举进士为萧山尉除博士佥判泉州召为监察御史寻知和州又知汉阳军歴舒濠二州寓居歴阳卒陈正同知建宁因立像设祠于学而属晦庵朱公熹记其事曰先生逺矣学者登是堂而拜其像于是记也考其师友之渊源退访其书而读之于以求先生之所以学者果恶乎在幸而他日得之则亦无以异乎亲而炙之矣诗曰人之好我示我周行又曰髙山仰止景行行止熹虽不敏愿与承学之士勉焉以无忘陈公之徳晦庵所谓退访其书而读之即公所着易説诗二南义中庸义论语孟子杂解也
　　游子操字存诚有家学宣和三年擢进士第绍兴中迁秘书少监权礼部侍郎晩居旴江奉祠卒
　　游师雄字景升京兆武功人也举进士久之除宗正寺主簿迁军器监丞吐蕃防边朝廷择可使者与边臣措置以师雄行听以便宜从事既至请于帅刘舜卿分兵为两道姚兕将而左神谊将而右兕破六逋宗城攻讲朱城断莫河飞桥青唐十万家不得度谊遂破洮州擒鬼章及大酋领以师雄为陜西转运判官后还秦移陜州以卒
　　牛【五百三二】
　　姓纂宋防子之后司□牛父子孙以王父字为氏战国时赵有牛剪秦有牛缺
　　北史牛字里仁安定鹑觚人好学博闻仕周歴内史上士専掌文翰修起居注仕隋授秘书监表请开献书之路拜礼部尚书上明堂议除太常卿作乐府歌并议乐事拜吏部尚书先徳行后文才所有进用并多称职隋室旧臣始终信任悔吝不及唯一人而已【隋书亦有传】
　　唐牛仙客泾州人初为县小史令傅文静器之河西节度使王君防召为判官清勤不懈接士大夫以信萧嵩荐为凉州节度使始在河西啬事省用仓库积钜万器械犀锐帝恱
　　牛僧孺字思黯隋仆射竒章公之裔幼孤下杜樊乡有赐田数顷依以为生工属文第进士元和初以贤良方正对防第一条指失政其言鲠直不避宰相宰相怒故杨于陵郑敬韦贯之李益等坐考非其宜皆谪去穆宗初徙御史中丞按治不法内外澄肃宿州刺史李直臣坐赇尝赂宦侍为助具狱上帝曰直臣有才朕欲贷而用之僧孺曰彼不才者持禄取容耳天子制法所以束防有才者禄山朱泚以才过人故乱天下帝异其言乃止赐金紫服以户部侍郎同中书门下平章事始韩入朝其子公武用财赂权贵杜塞言者俄而公武卒孙弱不能事帝遣使者至其家悉收赀簿校计出入所以饷中朝臣者皆在至僧孺独注其左曰某月日送钱千万不纳帝善之谓左右曰吾不谬知人繇是遂以相寻迁中书侍郎敬宗立进封竒章郡公是时政出近幸僧孺数表去位授武昌节度使同平章事鄂城土恶亟圮嵗増筑赋蓑茅于民吏倚为扰僧孺陶甓以城五年毕鄂人无复嵗费文宗立李宗闵当国屡称僧孺贤不宜弃外复以兵部尚书平章事幽州乱杨志诚逐李载义帝不时召宰相问计僧孺曰是不足为朝廷忧夫范阳自安史后国家无所系休戚前日刘总挈境国荒财耗力且百万终不得范阳尺帛斗粟入天府俄复失之今志诚繇向载义也苐付以节使扞奚契丹彼且自力不足以逆顺治也帝曰吾初不计此公言是也因遣使慰抚之进门下侍郎文馆大学士是时吐蕃请和约弛兵而大酋悉怛谋举维州入之剑南于是李徳裕上言韦臯经略西山至死恨不能致今以生羌三千人烧十三桥捣虏之虚可以得志帝使羣臣大议请如徳裕防僧孺持不可曰吐蕃绵亘万里失一维州无害其彊今修好使者尚未至遽反其言且中国御戎守信为上应敌次之彼来责曰何故失信賛普牧马蔚茹川若东袭陇坂以骑缀回中不三日抵咸阳桥则京师戒严是虽得百维州何益帝然之遂诏返降者中尉王守澄引纎人窃议朝政他日延英见宰相曰公等有意于太平乎何道以致之僧孺曰臣待罪宰相不能康济然太平亦无象今四夷不内扰百姓安生业私室无彊家上不壅蔽下不怨讟虽未及至盛亦足为治矣而更求太平非臣所及退谓他宰相曰上责成如是吾可久处此耶固请罢乃检校尚书左仆射同平章事为淮南节度副大使天子既急于治故李训等投罅得售其妄几至亡国司马温公曰君明臣忠上令下从俊良在位佞邪黜逺礼修乐举刑清政平奸宄消伏兵革偃戢诸侯顺附四夷懐服时和年丰家给人足此太平之象也于斯之时阍寺専权胁君于内弗能逺也藩镇兴兵陵慢于外弗能制也士卒杀逐主帅拒命自立弗能诘也军旅嵗兴赋敛日急骨血纵横于原野杼轴空竭于里闾而僧孺谓之太平不亦诬乎当文宗求治之时僧孺位居承弼进则偷安取容以窃位退则欺君诬世以盗名罪孰大焉僧孺治第洛之归仁里多致嘉石美木与賔客相娯乐为山南东道节度使赐彞樽龙勺诏曰精金古器以比况君子卿宜少留僧孺固请乃行子蔚丛最显
　　蔚字大章老以右仆射致仕子徽
　　徽举进士累擢吏部员外郎干符中选滥吏多奸嵗调四千员徽治以刚明柅杜干请法度复振蔚避地于梁道病徽与子扶蓝舆歴阁路盗击其首血流面持舆不息盗廹之徽拜曰人皆有父今亲老而疾幸无骇惊盗感之乃止及前谷又逢盗輙相语曰此孝子也共举舆舍之家进帛裹创以饘饮奉蔚留信宿去抵梁徽趋蜀谒行在丐归侍亲疾会拜谏议大夫固辞见宰相杜譲能曰上迁幸当从亲有疾当侍而徽兄在朝廷身乞还营医药时兄循已位给事中许之父丧客梁汉终丧以中书舍人召辞疾改给事中留陈仓张濬伐太原引为判官敕所在敦遣徽太息曰王室方扰仓蔵殚耗当协和诸侯以为藩屏而又济以兵诸侯离心必有后忧不肯起濬果败复召为给事中杨复恭叛山南李茂贞请假招讨节伐之未报而与王行瑜輙出兵昭宗怒持奏不下茂贞亟请帝召羣臣议无敢言徽曰王室多难茂贞诚有功今复恭阻兵而讨之罪在不俟命尔臣闻两镇兵多杀伤不早有所制则梁汉之人尽矣请假以节明约束则军有所畏帝曰然乃以招讨使授茂贞果有功然益偃蹇帝使宰相杜譲能将兵诛讨徽谏曰岐国西门茂贞凭其众而暴若令万分一不利屈威重奈何愿徐制之不听师出帝复召徽曰今伐茂贞彼众乌合取必万全卿计何日有捷对曰臣职谏争所言者军国大体如索贼平之期愿陛下考蓍责将帅非臣职也既而师果败遂杀大臣王室益弱以刑部尚书致仕归樊而卒
　　丛字表龄第进士繇藩帅幕府任补阙数言事会宰相请广谏员宣宗曰谏臣惟能举职为可奚用众耶今张符赵璘牛丛使朕闻所未闻三人足矣
　　宋朝牛存节字賛止贵州博昌人也初事诸葛爽于河阳爽卒存节顾其徒曰天下汹汹当得英雄事之乃率其徒十余人归于太祖存节为人木彊忠谨太祖爱之后以战功拜亳宿二州刺史为将法令严整而善得士心卒赠太师
　　侯【五百三三】
　　姓纂晋侯緍之后适他国以侯为氏郑有侯宣多侯多羽鲁有侯叔下侯犯齐有侯朝魏有侯嬴
　　后汉侯霸字君房河内人为临淮太守更始征之百姓老弱相擕号哭遮使者车或当道而卧皆曰愿乞侯君复留朞年
　　侯瑾字子瑜常以礼自牧独处一房如对严賔作矫世论以讥切当时西河人敬其才而不敢名之皆称为侯君
　　晋书侯史光字孝明东莱人举防州辟别驾用为御史中丞所以伸其司直之才厉志守约有忠清之节儒学博古歴官著绩文章奏议皆条理
　　南史侯瑱字伯玉以败侯景之功除豫州刺史
　　侯植字仁干少倜傥有大节武艺絶伦仕魏为义州刺史甚有政绩
　　唐侯君集豳州三水人以材雄称少事秦王幕府从征讨有功贞观四年检校吏部尚书参议朝政李靖讨吐谷浑以君集为碛石道行军总管师次鄯州议所向君集曰王师已至而贼不走险天賛我也若以精兵掩不备彼不我虞必有大利若遁阻山谷克之实难靖然其计简锐士约赍罙入追及其众于库山谷大战破之进会大非川平其国进吏部尚书君集本以行伍奋不知学后贵益自喜好书及典选分明课最有誉于时吐蕃围松州授当弥道行军大总管以击之髙昌不臣拜交河道行军大总管出讨王麴文泰笑曰唐去我七千里碛卤二千里无水草冬风裂肌夏风如焚行贾至者百之一安能致大兵乎使能顿吾城下一再旬食尽当溃吾且系而虏之君集次碛口而文泰死子智盛袭位进营栁谷候骑言国方葬死君诸将请袭之君集曰不可天子以髙昌骄慢使吾恭行天罚今袭人于墟墓间非问罪也于是鼓而前贼婴城自守遣谕之不下乃刋木塞堑引撞车毁其堞飞石如雨所向无敢当因拔其城俘男女七千进围都城初文泰与西突厥欲谷设约有急相援及是欲谷设益惧西走智盛失援乃降髙昌平君集刻石纪功还初君集配没罪人不以闻又私取珍寳妇女将士因亦盗入不能制及还京师有司劾之诏君集诣狱簿对中书侍郎岑文本谏曰古者出师克敌有重赏不胜显戮当其有功也虽贪财纵欲尚爵邑其无功也虽勤躬洁已不免鈇钺故曰记人之功忘人之过宜为君者也昔李广利贪不爱卒陈汤盗所收康居财物二主皆赦其罪封侯赐金夫将帅之臣防慎少而贪墨多军法曰使智使勇使贪使愚故智者乐立其功勇者好行其志贪者邀趋其利愚者不计其害是以前圣使人必收所长而弃所短陛下宜申宥君集俾复朝列以劝有功帝悟释不问始帝命李靖教君集兵法既而奏靖且反兵之隠防不以示臣帝以譲靖靖曰方中原无事臣之所教足以制四夷而求尽臣术此君集欲反耳靖为右仆射君集为兵部尚书同还省君集马过门数步乃觉靖语人曰君集其有异虑乎后果如言
　　侯希逸营州人长十尺破贼数有功
　　侯知道居亲丧穿圹作皆身执其劳李华作賛表其行
　　宋朝侯字元功髙密人也举进士迁侍御史西夏防边髙永年死于羌徽宗怒亲书五路帅臣刘仲武等十八人姓名命制勘于秦州既行拜给事中至仲武等囚服听命谓曰君等皆侯伯不敢以狱事辱苐言其实案未上除御史中丞因上言曰汉武之杀王恢不如秦穆之赦孟明子玉缢而晋侯喜孔明毙而蜀国轻羌既杀吾一都护而使十八将由之而死是自戕其支体欲身之不病其可得乎徽宗即日赦仲武等政和二年除中书侍郎张商英为相御史中丞蔡薿力诋其私事商英丐罢且辩其诬有防与薿辨曰商英虽有罪宰相也蔡薿虽言官从臣也今使之廷辨岂不有伤国体哉徽宗然之
　　娄【五百三四】
　　姓纂风俗通邾娄国之后子孙以娄为姓左传齐大夫娄防　齐国汉常奉春君娄敬改封逮信侯赐姓刘氏
　　前汉娄敬后赐姓刘【事见刘姓门】
　　南史隠逸娄幼瑜字季玉聚徒教授不应征辟着礼捃拾三十卷
　　北史娄伏连代人也代为酋帅忠厚有器量于魏明元时为晋兵将军并州刺史　子真弟大拔孙寳字道成性淳朴好读书明帝时仕至朔州刺史嵗考为天下最后授国子祭酒兼太子太傅为人清简少言颇谙旧事位歴师傅守靖谦恭以此为人所敬后行泾州事卒
　　娄昭字菩萨方雅正直有大度深谋　齐神武起昭賛成大防为中军大都督后为定州刺史　兄子叡字佛仁为瀛州刺史
　　节义娄提魏献文崩提谓人曰圣主升遐安用活为遂引佩刀自刺几死
　　唐娄师徳字宗仁郑州人第进士调江都尉扬州长史卢承业异之曰子台辅器也　上元初使吐蕃喻国威信间陈利害吐蕃畏恱后募勇士讨吐蕃乃自戴旧红抹额来应诏与虏战白水涧八遇八克　天授初检校丰州都督率士屯田积谷数百万无转饟和籴之费深沉有度量人有忤已輙逊以自免不见容色其弟守代州辞之官教之耐事弟曰人有唾面洁之乃已师徳曰未也洁之是违其人之怒正使自干耳　狄仁杰未辅政师徳荐之及同列数挤令外使武后觉问仁杰曰师徳贤乎对曰为将谨守贤则不知又问知人乎对曰臣尝同僚未闻其知人也后曰朕用卿师徳荐也诚知人矣出其奏仁杰慙叹曰娄公盛徳我为所容乃不知吾不逮逺矣总边要为将相者三十年恭勤朴忠心无适莫方酷吏残鸷人多不免独能以功名始终与郝处俊相亚世之言长者称娄郝
　　牟【五百三五】
　　姓纂风俗通云牟子国祝融之后汉有太尉牟融
　　后汉牟融字子优以尚书教授门徒数百人以茂才为丰县令无狱讼为州郡最为司多举正百僚敬惮之后为司徒举动方重甚得大臣节
　　牟长字君髙习书诸生讲学者常有千余人
　　州【五百三六】
　　风俗通晋有州绰州宾其先食采于州因氏焉卫有公子州吁汉有州辅魏有州秦
　　舟【五百三七】
　　晋大夫舟之侨之后
　　攸【五百三八】
　　北燕有尚书攸迈
　　由【五百三九】
　　西戎由余相秦子孙氏焉楚大夫王孙由干之后亦为由氏
　　驺【五百四十】
　　闽越王无诸之后
　　求【五百四一】
　　姓苑云本仇氏避难改焉后汉有仇仲
　　优【五百四二】
　　邵大夫食采优邑子孙因氏焉
　　忧【五百四三】
　　见姓苑
　　畴【五百四四】
　　风俗通云挚畴氏之后
　　俦【五百四五】
　　见姓苑
　　邮【五百四六】
　　见姓苑　菑人西京杂记公孙郡人长倩
　　尤【五百四七】
　　见姓苑
　　犨【五百四八】
　　晋大夫郄犨后
　　谋【五百四九】
　　风俗通云周卿士祭公谋父之后以王父字为氏
　　缑【五百五十】
　　见姓苑　陈留孝子传陈留缑氏女名玉　河南官氏志汤侯氏改为缑氏
　　勾【五百五一】
　　勾芒氏之史记有勾强
　　不【五百五二】
　　见姓苑　汲郡晋有不凖发魏防王冡得竹简
　　【五百五三】
　　【音浮】纂要云人姓
　　欧【五百五四】
　　欧冶子呉人善铸剑
　　瓯【五百五五】
　　东瓯王之后也
　　投【五百五六】
　　郇伯周畿内侯桓王伐郑投克驱以防其后氏焉汉有光禄投调
　　幽【五百五七】
　　见姓苑
　　摎【五百五八】
　　摎先虬反秦长信侯摎毐

　　名贤氏族言行类稿卷三十二
　　钦定四库全书
　　名贤氏族言行类稿卷三十三
　　宋　章定　撰
　　任【五百六十】
　　姓纂黄帝二十五子十二人以徳为姓一为任氏六代至奚仲封筛魏有任座秦有任鄙
　　新序魏文侯问士大夫曰寡人何如君也羣臣皆曰君仁君也翟璜曰君非仁君文侯怒而逐璜至任座曰君仁君也曰子何以言之对曰臣闻其君仁者其臣直翟璜之言直是以知君仁君也文侯曰善复召璜入拜为上卿
　　史记任不齐字选楚人孔子弟子
　　任敖髙祖初为御史守丰迁为上党守封广阿侯又为御史大夫
　　后汉任光字伯卿为信都太守独固城守以拒王郎光武拜为左大将军封阿陵侯
　　任隗字仲和光子所得奉禄尝赈防宗族位至司空以方正见重于世
　　循吏任延字长孙十二明诗易春秋太学号为任圣童为九真太守其俗不知牛耕乃令铸作田器教之垦田百姓充给又教骆越之民嫁娶礼法产子者始知种姓曰使我有是子者任君也多名子为任
　　儒林任安字定祖少游太学受孟氏易兼通数经又学图防究极其术时人称曰欲知仲桓问任安又曰居今行古任定祖辟除皆不就
　　任末字叔本习齐诗游京师教授十余年友人董奉徳于洛阳病亡末乃躬推鹿车载奉徳丧致其墓所
　　方术任文公明晓天官风角秘要以占术驰名辟司空掾
　　魏志任峻字伯达太祖每征伐峻常居守以给军为典农中郎将所在积粟仓廪皆满每有所陈太祖多善之饥荒之际周急继富信义见称
　　晋书任恺字元褒为侍中有经国之干万几小大多管综之以社稷为己任为吏部尚书子罕字子伦以淑行致称为清平佳士歴黄门侍郎兖州刺史大鸿胪
　　隠逸任旭字次龙立标清修不染流俗闭门讲习养志而已辟为祭酒征拜给事中并不就
　　南史任昉字彦升拜太学博士王俭见其文必三复殷勤以为当时无辈仕梁官至秘书监为新安太守不事边幅为政清省好奬进士友得其延誉者多见升擢时人慕之号曰任君及卒殷芸曰哲人云亡仪表长谢元何寄指南何托
　　任忠字奉诚平侯景授荡防将军
　　文学任孝恭读书一遍讽诵略无所遗掌公家笔翰为司文侍郎
　　北史任祥字延敬和厚有器度随神武起兵进仪同三司位望既重能以寛和接物人士称之
　　任果字静鸾性勇决志在立功归于周文面陈取蜀之防授骠骑大将军
　　唐任敬臣五嵗丧母七嵗问父英曰若何可以报母英曰名显亲可也乃刻志从学任处权见其文惊曰此儿信不可及举孝防制科擢文馆学士
　　任瓌字玮庐州人早孤伯忠抚爱甚每曰吾子虽多庸保耳所以寄门户者瓌也义师起瓌至龙门请从髙祖曰公将家子智筭练达论吾此举其济乎瓌曰云云愿为一介使入闗宣布威灵以收左辅髙祖曰是吾心也以瓌为招慰大使髙祖谓演夀曰阃外事与任瓌筹之以功封管国公
　　任迪简京兆人擢进士　李景畧表佐其军
　　五代任圜京兆三原人也为人明敏善谈辨见者爱其容止及闻其论议纵横益皆悚动李嗣昭节度昭义辟圜观察使梁兵筑夹城围潞州逾年而晋王薨晋兵救潞者皆解去嗣昭危甚问圜去就之计圜劝嗣昭坚守以待不可有二心已而庄宗攻破梁夹城闻圜为嗣昭画守计甚嘉之由是益知名嗣昭从庄宗战胡栁击败梁兵圜颇有功庄宗劳之曰儒士亦破体耶仁者之勇何其壮也张文礼弑王镕庄宗遣嗣昭讨之嗣昭战殁圜代将其军号令严肃吏民以尝乞降皆得保其家族其后以镇州为北京拜圜工部尚书兼真定尹北京副留守为政有爱明宗时拜中书门下平章事后赠太傅
　　宋朝任中正字庆之曹州济阴人也少举进士钱若水尝荐其才迁著作郎通判大名府迁江南转运副使真宗即位擢监察御史徙两浙转运使民饥中正发官廪以赈之知益州代张咏在郡五载遵咏条教人用便之拜兵部侍郎防知政事卒諡曰康懿中正沈厚以孝称于乡里弟中师
　　中师字祖圣举进士张知白荐其才拜右正言累擢右谏议大夫出知益州先是转运使急于课利税及薪刍蔬果之属中师奏蠲之庆厯初任布守河阳数上书论事仁宗欲用之中师素见知于吕夷简谓中师才不在布下遂并召为枢宻副使以礼部侍郎资政殿学士知永兴军徙陈州上书自言老臣家曹州愿守乡郡以营休老之计仁宗许之逾月请老以太子少傅致仕卒谥安中师性乐易家素饶财虽处通显自奉甚薄仁宗数赐飞白书及归休于里中建御书阁乡人荣之
　　任布字应之河南人也后唐宰相圜四世孙举进士为安肃军判官因上言河北利害且议敌必大入请饬边备未几果有澶渊之役真宗竒之擢提防荆湖南路刑狱权三司盐铁判官坐与徐奭试开封进士而奭潜发封卷视之责监鄂州税务徙知宿邓建三州梓州路转运使召还为户部判官出知真定府有议欲省兵河北者布言今西北二敌包蔵祸心以窥伺中国未可以弛备庆厯元年召拜枢宻副使归休洛中作吾知堂以知恩知道知命知足幸也卒谥恭惠方辅政时其子逊尝上书歴诋大臣亦以其父为不才御史鱼周询因疏布曰不才之迹其子共知然议者以逊诋父为不孝而周询又引其语以逐布为不知体云
　　任孜字遵圣眉州人庆厯三年杨冥榜登第与弟师中名于蜀东坡谓之大任小任大任刚烈世无有疾恶如风朱伯厚小任温毅老更文寛柔慈爱小冯君两任才行不须説畴昔并友吾先人仕至知富顺监子伯雨
　　任伯雨字徳翁登进士第元符三年自大宗正丞除右正言建中靖国元年论章惇蔡卞等诬谤宣仁崇宁元年坐党论除名贬通州二年再贬昌化军绍兴五年子申先为起居郎上伯雨手泽论章惇蔡卞诬谤宣仁后有废立之意上曰朕尝亲承元祐之训乃下诏比览元符谏臣任伯雨疏论章惇蔡卞诋诬宣仁圣烈太后欲追废为庶人谁无母慈何忍至此赖哲宗圣明不从使其言施用岂不蔑太母九年保佑之勲累泰陵终身仁孝之徳可追贬惇等子孙不得除在内职任
　　任汲字师中庆厯六年贾黯榜登第东坡谓之小任尝为齐安令其民爱之因买田以居通判黄州郡人徳之为作师中庵任公亭苏辙作师中庵记后知卢州不主开边之议东坡诗任公镇西南尝赠绕朝防当时若尽用善阵无赫赫秦观作墓志孙谅
　　任谅字子谅十四嵗应蔡州举魁其选登进士第歴官至龙图阁直学士九持使节三建师阃徽宗有事于燕山以内祠修国史建言耶律氏不当灭絶以为弃可存之北虏邻崛起之金国难易百倍又论郭药师有必反之势中原有瓦解之忧童贯蔡京以为狂疾徽宗独嘉之御札曰以刚直自信朕所简知李邴志其墓国史有传曾孙希夷
　　阴【五百六一】
　　姓纂周文王第三子管叔鲜之后管夷吾七代孙修适楚为阴大夫因氏焉风俗通又云阴康氏之后周有阴不佞阴里人也　南阳新野汉末居焉阴子方子公有祀灶之祥者也至卫尉阴典孙邻女为光武皇后生明帝邻子识金吾孙刚女为和帝皇后
　　后汉阴识字次伯光烈皇后之母兄其先出管仲七世孙修自齐适楚为阴大夫因而氏焉　光武时迁侍中　后守执金吾辅导东宫常留镇守京师帝敬重之常指识以勅戒贵戚激厉左右
　　后汉阴兴识之弟字君陵　为黄门侍郎甚见亲信拜卫尉辅导太子　显宗诏曰兴辅导朕躬有周昌之直在家仁孝有曹闵之行以其子庆为鲖阳侯恂恂苗裔袭紫　宣帝时阴子方者腊日晨炊而灶神形见家有黄羊因以祀之自是暴至巨富有田七百余顷
　　南史阴子春字幼文　仕梁迁梁秦二州刺史　虽无他才行临人以防洁称　子铿字子坚博涉史传尤善五言诗当时所重为法曹防军
　　北史阴夀字罗云少果烈有武干以平尉迟迥之功拜幽州总管　子世师少有节槩隋时拜张掖太守深为戎狄所惮
　　岑【五百六二】
　　姓纂吕氏春秋云周文王封异母弟耀之子渠为岑子其地也今梁国岑亭是也
　　后汉岑彭字君然南阳人拜刺奸大将军督察众营又迁征南大将军装直进楼船冒突露桡数千艘以进攻公孙述　首破荆门长驱武阳持军整齐秋毫无犯　蜀人为立庙武阳　孙熙为魏郡太守招聘隠逸与防政事无为而化视事二年舆人歌之曰我有枳棘岑君伐之我有蟊贼岑君遏之狗吠不惊足下生牦含哺鼓腹焉知防灾我喜我生独丁斯时美哉岑君于戯休兹
　　党锢岑晊字公孝南阳人有干国器虽在闾里慨然有董正天下之志　太守成瑨请为功曹　郡中謡曰南阳太守岑公孝农成瑨但坐啸
　　南史文学岑之敬字思礼年十六防春秋左氏擢为髙第博涉文史雅有词笔　接引后进恂恂如也　士君子以笃行称之
　　唐岑文本字景仁邓州人父之象坐讼不得申文本年十四诣司理寃辨对哀畅无所诎众命作莲华赋文成合台嗟赏遂直　性沈敏有姿仪善文辞除秘书郎太宗既借田又元日朝羣臣文本奏借田三元颂二篇文致华赡　擢中书舍人时顔师古为侍郎诏诰皆所草定及得文本号善职而敏速过之　时魏王泰有宠侈第舍文本上疏劝崇节俭帝善之逾年为令从伐辽东事一委倚筹不废手　自以兴孤生居处卑室事母孝生平故人虽羁贱必钧礼始为中书令有忧色母问之答曰非勲非旧责重位髙所以忧也有来庆者輙曰今日受吊不受贺或劝营产业文本叹曰吾汉南一布衣以文墨位宰相奉秩已重尚何殖产业耶
　　岑羲字伯华【文本之孙也】第进士迁金坛令弟仲翔为长洲令仲休为溧水令皆有治绩宰相宗楚客语本道巡察御史母遗江东三岑　时兄献为国子司业仲翔陜州刺史仲休商州刺史兄弟子侄在清要者数十人
　　岑长倩少孤为文本鞠爱孙文昌右相封邓国公　和州浮屠上大云经后诏立大云寺长倩争不可　号陈留八俊
　　金【五百六三】
　　姓纂少昊金天氏之后见风俗通　京兆汉秺侯金日防匈奴休屠王子也
　　前汉金日防字翁叔本降虏累迁光禄大夫　既亲近未尝有过失　母教诲两子甚有法度　着忠孝节自在左右目不忤视者数十年自辅少主　封秺侯两子赏建俱侍中　弟伦伦子安上
　　安上字子侯少为侍中惇笃有智　子敞为侍中为人正直敢犯顔色左右惮之　子涉为侍中明经节俭诸儒称之　从父弟钦举明经为京兆尹　帝选置师友以京兆尹金钦家世忠孝为金氏友賛曰日防以笃敬寤主忠信自着世名忠孝七世内侍
　　北史金祚字仲敬性骁勇尚气侠魏末以军功至大中大夫
　　林【五百六四】
　　姓纂殷太丁之后王子比干之子比干为纣所戮其子坚逃难长林之山遂姓林氏鲁有林放仲尼弟子左传林雍林不狃林楚代仕季氏左传曰林楚之先皆季氏之良也　齐有林阮见说苑林类见列子林回见庄子号十徳之门又居九门见戚苑子孙秦末居齐郡邹县汉分齐郡置济阳遂为郡人
　　论语林放问礼之本子曰大哉问
　　左传定公八年林楚御桓子桓子谓楚曰而先对曰不敢爱死
　　唐林攅泉州人母亡水浆不入口五日自埏甓作庐其右有白鸟来甘露降诏作二阙于母墓前时号阙下林家
　　林蕴字复梦泉州人父披字茂彦以临汀多山鬼淫祠民厌苦之撰无鬼论蕴世通经西川节度使韦臯辟推官刘辟反蕴晓以逆顺不听复遗书切谏辟怒械于狱将就刑大呼曰危邦不入乱邦不居得死为幸矣辟惜其直阴戒刑人抽剑磨其颈以胁服之蕴叱曰死即死我项岂顽奴砥石耶辟知不可服舍之李吉甫李绛武元衡为相蕴贻书讽之　蕴辨给尝有姓崔者矜氏族蕴折之曰崔子弑齐君林放问礼之本优劣何如其人俯首不能对
　　林士饶州人
　　宋朝林希福州人也举进士绍圣初知成都府哲宗亲政留为中书舍人时方推明绍述尽黜元祐羣臣自吕大防刘挚苏轼苏辙等书命皆希为之初章惇用事尝曰元祐初司马光作相用苏轼掌制所以能鼓动四方安得斯人而用之或曰希可遂迁中书舍人
　　林摅字彦振福州长乐人也以父任调无锡簿为敕令所删定官擢中书舍人翰林学士时朝廷用兵西方辽人遣使为请命摅报聘及辞北主欲为夏人求复进筑城砦摅曰北朝往日夏人不庭亦尝取唐隆镇今还之乎摅不胜其忿既还馆绐以宣防使降堦跪受实以国书授之摅引故事不从因力诋之事闻北主曰大宋兄弟之邦臣吾臣也今辱吾左右与辱我同欲致之死在廷恐兆衅皆泣谏止于是留摅在馆三日絶供饷水泉污不洁以饥渴困辱之既行无燕饥赠贿使还朝廷不以摅生事为罪乃除礼部尚书辽人以书言于朝遂出知颍州未几召为开封尹拜同知枢宻院事改尚书左丞迁中书侍郎
　　林敏功字子仁蕲春人治春秋年十六预乡荐下第归叹曰轩冕富贵非吾所乐杜门不出者二十年该通六经贯穿百氏尤长于诗元符末蔡元度被召经过访之爱其蓬户枢牖安贫乐道力荐于上诏蕲州以礼敦遣子仁遁于山间卒不奉诏张天觉徐泽之来守是邦皆尊礼之政和间郡守林震谓同僚曰吾宗有徳君子旬日一出郊见之震还朝举其隠徳赐号髙隠处士朝散大夫旌表门闾子仁称疾不受告有防守令率乡党亲戚耆老亲临劝谕子仁不得辞谢表略曰自是难陪英隽之游奚敢妄意髙尚之事卧牛衣而待旦寒如之何搔鹤发以兴懐老其将至又云守令亲临賔友咸集谕臣以雨露之泽俱可均霑戒臣以雷霆之威不宜轻忤有诗文千余篇名松坡集
　　林逋字君复杭州钱塘人也少孤刻志为学结庐西湖之孤山喜为诗孤峭澄淡居西湖二十年足未尝履城市薛映李及在杭州毎造其居清谈终日而去逋临终有诗云湖上青山对结庐坟前修竹亦萧疎茂陵他日求遗草犹喜曾无封禅书卒赐諡曰和靖先生
　　林大鼐字梅卿莆田人也其先世居澄渚与阙下为同族号九牧林家擢进士第歴官谏议大夫吏部尚书林光朝尝志其墓
　　林正唐九牧之孙也自澄渚迁于仙游石磹正唐释褐登第官终左司郎中子一飞官至户部侍郎一鸣字闻夘歴官至枢宻院检详诸房文字还家栖迟几三十载寻知黄州移常徳卒子澧今为崇安令尹防静不扰民甚称之
　　林光朝字谦之莆田人弱嵗再下第不复以得失为意遂専心圣贤践履之学穷经讨古浩然自得晩始登仕版在词掖多所论驳不得其言而归卒丞相陈正献公以诗哭之曰出为岭峤澄清使归作甘泉侍从臣百担有书行李重千金无产槖中贫经旬把臂言犹在昨日题诗墨尚新清晓访君呼不起寝门一恸泪沾襟艾轩先生祠堂在兴化城南
　　林枅字子房莆田人也父孝泽仕终广东提刑枅绍兴间中进士第尝为吏部郎出知福州卒人物志云虽身不登禁从而将节分阃所至有声真贤父子哉临【五百六五】
　　临八凯大临之后　东海石赵秦州刺史临深隋日者仪同孝恭京兆人也
　　黔【五百六六】
　　黔礼记齐有黔敖娄先生隠者
　　寻【五百六七】
　　古斟寻氏之后晋有寻鲁河内晋东海王属寻鲁隋末有寻相尉迟敬徳禆将
　　鄩【五百六八】
　　斟鄩氏之后亦作寻古传周有鄩肹也
　　【五百六九】
　　【音寻】见纂要文
　　侵【五百七十】
　　见姓苑　扶风三辅决録有扶风太守侵恭因氏焉
　　坛【五百七一】
　　坛【音寻又音淫】后汉有坛显　广汉蜀志有太常坛丞汉又有廷尉坛政
　　斟【五百七二】
　　夏诸侯斟灌斟寻氏之后以国为氏焉并祝融之后国语注曰曹姓之别也
　　箴【五百七三】
　　见姓苑盖楚大夫箴尹克黄之后子孙以官为姓
　　栁【五百七四】
　　其先楚懐王孙心号义帝都栁子孙氏焉晋有栁实又江夏陶偘别传栁寳代居江夏
　　钦【五百七五】
　　见姓苑
　　防【五百七六】
　　陆终二子曰防胡之后见代本
　　葠【五百七七】
　　古防字见纂要云人姓
　　【五百七八】
　　古阴字纂要云人姓
　　禽【五百七九】
　　鲁大夫禽郑髙氏士传有禽庆孝子传有禽贤
　　琴【五百八十】
　　家语仲尼弟子琴牢字子开一名张卫人也亦见左传
　　严【五百八一】
　　姓纂姓楚庄王支孙以谥为姓楚有庄周汉武彊侯庄不识孙青翟丞相会稽庄忌夫子生助　后汉庄光避明帝讳并改为严氏　冯翊称翟之后代居冯翊魏郃阳侯严棱又徙华阴
　　前汉严助会稽人严夫子忌之子也　举贤良对防百余人武帝善助对擢为中大夫　侍燕从容上问助居乡里时对曰家贫为友壻所辱愿为会稽太守于是拜为会稽太守厌承明之庐劳侍从之事懐故土出为郡吏愿奉三年计最　留侍中有竒异輙使为文
　　严安临菑人上书言世务上召见谓曰公安在何相见之晩也拜为郎中
　　儒林严彭祖字公子东海人　颛门教授　公羊春秋有严氏之学　为太子太傅防直不事权贵或説曰君以不修小礼曲意亡贵人左右之助经谊虽髙不至宰相愿少自勉强答曰凡通经术固当修行先王之道何可委曲从俗茍求富贵乎
　　酷吏严延年字次卿东海人　少学法律举侍御史朝廷肃焉敬惮位为涿郡太守吏皆股弁道不拾遗迁河南太守所在摧折豪强扶助贫弱　河南号曰屠伯母责其治郡不仁　兄弟五人皆有吏才至大官东海号其母曰万石严妪
　　后汉严光字子陵会稽余姚人与光武同游学光武即位物色访之后齐国上言有一男子披羊裘钓泽中帝遣使聘之三反而后至侯霸与光素旧遣使奉书光不答乃口授曰君房足下位至鼎足甚善懐仁辅义天下悦阿防顺防要领絶帝因共偃卧光以足加帝腹上明日太史奏客星犯御座除谏议大夫不屈乃耕于富春山后人名其钓处为严陵濑
　　呉志严畯字曼才少耽学善诗书左氏礼　孙权以其督兵万人畯固辞曰朴素书生不闲军事非才而据咎悔必至　不畜禄赐皆散之亲故家常不充　终于尚书令
　　杜有道妻严氏字宪贞淑有识量十八而嫠居抚育二子教以礼度
　　南史儒林严植之字孝源　后为康乐令在县清白人吏称之　仕梁兼五经博士毎当登讲五馆生毕至在闇室未尝怠
　　孝义严世期有司奏榜其门曰义行严氏之门
　　北史严棱　太武以其归化之功除中山太守有清防称【见毛脩之传】
　　唐严挺之名浚莘州人资质轩秀举进士并擢制科调义兴尉号材吏姚崇为刺史异之执政引为右拾遗开元中进给事中典贡举时号平允改濮汴二州刺史所治皆严威吏至重足　宰相张九龄雅知之用为尚书左丞知吏部选
　　严武字季鹰挺之子幼豪爽母裴不为挺之所答独厚其妾英武始八嵗奋然以铁锤就英寝碎其首左右惊白挺之曰郎戯杀英辞曰安有大臣厚妾而薄妻者儿故杀之非戯也父竒之曰真严挺之子敕武读书　擢成都尹充剑南节度使始用房琯荐为给事中后琯以前宰相为巡内刺史武不为礼最厚杜甫前后欲杀甫数四李白为蜀道难者乃为房与杜危之也永泰初卒母曰而今而后吾知免为官婢矣
　　严绶【挺之从孙也】擢进士第副刘賛为宣歙团练使总留事宪宗立杨恵琳刘辟反绶请选锐兵讨贼二贼平检校左仆射在镇九年尚寛恵吏事有方略
　　严震梓州人本农家子乾元中数出赀助边得为州长史迁兴鳯两州团练使好兴利除害建中中剑南黜陟使韦桢状震治行为山南第一乃赐上下考治鳯十四年号称清严逺近咨美　迁山南西道节度使震随宜劝课鸠敛有法民不烦扰诏改梁州为兴元府用震为尹
　　防【五百八二】
　　姓纂颛顼曾孙大防之后以王父字为氏赵有防颇
　　史记防颇赵之良将也破齐拜为上卿以勇气闻于诸侯有攻城野战之大功　肉袒负荆谢罪于蔺相如
　　后汉防范字叔度京兆人　迁蜀郡太守百姓歌曰防叔度来何暮不禁火民安作昔无襦今五袴
　　南【五百八三】
　　姓纂周宣王时南仲之后鲁有南蒯南遗又孟僖子生南宫敬叔家语作南宫縚仲尼弟子或单姓南氏南宫縚字子容妻仲尼兄孟皮女也
　　论语南容邦有道不废邦无道免于刑戮又南容三复白圭孔子以其兄之子妻之
　　左传隠公九年天王使南季来聘
　　昭公十二年季平子立而不礼于南蒯蒯谓子仲吾出季氏而归其室于公我以费为公臣
　　南蒯鲁季氏费邑宰也
　　唐南霁云少防贱张巡被安禄山围筑台募万死一生者数日无敢应俄有喑呜而来乃霁云也善骑射见贼百步内乃发无不应毙
　　阎【五百八四】
　　姓纂周太王之武王封泰伯曾孙仲弈于阎乡因氏焉一云唐叔虞之后公族有食采于阎邑因氏焉晋有阎嘉齐有阎职荥阳状始晋成公子懿食采于阎因氏焉
　　左传庄公十八年楚武王克权使鬭缗尹之以叛围而杀之迁权于那处使阎敖尹之
　　昭公九年周甘人与晋阎嘉争阎田
　　魏志阎温字伯俭以凉州别驾迁上邽令立忠节晋阎纉字续伯博览坟典　事继母弥谨　才堪佐着亦屡上疏　朝廷善其忠烈擢汉中太守　不护细行而慷慨好大节
　　阎鼎字台成初行豫州刺史后为太子詹事见杀北史阎庆字仁庆　父进有谋略勇冠当时拜龙骧将军仁庆善于绥抚能尽士卒死力屡获勲劳迁骠骑大将军歴云宁二州刺史性寛和不苛察百姓悦之子毗篆书草为当时之妙
　　孝行阎元明少而至孝行着乡闾　诏下表为孝门复其租调兵役
　　循吏阎庆为敷城太守频年饥俭嵗常以家粟千石赈恤贫穷人赖以济部下一千余人申诵美政
　　唐阎譲字立徳京兆人与弟立本皆机巧有思武徳初迁尚衣奉御制衮冕等咸有典法　贞观初拜大匠造浮海大航五百艘遂从征辽
　　阎立本总章元年拜右相初太宗与侍臣泛舟春苑池见异鸟容与波上悦之诏坐者赋诗而召立本侔状閤外传呼画师阎立本是时已为主爵郎中俯伏池左研吮丹粉望坐者羞惭流汗归戒其子曰吾少读书文辞不减侪辈今独以画师召与厮役等若曹慎毋习然性所好虽被訾屈亦不能罢也既辅政但以应务俗材无宰相器时姜恪以战功擢左相故时人有左相宣威沙漠右相驰誉丹青之嘲
　　甘【五百八五】
　　姓纂风俗通甘夏时侯国也以国为氏一云周武王同姓于畿内为诸侯因氏焉甘伯恒公是也又周封王子带于甘昭公使也殷有甘盘秦有甘茂甘罗见史记
　　新序秦武王欲使甘茂伐韩宜阳以通道至周室甘茂曰请约魏伐韩
　　新序秦孝公欲用卫鞅之言变法甘龙曰圣人不易民而教知者不变法而治
　　左传文公十七年秋周甘歜败戎于邥垂
　　史记甘茂下蔡人也学百家之説为秦左丞相
　　甘罗茂之孙也年十二事秦相吕不韦不韦言于始皇曰甘罗年少耳然名家之子孙诸侯皆闻之　秦以为上卿　太史公曰甘茂起下蔡闾阎显名诸侯重强齐楚甘罗年少然出一竒计声称后世虽非笃行之君子然亦战国之防士也
　　前汉甘延夀字君况北地人少以良家子善骑射为羽林投石拔距絶于等伦　以材力爱幸　斩郅支单于封义成侯
　　呉志甘宁字兴霸开爽有计略拜折冲将军　建方略以擒黄祖　破曹公于乌林攻曹仁于南郡　江表之虎臣也
　　晋书甘卓字季思　察孝防举秀才拜豫章太守迁梁州刺史镇防阳为政简恵善于绥抚估税悉除市无二价西土称为恵政
　　谭【五百八六】
　　姓纂谭子国在齐州平陵县西南为齐所灭谭子奔莒子孙氏焉
　　南史孝义谭寳四世同居诏表门闾蠲租税
　　谭世勣字彦成长沙人也举进士又中词学兼茂科为徽猷阁待制知婺州未行复留是嵗彗出东方大臣云此乃夷狄将衰非中国忧也世勣面奏垂象可畏当修徳应天不宜惑防説迁给事中兼侍读何防建言分天下为四道各置都总管世勣曰裂天下付四人而王畿所自治者才十六县尔独无不掉之虞乎大拂防意改礼部侍郎时虏骑浸南牧为城守备甚急世勣曰守边为上防今边不得守守河则畿甸自固中防也巡幸江淮会东南兵四面扞虏下防也既而河上无守兵虏乗虚得度尽敛士卒入城世勣又言遣京畿大将秦元以所统保甲分四砦直国门使兵势连属首尾相援即虏不敢逼孙深然之又格于防议及邦昌僣位令直学士院世勣坚卧不起邦昌知不可夺乃已卒赠端明殿学士
　　詹【五百八七】
　　詹大卿体仁家谱曰詹姓始于周宣王支子赐姓曰詹封为詹侯其后有詹父为周大夫詹嘉处瑕以守桃林之塞姓纂曰楚詹尹之后有詹何善钓昭公九年有詹桓伯辞于晋
　　唐詹洗者为福州侯官令子名豪移家建之建阳生五子一居严陵一居信城一居太未婺女之间留武夷者其二子焉唐时有肇为御史中丞洗马侍御史宋朝则有庠为工部侍郎【王随之壻】范知恵州从东坡先生游先生尝有次韵桂酒二诗特升为提举福建茶监公荐靖康间官京师张邦昌廹以伪命不受逃归髙宗即日召对奏北事甚详上喜曰卿忠臣也擢太常丞迁祠部外郎休仁开禧间尝以司农卿摠饷湖广渊字景宪登庆元己未第防字徳寛登嘉泰壬戌第防之子甫乙丑毛榜继登科皆二子之下也
　　詹骙字晋卿淳熙乙未擢进士第一人詹仪之字体仁辛未赵逵榜登科官终侍郎詹大和字甄老政和间擢第尝为水部外郎转漕淮南和江处抚三州詹良臣字唐公以累举恩补官为缙云尉方腊犯境立忠节徽宗官其二子詹适尝为御史台主簿东坡先生有和詹适饮巽亭诗云江上同三黜天涯又一樽右五公定得之詹渊景宪云皆豪之后也
　　占【五百八八】
　　陈不占之后以王父字为氏
　　兼【五百八九】
　　风俗通卫太子兼之后
　　潜【五百九十】
　　见姓苑　临川姓苑云今临川有潜氏
　　鍼【五百九一】
　　左传鲁大夫鍼巫鍼季
　　苫【五百九二】
　　左传季氏臣苫夷也






　　名贤氏族言行类稿卷三十三
<子部,类书类,名贤氏族言行类稿>
　　钦定四库全书
　　名贤氏族言行类稿卷三十四
　　宋　章定　撰
　　董【五百九十三】
　　姓纂黄帝之后也已姓国有飂叔安生董父舜赐姓董氏晋有董狐董安于
　　左宣公二年孔子曰董狐古之良史也书法不隠昭公二十九年蔡墨曰昔董父甚好龙龙多归之乃扰畜龙以服事帝舜赐姓曰董氏曰豢龙
　　定公十三年邯郸将作乱董安于闻之告赵孟曰先备诸赵孟曰晋国有命始祸者死安于曰与其害于民寜独我死请以我説
　　史记董仲舒广川人也治春秋为博士下帷讲诵弟子以次授业或莫见其靣朝廷如有大议使使者就其家而问之其对皆有明法有王佐之才伊吕亡以加管晏殆不及　下帷发愤潜心大业令后学者有所统一为羣儒首　三防言天人大槩
　　后汉酷吏董宣字少平为洛阳令搏击豪强莫不震慑京师号为卧虎歌曰枹鼔不鸣董少平　光武敕曰强项令
　　董钧字文伯习庆氏礼永平初为博士时草创五郊祭祀及宗庙礼乐威仪章服辄令防议多见用当世称为通儒
　　方术董扶字茂安少逰太学　灵帝时拜侍中甚见器重褒秋毫之善贬纎介之恶
　　魏志董昭字公仁太祖引坐问计才策谋畧世之竒士蜀志董和字幼宰为成都令时俗奢侈和躬率以俭所在皆移风变善畏而不犯迁益州太守
　　董允字休昭宫中之事无大小悉以咨之迁侍中献纳之任允皆专之
　　吴志董袭字元代防稽人志节慷慨武毅猛烈迁偏将军
　　晋儒林董景道字文博明春秋三传易书诗皆精究大义
　　隠逸董京字威辇初至洛阳逍遥吟咏常宿白社中后遁去莫知所之
　　隠逸董养字仲道不干禄求荣
　　南史孝义董阳三世同居诏榜门曰笃行董氏之闾【见刘瑜传】
　　北史董绍字兴逺少好学颇有文义累迁中书舍人为宣武所赏
　　董纯字徳厚隋时以军功劳旧拜左卫将军
　　儒林董徴字文发徧受诸经大义精练宣武诏徴教授诸王累迁安州刺史　过家置酒髙防曰腰反国昔人称荣仗节还家云胡不乐
　　孝行董洛生居父丧过礼诏遣温绍伯奉玺书慰之令自抑割以全孝道
　　唐董晋字混成河中人擢明经肃宗幸彭原上书行在拜祠部郎中　徳宗立授御史中丞出为华州刺史朱泚反晋走行在至河中而李懐光反晋说之曰朱泚为臣而背其君茍得志于公何有故懐光虽偃蹇亦不助泚改尚书左丞时右丞元琇为韩滉排笮得罪滉势振朝廷晋见宰相诵琇非罪士大夫壮其节　贞元五年同平章事
　　宋朝董遵诲范阳人也太祖以西夏近边使守通逺军凡十四年蕃汉悦附许以便宜制军事初太祖以其母在契丹也令人赂边民使迎其母送于遵诲遵诲遣外弟刘宗贡马以谢太祖解其所服真珠盘龙衣命赍赐之宗曰遵诲人臣岂敢当此太祖曰吾委以方面不此嫌也
　　董敦逸字梦授吉州永丰人也举进士　绍圣初除监察御史改工部员外郎迁殿中侍御史左司諌侍御史敦逸曰臣再汚言路第恐挤逐不能乆奉弹纠之责哲宗曰汝能言无患朕之不能听汝言信无患朕之不能行俄出知兴国军徙江州　徽宗即位以直龙图阁知荆南府召入为谏议大夫敦逸极言蔡卞过恶迁户部侍郎卒孔【五百九十四】
　　姓纂子姓殷王帝乙长子防子启受封于宋弟防仲衍曽孙愍公生弗父何生宋父周生世父胜生正考父生孔父嘉子孙以王父字为氏孔父生木金木金生睾夷父睾夷父生防叔仕鲁为大夫生伯夏伯夏生郰纥郰纥生丘字仲尼三嵗仲尼父卒年十九娶宋亓官氏一嵗生鲤字伯鱼孔子为鲁司冦摄相事居郰邑昌平乡阙里鲁哀公十六年卒年七十二伯鱼年五十先仲尼卒伯鱼生伋字子思为鲁穆公师作中庸及子思子四十七篇以祖业授弟子孟轲等伋生子上白白生子家求
　　左昭公七年孟僖子曰吾闻将有达者曰孔丘其祖弗父何以有宋而授厉公及正考父佐戴武宣三命兹益恭故其鼎铭曰一命而偻再命而伛三命而俯其恭也如是臧孙纥有言圣人有明徳者若不当世其后必有达人今其将在孔丘乎
　　文公四年晋人归孔达于卫以为卫之良也
　　僖公三年楚人伐郑郑伯欲成孔叔不可曰齐方勤我弃徳不祥
　　僖公二十四年郑伯与孔将鉏石甲父省视官具于泛而后听其私政礼也
　　前汉孔安国孔氏有古文尚书安国以今文字读之因以起其家
　　孔光字子夏经学尤明举方正为大夫兄弟妻子燕语不及朝省政事或问温室省中树皆何木光黙不应荅以它语赐灵夀杖归老于第凡为御史大夫丞相各再居公辅位前后十七年
　　后汉孔奋字君鱼守姑臧长爵闗内侯力行清洁为众所笑以为身处脂膏不能自润被征吏民羌胡赋敛马牛器物追送之无所受
　　孔融字文举十嵗见李膺语门者曰我是李君通家子弟膺问之融曰先君孔子与君先人李老君同徳比义而相师友则融与君累世通家为北海相立学校表显儒术虽一介之善莫不加礼　坐上客常满樽中酒不空荐达贤士多所奬进海内英俊皆信服之
　　孔僖字仲和鲁国鲁人世传古文尚书毛诗与崔骃友善同游太学习春秋因读吴王夫差时事僖废书叹曰若是所谓画虎不成反为狗者骃曰然昔孝武皇帝始为天子年方十八崇信圣道师则先王五六年闲号胜文景及后恣已忘其前之为善僖曰书传若是多矣邻房生梁郁儳和之曰如此武帝亦是狗耶僖骃黙然不对郁怒恨之隂上书告骃僖诽谤先帝刺讥当世事下有司骃诣吏受讯僖乃上书肃宗自讼曰凡言诽谤者谓实无此事而虚加诬之也至如孝武皇帝政之美恶显在汉史坦如日月是为直说书传实事非虚谤也齐桓公亲其先君之恶以唱管仲然后羣臣得尽其心今陛下乃欲为十世之武帝逺讳实事岂不与桓公异哉书奏帝立诏勿问拜僖兰台令史帝东巡狩还过阙里以太牢祠孔子及七十二弟子作六代之乐大防孔氏男子二十以上者六十三人命儒者讲论僖因自陈谢帝曰今日之防宁于卿宗有光荣乎对曰臣闻明王圣主莫不尊师贵道今陛下亲屈万乗辱临敝里此乃崇礼先师増辉圣徳至于光荣非所敢承帝大笑曰非圣者子孙焉有斯言乎拜僖郎中使校书东观拜临晋令崔骃以家林筮之谓为不吉止僖曰子盍辞乎僖曰学不为人仕不择官吉凶由已而由卜乎在县三年卒遗令即葬二子长彦季彦并十余嵗蒲坂令许君然劝令反鲁对曰今载柩而归则违父令舎墓而去心所不忍遂留华隂　长彦好章句学　季彦守其家业门徒数百人河西大雨雹大者如斗诏有道术之士极陈变眚季彦见于徳阳殿帝亲问之举孝防不就
　　孔昱字元世七世祖霸成帝时歴九卿自霸至昱爵位相系卿相牧守五十三人列侯七人
　　晋书孔愉字敬康防稽人封余不亭侯尝行经余不亭见笼买放溪中中流左顾者数四及铸侯印而印左顾三铸如初
　　孔汪字徳泽为广州刺史甚有政绩为岭表所称孔坦字君平为扬州别驾迁尚书左丞深为台中之所敬惮孔严字彭祖拜吴兴太守善于宰牧甚得人和
　　孔羣字敬林有智局志尚不覊仕歴中丞　子沉字徳度何充荐于王遵曰文思通敏宜登宰门辟丞相司徒掾不就　沉子廞至吴兴太守廞子琳之以草书擅名又为吴兴太守
　　儒林孔衍字舒元十二通诗书后领太子中庻子经学深博练识旧典朝仪轨制多取正焉
　　南史孔靖字季恭祖愉季恭为防稽内史厘整浮华剪罸游惰境内肃清修饬学校督课诵习宋初拜侍中子灵符位防稽太守弟灵运位著作郎　灵运子
　　琇之有吏能迁尚书左丞以职事知名为临海太守在任清约罢还献干姜二千斤
　　孔奂字休文仕梁除晋陵太守清白自守秩俸分赡孤寡号曰神君　陈文帝徴为御史中丞性刚直多所纠朝廷甚敬惮之百司滞事皆付之决为吏部尚书识鉴人物详练百氏凡所甄防衣冠搢绅莫不悦服
　　孔琳之字彦琳曾祖羣琳之妙善草仕宋为御史中丞明宪直法无所屈挠
　　孔觊字思逺琳之之孙除为长史不能屈意权幸醉日居多而明暁政事醒时判决未尝有壅众咸云孔公一月二十九日醉胜世人二十九日醒也
　　孔逷字出逺为尚书仪曹郎屡箴阙礼齐髙帝曰逷真所谓仪曹不忝厥职
　　孔稚珪字徳璋门庭之内草莱不剪以蛙鸣当两部鼓吹后为都官尚书
　　孔休源字庆绪举秀才徐孝嗣省其策曰可谓后生之凖的梁初为太学博士为建康狱正尚书左丞迁御史中丞正色直绳无所回避行荆州事平心决断请托弗行
　　儒林孔佥防稽人通五经尤明三礼三为五经博士后为海盐山隂二县令
　　文学孔广字淹源才学知名王俭常云广来使人废簿领匠不须来来则莫听去
　　孔逭抗直有才藻制东都赋于时才士称之并附丘巨源传隐逸孔淳之字彦深少有髙尚爱好坟籍居剡县性好山水每游必穷其幽峻旬日忘归
　　孔道徽守志业不仕隠居南山终身不窥都邑乡里宗慕之父祜隠于四明山行动幽只徳标松桂古之遗徳也
　　北史孔伯恭献文时号镇东将军大破宋将沈攸之陈显逹之师
　　唐孔頴逹字仲逹冀州人八嵗时就学诵记日千余言闇记三礼义宗善属文通歩厯大业初举明经髙第炀帝召天下儒官集东都诏国子秘书学士与论议頴逹为冠又年最少老师宿儒耻出其下　太宗即位頴逹数以忠言进帝问孔子称以能问于不能以多问于寡对曰此圣人教人谦耳帝称善以太子右庶子兼司业　子惠元又为司业三世司业时人美之
　　孔巢父字弱翁孔子三十七世孙徳宗狩奉天为招讨使为魏博宣慰使辨而才及见田悦与言君臣大义
　　孔戣字君严擢进士第巢父从子擢谏议大夫出为华州刺史奏罢明州嵗贡淡菜蚶蛤　穆宗立召为左丞以老自乞韩愈谓曰公尚壮上三留何去之果戣曰吾年至一宜去吾为左丞不能进退郎官二宜去愈曰公无留资何恃而归曰吾负二宜去尚奚顾子言愈上防言戣守节清苦论议正平忧国忘家用意至到今求退陛下若不听许亦无伤义而有贪贤之美不报以礼部尚书致仕嵗致羊酒如徴士礼
　　孔纬字化文戣孙登进士第擢御史中丞疾恶若仇中外闻风未绳辄肃三迁吏部侍郎权要私谒至盈几一不省　从僖宗到蜀度朱玫必反请幸梁州即日去而玫兵至防纬言几不脱
　　孔温业字逊志擢进士第大中时为吏侍求外官白敏中谓同列曰我軰须自防检孔吏部不肯居朝廷矣戣之弟子也
　　孔若思越州人祖绍安与孙万夀皆以文辞称若思以博学闻擢明经歴库部郎中尝曰仕宦至郎中足矣座右置止水一石明自足意
　　孔季诩字季和若思之弟永昌初擢制科授校书郎陈子昂常称其神清韵逺比卫玠
　　孔至字唯微若思子歴著作郎明氏族学撰百家类例宋朝孔宗旦鲁人也为邕州司户防军初侬智髙潜聚溪洞而邕州有白气起郡庭仍江水暴溢宗旦以为兵象策智髙必反以书告郡守陈珙珙不听后智髙反立忠节
　　孔道辅字原鲁初名延鲁孔子四十五世孙举进士为寜州推官道士治真武像有蛇穿其前郡将帅其属徃奠拜之道辅持笏碎蛇首而去一郡皆惊知曲阜县天圣九年为右正言上书请太后归政天子而廷奏枢宻使曹利用御药罗崇勲罪状当是时崇勲操权利而利用悍彊不逊内外惮之使契丹契丹主酌以大巵曰天寒饮此可以致和气道辅曰不和固无害既还言者以为生事且开边衅他日仁宗问之对曰契丹新为黒水所被势甚蹙平时汉使至多以言相侮臣恐其益慢中国故答以此言仁宗然之除右谏议大夫御史中丞皇后郭氏废道辅率谏官御史伏阁请对仁宗令至中书宰相吕夷简曰废后有汉唐故事道辅曰大臣当导君以尧舜汉唐失徳可为法邪夷简色沮子宗翰为刑部侍郎
　　孔维字为则开封雍丘人也以九经及第为国子周易博士迁礼记博士使髙丽王治问礼维以君臣父子之道升降等威之序为对治大悦谓人曰吾今日复见中国之夫子也累擢国子司业上书请禁原蚕以利国马乐史奏曰陛下降明诏有事于籍田而禁蚕之制又下岂不相戾哉维复上防曰周礼夏官司马职禁原蚕者为伤马也月令仲春祭马祖季春享先蚕为马祈福谓之马祖为蚕祈福谓之先蚕是蚕与马同其类尔蚕重则马损气感之然也臣谓依周礼禁原蚕为当太祖是其言拜国子祭酒
　　孔宜字不疑兖州曲阜人也盖孔子四十四世孙孔子生鲤鲤生伋伋生白白生永永生箕箕生穿穿生谦谦生鲋以弟子腾为嗣值秦难藏其家书于屋壁腾生正正生武武生延年及安国延年生霸号褒成君霸生福福生房房生均封褒成侯王莽败失国世祖复封均子志为褒成侯志生损袭爵徙封褒亭侯损卒子曜嗣曜卒子完嗣无子以弟之子羡袭爵魏时封宗圣侯羡生震晋时徙封奉圣亭侯震生嶷嶷生抚抚生懿懿生鲜宋时袭封奉圣亭侯鲜生乗后魏封为崇圣大夫乗生灵珍灵珍生袭爵改封崇圣侯灵珍生文泰文泰生渠北齐改封恭圣侯后周追封孔子为邹国公以渠袭封渠生长孙隋封长孙为邹国公长孙生嗣哲改封绍圣侯嗣哲生徳伦唐封褒圣侯德伦生崇基袭封崇基生璲之明皇诏追諡孔子为文宣王改封褒圣侯璲之袭文宣公遂之生萱袭封萱生齐卿齐卿生惟晊惟晊生防自璲之至策五世并袭封文宣公策生振振生昭俭自策至昭俭三世嵗给封绢以供祀享昭俭生光嗣光嗣生仁玉后唐时袭文宣公至周时为曲阜令宜仁玉子也干徳中诣阙上书述其家世诏以曲阜簿袭封文宣公未几通判宻州太宗北征受诏督军粮涉拒马河溺死年四十六　子延世字茂先以父死为曲阜簿改曲阜令袭封文宣公诏转运使兖州长吏待以賔礼卒年三十八　延世子圣佑真宗东封泰山幸曲阜谒孔子庙行酌献之礼又幸孔林观其墓加諡孔子为至圣文宣王追封孔子父叔梁纥齐国公母顔氏鲁国夫人妻幵官氏郓国夫人擢圣佑为奉礼郎袭封文宣公知仙源县后改名佑佑卒以宗愿袭封知仙源县宗愿距孔子四十七世矣　仁宗封孔子后为衍圣公哲宗时改为奉圣公徽宗时复以为衍圣公云
　　孔文仲字经父新淦人也举进士又举贤良对策极论新法之害不为王安石所喜黜不用
　　孔武仲字常父举进士后除起居舍人数月拜中书舍人直学士院迁礼部侍郎以寳文阁待制知洪州
　　孔平仲字毅父举进士徽宗即位召为户部外郎出使陜西帅鄜延环庆在宋朝以文章名世父子兄弟齐名者甚众若三苏三刘三沈三孔则其章章尤著者也元祐初起司马温公于洛阳公入谢力荐经父与苏子瞻乞先用此二人方敢奉诏朝廷皆除省官经父四迁中书舍人谏议大夫方且大用遽云亡搢绅惜之毅父史学尤精工于集句又有诗戏三公术业不同其大槩皆一世英家曾懋叔夏兄弟乃其甥也并知名当世其问学源流盖有所自云
　　巩【五百九十五】
　　左传周卿士巩简公甸内侯也晋有巩朔汉有侍中巩攸阳翟皇户部郎中巩宏武
　　奉【五百九十六】
　　重陇并见何氏姓苑
　　项【五百九十七】
　　左传云灭项公羊曰为齐桓公所灭子孙以国为姓项橐八嵗服孔子项燕下相人为楚将子梁梁兄子籍号西楚霸王项他项伯项襄并籍之族汉初并封赐姓刘氏
　　史【五百九十八】
　　姓纂周太史佚之后以官为氏汉有史皇孙进
　　论语子曰直哉史鱼邦有道如矢邦无道如矢
　　左襄公三十年史赵曰亥有二首六身下二如身是其日数也　鲁使者在晋归语季武子曰晋未可媮也有赵孟以为大夫有史赵师旷而咨度焉其多君子也
　　昭公七年史朝梦康叔谓已余将命而子茍相元晋韩宣为政之嵗婤姶生子名曰元
　　哀公九年晋赵鞅卜救占诸史赵史墨史史曰是谓沈阳可以兴兵利以伐姜
　　哀公二十年吴王曰史黯何以得为君子赵孟曰进不见恶退无谤言王曰宜哉
　　后汉史弼字公谦陈留人出为平原相诏书下举钩党弼独无所上济活者千余人迁河东太守被诏当举孝亷知多权贵请托乃豫敇断絶书属
　　史叔賔陈留人少有盛名郭林宗见而告人曰墙髙基下虽得必失后果以论议阿枉败名
　　北史史寜字永和以军功累加持节征东将军突厥惮之曰此中国神智人也寜有谋画识兵权临敌指防皆如其策　子雄字世武除骠骑大将军弟祥字世休少有文武才干拜骁卫大将军
　　史万嵗少英武骁健若飞好读兵书在隋以平尉迟迥之功拜上大将军　前后七百余阵战鬭千里破诸夷三十余部于是勒石颂美隋徳
　　纪【五百九十九】
　　姓纂姜姓炎帝之后封纪为齐所灭以国为姓汉有纪信弟成生通封襄平侯
　　前汉纪信信乗上车
　　晋纪瞻字思逺少以方直知名举秀才召拜尚书郎才兼文武朝廷称其忠亮雅正卧防六军　明帝尝独引瞻于广室慨然忧天下曰社稷之臣欲无复十人如何因屈指曰君便其一　南金东箭世胄髙门望重搢绅官成名立
　　南史文学纪少瑜字幼玚幼有志节尝梦陆倕以一束青镂管笔授之其文因此益进有大才而无贵仕
　　恩幸纪僧真仕齐　武帝尝曰僧真堂堂贵人所不及也诸权要中最被盼遇
　　是【六百】
　　姓纂齐大夫之后也北海吴志氏仪本姓氏孔融嘲仪曰氏者民无上可改为是因姓是焉
　　吴志是仪字子羽本姓氏孔融嘲仪言氏字民无上可改为是遂改焉忠亮公正之士辅太子为傅尽忠动辄规谏事上勤与人恭拯赡贫困家无储蓄时时有所进逹未尝言人之短拜尚书仆射
　　士【六百一】
　　姓纂帝尧之裔杜伯之子隰叔为晋士师至士蒍生司空縠縠生士防子孙氏焉后汉末有交趾太守士燮
　　左襄公十六年晋平公即位士鞅为公族大夫改服修官烝于曲沃
　　十八年士匄荀偃以中军克京兹
　　宣公十二年晋师救郑士防将上军郤克佐之
　　十五年晋侯赏士伯以瓜衍之县曰吾获狄土子之功也
　　成公十八年晋悼公即位使魏相士鲂为公族大夫使训卿之子弟共俭孝弟
　　庄公二十六年晋士蒍为大司空夏城绛以深其宫
　　子【六百二】
　　姓纂帝喾之裔子姓承殷汤风俗通云左传有子鉏商郑大夫子人九
　　左襄公三十一年子产之从政也择能而使之子太叔美秀而文郑国将有诸侯之事乃授使行之以应对賔客是以鲜有败事
　　新序陈恒使勇士刦子渊栖曰子之欲我以我为知乎臣弑君非知也以我为仁乎见利背君非仁也以我为勇乎刦我以兵惧而与子非勇也使吾无此三者何补于子若有此三者终不从子矣
　　新序子罕宋人有得玉者献诸司城子罕子罕曰我以不贪为寳
　　子列子穷容貌有饥色客有言于郑子阳者曰子列子有道之士也居君之国而穷子阳使官遗之粟数十乘理【六百三】
　　咎繇为尧理官子孙遂为理氏殷末有理徴改姓李氏
　　里【六百四】
　　本理氏春秋改焉晋有里克鲁有里革郑有里析后居襄城者又为相里氏
　　防【六百五】
　　左传楚大夫防章之后有防子凭防罢防掩
　　蒍【六百六】
　　晋士蒍之后以王父字为氏
　　防【六百七】
　　国语有防大夫
　　氏【六百八】
　　北海氏仪氏改为是见上文
　　芉【六百九】
　　楚姓祝融子季连后汉初楚懐王孙芉心项羽封为楚懐王后为义帝
　　俟【六百一十】
　　风俗通俟子著书六国时人　河南后魏献帝以次弟为俟亥后为俟氏官氏志俟奴氏改为俟氏
　　【六百十一】
　　姒姓夏禹之后周武王封东楼公于后为楚所灭子孙氏焉齐郡齐有殖字梁今齐州有氏
　　被【六百十二】
　　吕氏春秋郑有大夫被瞻风俗通汉有牂柯太守被条
　　梓【六百十三】
　　左传鲁大夫梓慎
　　弭【六百十四】
　　三辅决録云王莽时有弭强　新丰汉末新丰人弭仲升见决録也
　　防【六百十五】
　　防几见纂要文云人姓
　　锜【六百十六】
　　左传殷人六族有锜氏汉书艺文志洛阳锜华后有荆州刺史锜嵩
　　委【六百十七】
　　周礼有委人氏掌委积其后氏焉汉有太原太守委进
　　【六百十八】
　　古委字纂文云人姓
　　姒【六百十九】
　　史记夏后氏姒姓
　　似【六百二十】
　　官氏志姒先改名似
　　纸【六百二十一】
　　官氏志渇侯氏改为纸氏
　　倚【六百二十二】
　　左传楚左史倚相之后
　　绮【六百二十三】
　　汉初四皓隠商山号绮里季其后为绮氏
　　紫【六百二十四】
　　何氏姓苑有紫氏
　　垒【六百二十五】
　　后赵録有垒本姓裴氏后改垒
　　癸【六百二十六】
　　齐癸公之后见姓苑
　　尾【六百二十七】
　　鲁有尾生或云即防生髙
　　鬼【六百二十八】
　　古今人表鬼防区
　　米【六百二十九】
　　姓纂出西域米国
　　宋朝米黻字元章少负英声前辈钜公皆器重之东坡先生尺牍有云岭南八年念吾元章迈徃凌云之气清雄絶俗之文超妙入神之字何时见之今真见之矣又儿子于何处得寳月观赋琅然诵之老夫卧听未半蹶然而起恨二十年相从知元章不尽此赋当过古人不论今世也公当有大名不劳我辈説也虽髙宗天纵日跻云章洛画超轶前古独爱元章万几之暇朝夕披玩以元章平生篆刻真行草书刻石分为十卷风樯阵马沉着痛快当与钟王抗行非但不愧之而已其子友仁字元晖少俊早成山谷有元晖古印章因命以为字仍赠絶句其文词书画深得家法绍兴间为工部侍郎待制敷文阁韵语阳秋载其不及陪东坡徃金山作水陆与栖云阁二诗谓其超出翰墨畦迳之表盖自迈徃凌云之气流出非寻规索矩者之可到也
　　祢【六百三十】
　　姓纂平原后汉人
　　后汉祢衡字正平尚气刚傲矫时慢物尝隂懐一刺既而无所之适至于刺字漫灭　孔融荐之曰鸷鸟累百不如一鹗使衡立朝必有可观
　　礼【六百三十一】
　　左传卫大夫礼孔礼至汉有新市长礼贤　平原后汉礼震受尚书于欧歙
　　邸【六百三十二】
　　风俗通汉有三郡太守邸社
　　启【六百三十三】
　　夏后启之后以王父字为氏后燕有启仑
　　洗【六百三十四】
　　又音线南海人见姓苑
　　觧【六百三十五】
　　晋大夫觧杨觧猎之后其先食采于觧因氏焉汉有御史大夫觧杨　晋有觧系觧结















　　名贤氏族言行类稿卷三十四
　　钦定四库全书
　　名贤氏族言行类稿卷三十五
　　宋　章定　撰
　　李【六百三十六】
　　姓纂帝颛顼髙阳之裔颛顼生大业大业生女莘女莘生咎繇为尧理官子孙因姓理氏云裔孙理征得罪于纣其子利贞逃难伊侯之墟食木子得全因变姓李氏利贞十一代孙老君名耳字伯阳居苦县赖乡曲仁里曾孙昙生二子崇玑崇子孙居陇西玑子孙居赵郡崇五代孙仲翔生伯考伯考生尚尚生广也广之后生唐髙祖李渊
　　史记老子姓李名耳字伯阳諡曰周守藏室之史也孔子问礼于老子著书言道徳之意五千余言
　　子名宗宗为魏将封于段干宗子注注子宫宫孙假假仕于汉文帝假子觧为胶西王卬太傅
　　李斯楚上蔡人也从荀卿学帝王之术西説秦王以为丞相下禁书之令
　　李广陇西成纪人也才气天下无双　文帝曰惜广不逢时令当髙祖时万户侯岂足道哉广行无部伍行阵人人自便不击刁斗莫府省约文书匈奴号曰飞将军结髪与匈奴大小七十余战以石为虎射之没矢太史公曰李将军悛悛如鄙人口不能道辞及死
　　之日天下知与不知皆为尽哀谚曰桃李不言下自成蹊　广子三人曰当户椒敢为郎当户子陵
　　李蔡广之从弟封乐安侯
　　李息郁郅人为材官将军军马邑凡三为将军
　　李沮云中人为彊弩将军
　　佞幸李延年中山人也女弟得幸号李夫人延年善歌为新变声为协律都尉
　　李陵字少卿所将皆荆楚勇士竒才剑客力扼虎射命中愿得自当一队持歩卒五千深蹂戎马之地矢尽而降司马迁以为有国士之风虽古名将不过也
　　李广利为贰师将军伐胜大宛封海西侯
　　李寻字子长平陵人好洪范灾异又学天文月令隂阳推论日月五星之对最有理流放以卒遂无传焉
　　后汉李通字次元南阳人素闻其父説防云刘氏复兴李氏为辅徃迎光武言防事遂相结定举兵
　　后汉李忠字中都光武时迁丹阳太守起学校习礼容春秋乡饮选用明经郡中向慕之流民占着五万余口奏课为天下第一
　　李法字伯度汉中人博通羣书应贤良对策除博士迁光禄大夫上防言宦官权重椒房宠盛坐免徴为谏议大夫正言极辞无改于旧
　　李恂字叔英拜兖州刺史以清约率下常席羊皮服布被徴拜谒者使持节领西域副校尉诸国数遗奴婢宛马金银香罽之属一无所受
　　文苑李尤字伯仁少以文章显和帝召诣东观受诏作赋拜兰台令史
　　李郃字孟节南郑人也通五经善河洛风星县召署幕门吏和帝即位分遣使者防服单行州县观采风謡使者二人当到益部投郃舍时夏夕露坐郃因仰观问曰二君发京师时寜知朝廷遣二使邪二人黙然惊相视曰不闻也何以知之郃指星示云有二使星向益州分野故知之耳后其使者一人拜汉中太守召署户曹吏时窦宪纳妻天下郡国皆有礼庆郡亦遣使郃进諌曰窦将军椒房之亲不修礼徳而专权骄恣危亡之祸可翘足而待愿明府一心王室勿与交通太守固遣之郃不能止请求自行许之郃遂所在留迟以观其变行至扶风而宪就国自杀凡交通宪者皆为免官唯汉中太守不豫焉子固字子坚汉中人貌状有竒表鼎角匿犀足履文少好学歩行寻师不逺千里四方有志之士多慕其风而来学　子燮字徳公拜议郎所交皆舍短取长成人之美
　　李膺字元礼颍川人为青州刺史守令畏威多望风弃官荀爽谒膺因为其御喜曰今日乃得御李君拜司校尉黄门常侍鞠躬屏气休沐不敢出宫省曰畏李校尉独持风裁以声名自髙士有被其容接者名为登龙门
　　酷吏李章五世二千石拜阳平令大姓赵纲所在为害章手剑斩之吏人遂安
　　独行李业字巨游志操介特公孙述徴之不起赐以药酒光武诏表其闾
　　儒林李育字元春习公羊春秋知名太学后拜博士论五经于白虎观最为通儒
　　独行李充字大逊兄弟同衣递食妻思分异乃逐其妻延年中诏举隠士大儒务取髙行以劝后进徴充为博士后年八十以为国三老赐以几杖
　　方术李南字孝山少笃学明于风角
　　魏志李典字曼成迁破虏将军吴孙权战于合肥以步卒八百破贼十万古用兵未之有也可谓国之爪牙好学问贵儒雅不与诸将争功敬贤士大夫恂恂若不足军中称其长者
　　李通字文逹以侠闻江汝之间拜征南将军兄绪屯樊城
　　蜀志李严字正方少为郡职吏以才干称后废为民子丰为江州都督
　　李譔字钦仲五经诸子无不该览博好技艺算术卜数医药弓弩机械之巧咸致思焉以为庶子
　　李平字正方孔明与蒋琬董允书曰陈孝起震前为吾説正方腹中有鳞甲乡党以为不可近吾以为鳞甲者但不当犯之耳
　　李恢字徳昂平定南土军功居多加安汉将军
　　晋书李憙字季和迁御史中丞当官正色不惮彊御百僚震肃
　　李字宣伯迁御史中丞恭恪直绳百官惮之使领司校尉
　　李重字茂曾迁尚书吏部郎务抑华竞不通私谒出为平阳太守崇徳化修学校表笃行校贤能正身率下
　　李含字世容二郡并举孝亷
　　李矩字世回领河东平阳太守时饥馑疫厉垂心抚恤百姓赖焉
　　孝友李宻字令伯奉事祖母以孝谨闻徴为太子洗马以祖母年髙上防不应命后为温令迁汉中太守
　　文苑李充字宏度善楷书妙防钟索着学箴征北将军禇裒引为参军充以家贫苦求外出裒将许之为县试问之充曰穷猨投林岂暇择木乃除剡县令子颙亦有文义郡举孝亷兄式以平隠著称善楷仕至侍中
　　周顗母李氏字络秀生顗及嵩并列显位
　　载记李产字子乔少刚厉有志格慕容儁时歴位尚书刚正好直言毎进见未尝不论朝政之得失同辈咸惮焉转太子太保谓子绩曰以吾之才而致于此始者之愿亦已过矣不可复以西夕之年取笑于来今固辞而归　子绩字伯阳少以风节知累迁太子中庶子
　　南史李安仁少有大志常拊髀叹曰大丈夫处世富贵不可希取三将五校何难之有仕齐为领军将军迁左仆射退为吴兴太守于家载米徃郡时服其清子元履防有操业甚娴政体仕梁为衡广青冀四州刺史
　　李膺字公有才辨为益州别驾
　　李珪之字孔璋位尚书右丞歴职称为清能
　　李义字庆绪父为人所害手刄其仇将义而释之后为巴郡太守号良吏
　　北史李先字容仁道武时迁博士帝问先何者可以益人神智先曰唯有经书三皇五帝政化之典可以补王者神智后诏有司曰先所知者军国大事自今常宿于内　孙预字元凯歴秘书令
　　李防字元盛太武曰李防后必官逹益人门戸又曰观此人举动岂不异于众也必为朕家干事臣为相州刺史献文以其政为诸州最加赐衣服后见废张谠与语竒之曰此佳士也终不乆屈未几为太仓尚书
　　李灵字武符太武徴天下才隽灵至拜中书博士李元忠少厉志操居防以孝闻家素富在乡多出贷求利元忠焚契兑责乡人甚敬之拜赵郡太守见神武进从横之策深见嘉纳后拜侍中常言作仆射不胜饮酒乐耳
　　李浑字季初后兼散骑常侍聘梁　梁武帝曰伯阳之后乆而弥盛赵李人物今实居多
　　李璨字世显容貌魁伟后为兖州刺史
　　李徳饶字世文仕隋转监察御史纠正不避权贵徳行为时所重性至孝丁父母忧甘露降于庭有鸠巢其庐因改所居村为孝敬村里为和顺里
　　李公绪字穆叔沉防乐道誓心不仕明天文圗纬之学李顺字徳正博涉经史有计策后为四部尚书凡使凉州十二回　使河西归曰礼者徳之舆敬者身之基沮渠逊无礼不敬以臣观之不复乆矣
　　李孝真字元操射策甲科拜给事中兄弟并以文学自逹后除黄门侍郎以美于词令敇掌宣传诏敇
　　李孝伯父曾道武时为赵郡太守令行禁止有贼于常山界得死鹿贼长谓赵郡地也责之还令送鹿故处郡謡曰诈作赵郡鹿犹胜常山粟其见惮如此　孝伯博综羣言动有法度太武徴为中散谓曰真卿家千里驹也　太武曰朕有一孝伯足理天下何用多为衣冠之士服其雅正军国谋谟咸出孝伯美名闻于逺迩齐武帝曰北有李孝伯其为逺人所知若此兄祥字元善拜淮阳太守流人归者万余家百姓安之迁河间太守有威恩之称徴拜中书侍郎　子安世迁主客令齐使刘缵朝贡安世奉诏劳之美容貌善举止缵等自相谓曰不有君子其能国乎　子玚字琚罗气尚豪爽公彊当世为统军西征招募雄勇数百骑每有战功军中号曰李公骑　俶傥有大志笃于亲知每曰士大夫学问稽博古今而罢何用专经为老博士也　弟谧字永和少好学周览百氏唯以琴书为业有愤世之心初师孔璠后璠还就谧请业同门生语曰青成蓝蓝谢青师何常在明经屡辞徴辟諡曰真静处士表其门曰文徳里曰孝义　子士谦字子约善天文术数称为菩萨毕志不仕家富于财每以振施为务后出粟万石以贷乡人屡年不登责家无以偿士谦对之燔契
　　李裔字徽伯试守博陵郡抑彊扶弱政以严威为名子子雄少慷慨有大志家世并以学业自通子雄独习骑射曰文武不备而能济功业者鲜矣仕隋拜鸿胪卿
　　李普济学涉有名性和顺位济北太守语曰入麤入细李普济与从父弟愔并应秀才时谓其所居为秀才村
　　李义深有当世才用而心胸险峭语曰剑防森森李义深仕齐迁齐州刺史　弟防亷文襄尝求好长史以防亷为并州长史累迁太仆大司农大理卿所在称职结髪从官誓不曲意求人
　　李叔仁陇西人骁健有武力前后数从攻讨以军功封陈郡公
　　李彪字道固孝文时使齐迁秘书丞前后六度
　　衔使命南人竒其謇博后为御史中尉性刚
　　直多劾纠豪右屛气帝常呼为李生　其所
　　弹劾应而倒赫赫之威振于下国肃肃之
　　称着于京师　彪孙昶幼解属文有声洛下
　　周文以为相府记室参军后为纳言常曰文
　　章不足流于后世经邦致化庶及古人故作
　　文了无稿草唯留心政事而已
　　李崇字继长仕魏除兖州刺史村置鼓楼盗发即擒后为东道大使黜陟能否着赏罚之称又都督淮南养壮士数千人冦贼侵边所向摧破号曰卧彪　子世哲性倾巧善事人亦以货赂自达世号为李锥　弟神轨　崇从弟平字云定拜长乐太守政务清静吏人懐之处机宻十有余年尝为相州刺史前台使好侵渔平乃画虎尾践薄冰于客馆以示诫焉　子奬字遵穆有当世才度　子构字祖基仕齐终太府卿　奬弟谐字防和魏与梁和以谐口颊翩翩乃兼常侍往聘焉邺下言风流者以谐为首
　　李元防仕齐位马头太守
　　李苗字子宣有文武才干志尚功名尝陈伐蜀及平江南之计后领统军
　　李叔彪博闻有识度为乡闾所称
　　李贤字贤和忠孝之道实铭于心　子询字孝询以军功位大将军　询弟崇字永隆英果有筹算胆力过人除幽州总管突厥犯塞崇辄破之　贤弟逺字万嵗授河东郡守劝课农桑肃遏奸匪曾未朞月百姓懐之
　　李穆字显庆芒山之战脱周文于阨授武卫将军周文叹其忠节曰爵位玉帛未足为报后拜太师賛拜不名一门执象笏者百余人
　　李弼字景和尝曰大丈夫生世防须履锋刄平防难以取功名安能碌碌依阶以求仕以功名终
　　李庆和仕周为洛州刺史仁恕训物狱讼为之简静李延孙雄武有将率才畧在魏进车骑大将军毎以克清伊洛为己任威振敌境
　　李近哲字彦少修立有识度
　　李彦字彦士仕魏歴尚书左右丞
　　李徳林字公辅该博坟典隂阳纬无不通涉举秀才累迁仪同　周武帝授内史上士有大才用胜于麒麟鳯凰仕隋为内史魏収谓其识度天才必为公辅
　　李景字道兴
　　李谔字士恢性公方明时务仕隋迁侍书御史
　　唐李宻字元辽东人以蒲韀乗牛挂汉书一帙角上行且读杨素竒之　时东都贼翟让聚党万人宻以策干让让加礼之让分兵与宻别为牙帐号蒲山公宻持军严虽盛夏号令士若负霜雪　宻杀翟让王世充闻之曰宻天资明决为龙为蛇固不可测也
　　李袭誉字茂实通敏有识度擢扬州长史俗不事农袭誉为引雷陂水筑城塘溉田八百顷民归本业居家俭约以廪禄随多少厚于宗亲以余资冩书罢归载书数束尝谓子孙曰吾性不好财以至贫乏然负京有赐田十顷能耕之足以食河内千树桑事之可以衣江都书力读可进求官吾没后能勤此无资人矣
　　李嗣真字承胄赵州人举明经直洪文馆太常缺黄钟铸不成嗣真居崇业里疑土中有之不得其所道上逢一车有铎声甚厉嗣真曰宫声也市以归振于空地若有应者掘之得钟众乐遂和天后竒其风度应对召阎元静图之杨志诚为賛殷仲容书时以为宠永昌中以御史中丞知大夫事
　　李靖字药师京兆人尝谓所亲曰丈夫遭遇要当以功名取富贵何至作章句儒其舅韩擒虎每与论兵辄叹曰可与语孙吴者非斯人尚谁哉髙祖击突厥靖察有非常志自囚上急变传送江都至长安道梗髙祖已定京师将斩之靖呼曰公起兵为天下除暴乱欲就大事以私怨杀谊士乎得释秦王引为三卫从平王世充以功授开府萧铣据江陵诏靖安辑进至峡州阻铣兵不得前帝谓逗留诏都督许绍斩靖绍为请而免靖遂陈图铣十策有诏拜靖行军总管兼摄孝恭行军长史军政一委焉八月大阅兵夔州时秋潦涛濑涨恶铣以靖未能下不设备诸将亦请江平乃进靖曰兵机事以速为神今士始集铣不及知若乘水傅垒是震霆不及塞耳萧瑀劾靖靖无所辨顿首谢帝徐曰隋史万嵗破达头可汗不赏而诛朕不然赦公之罪録公之功　吐谷浑冦边帝谓侍臣曰靖能复起为帅乎靖往见房龄曰吾虽老尚堪一行帝喜以为大总管靖决防深入多所杀获残其国伏允愁蹙自经死改卫国公
　　李客师靖之弟有战功封丹阳公善骑射每出乌雅皆识之从之啅噪人谓之乌贼
　　李彦芳靖之五代孙也家蔵髙祖太宗诏书数函上之文宗赏之
　　李勣字懋功曹州人本姓徐氏从李宻袭黎阳守之宻归朝廷其地未有所属谓长史郭孝恪曰人众土宇皆魏公有也吾若献之是利主之败为已功吾所羞也乃録郡县户口以启宻请自上之使至髙祖讶无表使者以意闻帝喜曰徐世勣不背徳不邀功真纯臣也赐姓附属籍　治并州十六年以威肃闻帝尝曰炀帝不择人守边劳中国筑长城以备虏今我用勣守并突厥不敢南贤长城逺矣　勣既忠力帝谓可托大事尝暴疾医曰用须灰可治帝乃自翦须以和药及愈入谢顿首流血帝曰吾为社稷计何谢为后留宴顾曰朕思属防孤无易公者公昔不遗李宻岂负朕哉　太宗时画像凌烟阁帝自序之　用兵多筹算料敌应变皆契事机闻人善抵掌嗟叹及战胜必推于下得金帛尽散之士卒无私贮然持法严故人为之用临事选将必訾相其竒厐福艾者遣之或问故答曰薄命之人不足与成功名既没士皆为流涕
　　李纲字文纪观州人慷慨有风节仕隋为太子洗马至太宗听政诏纲与房龄王珪侍坐尝言曰托六尺之孤寄百里之命古人为难纲以为易故发言陈事毅然不可夺
　　李大亮京兆人有文武才畧髙祖入闗大亮自归授土门令擢金州司马贞观初尝有台使见名鹰讽大亮献之大亮宻表曰陛下絶畋猎乆矣而使者求鹰信陛下意邪乃乖昔防如其擅求是使非其才太宗报书曰有臣如此朕何忧古人以一言之重订千金今赐胡瓶一虽亡千镒乃朕所自御又赐荀悦汉纪曰悦议论深博极为政之体公宜绎味之　身三职宿卫两宫每番直常假寐太宗曰公在我得酣卧　大亮性忠谨不可干以非义对天子争是非无回挠
　　李逈秀字茂之大亮族孙也少聪悟喜饮酒时称其风流妻尝骂媵婢母闻不乐逈秀即出其妻或问之曰娶妻事舅姑茍违顔色何可留后居堂产芝草犬乳隣猫中宗以为孝感
　　李百药字重规徳林之子也七嵗能属文号竒童时议裂土与子弟功臣百药上封建论帝止之授太子右庶子太子戏媟无度作赞道赋以讽之　尝赋帝京篇上叹其工手铭曰卿何身老而才之壮齿宿而意之新乎侍父母丧还乡徒跣数千里
　　李安期百药子也亦七嵗能属文对髙宗曰比见公卿有所荐进皆劾为朋党所以人人争缄嘿以避谤若陛下忘其亲仇惟才是用谁敢不竭忠以闻数预决国事自徳林至安期三世皆掌制诰
　　李守素赵州人召署天策府仓曹防军通姓氏学世号肉谱虞世南与论人物始言江东尚相酧对至北地则笑而不言叹曰肉谱定可畏许敬宗曰仓曹此名岂雅目耶世南曰昔任彦升通经时称五经笥今以仓曹为人物志可乎
　　李延夀世居相州贞观中直国史初父常以六朝南方谓北为索虏北方指南为岛夷其史于本国详它国略徃徃訾美失当思所以改正未成而没延夀与论撰所见益广乃追终先志
　　李义琰魏州人为相宅无正寝弟义璡为市堂材送之义琰曰吾为相且自愧尚营屋宇是速吾祸卒不许后致仕归田里公卿以下祖饯于通化门外时人比汉防广初使髙丽其王据榻召见义琰不拜王为加礼
　　李义琛擢进士第歴监察御史时文成公主贡金遇盗太宗召至曰是人神清爽拔可使推捕义琛去果获贼
　　李敬亳州人该览羣籍马周荐其才召除崇贤侍读为人造请不惮寒暑许敬宗亦荐延之
　　李日知郑州人及进士第景龙初知政事安乐公主馆第成中宗临幸燕从官赋诗日知独以规诫　既罢不治田园唯饰台池与賔客娱乐
　　李懐逺字广徳邢州人擢四科第累迁鸾台侍郎同平章事卒赐锦衾敛帝自为文祭之
　　李景伯懐逺子也为谏议大夫中宗宴侍臣命为回波词或谄言或丐宠至景伯为箴规语以讽帝萧至忠曰真谏官也
　　李渤字濬之刻志于学隠庐山乆之徙少室元和初李巽韦况交章荐之诏以右拾遗召渤谢不拜洛阳令韩愈遗书曰朝廷士引颈东望若景星鳯凰争先覩之为快渤心善其言始出家东都每朝廷有阙政辄附章列上后以著作郎召　渤孤操自持不茍合于世屡以言斥不少衰其节守义者尚之　陈许节度使郗士美薨以车部员外郎李渤为吊祭使渤上言臣过渭南闻长源乡旧四百户今才百余户閺乡县旧三千户今才千户其它州县大率相似迹其所以然皆由以逃户税摊于比隣致驱迫俱逃此皆聚敛之臣剥下媚上惟思竭泽不虑无鱼乞降诏书絶摊逃之弊尽逃户之产偿税不足者乞免之计不数年人皆复于农矣执政见而恶之渤遂谢病归东都
　　李中敏字藏之系出陇西擢进士第性刚峭与杜牧李甘善其文辞气节相上下
　　李甘字和鼎第进士举贤良方正异等擢侍御史郑注求宰相甘曰注何人欲得宰相白麻出我必壊之
　　李乂字尚真赵州人年十二能属文薛元超曰是子且有海内名擢监察御史劾奏无避后典选事请谒不行时人语曰李下无蹊径贵宰有求官者睿宗曰朕非有靳李乂不可过耳　沉正方雅识治体时称有宰相器事兄孝谨弟兄俱以文章名同为一集号李氏花蕚集
　　李峤字巨山为儿时梦人遗双笔自是有文辞十五通五经二十擢进士第举制策甲科后迁给事中召为鳯阁舎人　峤富才思有所属缀人多传讽凡为文章宿老一时学者取法
　　李元纮字大纲滑州人本姓丙氏赐姓李氏为雍州司户时太平公主势震天下尝与民竞碾硙元纮还之民长史惊趣改之元纮大署判后曰南山可移判不可移元纮世宰相有清节不治宅第周给亲族宋璟叹曰李公引宋遥之美黜刘晃之贪为国相无留储虽季文子之徳何以加之
　　李杰本名务光相州人擢明经第先天中进陜州刺史水陆发运使置使自杰始改河南尹有寡妇告子不孝杰物色非是谓曰子法当死无悔乎答曰子无状寜其悔乃命市棺还敛之使人迹妇出与一道士语杰令捕道士按问乃与妇私不得逞杰杀道士内于棺
　　李朝隠字光国京兆人明法中第擢大理丞迁吏部员外郎时政出权幸不关两省而内授官朝隠执罢千四百员无所避屈迁长安令宦官有干请曵去之上褒谕其能赐中上考以旌刚烈
　　李尚隠年二十举明经擢左台监察御史显劾崔湜郑愔等斥去后为李师旦雪妖蛊之寃以循吏名
　　李适之恒山愍王孙为河南尹政不苛细为下所便喜賔客饮酒至斗余不乱夜燕娱昼决事案无留辞
　　李岘吴王恪孙折节下士长吏治时京师米贵百姓謡曰欲粟贱追李岘
　　李勉郑惠王曾孙字卿从肃宗于灵武擢监察御史时武臣无法度背阙笑语哗纵勉劾不恭帝叹曰吾有勉乃知朝廷之尊　拜岭南节度使居官乆未尝饰器用后归至石门尽搜家人所蓄犀珍投江中后加平章事少贫与诸生共逆旅诸生疾将死出白金曰左右无知者幸君以此为塟余则取之勉诺既塟置金棺下后其家谒勉共启出金付之所得俸赐尽资亲党在朝鲠亮亷介为宗臣表
　　李夷简字易之郑惠王四世孙擢进士第中拔萃科致位显处以直道闻歴三镇家无资产病不迎医将终戒毋厚塟毋事浮屠毋碑神道世谓行已有终始
　　李程字表臣襄邑王神符五世孙擢进士宏词赋日五色造语警防士流推之调蓝田尉县有滞狱十年程单言辄判为学士入署常视日影为日过八砖乃至号八砖学士
　　李石字中玉襄邑王神符五世孙擢进士第辟李听幕府听毎征伐必留石主后务占对华敏文宗异之当轴乗权无所挠宦寺气盛搢绅赖石以为彊
　　李光弼营州栁城人严毅沈果有大畧防不嬉弄善骑射补河西王忠嗣府兵马使忠嗣遇之厚尝曰它日得我兵者光弼也安禄山反郭子仪荐其能诏持节河东节度副大使知节度事兼云中太守寻加魏郡太守河北采访使光弼以朔方兵五千出土门史思明等围饶阳二十九日不下李光弼将蕃汉歩骑万余人太原弩手三千人出井陉至常山常山团练兵三千人杀胡兵执安思义出降光弼谓思义曰汝自知当死否思义不应光弼曰汝乆更行阵视吾此众可敌思明否今为我计当如何汝策可取当不杀汝思义曰大夫士马逺来疲猝遇大敌恐未易当不如移军入城早为备御先料胜负然后出兵胡骑虽鋭不能持重茍不获利气沮心离于时乃可圗矣思明今在饶阳去此不二百里昨暮羽书已去计其先锋来晨必至而大军继之不可不留意也光弼悦释其防即移军入城史思明闻常山不守立觧饶阳之围明日未旦先锋已至思明等继之合二万余骑直抵城下光弼遣歩卒五千自东门出战贼守门不退光弼命五百弩于城上齐发射之贼稍却乃出弩手千人分为四队使其矢发必相继贼不能当敛军道北光弼出兵五千为枪城于道南夹呼沱水而阵贼数以骑兵抟战光弼之兵射之人马中矢者大半乃退小憩以俟歩兵有村民告贼步兵五千自饶阳来尽夜行七十里至九门南逢壁憩息光弼遣步骑各三千匿旗鼔并举潜行至逢璧贼方饭纵兵掩击杀之无遗思明闻之失势退入九门　肃宗即位光弼以景城河间兵五千入太原前此节度使王承业政弛谬侍御史崔众主兵太原毎侮狎承业光弼素不平及是诏众以兵付光弼众素狂易见光弼长揖不即付兵光弼怒斩众以徇威震三军史思明蔡希徳髙秀岩牛引介引兵共十万防太原光弼麾下不满万人诸将皆惧议修城以待之光弼曰太原城周四十里贼垂至而兴役是未见敌先自困也乃帅士卒及民于城外凿壕以自固作堑数十万众莫知所用及贼攻城于外光弼用之増垒于内壊辄补之思明使人取攻具于山东以胡兵三千卫送之至广阳别将慕容溢张奉璋邀击尽杀之思明围太原月余不下乃选骁鋭为游兵戒之曰我攻北则汝潜趣其南攻东则趣西有隙则乗之而光弼军令严整虽防所不至警逻未尝少懈贼不得入光弼购募军中茍有小技皆取之随能使之尽其用得安边军钱工三善穿地道贼于城下仰而侮詈光弼遣人从地道中曵其足而入临城斩之自是贼行皆视地贼为梯冲土山以攻城光弼为地道以迎之近城辄防贼初逼城急光弼作大礮飞巨石一发辄毙二十余人贼死者什二三乃退营于数十歩外围守益固光弼遣人诈与贼约刻日出降贼喜不为备光弼使穿地道周贼营中搘之以木至期光弼勒兵在城上遣禆将将数千人出如降状贼皆属目俄而营中地防死者千余人贼众惊乱官军鼔噪乗之俘斩万计思明畏败乃去留希徳攻太原光弼出敢死士抟贼斩首七万级希徳委资粮遁去　代郭子仪为朔方节度使未几为天下兵马副元帅光弼以河东骑五百驰东都夜入其军兵马使张用济入谒光弼斩之思明乗胜西向光弼整阵徐行趋东京谓留守韦陟曰贼新胜难与争锋欲诎之以计然洛无见粮危偪难守公计安出陟曰益陜兵公保潼闗可以持乆光弼曰两军相敌尺寸地必争今委五百里而守闗贼得地势益张不如移军河阳北阻泽潞胜则出败则守表里相应贼不得西此猨臂势也夫辨朝廷之礼我不如公论军旅胜负公不如我陟不能答判官韦损曰东都乃帝宅公当守之光弼曰汜水崿岭尽为贼蹊子能尽守乎遂檄河南纵官吏避贼闬无留人督军取战守备思明至偃师光弼悉军趋河阳身以五百骑殿贼游骑至石桥诸将曰并城而北乎当石桥进乎光弼曰当石桥进甲夜士持炬徐引部曲重坚贼不敢逼已入三城众二万军才十日粮与卒伍均少弃甘光弼自将治中潬树壁掘堑贼舍南城攻中潬光弼遣荔非元礼战羊马贼大溃贼收兵复振与安大清合众三万攻北城光弼敛军入登陴望曰彼军虽鋭然方阵而嚣不足虞也日中当破乃出战及期未决召诸将曰彼彊而可破者乱也今以乱击乱宜无功光弼执大旗曰望吾旗麾若缓可观便宜若三麾至地诸将毕入生死以之退者斩光弼麾旗三诸军争奋贼众奔败斩首万余级俘八千余人马二千军资器械以亿计始光弼将战内刄于鞾曰战危事吾位三公不可辱于贼万有一不防当自刎以谢天子及是西向拜舞三军感动加太尉中书令进围懐州思明来救光弼壁野水渡既夕还军留牙将雍希颢守曰贼将髙晖李日越万人敌也贼必使击我尔留此贼至勿与战若降与偕来左右窃怪语无伦是日思明果召日越曰光弼野次尔以铁骑五百夜取之不然无归矣日越至垒使人问曰太尉在乎曰去矣兵几何曰千人将为谁曰雍希颢日越谓其下曰我受命云何今顾获希颢归不免死遂请降希颢与俱至光弼厚待之表授特进兼右金吾大将军髙晖闻亦降或问公降二将何易也光弼曰思明败恨不得野战闻我野次彼固易之命将来袭必许以死希颢无名不足以为功日越惧死不降何待寳应元年进封临淮郡王光弼用兵谋定而后战能以少覆众治师训整天下服其威名军中指顾诸将不敢仰视初与郭子仪齐名世称李郭而战功推为中兴第一其代子仪朔方也营垒士卒麾帜无所更而光弼一号令之气色乃益精明云子彚有志操亷介自持迁泾原节度使卒
　　李嗣业京兆人长七尺膂力絶众尤善陌力毎战为先锋所向摧北广平王收长安嗣业统前军持长刄呼出军前杀数千人贼东走遂平长安嗣业忠义忧国不计居产前后所赐皆以助军
　　李抱玉本安兴贵曾孙世居河西沈毅有谋李光弼引为禆校安禄山乱上言世占凉州耻与逆臣共宗诏赐姓李后破史思明差功第一
　　李抱真字大抱玉从父弟也沈虑而断上言百姓劳逸在牧守愿得一州以自试授泽州刺史兼泽潞节度副使徙懐州凡八年抱真喜士闻世贤者必欲与之游虽小善皆千里邀致之抱真为泽潞副使以山东有变上党为兵冲而荒乱之余土瘠民困无以赡军乃籍民每三丁选一壮者免其租徭给弓矢使农隙习射嵗暮都试行其赏罚比三年得精兵二万既不费廪给府库充实遂雄视山东由是天下称泽潞歩兵为最
　　李泌字长源京兆人七嵗知为文宗开元中悉召能言佛道孔子者相答难禁中有员俶者九嵗升坐词辨注射坐人皆屈帝异之曰半千孙固当然因问童子岂有类若者俶跪奏臣舅子李泌帝即驰召之泌既至帝方与燕国公张説观奕因使説试其能説请赋方圆动静泌逡巡曰愿闻其畧説因曰方若棋局圆若棋子动若棋生静若棋死泌即答曰方若行义圆若用智动若骋材静若得意説因贺帝得竒童帝大悦张九龄因呼小友及长善治易天寳中诣阙得待诏翰林肃宗即位灵武泌自至陈天下所以成败事帝悦赐金紫拜元帅广平王行军司马二京平李辅国以泌亲信疾之泌隠衡山代宗立召至舍蓬莱殿书阁徳宗在奉天召赴行在时李懐光叛嵗又蝗旱议者欲赦懐光帝博问羣臣泌破一桐叶附使以进曰陛下与懐光君臣之分不可复合此叶矣由是不赦　太子妃萧母郜国公主也坐蛊媚幽禁中帝怒责太子太子不知所对泌入帝数称舒王贤泌揣帝有废立意因曰陛下有一子而疑之乃欲立弟之子臣不敢以古事争且十宅诸叔陛下奉之若何帝赫然曰卿何知舒王非朕子对曰陛下昔为臣言之陛下有嫡子以为疑弟之子敢自信于陛下乎帝曰卿违朕意不顾家族邪对曰臣衰老位宰相以谏而诛分也使太子废他日陛下悔曰我惟一子杀之泌不吾谏吾亦杀尔子则臣絶祀矣虽有兄弟子非所歆也帝寤太子乃得安防月蚀东壁泌曰东壁圗书府大臣当有忧者吾以宰相兼学士当之矣昔燕国公张説由是以亡又可免乎明年果卒　泌出入禁中事四君时时谠论能寤移人主栁玭称两京复泌谋居多其功乃大于鲁连范蠡云
　　李栖筠字贞一赵人体貌轩特为文章有体要族子华称有王佐才举进士擢髙第李岘为大夫表栖筠为详理判官悉心助岘岘爱之一时誉出吕諲崔器上三迁吏部员外郎判南曺时选簿多舛判析有条
　　吏号神明代宗除御史大夫栖筠任风宪见帝依违不断忧愤卒
　　李吉甫字洪宪栖筠子也以防补为太常博士明练典故李泌等重之与陆势有隙贽贬忠州宰相起吉甫为忠州欲使害之既至置怨与结欢人重其量　在外连蹇十年究知利病常病方镇彊恣言使属郡刺史得自为政则风化可成帝然之又度李锜必反劝帝召之　徳宗以来姑息藩镇有终身不易者吉甫为相嵗余凡易三十三镇殿最分明出为淮南节度使奏蠲逋租数百万筑塘溉田万顷乃筑隄阏名平津堰江淮浙东旱吉甫曰以时救卹召对延英帝尊任之官而不名因奏省冗员又奏收佛祠田硙租入以寛贫民　吉甫请任薛平为义成节度使以重兵控邢洛因圗上河北险要帝张于浴堂门壁每议河北事曰信如卿料矣　吉甫当国引荐贤士大夫褒忠臣后以起义烈　初政事堂有巨牀相传徙者宰相辄罢不敢迁吉甫笑曰世俗禁忌何足疑邪彻而新之吉甫自翰林学士为中书侍郎同平章事吉甫谓裴垍曰朝廷后进罕所接识君有精鉴愿悉为我言之垍取笔防三十余人数月之间选用畧尽当时翕然称吉甫为得人　吉甫居安邑里时号安邑李丞相
　　李鄘字建侯第进士以书判髙等补秘书省正字元和初拜淮南节度使时兵兴天子忧财乏使程异讽诸道输财助军鄘即籍府库留一嵗储余尽纳于朝吐突承璀为监军稍厚善数荐之拜平章事鄘不喜由宦幸进及出祖谓诸将曰吾老安外镇宰相岂吾任乎固辞
　　李叔明阆州人擢明经拜洛阳令招徕遗民号能吏迁京兆尹长安歌曰前尹赫赫具瞻允若后尹熈熈具瞻允斯
　　李元素字太朴仕为御史东都留守为令狐运辨寃狱帝意觧
　　李巽字令叔赵州人以明经举拔萃顺宗时杜佑表为盐铁副使自刘晏后职废不振巽涖职一年较所入如晏最多之年明年过之又明年増百八十万缗巽天资长于吏事至治家亦如官府吏有过秋毫无所纵
　　李揆字端卿性警敏善文章擢进士第迁礼部侍郎大陈书廷中进诸儒曰上选士务得才可尽所欲言人人称美拜平章事帝曰卿门地人物文学皆当世第一信朝廷羽仪乎故时称三絶　初苗晋卿数荐元载揆轻载地寒谓晋卿曰龙章鳯姿士不见用麞头防目子乃求官耶载闻衔之
　　李绛字深之系本赞皇擢进士宏辞补渭南尉拜监察御史元和二年授翰林学士俄知制诰防李锜诛宪宗将辇取其赀绛与裴垍谏愿赐本道贷贫民租赋制可　帝欲庻几二祖之风烈绛曰陛下诚能正身厉已尊道徳逺邪佞帝曰美哉斯言朕将书诸绅诏绛与白居易等搜次君臣成败五十种为连屏张便坐帝每阅视　请罢安国佛祠立碑帝悟曰防绛我不自知命百牛倒石帝曰比谏官多朋党论奏不实皆陷谤讪欲黜其尤者若何绛曰此非陛下意必憸人以此荧惑上心自古纳谏昌拒谏亡夫人臣进言于上岂易哉君尊如天臣卑如地如有雷霆之威彼昼度夜思始欲陈十事俄而去五六及将以闻则又惮而削其半故上逹者才十二何哉干不测之祸顾身无利耳虽开纳奬励尚恐不至今乃欲谴诃之使直士杜口非社稷福也帝曰非卿言我不知谏之益绛奏承璀防师当抵罪帝怒绛谢曰陛下怜臣愚处之腹心之地而惜身不言乃臣负陛下若犯圣顔旁忤贵幸因而获罪乃陛下负臣于是帝动容曰卿告朕以人所难言者疾风知劲草卿当之矣帝怪前世任贤以致治今无贤可用何耶对曰圣王选当代之人极其才分自可致治岂借贤异代治今日之人哉帝曰何知其必贤而任之对曰知人甚难尧舜以为病然循其名验以事所得十七夫任官而辨亷措事不阿容无希望依违之辞无邪媚愉悦之容此近于贤矣贤则当任任则当乆贤者中立而寡助举其类则不肖者怨杜邪径则懐奸者疾一制度则贵戚毁伤正过失则人君踈忌夫然用贤岂容易哉帝曰卿言得之矣迁户部侍郎判本司帝以户部故有献而绛独无何哉答曰若以为献是徙东库物实西库进官物结私恩帝瞿然悟拜中书侍郎同平章事帝谓左右曰绛言骨鲠真宰相也遣使者赐酴醾酒魏博田季安死子懐谏弱军中请袭节度吉甫议讨之绛曰不然今懐谏乳方臭不能事必假权于人权重则怨生向之权力均者将起事生患矣众所归必在寛厚简易军中素所爱者彼得立不倚朝廷亦不能安唯陛下蓄威以俟之俄而田兴果立以魏博听命帝大悦吉甫复请命中人宣慰因刺其变徐议所宜绛独谓不如推诚抚纳即假麾节他日使者持三军表来请与兴则制在彼不在此可奏与特授安得同哉由是即拜兴节度使绛复曰王化不及魏博乆矣一日挈六州来归不大犒赏人心不激请斥禁钱百五十万缗赐其军从之帝患朋党以问绛答曰自古人君最恶者朋党小人揣知故常借口以激怒上心朋党者寻之则无迹言之则可疑小人常以利动不顾忠义君子者遇主知则进疑则退安其位不为他计故常为奸人所乗夫圣人同迹贤者求类是同道也非党也陛下奉遵尧舜禹汤之徳岂谓上与数千年君为党耶道徳同耳汉时名节骨鲠士同心爱国而宦官小人疾之起党锢之狱讫亡天下趋利之人常为朋比同其私也守正之人常遭构毁违其私也小人多譛言常胜正人少直道常不胜可不戒哉帝言公等得无有姻故冗食者当为惜官吉甫权徳舆皆称无有绛曰崔祐甫为宰相不半嵗除吏八百人徳宗曰多公姻故何耶祐甫曰所问当与不当耳非臣亲旧孰知其才其不知者安敢与官时以为名言帝又问宗开元时致治天寳则乱何一君而相反耶绛曰宗初任姚崇宋璟励精听纳故左右前后皆正人也洎林甫国忠得君专引倾邪之人分总要剧于是上不闻直言嗜欲日滋内则盗臣劝以兴利外则武夫诱以开边天下骚动故禄山乗隙而奋此皆小人启导从逸而骄繋于时主所行无常治亦无常乱累封赵郡公
　　李晟字良器洮州人年十八事王忠嗣从击吐蕃悍酋杀伤甚众晟挟一矢殪之三军讙奋忠嗣抚背曰万人敌也晟每与贼战必锦裘绣防自表指顾军前懐光曰将务持重岂宜自表暴为贼饵哉晟曰昔泾原士颇相畏服欲令见之夺其心耳后懐光军咸阳有异志隂通朱泚反迹寖露晟惧为所并上言当究变制备适有使者到晟军晟乃令曰有诏徙屯即结阵趋东渭桥　帝进狩梁州顾浑瑊曰渭桥在贼腹中兵孤絶晟能辨胜邪瑊曰晟秉义挺忠崒然不可夺臣策必破贼帝乃安时晟提孤军恐当二盗合以轧之则伪致诚于懐光乃下令曰见危死节自吾之分公等此时不诛元防取富贵非豪英也渭桥断贼首尾吾欲与公戮力一心建不世之功可乎士皆泣曰惟公命于是骆元光等悉从晟懐光惧畏为晟所袭乃奔河中　帝益欲西幸晟请驻梁汉以系天下望及晟家为贼质左右有言者晟涕曰陛下安在而暇恤家乎晟自东渭桥移壁光泰门以薄都城贼将求战晟曰天诱之矣勒吴诜等纵兵击之大破之余党悉降晟引军屯含元外廷遣人分慰居民秋毫无所扰露布至梁帝感泣羣臣上夀且言晟荡夷防憝市不易防宗庙不振长安之人不识旗鼔帝曰天生晟为社稷万人岂独朕哉拜中书令自纪其功于碑泾州倚边晟因以训耕积粟实塞下羁制西戎　晟每进对謇謇有大臣节治家严所言未尝及公事有十五子其闻者愿宪愬听云
　　李愬字元直晟子有筹略善骑射宪宗讨元济愬求自试遂为节度使不为斥部伍众信而安之推诚待士故众乐为愬死山川险易与贼情伪一能暁之于是缮铠厉兵攻马鞍山防道口栅袭诸贼吴秀琳于是举文城栅降遂以其众攻吴房始出吏曰徃亡日法当避愬曰彼谓吾不来此可击也杀其将贼乃走愬单骑至秀琳栅下署以为将秀琳劝愬用李祐以破贼愬署为六院兵马使由是始定袭蔡之谋矣时李光顔战数胜元济悉鋭卒屯洄曲以抗光顔愬知其隙可乗乃遣郑澥见裴度告师期师夜起以祐为前锋愬以中军三千田进诚以下军殿出文城栅令曰引而东六十里止袭张柴殱其戌敇士少休益治鞍铠发刄彀弓防大雪行七十里夜半至悬瓠城旁皆鵞鹜池愬令击之以乱军声贼恃吴房朗山戌晏如也祐等坎墉先登杀门者发闗黎明雪止愬入元济外宅蔡吏惊曰城陷矣元济尚不信及闻号令曰常侍传语始惊诣罪槛送京师屯兵鞠场以俟裴度愬以櫜鞬见度以宰相礼谒蔡人耸观乃还屯有诏封梁国公徙节度鳯朔复诏帅武寜军代愿旬日践父兄两镇世以为荣时田洪正守镇州为镇人所杀愬为之素服以令众众皆哭又以玉寳剑遗牛元翼曰此剑吾先人以揃大盗吾又平蔡今镇人逆天宜用此夷之元翼感动　愬行已俭约始晟克京师市不易肆平蔡亦如之
　　李愿晟子授上柱国故事柱国门列防遂父子皆赐李宪于诸子号最仁孝喜儒以礼法自矜迁卫州刺史以治行称宪善律令性明恕详正大狱活无罪者数百人
　　李听字正思为蔚州刺史州有铜冶自天寳后废不治民盗铸不禁听乃开五鑪官铸钱日五万人文宗毎叹之曰付之兵不疑退处散地不怨唯听为可
　　李元谅安息人本安氏冐姓骆后赐姓李鸷敢有谋居军十年士心惮服时兵兴仓猝裹罽为铠剡蒿为矢募兵数日至万余军气乃振贞元三年吐蕃请盟诏以军从浑瑊防平凉元谅以虏情不常请与公连屯瑊不听元谅宻徙营次之俄而虏刦盟瑊奔还元谅兵成列出虏骑乃觧时以为古良将风
　　李观其先赵郡人徙为洛阳人吐蕃内防代宗幸陜观率乡里子姓千人守黒水虏不敢侵后屡平贼有功
　　李自良兖州人以战多授右卫卒为人勤且有谋马燧倚信之表为军燧来朝徳宗以自良代之自良以事燧不敢当议者多其让　帝以河东近胡谓曰守北门无易卿者勉为朕行乃以充河东节度使居九年民不知有军上下谐附
　　李纾字仲舒擢兵部侍郎奉诏为兴元纪功述及它郊庙乐章论譔甚多
　　李逊字友道为给事中故事天子以畸日听政逊奏陛下求治岂宜限以日上从之　逊为政抑彊植弱贫富均一所至有绩可纪
　　李建字杓直逊弟乡人争鬭不诣府而诣建平决无颇贞元中补校书郎　逊建皆举进士后虽通显未尝治垣屋以清俭称
　　李藩字叔翰赵州人少沈靖姿体闲美敏学家本饶财姻属有持去者未尝问年四十困于广陵间妻子追咎藩晏如也后迁给事中制有不便就敇尾批却之吏请聨他纸藩曰聨纸是牒岂曰敇耶　节度使王锷赂权近求兼宰相宻诏中书门下曰锷可兼宰相藩遽取笔灭宰相字署其左曰不可还奏宰相权徳舆失色曰有不可应别为奏可以笔涂诏耶曰势迫矣出今日便不可止既而事得寝
　　李景略幽州人客河中大厯末转丰州刺史丰州当回纥通道前刺史柔软毎虏使至与抗礼自景畧至虏使皆拜于庭盛名显闻　防梅録将军复入朝虏人争坐景略叱之梅録惊曰非李丰州耶遂就坐将吏莫不严惮景畧节用约已与士同甘苦凿咸应永清二渠溉田数百顷储廪器械威令肃然声雄北疆回纥畏之卒于屯
　　李光进其先河曲诸部姓阿跌氏贞观中与弟光顔俱赐姓为御史大夫故军中呼大小大夫弟兄荣冠当时光进有至性居母丧三年不归
　　李光顔字光逺马燧曰若有竒相终必光大觧所佩剑赠之从髙崇文平剑南数搴旗陷阵出入若神　韩洪恶光顔忠力思有以挠蔑之乃饰名姝教歌舞六博襦防珠琲举止光丽费百钜万遣使以遗光顔光顔曰战士弃妻子蹈白刄奈何独以女色为乐为我谢公天子于光顔恩厚誓不与贼同生指心曰虽死不二因泣下将卒皆为感涕乃厚赂使者还之于是士气益振　光顔性忠义善抚士其下乐为用故数立勲
　　李逢吉字虚舟系出陇西举明经擢进士第　后有八关十六子之号
　　李宗闵字损之郑王元懿四世孙擢进士举贤良方正为中书舍人典贡举所取多知名士世谓之玉笋班时徳裕宗闵各有朋党互相挤援上患之毎叹曰去河北贼易去朝中朋党难　司马温公曰夫君子小人之不相容犹氷炭之不可同器而处也故君子得位则斥小人小人得势则排君子此自然之理也然君子进贤退不肖其处心也公其指事也实小人誉其所好毁其所恶其处心也私其指事也诬公且实者谓之正直私且诬者谓之朋党在人主有以辨之耳昏主明不能烛彊不能断邪正并进毁誉交至取舍不在于己威福潜移于人于是谗慝得志而朋党之议兴矣文宗茍患羣臣之难治是犹不种不芸而怨田之芜也朝中之党且不能去况河北贼乎
　　李虞仲字见之第进士宏辞简俭寡欲时望归重李翶字习之进士第为国子博士史馆修撰翺性峭鲠论议无所屈始从韩愈为文章辞致浑厚见推当时
　　李景让字后已性方毅有守歴中书舍人礼部侍郎王播以钱十万求领盐铁景譲诣延英亟论不可遂知名　景让家行修治闺门唯谨门无杂賔居乐和里世称清徳者号乐和李公
　　李徳裕字文饶吉甫子也力学大节以防补校书郎擢翰林学士凡号令大典册皆更其手数召见赉奬优崇润州南方信禨祥虽父母厉疾子弃不敢养徳裕谕以孝慈大伦之义　帝数游幸徳裕上丹扆六箴诏厚谢其意　徙剑南西川乃建筹边楼又请甲人弓人弩人分戌诸处卒户二百取一人使习战缓则农急则战谓之雄边子弟总十一军以制诸贼于是二边寖惧　刘稹擅留事以邀节度徳裕言舍而不讨无以示四方因敇诸将取之未几郭谊持稹首降策功封卫国公　谓省事不如省官省官不如省吏请罢郡县吏凡二千余员当国六年方用兵时决策制胜它相无与故威名重于时徳裕为同平章事入谢言于上曰致理之要在于辨羣臣之邪正夫邪正二者势不相容正人指邪人为邪邪人亦指正人为邪人辨之甚难臣以正人如松栢特立不倚邪人如藤萝非附他物不能自起故正人一心事君而邪人竞为朋党陛下诚能慎择贤才以为宰相有奸妄者立黜去之常令政事皆出中书推心委任坚定不移则天下何忧不理哉上嘉纳之徳裕性孤峭明辨有风采善文章虽至大位犹不去书谋议援古为质衮衮可喜常以经纶天下为任　徳裕在位虽遽书警奏皆从容裁决率午漏下还第　三镇每奏事徳裕引使者戒敇为忠义指意丁寜使归各为其帅道之故河朔畏威不敢慢　所居里第有院号起草亭曰精思每计大事则处其中
　　李惠登营州人拜随州刺史政清静居二十年田野辟户口增人歌舞之
　　李适字子至京兆人举进士尝梦与人论大衍数　子季卿亦能文举明经博学宏辞与人交终始恢博君子也
　　李邕字太和扬州人父显庆中擢崇贤馆直学士为文选注既冠见李峤自言读书未徧愿一见秘书峤曰秘阁万卷岂时日能习耶固请乃假之未几辞去峤惊试问奥篇隠帙了辨如响峤荐为内史拜侍御史帝封泰山还诏献词赋帝悦　邕早有名重义入朝人间传其眉目怪异至阡陌聚观后生望风门巷填隘文名天下时称李北海　卢藏用尝谓邕如干将莫邪难与争锋杜甫知其负谤死作八哀诗读者伤之
　　李白字太白白之生母梦长庚星因以命之十嵗通诗书苏颋异之谓学可比相如　轻财重施好击剑与孔巢父等居徂徕山号竹溪六逸　天寳初至长安贺知章见其文叹曰子谪仙人也言于宗召见金鸾殿论当世事奏颂一篇帝赐食亲为调羮　有诏供奉翰林白与其徒醉于市帝坐沈香亭意有所感欲得白为乐章召入白已醉左右以水颒靣稍觧援笔成文婉丽精切帝爱其才尝醉使力士脱靴力士耻之　白骜放与知章等八人为酒八仙白浮游四方尝乗月与崔宗之自采石至金陵着宫锦袍坐舟中旁若无人初游并州见郭子仪竒之文宗诏以白歌诗裴旻舞剑张旭草书为三絶
　　李华字遐升赵州人少旷逹外若坦荡内谨重尚然诺每慕汲黯为人中宏辞科迁御史安禄山反母为盗所得伪署鳯阁舍人自伤践危乱不完节又不能安亲欲终养而母亡上元中以左补阙召华曰乌有隳节危亲欲荷天子宠乎称疾不拜作含元殿赋以示萧頴士頴士曰景福之上灵光之下　着吊古战场文
　　李翰擢进士第表张巡死节帝感悟
　　李观字元宾举进士宏辞连中授校书郎属文不旁引前人时谓与韩愈相上下
　　李贺字长吉七嵗能词章韩愈皇甫湜始闻未信过其家使贺赋诗援笔立就自目曰髙轩过二人大惊背古锦囊遇所得书投其中未始先立题然后为诗如他人牵合程课者及归足成之母见所书多怒曰是儿要呕心乃已以父名晋肃不肯举进士愈为作讳辨　辞尚竒诡所得皆惊迈絶去翰墨畦迳当时无能效者乐府数十篇云韶诸工皆合之弦管为协律郎
　　李商隠字义山为文瑰迈竒古时温庭筠段成式俱用是相夸号三十六体
　　李益长于诗与李贺相埓每一篇成乐工争求之至征人早行等篇天下皆施之圗绘
　　李頴字徳新睦州人少秀悟于诗尤长擢进士第选武功令　擢侍御史守法不苛徇为建州刺史以礼法行下建赖以安卒官下丧归父老相与扶柩塟永乐州为土庙梨山嵗祠之
　　李淳风通羣书明歩天厯算制浑天仪占吉凶若节契然撰麟徳厯代戊寅厯者推最宻
　　五代李袭吉父圗洛阳人或曰唐相林甫之后也干符中袭吉举进士去之晋晋王以为榆次令遂为掌书记袭吉博学多识唐故事迁节度副使官至谏议大夫晋王与梁有隙交兵累年后晋王数困欲与梁通和使袭吉为书谕梁辞甚辨丽梁太祖使人读之至于毒手尊拳交相于暮夜金戈铁马蹂践于明时叹曰李公僻处一隅有士如此使吾得之傅虎以翼也
　　李周字通理邢州内丘人唐昭义军节度使抱真之后也内丘人卢岳将徙家太原舍逆旅徬徨不敢进周意怜之为送至西山有盗从林中射岳中其马周大呼曰吾在此孰敢尔耶盗闻其声曰此李周也因各溃去周送岳至太原岳谓之曰吾少学星厯且工相人子方頥隆凖眉目踈彻身长七尺真将相也吾占天象晋必有天下子宜留事晋以圗富贵周以母老辞归　晋王栅兵青山口周未知所归乃思岳言至青山归晋晋王以周为万胜黄头军使后从征伐常有功从战柏乡先登迁匡霸指挥使守杨刘周为将甚勇其于用兵善守能与士卒同甘苦梁兵攻周周坚守乆之周闻母丧奔归庄宗遣他将代周守几为梁兵所破庄宗遽追周还守之乃得不破其后梁人已破徳胜因东击杨刘以巨舰絶河断晋饷援周遣人驰趋庄宗求救请日行百里以赴急庄宗笑曰周为我守何忧日行六十里且行且猎曰周非梁将可敌也比至周已絶粮三日庄宗以巨栰积薪沃油顺流纵火焚梁舰梁兵觧去庄宗见周劳曰防公诸将为梁擒矣
　　宋朝李渎魏野之中表也志尚髙隠尝与野相对吟咏终日为诗精絶有唐人风格皆有道之士也　真宗祀汾隂以礼聘之悉不起渎嗜酒人或规之曰吾以乐吾余年耳尝语诸子曰山水足以娱情茍遇醉而卒吾之愿也一日忽有人至其牀下诵诗云行到水穷处未知天尽时言讫不见渎曰吾当逝矣亟命家人置酒顷之而卒野闻其死哭之恸后六日亦卒天禧四年诏渎野俱赠著作郎野之子闲字云天喜为诗不乐仕进有父之志仁宗嘉其节赐号清逸处士
　　忠义李涓字浩然
　　李若水字清卿
　　李邴字汉老济州任城人乐静先生昭玘其伯父也崇寜五年第进士宣和盛世专掌翰林之职建炎再入翰林从驾南渡遭苗刘之变与一二大臣力圗复辟尝草诏云断鼇而立四极既成开辟之功取日而授五龙始正神明之御搢绅服其得体拜尚书左丞国史有传寓居泉南多逰佳山水赋诗自娱晩从名僧游卒年六十二　子缜维纪纶紃缜少无宦情于书无所不读自号万如居士尝赋百梅诗传于世朱文公素敬之为作志铭纶持节有刚直声紃之子訦今为敷文阁待制学世其家为政亷明所至民安之开禧兵祸起时尝上书乞正首谋二人之罪以谢三军此当时人所难言者








　　名贤氏族言行类稿卷三十五
<子部,类书类,名贤氏族言行类稿>
　　钦定四库全书
　　名贤氏族言行类稿卷三十六
　　宋　章定　撰
　　许【六百三十七】
　　姓纂姜姓炎帝之后周武王封其裔孙文叔于许后为楚所灭子孙分散以国为氏晋有许偃楚有许伯郑有许瑕
　　后汉许劭字子将汝南平舆人少峻名节好人伦多所赏识与兄靖俱有髙名好覈论人物毎月辄更其品题故汝南俗有月旦评　兄防亦知名汝南人称平舆渊有二龙
　　循吏许荆字少张为桂阳太守为设丧祭婚姻制度使知礼禁在事十二年父老称歌及卒人为立庙树碑
　　许慎字叔重博学经籍时人语曰五经无双许叔重方术许杨字伟君少好术数后汝南太守邓晨署为都水掾起塘四百余里百姓得其便累嵗大稔　后起庙圗形像百姓思其功皆祭祀之
　　方术许曼善卜占之术多有显验
　　魏志许褚字仲康容貌雄毅勇力絶人一手逆曵牛尾行百余步淮汝陈梁间闻之皆畏惮军中以褚力如虎而痴故号曰虎痴迁武卫将军
　　蜀志许靖字文休少知名有人伦臧否之称　英才伟士智畧足以计事　倜傥瑰伟有当世之具
　　许慈字仁笃为博士博涉多闻信一时之学士
　　晋书许迈字叔句容人恬静不慕仕进放絶世务以寻仙馆
　　孝义许孜字季义亲没负土建墓号其居为孝顺里旌表门闾
　　南史许懋字昭哲为国子博士号为经史笥　子亨字亨道真正有古人风卒卫尉卿
　　孝义许昭先父母老病竭力致养甘防必从宗党嘉其孝行
　　北史许谦字元逊少有文才善天文圗防学道武以为右司马防赞初基　子洛阳为鴈门太守
　　许彦字道谟少受易太武徴令卜筮频验遂在左右参与谋议质厚慎宻与人言不及内事赐爵武昌公
　　许惇字秀良清识敏速逹于政事位司徒主簿以明断见知时人号为入铁主簿迁阳平太守勲贵属请朝夕徴求惇御之以道咸以无怨政为天下第一特加赏异图形于阙诏颁天下迁殿中尚书惇美须下垂至省中号长鬛公
　　许善心字务本多闻黙识为当时所称谓为神童仕隋除秘书丞　尝制神雀颂文不加笔不停毫
　　艺术许遵易善筮兼暁天文风角
　　唐许绍字嗣宗安州人与髙祖同学大业末任夷陵通守盗起州境独完流人自占数十万开仓赈给　萧铣遣兵围陜州绍击走之
　　许圉师有器干研涉艺文擢进士第　后迁相州专以寛治州人刻石颂美部有受赇者不忍按但赐清白箴其人自愧
　　许孟容字公范京兆人擢进士异等举明经累迁给事中自袁髙争卢后凡十八年门下无议可否者至孟容数论驳四方知天子开纳多士浩然想见其风元和初迁京兆尹神策军李昱贷富人钱八百万
　　不肯还孟容遣吏捕使偿曰不如期且死一军皆惊诉于朝奏曰臣职司辇毂当为陛下抑豪强钱未尽输昱不可得帝嘉其守正豪右大震盗杀武元衡孟容白宰相曰汉有一汲黯奸臣寝谋今狂贼敢尔愿起裴中丞后数日果相度　孟容方劲有礼学每所折衷咸得其正好提掖士天下清议归之
　　许逺寛厚长者明吏治
　　许伯防越州人举孝亷
　　许法慎沧州人三嵗时母病不饮乳惨惨有忧色　后亲丧常庐于茔有甘露嘉禾之祥天寳中表异其闾
　　许叔牙字延基句容人献诗纂义十篇大字写付司经子儒字文举髙宗时为博士
　　许景先常州人举手笔俊拔茂才异等连中授侍御史抨按不避近彊　知制诰以雅厚称张説曰许舍人之文虽乏峻峯激流然词防丰美得中和之气　帝自择刺史景先由吏部侍郎为刺史治虢州诏诸臣以上祖道洛濵赐诗遣之
　　许允宗善医
　　宋朝许元字子春泰州海陵人也少以防为太庙斋郎稍迁太子中舍知如臯县元为吏其术长于治财自元昊叛西兵出乆无功而天下劳三司言元有才以主货元言先时贾人入粟塞下京师钱不足以偿故钱偿愈不足则粟入愈少而价愈髙是谓内外俱困请髙塞粟之价下南盐以偿之使东南去积滞而西北之粟盈此轻重之术也行之果便于是范仲淹荐其能擢江淮荆浙制置发运判官既又为使元曰以六路七十二州之粟不能足京师者吾不信也至此治千艘浮江而上所过州县留三月食其余悉发而州县之廪逺近以次相补由是不数月京师足食既而叹曰此可为于乏时然嵗漕不给者有司之职废也乃考故事明约信令发敛转徙至于风波逺近迟速赏罚皆有法凡江湖数千里外谈笑治之不扰不劳而用以足先是江淮嵗漕京师者常六百万石其后十余嵗嵗益不充至元为之嵗必六百万而常余百万以备非常仁宗尝谓执政曰发运使总六路之广财货调用币帛谷粟嵗千百万宜得其人而乆任之擢元天章阁待制在职十三年卒
　　许将字冲元福州闽县人也举进士第一绍圣元年召为吏部尚书迁左丞时章惇为相与蔡卞同肆罗织贬谪元祐臣僚惇卞乞发司马光墓将独无言哲宗问曰卿不言何也将曰发人之墓非盛徳事哲宗曰朕意与卿同乃不从尝议正夏人罪以泾原近防而地广谋帅尤难乞用章楶楶果有功徽宗即位为门下侍郎　楶抚定鄯廓州欲举师过河朝议难之将独以蕃夷不可爽信而兵机有不可失既已戒期愿遂从之未几捷书至卒諡文定
　　吕【六百三】
　　姓纂炎帝姜姓之后虞夏之际封吕今南阳宛县西亭是也至周失国子孙氏焉
　　史记吕尚东海上人其先祖尝为四岳有功封于吕尚其苗裔也本姓姜氏从其封姓故曰吕尚号曰太公望多兵权与竒计故后世之言兵及周之隂权皆宗太公为本谋　六韬曰文王将田史编布卜曰田于渭阳非龙非彲非虎非罴兆得公侯天遗汝师以之佐昌施及三王文王曰兆致是乎文王乃斋三日田于渭阳卒见太公坐茅以渔乃载与俱归立为师诗曰维师尚父时维鹰
　　吕不韦阳翟大贾人也庄襄王以为丞相封文信侯魏志吕布字奉先
　　吕防字子恪领泰山太守擒奸讨暴百姓获安躬蹈矢石所征辄克在郡十数年甚有威惠
　　蜀志吕乂字季阳入为尚书令众事无留门无停賔歴职内外为政简而不烦号为清能
　　吕凯字季平为永昌郡功曹威恩内着为郡中所信吴志吕字子明孙权谓宜学问以自开益后鲁肃过言议拊背曰吾谓大弟但有武畧耳今者学识英博非复吴下阿曰士别三日即更刮目相待果敢有胆筹畧竒至勇而有谋断识军计谲郝普袭闗侯最其妙者
　　吕范字子衡有容观姿貌邑人刘氏家富女美范求之女母嫌欲勿与刘氏曰观吕子衡寜当乆贫者也遂与之婚忠笃亮直以忧公为先累迁至前将军假节拜扬州牧子据字世议
　　吕岱字定公体素精勤躬亲王事上马辄自超乗不由跨蹑国家永无南顾之虞
　　南史吕安国在宋以将领见任穏重有干局累迁光禄大夫
　　吕僧珍字元瑜仕梁迁散骑常侍入直秘书省昼直中省夜还秘书　武帝欲荣以本州拜兖州刺史平心率下不私亲戚
　　北史吕洛防代人以壮勇知名
　　吕罗汉祖显字子明归魏拜钜鹿太守百姓颂之曰时惟府君克清克明缉我荒土人胥乐生愿夀无疆以享长龄　父温有文武才畧位上党太守有能名罗汉弱冠以武干知名
　　吕思礼性温润不杂交逰长于论难诸生语曰讲书论易锋难敌举秀才对策髙第
　　唐吕才博州人太宗诏举善音者温彦博魏徴盛称之即召防论乐事　帝病隂阳家所传书多谬伪浅恶才删落烦讹掇可用者为五十三篇合旧书四十七凡百篇诏颁天下才之言不甚文要欲救俗失切时事俾易暁也故剟其三篇大畧云卜筮者髙谈禄命以悦人心矫言祸福以规人财长平坑降卒岂俱犯三刑南阳多近亲非俱当六合擢太常丞卒
　　吕諲河中人少力于学志行整饬第进士趋灵武肃宗才之拜御史中丞　乾元初九节度兵败帝忧之擢諲同平章事知门下省　始建请荆州置南都号江陵府以諲为尹为治不急细务决大事刚果不挠威恵两行为荆州号令明赋敛均其治尚威信故军士効命合境无盗贼民歌咏之自至徳以来处方靣者数十人諲最有名
　　吕渭字君载河中人第进士迁礼部侍郎
　　吕温字和叔渭之子从陆贽治春秋梁肃为文章擢进士第藻翰清富一时流辈推尚
　　吕元膺字景夫郓州人姿仪瓌秀有器识游京师谒故相齐映映叹曰吾不及识娄郝殆斯人类乎策贤良髙第徳宗时为蕲州刺史尝録囚囚或白父母在明日嵗旦不得省为恨因泣元膺恻然释之而戒还期吏白不可答曰吾以信待人人岂违如期而至羣盗感愧自是悉避去元和中擢给事中为同州刺史帝谓宰相曰元膺直气谠言宜留左右李藩等谢因言陛下及此乃宗社无疆之休进御史中丞拜岳鄂观察使改河中节度使时方镇多姑息独元膺秉正自将监军及中人徃来者无不严惮入拜吏部侍郎正色立朝处事裁宜人服其有体居官始终无訾缺
　　吕向字子回工草能一笔环冩百字若萦髪然世号连锦书彊志于学通古今开元十年召入翰林院时帝嵗遣使采择天下姝好内之后宫号花鸟使向因奏美人赋以讽帝善之擢左拾遗从帝东巡帝引蕃夷酋长入仗内赐弓矢射禽向上言鸱枭不鸣未为瑞鸟豺虎虽伏未为仁兽　尝以李善释文选为繁醲与吕延济刘良张铣李周翰更为诂觧号五臣注
　　五代吕琦字辉山幽州安次人也父兖为守光所杀并族其家琦年十五见执兖故客赵玉绐其监者曰此吾弟也监者信之纵琦去玉与琦得俱走琦足弱不能行玉负之而行逾数百里变姓名乞食于道以免琦为人美丰仪重节槩少丧其家逰学汾晋之间唐庄宗镇太原以为代州军事推官明宗时为驾部员外郎兼侍御史知杂事长兴中废帝罢居清化坊与琦同巷琦数徃过之后废帝入立待琦甚厚事晋为兵部侍郎卒　子余庆端
　　宋朝吕余庆开寳六年除尚书左丞卒
　　吕端字易直淳化四年拜防知政事同平章事端持重识大体同列奏对或多异议一日内出手札戒谕自今中书事经吕端裁决乃得闻奏　太宗崩真宗立垂帘引见羣臣端平立殿下不拜请卷帘升殿审视然后降阶率羣臣拜呼万嵗　以疾求罢除太子太保卒諡正惠　孙诲字献可尝为中丞谏防见事畧
　　吕正字圣功河南人也祖梦竒户部侍郎父圗起居郎正举进士第一为将作监丞通判升州初圗黜其妻刘氏并弃正刘氏誓不改适及正莅官迎二亲同堂异室奉养并至时称其孝圗卒有诏起复未几迁翰林院学士拜左谏议大夫防知政事正入朝堂有朝士指之曰此子亦防政耶正佯为不闻而过之其同列不平令诘其姓名正遽止之罢朝同列犹不能堪悔不穷问正曰若一知其姓名则终身不能忘固不如勿知也时皆服其量为平章事赵普开国元老正晩出歴官一纪与普同在相位普甚推许之先是卢多逊为相其子雍起家即授水部员外郎后遂以为常及是正奏曰臣忝甲科及第释褐止授九品京秩况天下才能老于岩穴不能沾寸禄者多矣今臣男始离襁褓膺此宠命恐罹谴责乞以臣释褐时所授官补之自是止授九品京秩因以为定制有朝士家藏古镜自言能照二百里欲因正之弟来献以求知其弟因间从容言之正笑曰吾之面不过尺许安用照二百里其弟遂不敢复言闻者叹服　国朝以来三居相位唯赵普与正拜司空兼门下侍郎咸平六年授太子太师封莱国公改封徐又封许洛中有园亭时防亲友环侍皆子孙间举夀觞释然自得　真宗谒陵寝祠后土过洛两幸其第当世荣之真宗问正曰卿诸子孰可用正对曰诸子皆不足用有侄夷简宰相才也正客富言一日白正曰言有子甚幼欲令入书院就读正许之正见其子惊曰此儿他日名位与吾相似而勲业逺过吾言之子即弼也正知人如此卒諡文穆　圗弟祥祥子亨亨子即夷简也正子居简当庆厯中为提防京东刑狱时夏竦有憾于石介介已死竦言于仁宗曰介不死且北走矣乃遣中使发介棺以验居简谓中使曰万一介果死则朝廷为无故发人之墓中使曰于君何如居简曰介之死当时必有内外亲族及门生防塟令檄问之可也中使从其言令结状保证中使入奏仁宗察其诬乃得不发时人以居简为长者居简官至龙圗阁直学士
　　吕夷简字坦夫河南人祖祥尝知夀州遂以家焉擢进士又举制科尝通判通濠二州徃河北按行水灾还奏曰今田器有算非以重本也请除之真宗纳其言自是天下农器皆免算时王曾为知制诰一日至中书见宰相王旦旦谓曾曰君识吕夷简否曾曰不识也他日复问曾曰尝访之士大夫人多称其才者旦曰此人器识逺大君其善交之异日当与君对秉钧轴曾曰公何以知之旦曰吾不识夷简但以其奏请得之曾曰奏请何事旦曰如不税农器是已　仁宗尝问辅臣四方奏狱来上不知所以裁之如之何则可夷简曰凡奏狱必出于疑疑则从轻可也仁宗深以为然终仁宗之世疑狱一从于轻　章懿皇后上仙夷简因奏事帘前曰闻夜中有宫嫔亡者章献即起挽仁宗入内有顷独坐谓夷简曰一宫人死相公何与夷简曰臣待罪宰相内外事无不当与章献怒曰相公欲离间吾子母耶夷简曰太后他日不欲保全刘氏乎太后不以刘氏为念则臣不敢言若尚念刘氏也丧礼宜从厚章献悟始从其言　自西鄙用兵刘平死于阵黄徳和诬平降贼诏腰斩徳和议者以朝廷使宦者监兵主帅节制不得专故平失利乞罢监兵仁宗以问夷简夷简曰不必罢但择谨厚者为之仁宗委夷简择其人夷简曰臣待罪宰相不与中官私交无由知其贤否愿诏押班保举有不职与同罪仁宗许之翌日都知押班叩首乞罢监兵于是士大夫嘉夷简之有谋以疾谢位拜司空平章军国重事仁宗忧之乃剪髭赐之以疗疾薨諡文靖子公绰公弼公着公孺公绰除翰林院侍读学士公弼神宗即位迁刑部侍郎枢宻使卒諡恵穆公孺元祐初为戸部尚书
　　吕公着字晦叔宰相夷简子也识虑深逺有度量夷简尝曰此子公辅器也仕为奉礼郎举进士　神宗即位召为翰林学士兼侍读顷之兼寳文阁学士知通进银台司时御史中丞司马光以言张方平不可为防政罢为学士公着封还制书言光以言举职而赐罢则有言责者不得尽其言矣陛下虽有欲治之心而安危利害何从而知于是内出光诰付阁门又言诰不由封駮而出则是职因臣而废乞正臣之罪以正纪纲神宗手批其奏俟迩英当喻朕意后数日讲退独留之语曰朕欲光劝讲左右非为其言事也公着请不已听觧封駮事拜御史中丞王安石秉政始置三司条例行青苗敛散法公着极论其不可曰昔者有为之君未有失人心而能圗治者亦未有胁之以威胜之以辨而得人心者今在位之贤者率以此举为非而主议者一切以流俗浮论诋黜之岂有昔者贤而今皆不肖乎防韩琦论青苗之害神宗语执政公着尝面奏若韩琦因人心不忍如赵鞅举晋阳之甲除君侧之恶陛下何以待之安石用此为公着罪罢为翰林侍读学士知颍州宋敏求草公着制云敷陈失实援据非宜安石不快欲明着其语陈升之以为不可安石乃自易之曰突诬藩镇兴除恶之名深骇听闻乖事理之实公着素谨宻实无此言盖孙觉尝为神宗言今藩镇大臣如此论列而遭折挫若当唐末五代之际必有兴晋阳之甲以除君侧之恶者矣神宗因误以为公着也　元丰二年官制行改正议大夫枢宻副使复同知枢宻院事神宗赐手札曰顾在廷之人可托中外腹心之寄均皇家休戚之重无逾卿者可亟起视事　哲宗即位拜右仆射兼中书侍郎司马光薨公着独总揆务除吏皆一时之选自宋兴大臣以三公平章军国者四人而二人则公着父子也薨諡正献子希哲希绩希纯
　　吕希哲字原明少好学王安石谓之曰士未官而专科举者为贫也有官矣而复事科举是侥幸富贵利逹而已学者不由也希哲遂弃科举一意古学父公着与安石以国事不合乆在外希哲前后为管库者几十年元祐初公着登庸广収天下之士而希哲以公故不得用及公着薨既免丧除兵部员外郎崇政殿説书希哲每劝导人主以修身为本修身以正心诚意为主心正意诚天下自化若身不能修虽左右之人且不能谕况天下乎希哲为人靖重有至行晩年名益髙　子好问
　　吕希绩字纪常元祐为兵部员外郎除淮南转运吕希纯字子进方父公着为相未尝进用公着既薨朝廷以希纯为太常丞绍圣初以寳文阁待制知亳州已而谏官张商英言希纯附防吕大防苏辙而中书舍人林希亦言希纯变礼举祀礼文荐牙盘事坐落职而牙盘复罢如元丰故事始公着在相位时商英为开封府推官欲居言路尝云老僧欲住乌寺呵佛骂祖希纯以商英语白公着不悦出商英为河东提防刑狱憾之至是攻希纯兄弟为甚力
　　吕溱字济叔扬州人　吕夏卿字缙叔泉州人【并见事略】吕璹字季玉温陵人也第进士官终光禄卿子惠卿升卿俱第进士惠卿官至防知政事升卿终知江寜府歴帅广西知扬州璹子女二十有九人【见清源志】
　　吕大忠字进伯大防兄也举进士　哲宗即位为陜西转运副使移知陜州除直龙圗阁知秦州迁寳文阁待制夏人自麟府环庆路犯边之后遂絶嵗赐复欲遣使谢罪将许之大忠言夏人性桀黠强则纵困则服连年入防边民皆谓必有以制之今无名遣使阳为恭顺实惧讨伐若许之恐为夷狄所窥也大忠尝献言夏人兵不过三十万戍守外战士不过十万三路之众足以当之屡犯王畧而朝廷一不与较臣窃羞之迁寳文阁直学士知渭州
　　吕大防字防仲京兆蓝田人也举进士元祐初授尚书右丞俄拜中书侍郎三年拜左仆射兼门下侍郎哲宗朝因推广祖宗家法以进曰祖宗家法甚多自三代以后惟本朝百二十年中外无事盖由祖宗所立家法最善臣请举其略古人主事母后朝见有时如汉武帝五日一朝长乐宫祖宗以来事母后皆朝夕见此事亲之法也前代大长公主用臣妾之礼本朝必先致恭仁宗以侄事姑之礼见献穆大长公主此事长之法也前代宫闱多不肃宫人或与廷臣相见唐入阁圗有昭容位本朝宫禁严宻内外整肃此治内之法也前代外戚多与政事常致败乱本朝母后之族皆不与此待外戚之法也前代宫室多尚华侈本朝宫殿止用赤白此尚俭之法也前代人君虽在宫禁出舆入辇祖宗皆步自内庭出御后殿岂乏人之力哉亦欲涉歴广廷稍冒寒暑耳此勤身之法也前代人主在禁中冠服茍简祖宗以来燕居必以礼窃闻陛下昨郊礼毕具礼服谢太皇太后此尚礼之法也前代多深于用刑大者诛戮小者逺窜惟本朝用法最轻臣下有罪止于罢黜此寛仁之法也至于虚已纳谏不好畋猎不尚翫好不用玉器不贵异味此皆祖宗家法所以致太平者陛下不须逺法前代皆尽行家法足以为天下哲宗甚然之卒諡正愍兄大忠弟大临　大临字与叔通六经尤深于礼富弼致政于家为佛氏之学大临奏记于弼曰今大道未明人趋异学不入于庄则入于释疑圣人为未尽轻礼义为不足学人伦不明万物憔悴此老成大人恻隠存心之时以道自任振起壊俗在公之力宜无难矣若夫移精变气务求长年此山谷避世之士独善其身者之所好岂世之所以望于公者哉弼谢之元祐中为秘书省正字
　　吕陶字元钧眉州人【见事略】
　　吕本中字居仁申公之曽孙舜徙右丞之子少学山谷为诗自成一家靖康初擢尚书郎绍兴初赐进士第除右史擢中书舍人落职奉祠平生因诗以穷耽禅而病清癯如不胜衣有孟浩然跨驴之相一室萧然凝尘满席裕如也每以前路资粮为念尝有诗云病知前路资粮少老觉平生事业非绍兴丙寅夏六月跏坐而逝　申公之孙好问生弸中本中本中生大猷大同大同生祖平今为桂阳太守大猷生祖仁祖泰弸中生大器大器生祖谦祖俭
　　吕行儒之下居婺州江西东莱吕行规之下居泉州吕林吕行立之下居建阳邵武祉安老侍郎乃行立之后也
　　褚【六百三十九】
　　姓纂子姓殷后宋共公子右为褚师因氏焉汉梁相褚大元成间有禇先生少孙并以儒学称焉
　　晋褚陶字季雅钱塘人以坟典自娱尝曰圣贤备在黄卷舍此何求年十三作鸥鸟水硙二赋见者竒之补尚书郎
　　褚裒字季野康献皇后父桓彛曰季野有皮里春秋言其外无臧否而内有所褒贬也　谢安恒云裒虽不言而四时之气亦备矣
　　褚翼字谋逺以才艺桢榦称
　　禇爽字茂恭思皇后父少有令称为义兴太守南史褚裕之字叔度裒之曽孙后为右卫将军武帝以为名家而能竭尽心力甚嘉之　兄秀之字长倩仕晋迁侍中　弟淡之字仲原宋时为侍中
　　褚球字仲寳裕之孙笃志好学有才思仕齐为溧阳令在县清白资公奉而已
　　褚湛之字休秀之子谨实有意干后拜尚书左仆射子彦回防有清誉父卒悉推财与弟澄唯取书数
　　千卷宋明帝时迁吏部尚书有人求官宻袖中将一饼金出示之曰人无知者彦回曰卿自应得官无假此物若必见与不得不相启此人大惧収金而去美仪貌善容止俯仰进退咸有风则每朝防百寮逺国使莫不延首目送之明帝尝叹曰褚彦回能迟行缓步便得宰相矣子贲字蔚先位侍中　贲弟蓁字茂绪位义兴太守子向字景政淹雅有器量位侍中风仪端丽眉目如画毎公庭就列为众所瞻望　向子翔字世举为义兴太守省繁苛去游费郡西亭有枯树忽更生枝叶以为善政所感
　　褚澄字彦道彦回之弟后迁侍中以勤勤见知
　　褚炤字彦宣彦回从父弟少有髙节王俭尝称才堪保傅为成安郡召为国子博士不拜　弟字彦绪前后三为侍中仕齐为吏部尚书居身清正非吊问不杂交游及在选部门庭萧索賔客罕至　子澐字士洋仕梁为曲阿令清慎可纪　子位太子舍人子玠字温理早有令誉先逹多以才器许之除山隂令在任守禄俸而已去官之日不堪自致留县境种蔬以自给或以玠非百里才玠曰吾委输课最不后列城除残去暴奸吏局蹐若谓其不能自润脂膏则如来命以为不逹从政吾未服也累迁御史中丞褚氏自至江左人文不坠玠公平谅直文武兼资
　　可谓世业无陨者矣
　　孝义褚修钱塘人性至孝父中都善周易为当时之冠隐逸褚伯玉字元璩钱塘人少有隠操徃剡居瀑布山三十余年隔絶人物防景云栖抗髙木食
　　北史儒林褚晖字髙明以三礼学称于江南
　　唐褚亮字希明杭州人少警敏博见圗史一经目辄志于心　秦王授王府文学王每征伐亮在军中尝预袐谋有裨补之益预十八学士之选帝使为之賛
　　褚遂良字登善亮子贞观中起居郎博涉文史工楷太宗叹曰虞世南死无与论书者魏徴白见遂良帝令侍书方博购王羲之故帖天下争献然莫能质真伪遂良独论所出无舛冒者　迁谏议大夫兼知起居事帝曰卿记起居人君得观之否对曰守道不如守官臣职载笔君举必书　帝尝怪舜造漆器禹雕其俎谏者十余不止小物何必尔耶遂良曰漆不止必金为之金不止必玉为之谏者救其源帝咨美之时雉数集宫中帝问何祥也遂良曰秦文公时有此陛下前本封秦故并见以告明徳帝悦曰人不可以无学遂良所谓多识君子哉　东坡先生曰余以谓秦雉陈寳也岂常雉乎今见雉即谓之寳犹得白鱼便自比武王此謟佞之甚愚瞽其君者而太宗喜之史不讥焉野鸟无故数入宫此正灾异使魏徴在必以髙宗鼎耳之祥谏也遂良非不知此舍鼎耳而取陈寳非忠臣也　劝帝无讨辽东　髙宗即位拜尚书右仆射帝将立武昭仪遂良曰先帝疾执陛下手语臣曰我儿与妇付卿且徳音在耳何遽忘之皇后无他过不可废翌日复言帝羞遂良因致笏殿阶叩头流血曰还陛下此笏丐归田里
　　褚无量字度杭州人刻意坟典擢明经宗为太子撰翼善记以进母丧庐墓羣鹿犯所植松柏无量号诉曰山林不乏忍犯吾茔树耶自是羣鹿驯服不复触　开元五年帝将幸东都无量上言所过名山川古帝王贤臣在祀典者并诏致祭　内府旧书目髙宗时藏宫中甲乙丛脞无量建请以广袐籍　七年太子齿胄于学诏无量升座讲劝　诏无量就丽正殿纂续前功病困语人以丽正书未毕为恨殁后有于书殿得讲史记至言十二篇上之帝叹息以绢五百疋赐其家
　　汝【六百四十】
　　姓纂尚书有汝鸠汝方左传有晋大夫汝寛汝济
　　后汉汝郁字叔异性仁孝为鲁相以徳教化流人归者八九千户
　　吐【六百四十一】
　　北史吐万绪字长绪鲜卑人少有武畧　仕隋转青州总管徙翔州甚为北狄所惮
　　伍【六百四十二】
　　姓纂楚大夫伍恭生举举生奢奢生尚员员字子胥奔吴其子又为王孙氏适齐
　　左传襄公二十六年楚伍参与蔡太师子朝友其子伍举与声子相善　昭十九年楚子生太子建及即位使伍奢为之师　定四年伍员与申包胥友其亡也谓申包胥曰我必复楚国
　　新序楚不用伍子胥而破吴阖庐用之而伯
　　史记伍子胥楚人也名员员父曰伍奢兄曰伍尚其先曰伍举以直谏事楚庄王有显故其后世有名于楚员为人刚戾忍訽能成大事　鞭平王尸以报父
　　仇　吴王赐以属镂之剑以鸱夷革盛尸浮之江中吴人怜之为立祠江上因命曰胥山　隠忍就功名非烈大夫孰能致此　伍尚奔死免父孝也
　　伍举楚大夫邑于椒故曰椒举　灵王为章华台与举升焉曰台美夫对曰臣闻国君服宠以为美安民以为乐
　　前汉伍被楚人以材能称为淮南中郎　淮南王安招致英隽以百数被为冠首
　　晋隐逸伍朝字世明游心物外守静衡门
　　楚【六百四十三】
　　风俗通芊姓鬻熊封楚以国为姓左传鲁有楚尹楚丘
　　旅【六百四十四】
　　风俗通云周大夫子旅之后汉髙祖功臣昌平侯旅卿
　　莒【六百四十五】
　　伯益之后封莒后为楚所灭以国为姓汉缑氏令莒诵
　　序【六百四十六】
　　礼有序防侍孔子防觯
　　处【六百四十七】
　　汉书艺文志赵有辨士处子著书风俗通有处兴为北海太守
　　巨【六百四十八】
　　汉有荆州刺史巨武
　　所【六百四十九】
　　风俗通宋大夫所华之后汉武帝时谏议大夫所忠












　　名贤氏族言行类稿卷三十六
　　钦定四库全书
　　名贤氏族言行类稿卷三十七
　　宋　章定　撰
　　杜【六百五十】
　　姓纂祁姓帝尧刘累之后在周为唐杜氏成王灭唐迁封于杜杜伯为宣王所灭杜氏分散适鲁者杜泄是也古有杜康
　　前汉杜周南阳杜衍人为中丞十余嵗少言重迟内深次骨及为廷尉善伺专以人主意指为狱迁为御史大夫周尝曰三尺安出哉前主所是着为律后主所是疏为令两子夹河为郡守治皆酷暴唯少子延年行寛厚　延年字幼公明法律吏材有余论议持平合和朝廷　居九卿位十余年后为北地太守选用良吏捕击豪彊郡中清静　徙西河太守治甚有名征为御史大夫居父官府不敢当旧位坐卧皆易其处子钦最知名　钦字子夏目偏盲举贤良方正直言上日蚀地震之对又诣白虎殿对策优游不仕以寿终　兄子业有才能选为大常数言得失不事权贵
　　杜邺字子夏以孝亷为郎举方正直言之对　子林清静好古亦有雅才其正文字过于邺世言小学者由杜公
　　后汉杜茂字诸公南阳人光武拜为大将军屯田晋阳以备胡冦封蘧卿侯
　　杜林字伯山博洽多闻时称通儒光武征为侍御史后为大司空
　　杜诗字君公迁南阳太守以诛暴立威省爱民役造作水排铸为农器百姓便之时人方于召信臣南阳语曰前有召父后有杜母
　　杜乔字叔荣河内人
　　杜密字周甫少有厉俗志迁北海相官之子弟为令长奸恶者辄捕按之　桓帝征拜尚书令党事起与李膺俱坐名行相次时人亦称李杜焉　密去官还家每谒守令多所陈托同郡刘胜亦自蜀郡告归乡里闭门扫轨无所干及太守王昱谓密曰刘季林清高士公卿多举之者密知昱激已对曰刘胜为大夫见礼上賔而知善不荐闻恶无言隐情惜已自同寒蝉此罪人也今志义力行之贤而密达之违道失节之士而密紏之使明府赏刑得中令问休不亦万分之一乎昱慙服待之弥厚
　　杜笃字季雅后仕郡文学掾以目病二十余年不闚京师
　　杜抚字叔和受诗后归乡里教授沉静乐道举动必以礼所作诗题文约义通学者传之曰杜君法
　　魏志杜畿字伯侯为河东太守崇寛惠有辞讼相告者为陈大义自是少有辞讼　魏初以畿为尚书事令曰间将授卿以纳言之职顾念河东吾股肱郡故且烦卿坐镇之在河东十六年常为天下最　子恕字务伯为黄门侍郎在朝不结交援政有得失常引纲维以正言为河东太守所在务存大体
　　杜袭字子绪魏初为侍中尝独见至于夜半入为尚书杜防字公良善钟律丝竹八音靡所不能绍复先代古乐为大乐令协律都尉
　　蜀志杜微字国辅诸葛亮选为主簿乞病求归拜谏议大夫以从其志
　　杜琼字伯瑜拜谏议大夫迁大鸿胪太常　静黙少言阖门自守不与世事
　　晋书杜预字元凯号曰杜武库平吴之功兵威如破竹常激用淯诸水浸田万余顷众庶赖之号曰杜父南土歌曰后世无叛由杜翁孰识智名与勇功请
　　建河桥于富平津及桥成百僚临防武帝举觞属预曰非君此桥不成有左传癖赠征南大将军　子锡字世嘏少有盛名终尚书左丞
　　良吏杜轸字超宗成都人察孝亷除建宁令导以德政夷夏悦服秩满去如初至　迁尚书郎奏议驳论多见施用拜犍为太守甚有声誉　子毗字长基举秀士迁尚书郎　毗弟秀字彦頴为主簿　轸弟烈明政事察孝亷歴平康安阳令所居有异绩迁衡阳太守
　　儒林杜夷字行齐世以儒学称博览经籍百家之书清虚冲淡与俗异轨　除国子祭酒未尝朝谒
　　外戚杜乂字理成恭皇后父有盛名于江左王羲之目之曰肤若凝脂眼如防漆此神仙人也为丹阳丞
　　艺术杜不愆少就郭璞学易卜屡有騐
　　南史杜僧明字照陈武帝引为主帅
　　杜棱字雄盛少落泊不为时知仕陈以平贼功除右卫将军朝廷宿将独典禁兵
　　循吏杜骥字度世为青冀二州刺史在任八年惠政着于齐土
　　循吏杜慧庆除交州刺史大破卢循之众禁断淫祀崇修学校嵗荒人饥则以私禄振给城门不夜闭道不拾遗
　　文学杜之韦字子大家世儒学以三礼专门彊识俊才有名当世以为廊庙之器　仕陈至鸿胪卿
　　隐逸杜京产字景齐少恬静闭意荣宦专修黄老聚徒教授于防稽日门山
　　北史杜铨字士衡学涉有长者风征为中书博士　子振字李元举秀才卒中书博士
　　杜正字知礼耽志经史隋初举秀才试策髙第时海内唯正一人应秀才后为豫章王记室　弟正臧字为善隋初亦举秀才文无防窜　时正臧弟正仪贡充进士正伦为秀才兄弟三人同时应命当世嗟叹正难兄难弟信为美矣　正臧为文轨二十卷后生宝之多资以解褐谓之杜家新书云
　　杜弼字辅初为墨曹防军典管记长于笔札每为时辈所推　为曲城令为政清静逺近称之　除侍御史子台卿字少山仕齐位黄门侍中修国史
　　杜杲字子晖学涉经史有当时干畧仕周再使于陈杲有辞辨闲于占对前后将命陈人不能屈
　　杜彦在隋拜云州总管北夷畏惮胡马不敢至塞杜整字皇育少有风槩好读孙吴兵法隋拜左卫将军外戚杜超字祖仁太武思念舅氏以超为阳平公位大鸿胪卿
　　循吏杜纂字荣孙歴武都汉阳二郡守并以清白为名唐杜如晦字克明京兆杜陵人也隋大业中预吏部选侍郎髙孝基异之曰君当为栋梁用房元龄曰如晦王佐才也必欲经营四方舍如晦无共功者王曰非公言我几失之因表留幕府从征伐常防帷幄机秘方多事裁处无留进尚书右仆射仍领选引贤者下不肖咸得其职当时浩然归重　方为相时天下新定台阁制度宪物容典率二人讨裁每议事帝所元龄必曰非如晦莫筹之及如晦至卒用元龄策盖如晦长于断而元龄善谋两人深相知故能同心济谋以佐佑帝当时言良相必曰房杜云
　　杜楚客少尚竒节方建成难作楚客遁舎嵩山召为给事中太宗曰君居山似之矣谓非宰相不起渠然耶
　　杜淹字执礼材辨多闻秦王引为文学馆学士常侍宴赋诗尤工赐银钟
　　杜审权字殷衡懿宗立进同平章事清重寡言性长厚居翰林最久终不漏禁近语
　　杜让能字羣懿方关东兵兴调发绥徕书诏丛浩让能思精敏凡号令行下处事值机无所遗算帝倚重之
　　杜正伦相州人隋世举秀才天下不十人而正伦一门三秀才皆髙第为世歆美　累进中书侍郎与韦挺虞世南姚思亷论事称防太宗为设宴具召四人者谓曰吾闻神龙可扰以驯然颔有逆鳞撄之者死人君亦有之卿属遂犯吾鳞禆阙失朕其何虑危亡哉思卿至意故命以相乐也工属文尝与中书舍人董思恭夜直论文章思恭归谓人曰与杜丈评文今日觉吾文顿进
　　杜景佺冀州人性严正举明经中第　吏歌曰録事意与天通由是知名入为司刑丞与徐有功来俊臣侯思止专治诏狱时称遇徐杜者生来侯者死延载初同平章事后尝季秋出梨花示宰相以为祥众贺景佺独曰阴阳不相夺伦渎即为灾今草木黄落而木复生渎阴阳也窃恐陛下布德施令有所亏紊臣位宰相助天治物治而不和臣之咎也顿首请罪后曰真宰相
　　杜希全京兆人积功劳至朔方节度使军令整严士畏其威奉天之狩引兵赴难迁灵盐丰夏节度使封余姚郡王将即屯献体要八章贬切政病帝嘉赐君臣箴一篇建言盐州据要防为塞保障自平凉背盟城陷于虏请复城盐州乃诏合选士三万五千屯盐州执筑凡六千人阅二旬毕由是虏惮不敢轻入
　　杜暹濮州人五世同居事继母孝擢明经第补婺州参军秩满归吏以纸万畨赆之暹为受百畨众叹曰昔清吏受一大钱何异哉迁给事中或言暹徃使安西虏伏其清乃拜安西副大都防守边四年抚戎练士能自勤厉为夷夏所乐以公清勤约自持　族子鸿渐字之巽第进士太子治兵平凉太子喜曰灵武我之关中卿乃吾萧何也既至灵武鸿渐与冕等劝即皇帝位以系中外望鸿渐明习朝章草议上之太子即位乃为肃宗
　　杜佑字君卿京兆人父希望重然诺交游皆一时俊杰自代州都督召还对边事拜鄯州都督破乌莽众进拔新城　宦者牛仙童行边或劝结其驩答曰以货藩身吾不忍　佑以荫补以户部侍郎判度支建中初河朔兵挐战民困赋无所出佑以为救莫若省用省用则省官　张建封卒军乱乃诏佑移治初佑决雷陂以广灌溉斥海濒弃地为田积米至五十万斛列营三十区士马整饬四隣畏之
　　杜悰字永裕佑子以门荫太和末为鳯翔节度使有诏沙汰僧尼时有五色云见监军欲奏之悰曰云物变色何常之有未几获白兎监军又欲奏之悰曰野兽未驯且宜畜之旬日而毙监军不悦以为掩蔽圣德独画图献之后文宗谓悰曰李训郑注皆因瑞以售其乱乃知瑞物非国之庆卿前在鳯翔不奏白兎真先觉也对曰昔河出图伏羲以画八卦洛出书大禹以叙九畴皆有益于人故足尚也至于禽兽草木之瑞何时无之刘聪桀逆黄龙三见石季龙暴虐得苍麟十六白鹿七以驾芝盖以是观之瑞岂在德宗尝为潞州别驾及即位潞州奏十九瑞宗曰朕在潞州惟知勤于职业此等瑞物皆不知也愿陛下专以百姓富安为国庆其余不足取也上善之咸通二年二月同平章事一日两枢宻使诣中书宣徽使杨公庆继至独揖悰受宣公庆出斜封文书以授悰发之乃宣宗大渐时宦官请郓王监国奏也且曰当时宰相无名者当以反法处之悰反复读良久曰圣主君等秉权以爱憎杀大臣公属祸无日矣庆色沮去帝怒亦释大臣遂安封邠国公赠太师
　　杜黄裳字遵素京兆人擢进士第中宏辞郭子仪辟佐朔方府　贞元末迁太常卿王叔文用事黄裳未尝过其门壻韦执谊辅政黄裳劝请太子监国执谊曰公始得一官遽开口议禁中事黄裳怒曰吾受恩三朝岂以一官见卖即拂衣去　刘辟叛唯黄裳固劝不赦因奏罢中人监军而专委髙崇文凡兵进退黄裳自中指授无不切于机蜀平羣臣贺宪宗目黄裳曰卿之功　上与黄裳论及藩镇黄裳曰德宗自经忧患务为姑息不生除节帅有物故者先遣中使察军情所与则授之中使或私受大将赂归而誉之即降旄钺未尝有出朝廷之意者陛下必欲振举纲纪宜稍以法度裁制藩镇然后天下可得而理也上深以为然于是始用兵讨蜀以至威行两河皆黄裳啓之也上与宰相论自古帝王或勤劳庶政或端拱无为互有得失何为而可黄裳对曰茍慎选天下贤才而委任之有功则赏有罪则刑选用以公赏刑以信则谁不尽力何求不获哉明主劳于求人而逸于任人此虞舜所以能无为而治者也至于簿书狱市烦细之事各有司存非人主所宜亲也昔秦始皇以衡石程书魏明帝自按行尚书事隋文帝卫士传飱皆无补于当时取讥于后来其耳目形神非不勤且劳也所务非其道也夫人主患不推诚人臣患不竭忠茍上疑其下下欺其上将以求理不亦难乎上深然其言
　　杜兼正伦五世孙为濠州刺史
　　杜亚字次公京兆人肃宗在灵武上书论时事迁諌议大夫兴元初拜淮南节度使至则治漕渠人皆悦赖
　　杜审言字必简襄州人擢进士才髙尝语曰吾文章得屈宋作衙官吾笔当得王羲之北面　武后召将用之令赋欢喜诗叹重其文为修文馆直学士初审言病宋之问武平一省候答曰甚为造化小儿相苦少与李峤崔融苏味道为友世号崔李苏杜
　　杜甫字子美审言孙少贫李邕竒其才先往见之举进士不中第困长安宗朝献三大礼赋帝竒之使待制集贤院肃宗拜右拾遗与房琯为布衣交　闗辅饥辄弃官去客秦川流落剑南严武表为参谋检校工部员外郎性旷放好论天下事与李白齐名时号李杜　为歌诗伤时悯俗情不忘君人怜其忠
　　杜牧字牧之佑之孙善属文第进士复举贤良方正拜殿中侍御史时刘从谏守泽潞何进滔据魏博骄蹇不循法度牧追咎长庆以来朝廷措置亡术复失山东钜封剧镇所以系天下轻重不得承袭轻授皆国家大事嫌不当位而言实有罪故作罪言云云上策莫如自治中防莫如取魏下策为浪战　迁中书舎人刚直有竒节不为龊龊小谨敢论列大事指陈利病尤切至　初牧梦人告曰尔应名毕复梦书皎皎白驹字俄而炊甑裂牧曰不祥也乃自作墓志悉取所为文章焚之牧于诗情致豪迈人号为小杜以别杜甫云
　　杜顗字胜之牧弟举进士礼部侍郎贾餗语人曰得杜顗足敌数百人授秘书正字善属文与牧相上下
　　宋朝杜镐字文周常州无锡人也少好学初应举将试有防衔孝经疏置榻前镐怪之取以熟诵果试题出其中遂与选镐博学又有记问兄为法官有毁其父之画象为近亲所讼疑不能决镐曰僧道毁佛老像此可比也兄从之众服其审　将南郊慧星见宰相赵普问镐镐曰当祭而日食犹废祭况慧星见如此乎普言于太祖而罢其礼翌日迁著作佐郎累迁工部员外郎太宗问西汉赐予多用黄金而近代不能何也镐曰当汉时佛事未兴故金甚贱太宗以为然景徳初直龙图阁待制因以命镐加都官郎中从幸澶渊遇懿徳皇后忌日疑军中鼓吹之礼时镐先还备仪仗命驰骑问镐镐以武王载木主前歌后舞为对　王钦若劝真宗为祥瑞以镇服四裔真宗疑焉因问镐河出图洛出书果何事镐遽对曰此圣人以神道设教耳真宗意遂决议者谓祥瑞事啓自钦若而成于镐云　预修册府元详定东封仪注进秩礼部侍郎　镐博闻强记凡所检阅必戒书吏云某事某书在某卷几行覆之一无差每得异书多召问之必手疏本末以闻士大夫有所撰著多访以古事虽晩辈卑品请益应答无倦年逾五十犹日治经史数十卷或寓直馆中四鼓则起诵春秋所居僻陋仅庇风雨处之二十载不迁徙燕居暇日多挈醪馔以待賔友性和易清素有懿行士类推重之　子渥大理寺丞　孙字伟长以镐廕补将作监主簿知建阳县强敏有才闽俗老而生子辄不举使伍保相察犯者得重罪累拜天章阁待制环庆路经略安抚使知庆州　兄植以文雅知名终少府监弟枢亦强敏为比部员外郎
　　杜衍字世昌越州山隂人擢进士甲科知干州权知鳯翔府及罢归二州民邀留境上曰何夺我贤太守也提防河东路刑狱迁尚书祠部员外郎按行潞州折寃狱知州王曙为作辩狱记髙继升知石州人告其连蕃族谋变衍辩其诬　为河北都转运使迁工部郎中不増赋于民而用足
　　以谏议大夫知天雄军特召为御史中丞兼判吏部流内铨吏多受赇出缩为奸衍视事即敕吏函铨法问曰尽乎曰尽矣力阅视具得本末曲折明日令诸吏勿升堂各坐曹司听行文书铨事悉自予夺吏不能为奸利改知审官院裁制如判铨时权知开封府逺近闻衍名莫敢干以私拜同知枢密院事改枢密副使夏竦上攻守策宰相欲用出师衍曰侥幸成功非万全之计争议久之求罢不许特赐手诏敦勉为河东宣
　　抚司有善政　拜吏部侍郎枢密使契丹与元昊战黄河外参知政事范仲淹宣抚河东欲以兵自从衍曰二国方交鬭势必不来我兵不可妄出仲淹争议帝前诋之甚切仲淹尝出衍门下时为参知政事数争事帝前衍初无愠色而仲淹益敬服之会契丹驸马刘三嘏避罪来归边臣欲以官縻之衍以为本朝与契丹结好久不可以生事还之四年拜同平章事　衍为相与富弼韩琦范仲淹同革弊事以修纲纪而衍尤抑絶侥幸凡内降恩泽者一切不与每积至十数必面纳之仁宗尝谓谏官欧阳修曰外人知衍封还内降耶吾居禁中有求恩泽者每以衍不可告之而止者尚多于衍所封还也由是权幸寖不说　衍为相凡百日而罢上印绶乃以太子少师致仕谢事十余年累迁太子太师封祁国公衍清介有守旧无居第既退方葺舎南都出
　　入如平日无轩冕者好吟诗晩喜草书临终戒后事皆有法作遗疏千余言其畧曰勿以久安而忽边防之戒勿以既富而轻财用之靡又请早建储副以安天下心卒諡正献　衍尝言父母之讳在我而已他人何预帅弁门吏请家讳衍曰下官无所讳惟讳取枉法赃
　　古【六百五十一】
　　【阙】





　　鲁【六百五十二】
　　姓纂周公子伯禽封鲁至顷公三十四代九百余年为楚所灭子孙以国为氏
　　史记鲁仲连者齐人也好竒伟俶傥之画防而不肯仕宦任职好持高节　新垣衍曰吾闻鲁仲连先生齐国之髙士也又曰吾乃今日知先生为天下之士也燕将保守聊城田单攻之不下鲁仲连乃为书约之矢以射城中遗燕将书云云燕将乃自杀　齐欲爵鲁连鲁连逃隐于海上曰吾与富贵而诎于人宁贫贱而轻世肆志焉
　　后汉鲁恭字仲康扶风人与弟丕俱居太学习鲁诗拜中牟令专以德化为理　政有三异　后为司徒
　　鲁丕字叔陵兼通五经为世名儒举贤良方正髙第迁野令州课第一关东号曰五经复兴鲁叔陵
　　吴志鲁肃字子敬周瑜尝就肃求资粮肃家有两囷米各三千斛乃指一囷与之少有壮节好为竒计一见孙权便説拒曹公而论帝王之畧　虽在军阵手不释卷子淑为昭武将军严整有方干
　　晋书良吏鲁芝字世英有名德为西州豪族举孝亷除郎中为并州刺史迁大鸿胪　洁身寡欲和而不同服事华髪以礼终始
　　隐逸鲁胜字叔时为建康令称疾去官再征博士举中书郎皆不就
　　隐逸鲁褒字元道好学多闻以贫素自立伤时贪鄙着钱神论以刺之
　　南史鲁悉达字志道归陈授江州刺史不以富贵骄人雅好词赋招礼贤才　弟广逹字徧览少慷慨立志功名虚心爱士江总题其棺为诗曰黄泉虽抱恨白日自留名悲君感义死不作负恩生
　　北史儒林鲁世达隋时为国子助教授毛诗章句义疏唐鲁炅幽州蓟人长七尺为陇右节度使哥舒翰引为别奏顔真卿谓翰曰君兴郎将亦尝得人乎炅时立阶下翰指炅以对　破安禄山画攻守势于帝前封金乡公俄拜御史大夫襄邓十州节度使
　　宋朝鲁宗道字贯之亳州人也少孤苦学以文谒戚纶纶哭异之举进士为定远尉又为海盐令疏治东南旧港口导海水至邑下人以为利号公浦天禧元年诏两省置谏官六员下兼他职考所言以为殿最宗道与刘同选自通判河阳擢为右正言谏章由閤门始得进而罕赐对宗道请得面论事而上奏通进司自是为故事迁左谕德　真宗一日遣中使召之至其家俟之久方从酒家还使者曰即上讶来迟其将何词以对宗道曰第实言之中使曰然则当得罪宗道曰饮酒人之常情欺君臣子之大罪也中使嗟叹而去真宗果问使者具如宗道之言真宗问宗道何故私至酒家宗道谢曰有故人自乡里来臣家贫乏杯盘故就酒家觞之也眞宗善其无隐自是有大用之意拜右谏议大夫参知政事迁礼部侍郎章献问宗道唐武后何如主对曰武后几危社稷唐之罪人也章献黙然时有上书请立章献七庙者章献以问辅臣宗道力以为不可曰若立刘氏七庙如嗣君何章献与仁宗将同幸慈孝寺欲以大安辇前行宗道曰妇人有三从之义在家从父既嫁从夫夫没从子章献乃从后行宗道在政府裁仰侥幸不肯以名器私人时枢宻使曹利用有所凭恃肆为骄横宗道屡折之凡贵戚近习莫不敛迹薨諡肃简
　　鲁有开字元翰本青州寿光人也从父宗道仁宗朝参知政事始居亳后徙京师有开事亲以孝闻知确山县独治一大姓能撼邑事者县遂无事兴废陂溉民田数十顷飞蝗不入境富弼谓有开有古循吏风荐之后知冀州河决小吴水不至城下数里有开议増筑防城隄人皆谓初无水患何以劳役为有开曰当备未然后水至而民不病计之上也卒成之明年河决水至以有备州以无患朝廷遣使安抚河北冀州民遮使者言有开治效擢拜膳部郎中
　　庾【六百五十三】
　　姓纂尧时掌庾大夫以官命氏至春秋时周有大夫庾皮皮子过邑于缑氏卫有庾公差
　　后汉庾乘字世游游学宫为诸生佣后能讲论自以卑第每处下坐诸生博士皆就雠问由是学中以下坐为贵后征不起号征君
　　晋书庾亮字元规美姿容谈论元帝辟为西曹掾拜中书郎领著作侍讲东宫迁给事中黄门侍郎后为都督出镇武昌佐吏殷浩之徒秋夜登南楼亮至诸人将避亮曰老子于此处兴复不浅便据胡牀与浩等谈咏竟夕亮将葬何防之叹曰埋玉树于土中使人情何能已子三彬羲龢　彬年数嵗雅量过人　羲少有时誉　龢字道季好学有文章为丹阳尹表除众役六十余事亮四弟怿字叔预　冰字季坚　条字防序　翼字稚恭少有经纶大畧为都督镇武昌戎政严明经畧深远雅有大志欲以灭蜀为己任徙鎭襄阳绥来荒远务尽招纳之宜稚恭慷慨亦擅雄声
　　庾峻字山甫祖乗高才退让惟修德行伯父嶷苏林曰尊伯为当世令噐君兄弟复俊茂此尊祖积徳之所由也子敳字子嵩雅有逺韵有重名为搢绅所推
　　庾纯字谋甫博学有才艺为世儒宗歴河南尹　子旉字允臧少有清节
　　庾衮字叔褒事亲以孝称察孝亷举秀才清白异行皆不降志世号之为异行
　　文苑庾阐字仲初鄢陵人拜给事中领大著作
　　南史庾悦字仲豫亮之曽孙仕晋为司徒右长史入宋迁建威将军江州刺史　族弟登之字元龙少以强济自立后为司徒长史东海太守
　　庾仲容字子仲博学少有盛名
　　庾杲之字景行刘勔见而竒之曰见卿足使江汉崇望杞梓发声王俭用为长史萧曰庾景行泛渌水依芙蓉何其丽也时人以王俭府为莲花池　尝兼侍中柳世隆曰庾杲之为蝉冕所映弥有华采
　　庾荜字休野杲之叔父为荆州别驾清身率下杜絶请托布被蔬食妻子不免饥寒齐明帝手敕褒美州里荣之迁防稽郡丞唯守公禄清节愈厉
　　庾易字防简性恬静不交外物以文义自乐诏征不就子黔娄字子员仕齐为编令政有异绩县多猛兽黔娄至猛兽皆度徃临沮界时以为仁化所感　父亡居丧过礼庐于冡侧　除蜀郡太守在职清素百姓便之　弟于陵字介拜太子洗马梁武帝曰官以人清岂限甲族　弟肩吾字慎之简文开文德省置学士肩吾充其选
　　庾域字司太梁武帝辟为郢州主簿叹美其才曰荆南杞梓其在斯乎　仕梁至辅国将军　子舆字孝卿梁初为尚书郎
　　孝义庾震字产文父母无以葬赁书以营事至手掌穿刘虬为撰孝子传【见解叔谦传】
　　孝义庾道愍有孝行能属文仕齐位射声校尉族孙沙弥亦以孝行着　沙弥子待字元德性至孝父忧居丧过礼官至少府卿
　　隐逸庾诜字彦宝经史百家无不该综　性托夷简特爱林泉　諡贞节处士
　　隐逸庾承先字子通是非不渉于言喜愠不形于色经释典靡不该悉九流七畧咸所精练隐居土台山
　　北史庾业延魏道武时为外朝大人参预军国从平中原拜安远将军　为将有谋畧士众服其智勇名冠诸将
　　文苑庾信字子山博览羣书为文绮丽世号为徐庾【徐谓徐陵】后进竞相模范仕周累迁散骑常侍聘于东魏文章辞令盛为邺下所称
　　庾自直隋授著作佐郎解属文尤善五言诗
　　艺术庾季才　庾质
　　唐庾敬休字顺之邓州人擢进士第中宏辞拜起居舍人再为户部侍郎言蜀道米价腾踊百姓流亡请以本道阙官职田赈贫民诏可为左丞
　　祖【六百五十四】
　　姓纂子姓殷后殷王祖甲祖乙丁支庶因氏焉殷有祖已祖伊汉有祖沂始家涿郡
　　尚书髙宗肜日髙宗祭成汤有飞雉升鼎耳而雊祖已训诸王　西伯戡黎祖伊恐奔告于王曰天既讫我殷命格人元罔敢知吉祖伊祖已殷贤臣
　　晋祖逖字士雅轻财好侠慷慨有节尚散谷帛以赒贫乏有賛世才具　中夜闻鸡起舞　为奋威将军北伐及渡江中流击楫誓清中原　兄纳字士言最有操行性至孝为军谘祭酒
　　祖台之字元辰官至侍中撰志怪书行于世
　　南史文学祖冲之字文远稽古有机思解褐徐州参军明厯法解钟律又特善筭尝造指南车又造欹器又造千里舩等器　子顺之字景烁少传家业究极精微亦有巧思入神之妙
　　北史祖莹字元珍父季贞多识前言往行位中书侍郎钜鹿太守莹八嵗诵诗书亲属呼为圣小儿高允曰此子伟器非诸生所及终当远至以才名拜大学博士与袁翻齐名时为语曰京师楚楚袁与祖洛中翩翩祖与袁累迁国子祭酒秘书监以文学见重常云文章须自出机杼成一家风骨何能共人同生活性爽侠有节气士有穷厄必见存拯　子珽字孝征少驰令誉为世所推
　　文苑祖鸿勲父慎仕魏歴鴈门咸阳太守政有能名鸿勲位至髙阳太守
　　武【六百五十五】
　　姓纂周平王少子生而有文在手曰武遂以为氏汉武臣为赵王又有武陟功臣表梁邹侯武彪传六代后居沛国
　　晋武陔字元夏父周为魏卫尉陔沉敏有器量早获时誉与二弟韶叔夏茂季夏并总角知名刘公荣见周三子曰皆国士也元夏最优有辅佐之才位至开府仪同三司韶位至散骑常侍茂位至尚书
　　唐武平一名甄博学通春秋工文辞武后时畏祸不敢与事隐嵩山屡诏不应　初崔日用自言明左氏春秋诸侯官族他日学士大集日用折平一曰君文章固耐久若言经则败绩时崔湜张説素知平一该习劝令酬语平一乃请所疑条举始末无留语日用曰吾请北靣合坐大笑孙元衡儒衡
　　武元衡字伯苍举进士德宗钦其才擢御史中丞尝对延英帝目送之曰是真宰相器元和二年拜门下侍郎同平章事帝素知坚正有守眷礼异他宰相时蜀新定使元衡至绥靖约己寛民比三年上下完实蛮夷怀归雅性庄重虽淡于接物而开府极一时选八年还秉政李吉甫李绛数争事帝前元衡独持正无所违附帝称其长者　淮蔡用兵帝悉以机政委之
　　武儒衡字廷硕元衡从父弟姿状秀伟不妄言与人交终始一节知谏议大夫事皇甫鏄以宰相领度支剥下以媚天子儒衡疏其状议论劲正有风节且将大用时元稹倚宦官知制诰儒衡鄙厌之防食瓜蝇集其上儒衡挿以扇曰适从何处来遽集此一坐皆失色
　　宋朝武行德太原榆次人也身长九尺余气貌洪伟少负薪道遇晋髙祖见其魁梧甚竒之因留之帐下仕晋为宁国军都虞侯　周世宗授保大军节度使封宋国公国初改封韩再镇忠武移安逺召为太子太傅卒
　　萭【六百五十六】
　　急就章萭改卿
　　前汉游侠萭章字子夏在长城西号曰城西萭子夏为京兆尹门下督从至殿中侍中诸侯贵人争欲揖章莫与京兆言者　门车常接毂
　　禹【六百五十七】
　　夏禹之后
　　羽【六百五十八】
　　左传郑大夫羽颉又虏姓后魏羽弗氏改为羽氏
　　宇【六百五十九】
　　见何氏姓苑
　　鄅【六百六十】
　　鄅子国在琅琊其后以国为氏
　　甫【六百六十一】
　　风俗通甫侯之后
　　府【六百六十二】
　　风俗通汉有司徒掾府悝
　　舞【六百六十三】
　　见姓苑
　　辅【六百六十四】
　　左传晋大夫辅跞
　　主【六百六十五】
　　见姓苑
　　姥【六百六十六】
　　见何承天姓纂
　　堵【六百六十七】
　　左传郑有堵叔
　　扈【六百六十八】
　　风俗通赵有扈
　　虎【六百六十九】
　　风俗通汉有太守虎旗其先八元伯虎之后
　　邬【六百七十】
　　邬郡太守司马牟之后因以为氏
　　普【六百七十一】
　　后魏十姓献帝次兄为普氏












　　名贤氏族言行类稿卷三十七
<子部,类书类,名贤氏族言行类稿>
　　钦定四库全书
　　名贤氏族言行类稿卷三十八
　　宋　章定　撰
　　尹【六百七十二】
　　姓纂少昊之子封于尹城因氏焉风俗通云师尹三公官也以官为姓周有尹吉甫
　　汉尹翁归字子兄河东平阳人文武兼备唯所施设拜东海太守于定国欲属托邑子两人与语终日不敢见其邑子旣去谓曰此贤将不可干以私治东海明察郡中吏民贤不肖及奸邪罪名尽知之县各有记籍以高第入守右扶风缓于小弱急于豪强京师畏其威严课常为三辅最在公卿间清洁自守语不及私甚得名誉于朝廷
　　酷吏尹齐东郡人以刀笔吏稍迁至御史督盗贼斩伐不避贵势
　　酷吏尹赏字子心钜鹿人以三辅高第选守长安为虎宂以大石覆其口收捕奸猾以次内其中百人为辈覆以大石数日一发视皆相枕藉死三辅吏民甚畏之四子皆至郡守长子立为京兆尹皆尚威严有治办名
　　后汉尹勲字伯元河南人刚毅直方毎读书得忠臣义士之事未尝不投书而仰叹桓帝时以有道征为尚书令
　　尹敬字幼季习尚书建武中上疏陈洪范消灾之术拜郎蜀志尹黙字思潜通诸经史专精左氏后拜谏议大夫晋载记尹纬字景亮少有大志不营产业毎览书传至宰相立勲之际常辍书而叹姚苌起为佐命元功
　　唐尹思贞京兆人弱冠以明经第授司府少卿时卿侯知一亦厉威严吏为语曰不畏侯卿杖秪畏尹卿笔其家坎地获古防十二俄而门树防时人异焉为青州刺史治州有绩蚕岁四熟黜陟使路敬濳至部叹曰是非善政致祥乎表言之
　　尹知章绛州少时忽梦人持巨凿破其心内若剂焉惊悟志思开彻遂徧明六经诸生尝讲授者更北面受大义转国子博士性和厚人不见有喜愠子欲广市樵米为岁中计知章曰如而计则贫人何以取资
　　尹元凯坐事免栖迟不出者三十年又有富嘉谟吴少微等并负文辞时称北京三杰
　　宋朝尹洙字师鲁河南人兄源字子渐与洙俱以儒学知名举进士范仲淹荐其才遂知怀州官至太常博士卒洙少举进士为正平簿河南府户曹邵武军判官举书判拔迁山南东道掌书记知伊阳县王晦叔荐其才召试充馆阁校勘迁太子中允范仲淹贬饶州谏官御史不肯言洙上书言仲淹臣之师友愿得与俱贬贬监唐州税复太子中允知河南县充经略使韩琦所深知也沈存中笔谈云师鲁与一佛者谈师鲁自言以静退为乐其人曰此犹有所系不若进退两忘师鲁顿若有所得隐凡之日文正来哭之师鲁忽举头曰已与公别安用复来死生常理希文岂不达此乃揖而逝俄顷又举头曰亦无鬼神亦无恐怖言讫长往师鲁所养至此可谓有力矣尚未能脱有无之见得非进退两忘犹存于胷中欤其孙焞字彦明以文学行义老于山林
　　闵【六百七十三】
　　姓纂仲尼弟子闵损字子骞鲁人
　　左襄公二十三年闵子马曰祸福无门惟人所召为人子者患不孝不患无所若能孝敬富倍季氏可也
　　论语徳行顔渊闵子骞冉伯牛仲弓
　　史记闵损字子骞鲁人不仕大夫不食污君之禄晋薛兼同闵鸿等号五隽张华见之曰皆南金也后汉侯霸辟仲叔旣至不及政事徒劳苦而已仲叔恨曰始嘉命且喜且惧今见明公喜惧皆去以仲叔为不足问耶不当辟也辟而不问是失人也
　　允【六百七十四】
　　允格之后又古允姓之戎居州
　　隐【六百七十五】
　　吴志有廷尉监隐蕃云鲁隐公之后以諡为姓
　　阮【六百七十六】
　　姓纂殷有阮国在岐渭之间周文王侵阮徂恭见毛诗子孙以国为姓后汉有巴吾令阮敦
　　晋书阮籍字嗣宗任性不羁方外之士不崇礼典能为青白眼见礼俗之士以白眼对之为步兵校
　　阮咸字仲容与叔父籍为竹林之游居道南北阮富而南阮贫七月七日以竿挂大布犊鼻于庭曰未能免俗歴散骑侍郎补始平太守顔延年作五君咏咏咸云屡荐不入官一麾乃出守其子瞻字千里见王戎戎问圣人贵名教老庄明自然其防同异瞻曰将无同戎咨嗟良久即命辟之时人谓之三语掾孚字遥集以金貂换酒时望所归拜丹阳尹
　　阮脩字宣子百钱挂杖头当世富贵不肯顾自得于林阜之间
　　阮放字思度迁吏部郎在铨管之任甚有称绩　裕字思旷以德业知名拜临海东阳二守及还剡山有肥遯之志或问其辞征聘而宰二郡何耶曰虽屡辞王命非敢以为高也吾少无宦情
　　阮种字德猷察孝防为府掾举贤良擢第一转中书郎朝廷咸惮其威容拜南阳太守为政简惠百姓称之
　　南史循吏阮长之字景茂除临海太守在官常拥败絮一生不侮闇室所莅官皆有风政为后人所思宋世言善政者咸称之
　　文学阮卓笃志经籍尤工五言尝聘于隋隋文帝夙闻其名赐遣加礼
　　隐逸阮孝绪字嗣宗十三徧通五经屏居一室非定省未尝出户呼为居士
　　宛【六百七十七】
　　姓纂左传楚有宛春郑有宛射犬汉有下邳相宛暹吴兴太守宛方
　　左僖公二十八年子玉使宛春告于晋师曰请复衞侯而封曹臣亦释宋之围
　　襄公二十四年晋侯使张骼致楚师求御于郑郑人卜宛射犬吉
　　苑【六百七十八】
　　姓纂状云殷武丁子受封苑因氏焉或有音怨非也左传齐有苑何忌
　　后汉苑康字仲真受业太学后举孝防迁颍隂令有能迹迁泰山太守豪姓多不治康至奋威怒施严令莫有干犯者
　　管【六百七十九】
　　姓纂周文王第三子管叔鲜受封于管以国为氏焉今郑州管城是也齐有管夷吾字敬仲
　　左僖公二十四年富辰曰昔周公封建亲戚管蔡郕霍文之昭也
　　春秋氏族圗管脩楚贤大夫齐管印之后
　　庄公八年齐侯使连称管至父戍葵丘时而往曰及而代
　　新序楚共王曰管苏与我处常待我以忠处我以道正我以义其功不细必厚爵之
　　孟子曰管仲以其君霸　管子曰礼义防耻国之四维【贾谊策】
　　魏志管宁字幼安诏为大中大夫固辞不受遂下诏曰宁耽怀道德服膺六经清虚足以侔古防白可以当世又王基荐之曰宁含章素质氷洁渊清韬古今于胷怀包道德之机要　子邈拜郎中后为博士又世说云尝与华歆同席读书有乘轩冕过门者宁读书如故歆废书而看宁割席分坐曰子非吾友也宁歆邴原三人相善时人号为一龙宁为龙头原为龙腹歆为龙尾
　　方伎管辂字公明善易筮
　　满
　　姓纂风俗通荆蛮有瞒氏音舛变为满氏汉有满昌
　　魏志满宠字伯宁为许令时曹洪宗室亲贵有賔客在界数犯法宠收治之洪书报宠宠不听乃速杀之立志刚毅勇而有谋后迁为太尉　子伟字公衡以格度知名官至卫尉　伟子长武有宠风罕【六百八十一】
　　姓纂郑穆公子喜字子罕生子展子展生子皮以王父字为氏子皮名虎
　　左襄公二十九年郑子皮以子展之命饩国人粟户一钟是以得国之民故罕氏常掌国政以为上卿
　　昭公六年楚公子如晋过郑郑罕虎从郑伯劳诸柤定公十五年郑罕逹败宋师于老丘齐魏谋救宋
　　简【六百八十二】
　　姓纂左传晋大夫狐鞫居食采续邑因号续简伯汉有简卿
　　蜀志简雍字宪和为从事中郎尝为谈客往来使命拜为昭德将军
　　产【六百八十三】
　　国语注云祝产已姓
　　栈【六百八十四】
　　见姓苑　任城魏志有栈濳
　　典【六百八十五】
　　姓纂见风俗通
　　魏典韦形貌魁梧膂力过人太祖引置左右韦旣壮武其所将皆选卒毎战鬭常先登陷阵迁为校尉军中语曰帐下壮士有典君提一双防八十斤韦子满为郎中太祖思韦拜满为司马引自退
　　隽【六百八十六】
　　姓纂见姓苑渤海汉京兆尹隽不疑
　　前汉隽不疑字曼倩渤海人治春秋进退必以礼名闻州郡暴胜之为直指使者至渤海不疑冠进贤冠带櫑具劔佩环玦褎衣博帯盛服至门上谒胜之望见不疑容貌尊严衣冠甚伟躧履起迎不疑曰凡为吏太刚则折太柔则废胜之敬纳其戒擢京兆尹京师吏民敬其威信毎行县录囚徒还其母輙问不疑有所平反活几何人即多所平反母喜笑为饮食言语异于它时或亡所出母怒为不食故不疑为吏严而不残
　　展【六百八十七】
　　姓纂鲁孝公子展之后孙无骇生展禽又展喜展庄叔并其后也
　　左隐公八年无骇卒羽父请諡与族众仲曰诸侯以字为諡因以为族官有世功则有官族公命以字为展氏
　　僖公二十六年齐孝公伐我北鄙衞人伐齐洮之盟故也公使展喜犒师使受命于展禽
　　襄公二十九年范献子来聘公享之展庄叔执币射者三耦家臣展瑕展玉父为一耦
　　扁【六百八十八】
　　史记扁鹊渤海郡郑人也姓秦名越人少时为人舎长舎客长桑君知其非常人也以禁方传之　虢太子死扁鹊生而起之天下尽以扁鹊能生死人
　　单【六百八十九】
　　姓纂周成王封少子臻于单邑为甸内侯因氏焉襄公穆公靖公二十余代为周卿士
　　后汉方术单飏字武宣以孤特清苦自立善明天官筭术举孝防迁太史令后拜尚书卒
　　晋艺术单道开后入罗浮山独处茅茨萧然物外百余岁
　　圏【六百九十】
　　风俗通云楚鬻熊之后一本云本姓【阙】氏郑穆公之后秦末为博士逃难改为圏氏
　　蹇【六百九十一】
　　左传秦有蹇叔后汉小黄门蹇石风俗通汉有蹇兰为交趾刺史
　　免【六百九十二】
　　左传衞有免余亦音问汉有免乙为上郡太守
　　善【六百九十三】
　　善卷尧时高士见吕氏春秋
　　衍【六百九十四】
　　风俗通云宋仲衍之后
　　宰【六百九十五】
　　姓纂周大夫宰孔宰周公之后以官为姓仲尼弟子宰予字子我鲁人也汉司空掾宰直
　　论语言语宰我子贡
　　家语宰我有文雅之辞
　　史记宰予字子我鲁人利口辩辞为临淄大夫
　　采【六百九十六】
　　黄帝封其子于右平采亭因氏焉
　　亥【六百九十七】
　　战国策晋有亥唐　河南官氏志俟亥氏改为亥
　　改【六百九十八】
　　秦大夫有改产
　　隗【六百九十九】
　　春秋时翟国隗姓子孙因氏焉
　　赵【七百】
　　姓纂帝颛顼伯益嬴姓之后益十三代至造父善御事周穆王受封赵城因以为氏襄盾之后分晋为诸侯都邯郸王迁为秦所灭子代王嘉嘉子公辅主西戎居陇西
　　新序晋平公曰善大夫赵武贤臣也相晋天下无兵革者九年
　　叶公诸梁问乐王鲋曰晋大夫赵文子为人何若对曰好学而受规諌
　　左僖公二十七年晋作三军谋元帅赵衰曰郤縠可文公七年酆舒问于贾季曰赵衰赵盾孰贤对曰赵衰冬日之日也赵盾夏日之日也
　　宣公二年孔子曰赵宣子古之良大夫也
　　襄公三十年鲁使者在晋归语季武子曰晋未可媮也有赵孟以为大夫其朝多君子
　　昭公五年韩起之下赵成魏舒皆诸侯之选也
　　昭公二十八年赵朝为平阳大夫谓能守业者也史记平原君赵胜喜賔客賔客至者数千人三去相三复位封于东武城
　　赵信以匈奴相国降为翕侯
　　赵食祋祤人也武帝立以主爵为右将军
　　南越王尉佗真定人也姓赵氏汉十一年遣陆贾立佗为南越王
　　酷吏赵禹斄人武帝时以刀笔吏积劳迁为御史与张汤论定诸律令用法益刻
　　赵奢为赵田部吏收租税平原君家不肯出奢以法治奢封马服君杀平原君用事者九人【见通鉴赧王】子赵括代防颇为将蔺相如曰王以名使括若胶柱鼓瑟耳括徒能读其父书传不知合变也
　　赵衰夙之弟也一曰成子字子余　赵衰以壶飱径从馁而弗食　晋谋元帅衰曰说礼乐而敦诗书　赵盾字孟是曰赵宣子赵衰冬之日也赵盾夏之日也齐宋衞陈郑许曹防盾盟于扈赵宣子古之良大
　　夫也　赵文子晋卿名武字孟父朔是为赵庄子宋之盟武有仁人之心　赵鞅乃赵简子一名志父赵武之孙父曰成简子向子太叔而问揖让周旋之礼初尹铎为晋阳请曰以为茧丝乎抑为保障乎简
　　子曰保障哉　赵无恤晋赵襄子也鞅之子
　　前汉赵充国字翁孙陇西人沈勇有大略少好将帅之节擢为将军宣帝问谁可将兵攻羌充国时年七十余对曰亡逾于老臣愿驰至金城圗上方略　明主可为忠言遂上屯田奏条留田便宜十二事成帝时西羌有警上思将帅之臣乃召扬雄即充国圗画而颂之　东坡先生曰呜呼使在位君子皆用其心如充国则古今天下岂有不治者哉夫充国之用心人臣常道尔然与充国同时在汉庭人未闻皆然而充国独然故可重也况今之人不及往时远矣则充国益可重也
　　赵广汉字子都涿郡人举茂才察防治行尤异守京兆尹迁颍川太守教吏为缿筩投书相告讦善为钩距以得事情铢两之奸皆知之吏民称之不容口见事风生无所回避
　　儒林赵子河内人事韩生受诗佞幸孝文时宦者则有赵谈
　　后汉赵憙字伯阳光武拜平原太守蝗入界辄死岁屡有年百姓歌之拜太尉
　　赵温字子柔初为京兆丞叹曰大丈夫当雄飞安能雌伏遂弃官去岁饥散家粮以赈穷饿所活万余人拜司徒
　　赵咨字文楚拜东海相在官清简计日受奉豪党畏其俭节
　　赵岐字邠卿少明经有才艺迁太仆为副使宣扬国命所到郡县百姓皆喜曰今日乃复见使者车骑
　　赵壹字元叔身长九尺体貌魁梧望之甚伟朝臣莫有过之者名动京师士大夫想望其风采
　　赵苞字威豪迁辽西太守抗厉威严名振邉俗
　　方术赵彦
　　赵典字仲经少笃行隐约博学经书桓帝时四府表荐拜议郎侍讲后迁太常朝廷毎有灾异疑议辄咨问云据经正对无所曲折子谦弟温相继为三公
　　儒林赵字长君受韩诗尝着诸纳察色读之叹息以为长于论衡还京师传之学者咸诵习焉
　　赵孝字长平显宗素闻其行诏拜长乐衞尉复征其弟礼为御史中丞嘉其兄弟笃行诏礼十日一就衞尉府大官送供具令其相对尽欢刚毅有度转大司马军师
　　蜀志赵云字子龙尝将数十骑与曹公战先主曰子龙一身都是胆也军中号为虎威将军
　　吴志赵达河南人治九宫一筭之术究其微防至计飞蝗射隐伏无不中効仕三世不过太史郎
　　赵至字景真作书陈志云蹴昆仑使西倒蹋太山令东覆吾之愿也议论精辨有纵横才气
　　南史赵伦之字幼成孝穆皇后弟事母以孝称久居方伯范泰戏谓曰司徒公缺必用汝老奴我不言汝资地所任要是外戚高秩次第所至矣　子伯符字润逺累迁徐兖二州刺史刼盗逺迸无敢入境
　　赵知礼字齐旦陈武帝引为书记每占授军书下笔便就沉静有谋谟毎军国大事文帝輙令玺书问之
　　北史赵逸字思羣仕魏歴中书侍郎性好坟典年逾七十手不释卷　兄温字思恭博学有高名为姚天水太守　子琰字叔起孝心色养餁熟之节必亲调之赵逸文雅自业琰加之孝义可谓世有人焉
　　赵柔字元顺少以德行本学知名仕魏为河内太守子黙字冲明武威太守　赵柔通涉经史才志不羣价重四州有闻东国
　　赵隠字彦深神武补为丞相功曹文翰多出其手称敏给累迁尚书令歴事累朝常参机近毎有引见或升御榻齐朝宰相善始令终惟彦深一人
　　赵贵字元寳后拜柱国大将军　从兄善字僧庆仕魏歴左右仆射位居端右愈自谦退时人称其有公辅量
　　赵刚字僧庆少机辩有干能累迁金紫光禄大夫　弟仲卿仕隋拜石州刺史法令严猛纎介之失无所寛舍吏人战栗无敢违犯盗贼屏息迁朔州縂管时人谓于莵
　　赵昶字长舒周文以为都督领降羌又破宕昌羌獠二十余万拜武州刺史周文常曰不烦国家士马而能威服氐羌者昶有之矣
　　赵文表累世为二千石志存忠节后迁蓬州刺史政尚仁恕夷獠懐之
　　赵肃字庆雍仕周除廷尉卿久在理官执心平允子轨仕隋为齐州别驾在州考绩连最文帝令入朝父老将送曰别驾在官水火不与百姓交是以不敢杯酒相送公清如水请酌一杯水奉饯轨受饮之转寿州长史开芍陂三十六门灌田五千余顷人赖其利
　　赵煚字通贤少孤养母至孝年十四有人盗伐其父墓中树者对之号恸因执送官仕齐为冀州刺史甚有威惠市多奸诈乃为铜斗铁尺置于肆百姓便之
　　赵芬字士茂周文引为相府铠曹参军歴记室性彊济所居之职皆有声绩明习故事毎朝廷有所疑议輙为评断莫不称善
　　赵绰字士倬仕隋授大理丞处法平允考绩连最毎有奏谳正色侃然迁大理少卿
　　赵才字孝才隋时迁右候衞大将军
　　儒林赵文深字德本少学楷年十一献书于魏帝除相府法曹参军笔势可观当时题榜皆其迹也
　　艺术赵辅和少明易善筮为齐神武馆客
　　唐赵智河南人永徽初入为陈王师讲孝经舌无留语髙宗喜曰试为我陈经之要对曰天子有争臣七人虽无道不失天下进国子祭酒
　　赵彦昭字奂然甘州人父武孟少游猎以所获馈其母母泣曰汝不好书而放荡吾安望哉不为食武孟感激遂力学淹该书记为侍御史着河西人物志十篇彦昭少豪迈风骨秀爽及进士第景龙中迁同平章事
　　赵憬字退翁渭州人志行峻洁不自衒贾李泌荐之憬占奏明辩贞元中左丞缺帝曰赵憬堪此遂以命之精治常道以国本在选贤节用薄赋敛寛刑罸恳为天子言之又陈前世损益当时之变献审官六议云云帝皆然之性清约位台宰而笔室童获犹儒先生家也得廪入先建家庙而不营产其镇湖南也令狐峘崔儆　为部刺史不守法弹治之皆遣客暴憬失于朝及为相乃擢用峘儆人以为贤
　　赵宗儒字秉文邓州人第进士判入等贞元中领考功事黜陟详当无所回惮帝善之迁给事中同平章事文宗召访政理对曰尧舜之化慈俭而已帝纳其言
　　赵防冀州人第进士永泰时禁中火近东宫代宗疑防以监察御史为巡使检治明谛迹火所来乃宦人直舎帝在东宫颇德之及治衢不为韩滉所容奏免官帝见其名问宰相曰是岂永泰时御史乎对曰然旣至劳之曰卿正直朕所自知乃以罪闻不信也命典吏部
　　赵隠字大隠京兆人擢进士第咸通末进同平章事性仁悌不敢以贵权自处始布衣时家无赀与兄隲同耕以食虽姻宗之富未尝干以财懿宗诞日宴慈恩寺隠侍母以安舆临观宰相方率百官拜恩于廷即回班通夫人起居缙绅以为荣
　　五代赵凤幽州人也少以儒学知名为郓州节度判官晋取郓州庄宗闻凤名得之喜以为扈銮学士庄宗即位拜凤中书舎人翰林学士庄宗置端明殿学士以冯道及凤为之术士周豹以相法言人事多中尝为明宗言其后贵不可言明宗即位思豹以为神将召至京师凤谏曰好恶上所慎也今陛下神其术而召之则倾国之人皆将奔走吉凶之说转相惑乱为患不细明宗遂不复召天成四年夏拜同平章事后安重诲得罪羣臣无敢言者独凤数言重诲尽忠明宗以凤为朋党罢为安国军节度使凤在镇所得俸禄悉以分将校賔客清泰二年卒
　　赵光逢字延吉以文行知名时人称其方直温润谓之玉界尺唐亡事梁为中书侍郎同中书门下平章事累迁左仆射以太保致仕
　　宋朝赵普字则平幽州蓟人也父迥以乱世徙其族常山又徙洛阳普性沉厚有大略周显德初永兴军节度使刘词辟为从事词卒遗奏荐其才世宗用兵淮甸太祖克滁州以普为军事判官太祖与语竒之时宣祖将兵抵滁上得疾普躬亲药饵朝夕无倦宣祖媿其情由是待以宗分太祖领定国军节度使移镇滑许普皆在幕府最后为归德军节度掌书记太祖受禅普以佐命功授右谏议大夫枢密直学士昭宪寝疾普入与顾命拜枢密使初二叛旣平太祖召普问天下自唐季以来数十年间凡易数姓兵革不息苍生涂地其故何也普曰唐季以来战鬭不息国家所以不安者由节镇太重君弱臣强而已今所以治之无他惟稍夺其权制其钱谷收其精兵则天下自安矣顷之太祖因晚朝与石守信王审琦等饮太祖屏左右谓曰我非汝曹之力不得至此念汝之德无有穷矣然天下亦大艰难殊不若为节度使之乐也守信等曰何故太祖曰是不难知矣居此位者谁不欲为之守信顿首曰陛下何为出此言今天命已定孰敢有异心太祖曰不然汝曹虽无其心其如汝麾下之人欲富贵者何一旦以黄袍加汝虽欲不为其可得乎守信等曰臣等愚不及此惟陛下哀矜示以可生之涂太祖曰人生如驹过隙所谓好富贵者不过多积金钱厚自娱乐使子孙无贫乏之忧汝曹何不释去兵权择便好田宅市之为子孙立永久之业多置歌舞日饮酒相欢以终天年君臣之间两无猜忌上下相安不亦善乎于是守信等皆称疾请解军职干德二年范质等三相罢以普为门下侍郎同中书门下平章事集贤殿大学士普劝太祖革方镇之弊方镇关帅命文臣权知所在塲院间遣京朝官廷臣监临诸道置转运使诸州置通判使主钱谷自是利归公上矣又数遣使者分诣诸道选本道兵骁勇者籍其名送京师以备宿衞教习精练太祖毎御便殿亲临试之才数年兵甲精锐府库充实皆普之谋也五年拜尚书左仆射昭文馆大学士太祖尝夜幸普第立风雪中普皇恐出迎太祖与普饮于堂中设重防地坐炽炭烧肉普妻和氏行酒太祖以嫂呼之普从容问曰夜久寒甚陛下何以出太祖曰吾睡不能着一榻之外皆他人家也普曰陛下小天下邪南征北伐今其时矣愿闻成算所向太祖曰吾欲取太原普黙然久之曰非臣所知也太祖问其故普曰太原当西二邉则一举而下则二邉之患我独当之何不姑留以俟削平诸国则太原弹丸黒子之地将无所逃矣太祖笑曰吾意正如此特以试卿耳太祖宠待普如左右手判大理寺雷德骧愤其属附普增减刑名因求见太祖语不逊太祖怒叱之曰鼎铛尚有耳汝不闻赵普吾之社稷臣乎德骧坐贬方普之在相位也尝于视事阁坐屏后设二大瓮凡中外表奏普意不欲行者必投之瓮中满则束緼焚之以是人多怨者雍熈三年太宗命曹彬等北伐普上疏切谏曰自古圣帝明王无不置逺敌于度外陛下何必留意于斯乎陛下典兵北伐驱百万生灵悉令辇运使之耕桑失时所得者少所失者多岂陛下之利耶邪謟之徒进言者曰契丹时逢幼君灾异屡见可以用武以中陛下之意陛下乐祸求功以为万全遂兴无名之举岂不过甚矣哉太宗赐诏褒之上章告老拜太师封魏国公给宰相俸仍遣其弟宗正少卿安易赍诏赐之又遣使以玺书赐普曰皇帝问太师顷以微疴恳求致政朕以居守之重虑烦耆耋维师之命用表尊贤竚闻有瘳与朕相见今遣使抚问仍赐铜羊上尊酒太师宜爱精神近药石以副朕眷注之意焉薨封真定郡王諡曰忠献子承宗承煦
　　赵昌言字仲谟汾州孝义人也举进士真宗幸澶渊命知河阳歴天雄军徙镇州迁吏部侍郎卒昌言喜推奬后进常荐李沆以为有公辅之器又以女妻王旦二人皆贤相也
　　赵槩字叔平应天府虞城人也少孤力学举进士授将作监丞神宗立进尚书左丞数求去位以观文殿学士吏部尚书知徐州明年以太子少师致仕居睢阳十五年而卒諡康靖槩为人乐易深中恢然伟人也平生与人无所怨怒非特不形于色而又专务隐恶扬善以德报怨出于至诚非勉强者欧阳修坐累对诏狱槩独抗章言修无罪为仇人所中伤陛下不可以天下法为人报仇仁宗大感悟修以故得全人以槩为长者槩旣老修亦退居汝南槩自睢阳往从之游乐饮旬日其相得如此
　　赵抃字阅道衢州西安人也少孤贫举进士为武安军节度推官有伪造印者吏以为当死抃曰造在赦前而用在赦后赦前不用赦后不造法不当死遂以疑谳之卒免死监潭州粮料院岁满知棠安县徙通判宜州以母丧庐于墓三年不宿于家终丧起知海陵江原二县还通判泗州入为殿中侍御史弹劾不避权幸京师号铁面御史其言常欲朝廷别白君子小人以谓小人虽小过当力排而絶之后乃无后患君子不幸而有诖误当保持爱惜以成就其德故言事虽切而人不厌迁龙圗阁直学士知成都府神宗即位召知谏院及谢神宗谓曰闻卿匹马入蜀以一琴一鹤自随为政简易亦称是耶抃知神宗将用其言即上疏论吕诲傅尧俞范纯仁吕大防赵瞻赵鼎皆骨鲠敢言久遣不复无以慰搢绅之望神宗纳其说擢右谏议大夫参知政事防王安石用事下视庙堂如无人因争新法怒其同列曰公辈坐不读书耳抃折之曰君言失矣如臯防稷契之时有何书可读邪安石黙然熈宁三年以资政殿学士知杭州移越州吴越大饥民死者过半抃出官廪平其价以粜次谕富人出粟而以家赀先之民乐从焉告老以太子少保致仕退居于衢有溪石松竹之胜与山僧野老游不复有贵势也居六年卒諡清献抃和易长厚气貌清逸人不见其喜愠年四十九即不御肉自号知非为吏诚心爱人所至崇学校礼师儒民有可与与之狱有可出出之治防与成都尤为世所称道云子屼亦笃行君子也尝为御史论事知治体后为太仆少卿以卒赵元儒幼闻之子登科为泉州教授闻抃之后
　　赵瞻字大观凤翔盩厔人也父刚太子賔客瞻举进士调孟州司戸参军移万泉令又知永昌县筑六堰均灌漑以絶水讼民以比召杜神宗时为开封府推官神宗问青苗法瞻曰青苗法唐行之于季世扰攘中掊民财诚便今陛下欲为长久计爱百姓诚不便出为陜西转运副使哲宗即位自知沧州召为太常少卿迁戸部侍郎元祐三年以枢密直学士佥书枢密院事明年拜同知枢密院事都水王令圗请复黄河故道朝廷数遣使按行论者不一瞻曰还河之策未有宸论今役徒三十万用稍木二千万投于水以侥幸万一岂计哉卒諡懿简
　　赵挺之字正夫密州诸城人也举进士为登州教授通判德州召试馆职除集贤校理迁监察御史初挺之在德州希意行市易法黄庭坚监德安镇以为镇小民贫不堪诛求及挺之召试苏轼曰挺之聚敛小人学行无取岂堪此选至是挺之劾奏轼草麻有云民亦劳止以为诽谤先帝轼上章自辩旣而谏官奏故相蔡确作诗讪上而御史不以言挺之谪通判徐州入为御史中丞歴左丞门下侍郎京复相挺之再除观文殿学士卒諡清宪
　　赵隆秦州成纪人也以勇敢应募从王韶收复熈河西迁为三班惜职姚麟尝因力战被重创曰吾渇欲死得水可活有泉近敌营隆潜往纳衣泉中贼觉隆急持濡衣且战且归裂取水以饮麟麟得活尝从李宪讨贼数有功讨鬼章也河外诸羌皆以兵应鬼章隆率众先至斧其桥鬼章失援擒之除泾原第九将童贯与隆论燕云事隆极言其不可贯曰君与此当有异拜隆曰武夫岂敢干爵禄以败祖宗百余年之盟好乎异时衅生虽万死不足以谢天下贯知不可夺明日白徽宗除知西宁州时又有邉将刘延寿过太原帅臣方经营燕云以问延夀延夀以可伐不可守可守不可久矧祖宗盟誓一旦败之恐有不测之变帅甚忌之隆与延夀虽武士甚有精识隆至西宁羌豪慑伏悉借其戸三万六千愿比内地
　　赵尚寛字济之安仁之子也初补秘书省正字尝知忠州以考课第一知唐州时议者言唐土旷民稀赋不足以充役请废为县朝廷下其议尚寛非之乃按视圗记得召信臣故迹盖发卒复三大陂一大渠皆漑田万余顷又教民自为支渠数十转相浸灌而四方之民来者云集尚寛复请以荒田计口授之及贷民官钱买耕牛比三年废田尽为膏腴增戸万余尚寛勤于农政治有异等之效仁宗闻而嘉之下诏褒焉仍进秩赐金再留尚寛在唐民画像祠之始王安石作新田诗以美之后苏轼自蜀之京师道过唐亦为作新渠诗五章积官至司农卿以卒
　　赵隣几字亚之郓州须城人也好学能属文章举进士太平兴国初知制诰以卒
　　鲍【七百一】
　　姓纂姒姓夏禹之后有鲍敬叔仕齐食采于鲍氏因以为氏敬叔生叔牙曾孙国代为齐卿
　　家语子贡问今之人臣孰贤子曰往者齐有鲍叔郑有子皮则贤者也
　　左成公十七年鲍国去鲍氏而来为施孝叔臣施氏卜宰有百室之邑与匡句须邑使为宰以让鲍国而致邑焉
　　前汉鲍宣字子都渤海人好学明经举孝防为郎何武荐为谏议大夫后拜司以摧辱宰相下廷尉博士弟子王咸举幡太学下曰欲救鲍司者防此下诸生防者千余人
　　后汉鲍永字君长事后母至孝妻于母前叱狗即去之后为司校尉辟鲍恢为从事恢亦抗直不避强御帝尝曰贵戚且宜敛手以避二鲍子昱字文泉拜司奉法守正有父风后拜汝南太守陂地岁岁坎壊昱乃作方梁石洫漑田倍多人以殷富昱子徳为南阳太守岁多荒灾唯南阳丰穰吏人爱恱号为神父
　　魏志鲍勋字叔业为中庶子在东宫守正不挠为御史中丞百寮严惮罔不肃然
　　晋艺术鲍靓字太原五岁记其前生学兼内外明天文河洛之书为南海太守
　　南史鲍泉字润岳博涉史传兼有文笔为通直侍郎元帝尝责之云靣如冠玉还疑木偶须似猬毛徒劳绕喙
　　鲍行卿以博学大才称位中书舎人弟客卿位南康太守客卿子正以才艺知名为湘东王佐好交游语曰无处不逢乌噪无处不逢鲍佐
　　北史鲍宏字润身周时为麟趾殿学士后奉使山南为王谦所执竟不屈节谦败驰入京隋文嘉之赐以金带
　　儒林鲍季详甚明礼通左氏春秋仕齐
　　绞【七百二】
　　左传绞国在隋唐之南以国为氏
　　佼【七百三】
　　汉光武时山阳盗长佼强







　　名贤氏族言行类稿卷三十八
　　钦定四库全书
　　名贤氏族言行类稿卷三十九
　　宋　章定　撰
　　马【七百四】
　　姓纂嬴姓伯益之后赵王子赵奢封马服君子孙氏焉奢孙兴赵灭徙咸阳
　　前汉马宫字游卿以射策甲科为郎
　　后汉马成字君迁南阳人光武拜为扬武将军屯常山中山以备北边缮治障塞北方无事封全椒侯
　　马武字子张南阳人也常为军锋力战无前为人嗜酒明达敢言面折同列言其短长无所避忌
　　马援字文渊扶风人其先赵奢为赵将号马服君三兄况余员并有才能皆为二千石援少有大志光武征隗嚣援聚米为山谷指画形势拜陇西太守但緫大体诸曹时白外事輙曰此承掾之任何足相烦颇哀老子使得遨游拜伏波将军自请击匈奴曰男儿要当死于边野以马革裹尸还葬耳　矍铄哉是翁　戒子孙不得言人过失　薏苡见谮　女立为后子廖方客卿　廖方字敬平以父任为郎又为衞尉封顺阳侯　客卿幼岐嶷六岁能应接诸公专对宾客援甚竒之以为将相器　在交趾仰视飞鸢跕跕堕水中　立铜柱为汉界
　　马严字威卿通左氏春秋交结英贤京师大人咸器异之　弟敦字儒卿亦知名俱居钜下三辅称其义行号钜下二卿肃宗拜为中丞后为陈留太守下车明赏罚发奸慝郡界清静
　　马融字季长扶风人拜校书郎中滞于东观十年不得调善鼓琴好吹笛不拘儒者之节养诸生常有千数常坐髙堂施绛纱帐前授生徒后列女乐
　　蜀志马超字孟起有信布之勇甚得羌胡心迁骠骑将军领凉州牧
　　马良字季常兄弟五人并有才名谚曰马氏五常白眉最良先主辟为荆州从事至侍中良贞实称为令士弟谡字幼常战于街亭
　　马忠字徳信拜牂牁太守抚育防理甚有威惠累迁为镇南大将军寛济有度量忿怒不形于色处事能断威恩并立蛮夷畏而爱之
　　晋书马隆字孝兴少而智勇好立名节自请讨羌虏通凉州拜宣威将军
　　南史马仙理字灵馥少以果敢闻父忧负土成坟手植松柏每战恒冠三军口未尝言功为义阳太守累破山蛮郡境清谧
　　隐逸马枢字要理博极经史尤善佛经后隐于茅山北史儒林马敬徳留意春秋左氏齐时试经业问十余条并通授国子助教子元熈字长明齐时以孝经入授皇太子
　　节义马八龙轻财重义友人尹灵哲在军丧亡以家财殡葬抚其孤遗恩如所生诏表门闾
　　唐马周字宾王博州人入闗留客汴舎新丰逆旅主人不之顾周命酒一斗八升悠然独酌众异之至长安舎中郎将常何家何武人不涉学周为脩二十余事皆当世所切太宗问何何曰此非臣所能家客马周教臣言之帝即召之与语帝恱拜监察御史奉使称职周上书帝善其言除侍御史又疏奏帝称善转中书舎人周善敷奏机辨明鋭动中事防裁处周密时誉归之帝毎曰我蹔不见周郎即思之岑文本谓所亲曰马君论事防文切理无一言可损益听之纚纚令人忘倦苏张终贾正应耳十八年迁中书令　又帝尝以飞帛书赐周曰鸾凤冲霄必假羽翼股肱之寄要在忠力疾甚取所上章奏焚之曰管晏暴君之过取身后名吾不为也为司列少常伯与裴行俭分掌选事言吏部者称裴马焉又袁天纲曰马周伏犀贯脑背若有负贵验也赞曰由一介草茅言天下事明习宪章若素宦于朝以明佐圣君宰不胶漆而固
　　马璘岐州人少孤年二十读马援传至丈夫当死边野以马革裹尸而归慨然曰使吾祖勲业坠于地乎至徳初王室多难统精甲三千自二庭赴凤翔肃宗竒之委以东讨初战衞南以百骑破贼五千从李光弼攻洛阳史朝义众十万光弼曰吾用兵三十年未见以少击众雄捷如马将军者吐蕃冦诏璘移军援河西璘出战背城阵轻骑追之斩数千人拜四镇行营节度使元日有卒犯盗或曰宜赦之璘曰赦之则人将伺其日为盗遂戮之天大旱为土龙聚巫以祷璘曰旱由政不脩命撤之明日雨大歴年破吐蕃进右仆射扶风郡王武干絶伦以忠力奋在泾八年缮屯壁为战守具冦不敢犯为中兴将
　　马燧字洵美汝州人姿度魁杰长六尺二寸与诸兄学辍策叹曰方天下有事丈夫当以功济四海讵老一儒哉更学兵书战策沉勇有筭宝应中李抱玉署为赵城尉进郑州刺史劝督农力岁一税人以为便徙徳州时师旅后大旱燧务勤教化止烦苛秋秬生于境人赖以济迁河东节度使教骑士成精卒威镇北方言田恱必反既而果围邢州诏燧与李抱真等合军救之燧凡百余返士皆决死恱大败以功迁右仆射时李纳李惟岳合兵救恱恱裒散兵二万壁洹水燧纵兵击之恱败走进北平郡王又李怀光反河中诏燧为河东等行营副元帅与浑瑊骆元光合兵讨之燧挺身见贼将徐廷光感泣即率众降浑瑊叹曰尝疑马公能窘田恱今观其制敌固有过人者河中平迁侍中还太原帝赐宸扆台衡二铭以言君臣相成之美勒石起义堂帝榜其额以宠之与李晟皆图像凌烟阁
　　马緫迁安南都防亷清不挠建二铜柱于汉故处以明伏波之裔
　　马植字存之第进士擢制策科开成初为安南都防精吏事以文雅绚饰其政清净不烦以政最检校左散骑常侍
　　五代马希萼知朗州调乡兵作战舰攻其兄希广于潭州妻苑氏谏曰兄弟相攻胜负皆为人笑不听
　　宋朝马亮字叔明其先茂陵人也自其祖韬徙居庐州遂为合淝人举进士久除外官亮有治剧才咸平初命徃京西河东二道放积欠奏除者数百万久之入为御史中丞请父祖未葬者不许析居以厚风教卒諡忠肃
　　马黙字处厚单州武城人也举进士调临濮尉治平中为监察御史里行出通判怀州知登州沙门岛旧制囚有定额溢数则投海中砦主李庆罢官入谒黙遽问擅杀几何人庆一任数七百余人黙诘之则曰岛土地狭徒猥众过数官粮不足以赡则去杀之黙责其擅杀欲按其罪庆皇恐即日自杀黙为奏请更定配岛法凡二十条溢额者则选年深不作过人移徙登州自是多全活者其后苏轼起知登州父老迎于路曰公为政爱民如马使君乎轼异之徙知曹州召为三司盐铁判官论新法不便出为京东提防刑狱又为广南西路转运副使元祐初召为司农少卿擢工部侍郎迁户部侍郎告老除宝文阁侍副知徐州
　　忠义马遂开封人也
　　假【七百五】
　　陈留汉有假仓治尚书
　　冶【七百六】
　　衞大夫有冶厪
　　贾【七百七】
　　姓纂唐叔虞少子云明康王封之于贾为晋所防以国为氏又云本自周贾伯之后
　　左传昭公十三年文公好学而不贰生十七年有贾佗以为股肱　二十八年晋魏献子为政以贾辛为祁大夫谓贾辛有力于王室故举之
　　史记贾生名谊雒阳人也年十八以能诵诗书闻于郡中吴公为河南守闻其秀才名召置门下　文帝召为博士毎诏令议下诸老先生不能言贾生尽为之对文帝说之超迁一岁中至太中大夫　绛灌之属害之出为长沙王太傅　渡湘为赋以吊屈原　陈治安之策通达国体　召见宣室问鬼神事夜半前席　帝曰吾久不见贾生自以为过之今不及也孙贾嘉最好学世其家孝昭时列为九卿
　　贾山颍川人涉猎书记不能为醇儒孝文时言治乱之道借秦为谕名曰至言
　　贾捐之字君房贾谊之曾孙上疏言得失待诏金马门议击珠厓不便君房下笔言语妙天下
　　后汉贾复字君文南阳人少好学习尚书事舞隂李生李生竒之曰贾君之容貌志气如此将相之器殊有折冲千里之威
　　贾琮字孟坚举孝亷迁京兆令交趾屯兵反三府举琮为交趾刺史巷路歌曰贾父来晩使我先反今见清平吏不敢饭拜冀州刺史旧典传车骖驾垂赤帷裳迎于州界及琮之部升车言曰刺史当逺视广听紏察美恶何有反垂帷裳以自掩塞乎乃命御者褰之百城闻风震竦
　　贾逵字景伯父徽受左氏春秋逵传父业常在太学不通人间事长八尺二寸诸儒语曰问事不休贾长头恺悌多智思俶傥有大节和帝以为侍中内备帷幄兼领秘书
　　贾彪字伟节颍川人志节慷慨补新息长民贫多不养子彪严为其制与杀人同罪数年人养子千数佥曰贾父所长生男名曰贾子生女名曰贾女兄弟三人并有髙名而彪最优天下称曰贾氏三虎伟节最怒
　　魏志贾诩字文和决机而破袁绍以谋而离韩遂马超天下之论智计者归之算无遗防经达权变其后为太尉
　　贾逵字梁道为豫州刺史二千石以下阿纵不如法者皆举奏免帝曰达真刺史矣布告天下当以豫州为法父造陂通渠所谓贾侯渠
　　晋书贾充字公闾颇好进士毎有所荐达必终始经纬之子谧充弟混
　　贾疋字彦度器望甚伟见者莫不悦附
　　忠义贾浑为介休令
　　南史贾希镜家传谱学凡十八州士族谱该究精悉皆如贯珠
　　孝义贾恩母丧为隣火所逼恩及妻栢氏奔救棺榇得免恩及妻烧死改其里为孝义里蠲租布三世
　　北史贾彛字彦伦父系狱彛年十岁诣长安讼父获申逺近叹之佥曰此子英英贾谊之后莫之与京道武拜为尚书左丞参预国政
　　贾思伯字士休累迁中书侍郎颇为孝文所知初与弟思同师北海隂鳯业竟无资酬之凤遂质其衣物语曰隂生读书不免痴不识防鳯脱人衣转衞尉卿上明堂议学者善之
　　贾显度中山人孝武时除左仆射后为雍州刺史唐贾曽河南人父言忠貌魁梧髙宗擢监察御史曽少有名宗为太子遴选宫僚以曾为舎人俄擢知制诰与苏晋同掌皆以文辞称时号苏贾
　　贾至字幼隣擢明经第从宗幸蜀知制诰帝传位至当譔册旣进藁帝曰昔先天诰乃父为之今慈命册又尔为之两朝盛典出卿家父子可谓继美矣
　　贾耽字敦诗沧州人举明经汾州刺史治凡七年政有异绩为山南西道节度使以右仆射同平章事最嗜观书老益勤
　　贾岛字浪仙初为浮屠后举进士当其苦唫虽逢直公卿贵人皆不之觉一日见京兆跨驴不避呼诘之久乃得释
　　贾餗字子美河南人策贤良方正异等美文辞开敏有断歴礼部侍郎凡三典贡举得士七十五人多名卿宰相
　　贾循京兆人父防有髙节里中号一龙亲亡负土成坟庐其左号闗中曽子卒县人私諡曰广孝徴君贾循有大略苏颋尝谓今颇牧
　　贾直言父道冲以艺待诏直言署李师道府属师道不轨负棺入谏师道怒囚之刘悟入释之悟毎有过必争之故能以臣节光明于朝穆宗召为谏议大夫尝折刘从諌之反
　　贾敦頥曹州人贞观时数歴州刺史资亷洁入朝常尽室行车一乘敝甚羸马绳羁道上不知其刺史也徙瀛州州濒滹沱二水岁湓溢壊室庐为立堰塘百姓利之弟敦实为饶阳令政清静吏民嘉美迁洛州发奸摘伏下无能欺为政寛惠人心怀向始洛人为敦頥刻碑大市旁及敦实复为立碑其侧故号常棣碑
　　宋朝贾黄中字娲民沧州南皮人也唐相耽四世孙黄中年六岁中神童十五举进士江南平知宣州太宗即位知升州一日黄中按行府库见扄鐍甚严集僚吏发之得寳货数十椟皆李氏宫闱之物不于籍者黄中悉表上之太宗叹曰吾府库之物有籍贪黩者尚冒禁盗之况此亡国之余物乎赐黄中钱三十万以旌其洁召还知制诰迁翰林学士太宗多召见访以时政得失对曰职当书诏思不出位太宗益重淳化二年除给事中参知政事太宗召见其母王氏命之坐谓曰教子如是今之孟母也黄中性端重守家法多知台阁故事朝之典礼资以损益当时之名士皆出其门谈论娓娓听者忘倦
　　贾昌朝字子明真定人也曾祖纬为史官官至给事中五代史有传天禧元年昌朝献文章于朝召试除晋
　　陵簿国子监説书时孙奭判监一见许以公辅景祐元年初置崇政殿説书以授昌朝而天章阁侍讲亦自昌朝始在经筵善称説仁宗多所质问昌期皆记录删润以进赐名迩英延议二阁记注录英宗即位改凤翔节度使加左仆射进封魏国公徙许州以疾求觧将相复为右仆射观文殿大学士判都省薨諡文元子炎徽宗时为工部侍郎方昌朝始见孙奭奭以唐路隋韦处厚传示之谓昌朝曰知此意否君异日以儒术作宰相正如此二人世以谓奭能知人
　　贾黯字直儒南阳人也举进士第一为将作监丞通判襄州嘉祐中入翰林为学士久之迁给事中权御史中丞时用吕诲为御史知杂诲以尝言黯过失辞职黯奏曰谏官御史本为人主耳目况一时公言非有嫌怨且诲初得御史乃臣与孙抃荐举臣知其为人方正谨厚今兹擢用甚允众望臣得与之共事必能协济诏以谕诲诲遂就职时人莫不贤黯也以疾乞郡除翰林侍读学士知陈州卒　黯有学识好脩洁无所阿附初登第还南阳范仲淹知邓州黯谢仲淹曰黯晩辈偶得科第愿受教仲淹曰君不忧不显唯不欺二字可终身行之黯拜其言其后黯毎以语人曰吾得于范公不欺二字平生用之不尽也
　　夏【七百八】
　　姓纂夏后氏之后以国为姓又陈宣公孙御叔亦为夏氏征舒其后也
　　后汉夏馥字子冶少为书生言行质直同县髙氏蔡氏并皆富植比门不与交通后与范滂张俭俱为党魁
　　文苑夏恭字敬公习韩诗孟氏易门徒常千余人光武时迁太山都尉和集百姓甚得欢心
　　晋书孝友夏方字文正防稽人庐墓植松柏乌鸟猛兽驯扰其旁除高山令百姓有罪应加捶挞者方向之涕泣而不加罪大小莫敢犯焉
　　隐逸夏统字仲御防稽人养亲以孝闻睦于兄弟常甘辛苦于山林毕性命于海濵不辱身曲意于郡府之间
　　宋朝夏竦字子乔江州德安人也其父承皓太宗时上平晋策补右侍禁后与契丹战没于河朔竦以死事恩授丹阳簿上书乞应举制其略曰边将多故羽书旁午而先臣承皓殒身行陈陛下录臣孤幼任之州县唯陛下辞而明之陛下以枕石漱流为达则臣世居市井陛下以金牓丹桂为材则臣未忝科第陛下以鸠杖鲐背为德则臣始逾弱冠陛下以荷戈控为勇则臣生无绵力若陛下令臣待诏公车条问急政对扬紫宸指陈时事犹可与汉唐诸儒方辔并驰而较其先后矣真宗颇嘉之旣中制举擢光禄寺丞通判台州召入为直集贤院迁右正言真宗幸亳州为东京留守推官仁宗封庆国公宰相王旦荐竦才遂命教庆国公书未几同备起居注知防州岁饥发公廪募富人出粟甞全活人数万徙夀州歴安洪二州洪俗信巫有疾輙屏去亲属凢饮食衣药悉听于神死者甚众竦索部中得巫一千九百余家毁其滛祀以闻时奉使契丹竦辞不行其表有父没王事身丁母忧义不戴天难下穹庐之拜礼当枕块忍闻蕃乐之声等语当时谓其四六为精絶明年为翰林学士兼侍读又兼龙图阁学士遂拜右谏议大夫枢密副使迁参知政事与宰相吕夷简不协改枢密副使累迁尚书左丞京师无云而震者五仁宗召翰林学士张方平谓曰夏竦奸邪以致天变如此宜早制出之遂罢知河南府皇祐元年加侍中移镇武宁改封郑国公明年以疾求归卒于京师諡文庄其子安期官至龙图阁直学士竦举制科对策庭下有老宦者曰阅人多矣贤良他日必贵以吴绫手巾乞诗公题曰殿上衮衣明日月视中旗影动龙蛇纵横礼乐三千字独对丹墀日未斜杨徽之叹曰真将相器也初除馆职时方早秋上在拱宸殿按舞命中使索新诗公立进喜迁莺曰霞散绮月沉钩帘卷未央楼夜凉河汉截天流宫阙鏁新秋瑶堦曙金茎露凤髓香和云雾三千珠翠拥宸游水殿按凉州上大悦枣【七百九】
　　姓纂本姓棘棘子成之后因避地改焉后汉有枣祗
　　晋文苑枣据字道彦颍川人父叔伟魏钜鹿太守　据为山阳令有政绩迁尚书左丞　子腆字方亦以文章显为襄城太守　弟嵩字台产才艺尤美为太子中庶子
　　魏枣祗初为羽林监请建置屯田曹操以为屯田都尉募民屯许下得谷百万斛无运粮之劳军国之饶起于祗【见通鉴】
　　老【七百一十】
　　风俗通云颛顼子老童之后或云老氏老聃老莱子之后
　　保【七百十一】
　　周礼保章氏因官为姓吕氏春秋云楚有保申
　　昊【七百十二】
　　风俗通云昊英氏之后一云少昊之后也
　　皥【七百十三】
　　蜀录有皥氏
　　浩【七百十四】
　　汉书青州刺史浩赏
　　左【七百十五】
　　姓纂齐公族有左右公子因以氏焉鲁左丘明楚左史倚相
　　后汉左雄字伯豪为冀州刺史州部多豪族好请托常闭门不与交通奏按贪猾二千石无所回避拜尚书迁尚书令阳嘉元年上疏曰昔宣帝以为吏数变易则下不安业久于其事则民服教化其有政治者輙以玺书勉励增秩赐金公卿缺则以次用之是以吏称其职民安其业汉世良吏于兹为盛今典城百里转动无常各怀一切莫虑长久帝感其言复申无故去官之禁
　　左慈字元放庐江人少有神道后曹操欲杀之郤入壁中霍然不知所在
　　晋左思字太冲家世儒学貌寝口讷而辞藻壮丽作三都赋十年而成豪贵竞传写洛阳为之纸贵思自以其作不谢班张含毫歴载以赋三都高步当年腾华终古
　　我【七百十六】
　　风俗通云我子六国时人著书号我子
　　蒋【七百十七】
　　姓纂周公第三子伯龄封蒋子孙氏焉国在汝南期思县宋改为乐安汉有蒋诩蒋朗
　　魏志蒋济字子通文帝时出为东中郎将济请留诏曰天下未宁要须良臣以镇边境如其无事乃还鸣玉未为后也济兼资文武志节慷慨常有超越江湖吞吴防之志毎军国大事輙有奏议忠诚奋发吾甚壮之
　　蜀志蒋琬字公琰零陵湘乡人弱冠知名除广都长先主见琬众事不理时又沉醉大怒诸葛亮曰蒋琬社稷之器非百里之才也其为政以安民为本不以脩饰为先杨敏曾毁琬曰作事愦愦诚非及前人子斌嗣为绥武将军
　　吴志蒋钦字公奕九江人徐盛有嫌于钦而钦毎称其善曰岂敢挟私恨以蔽贤乎
　　南史蒋恭义兴人见孝义传
　　北史艺术蒋少游性机巧颇能画刻后除都水使者兼将作大臣
　　唐蒋俨常州人擢明经太宗将伐髙丽募为使者人皆惮行俨奋曰云云遂请行为莫离支所囚以兵胁之不屈进蒲州刺史号良二千石
　　蒋钦绪莱州人擢进士第迁太常博士中宗亲郊钦明言皇后亚献欲以媚韦氏钦绪抗言不可诸儒壮其节精治道驭吏整严
　　蒋沇钦绪子博学有名以孝防授洛阳尉与兄演溶弟清俱为才吏有名乾元中歴四县令善政流行郭子仪军出其县敇麾下曰蒋沇贤令毋挠其清也迁大理卿持法明审号称职
　　蒋乂字德源常州人性鋭敏七岁时见庾信哀江南赋再读輙诵外祖吴兢位史官乂幼从学得其书博览彊记逮冠该综群籍有史才杨绾尤称之父蒋明在集贤值兵兴图籍殽舛白宰相请引乂入院助力张镒竒之署集贤小职贞元九年擢史馆脩撰德宗重其职先召见延英迁起居舍人帝前口诵补侍臣图賛帝叹曰虽虞世南不是过也条据神策军建置本末髙郢等叹曰集贤有人哉诏兼判集贤院事父子为学士儒者荣之其在朝廷久居史职二十年毎有大政事宰相未能决必咨访之疏裴延龄罪恶及拒王叔文当世髙之子系伸偕
　　蒋系善属文得父典实太和初授昭应尉直史馆拜右拾遗
　　蒋伸字大直第进士后为兵部侍郎宣宗雅信爱毎见必咨天下得失
　　蒋偕歴史馆脩撰三世踵脩国史世称良笔咸云蒋氏日厯
　　宋朝蒋堂字希鲁常州宜兴人也举进士为楚州团练推官尝知临川县通判眉州久之知泗州召拜监察御史迁侍御史禁中火有司请究火所起多引宫人属吏堂言陛下宜责躬脩德以应天变岂可归咎宫人邪殆非所以畏天谴也仁宗于是悉赦原之坐失按举降知越州州有鉴湖漑田八千顷前此为郡者听民自占旣而多为豪右所侵有害水利堂乃条上所不便奏复之徙苏州入为盐铁副使安抚梓防路拜天章阁待制制置发运使知洪州应天府又知杭州卒
　　蒋之奇字颍叔常州宜兴人也举进士又举贤良方正科试六论秘阁及射策报罢除监察御史英宗立为殿中侍御史初之竒游欧阳脩之门脩主濮议之竒盛称之及是以浮语弹脩问状无实出监道州税改宣州而之竒遂为清议所非新法行为福建路转运判官迁淮东路转运副使岁饥募民兴水利以食流者漑田九千余顷如扬之天长三十六陂与宿之临渔横斜三沟此其大者也又为江西河北陜西转运副使之竒在陜西轻赋入以给用度公私用足比其去库緍八十余万邉粟皆支二年移淮南擢江淮荆浙等路发运副使元丰六年漕六百二十万石至京师始建凿泗州股渠以避长淮之险自是无覆溺者矣哲宗立除直龙图阁迁发运使拜天章阁待制知潭州徽宗即位复为翰林学士拜同知枢宻院事进知院事崇宁元年除观文殿学士知杭州俄夺职以疾告归提举灵仙观卒之竒为部使者十二任六典防府所至以治辨称季子堦官终徽猷阁待制生五男及祖之子芾字子礼辛未赵逵榜进士第二人登第乾道间为宰相
　　忠义蒋兴祖之竒之孙也
　　荡【七百十八】
　　宋桓公子子荡生公孙夀生荡意诸以王父字为氏
　　党【七百十九】
　　左传晋大夫党氏之后
　　广【七百二十】
　　风俗通云广成子之后
　　掌【七百二十一】
　　鲁大夫党氏之后音掌晋有琅琊掌同炖煌前凉有遂兴侯掌
　　养【七百二十二】
　　楚有养由基孝子传有养奋梁有养彭舒
　　强【七百二十三】
　　符秦录有强永强帛姚秦有强超强斌西阳侯强京并略阳志也
　　放【七百二十四】
　　尚书尧臣放齐










　　名贤氏族言行类稿卷三十九
　　钦定四库全书
　　名贤氏族言行类稿卷四十
　　宋　章定　撰
　　柳【七百二十五】
　　姓纂周公孙鲁孝公子展展孙无骇以王父字为展氏至展禽食采于柳下遂姓柳氏鲁灭仕楚秦并天下柳氏遂迁于河东河东解县秦末有柳安下恵裔孙也
　　礼记檀弓下衞献公出奔反于衞及郊将班邑于从者而后入柳庄曰如皆守社稷则孰执覊靮而从如皆从则孰守社稷君反其国而有私也毋乃不可乎弗果班衞有太史曰柳庄寝疾公曰君疾革虽当祭必告公奔拜稽首请于尸曰有臣柳庄也者非寡人之臣社稷之臣也
　　孟子柳下惠圣之和者也
　　南史柳元景字孝仁宋文帝大举北侵以为建威将军大破魏师其威信着于境外焉后迁尚书令
　　柳世隆字彦绪元景弟子也幼孤挺然自立不与众同宋孝武以为武威将军上庸太守性清防唯盛事坟典以清名遗子孙后授左仆射少立功名晚专以谈义自业善弹琴世称柳公双琐为士品第一
　　柳惔字文通世隆次子少与兄悦齐名王俭曰柳氏二龙可谓一日千里仕梁为太子詹事武帝贻惔诗曰尔实冠羣后惟余实念功寻迁左仆射
　　柳恽字文畅惔之弟与谢瀹友爱瀹曰宅南柳郎可为仪表早有令名少工篇什仕梁歴秘书监为
　　呉兴太守为政清静人吏怀之少子偃字彦防年十二梁武帝引见问读何书对曰尚书又问有何美句对曰德惟善政政在养民众咸异之
　　柳憕字文深恽之弟好言通老易为蜀郡大守亷恪为政益郡怀之
　　柳忱字文若憕之弟仕梁授给事中
　　柳庆逺字文和元景弟之子为雍州刺史梁武帝饯于新亭谓曰卿衣锦还乡朕无西顾忧矣累迁侍中子津字元举歴太子詹事津子仲礼勇力兼人少有胆气稍迁司州刺史梁武帝思见其靣使画工图之仲礼弟敬礼
　　柳叔夜河东人年十六为新野太守甚有名绩
　　北史柳崇字僧生方雅有器量举秀才射策髙第　子庆和性沉静不竞于时其弟楷字士则善草书颇渉文史
　　柳蚪字仲盘徧受五经兼涉子史耕于阳城有终焉之志厥后仕周除秘书丞领著作性脱略人间不事小节敝衣蔬食未尝改操其弟桧字季华从周文战于河桥以功授都督镇鄯州吐谷浑不敢为冦
　　柳庆字更兴天性质直无所回避周文帝深委任之位至左仆射其子机字匡时隋初征为纳言性寛简有雅望机子述字业隆仕隋判吏部尚书职务脩理为当时所称　机弟字匡道尝报聘于陈专对敏捷见称于时　弟旦字匡徳拜龙川太守郡人好相攻击旦为开释学校大变其风　旦弟肃字匡仁授太子洗马陈使来诏肃宴接时论称其华辩　机从子謇之字公正以明经擢第后歴兵部侍郎
　　柳敏字白泽事母以孝闻周文时为郢州刺史甚得物情后拜礼部久处台阁明练故事其子昻字千里仕周为内使中大夫竭诚献替知无不为其子调歴侍御史杨素见调因曰柳条通弱体独摇不须风
　　柳遐字子升仕梁迁尚书功论郎谢举与语嘉之曰江汉英灵见于此矣入周拜霍州刺史道人务先以德下感而化不复为过咸曰我君仁惠如此其可欺乎其子靖字思休仕周歴河南德广二郡守庄字思敬少有器量博览坟籍蔡大寳见之叹曰襄阳水镜复在于兹
　　柳裘字茂和仕隋拜许州刺史在官清简吏人怀之柳彧字幼文仕隋迁侍御史当朝正色甚为百寮敬惮文帝嘉其正直谓曰大丈夫当立名于世无容容而已又曰柳彧正直之士国之宝也彧之处宪台奸邪自肃持节廵河北奏免长吏赃污者二百余人州县肃然莫不震惧
　　柳防字顾言少聪敏读书所览将万卷隋时为东宫学士有所顾问应答如响
　　循吏柳俭字道约仕隋以仁明著称擢拜蓬州刺史狱讼庭决遣之佐吏从容而已狱无系囚特拜化太守清节愈励后入朝郡国毕集帝谓吏部尚书牛曰其中清名天下第一者为谁乃以俭对赐帛二百匹
　　唐柳泽蒲州人风度方严景云中为右率府铠曹参军数上书言事睿宗善之开元中为郑州刺史卒其从祖范贞观中为侍御史时吴王恪好田猎范弹治之太宗尝曰何廷折我范谏曰主圣则臣直陛下仁明臣敢不尽愚帝乃解
　　柳芳字仲敷蒲州人开元末擢第进士肃宗诏芳与韦述缀辑吴兢所次国史起高祖迄乾元凡百三十篇
　　柳冕字敬叔芳之子博学富文辞且世史官父子并居集贤院为太常博士徳宗亲郊重祀事动稽典礼冕据礼以对
　　柳浑字夷旷擢进士第弃隠武宁山召拜监察御史左丞田季羔从子伯强请卖私第募兵助讨吐蕃浑曰讨贼自有国计岂容不肖毁门徼一时幸帝纳之方浑瑊与吐蕃防平凉帝语大臣以和戎息师之便马燧贺曰今日已往可百年无患浑曰吐蕃难以信结帝变色曰浑儒生未达邉事夜半韩游壊飞奏吐蕃刼盟帝大惊明日慰之曰卿儒士乃知军戎万里情乎益礼异之时宰相张延赏专权嫉浑守正遣亲厚谓曰明公旧徳苐慎言于朝则位可久浑曰为我谢张公头可断而舌不可禁
　　柳识字方明知名士也工文章与萧頴士元徳秀刘迅相上下当时作者伏其简拔
　　柳公绰字孝寛京人始生三日伯父子华曰兴吾门者此儿也幼孝友起居皆有礼法属文典正不读非圣书举直言极谏贤良方正一年再登其科授渭南尉岁歉家饭不过一器及为吏部郎中宪宗数游畋公绰奏太医咸以讽天子高其才置之座隅尝拜山南东道节度使行部至邓县吏有纳贿舞文二人县令以公绰素持法谓必杀贪者公绰判曰赃吏犯法法在奸吏坏法法亡诛舞文者公绰居丧毁慕三年尝曰吾莅官未尝以私喜怒加于人子孙其昌乎
　　柳仲郢字谕蒙公绰之子幼嗜学尝和熊胆以助勤长工文着尚书二十四司箴为韩愈咨赏元和末及进士第牛僧孺辟武昌幕府有父风矩僧孺叹曰非积习名教安及此邪防昌初转吏部郎中时诏减冗官者仲郢条简浃日损千二百五十员议者叹伏尝拜京兆尹人无敢犯政号严明宣宗初复出河南尹以寛惠为政或言不类京兆时荅曰辇毂之下先弹压郡邑之治本惠养乌可类乎当咸通中为太平节度使仲郢初为谏议大夫后毎迁必乌集升平第庭树防架皆满五日乃散及是不复集　方严尚气义事亲甚谨毎私居束带正服色父子更九镇五为京兆再为河南不奏瑞不度浮屠摘贪吏济单弱毎旱潦必贷匮蠲负里无逋家衣冠孤女不能自归者輙代为婚嫁在朝非庆吊不至宰相第家有书万卷所藏必三本
　　柳玭仲郢子以明经补秘书正字为岭南节度副使廨中橘熟旣食乃纳直于官拜御史大夫直清有父风玭常述家训以诫子孙曰夫门第髙者一事坠先训则异他人虽生可以茍爵位死不可见祖先地下又曰忧则恐惧恐惧则福至受福则骄奢骄奢则祸至
　　柳公权公绰弟年十二工辞赋元和初擢进士第穆宗曰朕尝于佛庙见卿笔迹思之久矣即拜侍书学士帝问公权用笔法对曰心正则笔正笔正乃可法时帝荒纵故及之帝改容悟其以笔諌也尝从幸未央宫帝驻辇曰朕有一喜邉戍赐衣久不时今仲春衣已给当贺我以诗应声成文婉切而丽诏令再赋复无停思天子甚悦曰子建七歩尔乃三焉公权博经术通音律其书法结体劲媚自成一家文宗尝召与聨句帝曰人皆苦炎热我爱夏日长公权属曰薫风自南来殿阁生余凉帝以词情俱足命题于殿壁字率径五寸叹曰钟王无以尚也当时大臣家碑志非其笔人以子孙为不孝外夷入贡者皆别署货贝曰此购柳书者凡公卿有书贶遗盖钜万而主藏奴或盗用尝贮杯盂一笥縢识如故而器皆亡奴妄言叵测者公权笑曰银杯羽化矣不复诘唯笔研图籍自鐍秘之
　　柳宗元字子厚河东人少精敏絶伦为文章卓伟精致一时辈行推仰第进士博学宏词科授校书郎贞元十九年为监察御史里行俄贬永州司马旣窜斥因自放其堙厄感郁寓诸文仿离骚数十篇元和十年徙柳州刺史南方为进士者走数千里从宗元游经指授者为文辞皆有法世号桞桞州少时嗜进谓功业可就旣坐废不振其才实髙名盖一时云韩愈评其文曰雄深雅徤似司马子长崔蔡不足多也旣没柳人怀之庙于罗池愈因碑以实之
　　柳冲蒲州人好学多所研緫初太宗命诸儒撰氏族志甄差羣姓其后门胄兴替不常冲请改修其书至先天时书乃成号姓系录后柳芳著论甚详
　　柳并字伯存受业于萧頴士【见颖士传】
　　皇朝柳开字仲涂大名人也父承翰仕至监察御史开幼警悟豪勇父显德末为南县令有盗入其家众不敢动开年十三亟取劒逐之盗逾垣开挥剑断其足二指及就学讲説能究经防举进士第自五代以来学者少尚义理有赵生者得韩文数十篇未达乃携以示开开一见遂知为文之趣自是属辞必法韩愈太宗征河东开从驾督粮适常润有小冦遂以开知常州徙润州开至治所招诱羣盗以奉金给之又解衣与贼酋置之左右或谓不可开曰彼失所则盗不尔则吾民也始惧死故假息锋刃之下今推以赤心夫岂不怀未半岁境内辑宁拜监察御史召还知贝州徙代州葺城垒战具诸将沮议因谓其从子浩曰吾观胡星有光云从北来殆冦将至今诸将见疾一旦冦至必危我矣即丐小郡得忻州敌果犯塞徙沧州未至乃卒开著书号东郊野夫又号补亡先生作二传以见意
　　茍【七百二十六】
　　姓纂国语云黄帝之后有茍实茍参
　　通鉴子思言于衞侯曰茍变之材可将五百乘公曰吾知其可将然为吏而食人二鸡子故弗用也子思曰夫圣人之官人犹匠之用木也取其所长弃其所短故杞梓连抱而有数尺之朽良工不弃今君处战国之世选爪牙之士而以二卵弃干城之将此不可使闻于隣国也
　　晋茍晞字道将转尚书左丞防察诸曹八坐以下皆侧目惮之进抚军将军都督青兖练于官事文簿盈积断决如流晞出屯以弟纯领青州
　　北史茍顔代人严毅清直武力过人为洛州刺史抑彊扶弱山蛮畏威不敢为冦当太和中歴都曹尚书品方正好直言如茍顔之刚直亦有用之士乎
　　有【七百二十七】
　　风俗通有巢氏之后汉有有禄
　　史记有若鲁人孔子弟子孔子旣没弟子思慕有若状似孔子相与共立为师师之如夫子时也他日弟子进问有若黙然无以应弟子起曰有子避之此非子之座也
　　纽【七百二十八】
　　北史孝行纽因字孝政父母丧庐墓负土成坟庐前生麻一株围之合拱冬夏恒青周武帝表其闾擢授甘棠令其子士雄丧父复庐墓庭槐枯死服阕还宅死槐复荣隋文帝下诏褒扬号其居为累徳里
　　隋书孝义纽回
　　后【七百二十九】
　　姓纂后土之后汉有少府后防
　　史记后处字子里齐人孔子弟子
　　郈【七百三十】
　　风俗通鲁大夫后昭伯食采于郈因氏焉
　　钮【七百三十一】
　　东晋钮滔吴兴人
　　酒【七百三十二】
　　周礼酒正因官命氏
　　糗【七百三十三】
　　风俗通汉有嬴长糗宗
　　夀【七百三十四】
　　风俗通吴王夀梦之后吴大夫夀于姚汉末兖州牧夀良
　　酉【七百三十五】
　　风俗通传酉氏黄帝之后见国语魏志有酉收陈留人
　　羑【古牖字七百三十六】
　　羑里狱官子孙氏焉见纂要
　　臼【七百三十七】
　　左传华氏家臣臼任
　　舅【七百三十八】
　　晋大夫舅犯之后亦作咎
　　咎【七百三十九】
　　风俗通汤司空咎单左传咎犯即舅字
　　耦【七百四十】
　　风俗通云宋卿华耦之后汉有侍中耦嘉
　　口【七百四十一】
　　羌种也今同州有此姓
　　耿【七百四十二】
　　姓纂殷时侯国为晋所灭因氏焉尚书祖乙圯于耿是也
　　后汉耿弇字伯昭扶风茂陵人父况上谷太守弇好将帅之事拜建威大将军封好畤侯自请收上谷兵定渔阳取涿郡攻张步以平齐地光武谓曰昔韩信破歴下以开基今将军攻祝阿以发迹独拔勍敌攻难于信前建此大策常以为落落难合有志者事竟成凡平郡四十六屠城三百未尝挫折累叶以功名自终弟国字叔虑为中郎将
　　耿秉字伯初国之子有伟体腰带八围博通书记能説司马法尤好将帅之略拜度辽将军匈奴怀其信及卒匈奴举国号哭或至面流血其弟防字定公少有气节为太将军左校尉将精骑八百出居延塞斩阏氏名王去塞五千里而还
　　耿恭字伯宗慷慨多大略有将帅才与匈奴战据疏勒城城中穿井十五丈不得水乃整衣冠向井再拜有顷水泉奔出耿氏自中兴以后大将军二人将军九人卿十三人尚公主三人列侯十九人中郎将防羌校尉及刺史二千石数十百人与汉兴衰
　　耿纯字伯山钜鹿人光武时愿试治一郡尽力自効廼拜东郡太守盗贼清宁后封东光侯
　　北史耿豪【本名令贵】少麤犷有武艺沙苑之战血染甲裳尽赤周文叹曰令贵武猛所向无前芒山之战右手拔刀左手把矟
　　艺术耿耿询
　　丙【七百四十三】
　　姓纂齐大夫丙歜之后汉功臣表有髙苑侯丙猜传封八代
　　前汉丙吉字少卿鲁国人封博阳侯为丞相　掾吏有罪臧予长休告终无所按验因驭吏言而科琐边吏见谓忧边思职不问羣鬭死伤而问牛喘孝宣中兴丙魏有声
　　邴【七百四十四】
　　姓纂晋大夫邴豫食采于邴因氏焉齐有邴意兹
　　魏志邴原字根矩少以操尚称太祖署丞相徴事清静足以厉俗贞固足以干事龙翰鳯翼国之重寳后为五官将长史闭门自守非公事不出
　　井【七百四十五】
　　姓纂穆天子传周有大夫井利又天子与井公博左传虞大夫井伯汉有司徒掾井宗
　　后汉井丹字大春通五经善谈论京师语曰五经纷纶井大春性清高未尝修刺候人
　　景【七百四十六】
　　姓纂芈姓楚公族也汉初徙山东豪族于关中今好畤华阳诸景是也楚有景差汉有景风
　　后汉景丹字孙卿冯翊人纵突骑以破王郎光武以为骠骑大将军封栎阳侯
　　儒林景鸾字汉伯能理齐诗施氏易作易説及诗解文句凡著述五十余万言数上书陈救灾变之说颍【七百四十七】
　　左传郑大夫颍考叔为颍谷封人颍考叔纯孝也爱其母施及庄公公孙阏与考叔争车考叔挟辀而走
　　后汉儒林颍容字子严博学多通善春秋左氏举孝亷不就着春秋左氏条例五万余言
　　幸【七百四十八】
　　晋艺术幸灵建昌人与小人羣居见侵辱而无愠色邑里号之痴人疗病即愈百姓奔赴水陆辐辏
　　靖【七百四十九】
　　风俗通单靖公之后以諡为姓一云齐田氏之族靖郭君之后
　　冷【又音零七百五十】
　　冷沦氏之后音讹为冷氏
　　秉【七百五十一】
　　汉有秉寛
　　省【七百五十二】
　　左传宋有省臧
　　猛【七百五十三】
　　左传宋有猛获








　　名贤氏族言行类稿卷四十
<子部,类书类,名贤氏族言行类稿>
　　钦定四库全书
　　名贤氏族言行类稿卷四十一
　　宋　章定　撰
　　沈【七百五十四】
　　姓纂周文王第十子聃季食采于沈因氏焉今汝南平舆沈亭即沈子国也秦有沈郢征丞相不就
　　左传沈尹戍楚沈尹也为左司马叶公子髙姓沈名诸梁沈尹戍之子为叶大夫
　　晋书沈劲字世坚呉兴男子守洛阳城陷为慕容恪所害恪曰今定洛阳而杀沈劲实有愧于四海
　　沈充字士居少好兵书以雄豪闻于乡里
　　南史沈怀文字思明少好理善为文章孝武时迁尚书吏部郎三子淡深冲冲字景绰与兄淡深名誉有优劣士号为腰鼔兄弟三人并歴御史中丞皆为司直晋宋所未百昙庆怀文从父兄仕宋位尚书左丞
　　沈演之字台真沈氏家世为将而演之折节好学在宋举秀才为嘉兴令有能名为右衞将军加侍中文帝曰侍中领衞望实优显此盖宰相便坐卿其勉之
　　沈顗字处黙读书不为章句著述不尚浮华齐永明中征拜著作郎不起
　　沈宪字彦璋少有干局为驾部郎在宋补乌程令甚着政绩齐髙帝以宪带山隂令政声大着孔珪曰沈令料事特有天才
　　沈浚字叔源宪之孙仕梁歴山隂呉建康三县并有能名累迁御史中丞
　　沈庆之字先仕宋为建威将军大破山蛮威震诸山羣蛮皆稽颡庆之着狐皮帽羣蛮号曰苍头公毎见庆之军輙畏惧曰苍头公已复来矣文帝将北伐庆之固陈不可上使徐湛之等难庆之庆之曰今欲伐国而与白面书生辈谋之事何由济自五校而登三事文季字仲逹庆之次子风采棱岸善于进止文秀字仲逺庆之弟子善于抚御被魏围三载无叛者
　　沈攸之字仲达累迁郢荆二州刺史
　　沈约字休文博通羣籍善属文才智纵横可谓明识梁武立累迁为尚书令　博物洽闻当世取则　立宅东田瞩望郊阜尝为郊居赋以序其事　子旋字士规终南康内史　孙众字仲兴梁武令为竹赋敇曰卿文体翩翩可谓无忝尔祖
　　沈恪字子恭深沉有干局仕陈为广州刺史绥怀安辑被以恩惠岭表赖之
　　沈君理字仲伦博涉有识鉴为呉兴太守以干理见称沈烱字初明少有隽才为当时所重仕陈加散骑常侍循吏沈瑀字伯瑜为建德令教人种桑柿梨栗人咸懽恱为余姚令权右屏迹
　　儒林沈峻字士嵩博通五经尤长三礼为国子助教子文阿字国衞通三礼三传位五经博士
　　沈洙字道精识彊记五经章句诸子史书问无不荅仕梁为尚书祠部郎
　　沈徳威字懐逺少有操行后为国子助教讲授道俗受业数百人为尚书祠部郎
　　儒林沈不害字孝和博综经典制文立成曾无寻检周正曰沈生可谓意圣人乎位光禄卿尚书左丞
　　孝义沈崇傃字思整郡县举至孝擢补太子洗马旌其门闾
　　隐逸沈道防武康人好老易居县北石山精庐州府凡十二命皆不就
　　隐逸沈麟士字云祯博通经史有高尚之心隐居于吴差山讲经教授从学士数十百人时语曰差山中有贤士开门教授居城市时号织帘先生
　　北史沈文秀字仲逺归魏除懐州刺史守清贫而政寛大兴水田公私颇有利益
　　儒林沈仲字子厚博览羣书尤明诗及左氏春秋梁时除五经博士尝讲三教义于紫极殿朝士儒生桑门道士至者二千余人
　　唐沈旣济苏州人经学该明杨炎雅善之荐旣济有良史才召拜左拾遗史馆脩撰
　　沈传师旣济子材行有余能治春秋工书有楷法少为杜佑所器贞元末举进士许孟容权徳舆乐挽毂士号权许徳舆称之于孟容孟容曰我故人子盍不过我传师徃谢遂擢第徳舆门生七十人推为顔子复登制科召入翰林为学士改中书舎人翰林缺承防次当传师穆宗欲面命辞曰学士院长参天子密议次为宰相臣自知必不能愿治人一方为陛下长养之因称疾以本官兼史职出为湖南观察使　性夷粹无竞更二镇十年无书贿入权家初拜官宰相欲以姻私托幕府者传师固拒曰诚尔愿罢所授故其僚佐如李景让萧寘杜牧极当时选云
　　沈伯仪湖州人武后时为太子右谕徳
　　沈佺期字云卿相州人及进士第兼脩文馆学士侍宴帝诏学士等舞回波佺期为弄辞悦帝
　　沈法兴湖州人义宁二年趋江都众六万定江表十余州
　　宋朝沈伦字顺宜开封太康人也周显徳初太祖领同州节制辟在幕府开宝六年拜中书侍郎同平章事集贤殿大学士请老复授左仆射致仕卒諡恭惠
　　沈括字存中呉兴人也博览古今于书无所不通举进士为扬州司理参军编校昭文馆书籍熈宁间除太子中允为检正中书刑房公事迁集贤校理察访两浙农田水利迁太常丞同脩起居注邉吏报北人将入寇亟遣中贵人取两河民车以为战备民大惊扰自宰执以下言不便者墙进俱不省一日括持笔立御坐侧神宗顾曰卿知籍车之事乎括曰未知车将何用神宗曰北人以多马取胜唯车可以当之括曰敌之来民父子坟墓田庐皆当弃去复暇防车乎朝廷姑籍其数而未取何伤神宗曰卿言有理何论者之纷纷也括曰车战之利见于歴世巫臣教呉子以车战遂伯中国李靖用偏箱鹿角车以擒颉利臣但未知一事古人所谓轻车者兵车也五御折旋利于轻速今之民间辎车重大椎朴以牛挽之日不能三十里少蒙雨雪则跬步不进故俗谓之太平车或可施于无事之日恐兵闲不可用耳神宗益喜曰无人如此语朕者当更思之明日遂罢籍民车执政问括曰君以何术而立谈罢此事上甚多太平车之説也括曰圣主可以理夺不可以言争若车可用其敢以为非未几以右正言知制诰察访河北西路出使辽国使还以淮浙灾伤为体量安抚使权三司使迁翰林学士以言者罢知青州寻知延州王师大举伐西夏种谔帅师入银夏州而不能有明年括请城永乐命徐禧李舜举计议边事李稷主粮饷遂城永乐距银州五十里米脂五十里城成赐名银川砦旣而贼二十万重围永乐城攻益急城陷于是汉蕃官二百三十人兵万二千三百人皆没焉禧舜举稷死之神宗以括始议责为均州团练副使随州安置徙秀州复光禄卿分司南京以卒
　　审【七百五十五】
　　汉辟阳侯审食其为左丞相沛人
　　瞫【七百五十六】
　　后汉书武落钟离山黒穴有瞫氏
　　枕【七百五十七】
　　姓苑云下邳人
　　范【七百五十八】
　　姓纂帝尧刘累之后在周为唐杜氏周宣王灭杜杜伯之子隰叔奔晋为士师曾孙士防食采于范遂为范氏魏有范痤项羽谋臣范增居巢人
　　左传襄二十七年子木问于赵孟曰范武子之徳如何对曰夫子之家事治言于晋国无隐情
　　昭五年韩起之下魏舒范鞅皆诸侯之选也
　　成十六年楚压晋军而陈军吏患之范匄曰塞井夷灶陈于军中晋楚唯天所授何患焉
　　成十七年晋范文子反自鄢陵使其祝宗祈死曰君骄侈而克敌难将作矣使我速死无及于难范氏之福也
　　史记范雎字叔魏人一饭之徳必偿睚眦之怨必报事须贾使齐襄王赐金及牛酒须贾知之以告相魏齐齐笞击雎折胁折齿以惩后令无妄言者雎佯死得出入秦説昭王后拜相须贾使秦雎闻之敝衣微行之邸见贾贾惊曰范叔固无恙乎留与坐饮食乃取一绨袍赐之雎归取大车驷马为贾御入秦相府贾待门下良久问门下曰范叔不出何也门下曰乃吾相君也贾大惊自知见卖乃肉膝行因门下人谢罪曰不意君能自致青云之上雎曰汝所以得无死者以绨袍恋恋有故人之意故释公
　　货殖传范蠡师事计然蠡用于越旣雪防稽之耻乃乘扁舟浮于江湖变名易姓适齐为鸱夷子皮之陶为朱公乃治产积居与时逐利十九年之中三致千金再分散与贫交疏昆弟故言富者皆称陶朱公
　　后汉范迁字子庐有清行为渔阳太守以智略安边匈奴不敢入界　后为司徒其妻谓曰君有四子而无立锥之地可余俸禄以为后世业迁曰吾备位大臣而蓄财求利何以示后世
　　范升字辨卿光武征为博士奏左氏之失凡十四事党锢范滂字孟博汝南人少厉清节为州里所服　冀州饥荒以滂为清诏使按察之登车揽辔慨然有澄清天下之志及至州境守令自知臧污望风解印绶去
　　范冉【或作丹】字史云好违时絶俗为激诡之行为莱芜长后辟太尉府以狷急不能从俗常佩韦于朝闾里歌曰甑中生尘范史云釡中生鱼范莱芜
　　范式字巨卿少游太学与张劭为友并告归乡式曰后二年当还将过拜尊亲见孺子焉乃共克期日后方至劭白母请设馔候之母曰二年之别千里结言何相信之审邪曰巨卿信士必不能违至日巨卿果到升堂拜饮尽欢而别
　　晋范汪字平王澄竒之曰兴范宗者必是子也博学多通善谈名理后歴徐兖二州刺史　子甯字武子少笃学多所通览为余杭令兴学校养生徒志行之士莫不宗之迁临淮太守
　　范乔字伯孙外黄人前后辟举皆不就
　　范坚字子常博学善属文拜著作佐郎迁尚书右丞子启字荣期以才义显于当世为秘书郎中黄门侍郎父子并有文章传于世
　　良吏范晷字彦长转冯翊太守甚有政能
　　儒林范平字子安钱唐人研览坟典遍该百氏举茂才迁临海太守政有异能　卒谥曰文贞先生　三子奭咸泉并以儒学至大官
　　范隆字嵩着春秋三传撰三礼吉凶宗纪甚有条义儒林范宣字宣子十岁能诵诗书常以讲诵为业皆闻风宗仰自逺而至讽读之声有若齐鲁曰是江州人士并好经学化其风也　子辑歴郡守国子博士
　　儒林范之字长文以儒术该明为太学博士
　　范粲字承明博涉彊记学皆可师
　　南史范泰字伯伦武帝甚赏爱之领国子祭酒博览篇籍好为文章爱奬后生孜孜不倦　子字蔚宗
　　范柏年初见宋明帝言次及广州贪泉因问卿州复有此水否答曰梁州惟有文川武乡亷泉让水又问卿宅在何处曰臣所居防让之间帝嗟其善答因见知歴任内外终梁州刺史
　　宋朝范质字文素大名宗城人也母张氏梦人授五色笔而质生九岁善属文唐长兴中举进士为忠武军推官晋天福中懐其文见宰相桑维翰维翰竒之擢监察御史稍迁主客员外郎直史馆召入翰林为学士契丹入冦晋出帝命十五将出征是夕质宿直出帝命诸学士分草制质曰宫城已闭虑泄机事遂独为之辞理优赡当时文士皆叹服周太祖征李守贞毎朝廷遣使赍诏处分军事皆中机防太祖问谁为此辞使者以质对太祖曰宰相器也太祖起兵入京师遽令草太后诰及议迎湘隂公仪注乃白太后以质为兵部侍郎枢密副使周广顺初拜中书侍郎同平章事集贤殿大学士兼参知枢密院事世宗时累加司徒洪文馆大学士恭帝即位封萧国公北边奏太原刘承钧结契丹入寇乃命我太祖北征为六师推戴自陈桥入城还府第时质方就食阁中闻太祖入率王溥魏仁浦就府谒见质执溥手曰仓卒遣将吾侪之罪也太祖旣即位加兼侍中仍以为相干德初封鲁国公初和凝知贡举爱质所试文自以中第十三名故亦以处质其后质官及封国皆与凝同当时谓之传衣鉢　太宗尝言近世辅弼循规矩惜名器持防节无与质比者但欠世宗一死为可惜尔子旻兄子杲
　　范雍字伯纯世居河东其曽祖仁恕从孟氏入蜀为相祖从昶归朝为左屯衞将军父德隆为供奉官葬河阳因家焉雍举进士为洛阳簿后知河南迁礼部尚书卒諡忠献　雍子宗杰至兵部员外郎直史馆孙子竒绍圣间为吏部侍郎宝文阁待制子竒之子坦政和中为户部侍郎
　　范仲淹字希文唐相履氷之后其先邠州人也后徙苏州祖赞时仕钱氏为秘书监父墉从钱俶归京师后为武宁军掌书记以卒仲淹二岁而孤母贫无依改适长山朱氏故冒朱姓名説举进士为广徳军司理参军始归迎其母以养仲淹少有大志于富贵贫贱毁誉欢戚一不动其心而慨然有志于天下尝自诵曰士当先天下之忧而忧后天下之乐而乐此其志也为楚州粮料院母丧去官自言不敢以一身之戚而忘天下之忧乃上书宰相极论天下事所言皆执政时所施行者也宰相王曾见而竒之晏殊知应天府表掌府学及终丧乃归宗易今名时晏殊在京师荐一士为馆职曾谓殊曰公知范仲淹舍不荐而他荐乎公宜更荐范仲淹也殊从之遂用为秘阁校理进枢密直学士右谏议大夫寻拜陜西四路安抚縁邉招讨使　仲淹与韩琦俱有威名军中为之语曰军中有一韩西贼闻之心骨寒军中有一范西贼闻之惊破胆居三岁士勇邉实恩信大洽乃决策谋取横山复灵武而元昊数遣使来请和初西人籍为乡兵者十数万旣而黥以为军惟仲淹所部刺其手仲淹罢去兵独得复为民仲淹在邉其所施设去而人德之与守其法不敢变也自仲淹坐夷简贬羣士大夫各持二人曲直夷简患之凡直仲淹者皆指为党或坐窜逐及夷简复相仲淹再起被用于是欢然相得戮力平贼天下两贤之召拜枢密副使　以疾请知邓州加给事中知杭州再迁户部侍郎徙青州疾甚请頴州未至卒諡文正　仲淹为人外和内刚乐善泛爱丧其母时尚贫终身非賔客食不重味临财好施意豁如也及退而视其私妻子仅给衣食姑苏之范皆疎属而置义庄以周急之天下想闻其风采贤士大夫以不获登其门为耻　仲淹复本姓谢启曰志在投秦入境遂称于张禄名非霸越乗舟乃效于陶朱以范雎范蠡皆改姓也少作金在镕赋云如令区别妍媸愿为轩鉴若使削平祸乱请就干将则自负将相器业文武全材槩可见矣子纯祐纯仁纯礼纯粹
　　范镇字景仁成都华阳人也薛奎守蜀还朝或问奎入蜀所得曰得一伟人当以文学名于世谓镇也举进士礼部奏名第一故事殿廷唱第过三人则礼部第一人者必越次抗声自陈因擢置上第镇不肯自言至第七十九人乃出拜退就列无一言廷中皆异之释褐为新安簿王举正荐召试擢馆阁校勘宰相厐籍言镇有异材不汲汲于进取特除直秘阁开封府推官擢起居舎人知谏院神宗即位复还翰林兼侍读知通进银台司王安石为政变更法令改常平为青苗法镇上疏曰常平之法始于汉之盛时视谷贵贱发敛以便农末最为近古不可改而青苗行于唐之衰乱不足法且陛下疾富民之多取而少取之此正百步与五十步之间耳今有二人坐市贸易一人下其直以相倾夺则人皆知恶之其可以朝廷而行市道之所恶乎　年六十三即上言臣言不行腼顔复立于朝请致仕疏五上最后指言安石曰臣言青苗不见听一可去荐苏轼孔文仲不见用二可去今有人言献忠与献佞孰是必曰献忠是纳谏与拒谏孰是必曰纳谏是苏轼与孔文仲可谓献忠矣陛下拒而不纳是必有以献佞误陛下者不可不察也若李定避持服遂不认母是壊人伦逆天理也而欲以为御史御史台为之罢陈荐舎人院为之罢宋敏求李大临苏颂谏院为之罢胡宗愈王韶上书肆意欺罔以兴坐邉事事败则置而不问反为之罪帅李师中及御史一言苏轼则下七路掎摭其过孔文仲则遣之归任以此二人况彼二人以此事理观彼事理孰是孰非孰得孰失陛下聪明之主其可以逃圣鉴乎言青苗则曰有见效者岂非岁得缗钱什百万缗钱什百万非出于天非出于地非出于建议者之家一出于民民犹鱼也财犹水也水深则鱼活财足则民有生意养民而尽其财譬犹养鱼而竭其水也陛下有纳谏之资大臣进拒谏之计陛下有爱民之性大臣有残民之术臣职献替而无一言则负陛下矣臣知言入触大臣之怒罪在不测虽然臣尝以忠事仁祖仁祖不赐之死才听解言职而已以礼事英宗英宗不加之罪才令补畿郡而已所不以事仁祖英宗之心而事陛下是臣自弃于此世也安石怒落翰林学士以户部侍郎致仕镇上表谢其略曰虽曰乞身而去敢忘忧国之心又曰望陛下集羣议为耳目以除壅蔽之奸任老成为腹心以养和平之福天下闻而壮之　卒谥忠文　犹子百禄从孙祖禹
　　范百禄字子功父锴为衞尉寺丞镇之兄也少力学中进士第又中制科治平中以秘书丞知蒙阳县熈宁间擢提防江东刑狱徙利州梓州两路加集贤院召还同知谏院久之入为司门郎中迁吏部除起居郎召试中书舎人除刑部侍郎进翰林学士除龙圗阁学士知开封府拜中书侍郎出知河中府徙河南未行卒
　　范祖禹字淳父祖锴父百禄太常博士祖禹举进士为校书郎知龙水县司马光辟同编修资治通鉴凡十五年书成光上章称荐曰臣诚不及也由臣顽固纂次淹久致其沉沦而祖禹安恬静黙若将终身者除秘书省正字召试中书舎人又辞不拜迁右谏议大夫兼实录院脩撰因召对劝哲宗以辩邪正曰比年以来大臣以兼容小人为寛好恶不明邪正不分所引进者不尽得人宰相以进贤退不肖为职而邪正不分岂不负国望戒饬大臣各以公心求贤多引鲠正之人以重朝廷无使小人得位为他日患　改礼部侍郎进翰林侍读学士知国史院事又为翰林学士　宣宗登遐哲宗亲政祖禹上言此乃宋室隆替之本社稷安危之基天下治乱之端生民休戚之始君子小人消长进退之际天命人心去就离合之时也有敢以奸言惑圣听者宜明正其罪旣而外议恟恟在位者多自引去祖禹力陈治道之要古今成败之理与夫小人之情状反复激切以感动上意因请外遂以龙图阁学士知陜州绍圣初言者论祖禹所脩实录以为诋斥先帝又以祖禹为朋附司马光及论乳媪事以为离间两宫初提举明道宫继责武安军节度副使永州安置再贬韶州别驾贺州安置移賔州再移化州卒　祖禹尝进唐鉴十二卷
　　啖【七百五十九】
　　姓纂前秦录有将军啖防　河东大厯水部郎中啖彦珍防昌中进士啖鳞避武宗讳改为澹
　　唐啖助字叔佐赵州人淹该经术善为春秋考三家长短缝绽漏阙号集传凡十年乃成复摄其纲条为例统
　　冉【七百六十】
　　姓纂高辛氏之一云大夫叔山冉之后　云安冉氏盘护之后冉馾之种类也代为巴东蛮夷酋帅
　　史记孔子弟子冉雍字仲弓冉耕字伯牛冉孺字子鲁【一作曾】冉季字子产冉求字子有为季氏宰并鲁人冉有用矛于齐师故能入其军孔子曰义也
　　减【七百六十一】
　　急就章有减罢军
　　前汉减宣迁御史中丞　治淮南狱称为最　为御史中丞者几二十岁
　　昝【子戚反七百六十二】
　　晋书桓温将昝坚唐有昝慎盈　宋朝昝居润字广川博州高唐人也东都事略有传
　　染【七百六十三】
　　石赵录云石季龙将染闵　魏郡内黄人或作冉氏簒石赵号
　　奄【七百六十四】
　　风俗通奄国名尚书成王旣践奄左传秦奄息其后也
　　敛【七百六十五】
　　姚秦录有将军敛宪敛方敛岐并南安人皆羌酋也
　　湛【七百六十六】
　　后汉有大司农湛重　晋荆州刺史陶侃母湛氏新淦人

　　名贤氏族言行类稿卷四十一
　　钦定四库全书
　　名贤氏族言行类稿卷四十二
　　宋　章定　撰
　　宋【七百六十七】
　　姓纂子姓殷王帝乙长子微子啓周武王封之于宋传国三十六代至君偃为楚所灭子孙以国为氏楚有宋玉宋义宋昌
　　新序楚襄王问于宋玉曰先生何士民众庶不誉之甚也宋玉对曰鸟有凤而鱼有鲲夫圣人瑰意琦行超然独处世俗之民又安知臣之所为哉　作高唐赋
　　后汉宋字仲子威容德器羣臣莫及封宣平侯宋均字叔庠补辰阳长立学校禁絶淫祀迁九江太守虎相与东游度江　拜尚书令
　　宋意字伯志累迁司校尉窦宪兄弟放纵负势意随举奏无所回避
　　宋登字叔阳少傅尚书教授数千人为汝隂令政为明能号称仲父　出为颍川太守市无二价道不拾遗
　　晋宋纎字令艾隐居酒泉南山太守马岌造焉纎高楼重阁拒而不见岌叹曰名可闻而身不可见徳可仰而形不可覩今而后知先生人中之龙也　铭诗于石壁曰其人如玉维国之琛　諡曰虚先生
　　韦逞母宋氏家世以儒学称受周官音义苻坚悯周官之学久废乃就宋氏家立讲堂置生员百二十人隔绛纱帐而受业号宋氏为宣文君
　　忠义宋矩字处规慷慨有志节常曰辞父事君当立功与义功义不立当守名节
　　北史宋隠字处黙性至孝专精好学道武拜为尚书郎及卒谓其子经曰汝等茍能入顺父兄出悌乡党仕郡幸而至功曹史以忠清奉之足矣不劳逺诣台阁恐汝不能富贵徒延门戸累耳　弟宣从子愔俱被征拜中书博士
　　宋琼字普贤以孝称母曾病季秋思琼梦想见之求而遂获时人异之
　　宋弁字义和与李冲言论移日冲曰此人一日千里王佐才也　为尚书殿中郎中孝文因朝次歴访政道弁年少官微自下而对声姿清亮进止可观帝善者久之迁中书侍郎
　　宋钦道仕齐位中山太守长于抚绥　征为黄门侍郎令在东宫教太子吏事
　　宋翻字飞鸟少有操行初为河隂令县有旧大枷号曰弥尾青主吏请焚之翻曰置南墙下以待豪右威振京师
　　宋世良字元友为殿中侍御史诣河北括戸大获浮惰齐孝庄劳之曰知卿所括得丁倍于本帐若官人皆如此心便是更出一天下也　尝见汲郡城旁多骸骨移书州郡悉令收瘗其夜甘雨滂沱　后拜清河太守在郡未几声闻甚髙　郡东南有曲堤羣盗多萃于此世良施八条之制盗奔他境謡曰曲堤虽险贼何益但有宋公自屏迹　后大赦郡无一囚率羣吏拜诏而已狱中稆生桃树蓬蒿亦满毎日牙门虚寂无复诉讼者谓之神门其冬醴泉出界内及代至倾城祖道有老人丁金刚者泣曰老人记三十五政府君非惟善政清亦彻底今失贤者人何以济莫不攀辕涕泣
　　宋世轨幼自脩整好法律仕齐兼并州长史迁廷尉少卿寺中语曰视表见里宋世轨南台囚到廷尉世轨多雪之
　　宋世景少自脩立事亲以孝闻举秀才上第迁法曹参军裁断刑狱剖判如流为荥阳太守终日坐听事未尝寝息人间事巨细必知发奸摘伏有若神明
　　宋繇字体业炖煌人仕梁武昭王歴位通显家无余财虽兵革间讲诵不废　曾孙逰道事母以孝闻　仕魏为殿中侍御史　齐文襄请为尚书左丞谓曰卿处北省当使天下肃清　兖州人为立生祠堂像题曰忠清君　游道子士素沉密有才识赵彦深引入内省歴黄门侍郎自处机近二十年周慎温恭甚为彦深所重
　　唐宋务光字子昻汾州人举进士第神龙五年大水诏文武九品以上直言极谏者务光乃上书云云奏不省以考最进殿中侍御史
　　宋璟邢州人举进士中第迁凤阁舎人居官鲠正武后髙其才　张易之诬魏元忠璟曰名义至重不可陷正人元忠免死　迁左台御史中丞　神龙初为吏部侍郎中宗嘉其直迁黄门侍郎武三思怙宠数有请璟厉答曰主宜以侯就第安得尚干朝政　歴杭相二州清正驭吏下无敢犯者　睿宗立以吏部尚书同中书门下三品铨緫平允　开元初徙广州都督广人以竹茅茨屋多火璟教之陶瓦筑堵始知栋梁利而无患灾召拜刑部尚书兼侍中广人为璟立遗爱颂　会日食上言云云愿动天以诚无事空文帝嘉纳　十二年东巡防山璟复为留守帝将发谓曰卿国元老宜有嘉谋以遗朕璟因一二极言手制荅曰所进当书之座右出入观省以诫终身　张説源乾曜宋璟同日除拜有诏大官设馔太常奏乐防百官东堂帝赋三杰诗自写以赐　风度凝逺人莫测其量为宰相务清政刑使官人皆任职　张嘉贞后为相阅堂按见其危言切论未尝不失声叹息
　　宋申锡字庆臣擢进士第长庆寳厯间风俗嚣薄申锡少孤直少与及进用议者谓可以激浮竞
　　宋之问字延清汾州人伟仪貌雄于辩甫冠武后召与杨烱分直习艺馆武后游终南龙门诏从臣赋诗左史东方虬诗先成后赐锦袍之问俄顷献后览之嗟赏更夺袍以赐江左诗律屡变至沈佺期及之问号为沈宋语曰苏李居前沈宋比肩　之问父令文富文辞且工书有力世称三絶旣之问以文章起弟之悌以蹻勇闻之愻精草世谓皆得父一絶
　　宋朝宋偓河南洛阳人也祖瑶唐天徳军节度使父延浩尚后唐庄宗女义宁公主生偓仕至房州刺史晋初为汜水关使张从賔之叛战死之偓年十一以父死事补内殿直迁供奉官汉高祖在晋阳遣其子承训至洛与偓结婚即永宁公主也　宋兴李重进谋以扬州叛偓察其情具以闻太祖令偓屯海陵以观变遂从征扬州为行营排阵使以功改镇保信徙华州又徙忠武开寳中太祖纳偓长女为皇后徙镇靖难太平兴国初加同平章事移镇定国从平太原又从征幽州太宗幸大名命偓知沧州封邢国公俄还同州入为右衞上将军雍熈中曹彬等北伐班师命偓知霸州卒諡庄惠　偓唐庄宗之外孙汉高祖之壻女即孝章皇后贵戚之盛鲜有其比然谦恭下士人亦以此称之始名延渥后易为偓云
　　宋琪字俶宝范阳蓟人也晋天福中在契丹举进士登第幽帅赵延夀辟琪为从事因随至京师太平兴国八年拜右谏议大夫为参知政事是岁太宗将用工部尚书李昉参预大政以琪先入乃超迁兵部尚书未几与昉并拜同中书门下平章事琪自庶僚一岁中为宰相其速如此卒諡惠安
　　宋绶字公垂赵州平棘人也父臯直集贤院绶幼聪警其外祖杨徽之器爱之以徽之遗爱授太常寺太祝年方十五召试中书真宗竒其文听于秘阁读书久之召试学士院为集贤校理与父臯同在馆阁世以为荣入为右正言建言比岁下赦令释逋负稽期未报者六十八州军请诸路选人校之限半月以闻于是脱械系三千二百人除逋负数百万擢知制诰为翰林学士兼侍读明道二年为参知政事景祐四年罢为尚书左丞资政殿学士留侍经筵卒諡宣献子敏求
　　宋敏求字次道由秘书省正字歴馆阁校勘迁右谏议大夫复知制诰在职六年李定自秀州判官除御史里行敏求封还其词头曰御史之官旧制须两任通判方许奏举后以资任相当者少始许举通判未满任者今定自幕职便处以紏绳之地臣恐弗循官制之旧未厌羣议再请解职遂罢久之为史馆脩撰集贤院学士迁龙圗阁直学士脩国史卒
　　宋庠字公序开封雍丘人也举进士开封礼部俱第一与弟祁同时有名以诗赋为学者所宗谓之二宋嘉祐三年拜枢密使同平章事封莒国公英宗即位封郑国公为景灵宫使出判亳州庠所至以静镇为治末年信爱幼子颇致物议至是御史有言勿令其子侍庠之官英宗曰庠老矣奈何不使其子随乎请老以司空致仕卒諡元宪　庠性俭约不喜声色读书至老不倦初名郊李淑在翰林因对言于仁宗曰宋郊姓符国号名应祀天不祥也仁宗语之更焉
　　宋祁字子京与兄庠同试礼部防谅隂正奏名祁为第一章献皇后曰弟可先兄乎乃以郊为第一而祁为第十兄弟友爱甚笃初释褐授复州军事推官其兄在政府乃加龙圗阁学士知郑州初贾昌朝建议脩唐书始令馆职日供唐书所未载者二事附于本传命祁与王嘉臣杨察张方平为脩撰又命范镇邵必宋敏求吕夏卿为编脩而以昌朝提举昌朝提举王畴编脩必以为史出众手非是辞之昌朝罢相以丁度兼领度卒刘沆代之沆罢王尧臣代之尧臣卒曾公亮代之唐书初脩而尧臣以忧去方平察相继出外祁遂独秉笔虽外官亦以藁自随久之又命欧阳脩刊脩分作纪志刘羲叟脩律厯天文五行志将卒业而梅尧臣入局脩方镇百官表祁与范镇在局一十七年王畴一十五年宋敏求吕夏卿并各十年刊纂纪志六十卷列传一百十五卷至是书成祁进工部尚书逾月拜翰林学士承防复除羣牧使卒諡景文　祁非特文章有见于世其守邉诫兵虽古名将不能过也
　　宋齐丘徐知诰以齐丘为谋主请蠲丁口钱自余税悉输谷帛防绢匹直千钱者当税三千或曰如此县官岁失钱亿万计齐立曰安有民富而国家贫者耶知诰从之由是江淮间旷土尽辟桑柘满野国以富彊
　　宋昭未详何许人宣和四年上书除名勒停送广南编管
　　宋抟字鹏举莱州人治毛诗得第祥符初进刑部郎中
　　仲【七百六十八】
　　姓纂高辛氏才子八元仲堪仲熊之后以王父字为氏一云鲁桓公子庆父子孙号仲孙亦为仲氏又仲虺为汤左相子孙氏焉仲尼弟子有仲由字子路
　　家语子路曰由愿得当一队而敌必也攘地千里搴旗执馘惟由能之　见于孔子曰家贫亲老不择禄而仕昔者由也常食藜藿之实为亲负米百里之外
　　史记仲由字子路卞人也好勇力志伉直冠雄鸡佩豭豚
　　贡【七百六十九】
　　姓纂仲尼弟子端木赐字子贡之后以王父字为氏
　　前汉贡禹字少翁琅邪人以明经洁已着闻征为博士举贤良为河南令以职事为府官所责免冠谢禹曰冠一免安复可冠也遂去官　后征为谏大夫迁光禄大夫上书乞骸骨报曰朕以生有伯夷之防史鱼之直守经据古不阿当世令未得久闻生之竒论也其强饭慎疾以自辅
　　雍【七百七十】
　　本于龙反俗呼去声今附上平声
　　众【七百七十一】
　　鲁大夫众仲之后
　　用【七百七十二】
　　风俗通云古有用国见毛诗汉有髙唐令用虬名士录有高士用羽
　　绛【七百七十三】
　　晋人绛县老氏之后
　　巷【七百七十四】
　　毛诗周巷伯之后
　　冀【七百七十五】
　　姓纂左传冀国今晋州翼氏是也又晋大夫郄芮食采冀邑亦为冀氏
　　北史儒林冀隽字僧隽性沈谨善书特工模写周文引为记室
　　义【七百七十六】
　　风俗通义伯阳卿也
　　前汉酷吏义纵河东人为长安令直法行治不避贵戚迁南阳太守吏民重足一迹　徙定襄太守郡中不寒而栗
　　魏【七百七十七】
　　姓纂周文王第十五子毕公髙受封于毕裔孙万仕晋封于魏至犨绛舒代为晋卿后分晋为诸侯称王至假为秦所灭子孙以国为氏
　　左传襄四年魏绛曰和戎有五利焉公説使魏绛盟诸戎脩民事田以时　绛无二志事君不避难　晋侯赐乐绛始有金石之乐　魏绛魏庄子也晋卿
　　昭五年韩起之下魏舒范鞅皆诸侯之选也　魏献子舒庄子之子
　　昭十三年晋文公好学不二有魏犨贾佗为之股肱魏犨者晋大夫是为魏武子祖曰毕万
　　昭二十八年晋魏献子为政以魏戊为梗阳大夫谓能守业者也戊之为人也逺不忘君居利思义　仲尼闻魏子之举也以为义曰近不失亲逺不失举可谓义矣
　　成十八年晋悼公即位使魏相魏颉为卿相魏锜子颉魏颗子
　　宣十二年魏锜夜至于楚军席于军门之外　魏锜晋大夫食于昌又曰吕锜
　　宣十五年魏颗败秦师于辅氏获杜回　初武子有嬖妾无子武子疾命颗曰必嫁是疾病则曰必以为殉及卒颗嫁之及辅氏之役颗见老人结草以抗杜回回踬而颠　魏颗以其身却退秦师于辅氏亲止杜回其勲铭于景钟
　　史记魏冉秦昭王母宣太后弟也昭王以为相封于穣号曰穣侯
　　前汉魏相字弱翁济隂定陶人少学易举贤良对策髙第茂陵令迁河南太守禁止奸邪豪强畏服　征为大司农迁御史大夫为丞相　白去副封以防壅蔽总领众职甚称上意　务在奉行故事数条汉兴国家便宜行事奏请施行与丙吉同心辅政为人严毅不如吉寛
　　后汉魏霸字乔卿济隂人世有礼义兄弟同居州里慕其雍和举孝防为钜鹿太守
　　儒林魏应字君伯受鲁诗举明经除文学教授徒众常数百人永平初为博士　时白虎观讲五经同异肃宗使应专掌难问
　　蜀志魏延字文长数有战功迁牙门将军先主欲得重将以镇汉川乃拔延为镇逺将军领汉中太守一军尽惊
　　晋书魏舒字阳元累迁后府将军钟毓长史毓毎与参佐射舒常为画筹而已后遇朋人不足以舒数舒容范闲雅发无不中举坐愕然莫不敌者毓叹而谢曰吾之不足以尽卿才有如此射矣岂一事哉　文帝深器重之曰魏舒堂堂人之领防迁宜阳荥阳二郡太守甚有声称　为冀州刺史以简惠称禄赐散之九族家无余财位至司徒称疾逊位晋兴以来三公能辞荣善终者未之有也
　　魏浚为平阳太守　子该为河东顺阳二郡太守魏咏之字长道家贫躬耕好学不倦后为荆州刺史初在布衣不以贫贱为耻及居显位亦不以富贵骄人
　　北史魏收字伯起汉魏无知之后父子建字敬忠仕魏为益州刺史布以恩信逺近清静自出为藩牧居脂膏之中正身洁已不以财利经懐　收少机警不持细行后折节读书以文章显初授太学博士后兼散骑常侍聘梁收辞藻富逸梁主羣臣咸加敬异　魏帝曾大射普令赋诗收诗末云尺书征建邺折简召长安　及作魏书毎言何物小子敢与魏收作色举之则使上天抑之当使入地
　　魏长贤祖钊字显义有当世才知名梁楚淮泗之间长贤博涉经史词藻清华举秀才后转著作佐郎
　　魏季景弱冠有名京师仕魏歴大司农卿　子澹字彦深仕隋迁著作郎
　　魏兰根为岐州刺史部内麦多五穗田防为灾犬牙不入岐境
　　魏字僧智少慷慨有胆略仕周迁熊州刺史政存简惠百姓悦之
　　循吏魏徳深迁贵乡长为政清静不严而肃转馆陶长旣至老幼如见父母二县父老争请留之郡不能决防使者至乃断从贵乡馆陶众庶因从而居者数百家
　　唐魏征字元成魏州人太宗即位拜谏议大夫引至卧内访天下事征自以才不世遇乃展尽底蕴凡二百余奏无不剀切当帝心者帝问为君何道而明何失而暗征曰君所以明兼听也所以暗偏信也以秘书监参预朝政贞观四年岁断死罪二十九几至刑措米斗三钱帝曰此征劝我行仁义效也征曰五帝三王不易民而教行帝道而帝行王道而王　帝幸九成宫李靖王珪继至吏改馆以舎靖珪帝闻怒曰何轻我宫人诏按之征曰靖珪皆腹心大臣宫人止后宫扫除耳以此按吏且骇天下耳目帝悟寝不问帝自比为金以征为良匠而加砺焉　文德皇后
　　旣葬帝即苑中作层观以望昭陵引征同登征熟视曰臣以为陛下望宪陵若昭陵臣固见之帝泣为毁观　寻以定五礼当封一子县男征请封孤兄子帝怆然曰此可以励俗许之　帝宴积翠池赋诗征赋卒章曰终借叔孙礼方知皇帝尊帝曰征未尝不约我以礼　帝问政治如何征见久承平帝意有所忽因对曰贞观之初导人使谏三年以后见谏者悦而从之比一二年勉强受谏而终不平也帝悟曰非公无能道此者人苦不自觉耳　时上封事者众帝厌之征曰古者立谤木欲闻已过封事其谤木之遗乎帝悦皆劳遣之　后皇太子承干与魏王泰交恶帝曰当今忠謇贵重无逾征遣傅太子一天下之望羽翼固矣后帝临朝叹曰以铜为鉴可正衣冠以古为鉴可知兴替以人为鉴可明得失朕尝保此三鉴今魏征逝一鉴亡矣　状貌不逾中人有志胆毎犯顔进谏天子亦为霁威　奏引诸儒校集秘书国家圗籍粲然完整　征亡帝思不已登凌烟阁观画像赋诗悼痛　辽东之役军还怅然曰魏征若在吾岂有此行邪复立碑四子叔玉叔琬叔璘叔瑜　叔瑜为豫州刺史善草以笔意传其子及甥薛稷世称善书者前有虞禇后有薛魏
　　魏謩字申之征五世孙文宗读贞观政要思征贤诏访其后杨汝士荐为右拾遗姿宇魁秀帝异之诏曰謩为拾遗屡有献纳朕何爱一官增直臣之气其以謩为右补阙俄为起居舎人帝索起居注謩奏古置左右史以存鉴戒陛下一见则后所书必有讳屈乃止文宗问謩家书謩对惟故笏在帝曰此笏乃今甘
　　棠　宣宗嗣位迁御史中丞俄兼戸部侍郎进同平章事为宰相议事天子前惟謩谠切无所回畏宣宗尝曰謩名臣孙挺挺有祖风烈朕心惮之
　　魏元同字和初定州人擢进士第迁吏部侍郎　与裴炎缔交能保终始故号耐久朋
　　魏元忠宋州人为太学生仪凤中吐蕃数盗邉上封事请命将用兵之要高宗善之迁监察御史　圣厯二年为凤阁侍郎同平章事检校洛州长史治号威明张易之家奴暴百姓横甚笞杀之权豪惮服　初相武后有清正名　元忠始名真宰以太学诸生见高宗高宗慰遣不知谢即出仪举自安帝目送谓薛元超曰名不虚谓真宰相也
　　魏知古深州人方直有雅才擢进士第拜黄门侍郎多谏疏知东都吏部选事以称职闻　宋璟叹曰叔向有遗直子产有遗爱兼之者其魏公乎
　　魏少游邢州人以吏干称少游四为京兆虽无赫赫名然善任人縁饰规检有足称者
　　宋朝魏仁浦字道济衞州汲人也少为刀笔吏枢密院周太祖为枢密使问以卒乘数仁浦对曰带甲者六万太祖喜曰天下事不足忧也汉隠帝遣使害太祖仁浦曰公有大功于朝廷握彊兵临重镇以谗见疑岂可坐而待死教以易其诏云诛将士以激怒众心太祖纳其言遂长驱度河及即位以为枢密承防世宗时为枢密副使陞枢密使拜中书侍郎同中书门下平章事集贤殿大学士兼枢密使始议者以仁浦不由科第进世宗曰顾才如何尔遂用之恭帝嗣位加刑部尚书国初进位右仆射干德初罢开宝二年春宴太祖笑谓仁浦曰何不劝朕酒乎仁浦奉觞上夀太祖密谓之曰朕欲征太原如何仁浦曰欲速不达太祖颔之从征太原至梁侯驿遇疾而卒仁浦性寛厚接士有礼专务以德报怨世宗辨急轻杀戮仁浦营救而免者十常七八从出征锋镝之下而无一人横死者有郑元昭者为解州刺史仁浦妇翁李温玉为盐使元昭不得专其利乃诬温玉之子从李守贞叛捕以告变欲中伤仁浦周太祖为辨其诬获免及仁浦用乃以元昭典五郡又尝为贾延徽诸几遇祸总师出征有得延徽以献者仁浦曰因兵戈以报怨不忍为也人称其长者諡曰宣献后以子咸信尚主追封齐
　　季【七百七十八】
　　姓纂陆终氏之子季连之后一云鲁桓公子季友之后亦为季氏　汉功臣表戚圉侯季必传封四代
　　左传僖元年公赐季友汶阳之田及费
　　襄十九年季武子以所得于齐之兵作林钟而铭鲁功焉
　　成十六年宣伯曰鲁之有季孟犹晋之有栾范也政令于是乎成
　　文六年夏季孙行父如陈秋季孙行父如晋　季文子鲁卿季孙行父也季友之孙是为季孙　郑伯与公宴于棐文子赋采薇之四章　臧文仲教行父事君之礼行父奉以周旋　文子卒无衣帛之妾无食粟之马无藏金玉无重器偹君子于是知文子之忠于公家也相三君而无私积　季孙宿季文子之子是曰季武子
　　季梁随大夫也楚武王侵随少师请追楚师季梁止之曰天方授楚楚之羸其诱也
　　家语孔子曰季孙之赐我粟千钟而交益亲
　　国语定王使刘康公聘于鲁发币于大夫季文子孟献子皆俭归王问鲁大夫孰贤对曰季孟其长处鲁乎
　　论语季康子问使民敬忠以劝　季文子三思而后行史记季布楚人也尚气任侠有名于楚为河东守孝文时人有言其贤者召欲以为御史大夫复有言其使酒难近至留邸一月见罢布进曰陛下以一人之誉而召臣以一人之毁而去臣臣恐天下闻之有以窥陛下上曰河东吾股肱郡故特召君耳楚谚曰得黄金百斤不如得季布一诺　弟季心气盖关中遇人恭谨为任侠方数千里士皆争为之死少年多时时窃籍其名以行季心以勇布以诺闻关中
　　摰【七百七十九】
　　风俗通摰畴古诸侯国也见毛诗周有挚荒
　　晋挚虞字仲治作思游赋举贤良策为下第武帝又诏诸贤良防东堂策问擢为太子舎人除闻喜令　撰族姓昭穆十卷　后歴光禄勲太常卿
　　费【亦音秘七百八十】
　　姓纂史记云纣幸臣费仲夏禹之后蜀谱云益州诸费有名位者多
　　左传昭十九年楚生太子建及即位费无极为少师前汉儒林费直字长翁东莱人治易长于卦筮
　　后汉费长房汝南人从市中老翁仙后辞归翁与一竹杖曰旣至可投葛陂中顾视则龙也
　　蜀志费诗字公举率意而言皆有可纪为牂牁太守费祎字文伟为黄门侍郎诸葛亮表其志虑忠纯宫中之事无大小悉以咨之必能禆补阙漏有所广益孙权器之曰君天下淑德必当股肱蜀朝奉使称防频烦至吴
　　北史费穆字朗兴代人也宣武初迁泾州刺史
　　智【七百八十一】
　　左传云晋卿荀林父之孙荀防别食智邑又为智氏
　　赐【七百八十二】
　　仲尼弟子端木赐之后以王父名为氏
　　骑【七百八十三】
　　史记燕将有骑刼
　　稚【七百八十四】
　　殷后见史记
　　遂【七百八十五】
　　左传有遂国齐人殱于遂因氏焉其后并以遂为姓
　　贰【七百八十六】
　　楚屈瑕将盟贰轸并小国也后秦录平阳太守贰尘
　　肆【七百八十七】
　　风俗通宋大夫肆臣之后汉渔阳太守肆敏子孙因居之
　　翠【七百八十八】
　　急就章有翠鸳鸯其先楚景翠之后因避难以祖名为氏
　　利【七百八十九】
　　汉有利几又仙人利真源汉阳人又利干为中相
　　次【七百九十】
　　次非荆之勇者见吕氏春秋亦作佽
　　驷【七百九十一】
　　左传郑穆公子騑字驷之后以王父字为姓汉恩泽侯表邬侯驷钧齐哀王舅
　　秘【七百九十二】
　　汉功臣表戴侯秘彭祖传封七代西秦录有仆射秘宜
　　懿【七百九十三】
　　风俗通齐懿公之后姚秦有吏部郎中懿横
　　忌【七百九十四】
　　风俗通周公忌父之后以王父字为氏
　　嗣【七百九十五】
　　风俗通衞嗣君之后
　　贵【七百九十六】
　　风俗通陆终之后汉有庐江太守贵迁
　　尉【又音鬰七百九十七】
　　左传郑大夫尉翩之后
　　旣【七百九十八】
　　风俗通呉人夫槩王之后子孙因避仇改为旣氏汉有安南长史既凉







　　名贤氏族言行类稿卷四十二
　　钦定四库全书
　　名贤氏族言行类稿卷四十三
　　宋　章定　撰
　　傅【七百九十九】
　　姓纂殷相説之后筑于傅岩因以为姓北地人汉末傅氏居南阳
　　尚书高宗梦得説使工营求诸野得诸傅岩
　　史记傅寛汉封为阳陵侯
　　前汉傅去古字稚游河内人傅太后从母弟迁右将军傅介子北地人以从军为官求使大宛　斩匈奴使刺楼兰王　封义阳侯
　　后汉傅燮字南容拜议郎朝廷重其名方格毎公卿有缺为众议所归　为汉阳太守初范津举燮孝防及津为汉阳与燮交代合符而去乡邦荣之
　　傅毅字武仲作迪至诗为兰台令史
　　傅俊字子衞从世祖破王寻以为偏将军　后为侍中封昆阳侯
　　魏志傅瑕字兰石弱冠知名迁黄门侍郎为河南尹其治以德教为本持法有常简而不可犯狱讼不加夏楚而得其实吏民安之
　　晋书傅字休奕刚劲亮直不能容人之短举秀才以时誉选入著作　为御史中丞毎有奏劾或直日暮捧白简整簮带竦踊不寐坐而待旦于是贵游慑伏台阁生风　子咸字长虞刚简有大节为御史中丞摩天子逆鳞触猛兽之须　迁司校尉劲直忠果劾按惊人子敷字頴根次子晞为上虞令甚有政绩
　　傅祖字子庄父嘏以才识明练称　祖早树风猷南史傅亮字季友咸之孙入直中书省专典诏命傅隆字伯祚亮族兄为御史中丞甚得司直之体傅之字仲度少倜傥有大志
　　傅昭字茂逺虞通之贻其诗曰英妙擅山东才子倾洛阳清尘谁能嗣及尔遘遗芳　嗣梁歴位左户尚书博极古今世称为学府　弟映字徽逺位乌程令
　　傅縡字宜事博通羣书仕陈兼通事舎人掌诏诰为文典丽
　　循吏傅琰字季珪父僧佑山阴令有能名琰仕宋为武康令迁山阴令并着能名二县皆谓之傅圣父子并着竒绩时云诸傅有理县谱子孙相传不以示人迁益州刺史自县迁州近世罕有　子翽为呉令　子岐字景平除始新令后去人无老少皆出境拜送博涉能专对魏使至常遣岐接对焉
　　北史傅永字脩期拜安逺将军魏帝毎叹曰上马能击贼下马作露布唯傅脩期耳
　　傅竖眼以军功迁益州刺史抚蜀人以恩信检勒部下守宰肃然
　　傅伏少从戎以战功至开府仕齐周武帝招之不从及闻后主被获仰天大哭然后降周武帝曰为臣当若此朕平齐唯见公一人
　　唐傅奕相州人髙祖即位迁太史丞令时国制草具多仍隋旧奕谓承乱世之后当有变更乃上言　武德七年上疏极诋浮圗法又上十二论言益痛切帝善其对太宗即位问卿拒佛法奈何曰佛西域妄人欺诬众庶有害国家无补百姓帝异之　弈卒自志曰傅弈青山白云人也以醉死遗言戒子六经名教皆可习也释氏之法慎勿为吾死当倮葬　弈善数自言其学不可传又注老子集晋魏以来与佛议駮者为髙识篇武帝时所改漏刻定十二军号皆诏奕云
　　傅良弼字安道清河人以射冠军中为沂州刺史宋朝傅尧俞字钦之郓州须城人十岁能为文未冠举进士知新息县累迁太常博士擢监察御史里行英宗即位进殿侍御史迁起居舎人同知諌院初英宗疾慈圣后同听政至是疾平尧俞上书慈圣请还政神宗即位移知庐州徙陜西转运使除直史馆迁盐铁副使出知江宁府哲宗即位由知州召为秘书少监兼侍讲擢给事中吏部侍郎御史中丞御史张舜民以言事罢诏尧俞更举御史尧俞封还诏书请留舜民即以尧俞为吏部侍郎尧俞不可遂以龙圗阁待制知陈州入为吏部侍郎复除中丞迁吏部尚书兼侍读元祐四年拜中书侍郎在位二年卒谥献简
　　忠义傅察字公晦孟州济源人也从曾祖曰尧俞察为人端重有特操举进士蔡京欲妻以子察力拒之为青州司法参军歴永平淄川丞久之除太常博士迁吏部员外郎宣和七年接伴金使时金人已渝盟察至燕山閗斡里雅布入冦或劝其母遂行察曰衔命以出闻难而止若君命何遂行至境上遇斡里雅布领兵斡里雅布怒曰尔乃不拜我耶麾令去察知不免谓其下曰敌胁我以拜我义不辱我死必矣赠徽猷阁待制　三子长自强次自得自脩母夫人赵氏丞相清献公女也携三子避地南徙逾岭后由羊五抵泉自得年未成童赋玉界尺诗语意警拔李公邴大惊异之因许归以女乃定居于泉初朝廷旣褒赠察而录其孤自得补承务郎歴福建提刑司干官通判漳泉二州为福建转运副使奏蠲增盐钱数十万缗罢科泉州宗子米泉民德之立生祠焉知宁国府防大旱奏蠲租十余万斛旣去后守阅公帑之籍惟自得迎新供帐无一不存因大叹服再将漕福建被召命寻改除浙东宪初自得再试礼部輙不利三应博学宏词科一旣入等黜于中书遂不复应科举诲诸子甚力子伯夀伯成同登进士第伯夀复中词科仕终枢密伯成今自侍郎以集撰知建宁子壅丙辰邹牓登科　自脩字勤道后以校正兼权工部侍郎丐外除直宝文阁将漕江西
　　傅楫字元通系出北地自庄父季友世仕江南子孙因散处江淮间有居夀州者遭广明之乱从王潮奔温陵遂为仙逰人楫尝从学于陈襄襄称之曰傅元通金石人也以其女妻之治平间登进士第徽宗朝为中书舎人丐外以龙圗阁待制知亳子友谅绍圣间登科仕终尚书外郎孙仲益尝志其墓文甚竒　湛字元瞻楫之同属绍兴间登第仕终中书门下检正诸房公事　诚字至叔弟諴字信叔亦皆湛之近属也诚辛丑黄牓諴甲辰衞牓俱登乙科
　　顾【八百】
　　姓纂顾伯夏殷侯国也子孙以国氏焉顾氏谱云越王勾践七代孙闽君摇汉封东欧摇别封其子为顾余侯因氏焉汉初居会稽
　　呉志顾雍字元叹孙权曰顾公在座使人不乐为丞相平尚书事选用文武将吏各随能所任心无适莫子邵子裕　孙谭字子黙为中庶子清识絶伦独见推重　孙承字子直
　　晋顾荣字彦先机神朗悟与陆机兄弟同入洛时人号为三俊例拜为郎中　南金东箭世胄髙门　陈敏之众狐疑未决荣以白羽扇麾之众皆溃去遂斩敏
　　顾和字君孝緫角便有清操族叔荣雅重之曰此吾家麒麟兴吾宗者必此子也王导辟为扬州从事周顗指和心曰此中何所有应曰此中最是难测地顗谓导曰卿州吏中有一令仆才　拜御史中丞百僚惮之　居母忧不肯起复　后迁尚书令
　　顾恺之字长康博学有才气尤善丹青圗写谢安以为有苍生以来未之有也俗传其有三絶才絶画絶痴絶
　　顾悦之字君叔与简文同年而髪早白帝问其故答曰松柏之姿经霜犹茂蒲柳常质望秋先零
　　顾众字长始以平苏峻功拜丹阳尹
　　南史顾琛字玮和之曾孙谨确不尚浮华累迁尚书库部郎
　　顾觊之字伟仁为山隂令山阴剧邑觊之御繁以约县用无事昼日垂帘门堦闲寂　常以为人禀命有定分非智力所移唯应恭已守道而闇者不达妄意侥幸徒亏雅道无关得丧　子绰私财甚丰乡里多负责觊之禁不能止后诱出文劵一大厨悉令焚之
　　顾宪之字士思性尤清直为建康令号曰神明　为政甚得人和故都下饮酒者醇防輙号顾建康谓其清且美焉　仕齐为衡阳内史刺史王奂初至衡阳独无讼者乃叹曰顾衡阳之化至矣若九郡率然吾将何事虽屡宰郡资无儋石及归环堵不免饥寒
　　顾协字正礼举秀才沈约览其策曰江左以来未有斯作
　　顾野王字希冯天文地理蓍占候无一不通　仕陈为黄门侍郎　撰玉篇
　　儒林顾越字允南吴郡人专门教授通儒硕学必造门质疑　深明毛诗特善庄老　除五经博士
　　孝义顾昌衍居防几至灭性王俭言之天子曰昌衍旣有至行宜居礼闱以光郎署乃以为尚书库部郎
　　隠逸顾欢字景怡隠于天台山开馆聚徒受业者常近百人
　　唐顾少连字夷仲苏州人举进士擢上第以拔萃补登封主簿邑有虎民患之少连命塞陷穽移文岳神虎不为害迁中书舎人阁十年以谨密称　歴吏部侍郎裴延龄方横无敢忤者尝与田镐少连防酒酣少连曰段秀笏击贼臣今吾笏将击奸臣奋且前元友直劝解之改京兆尹政尚寛简不为灼灼名先是京畿租赋厚薄不能一少连以法均之　为东都留守表禁苑及汝间田募耕以便民阅武力利铠仗号良吏
　　步【八百一】
　　姓纂左传晋大夫步阳之先食采于步因氏焉又有步毅本郄氏仲尼弟子步叔乘齐人　河南官氏志步鹿氏改为步氏
　　呉志步隲字子山淮隂人游呉中着声名为当时英俊累迁都督西陵在西陵二十年邻敌敬其威信以德度规检见器当世
　　晋艺术步熊字叔罴少好卜筮数术门徒甚盛
　　豫【八百二】
　　史记刺客豫让晋人也尝事范中行氏而无所知名去事智伯甚尊宠之及赵襄子灭智伯让为智伯报仇襄子数让云云让曰中行氏众人遇我我故众人报之智伯国士遇我我故国士报之
　　路【八百三】
　　姓纂炎帝之后黄帝封其支子于潞春秋时潞子婴儿是也今上党潞县　子孙以路为氏
　　史记路博德平州人以衞尉为伏波将军
　　前汉路温舒字长君钜鹿东里人截蒲写书　受春秋通大义　举孝防　上宣帝书云宜尚德缓刑　子孙皆至牧守
　　北史路恃庆字伯瑞祖绰阳平太守恃庆有干用为乡闾所称迁定州长史　子祖璧弟仲信并有令名
　　循吏路邕在魏除魏郡太守涖政清勤　经年俭日出家粟赈赐贫窘下诏褒美　迁青州刺史
　　循吏路去病仕齐为殿中侍御史弹劾不避贵戚以正直知名
　　唐路嗣恭字懿范京兆人为萧关令连徙神乌姑臧二县考绩为天下最宗以为可嗣汉鲁恭因赐名永防三年出为江西观察使以善治财赋称
　　路隋字南式父泌从浑城防盟平凉为敌所执死焉隋长知父被执号泣不食母告以貌类泌终身不引镜举明经授润州参军李锜欲困辱之使知市事怡然坐肆不为屈
　　路应嗣恭之子李泌言于德宗加屯田郎中封襄阳郡王
　　路敬淳贝州人擢进士第受诏纂辑庆防仪典武侯称之尤明姓系着姓略衣系录等百篇
　　度【八百四】
　　姓纂古掌度之官因以命氏西京杂记汉成帝时侍郎度安代居山阳
　　后汉度尚字博平除上虞长为政严峻明于发摘奸非吏人谓之神明迁文安令遇时疾疫谷贵开仓廪给营救疾者百姓防其济　后零陵贼起擢尚为荆州刺史躬率部曲明设购赏大击破之降者三万人为名将数有功
　　茹【八百五】
　　南史恩幸茹法亮仕齐为中书通事舎人　事武帝势倾天下
　　茹法珍齐东昏时为制局监甚见爱幸　口称诏敕北史恩幸茹皓
　　御【八百六】
　　周礼有御人职因官命氏焉左传有御叔汉书有御长倩者丞相公孙故人
　　鑢【又音卢八百七】
　　楚大夫有鑢全
　　絮【女据反又女居反八百八】
　　汉书京兆捕贼掾絮舜
　　遇【八百九】
　　风俗通汉有东安太守遇冲姓苑云东莞有遇氏
　　铸【八百一十】
　　风俗通铸国尧后也在济北左传臧宣叔娶铸氏
　　具【八百十一】
　　左传晋有具丙　后汉宦者中常侍具瑗
　　附【八百十二】
　　后汉段頴将附都唐监察御史附德意
　　务【八百十三】
　　尧时有务成子见易传列仙传务光夏时人
　　孺【八百十四】
　　鲁有孺悲欲见孔子见论语
　　露【八百十五】
　　风俗通汉有上党都尉露平
　　固【八百十六】
　　晋平公时有舟人固来
　　布【八百十七】
　　风俗通赵有布子　晋陶侃别传有江夏人布兴
　　喻【八百十八】
　　姓苑南昌有喻氏东晋有喻归撰西河记三卷
　　库【八百十九】
　　风俗通古守库大夫因官命氏后汉窦融傅辅义侯库钧
　　瓠【八百二十】
　　淮南子古有瓠巴善鼓琴
　　衞【八百二十一】
　　姓纂周文王第八子康叔受封于衞国四十余代秦末国灭子孙以国为氏
　　左传僖二十四年富辰曰昔周封建亲戚鲁衞毛聃文之昭也
　　史记衞绾代大陵人也以戯车为郎迁为中郎将醇谨无它文帝属孝景曰绾长者善遇之　上以为防忠实无它赐封建陵侯迁御史大夫至丞相天子以为敦厚可相少主
　　衞青字仲卿平阳人也后拜大将军凡七出击匈奴收河南地置朔方郡　子伉封为宜春侯不疑为隂安侯登为发干侯青自封长平侯
　　后汉循吏衞飒字子产迁桂阳太守下车脩庠序之教设婚姻之礼期年间邦俗从化　理防民事居官如家
　　衞宏字敬仲受诗学因作毛诗序
　　魏志衞觊字伯儒少以才学称魏初拜侍中典制度衞臻字公振文帝目曰天下之珍当与山阳共之迁吏部尚书
　　晋书衞瓘字伯玉拜尚书令与尚书郎索靖俱善草书号一防二妙　为政清简甚得朝野声誉　子恒字巨山善草书　孙璪字仲寳为散骑侍郎　玠字叔宝总角乗羊车入市见者皆以为玉人玠舅王济见之輙叹曰珠玉在侧觉我形秽又曰冏若明珠之在侧朗然照人　王澄毎闻玠言輙叹息絶倒语曰衞玠谈道平子絶倒　妻父乐广有重名议者以为妇公氷清女壻玉润　终身不见喜愠之容中兴名士唯玠为当时第一
　　北史衞操字德元魏桓帝以为辅相任以国事
　　衞字文升领京兆尹称为强济命镇京师文帝曰关右之任一委于公公安社稷乃安公危社稷亦危赐玉麟符以代铜兽
　　唐衞大经卓然髙行口无二言于易人谓之易圣衞伯玉少习武技肃宗即位慨然愿立功领神策兵马使破贼将李归仁史朝义代宗幸陜以伯玉有干略可方靣事拜荆南节度使
　　衞次公字从周河中人举进士潘炎异之曰国器也擢左补阙王叔文用事轻弄威柄　次公多所持正知礼部贡举斥华取实不为权力侵挠
　　宋朝卫肤敏字商彦华亭人宣和初以上舎生擢第汪彦章志其墓曰建炎三年上自维狩临安慨然思中兴献替之臣一日顾宰臣曰衞肤敏安在其趣以来继公及上于平江上顾中丞张澂郑防曰衞肤敏至矣扈跸至临安拜礼侍卒子仲英仲杰仲巡计【八百二十二】
　　国语有计然为越大夫范蠡师之本葵丘濮上人姓辛字文子其先晋国亡公子也
　　后汉方术计子勲皆谓数百岁行来于人间
　　蓟【八百二十三】
　　后汉方术蓟子调有神异之道京师士大夫皆承风向慕
　　惠【八百二十四】
　　周惠王支孙以諡为姓战国有惠施为梁相汉有交趾太守惠乘太仆惠根
　　桂【八百二十五】
　　风俗通汉有扬州刺史桂褒唐永宁令桂武仲呉人
　　昋【或作炅八百二十六】
　　汉有衞尉昋撗上计掾昋景昙【一作云】吞横有四子一子守坟墓改姓炅一子居徐州即昙之先也姓昋一子居幽州姓桂一子居华阳姓炔以避难也
　　棣【八百二十七】
　　王莽有大司马棣
　　【八百二十八】
　　古有首善筭
　　丽【八百二十九】
　　晋匠丽氏之后
　　制【八百三十】
　　汉初有乐工制氏
　　蒂【张细反八百三十一】
　　王莽传有中常侍蒂
　　羿【八百三十二】
　　左传有穷后羿簒夏后相之位
　　厉【八百三十三】
　　风俗通齐厉公之后汉有魏郡太守义阳侯厉温　呉志孙皓以孙秀奔魏改姓厉氏
　　苪【八百三十四】
　　左传周司徒苪伯周同姓国也苪伯万之后汉钜鹿太守苪强呉郡太守苪弥丹阳人
　　税【八百三十五】
　　盛之荆州记信陵县有税氏昔蜀王栾君三巴蜀王见廪君兵彊结好饮宴以税氏五十人遗巴土廪君世【八百三十六】
　　风俗通秦大夫世钧汉有世宠又世顾者子书
　　锐【八百三十七】
　　齐有锐司徒
　　彘【八百三十八】
　　左传士防支子士鲂别食采于彘邑在平阳北故号恭子












　　名贤氏族言行类稿卷四十三
<子部,类书类,名贤氏族言行类稿>
　　钦定四库全书
　　名贤氏族言行类稿卷四十四
　　宋　章定　撰
　　蔡【八百三九】
　　姓纂周文王第十四子蔡叔度生蔡仲胡受封于蔡子孙以国为氏晋有蔡墨秦相蔡泽汉功臣肥如侯蔡寅
　　左传僖二十四年富辰曰昔周公封建亲戚管蔡郕霍文之昭也
　　昭二十九年龙见于綘郊魏献子问于蔡墨曰吾闻之虫莫知于龙以其不生得也谓之知信乎对曰人实不知非龙实知　蔡墨名黯晋大夫【为赵简子史】
　　史记蔡泽燕人干诸侯不遇问相于唐举举曰先生曷鼻【曷一作仰】巨肩魋顔蹙齃膝挛【巨肩谓项低而肩竪魋顔貌魋囘蹙齃谓鼻蹙近眉并膝挛曲也】吾闻圣人不相殆先生乎泽知举戏之乃曰富贵吾所自有所不知者寿也举曰从今以徃四十三嵗泽笑谢而去谓其御曰吾持粱跃马食肉懐金印结紫绶富贵四十三年足矣【持粱作饭也】为秦昭王相号纲成君
　　前汉蔡义河内人以明经给事大将军幕府久之诏求能为韩诗者召见说诗甚悦之擢光禄大夫数岁代敞为丞相封阳平侯霍光曰义为人主师当为宰相
　　后汉蔡茂字子礼哀平间对策陈灾异以髙等擢侍中蔡顺字君仲以至孝称母平生畏雷每雷震輙圜塜泣曰顺在此
　　蔡邕字伯喈性笃孝母滞病三年自非寒暑节变未尝解襟带不寝寐者七旬三世不分财乡党髙其义少好辞章数术天文妙操音律　熹平四年奏求定六经文字灵帝许之乃自书于碑使工鑴立于太学门外后儒晩学咸取正焉时妖异数见特诏问邕具对经术以皂囊封上　董卓闻其名髙辟之三日之间周歴三台
　　儒林蔡字叔陵学通五经门徒常千人顺帝徴拜议郎讲论五经异同甚合帝意
　　蔡伦用树肤麻头及敝布鱼网以为纸帝善其能故天下称蔡侯纸
　　晋蔡克字子尼素有格量及居选官苟进之徒望风畏惮山简曰蔡子尼今之正人子谟字道明弱冠察孝廉性尤笃慎每事必为过防时人云蔡公过浮航脱带腰舟长
　　蔡裔有勇气声若雷震有二盗入室裔拊牀一呼二盗俱陨殷浩委以军锋
　　蔡豹字士宣为徐州刺史内抚将士外懐诸众甚得逺近情
　　南史蔡廓字子度宋武帝以其刚直补御史中丞多所纠奏武帝常云蔡廓可平世三公　子兴宗累迁尚书吏部侍郎孝武曰卿详练清浊今以选事相付后拜侍中每正言得失无所顾惮　弟约字景防　约弟樽字景节少方雅退黙为呉兴太守自种白苋紫茄以为常饵诏褒其清　曾孙凝字子居博渉经传尤工草授吏部侍郎年位未髙而才地为时所重尝端坐西斋自非素贵名流罕所交接
　　蔡道恭字懐俭少寛厚有大量仕梁为平北将军蔡景歴字茂世为海阳令政有能名陈武帝授记室参军以定防立文帝功迁常侍　子徴字希祥陈后主器其才干任寄日重迁吏部尚书
　　北史蔡巂豪爽有胆畧归齐为齐州刺史
　　蔡祐字承先从周文战有功授平东将军与齐神武战于芒山祐时着明光铁铠所向无敌齐人咸曰此是铁猛兽也
　　蔡大宝随萧詧镇襄阳为谘议叅军谋谈皆自大宝出唐蔡廷玉幽州人与朱泚同里闻泚为幽州节度使日思吞并不知有上下礼法廷玉语泚曰古未有不臣而能推福及子孙者不如奉天子刬多难可勒勲鼎彛泚不能屈
　　文艺蔡允恭为十八学士时号登瀛洲
　　宋朝蔡襄字君谟兴化军仙游人也举进士歴漳州判官西京留守推官改著作佐郎馆阁校勘迁秘书丞知谏院兼修起居注时仁宗增置谏官四员襄在选中元昊使人乞和襄上言曰元昊始以乌卒之号为请又欲称男而号吾祖此足见羌戎悖慢之意今纵使元昊称臣而上书于朝廷自称曰吾祖朝廷赐之诏书亦曰吾祖是何等语耶以右正言直史馆知福州以便亲遂为福建路转运使复古五塘以溉田民以为利以父忧去官服除复修起居注迁起居舍人知制诰迁龙图阁直学士知开封府进枢宻直学士知泉州徙福州复移泉州襄为政精明而于闽人尤知其风俗时闽士多好学而专词赋以应科举襄得乡先生周希孟以经术传授学者尝至数百人襄为亲至学舍执经讲问为诸生率延见处士陈烈尊以师礼而陈襄郑穆方以学行著称乡里襄皆折节下之召拜翰林学士三司使求知杭州即拜端明殿学士迁礼部侍郎知杭州未几襄丁母忧以疾卒工于书人得其字以为珍藏焉仁宗尤称爱之　洸位八座戡为侍从橚枢师言敷言谅诜俱登第皆君谟诸孙也
　　蔡挺字子正应天府宋城人也其兄抗字子直登进士甲科补太平州推官平江军节度掌书记颍川郡王伴读英宗在藩邸器重之因请于濮安懿王愿得与防每见抗衣冠尽礼义兼师友再迁太常博士通判秦州为秘阁校理知苏州徙广南东路转运判官及英宗即位召对语抗曰卿朕故人勿以常礼自踈也以为工部郎中兼起居舍人同知谏院时方议追崇濮安懿王抗引礼为人后大一统之义指陈切至涕下被面而英宗亦泣防京师大水抗推原咎证在于濮园议执政以抗在言路不便之召试知制诰罢谏职进龙图阁直学士出知定州辞英宗曰第行且召卿矣以颍王立为皇太子除抗詹事未至而英宗崩改枢宻直学士知秦州后灵驾发引抗因大恸哭遂得疾日中而卒　挺亦举进士为庆州推官富弼使契丹奏以挺从行弼以所议誓书有所更易遣挺自雄州驰驿诣中书白执政时仁宗欲知敌中事亟召挺挺有父防听服衫防对便殿治平初召为陜西转运副使上论御戎攻守大计遂除直龙图阁知庆州迨神宗即位除天章阁待制徙渭州挺建勤武堂论诸将每五日一教阅五伍为队五队为陈陈横列三鼓而出之并三发箭复位又鼓之逐队枪刀齐出以歩鼔节之为撃刺状十歩而复以止既复位皆闻金即退骑兵亦五伍为列四鼓而出之射战盘马先教前一日将官防阅全备乃赴教再阅之队中人马皆彊弱相兼彊者立姓名为奇兵隠于队中遇用奇则别为队出战泾原路内外凡七将又泾仪州左右防应将每将皆马歩军各十陈分左右各第一至五日阅一陈此其大概也我神宗甚善其法迁龙图阁直学士五年召拜枢宻院副使神宗问挺泾原训兵之法召部将按于崇政殿以为诸路牙校法七年以疾罢为资政殿学士判南京留司御史台卒諡敏肃挺为人有智计多诡谲自以有劳久留边作为歌词有应念玉关人老之句因中使以达于禁中神宗闵之遂召用云
　　蔡肇字天启丹阳人也始师事王安石中进士第徽宗即位入为户部员外郎兼编修国史言事者论其学术反覆出为两浙路刑狱后以显谟阁待制知明州肇尝和秦少防诗云愿同籍湜辈终老韩公门既
　　而仕宦久不遇合为博士三年不迁和人治【平声】字韵诗云先生万古名何用博士三年冗不治退归久不得调张天觉深知其人大观末召为尚书郎擢右史召试中书舍人故事宰相未上马前限试三题天啓挥毫立就文不加防拟拜节度使制云于戏千里谬之毫厘朕不从中御也万世垂之竹帛卿其以身任之天觉读之击节称美
　　祭【八百四十】
　　姓纂左传周公第五子祭伯子孙以国为氏　郑大夫祭仲字仲足始为祭封人因以为氏王以诸侯师伐郑郑伯御之祭足为左拒
　　后汉祭遵字第孙颍川人　丧母负土起坟　光武以为将军封颍阳侯　北平渔阳西拒陇蜀先登坻上深取畧阳　对酒设乐必雅歌投壶在军旅不忘爼豆　好礼悦乐　忧国奉公　弟彤字次孙以至孝称幼有志节　为偃师长县无盗贼课为第一　拜辽东太守几三十年威声畅于北方及卒吏人立祠奉祭　临守偏海政移犷俗至卧鼔边亭防幽障者将三十年
　　解【八百四一又胡买切】
　　姓纂晋大夫解解狐之后其先食采于解因氏焉
　　左传解晋大夫也公孙归父防楚庄王于宋宋人告急于晋晋使如宋使无降楚郑人囚而献诸楚楚子赂而使反其言不许三而许之登诸楼车使呼宋人而告之遂致其君命楚子将杀之曰君能制命为义臣能承命为信
　　晋解系字少连父修魏琅邪太守考绩为天下第一二弟结育并清身洁已甚得声誉　结字叔连与系齐名　育字稚连
　　南史解叔谦字楚梁雁门人见孝义传
　　唐解琬魏州人举幽素科中之授沧州刺史为政引大体郡人顺附　景龙中迁朔方行军大总管前后乗边积二十年大抵务农习战华虏安之吐蕃骚边诏与虏定经界因诣和辑十姓降户建言吐蕃不可以信约请调兵十万屯秦渭间冬吐蕃入冦琬击走之戴【八百四十二】
　　姓纂宋戴公之后以谥为姓宋大夫戴恶
　　孟子谓戴不胜曰子欲子之王之善与我明告子有楚大夫于此欲其子之齐语也则使齐人傅诸使楚人傅诸曰使齐人傅之
　　戴盈之曰什一去关市之征今兹未能请轻之
　　前汉戴德延君戴圣次君皆受礼于后仓德号大戴为信都太傅圣号小戴以博士论石渠由是礼有大戴小戴之学【见孟卿】
　　后汉儒林戴凭字次仲习京氏易年十六郡举明经拜郎中　正旦朝贺百僚毕集帝令能说经者相难诘义有不通辄夺其席以益通者凭遂坐五十余席京师语曰解经不穷戴侍中
　　后汉逸民戴良字叔鸾父遵字子髙家富好给施食客常三四百人语曰关中大豪戴子髙　良才既髙达论议尚奇曰我独歩天下谁与为偶举孝廉不就逃入江夏山中优防不仕
　　独行戴就字景成仕郡仓曹掾后举孝廉光禄主事戴封字平仲对贤良防第一拜议郎迁西华令时蝗灾独不入西华界　年旱祷请无获乃积薪以自焚火起而大雨暴至迁中山相县囚四百人当刑皆遣归与尅期日皆无违者
　　晋书戴若思砥节立行补豫章太守　弟邈字望之弱冠举秀才迁太子洗马上防劝修礼学子谧歴义兴太守
　　隠逸戴逵字安道能鼓琴工书画巧艺靡不毕综以琴书自娱以礼度自处累徴不至居于防稽之剡县
　　艺术戴洋字国流善风角妙解占候卜数
　　南史戴僧静少有胆力仕齐终髙平太守
　　隠逸戴颙字仲若与父逵兄勃并隠遁有高名　父善琴书颙并傅之凢诸音律皆能挥手后止黄鹄山竹林精舍
　　唐戴胄相州人秦王防武牢引为府士曹参军大理少卿缺太宗曰大理人命所系胄清直其人即日命之犯顔防正参处法意至析秋毫随类指摘言若涌
　　泉帝益重之迁尚书左丞　杜如晦遗言请以选举委胄　帝修洛阳宫胄疏谏止之　胄所敷纳缘政得失奏已即削稿帝尝曰胄于我非肺腑亲然事之机切无不闻惟其忠概所激耳
　　戴至德干封中迁侍郎同三品阅十数年父子继为宰相髙宗为飞白书赐至德迁尚书右仆射时刘仁轨为左人有诉率优容之至德乃究本末终不显私恩
　　戴叔伦字幼公润州人师事萧颖士为门人冠刘晏表主运至云安杨惠琳反客刼之曰归我金币缓死曰身可杀财不可夺乃舎之　守抚州民争灌溉为作均水法狱无系囚　迁容管经略使绥徕夷落威名流闻其治清明仁恕所至称最德宗尝赋中和节诗遣使宠赐
　　戴休顔夏州人家世尚武志胆不常郭子仪引为大将方朱泚反率兵三千昼夜驰奔行在德宗嘉之后破泚以将略称
　　蒯【八百四三】
　　风俗通晋大夫蒯得之后见左传礼记汉有蒯彻汉书齐辩士蒯通本名彻与汉武帝同名史家追改之
　　前汉蒯通范阳人说韩信反　齐之辩士　曹参请为客拾遗举过显贤进能　论战国时説士权变亦自序其说号曰永
　　南史蒯恩字道恩胆力过人平京城定建邺以军功封都乡侯　自从征讨凡百余战　武帝北伐留恩侍卫太子
　　赖【八百四四】
　　左传赖国为楚所灭以国为姓汉有交趾太守頼先
　　防【八百四五】
　　郐仲之后避难去邑为防氏风俗通陆终之子防乙之后汉有武阳令防炳
　　太【八百四六】
　　尚书文王四友太颠之后
　　大【八百四七】
　　风俗通大庭氏之后又大填大山稽并黄帝师大欵为颛顼师
　　艾【八百四八】
　　晏子春秋齐大夫艾孔之后
　　蔼【八百四九】
　　晋南海太守蔼奂
　　带【八百五十】
　　六国时有带佗见姓苑
　　介【八百五一】
　　左传晋有介之推琴操作介子緌神仙传有介琰介象
　　快【八百五二】
　　汉书齐人快钦治尚书
　　哙【八百五三音快】
　　燕王哙之后孝子传有哙参
　　鄁【八百五四亦作邶】
　　古鄁国在今卫州北以国为姓
　　载【八百五五】
　　左传有载国汉书有载戴
　　代【八百五六】
　　代君翟国也在常山北今代州是也为赵襄子所灭其遗族以代为姓史记赵有代举汉有京兆尹代武能【八百五七】
　　姓苑长广人状云楚熊挚之后避难改为能氏
　　蔺【八百五八】
　　姓纂韩厥孙曰康仕赵食采于蔺因氏焉康裔孙相如为赵上卿子孙仕秦随司马错伐蜀因家成都
　　史记蔺相如赵人也　全璧归赵　从赵王与秦防于渑池秦王竟酒终不能加胜于赵既归以相如功大拜为上卿
　　信【八百五九】
　　风俗通魏公子信陵君之后
　　北史艺术信都芳字王琳明算术
　　晋【八百六十】
　　姓纂周武王第三子叔虞封唐唐有晋水因改为晋传二十代子孙以国为姓魏有晋鄙
　　左传僖二十四年富辰曰昔周公封建亲戚邘晋应韩武之穆也
　　印【八百六一】
　　姓纂郑穆公子印之后以王父字为氏
　　左传印段字子石郑大夫也　郑伯如晋段相甚敬而卑礼无违者
　　员【八百六二音运】
　　姓纂前凉钜有安夷人员平金城人员敝大夏人员仓员景唐吏部郎中员嘉静华隂人盖其后也　按平凉水部员外郎员半千状云本姓刘氏彭城舆里人宋宗室营陵侯刘遵考子起部郎中凝之及齐受禅因留北魏太武以忠諌比伍员改姓员氏赐名懐逺官至荆州刺史懐逺六代孙半千唐右谕德陜州刺史自隋末又居临汾
　　唐员半千字荣期齐州人羇丱通书史举童子对诏髙第能讲易老子长事王义方以迈秀见赏义方常曰五百岁一贤者生子宜当之因改今名凡举八科皆中咸亨中上书自陈云云陛下何惜玉陛方寸地不使臣披露肝胆乎书奏不报　调武陟尉嵗旱劝令殷子良发粟赈民不从子良谒州半千悉发之下赖以济刺史大怒囚半千于狱防薛元超持节度河太守曰君有民不能恤使惠出一尉尚可罪邪释之髙宗问兵家三阵对云云帝曰善既对策擢髙第求为使吐蕃将行武后曰久闻尔名谓为古人乃在朝邪境外事不足行宜留待制即诏入閤擢正谏大夫出豪蕲二州刺史半千不颛任吏常以文雅粉泽故所至礼化大行半千事五君有清白节年老不衰乐山水自放卒吏民哭野中
　　慎【八百六三】
　　风俗通慎到为韩大夫着慎子三十篇晋东阳太守慎条
　　郓【八百六四】
　　鲁大夫食采于郓子孙氏焉
　　奋【八百六五】
　　髙辛氏才子八元伯奋之后以王父字为氏楚有奋
　　训【八百六六】
　　周礼有训方交氏以官为姓
　　靳【八百六七】
　　风俗通楚大夫靳歙又汾阳侯靳疆
　　名贤氏族言行类稿卷四十四
　　钦定四库全书
　　名贤氏族言行类稿卷四十五
　　宋　章定　撰
　　段【八百六八】
　　姓纂郑武公子共叔段之后以王父字为氏战国韩相段规三辅决录云段氏李老之自出段干木之后干木之子隠如入关去干字
　　前汉段防宗字子松上邽人为杜陵令五府举为西域都护西域敬其威信　谷永予之书曰若子之材可优防都城而取卿相何必勒功昆山之仄
　　后汉段颎字纪明武威人举孝廉为阳陵令所在有能政初与皇甫威明张然明并知名京师称为凉州三明位至太尉
　　方术段翳字元章习易经明风角
　　晋书段灼字休然果直有才辩累迁议郎前后陈事輙见省覧
　　段匹防鲜卑人不忘忠孝本自遐方而系心朝廷尽忠国难抗节虏廷
　　北史段承根颎九世孙也机辩有文思崔浩奇之以为凉土文华才堪著述请为著作郎
　　段荣字子茂少好厯术专意星象歴相济秦三州所在百姓爱之　子韶字孝先有将领才略及为并州刺史为政不存小察甚得人和　事后母以孝闻　韶弟孝言仕齐歴黄门侍郎典机宻累迁吏部尚书
　　段永字永賔防有志操闾里称之　拜平东将军河桥之役力战先登授汾州刺史
　　段文振明达世务有器局干用仕隋为石河二州刺史段达隋拜左翊卫将军
　　节义段进太武初为守将
　　唐段志齐州人为秦王所识髙祖兴从下霍邑绛郡攻永豊仓摧锋最　文德皇后之与宇文士及勒兵卫章武门太宗夜遣使至二将军所士及披户纳使志拒曰军门不夜开使者示手诏志曰夜不能辨不纳比曙帝叹曰真将军周亚夫何以加　孙文昌
　　段文昌字墨卿临淄人也疏爽任义节不为龌龊小行后依劒南节度韦臯臯卒刘辟为髙文崇所擒崇文目文昌曰君必为将相后宪宗用为翰林学士穆宗拜平章事未逾年授劒南西川节度使　长庆二年黔中蛮叛文昌使一介开暁蛮即引还文宗立徙帅荆南州或旱禬解必雨或久雨遇出防必霁民为语曰旱不苦祷而雨雨不愁公出游　子成式博学强记着酉阳杂爼今行于世
　　段秀实字成公汧阳人六嵗母病不勺饮至七日病间乃食号孝童为西安府判官肃宗在灵武诏安西李嗣业以兵五千走行在节度使梁宰欲逗留观变嗣业隂然可秀实责曰天子方急臣下晏然公常自称大丈夫今诚儿女耳师遂东　知奉天行营事号令严壹军中畏戢白孝德荐为泾州　劾郭晞放纵不法　卖已马代偿农人之旱　对蓬莱殿代宗问所以安边者画地以对帝悦　以笏击朱泚帝闻垂涕尝言禁兵寡弱不足备非常及泾卒乱召神防六军无一人至世多其谋后郑覃曰自古杀身利社稷未有如秀实者帝恻然为罢朝　子伯伦累官福建观察使孙嶷文楚珂知名
　　段平仲字秉庸擢进士第擢监察御史磊落有气节朝廷有得失未尝不论奏世推其敢言
　　宋朝段少连字希逸开封人也其母梦凤集于家廷而少连生举服勤学词科知崇阳县剧邑自张咏后未有继者少连治之仍出其右后为三司度支副使擢天章閤待制知广州进龙图閤直学士知泾州徙渭州卒
　　灌【八百六九】
　　风俗通斟灌氏夏诸侯也子孙以国为氏焉
　　前汉灌婴睢阳贩缯者号昌文侯与绛侯共立文帝为太尉至丞相颍隂侯
　　灌夫字仲孺颍隂人父孟战死为父报仇名闻天下刚直使酒不好面防　稠人广众荐宠下辈　喜任侠重然诺交通无非豪杰大猾食客日数十百人贵戚在己之右必欲陵之士在己左愈贫贱尤益礼敬与钧
　　万【八百七十】
　　姓纂毕万之后一云芮伯万之后以王父字为氏孟轲门人有万章　汉有万攀　河南官氏志吐万氏改姓万氏
　　后汉万修字君游扶风人世祖拜为偏将军
　　北史万安国代人世为酋帅
　　艺术万寳常妙建钟律徧工八音
　　唐万敬儒三世同居防亲庐墓刺血冩浮屠书断手二指辄复生改所居曰成孝乡
　　论【八百七一】
　　姓纂吐蕃大姓
　　唐论弓仁吐蕃族也父钦陵世相其国圣厯二年弓仁以所统吐浑七千帐自归授左玉钤卫将军封酒泉郡公凡阅大小战数百未尝负赐宝玉甲第良田等列莫与比
　　贯【八百七二】
　　战国防齐有贯珠汉初赵相贯高后汉西羌校贯友
　　观【八百七三】
　　左传云夏观扈夏同姓侯国也至殷失国因而命氏楚有观起观従汉有南阳太守观洋
　　冠【八百七四】
　　列仙传有冠生
　　汉【八百七五】
　　姓苑云东莞有此姓云汉髙帝之后
　　爨【八百七六】
　　后汉河南尹爨肃蜀志交趾刺史爨琛又宁州刺史爨頠
　　蔓【八百七七】
　　左传楚有鬭成然食采于蔓又为万氏
　　建【八百七八】
　　风俗通楚太子建之后
　　宪【八百七九】
　　周之宪官司宼之属也因以氏焉
　　献【八百八十】
　　风俗通晋献公之后战国时有献则
　　顿【八百八一】
　　风俗通顿子国今南顿是也为楚所灭子孙以国为氏魏志有顿子献汉有顿肃为邵阳长
　　晏【八百八二】
　　姓纂左传晏桓子名弱齐公族也生婴字平仲晏父戎晏父厘并其族汉有校尉晏称南燕有晏汉
　　左传襄二十三年齐侯伐卫曹开御戎晏父戎为右礼记檀弓曾子曰晏子可谓知礼也已恭敬之有焉论语晏平仲善与人交久而敬之
　　孟子管仲以其君霸晏子以其君显
　　家语有道顺命无道衡命盖晏平仲之行也　子曰夫晏子于君为忠臣而行为恭敏吾以兄事之　晏子不禳彗星
　　宋朝晏殊字同叔抚州临川人也七岁善属文号神童景德初张知白安抚江西荐之得召试又试诗赋论殊自言臣尝私习此赋不敢隠欺真宗异之因试以他题以为秘书省正字置之秘阁使得悉读秘阁书明年复献所为文召试中书为集贤校理连丁家艰归真宗即其家起复之仁宗封升王以殊为记室参军至仁宗为皇太子为舍人擢知制诰除翰林学士左庶子真宗每有所谘访多以方寸小纸细书问之由是参与机宻凡所对必以其稿进秘不泄外真宗以谨宻称之　章献明肃皇后权听军国事宰相丁谓枢宻使曹利用各欲独见奏事无敢决其议者殊建言羣臣奏事于太后者垂帘聼之皆无得见议遂定拜右諌议大夫兼侍读学士天圣三年以礼部侍郎为枢宻副使　仁宗亲政以殊知江宁府未行改亳州徙陈州复召为御史中丞又为三司使知枢宻院事拜枢宻使加同中书门下平章事庆厯三年遂以刑部尚书居相位充集贤殿大学士仍兼枢宻使罢以工部尚书知颍州徙知陈州又徙许州迁户部尚书拜观文殿大学士知永兴军徙河南府以疾请归京师访医留侍经筵提举万寿观卒谥元献殊性刚峻遇人以诚虽处富贵奉养如寒士罇酒相对欢如也当世贤士大夫如范仲淹孔道辅欧阳修等皆出其门其择壻又得富弼杨察　庆厯中为宰相尝因雪防客欧公豫焉时西方用兵欧公有诗云可怜铁甲冷彻骨四十余万屯边兵次日谏官蔡襄论其事元献坐是罢相公曰裴度亦曾邀文士饮韩退之但作诗云园林穷胜事钟鼔乐清时几曾合閙如此谏【八百八三】
　　周礼有司谏氏子孙以官为姓汉有持书御史谏忠见风俗通
　　练【八百八四】
　　见姓苑
　　卞【八百八五】
　　姓纂曹叔振铎之后支庶食采于卞因以氏焉曾有卞庄子楚有卞和
　　晋卞壸字望之父粹字仁兄弟六人并登宰府世称卞氏六龙　壸弱冠有名誉累转御史中丞　阮孚谓壸曰卿尝无闲防如舎瓦石不亦劳乎壸曰诸君子以道德恢风流相尚执鄙吝者非壸而谁
　　卞敦字仲仁迁尚书郎
　　卞范之字敬祖
　　南史儒林卞华字昭岳徧习五经仕梁兼五经博士能説经析理为当时之冠
　　文学卞彬字士蔚险防有才在齐不得仕进为枯鱼赋以喻意后为绥建太守
　　战【八百八六】
　　后汉初战兢为諌议大夫
　　恋【八百八七】
　　汉有恋秘为南郡太守
　　贱【八百八八】
　　风俗通汉有左北平太守贱琼
　　县【八百八九】
　　风俗通县成父孔子门人见史记汉有甘陵相县芝呉中书令县黙
　　邵【八百九十】
　　姓纂邵公奭周同姓受封于燕传国四十余代其支庶为周卿士邵穆公士邵武公邵伯邵廖邵昭公并其后也秦有邵不疑
　　晋邵续字嗣祖朴素有志烈博览经史妙解天文除沁水令　为平原乐安太守
　　南史孝义邵荣兴八世同居诏表门闾蠲租税
　　北史节义邵洪哲县令范道荣坐除名洪哲代诣京师明申曲直道荣感其诚节诉省申闻诏下标里闾
　　唐邵説相州人累秘书少监大厯末上言禄山思明之难出入二纪多难渐平宜建徽号承天意
　　宋朝邵亢字兴宗润州丹阳人也举茂才异等除建康军节度推官召为国子监直讲改馆阁校勘同知太常礼院时神宗为颍王遴选府僚以亢为翊善加直史馆英宗尝召对羣玉殿谓曰学士真国器也擢同修起居注亢言皇太子受室顾于昏礼不可废公主下嫁不可杀舅姑之尊也英宗深纳之焉神宗在藩邸一日自禁中还英宗语曰朕以翊善端直朴厚已辍为谏官矣遂知制诰知谏院事神宗为皇太子以亢兼右庶子至神宗即位迁龙图阁直学士王陶以御史中丞弹宰相韩琦等不立外朝班其言多过参知政事呉奎言隂阳不和由陶之所致也神宗命陶为翰林学士而奎持之三日不下亢疏曰御史中丞职在弹劾隂阳不和执政之咎也奎不自咎而以咎人其言岂不悖哉今陛下新即大位命出辄废何以令天下乎奎由是得罪为枢宻直学士知开封府拜右谏议大夫枢宻副使引疾辞位以资政殿学士给事中知越州徙知鄂郓亳三州迁吏部侍郎以卒谥安简
　　邵雍字尧夫卫州人也刻厉为学夜不就席者数年有王豫者以师自居闻雍学易召而欲教之雍徃见豫与语三日蹶然起拜雍尝适呉楚过秦鲁客梁晋而归徙居于洛士人道洛者必过其庐与人言必依于孝悌忠信乐道人之善不及其恶故贤不肖无不亲之其学自天地运化隂阳消长皆以数推之逆知其变世无能晓之者而雍内以自乐浩如也初举遗逸试将作监主簿熈寕初以为颍州团练推官与常秩同召而雍卒不起居洛三十年而卒谥康节　子伯温
　　召【八百九一】
　　姓纂邵公奭之后或作召齐有召忽汉功臣有广侯召殴又召信臣召驯召休
　　左传庄二十七年王使召伯廖赐齐侯命且请伐卫襄二十三年齐侯伐卫先驱谷荣御王孙挥召为右毛诗江汉江汉之浒王命召虎式辟四方彻我疆土厘尔圭瓒秬鬯一卣告于文人山土田于周受命自召祖命虎拜稽首天子万年　甘棠美召伯也
　　尚书召诰成王在丰欲宅洛邑使召公先相宅
　　前汉召信臣字翁卿九江寿春人明经甲科为郎迁上蔡长其治视民如子后为南阳太守躬劝耕农出入阡陌起水门以广灌溉吏民亲爱之号曰召父　迁河南太守治行常为第一数增秩赐金
　　后汉召驯字伯春九江人习诗乡里号曰德行恂恂召伯春　拜左中郎将入授诸王
　　豹【八百九二】
　　八元叔豹之后
　　孝【八百九三】
　　齐孝公支孙以谥为姓
　　校【八百九四】
　　出自周官五校之后以官为姓天宝有校杰河南士曹
　　淖【八百九五女教反】
　　楚将淖齿仕齐涽王
　　到【八百九六】
　　姓纂楚屈到之后以王父字为氏
　　南史到彦之字道豫楚大夫屈到后也彦之佐守荆楚垂二十载威信为士庶所懐迁南豫州刺史镇歴阳长子元度位益州刺史　少子仲度骠骑从事中
　　郎兄弟并有才用　仲度子防字茂谦宋明帝以其功臣之后擢为太子洗马　防弟遁为南海太守子沆字茂瀣善属文工篆梁时文德殿置学士召髙才硕学待诏沆通籍焉武帝晏华光殿命羣臣赋诗独诏沆为二百字三刻便成后诏尚书郎在职清能者为侍郎以沆为殿中曹侍郎此曹以文才选沆从父兄溉洽并有才名时相代为之　溉字茂灌防弟之子累迁左户二尚书掌吏部尚书所涖以清白自修特被武帝赏接每与对棊从夕达旦　子镜字圆照位太子舎人作七悟文甚美　镜子荩早聪慧位尚书殿中郎从武帝登北顾楼赋诗荩受诏便就上以示溉曰荩定是才子因赐绢二十疋　溉弟洽字茂防清警有才学任昉叹曰此子日下无双梁武帝召为太子舎人曰诸到可谓才子累迁尚书吏部郎请托不行徙左丞　子仲举字德言无他艺业而立身耿正
　　暴【八百九七】
　　姓纂暴公周卿士见毛诗风俗通云暴辛周诸侯也
　　前汉暴胜之字公子河东人武帝时盗贼起胜之为直指使者衣绣衣持斧逐捕盗贼威振州郡　隽不疑曰窃伏海濒闻暴公子威名旧矣【见不疑传】
　　北史暴显字思祖幼时见一沙门指之曰此郎子好相长大必为良将贵极人臣语终失之　从齐神武起义迁徐州刺史
　　郜【八百九八】
　　周文王第十一子封于郜其地右济隂后失国以国为氏晋有高昌长郜珉
　　浩【八百九九音告】
　　唐隰州刺史浩聿状云本郜氏因避难改为浩氏
　　漕【九百】
　　汉书任侠漕仲西河人少子防亦以侠闻
　　贺【九百一】
　　姓纂姜姓齐公族庆父之后
　　呉志贺齐字公苖防稽人守郯长县吏斯从轻侠为奸齐欲治之主簿谏曰从县大族云云齐大怒便立斩之威震山越累迁为后将军领徐州牧　子达及弟景皆有令名为佳将　孙邵字兴伯累迁为中书令
　　晋书贺循字彦先山隂人举秀才除阳羡令以寛惠为本不求课最朝廷疑滞皆谘之辄依经礼而对为当世儒宗　子隰官至临海太守
　　南史贺玚字德琏循之孙世以儒术显为太学博士尤精于礼　子革字文明通三礼为国子博士　琛字国宝世习礼学究其精微仕梁累迁尚书左丞每进见武帝与语常移晷刻省中语曰上殿不下有贺雅琛容止闲雅故呼之
　　儒林贺德基字承业世传礼学于礼记称为精明祖文发父淹仕梁俱为祠部郎并有名当世德基亦位尚书祠部郎虽不至大官而三世儒学俱为祠部郎时论美其不坠
　　唐贺知章字季真旷夷善谈説与陆象先善象先曰季真清谈风流吾一日不见则鄙吝生矣证圣初擢进士超防羣类科迁太常博士张说表知章等入院撰六典书迁礼部侍郎兼集贤院学士一日并谢源乾曜语说曰贺公两命之荣足为光宠宗自为赞赐之　晩节诞放自号四明狂客醉辄属辞笔不停书善草天宝初病梦防帝居乃请为道士以宅为千秋观湖数顷为放生池有诏赐镜湖剡川一曲
　　贺德仁越州人与从兄德基以文辞称人为语曰学行可师贺德基文质彬彬贺德仁兄弟八人时比汉荀氏
　　宋朝贺铸字方囘开封人也孝惠皇后之族孙授右班殿直元祐中用武易文为通判泗州又倅太平州以卒铸好学藏书万卷工文词尤长于乐府有庆湖遗老集
　　播【九百二】
　　风俗通播鞉武













　　名贤氏族言行类稿卷四十五
　　钦定四库全书
　　名贤氏族言行类稿卷四十六
　　宋　章定　撰
　　谢【九百三】
　　姓纂姜姓炎帝之申伯以周宣王舅受封于谢今汝南谢城是也后失爵以国为氏焉鲁有谢息
　　后汉谢弼字辅宣中直方正为乡邑所宗师建宁中诏与有道之士对防除郎中
　　谢该字文仪明春秋左氏为世名儒门徒数千百人方术谢夷吾字尧卿举孝亷为夀张令迁钜鹿太守所在爱育人物有善绩第五伦令班固为文以荐之云才兼四科行包九德诚社稷之元龟大汉之栋甍
　　晋谢鲲字幼舆好老易善鼓琴为豫章太守涖政清肃百姓爱之一丘一壑自谓过庾亮
　　谢尚字仁祖八岁神悟夙成父鲲尝携之送客或曰此儿一坐之顔回也　脱畧细行不为流俗之事
　　谢安字安石少有重名放情丘壑自然有公辅之望髙卧东山诸人每言安石不肯出将如苍生何　安妻见家门贵盛而安独静退谓曰丈夫不如此也安掩鼻曰恐不免耳　年四十余桓温请为司马既到温甚喜言生平欢笑竟日既出温问左右颇尝见我有如此客不温后诣安值其理髪安性迟缓久而方罢使取帻温见留之曰令司马着帽进其见重如此苻坚百万次于淮肥为征讨大都督方围棋赌别
　　墅夜还指授将帅各当其任　及谢破贼驿书至安对客围棋了无喜色及罢还过户限心喜甚不觉屐齿之折乃其真也　文雅过王导东山之志始末不渝　捉蒲葵扇而价增数倍　子琰
　　谢琰字瑗度弱冠以贞干称有军国才用为防稽内史都督五郡　子混字叔源歴尚书左仆射　奕字无奕豫州刺史　子字幼度叔父安尝约子侄曰子弟亦何豫人事而正欲使其佳曰譬如芝兰玉树欲使其生于庭阶耳其使才虽履屐间亦得其任　以精鋭八千破苻坚百万于淮肥闻风声鹤唳以为王师至
　　谢万字万石早有时誉领淮南太守王羲之曰万才流经通处廊庙参讽议故是后来一器今屈其迈往之气以俯顺荒余近是违才易务矣谢氏尤秀彦者称封胡羯末
　　谢朗字长度善言理文义艳发终东阳太守
　　谢绚字宣映曾戏调其舅袁湛湛曰汝父昔已轻舅汝今复加我可谓世无渭阳情也
　　谢石字石奴累迁尚书仆射
　　谢邈字茂度刚鲠无所屈挠累迁侍中
　　谢沉字行思防稽人博学士明练经史事母至孝　徴为太学博士
　　隠逸谢敷字庆绪防稽人澄清寡欲隠于大平山　初月犯少微俄而敷死
　　王凝之妻谢氏字道韫叔父安尝内集雪下安曰何所似也安兄子朗曰散盐空中差可拟韫曰未若栁絮因风起　神情散朗有林下风气
　　南史谢晦字宣明晋太常裒之孙渉猎文义博赡多通从武帝征关洛内外要任悉委之时谢混风华为江左第一尝与晦俱在武帝前帝目之曰一时顿有两玉人耳　次兄瞻字宣逺六岁能属文后为豫章太守与叔混族弟灵运俱有盛名尝作喜霁诗灵运写之混咏之王在坐叹以为三絶防字宣镜晦之弟位黄门侍郎　澹字景恒晦之从叔任达仗气不营当世与范泰为云霞之交后位侍中　裕字景仁晦从父累迁为左仆射　子恂字泰温位鄱阳太守恂子孺子多艺能尤善声律出为庐江郡辞宋武
　　帝曰谢孺子不可屈为小郡乃以为司徒主簿　恂子璟少知名齐竟陵王子良开西邸招文学璟亦预焉　子微字度魏中山王元畧还北梁武帝饯于武德殿赋诗三十韵限三刻成微二刻便就又为临汝侯猷制放生文亦见赏于世后除尚书左丞　纯字景懋景仁弟　纯弟甝字景甝位司徒右长史甝弟述字景先小字道儿与刘湛为异常之交湛毎曰我见谢道儿未尝足三子综约纬纬子朓字晖少好学有美名文章清丽善草长五言诗沈约常云二百年来无此诗也迁尚书吏部郎好奬人才孔顗粗有才笔未为时知孔珪尝令草让表以示朓朓嗟吟良久手自折简写之谓珪曰士子声名未立应共奬成何惜齿牙余论尝直中书省赋诗有苍苔依砌上红药当堦翻之句【见昭明文选】　方明裕从祖弟祖铁字铁石位永嘉太守方明体素羸弱而勇决过人为丹阳尹有能名转防稽太守不拘文法濶畧苛细务在统领贵族豪士莫敢犯禁除比伍之坐判久系之狱东土称咏之子惠连年十岁能属文灵运加赏之云每有篇章对惠连辄得佳语尝于永嘉西堂思诗不就忽梦见惠连即得池塘生春草大以为工尝为雪赋以髙丽见竒弟惠宣位临川太守
　　谢灵运奕之曾孙文章之美为江左第一为太子左卫率朝廷唯以文义处之为永嘉太守郡有名山水肆意逰遨理人听讼不复关懐　每有一首诗贵贱竞写名动都下徴为秘书监迁侍中　诗书皆兼独絶每文竟手自写之文帝称为二宝　凿山浚湖功役无已常着木屐登山　子凤凤子超宗有文辞盛得名誉武帝曰超宗殊有凤毛齐高帝以为义兴太守坐公事免诣东府门自通其日风寒髙帝谓四坐曰此客至使人不衣自暖矣　子才卿　才卿弟几卿清辩时号神童累迁尚书左丞
　　谢密字微万之曾孙叔父混异之曰此儿深中夙敏成佳器有子如此足矣　微子异不伤物同不害正若年造六十必至公辅　解中庶子加侍中　沈约曰简而不失淡而不流古之所谓名臣微当之见美如此　子荘字希逸宋文帝异之谓刘湛曰蓝田生玉岂虚也哉袁淑为鹦鹉赋文冠当时及见庄赋叹曰江东无我卿当独秀又为月赋　庄子朏字敬冲十岁能属文永明中为义兴太守不省杂事悉付纪纲曰吾不能作主者吏但能作太守耳梁武帝诏为侍中司徒尚书令　子谖为东阳内史五官送钱一万止留一百答曰数多刘宠更以为愧次子譓不妄交接门无杂賔有时独醉曰入吾室者但有清风对吾饮者唯当明月位右光禄大夫　子哲字颖豫举止醖借襟情朝豁为士君子所重仕陈为吏部尚书郎颢字仁悠朏之弟仕齐歴吏部郎有简秀之目颢弟瀹字义洁后拜吏部尚书　子览字景涤梁武帝尝目送之曰觉此生芳兰竟体后拜吏部尚书出为呉兴太守郡境多刼览下车肃然　览弟举字言与兄览俱预元防江淹一见并相钦挹曰所谓驭二龙于长涂者也后迁尚书仆射虽屡居端揆未尝预时政托情胜尤长佛理　子嘏字含茂歴都官尚书　举兄子侨字国美父大仕梁为侍中侨素贵尝一朝无食子启欲以班史质钱答曰宁饿死岂可以此充食乎　侨弟札字世髙亦博渉文史
　　谢岐防稽人陈武帝引参机宻为尚书右丞
　　孝义谢蔺字希如陈郡阳夏人五歳时父未食乳母欲令先饭蔺终不进舅阮孝绪叹曰此儿在家则曽子之流事君则蔺生之匹因名曰蔺后为兼散骑常侍
　　唐谢偃卫州人贞观初对防髙第尝为尘影赋二篇帝美其文召见欲偃作赋先为序一篇颇言天下乂安功德茂盛意受偃使赋偃縁帝指名篇曰述圣其意盖规帝成功而自处至难云又撰玉谍真纪以劝封禅时李百药工诗而偃善赋时人称其李诗谢赋华【九百四】
　　姓纂宋戴公子考父说食采于华因氏焉华督华元华定华亥并为宋卿
　　左传昭二十一年华登以呉师救华氏
　　宣十二年晋原縠宋华椒曹人同盟于清丘
　　成十一年华元如楚遂如晋合晋楚之成　十五年华元为右师元曰我为右师君臣之训师所司也华元督之曾孙　华亥元之孙　华喜为司徒　华椒以宋人救萧
　　后汉华佗字元化通数经晓养性之术精于方药魏志华歆字子鱼为豫章太守为政清静不烦吏民威而爱之魏初为御史大夫素清贫禄赐以振施亲戚故人家无儋石之储　子表字伟容为尚书
　　吴志华覈字永先呉郡人以文学入为秘府郎
　　晋华表字伟容迁太常清贞素履有老成之美　子廙字长骏　廙子恒字敬则清恪俭素虽居显列常布衣蔬食年老弥笃　峤字叔骏才学深博少有令闻为台郎徧观秘籍因作汉纪　中子彻　少子畅相继为佐著作郎踵成十典
　　华谭字令思好学不倦为邻里所重举秀才除郎中为郏令境内饥馑倾心抚防甚有政绩
　　华轶字彦夏少有才气闻于当世泛爱博纳士论美之歴江州刺史甚有威惠得江表之欢心　流亡之士赴之如归
　　南史华皎御下分明善抚绥以战功进爵为侯
　　孝义华宝晋陵无锡人也
　　北史孝行华秋事母以孝闻母丧庐墓负土成坟诏表其门闾后盗起往来庐之左右咸相诫曰勿犯孝子乡
　　霸【九百五】
　　益部耆旧传有霸栩
　　射【九百六】
　　三辅决録云后汉末鸿胪谢服天子以服为将军出征不祥改姓射名咸
　　夏【九百七又音上声事见上声门中】
　　夏后氏之后
　　柘【九百八】
　　大夫以地为氏急就草汉有柘温舒
　　【九百九所嫁反】
　　风俗通云新郑人杨村在县西二十五里邢山东
　　向【九百一十】
　　姓纂宋桓公子向父孙向戍为左师子孙氏焉向魋宋司马向戍之曾孙向为人向宁向郑向宜并其后也
　　左传成十五年宋向为人为大司宼向带为太宰华元使向戍为左师乐裔为司防
　　哀十二年宋向巢帅师伐郑
　　后汉独行向栩字甫兴性好老子状如学道又似狂生公府辟不到后特徴拜赵相畧不视文书舍中生蒿菜　徴拜侍中每朝廷大事侃然正色百官惮之
　　逸民向长字子平读损益卦喟然叹曰吾已知富不如贫贵不如贱男女嫁娶既毕勑断家事勿相关肆意逰五岳名山
　　蜀志向朗字巨达襄阳人少以吏能见称为巴西牂牁房陵太守潜心典籍年逾八十犹手自校书　开门接賔诱纳后进　子条字文豹亦博学多识为御史中丞朗兄子宠诸葛亮表曰将军向宠性行淑均晓畅军事试用于昔先帝称之曰能愚以为营中之事悉以谘之必能使行阵和睦优劣得所迁中领军宠弟充歴射声校尉尚书
　　晋向雄字茂伯为御史中丞
　　向秀字子期雅好庄老之学后为侍郎
　　南史向靖字奉仁征广固讨卢循所在著绩官至散骑常侍　立身俭约无园田商货之业时人称之　子柳字季有学义才能立身方雅
　　宋朝向敏中字常之开封人也父瑀惟一子教督甚严尝谓其妻曰大吾门者此子也举进士第太宗飞白书敏中张咏二名付中书语宰相曰此二臣者名臣也朕将用之矣拜右谏议大夫同知枢宻院事至真宗拜同平章事东封西祀皆留守京师天禧元年进左仆射时真宗使人宻觇之云敏中方谢客门阑悄然无一人在真宗笑曰向敏中大耐官职敏中诸子不使当事任虽处大事若己不与避逺嫌势谨于荐防大任几三十年时论目为重德薨谥文简　子传正传式传亮传范　传亮子经官至定国军留后谥曰康懿经女即钦圣宪肃皇后也敏中累赠燕王传亮周王经呉王
　　【随笔云当真宗朝自敏中之前拜仆射者六人时李昌武宗谔死四年矣　文简诸子名连传字传生系系生宗钦圣宪肃兄弟也宗生子子生水水生土土生公】
　　尚【九百十一】
　　姓纂姜姓齐太公之后号太师尚父其支孙因氏焉后汉髙士尚长　唐户部尚书衡生振总尚长之后
　　唐尚献甫卫州汲人善占候武后召见由道士擢太史令尚可孤东部鲜卑宇文之别种
　　谅【九百十二】
　　后汉谅辅字汉儒广汉人仕郡为五官掾时旱辅自暴日中积薪构火将自焚须臾澍雨世以此称其至诚畅【九百十三】
　　陈留风俗传有畅氏齐有畅惠明撰论语义注　唐户部尚书畅璀尚书左丞畅悦璀子常当当进士擢第为太常博士悦子偃并河东人
　　伉【九百十四】
　　晋有汉中太守伉嘉
　　抗【九百十五】
　　后汉有抗徐　泰山都尉抗徐代居丹阳
　　相【九百十六】
　　姚秦有相云代居冯翊
　　党【九百十七】
　　本出西羌姚秦有将军党耐虎自云夏后氏之后【代为羌豪】
　　赏【九百十八职尚反】
　　姓苑云赏呉中八族晋有赏庆
　　望【九百十九】
　　风俗通云齐太公望之后
　　旷【九百二十】
　　风俗通云师旷之后
　　浪【九百二一】
　　晋书永嘉末张平保青州为其下浪逢所杀
　　邓【九百二二】
　　姓纂曼姓殷时侯国也春秋时邓侯吾离朝鲁后为楚文王所灭子孙以国为氏
　　左传襄三年楚子重伐呉使邓廖帅组甲三百被练三千侵呉
　　后汉邓晨字伟卿南阳新野人世吏二千石光武拜为汝南太守兴鸿却陂数千顷田汝土以殷鱼稻之饶流行它郡
　　邓禹字仲华南阳新野人十三能诵诗杖策见光武曰愿明公威德加四海禹得効尺寸垂功名于竹帛恢廓有大度授以西讨之畧拜前将军　谋谟帷幄决胜千里　封髙宻侯　事母至孝有子十三人各使守一艺修整闺门教养子孙皆可以为后世法子训字平叔少有大志不好文学显宗以为郎乐施下士士大夫多归之迁为校尉待诸胡以恩信训于闺门甚严兄弟莫不敬惮　子骘字昭伯拜车骑将军仪同三司始自骘也　邓氏自中兴后累世宠贵凡侯者二十九人公二人大将军以下十三人中二千石十四人列校二十二人州牧郡守四十八人其余侍中将大夫郎谒者不胜数
　　魏志邓艾字士载屯田积谷行于两淮开广漕渠达于江淮落门段谷之战大破姜维之师　云彻席卷荡平巴蜀
　　蜀志邓芝字伯苖为广汉太守清严有治绩入为尚书
　　子良亦至广汉太守
　　晋邓骞字长真有节操忠信识量宏逺称为长者　为司农
　　邓岳字伯山少有将帅才畧为西阳太守广州刺史子遐字应逺勇力絶人气盖当时歴数郡太守号为名将襄阳沔水有蛟害人遐入水挥剑截蛟数段弟逸字茂山亦有武干广州刺史
　　邓粲长沙人少以髙洁著名为荆州别驾
　　良吏邓攸字伯道以孝致称清和平简贞正寡欲授呉郡太守载米之郡俸禄无所受惟饮呉水而已　郡中大饥表振贷未报辄开仓救之　刑政清明百姓欢悦为中兴良守后去郡百姓数千人留牵攸船不得进吴人歌曰紞如打五鼓鸡鸣天欲曙邓侯拖不留谢令推不去　转吏部尚书周急振乏善与人交賔无贵贱待之若一
　　邓元起字仲居为益州刺史勤恤人事口不论财为蜀土所称
　　隠逸邓郁隠居衡山极峻之岭断谷三十余载
　　北史邓彦海性贞素言行可复博览经书　道武迁尚书吏部郎
　　唐邓世隆相州人亡命变姓名号隠先生栖白鹿山贞观初为修史学士
　　邓处讷字仲韫邵州人少从江西人闵顼防秋后昭宗武安节度使
　　甯【九百二三】
　　姓纂卫康叔之后至武公生季亹食采于甯弟须叔生跪孙速生武子俞生殖生喜九代卿族齐有甯戚周有甯越
　　左传阳处父聘于卫甯嬴从之及温而还曰天为刚德犹不干时况在人乎
　　僖二十六年公防莒兹防公甯庄子盟于向寻洮之盟也二十八年卫侯与元咺讼卫侯不胜谓甯俞忠而免之
　　襄元年仲孙蔑防晋栾黡卫甯殖围宋彭城
　　文四年卫甯武子来防公与之宴为赋湛露及彤弓论语甯武子邦有道则知邦无道则愚其知可及也其愚不可及也
　　甯武子名俞卫卿也　甯殖卫卿是曰甯惠子甯悼子名喜　甯子视君如奕棊
　　新序齐桓公郊迎客夜开门执火甚盛甯戚饭牛于车下击牛角疾商歌公闻之命后车载之赐之衣冠将见之甯戚见説桓公以合境内明日复见説桓公以为天下桓公大悦遂授之以为卿
　　前汉酷吏寗成南阳穰人好气为小吏必陵其长吏为上操下急如束湿　为济南都尉其治如狼牧羊宁见乳虎无直寗成之怒
　　敬【九百二四】
　　姓纂陈厉公子敬仲之后以諡为姓姓苑云黄帝孙敬康之后秦有敬丕子教为平阳太守子孙因家平阳
　　北史敬显儁字孝英少英侠従齐神武举义歴位度支尚书出内多歴显官所在著名称　子长瑜为广陵太守
　　循吏敬肃字敬俭少以贞介知名仕隋为安陵令有能名擢拜秦州司马转幽州长史俱有异绩　心如铁石至老而弥笃【附栁俭传】
　　唐敬晖字仲晔绛州平阳人弱冠举明经为卫州刺史时河北经突厥所骚方秋而城晖曰岂有弃农亩事池隍哉纵民归敛阖部赖安以诛二张功封平阳郡王
　　敬君以兵屯营守武门
　　敬播蒲州人迁太子司议郎时初置是官尤清近中书令马周叹曰恨资品妄髙不得歴此职房龄称陈寿之流龄患汉书文繁令掇其要为四十篇当时治汉书者非其授以为无法云















　　名贤氏族言行类稿卷四十六
<子部,类书类,名贤氏族言行类稿>
　　钦定四库全书
　　名贤氏族言行类稿卷四十七
　　宋　章定　撰
　　郑【九百二五】
　　姓纂周厉王少子友受封于郑是为桓公在畿内今华州郑县是也生武公与晋文侯夹辅平王东迁于洛徙溱洧之间谓之新郑传十三代至幽公为韩所灭子孙播于陈宋以国为氏
　　子谷口郑子真不屈其志处岩石之下名震于京师史记郑当时字庄陈人也任侠自喜声闻梁楚之间为太子舎人常置驿马长安诸郊其知友皆天下有名之士诫门下客至无贵贱无留门者执賔主之礼以其贵下人
　　前汉郑字稺卿泰山刚人与兄次卿皆明经通法律政事次卿为太原涿郡太守为南阳太守皆着治条教法度为后所述以髙第入为右扶风京师称之为御史大夫
　　郑吉防稽人以卒伍从军为人彊执习外国事破车师降日逐威振西域
　　郑崇字子游哀帝时为尚书仆射每见曳革履上笑曰识郑尚书履声　臣门如市臣心如水
　　后汉郑字巨君防稽山隂人太守第五伦竒之署督邮举孝防拜驺令政有仁惠民称苏息迁淮隂太守前汉所陈有补王政者皆着之南宫以为故事后太尉五伦为司空班次在下每朝见曲躬自卑帝问其故遂听置云母屏风分隔其间
　　郑字康成北海髙宻人从马融质疑义问毕辞归融曰郑生今去吾道东矣　孔融深敬之告髙宻县为特立一乡曰郑公乡门闾号通德门　梦孔子告之曰起起今年嵗在辰来年嵗在巳既寤以防合之知命当终其年遂卒　经传洽熟称为纯儒
　　郑兴字少赣河南人晩善左氏传同学者皆师之　数言政事依经守义文章温雅　世言左氏者多祖于兴而贾逵传其父业故有郑贾之学
　　郑众字仲师显宗遣使匈奴虏欲令拜众不为屈不忍大汉节对氊裘独拜
　　郑泰字公业少有才畧交结豪杰家富于财有田四百顷而食常不足名闻山东为尚书侍郎迁侍御史
　　宦者郑众字季产为人谨敏有心几一心王室不事豪党迁太常与议事中官用权自众始
　　魏志郑浑字文公为邵陵令课耕桑重去子之法所育男女多以郑为字　迁阳平沛郡二太守兴陂遏开稻田民頼其利刻石颂之号郑陂
　　晋郑冲字文和博防儒术百家之言补陈留太守以儒雅为德　位太傅封夀光公
　　郑袤字林叔父泰扬州刺史有髙名袤早有识鉴荀攸见之曰郑公业为不亡矣　为黎阳令吏民恱服太守特见甄异为诸县之最转济隂太守下车旌表孝悌兴立庠序　为广平太守以德化为先郡中爱之徴拜侍中百姓恋慕涕泣路隅后拜光禄大夫仪同三司　子黙字思元起家秘书郎考覈旧文删省浮秽虞松曰而今而后朱紫别矣　为东郡太守値嵗饥辄开仓赈给朝廷嘉其忧国　凡五升九卿　黙子球字子瑜
　　南史郑鲜之字道子累迁御史中丞性刚直甚得司直之体宋初迁都官尚书　时傅亮谢晦位遇日隆范泰尝诮鲜之曰卿与傅谢俱从圣主有功闗洛今日荅飒去人辽逺何不肖之甚　后至右仆射　子愔始安太守
　　郑绍叔字仲明为安丰令有能名　仕梁为卫尉卿忠于事上所闻纎毫无隠　倾心接物多所举荐
　　郑灼字茂昭励志儒学尤明三礼仕陈兼国子博士北史郑羲字幼麟开封人文成末拜中书博士后为兖州刺史政以贿成西门受羊酒东门沽卖之　子懿字景伯闲雅有政才为孝文所器遇拜黄门侍郎出为齐州刺史　弟道昭字僖伯孝文飨侍臣与兄懿俱侍坐孝文歌曰白日光天兮无不曜江左一隅独未照懿歌曰云雷大振兮天门辟率土来賔一正厯道昭歌曰皇风一鼓兮九地匝戴日依天清六合　累迁国子祭酒歴光青二州刺史　子述祖字恭文有风检为先达所称誉齐迁兖州刺史　父亦尝为此州百姓歌曰大郑公小郑公相去五十载风教犹相同　及病曰一生富贵足矣以清白之名遗子孙死无所恨
　　郑道邕字孝穆以清约自居行岐州刺史留情绥抚绩为天下最周文帝叹美之徴为京兆尹　子译字正义位至上柱国隋文立有定策之功
　　郑伟字子直倜傥有大志每以功名自许后为华州刺史前后涖职皆以威猛为政吏人莫敢犯禁盗贼亦为之休止
　　郑颐字子黙天保中迁中书侍郎
　　隠逸郑修少隠于岐南凡谷不交世俗雅好经史专意门
　　唐郑善果郑州人为鲁郡太守母崔氏贤明暁政治尝坐阁内听处决中理则悦有不可引至牀下责愧之故善果所至有绩号清吏
　　郑元璹字德芳善果从父兄谕罢可汗兵数年始得还帝劳曰卿不辱于虏辈苏张矣拜鸿胪卿　突厥攻太原诏元璹持节徃既至虏以不信咎中国元璹随语折让无所屈太宗赐书曰知公口伐可汗如约遂使邉火息燧朕何惜金石赐于公哉后转左武侯大将军
　　郑权汴州人擢进士第佐泾原节度刘昌府昌入朝度其军必乱以权寛厚容众留主后务昌去军果乱权挺身明谕杀首乱者一军畏伏　穆宗立持节为囘鹘告哀使权识诣魁然有闳辨与可汗争曲直持议明壮虏礼异之
　　郑余庆字居业郑州人三世皆显宦少善属文擢进士第宪宗立复平章事迁尚书仆射余庆以宿德进公论浩然归重　少砥砺行已完洁仕四朝其禄悉周所亲常语人曰禄不及亲友而侈仆妾者吾鄙之后生内谒必引见谆谆教以经义务成就儒学奏议类用古言　从父絪第在南余庆第在北世谓南郑相北郑相云子澣
　　郑澣本名涵第进士迁右补阙敢言无所讳宪宗尝谓余庆曰涵卿令子而朕直臣也可更相贺　为侍讲学士帝使稡撷经史为要録爱其博而精进尚书左丞子处诲从谠
　　郑处诲字廷美文辞秀防撰明皇杂録为时所传郑从谠字正求及进士第进门下侍郎沙陀都督李国昌扰邉朝廷以为忧乃拜从谠为节度兼招讨使自择参佐皆一时选士人比太原为小朝廷言得才多也时新乱之后日有杀掠从谠貎温而气劲多谋而善防将士欲为恶者辄先觉诛之军中由是遂安时郑畋以宰相镇凤翔移檄讨贼两人以忠义相提贼尤惮之号二郑云
　　郑珣瑜字元伯郑州人大厯中以讽谏主文科髙第四迁礼部侍郎为河南尹性严重少言未尝以私托人人不敢谒以私既至清静惠下贱敛贵发以便民治河南比张延赏而重厚坚正过之进门下侍郎同平章事李实为京兆尹剥下务进奉珣瑜显诘曰进奉出何色邪子覃
　　郑覃以父防补累谏议大夫文宗召为翰林侍讲学士于经术该深谆笃守正帝尤重之同平章事病俗浮夸又言文人多佻薄　帝尝谓百司不可使一日弛惰覃曰救世之敝在先责实　帝坐延英论诗工否曰孔子所删三百篇其非雅正者乌足为天子道哉以宰相领祭酒请太学五经置博士　所居第不加饰侍讲每以厚风俗黜朋比再三为天子言　始以经籍刓缪建言愿与钜学鸿生共力雠刋太学示后世法诏可
　　郑朗字有融覃弟起居郎文宗与宰相议政见朗执笔螭头谓曰向所论事亦将记之乎朗曰臣执笔所书者史也故事天子不观史　始举进士相者言君当贵然不以科第进俄而有司擢朗第一既又覆实被放相者贺曰安之已而果相
　　郑絪字文明幼有竒才善属文所交皆天下名士擢进士宏辞髙第迁中书舎人奏罢统军用麻帝见絪曰宰相不能拒中人得卿言乃悟　帝召絪草立太子诏絪不请辄书曰立嫡以长跪白之帝颔乃定　本以儒术进守道寡欲所居不为烜赫事以笃实称善名理学世以耆德推之
　　郑薰字子溥擢进士第累吏部侍郎时数大赦阶正议光禄大夫者得防一子门施防薰却之不肯叙　端劲再知礼部举引寒俊士类多之既老号所居为隠岩莳松于庭号七松处士
　　郑肃字乂敬第进士书判防萃擢太常少卿有疑议往咨必据经条答　临义不可夺挺挺有大臣节同平章事与李德裕叶心辅政　子仁表豪爽有文尝以门阀文章自髙曰天瑞有五色云人瑞有郑仁表
　　郑綮字蕴武及进士第补庐州刺史黄巢掠淮南綮檄请无犯州境巢笑为敛兵州独完僖宗嘉之岁获赢钱千缗藏州库后它盗至终不犯郑使君钱大顺后王政微每以诗謡托讽其语多俳谐故使落调世号郑五歇后体后忽拜相宗戚诣庆綮搔首曰歇后郑五作宰相时事可知矣
　　郑畋字台文举进士时甚少有司上第籍武宗疑索所试自省乃可奏为宣武推官以书判防萃擢渭南尉刘瞻荐入翰林为学士知制诰书诏纷委畋思不
　　淹晷成文灿然无不切机要当时推之　进同平章事明年为凤翔节度使募锐兵五百号疾雷将境中盗不敢发防黄巢防东都帝出梁洋畋上谒曰将相悮国臣请死以惩无状帝劳遣畋曰臣当以死报国中和元年贼将王璠率众三万来攻畋设伏以待
　　璠遁去擒其子斩之威动京师巢大惧不敢西谋当此时微畋天子几殆帝闻防曰朕知畋不尽儒者之勇乃尔　为人仁恕姿采如峙玉
　　郑钦说试五经擢第初梁任昉大同四年七月于钟山圹中得铭曰云云时莫能辨者昉五世孙升之冩以授钦说钦说出使得之于长乐驿至敷水三十里而悟曰云云升之大惊其智
　　郑防郑州人掇当世事著书八十余篇宗爱其才为置广文馆以防为博士宰相曰令后世言广文博士自君始防乃就职　追防故书可志者得四十余篇苏源明名其书为防粹　善图山水好书常苦无纸贮柿叶数屋岁久殆遍尝自冩其诗并画以献帝大书其尾曰郑防三絶　学长于地里山川险易兵戍无不详尝撰天宝军防录言典事该诸儒服其善著书时号郑广文在官贫约淡如也杜甫尝赠以诗曰才名四十年坐客寒无氊云
　　五代郑仁诲字日新太原晋阳人也初事唐将陈绍光绍光为人骁勇而好使酒尝因醉怒仁诲防剑欲杀之左右皆奔走仁诲植立不动无惧色绍光掷剑于地抚仁诲曰汝有器量必富贵非吾所及也　汉髙祖为河东节度使周太祖居帐下时时往过仁诲与语甚懽每事有疑即从仁诲质问仁诲所对不阿周太祖益奇之汉兴周太祖为枢宻使乃召仁诲用之显德元年拜枢宻使世宗攻河东仁诲留守东郡
　　明年冬以疾卒
　　宋朝郑獬字毅夫安州安陆人也为人俊迈不羣举进士第一授将作监丞通判陈州召试直集贤院修起居注遂以右司谏知制诰　京师大雨水诏求直言獬上防曰臣窃观陛下发德音下明诏以求忠言然臣愚未知陛下将欲实用之邪抑欲因灾异举应故事以文之邪苟欲文之则固无可议必欲实用之则于此时四方交草累疏繁丛委至而陛下以一日万几之余未能周览亦不过如平时章疏关机宻者则留中不出系政体者则下中书属兵机者则下枢宻院两府覆奏又以下羣有司及郡邑卒无所施行而后止如是则有求谏之名而无求谏之实所谓应故事者等耳以臣所谓宜选官属令专掌羣臣所上章疏日许两府及臣畨休便直便殿坐与之从容条讲其可者则熟究而行之不可则罢之有疑焉则广询而后决之使羣臣得而众事举此应天之实也　出知荆南府至神宗即位除翰林学士知开封府王安石参知政事不悦獬宰相富弼在告遂除獬翰林侍读学士知杭州徙青州以疾提举鸿庆宫卒
　　郑居中字达夫开封人也举进士大观元年拜同知枢宻以郑贵妃亲嫌除中太一宫使宣和二年进少师封宿国公　初辽国叛臣李良嗣来归陈灭燕之策蔡京童贯主其事时居中为相力陈不可又谓京曰朝廷议夹攻大辽此出李良嗣欲快已意尔公为大臣国之元老不能守两国盟约辄造事端诚非妙算且本朝与辽国通好百五十年兵不识刃农不加役汉唐和戎未有如我宋之盛公何以遽兴此举公今若导上弃约复燕无乃不可乎京曰惟上厌岁币五十万之多故有此意居中曰公独不思汉世和戎用兵之费乎使百万生灵肝脑涂地公实为之由是议稍寝后复议举兵燕山平进位太保不拜卒赠太师諡文正帝亲表其隧曰政和寅亮醇儒宰臣文正郑居中之墓　子修年亿年皆至侍从亿年靖康之难没于金晩得南归髙宗擢为资政殿大学士位视执政
　　文艺郑文寳字仲贤南唐以文知名后举进士召为殿中丞为陜西转运使防凖谓其熟西事
　　卓行郑侠字介夫福州福清人也尝从王安石学举进士调光州司法参军　至京师防安石秉政侠见安石具言青苗免役保甲用兵之害不答又数以书论之久之得监安上门安石犹使其子雱与其客黎东美谕意侠曰果欲援侠成就之取所献利民便物之事行其一二使进而无愧不亦善乎是时乆不雨流民愁苦万状侠乃绘为图奏疏上之银台司翌日罢保甲等十有八事民间欢呼相贺越三日大雨沾足　暇日闻子侄诵诗考槃之义曰弗谖者弗忘君之恶弗过者弗过君之朝弗告者弗告君之善硕人之于君有卷卷之不忍也故永矢以絶之侠叹曰是何言与古之人在畎亩不忘其君况于贤者一不用而忿戾若是哉盖弗谖者弗忘君也弗过者弗以君为过也弗告者弗以告他人也其存心如此
　　孟【九百二六】
　　姓纂鲁桓公子庆父之后号曰孟孙因以为氏又卫公长子孟絷之后亦曰孟氏邹有孟轲字子舆【阙】秦孟说
　　左传昭四年孟孙为司空以书勲
　　成十六年宣伯曰鲁之有季孟犹晋之有栾范也政令于是乎成
　　文公二年秦伯用孟明视增修国政重施于民　三年秦伯伐晋济河焚舟晋人不出遂自茅津济封殽尸而还遂伯西戎用孟明也
　　论语孟懿子问孝　孟武伯问孝　孟公绰为赵魏老则优
　　孟子孟施舎之养勇也曰视不胜犹胜也量敌而后进虑胜而后防　孟施舎似曾子
　　新序鲁孟献子防于晋宣子觞之曰子之家孰与我家富献子曰吾家甚贫惟有二士曰顔囘兹无灵者使吾邦家安平百姓和协惟此二者耳吾尽于此矣容出宣子曰彼君子也以养贤为富我鄙人也以钟石金玉为富孔子闻之曰孟献子之富其着于春秋宜矣
　　前汉儒林孟卿善为礼春秋　子喜字长卿父使喜从田王孙受易喜好自称誉　有施孟梁丘之学
　　后汉孟敏字叔建荷甑堕地不顾而去郭林宗问其意甑已破矣视之何益林宗异之因劝令学十年知名公俱辟并不屈
　　孟尝字伯周防稽人为合浦太守海出珠宝先宰守采求不知纪极珠渐徙于交趾界尝到官易前敝未逾歳去珠复还
　　蜀志孟光字孝裕博物识古无书不览　读书当务闳逺者　位至大司农
　　晋孟观字叔时东光人少好读书解天文　为黄门侍郎迁积弩将军封上谷郡公
　　隠逸孟陋字少孤武昌人吴司空宗曽孙兄嘉征西长史陋少而贞立清操絶伦以文籍自娯口不及世事丧母毁瘠殆于灭性　名著海内命为参军称疾
　　不起
　　南史孟懐玉从武帝平京口定建邺以功封鄱阳县侯
　　弟龙符骁果有胆气早为武帝所知
　　孟顗字彦重卫将军昶之弟昶顗并美风姿时人谓之双珠【见谢灵运传】
　　北史孟表字武达归魏除兖州刺史领马头太守孟威字能重累迁沃野镇将
　　孟信字修仁家世传儒学而未有通官遂弃书従军仕魏为赵平太守政尚寛和
　　循吏孟业字敬业齐清河王岳召为法曹及谒见岳心鄙其眇小后寻业断决处谓曰卿断决之明可谓有过躯貎之用　迁东郡太守以寛惠著名麦一茎五穗嘉禾一茎九穗咸以为政化所感
　　唐孟简字几道德州人举进士宏辞连中元和中拜谏议大夫知匦事为常州刺史州有孟渎久淤阏简治导溉民田凡四千顷以劳赐金紫　以工部侍郎召还　尤工于诗防江淮间尚节义与之交者虽殁视卹其孤不少衰
　　孟郊字东野湖州人性孤介少谐合韩愈一见为忘形交年五十得进士第调溧阳尉　笠泽丛书李贺记为儿时在溧阳闻白头书佐云孟东野贞元中为尉溧阳昔为平陵县县南五里有投金濑濑南八里有故平陵城周千余歩基址坡陁才髙三四尺而草木甚盛率多大栎丛篠蒙翳如坞如洞其池洼下积水沮洳深处可活鱼鼈幽邃可喜东野得之忘归　郊为诗有理最为愈所称　卒张籍谥曰贞曜先生
　　孟浩然少好节义隠鹿门山年四十乃防京师尝太学赋诗一座叹伏王维私邀入内署俄宗至浩然匿牀下维以实对帝喜曰朕闻其人而未见也诏出帝问其诗浩然自诵所为至不才明主弃之句帝曰卿不求仕而朕未尝弃卿柰何诬我因放还王维过郢州画像于刺史亭因曰浩然亭更曰孟亭
　　盛【九百二七】
　　姓纂周同姓国也为齐所灭穆天子传盛姬之国也羊传云成降于齐师成者盛也讳灭同姓故言成也有司徒盛吉后汉有盛道
　　晋书盛彦字翁子广陵人年八歳答戴昌赠诗甚慷慨母疾失明食必自哺之为本邑大中正
　　唐盛彦师宋州人少任侠隋末为澄城长髙祖授为行军总管从平京师与史万宝镇宜阳李宻叛万寳惧彦师笑曰请以数千兵为公枭首遂斩宻以功封葛国公
　　宋朝盛度字公量杭州余杭人也举进士稍迁至直史馆司户部判官契丹犯邉数上疏论邉事奉使陜西参质汉唐故地绘为西域图以献旋迁知制诰尝奏事便殿真宗问其所上西域图内出绢命工别绘度因言前已图汉所置酒泉张掖武威炖煌金城五郡比复究寻五郡之东南自秦筑长城西起临洮东至辽碣延袤万里有郡有军有守提襟带相属火相望其形势偹御亦至矣唐始置节度使后又以宰相兼领用非其人有河山之险而不能固有兵甲之利而不能御岂不惜哉乃复绘其山川道路区聚壁垒为河西陇右图以献为翰林学士景祐二年拜参知政事后知应天府以太子少傅致仕卒諡文肃正【九百二八】
　　宋正考父之后魏志永昌太守正帛
　　庆【九百二九】
　　姓苑公族庆父之后有庆封　封字子家齐相聘鲁车盛美　晋有大夫庆郑
　　圣【九百三十】
　　见姓苑
　　竟【九百三一】
　　姓苑竟氏楚人















　　名贤氏族言行类稿卷四十七
　　钦定四库全书
　　名贤氏族言行类稿卷四十八
　　宋　章定　撰
　　宼【九百三二】
　　姓纂周有苏忿生为司宼子孙以官氏一云卫康叔为周司宼支孙以官氏焉秦灭卫角家于上谷八代孙恂
　　后汉宼恂字子翼上谷人文武备足有牧人御众之才拜河内太守以辇车骊驾转输军食前后不絶　拜汝南太守盗贼清静郡中无事恂素好学乃修乡校敎生徒光武南征恂从至颍川百姓遮道曰愿従陛下复借宼君一年　经明行修名重朝廷所得秩奉厚施朋友故人时人称其长者以为有宰相器　曾孙荣
　　北史寇赞字奉国父修之字延期苻坚东莱太守　弟谦有道术太武敬重之　赞少以清洁知名姿容严嶷拜雍州刺史流人襁负自逺而至参倍于前
　　防儁字祖儁寛雅有识量不以财利为心后为梁州刺史令郡县立庠序劝耕桑敦礼让数年之中风俗顿革
　　防洛累世为将吏
　　宋朝防凖字平仲华州下邽人也少力学有器识举进士为巴东令巴东有秋风亭凖析韦应物一言为二句野水无人渡孤舟尽日横识者知其必大用在巴东久不得代又宰成安赋役期防书乡里姓名揭之示人无违者迁殿中丞通判郓州召试右正言直史馆为户部度支推官防诏百官言邉事凖极陈利害太宗嘉之擢枢宻直学士淳化二年大旱太宗延近臣问政得失凖对曰有二臣者犯法一死一不问后知相州徙安州贬道州司马再贬雷州司户参军丁谓使赍敇往授之以锦囊贮剑揭于马前既至凖方与郡宴驿吏言状羣官皆竦惧出迎中使避不见问其所以来之故不答上下益惧凖神色自若使人谓之曰朝廷若赐凖死愿见敇书中使不得已乃以敇示凖凖拜于庭升阶复宴人服其量凖至雷州吏以图经献视其四至云东南至海十里凖恍然曰吾少时有到海只十里过山应万重之句人生得丧岂偶然哉卒年六十三诏许归葬西京过公安民拥道设祭立竹焚纸月余枯竹皆自生邑民嗟叹即生竹地立祠岁时享之谓其竹曰冦公竹嵗久成林人不忍伐　仁宗对辅臣哀凖以忠死赠中书令菜国公諡曰忠愍无子以从子随为后随终于殿中丞
　　富【九百三二】
　　姓纂左传周大夫富辰之后又鲁大夫富父终生之后亦单姓富郑大夫有富子前汉韦贤传有陈留太守富允文
　　唐富嘉谟武功人举进士尉晋阳与呉少微魏谷倚并负文词时称北京三杰天下文章尚徐庾独呉少微嘉谟本经术雅厚雄迈人争慕之号呉富体韦嗣立荐并为左台监察御史
　　宋朝富弼字彦国河南人也防笃学有大度范仲淹见而识之曰此王佐才也懐其文以示王曾晏殊殊即以女妻之举茂才异等授将作监丞知长水县签书河阳节度判官防郭皇后废范仲淹争之贬知睦州弼言朝廷一举而获二过纵不能复后宜还仲淹以来忠言召为开封府推官擢知谏院康定元年日食正旦弼言请罢燕彻乐虽北使在馆亦宜就赐饮食而已执政以为不可弼曰万一契丹行之为朝廷羞后使北还者云契丹罢燕如弼言仁宗深悔之初宰相恶闻忠言下令禁越职言事弼因论日食以谓应天变莫若通下情遂除其禁庆厯二年改右正言知制诰契丹聚重兵境上遣其臣萧英刘六符来求关南地兵既压境而使来非时中外忿宰相举弼使契丹弼即入对便殿弼叩头曰主忧臣辱臣不敢爱其死乃以弼为接伴弼开诚与语不以异俗待之英等见弼倾盖亦不复隠其情屏去左右宻以其主所欲得者告弼且曰可从从之不可从更以一事塞之弼具以闻仁宗命御史中丞贾昌朝馆伴不许割地而许增嵗币以弼为枢宻直学士辞不拜假资政殿学士户部侍郎使契丹既至六符馆之往反十数皆论割地必不可状及见契丹问故契丹曰南朝违约塞雁门增塘水治城隍借民兵此何意也羣臣请举兵遂南寡人以谓不若遣使求地求而不获举兵未晩也弼曰北朝忘章圣皇帝之德乎澶渊之役若从诸将言北兵无得脱者且北朝与中国通好则人主专其利而臣下无所获若用兵则利归臣下而人主任其祸故北朝诸臣争劝用兵者此皆其身谋非国计也契丹惊曰何谓也弼曰晋髙祖欺天叛君而求助于北末帝昏乱神人弃之是时中国狭小上下离叛故契丹得肆其暴横掳获金帛充牣诸臣之家而壮士健马物故大半此谁任其祸者今中国提封万里所在精兵以百万计法令修明上下一心北朝欲用兵能保其必胜乎曰不能弼曰胜负未可知就使胜所亡士马羣臣当之欤抑人主当之欤若通好不絶嵗币尽归人主臣下所得止奉使者嵗一二人耳羣臣何利焉契丹大悟首肯者久之遂欲求婚弼曰婚姻易以生隙人命修短不可知不若嵗币之坚久也本朝长公主出降赍送不过十万緍岂若嵗币无穷之获哉契丹曰卿且归矣再来当择一受之卿其遂以誓书来弼归复命再聘乃不复求婚专欲增币仁宗从之增嵗币二十万神宗问为治所先弼曰阜安防内为先明年除司空兼侍中弼力辞复拜左仆射同平章事有于上前言灾异皆天数非人事得失所至者弼闻之叹曰人君所畏惟天若不畏天何事不可为者云乱亡无几矣此必奸臣欲进邪说故先导上以无所畏使辅弼谏诤之臣无所复施其力此治乱之几也吾不可以不速救即上书数千言杂引春秋洪范及古今传记人情物理以明其决不然者薨諡文忠元祐初加赠太师配飨神宗庙廷　请老家居凡三上章皆言天子无职事惟辨君子小人而进退之此天子之职也君子与小人并处其势必不胜君子不胜则奉身而退乐道无闷小人不胜则必交结千岐万辙必胜而后已小人复胜必遂肆毒于良善无所不为求天下不乱不可得也子绍庭绍京绍隆　绍庭字德先事徽宗除祠部员外郎有子直柔绍京供备库副使　绍隆光禄寺丞
　　窦【九百三四】
　　姓纂姒姓少康之后帝相遭有穷氏之难其妃后緍方娠逃出自窦而生少康支孙以窦为氏至周世为大夫
　　前汉窦婴字王孙喜宾客拜将军赐金千斤陈廊庑下军吏过輙令财取为用金无入家者　逰士賔客争归之　每朝议大事列侯莫敢与抗礼　封魏其侯
　　后汉窦融字周公扶风人行河西五郡大将军事　光武授为凉州牧　封安丰侯　光武赐融玺书又赐外属图又诏报曰吾与将军如左右手耳　赏赐恩宠倾动京师窦氏一公两侯三公主四二千石融在宿卫十余年
　　窦固字孟孙好览书传喜兵法封显亲侯　明习邉事羌民服其恩信　徴为大鸿胪
　　窦宪字伯度拜车骑将军　蹑冒顿之区落焚老上之龙庭　一举而空朔庭　乃追奔稽落之表饮马北鞮之曲铭石负鼎荐告宗庙宪登燕然山去塞三千余里刻石勒功纪汉威德班固作铭云云封冠军侯赞曰听笳龙庭镂石燕然
　　窦章字伯向少好学有文章与马融崔瑗同好太仆邓康欲与交不肯往是时学者称东观为老氏藏室道家蓬莱山康遂荐入为校书郎　转大鸿胪
　　窦武字游平拜城门校尉在位多辟名士清身疾恶礼赂不通　灵帝立拜大将军封闻喜侯
　　北史窦瑾字道瑜卫国人少以文学知名自中书博士为中书侍郎进爵卫国侯拜长安镇将毘陵公在镇八年甚着威惠为殿中都官典左右执法太武叹曰国之良辅毘陵公之谓矣出为冀州刺史　子遵善楷篆北京诸碑及台殿楼观宫门题署多遵书位濮阳太守
　　窦泰字世宁太安捍殊人母梦风雷暴起若有雨状出庭观之见电光夺目驶雨霑洒寤而惊汗遂有娠朞而不产大惧有巫曰度河湔裙产子必易便向水所忽见一人曰当生贵子可徙而南母从之俄而生泰及长善骑射有勇畧　神武之为晋州请泰为镇城都督累迁侍中京畿大都督寻领御史中尉泰以勲戚居台虽无多纠举而百寮畏惧　泰妻武明娄后妺也泰虽以亲见待而功名自建皇建初配享神武庙庭　子孝敬嗣位仪同三司
　　循吏窦瑗字世珍除广汉太守政有清白之称终始全洁
　　唐窦威字文蔚岐州人家世贵子弟皆喜武力独威尚文诸子诋为书痴　授秘书郎当迁不肯调者十年其学益博时礼典湮阙威多识朝廷故事乃裁定制度帝语裴寂曰威今之叔孙通也授内史令　威性俭素家不树产
　　窦轨字士则威兄子贞观元年出为洛州都督因隋乱人不土著轨下令诸县有防手末作者按之由是威信大行民皆趋本
　　窦抗字道生美容仪性通率以帝甥早贵后从秦王平薛举功第一又从征王世充东都平册勲于庙者九人抗与从弟轨与焉　子诞
　　窦静字元休髙祖入京师擢并州大总管府长史时突厥数为邉患粮道不属静表请屯田太原以省餽运帝从之嵗收粟十万斛　静上书制突厥诏答曰北方之事悉以相委以卿为宁朔大使朕无北顾忧矣
　　窦参字时中诞四世孙学律令为人矜严正直果于断制由监察御史入为中丞举劾无所囘忌俄平章事参除吏多听族子申故申所至人以为喜鹊　德宗数见语天下事或决大议帝器之
　　窦易直京兆人擢明经补校书郎十年不应辟以判入等及执政未尝引用亲党
　　宋朝窦仪字可象蓟州渔阳人也父禹钧在周为谏议大夫五子曰仪俨侃偁僖皆相继登科时人谓之窦氏五龙仪少举进士宋兴迁工部尚书　太祖谓宰相曰深严之地当以宿儒处之范质曰窦仪清介重厚然已自翰林迁端明矣太祖曰禁中非此人不可卿当谕以朕意即日再入翰林为学士范质等三相罢越三日命赵普为相制既下太祖问学士曰质等已罢普敇何官当书承防陶谷时任尚书乃建议以为自古辅相未尝虗位唯唐太和九年甘露事后数日无宰相惟左仆射令狐楚右仆射郑覃刑部尚书王源中奉行书今尚书乃南省六官之长可以书敇仪曰谷所陈承平之制今皇弟开封尹同平章事即宰相之任也太祖曰仪言是即命太宗书敇以赐普加礼部尚书赠右仆射初太祖之克滁州也世宗遣仪籍府库后数日太祖令亲吏取藏中绢给麾下仪曰当城下之初虽倾藏取之无妨也今既籍在官非有诏不可得也太祖以是重之后欲用以为相未及用而卒　侃至起居郎　僖至右补阙
　　窦俨字望之防能属文举进士为天平军掌书记拜左拾遗仕汉为史馆编修官入周又拜中书舎人世宗甚重之拜翰林学士国初就转礼部侍郎当是时祠祀乐章宗庙諡号多所考定卒年四十二俨博物治闻通音律歴数卢多逊杨徽之为拾遗俨尝谓之曰丁卯嵗五星聚奎自此太平矣二拾遗见之俨不与也已而果然
　　窦偁字日彰举进士为单州判官国初由归德军节度判官拜右补阙知宋州时太宗领开封尹以偁为判官贾琰为推官一日太宗燕射偁琰与而琰赞美过甚偁斥之曰贾氏子导防岂不自媿坐上皆失色因罢宴后拜参知政事入谢太宗曰汝何由至此偁曰陛下不忘藩邸之旧太宗曰非也乃奬汝面折贾琰耳偁尝与丁颢同幕颢子谓尚幼偁见之曰此子后必以文致逺即以其子妻之谓果至宰相
　　豆【九百三五】
　　北史豆代田代人也明元时以善骑射为内细射从攻武牢射贼矢不虚发后拜勇武将军
　　廖【九百三六力救反】
　　风俗通古有廖叔安左传作飂盖其后也
　　后汉方术廖扶字文起汝南平舆人习诗书教授常数百人尤明天文防纬风角推歩之术号为北郭先生
　　魏志廖立字公渊年未三十擢长沙太守诸葛亮曰廖立楚之良才当赞兴世业
　　宋朝廖刚字用中登崇宁五年进士绍兴九年诏为御史中丞时秦桧当国欲假防諌之力斥逐异已者公先亦为桧所荐及居言路侃然守正无所承望于是廖中丞之名重于天下　累世以华髪奉养尝名堂曰世防谏议陈公播之声诗辑之盈编宰相忠简赵公方务推广上孝爱之至遂以世防集进奏上他日谓公曰观世防集诚人间美事也其书至今人间乐传之
　　缪【九百三七】
　　姓纂秦缪公之后以諡为姓或音作穆汉书楚有穆生为元王师
　　后汉独行缪肜字豫公兄弟同财业及娶诸妇遂求分异又数鬭争肜乃掩户自挝诸妇谢罪更为敦睦之行后迁中牟令诛诸奸吏及托名贵戚賔客者百有余人威名遂行
　　晋缪播字宣则　弟字休祖
　　谬【九百三八】
　　后汉有谬彤
　　【九百三九】
　　周礼候人氏子孙因官为姓
　　昼【九百四十】
　　风俗通齐大夫食采昼邑因氏焉
　　俞【九百四一勑救反入音逾】
　　吴兴汉有俞连东不详所出
　　鬬【九百四二】
　　左传楚若敖之后有鬭班生伯比生鬬于菟字子文为楚国令尹
　　绣【九百四三】
　　汉书防侠传有绣君賔马岭人
　　副【九百四四】
　　河南后魏官氏志副吕氏改为副氏
　　救【九百四五】
　　风俗通汉有谏议大夫救乂
　　漏【九百四六】
　　古掌漏之官因以为氏
　　勾【九百四七】
　　蜀志左将军宕渠侯勾扶巴人
　　鄮【九百四八音懋】
　　越鄮人以郡为姓今明州鄮县是
　　阚【九百五十】
　　姓纂齐卿阚止之后
　　吴志阚泽字德润防稽山隂人家世农夫至泽好学览羣籍兼通厯术　察孝防除钱塘长迁郴令以勤劳封都乡侯
　　北史阚骃字隂炖煌人祖倞父玖并有名西士玖位会稽令骃博通经传三史羣言经目则诵人谓之宿读沮渠蒙逊重之常侍左右访以政事损益拜秘书考课郎中
　　唐阚棱貎魁雄善用两刃刀其长文名曰拍刀一挥数人前无坚对从杜伏威入朝拜凉州都督
　　念【九百五一】
　　北史念贤字盖卢金城枹防人也美容质颇渉经史居忧有孝称　以破卫可瓌功除副将　子华性和厚有长者风为合州刺史
　　监【九百五二】
　　风俗通卫康叔之后





　　名贤氏族言行类稿卷四十八
　　钦定四库全书
　　名贤氏族言行类稿卷四十九
　　宋　章定　撰
　　陆【九百五三】
　　北史陆通字仲明呉郡人位大司马绥德郡公　弟逞字季明谨宻早有名誉干识详明歴任三府所在著绩报使于齐善辞令敏而有礼齐人称焉
　　陆知命字仲通通识大体性好学为太学博士
　　唐陆元方字希仲苏州人初明经后举八科皆中转监察御史武后时使岭外渉海风涛舟人惧元方曰吾受命不私神岂害我趣使济而风讫息　擢天官侍郎荐引皆亲党后怒元方荐人如初后让之对曰举臣所知不暇问雠党又荐其友崔暐有宰相才后知无他复拜鸾台侍郎同平章事　素清慎临终取奏稿焚之曰吾隂德在人后当有兴者
　　陆象先元方子器识沈邃举制科髙第时吉顼与元方同为吏部侍郎吉顼擢象先为洛阳尉元方不肯吉顼曰为官择人岂以吏部子废至公邪　云中进同平章事初太平公主谋引崔湜为宰相湜曰象先人望宜干枢近主为言之遂并知政事性恬静议论髙简湜尝曰陆公加于人一等公主谋逆为主所进者将同诛宗召免之曰嵗寒然后知松柏之后凋也封兖国公罢为剑南按察使徙河东小吏有罪诫遣之大吏白争以为可杖象先曰人情大抵不相逺谓彼不晓吾言耶必责者当以汝为始大吏慙退尝曰天下本无事庸人自扰之耳迁太子太保始象先名景初睿宗曰子能绍先是谓象贤者乃赐名焉
　　陆景倩为扶沟丞河南按察使毕构覆州县殿最欲必实有吏言状曰某彊清某诈清惟景倩曰真清终监察御史　倩象先弟也
　　陆余庆陈右卫将军珣孙方雅有祖风已冠名未显兄表唶曰尔名宦不立奈何余庆感激闭户诵书三年举制策甲科累迁殿中侍御史鳯阁舎人开元初为河南河北安抚使荐孙逖达奚珣等后皆为知名士迁大理卿终太子詹事諡曰庄雅善赵贞固卢藏用陈子昂杜审言宋之问毕构郭袭微司马承祯释怀一一时号方外十友
　　陆长源吴人赡于学为汝州刺史宣武司马清白自将既代州送车二乗曰吾祖罢魏州有车一乗而图书半之吾愧不及先人云
　　陆贽字敬舆嘉兴人十八第进士中博学宏辞调郑尉张镒有重名贽往见语三日竒之请为忘年交既行饷百万曰请为母夫人一日费贽不纳止受茶一串德宗立遣黜陟使庾何等十一人行天下贽说使
　　者请以五术省风俗八计听吏治三科登隽乂四赋经财费六德保罢瘵五要简官事时皆韪其言迁监察御史召为翰林学士防马燧讨贼河北久不决请济师李希烈防襄城诏问防安出贽言劳于服逺莫若修近多方救失莫若改行又奏议论关中事宜状帝不纳后泾师变贽言皆效　从狩奉天机务填总逺近调发诏书日数百贽若不经思逮成皆周尽事情它学士阁笔不得下贽沛然有余始帝仓卒变故每自尅责贽曰陛下引咎尧舜意也然致防者乃羣臣罪贽意指卢杞等退而上书　又奏议请数对羣臣兼许令论事防兴元赦令方具帝以稿付贽使商讨其详贽知帝执德不固困则思治泰则易骄欲激之使彊其意即建言云云帝纳之　始帝播迁府藏委弃卫兵无褚衣至是天下贡奉稍至乃于行在署琼林大盈二库别藏贡物贽谏云云帝悟即撤其署　李懐光有异志帝遣见懐光议事还奏懐光必反宜有以制之后懐光果夺两节度兵行在震惊遂徙幸梁道有献菓帝嘉其意欲授以试官贽奏议云云　俄以劳迁谏议大夫仍为学士　京师已平帝欲诏浑瑊访奔亡内人给装使赴行在贽谏曰云云　贞元七年以兵部侍郎知贡举明年窦参黜乃以中书侍郎同平章事　贽秉政始请台阁长官得自荐其属有不职坐举者　旧制吏部选以嵗集乾元后天下兵兴率三年一调吏员稽壅废置无纲至十年不被调者缺员或累嵗不补贽乃请每岁计阙集人天下便之　陈防秋之帝爱重其言然卒不从也　班宏判度支卒官贽荐李巽帝用裴延龄贽上书苦谏延龄不可用帝不怿　始入翰林年尚少以材幸天子常以辈行呼而不名在奉天朝夕进见然小心精洁未尝有过帝依任之至觧衣衣之参裁可否时号内相　尝为帝言今盗徧天下宜痛自咎悔以感人心帝从之故奉天所下诏书虽武人悍卒无不感动流涕李抱真入朝为帝言陛下在奉天时赦令至山东士卒闻者皆感涕思奋议者谓兴元戡难功虽爪牙宣力盖贽有助焉　狩山南也道险澁与从官相失夜召贽不得帝惊且泣久之上谒帝喜见顔间及辅政不敢自顾重事有可否必言之恳到深切或规其太过对曰吾上不负天子下不负所学遑他卹乎　既放荒逺阖户人不识其面又避谤不著书地苦瘴疠祗为今古集验方五十篇示乡人云
　　陆质字伯冲明春秋师事赵啖尽传二家学门人以质能文圣人书通于后世私共谥曰文通先生
　　陆扆字祥文擢进士第二属辞敏速若注射一时书命同僚自以为莫及昭宗优遇之帝尝作赋诏学士皆和独扆先就帝览之叹曰贞元时陆贽呉通善内廷文书后无继者今朕得之　韩偓谓扆岂有它肠
　　陆羽字鸿渐不知所生或言僧得诸水濵畜之既长以易自筮得蹇之渐曰鸿渐于陆其羽可用为仪乃以陆为氏名而字之上元初隠苕溪自称桑苎翁时谓今接舆也嗜茶着经三篇言茶之原之法之具后着毁茶论
　　陆龟字鲁望举进士不中居松江甫里多所论撰身畚锸迄无休时或讥其劳答曰尧舜霉瘠禹胼胝彼圣人吾一褐衣敢不勤乎　嗜茶又不喜与流俗交虽造门不肯见赍书茶钓具等往来时谓江湖散人或号天随子甫里先生自比涪翁渔父江上丈人后以髙士召不至　陆氏在姑苏其门有巨石逺祖绩尝仕呉为鬰林太守
　　陆元朗字德明吴人善名理髙祖已释奠召徐文逺浮屠慧乗道士刘进喜各讲经德明随方立义徧析其要帝喜曰三人诚辩然德明一举辄蔽可谓贤矣
　　宋朝陆佃字农师越州山隂人也举进士稍迁集贤校理崇政殿説书同修起居注拜中书舍人给事中迁吏部侍郎请外以龙图阁待制知颍州至徽宗即位召为吏部侍郎修哲宗实録迁尚书拜尚书右丞御史中丞赵挺之以论事不当罚金佃曰中丞不可罚罚则不可为中丞其后谏官陈瓘上书曾布言其尊私史而压宗庙帝怒佃曰瓘书虽无取不必深怒若不能容是成其名也迁尚书左丞佃执政荐防人材多恬退者后以中大夫知亳州卒
　　宿【九百五四】
　　姓纂伏羲氏风姓之后左传云任宿须句颛臾风姓也宿国在东平无盐县以国为姓
　　北史宿石朔方人曽祖文陈父子归魏拜上将军祖若豆根明元时赐姓宿氏石尚公主拜驸马都尉位吏部尚书
　　穆【九百五五】
　　姓纂宋穆公之后支孙氏焉汉楚元王友有穆生或作缪【亦音穆】　河南代人本姓丘目陵氏代为部落大人为北人八族之首　后魏以穆陆奚子比汉金张许史孝文迁洛阳改为穆氏以位尽王公勲着当代下司州一同四姓
　　北史穆崇代人也从魏道武平中原位侍中豫州刺史穆观字闼防少以文艺知名魏太武监国观为右弼出则统摄朝政入则应对左右事无巨细皆关决焉终日怡怡无愠喜色劳谦善诱不以富贵骄人
　　唐穆宁懐州人刚正气节自任上元初为侍御史佐盐铁转运住埇桥李光弼屯徐州饷不至檄取资粮宁不与光弼怒答曰命宁主粮者敇也公可以檄乎时重其能守官　大厯初为和州刺史治有状召拜太子右谕德居家严事寡姊恭甚尝譔家令训诸子人一通又戒曰君子之事亲养志为大吾志直道而已苟枉而道三牲五鼎非吾养也疾病不尝药时称知命以秘书监终　四子赞质员赏　宁之老赞为御史中丞质右补阙员侍御史赏监察御史皆以守道行谊显先是韩休家训子侄至严贞元间言家法者尚韩穆二门云兄弟皆和粹世以珍味目之赞少俗然有格为酪质美而多入为酥员为醍醐赏为乳腐
　　宋朝穆修字伯长汶阳人也师事陈抟而传其易学少豪放举进士调海州理掾修恃才尝忤监郡者由是捃摭其罪坐削籍池州遇赦叙颍州文学参军故当时称之曰穆参军修性刚介张知白守亳亳有豪士作佛庙成知白使人召修作记记成不书士名士以白金五百为夀求载名修投金庭下趣装去宰相欲识修且将用为学官终不往见自五代文敝国初柳开始为古文其后杨亿刘筠尚声偶之词天下学者靡然从之修独以古文称苏舜钦兄弟从之逰祝【九百五六】
　　姓纂黄帝之后周武王封黄帝之于祝因氏焉郑有祝卫有祝鮀或谓祝史之后以官为姓
　　左传昭十六年郑大旱使祝欵竖柎有事于桑山　二十年公孟有事于盖获之门外齐子氏帷于门外而伏甲焉使祝鼃寘戈于车薪以当门
　　论语祝鮀治宗庙
　　唐祝钦明字文思京兆人擢明经永淳天授间中英才杰出业奥六经等科中宗在东宫钦明兼侍读授太子经中宗复位擢国子祭酒同中书门下三品进礼部尚书封鲁国公桓彦范崔晖袁恕已敬晖等皆从受周官大义朝廷尊之　帝与羣臣宴钦明自言能八风舞帝许之卢藏用叹曰是举五经扫地矣钦明于五经为该淹终崇文馆学士
　　卜【九百五七】
　　姓纂周礼卜人氏以官
　　史记卜商字子夏【家语云卫人郑曰温国卜商】少孔子四十四歳子夏问巧笑倩兮美目盼兮素以为绚兮何谓也子曰绘事后素曰礼后乎孔子曰商始可与言诗已矣子贡问师与商也孰贤子曰师也过商也不及然则师愈与曰过犹不及子谓子夏曰女为君子儒无为小人儒孔子既没子夏居西河教授为魏文侯师
　　汉卜式河南人以田畜为事独取畜羊百余田宅财物尽与弟入山牧十余年羊致千余头买田宅　上书愿输家财半助邉复持钱二十万与河南太守以给徙民乃召拜式为中郎上曰吾有羊在上林中欲令子牧之嵗余羊肥息上过其所善之式曰非独羊也治民亦犹是矣拜齐王相赐爵闗内侯
　　束【九百五八】
　　姓纂晋书云踈广之后曾孙孟达避王莽乱自东海后渉迁【阙】
　　晋束晳字广微祖混陇西太守父龛冯翊太守并有名晳博学多闻与兄璆俱知名郡界大旱晳为邑人请雨三日而雨众歌曰束先生通神明请天三日甘雨零我黍以育我稷以生何以畴之报束长生　转著作佐郎观汲冡竹书随疑分释皆有义证　迁尚书郎　言三日曲水之义赐金五十斤
　　谷【九百五九】
　　姓纂汉卫司马谷吉代居长安生永
　　前汉谷永字子云长安人博学经书为太常丞数上疏得失　举方正直言极諌之士永待诏公车对者数人永为上第擢光禄大夫　隂附王凤　善言灾异前后所上四十余事专攻上身与后宫
　　北史谷浑字元冲父衮弯弓三百斤勇冠一时仕慕容垂位广武将军　浑任侠好气晩折节授经业　道武时以善书为内侍左右浑正直有操行性不苟合然爱重旧故不以富贵骄人在官廉直为太武所器重　子阐字崇基位外都大官　子颖位太府少卿　子士恢字绍达位鸿胪少卿
　　谷那律昌乐人淹识羣书褚遂良尝称为九经库迁文馆学士从太宗猎遇雨沾渍因问曰油衣若为而无漏耶对曰以瓦为之当不漏帝悦其直赐帛二百段　孙倚相仕为秘书省正字　子崇义为幽州大将遂客蓟门生子从政厯定州刺史封清江郡王续【九百六十】
　　急就篇注续氏晋大夫续简伯之后
　　韩子若夫许由续牙云云此十二人者皆上见利不喜下临难不恐或与之天下而不取
　　麴【九百六一】
　　姓纂鞠氏之后至汉鞠谭生閟避难温中因居焉改姓麴氏　閟居西平十一代孙嘉仕沮渠氏
　　晋麴允金城人与防氏世为豪族西州为之语曰麴与防牛羊不数头南开朱门北望青楼　愍帝即尊位以允为尚书左仆射领军持节録尚书事时刘曜殷凯等众逼长安允击破之擒凯于阵允为大都督骠骑将军　帝至平阳为刘聪幽辱允伏地号哭不能起发愤自杀聪嘉其忠烈赠车骑将军諡节愍
　　北史麴珍字舍洛西平酒泉人壮勇善骑射　以帐内从神武封安康郡王
　　曲【九百六二】
　　姓纂晋穆侯封少子成师于曲沃支孙氏焉汉有代郡太守曲证
　　唐曲环陜州安邑人少喜兵法资勇敢善骑射天宝中从哥舒翰讨吐蕃　与诸将讨史朝义平河北累转金吾大将军　大厯中数破吐蕃奏功　李希烈防汴州时环守宁陵战于陈州斩获甚众希烈平改陈许节度使州比为防冲环勤身节用寛赋敛简教条不三嵗归附者襁系
　　伏【九百六三】
　　姓纂伏羲风姓之后子孙氏焉与任宿须句颛臾同祖
　　史记伏生【张晏曰伏生名胜】济南人也为秦博士文帝时闻伏生治尚书时年九十余老不能行使鼂错往受之
　　后汉伏湛字惠公琅邪人父理为当世名儒以诗授成帝别自名学　湛性孝友少传父业教授数百人光武徴拜大司徒封阳都侯　智畧谋虑朝之渊薮清静无竞东州号为伏不鬭　子隆字伯文少以
　　节操立名拜太中大夫　使张歩歩欲留隆隆不听帝曰隆可谓有苏武之节
　　伏恭字叔齐父黯字雅文明齐诗恭少父学除剧令以惠政公廉闻迁常山太守敦修学校教授不辍由是北州多为伏氏学　肃宗以为三老
　　晋伏滔字度有才学少知名武帝尝会于西堂滔豫坐还下车先呼子系之谓曰百人髙防天子先问伏滔在坐否此故未易得　官至防击将军著作郎
　　南史伏曼容字公仪善老易为南海太守至石门作贪泉铭后拜中散大夫　子暅字曜仕梁为永阳内史为郡亷洁政务安静　徙新安太守赋税不登者輙以太守田米助之　推荐后来尝若不及　子挺字士标
　　服【九百六四】
　　姓纂周内史叔服之后以王父为氏汉有江夏太守服【阙】
　　后汉服防字子慎荥阳人少以清苦建志入太学有雅才善着文作春秋左氏传觧　举孝防后拜九江太守
　　鹿【九百六五】
　　姓纂赵大夫食采五鹿因氏焉汉有巴郡太守鹿旗子孙因家巴
　　北史鹿悆字永吉父生再为济南太守有政绩献文嘉其能特徴赴季秋马射赐以骢马加以青服彰其康洁悆好兵书隂阳释氏之学后为黄门侍郎虽任通显志在谦退布衣粝食孝庄嘉其清洁时复赐以钱帛
　　叔【九百六六】
　　姓纂鲁桓公子叔牙之后又八凯叔达之后或云晋大夫叔向之后　东观汉记光武时壮武将军叔夀
　　左传僖七年管仲曰郑有叔詹堵叔师叔三良为政未可间也
　　昭二年叔弓聘于晋报宣子也晋使使郊劳辞曰寡君使弓来继旧好敢辱郊使叔向曰子叔子知礼哉牧【九百六七】
　　黄帝臣力牧之后汉有越巂太守牧良
　　宓【九百六八亦作伏】
　　宓牺之后仲尼弟子宓不齐字子贱鲁人今转为宻氏
　　禄【九百六九】
　　风俗通云殷纣子武庚字禄父之后以王父字为氏
　　鞠【九百七十】
　　后稷生不窋不窋生鞠有文在手曰鞠支孙氏焉
　　竹【九百七一】
　　孤竹君姜姓殷汤封之辽西令支至伯夷叔齐子孙以竹为氏焉
　　竺【九百七二】
　　本天竺胡人后汉归中国而穪竺氏
　　木【九百七三】
　　端木赐之后因避仇改姓木氏晋文章志有木华字虚作海赋为太傅杨骏主簿
　　沐【九百七四】
　　端木赐之后避难改为沐氏汉有陈郡太守沐宠
　　谷【九百七五】
　　春秋谷伯国在南郡筑阳县北子孙以国为氏汉有谷思为鲁相
　　濮【九百七六】
　　大夫食采于濮因氏焉
　　肃【九百七七】
　　周文王子郕叔之郕肃公以諡为姓梁有吴郡太守肃正德　一云古肃慎氏之后归化于中国改姓为肃氏
　　防【九百七八】
　　汉有雁门太守防何
　　玉【九百九九】
　　黄帝时公玉带造合宫明堂见尸子后改为玉氏后汉有司徒玉光府字文伯
　　鬻【九百八十】
　　祝融之后周文王师鬻熊受封于楚着鬻子鬻奉其后也
　　新序鬻拳楚之阍者也谏而自刖
　　郁【九百八一】
　　鲁国国语云鲁相郁贡子孙因居之
　　仆【九百八二】
　　周礼仆人氏之后
　　逯【九百八三】
　　风俗通后汉大司空逯石赵有逯明唐夏官郎中逯仁杰
　　顼【九百八四】
　　风俗通云颛顼之后
　　烛【九百八五】
　　左传郑大夫烛之武之后
　　沃【九百八六】
　　风俗通云殷王沃丁之后　呉郡神仙传沃焦呉人
　　督【九百八七】
　　大夫华督之后以王父字为氏　风俗通汉有督瓉晋有督戎栾盈臣
　　粟【九百八八】
　　有治粟都尉因为姓魏志魏郡太守粟举
　　蓐【九百八九】
　　风俗通蓐收之后







　　名贤氏族言行类稿卷四十九
<子部,类书类,名贤氏族言行类稿>
　　钦定四库全书
　　名贤氏族言行类稿卷五十
　　宋　章定　撰
　　乐【九百九十】
　　姓纂宋微子之后戴公生公子衎字乐父子孙以王父字为氏
　　左传襄九年宋乐喜为司城以为政使乐遄庀刑器昭二十二年宋乐祁为司城乐大心为右师乐挽为大司宼以靖国人
　　宣十二年楚许伯御乐伯摄叔为右以致晋师乐伯曰吾闻致师者左射以菆代御执辔御下两马掉鞅而还
　　成十五年华元使向戍为左师乐裔为司防以靖国人文七年宋乐豫为司马昭公将去羣公子乐豫曰不可公族公室之枝叶也
　　孟子乐正子见孟子曰克告于君君为来见也嬖人有臧仓者沮君君是以不果来也
　　新序乐毅合连四国之兵以伐齐大破之遂屠七十余城
　　史记乐毅其先祖曰乐羊羊为魏文侯将　毅使燕燕王以为亚卿后为上将军　并防赵楚韩魏燕之兵伐齐下齐七十余城　封为昌国君
　　乐间毅之子复为昌国君　乐乗乐间之宗也在赵封为武襄君　乐叔乗之孙也髙帝封之乐乡号曰华成君乐氏之族有乐瑕公乐臣公
　　后汉乐恢字伯竒为功曹选举不阿请托无所容入为尚书仆射诸所刺举无所回避
　　魏志乐进字文谦阳平卫国人以胆烈从太祖　武力既计畧周备奋彊突固无坚不防自援枹鼓手不知倦迁右将军　子綝果毅有父风至扬州刺史
　　晋书乐广字彦辅淯阳人王戎举为秀才裴楷荐辟太尉掾转太子舎人尚书令卫瓘见而竒之曰此人之水镜见之莹然若披云雾而覩青天　累迁侍中河南尹为政无当时功誉每去职遗爱为人所思　王澄等任放为达广曰名教内自有乐地何必乃尔
　　南史乐蔼字蔚逺广六世孙　仕梁累迁御史中丞性公彊居宪台甚称职　子法才字元备幼有美名沈约曰法才实才子为建康令不受俸秩比去将至百金县曹啓输台库梁武嘉其清节曰可以为百城表矣歴少府卿
　　孝义乐颐之字文德父亡水浆不入口数日仕至郢州中从事　乐预字文介亦至孝父亡悲感闷絶后为永世令人懐其德
　　北史乐运字承业渉猎经史事母以孝闻仕周除万年县丞抑挫豪右号称强直为露门学士　常愿处一谏官从容讽议发愤録夏商以来谏争事集而部之名曰谏苑奏上隋帝嘉焉
　　儒林乐逊字遵贤受孝经论语诗书礼易左氏春秋周文召逊教授诸子在馆六年与诸儒分授经业
　　宋朝乐史字子正抚州宜春人也母梦异人令吞五色珠而生史史有文辞初仕江南归朝举进士知陵州献金明池赋召为三馆编修　子黄目举进士官至给事
　　卓【九百九一】
　　姓纂史记蜀郡卓氏用铁冶致富即铁山鼓铸至僮千人田池射猎之乐拟于人君
　　后汉卓茂字子康南阳人父祖皆至郡守　习诗礼及厯算称为通儒　为宻令吏人亲爱不忍欺之道不拾遗蝗不入界　光武即位先访求茂以为太傅封褒德侯
　　偓【九百九二】
　　列仙传有偓佺
　　甪【九百九三】
　　汉初商山四皓有甪里先生后汉有角若叔
　　浊【九百九四】
　　史记胃脯简微耳浊氏连骑
　　毕【九百九五】
　　姓纂周文王第十五子毕公髙之后以国为氏
　　左传闵元年卜偃曰毕万之后必大万盈数也魏大名也以是始赏天啓之矣天子曰兆民诸侯曰万民今名之大以从盈数其必有众初毕万筮仕于晋遇屯之比辛廖占之曰吉
　　僖二十四年富辰曰周公封建亲戚以蕃屏周毕元酆郇文之昭也
　　晋书毕卓字茂世新蔡人为吏部郎比舎郎酒熟卓因醉盗饮之尝曰得酒满数百斛船四时甘味置两头右手持酒杯左手持蟹螯拍浮酒船中便足了一生矣
　　北史毕众敬仕宋位太山太守仕魏为兖州刺史笃于气类深有国士之风　子元賔少豪侠有武干复拜兖州刺史　曾孙义云累迁都官尚书郎中文宣时除书侍御史　众敬弟众爱
　　唐毕諴字存之夜燃薪读书母防其疲夺火使寐不肯息遂通经史工辞章性端慤不妄交举进士书判防萃连中　累官驾部仓部郎故事要家势人以仓驾二曹为辱諴沛然如处美官无异言　党项扰河西宣宗尝召访邉事諴援古今条破羌状甚悉帝悦曰吾将择帅不意颇牧近在禁庭即除邠宁节度河西安抚使諴到军羌人皆顺置屯田收谷三十万斛以省度支经费　懿宗立以礼部尚书同平章事　吏术尤长既贵所俸禄养防宗族之乏无间然
　　毕构字隆择河南人六嵗能文擢进士第为润州刺史政有惠爱　李杰为河南尹与构一时选世谓毕李复为益州长史按察剑南振柅私号为清严睿
　　宗嘉构修洁独行有古人风其治术又为诸使最赐玺书袍带
　　宋朝毕士安字仁叟代州云中人也后居郑州举进士真宗为开封尹以士安为判官东宫建兼右庶子
　　真宗即位即令士安摄府事李沆薨中书阙宰相乃拜士安吏部侍郎参知政事入谢真宗曰未也行且相卿士安曰防凖方正慷慨有大节朝臣罕出其右如凖者陛下所宜用也真宗亦欲相凖借士安宿德以镇之不阅月与凖并相　真宗幸澶州嵗遗辽银绢三十万是时朝论皆以为过士安曰不如此彼所顾不重和事恐不能久众未为然也然自德以来百有余年自古和好所未尝有议者以士安之言为得焉薨谥文简　子世长官至卫尉卿　孙从古尚书驾部郎　曾孙四人仲偃字希言以清德闻典郡亦有声少与蔡京钱塘同官京持国柄二十余年不以一字通积官朝议大夫享年八十六无病坐亡仲衍字夷仲举进士中第为中书检正奉使契丹宴射连破的众惊异之以秘阁校理同知太常礼院为官制局检讨官制文字千万计区分损益曲尽其当髙丽使入贡诏馆之上元夕宴东阙下作诗诵圣德神宗次韵赐焉擢起居郎　仲防字公叔与仲衍同登第元祐初为军器卫尉丞召试学士院苏轼异其文擢为第一提防河东路刑狱太原铜器名天下独不市一物惧人以为矫也且行买二茶匕而去韩缜曰如公叔可谓真清矣入为吏部郎中言孔子庙自顔回以降皆爵命冠冕居正而子鲤孙伋乃野服幅巾以祭为不称诏皆追侯之仲游为文切于事理而有根柢不为浮夸诡诞　仲愈字将叔厯国子监丞坐兄仲游陷党籍例废黜徽宗曰毕仲衍被遇先帝可除罪籍以仲愈为都官郎中擢秘书少监
　　郅【九百九六】
　　风俗通郅殷时侯国也子孙氏焉汉郅都之后居河东
　　史记酷吏郅都杨人也孝景时都为中郎将敢直谏面折大臣于朝济南瞷氏宗人三百余家豪猾二千石莫能制景帝拜都为济南太守至则族灭瞷氏首恶余皆股栗　问遗无所受请寄无所听　迁为中尉行法不阿贵戚列侯宗室见都侧目而视号曰苍鹰
　　后汉郅恽字君章隠于弋阳山中志在从政喟然叹曰天生俊士以为人也举孝廉为上东城门帝出猎夜还恽拒关不开后为长沙太守　子夀字伯孝善文章以廉能称举孝廉迁兾州刺史时兾部诸王賔客放纵夀按之无所容贷　迁尚书令朝廷每有疑议常独进见肃宗竒其智防擢为京兆尹强豪震竦各相检敕莫敢干犯
　　吉【九百九七】
　　姓纂黄帝之伯鯈之后一云尹吉甫之后以王父字为氏
　　晋忠义吉挹字祖冲祖朗为御史中丞西朝倾覆陨身守节　挹亦忠节
　　南史吉士瞻字梁容少有志气仕梁为直阁将军出为西阳武昌二郡在郡清约家无私蓄
　　循吏吉翰字休文为益州刺史在任着美绩甚得方伯体
　　孝义吉翂字彦霄幼有孝性后裴俭等连名荐翂以为孝行纯至明通易老敕付太常旌举
　　唐吉顼洛州人举进士第擢右肃政台中丞来俊臣下狱司刑当以死状三日不下顼曰俊臣诬杀忠良罪恶如山国蟊贼也由是后斩俊臣
　　乙【九百九八】
　　姓纂殷汤字天乙支孙以王父字为氏
　　北史乙瓌代人也其先世统部落父匹知遣瓌入贡太武留之瓌善骑射手格猛兽　从驾南征勇冠三军后为西道都督　子干归有气干颇习书疏尤好兵法后为秦州刺史有惠政子海字懐仁位至散骑侍郎海子瑗字雅珍累迁兖州刺史
　　密【九百九九】
　　风俗通密康公之后以国为氏
　　栗【一千】
　　栗陆氏之后汉有栗融字客卿
　　姞【千一】
　　左传宣三年燕姞梦天使与已兰注燕姞南燕姓
　　述【千二】
　　鲁大夫仲述之后
　　帅【千三】
　　状云本姓师氏避晋景王讳改为帅氏
　　漆【千四】
　　鲁相漆雕开之后单姓漆氏
　　实【千五】
　　实沉之后
　　悉【千六】
　　师悉诸之后
　　恤【千七】
　　晋大夫恤由之后
　　暨【千二十四音讫】
　　吴志暨艳字子林吴郡为选曹郎至尚书
　　唐天寳中有暨晃弟昱暨佐时上元中准制改姓为周氏
　　茀【千二十五】
　　左传有茀干胡
　　【千二十六音弗】
　　汉有九江太守修






　　名贤氏族言行类稿卷五十
　　钦定四库全书
　　名贤氏族言行类稿卷五十一
　　宋　章定　撰
　　郭【千二十七】
　　姓纂周文王季弟虢叔受封于虢或曰郭公因以为氏公羊传云虢谓之郭声之转也左传齐有郭最燕有郭隗　郭隗燕昭王筑宫而师事之致士先从隗始
　　前汉防侠郭觧河内轵人
　　后汉郭贺字乔卿拜荆州刺史百姓歌曰厥德仁明郭乔卿忠正朝廷上下平　显宗赐以三公之服黼黻冕旒勑行部去襜帷使百姓见其容服以章有德
　　郭丹字少卿买符入函谷闗慨然叹曰丹不乗使者车终不出关至京师常为都讲诸儒咸敬重之更始徴为諌议大夫持节使归南阳果乗髙车出关
　　郭伋字细侯后拜颍川太守帝劳曰贤能太守去帝城不逺河润九里兾京师并防福也　行部到西河童儿数百骑竹马迎拜于道次
　　郭躬字仲孙颍川人为廷尉决狱断刑多依矜恕乃条诸重文可从轻者四十一事奏之皆着于令　父为夬曹掾用法平诸为所决者退无怨情　躬弟镇亦至廷尉郭氏数世传法律子孙至公者一人廷尉七人侯三人刺史二千石侍中郎将二十余人
　　郭泰字林宗母使给事县庭曰大丈夫焉能处斗筲之役乎与李膺友善名震京师后归故里衣冠诸儒送之河上车数千两林宗唯与膺同舟而济众賔望之以为神仙　尝遇雨巾一角垫时人故折巾一角以为林宗巾　泰闻党人之死私为之恸曰诗云人之云亡邦国殄瘁汉室灭矣未知瞻乌爰止于谁之屋耳申屠蟠亦叹曰昔战国之世处士横议列国之王至为拥篲先驱卒有坑儒烧书之祸今之谓矣司马温公曰天下有道君子扬于王庭以正小人之罪而莫敢不服天下无道君子囊括不言以避小人之祸而犹或不免党人生昬乱之世不在其位四海横流而欲以口舌救之臧否人物激浊清撩虺蛇之头践虎狼之尾以至身被滛刑祸及朋友士类殱灭而国随以亡不亦悲乎夫唯郭泰既明且哲以保其身申屠蟠见几而作不俟终日卓乎其不可及也
　　方术郭玉学方诊六徴之技为太医丞
　　郭宪汝南宋人光武立求天下有道之人徴宪拜博士尝从驾南郊忽向东北含酒三噀诏问其故曰齐国失火后齐果上火灾与郊同日
　　魏志郭嘉字奉孝阳翟人荀彧荐为司空军祭酒深通有算畧逹于事从征伐十有一年每有大议临敌制变平定天下谋功为高
　　郭淮字伯济阳曲人在关右三十余年功绩显著以淮为车骑将军仪同三司进封阳曲侯
　　晋郭彰字叔茂贾后从舅豫参权势賔客盈门
　　郭舒字雅行后为右丞
　　郭奕字大业为尚书有重名当世朝臣皆出其下郭象字子语如悬河防水注而不竭闲居以文论自适任职当权熏灼内外
　　郭璞字景纯博学髙才词赋为中兴之冠　洞五行天文卜筮之术
　　文苑郭澄之字仲静阳曲人少有才思机敏兼人　位至相国从事中郎封南丰侯
　　隠逸郭琦字公伟晋阳人著书百卷
　　郭文字文举河内轵人少爱山水尚嘉遯歩担入吴兴余杭山中无人之地倚木于树苫覆其上而居焉
　　郭翻字长翔伯父讷广州刺史父察安城太守　翻少有志操不交世事惟以渔钓射猎为娱
　　郭荷字承休隠张掖东山諡曰徳先生
　　郭瑀字元瑜少有超俗之操隠于临松薤谷　心与至境冥符志与四时消息
　　艺术郭黁明易善筮
　　南史循吏郭祖深仕梁至南津校尉公严清刻不避强御孝义郭世通居父丧殆不胜哀母亡负土成坟敕牓表门闾改所居独枫里为孝行焉　子原平字长恭又禀至行养亲必以己力佣赁以供养
　　隠逸郭希林曾祖翻晋世髙尚不仕希林少守家业徴召一无所就　子蒙亦隠居不仕
　　北史郭祚字季祐尺牍文章见重于世弱冠为州主簿孝文初举秀才尝饮清徽园孝文举觞曰郭祚忧勤庶事独不欺我不劝此人当谁劝也复为吏部尚书重惜官位至于铨授假令得人必徘久之然后下笔所防用者皆量才称职　子尚字思和迁太尉从事中郎公强当世善事权宠世号曰郭尖
　　郭彦少知名仕周为澧州刺史劝以耕稼人皆务本郭衍字彦文少骁武善骑射仕隋以军功迁大将军郭荣字长荣仕隋为内史舍人后拜右侯卫大将军炀帝曰诚心纯至如郭荣者固无双矣
　　孝行郭文恭年逾七十父母丧孝慕罔极尚书闻奏标其门闾
　　节义郭世巂字乂七世同居大豕同乳乌鹊同巢表其门闾
　　唐郭正一定州人永隆中检校中书侍郎诏与郭待举岑倩魏同并中书门下承受进止平章事平章事自正一始永淳中真迁中书侍郎执政久明习故事文辞诏敇多出其手
　　郭孝恪许州人少有奇节不治赀产隋乱率少年数百附李宻喜谓曰汝颍多奇士不谬也　窦建德之援洛也孝恪上谒秦王进计曰王世充力竭计穷其面缚可跂足待建德悉众逺来粮饷阻絶殆夭亡之也若固守虎牢以军汜水随机应变禽殄必矣王然之贼平语诸将曰孝恪防擒贼固在诸君右迁上柱国贞观十六年改安西都防孝恪推诚抚御尽得其欢心　子待封
　　郭震字元振魏州人少有大志十六为太学生家尝送钱四十万防有缞服者叩门自言五世未愿假以治丧元振举与之无少吝一不质名氏薛稷等叹骇之十八举进士为通泉尉武后召与语竒之索所为文上寳剑篇后览嘉叹　突厥吐蕃聨兵宼凉州后拜元振都督元振置和戎城自是州无虏忧　神龙中迁安西大都防睿宗立召为太仆卿将行安西酋长有面哭送者旌节下玉关去凉州犹八百里城中争具壶浆欢迎　宗诛太平公主睿宗御承天门诸宰相走伏外者独元振总兵扈帝进封代国公少雄迈及贵居处乃俭约手不置书人罕见其喜
　　愠至宰相而亲具者唯元振云
　　郭子仪字子仪华州人以武举异等累官天德军使安禄山反诏子仪率本军东讨贼防常山河北郡县皆没防李光弼攻贼常山防之子仪引军下井陉与光弼合破史思明禄山益出精兵佐思明子仪曰彼恃加兵必易我而心不固战必克矣于是昼兵夜捣垒贼不得息乃与光弼等击贼斩首四万河北诸郡往往斩贼守迎王师方北图范阳防天子入蜀太子即位灵武诏班师子仪与光弼率歩骑五万赴行在时朝廷草昧军容缺然及是国威大振　肃宗大阅六军鼓而南房琯陈涛师败帝唯倚朔方军为根本至德二载破崔干祐通关陜路　从元帅广平王率蕃汉兵十五万收长安河东河西河南州县悉平以功加司徒封代国公帝遣具军容迎灞上劳之曰国家再造卿力也乾元元年破贼河上执安守忠以献遂朝京师诏百官迎于长乐驿帝御望春楼待之进中书令　收卫州围相州召子仪还更以赵王为天下兵马元帅李光弼副之　议者谓子仪有社稷功李光弼失河阳河中太原军乱朝廷忧二军与贼
　　合而少年新将望轻不可用遂以子仪为元帅进封汾阳郡王屯绛州帝引至卧内谓曰河东一以委卿至屯诛首恶王元振数十人诸镇皆惕息　代宗立梁崇义据襄州叛仆固懐恩隂召囘纥吐蕃犯奉天武功拜子仪为关内副元帅至咸阳贼已过渭水并南山而东天子跳幸陜子仪还京师子仪自相州罢归京师部曲离散及是率骑南收兵得武关防卒及亡士数千会六军将张知节迎子仪洛南大阅兵屯商州威震关中绐曰郭令公来虏惧夜溃破贼书闻帝以子仪为京城留守自变生仓猝赖子仪复安故天下皆咎程元振羣臣数论奏元振惧乃说帝都洛阳帝可其计子仪曰云云愿陛下抑阉寺任直臣委宰相以简贤任能付臣以训兵御侮则中兴之功日月可兾帝得奏谓左右曰子仪固社稷臣也朕西决矣乃赐铁劵图形凌烟阁　仆固懐恩诱吐蕃囘纥党项入防朝廷患之诏子仪屯奉天帝问计所出对曰无能为也已而贼遁子仪至泾阳恩赉崇缛进拜尚书令恳辞不受具所以让付史馆　永泰元年复镇河中懐恩尽说吐蕃回纥等三十万掠泾邠躏凤翔京师大震子仪屯泾阳军才万人比到虏骑围已合子仪身率铠骑二千出入阵中回纥怪问是谓谁报曰郭令公惊曰懐恩言天可汗弃天下令公即世中国无主故我从以来令公今存天可汗存乎报曰天子万寿回纥悟曰彼欺我乎子仪使谕虏回纥曰今诚存我得见乎子仪将出左右曰狼子野心不可信曰今力不敌吾将示以至诚即传呼曰令公来虏皆持满子仪以数十骑出免胄见其大酋曰诸君同艰难久矣何忽亡忠谊而至是邪回纥舍兵下马拜曰果吾父也防懐恩暴死羣虏无所统一遂许诺吐蕃疑之引去子仪遣将白元光大军继之破吐蕃十万于灵台西原遂还河中　回纥赤心请市马万匹有司以财乏止市千匹子仪请内一岁奉佐马直薨年八十五谥忠武配飨代宗庙廷　子仪事上诚御下恕赏罚必信遭幸臣短毁握兵处外诏至即日就道无纎介顾望故谗间不行　田承嗣傲狠不轨子仪尝遣使至魏承嗣西望拜指其膝谓使者曰兹膝不屈于人久矣今为公拜　子仪禁无故军中走马南阳夫人乳母之子犯禁都虞候杖杀之诸子泣诉于子仪且言都虞之横子仪叱遣之明日以事语僚佐而叹息曰子仪诸子皆奴材也不赏父之都虞而惜母之乳母子非奴材而何　宿将数十皆王侯贵重子仪颐指进退若部曲然幕府六十余人后皆为将相显官其取士得才类此与李光弼齐名而寛厚得人过之其嵗入官俸无虑二十四万缗前后赐良田美器名园甲馆不胜纪代宗不名呼为大臣以身为天下安危者二十年校中书令考二十四八子七壻皆贵显富贵夀考哀荣终始人臣之道无阙焉子曜旴晞昢晤暧曙映而四子以才显　曜性沈静资貌瑰杰子仪征伐曜治家事少长无间言以朴简自处累迁太子太保卒赠太子太傅　晞善骑射从征伐有功复两京出竒兵破贼累进鸿胪卿太子賔客赵国公　暧尚升平公主封清源县侯金紫光禄大夫迁太常卿子鏦恭逊折节不以富贵加人性周畏不立赫赫名有谏于上退必毁稿家人子弟无知者拜右金吾将军封太原郡公充闲廐宫苑使　曙官司农卿徳宗幸奉天从乘舆擢金吾大将军终祁国公
　　郭承嘏晞孙字复卿幼秀异通五经元和中及进士第累迁起居舍人居母丧以孝闻
　　郭防瓘齐州人开元初録军阀累迁右骁卫将军郭知运字逢时州人猨臂虎口以格鬬功累补秦州三度府果毅从郭防瓘破突厥有功　屯西方戎夷畏之与王君功名畧等时号王郭帝诏中书令张说纪其功子英杰英义　英杰字孟武　英乂字元武以武勇有名哥舒翰见之曰是当代吾节制者
　　五代郭崇韬代州雁门人也为河东教练使为人明敏能应对以材干见称庄宗为晋王孟知祥为中门使崇韬为副使中门之职参管机要先时中门使相继获罪知祥惧求外任庄宗曰公欲避事当举可代公者知祥乃荐崇韬为中门使甚见亲信　康延孝自梁奔唐先见崇韬崇韬延之卧内尽得梁虚实延孝言梁方召诸镇兵欲大举唐将皆忧惑以谓成败未可知庄宗患之以问诸将诸将皆曰唐得郓州隔河难守不若弃郓与梁西取卫州黎阳以河为界与梁约罢兵无相攻庶几以为后图庄宗不悦退卧帐中召崇韬问计崇韬曰陛下兴兵仗义将士疲战争生民苦转饷者十余年矣况今大号已建自河以北人皆引首以望成功而思休息今得一郓州不能守而弃之虽欲指河为界谁为陛下守之且唐未失德胜时四方商贾征输必集薪蒭粮饷其积如山自失南城保杨刘道路转徙耗亡大半而魏博五州秋稼不稔竭民而敛不支数月此岂按兵持久之时乎臣自康延孝来尽得梁之虚实此真夭亡之时也愿陛下分兵守魏固杨刘而自郓长驱捣其巢穴不出半月天下定矣庄宗大喜曰此大丈夫之事也即日下令军中归其家属于魏夜渡杨刘从郓州入袭汴川八日而灭梁庄宗推功赐崇韬铁劵拜侍中成德军节度使依前枢宻使庄宗与诸将以兵取天下而崇韬未尝居战阵徒以谋议居佐命第一之功位兼将相遂以天下为己任　崇韬素廉自入洛始受赂遗曰吾岂少此耶今藩镇诸侯多梁旧将一切拒之岂无反侧且藏予私室何异公帑明年南郊悉献所藏以佐赏给累表自陈乞身优诏不允因建天下利害二十五事施行之　崇韬有大畧已破蜀因遣使者以唐威徳风谕诸蛮欲因以绥来之可谓有志矣
　　宋朝郭崇应州金城人也初名崇威避周祖讳止称崇崇弱冠以勇力应募仕周为陈州节度使同平章事世宗亲征太原崇副符彦卿将行营之师军还加侍中移镇成徳世宗征淮甸契丹万骑掠邉境崇帅师破之于束鹿斩首数百级俘人口牛羊三万余至国初加兼中书令初太祖受禅崇感周室恩遇或时出涕为监军所奏太祖曰我素知崇笃于恩义有所感激尔遣人觇之还言崇方与賔属饮博城中晏如也太祖笑曰果如吾言未几来朝李重进叛命崇为节制干德三年卒　子守璘　守璘子允恭累官至崇仪副使允恭次女仁宗后也
　　郭守文并州太原人父晖仕汉为防圣军使有勇畧从周太祖征河中战死守文年十四居丧哀毁召帐下补左班殿直至国初迁西头供奉官潘美征岭南擒刘鋹遣守文驰传告捷迁翰林副使从曹彬平金陵防送李煜归阙煜颇自歉守文语之曰国家开拓境土以致太平岂责防风之后至耶煜心遂安雍熙五年大举北伐为幽州道行营前军歩军水陆都监与契丹遇为流矢所中气色不挠战益急左右骑从莫之知也军中服其量卒谥忠武守文沉厚有谋颇知书既卒有使自北邉来言守文死军中皆为流涕太宗问何以致此对曰守文得俸悉以犒士卒死之日家无余财太宗为叹息久之赐其家钱五百万后太宗为真宗纳守文之次女为夫人即章穆皇后也追封守文谯王
　　郭成德顺军中安堡人也少以应募为弓箭手元丰中大合五道兵趋灵武成将泾原选锋贼守漫隘以拒王师成出奇奋击之至灵武有畨酋介马驰突统制刘昌祚大破之为泾原第十副将以功迁引进使雄州防御使泾原路钤辖转客省使卒　成姿貎丰伟襟度坦然抚养孤穷踈财好施名震西鄙云　子浩
　　郭忠恕字恕先洛阳人也善属文周太祖召为周易博士国初与监察御史符昭文争忿朝堂贬干州司户遂不仕进太宗闻其名召为国子监主簿令刋定歴代字书忠恕纵酒肆言时政颇有谤讟语闻配流登州至齐州临清谓部送吏曰我逝矣因掊地为穴度容面俯窥焉而卒藁道左后数月故人欲改但衣衾而已
　　郭祥正字功父当涂人也其母梦李太白而生祥正少有诗名梅尧臣曰天才如此真太白后身也王安石亦叹美其诗举进士知武冈县致仕居姑熟后复出为通判汀州后知端州复弃去遂家于当涂之青山
　　郭贽字仲仪襄邑人举进士中首荐　知荆南府属久旱方盛陈祷雨之具贽至悉投之江不数日大雨真宗尝称贽纯厚长者特拜工部尚书翰林侍读学士作诗赐之有啓发冲言晓典常之语卒諡文懿霍【千卄八】
　　姓纂周文王第六子霍叔处之后今河东有霍邑是其故都子孙以国为氏
　　左传僖公二十四年富辰曰昔周公封建亲戚以蕃屏周管蔡郕霍文之昭也
　　襄公二十九年叔侯曰虞虢焦滑霍杨韩魏皆姬姓也晋是以大
　　前汉霍去病为骠姚校尉斩捕过当封冠军侯进骠骑将军　凡六出击匈奴斩首捕虏数万余级　上欲教之孙吴兵法曰顾方畧何如耳不至学古兵法上为治第曰匈奴不灭无以家为也
　　霍光字子孟去病弟河东平光乃以兄任为郎出入禁近二十余年未尝有过后为大司马大将军受遗诏辅少主　为人沉静详审白晢疎眉目美须髯每出入殿门止进有常处不失尺寸天下想闻其风采废昌邑立宣帝封博陵侯　定万世策以安社稷
　　后汉霍谞字叔智魏郡人明经举孝廉入为尚书仆射蜀志霍峻字仲邈南郡枝江人为梓潼太守卒　子戈字绍先为中庶子甚得切磋之体
　　晋隠逸霍原字休明慕道清虚方成竒器以贤良徴不到
　　郝【千卄九】
　　姓纂出于赫咠氏太昊氏之佐也殷帝乙时王子期封太原郝乡因氏焉
　　南史孝义郝道福累世同防诏表门蠲役调
　　世说郝隆七月七日出日中仰卧晒腹中书
　　唐郝处俊安州人好学嗜汉书贞观中第进士髙丽叛诏副李勣为总管贼遽至处俊安餐不顾密畀料精锐击之虏郤众壮其谋　谏二王角胜帝遽止曰处俊逺识非众臣所逮　諌帝欲逊位武后事遂沮处俊临事敢言在帝前议论必傅经义凡所规献得大臣体武后恶之以其操履无玷不能害之与许圉师同里俱官达故时语曰贵如郝许　孙象贤
　　郝廷玉骁勇善鬭为李光弼爱将及保河阳擒徐璜玉封安邉郡王　吐蕃犯京畿屯渭桥鱼朝恩闻其善布阵请观之廷玉申号令鸣鼓角部伍坐作进退若一朝恩叹曰吾处兵间今始识训练法　累为秦州刺史
　　郝玭贞元中为临泾镇将在边积三年每讨贼不持糗粮取之于敌获虏必刳剔其尸虏人畏道其名以怖啼儿
　　骆【千三十】
　　姓纂姜姓齐太公之后有公子骆以王父字为氏
　　吴志骆统字公绪防稽人父俊字孝逺有文武才察孝廉补尚书郎统为建忠郎将封新阳侯
　　南史骆文牙字旗门年十二相者云此郎容貎非常必将逺致陈文帝引为将帅勇冠众军
　　唐骆賔王义乌人七嵗能赋诗武后时数上疏言事下临海丞不得志弃官去与王勃杨炯卢照隣皆以文齐名天下
　　莫【千三十一】
　　姓纂汉有富人莫氏见游侠传大厯中比部员外郎莫藏用　河南官氏志邢莫氏改为莫氏
　　北史莫含魏穆爱其才器常参军国大谋卒于左将军子显为左常侍　显子题为大将以功赐爵东宛
　　侯　题弟云好学善射道武时常典选曹迁执金吾参军国谋议
　　索【千三十二】
　　姓纂殷人七族索氏之后望炖煌晋索湛为北地太守
　　晋索靖字幼安湛之子少有逸羣之量与汜衷张甝索紒索永俱诣太学驰名海内号称炖煌五龙　举贤良对防髙第张勃表靖才艺絶人宜在台阁擢尚书郎以善草书知名　除雁门太守
　　艺术索紞字叔彻善占梦
　　紞占之云云君当为人
　　隠逸索袭字伟祖虚靖好学不应州郡之命隂澹曰索先生硕德名儒真可以谘大义宅不弥亩而志忽九州形居尘俗而栖心天外谥居先生
　　北史索敞字巨振炖煌人入魏以儒学为中书博士贵游之子皆敬惮威严多所成益
　　鄂【千三十三】
　　晋鄂侯之后子孙氏焉汉初功臣安平侯鄂千秋沛人
　　落【千三十四】
　　风俗通云臯落氏翟国也以国为姓见左传汉有落下闳巴郡人撰太初厯
　　洛【千三十五】
　　落下闳或作洛
　　恪【千三十六】
　　晋有郎中令恪啓
　　薄【千三十七】
　　风俗通卫贤人薄疑
　　幕【千三十八】
　　风俗通舜祖幕支孙以王父字为氏见左传
　　作【千三九】
　　汉古今人表胙侯子孙因避地改作氏汉涿郡太守作显
　　铎【千四十】
　　晋有铎遏冦楚有太傅铎椒汉有廷尉铎政
　　阁【千四十一】
　　急就章有阁并防唐有御史阁辅
　　博【千四十二】
　　风俗通云汉有博子劳善相马望出淮南广平
　　药【千四十三】
　　汉有南阳太守药崧
　　约【千四十四】
　　古贤人约续
　　若【千四十五】
　　古贤人若士
　　鄀【千四十六】
　　风俗通春秋时鄀国以国为氏














　　名贤氏族言行类稿卷五十一
　　钦定四库全书
　　名贤氏族言行类稿卷五十二
　　宋　章定　撰
　　石【千四七】
　　姓纂卫大夫石碏之后又石鲐仲卫大夫生石初子见左传礼记
　　左传隐元年石碏曰臣闻爱子教之以义方弗纳于邪
　　五年君子曰石碏纯臣也
　　闵二年狄人伐卫卫公与石祁子玦使守曰以此賛国择利而为之
　　僖二十四年郑伯与孔将鉏石甲父省视官具于汜而后聴其私政礼也
　　昭三十二年王使富辛与石张如晋请城成周
　　史记石作蜀字子明孔子弟子
　　万石君名奋赵人姓石氏高祖召其姊为美人以奋为中防徙家长安戚里孝文时至太中大夫选为太子太傅孝景立以为九卿迫近惮之徙为诸侯相　长子建次甲次乙次庆皆以驯行孝谨官皆至二千石号奋为万石君　万石君家不言而躬行　建老白首万石君尚无恙为郎中令毎五日洗沐归谒亲取亲中帬厠牏身自澣洒　庆为太仆御史上问车中几马庆以防数马毕举手曰六马后为太子太傅迁御史大夫为丞相封牧丘侯　子孝至篇石奋石建父子之美也
　　循吏石奋楚昭王相也坚直廉正无所阿避
　　前汉石显字君房为中书令贵幸倾朝持诡辩以中伤人公卿以下畏之重足一迹　与牢梁五鹿充宗结为党友民歌之曰牢邪石邪五鹿客邪印何累累绶若若邪言其兼官据势也
　　晋石苞字仲容仪貌伟丽时语曰石仲容姣无双有经国才畧歴东莱琅邪大守所在皆有威终于司徒掾　子崇字季伦謟事贾谧望尘而拜　与贵戚王恺争以奢靡相尚起金谷别馆作锦步障五十里
　　石鉴字林伯为御史中丞多所纠正朝廷惮之
　　隐逸石垣字洪孙不娶妻妾不营产业
　　郑休妻石氏少有徳操年十余嵗乡邑称之既归郑氏为九族所重
　　北史节义石文徳祖父苗县令黄宣在任防亡苗以家财殡葬自苗逮文徳刺史县令卒官者皆服制尽礼五世同居闺门雍睦诏标门闾
　　节义石祖兴太守田文彪县令和真等防亡祖兴自出家绢二百余疋营防防事孝文嘉之赐爵一级为上造
　　唐石洪字濬川其先姓乌石兰后独以石为氏有至行举明经归东都十余年隐居不出重镇河阳求贤者以自重乃具书邀辟后诏书召为集贤校理　韩昌黎送石洪赴河阳叅谋序云先生居嵩邙瀍谷之间冬一裘夏一葛朝夕饭一盂蔬一盘问之仕则不应坐一室左右图书与之语道理辨古今事当否论人高下事后当成败若河决下流而东注若驷马驾轻车就熟路而王良造父为之先后也若烛照数计而卜也
　　石雄徐州人敢毅善战气盖军中防昌初回鹘入冦雄佐刘沔屯云中雄选沙陀杂虏三千骑夜发直捣乌介帐追至杀虎山斩首一万级　李彦佐讨刘稹以雄为副使破贼五壁贼大震　雄临财廉每朝廷赐与辄置军门自取一匹缣余悉分士伍武宗喜曰今将帅义而勇罕雄比者　初雄讨稹水次见白鹭谓众曰使吾射中其目当成功一发如言
　　宋朝石熈载字凝绩洛阳人也周时举进士太宗征河东从至镇州迁给事中枢宻副使未几拜戸部尚书枢宻卒谥元懿　子中立字表臣年十三防父朝廷以中立为供奉官十八献文改光禄寺丞迁殿中丞家富于财悉推与诸父乆之除直集贤院累擢知制诰翰林学士景祐四年拜参知政事迁吏部侍郎以太子少傅致仕迁少师卒谥文定
　　石普其先幽州人也自言唐河中节度使雄之后自其曽祖徙居太原父通给事太宗于晋邸普方十嵗亦留邸中补寄班祗以督捕盗贼功转内殿崇班带御器械　普有胆畧闻敌所在即驰赴亲冒矢石前后战未尝少衂通兵书及隂阳六甲星厯推步之术太宗尝令善工制金带普带御器械辄面求赐太宗解以赐之后虽谪废当太宗忌日必举族诣佛寺斋荐嵗以为常
　　翟【千四八】
　　姓纂黄帝之后代居翟地国语云翟国为晋所灭齐有翟楼后魏翟黄汉文帝时廷尉翟公下邽人
　　新序魏文侯与士大夫坐问曰寡人何如君也皆曰君仁君也翟黄曰君非仁君也文侯怒问任座对曰君仁君也子何以言之对曰臣闻之其君仁者其臣直向翟黄之言直是以知也文侯曰善复召翟黄为上卿
　　前汉翟方进字子威汝南上蔡人受春秋以射防甲科为郎迁朔方刺史居官不烦苛所察应条辄举甚有威名徙京兆尹抟击豪强京师畏之　事后母甚笃知能有余兼通文法吏事以儒雅縁饬法律号为
　　通明相天子甚器重之奏事亡不当意少子义为东郡太守
　　翟公为廷尉賔客阗门既罢门外可放雀罗后复为廷尉賔客欲徃公为大书其门曰一死一生乃知交情一贫一富乃知交态一贵一贱交情乃见
　　后汉翟酺字子超广汉人善图纬天文厯筭四世传诗酺好老子迁侍中拜尚书　为酒泉太守斩叛羌九百级威名大震　迁将作大匠损省经用嵗息四五千万　请修缮太学学者为立碑铭
　　晋隐逸翟汤字道深笃行纯素不屑世事人有馈遗虽釜庾一无所受　冦闻其名徳皆不敢犯乡邻赖之征为国子博士不起　子庄字祖休少以孝友著
　　名遵父之操不交人物语不及俗公车征不就　子矫亦有高操屡辞辟命　矫子法赐征亦不至世有隐行
　　北史孝行翟普林事亲以孝闻躬耕色养乡闾谓为楚丘先生父母防庐墓负土成坟有二鹊巢其庐前栢树入庐驯狎司奏其孝感擢孝阳令
　　五代翟光邺字化基濮州鄄城人也年十嵗为晋兵所掠明宗爱其頴悟常以自随光邺事唐官至耀州团练使周太祖入立拜宣徽使枢宻副使出知永兴军卒于官光邺为人沈黙多谋事继母以孝闻虽贵不营财产尝假官舍以居萧然仅蔽风雨雍睦亲族麄衣粝食与均有无而光邺处之晏然日与賔客饮酒聚书为乐其所临政务以寛静休息为意
　　郤【千四九】
　　姓纂晋大夫郤文生豹豹生芮芮生缺缺生克克生代为晋卿又郤犨郤至亦其族也汉有侍中郤琠
　　左传僖二十七年晋搜于被庐作三军谋元帅赵衰曰郤縠可乃使郤縠将中军郤溱佐之
　　新序晋文公将伐邺赵衰陈所以胜邺文公用之而胜赏衰衰曰臣闻之郤虎赏郤虎
　　蜀志郤正字令先博览传籍弱冠能文澹于荣利而耽意文章　终巴西太守
　　晋郤诜字广基博学多伟畧倜傥不拘细行举贤良对武帝曰臣犹桂林之一枝昆山之片玉为左丞累迁雍州
　　白【千五十】
　　姓纂黄帝之后秦大夫白乙丙楚有白公胜楚平王太子建之子也
　　史记白起郿人善用兵事秦昭王为左庻长攻韩魏赵楚迁为武安君
　　史记货殖白圭周人乐观时变人弃我取人取我予趋利若猛兽挚鸟之发天下善治生者祖白圭
　　北史白建字彦举仕齐歴都官尚书虽无它才伎勤于公以温柔自处　以典执兵马致位卿相
　　唐白居易字乐天其先太原人徙下邽敏悟絶人工文未冠谒顾况况曰吾谓斯文遂絶今复得子矣贞元擢进士拔萃皆中补校书郎元和元年对制防一等召入翰林为学士迁左拾遗　四年旱甚居易建言乞尽免江淮两赋以救流瘠　王锷将加平章事居易以宰相天下具瞻非重望不可王锷以诛求为羡余因假之名器四方闻之谓陛下得所献与宰相王承宗叛帝诏吐突承璀率师出讨居易谏中人为制将四方闻之益轻朝廷后诸军讨王承宗者乆无功居易上言其害有四可为痛惜者二可为深忧者二　俄有言居易母堕井死而居易赋新井篇　后为司门员外郎知制诰穆宗好畋游献续虞人箴以讽　转中书舍人田布遗五百缣辞不受　河朔乱诏诸道出兵迁延无功居易上言虽进忠不见聴迁杭州刺史筑堤捍钱塘溉田千顷复浚李泌六井民赖甚溥　以刑部尚书致仕卒宣宗以诗吊之居易被遇宪宗时事无不言湔剔抉摩多见聴可为当路所忌乃放意文酒　与弟行简从弟敏中友爱东都所居疏沼种树搆石楼香山凿八节滩自号醉吟先生为之传暮节惑浮屠至经月不荤称香山居士尝与胡杲吉旼等九人燕集皆高年不仕者人慕之绘为九老图　居易于文章精切最工诗以规讽得失当时人争传鸡林行贾售其国相率篇易以一金其伪者能辨之初与元稹酬咏故号元白又与刘禹锡齐名号刘白其始生七月能展书姆指之无两字虽试百数不差九嵗暗识声律其笃于文章盖天禀然　葛常之侍郎云乐天赋有八章其六章托弱桞樱桃枳橘杜黎野葛水桱凌霄讽在位与附丽权势者其八章则曰有木名丹桂云云盖乐天自谓也乐天素善李绅而不入徳裕之党素善僧孺杨虞卿而不入宗闵之党素善刘禹锡而不入伾文之党中立不倚峻节凛然于八木之中而自比于桂殆未为过也
　　白敏中字用晦第进士辟李徳裕府一见许其逺到高元裕荐为侍御史转左司员外郎武宗时李徳裕恶居易荐敏中文词类兄且有器识召入翰林为学士后入相武宗崩徳裕失势敏中竭力排之徳裕遂贬崖州司户
　　席【千五一】
　　姓纂本姓籍晋大夫籍谈之后也谈十三代孙瓌避项羽名改席氏汉初徙关东豪族席氏徙安定临泾
　　南史席阐文梁武帝受禅除都官尚书出为东阳太守在郡有能名冬至悉放狱中囚依期而至
　　北史席法友仕魏歴华并二州刺史后为别将出淮南欲解朐山之围及渡淮而朐山败终光禄大夫
　　席固字子坚为襄阳着姓少有逺志归魏拜使持节骠骑大将军除昌州刺史　子雅字彦文性方正少以孝闻位大将军
　　唐席豫字建侯襄州人长安中举学兼流畧词擅文科擢上第时年十六以父防罢复举手笔俊拔科中之俄举贤良方正异等复举超拔羣类科迁考功员外郎韩休辅政举代已入拜吏部侍郎典选六年拔举逺士多至台阁当时推知人号席公云　凡四以使者按行清直亡欲当官不为势权所撼性谨畏与子弟属书不作草字帝尝登朝元阁赋诗羣臣属和帝以豫诗最工诏曰诗人之冠冕也
　　剧【千五二】
　　姓纂齐大夫食采于剧因地为姓燕有将剧卒
　　前汉游侠剧孟洛阳人以侠显吴楚反周亚夫得孟喜曰天下骚动大将军待之若一敌国云
　　麦【千五三】
　　姓苑云髙要始兴有此姓
　　北史麦鐡杖始兴人少骁勇走及奔马好交友重信义隋莱州刺史无涖政名转汝南太守稍习法令羣盗屏迹　除左屯卫大将军自以荷恩深重每懐竭命之志辽东之役请为前锋　子孟才授光禄大夫仲才季才正议大夫
　　栢【千五四】
　　风俗通栢皇氏之又伯亮父颛顼师栢招帝喾师栢冏为周太仆栢国在汝南西平县为楚所灭子孙以国为氏
　　唐栢良器字公亮魏州人父友王奂见之曰尔额文似临淮王面黒似顔平原殆能立功及荐之光弼年二十四更战阵六十二李希烈围宁陵遏水灌之亲令军中明日拔城良器以救兵至择弩手善游者沿汴渠夜入及旦伏弩发贼乗城者皆死録功封平原郡王　图形凌烟阁
　　栢耆有纵横学志健而望高王承宗叛耆谒裴度且言愿得天子一节驰入镇可掉舌下之乃以左拾遗徃既至以大谊动承宗乃请献三川以二子入质由是声震一时　太和初李同挞反耆斩其首以献郦【千五五】
　　姓纂黄帝之后支孙食采于郦因氏焉
　　史记郦商髙阳人也汉王赐商爵信成君以将军为陇西都尉迁为左丞相号曰涿侯更封曲周侯子寄字况与吕禄善大臣欲诛诸吕吕禄为将军军北军太尉勃不得入乃使人刼商令其子况绐禄禄信之故与禹游勃乃入据北军遂诛诸吕商卒諡曰景侯子寄代侯天下称况卖友也
　　郦生食其陈留高阳人好读书家贫落魄无以为衣食业为里监门吏　见高祖长揖不拜　号为广野君説齐王罢歴下军韩信闻生冯轼下齐七十余城度兵袭齐齐王以郦生卖已遂亨之　弟商子疥封髙梁侯更为武遂侯　食其谒高祖自称高阳贱民又曰髙阳酒徒
　　后汉文苑郦炎字文胜食其之后有文才解音律言论给防多服其能理州郡辟命皆不就
　　北史郦范字世则父嵩天水太守范仕魏为尚书右丞青州刺史　子道元字善长为冀州长史后守鲁阳郡表立黉序崇劝学教山蛮伏其威名不敢为寇道慎字善季位正平太守有能名　道约字善礼性多造请好以荣利干谒歴东莱鲁阳二太守
　　狄【千五六】
　　姓纂周成封少子于狄城因氏焉鲁大夫有狄虒弥古贤人有狄仪仲尼弟子有狄黒卫人汉有博士狄山
　　唐狄仁杰字懐英并州人为儿时门人有被害者吏就诘众争辨对仁杰诵书不置吏让之荅曰黄卷中方与圣贤对何暇偶俗吏语耶　举明经调汴州参军为吏诬诉阎立本召讯异其才曰仲尼称观过知仁君可谓沧海遗珠矣荐授并州参军亲在河阳登太行山反顾见白云飞谓左右曰吾亲舍其下瞻望乆之云移乃去　同府参军郑崇质母老疾当使絶域仁杰诣长史蔺仁基请代行仁基咨美其谊每曰狄公之贤北斗以南一人而已　迁大理丞嵗中断乆狱万七千人时称平恕　授侍御史王本立怙宠自肆仁杰劾其恶朝廷肃然　使岐州亡卒数百剽行人道不通官捕系纷纷不能制仁杰曰是其计穷乃明开首原格皆自缚归帝叹其逹权宜　帝幸汾阳宫李冲以道出妬女祠更发卒改驰道仁杰曰天子之行风伯清尘雨师洒道何避邪帝壮之曰真大丈夫哉　出为宁州刺史入拜冬官侍郎持节江南巡抚吴楚多淫祠凡毁千七百房　出为豫州刺史越王兵败支党余二千人论死仁杰释其械上疏曰臣欲有所陈似为逆人申理不言且累陛下钦恤意表成复毁自不能定然此皆非本恶诖误至此有诏悉谪戍边囚出宁州父老迎劳曰狄使君活汝耶因相与哭碑下囚斋三日乃去至流所亦为立碑初宰相张光辅讨越王军中恃功多暴索仁杰拒之光辅怒曰州将轻元帅耶仁杰曰乱河南者一越王公董士三十万以平乱纵使暴横是一越王死百越王生也如得上方斩马劒加君颈虽死不恨　天授二年以地官侍郎同平章事武后曰卿在汝南有善政然有譛卿者欲知之乎谢曰以为过臣当改以为无过臣之幸也譛者不愿知后叹其长者　为来俊臣所搆捕送制狱仁杰书帛置褚衣中子光逺持书上变后召见因免死贬彭泽令　通天中契丹防冀州河北刺史惧驱民保城仁杰曰何自疲民虏来吾自办悉纵就田虏亦引去民爱仰之复为立祠　转幽州都督赐紫袍带后自制金字十二于袍以旌其忠　召拜平章事后欲以武三思为太子以问宰相众莫敢对仁杰对曰欲以三思为后且姑侄与母子孰亲立庐陵王则千秋万嵗后常飨宗庙三思立庙不祔姑后感悟即遣迎庐陵王中外大悦时李楷固骆务整本契丹将后降有司请论如法仁杰称骁勇可任贷死至是二人讨契丹克之凯旋后举酒赏其知人　仁杰所荐张东之姚崇等皆为中兴名臣封梁国公　子光嗣圣厯初为司府丞武后诏宰相各举尚书郎一人仁杰举之以称职闻后曰祁奚内举果得人
　　狄兼謩字汝谐仁杰孙及进士第刚正有祖风歴三州刺史嵗旱发粟赈济擢给事中　迁御史中丞帝曰卿梁公后当嗣家声
　　宋朝狄青字汉臣汾州西河人也初拱圣军选为散直元昊叛择卫士徙边以青为延州指使青勇于临敌常为先锋前后二十五战中流矢者八每战饰以铜面具敌人望之如神以功迁至秦州刺史泾原路总管仁宗闻其在陜西数战胜欲召见问其方畧防贼冦渭州仁宗命图形以进及元昊称臣西鄙休兵入为捧日天武四厢都指挥使知延州擢枢宻副使广源州蛮侬智髙反防邕州进围广州时朝廷以孙沔余靖为安抚使乆未奏功仁宗以南方为忧青慨然请行除宣徽南院使宣抚荆湖南北经制广南盗贼事青至合沔靖之兵自桂林次賔州斩广西钤辖陈曙按其遇贼不战之罪并殷直袁用等三十二人悉诛之军士震恐遂下令止具十日粮明日絶昆仑关出归仁铺先布陈成列而贼以觇者误谓未即进遂失险乃悉众逆战前锋孙节战死山下而贼气方鋭青躬执白旗麾骑兵出其不意贼众大溃斩首二千二百级获伪官五十七人智髙夜纵火焚城而遁诘朝青入按城中获金帛钜万牛马数千筑京观于城北隅招复俘胁者七千二百使还其家青还入朝复为枢宻副使遂拜枢宻使在枢宻府四年言者谓青家数有光怪以防国军节度使同平章事知陈州未几而卒谥武襄
　　戚【千五七】
　　姓纂卫大夫食采于戚因氏焉古贤人有戚子著书汉髙祖戚夫人生赵王如意功臣表临辕侯戚鳃传封七代
　　南史儒林戚衮字公文吴郡人少聪慧受三礼大义畧举兼太学博士为羣儒推许
　　宋朝戚纶字仲言应天府楚丘人也父同文字文约防孤事祖母以孝闻从邑人杨慤受经慤隐居不仕而以女弟妻同文遇疾因托以家事同文为葬其三世之未葬者遭世防乱亦不复仕且思见混一遂以同文为名慤勉之仕同文曰长者不仕同文亦不仕聚徒讲学相继登科者五十六人践台阁者亦至十数尚信义善周人之急所与交皆当世之名士杨徽之因使至郡多所酬倡及卒徽之与其门人谥曰坚素先生应天府民有曹诚者即同文旧居广舍百五十楹聚书千余卷以延学者真宗嘉之赐名曰应天府书院云同文长子曰维仕至戸部郎中纶其次子也笃于古学善谈名教举进士为沂州簿徙知泰和县同文卒特诏令起复泰和民险悍好兴讼纶为劝民诗五十篇言近而易暁老幼多传之
　　析【千五八】
　　姓纂左传齐大夫析归父卫大夫析朱鉏公子黒背孙也
　　后汉方术析像字伯式其先张江者封析侯曽孙国为郁林太守因封氏焉国有资财二亿像幼有仁心及国卒乃散金帛资产周施亲戚　通京氏易好黄老言
　　直【千五九】
　　史记直不疑南阳人也为郎事文帝同舍有告归误持同舍郎金去金主疑不疑不疑买金偿告归者来而归金亡金者大慙以此称为长者　景帝拜为御史大夫　封为塞侯
　　国【千六十】
　　姓纂左传齐卿族国氏代为上卿　又郑穆公子发字子国生辄字子耳生侨字子产以王父字为氏亦为国氏焉
　　魏志国渊字子尼曹操辟为司空掾属每于公朝论议堂直言正色退无私焉　使典屯田事仓库丰实迁魏郡太守又迁太仆　居列卿位布衣疏食禄赐散之故旧宗族以恭俭自守太祖以其子泰为郎翼【千六一】
　　姓纂晋翼侯居翼城因以氏焉
　　前汉翼奉字少君东海人治齐诗惇学不仕好律厯隂阳之占以十二律騐人情　诸儒荐之以为中郎因灾异上封事　上疏谏迁都　子孙皆在儒官伯【千六二】
　　风俗通嬴姓伯益之后
　　左传伯宗晋大夫也　梁山崩将召伯宗谋之　伯宗每朝妻戒之曰盗憎主人民怨其上　伯州犂晋大夫伯宗子　太宰嚭字子余姓伯氏州犂之子为吴太宰
　　史记伯防字子析孔子弟子
　　帛【千六三】
　　姓纂云吴郡人神仙传有帛和
　　格【千六四】
　　允格之后汉有御史格班
　　虢【千六五】
　　周王季之子封虢虢叔子孙以国为姓左传晋大夫
　　革【千六六】
　　汉初功臣煑枣侯革朱
　　鬲【千六七】
　　殷末贤人胶鬲之后以王父字为氏
　　赫【千六八】
　　风俗通云赫骨氏之后
　　获【千六九】
　　风俗通宋大夫猛获之后以王父字为氏
　　籍【千七十】
　　晋文侯仇弟阳叔生伯黡司晋典籍遂为籍氏孙谈代为晋大夫晋为赵所灭籍氏播于宋
　　夕【千七一】
　　后汉巴中梁师有夕氏蜀志尚书令夕斌
　　易【千七二】
　　左传齐大夫易牙之后魏有易恺晋有易雄
　　赤【千七三】
　　风俗通帝喾师赤松子之后见神仙传
　　辟【千七四】
　　汉书富人辟子方之后
　　昔【千七五】
　　风俗通周大夫封昔因氏焉汉有昔登开元有昔安
　　射【千七六】
　　楚大夫观射父之后见左传汉有大鸿胪射咸吴有中书郎射慈善礼丧服
　　笮【千七七】
　　汉有笮融丹阳人见吴志
　　奭【千七八】
　　召公奭之后避汉元帝讳改姓盛氏
　　籴【千七九】
　　左传晋大夫有籴筏
　　锡【千八十】
　　吴志云汉末有交趾太守锡光古仙人锡寿子之后
　　激【千八一】
　　左传齐有太史激　汉书淮南王传有激章
　　息【千八二】
　　妫姓国也为楚所灭子孙以国为氏今新息县即其故地
　　棘【千八三】
　　卫大夫棘子成之后见论语
　　稷【千八四】
　　后稷之后　汉稷嗣君叔孙通支孙亦为稷氏
　　即【千八五】
　　汉单父令即费其先食采即墨因以命氏
　　职【千八六】
　　周礼职方氏因官为姓汉有山阳令职洪开元有职南金蔡州人明史记
　　啬【千八七】
　　风俗通云古啬夫子孙因氏焉
　　力【千八八】
　　黄帝臣力牧之后　汉有鲁相力题
　　食【千八九】
　　风俗通汉有博士食子通
　　敕【千九十】
　　后燕合浦公敕勃东夷人
　　墨【千九一】
　　孤竹君之后本姓墨台后改为墨氏梁郡战国时墨翟宋人着墨子
　　勒【千九二】
　　晋镇南将军王歆骑督勒蒲讨张昌于隋郡
　　特【千九三】
　　左传晋大夫特宫





　　名贤氏族言行类稿卷五十二
　　钦定四库全书
　　名贤氏族言行类藁卷五十三
　　宋　章定　撰
　　薛【千九四】
　　姓纂黄帝二十五子一为任姓裔孙奚仲居薛至仲虺为汤左相代为侯伯歴三代凡六十四叶周末为楚所灭公子登仕楚懐王赐沛邑为大夫遂以国为氏
　　孟子谓薛居州善士也使之居于王所在王所者长防卑尊皆薛居州王谁与为不善
　　前汉薛广徳字长卿沛郡人以鲁诗教授　萧望之荐其经行宜充本朝为博士　迁谏议大夫御史大夫元帝欲御楼船广徳谏宜从桥曰不聴臣臣自刎
　　以血汚车轮　后乞骸骨赐安车驷马县其安车传子孙
　　薛宣字赣君东海郯人察廉补不其丞以明习文法补御史中丞所贬退称进白黒分明为陈留太守　盗贼禁止吏民敬其威信　思省吏职求其便安下至财用笔研皆为设方畧　其法律任廷尉有余经术文雅足以谋王体断国论身兼数器
　　后汉薛汉字公子世习韩诗父子以章句著名建武初为博士当世言诗者推汉为长
　　吴志薛综字敬文以名儒居师傅之位乃兼选举甚为优重　子莹字道言累迁为选曹尚书太子太傅涉学既博文章尤妙同竂之中莹为魁首　经学记述之才如莹者少遂召为左国史　或问陆喜薛莹最是国士之第一者乎曰在乎四五之间
　　晋薛兼字令长莹之子清素有器宇拜丹阳尹迁尚书领太子少傅自综至兼三世傅保
　　南史薛安都世为强族少以勇闻仕宋为建武将军随征关陜率步骑居前所向克防后降魏　从子深果干有气力仕齐除淮隂太守迁右将军
　　薛天生见孝义传
　　北史薛彪子代人仕魏为内行长典奏诸曹事当官正直内外惮之　子琡字昙珍宣武曰卿风度峻整姿貌秀异后当升进何以处官荅曰宗庙之礼不敢不敬朝廷之事不敢不忠　行洛阳令部内肃然狱止三人孝明嘉之赐缣百疋
　　薛提为冀州刺史有政绩
　　薛辨字允白父强字威明防有大志懐军国筹略　可与拨乱济时　辨俶傥多大畧豪杰多归慕之归魏为雍州刺史明元曰朕委卿西蕃志在关右宜克终良筭与朕为长安主人辨但以数千众摧抗赫连氏帝甚褒奬之子谨字法顺仕魏除秦州刺史命立庠序教以诗书河汾之地儒道更兴
　　薛端字仁直累迁吏部郎中每有奏请不避权贵周文帝嘉之　自居选曹先尽贤能贵逰子弟才劣行薄者未尝升擢　子胄字绍仕隋为兖州刺史系囚数百胄剖断旬日便了囹圄空虚疏决沂泗二水陂泽尽为良田号为薛公豊兖渠　从祖弟濬字道赜仕隋歴考功侍郎　弟湖有懿行与物无竞好以徳义服人乡闾化其风教咸以敬让为先为本州别驾除河东太守　子聪字延智前言徃行多所究悉起家为著作佐郎迁侍御史凡所弹劾不避强御贵戚敛手为孝文所知外以徳器遇之内以心膂为寄除齐州刺史卒吏人追思留其所坐榻以存遗爱　聪子孝通字士逹博学有隽才后迁中书郎深为节闵所知重内典机密外参朝政汲引人物知名之士多见推荐　子道衡字卿武成立兼散骑常侍接对周陈二使　陈使傅縡聘齐赠诗五十韵道衡和之南北称美魏収曰縡所谓以蚓投鱼耳出为襄州搃管隋文帝曰今尔之去朕如断一臂　聪弟子善字仲良为汾隂令称最太守令兼督六县事　弟慎字伯防仕周为潮州刺史殷勤劝诫蛮夷翕然从化曰今日始知刺史真人父母也
　　薛寘幼览篇籍好属文仕周卒浙州刺史　性至孝年齿虽衰温凊之礼朝夕无违
　　薛憕字景猷负才使气未尝趋世禄之门　初为覊旅不被擢用叹曰岂能五十年戴帻死一校尉　周文时拜中书侍郎
　　薛延代人从神武起兵
　　薛世雄字世英仕隋累迁车骑将军性防慎行军破敌之处秋毫无犯
　　唐薛万均炖煌人与弟万彻客幽州以材武为罗艺所厚善与艺归欵高祖从李靖讨吐谷浑勇葢三军追奔至碛石山斩之迁左卫大将军又副侯君集击高昌进潞公　后尝赐羣臣膜皮及万彻而误呼万均怆然曰万均朕勲旧忽口其名岂死者有知冀此赐乎因命取焚之举坐感叹
　　薛万彻从李靖讨颉利可汗以功授统军贞观间帅师三万伐髙丽拔其城
　　薛収字伯褒蒲州人道衡子年十二能属文房龄言之秦王王召见问方畧所对合防授府主簿时讨王世充军事繁収为书檄露布或马上占辞该敏如素构　秦王围王世充于洛阳世充求救于窦建徳建徳进军城毕之东原遣使与世充相闻秦王集将佐议之皆请避其锋収曰世充保据东都府库充实所将之兵皆江淮精鋭即日之患但乏粮耳以是之故为我所持求战不得守则难乆建徳逺来赴援亦当致死于我若纵之至此两冦合从转河北之粟以馈洛阳则战争方始偃兵无日混一之期殊未有涯今宜分兵守洛阳深沟髙垒世充兵慎勿与战大王亲帅骁鋭先防成臯厉兵训士以待其至以逸待劳决可克也王从之果俱擒之上书谏王止田猎王曰览所諌知成我者卿也明珠兼乗未若一言
　　薛元超収子九嵗袭爵长好学善属文髙宗即位迁给事中省中有盘石祖道衡尝据以草制元超每见辄流涕　帝校猎温泉诸蕃酋长得持弓矢从元超奏夷狄野心非所宜从诏可帝幸东都留辅太子监国时太子射猎元超谏之帝知之遣使厚赐之
　　薛元敬与収及族兄徳音齐名世称河东三鳯収为长雏徳音为鹙鷟元敬年少为鹓雏　武徳中为天防府参军直记室文学馆学士如晦叹曰小记室不可得而亲不可得而疏
　　薛稷字嗣通道衡曽孙擢进士第累迁中书舍人与从兄曜更践两省俱以辞章名　虞褚以书专家后莫能继稷外祖魏征家多藏虞褚书鋭精临仿结体遒丽遂以书名天下画又絶品
　　薛仁贵绛州人王师攻安市城髙丽率兵拒战太宗命诸将分击仁贵骁悍欲立竒功乃着白衣自标显持防呼而驰所向披靡军乗之贼溃帝曰朕不喜得辽东喜得虓将　高宗幸万年宫山水暴至登门大呼以警宫内帝出乗高俄而水入帝寝帝曰赖卿以免始知有忠臣也　副郑仁泰为鐡勒道行军縂管帝曰古来有穿七扎者卿试以五甲射焉仁贵一发洞贯帝取坚甲赐之　九姓众十余万令骁骑数十来挑战仁贵发三矢辄杀三人于是虏气皆阻军中歌曰将军三箭定天山壮士长歌入汉关　提卒二千进攻扶余城威震辽海坐事贬象州防赦还帝召见曰今辽西不宁州路絶卿安得高枕不为朕指麾邪拜州部督率兵击突厥元珍于云州突厥问曰唐将为谁曰薛仁贵突厥曰吾闻薛将军流象州死矣安得复生仁贵脱兠鍪见之突厥相视失色下马罗拜仁贵进击破之
　　薛讷字慎言仁贵之子开元初宗讲武新丰诸部颇失序唯讷军不动帝令轻骑召之至军门不得入礼成尤见慰劳　吐蕃众十万冦临洮入兰州剽牧马诏讷击之破其众擒其酋拜羽林大将军　子嵩气豪迈不肯事产利以膂力骑射自将　嵩子平字坦涂　平子从字顺之
　　薛登常州人通贯文史天授中迁左补阙是时四夷质子多在京师及还并为边害登谏之　出为常州刺史属宣州贼钟大眼乱登严勒守偹合境被安
　　薛珏字温如河中寳鼎人以防为懿徳太子庙令迁干陵台令嵗中以清白闻课第一子存庆字嗣徳及进士第
　　薛播河中人开元天寳间兄弟七人皆擢进士第为衣冠光炜
　　薛苹河中人七世祖道实苹于文章中长于诗
　　薛存诚字资明河中人中进士第拜御史中丞浮屠鉴虚倚宦竖为奸存诚穷治之得赃数十万权近保救于帝欲赦之存诚曰狱已具请先杀臣鉴虚卒抵死帝谓宰相曰持宪无易存诚者　性和易于人无所不容当官毅然不可夺　子廷老字商叟及进士第谠正有父风为拾遗在公卿间侃侃不干虚誉推为正人
　　薛戎字元夫河中人年四十余不仕李衡辟幕府三返乃肯应　栁冕辟佐其府马总贬泉州冕欲除总以附幸家使戎摄刺史按其罪戎曰以是待我邪我始不愿仕正谓此尔不肯从冕怒囚之防冕死得解自放江湖　为吏不尚约束居官时无灼灼可惊者已罢则懐之俸廪赒济内外亲戚
　　薛放戎弟端厚寡言穆宗宠待尤至帝尝问朕欲学经与史何先曰六经者圣人之言史记道成败得失然谬于是非非六经比帝曰安得其要曰论语六经之菁华孝经人伦之本
　　薛大鼎字重臣蒲州人为山南道副大使开屯田以实仓廪迁沧州刺史无棣渠乆廞塞大节浚治之民为歌之与郑徳本贾敦頥皆有治名故河北称铛脚刺史
　　宋朝薛映字景阳唐中书令元超八世孙也后徙居于蜀父允中仕孟氏为给事中还朝为都官郎中映举进士为大理评事通判绵州稍迁殿中丞为监察御史知开封县太宗召对顾谓左右曰薛映贤士也除江南转运使真宗东封为东京留守判官迁给事中出知河南府以枢密直学士知升州徙扬州进刑部侍郎建言升州官有牛赋民出租牛死租不得蠲真宗览奏矍然曰有是哉此岂朝廷所知邪悉蠲之卒谥文恭
　　薛奎字宿艺绛州正平人也父化光善命术奎生知其必致公辅举进士为隰州推官向敏中荐其才为殿中侍御史出为陜西转运使仁宗即位擢龙图阁待制知开封府以严为治肃清京师拜御史中丞上疏论择人求治崇节俭屏声色十数事仁宗深嘉纳改枢密直学士知益州为政明决蜀人以张咏比之召为龙图阁学士三司使未几拜参知政事迁给事中仁宗尝谓辅臣曰臣之事君常见有始而无终者奎曰保终始者岂独臣下如唐开元励精图治天下晏然及其既乆放意荒侈以至大乱此不可不监也仁宗深纳之明道二年章献谒太庙欲被天子黻冕臣下依违不决奎不可且曰太后必欲被黻冕见祖宗不知作男子拜耶女子拜耶乃止及章献崩仁宗见羣臣泣曰太后疾不能言
　　而犹数引其衣若有所属何也奎遽曰其在黻冕也然服之何以见先帝乎仁宗大悟卒以后服敛　苦喘疾数辞位罢为户部侍郎资政殿学士判都督卒谥简肃奎持身端重不茍合真宗时数宴大臣至有霑醉者奎谏曰陛下勤心万务而简乎燕幸今天下诚无事而饮乐无度又大臣数被酒无威仪非所以为朝廷重真宗善其言及辅仁宗谋议无所避尤善知人范仲淹厐籍明镐在下位时奎皆以公辅许之卒如其言
　　薛向字师正京兆长安人也以防为太庙斋郎调永夀簿稍迁监在京防货务知鄜州向言河北籴法之以为偹边十四州悉仰食度支嵗费五百万緍得米粟百六十万斛其实才直三百万緍耳而嵗常虚费二百万緍入豪商蓄贩之家人既用见钱实价革去虚加之矣虽然必有以佐之则其法可行故边谷贵则籴澶魏粟以给边新陈未交则散籴价以救民乏军食有余则坐仓以待不足使见钱行而三利举则河北之谷不可胜食矣于是置籴便粮草司以任向又以为提防河北刑狱兼籴便事入为开封府判官三司度支判官陜西转运副使兼制置解盐又以向提举买马监牧向吏事精鋭所至以办治闻　向使陜西八年其课最为緍千三百四十余万市盐于官为觔三千三百一十余万市马于边为匹四万五千敛籴刍粮为石束五千二百二十余万而奉昭厚二陵给赐予刺兵民别费钱粮又百万王安石执政以向为江淮等路发运使领均输之职运舟兵工交利侵盗贸易甚则托风水沉舟以灭迹嵗不下减二十万斛向始募客舟以官舟运费寡而物良而旧悉去兼领庆南福建坑治市易拜天章阁待制权三司使迁任谏议大夫王韶开洮河费不赀向悉力营办迁龙图阁直学士以枢密直学士给事中知定州迁工部侍郎入见论兵于上前遂拜同知枢密院事宠知颍州改随州卒有子嗣昌仕徽宗时为尚书
　　折【千九五】
　　宋朝折徳扆世居云中父从阮自晋以来仕周至静难军节度使五代史有传从阮镇府州以徳扆为牙校世宗建府州为永安军以徳扆为节度使　子御勲字世隆徳扆镇府州奏为右职徳扆卒以御勲领汾州团练使权知府州卒　御勲弟御卿知府州　子唯正归本朝其弟唯昌继之卒以其弟唯忠知府州卒子继祖嗣领州事卒子当袭而请授其兄之子克柔克柔卒而继祖兄继闵之子克行袭知府州克行沈勇有力善抚士卒在边三十年战功最多虏畏其威名号折家父官至秦州观察使卒赠武安军节度使以其子四方馆使廉州刺史可大为荣州团练使知府州
　　折可适字遵正其先与魏道武俱起云中号代北着姓郭达帅鄜延见之曰真将种也荐之试艺廷中为鄜延路经略司准备差使擢知宁岷环兰四州再知镇戎军后进武安军留后知渭州拜淮康军节度使召为佑神观使复帅泾原卒　子彦质
　　泄【千九六】
　　左传郑大夫泄驾陈大夫泄冶
　　列【千九七】
　　风俗通古帝王列山氏之后郑有隐者列御冦著书八篇号列子
　　颉【千九八】
　　姓苑云苍颉之后
　　节【千九九】
　　周礼掌节上士子孙以官为名
　　齧【千一百】
　　荘子齧缺尧时贤人学于王倪既通许由之师也
　　舌【千百一】
　　左传越大夫舌庸
　　悦【千百二】
　　后燕録左仆射悦绾鲜卑人清泉侯真亦其族也
　　説【千百三】
　　姓苑云傅説之后以王父字为氏
　　汲【千百四】
　　风俗通卫宣公太子伋之后居汲因氏焉
　　史记汲黯字长孺濮阳人也其先有宠于古之卫君至黯七世世为卿大夫黯以父任景帝时为太子洗马以庄见惮　以便宜发河内仓粟以赈贫民迁为荥阳令黯耻为令病归田里上闻乃拜中大夫以数切谏不得乆留内迁为东海太守其治责大指而己不苛小多病卧闺阁内不出嵗东海大治称之召以为主爵都尉列于九卿　性倨少礼面折不能容人之过　古有社稷之臣如黯近之矣　武帝不冠不见之也　淮南王谋反惮黯曰好直谏守节死义难惑以非　拜为淮阳太守见上曰臣常有狗马病力不能任郡事愿为中郎出入禁闼补过拾遗上曰君薄淮阳耶吾今召君矣顾淮阳吏民不相得吾徒得君之重卧而治之以诸侯相秩居淮阳卒上以黯故官其弟仁至九卿　子偃至诸侯相
　　北史节义汲固为兖州从事刺史李式坐事被収固为藏其子宪长育之后刺史高祜嘉其节义以为主簿习【千百五】
　　风俗通云习国名汉有习响为陈相
　　晋习凿齿字彦威襄阳人宗族盛富世为乡豪少有才气以文笔著称　桑门释道安与之相见曰弥天释道安凿齿曰四海习凿齿时人以为佳对为荥阳太守　着汉晋春秋　子辟彊才学有父风位至骠骑从事中郎
　　隰【千百六】
　　左传齐大夫隰朋　史记齐有隰灵田成子时人
　　盖【千百七】
　　姓纂汉有盖公
　　前汉盖寛饶字次公魏郡人明经为郡文学以孝廉为郎举方正对防高第迁谏大夫擢司校尉刺举无所回避　许伯酌寛饶寛饶曰无多酌我我乃酒狂魏其侯笑曰次公醒而狂何必酒也
　　后汉盖延字巨卿渔阳人长八尺弯弓三百斤　光武以为虎牙将军
　　盖勲字元固举孝亷领汉阳太守时人饥相渔食勲调谷廪之先出家粮以率众存活者千余人
　　唐盖文逹冀州人明春秋三家刺史窦抗集诸生讲论孔頴逹刘轨思并以耆儒开门受业是日悉至而文逹依经辨举皆诸儒所未叩一坐厌叹抗竒之问安所从学刘焯曰若人岐嶷出自天然以多问寡则焯为之师抗曰氷生于水而寒于水其谓是耶　宗人文懿亦以儒学称当时号二盖为国子助教既升席譬暁防宻逺近宗仰
　　沓【千百八】
　　官氏志沓卢氏改为沓氏
　　北史节义沓龙超
　　合【千百九】
　　左传宋大夫合左师之后向戍也
　　郃【千百一十】
　　官氏志大莫千氏改为郃氏
　　叶【千百十一】
　　风俗通楚沈尹戍生诸梁字子高食采于叶因氏焉吴志有都尉叶雄
　　新序子张见鲁哀公七日而哀公不礼托仆夫而去曰臣闻君好士故不逺千里之外服省露冒尘垢百舍重趼不敢休息以见君七日而君不礼名之好士也有似叶公子高之好龙也叶公子高好龙钩以冩龙凿以冩龙屋室雕文以冩龙于是龙闻而下之窥头于牖拖尾于堂叶公见之弃而还走失其魂魄五色无主是叶公非好龙也好夫似龙而非龙者也君非好士好夫似士而非士者也
　　宋朝叶梦得字少蕴苏州人登科为丹阳尉蔡京雅知之既拜相亟召用旬嵗间歴清要遂入翰林为学士时年方壮文笔清丽一时钦重守藩奉祠仅三十年建炎初召为戸侍再入翰苑遂参大政出帅建康移福唐以节度使致仕居霅溪卞山之下开山为径玲珑秀发自号石林居士诗酒以娱其老诸福全备当世罕有及之者长编载少蕴安危利害邪正休戚之论与朋党之对及颍昌救荒之政皆足嘉尚
　　叶颙字子昂仙逰人第进士调南海簿属摄尉事有欲以所获盐授公公曰仕途发轫如造屋建柱石柱石不正屋随以倾吾方入仕岂宜自欺闻者叹服任满调建州録事部使者贺公允中多以事属公公参酌情法号为得平后知上虞县贺公荐召除将作监簿公徃谢曰自建水以纠曹趋役别去二十年咫书之敬不一通记府岂谓乃赐荐驳贺公笑曰唯二十年不通书今日所以相荐孝宗初为给事中除吏书寻除参知政事兼同知枢密继提举洞霄宫召对上问劳加礼且曰卿之清徳自是愈光矣拜左仆射同平章事薨赠特进林光朝以诗哭之传家唯旧徳无地着楼台人以为实録云　元璘元澣元汴元泽棠圭皆丞相诸孙也
　　聂【千百十二】
　　姓纂卫大夫食采于聂因氏焉史记刺客聂政轵人汉有颍川太守聂良防羌尉尉聂尚又有聂壹吴志有将军聂支石赵録有中书令聂熊
　　宋朝忠义聂昌抚州临川人也
　　法【千百十三】
　　姓纂本妫姓田氏之齐襄王名法章支孙以名为氏
　　后汉法雄字文彊齐襄王法章之后秦灭齐子孙不敢称田姓故以法为氏　为青州刺史行部録囚徒察顔色多得情伪长吏不奉法者皆解印绶去迁南郡太守
　　逸民法真字高卿博通内外图典为关西大儒　太守欲屈以功曹真曰明府若欲吏之真将在北山之北南山之南矣　号徳先生
　　蜀志法正字孝真为蜀郡太守武将军外统都畿内为谋主后为尚书令
　　涉【千百十四】
　　左传晋大夫涉他神仙传有涉玉
　　防【千百十五】
　　汉书艺文志有防子二篇云齐人风俗通云邾公子防菑之后以王父字为氏
　　接【千百十六】
　　三辅决録有接子著书十篇
　　辄【千百十七】
　　【阙】
　　夹【千百十八】
　　艺文志有夹氏春秋
　　侠【千百十九】
　　韩侠累之后急就章有侠却敌
　　邺【千百二十】
　　风俗通汉有梁令邺风
　　甲【千百二十一】
　　风俗通太甲之后一云郑大夫石甲父之后以王父字为氏














　　名贤氏族言行类稿卷五十三
<子部,类书类,名贤氏族言行类稿>
　　钦定四库全书
　　名贤氏族言行类稿卷五十四
　　宋　章定　撰
　　司马【千百三十二】
　　姓纂重黎之后唐虞夏商代掌天地周宣王时裔孙程伯休父为司马尧平徐方锡以官族为司马氏在赵者曰凯以传劔论知名蒯瞆其后也在秦者司马错孙蕲孙昌生无泽生喜生谈太史公生迁汉中书令
　　史记司马耕字子牛孔安国曰宋人孔子弟子
　　司马相如字长卿蜀郡成都人既学慕蔺相如之为人更名相如　客于临卭　家徒四壁立　琴挑文君涤器长安　着子虚赋　奉使至蜀太守以下郊
　　迎县令负弩矢先驱　奏大人赋天子大説飘飘有凌云气游天地之间意　奏封禅书　为游猎赋因以风谏赋奏天子大説
　　司马迁字子长父谈为太史公迁南游江淮上防稽探禹穴窥九嶷浮沅湘北涉汶泗讲业齐鲁之都　为太史令防史记石室金鐀之书罔罗天下放失旧闻为太史公书序略　有良史之才　文直事核谓之实録
　　日者传司马季主楚人也卜于长安东市
　　后汉司马均字少賔信诚行乎乡里乡人有争辄令祝少賔不直者终无敢言
　　魏志司马芝字子华歴甘陵沛阳太守所在有绩入为河南尹抑彊扶弱私请不行　在公卿间直道而行子岐为廷尉
　　司马朗字伯逹十二试经为童子郎为堂阳长治务寛惠不行鞭杖而民不犯禁
　　晋司马彪字绍统不交人事博览羣籍为秘书丞　作续汉书
　　南史司马褧字元表少传家业手不释卷　仕梁除尚书祠部郎时创定礼乐建议多施行
　　儒林司马筠字贞素博通经术尤明三礼梁初为既阳令有清绩入拜尚书祠部郎
　　文学司马宪字景思待诏东观为学士口辩有才地使魏见称于北【见丘巨源传】
　　孝义司马暠字文升防聪警有至性丁内艰孺慕过礼及丁父忧庐守墓侧有两鸠栖宿庐所驯狎异常
　　恩幸司马申字季和陈时为秣陵令以清能见纪有白雀集于县庭
　　北史司马休之字季豫
　　司马楚之字徳秀少有英气能折节待士仕魏为朔州刺史在边二十余年以清俭着闻
　　司马裔字遵周文帝时领河内郡守安集流人歴信潼二州刺史　清约不事生产俸禄散之亲戚
　　唐司马承祯字子防事潘师正传辟谷道引术无不通师正异之卒谥贞一先生
　　宋朝司马池字和中陜州夏县人也少好学推家财数十万与其诸父尝奏名礼部将入试殿廷一日心动不能寐曰吾母素多疾能无恙否及至内门徘徊不能入盖母亡为友人所匿也因语其友而友止告以闻有疾池遂号恸而归后举进士曹利用荐为羣牧判官辞不就朝廷固授之其后利用贬其党畏罪多从而毁之独池在朝明利用之枉除开封府推官为中贵人所沮方出知耀州为利州路转运使知鳯翔府召知谏院表恳免仁宗曰人皆嗜进池独嗜退何也更三司副使以天章阁待制知河中府改同州徙杭州江钧张从革时为两淛转运使恶池招摇其事条奏之降知虢州池未谪闻吏有盗官银称为钧偿私费而从革之婣犯税隂遣人私请或谓可以此报池独不较人以为长者徙晋州卒子光
　　司马光字君实父池光为儿童时凛然如成人七嵗闻讲左氏春秋大爱之退为家人讲即了其大义自是手不释卷至不知饥渴寒暑初以父位为将作监主簿举进士甲科佥书武成军判官改大理评事为国子直讲厐籍为枢密副使荐召试除馆阁校理同知太常礼院中官麦允言死特给卤簿光言孔子不以名器假人繁缨以朝犹且不可允言近习之臣非有元勲大劳不可假以名器今给以卤簿其为繁缨不亦大乎厐籍为郓州徙并州皆辟光通判州事迁同知諌院改天章阁待制兼侍讲仍知谏院除龙图阁直学士改右谏议大夫神宗即位擢翰林学士光以不能四六辞神宗曰如两汉制诏可也光趣出神宗遣内臣趣光入谢遂为御史中丞兼翰林院侍读学士登州有不成婚妇谋杀其夫伤而不死者吏疑其狱诏光与王安石议安石以谋与杀为二事光言谋杀犹故杀也皆一事不可分若谋为所因与杀为二则故与杀亦可为二邪自文彦博以下皆附光议然卒用安石言至今天下非之王安石始为政剏立制置三司条例司建为青苗助役水利均输之政置提举官四十余员行其法于天下谓之新法光上疏逆陈其利害以为法如是是使百姓无有丰凶长无休息之期贫者归尽富者亦贫臣恐十年之后富者无几矣其后卒如先言神宗问朝廷每更一事举朝詾詾何也光曰青苗出息平民为之尚能使蚕食下戸至饥寒流离况县官法度之威乎惠卿曰青苗法愿取则与之不愿不强也光曰愚民知取债之利不知还债之害非独县官不强富者亦不强也臣闻作法于凉其犹贪作法于贪将若之何神宗一日问光青苗法曰此周礼泉府之职周公之法也光曰陛下容臣不识忌讳臣乃敢冒死言之昔刘歆用此法以佐王莽至使农商失业涕泣于市卒以亡天下安足为圣朝法也且王莽以钱货民使为本业计其所得之利什取其一此于今日嵗取四分之息犹为轻也韩琦上疏论青苗之害神宗感悟欲罢其法安石称疾求去防拜光枢宻副使上章力辞至六七日曰陛下诚能罢制置条例司追还提举官不行青苗助役等法虽不用臣臣受赐多矣不然终不敢受命神宗遣人谓光枢宻兵事也官各有职不当以他事为辞光言臣未受命则犹侍从也于事无不可言者安石起视事青苗卒不罢光亦卒不受命则以书喻安石三徃反开论苦至犹幸安石之至而改也且曰巧言令色鲜矣仁彼忠信之士于公当路时虽龃龉可憎后必徐得其力谄谀之人于今诚有顺适之快一旦失势必有卖公以自售者意谓吕惠卿对賔客輙指言之曰覆王氏者必惠卿也小人本以利合势倾利移何所不至其后六年而惠卿叛安石上书告其罪茍可以覆王氏者靡不为也神宗犹欲用光光不可以端明殿学士出知永兴军顷之上疏曰臣之不才最出羣臣之下先见不如吕诲公直不如范纯仁程颢敢言不如苏轼孔文仲勇决不如范镇此数人者覩安石所为抗章对防极言其害而镇因乞致仕臣闻居其位者必忧其事食其禄者必任其患茍或不然是为盗窃臣虽无知尝受教于君子不忍以身为盗窃之行今陛下唯安石之言是信安石以为贤则贤以为愚则愚以为是则是以为非则非谄附安石者谓之忠良攻难安石者谓之防慝臣之才识固安石之所愚臣之议论固安石之所非今日所言于陛下亦安石之所谓防慝者也若臣罪与范镇同则己依镇例致仕若罪重于镇或或诛唯陛下裁处移知许州不赴遂乞判西京留司御史台以归自是絶口不论事凡居洛十五年再任留司御史台四仕提举崇福宫拜资政殿学士神宗崩光赴阙临卫士见光入皆以手加额曰此司马相公也民遮道呼曰公毋归洛留相天子活百姓所在数千人聚观之光惧防放辞谢遂径归洛　除知陈州且过阙入见使者劳问相望于道至则拜门下侍郎光力辞诏曰先帝新弃天下天子防冲此何时而君辞位邪光乃不敢辞是时民日夜引领以观新政而进説者以为三年无改于父之道光慨然争之曰先帝之法其善者虽百世不可变也若安石惠卿等所建为天下害非先帝本意者改之当如救焚拯溺犹恐不及况太皇太后以母改子非子改父众议乃定　山陵毕迁正议大夫光自以未尝受顾命不敢当不许元祐元年光始得疾拜左仆射疾稍间将起视事诏免朝觐许以肩舆三日一入都堂或门下尚书省光不敢当曰不见君不可以视事诏肩舆至内东门子康扶入对小殿且曰毋拜光惶恐入对延和殿数月复病薨于位赠太师温国公谥文正光忠信孝友恭俭正直出于天性自少及老语未尝妄其好学如饥之嗜食于财利纷华如恶恶臭诚心自然天下信之于学无所不通音乐律厯天文书数皆极其妙晩节为冠婚防祭法适古今之宜自始立朝至于为相自以遭遇圣明言聴计从欲以身狥天下躬亲庶务不舍昼夜賔客见其体羸曰诸葛孔明二十罚以上皆亲之以此致疾公不可以不戒光曰死生有命也为之益力病革谆谆不复自觉如梦中语然皆朝廷天下事也既没其家得遗奏八纸上之皆手札论当世要务百姓闻其丧罢市而徃吊粥衣而致奠巷哭而过车盖以万千数而京师民画其像刻印鬻之众置一本饮食必祝焉四方皆遣人求之京师时画工有致富者绍圣初章惇擅政用周秩为监察御史秩小人也方光薨时秩为博士议光谥为文正及是乃谓光改更法为尽废先帝政事于是追赠谥及仆所赐神道碑再贬清海军节度副使又追贬朱崖军司戸参军元符三年复太子太保蔡京为相复追降左光禄大夫寻除名入党籍大观中复太子太保靖康元年赠太师复赐谥配享哲宗庙廷　初光患歴代史繁重学者不能徧读请于上遂约战国至秦二世如左氏体为通志以进英宗命光续其书置局秘阁以其所素贤者刘攽刘恕范祖禹为属凡十九年而成神宗尤重其书以为贤于荀俊亲为制叙赐名资治通鉴诏迩英读其书云子康
　　康字公休幼端谨不妄言笑事父母至孝凛然有光之风以明经擢第为富平簿光修资治通鉴奏为检阅文字除秘书省正字迁校书郎以父丧免服除召为著作佐郎兼侍讲康上疏曰王者以民为天民以食为天自古祸乱之兴皆由饥馑为国必有九年之蓄乃可偹水旱除右正言以亲嫌不就上疏歴陈前世治少而乱多祖宗剏业之艰难积累之勤劳以劝上及时向学守天下大器曰徳曰才曰识三者皆由于学又劝太皇太后每于禁中训导其言切至又言孟子为书最醇正陈王道尤明白所宜观览寻讲孟子迁左司谏以疾除直集贤院提防崇福宫方病召医李积于兖州积时年七十除老于家于是乡民闻之告积曰百姓受司马相公恩深今其子病愿速徃来告者日夕不絶积未至而康卒
　　司马朴字文季丞相光兄旦之孙也少丧母育于外祖范纯仁绍圣初党议起父宏坐尚书论辩得罪纯仁亦坐救党人责永州目疾失明客至必令朴导以见时方七嵗进揖应对如成人客皆惊叹以纯仁遗恩补官宏死朴年十七徒跣防柩还人称其孝调晋宁军士曹参军通判不法转运使王似讽朴伺其过朴不可曰守贰为长官使下吏得陷之不唯乱常人且不食吾余矣死不敢奉教似贤而荐之靖康初党禁解同判西京国子监召为虞部员外郎迁右司金人再次汴京郊以朴使金营金斡里雅布问其家世朴以大父丞相告喜曰大贤之后也甚加礼乃吐腹心谕以亟割地讲和以间尼玛哈朴两徃返以其情话执政促其议而任事疑不决朴争甚苦已而城遂陷钦宗思其言亟召对以为兵部侍郎朴请复使金帐及两宫北狩又贻书金人请存立赵氏金人惮之挟以北去其后金欲用之朴不可竟握节而死朝廷知其忠特赠兵部尚书
　　夏侯【千百二十二】
　　姓纂夏禹之后至东楼公封为杞侯至简公为楚惠王所灭弟他奔鲁悼公以他夏后授爵为侯因氏焉后去鲁之沛分沛立谯为郡人
　　前汉夏侯婴沛人也号滕公封汝隂侯常为太仆夏侯始昌鲁人通五经以齐诗尚书教授　明于隂阳先言栢梁台灾日至期日果灾　子胜
　　夏侯胜字长公从始昌受尚书及洪范五行传説灾异为学精熟征为博士光禄大夫为人质朴守正简易无威仪　又为谏议大夫给事中迁太子太傅　常谓诸生曰士病不明经术经术苟明取青紫如俯拾地芥学经不明不如归耕胜从父子建字长卿自师事胜又从诸儒问与尚书相出入者具文饰説胜非之曰建所谓章句小儒破碎大道建亦非胜为学疏畧难以应敌建卒自专门名经为博士至少傅
　　魏志夏侯惇字元让累迁大将军七子二孙爵皆关内侯
　　夏侯渊字妙才累迁拜征西将军　从曹操数战胜虎步关右所向无前
　　晋夏侯湛字孝若幼有盛才文章宏富掞蔚春华时摽丽藻　湛与潘岳友善京都谓之连璧　举贤良中第拜郎中　为野王令以卹隐为急而缓于公调政清务闲优游多暇居邑累年朝野多叹其屈除中书侍郎　湛弟淳字孝冲　子承字文子
　　南史夏侯详字叔业仕宋为新汲令政有异绩刺史班下境内为属城表　仕梁迁湘州刺史善吏事为百姓所称　位至左仆射　子亶字世龙仕梁累迁吴兴太守有惠政吏人图其像立碑颂美后为豫州刺史轻刑薄赋务农省役人戸充复凡歴六郡三州禄赐所得随散亲故有妓妾数十人并无被服安容每有客常隔帘以奏之时谓帘为夏侯妓衣　弟防字季龙为豫州刺史兄亶先经此任并有恩惠百姓歌曰我之有州频得夏侯前兄后弟布政优优　　爱好人士不以贵仕自髙文武賔客常满座
　　北史夏侯道迁歴华瀛二州刺史为政清严善禁盗贼唐夏侯端夀州人髙祖与相友邃数术宻语髙祖曰玉牀摇帝坐不安晋得嵗真人将兴安天下之乱者其在公乎帝入京师擢为河南招慰使





　　名贤氏族言行类稿卷五十四
　　钦定四库全书
　　名贤氏族言行类稿卷五十五
　　宋　章定　撰
　　宇文【千百二十四】
　　姓纂本出辽东南单于之后裔有晋回因猎得玉玺以为天授鲜卑谓天为宇因号宇文或云以逺系炎帝有尝草之功北俗呼草为俟汾音转为宇文
　　北史宇文福世为拥部大人祖活拨入魏为第一客少骁果有膂力后为瀛州刺史性忠清在公严毅以信御人甚得声誉　子延字庆寿位散骑侍郎
　　宇文忠之释褐太学博士除中书侍郎裴伯茂与同省以忠之色黒呼为黑宇
　　宇文贵字永贵少受学尝辍书叹曰男儿当提劔汗马以取公侯何能为博士　善骑射有将帅才　后仕魏为大将军　子忻字仲乐十二能左右驰射骁防若飞其后位大将军举无遗算防无全阵　弟恺字安乐自少有器局博览书记后拜莱州刺史甚有能名
　　宇文防字公辅慷慨有大节博学多通仕隋为尚书左丞当官正色为百寮所惮　出为并州长史
　　宇文述字伯通仕隋拜右卫大将军　善于供奉俛仰折旋宿卫咸取则焉
　　宇文虬字乐仁骁悍有胆畧拜骠骑大将军每经行阵必身先士卒故上下同心战无不克
　　唐宇文士及字仁人述之子京兆人太宗即位擢右卫将军延入阁语或至夜分
　　宇文融京兆人明辨长吏治时天下戸版刓隐人多去本
　　欧阳【千百二十六】
　　姓纂越王句践之后支孙封乌程欧阳亭因氏焉
　　前汉欧阳生字和伯千乗人事伏生受尚书子世传至曽孙髙为博士髙孙地余亦为博士论石渠由是尚书世有欧阳氏学
　　后汉欧阳歙字王思自欧阳生至歙八世皆为博士拜安南太守推用贤俊故称异绩在郡教授数百人
　　晋欧阳建字坚石才藻美赡擅名北州语曰渤海赫赫欧阳坚石
　　南史欧阳頠字靖世为郡豪族以言行着于岭表博通经史本有匡济才授武州刺史迁广州刺史合门显贵威振南土　子纥字奉圣袭父爵在州十余年威惠着于百越
　　唐欧阳询字信本潭州人博贯经史初仿王羲之书后险劲过之尺牍所传人以为法髙丽求之
　　欧阳通询之子蚤孤母徐氏教以父书惧其堕尝遗钱使市父遗迹通乃刻意临仿以求售数年书亚于询父子齐名号大小欧阳体　晩自矜重以狸毛为笔覆以兔毫管皆象犀非是未尝书
　　欧阳詹字行周泉州人其先为本州州佐县令闽越地肥衍有山泉虽能通文书吏事不肯北宦及常衮为观察使始择乡秀民能文辞者与为賔主钧礼里人矜耀故相劝仕举进士与韩愈等聨第时称龙虎榜闽人第进士自詹始　与愈友善
　　宋朝欧阳修字永叔吉州庐陵人也四嵗而孤母郑氏守节自誓亲教修读书家贫至以荻画地学书比成人举进士两试国子监一试礼部皆第一遂中甲科补西京留守推官始从尹洙游为古文议论当世迭相师友与梅尧臣游为歌诗相倡和遂以文章名冠天下景祐初召试为馆阁校勘时范仲淹知开封府每进见辄论时政得失宰相吕夷简恶之斥守饶州谏官髙若讷诋诮仲淹以为当黜修以书深责若讷谓其不复知人间有羞耻事若讷以闻谪夷陵令徙干徳复为武成军节度判官仲淹帅陜西辟修掌书记修曰吾论范公岂以为利哉同其退不同其进可也辞不就时仁宗更用杜衍范仲淹富弼韩琦分列二府増谏官皆天下名士召修知谏院未几修起居注修每劝上延见大臣访以政事仁宗再出
　　手诏使条天下事又开天章阁召对赐坐给以笔札使具疏于前皆皇恐退而上时所宜先者十数事于是有诏劝农桑兴学校革磨勘任子等中外悚然而小人不便相与腾口谤之修常为仁宗分别邪正劝行其言改右正言知制诰仍知谏院故事知制诰必试仁宗知修之文有防不试与近世杨亿陈尧佐及修三人而已尝因奏事论及人物仁宗目修曰如欧阳修何处得来初范仲淹之贬饶州也修与尹洙余靖皆以直仲淹见逐目之党人自是朋党之论起修乃为朋党论以进以为君子以同道为朋小人以同利为朋此自然之理也臣谓小人无朋唯君子则有之盖小人所好者利禄也所贪者财货也当其同利之时暂相党引以为朋者伪也及其见利而争先或利尽而反相贼害虽其兄弟亲戚不能相保故臣谓小人无朋其暂为朋者伪也君子则不然所守者道义所行者忠信所修者名节以之修身则同道而相益以之事国则同心而共济终始如一故君子有朋友也为君者但当退小人之伪朋用君子之真朋则天下治矣迁给事中为羣牧使唐书成拜礼部侍郎兼翰林侍读学士修在翰林凡八年知无不言所言多聴神宗即位迁尚书左丞修性刚直平生与人尽言无所隐及在二府士大夫有所申请辄面谕可否虽台谏论事亦必以是非诘之　除宣徽南院使判太原府修力辞丐易蔡州大略以乆疾昏耗不任重寄复曰时多喜新竒而臣思守拙众方兴功利而臣欲循常以讥切王安石遂聴以旧官知蔡州修在亳已六请致仕比至蔡逾年复请乃以观文殿学士太子少师致仕修昔守颍乐其风土因卜居焉及归而居室未偹处之怡然不以为意修之在滁也自号醉翁作亭琅琊山次醉翁名之晩年又自号六一居士曰吾集古録一千卷藏书一万卷有琴一张有碁一局而尝置酒一壶吾老于其间是为六一自为传刻石居颍一年而卒諡文忠修于六经长于易诗春秋其所发明多古人所未见尝奉诏撰唐本纪表志又自撰五代史记二书本纪法严而词约多取春秋遗意其表传志与迁固相上下修笃于朋友不以贵贱生死易意尹洙孙复石介梅尧臣既没皆经理其家或言之朝廷官其子弟苏洵以布衣隐居于蜀修得其书献诸朝当时文士一有所长必极口称道唯恐人不知也嘉祐间朝廷进人之路稍狭修建言以馆阁育材材既难得其人又难知则当博采而多蓄之兾一得其间则杰然出为名臣矣余亦不失为佳士也遂诏韩琦曽公亮赵概及修各举五人一时得士为多修尝称故相王曽之言曰恩欲归已怨使谁当且曰贫贱常思富贵富贵必履危机此古人之所叹也唯不思而得既得而不患失之者其庶几乎修以论政不合固求去位年未及即告老天下髙之四子发奕棐辨
　　棐字叔弼以父防为秘书省正字修尝书以教棐曰藏精于晦则明养神以静则安晦所以蓄用静所以应物善蓄者则不竭善应者则无穷虽学则可至然性近者得之易也及长举进士修在位及告老棐不肯言仕修卒始仕章惇入相棐以秘阁校理知襄州又知潞州坐元祐党夺校理元符三年还朝为吏部郎中迁右司郎中请外以直秘阁知蔡州复系元祐党防直秘阁罢居颍州卒　修以道徳文章为三朝所知天下学士大夫皆师尊之而棐亦能以文学世其家令狐【千百二十七】
　　姓纂周文王子毕公髙之后有毕万仕晋孙魏犨武子生颗别封令狐因氏焉
　　北史令狐整字延保为西土冠冕曽祖嗣祖绍安咸为良二千石父虬早以名徳着仕郢州刺史　整沉深有识量学艺骑射并为河右所推　魏东阳王元荣辟为主簿尝曰延保西州令望方成重器岂州郡之职所可絷维但一日千里必基武步后除丰州刺史子熈字长熈性严重有雅量所交结必一时名士
　　博览羣书尤明二礼仕隋拜沧州刺史风教大洽称为良二千石为汴州刺史考绩为天下之最赐三百疋
　　唐令狐徳棻宜州人武徳初迁秘书丞　时大乱后经籍亡散秘书湮缺徳棻始请帝求天下遗书置吏补録不数年图典畧备诏撰定史书修撰之原自徳棻发之髙宗诏问王霸孰先徳棻曰王任徳霸任刑云云帝曰今何为要对曰唯薄赋敛省征役为要又问禹汤桀纣所以兴亡对曰禹汤罪已其兴也勃桀纣罪人其亡也忽帝悦
　　令狐峘天寳末及进士第博学有口辨杨绾修国史荐为起居舍人撰宗实録属起居注亡散峘裒掇诏防偹一朝之遗
　　令狐彰字伯阳京兆人从安禄山署左卫郎将彰欲以节自显悉籍士马州县献欵肃宗大悦　入朝拜滑亳魏博节度使始滑当冦冲城邑墟榛彰躬训吏下检军力农无敢犯者嵗时贡赋如期　时吐蕃盗边召防秋兵彰遣士三千赍粮所过无秋毫犯餽遗譲不受时韪其能　李吉甫奏彰忠义奋发不忍弃其嗣　子通终左卫大将军
　　令狐楚字慤士徳棻之裔也贡进士京兆尹将荐为第一时许正伦轻薄士有名长安间能作蜚语楚嫌其争让而下之郑儋领太原髙其行由掌书记至判官徳宗喜文每阅太原奏必能辨楚所为数称之儋死军将乱取楚使草遗奏诸将圜视楚色不变秉笔辄就以徧示士皆感泣一军乃安由是名益重　擢职方员外郎知制诰其为文于牋奏制令尤善每一篇成人皆传讽　裴度出太原皇甫鏄荐为中书侍郎同平章事敬宗立迁宣武节度使　楚外严重不可犯而中寛厚待士有礼为政善抚御治有绩人人得所宜　疾甚是夕有大星霣寝上其光烛廷坐与家人诀乃终
　　令狐绹字子直楚之子举进士向敏中言于宣宗以为宰相器即召知制诰入翰林为学士夜召与论人间疾苦帝出金镜书曰太宗所着也卿为我举其要绹摘语曰至治未尝任不肖至乱未尝任贤帝曰三复乃已绹再拜陛下必欲兴王业舍此孰先诗曰惟其有之是以似之　为翰林承防夜对禁中烛尽帝以乗舆金莲华炬送还院吏望以为天子来及绹至皆惊同平章事辅政十年
　　令孤滈绹之子及第迁右拾遗当时谓之白衣宰相
　　独孤【千百二十八】
　　姓纂其先本姓刘氏当后汉北蕃有右贤王刘去卑之先尚汉公主因从母姓刘氏后魏在北有四十六部有伏留屯为部落大人居于云中
　　北史独孤永业字世基天保初除中书舍人
　　独孤信美容仪善骑射军中号为独孤郎　仕魏除陇右大都督秦州刺史在州事无壅滞示以礼教劝以耕桑流人愿附者数万家周文以其信着遐迩故赐名为信甞驰马入城其防防侧诘旦而吏人有戴防者咸慕信而侧防焉　子罗字罗仁拜武卫大将军
　　独孤楷字修则在隋拜益州搃管甚有政绩蜀中父老至今称之　弟盛刚烈有胆畧迁右屯卫将军
　　唐独孤及字至之河南人为儿时读孝经父试之曰儿志何语对曰立身行道名于后世天寳末以道举髙第代宗以左拾遗召既至上疏陈政曰云云歴濠舒二州刺史以治课最加司封郎中徙常州甘露降其廷
　　独孤郁字古风及之子擢进士第最为权徳舆所称以女妻之举制科髙等进右辅阙　吐突承璀讨王承宗郁执不可挺议鲠固号称职　擢翰林学士宪宗叹徳舆乃有佳壻诏宰相髙选世族故杜悰尚岐阳公主然帝犹谓不如徳舆之得郁也
　　南宫【千百二十九】
　　姓纂文王四友南宫适之后周有南宫极南宫嚚宋有南宫牛南宫长万鲁桓公后孟僖子生阅号南宫敬叔生路生防生防南宫氏见代本
　　史记南宫括字子容鲁人　三复白圭之玷
　　端木【千百三十】
　　史记端木赐字子贡卫人孔子弟子利口巧辞孔子常黜其辨
　　巫马【千百三十一】
　　史记巫马施字子期鲁人孔子弟子
　　澹台【千百三十二】
　　史记澹台灭明字子羽武城人孔子弟子状貌甚恶孔子曰以貌取人失之子羽
　　漆雕【千百三十三】
　　史记漆雕徒父漆雕开漆雕哆并孔子弟子














　　名贤氏族言行类稿卷五十五
　　钦定四库全书
　　名贤氏族言行类稿卷五十六
　　宋　章定　撰
　　诸葛【千百三十四】
　　姓纂本葛氏夏殷侯国葛伯之后英贤传云旧居琅邪诸县后徙阳都先有葛时人谓之诸葛氏因以为氏焉风俗通云葛婴为陈涉将军有功非罪而诛汉文追封其孙为诸县侯因以为氏世本云有熊氏之后为詹葛氏齐人语讹以詹葛为诸葛
　　前汉诸葛丰字少季琅邪人以明经为郡文学特立刚毅擢司校尉刺举无所避京师为之语曰间何阔逢诸葛上嘉其节加秩光禄大夫
　　魏志诸葛诞字公休
　　蜀志诸葛亮字孔明躬耕陇亩好为梁父吟　徐庶目为卧龙　先主曰孤之有孔明犹鱼之有水　不求闻达先主三顾于草庐之中率军攻祁山关中响震以木牛流马运粮　屯田渭濵　天下竒才　推演兵法作八阵图　星陨营中俄而亮卒　治戎为长竒谋为短器能政理管萧之亚
　　诸葛乔字伯松
　　诸葛瞻字思逺屡迁至尚书仆射　蜀人咸爱其才敏毎朝廷有一善政佳事虽非瞻所建倡百姓皆传相告曰葛侯之所为也
　　吴志诸葛瑾字子瑜事继母恭谨为人有容貌思度于时服其宏雅　以徳度规检见器当世　子恪名盛当世瑾常嫌之谓非保家之子恪字元逊少有才名孙权见而竒之曰蓝田生玉真不虚也
　　晋诸葛侯字道明转临沂令为政平和王导尝曰明府当为黒头公为防稽太守政绩第一
　　诸葛长民有文武干用　贫贱常思富贵富贵必履危机
　　南史文学诸葛朂为国子生作云中赋又作东冶徒赋隐逸诸葛璩字幼珉安贫守道悦礼敦诗如其简退可清厉俗举秀才不就
　　北史诸葛頴炀帝时为著作郎帝尝赐诗有曰参翰长洲苑侍讲肃成门名理穷研覈英华恣讨论
　　申屠【千百三十五】
　　姓纂周幽王申后兄申侯之后支子居安定屠原因以为氏一説申徒狄夏贤人后叶音转改为申屠氏或云申徒楚官号
　　史记申屠嘉梁人以材官蹶张迁为队率　孝文时迁御史大夫至为丞相封故安侯为人廉直门不受私谒
　　申屠蟠字子龙郡召为主簿不行隐居精学博贯五经不为燥湿轻重不为穷达易节司马温公称申屠
　　蟠见几而作不俟终日卓乎其不可及已
　　淳于【千百三十六】
　　风俗通春秋小国也一号州公元和初避上嫌名改为于氏
　　史记太仓公者齐太仓长临淄人也姓淳于名意少而喜医方术受师于元里公乗阳庆为人治病决死生多騐文帝时当刑意有五女少女缇萦随父上书上悲其意乃除肉刑
　　淳于髠齐之赘婿也长不满七尺滑稽多辨　此鸟不飞则已一飞冲天不鸣则已一鸣惊人　楚王发兵加齐齐王使淳于髠之赵请兵髠仰天大笑冠缨索絶曰臣从东方来见道傍有禳田者操一豚蹄酒一盂祝曰瓯窭满篝污邪满车五谷蕃熟穰穰满家臣见其所持者狭而所欲者奢故笑之　威王问曰先生能饮几何而醉髠对曰臣饮一斗亦醉一石亦醉威王曰先生饮一斗而醉恶能饮一石哉髠曰赐酒大王之前执法在傍御史在后恐惧俯伏而饮不过一斗若亲有严客奉觞上夀不过二斗若朋友交游乆不相见卒然相覩欢然道故私情相饮可五六斗若乃州闾之防男女杂坐六博投壶相引为曹握手无罚目眙不禁【徐广曰眙吐甑反直视貌】此可饮八斗日暮酒防合尊促坐男女同席履舄交错堂上烛灭主人留髠而送客罗襦襟解防闻芗泽当此之时髠心最欢能饮一石故曰酒极则乱乐极则悲万事尽然言不可极极之而衰以讽谏焉齐王曰善乃罢长夜之饮
　　前汉佞幸孝成时士人则淳于长
　　后汉淳于恭字孟孙善説老子清静不慕荣名举动周旋必由礼度客隐琅琊美其素行除为议郎引见极日访以政事所荐名贤无不征用进对陈政皆本道徳及卒赐谷千斛刻石表闾
　　晋艺术淳于智字叔平能易筮
　　魏志淳于瑗为袁绍将
　　南史淳于量字思明有干畧便弓马为车骑将军北史淳于诞字灵逺归魏陈伐蜀计宣武嘉纳之
　　鲜于【千百三十七】
　　姓纂子姓殷后周武王封箕子于朝鲜支子仲食采于于子孙因以鲜于为氏
　　南史孝义鲜于文宗七嵗丧父以种芋时亡明年此时对芋呜咽如此终身
　　北史鲜于世荣渔阳人立忠节
　　宋朝鲜于侁字子骏阆州人也性任重力学举进士第庆厯中天下旱诏中外言事侁上书论灾异之兴言甚剀切稍迁秘书丞知绵州英宗初为皇嗣侁上疏请选经术士以为羽翼神宗初诏求直言侁为蔡河拨发应诏言十六事皆人君谨始者神宗谓滕甫曰其文类王陶可嘉也遂用为利州路转运判官初建助役法诏诸路监司各定所役缗钱转运使李瑜定四十万侁曰利路民贫二十万足矣与瑜议不合各具利害以闻神宗是侁议因以为诸路率即罢瑜以侁为转运使利州守周永懿贪虐不法前使者不敢问侁举按其罪编管衡州又为京东转运使所代吴居厚以掊敛虐下侁继之务行寛大司马光尝谓苏轼曰子骏福星也京东人困甚且令子骏救之然安得百子骏布之天下乎元祐初召为太常少卿拜右谏议大夫请外除集贤殿修撰知陈州卒　侁长于楚词甞作九诵苏轼见之谓其近古屈原宋玉友其人于冥漠续防学之将坠者　东坡先生云自朝廷更法以来奉法之吏尤难其人刻急则伤民寛厚则废法二者其理难通而山陜地民贫役重其推行为尤难子骏世家南隆亲族故人散处所部以亲则害法以法则伤恩二者其势难全是三难者萃于子骏而子骏为之九年其声蔼然闻之四方上不害法下不伤民中不废亲自讲议措置至于立法定制皆成于其手吏民举欣欣焉而子骏亦自治园囿亭榭赋诗饮酒雍容有余如异时为监司者君子以是知其贤
　　太史【千百三十八】
　　姓纂齐太史之后
　　吴志太史慈字子义少好学仕郡奏曹史　后于神亭战败为孙防所执防曰子义州名士以信义为先常与参论诸军事　子亨字元复
　　南史儒林太史叔明少善荘老兼通孝经论语礼记尤精三每讲説聴者常五百人
　　第五【千百三十九】
　　姓纂出自齐诸田之后田氏汉初徙园陵者多故以次第为氏
　　后汉第五伦字伯鱼其先齐诸田之后　举孝廉拜防稽太守受俸裁留一月粮余皆贱贸与民之贫羸者禁民屠牛祭神　或问伦有私乎曰昔有与千里
　　马者虽不受毎三公有所选举心不能忘而亦终不用吾兄子病一夜十徃退而安寝子有疾虽不省视竟夕不眠岂可谓无私乎
　　第五访字仲谋补新都令政平化行三年之间隣县归之戸口十倍　迁张掖太守嵗饥乃开仓赈给吏惧谴争上言访曰太守乐以一身救百姓遂出谷赋人玺书嘉之
　　第五种字兴先伦曽孙少厉志义为吏冠名州郡以司徒掾使异州廉察灾害举奏刺史二千石刑免甚众弃官奔走者数十人以奉使称职拜髙宻侯相盗贼惮之桴鼓不鸣流民归者嵗中至数千家　后坐徙朔方臧昊上书言其在乡曲无苞苴之嫌步朝堂无择言之阙故论者説清髙以种为上序直士以种为首
　　唐第五琦字禹圭京兆人肃宗驻彭原琦奏事谒见即陈今之急在兵兵彊弱在赋赋所出以江淮为渊若假臣一职请悉东南寳赀飞饷函洛唯陛下命帝悦拜监察御史勾当江淮租庸使兼诸道盐鐡铸钱使盐鐡名使自琦始当军兴随事趣办人不益赋而用以饶迁戸部侍郎判度支进同平章事郭子仪表为粮料使
　　尉迟【千百四十】
　　姓纂与后魏同起号尉迟馆如中华之诸侯国孝文改为尉迟氏
　　北史尉迟逈字薄居后为都督益潼等州明赏罚布恩威人夷懐而归之比及征入朝蜀人立碑颂徳　弟纲字婆罗从周文征伐常陪侍帏幄出入卧内　子运少彊济志在立功周宣帝在东宫武帝选忠谅鲠正者以匡弼之以运为右宫正
　　唐尉迟敬徳名恭以字行朔州善阳人武徳二年与寻相举地降引为右府统军从撃王世充防寻相叛诸军疑敬徳囚之王释之引见卧内曰大丈夫以气相许小嫌不足置胸中因赐之金　从讨刘黒闼贼以竒兵袭李勣敬徳率壮士驰入贼　隐太子尝以书招之赠金皿一车固辞太子怒而止敬徳以闻王曰公之心如山岳然虽积金至斗岂能移之　其战善避　每单骑入贼羣刺之不能伤
　　屈突【千百四一】
　　姓纂本居朔后徙昌黎孝文改为屈氏至西魏又复本姓
　　唐屈突通其先盖昌黎人其后家于长安仕隋为虎贲郎将文帝命覆陇西牧簿得隐马二万疋帝怒欲杀监牧官吏千五百人通进顿首曰臣愿身就戮以挺众死帝悟乃免　涖官劲正有犯法者虽亲无所回纵其弟盖为长安令亦以方严显时语曰宁食三斗艾不逢屈突盖宁食三斗葱不逢屈突通髙祖起义代王遣通守河东战乆不下或劝之降曰吾国厚恩事二主安可逃难每自摩其头曰要当为国家受一刀其训勉士卒必流涕后从讨王世充通口与心誓以死许国帝太息曰烈士狥节吾今见之　二子寿铨
　　司空【千百四二】
　　姓纂禹为尧司空支孙氏焉帝尧后有隰叔孙士蒍为晋司空亦因氏
　　唐司空图字表圣河中人咸通末擢进士王凝辟置幕府召为殿中侍御史卢擕属于卢渥曰司空御史髙士也渥表为僚佐景福中拜谏议大夫不赴图本居中条山王官谷有仙人田遂隐不出作亭观素室悉图唐兴节士文人名亭曰休休作以见志自目为耐辱居士
　　公西【千百四三】
　　史记鲁郡公西赤字子华公西蒧字子上公西舆如并孔子弟子
　　公冶【千百四四】
　　史记公冶长字子长齐人孔子弟子
　　公仪【千百四五】
　　史记循吏公仪休鲁博士以髙第为鲁相　不受客之遗鱼　食茹而美拔其园葵而弃之见其家织布好而疾出其家妇燔其机云欲令农士工女安所售其货乎
　　公仪仲子鲁人见礼记
　　公羊【千百四六】
　　鲁有公羊髙子夏弟子着春秋传
　　谷梁【千百四七】
　　鲁谷梁赤治春秋传子夏门人也尸子云谷梁俶字元始鲁人亦传春秋十五篇








　　名贤氏族言行类稿卷五十六
　　钦定四库全书
　　名贤氏族言行类稿卷五十七
　　宋　章定　撰
　　皇甫【千百四八】
　　姓纂子姓宋戴公之子充石字皇父子孙以王父字为氏汉兴改父为甫后汉定安都尉皇甫携生棱始居安定棱子彪有八子号八祖皇甫氏为姓
　　后汉皇甫规字威明举贤良后为中郎将讨诸羌诸羌慕其威信相劝降者十余万　党事起天下名贤多见染逮规虽为名将素誉不髙自以西州豪杰耻不得预乃自上言云云臣宜坐之朝廷知而不问时人以规为贤
　　皇甫嵩字义真讨黄巾大破之拜左车骑将军　奏请冀州一年租赡饥民百姓歌曰天下大乱兮市为墟母不保子兮妻失夫赖得皇甫兮复安居　累拜太尉
　　晋皇甫谧字士安博综典籍百家之言自号晏先生时人谓之书淫竟不仕　子方回少有文才南土人士咸崇敬之
　　皇甫重字伦叔沈果有才用为泰州刺史
　　载记皇甫真字楚季弱冠髙才慕容皝时迁平州别驾守辽东营丘二郡皆有善政
　　北史皇甫和字长谐深沉有雅量尤明礼仪为济隂太守子聿道以干局知名位广平令　和弟亮字君翼为尚书殿中郎摄仪曹属有勅下司各列勤惰亮三日不上省文宣诘其故亮曰一日雨一日醉一日病酒文宣以其恕实优容之附裴佗传
　　皇甫璠字景瑜仕周为随州刺史政有简惠百姓安之小心奉法恒以清白自处当时称为善人　子诞字虑仕隋迁治书侍御史朝臣无不肃惮
　　皇甫遐字永贤事毋以孝闻母丧庐墓负土为坟有诏旌异之
　　唐皇甫无逸字仁俭仕隋歴淯阳太守治为天下最王世充簒位弃母妻斩关自归追骑及无逸顾曰吾有死终不能同尔为逆解金带投之地曰以与尔无相困由是获免　髙祖以无逸本隋勲旧尊遇之拜御史大夫时蜀新定吏多横恣民不聊生诏无逸持节巡抚既至黜贪暴用廉善蜀人以安　徙益州大都督长史所至辄闭閤不通賔客甞按部宿民家灯炷尽主人将续无逸抽刀断带为炷其廉介如此过自畏慎每上表疏　读数十乃遣
　　皇甫镈泾州人改戸部侍郎宪宗伐蔡急于用度镈裒防严亟以办济师蔡平之明年遂同平章事
　　皇甫湜字持正睦州人擢进士第裴度辟为判官度修福先寺将立碑求文于白居易湜怒曰近舍湜而逺取居易请从此辞度谢之湜请斗酒饮酣援笔立就度赠以车马缯防甚厚湜大怒曰自吾为顾况集序未甞许人今碑字三千三缣何遇我薄耶度笑曰不覊之才也从而又酬之
　　宋朝皇甫焕字尧文湖之长兴人父子莅官所至皆有可纪庆元间将漕广东尝捐俸钱七千緍置圭田以给广之与计偕者廉介之操士夫以无逸比之填埏其二子也
　　东方【千百四九】
　　风俗通伏羲氏之后帝出乎震位主东方子孙因以为氏焉
　　前汉东方朔字曼倩平原人十三学书三冬文史足用目若悬珠齿若编贝勇若孟贲防若庆忌廉若鲍叔信若尾生　文辞不逊髙自称誉上伟之令待诏公车　善射覆　伏日割肉归遗细君　拜太中大夫给事中　对化民有道　上书自讼独不得大官讽诵诗书百家之言自以智能海内无双　官不过侍郎位不过执防用之则为虎不用则为防言不纯师行不纯徳
　　上官【千百五十】
　　姓纂楚王子兰为上官邑大夫因氏焉
　　唐上官仪字游韶陜州人工文词涉贯坟典贞观初擢进士第迁秘书郎太宗每属文遣仪视稿髙宗即位进西台侍郎时以雍州司士参军韦绚为殿中侍御史或疑非迁仪曰此野人语耳御史供奉赤墀下接武防龙簉羽鹓鹭岂雍州判佐比乎时以为清言尤工诗人多效之谓之上官体
　　百里【千百五一】
　　姓纂秦大夫百里奚其先虞人家于百里因氏焉
　　史记秦缪公即位虞大夫百里奚为缪公夫人媵于秦亡秦走宛楚人执之缪公闻百里奚贤欲重赎之恐楚人不与乃请以五羖羊皮赎之【孟子曰自鬻于秦养牲者五羊之皮与此言异】是时百里奚年已七十余缪公释其囚与语国事缪公大説授之国政号曰五羖大夫　孟子万章问曰或曰百里奚自鬻于秦养牲者五羊之皮食牛以要秦缪公信乎孟子曰否不然好事者为之也知虞公之将亡而先去之不可谓不知也时举于秦知缪公之可与有行也而相之可谓不智乎相秦而显其君于天下可传于后世不贤而能之乎　孟子曰虞不用百里奚而亡秦缪公用之而霸
　　百里孟明名视秦大夫百里奚之子也　晋饥乞籴于秦秦伯谓百里与诸乎对曰救灾防邻道也　秦伯伐晋济河焚舟取王官及郊晋人不出遂自茅津济封殽尸而还遂霸西戎用孟明也　君子谓孟明之臣也其不解也能惧思也
　　西门【千百五二】
　　姓纂郑大夫居西门因氏焉列子有西门子魏文侯时西门豹为邺令
　　西门豹为邺令郑之三老常嵗为河伯娶得巫行视人家女好者云是当为河伯妇即聘取洗沐为治斋宫河上张绛帷女居其中浮之河中数十里乃没人多持女逺逃俗言不为河伯娶妇水来漂溺其人民豹曰至期幸来告吾亦徃送女至时豹徃防之河上三老父老皆防其巫老女从弟子女十人豹曰呼河伯妇来视其好丑即将女出帷豹曰是女不好烦大巫妪为入报河伯待更求好女即使吏卒共抱大巫妪投之河中有顷曰巫妪何乆也弟子趣之复以弟子一人投之河中凡三弟子豹曰巫妪弟子女子也不能白事烦三老为入白之复投三老河中西门豹簮笔磬折向河立待良乆曰巫三老不来奈之何复欲使廷掾及豪长者趣之皆叩头血流乆之罢去邺之吏民大惊恐自后不复敢言
　　吾丘【千百五三】
　　姓纂吕氏春秋中山有力者吾丘象
　　前汉吾丘寿王字赣赵人拜东郡都尉不复置太守多盗贼诏赐玺书曰子在朕前之时知畧辐奏以为天下少双海内寡二及至连十余城之守任四千石之重职事并废盗贼从横甚不称在前时何也寿王因言其状后征为光禄大夫侍中　议汾隂鼎为汉寳由吾【千百五四】
　　姓纂由余之后仕吴子孙入越因号由吾氏
　　北史艺术由吾道荣少为道士游燕赵间闻晋阳有人大明法术乃寻访之　道家符水禁呪隂阳厯数天文药性无不通解　后隐于琅邪山辟谷饵松术求长生之秘
　　毋将【千百五五】
　　见姓苑
　　前汉毋将隆字君房为谏大夫成帝末奏封事请征定陶王竟立为太子隆迁冀州牧
　　主父【千百五六】
　　姓纂赵武灵王号主父支孙因以为氏
　　史记主父偃齐临淄人也学长短纵横之术晩乃学易春秋百家言上书阙下朝奏暮召天子谓曰公安在何相见之晩乃拜为郎中数见上疏言事诏拜为谒者一嵗中四迁　或説偃太横偃曰丈夫生不五鼎食死即五鼎烹吾日暮途逺故倒行暴施之
　　索卢【千百五七】
　　姓纂吕氏春秋禽滑厘门人索卢参
　　后汉独行索卢放字君阳以尚书教授千余人　初署郡掾太守有事当斩放愿以身代使者义而赦之由是显名　光武征为洛阳令政有能名　徙谏议大夫数纳忠言　后以疾征不起使人舆之见于南宫云台赐谷二千斛
　　樗里【千百五八】
　　姓纂秦丞相樗里子因氏焉
　　史记樗里子名疾秦惠王异母弟　滑稽多智秦人号曰智囊　武王立以为丞相
　　成公【千百五九】
　　姓纂卫成公之后以諡为氏
　　晋成公简字宗舒家世二千石性清素不求荣利潜心味道罔有干其志者官至散骑常侍
　　文苑成公绥字子安少有俊才词赋甚丽　时有孝乌每集其庐作赋美之　雅好音律尝当暑承风而啸泠然成曲因为啸赋　张华每见其文叹服以为絶伦　征为博士
　　胡母【千百六十】
　　姓纂齐宣王母弟封母乡逺本胡公因曰胡母氏
　　晋胡毋辅之字彦国少擅髙名吐佳言如锯木屑霏霏不絶为后进领袖　守繁昌令节酒自厉甚有能名髙堂【千百六一】
　　风俗通齐卿髙敬仲食采于髙堂因氏焉
　　魏志髙堂隆字升平鲁髙堂生后也　为散骑常侍学业修明志存匡君因变陈戒发于恳诚　及没明帝曰天不欲成吾事髙堂生舍我亡也
　　闻人【千百六二】
　　风俗通少正卯鲁之闻人其后遂以闻人为氏汉有太子舍人闻人通沛人治后氏礼
　　老莱【千百六三】
　　老莱子楚贤人著书











　　名贤氏族言行类稿卷五十七
　　钦定四库全书
　　名贤氏族言行类稿卷五十八
　　宋　章定　撰
　　公孙【千百六四】
　　姓纂黄帝姓公孙子孙因以为氏
　　左传公孙枝字子桑秦大夫也穆公之用百里孟明也子桑之举也君子以为能举善
　　公孙婴齐字声伯鲁大夫织屦而食终身不食宣公之食声伯梦涉洹或与已琼瑰
　　子产郑卿公孙侨也一字子美氏曰国父公子癸字子国郑伯赐子产次路再命之服子产辞　子皮欲使尹何为邑子产以为少　不可子皮以为忠　子产不毁乡校　古之遗爱
　　子羽郑行人公孙挥善辞令
　　史记公孙龙字子石楚人孔子弟子善为坚白同异之辩
　　公孙鞅卫之诸庻孽公子也少好学刑名之事入秦见孝公三见而説以霸道公与语不自知膝之前于席也语数日不厌　行徙木之令　号为商君
　　公孙敖义渠人以郎事武帝为骠骑将军封合骑侯凡四为将军
　　公孙齐菑川国薛县人也字季学春秋杂説　养后毋孝谨　武帝诏征文学至太常对防第居下防奏天子擢对为第一入见状貌甚丽拜为博士习文法吏事又缘饰以儒术　汲黯庭诘曰齐人多诈而无情实　为布被食不重肉　故人所善賔客仰衣食奉禄皆以给之家无所余士亦以此贤之为御史大夫位丞相封平津侯　子度为山阳太守起徒步至丞相开东阁延贤人与参谋议
　　公孙贺字子叔北地义渠人为车骑将军后拜丞相不受印绶顿首泣涕曰臣本边鄙以鞍马骑射为官材诚不任宰相
　　后汉公孙述字子阳　佩防而见马援　井底蛙妄自尊大
　　晋隐逸公孙鳯字子鸾隐于昌黎之九城山谷　弹琴吟咏陶然自得
　　公孙永字子阳隐于平郭南山吟咏岩间欣然自得年逾九十操尚不亏谥曰崇虚先生
　　南史孝义公孙僧逺居父丧至孝事母甚谨年饥减食以养母齐髙帝诏表门闾蠲租税
　　北史公孙表字元上韩非书二十卷道武称善
　　公孙元庆为武牢镇将
　　循吏公孙景茂字元蔚在魏察孝廉射防甲科迁太常博士时称为书库
　　叔孙【千百六五】
　　姓纂鲁桓公子叔牙生兹号叔孙氏
　　左传叔孙得臣鲁卿荘叔也　叔孙侨如曰宣伯前汉叔孙通薛人与弟子共起朝仪为绵蕞野外习之拜为奉常　因进诸弟子帝悉以为郎诸生喜曰
　　叔孙生圣人知当世务　叔孙通舍枹鼓而立一王之仪遇其时也
　　北史叔孙建少以智勇著称道武时为外朝大夫参军国之谋威名南震除平原镇大将　容貌清整号曰严明魏初名将鲜有及之
　　士孙【千百六六】
　　汉书平陵士孙张为博士扬州牧明梁丘易
　　后汉士孙瑞王允诛董卓士孙瑞归功不侯司马温公称之
　　王孙【千百六七】
　　姓纂周有王孙满顷王孙也卫有王孙贾
　　王孙满周大夫王使满劳楚子楚子问鼎之大小轻重对曰在徳不在鼎
　　长孙【千百六八】
　　姓纂后魏献帝拓拔与隣七分国人兄弟各统领之第三兄拔拔氏孝文帝以拔拔皇枝之长改为长孙氏
　　北史长孙嵩代人道武以为南部大人累着军功歴侍中司徒相州刺史所在著称　轝驾征伐嵩以元老留镇京师坐朝堂平断刑狱　五世孙俭仕周知名方正有操行虽在私室终日俨然性不妄交非其同志虽贵游造门亦不与相见周文谓左右曰此人闲雅孤洁每与语常肃然畏敬恐有所失后拜柱国朝议以俭操行清白勲绩隆重乃下诏褒美赐以杂防粟麦以彰其美　俭子平字处均奏立义仓歴许贝二州俱有善政
　　长孙道生身为三司而衣不华饰食不兼味一熊皮鄣泥数十年不易　与从父嵩俱为三公当世以为荣
　　长孙晟字季晟善弹工射趫防过人　一箭贯双雕突厥之内大畏之闻其弓声谓为霹雳见其走马称为闪电　从弟绍逺字师寛容有大度雅好坟籍聪慧过人周文毎谓羣臣曰长孙公任使处令人无反顾忧
　　唐长孙无忌字辅机从秦王征讨有功　太子建成毒王王病举府危骇王遣无忌隂召房杜定计讨难平之即位迁吏部尚书以功第一封齐国公　颉利可汗已盟而政乱诸将请讨之计犹豫无忌曰今我戢兵待夷狄至乃可撃卒取突厥太宗曰岂不以兼文武两器朕故相之朕得公遂定天下公其无让　帝又思与共艰难赖无忌以免作威鳯赋以赐且况其功　帝欲功臣世袭刺史贞观十一年诏无忌等十四人　太子承干废欲立晋王未决羣臣已罢独留无忌对曰王以仁孝闻天下乆矣固无异辞有如不同臣负陛下百死于是遂定　帝尝从容评之曰无忌应对机敏善避嫌求于古人未有其比初无忌与遂良悉心奉国以天下安危自任故永徽之政有贞观风
　　长孙顺徳无忌子素为髙祖亲厚太宗时为左骁卫大将军
　　长孙敞字休明无忌从父兄
　　长孙操字元节无忌从父弟有学术髙祖辟署相国府金曹参军后齐益三州刺史课皆最下诏褒哥舒【千百六九】
　　姓纂突骑施本号西突厥首领有哥舒部因氏焉
　　唐哥舒翰其先盖突骑施酋长世居安西家富于财任侠重然诺事王忠嗣署衙将翰能读春秋汉书通大义疏财多施予故士归心　吐蕃盗边翰持半段枪迎击所向辄披靡名盖军中擢河源军使防王忠嗣被罪帝召翰入朝极言忠嗣之枉朝廷称其义逾年筑神威军青海上吐蕃攻破之更筑于龙驹岛翰相其川原冝畜牧讁罪人二千戍之由是吐蕃不敢近青海　天寳八载诏攻吐蕃石堡城三日而下进封西平郡王　禄山之入洛阳上以翰守潼关防有告崔干祐在陜兵不满四千皆羸弱无备上遣使趣翰进兵复陜洛翰奏曰禄山乆习用兵今始为逆岂肯无备是必羸师以诱我若徃正堕其计且贼逺来利在速战官军据险以阨之利在坚守况贼残虐失众兵势日蹙将有内变因而乗之可不战擒也要在成功何必务速请且待之郭子仪李光弼亦上言请引兵北取范阳覆其巢穴质贼党妻子以招之贼必内溃潼关大军惟应固守以弊之不可轻出上不从遣中使趣翰项背相望翰不得已抚膺恸哭引兵出关遂败
　　达奚【千百七十】
　　姓纂后魏献帝第五弟之后为十姓逺祖长宁公覃生司空斤亦单姓奚氏与于娄贺刘尉为北人八族
　　北史达奚武字成兴少倜傥好驰射迁雍州刺史经畧汉川自劒门以北悉平振旅还京师
　　达奚长儒字富仁少懐节操胆烈过人性至孝丁毋忧殆将灭性　起为夏州总管匈奴惮之不敢窥塞转荆州总管文帝曰江陵国之南门今以委卿朕无虑也
　　万俟【千百七一】
　　姓纂后魏献帝季弟之后为十姓官氏志称万俟氏中间失谱
　　北史万俟普字普拨其先匈奴之别也雄果有武力归魏迁第二镇人酋长　归齐神武位太尉　子洛字受洛干随孝武入关除左仆射慷慨有气节勇鋭冠世贺拔【千百七二】
　　与后魏同出隂山代为酋长北人谓地为拔谓其总有其地土人相贺因以为氏焉
　　拓跋【千百七三】
　　后魏书云黄帝子昌意之后受封北土黄帝土徳王北人以土为拓后受为拔故号拓后拔氏后从省为拓拔孝文帝迁都洛阳改为元氏
　　沮渠【千百七四】
　　本临松卢水胡人其先为匈奴官号沮渠因氏焉













　　名贤氏族言行类稿卷五十八
　　钦定四库全书
　　名贤氏族言行类稿卷五十九
　　宋　章定　撰
　　慕容【千百七五】
　　姓纂髙辛少子居东北夷后徙辽西号鲜卑国于昌黎棘成至涉归为鲜卑单于自云慕二仪之徳经三光之容或云以冠步摇音讹为慕容氏
　　晋载记慕容廆世居北夷号曰东胡曽祖莫防跋好冠步摇冠诸部因呼之为步摇　元帝拜廆为车骑将军大单于封辽东郡公
　　慕容皝字元真廆第三子
　　慕容恪字恭皝第四子为将不尚威严专以恩信御物后为太宰
　　慕容垂倾囊底智足以破之
　　北史慕容白曜少敦直给事宫中稍迁北部尚书　后为征南大将军一旬拔四城威震齐土
　　慕容绍宗深为髙祖所知髙祖以之平侯景景甚畏伏之
　　宋朝慕容延钊字化龙太原人也父章开州刺史延钊少以勇敢闻汉髙祖之起也周太祖为其佐命以延钊帐下世宗即位领溪州刺史髙平之战以功迁团练使拜睦州防御使从世宗征淮南为殿前都虞与宋延偓大破其军淮南平徙镇镇宁为殿前副都防检太祖受禅延钊时握重兵屯真定太祖谕防听以便宜从事延钊与韩令坤率所部兵巡边一方以安太祖深嘉之加殿前都防检同中书门下三品以其父名章不曰平章事也
　　贺若【千百七六】
　　姓纂代居朔随魏南迁北俗谓忠贞为贺若因以为氏孝文时代人咸改单姓唯贺若氏不改
　　北史贺若敦其先居漠北世为部落大人曽祖贷入魏为都官尚书　侯瑱将兵逼湘州贺若敦将步骑救渡江深入军于湘州防秋水泛溢敦粮援断絶分军抄掠以供资费敦恐瑱知其粮少乃于营内多为土聚覆之以米召旁村人阳有访问随即遣之瑱闻之信以为实敦又増修营垒造庐舍为乆留之计湘罗之间遂废农业瑱等无如之何先是土人每乗轻船载米粟鸡鸭以饷瑱军敦患之乃伪为土人装船伏甲士于中瑱军人望见谓饷船之至逆来争取敦甲士出而擒之又敦军数有叛人乗马投瑱者敦乃别取一马牵以趣船令船中逆以鞭鞭之如是者再三马畏船不上然后伏兵于江岸使人乗畏船马以招瑱军诈云投附瑱遣兵迎投竞来牵马马既畏船不上伏兵发尽杀之此后实有馈饷及亡降者瑱犹谓之诈并拒撃之相持日乆乃敛兵百里之外聴敦归北　子弼字辅伯少有大志博涉书记有重名　隋文帝时以文武才干拜吴州总管　尝遗源雄诗文曰勿使麒麟上无我二人名乃献取陈十防上称善赐以寳刀　后尅定三吴拜大将军　后坐事下狱上数之曰公有三太猛　敦弟谊刚果有干略隋以突厥为边患谊素有威名拜灵州刺史甚为北夷所惮
　　贺娄【千百七七】
　　姓纂代人本居汉北以国为氏孝文改为娄氏
　　北史贺娄子干字万寿少以骁武知名在隋防授上大将军　文帝以子干习边事授榆关总管甚为虏所惮乃下书曰自公守北门风尘不警　兄诠亦有才器位银青光禄大夫
　　斛斯【千百七八】
　　姓纂其先居广牧代袭莫弗大人号斛斯部因氏焉
　　北史斛斯椿字法焘其先世为莫弗大人入关孝武拜尚书令　子征字士亮博涉羣书尤精三礼魏孝武时雅乐废缺征稽诸典故创新改旧乐始备焉周武帝以征经有师法诏授皇诸子呼为夫子儒者荣之斛律【千百七九】
　　姓纂代人代为部落统帅号斛律部因为氏焉
　　北史斛律金魏除为第二领人酋长秋朝京师春还部落号曰鴈臣神武懐匡复金賛成大谋后为肆州刺史进迁左丞相文宣曰公元勲佐命父子忠诚朕当结以婚姻永为藩卫　子孙皆封侯贵达　子光字明月声震关西
　　豆卢【千百八十】
　　姓纂本姓慕容燕主廆弟西平王慕容运孙北地王精入后魏北人谓归义为豆卢道武因赐姓豆卢氏
　　北史豆卢宁字永安少骁果有志气美姿容善骑射从周文禽窦泰复农破沙苑除卫大将军　子勣字定东拜渭州刺史甚有惠政大致祥瑞　髙武陇由来乏水勣马足所践忽飞泉涌出又有白乌翔止防前乳子谣曰我有丹阳山出玉浆济我人夷神乌来翔　子毓字道生以征突厥功授仪同三司
　　唐豆卢钦望雍州人魏太和诏去豆着姓卢钦望居宰相十余年方易之三思等怙势独谨身谆谆自全
　　豆卢瑑僖宗时同崔沆并同平章事时宰相有好施者常使人以布囊贮钱随行施丐者每出褴褛盈路有朝士以书规之曰今百姓疲冦盗充斥相公宜举贤任能纪纲庶务使万物各得其所则家给人足自无贫者何必如此行小惠乎宰相大怒
　　库狄【千百八一】
　　姓纂鲜卑段匹防之后避难改姓库狄居代后迁中夏
　　北史库狄回洛代人少有武力初事尒朱兆神武举兵拥众来归累迁夏州刺史
　　库狄盛字安盛少有武用从神武征伐迁幽州刺史库狄干鲠直少言有武艺为定州刺史清约自居不为吏人所患　威望之重为诸将所伏　孙士文隋初拜贝州刺史性清苦不受餽遗家无余财　亲故絶迹庆吊不通法令严肃吏人股战道不拾遗　上赐公卿入左藏任取多少士文独口衔绢一匹　至州发摘奸谄尺布斗粟之赃无所寛贷　时司马韦焜清河令赵达并苛刻唯长史有惠政语曰刺史罗刹政司马蝮蛇瞠长史含笑判清河生吃人上闻曰士文暴过其祖竟坐免
　　库狄峙仕魏位髙阳郡守政存仁恕百姓悦之拜中书舍人参掌机宻以恭谨见称
　　若干【千百八二】
　　姓纂出自北代以国为氏
　　北史若干惠字惠保代武川人以国为姓后翊戴周文拜直阁将军从禽窦泰复农破沙苑每先登防阵加仪同三司刚质有勇力善于抚御将士莫不懐
　　恩事毋以孝闻　子鳯字逹摩有识度尚周文女位仪同三司
　　秃髪【千百八三】
　　姓纂西河鲜卑也与后魏同出圣武帝诘汾长子疋孤神元时率其部众徙河西六代孙树机能尽有凉州之地
　　唐秃髪傉檀韦宗叹之曰竒才英器不必华夏明知敏识不必读书吾乃今知九州之外五经之来复自有人也
　　黒齿【千百八四】
　　姓纂百济西部人也
　　唐黒齿常之百济人长七尺余骁毅有谋畧吐蕃使賛马婆等入冦拜河源道经畧大使达言乃斥地置烽七十所垦田五千顷由是食衍士精卒破之获牛马甲不赀诏书劳赐凡军七年吐蕃慑畏不敢盗边封燕国公
　　乞伏【千百八五】
　　姓纂乞伏国仁本鲜卑乞伏部首帅也晋孝武时僣号西秦王大单于
　　北史乞伏慧字令和鲜卑人少慷慨有大节在隋迁凉州总管严警烽燧逺为斥侯虏竟不入境
　　乞伏保髙车部人见孝行传
　　侯莫陈【千百八六】
　　姓纂其先后魏别郡居库斛真水周书云武川人代为渠帅随魏南迁号侯莫陈
　　北史侯莫陈悦代人也好田猎便骑射　普泰中除秦州刺史
　　侯莫陈相从神武起兵破四胡于韩陵进爵白水王侯莫陈崇字尚乐从周文帝禽窦泰复农破沙苑战河桥累战皆有功进柱国大将军　子頴字遵道少有器量为时辈所推　在程州有惠政为南方所信伏焉　拜邢州刺史政为第一　迁瀛州刺史百姓立碑颂其清徳　崇兄顺位骠骑大将军
　　阿史那【千百八七】
　　姓纂夏氏之居夔牟山北人呼为突厥窟歴魏晋十代为君长后属蠕蠕阿史那最为首领后周末遂灭蠕蠕霸强北土葢百余年至处罗苏尼失等归化号阿史那开元改为史氏
　　唐阿史那忠字义节性谨厚居父丧哀慕过人擢右骁卫大将军宿卫四十八年无纎隙人比之金日防莫多娄【千百八八】
　　姓纂代人随后魏迁洛阳
　　北史莫多娄贷文骁果有胆气从神武起兵除车骑大将军　子敬显少以武力见知
　　可朱浑【千百八九】
　　自出代北又居懐朔随魏南迁




　　名贤氏族言行类稿卷五十九
　　钦定四库全书
　　名贤氏族言行类稿卷六十
　　宋　章定　撰
　　拾遗【千百九十】
　　齐使田文聘楚楚王遗之象林登徒直送之不欲行许寳劒于公孙戍谏孟尝君毋受公孙戍趋出孟尝君召而反之曰子何足之髙志之也戍以实对孟尝君乃书门版曰有能文之名止文之过私得寳于外者疾入谏司马温公称之
　　汉樊英少有学行名著海内隐于壶山之阳州郡前后礼请不应公卿举贤良方正有道皆不行安帝防书征之不赴是嵗帝复偹礼征英英固辞疾笃王逸素与英善因与其书多引古譬谕劝使就聘英顺逸议而至及后应对无竒谋深防谈者以为失望河南张楷与英俱征谓英曰天下有二道出与处也吾前以子之出能辅是君也济斯民也而子始且以不訾之身怒万乗之主及其飨受爵禄又不闻匡救之术进退无所据矣司马温公曰古之君子有道徳足以尊主智能足以庇民被褐懐玉深藏不市则王者当尽礼以致之屈体以下之虚心以访之克己以从之然后能利泽施于四表功烈格于上下盖取其道不取其人务其实不务其名也其或礼偹而不至意勤而不起则姑内自循省而不敢彊致其人曰岂吾徳之薄而不足慕乎政之乱而不可辅乎羣小在朝而不敢进乎诚心不至而忧其言之不用乎何贤者之不我从也茍其徳已厚矣政已治矣羣小逺矣诚心至矣彼将叩关以自售又安有勤求而不至者哉若乃孝弟着于家庭行谊隆于乡曲利不茍取仕不茍进洁已安分优游卒嵗虽不足以尊主庇民是亦清修之吉士也王者当褒优安养俾遂其志若孝昭之待韩福光武之遇周党以励亷耻美风俗斯亦可矣固不当如范升之诋毁又不可如张楷之责望也至于饰修以邀誉钓竒以惊俗不食君禄而争屠沽之利不受小官而规卿相之位名与实反心与迹违斯乃华士少正卯之流其得免于圣王之诛幸矣尚何聘召之有哉
　　北史韦世康为荆州总管常有止足之志谓子弟曰禄岂须多防满则退年不待暮有疾便休
　　唐裴行俭有知人之鉴初为吏部侍郎王勮苏味道皆未知名行俭一见谓之曰二君后当掌铨衡仆有弱息愿以为托是时勮弟勃与杨炯卢照邻骆賔王皆以文章有盛名李敬尤重之以为必显逹行俭曰士之致逺者当先器识而后才艺勃等虽有文华而浮躁浅露岂飨爵禄之器耶杨子稍沈静应至令长余得令终幸矣既而勃渡海堕水炯终于盈川令照邻恶疾不愈赴水死賔王反诛勮味道皆典选如行俭言
　　姚崇尝谒告十余日政事委积卢懐慎不能决惶恐入谢于上上曰朕以天下事委姚崇以卿坐镇雅俗耳崇既出须臾裁次俱尽顾谓紫防舍人齐澣曰余为相何如管晏澣曰管晏之法虽不能施于后犹能没身公所为法随复更之似不及也崇曰然则竟如何澣曰公可谓救时之相耳崇喜投笔曰救时之相岂易得乎
　　韩休数与萧嵩争论上前面折嵩短上颇不悦嵩因乞骸骨上曰朕未厌卿卿何为遽去对曰臣厚恩待罪宰相富贵已极及陛下未厌臣故臣得从容引去若已厌臣臣首领且不保安能自遂
　　孙樵上言百姓男耕女织不自温饱而羣僧安坐华屋美衣精馔率以十戸不能养一僧武宗愤其然髪十七万僧是天下百七十万戸始得苏息也陛下即位以来修复废寺天下斧斤之声至今不絶度僧几复其旧矣陛下纵不能如武宗除积奈何兴之于已废乎愿早降明诏僧未复者勿复寺未修者勿修庶几百姓犹得以息肩
　　顔真卿东坡先生曰古之任人无内外轻重之异故虽汉宣之急贤萧望之之得君犹更出治民然后大用非独以歴试人材亦所以维持四方均内外势也唐开元天寳间重内轻外当时公卿名臣非以罪责不出守郡虽藩镇帅守自以为不如寺监之寮佐故郡县多不得人禄山之乱河北二十四郡一朝降贼独有一顔真卿而明皇初不识也此重内轻外之不可不为鉴
　　唐李夷简弹杨慿贬临贺尉亲友无敢送者栎阳尉徐晦独至蓝田与别太常卿权徳舆素与晦善谓之曰君送杨临贺诚为厚矣毋乃为累乎对曰晦自布衣杨公知奨今日逺谪岂得不与之别借如明公它日为防人所逐晦敢自同路人乎徳舆嗟叹称之于朝后数日李夷简奏为监察御史晦谢曰晦平生未尝得望公顔色公何从而取之夷简曰君不负杨临贺肯负国乎　惠州图经曰君子素行乎患难能困其身而不能殒其名方东坡先生自英之惠自应之儋小人挫之惟恐不深而先生气不少屈笔力益放无一毫不满之意介于胸次孟子所谓浩然之气充塞于天地之间先生一人而已　定顷度大庾岭读先生之诗有曰当日无人送临贺至今有庙祀潮州今黄冈之雪堂惠州之白鹤故居昌化之草堂皆以先生为重过者虽野夫蛮蜑莫不起敬彼小人者姓名今复安在哉志此世当有知者
　　周墀为义成节度使辟韦澳为判官及为相谓澳曰力小任重何以相助澳曰愿相公无权墀愕然不知所谓澳曰官赏刑罚与天下共其可否勿以己之爱憎喜怒移之天下自理何权之有墀深然之
　　崔安潜治蜀不诘盗人怪之安潜曰盗非所由通容则不能为令穷覈则应坐者众搜捕则徒为烦扰乃出库钱千五百緍分置三市置牓其上曰有能告捕一盗赏钱五百緍盗不能独为必有侣侣者告捕释其罪赏同平人未几有捕盗而至者盗不服曰汝与我同为盗十七年赃皆平分汝安能捕我与汝同死耳安潜曰汝既知吾有牓何不捕彼以来则彼应死汝受赏矣汝既为所先死复何辞立命给捕者钱使盗视之于是刑盗于市并灭其家于是诸盗与侣互相疑无地容足夜不及旦散逃出境境内遂无一人为盗安潜以蜀兵怯弱奏遣大将赍牒诣陈许诸州募壮士与蜀人相杂训练用之得三千人分为三军戴黄防号黄头军又奏乞洪州弩手教蜀人用弩走丸而射之选得千人号神机弩营蜀兵由是浸彊
　　南唐柴再用救东洲方战舟壊长稍浮之仅而得济家人为之饭僧千人再用悉取其食以犒部兵曰士卒济我僧何力焉
　　徐温母周氏将吏致祭为偶人髙数尺衣以罗锦温曰凡此皆出民力祭何施于此而焚之宜解以衣贫者
　　冯道司马温公曰道之为相歴五朝八姓若逆旅之视过客朝为仇敌暮为君臣易面变辞曽无愧怍大节如此虽有小善庸足称乎君子有杀身成仁无求生害仁岂专以全身逺害为贤哉
　　唐六臣张文蔚等六一居士曰呜呼始为朋党之论者谁欤甚乎作俑者也真可谓不仁之人哉予尝至繁城读魏受禅碑见汉之羣臣称魏功徳而大书深刻自列其名姓以夸耀于世又读梁实録见文蔚等所为如此未尝不为之流涕也夫以国予人而自夸耀反遂袒之此非小人孰能为也汉唐之末举其朝皆小人也而其君子者何在哉当汉之亡也先以朋党禁锢天下贤人君子而立其朝者皆小人也然后汉从而亡及唐之亡也又先以朋党尽杀朝廷之士而其余存者皆庸懦不肖倾险之人也然后唐从而亡天欲空人之国而去其君子者必进朋党之説欲孤人主之势而蔽其耳目者必进朋党之説欲夺人之国而与人者必进朋党之説夫为君子者故常寡过小人欲加之罪则有可诬者有不可诬者不能徧及也至欲举天下之善求其类而尽去之唯指以为朋党耳故其亲戚故旧谓之朋党可也交游执友谓之朋党可也宦学相同谓之朋党可也门生故吏谓之朋党可也是数者皆其类也皆善人也故曰欲空人之国而去其君子者唯以朋党罪之则无免者矣夫善善之相乐以其类同此自然之理也故闻善者必相称誉必相称誉则谓之朋党得善者必相荐引必相荐引则谓之朋党使人闻善不敢称则人主之耳不闻有善于下矣见善不敢荐则人主之目不得见善人矣善人日逺小人日进则为人主者怅怅然谁与之图治安之计哉故曰欲孤人主之势而蔽其耳目者必用朋党之説也一君子存羣小人虽众必有所忌而有所不敢为惟恐国而无君子然后小人得肆志于无所不为则汉魏唐梁之际是也故曰可夺国而予人者由于国无君子空国而无君子由以朋党而去之也
　　留从效仕闽为泉州指挥使连重遇杀王延羲立朱文进以黄绍颇为泉州刺史从效与其党谋复王氏募敢死士陈洪进等夜逾城入刼库兵擒绍颇斩之请王继勲为刺史南唐攻陷建州从效执继勲送于金陵李璟建泉州为清源军授从效节度漳泉等州观察使从效性勤俭知人疾苦好賔客谈论古今常衣布素置公服于中门侧出则衣之累封鄂国公至国初上表称藩遣使假道吴越入贡献太祖厚赐之卒赠太尉灵州都督从效无子以兄从愿之子绍錤绍镃为子　从效六世孙正字仲至游学于惠州守穷无愠色力学自克不事表暴邦人敬而爱之处士徐构实能观人逆知其必贵妻以女因家焉繇乡贡擢绍兴三十年进士第授阳春尉败秩授清海军签判帅龚茂良荐其材于朝知循州将行右丞相虞允文与语以相器期之言于朝孝宗锡对契合留中不三嵗超迁至礼部尚书歴防稽章贡豫章全蜀四郡召还入西府以玉册拜进少保封卫国公子恭丙端皆为尚书郎孙元英工部侍郎元刚起居舍人
　　宋朝余靖任諌官日上言朝廷畜养贤俊当如民家収积财货平时先有营度至急乃得其用伏自去年以来陜西举知州始用杜杞三司择判官则又用杞京西多盗贼则又用杞今兹蛮人作叛则又用皆席未暇暖而即移之是使杜有奔命之劳朝廷有乏贤之叹如斯事体良亦可惜臣亲见杜言京西之政始有端绪而未尽施设今遽舍去不成绩效此屡易官之患也伏惟庙堂之上当思天下有多少贤才可与共了天下事者广为询访预作处置某人可了某职某人可当某路一旦缓急用之如指诸掌此乃是庙堂之防当有素定者也今二年之内讲求贤俊只知有一杜何观听之不广示天下之狭也设使别路更有贼盗则将又移杜杞毋乃取笑四方乎毎见大臣谋事当平居无事时优防暇逸如不足忧者及一隅有警则仓惶移易如素不经心者然去年冬两府大臣共选诸路转运使田瑜为广西转运使梁戴为判官必谓才能出人合蛮徼才动未见瑜等何如处置有甚利早已疑之此择人之术不自信矣始若不知则不如易用只如近差王丝徃湖南安抚待其奏报不中事节乃知其人不可委仕知人不明为害不细伏望陛下谕两府大臣广思博采天下贤才以应万务无使临事仓卒有乏才之叹则社稷之福古人有言曰霸王之主终不采将于徃贤求用于后哲自是识拔不明求之不至不可厚诬四海也【见长编】
　　冯躬厚崇宁四年京师西木塲火燔京城防守具以钜亿计辟廱録冯躬厚密语所亲曰昔晋元康五年武库火其后元海起平阳卒入河洛遂乱华夏唐天寳十载武库灾后禄山以范阳叛卒入关陜两河遂为盗区今兹火燔城守械器其兆大同可忧也此据冯躬厚行状躬厚南劒州人蔡京甥也
　　徐诩字元美建之浦城人散翁徐彭年之子也绍兴间第进士尝监防货务参政李彦頴荐之召见上称之曰知卿进退不事请谒即日除监察御史出宪广西移湖北成都利路又改成都转运知遂宁府除直徽猷阁移温陵道改漕江东以卒所至之政必先学校尝捐公钱七千余緍市田一百六十畆以廪成都之府学且笃于宗亲周卹中表葬死者之无归营孤女之未嫁唯嗜学尤邃于经熟于左氏春秋资治通鉴有诗文奏议经解八千卷号曰东野居士集子达前为司农寺簿诚斋杨万里铭其墓曰颃颃徐公军杭而逆风曰予其通方轮而九曲曰予其速惟金玉尔身皭然不尘以对于古人
　　陈尧臣婺州人善丹青精人伦宣和间尝以画学正擢水部郎假尚书使辽绘天祚像以归并图道中所歴山川险易以上上大喜除右司谏继迁侍御史焉此挥尘録所载与长编小异
　　李成字咸熈营丘人也五代末以诗酒游公卿间善摹冩山川至得意处殆非笔墨所成人欲求者先为置酒酒酣落笔烟云万状世传以为寳子觉仕太宗时歴国子博士觉子宥仕至谏议大夫知制诰
　　唐郇王祎十二世孙涛为五代汉相本朝以兵部尚书莒国公致仕至子承休　承休子仲容为戸侍仲寳赠宫保至三子景圭景山景亮　景山子昭玘字成季元祐间为右史自号乐静居士成季与犹子汉老皆居温陵汉老子纪生子闻是戸部侍郎秦少游为李公撰行状云逺祖涛少仕湖南一子留江南公其裔孙也所以今为南康人世号山房李氏涛之弟潮仕石晋为内相后仕契丹亦显汉老弟唐老建炎初守越亦随乌珠北去仕宦有声
　　南渡髙宗中兴之初蜀中有大族犯御名之嫌者而游宦参差不齐仓卒之间各易其姓仍其字而更其音者勾涛是也加金字者钩光祖是也加丝字者絇纺是也加草头者苟谌是也改为句者句思是也増而为勾龙者如渊是也繇是析为数家累世之后昬婣将不复别文潞公自云敬晖之后以在国初不习祖讳而改今有茍氏子孙与文氏所云相同盖本一族
　　李定字仲求洪州人晏元献公之甥欲预赛神防而苏子美以其俗子拒之致兴大狱梅圣俞谓一客不得食覆鼎伤众賔者也其孙即俞老彭以诗名列江西派中又李定字资深扬州人元丰御史中丞其孙方叔正民兄弟皆显名一时又李定嘉祐治平以来以风采闻尝遍歴天下诸路计度转运使官制未行老于正卿乃敦老如冈之祖盖济南人也同姓名者凡三人世亦多指而为一不可不辨【李豸阳翟人东坡先生门下士亦字方叔两方叔俱以文鸣】广陵君云李资深墓碑吕惠卿撰蔡卞书章子厚篆盖
　　韩持国宋元宪荐赐第入馆嘉祐中与司马文正吕正献王荆公号为四友元祐初为政府后坐弃地入党籍谪居均州遇赦复官以朝议大夫致仕年八十四以卒元龙元吉即其后也
　　李邯郸命诸子名世人难晓后见孙长文云邯郸之长子夀朋取三夀作朋之义次子复圭本三复白圭幼子徳刍以三徳苾刍其指如此宜乎人所不解也
　　林仲平槩仁宗朝耆儒也二子希旦邵顔早擅克家之业仲平没有二防子尚在襁褓未名既长两兄乃析其名示不忘父训曰希曰旦邵曰顔后皆为闻人
　　靖康中蔡元长父子既败言者攻之发其奸恶不遗余力李泰发时为侍御史独不露章且劝勿为太甚坐是责监汀州酒税谢表云当垂涕止弯弓之射人以为狂然临危多下石之徒臣则不敢士大夫多称之右九事见之挥尘録　李泰发参政未见传挥尘所载止此一事
　　昌黎诸序
　　送陆参
　　陆君之道行乎朝廷则天下望其赐刺一州则专而不能或谓先一州而后天下岂吾君与吾相之心哉
　　送孟东野
　　物不得其平则鸣　择其善鸣者而假之鸣
　　送许志雍
　　财已竭而敛不休人已穷而赋愈急其不去为盗也亦幸矣
　　上巳日燕太学聴弹琴武公作歌诗以美之
　　有一儒生魁然其形抱琴而来歴阶而升坐于罇俎之南鼓有虞氏之南风赓之以文王宣父之操优防夷愉广厚髙明追三代之遗音想舞雩之咏叹及暮而退皆充然若有所得也
　　送齐皥下第
　　吾观于人有不得志则非其上者众矣亦莫计其身之短长也若齐生者既不得志矣而曰我未至也不以闵于有司其不亦鲜乎哉吾用是知齐生后日诚良有司也能复古者也公无私者也知命不惑者也
　　送陈宻
　　子诵其文则思其义习其仪则行其道则将谓子君子也爵禄之来也不可辞矣科宁有利不利耶
　　送李愿归盘谷
　　东坡云文忠公言唐无文章唯送李愿归盘谷序一篇
　　送牛堪登第
　　由是而观之若堪之用心其至于大官也不为幸矣
　　送董邵南
　　燕赵古称多感慨悲歌之士董生举进士连不得志于有司懐抱利器郁郁适兹土吾知其必有合也董生勉乎哉
　　赠崔复州
　　崔君为复州其连帅则于公愈以为崔君之仁足以苏复人于公之贤足以庸崔君有刺史之荣而无其难为者将在于此乎
　　赠张童子
　　愈将进童子于道使人谓童子求益者非欲速成者
　　送杨仪之
　　知其客可以信其主者宣州也知其主可以信其客者湖南也
　　送何坚
　　何与韩同姓为近　坚归吾将贺其见鳯而闻其鸣也
　　送王含
　　惜乎吾力不能振之而其言不见信于世也于其行姑与之饮酒
　　送孟琯
　　善虽不吾与吾将强而附不善虽不吾恶吾将强而拒
　　送陈彤
　　始吾见之颀然其长薫然其和吾目其貌耳其言因以得其为人及其乆也果若不可及
　　送王埙
　　故求观圣人之道者必自孟子始今埙之所由既几于知道如又得其船与檝知沿而必知止呜呼其可量也哉
　　裴均杨慿唱和诗序
　　存志乎诗书寓辞乎咏歌　铿锵发金石幽感鬼神信所谓材全而能钜者也
　　送幽州李端公
　　国家失太平于今六十年矣夫十日十二子相配数穷六十其将复平平必自幽州始
　　送区册
　　有区生者誓言相好自南海拏舟而来升自賔阶仪冠甚伟坐与之语文义卓然荘周云逃空虚者闻人足音跫然而喜矣况如斯人者岂易得哉
　　送殷侑使回鹘
　　今人适数百里出门惘惘有离别可怜之色持被入直三省丁宁顾婢子语刺刺不能休今子使万里外国独无几防出于言面岂不真知轻重大丈夫哉
　　送杨巨源
　　予遇病不能出不知杨侯去时城门外送者几人车几两马几匹道旁观者亦有叹息知其为贤与否
　　送权秀才
　　宫商相宣金石谐和寂寥乎短章舂容乎大篇
　　送李正字
　　离十三年幸而集处得燕而举一觞相属此天也非人力也
　　石洪已附本传
　　温造
　　韩昌黎送之序云乌公镇河阳之三月以石生为才以礼为罗罗而致之幕下未数月也以温生为才于是以石生为媒以礼为罗又罗而致之幕下东都虽信多才士朝取一人焉拔其尤暮取一人焉拔其尤相为天子得人于朝廷将为天子得文武士于幕下求内外无治不可得也愈縻于兹不能引去资二生以待老今皆为有力者夺之其何能无介然于懐耶
　　送郑权
　　若岭南帅得人则一边尽治不相冦盗贼杀无风鱼之灾水旱厉毒之患故选帅常重于他镇非有文武威风知大体可畏信者则不幸徃徃有事　可谓贵而能贫为仁者不富之效也
　　送韩约归治所
　　今天子方举羣防以収太平之功宁使士有不尽用之叹懐竒见而不得施设也
　　送郑涵
　　三为属吏经时五年观道徳于前后聴教诲于左右可谓亲薫而炙之矣其髙大逺宻者不敢隐度论也其勤已而务博施以己之有欲人之能不知古君子何如耳
　　韦处厚诗序
　　得利则跃跃以喜不得利则戚戚以泣若不可生者儒者之于患难茍非其自取之其拒而不受于懐也若筑河堤以障屋霤其容而消之也若水之于海氷之于夏日其翫而忘之以文辞也若奏金石以破蟋蟀之鸣虫飞之声况一不快于考功盛山一岀入息之间哉韦侯所为诗方且以入溪谷上岩石追逐云月不足日为事读而咏歌之令人欲弃百事徃而与之防不知其出于巴东以属朐防也
　　名贤氏族言行类稿卷六十
