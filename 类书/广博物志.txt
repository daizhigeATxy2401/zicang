　　钦定四库全书　　　　　子部十一
　　广博物志　　　　　　　类书类
　　提要
　　【臣】等谨案广博物志五十卷明董斯张撰斯张字遐周乌程人国子监生以洽闻周见有声于时所著述甚多此书名为广张华博物志而作其实分门事名目琐碎颇近后世类家与博物志原例不甚相合书中分大目二十有二子目一百六十有七所载始于三坟迄于隋代详畧互见未能首尾赅贯其徴引诸书皆标列原名缀于每条之末体例较善而中间亦有舛駮者如太平御览太平广记皆采摭古书原名具在乃斯张所引出自二书者徃徃但题御览广记之名而没所由来殊为不明根据又图经不言某州地志不言某代随意剽掇亦颇近于稗贩又汉杂事秘辛为杨慎伪作世所共知乃好异喜新杂然并载更不免疎于持择至若孔疏郑笺牵连满幅道经释典采録盈篇爱博贪多尤伤枝蔓然其搜罗既富唐以前之遗文坠简裒聚良多在明代类书中固犹为有资于淹雅者矣乾隆四十五年十二月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀








　　钦定四库全书
　　广博物志卷一
　　明　董斯张　撰
　　天道上【天　日　月】
　　天道尚右日月西移地道尚左水道东流人道尚中耳目役心心有四佐不和曰废地有五行不通曰恶天有四时不时曰凶天道曰祥地道曰义人道曰礼【周书】太初气之始也生于酉仲清浊未分也太始形之始也生于戌仲【八月酉仲为太初属雄九月戌仲为太始属雌】清者为精浊者为形也太素质之始也生于亥仲已有素朴而未散也三气相接至于子仲□判分离轻清者上为天重浊者下为地中和为万物【诗纬曰阳本为雄隂本为雌物本为防雄雌但行三节而雄合物防号曰太素也三未分别号曰浑沦○广雅】
　　天者何也天之为言镇也居髙理下为人镇也地者易也言飬万物怀任交易变化也【白虎通】
　　天以不见为地以不形为人以心腹为天奥西北郁化精也地奥黄泉隐魄荣也人奥思虑含至精也【太经】
　　天有七星地有七表天有四维地有四渎【河图括地象】天有精地有形天有八纪地有五岳【素问】
　　天以六六为节地以九九制防【上】
　　天道以九制地理以八制人道以六制【管子】
　　天左舒而起牵牛地右辟而起毕【尸子】
　　黄帝书曰天在地外水在天外水浮天而载地者也【隋书】
　　天象盖笠地法覆盘【周髀】
　　天青黑地黄赤天数之为笠也青黑为表丹黄为里以象天地之位【上】
　　春为苍天夏为昊天秋为旻天冬为上天【尔雅】
　　臣览太始天元册文丹天之气经于牛女戊分黅天之气经于心尾己分苍天之气经于危室栁鬼素天之气经于亢氐毕天之气经于张翼娄胃所谓戊己分者奎壁角轸则天地之门户也【素问】
　　九天一中天二羡天三从天四更天五晬天六廓天七咸天八沈天九成天【太元经】
　　中央曰钧天其星角亢氐东方曰苍天其星房心尾东北曰旻天其星箕斗牵牛北方曰天其星须女虚危营室西北方曰幽天其星东壁奎娄西方曰昊天其星胃毕西南方曰朱天其星觜嶲参东井南方曰炎天其星舆鬼栁七星东南方曰阳天其星张翼轸【淮南子】天有十端天地阴阳水土人金木火凡十端天亦有喜怒哀乐与人相副以类合之天人一也【春秋繁露】
　　四时者天之吏也日月者天之使也星辰者天之期也虹蜺彗星者天之忌也【淮南子】
　　天者诚日其德也日诚出诚入南北有极故莫弗以为法则天者信月其期也月信死信生终则有始故莫弗以为政天者明星其稽也列星不乱各以序行故大小莫弗以章天者因时其则也四时常相代而不干故莫弗以为必然天者一法其司也前后左右古今自如故莫弗以为常天诚信明因一不为众人易徳故莫能与争先【鹖冠子】
　　保章氏【官属如冯相氏○保官也世守天文之变】掌天文以志星辰日月之变动【天左转日月五星右行故变动而无常】以观天下之迁【天下灾祥祸福之迁遇者因可得而观焉】辨其吉凶以星土辨九州之地所封【星土星所主土也封犹界也】封域各有分星【角亢氐兖州房心豫州尾箕幽州斗牛女扬州虚危青州室壁并州奎娄胃徐州毕冀州觜参益州井鬼雍州栁星张三河翼轸荆州】以观妖祥【观彗孛客星所犯属何分野主何妖祥】以十有二嵗之相观天下之妖祥【嵗星在木则火为相在火则土为相在土则金为相在金则水为相在水则木为相五星顺度为祥流逆失度为妖】以五云之物辨吉凶水旱【云有五色以二分二至日观之青为防白为防赤为兵荒黒为水黄为丰】降丰荒之祲象【降其祲象于国使人预知而为备也】以十有二风察天地之和【十二风者风生于十二辰之位也天地之气和而成风和则无事】命乖别之妖祥【乖则异别则离此天地之不和而为妖祥也故命之以告于人焉】凡此五物者以诏救政访叙事【谋访天时所宜次序其事○周礼】
　　眡祲【官属如占夣】掌十煇之法【煇谓日之气煇光也】以观妖祥辨吉凶一曰祲【日旁有阴邪气相侵犯也】二曰象【阴气附日凝结而成象也】三曰镌【黒气如镌刺于日也】四曰监【抱日之气如冠珥也】五曰闇【方昼而暗也】六曰瞢【阴气蒙日光瞢然也】七曰弥【白虹弥天横气贯日也】八曰叙【片叚成列穿日有序也】九曰脐【防蝀升气于日旁也】十曰想【襍气以成形想也】○掌安宅叙降正嵗则行事嵗终则其事【上】
　　天地浑沌如鸡子盘古生其中万八千嵗天地开辟盘古在其中一日九变神于天圣于地天日髙一丈地日厚一丈盘古日长一丈如此万八千嵗天数极髙地数极深盘古极长后乃有三皇数起于一立于三成于五盛于七处于九故天去地九万里【三五厯记】
　　百世之后地髙天下不风不雨不寒不暑民复食土皆知其母不知其父如此千嵗之后而天可倚杵汹汹莫知始终【河图挺佐辅】
　　问云诸天衣服云何答曰如经说六欲界六天中皆服天衣飞行自在看之似衣光色具足不可以世间缯防比之色界诸天衣服虽号天衣衣如非衣其犹光明转胜转妙不可名也【法苑珠林】
　　忉利天衣重六铢炎摩天衣重三铢兠率陀天衣重一铢半化乐天衣重一铢他化自在天衣重半铢
　　问曰诸天住处其义云何答曰如婆沙论说天虽有三十二住处但有二十八重以彼四空絶离形报故无别处遍在欲色二界之中但随欲色二界众生成就四空无色业者随大乗说有色也其二十八重者谓湏弥山根从地上升去地四千由旬绕山纵广一万由旬是坚手天于中止住复上升一倍绕山八千由旬是彼持华鬘天于中止住复上一倍绕山四千由旬是彼常放逸天于中止住复上一倍绕山四千由旬是彼日月星宿天于中止住复上一倍绕山四千由旬是彼四天王天于中止住【其中由有七种金是四天王城聚落悉在其中】复上升四万由旬至须弥山顶纵广四万由旬其中有喜见城纵广一万由旬面别有其千门三十三天于中止住即从此山升虗空四万由旬有处如云七宝所成其犹大地是炎摩天于中止住复上一倍有地如云七宝所成是兠率陀天复上一倍有地如云七宝所成是化乐天复上一倍有地如云七宝所成是化自在天如是乃至色界究竟天皆悉有地如云七宝所成相去皆倍不烦具说依顺正理论云三十三天迷卢山顶其顶四面各二十千若据周回数成八万有余师说面各八十千与下际四边其量无别山顶四角各有一峰其髙广量各有五百有药乂神名金刚手于中止住守防诸天于山顶中有宫名善见面二千半周万逾缮那金城量髙一逾缮那半其地平坦亦真金所成俱用百一襍宝严餙地触柔輭如妬罗绵于践蹑时随足髙下是天帝释所都大城城有千门严饰壮丽门有五百青衣药乂勇健端严长一逾缮那量各严铠仗防守城门于其城中有殊胜殿种种妙宝具足庄严映蔽天宫故名殊胜面二百五十逾缮那周千逾缮那是谓城中诸可爱事城外四面四苑庄严是彼诸天其游戱处一众车苑谓此苑中随天福力种种车现二麤恶苑天欲战时随其所须甲仗等现三襍林苑诸天入中所玩皆同俱生胜喜四喜林院极妙欲尘襍类俱臻厯观无厌如是四苑形皆异方方周千逾缮那量居各有一如意池池面各五十逾缮那量各功德水弥满其中随欲四苑花鸟香林庄饰业果差别难可思议天福城外西南角有大善法堂三十三天时集辩论制伏阿素洛等如法不如法事起世经云佛告比丘以何因缘诸天防处名善法堂三十三天集防坐时于中唯论微细善语深义称量观察皆是世间诸胜要法真寔正理是以诸天称为善法堂又何因缘名波娄沙迦苑【隋言麤澁】三十三天王已入坐于贤及善贤二石之上唯论世间麤恶不善戱谑之语是故称波娄沙迦又何因缘名襍色车苑三十三天王入已坐于襍色善襍色二石之上唯论世间种种色相语言是故称为襍色车苑又何因缘名襍乱苑三十三天常以月八日十四日十五日放其宫内一切采女入此园中令与三十三天众合杂嬉戱不生障隔恣其欢娱爱天五欲具足功德游行爱乐是故诸天共称此园为襍乱苑又何因缘彼天有园名为欢喜三十三天王入其中已坐于欢喜善欢喜二石之上心爱观喜复爱极乐是故诸天共称彼园以为欢喜又何因缘名波利夜怛逻拘毗陀罗树下有天子住名曰未多日夜常以彼天种种五欲功德具足和合游戏爱乐是故诸天遂称彼树以为波利夜怛逻拘毗陀罗树
　　忉利天善见城周围四万十千由旬纯金为城城围绕髙十由旬城上埤堄髙半由旬门髙二由旬其外重门髙一由旬半十十由旬有一一门城之四面为千门楼是诸城门众宝所成种种摩尼之所严饰于大城四分之一中央金城帝释住处十二由旬有二门四面四百九十九门复有一小门凡五百门是城形相亦衞四兵栅堑榭池襍林宫殿作倡伎乐及诸外戏种种宝藏不可具述是城中央宝楼重阁名皮禅延多楼长五百由旬广二百五十由旬周围一千五百由旬其间四边却敌宝楼东边二十六所三面各二十五所凡一百一所一一却敌方二由旬周围八由旬其却敌上复有宝楼髙半由旬以为观望一一却敌有七女天一一女天有七采女楼阁之内有万七百房室一一房室有七天女一一天女采女亦七其天女者并是帝释正妃其外却敌及内诸房各四亿九万四千九百正妃三十四亿六万四千三百采女妃及采女合三十九万亿五万九千二百皮禅延多重阁最上当中央围室广三十由旬周围九十由旬髙四十五由旬是帝释所住之处并是琉璃所成众宝所填
　　问曰诸天仆乗云何荅曰如经说云如欲界六天有仆乗仆谓仆从乗谓骑乗以六欲天皆有君臣妻妾尊卑上下卑必从尊下必随上乗者以六欲天皆有襍类畜生诸天欲游随意乗之或乗象马或乗孔雀或乗诸龙若依婆沙论説忉利天已下具有象马鳬雁鸳鸯孔雀龙等自炎摩天已上悉无象马四足众生惟有教放逸鸟寔语鸟赤水鸟等诃责诸天诫不放逸问曰若无象马四足众生彼天欲游何所乗耶答曰即如论说还自释言虽无象马诸天欲出以福力故即有象马随心化起任意所乗乗竟化灭此教放逸鸟等遍在六欲天皆悉有之常与诸天为师诃责放逸不唯炎摩已上偏独有也问曰此鸟既是畜生何得与天为师答曰如正法念经说此鸟本为人时于三天下教化之师诸天本是所化众生由信爱化故布施持戒今得生天其鸟本为师时名为利故破戒其心不寔今作天鸟然由教化征善力故今得生天由本化师故与诸天为师若见诸天放逸即来诃责诸天见闻各生惭愧改不放逸【并上】三界之外次四民天所谓东华南离西灵北贡行仁者生东华宫行礼者生南离宫行义者生西灵宫行德者生北贡宫言三界之内大劫交时有四行者堪为种民王母迎之登上四天为下民种也【四见论】
　　东方八天太皇黄曾天帝郁防玉明太明王完天帝须阿那田清明何童天帝元育齐景元胎平育天帝刘度内鲜元明文举天帝丑法轮上明七曜摩夷天帝恬懀延虚无越衡天帝正定光太极蒙翳天帝曲育九昌南方八天赤明和阳天帝理禁上真元明恭华天帝空謡丑音曜明宗飘天帝重光明竺落皇笳天帝摩夷妙辩虚明堂曜天帝阿那娄生观明端靖天帝郁宻罗千元明恭庆天帝龙罗菩提太焕极瑶天帝宛黎无延西方八天元载孔升天帝开真定光太安皇崖天帝婆娄阿贪显定极风天帝招真童始皇孝芒天帝萨罗娄王太皇翁重浮容天帝闵巴狂无思江由天帝明梵光上揲阮乐天帝勃勃监无极昙誓天帝飘弩穹隆北方八天皓庭霄度天帝慧觉昏渊通元洞天帝梵行观生太文翰宠妙成天帝那育丑瑛太素秀乐禁上天帝龙罗觉长太虚无上常容天帝总监鬼神太释王隆腾胜天帝行元龙变梵度天帝运上元元太极平育贾奕天帝大择法门【度人经】
　　刘向说天裂阳不足地动隂有余【晋书】
　　懿王元年天再旦于郑【汲冡纪年】
　　成帝建始三年七月夜有青黄白气长十余丈光明照地或曰天裂或曰天劒【古今注】
　　王摛史学博闻永明中天忽黄色照地众莫能解摛云是荣光世祖大悦用为永阳太守【齐书】
　　沙门昙鸾雁门人家近五台山神迹灵异鸾因患气疾周行医疗行至汾水秦陵故墟入城东门仰望青云忽见天门调开六欲阶位上下重复厯然齐覩由斯疾愈求觅仙方冀益长夀及届山所接对欣然便以仙方十卷用酬来意【神僧传】
　　星官之书自黄帝始至髙阳氏乃使南正重司天文耀钩曰唐尧即位羲和立浑仪【后汉志】
　　颛顼造浑仪黄帝为盖天皆以天象盖也【刘氏厯正】
　　近世有四术方天兴于王充昕天起于姚信穹天开于虞昺皆臆断浮説惟浑天证验无疑【贺道飬浑天记】
　　古人言形者有三一曰浑天二曰盖天三曰宣夜【盖天即周髀也】
　　浑天之作由来尚矣考之在天信而有征旧説天地之体状如鸡卵天包地外犹殻之黄浑天言其形体浑浑如也周天三百六十五度五百八十九分度之百四十五东西南北展转周规半覆地上半在地下故二十八宿半见半隠以仪准之其见常一百八十三度有竒是以知其半覆地上半在地下也黄赤二道见与交错一间相去二十七度以两仪准之俱三百六十五度有赤道见者常百八十二度半强又南北考之天见者亦一百八十二度半强是天之体圆如弹丸北极出地三十六度是知南极入地亦三十六度而两相去百八十半强也【王蕃浑天说】
　　虞喜曰宣明也夜幽也幽明之数其术兼之故云宣夜【书正义】
　　宣夜之书云惟汉秘书郎郄萌记先师相传云天无质仰而瞻之髙逺无极眼瞀精絶故苍苍然也譬之旁望逺道之黄山而皆青俯察千仞之深谷而窈黑夫青非真色而黑非有体也日月众生自然浮生虚空之中其行其止皆须气焉是以七曜或逝或住或顺或逆伏见无常进退不同由乎无所根系故各异也【晋书】
　　汉太初中洛下黄闳鲜于妄人耿夀昌等造员仪以考厯度后至和帝时贾逵继作又加黄道至顺帝时张衡又制浑象具内外规南北极黄赤道列二十四气二十八宿中外星官及日月五纬以漏水转之于殿上室内星中出没与天相应因其闗戾又转瑞轮蓂荚于阶下随月虚盈依厯开落其后陆绩亦造混象至吴时中常侍庐江王蕃善数术传刘洪乾象厯依其法而制浑仪【晋书○刘曜时南阳孔定制铜仪太史令晁崇斛兰尝为鐡仪】
　　扬子云好天文问之于黄闳作浑天老工曰我少能作其事但随尺寸法度殊不晓达其意我稍稍益愈到今七十乃甫适知己又老且死矣今我儿子受学作之亦当复年如我乃晓知己【桓子新论】
　　吴有葛衡字思真明达天官能为机巧作浑天使地居于中以机动之天转而地止以上应晷度【晋阳秋】
　　成帝咸康中防稽虞喜因宣夜之说作安天论以为天髙穷于无穷地深测于不测天确乎在上有常安之形地魄焉在下有居静之体常相覆冐方则俱方员则俱员无方员不同之义也其光曜布列各自运行犹江海之有潮汐万品之有行藏也葛洪闻而讥之曰茍辰宿不丽于天天为无用便可言无何必复云有之而不动乎由此而谈稚川可谓知言之选也虞喜族祖河间相耸又立穹天论云天形穹隆如鸡子幕其际周接四海之表浮于元气之上譬如覆奁以抑水而不没者气充其中故也日绕辰极没西而还东不出入地中天之有极犹盖之有斗也天北下于地三十度极之倾在地卯酉之北亦三十度人在卯酉之南十余万里故斗极之下不为地中当对天地卯酉之位耳日行黄道绕极极北去黄道百一十五度南去黄道六十七度二至之所舎以为长短也吴太常姚信造昕天论云人为灵防形最似天今人颐前多临胸而项不能覆背近取诸身故知天之体南低入地北则偏髙又冬至极低而天运近南故日去人逺而斗去人近北天气至故冰寒也夏至极起而天运近北而斗去人逺日去人近南天气至故蒸热也极之立时日行地中浅故夜短天去地髙故昼长也极之低时日行地中深故夜长天去地下浅故昼短也自虞喜虞耸姚信皆好竒徇异之说非极数谈天者也【晋书　以下日月】
　　孔子曰日者天之明月者地之理月上属为使妇从夫放月纪【孝经援神契】
　　王曰余不知九星之光周公旦曰九星星辰日月四时嵗是谓九星九光【周书】
　　日犹火月犹水火则施光水则含影月光生于日所照魄生于日所蔽当日则光盈近日则明尽【周髀】
　　日者寸也纪刻而成晷也月者尺也纪度而成数也【范子计然】
　　日一南而万物生日一北而万物成地坎而天严月遄而日湛五行迭王四时不俱壮【太经】
　　地将震而枢星直井无景则日隂食元首寛则望舒脁侯王肃则月匿影【后汉书】
　　日昼行千里夜行千里然则日行舒缓与麒麟之步相似类也月行十三度十度二万里三度六千里与晨鳬之飞相似类也天行三百六十五度积凡九十三万里也行甚疾无以验当与陶钧之运弩矢之流相类似乎【论衡】
　　孝经援神契曰天地至贵精不两明注天精为日地精为月
　　五月午日日月防于鹑首八月酉日日月防于夀星【太衍星分图】
　　常阳之山日月所入【山海经】
　　大荒之中有山名曰鞠陵日月所出
　　大荒中有山名曰明星日月所出
　　大荒中有方山上有青松名曰拒格之松日月所出入【并上】日之临照四十万六千里月照四十五万里【说书】
　　瀛州有金銮之观饰以众环直上干云中有青瑶瓦覆以云纨之素刻碧玉为倒龙之状悬火精为日刻黒玉为乌以水晶为月青瑶为蟾兎于地下为闗棙以测昬明不亏望时时有香风冷然而至张袖受之厯年不歇【拾遗记】
　　佛告诸比丘日天宫殿纵广正等五十由旬上下亦尔以二种物成其宫殿正方如宅遥看似圆何等为二所谓金及玻瓈一面两分皆是天金成清净光明一面一分是天玻瓈成清净光明有五种风吹转而行何等为五一名为持二名为住三名随顺转四名波罗诃迦五名将行彼日天宫之前别有无量诸天而行时各常受乐皆名牢行【阿含经云日天宫墙地薄如华葩为五风所持地】又日宫殿中有阎浮擅金以为妙辇轝髙十六由旬方八由旬庄严殊胜天子及眷属在彼辇中以天五欲具足受乐日天子身夀五百嵗子孙相承皆于彼治宫殿住持满足一劫日天身光出照于辇辇有光明复照宫殿光明相接出已照曜遍四大州及诸世间日天身辇及宫殿有一千光明五百光明傍行而照五百光明向下而照日天宫殿常行不息六月北行于一日中渐移北向六拘卢舎【依杂宝经有五里】未曾暂时离于日道六月南行亦一日中渐移南向六拘卢舎不差日道日天宫殿六月行时月天宫殿十五日中亦行尔许佛告比丘月天子宫殿纵广正等四十九由旬四面垣墙七宝所成月天宫殿纯以天银天青琉璃两相间错二分天银清净无垢光甚明曜余之一分天青琉璃亦甚清净表里映彻光明逺照亦为五风摄持而行【五风如前】月天宫依空而行亦有无量诸天宫殿引前而行恒受快乐于此月殿亦有五辇青琉璃成举髙十六由旬广八由旬天子身与诸天女在此辇中以天种种五欲功德和合爱乐随意而行彼月天子身夀五百嵗子孙相承皆于彼治然其宫殿住于一劫彼月天子身分光明照彼青辇其辇光明照月宫殿宫殿光照四大州彼月天子有五百光向下而照有五百光傍行而照是故月天名千光明亦复名为含冷光明又何因缘月天宫殿渐渐现耶佛答此月三因缘一背相转二青身诸天形服璎珞一切悉青常半月中隐覆其宫以隐覆故月渐而现三从日天宫殿有六十光明一时流出障彼月轮以是因缘渐渐而现复何因缘是月宫殿圆净满足亦三因缘故令如是一尔时月天宫殿面相转出二青色诸天一切皆青当半月中隐于十五日时形最圆满光明炽盛譬如于多油中然火炽炬诸小灯明皆悉隐翳如是月宫十五日时能覆诸光三复次日宫殿六十光明一时流出障月轮者此月宫殿十五日时圆满具足于一切处皆离翳障是时日光不能隐覆复何因缘月天宫殿于黑月分第十五日一切不现此月宫殿于黑月分十五日最近日宫由彼日光所覆翳故一切不现复何因缘名为月耶此月宫殿于黒月分一日已去乃至月尽光明威德渐渐减少以此因缘名之为月【西方以月为黑白月初一日至十五日名为白月十六日已后至月尽名为黒月此方通摄黑白合为一月也】复何因缘月宫殿中有诸影现此大州中有阎浮树因此树故名为阎浮州其树髙大影现月轮【起世经】
　　由大海中有鱼鼈等影现月轮故其内有黒相现【瑜伽论】阳精为日隂精为月分日月之精为星辰纲者连星也纪者缀星也星形正圆如丸不应似贯珠穿度又不容作铃鼻相缀理宜如破箭竿还相合以成体天地初成无子举翅飞上乃在华盖之下左有北辰右有北斗星辰稍偹东南西北稍正星辰共以真道要养万二千物下及六畜粪土草木皆被服其秘道要德而生长焉【门宝海经】
　　日一名郁仪月一名结璘【太洞经】
　　日中赤帝上皇真君讳将车梁字髙骞爽月中黄气上皇神母讳曜道支字玉荟条日中青帝讳圆常无字昭龙轁衣青玉锦帔苍华飞羽帬建翠芙蓉晨冠日中赤帝讳丹虗峙字绿虹映衣绛玉锦帔丹华飞羽帬建丹符灵明冠日中白帝讳浩郁将字廻金霞衣素玉锦帔白羽飞华帬建浩灵芙华冠日中黒帝讳澄增停字绿炎衣玉锦帔黒羽飞华帬建芙蓉冠日中黄帝讳夀逸阜字飚晖像衣黄玉锦帔黄羽飞华帬建芙灵紫冠月中夫人防精内神名暖萧台标月中青帝夫人讳隐娥珠字芬艶婴衣青华琼锦帔翠龙凤文飞羽帬月中赤帝夫人讳逸寥无字婉筵灵衣丹蘃玉锦帔朱华凤落飞羽帬月中白帝夫人讳灵素兰字郁连华衣白珠四出龙锦帔素羽鸾章飞华帬月中黑帝夫人讳结翅字淳厉金衣元琅九道云锦帔黑羽龙文飞华帬月中黄帝夫人讳青营襟字炅定容衣黄云山文锦帔绿羽凤华绣帬【云笈七籖】
　　苏利耶此云日神苏摩此云月神【大孔雀经】
　　日月者天地之司徒司空也日姓张名表字长史月姓文名申字子光【老子厯藏中经】
　　日中有蘃渊月中有琼池【僊经】
　　日有九芒月有十芒方诸宫有服日月芒法【真诰】
　　日阳之精德之长也纵广二千三十里金物水精晕于内流光照于外其中有城郭人民七宝浴池池生青黄赤白莲花人长二丈四尺衣朱衣之服其花同衰同盛日行有五风故制御日月星宿游行皆风梵其纲金门之上日之通门也金门之内有金精冶链之地在西闗左之分故立春之节日更錬魄于金门之内耀其光于金门之外四十五日乃止顺行至洞阳宫吐金冶之精以灌于东井之中沐浴于晨晖收八素之气归广寒之宫也月晖之围纵广二千九百里白银琉璃水精映其内城郭人民与日宫同有七宝浴池八骞之林生于内人长一丈六尺衣青色之衣常以一日至十六日采白银琉璃链于炎光之冶故月度盈则光明比十七日至二十九日于骞林树下采三风之华拂日月之光也秋分之日月宿东井之地上广灵之堂乃沐浴于东井之池以链日防明八朗之芒受阳精日晖吐黄气于玉池诸天人悉采玉树之华以拂日月之光月以黄气灌天人之容故秋分是天人防月之道也【黄气阳精经】
　　青牛道士口诀暮卧存日在额上月在脐上辟千鬼万邪致玉女来降万祸伏走秘验
　　服日月之精华者欲得常食竹笋者日华之胎也一名大明又欲常食鸿脯者月胎之羽鸟也一名月鹭欲服日月常食此物气感运之太虚真人曰鸿者羽族之总名也其鹄雁鵞鸥皆曰鸿鹭也古歌曰鸿鹭十年鸟为肴致天真五帝衔月华列坐空中宾【此古之渔父歌也】
　　日出于旸谷浴于咸池拂于扶桑是谓晨明登于扶桑爰始将行是谓朏明至于曲阿是谓旦明至于曾泉是谓蚤食至于桑野是谓晏食至于衡阳是谓禺中至于昆吾是谓正中至于鸟次是谓小还至于悲谷是谓晡时至于女纪是谓大还至于渊虞是谓髙舂至于连石是谓下舂至于悲泉爰止其女爰息其马是谓县车至于虞渊是谓黄昏至于谷是谓定昏日入于虞渊之汜曙于谷之浦行九州七舎有五亿万七千三百九里【淮南子】
　　儒者或以日出入为近日中为逺者见日出时大日中时小也或以日中为近日出入为逺者见日中时温日出入时寒也如实论之日中近而日出入逺何以验之以植竿于屋下夫屋髙三丈竿于屋栋之下正而树之上扣栋下抵地是以屋栋去地三丈如旁邪倚之则竿木旁跌不得扣栋是谓去地过三丈也日中时日正在天上犹竿之正树去地三丈也日出入邪在人旁犹竿之旁跌去地过三丈也夫如是日中为近出入为逺可知明矣然则日中时日小出入时大者日中光明故小其出入时光暗故大犹昼日察火光小夜察火光大也【论衡】
　　儒者说日及工技之家皆以日为一禹贡山海经言日有十在海外东方有汤谷上有扶桑十日沐浴水中有大木九日居下枝一日居上枝淮南书又言烛十日尧时十日并出万物焦枯世俗又名甲乙为日甲至癸凡十日日之有十犹星之有五也通人谈士归于难知不肯辩明是以文二传而不定世两言而无主诚实论之且无十焉何以验之夫日犹月也日而有十月有十二乎星有五五星之精金木水火土各异光色如日有十其气必异今观日光无有异察其小大前后若一如审气异光色宜殊如诚同气宜合为一无为十也验日阳燧火从天来日者大火也察火在地一气也地无十火天安得十日然则所谓十日者殆更自有他物光质如日之状居汤谷中水时缘据扶桑禹益见之则纪十日数家度日之光数日之质刺径千里假令日出是扶桑日上之日扶桑木宜覆万里乃能受之何则一日径千里十日宜万里也天之去人万里余也仰察之日光耀火光盛明不能堪也使日出是扶桑木上之日禹益见之不能知其为日也何则仰察一日目犹耀况察十日乎由此言之禹益所见意似日非日也天地之间物气相类其寔非者多海外西南有珠树焉察之是珠然非鱼中之珠也夫十日之日犹珠树之珠也珠树似珠非真珠十日似日非实日也淮南见山海经则虚言真人烛十日妄纪尧时十日并出且日火也汤谷水也水火相贼则十日浴于汤谷当灭败焉火燃木扶桒木也十日处其上宜燋枯焉今浴汤谷而光不灭登扶桑而枝不燋不枯与今日出同不验于五行故知十日非真日也【上】
　　冬至晷长大三尺【郑注曰晷者所立八尺表阴也丈三尺长之极】春分晷长七尺三寸四分夏至晷长尺有四寸八分秋分晷长二寸四分【易通卦騐】
　　阳数起于一成于三故日中有三足乌【春秋元命苞】
　　日者实也形体光实人君之象【礼统】
　　君乗木而王其政升平则日黄中而青晕乗火而王则黄中而晕【礼斗威仪】
　　政太平则日五色政公平则日黄中而赤晕政和平则日黄中而黒晕政象平则日黄中而白晕政升平则日黄中而青晕【上】
　　日光曰景【星月之光通谓之景】日影曰晷出气曰睍日初出曰旭日昕曰晞日温曰煦在午曰亭午在未曰昳日晚曰旰日西落光返照于东谓之反景照在下曰倒景【纂要】日中三足乌见者其所居分野有白衣防【黄帝占书】
　　日中五帝魄精内神名珠景赤童【云笈七籖】
　　日再中乌连嬉仁圣出握知时【易解终备】
　　羣臣恣则日黄无光羣臣争则日裂人主排斥则日夜出【春秋感精符】
　　黒帝亡二日并出【尚书考灵曜】
　　凡日无光则日乌不见日乌不见则飞乌隐窜【物类相感志】日者众阳之精内明黄五色无主以象人君精精似青翼翼似黒炫炫似赤缟缟似白煌煌似黄光照无主不可以一色名也【易传】
　　祭河娄国土人无有日月之光菩萨往造日城【造天地经】东华方诸宫髙晨师玉保仙王曰青童东华者仙真之州也在始晖之间髙晨玉保王所治也东华真人呼日为紫曜明或曰圆珠青童君乘雕玉之軿御圆珠之气登云波之山入东华之堂【云笈七籖】
　　皇初紫元君曰皇初紫元之天常有晖晖之光郁郁如薄雾焉乃九日之所出有如一日之照耳六渊者乃元君之宫名寒童者山名也故曰登寒童之岳防六渊之中矣【上】
　　门轮及太洞经云九天真人呼日为濯曜罗三天真人呼月为圆光蔚上清真人呼日为九曜生泰清天中仙人呼日为大明太极天中呼日为圆明东华真人呼日为紫曜明亦名圆珠亦谓始晖亦谓太明【并上○又真诰云方诸下真人呼日为圆曜明】
　　君应阳君臣和得道度则日含王字【春秋纬】
　　髙上太素君曰髙上皇人常宴紫霄之上玉根者玉清天中山名也乃五老上真之所治太素真人拂日月之光于帝一之前太素天中呼曰为眇景也玉门兰室也并是上清宫中门户名也月中树名骞树一名药王凡有八树在月中也得食其叶者为玉仙玉仙之身洞彻如水精琉璃焉【云笈七籖】
　　皇上四老道中君曰皇上四老真人在日中无影呼日名为九曜生常乗明玉之轮转宴于日中也广霞者玉清天中山名乃九日之所出矣日帝之所司也
　　太阳九气玉贤元君曰太阳九气者变化三晨之上防驾紫軿于微元之下微元者日中之神名曰玉贤天中呼日为微元也【并上】
　　炎帝筑圆丘以祀朝日餙瑶阶以揖夜光【拾遗记】三苖之时三月不见日
　　少吴邑于穷桑日五色互照【尸子】
　　帝尧修坛河洛仲月辛日礼偹至于日禝荣光出河龙马卸甲变绿色临坛吐甲图【出尚书中候宋均曰禝侧也】
　　伊摰将应汤命梦乗船过日月之傍【太平御览】
　　周文王梦日月着其身【帝王世纪】
　　景公病水卧十数日夜梦与二日鬬不胜晏子朝公曰夕者梦与二日鬬而寡人不胜我其死乎晏子对曰请召占梦者出于闺使人以车迎占梦者至曰曷为见召晏子曰夜者公梦二日与公鬬不胜公曰募人死乎故请君占梦是所为也占梦者曰请反其书晏子曰毋反书公所病者阴也日者阳也一隂不胜二阳故病将已以是对占梦者入公曰寡人梦与二日鬬而不胜寡人死乎占梦者对曰公之所病隂也日者阳也一隂不胜二阳公病将已居三日公病大愈公且赐占梦者占梦者曰此非臣之力晏子教臣也公召晏子且赐之晏子曰占梦以占之言对故有益也使臣言之则不信矣此占梦之力也臣无功焉公两赐之曰以晏子不夺人之功以占梦者不蔽人之能【晏子】
　　晋侯问于士文伯曰三月朔日有蚀之寡人学惛焉诗所谓彼日而蚀于何不臧者何也对曰不善政之谓也国无政不用善则自取讁于日月之灾故不可不慎也政有三而已一曰因民二曰择人三曰从时【说苑】
　　专诸之刺王僚也彗星袭月聂政之刺韩傀也白虹贯日要离之刺庆忌也苍鹰击于殿上【战国防】
　　张重字仲笃明帝举孝亷帝曰何郡小吏答曰臣日南吏帝曰日南郡人应向北看日答曰臣闻雁门不见垒雁为门金城郡不见积金为郡臣虽居日南未曾向北看日【后汉书】
　　建武元年三日并出【晋阳】
　　程立梦登太山捧日立以白太祖太祖遂加日于立上因改名昱【魏志】
　　惠帝时日中有若飞燕者数日乃消王隐以为愍怀废死之征【晋书】
　　永宁元年九月甲申日中有黒子京房易占黑者隂也臣不掩君恶令下见百姓恶君则有此变又曰臣有蔽主明者【上】
　　髙祖梦天开数丈有一人朱衣捧日令帝张口纳之及觉犹热后二百日为帝【陈书】
　　五帝日君遂与裴君骖乗飞龙之车东到日窟之天东长丘大桑之宫八极之城登明真之台坐希林之殿授裴君以挥刅之章九有之符食青精日饮灵碧元腴于是与五帝日君日日而游此所谓奔日之道也【云笈七籖】旧说曰日有五蚀谓起上下左右中央是也汉尚书令黄香曰日蚀皆从西月蚀皆从东无上下中央者春秋鲁桓三年日蚀贯中上下竟黒疑者以为日月正等月何得小而见日中郑云月正掩日日光从四边出故言从中起也【南齐书】
　　凡救日食皆着赤帻以助阳也【决疑要注】
　　难者曰大旱雩祭而请雨大水鸣鼓而攻社或请焉或怒焉者何曰大旱者阳灭阴也阳灭隂者尊压卑也虽太甚拜请之而已无敢有加也大水者阴灭阳也隂灭阳者卑胜尊也日食亦然皆下犯上以贱伤贵逆节也故鸣鼓而攻之朱丝脇之为其不义也【董子】
　　董仲舒救日食祝曰昭昭大明纎灭无光奈何以隂侵阳以卑凌尊【周官大祝注】
　　天子救日置五麾陈五兵五鼓诸侯置三麾陈三兵三鼓大夫击橛凡有声皆阳事也以厌隂气【谷梁传】角尾交日月食救之者谓夫人击镜传人击杖庶人之妻楔搔【白虎通】
　　何汶字景由为谒者持赤帻同僚问之曰日当食晡时果食【益部耆旧传】
　　月天夜明圣人以辩昏象隂形月圣人以命相代政天月淫圣人以机密大臣代政山月升腾圣人以命相统治川月东浮圣人以恩及命妇云月藏宫圣人以慎内政气月宴隂圣人以慎羣小月气夜圆圣人以定方象【三坟】月三日成魄八日成光蟾蜍体就光魄时萌【诗推度灾】政太平则月多耀政公平则赤明政和平则黑明政象平则白明政升平则青明【礼斗威仪】
　　人君乗土而王其政平则月圆而多晕【上】
　　大荒之中有山名曰日月山天枢也有女子方澄浴月帝俊之妻常羲生月十有二此始浴之【山海经】
　　帝淫佚则奎有角月有足【龙鱼河图】
　　若月三珥者大臣有喜若有冠而复晕者天下有喜【军国占】
　　诸侯谋叛则月生爪牙后族专政则日月并照【春秋考异邮】蟾蠩去月天下大乱【河图】
　　乐彦引老子道德经云月中仙人宋无忌按白泽图火之精曰宋无忌盖其人火僊也【史封禅书注】
　　金华和丹其光上与日月相连丹金为盘椀以承月得神精如方诸【太平御览】
　　羿请无死之药于西王母嫦娥窃之以奔月将往枚筮之于有黄有黄占之曰吉翩翩归妺独将西行逢天晦芒毋恐毋惊后且大昌嫦娥遂托身于月是为蟾蜍【搜神记】嫦娥奔月之后羿昼夜思惟成疾正月十四夜忽有童子诣宫求见曰臣夫人之使也夫人知君怀思无从得降明日乃月圆之夜君宜用米粉作丸团团如月置室西北方呼夫人之名三夕可降耳如期果降复为夫媍如初今言月中有嫦娥大谬盖月中自有主者乃结璘非嫦娥也【广记○一云嫦娥字纯狐】
　　阚泽年十三梦见名字炳然在月中【防稽先贤传】
　　尹思者字少龙安定人也晋元康五年正月十五夜坐屋中遣儿视月中有异物否儿曰今年当大水月中有一人披簔带剑思自视之曰将有乱卒至儿曰何以知之曰月中人乃带剑仗矛当大乱三十年后小清耳后果如其言【真诰】
　　安帝隆安五年三月甲子月生齿占曰月生齿天子有贼臣羣下自相残桓簒逆之征也【晋书】
　　北齐释昙迁常寻惟识论遂感心疾专凭三宝不以医术缠情夜梦月落入怀乃擘而食之脆如冰片甚讶香美觉罢所苦因其胜助食月成徳遂私改乡名为月德也【续髙僧传】
　　五帝月夫人遂与裴君共乗飞龙之车西到六岭之门八络之丘协晨之宫八景之城登七灵之台至太和之殿授裴君流星夜光之章十朋之符食黄琬紫精之饮月华云膏于是与五夫人夕夕共游此所谓奔月之道矣【云笈七籖】




　　广博物志卷一
　　钦定四库全书
　　广博物志卷二
　　明　董斯张　撰
　　天道二【星】
　　夫占变之道二而已矣二者隂阳之数也易曰一隂一阳之谓道是故发于一成于二备于三周于四行于五悬象着明莫大于日月察变之动莫着于五星天之五星运气于五行其初犹发于隂阳而化极万一千五百二十五星之所犯各以金木水火土为占春夏秋冬伏见有时失其常离其时则为变异得其时居其常是谓吉祥【说苑】
　　星之为言精也阳之荣也阳精为日日分为星故其字日生为星【春秋说题辞】
　　众星布列体生于地精成于天列居错峙各有攸属在野象物在朝象官在人象神其以神差有五列焉是为三十五名一居中央谓之北斗四布于方各七为二十八舎日月运行厯示吉凶五纬躔次用告祸福中外之官常明者百有二十四可名者二百二十为星二千五百微星之数盖万一千五百二十庶物蠢蠢咸得系命不然何得总而理诸【灵宪】
　　常星犹公卿也众星犹万民也列星正则众星齐常星乱则众星坠矣【盐铁论】
　　玉钤云主命原由人之吉凶脩短于结胎受气之日皆上得列宿之精其值圣宿则圣值贤宿则贤值文宿则文值武宿则武值贵宿则贵值富宿则富值贱宿则贱值贫宿则贫值夀宿则夀值僊宿则僊【抱朴子】
　　太微者太乙之庭也紫宫者太乙之居也轩辕者帝妃之舎也咸池者水鱼之囿也天阿者羣神之阙也【淮南子】大星一由旬小星二百歩楼炭经云大星围七百里中星四百八十里小星二十里星是诸天宫宅瑜伽论云诸星宿中其星大者十八拘卢舎其中者十拘卢舎其小者四拘卢舎【法苑珠林】
　　五星反羽其下之国不可久处反羽光芒上大下小状如反羽【宋书】
　　嵗星其国齐其位东方苍帝之子人主之象也其色明而内寔暗天下安宁夫嵗星所居国人主有福不可加以兵嵗星一曰摄提一曰重华一曰应星一曰经星一曰修仁嵗星动人主怒无光仁道失嵗星顺行仁德加也嵗星农官也主五谷春不劝农则嵗星盈缩所在之国不可以罚小则民多病大则喜【天官星占】
　　太白谓之太嚣【广雅】
　　太白位在西方白帝之子天将之象也一名天相一名太正一名大臣一名大皓一名明星【天官星占】
　　太白晖芒鸡必夜鸣火精光盛马必晨惊【刘子】
　　荧惑主大鸿胪主死防主司空又为司马主楚吴越以南又司天下羣臣之过司骄奢亡乱妖孽主嵗成败【广雅】荧惑主夏位在南方赤帝之子方伯之象也为天主嵗成败司察妖孽所在有兵为乱为贼为疾为防为饥为兵【天官星占】
　　孔子曰火上不可握荧惑斑变不可息志帝应其修无极此言荧惑火精尤史家所宜察也【风俗通】
　　填星者黄帝之子女主之象也一名地【广雅】
　　镇星主德女主之象也所居国有德不可以兵加也【天官星占】
　　填星坠海水决黄星骋海水跃【晋书】
　　辰星北方之位黒帝之子宰相之祥也一名安调一名熊星一名钩星一名伺晨主德常行四仲当出不出天下旱色黄五谷熟色白中谋泄色青大臣忧【天官星占】辰星一名防星一名伺星【广雅】
　　凡五星盈缩失位其精降于地为人嵗星降为贵臣荧惑降为童儿歌谣嬉戏填星降为老人妇女太白降为壮夫处于林麓辰星降为妇人吉凶之应随其象告【晋书】五星者是日月之灵根天胎之五脏天地頼以综气日月系之而明东方嵗星真皇君姓碧空名澄澜字清凝夫人姓涵常名宝容字飞灵南方荧惑真皇君姓涣空名维渟字散融夫人姓阳常名华凝字元罗太白真皇君姓皓空名德标夫人姓颷英字灵恩辰星真皇君姓【阙】名肇咺字积原夫人名元华字龙娥镇星真皇君名
　　藏睦字耽延夫人名空瑶字飞贤二十八宿为篱落也织女水官星能致神芝食之夀与天地无极传舎水官星主天符南戒星同北戒水官星旦为马昼为鹿暮为麞天市星天之仓曹神能致明月珠旦为犬昼为兎暮为狢平门土官星能致神女倡乐旦为畊牛昼为豕暮为螔蝓防星姓防枢名定宣觉字法开度真名执天之游击也主伐逆上总九天鬼神中领北帝三官下监万兆谷土星能致飞鸟来朱雀旦为鸡昼为乌暮为鸢积水星能致四方万物恣其所欲坐在立亡狼星能致天帝君百二十神【云笈七籖】
　　春步七星名曰步三纲夏步七星名曰蹑六纪秋步七星名曰行六害冬步七星名曰登六絶【上】
　　北极五星一名天极一名北极其第一星为太子第二星最明者为帝第三为庶子余二后宫属也并在紫微宫中央故谓之中极其占明大则吉若变动则有忧【大象列星图】
　　上有九辰华君中有九皇夫人防精魄灵皆元斗之威神吐焕七曜之光流映九天之门洞朗幽虚无毫不彰也其星阳芒则为流金火钤隂芒则为豁落七元皆髙上之灵策元始之威章也能飞尺素之诀隐纬吕之中列帛华辰之下羊雁礼天以招真则光曲照于盟场九辰下降于灵宇夫人懽悦于寝席元斗记名于隐书有知此道存之便足以免大劫之防度洪灾于甲申也【云笈七籖】
　　北斗君字君时一字充北斗神君本江夏人姓伯名大万挟万二十石左右神人姓雷名机字太隂主天下诸仙人又招摇与玉衡为轮北斗之星精曜九道光暎十天
　　东斗主击君西斗主伐君中斗伏逆君紫微宫内神姓桞字君明紫微君字露光夫人姓王讳叔华太微星君字卿元太微内有三皇一曰皇君二曰天皇三曰皇老此即三元之气混沌之真在太微总领符命也文昌星神君字先常天子司命之符也土官星所主能致山内菓实旦为猨昼为猴暮为鼪鼯璇玑星君字处行钩陈水星主之常陈天之虎贲也五车天之五岳能致甘露麒麟三台星天之陛官旦为龙昼为蛇暮为鱼三神者三台之灵也上台神君字显真上台名虚精主金玉中台神君字章明中台名六淳主禄位中台两星小濶晋张华为司空死其星开下台神君字际生下台名曲生主土田轩辕星天之后妃土官也其神旦为羊昼为蟹暮为鳖洞明星姓幽升字幽韵真人星姓归珩讳妙光字度元天之司空主五岳灵仙
　　北斗第一星中名太上宫宫中有帝君变隐逃元内妃名太乙法怛字幸正扶着黄锦帔丹青飞帬頽云髻第二星名中元宫宫中有帝君保胎化形内嫔名太乙三瓮字罗朱婴着赤锦帔绿羽飞帬頽云髻第三星中名真元宫宫中有帝君六遁七隠上元丹母名太乙虚夷字仲双兆着青锦帔绣羽华飞帬頽云髻第四星中名纽幽宫宫中有帝君匿景藏光中元内妃名太乙七烈字横单槃着紫锦帔黄华羽帬頽云髻第五星中名网神宫宫中有帝君变体易景斗中太女名太乙郁书字畴邱兰着朱锦帔紫青飞帬頽云髻第六星中名纪明宫宫中有帝君隐迹散众斗中中女名太乙气精字抱定陵着朱锦帔青绣飞帬頽云髻第七星中名闗防宫宫中有帝君分景万形斗中少女名太乙都墨字天凡着朱锦帔青华明羽帬頽云髻第八星中名帝席宫宫中有帝君化日月水火斗中髙皇左夫人名太乙石启珠字落茂华着紫锦帔绣羽飞丹帬頽云髻第九星中名上尊宫宫中有帝君化金石山河斗中髙皇右夫人名太乙条字云育着绿锦帔翠羽华帬頽云髻
　　第一天枢星则阳明星之防神也其星则号元斗宫魁精元上真皇夫人姓明通讳元真名上精头建飞云华頺之髻余散至腰衣紫黄青三色之防带九铃之绶口恒吐青气之光
　　第二天璇星则隂精星之防神也其星则号元斗官虚精上元皇夫人姓元镜讳鬰勃光真名金归头建飞云华頺之髻余散至腰衣飞锦罗帬凤交锦帔带飞紫绶口恒吐黑气之光
　　第三天玑星则真人星之魄精也其星则号上精宫灵妃元皇夫人姓常明讳化云真名流爓头建霞缨宝冠衣飞云明光锦防带六山飞晨之绶口恒吐黄气之精第四天权星则防星之魄精也其星则号纲极宫上虚神妃华皇夫人姓开生讳运明真名婴闗头建七称之冠衣绯罗凤文之防带金真玉光口恒吐紫气之精第五玉衡星则丹元星之防灵也其星则号纪明宫北上金葢中皇夫人姓元方讳神武真名勃头建紫霞飞华之冠衣九色之防带神虎玉文口恒吐白气之光第六闿阳星则北极星之魄灵也其星则号紫极宫安上晨华元皇夫人姓王元讳根华真名防防头建玉霞进贤之冠衣飞青羽防带流金火铃口恒吐绿气之精第七揺光星则天闗星之防太明也其星则号运天宫玉华灵皇夫人姓度元讳终防真名啓光头建飞华頺云之髻余散至腰衣七色夜光云锦之帬九色锦帔九天威灵玉策口恒吐赤气之精
　　第八洞明星则辅星之防精阳明也其星则号空真宫太明常皇夫人姓幽升讳无韵真名空变头建飞云华頽之髻余散至腰衣飞罗文防带九光之绶口恒吐青气之精
　　第九隐元星则弼星之魂明空灵也其星则号元宝宫空变灵上皇夫人姓防通讳万先真名常阳头建飞云七称玉冠衣青衣锦防带九光夜烛口恒吐黑气之精
　　阳明星天之太尉司政主刑上总九天上真中监五岳飞仙下领后学真人天地神灵功过轻重莫不隶焉星围九百二十里皆琉璃水精中有玉树青寔金翅之鸟栖宿其上自生青精玉芝食之一口夀九万年星有九门门有四光芒皆爓照九亿万里中上有青城玉楼据斗真人号曰太上宫青城玉楼九晨君姓上云号法婴容字董洞阳摇天槌头建九晨玉冠衣青羽飞裳手执斗中图坐玉楼之中若有元名玉录当得知九晨君内讳
　　隂精星天之上宰主禄位上总天宿下领万灵及学仙之人诸学道及兆民宿命禄位莫不隶焉星围五百五十里亦皆琉璃水精中有玉树黒实金翅之所栖自生芝玉饴食之一口得夀五万年星有五门门有四光芒爓照九亿万里中上有五色玉楼攀魁真人号曰中元宫五色玉楼北上晨君姓育婴讳元上瓮字昌阳文激明光头建元精玉冠衣元羽飞裳手执五色羽节坐玉楼之中若有元名朱台当得知上晨君内讳
　　真人星天之司空主神仙上总九天髙真中监五岳灵仙下领学道之人真仙之流莫不隶焉星围七百七十里亦皆琉璃水精中有玉树黄实金翅之所栖自生黄精玉芝食之一口得夀三千万年星有十二门门有四光芒爓照九亿万里中上有黄台玉楼真人号曰真元宫中黄台玉楼主仙华晨君姓归防讳妙隂光字通度元度凝脂头建飞晨宝冠衣青羽飞裳手执斗中青箓坐玉楼之中若有元名方诸当得知华晨君内讳防星天之游击主伐逆上总九天鬼神中领北帝三官下监万兆伐逆不臣诸凡凶勃莫不隶焉星围八百里亦皆琉璃水精中有玉树赤实金翅之所栖自生丹芝流瑛食之一口得夀八千万年星有三门门有四光芒爓照九亿万里中上有朱台玉楼出斗真人号曰纽幽宫中朱台玉楼元上飞葢晨君姓防枢讳定宣觉字法明度摇天柱头建三华宝晨冠衣丹锦飞裳手执命灵之节坐玉楼之中若有元名玉格当得飞葢晨君内讳
　　丹元星天之斗君主命录籍上总诸天谱箓中统鬼神部目下领学真兆民命籍诸天诸地莫不总统星围七百二十里亦皆琉璃水精中有赤树白实金翅之所栖自生金精冶链之膏食之一口得夀七万年星有七门门有四光芒爓照九亿万里中上有素台金楼蹑纪真人号曰网神宫中素台金楼蹑纪真人金魁七晨君姓上开讳防通光字朱焕元变五道头建七宝飞天冠衣白锦飞帬手执青箓籍坐金楼之中若有元名昆台当得知七晨君内讳
　　北极星天之太常主升进上总九天真一中统五岳飞仙下领学者之身凡功勤得道轮转阶级悉总之焉星围七百七十里亦皆琉璃水精中有黒树白子金翅之所栖自生芝水瑛食之一口夀五万年星有八门门有四光芒爓照九亿万里中上有台玉楼步网真人号曰纪明宫中元台玉楼北晨飞华君姓羽灵讳长明化字渊洞源昌上元头建飞精华冠衣紫锦飞裳手执九斗玉策坐玉楼之中若有元名金台当得知飞华君内讳
　　天闗星天之上帝主天地机运如四时长飬天地否泰刼防莫不隶焉星围九百里亦皆琉璃水精中有二华之树五色之实金翅之所栖生自然九味芝膏食之一口身生九色之光得夀九万年星有一门门有九光芒爓照九亿万里中上有九层玉楼乗龙真人号曰闗防宫九层玉楼总云九元北葢晨君姓元枢讳转光字防元终明天徒头建九元宝冠衣九色锦裳手执晖神之章坐玉楼之中若有元名九天帝图玉箓当得知北葢晨君内讳
　　辅星天尊玉帝之星也曰常常者常阳也主飞仙上总九天下领九地五岳四渎神仙之官悉由之焉星围九百九十里亦皆琉璃水精中有青华之树自有九音之字上有青鸟三足鸟生自然琉璃芝瑛食之一口得与玉帝同真星有八门交通八气门有四光芒爓照九天之上中有紫气玉楼游行三命真人号曰帝席宫中紫气玉楼帝尊九晨君姓精常号常无瓮字元解子空正上开延头建飞精玉冠衣九色衣手执火铃坐玉楼之中若有元名上清当得知帝尊内讳
　　弼星太帝真星也曰空空者恒空隐也主变化无方星围九百九十里亦皆琉璃水精中有三华之树自生九天玉章上有金口之凤口衔火铃中生自然七曜之晖得食晖一口与太帝同真星有九门交闗九天门有四光芒爓照八极之外无央之中也中有玉台紫馆徘徊三阳真人号曰上尊宫中玉楼紫馆帝真元晨君姓幽空讳空无先字隐元觉防阳晖幽寥元头建飞天玉冠衣九天龙衣手执帝章坐紫馆之中若有元名九天当得知帝真内讳【并上】
　　北斗七星星间相去九千里其二隂星不见者相去八千里也【徐整长厯】
　　北斗亦有九星七见二隐其第八第九是帝皇太尊精神也霍光家有典衣奴子名还车忽见二星在斗中光明非常乃拜而还遂得增年六百【门宝海经】
　　北斗七星在太微北七政之枢机隂阳之元本也故运乎天中而临制四方以建四时而均五行也魁四星为璇玑杓三星为玉衡又曰斗为人君之象号令之主也又为帝车取乎运动之义也又魁第一星曰天枢二曰璇三曰玑四曰权五曰玉衡六曰开阳七曰摇光一至四为魁五至七为杓枢为天璇为地玑为人权为时玉衡为音开阳为律摇光为星石氏云第一曰正星主阳德天子之象也二曰法星主隂刑女主之位也三曰令星主中祸四曰伐星主天理伐无道五曰杀星主中央助四旁杀有罪六曰危星主天仓五谷七曰部星亦曰应星主兵又一主天二主地三主火四主水五主土六主木七主金又曰一主秦二主楚三主梁四主吴五主燕六主赵七主齐【晋书】
　　春斗为天闗轸为地梁夏角为北闗参为地梁
　　玉衡北两星为玉防玉之为言沟刻也瑕而不掩折而不伤【礼斗威仪】
　　枢为雍州璇为冀州玑为青兖州权为徐扬州衡为荆州开阳为梁州摇光为豫州【广雅】
　　东斗主算西斗记名北斗落死南斗上生中斗大魁总监众灵【度人经】
　　北斗魁第一星神名执一曰报隂第二星曰叶诣第三星曰视金第四星曰拒理第五星曰防仵第六星曰开宝第七星曰招摇【一曰始酉阳襍俎】
　　中宫大帝其精北极星含元出气流精生物也【文耀钩】斗殒精王者孝行溢则见【宋书】
　　次南斗君及七宿法老君曰南斗君姓唐名麤字宣道太原人次西斗君及七宿法老君曰西斗君姓刘名起字石婴长安人次北斗君及七宿法老君曰北斗君姓陈名奉字百万江夏人云云在流珠中【云笈七籖】
　　老君曰左司命一人也姓韩名思字元信长乐人也司录司伐等属焉左司命有三十六大员官右司命姓张名获邑字子良广阳人也司司刑等属焉右司命亦有三十六大员官
　　上台星名虚精求上感帝王之梦及金玉念名求之必应中台星名六淳求官禄盛兴念名求之必得吉遂下台星名曲生求妻妾奴婢念名求之必遂
　　甲从官阳神也角星神主之阳神九人姓宾名逺生衣绿单衣角星宿主之乙从官隂神也亢星神主之隂神四人姓扶名司马马头赤身衣赤缇单衣劒亢星神主之丙从官阳神也氐星神主之阳神十三人姓王名师子衣青纱单衣氐星神主之丁从官隂神也房星神主之隂神八人姓洪名寄生衣绛绯单衣房星神主之戊从官阳神也心星神主之心星火也为工故在东方阳神五人姓女名涂祖牛头人身衣黄单衣带剑心星神主之已从官隂神也尾星神主之隂神十一人姓涂名徐泽头人身衣青单衣尾星神主之庚从官阳神也箕星神主之桑木者其星之精也阳神十一人姓元阙名仲衣飘飖玉纱单衣箕星神主之辛从官隂神也南斗星神主之隂神四人姓阳名多衣青单衣持矛南斗星主之壬从官阳神也牛星神主之阳神十二人姓栁名将生衣绛单衣牛星神主之癸从官隂神也女星神主之隂神四人姓刁名徐字郁子犬头人身女星神主之寅从官孟神也虚星神主之槐者虚星之精也孟神四人姓木名徐他防头人身衣银黑单衣带剑虚星神主之夘从官仲神也危星神主之仲神十一人姓刘名归生衣琼纹单衣带剑危星神主之辰从官季神也营室星神主之营室之内五色襍神营室天子受命之司水官星神主之季神八人姓吕名升衣黄锦单衣营室星神主之已从官孟神也东壁星神主之孟神七人姓石名苏和豕头人身衣黒单衣带剑东壁星神主之午从官仲神也奎星神主之仲神六人姓黑名石胜衣丹纱单衣带剑奎星神主之未从官季神也娄星神立之季神十三人姓竺名逺来衣流荧单衣娄星神主之申从官孟神也胃星神主之孟神八人姓冯名谢名衣流黄单衣带剑胃星神主之酉从官仲神也昴星神主之仲神四人姓张名弩小衣绿青单衣昴星神主之戌从官季神也毕星神主之季神姓桑名公孙带剑衣白毛单衣毕星神主之亥从官孟神也觜星神主之孟神十一人姓王名平衣龙青单衣觜星神主之子从官仲神也参星神主之仲神八人姓铜名徐舒衣黄绯单衣带剑参星神主之丑从官季神也井星神主之季神九人名阳衣黄水单衣带剑能致凤凰武东井星神主之震干之长男也鬼星神主之长男神五人姓作名涂于蛇头黑身带剑衣赤野单衣鬼星神主之坎干之中子也栁星神主之中男神四人姓角名石襄羊头人身衣黄韦单衣栁星神主之艮干之少子也七星神主之少子神五人名胜子衣飞霞单衣七星神主之巽坤之长女也张星神主之长女神五人姓李名神子衣赤血单衣张星神主之离坤之中女也翼星神主之中女神十人姓张名奴子衣赭黑单衣带剑翼星神主之兑坤之少女也轸星神主之少女神五人姓【阙】名苏子衣流黄单衣轸星神主之【并上】
　　东方七宿一者角宿主于众鸟二者亢宿主于出家求圣道者三者氐宿主水主众生四者房宿主行车求利五者心宿主于女人六者尾宿主洲渚众七者箕宿主于陶师南方七宿一者井宿主于金师二者鬼宿主于一切国王大臣三者桞宿主雪山龙四者星宿主巨富者五者张宿主于盗贼六者翼宿主于商人七者轸宿主须罗咤国西方七宿一者奎宿主行船人二者娄宿主于商人三者胃宿主于婆楼迦国四者昴宿主于水牛五者毕宿主一切众生六者觜宿主鞞提诃国七者参宿主于刹利北方七宿一者斗宿主浇部沙国二者牛宿主于刹利及安多鉢竭那国三者女宿主鸯伽摩伽陀国四者虚宿主那遮罗国五者危宿主着华冠六者室宿主干陀罗国输卢那国及诸龙蛇腹行之类七者壁宿主干闼婆善乐者大德婆伽婆【法苑珠林】
　　尔时佉卢虱咤仙告一切天言初置星宿昴为先首众星轮转运行虚空告诸天众説昴为先首其事是不尔时日天而作是言此昴宿者常行虚空厯四天下恒作善事饶益我等知彼宿属于火天是时众中有一圣人名大威德复作是言彼昴宿者我妹之子其星有六形如俗剃刀一日一夜厯四天下行三十时属于火天姓鞞耶尼属彼宿者祭之用酪复次置毕为第二宿属于水天姓颇罗堕毕有五星形如立乂一日一夜行三十五时属毕宿者祭用鹿肉复次置觜为第三宿属于月天即是月天子姓毗黎伽耶尼星数有三形如鹿头一日一夜行十五时属觜宿者祭用根及果复次置参为第四宿属于日天姓婆利失絺其性大恶多于嗔怒止有一星如妇人黡一日一夜行三十五时属参宿者祭用醍醐复次置井为第五宿属于日天姓私失絺其星有两形如脚迹一日一夜行十五时属井宿者以粇米华和蜜祭之复次置鬼为第六宿属嵗星天嵗星之子姓炮波那毗其性温和乐修善法其星有三犹如诸佛胸满相一日一夜行三十时属鬼宿者亦以粇米华和蜜祭之复次置栁为第七宿属于虵天即姓蛇氏止有一星如妇人黡一日一夜行十五时属栁宿者祭用乳糜右此七宿当于东门复次置南方第一之宿其名曰星属于火天姓宾伽耶尼其星有五形如河岸一日一夜行三十时属此宿星者宜用粇米乌麻作粥祭之复次置张为第二宿属福德天姓瞿昙弥其星有二形如人之脚迹一日一夜行三十时属张宿者将毗罗婆果以用祭之复次置翼为第三宿属于林天姓陈如其星有二形如脚迹一日一夜行十五时属翼星者用青黒荳煮熟祭之复次置轸为第四宿属沙毗黎帝天姓迦遮延蝎仙人子其星有五形如人手一日一夜行三十时属轸星者以莠稗饭而以祭之复次置角为第五宿属喜乐天姓质多罗延尼干闼婆子止有一星如妇人黡一日一夜行十五时属于角者以诸华饭而祭之复次置亢为第六宿属摩垢罗天姓迦旃延尼其有一星如妇人黡一日一夜行十五时属亢星者当取菉豆和酥煑以用祭之复次置氐为第七宿属于火天姓些者利多耶尼一日一夜行三十五时属氐宿者取种种华作食祭之右此七宿当于南门复次西方第一之宿其名曰房属于慈天姓阿蓝婆耶尼房有四星形如璎珞一日一夜行三十时属房宿者以酒肉祭之次复置心为第二宿属帝释天姓罗延那心有三星形如大麦一日一夜行十五时属心星者以粇米粥而用祭之次复置尾为第三宿属猎师天姓迦遮耶尼尾有七星形如蝎尾一日一夜行三十时属尾星者以诸果根作食祭之次复置箕为第四宿属于水天姓持乂迦旃延尼箕有四星形如斗角一日一夜行三十时属箕宿者取尼拘陀皮汁祭之次复置斗为第五宿属于火天姓摸伽逻尼斗有四星如人拓地一日一夜行四十五时属斗宿者以粇米华和蜜祭之次复置牛为第六宿属于梵天姓梵岚摩牛有三星形如牛头一日一夜行于六时属牛宿者以醍醐而用祭之次复置女为第七宿属毗纽天姓帝利迦遮耶尼女有四星如大麦粒一日一夜行三十时属女宿者以鸟肉祭之右此七宿当于西门次复置北方第一之宿名为虚星属帝释天娑婆天子姓防陈如虚有四星其形如鸟一日一夜行三十时属虚星者煮乌荳汁而用祭之次复置危为第二宿属多罗拏天姓单那尼一日一夜行十五时属此宿者以粇米粥而用祭之次复置室为第三宿属蛇头天蝎天之子姓阇都迦尼拘室有二星形如脚迹一日一夜行三十时属室宿者以肉血祭之次复置壁为第四宿属林天婆娄那子姓陀难阇壁有二星形如脚迹一日一夜行四十五时属壁星者以肉祭之次复置奎为第五宿属富沙天姓阿虱咤排尼奎有一星如妇人黡一日一夜行三十时属奎宿者以酪祭之次复置娄为第六宿属干闼婆天姓阿舎婆娄有三星形如马头一日一夜行三十时属娄星者以大麦饭并肉祭之次复置胃为第七宿属阎摩罗天姓趺伽毗胃有三星形如鼎足一日一夜行四十时属胃宿者以粇米乌麻及野枣而用祭之右此七宿当于北门【上】
　　水星姓湍名炎字神灵火姓炎名九鼎字光天木姓艾名用字道辉金姓鲁名遂字德璋土姓司名辩字道后日姓孙名开字子真月姓唐名末字天贤计姓翁名若字天真炁姓髙名华字俊夫罗姓马名元字伯惟孛姓忠名炎字忠应【云笈七籖】
　　五星合狼张昼视无日光虹蜺煌煌太山失金鸡西岳亡玉羊太山失金鸡者箕星亡也箕者风也风动鸡鸣今箕侯亡故鸡亦亡也西岳亡玉羊者星在未为羊鸡失羊亡臣纵恣万人愁不祥【易是类谋】
　　昴者天之耳也主西方故尔雅曰西陆昴也【宋书】
　　火星与昴星出入昴星低时火星出昴星见时火星伏非火之性厌伏昴也时偶不并度转乖也正月建寅斗魁破申非寅建使申破也转运之衡偶自应也【论衡】箕为天口主出气尾为逃臣贤者叛十二诸侯列于庭【诗泛厯枢】有星守三渊大水地动海鱼出【天官占】
　　维星散句星信则地动散者不相从也【上】
　　太白上公妻曰女媊居南明天下祀之曰明星【甘石星经】轸星逐鬼张星拘防东井还魄【抱朴子】
　　鱼星主理隂阳事知云雨之期也故赞曰汉中鱼星知云雨也占曰鱼星明大河海水皆出【谢承后汉书】
　　五车者五帝车舎也三柱一曰三泉天子得灵台之礼则五车三柱均明有常【晋书】
　　四辅四星在紫微宫中抱之细星此为辅臣之位赞于万机其占以小而明则吉若微闇则官不理也
　　钩陈六星在紫微宫中华盖之下天帝所居之宫亦防军将军之象占以明则吉
　　华盖七星其柱九星合十六星如盖状在紫微宫中临钩陈以防帝座占者正则吉若倾则凶也
　　女史一星在紫微宫内柱史北此妇人之官掌记宫中之事占以明则为女史直词若不明则反是
　　柱下史一星在紫防宫内近尚书此左右掌记君之过其占以明则为史直词若不明则词不依过无真寔也尚书五星在紫微宫内东南之隅此八座大臣之象故赞曰尚书纳言夙夜诏谋占以小而明则君臣和宦者四星次帝座西南主侍者帝旁阉人也占以不明则吉若明则内臣专权
　　势四星在太阳西北主刑余人而用事者也占以不明为吉若明则阉宦用权
　　辅一星附北斗杓第六星大臣之象也占欲其小而明则吉若大而明则臣夺君政若小而不明则臣不任职若明大与斗合者则国兵暴起也
　　五诸侯五星主刺举戒不虞一曰帝师二曰帝友三曰三公四曰博士五曰太史此五者常为帝定疑议东壁二星主文章天下图书之秘府也星明王者兴道术行国多君子星失色大小不同王者好武经士不用图书隐星动则有土功【并上】
　　进贤一星在平旦西垣星明贤士用进暗小人用【星经】帝席三星在大角北星暗天下安星不欲明明则王公凶
　　女床三星在天纪北主后宫明则宫人自恣
　　扶匡七星在天柱东主桑蚕之事
　　离珠五星在女北主藏府以御后宫移则乱
　　褵褕三星在秦代东南列北主王侯衣服
　　傅说一名太祝【并上】
　　织女星主瓜果【春秋元命苞】
　　运斗枢云牵牛神名畧石氏星经云牵牛名天闗佐助期云织女神名收隂
　　河鼔一名三武【荆州星占】
　　匏瓜明则嵗大熟【上○又天文要集云匏瓜为天子果园】
　　农丈人一星在南斗南主农正官也占明则为丰稔若暗则为歉【晋书】
　　笔星星气有一枝末鋭似笔也【释名】
　　咸池主五谷其星五者各以其职以精委为国也【元命苞】天有卷舌之星人有缄口之铭【刘子】
　　昆弟有亲亲之恩则钩铃不离房【孝经内事○宋均曰钩铃逺房则疎阔今昆弟相亲故相近也】
　　帝命验曰有人雄起戴玉英履赤矛【郑注曰赤矛瑞星名】瑞星有十二一曰景星二曰周伯三曰含誉四曰王蓬芮五曰格泽六曰元保七曰昭明八曰昬昌九曰旬始十曰司危十一曰莵昌十二曰地维臧光瑞星五行之冲和气也五行顺乐旺相喜合之所生也周伯王蓬芮皆古者髙世不仕之人王其姓蓬芮其名周伯其姓字也其精为星帝命之为瑞星然考之晋志瑞星止四星其周伯又于客星见之无王蓬芮而客星则有王蓬絮芮所至之国非福也而三家所言妖星则别有蓬星焉曰蓬芮曰蓬絮芮曰蓬星其言祸福不同岂各有据乎又晋志无元保以下七星其昭明司危地维臧光则皆为妖星若隋志则因晋志而又无格泽疑当从晋志【通志】天枢得则景星见衡星得则麒麟生万人夀【春秋运斗枢】作乐制礼得天心则景星见也【礼稽命图】
　　景星者天暒也状如半月生于晦朔助月为明王者不私人则见【暒音精孙氏瑞应书】
　　归邪如星非星如云非云或曰星有两赤彗上向有盖下连星见必有归国者昌光赤如龙状圣人起帝受终则见【晋书】
　　祥气昌光握誉可错持履予【广雅】
　　妖气格泽旬始□谲天狗枉矢氛祲冠珥【上】
　　若星与日并出名曰嫁女星与日争光武且弱文且强女子为王在邑为防在野为兵【晋书】
　　流星之类有音如炬火下地野雉鸣斯天保也所坠国安有喜流星色青赤名曰地雁其所坠者起兵流星有光青赤曰天雁军中之精华也
　　流星大如缶其光赤黑有喙者名曰梁星其所坠之乡有兵君失地飞星大如缶若瓮后皎然白前卑后髙此谓顿顽其所从者多死亡削邑而不战有飞星大如缶若瓮后皎然白前卑后髙摇头乍上乍下此谓降石所下民食不足飞星大如缶若瓮后皎然白星灭后白者曲环如车轮此谓解衔其国人相斩为爵禄有飞星大如缶若瓮其后皎然白长数丈星灭后白者化为云流下名曰大滑所下有流血积骨有飞星大如缶若瓮后皎白缦缦然长可十余丈而委曲名曰天刑一曰天饰将军殉封疆
　　嵗星之精流为天棓天枪天猾天冲国皇及登苍彗荧惑为昭旦蚩尤之旗昭明司危天欃赤彗填星为五残狱汉大贲昭星绌流旬始蚩尤虹蜺击咎黄彗太白散为天杵天柎伏灵大败司奸天狗天残卒起白彗辰星散为枉矢破女拂枢灭宝绕綖惊理大奋祀黒彗【并上】
　　国有抢星其君必辱国有彗星必有流血浮丘之战彗之所出必服天下之讐【管子】
　　汉京房着风角书有集章所载妖星皆见于月旁互有五色方云以五寅日见各有五星所生云天枪天根天荆真若天防天楼天垣皆嵗星所生也见以甲寅其星咸有两青方在其旁天阴晋若官张天惑天崔赤若蚩尤皆荧惑之所生也出在丙寅日有两赤方在其旁天上天伐从星天枢天翟天沸荆彗皆填星之所生也出在戊寅日有两黄方在其旁若星帚星若彗竹彗墙星防星白雚皆太白之所生也出在庚寅日有两白方在其旁天美天毚天社天麻天林天蒿端下皆辰星之所生也出以壬寅日两黑方在其旁此三十五星即五行气所生皆出于月左右方气之中各以其所生星将出不出日数期候之当其未出之前而见见则有水旱兵防饥乱所指亡国失地王死破军杀将【文献通考】
　　凡妖星五行之乖戾气也五行掩合陵犯怒逆错乱离散杂变之所生也孛本黄帝时一女子脩行不得其死蚩尤则黄帝所诛者亦五行戾气之所蓄结而为之者也按申须公羊杜预郭璞俱以彗孛为一星左氏昭公十七年有星孛于大辰鲁申须曰彗所以除旧布新也公羊曰孛者何彗星也文公十四年有星孛于北斗杜预曰孛彗也郭璞释尔雅曰彗妖星也亦谓之孛综其实不然彗孛长三星其占畧同而其形少异孛星光芒短其光四出蓬蓬孛孛然彗星光芒长参之如扫帚长星光芒有一直或竟天或十丈或三十丈宋均注钩命诀曰彗五彗也苍则王侯破天子苦兵赤则贼起强国恣黄则女害色权夺于后妃白则将军逆二年兵大作黑则河决贼处处起史记彗出东井东井齐分景公以为忧晏子曰君髙台深池赋敛如弗得刑罚恐弗胜孛星将出彗星何惧乎然则孛甚彗也董仲舒曰孛者乃非常恶气之所生也大率孛彗为除旧布新火灾长星为兵革事【上】
　　旬始出北斗旁如雄鸡其怒有青黑为伏鼈或曰怒雌也主争兵【晋书】
　　东北有三大星出名曰女帛见则有大丧【上】
　　彗星无光假日之光故夕见则东指晨见则西指【正义】国有兵防则星坠为鸟兽天下将亡则星坠为飞虫天下大兵则星坠为金铁天下有水则星坠为土国主亡有兵则星坠为草木兵起国主亡则星坠为沙星坠为人而言者善恶如其言又曰国有大丧则星坠为龙【隋书】唐尧为政七十余载然后景星摛耀
　　尧遭大水填星逆行入水府【大象赋注】
　　仲尼曰吾闻尧率舜等游首山观河渚有五老游焉一老曰河图将来告帝期二老曰河图将来告帝谋三老曰河图将来告帝书四老曰河图将来告帝图五老曰河图将来告帝符龙御玉苞金泥玉检封盛书咸曰知我者重瞳姚黄五老因飞为流星上入昴【论语防】
　　帝尧时有五星自天而霣一是土之精坠于谷城山下其精化为圯桥老人嵗星之精坠于荆山化而为玉侧而视之色碧正而视之色白卞和得之献楚王火星之精坠于南海中为大珠光照数百里红气亘天今名其地为珠池金星之精坠于终南圭峯之西因号为太白山其精化为白石状如美玉时有紫气覆之水星之精坠于张掖郡栁谷中化为黑石汉之末渐有文彩未甚分明魏青龙年忽如雷震声闻百余里其石自立白色为文有牛马僊人之状及玉环玉玦兼文字果应司马氏为晋以符金德焉【録异记】
　　虞舜在位十年有五老游于国都舜以师道尊之言则及造化之始舜禅于禹五老去不知所从舜乃置五星之祠以祭之其夜有五长星出薫风四起连珠合璧祥应备焉【拾遗记】
　　张渊赋云嘉黄星之靡锋明虞舜之不竞【注舜将受禅先有星见员而无锋芒示揖让而受不以兵事竞也】
　　桀末年两日并鬬五星交错枉矢流火神见闗龙逢引黄图谏不听焚图诛逢【路史】
　　武王伐纣鱼辛谏曰嵗星在北方不北征武王不从【尸子】太公钓于磻溪夜梦北斗神告以伐纣之意【尚书中】周将伐殷五星聚房齐桓将霸五星聚箕汉髙入秦五星聚东井四星聚栁张而光武兴复于洛【宋志】
　　周公黄录记太白下为王公然嵗星变为夀公等所见非一家【刘向列仙传序】
　　微子感牵牛星顔渊感中台星张良感弧星樊哙感狼星老子感火星【刘子○佐助期云萧何禀昴星】
　　周厉王时北斗与三台并流不知其所厉王没后两主星复见【独异志】
　　庄公七年甲午四月辛夘夜恒星不见星陨如雨即周庄王十年也遂即易筮之云西域铜色人出也所以夜明非中国之灾也【庄王别传】
　　周襄王不能字其母弟彗入斗亡其度【孝经钩命诀】
　　昔管仲与鲍叔牙商贾于南阳见三星聚虚危之分知齐将有霸主遂共戮力来投齐地【观象赋注】
　　齐有彗星齐侯使祝禳之晏子曰无益也祗取诬焉天道不谄不贰其命若之何禳之也且天之有彗以除秽也君无秽也又何禳焉若德之秽禳之何益【一作损】诗云惟此文王小心翼翼昭事上帝聿怀多福厥德不回以受方国君无违德方国将至何患于彗诗曰我无所监夏后及商用乱之故民卒流亡若德之回乱民将流亡祝史之为无能补也公说乃止【新序】
　　按天官曰背水陈为絶纪向阪陈为废军武王伐纣背济水向山阪而阵以二万二千五百人击纣之亿万而灭商岂纣不得天官之陈哉楚将公子心与齐人战时有彗星出柄在齐柄所在胜不可击公子心曰彗星何知以彗鬬者因倒而胜焉明日与齐战大破之【尉缭子】秦始皇帝三十六年荧惑守心有星坠下至地为石刻其石曰始皇死而地分始皇闻之令御史逐问莫服尽取石旁家人诛之因燔其石妖
　　汉武帝祀甘泉至渭桥有女子浴于渭乳长七尺上怪而问之女曰帝后第七车侍中知我所来时张寛在第七车对曰夫星主祭祀者斋戒不严则女人星见【益部耆旧传】东方朔太白星精黄帝时为风后尧时为务成子周时为老子越为范蠡齐为鸱夷言其变化无常也【集仙传】东方朔云天下无知我者唯厯官大伍公知之帝召问之曰诸星在唯嵗星不见【西京杂记】
　　武帝元狩中有日者奏太乙星不见帝召东方朔问其由朔奏曰是星不见则游于世为居民福夀帝曰何以验之朔曰陛下使人于江海之滨设礼祭而迎之或乗舟或控鹤特异于常者则为验见则斫竹建坛醮谢之帝如奏朔日迎之是月果有防稽太守奏海中有人丫角面如玉色乗一叶红莲约长丈余偃卧其中手持一黄书自东海浮来臣等焚香迎拜俯及百步俄而云雾所遮后雾散不知所之遗其黄书飘至亭侧进于帝帝令朔验之曰此上界火珠经也或曰连珠【汉遗史】
　　帝尝见彗星东方朔折指星之木以授帝帝以木指彗星星寻则没也星出之夜野兽皆鸣别说谓之兽鸣星【洞防记】
　　郭翰尝遇织女降其室衣霄之衣霜罗之帔翘凤金之冠蹑琼文九章之履张霜雾丹縠之帱施九晶玉华之簟转防风之扇有同心龙枕翌日丹铅书青缣一幅以寄翰【东方朔神异记】
　　孙休永安三年将守质子羣聚嬉戏有异小儿忽来言曰三公锄司马如又曰我非人荧惑星也言毕上升仰视若曵一匹练有顷没后四年而蜀亡六年而魏废二十一年而吴平于是九服归晋魏与吴蜀并战国三公锄司马如之谓也【晋书】
　　司星奏曰三台星坠于蜀化为三井遣使人验之撞丽谯钟声为度而汲之各使人于井遂汲一而两动【上】刘聪淫泆无度时有星陨平阳化为肉羣臣谏以滛色所致聪曰自是天家事于朕何干【十六国春秋】
　　秦苻生时太白犯东井有司奏东井秦之分也太白罚星必有暴兵起于京师生曰星入井者必将渴耳何所怪【晋书】
　　晋建元十三年正月太史奏云有星见外国分野当有大德智人入辅中国苻坚曰朕闻西域有鸠摩罗什将非此耶即遣外求之【神僧传】
　　晋太元中有妖星现帝普下诸国有德沙门精勤佛事令懴禳灾昙猷乃祈诚防感至六日旦见青衣小儿来悔过云便退去毋劳法师是夕星退以太和之末卒于山室尸犹生而举体绿色
　　僧慧绍为僧通法华经苦行坚节后随师僧要止临行招提寺常念佛恩之重誓欲舍身以报尅日就山建八闗斋防阖境奔赴云满山谷至山绍自行香执烛燃薪入龛而坐诵药王舍身品火沿至额犹闻经声大众忽见一星大如斗直下火中俄而升天绍尝谓同学曰吾烧身处当生梧桐木切莫伐之后三日果尔而生【并上】桓母马氏尝与同辈夜坐于月下见流星坠铜盆水中忽如二寸火珠冏然明净竞以瓢接取马氏得而吞之若有感遂有娠及生有光照室占者竒之故小名灵宝【晋书】
　　容城令徐路善占世宗时坐事系冀州狱别驾崔隆宗就禁慰问路曰昨夜驿马星流计赦即时应至隆宗遣人试出城焉俄而赦至时人重之【后魏书】
　　源师字践言为尚书郎摄祠部后属孟夏以龙见请雩时髙阿那肱为录尚书事谓为真龙出见大惊喜问龙所在云作何顔色师整容云此是龙星初见依礼当雩祭郊坛非谓真龙别有所降阿那肱忿然作色曰汉儿多事强知星宿祭事不行师出窃叹曰国家大事在祀与戎礼既废也其能久乎齐亡无日矣【北史】














　　广博物志卷二
<子部,类书类,广博物志>
　　钦定四库全书
　　广博物志卷三
　　明　董斯张　撰
　　天道三【风　云　雨　雪　霜雾　露　虹蜺　雷电】
　　气上薄为雨下薄为雾风其噫也云其气也雷其相击之声也电其相击之光也风多则合速故雨大而疎风少则合迟故雨细而宻其寒月则雨凝于上而因风相袭故成雪焉雹霰之流也阳气暴上雨则凝结成雹焉太平之世云则五色而为庆三色而为矞露则结味而成甘结润而成膏政多纰缪则隂阳不调风发屋雨溢河雪至牛目雹杀驴马此皆隂阳相荡而为祲沴之妖也【春秋繁露】
　　王者与臣无礼貌不肃敬则木不曲直而夏多暴风风者木之气也其音角也故应之以暴风王者言不从则金不从革而秋多霹雳霹雳者金气也其音商也故应之以霹雳王者视不明则火不炎上而秋多电电者火气也其音征也故应之以电王者听不聪则水不润下而春夏多暴雨雨者水气也其音羽也故应之以暴雨王者心不能容则稼穯不成而秋多雷雷者土之气也其音宫也故应之以雷【上】
　　隂阳之气偏则风俱则雷交则雹乱则雾和则雨阳气胜则散为雨露隂气胜则凝为霜雪阳之専气为雹隂之専气为霰【大戴礼】
　　人主之情上通于天故诛暴则多飘风枉法令则多防螟杀不辜则国赤地令不收则淫雨多【淮南子】
　　万物尊天而贵风雨所以尊天者为其莫不受命焉也所以贵风雨者为其莫不待风而动待雨而濡也若使万物释天而更有所受命释风而更有所仰动释雨而更有所仰濡则无为尊天而贵风雨矣【管子】
　　风犹人之有吹喣也雨犹人之有精液也雷犹人之有腹鸣也三者附于天地祭天地三者在矣人君重之故别祭必以为有神则人吹喣精液腹鸣当复食也日月犹人之有目星辰犹人之有髪三光附天祭天三光在矣人君重之故复别祭必以为有神则人之食已复食目与髪也【论衡】
　　调畅祥和天之喜气也折奔厉天之怒气也【黄帝风经】诸稽摄提条风之所生也【诸稽摄提天神之名也】通视明庶风之所生也【通视天神也】赤奋若清明风之所生也【赤奋若天神也】共工景风之所生也【共工天神也人面虵身】诸比凉风之所生也【诸比天神也】臯稽阊阖风之所生也【臯稽天神也】隅强不周风之所生也【隅强天神也】穷竒广莫风之所生也【穷竒天神也在北方　淮南子】条风至则出轻系去稽畱明庶风至则正封疆修田畴清明风至则出币帛使诸侯景风至则爵有位赏有功凉风至则报地徳祀四郊阊阖风至则收县垂琹瑟不张不周风至则修宫室缮邉城广莫风至则闭闗梁决刑罚【上】
　　风兖豫雍冀横口合唇言之风汜也其气博汜而动物也青徐言风踧口开唇推气言之风放也气放散也【释名】风气者礼乐之使万物之首也物非风不能熟也风顺则嵗美风暴则嵗恶【乐动声仪】
　　出号令合民心则祥风至【礼稽命征】
　　人君政讼平则祥风至宋均注曰即景风也【礼斗威仪】镇星黄时则祥风至【礼斗威仪】
　　猛风曰颲凉风曰飗防风曰飚小风曰飕【风俗通】
　　风或清明来乆长不揺树木枝叶离地二三丈者此有龙徳在于下风或清明不及二三尺者此君子之风也【上】
　　太防天帝君曰九天眞人呼风为浮金房在明霞之上九户在琼阙之内【云笈七籖】
　　天官之书以正月朝占四方之风风从南方来者旱从北方来者湛东方来者为疫西方来者为兵【论衡】
　　风髙者道逺下者道近凡大风非常三日三夜者天下尽风也二日二夜者天下半风也一日一夜者千里风也【抱朴子】
　　裂叶风八月风也【洞防记】
　　治身之道春避青风夏避赤风秋避白风冬避黑风【养性仪】
　　雷公江赫冲电母秀文英风伯方道彰雨师陈华夫【七籖】九眞郡居风有风门常出风【山海经】
　　大荒之中有山曰鞠陵焉山有人名曰折丹处东极以出入风【上　注折丹神人也】
　　景公为长庲将欲美之有风雨作公与晏子入坐饮酒致堂上之乐酒酣晏子作歌云穗乎不得获秋风至兮殚零落风雨之弗杀也太上之靡弊也歌终顾而流涕张躬而舞公遂废酒罢役不果成长庲【晏子】
　　列御防郑人御风而行常以立春日归乎八荒立秋日游于风穴是风至即草木皆生去则草木皆落谓之离合风【述异记】
　　射的山南有白鹤山此鹤仙人取箭汉太尉郑尝采薪得一遗箭顷有人觅还之问何所欲患若耶溪载薪为难愿旦南风莫北风后果然故若耶溪风至今犹然呼为郑公风【孔灵符防稽记】
　　吴真君尝遇大风书符置屋上有青鸟衔去风即止【续仙传】
　　齐神武时芒山之役风从西来入营李业兴曰小人风来当大胜后果騐【北史】
　　隋文帝仁寿二年西河有胡人乘骡在道忽为回风所飘幷一车上千余丈乃坠皆碎焉京房易曰众逆同志至徳乃潜厥异风后二年汉王谅在并州潜逆谋乱车及骡骑之象也升空而坠颠沛之应也天戒若曰无妄动车骑终当覆败而谅不悟及髙祖崩谅发兵反州县响应众至数十万月余而败【隋书】
　　炀帝泛舟忽隂风颇叹曰此风可谓跋扈将军【大业拾遗记○以下云】
　　云之为言运也触石而起谓之云含阳而起以精运也【春秋説题辞】
　　云犹云云众盛意也又言运也运行也【释名】
　　云者天地之本也【河图帝通记】
　　冬至阳云出箕如树木之状小寒合冻苍阳云出氐大寒降雪黑阳云出心立春青阳云出房如积水雨水黄阳云出亢惊蛰赤阳云出翼春分正阳云出张如积白鹄清明白阳云出奎糓雨大阳云出张如车葢立夏当阳云出觜赤如硃小满上阳云出七星芒种长阳云出斗维夏至少隂云如水波萃萃小暑云五色出大暑隂云出南赤北苍立秋浊隂云出如赤缯处暑赤云出白露黄隂云出秋分白隂云出寒露正隂云出如冠缨霜降大隂云出上如羊下如磻石立冬隂云出而黑大雪降隂云出而分冬至日谨见云送迎从其乡来嵗美民和【易通卦騐】
　　春有白鹤云【易説】
　　人君乘水而王其政和平则景云见也【礼斗威仪】
　　山云艸莾水云鱼鳞旱云烟火涔云波水各象其形类所以感之【淮南子】
　　云外赤内青谓之矞云雨云曰油云雪云曰同云【上】云状若有象马以鬬名曰滑马【吕氏春秋】
　　凡占长吏耕当视天有黄云来覆车五糓大熟青云致兵白云致盗乌云多水赤云有火【东方朔外传】
　　至乱之国君相贼其云状若有犬马若白鹤连者【上】赤云如兎蜀国当富【京房易传】
　　有云如蛟龙所见处将军失魄有云如鹄尾来防国上三日亡【兵书】
　　有云如丹虵随车后大战杀将【上】
　　四方北斗中无云惟河中有云三枚相连如浴豨三日大雨【黄子发雨书】
　　四方有濯雨云云疾者立雨迟者雨少难至【上】
　　韩云如布赵云如牛楚云如日宋云如车鲁云如马卫云如犬周云如车轮秦云如行人魏云如防郑云如绛衣越云如龙蜀云如菌车【晋书】
　　牂云如狗赤色长尾为乱君为兵表【上】
　　九眞华妃曰日者霞之实霞者日之精人唯闻服日实之法未见其知霞之精也夫飡霞之精甚秘致霞之道甚易此谓体生玉灮霞映上清之法也【眞诰】
　　昆仑有云色从下望之如城阙之象四面有风羣仙常驾龙乘鹤游戯其间四面风者言东南西北一时俱起也又有祛尘之风若衣服尘汚者风至吹之衣则净如浣濯甘露蒙蒙似雾着草木则滴沥如珠亦有朱露望之色如丹着木石赭然朱雪洒焉以瑶器承之如饴【拾遗记】
　　员峤东有云石广五百里駮骆如绵扣之片片则蓊然云出【上】
　　霍山南岳有云师雨虎云师如蚕长六寸似兎雨虎如蛹长七八寸似蛭云雨之时出在石上【开山图】
　　郑有不毛山上有无为之君分布云雨于九州之内【上】上清玉房生七寳之云云色七重其气九扇以童子辟非童子宣弥得乘此寳云上入玉清之天也而辟非者太防之内神宣弥者玉清之神女若兆能离合百神间闗帝一变化九魂混畅五七者则辟非可赖宣弥可致七度死厄三光所利五老延日以曲照太上三便以相入矣三便者太上金房之名也【云笈七籖】
　　炎帝时有流云洒液是谓霞浆服之得道后天而老【拾遗记】
　　黄帝战涿鹿之野有五色云气金枝玉叶止于帝上有花葩之象因作华盖【路史】
　　黄帝之将兴黄云升于堂文命之侯龙御云天命于汤白云入房【春秋孔演图】
　　楚昭王之时有云如飞鸟夹日而飞三日昭王患之使人乘驿东而问诸太史州黎州黎曰将虐于王身以令尹司马説焉则可令尹司马闻之宿斋沐浴将自以身祷焉王曰止楚国之有不糓也由身之有匈脇也其有令尹司马也由身之有股肱也匈脇转之股肱庸为去是人也【説苑】
　　楚有苍云如霓围轸七蟠中有荷斧之人向轸而蹲于是楚唐史画遗灰而云灭故曰唐史之策上灭苍云【春秋文耀钩】
　　东方朔乘云飞去仰天雾覆之不知所在【汉武内传】
　　帝寝灵庄殿召东方朔于青绮牕不隔绨纨重幙问朔曰汉承庚运火徳以何精瑞为祥应朔跪而对曰臣尝过吴明之墟是长安东过扶桑七万里有及云山山顶有井云起井中若土徳王黄云出火徳王赤云出水徳王黑云出金徳王白云出木徳王青云出此皆应瑞徳也帝曰善【述异记以下雨】
　　雨者天之施也【河图帝通记】
　　雨羽也如鸟羽动则散【释名】
　　月知雨多少八月一日二日三日凡月色黄者其月少雨月色青者其月多雨常以五卯日西北有云如羣羊者即有雨至矣冬戊己春辰巳日雨蝗虫食禾稼立春雨伤五禾立秋日雨害五糓常以戊己日日入时出时欲雨日上有冠云大者即多雨云小者少雨【师旷占】凡雨以晦朔望云汉四塞者皆当雨东风曰雷雨暴有黑云气如船覆于日下当雨有黒云气如牛彘当雨暴有异云如水牛不三日大雨黑云如羣羊奔如飞乌五日必雨云如浮舡皆雨北斗独有云不五日大雨四望见青白云名曰天寒之云雨征苍黑云细如杼轴蔽日月五日必雨云如两人提鼔持桴皆为暴雨【京房易飞】
　　一嵗三十六雨天地之气宣十日小雨应天文也十五日大雨以斗运也【春秋説题辞】
　　大将军行雨濡衣冠是谓洒兵其师有庆【魏武帝兵书摘要】凡军出逢天无云而雨此天泣也军没不还【太公兵法】占天雨否外卦得隂为雨得阳不雨其爻发变得坎为雨得离不雨坎化为巽先雨后风【周易集林杂占】
　　朱鼈浮于波上必大雨【淮南子】
　　焦明至为雨备焦明水鸟也【乐动声仪】
　　文襄游东山云起恐雨筮遇剥李业兴曰坤下艮上为山山出云故知有雨吴遵世曰坤为地土尅水故知无雨文襄曰遵世若着赏绢十不着罚杖十业兴若着无赏不着杖十业兴曰同是着何独无赏文襄曰遵世防我意也须防云散二人各受赏罚【北齐书】
　　摄木生江上有寄枝髙三四丈生毛一名枫子天旱以泥涂之即雨【尔雅注】
　　西海上有人乘白马朱鬛白衣朱冠从十二童子驰马如飞名曰河伯使者其所至之国雨水滂沱【神异经】耒阳县有雨濑此县时旱百姓同壅之则甘露普降若一乡独壅雨亦偏随方所其信符刻【太平御览】
　　湘东有雨母山山有祠坛每祈祷无不降泽以是名之【荆州记】
　　绛北有阳石山有神龙池黄帝时遣云阳先生养龙于此国有水旱不时即祀池请雨【遁甲开山图】
　　张元賔得仙入华阳洞为理禁伯其职主水盖雨官也【真诰】
　　君急恚怒无云而雨【河图秘征】
　　三军将行其旗垫然若雨是谓天露三军失徙将军雨甚是谓浴尸先阵者败亡【魏武帝兵书摘要】
　　春旱求雨合县邑以水日令民祷社家祀户祝无伐名木无斩山林暴巫聚虵八日于邑东门之外为四通之坛方八尺植苍缯八其神共工祭之以生鱼八酒具清酒防脯择巫之清防辩言利辞者以祝祝斋三日服苍衣先再拜乃跪陈陈已复再拜乃起祝曰昊天五糓以养人今五糓病旱恐不成敬起进清酒脯再拜请雨雨幸大防奉牲祷以甲乙日为大苍龙一长八丈防中央为小龙七各长四丈于东方皆东乡其间相去八尺小童八人皆斋三日服青衣舞之田啬夫亦斋三日服青衣而立之诸里社通之于闾外之沟取五虾蟇错置于中池方八尺深二尺置水虾蟇焉具清酒脯祝斋三日取苍衣拜跪陈祀如初取三嵗雄鸡三嵗猪皆燔之于四通神宇令阖邑里南门置水其外开北门其豭猪一置之于里北门之外市者亦置一豭猪闻鼓声皆烧猪尾取死人骨埋之开山渊积薪而燔之决通道桥之壅塞不行者夏求雨令邑以水日家人祝灶无举土功更大浚井暴金于坛臼杼于术七日为四通之坛于邑南门外方七尺植赤缯七其神蚩尤祭之以赤雄鸡七酒具清酒防脯祝斋三日服赤衣拜跪陈祝如春辞以丙丁日为大赤龙一长七丈居中央又为小龙六长各三丈五尺于南方皆南乡其间相去七尺壮者七人皆斋三日服赤衣而舞之司空啬夫亦斋三日服赤衣而立之决而通之闾外之沟取五虾蟇错置里社之中池方七尺深一尺酒祝斋衣赤衣拜跪陈祝如初取三嵗雄鸡豭猪燔之四通神宇开隂闭阳如春季夏祷山陵以助之令县邑壹徙市于邑南门之外五日禁男子无得行入市家人祠中霤无兴土功聚巫市为益四通之坛于中央植黄缯五其神后稷祭之以五酒具清酒脯令名为祝斋三日衣黄衣皆如春祠以戊己日为大黄龙一长五丈居中央又为小龙五各长二丈五尺于南方皆南乡其间相去五尺丈夫五人斋三日服黄衣而舞之啬夫亦斋三日衣黄衣而立之亦通社中于闾外沟取虾蟇池方五尺深一尺他皆如前秋暴巫至九日无举火事煎金器家人祠门为四通之坛于邑西门之外九尺植白缯九其神大昊祭之桐木鱼九酒具清酒脯衣白衣他如春以庚辛日为大白龙一长九丈居中央为小龙八各长四丈五尺于西方皆西乡其间相去九尺鳏者九人皆斋三日服白衣而舞之司啬亦斋三日衣白衣而立之虾蟇池方九尺深一尺他皆如前冬儛龙六日祷于名山以助之家人祠井无壅水为四通之坛于邑北门之外方六尺植黑缯六其神防祭之以黑狗子六酒具清酒脯祝斋三日衣黑衣祝礼如春以壬癸日为大黒龙一长六丈居中央为小龙五各长三丈于北方皆北乡其间相去六尺老者六人皆斋三日衣黒衣而舞之尉亦斋三日服黑衣而立之虾蟇池如春四时皆以水为龙必取防土为之结葢龙成而发之四时皆以庚子之日令吏民夫妇皆偶处凡求雨之大体丈夫欲藏匿女子欲和而乐神书又曰开神山神渊积薪夜击鼔噪而燔之为其卑也【春秋繁露】
　　天及龙皆能降雨何以取别天雨细雾下者是龙雨粗雷下者是又阿修罗共天鬬时亦能降雨雨有二种有喜雨有瞠雨若雨和调者是欢喜雨若兴雷电霹雳者是瞠恚雨【分别功徳论】
　　太白窃织女侍儿梁玉清衞承庄逃入小仙洞天帝怒命五岳搜捕太白归位衞承庄迯焉玉清有子名子休玉清谪于北斗常舂其子乃配与河伯骖乘行雨子休每至小仙洞耻其母淫奔之所輙回驭不经故此地常少雨【东方朔内传】
　　周穆王时天下连雨三月穆王吹笛其雨乃止【述异记】鲁僖公时雨泽不澍比于九月率羣臣祷山川以六过自让退舎南郊天立大雨【春秋考异邮】
　　墨子归过宋天雨庇其闾中守闾者不内也故曰治于神者众人不知其功争于明者众人知之【墨子】
　　汝南周获善占天文为郡门下掾鲍昱为汝南太守时郡境天旱昱自往问何以致雨获曰急罢三部督邮明府当自北门出到四十里雨可致也昱从之果得大雨【司马彪续汉书】
　　管辂与倪清河刻雨期倪未信辂曰十六日壬子直满毕星中已有水气水气之发动于卯辰此必至之应也昨檄召五星宣布星符刺下东井告命南箕使召雷公电父风伯雨师羣岳吐隂众川激精云汉垂泽蛟龙含灵防防朱电吐咀杳防殷殷雷声嘘吸雨灵习习谷风六合皆同咳唾之间品物流形天有常期道有自然不足为难也向暮果有良风鸣鸟日未入东南有山云楼起黄昏之后雷声动天到一鼔中星月皆没风云并兴气四合大雨河倾【管辂列传】
　　马均大巧能削竹作人语时天下大旱人皆将酒与此竹人语天下须防雨也【郭子】
　　文防字仲孺为郡功曹时霖雨废民业太守忧悒召防补户曹掾防奉教斋戒在社三日夜梦见白头翁谓曰尔来何迟防具白所梦太守曰昔禹梦青绣衣男子穪沧水使者禹知水脉当通若掾此梦将其兆也明日果霁【长沙耆旧传】
　　太康中都界大旱束晳为邑人请雨三日而雨注众谓晳诚感为作歌曰束先生通神明请天三日甘雨零零我黍以育我稷以成何以酬之报束长生【晋书】
　　晋周畅性仁惠和笃穆帝时为河南尹永和二年夏旱久祷无雨因收塟枯骨万余乃大雨后位至光禄勲【上】宋大明六年天下亢旱祷祈山川累月无騐世祖请求那跋陁罗三藏法师祈雨跋陁即往北湖钓台烧香祈请不复饮食黙而诵经宻加秘咒明日晡时西北云起初如团盖日在桑榆风震云合连日降雨【法苑珠林】
　　前乐后忧厥妖天雨羽又曰邪人进贤人逃天雨毛【京房易传　又易妖云天雨毛羽贵人出走】
　　内淫乱百姓劳苦则雨土君禄信衺厥妖雨草雨五糓人相食【上】
　　天雨墨君臣无道谗人进【灾祥集】
　　雨杼臼饥鬴穰【占镜】
　　雨防大饥【上】
　　雨绵丝絮皆兵丧【内记】
　　雨爵锡为饥荒状如甘露而黄【上】
　　雨血君杀雨膏忠辅多贪内记云天雨膏师败雨肉将易君【占镜　纣末年天雨肉】
　　天雨水银是谓荆祖不出三年兵丧并起去国失王【内记】雨木多风雨蘖君有咎【占镜】
　　河图云怪目勇敢两童天雨刀于楚之邦谓项羽春秋演孔图云八政不中则天雨刀
　　雨鼈兵丧【并上】
　　夏禹时天雨金古诗云安得天雨金使金贱如土【述异记河间有雨铅城汉世天雨铅锡于此○王莽时雨五铢钱既而至地悉为龟儿】
　　京房云雨氷大疫桀末年氷生于朝梁赧王十二年齐地雨氷广者六尺汉桓时京师雨氷张骏二年二月雨氷片如纩
　　殷纣时十日雨土于亳【尚书中】
　　纣末年雨石皆大如瓮【上】
　　赵简子问于翟封荼曰吾闻翟雨糓三日信乎曰信又闻雨血三日信乎曰信又闻马生牛牛生马信乎曰信简子曰大哉妖亦足以亡国矣对曰雨糓三日防风之所飘也雨血三日挚鸟击于上也马生牛牛生马杂牧也此非翟之妖也简子曰然则翟之妖奚也对曰其国数散其君防弱其诸卿货其大夫比党以求禄爵其百官肆断而无告其政令不竟而数化其士巧贪而有怨此其妖也【説苑○又国策云乐毅伐齐湣王出走地方数百里雨血沾衣○汉书云哀帝时山阳雨血后二年王莾擅朝】
　　惠成王七年天雨碧于郑【竹书纪年】
　　梁惠成八年雨骨于赤鞞后国饥兵疫内记云是谓阳消【上】
　　汉武帝时广阳县雨麦【述异记】
　　武帝时天雨白毛时征役繁兴户口凋弊元帝时雨草而叶相摎结大如弹丸时帝外氏权盛成帝时雨鱼王氏専政【搜神记　十六国春秋云蜀李期末年宫中雨鱼色黄是年为李寿所杀】
　　汉宣帝时江淮饥馑人相食雨糓三秦魏地亡糓二十顷【又吴桓王时金陵雨五糓于贫民家富者则不矣】
　　宣帝元康四年南昌雨荳光武建武三年春缣一疋易一斗豆夏埜生旅豆民收取之明帝永平十八年下邳雨大豆似槐实【古今注】
　　汉永和年长安雨绵皆白【古今注】
　　魏武帝末年邺中雨五色石【述异记】
　　汉桓帝建和三年秋七月北地雨肉似羊肋或大如手是时梁太后摄政梁冀専权【搜神记】
　　魏时河间王子元家雨中有小儿七八枚堕于庭前长六七寸许自言家在河东南为风所飘而至于君庭与之言甚有所知如史传所述【上】
　　梁武同防年雨灰色黄时帝信佛法蔽贤絶道后有侯景之乱梁简文时雨黄沙其年人相食【隋书】
　　梁武大同元年雨黄尘如雪揽之盈掬
　　大同中雨襍色寳珠虞寄上瑞雨颂
　　隋仁寿年在仁寿宫天雨花【同上○以下雪】
　　雪绥也水下遇寒气而凝绥绥然也【释名】
　　霰星也水雪相搏如星而散也【上】
　　盛隂雨雪凝滞而水寒阳气薄之不相入则散而为霰盛阳雨水温暖而汤热隂气脇之不相入则转而为雹霰者隂脇阳也雹者阳脇隂也【洪范五行传】
　　北风雨雪有冻人天子作黄竹诗以哀民【穆天子传】
　　曽子耕防山之下天雨雪冻旬日不得归思其父母作梁山吟【琴操】
　　管寜家贫久雪隂霾不开谓友人曰吾恐冻防三足乌脚寜不足忧【俗説】
　　焦先野火烧其庐先因露寝遭大雪至先袒卧不移人以为死就视如故【高士传】
　　大明中元日雪花降殿庭右将军谢庄下殿雪暴衣白上以为嘉瑞羣臣皆作雪花诗【宋书○以下霜】
　　霜丧也其气惨毒物皆丧也【释名】
　　丰山有九钟霜降而自鸣【山海经】
　　广延国去燕七万里其地常雨青雪氷霜色皆绀碧【拾遗记】
　　桀无道地吐黄雾夏陨霜冬下露【命歴序以下雾】
　　天气下地不应曰雺地气发天不应曰雾【尔雅孙炎注】十月癸巳雾赤为兵青为殃【望气经】
　　六月三日有雾嵗熟【上】
　　曲江县有银山常多素雾【湘川记】
　　大雾君迷或云雾四时则时多隠士【京房妖占】
　　王之千嵗者行游诸国其所居国必三日变为日中之雾【地镜图】
　　白雾四面围城不出百日大兵至城下【抱朴子】
　　服雾法常以平旦于寝静之中坐卧任已先闭目内视髣髴如见五脏毕因口呼出气二十四过临目为之使目见五色之气相绕纒在面上郁然因又口内此五色气五十过毕咽唾六十过毕乃防呪曰太霞发晖灵雾四迁结气宛屈五色洞天神烟合启金石华真蔼郁紫空錬形保全出景藏幽五灵化分合明扇虚时乘六云和摄我身上升九天毕又叩齿七通咽液七过乃开目事讫此道神妙又神州都多有得此术者尔可行此法邪久行之常乘云雾而游【真诰】
　　伊尹卒年百有余嵗天雾三日【帝王世纪】
　　后主祯明三年元日大雾四塞入人口鼻气皆辛酸【陈书○以下露】
　　露虑也覆虑物也【释名】
　　物之不朽者莫如金气之清者莫如露【曹植论】
　　君治政则轩辕之精散为甘露【礼斗威仪】
　　武露布文露沈【甘露降其国布散者人尚武沉重者人尚文春秋纬】
　　甘露降耆老得敬则松柏受之尊贤容众则竹苇受之甘露者仁泽也其凝如脂其甘如饴名曰天酒【中兴书】圣徳上及太清下及太宁中及万灵则膏露下【鹖冠子】诸沃之埜揺山之民甘露是饮不寿者八百嵗【山海经】勒毕国人长三丈有翼善言语戯笑因名善语国常饮丹露为浆丹露者日初出有露汁如珠也【洞防记】
　　明帝永平十七年梦见先帝光烈皇后梦觉悲不能寐明旦上陵其日甘露降于陵树帝令百官采之帝伏御牀流涕也【后汉书】
　　皇甫谧防时有甘露降其栁树谧毎以食之谓蜜也【晋书】新蔡郑敬都尉髙懿防前槐树有白露类甘露懿问掾属皆言是甘露敬曰明府徳政未致甘露但树汁耳懿不悦称疾而去【汝南先贤传○以下虹蜺】
　　虹攻也纯阳攻隂气也【释名】
　　霓齧也其体断絶见于非时此灾气也伤害于物如有所食齧也【上】
　　镇星散为虹蜺主内淫又霓者气也起在日侧其色青赤黄白【河图稽耀钩】
　　日傍气白者为虹日傍青赤者为霓【尚书考灵曜】
　　霓者斗之乱精也斗失度则投霓见【宋均注曰投应也○春秋演孔图】天弓虹也又谓之帝弓明者为虹暗者为霓【白虎通】九女并譌则九虹并见【感精符】
　　防蝀充侧佞人倾惑【焦氏易林】
　　虹当双见鲜盛者雄其暗者雌【埤雅】
　　天二气则成虹地二气则泄藏【淮南子】
　　攻城有虹从南方入饮城中者从虹攻之胜白虹绕城不匝从虹所在击之胜谨守其缺贼乃从其地破走【黄帝出军决】
　　古者有夫妻二人荒年菜食而死俱化成青绛故俗呼美人虹【异苑】
　　白虹贯牛山管仲諌曰无近妃宫恐失权齐侯大惧去色党更立贤辅【春秋文曜钩】
　　崔文子学道于王子乔子乔化为白蜺而婴茀持药与之文子惊怪引戈击蜺因堕其药俯而视之子乔之尸也【王逸离骚注】
　　郎顗上章曰窃见今月十四日乙邜时白虹贯日见日旁气色白而纯者多白虹贯日中者侵太阳也见于日旁政变常也易传曰公能其事序贤进士后必有喜反之则白虹贯日以甲乙见则谴在中台自司徒居位隂阳多谬宜黜之以谢天意【后汉书】
　　灵帝时有黑气堕北宫温明殿东庭中上问蔡邕对曰所谓天投蜺也【上】
　　晋义熈初晋陵薛愿有虹饮其釜澳须防噏响便竭愿辇酒灌之随投涸便吐金满釜【异苑】
　　李特长子荡字仲平少子雄字仲隽初特妻罗氏任雄梦双虹自地升天一虹中防罗曰吾二儿有先亡者有贵者后雄王蜀【华阳国志】
　　太原温湛婢见一妪向婢流涕无孔窍婢骇怖告湛湛遂抽刀逐之化成一物如紫虹形宛然长舒上没霄汉【异苑】
　　有黑虹下乐辑营少日辑病卒【述异记】
　　刘义庆在广陵卧病食粥忽有白虹入室就食其粥义庆掷器于阶虹遂作风雨声响撼庭户良久不见【独异志】故越王无诸旧宫上有大杉树空中可坐十余人越人夏世隆髙尚不仕常之故宫因雨霁欲暮防虹饮于宫池渐渐缩小化为男子入树良久不出世隆怪异乃召邻之少年十数人往视之见男子为大赤虵盘绕众惧不敢逼而少年遥掷瓦砾闻树中有声极异如妇人之哭须防云雾不相见又闻隠隠如逺雷之响俄有一彩龙与赤鹄飞去及晓世隆往观之见树中紫虵皮五色蛟皮欲取以归有火生树中树焚荡尽吴景帝永安三年七月也【东瓯后记】
　　正光元年首阳溪有虹化为女宇文显进之帝逼幸之不得异声如钟复为虹而去未几帝崩【上○以下雷电】
　　东方之气雷南方之气电西方之气虹霓北方之气云雨雹霰雪【造化权舆】
　　雷硠也如转物有所硠雷之声也【释名】
　　电殄也乍见则殄灭也【上】
　　河图谓雷曰玉虎鸣【鸡跖集】
　　春雨初起其音恪恪霹雳者所谓雄雷旱气也其鸣依依音不大霹雳者谓之雌雷水气也【师旷占】
　　丰昦【音杲】之干睛之奯【音豁】雷磤磤【音隠】电炟炟【当葛反】曰昦之干日之转也睛之奯目之动也雷磤磤其声震也电炟炟其光睒也昔王由是动干戈耀兵威【元命苞】
　　天冬雷地必震教令挠则冬雷民饥【易妖占】
　　夫雷人君相也入能除害出能兴利【上】
　　东方有电名曰无厚南方有电名曰顺流西方有电名曰堕光明北方有电名曰百生树无厚与堕光明相触相对顺流与百生树相触相对【起世经】
　　东方光明电王名阿掲多南方光明电王名阿羝噜西方光明电王名主多光北方光明电王名苏多末尼善男子女闻是名字及知方处者逺离一切怖畏雷电灾横之事
　　雷部鬼神昼劳夕役动有揺楚大则考戮屑云雕雷无有巳时檄龙命鸦以息彼作【玉枢经】
　　谢仙者雷部中鬼也夫妇皆长三尺其色如玉掌行火于人间【酉阳杂俎】
　　新山周廻十里樵人常闻雷声在山下俯看初雾大如扇须防雷霆弥漫敷数百里【安成记】
　　楚商梁出游九臯之泽览渐水之台引罘置周于荆山临曲池而渔疾风霣雹雷电奄防大水四起霹雳下臻瞿然而惊其仆曰孤虚设张八宿相望荧惑干角五星失行此国之大变也君其返国矣于是商梁返室援琴叹之韵声激发象霹雳之声故曰霹雳引或曰商梁即楚庄王声误也【琴操】
　　秦穆公出狩至于咸陵天震大雷下有火化为白雀衔绿丹书集于公车【尚书中】
　　子路感雷精而生尚刚好勇亲罹衞难结缨而死孔子毎闻雷鸣中心恻怛【王充论衡】
　　秦二世元年天无云而雷雷阳也云隂也有云然后有雷象君臣也故云雷相托隂阳相合也今二世不恤人人臣叛之故无云而雷也【太平御览】
　　神武阅马北牧道逢暴雨大雷震地火烧浮图神武令薛孤延视之延案矟直前大呼绕浮图走火遂防延还须及马尾鬛皆焦神武叹其勇决曰延乃能与霹雳鬭【北史】
　　广博物志卷三
<子部,类书类,广博物志>
　　钦定四库全书
　　广博物志卷四
　　明　董斯张　撰
　　时序【总嵗时　春　夏秋　冬　厯附】
　　伏羲列八节神农立四时【白孔六帖】
　　神农始别五木以改火轩辕始书云物成汤始作土龙巫咸始制驱傩周公始制立春土牛上已流觞齐景公始为登髙及竞渡【物原】
　　伏羲初置元日神农初置腊节轩辕初置二社巫咸始置除夕节周公始置上已秦徳公初置伏日晋平公始置中秋齐景公始置重阳端午楚懐王初置七夕秦始皇初置寒食汉武帝始置三元东方朔初置人日【上】黄帝立子午十二辰以名月又以十二名兽属之【事始】大嵗在甲曰阏逢【史作焉逢】在乙曰防【史作端】在丙曰柔兆【史作游兆】在丁曰疆圉【史作疆梧】在戊曰着雍【史作徒维】在巳曰屠维【史作祝犁】在庚曰上章【史作商横】在辛曰重光【史作昭阳】在壬曰黓【史作横艾】在癸曰昭阳【史作尚章】大嵗在寅曰摄提格在夘曰单阏在辰曰执徐在巳曰大荒落在午曰敦牂在未曰协洽在申曰涒滩在酉曰作噩在戌曰阉茂【史作奄淮南作掩】在亥曰大渊献在子曰困敦在丑曰赤奋若月在甲曰毕在乙曰橘在丙曰脩在丁曰圉在戊曰厉在己曰则在庚曰窒在辛曰塞在壬曰终在癸曰极正月为陬二月为如三月为□四月为余五月为臯六月为且七月为相八月为壮九月为十月为阳十一月为辜十二月为涂【尔雅】
　　正月二月天气始方地气始发人气在肝三月四月天气正方地气定发人气在脾五月六月天气盛地气髙人气在头七月八月隂气始杀人气在肺九月十月隂气始氷地气始闭人气在心十一月十二月氷复地气合人气在肾【素问】
　　冯相氏【冯乘也相视也言登髙台以视天文也】掌十有二嵗十有二月十有二辰【谓日月所防也子曰枵亥曰陬訾戌曰降娄酉曰大梁申曰实沈未曰鹑首午日鹑火巳曰鹑尾辰曰寿星卯曰大火寅曰柝木丑曰星纪】十日二十有八星之位【东方角亢氐房心尾箕南方井鬼栁星张翼轸西方奎娄胃昴毕觜参北方斗牛女虚危室壁】其叙事【东作南讹西成朔易】以防天位【星鸟以正仲春星火以正仲夏星虚以正仲秋星昴以正仲冬】冬夏致日【冬至日在牵牛景长三尺夏至日在东井景尺五寸】春秋致月【春分日在娄而月上于东井下于牵牛秋分日在角而月上于牵牛下于东井】以辨四时之叙【二至二分正则四时之叙可辨矣】王命【王言之出为命内史载而书之】遂贰之【又书副本而藏之以待有所攷也　周礼】春三月此谓发陈天地俱生万物以荣夜卧早起广歩于庭被发缓形以使志生生而勿杀予而勿夺赏而勿罚此春气之应养生之道也逆之则伤肝夏三月此谓蕃秀天物气交万物华实夜卧早起无厌于日使志无怒使华英成秀使气得泄若所爱在外此夏气之应养长之道也逆之则伤心秋三月此谓容平天气以急地气以明蚤卧蚤起与鸡俱兴使志安寕以缓秋刑收敛神气使秋气平无外其志使肺气清此秋气之应养收之道也逆之则伤肺冬三月此谓闭藏水氷地坼无扰乎阳蚤卧晚起必待日光使志若伏若匿若有私意若已有得去寒就温无泄皮肤使气亟夺此冬气之应养藏之道也逆之则伤肾【素问】
　　正月启蛰言始发蛰也雁北乡先言雁而后言乡者何也见雁而后数其乡也乡者何也乡其居也雁以北方为居何以谓之为居生且长焉尔九月遰鸿雁先言遰而后言鸿雁何也见遰而后数之则鸿雁也何不谓南乡也曰非其居也故不谓南乡记鸿雁之遰也如不记其乡何也曰鸿不必当小正之遰者也雉震呴震也者鸣也呴也者鼔其翼也正月必雷雷不必闻惟雉为必闻之何以谓之雷则雉震呴相识以雷鱼陟负氷陟升也负氷云者言解蛰也农纬厥耒纬束也束其耒云尔者用是见君之亦有耒也初嵗祭耒始用畅也其用初云尔畅也者终嵗之用祭也言是月之始用之也初者始也或囿祭韭也囿有韭囿也园之燕者也时有俊风俊者大也大风南风也何大于南风也曰合氷必于南风解氷必于南风生必于南风收必于南风故大之也寒曰涤冻涂涤也者变也变而暖也冻涂者冻下而泽上多也田防出田防者嗛防也记时也农率均田率者循也均田者始除田也言农夫急除田也獭祭鱼其必与之献何也曰非其类也祭也者得多也善其祭而后食之十月豺祭兽谓之祭獭祭鱼谓之献何也豺祭其类獭祭非其类故谓之献大之也鹰则为鸠鹰也者其杀之时也鸠也者非其杀之时也善变而之仁也故其言之也曰则尽其辞也鸠为鹰变而之不仁也故不尽其辞也农及雪泽言雪泽之无髙下也初服于公田古有公田焉者古言先服公田而后服其田也采芸为庙采也鞠则见鞠者何也星名也鞠则见者嵗再见尔初昏参中盖记时也云斗柄县在下言斗柄者所以着参之中也栁梯梯也者发孚也梅杏杝桃则华杝桃山桃也缇缟也者莎随也缇也者其实也先言缇而后言缟者何也缇先见者也何以谓之小正以著名也鸡桴粥粥也者相粥之时也或曰桴妪伏也粥养也二月往耰黍禅禅单也初俊羔助厥母粥俊也者大也粥也者养也言大羔能食草木而不食其母也羊羔非其子而后养之善养而记之也或曰忧有煮祭祭也者用羔是时也不足喜乐喜羔之为生也而记之与羊牛腹时也绥多女士绥安也冠子取妇之时也丁亥万用入学丁亥者吉日也万也者干戚舞也入学也者太学也谓今时大舎采也祭鲔祭不必记记鲔何也鲔之至有时美物也鲔者鱼之先至者也而其至有时谨记其时荣黄菜色菜繁田胡繁田胡者繁母也繁万勃也皆豆实也故记之昆小防抵蚳昆者众也田魂螺也者动也小防动也其先言动而后言防者何也万物是动而后着括犹推也蚳螘卵也为祭醢也取之则必推之推之必不取取必推而不言取来降燕乃睇燕乙也降者下也言来者何也莫能见其始出也故曰来降言乃睇何也睇者眄也眄者视可为室者也百鸟皆曰巢突穴取与之室何也掺泥而就家人入内也剥鱏以为鼔也有鸣仓庚仓庚者商庚也商庚者长股也荣芸时有见梯始收有见梯而后始收是小正序也小正之序时也皆若是也梯者所为豆实三月参则伏伏者非忘之辞也星无时而不见我有不见之时故曰伏云摄桑桑摄而记之急桑也委【委一作萎】杨杨则华而后记之防羊羊有相还之时其类防防然记变尔或曰防羝也则鸣天蝼也颁氷颁氷者分氷以授大夫也采识识草也妾子始蚕先妾而后子何也曰事有渐也言自卑事者始执养宫事执操也养长也祈麦实麦实者五糓之先见者故急祈而记之也越有小旱越于也记是时恒有小旱田防化为鴽鴽鹌也变而之善故尽其辞也鴽为防变而之不善故不尽其辞也拂桐芭拂也者拂也桐芭之时也或曰言桐芭始生貌拂拂然也鸣鸠言始相命也先鸣而后鸠何也鸠者鸣而后知其鸠也四月昴则见初昬南门正南门者星也嵗再见壹正葢大正所取法也鸣札札者寜县也鸣而后知之故先鸣而后札囿有见杏囿者山之燕者也鸣蜮蜮也者或曰屈造之属也玉萯秀取荼荼也者以为君荐蒋也莠幽越有大旱记时尔执陟攻驹执也者始执驹也执驹也者离之去母也执而升之君也攻驹也者教之服车数舎之也五月参则见参也者牧星也故尽其辞也浮游有殷殷众也浮游殷之时也浮游者渠略也朝生而暮死称有何也有见也鴂则鸣鴂者百鹩也鸣者相命也其不辜之时也是善之故尽其辞也时有养白养长也一则在本一则在末故其记曰时养白之也乃乃者急之辞也也者始食也良蜩鸣良蜩也者五采具匽之兴五日翕望乃伏其不言生而称兴何也不知其生之时故曰兴以其兴也故言之兴五日翕也望也者月之望也而伏云者不知其死也故谓之伏五日也者十五日也翕也者合也伏也者入而不见也启灌蓝蓼启者别也陶而疎之也灌者聚生者也记时也鸠为鹰唐蜩鸣唐蜩鸣者匽也初昬大火中大火者心也心中种黍菽糜时也煮梅为豆实也蓄兰为沐浴也菽糜以在经中又言之时何也是食矩闗而记之颁马分夫妇之驹也将间诸则或取离驹纳之则法也【矩闗一作短闵夫妇一作夫卿】六月初昬斗柄正在上五月大火中六月斗柄正在上用此见斗柄之不在当心也盖当依依尾也煮桃桃也者杝桃也杝桃也者山桃也煮以为豆实也鹰始挚始挚而言之何也讳煞之辞也故挚云七月莠雚苇未秀则不为雚苇莠然后为雚苇故先言莠捚子肇肆肇始也肆遂也言其始遂也其或曰肆杀也湟潦生苹湟下处也有湟然后有潦有潦而后有苹草也爽死爽也者犹疏也苹莠苹也者有马帚也汉案户汉也案户也者直户也言正南北也寒蝉鸣蝉也者蝭也初昬织女正东郷时有霖雨灌荼灌聚也荼雚苇之莠为蒋楮之也雚未秀为菼苇未秀为芦斗柄县在下则旦八月剥畜之时也校也者黑也校也者若绿色然妇人未嫁者衣之剥枣剥也者取也粟零零也者降也零而后取之故不言剥也丹鸟羞白鸟丹鸟者谓丹良也白鸟者谓蚊蚋也其谓之鸟也重其养者也有翼者为鸟羞也者进也不尽食也辰则伏辰也谓星也伏也者入而不见也鹿人从者从羣也鹿之养也离羣而善而之离而生非所知时也故记从不记离君子之居幽也不言或曰人人从也者大者于外小者于内率之也鴽为防参中则旦九月内火内火也者大火大火也者心也遰鸿雁遰往也主夫出火主夫也者主以时纵火也陟鸟蛰陟升也鸟者燕也先言陟而后言蛰何也陟而后蛰也能罢貊貉鼬鼪则大若蛰而荣鞠鞠草也鞠荣而树麦时之急也王始裘者何也衣裘之时也辰系于日雀入于海为蛤盖有矣非常入也十月豺祭兽善其祭而后食之也初昬南门见南门者星名也及此再见矣黑乌浴者何也乌浴也者飞乍髙乍下也时有养者长也若日之长也雉入于淮为蜄蜄者蒲芦也织女正北乡则具织女星名也十有一月王狩狩者言王之时田冬猎为狩陈肋革陈肋革者省兵甲也啬人不从不从者弗行于时月也万物不通陨麋角陨坠也日冬至阳气至始动诸向生皆符矣故麋角陨记时焉尔十有二月鸣弋弋也者禽也先言鸣而后言弋者何也鸣而后知其弋也驹贲驹也者螘也贲者何也走于地中也纳卵防卵防也者本如卵者也纳者何也纳之君也虞人入梁虞人官也梁者主设罟者也陨麋角盖阳气旦暏也故记之也【大戴礼】
　　少阳见寅寅者演也律中太簇律之言率所以率气令生也夘者茂也律中夹钟衰于辰辰震也律中姑洗其曰甲乙者万物孚甲也乙者物蕃屈有节欲出时为春春之为言偆偆动也位在东方其色青其音角角者气动耀也其帝太皥皥者大起万物扰也其神勾芒者物之始生其精青龙芒之为言萌也隂中阳故太阳见于巳巳者物必起律中仲吕壮盛于午午物满长律中蕤賔衰于未未味也律中林钟其日丙丁者其物炳明丁者强也时为夏夏之言大也位在南方其色赤其音徴徴止也阳度极也其帝炎帝炎帝者太阳也其神祝融祝融者属续其精为鸟离为鸾故少隂见于申申者身也律中夷则壮于酉酉者老物收敛律中南吕衰于戌戌者防也律中无射无射者无声也其日庚辛庚者物更也辛者隂始成时为秋秋之为言愁亡也其位西方其色白其音商商者强也其帝少皥少皥者少敛也其神蓐收蓐收者缩也其精白虎虎之为言讨也故太隂见于亥亥者仰也律中应钟壮于子子者孳也律中黄钟衰于丑丑者纽也律中太吕其日壬癸壬者隂始任癸者揆度也时为冬冬之为言终也其位在北方其音羽羽之为言舒言万物始孳其帝颛顼颛顼者寒缩也其神防防者入防也其精武掩起离体泉归蛟珠蛤土为中宫其日戊己戊者茂也己抑屈起其音宫宫者中也其帝黄帝其神后土月令云十一月律谓之黄钟何中和之色钟者动也言阳气动于黄泉之下动养万物也十二月律谓之太吕何太大也吕者拒也言阳气欲出隂不许也吕之为言拒者旅抑拒难之也正月律谓之太簇何太亦大也簇者凑也言万物言大凑地而出也二月律谓之夹钟何夹者孚甲也言万物孚甲种类分也三月谓之姑洗何姑者故也洗者鲜也言万物皆去故就其新莫不鲜明也四月谓之仲吕何言阳气将极彼故复中难之也五月谓之防賔蕤者下也賔者敬也言阳气上极隂气始賔敬之也六月谓之林钟何林者众也万物成熟种类众多七月谓之夷则夷伤则法也言万物始伤被刑法也八月谓之南吕何南者任也言阳气尚有任生荠麦也故隂拒之也九月谓之无射何射者终也言万物随阳而终也当复随隂起无有终已十月谓之应钟何钟动也言万物应阳而动下藏也【白虎通】
　　春行冬政肃【肃寒也冬气乗之故也】行秋政雷【春阳秋隂隂乘阳故雷】行夏政阉【春既阳夏又阳阳气猥并故掩闭也】十二地气发戒春事【自此以下隂阳之数日辰之名于时国异政家殊俗此但齐独行不及天下且经秦焚书或为猥烬无得而详为阚之以待能者】十二小夘出耕十二天气下赐与十二义气至修门闾十二清明发禁十二始夘合男女十二中夘十二下夘三夘同事【谓三夘所用事同他皆仿此】八举时节【木成数八木气举君则顺时节布政】君服青色味酸味听角声【此木王之时故服青味酸听角】治燥气【春多风而旱故治燥气】用八数【八亦木成数也】饮于青后之井【东方井】以羽兽之火防【羽兽南方朱鸟用南方之火故曰羽兽之火】藏不忍行敺养坦气修通凡物开静形生理合内空周外【春主仁故所藏者不忍之理合聚于内出空于外】强国为圏弱国为属【强国所以禁御弱国弱国圈然也】动而无不从静而无不同【强动弱必从强静弱必同】举发以礼时礼必得【强国举发必当以礼时也礼也必得其宜】和好不基贵贱无司事变日至【邻国和好不基贵贱之位无司存如此则事变日至无寜居基渐也】夏行春政风【春箕宿多风也】行冬政落【寒气肃杀故凋落也】重则雨雹【其灾重则雨雹水寒所致】行秋政水【秋毕宿多霖雨】十二小郢至徳十二絶气下下爵赏十二中郢赐与十二中絶收聚十二大暑至尽善十二中暑十二小暑终三暑同事七举时节【火成数七火气举君则顺时节而布政】君服赤色味苦味【此火王之时故服赤味苦也】听羽声【羽北方声也火王之时不听征而听羽者所以抑盛阳】治阳气用七数【七亦火之成数】饮于赤后之井【南方井也】以毛兽之火防【毛兽西方白虎用西方之火故曰毛兽之火】藏薄纯【盛阳之性失在奢纵故所藏者省薄纯素也】行笃厚【阳性寛和故行笃厚】坦气修通凡物开静形生理【物形既生自然修理而长育也】定府官明名分而审责于羣臣有司则下不乘上贱不乘贵法立数得而无比周之民则上尊而下卑逺近不乖秋行夏政叶【盛阳气乘之故卉木生叶】行春政华【少阳气乗之故卉木更生华】行冬政耗【盛隂肃杀故虚耗也】十二期风至戒秋事十二小夘薄百爵十二白露下收聚十二复理赐与十二始节赋事十二始夘合男女十二中夘十二下夘三夘同事几和时节【金成数九金气和君则顺时节而布政】君服白色味辛味听商声【此金王之时故服白味辛听商】治湿气【秋多霖雨氷故治湿】用九数【九亦金之成数】饮于白后之井【西方井】以介虫之火防【介虫北方武用北方之火故曰介虫之火】藏恭敬【金性亷防故所藏者恭敬也】行抟锐【兊金性劲鋭时方肃杀故曰以劲锐传击所以顺杀气也】坦气修通凡物开静形生理间男女之畜【男女之畜有内外之异故须间之也】修乡闾之什伍【杀气方至可以出师征伐故修什伍】量委积之多寡定府官之计数养老弱而勿通【老少异粮故其养勿通】信利周而无私【申布秋利既令周徧无得有私】冬行秋政雾【秋冬隂雾】行夏政雷【盛阳乘盛隂故雷也】行春政烝泄【少阳乘隂故烝泄也】十二始寒尽刑十二小榆赐予十二中寒收聚十二中榆大收十二寒至静十二大寒之隂十二大寒终三寒同事六行时节【水成数六水气行君则顺时节而布政也】君服黒色味咸味【此水王之时故服黒味咸】听征声【不听羽而听征者亦所以抑盛隂也】治隂气【不治则盛隂太过太过则盛隂气也】用六数【六亦水之成数】饮于黑后之井【北方井也】以鳞兽之火防【鳞兽东方青龙也用东方之火故曰鳞兽之火】藏慈厚【君人者好生恶杀故于刑杀之时藏于慈厚所以示其不忍也】行薄纯【冬物朴素故行省薄纯俭】坦气修通凡物开静形生理器成于僇【冬行刑之时故成僇器也】教行于钞【钞末也冬为四时之末嵗之将终也】动静不记行止无量【记动静则行止可量】戒审四时以别息【息生也四时生物各有不同故须别之】异出入以两易【岀入既异又并令无差故曰两易也】明养生以解固【固谓防恡也生既须养则物不可恡故曰解固】审取予以总之【又恐所养过时故审取与之多少以总统之　管子】
　　东方曰星【东方隂阳之气和杂之时故为星星亦不定于隂阳也】其时曰春【春蠢也时物蠢而生也】其气曰风【阳动而隂寒为风也】风生木与骨【木为风而发畅骨亦木之类也】其徳喜嬴而发出节【出生也言春徳喜悦长赢为发生之节也】时其事号令修除神位谨祷弊梗【梗塞也时方开通而有弊败梗塞者则祷神以通道之】宗正阳【春阳事故以正阳为宗】治隄防【夏多水潦故于春预修隄防】耕芸树艺正津梁【谓正侨梁也】修沟渎甃屋行水【甃者使之行水也修屋壊时方溉灌依次行而用】解怨赦罪通四方【凡此皆助发生之气】然则柔风甘雨乃至【柔和也】百姓乃寿百虫乃蕃此谓星徳【星以和为徳也】星者掌发为风【掌主也主以风发生】是故春行冬政则凋【肃杀之气乗之故凋落也】行秋政则霜【秋霜降时也】行夏政则欲是故春三月以甲乙之日发五政【甲乙统春之三时也】一政曰论防孤舎有罪二政曰赋爵列授禄位【列次也】三政曰冻解修沟渎复亡人【人之逃亡者还复之】四政曰端险阻【路有险阻理之使端平也】修封疆正千伯【千伯即阡陌也】五政曰无杀麑夭毋蹇华絶芋【蹇拔也芋之属其根经冬不死不絶之也】五政茍时春雨乃来南方曰日【南方太阳故为日也】其时曰夏【夏假也谓时物皆假大也】其气曰阳【夏之气也】阳生火与气【阳为鬱热敲蒸故为火气也】其徳施舎修乐【施舎谓施爵禄舎逋罪修乐谓作乐以修辅也】其事号令赏赐赋爵受禄顺乡【顺乡谓不违土俗之宜也】谨修神祀量功赏贤以动阳气【阳气主仁故行恩赏以助之也】九暑乃至【九暑谓九夏之暑也】时雨乃降五糓百果乃登此谓日徳【日以照育为徳也】中央曰土【土位在中央而寄王于六月承火之后以土火之子故也而统于夏所以与火同章也】土徳实辅四时入出【王在四时之季与之入出】以风雨节土益力【土徳雨徧益其生植之力】土生皮肌肤【土所生木实成皮与肌肤】其徳和平用均【土无不载无不生故和而用均也】中正无私【位居中正无偏私】实辅四时春嬴育夏养长秋聚收冬闭藏【言上之四时皆土之所辅成也】大寒乃极国家乃昌四方乃服【言土辅四时使均成然后寒极而成嵗国昌民服】此谓嵗徳【言土能成嵗之徳也】日掌赏赏为暑【得赏则热热故为暑】嵗掌和和为雨【和则隂阳交故为雨】夏行春政则风【风主春也】行秋政则水行冬政则落【精气肃杀故凋落】是故夏三月以丙丁之日发五政一政曰求有功发劳力者而举之二政曰开乆坟【乆坟瘗之处开通之也】发故屋辟故窌以假贷【辟开也】三政曰令禁扇去笠【禁扇去笠者不欲令人御盛阳之气】毋扱免【禁扱祍免袒者亦不欲人恶盛阳之气也】除急漏田庐【田中之庐欲漏之不欲人恶盛阳之气也】四政曰求有徳赐布施于民者而赏之五政曰令禁设禽兽【谓设罝以取禽兽也】毋杀飞鸟五政茍时夏雨乃至也西方曰辰【辰星月交防也秋隂阳适中故为辰】其时曰秋【秋揫也时物成熟揫敛之】其气曰隂【秋之气也】隂生金与甲【隂气凝结坚实故生金为甲也】其徳忧哀静正严顺【秋气凄恻故以忧恤哀怜为徳静正隂之性也严顺谓徳虽严然顺时而为之也】居不敢淫佚【顺秋气而静居不敢为淫佚过失也】其事号令毋使民淫暴顺旅聚收【谓顺时理军旅聚而收之也】量民资以畜聚赏彼羣干【众有武干人当赏之】聚彼羣材【材谓可以充兵器之材当收聚之】百物乃收使民毋怠【时云收敛出师故聚装人无懈怠】所恶其察所欲必得【察所恶之方而伐之则得其所欲也】我信则克【我既诚信故能克敌】此谓辰徳【辰以收敛杀奸邪为徳也】辰掌收收为隂【收聚冬闭藏故为隂】秋行春政则荣【春发荣也】行夏政则水【夏多行水潦也】行冬政则耗【冬肃杀损耗也】是故秋三月以庚辛之日发五政一政曰禁博塞【博寒长奸邪故禁之】圉小辩鬬译跽【小辩则利口覆国及译传言语相疾忌为鬬讼者皆当禁圉之也】二政曰毋见五兵之刃【时或出师掩袭故藏五兵之刃也】三政曰慎旅农趣聚収四政曰补缺塞坼【师旅营农当慎取之秋方闭藏故令补缺塞坼也】五政曰修墙垣周门闾【亦所以助闭藏之气】五政茍时五糓皆入北方曰月【北方太隂故为月也】其时曰冬【冬中也言藏收万物于中也】其气曰寒【冬之气也】寒生水与血【寒释则水流血亦水之类】其徳淳越温怒周宻【冬时花叶凋落唯根干存焉故以淳质为徳越散也冬既闭藏时则入于恡啬故令散絶为徳虽复隂怒当节之以温周宻者众隂之闭藏也】其事号令修禁徙民令静止【时方休息故禁人私徙令为禁止也】地乃不泄【冬令行故地不泄也】断刑致罚无赦有罪以符隂气【隂气主杀故断刑致罚以符之】大寒乃至甲兵乃强五糓乃熟国家乃昌四方乃备此谓月徳【月以闭藏罚罪为徳也】月掌罚罚为寒【罚则杀物故为寒也】冬行春政则泄【春阳气发泄也】行夏政则靁【夏雷雹行】行秋政则旱【谓冬气旱也】是故冬三月以壬癸之日发五政一政曰论孤独恤长老二政曰善顺隂修神祀赋爵禄授备位三政曰效哙计毋发山川之藏【山藏谓铜银之属藏在山者川藏谓珠玉之属藏在川者也】四政曰捕奸遁得盗贼者有赏五政曰禁迁徙止流民圉分异【分异谓离居者】五政茍时冬事不过所求必得所恶必伏是故春凋秋荣冬雷夏有霜雪此皆气之贼也【气反时则为贼害也】刑徳易节失次则贼气遫至贼气遫至则国多菑殃是故圣王务时而寄政焉【谓顺时而立政】作教而寄武【因教而习武也】作祀而寄徳焉【谓设祭以显徳则神歆也】此三者圣王所以合于天地之行也【天地之行唯此三者而已】日掌阳月掌隂星掌和阳为徳隂为刑和为事是故日食则失徳之国恶之月食则失刑之国恶之彗星见则失和之国恶之【失则当受罚故其所失各以其所类而兴恶也】风与日争明则失生之国恶之【日恶风且热旱灾成其方生之物皆枯悴矣此失生徳也故失生之国恶也】是故圣王日食则修徳月食则修刑彗星见则修和风与日争明则修生此四者圣王所以免于天地之诛也信能行之五糓蕃息六畜殖而甲兵强【上】
　　天生万物之时圣人命之曰春春不生遂者故天不重为春春者夏之父也故春生之夏长之秋成而杀之冬受而藏之春肃而不生者王徳不究也夏寒而不长者臣下不奉主命也秋顺而复荣者百官刑不断也冬温而泄者发府库赏无功也【越絶书】
　　喜怒当寒暑威徳当冬夏冬夏者威徳之合也寒暑者喜怒之偶也喜怒之有时而当发寒暑亦有时而当出其理一也当喜而不喜犹当暑而不暑当怒而不怒犹当寒而不寒也当徳而不徳犹当夏而不夏也当威而不威犹当冬而不冬也喜怒威徳之不可以不直处而发也如寒暑冬夏之不可不当其时而出也【春秋繁露】少阳因木而起助春之生也太阳因火而起助夏之养也少隂因金而起助秋之成也太隂因水而起助冬之藏也春爱志也夏乐志也秋严志也冬哀志也故爱而有严乐而有哀四时之则也喜怒之祸哀乐之义不独在人亦在于天而春夏之阳秋冬之隂不独在天亦在于人人无春气何以博爱而容众人无秋气何以立严而成功人无夏气何以盛养而乐生人无冬气何以哀死而恤丧天无喜气亦何以暖而春生育天无怒气亦何以清而秋杀勍天无乐气亦何以疎阳而夏养长天无哀气亦何以激隂而冬闭藏故曰天乃有喜怒哀乐之行人亦有春秋冬夏之气者合类之谓也
　　春之徳风风不信则花萼不茂花萼不茂则发生之徳废夏之徳炎炎不信则草木不长草木不长则长赢之徳废秋之徳雨雨不信则百糓不实百糓不实则收成之徳废冬之徳寒寒不信则水土不坚水土不坚则安静之徳废
　　春者天之和也夏者天之徳也秋者天之平也冬者天之成也
　　天地之气隂阳相半和气周回朝夕不息十月隂虽用事而隂不孤立故谓之阳月四月阳虽用事而阳不独存故谓之隂月二月八月隂阳正等
　　四时天之四选春者少阳之选夏者太阳之选秋者少隂之选冬者太隂之选【并上】
　　政失于春嵗星盈缩政失于夏荧惑逆行政失于秋太白出入政失于冬辰星不效其乡【文子】
　　一年有二十四气皆节气在前中气在后节气一名朔气朔气在晦则后月闰中气在朔则前月闰节气有入前月法中气无入前月法中气匝则为嵗朔气匝则为年【周礼疏】
　　日冬至则斗北中绳隂气极阳气萌故曰冬至为徳日夏至则斗南中绳阳气极隂气萌故曰夏至为刑隂气极则北至北极下至黄泉故不可以凿池穿井万物闭藏蛰防首穴故曰徳在室阳气极则南至南极上至朱天故不可以夷丘上屋万物蕃息五糓兆长故曰徳在野日冬至则水从之日夏至则火从之故五月火正而水漏十一月水正而隂胜阳气为火隂气为水水胜故夏至湿火胜故冬至燥燥故炭轻湿故炭重日冬至井水盛盆水溢日夏至而流黄泽石精出【淮南子】
　　夏日至则隂乘阳是以万物就而死冬日至则阳乗隂是以万物仰而生昼者阳之分夜者隂之分是以阳气胜则日修而夜短隂气胜则日短而夜修帝张四维运之以斗月徙一辰复反其所正月指寅十二月指丑一嵗而匝终而复始指寅则万物螾律受太簇指卯则茂茂然律受夹钟指辰辰则振之也律受姑洗指己己则生已定也律受仲吕指午午者忤也律受防賔指未未昧也律受林钟指申申者呻之也律受夷则指酉酉者饱也律受南吕指戌戌者防也律受无射指亥亥者阂也律受应钟指子子者滋也律受黄钟指丑丑者纽也律受大吕故曰规生矩杀衡长权藏绳居中央为四时根
　　摄提格之嵗嵗早水晩旱稻疾蚕不登菽麦昌民食四升寅在甲曰阏逢单阏之嵗嵗和稻菽麦蚕昌民食五升卯在乙曰防执徐之嵗嵗早旱晩水小饥蚕闭麦熟民食三升辰在丙曰柔兆大荒落之嵗嵗有小兵蚕小登麦昌菽疾民食二升已在丁曰疆圉敦牂之嵗嵗大旱蚕登稻疾菽麦昌禾不为民食二升午在戊曰着雝协洽之嵗嵗有小兵蚕登稻昌菽麦不为民食三升未在巳曰屠维涒滩之嵗嵗和小雨行蚕登菽麦昌民食三升申在庚曰上章作鄂之嵗嵗有大兵民疾蚕不登菽麦不为禾防民食五升酉在辛曰重光掩茂之嵗嵗小饥有兵蚕不登麦不为菽昌民食七升戌在壬曰黓大渊献之嵗嵗有大兵大饥蚕开菽麦不为禾防民食三升困敦之嵗嵗大雾起大水出蚕稻麦昌民食三升子在癸曰昭阳赤奋若之嵗嵗有小兵早水蚕不出稻疾菽不为麦昌民食一升
　　六合孟春与孟秋为合仲春与仲秋为合季春与季秋为合孟夏与孟冬为合仲夏与仲冬为合季夏与季冬为合孟春始赢孟秋始缩仲春始出仲秋始内季春大出季秋大内孟夏始缓孟冬始急仲夏至修仲冬至短季夏徳毕季冬刑毕故正月失政七月凉风不至二月失政八月雷不藏三月失政九月不下霜四月失政十月不冻五月失政十一月蛰防冬出其乡六月失政十二月草木不脱七月失政正月大寒不解八月失政二月雷不发九月失政三月春风不济十月失政四月草木不实十一月失政五月下雹霜十二月失政六月五谷疾狂夏行春令泄行秋令水行冬令肃夏行春令风行秋令芜行冬令格秋行夏令华行春令荣行冬令耗冬行春令泄行夏令旱行秋令雾
　　先王之政四海之云至而修封疆虾蟆鸣燕降而逵路除道隂降百泉则修桥梁昏张中则务种粟大火中则种黍菽虚中则种宿麦昴中则收敛畜聚积伐薪木【并上】春即祭户户者人所出入亦春万物始触户而出也夏祭灶者火之主人所以自养也夏亦火王长养万物秋祭门门以闭藏自固也秋亦万物成熟内备自守也冬祭井井者水之生藏在地中冬亦水王万物伏藏六月祭中霤中霤者象土在中天也六月亦土王也【白虎通】春为忠东方为春春动也是故鸟兽莫不孕荣华生万物遂忠之至也夏为乐南方为夏夏兴也南任也是故万物莫不任兴蕃殖充盈乐之至也秋为礼西方为秋秋肃也万物莫不肃敬礼之至也冬为信北方为冬冬终也北伏方也是故万物冬皆伏贵贱若一美恶不减信之至也【尸子】
　　左法仁则春生殖前法忠则夏功立右法义则秋成熟后法圣则冬闭藏【鹖冠子】
　　春蠢也动而生也夏假也寛假万物使生长也秋緧也緧廹品物使时成也冬终也物终成也【释名】
　　冬至及半夜以后者近之象也进而未极往而未至虚而未满故谓之近夏至及日中以后者逺之象也进极而退往穷而还已满而损故谓之逺日一南而万物死日一北而万物生斗一北而万物虚斗一南而万物盈日之南也右行而左还斗之南也左行而右还或左或右或死或生神灵合谋天地乃并天神而地灵【太经】
　　罔北方也冬也未有形也直东方也春也质而未有文也南方也夏也物之修长也皆可得而载也酋西方也秋也物皆成象而就也有形则复于无形故曰防故万物罔乎北直乎东乎南酋乎西防乎北【上】
　　赤道横带天之腹去极九十一度十九分之五黄道邪带其腹出赤道表里合二十四度故夏至去极六十七度而强冬至去极百一十五度亦强也然则黄道邪截赤道者则秋分之去极也今比春分去极九十一度立秋分去极九十一度少者就夏至晷景去极之法以为率也【张衡浑天仪】
　　礼三正记三防者阳气始施黄泉万物防动而未着也十一月时阳气始养根于黄泉之下万物皆赤赤者盛阳之气也故周为天正色尚赤十二月万物始芽而白白者隂气故殷为地正色尚白也正月时万物始达孚甲而出皆黑人得加功故夏为人正色尚黑不以二月后为正者万物不齐莫适所统故必以三防之月也【上】虞喜天文论汉太初歴十一月甲子夜半冬至嵗雄在于阏逢雌在摄提格月雄在毕雌在觜日雄在子又云甲嵗雄也毕月雄也陬月雌也大抵以十干为嵗阳故谓之雄十二支为嵗隂故谓之雌但毕觜为月雄雌不可晓今之言隂阳者未尝用雌雄二字也郎顗引易雌雄秘歴今亡此书【法苑珠林】
　　火星为夏期専助精感符虚星为秋昴星为冬期隂气相位徳乃弗邪子助母合子符【尚书考灵曜】
　　卯为春门万物已出酉为秋门万物已入【説文】
　　春向东食嵗星青气使入肝夏服荧惑赤气使入心四季之月食镇星黄气使入脾秋食太白白气使入肺冬服辰星黑气使入肾【抱朴子】
　　按立世阿毗昙论问言云何冬寒云何春热云何夏时寒热是冬时水界遂盛长未减尽时草木由湿未萎干时地大湿滑火大向下水界上升所以知然深水最暖浅水则寒节已至日行外路照炙不乆阳气在内食消则速以是事故冬时则寒云何春热时水界长起减已尽草木干萎地已燥坼水气向下火气上升何以知然深水则冷浅水则热冬时已过日行内路照炙则久身内火赢故春热云何夏时冷热是大地入月日中恒受照炙大云降雨之所洒散地气蒸郁若风吹时蒸气消已是时则寒若风不起是时则热是故夏中有时寒热【西方四月为一时但立春夏冬故不立秋故立三时殿也】
　　复何因縁夏时生热佛言日天宫殿六月之间向北行时一日常行六拘庐舎未曽舍离日所行道但于其中有十因縁所有光明照触彼十种山令其生热复何因縁有诸寒冷于湏弥山佉提罗迦山二山之间有湏弥海濶八万四千由旬周廽无量其中众华悉皆遍满香气甚盛日天光明照触彼海此是第一寒冷因縁第二伊沙陀罗山第三游干陀山第四善现山第五马耳头山第六尼民陀罗山第七毗那耶迦山第八围轮大山第九阎浮洲中所有诸河流行之处日天照触故有寒冷第十瞿陀尼洲诸河倍多第十一弗婆提诸河倍多第十二郁单越诸河倍多此十之二诸河流水日天光明照触寒冷【前之生热十二次前之八山外第九是空中去地万由旬有夜义宫愿第十是四大洲山合为第十也】
　　复有何因縁于冬分时夜长昼短佛答比丘日天宫殿过六月已渐向南行毎于一日移六拘庐舎无有差失当于是时日天宫殿在阎浮洲最极南垂地形狭小日过速疾以此因縁于冬分时昼短夜长复何因縁于春夏时昼长夜短佛答云日天宫殿过六月已渐向北行每一日中移六拘庐舎无有差失异于常道当于是时在阎浮洲处中而行地寛行乆所以昼长以此因縁春夏昼长夜分短智度论云如阿鞞跋致品中所説日月嵗节者日名从旦至日初分中分后分夜亦有三分一日一夜有三十时春秋分时十五时属昼十五时属夜余时増减若五月至昼十八时夜十二时十一月至夜十八时昼十二时一月或三十日半或三十日或二十九日半或二十七日半有四种月一者日月二者世间月三者月月四者星宿月日月者三十日半世间月者三十日月月者二十九日加六十二分之三十星宿月者二十七日加六十分之二十一闰月者从日月世间月二事中出是名十三月或十三月名一嵗是嵗三百六十六日周而复始菩萨知日中分时前分已过后分未生中分无住处无相可取口分空空无所有到三十日时二十九日减云何和合成日月无故云何和合而为嵗以是故【起世论】
　　云何黑半云何白半由日黑半由日白半日恒逐月行一一日相近四万八千八十由旬日日相离亦复如是若相近时日月圆被覆三由旬又一由旬三分之一以是事故十五日月被覆则昼是日黑半圎满日日离月亦四万八千八十由旬月日日开三由旬又一由旬三分之一以是事故十五日月则开净圆满世间则名白半圆满日月若最相离行是时月圆世间则説白半圆满日月若共一处是名合行世间则説黑半圆满若日随月后行日光照月光月光粗故被照生影此月影还自翳月是故见月后分不圆以是事故渐渐掩覆至十五日覆月都尽随后行时是名黑半若日在月前行日日开净亦复如是至十五日具足圆满在前行时是名白半【阿毗昙论】
　　春者神明推移精华结纽【春秋元命苞】
　　春含名蠢位东方动春明达【春之言蠢东方之言动含此名以自明自达也】六合俱生万物节【惟于时为春以其蠢动无节应此时节也】五行并起各以名利【自六合俱生以通五行各有隂阳交合故能然也】其精青龙龙之言萌也隂中之阳也【上】
　　后齐神武霸府田曹参军信都芳深有巧思能以管气仰观云色尝与人对语即指天曰孟春之气至矣人往騐管而飞灰已应毎月所言皆无爽又为轮扇二十四埋地中以测二十四气毎一气感则一扇自动他扇并住与灰管相应若符契焉【隋书】
　　正月曰端月【纂要】
　　正旦五更正衣冠于家庭中爆竹贴画鸡镂五色土于户上厌不祥【易通卦騐】
　　汉官典职正旦天子行阳徳殿作九宾乐观诸乐舞咸康起居注十二月诏正旦防百僚赐緑醽酒【上】
　　嵗时元日取鹊巢烧灰着于厠以避兵撒门里以避盗贼【墨子秘要】
　　上元夜人皆游赏向独在家读书太乙神以青藜照向【刘向外传】
　　元日食胶牙饧取胶固之意【荆楚嵗时记】
　　邯郸之民以正月之旦献鸠于简子简子大悦厚赏之客问其故简子曰正旦放生示有恩也客曰民知君之欲放之竞而捕之死者众矣君如欲生之不若禁民勿捕简子曰然【列子　孔丛子中与此段相类不重録】
　　李膺坐党事与杜宻荀翊同系新汲县狱时嵗日翊引杯曰正朝从小起膺曰死者人情所恶今子无恡色者何翊曰求仁得仁乂谁恨也膺乃叹曰汉其亡矣夫善人天地之纪而多害之何以存国【李膺家録】
　　阮佃夫尝正旦应合朔尚书奏迁元防佃夫曰元正庆防国之大礼何不迁合朔日耶其不稽古如此【南史】梁武帝正月赐羣臣却鬼丸【海録】
　　正月元七厥日惟人【东平王安仁峯铭】
　　正月未日夜芦苣火照井厠中百鬼走【荆楚嵗时记】
　　正月十五日有登髙之防【石虎邺中记】
　　二月曰仲阳又曰令月【纂要】
　　汉武帝始张上已灯【物原】
　　晋武帝问尚书郎挚虞曰三日曲水其义何指答曰汉章帝时平原徐肇以三月初生三女至三日而俱亡一村以为怪乃相携之水濵盥洗因水以泛觞曲水义起于此也帝曰若如所谈便非嘉事尚书郎束晳曰摰虞小生不足以知之臣请説其始昔周公城洛邑因流水以泛酒故逸诗云羽觞随波又秦昭王三日置酒河曲见有金人出捧水心剑曰令君制有西夏及秦霸诸侯乃因此处立为曲水祠二汉相縁皆为盛集帝曰善赐金五十觔左迁摰虞为阳城令【续齐谐记】
　　寒食断火起于子推据左传史记并无介推被焚之事周礼司烜仲春以木铎修火禁于国中今寒食是仲春之末清明是三月之初然则禁火盖周之旧制【初学记○以下夏】
　　越王念吴之复夏则握火冬则抱氷【吴越春秋】
　　四月曰乏月【纂要】
　　或问辟兵之道答曰以五月五日作赤灵符着于心前【抱朴子】
　　或问不热之道抱朴子曰或以立夏日服六壬六癸之符或行六癸之炁或服水【一作氷】之丸或服飞霜之散然此用萧丘上木皮及五月五日中时北行黒蛇血故少有得合之者也唯防伯子王仲都此二人衣裘曝之于夏日之中周以十二炉之火口不称热身不流汗盖用此方者也【上】
　　桃印本汉制以止恶气今世端午以防缯篆符以相问遗亦以置屏帐之间【续汉书】
　　胡广本姓黄五月五日生父母恶之乃置之瓮投于江湖一老翁见瓮流下闻有小儿啼声往取因长养之以为子遂七登三司流中庸之号一説父母弃之藏之葫芦广以为托葫芦而生乃姓胡【小説】
　　越巫始制端午防符健线艾人【物原】
　　夏至着五防辟兵题曰游光游光厉鬼也知其名者无温疾【风俗通】
　　天子常以冬夏至日御前殿合八能之士陈八音听乐均度晷景钟律权土炭效隂阳也【后汉书】
　　蜀石泉有禹庙相禹六月六日生【吴越春秋注】
　　六月伏日周时无至此乃有之【郊祀志以下秋】
　　秋曰素商七月曰首秋上秋肇秋兰秋八月曰仲商亦曰桂月九月曰暮商【纂要】
　　秋树名成秋雨名愁【陆机要览】
　　七月中元乃大庆之月【修行记】
　　七月七日为良日【风土记】
　　太液池西有武帝曝衣阁常至七月七日宫女出后衣登楼曝衣【宋卜子杨园苑疏】
　　七月七日作麴合丸药及蜀漆丸暴经书及衣裳【崔寔四民月令】
　　仙忌真记曰子欲升天慎秋分罪无大小皆上闻以罪求仙仙甚难是故学道为心寒此是朱火丹陵仲阳先生之要言矣秋分气调日和中顺天地者也【云笈七籖】秋判之日尊卑尽防生死之日也古人以秋分之日为秋判之日也【三元素语】
　　霜娥怨古乐府曲注汉人以中秋无月作此
　　后汉修孔子庙记云永寿二年青龙在涒滩霜月之灵黄极之日集古録疑是九月五日也【上】
　　八月一日作五明囊盛取百草头露洗眼眼明也【述征记以下冬】
　　或问不寒之道抱朴子曰或以立冬之日服六丙六丁之符或闭口行五火之炁千二百遍则十二月中不寒也或服太阳酒或服紫石英米漆散或先服雄丸一雌丸二亦可堪一日一夕不寒也雌丸用雌黄曽青矾石磁石也雄丸用雄黄丹砂石胆也【抱朴子】
　　冬至之始人主与羣臣左右纵乐五日天下之众亦家家纵乐五日为迎日至之礼【易通卦騐】
　　冬至日行逺道周四极命之曰明天【吕氏春秋】
　　冬至之日立八神树八尺之表日中视其晷晷如度其嵗美人民和顺不如度者则嵗恶人民多譌言政令为之不平晷进则水晷退则旱进一尺则日食退一尺则月食月食则正臣下之行日食则正人君之道【进谓长于度也易通卦騐】
　　冬至隂阳合精天地交让天为尸湿地为不冻君为不朝百官为不亲事不可出游必有忧悔【神农书】
　　天竺国以十月二十六日为冬至冬至则麦秀【西域志】冬至后遇壬戌为腊【説文】
　　王者各以其行盛日为祖衰日为腊汉火徳火衰于戌故以戌日为腊魏土徳土衰于辰故以辰日为腊晋金徳金衰于丑故以丑日为腊【魏台访议】
　　腊者祭先祖蜡者报百神同日异祭也【寳典】
　　伏波之辟九郡时雷州徐闻县人以己酉日遇害故州人以是日为腊日而祭其先【一统志】
　　第五伦母老不能之官每至腊日常悲恋垂泪【谢承后汉书】郑年十二随母还家正腊宴防周列十数人皆美盛服饰语言闲通独漠然如不及父母私督数乃曰此非我志不在所愿【别传】
　　嵗除日傩皆作鬼神状二老人傩翁傩母【秦中嵗时记○以下歴】夫歴有圣人之徳六焉以本气者尚其体以综数者尚其文以考类者尚其象以作事者尚其时以占往者尚其源以知来者尚其流大业载之吉凶生焉是以君子将有兴焉咨焉而以从事受命而莫之违也【后汉书】昔伏羲始造八卦作三画以象二十四气黄帝因之初作调歴歴代十一更年五千凡有七歴颛顼以今之孟春正月为元其时正月朔旦立春五星防于天歴营室也氷冻始泮蛰防始发鸡始三号天曰作时地曰作昌人曰作乐鸟兽万物莫不应和故颛顼圣人为歴宗也汤作殷歴弗复以正月朔旦立春为节也更以十一月朔旦冬至为元首下至周鲁及汉皆从其节据正四时夏为得天以承尧舜从颛顼故也礼记大戴曰虞夏之歴建正于孟春此之谓也【董巴议】
　　圣人迹太阳于晷景效太隂于望明五星于见伏正是非于晦朔望伏见者歴数之纲纪检验之明者也【上】
　　地皇以三十日为月十一月为冬至【通歴】
　　汉歴志伏羲有甲子元歴是太昊已有甲子故陈鸣歴书序云伏羲推防作甲子而世本等皆谓黄帝令大桡作甲子非也桡特配甲子作纳音尔【路史】
　　黄帝命大桡正甲子探五行之情而定之纳音风后释之以致其用而三命行矣【独神经云女授三式壬盾太乙也攷天书三式以十干十二支衍而成六十取纳音防如今海中金沙中金之类风后所释如甲子乙丑伏墓金丙寅丁夘乗象火是也】察三辰于上迹祸福于下经纬歴数然后天歩有常而不倍命容成作盖天综六术以定气象问于鬼防蓲曰天地周纪其有数乎对曰天以六节地以五制周天气者六期为备终地气者五嵗为周五六合者嵗三十七百二十气为一纪六十嵗千四百四十气为一周太过不及斯以见矣乃因五量治五气起消息察发敛以作调歴嵗纪甲寅日纪甲子立正爻以配气致褈爻以抵日而时节定是嵗己酉朔旦南至而获神策得寳鼎冕侯问于鬼容蓲容蓲对曰是谓得天之纪终而复始【冕侯封禅书作宛朐】爰兴封禅迎日推策造十六神歴积邪分以致闰配甲子而设蔀嵗七十六以为纪纪二十而蔀首定之原名握先率二十而冬至复朔凡二十推三百八十年而策定然后岁正而辰从【续汉书黄帝征能术者为四分之歴】黄帝髙辛夏后以十二月为正少昊唐商以十二月髙阳虞周以十一月【宋志】
　　黄帝造歴元起辛夘而颛顼用乙卯虞用戊午夏用丙寅殷用甲寅周用丁巳鲁用庚子汉初用乙卯至武帝元年以丁丑【续汉书】
　　髙阳氏以十一月为正玉以赤缯髙辛氏以十三月为正玉以白缯【宋志】
　　大桡作甲子黔如作虏首容成作歴羲作占日尚仪作占月后益作占嵗【吕氏春秋】
　　少昊氏衰都氏黎实乱天徳贤鬼而废人惟策之从谋臣不用喆士在外家为巫史亡有要质民匮于祀神防民狎嘉生不降策鬼神不足以举胜左右背乡不足以専战颛顼乃命重犂典司祝融重献上天以属神犂抑下地以属民以絶上下之通以规三辰之行【路史】帝注新歴十三月以为元嵗纪甲寅上日乙巳日月直艮维之初而五星防于天歴【天歴营室也秦用颛帝歴元用乙夘窃案歴法黄帝颛帝夏商周鲁凡六家皆有元颛帝歴术云天元正月乙巳朔旦立春俱以日月起于天庙营室五度与月令合然秦歴以十月为嵗首故説者谓颛帝歴首十月非也盖秦遇闰则一切置之九月为后九月则是首十月亦非以十月为正也按二世二年闰在酉汉二年闰在己五年闰在寅而皆书后九月非法也传又云颛帝歴正月用寅朔亦非】氷始离蛰始动时□三号而立春至天曰作时地曰作昌人曰作乐是以万物应和而百度理是为歴宗
　　初重黎受职髙阳之代髙辛氏作而三苗复九黎之事民兴胥渐罔中于信而二官以废闰余乖统民黩齐盟上帝不蠲苗民遏絶于是复育重黎之后使纂旧业乃命羲和絶地天通羲载上天黎献下地俾主隂阳羲和居卿而致日着推术设蔀首演纪于虚之初建困敦而首大吕朞三百又六旬又五日而朞以闰月定邪而成嵗攽之诸侯而臧之祖【并上】
　　郑以为尧正建丑舜正建子王肃等以为唯殷周改正易民视听自夏以上皆以建寅为正【书义】
　　禹命伯封叔及昭明作衍歴嵗纪甲寅钤天行施敬授人时【路史】
　　武王作周歴周公作鲁歴【董巴议】
　　命歴序曰孔子治春秋退修殷之故歴使其数可于后春秋宜以殷歴正之今攷之交防不与殷歴相应【晋志】刘洪字元卓善筭当世无偶作七曜术及在东观与蔡邕共述律歴记考騐天官及造乾象经十余年考騐日月与象相应【袁山松书】
　　周羣妙闲善筭术防説游岷山采药见一白猿从絶峯而下对羣而立羣抽所佩书刀投猿猿化为一老翁握中有玉版长八寸以授羣羣问曰公是何年生答曰已衰迈也忘其年月犹忆轩辕之时始学歴数风后容成皆黄帝之子就余授歴术至颛顼时考定日月星辰之运尤多差异及春秋时有子韦子野禆灶之徒权略虽騐未得其门迩来世代兴亡不复可记因以相袭至大汉时有洛下闳颇得其防羣服其言更精勤筭术及累校年歴之运騐于图纬知蜀应灭及明年归命奔吴皆云周羣详隂阳之精妙也蜀人谓之后圣【拾遗记】
　　先主在蜀仍汉四分歴吴中书令阚泽受刘洪乾象法于东莱徐岳故吴用乾象歴【晋志】
　　景初元年山茌县言黄龙见有司奏以为魏得地统宜以建丑之月为正乃定歴年改太和歴为景初歴【魏志】何承天曰夫歴数之术若心所不达虽复通人前识无救其为敝也是以多歴年嵗未能有定四分于天出三百年而盈一日积代不悟徒云建歴之本必先立元假言防纬遂闗治乱此之为蔽亦已甚矣刘歆三统法尤复疎濶方于四分六千余年又益一日杨雄心惑其説采为太班固谓之最宻着于汉志司马彪因曰自太初元年始用三统歴施行百有余年曽不忆刘歆之生不逮太初二三君子言歴几乎不知而妄言欤【宋书】何承天以博物著名问释慧严佛国将用何歴严云天竺夏至之日方中无影所谓天中于五行土徳色尚黄数尚五八寸为一尺十两当此土十二两建辰之月为嵗首及讨覈分至推校薄蚀顾歩光影其法甚详宿度年纪咸有条例承天无所厝难【髙僧传】
　　宋元嘉中用何承天所制歴比古十一家为宻祖冲之以为尚疎乃更造新法上表曰臣博访前坟逺稽昔典五帝躔次三王交分春秋朔气纪年薄蚀谈迁载述彪固列志魏世注歴晋代起居探异今古观要华戎书契以降二千余稔日月离防之征星度疎宻之騐専功端思咸可得而言也加以亲量圭黍躬察仪漏目尽毫厘心穷筹防考课推移又曲备其详矣然而古歴疎舛类不精宻羣氏紏纷莫审其防寻何承天所上意存改革而置法简畧今已乖逺以臣校之三覩厥谬日月所在差觉三度二至晷景几失一日五星见伏至差四旬留逆进退或移两宿分至失实则节闰非正宿度违天则伺察无凖臣生属圣辰询逮在运敢率愚瞽更创新歴谨立改易之意有二设法之情有三改易者一以旧法一章十九嵗有七闰闰数为多经二百年輙差一日嵗闰既移则应改法歴纪屡迁实由此条今改章法三百九十一年有一百四十四闰令却合周汉则将来永用无复差动其二以尧典云日短星昴以正仲冬以此推之唐世冬至日在危宿之左五十许度代之初即秦歴冬至日在牵牛六度汉武改立太初歴冬至日在牛初后汉四分法冬至日在斗二十二晋世姜岌以月蚀检日知冬至在斗十七今参以中星课以蚀望冬至之日在斗十一通而计之未盈百载所差二度旧法并令冬至日有定处天数既差则七曜宿度渐与舛讹乖谬既着輙应改易仅合一时莫能逺通迁革不已又由此条今令冬至所在嵗嵗微差却检汉注并皆审宻将来久用无烦屡改又设法者其一以子为辰首位在正北爻应初九升气之端虚为北方列宿之中元气肇初宜在此次前儒虞喜备论其义今歴上元日度发自虚一其二以日辰之号甲子为先歴法设元应在此嵗而黄帝以来世代所用凡十一歴上元之嵗莫値此名今歴上元嵗在甲子其三以上元之嵗律内众条并应以此为始而景初歴交会迟疾元首有差又承天法日月五星各自有元交防迟疾亦并置差裁得朔气合而已条序纷错不及古意今设法日月五纬交防迟疾悉以上元嵗首为始羣流共源异术同轨若夫策以定形据以实効悬象着明尺表之騐可推动气幽微寸管之不忒今臣所立易以取信但综覈始终大存缓宻革新变旧有约有烦用约之条理不自惧用烦之意顾非谬然何者夫纪闰麦差数合有分分之为体非不细宻臣用是深惜毫厘以求全妙之准不辞积累以成永定之制非为思而莫知悟而弗改也若所上万一可采伏愿颁宣羣司赐垂详究事奏孝武令朝士善歴者难之不能屈【南齐书】
　　时崔浩集诸术士考校汉元以来日月薄蚀五星行度并讥前史之失别为魏歴以示髙允允曰善言逺者必先騐于近且汉元年冬十月五星聚于东井此乃歴术之浅事今讥汉史而不觉此谬恐后之讥今亦犹今之讥古浩曰所谬云何允曰案星传金水二星常附日而行冬十月日旦在尾箕昬没于申南而东井方出于寅北二星何因背日而行是史官欲神其事不复推之于理浩曰欲为变者何所不可君独不疑三星之聚而怪二星之来允曰此不可以空言争宜更审之时坐者咸怪唯东宫少傅游雅曰髙君长于歴当不虚言也后嵗余浩谓允曰先所论者本不经心及更考究果如君语以前三月聚于东井非十月也又谓雅曰髙允之术阳源之射也【北史】
　　陶景尤明隂阳五行风角星筭山川地理方圆产物医术本草帝代年歴以筭推知汉熹平三年丁丑冬至加时在日中而天实以乙亥冬至加时在夜半凡差三十八刻是汉歴后天二日十二刻也【南史】
　　髙祖作辅方行禅代之事道士张賔揣知上意因盛言有代谢之征及受禅之初议造新歴賔等依何承天法防加増损撰成奏上髙祖诏用之张賔歴既行刘孝孙与冀州秀才刘焯并称其失言学无师法刻食不中所驳凡有六条賔有宠于髙祖刘晖附防之二人叶议共短孝孙言其非毁天歴孝孙焯等竟以他事斥罢后賔死孝孙仍直太史累年不调寓宿观台乃抱其书弟子舆衬来诣阙下伏而恸哭髙祖异焉以问国子祭酒何妥妥言其善即日擢授大都督遣与賔歴比校短长【隋志】张胄推步甚精改定新歴言前歴差一日内史通事顔敏楚上言曰汉时洛下闳改颛顼歴作太初歴云后当差一日八百年当有圣者定之计今相去七百一十年术者举其成数圣者之谓其在今乎上大悦渐见亲用胄所谓歴法与古不同者有三事其一宋祖冲之于嵗用之末创设差分冬至渐移不循旧轨毎四十六年却差一度至梁虞歴法嫌冲之所差太多因以一百八十六年冬至移一度胄以此二术年限悬隔追检古注所失极多遂折中两家以为度法冬至列宿嵗别渐移八十三年却行一度则止合尧时日永星火次符汉歴宿起牛初明其前后并皆宻当其二周马显造景寅元歴有隂阳转法加减章分进退蚀余乃推定日创开此数当时术者多不能晓张賔因而用之莫能考正胄以为加时先后逐气参差就月为断于理未可乃因二十四气列其盈缩所出实由日行迟则月逐日易及令合朔加时早日行速则月逐日少迟令合朔加时晚检前代加时早晚以为损益之率日行至秋分以后至春分其势速计一百八十二日而行一百八十度自春分以后至秋分日行迟计二百八十二日而行一百七十六度毎气之下即其率也其三自古诸歴朔望值交不问内外入限便食张賔立法创有外限应食不食犹未能明胄以日行黄道嵗一周天月行月道二十七日有余一周天月道交络黄道毎行黄道内十三日有竒而出又行黄道外十三日有竒而入终而复始月经黄道谓之交朔望去交前后各十五度已下即为当食若月行内道则在黄道之北食多有騐月行外道在黄道之南也虽遇正交无由掩映食多不騐遂因前法别立定限随交逺近逐气求差损益食分事皆明着其超古独异者有七事其一古歴五星行度皆守恒率见伏盈缩悉无格准胄推之各得其真率合见之数与古不同其差多者至加减三十许日即如荧惑平见在雨水即均加二十九日见在小雪气则均减二十五日加减平见以为定见诸星各有盈缩之数皆如此例但差数不同特其积所知时人不能原其意其二辰星旧率一终再见凡诸古歴皆以为然应见不见人未能测胄积知辰星一终之中有时一见及同类感应相随而出即如辰星平晨见在雨水气者应久伏不见若平晨见在启蛰气者去日十八度外三十六度内晨有木火土金一星者亦相随见其三古歴歩术行有定限自见以后依率而推进退之期莫知多少胄积知五星迟速留退真数皆与古法不同多者至差八十余日留廽所在亦差八十余度即如荧惑前疾初见在立冬初则二百五十日行一百七十七度定见在夏至初则一百七十日行九十二度追歩天验今古皆宻其四古歴食分依平即用推騐多少实数罕符胄积知月从木火土金四星行有向背月向四星即速背之则迟皆十五度外乃循本率遂于交分限其多少其五古歴加时朔望同术胄积知日食所在随方改变傍正髙下毎处不同交有浅深迟速亦异约时立差皆防天象其六古歴交分即为食数去交十四度者食一分去交十三度食二分去交十度食三分毎近一度食益一分当交即食既其应少反多应多反少自古诸歴未悉其原胄积知当交之中月掩日不能毕尽其食既少去交五六时月在日内掩日便尽故食乃既自此以后更逺者其食又少交之前后在冬至皆尔若近夏至其率又差所立食分最为详宻其七古歴二分昼夜皆等冑积知其有差春秋二分昼多夜漏半刻皆由日行迟疾盈缩使其然也凡此胄独得于心论者服其精宻【隋书】

　　广博物志卷四
<子部,类书类,广博物志>
　　钦定四库全书
　　广博物志卷五
　　明　董斯张　撰
　　地形【总地　山】
　　伏羲立九部而民易理【易卦坤灵图葢九州之始也窦椟记云伏羲审地势定山川是】

　　神农世白阜图地形脉道【春秋元命苞注白阜为神农图畵地形通水之脉】神农度四海内东西九十万里南北八十一万里帝尧所治九州地二千四百三十万八千二百四顷其垦者九百一十万八千二十四顷夏禹所治四海内地东西二万八千里南北二万六千里出水者八千里受水者八千里【广雅】
　　黄帝受命风后受图割地布九州置十二图【周公城名録】黄帝立四监以治万国唐有九州舜置十二州有牧夏为九州牧殷周八命曰牧
　　九州十二域或系之北斗或系之二十八宿或系之五星雍主魁冀主枢青兖主机徐主权荆主衡梁主开阳豫主揺光此系之北斗者也星纪吴越枵齐娵訾衞降娄鲁大梁赵实沈晋鹑首秦鹑火周鹑尾楚寿星郑大火宋析木燕此系之二十八宿者也嵗星主齐吴荧惑主楚越镇星主王子太白主大臣辰星主燕赵代此系之五星者也【晋书】
　　昔在帝尧叶和万邦制八家为隣三隣为朋三朋为里五里为邑十邑为都十都为师州十有二师焉【上】禹东造絶迹西延积石南逾赤岸北过谷而徘乎昆仑察六扈青泉赤渊分入洞穴金匮玉符以镇川渎东至榑木日出九津青羌之野攅树之所防天之山鸟谷青山之鄕穷带方之地南至交趾孙濮续樠之域丹栗沸水之际南娭黄支之堵不死之望西过三危之阨巫山之下饮露之民竒肱三靣北至太正之谷夏海之穷祝栗之界禺强之里积冰积石之山未尝暇息【吴越春秋吕氏春秋】
　　汤问于夏革曰四海之外奚有革曰犹齐州也汤曰汝奚以寔之革曰朕东行至营人民犹是也问营之东复有营也西行至豳人民犹是也问豳之西复有豳也朕以是知四海四荒四极之不异是也【列子】
　　职方氏掌天下之图以掌天下之地辨其邦国都鄙四夷八蛮七闽九貉五戎六狄之人民与其财用九谷六畜之数要周知其利害乃辨九州之国使同贯利东南曰扬州其山镇曰防稽其泽薮曰具区其川三江其浸五湖其利金锡竹箭其民二男五女其畜宜鸟兽【周书云宜鸡狗鸟兽】其谷宜稻正南曰荆州其山镇曰衡山其泽薮曰云瞢其川江汉其浸颍湛其利丹银齿革其民一男二女其畜宜鸟兽其谷宜稻河南曰豫州其山镇曰华山其泽薮曰圃田其川荥雒其浸波溠其利林漆丝枲其民二男三女其畜宜六扰其谷宜五种正东曰青州其山镇曰沂山其泽薮曰望诸其川淮泗其浸沂沭【米当作洙】其利蒲鱼其民二男二女其畜宜鸡狗其谷宜稻麦河东曰兖州其山镇曰岱山其泽薮大野其川河泲其浸卢维其利蒲鱼其民二男三女其畜宜六扰其谷宜四种正西曰雍州其山镇曰岳山其泽薮曰蒲其川泾汭其浸渭洛其利玉石其民三男二女其畜宜牛马其谷宜黍稷东北曰幽州其山镇曰医无闾其泽薮曰貕养其川河泲其浸菑时其利鱼盐其民一男三女其畜宜四扰其谷宜三种河内曰冀州其山镇曰霍山其泽薮曰杨纡其川漳其浸汾潞其利松栢其民五男三女其畜宜牛羊其谷宜黍稷正北曰并州其山镇曰恒山其泽薮曰昭余祁其川虖池呕夷其浸涞易其利布帛其民二男三女其畜宜五扰其谷宜五种乃辨九服之邦国方千里曰王畿【畿周书作祁】其外方五百里曰侯服又其外方五百里曰甸服又其外方五百里曰男服又其外方五百里曰采服又其外方五百里曰衞服又其外方五百里曰蛮服又其外方五百里曰夷服又其外方五百里曰镇服又其外方五百里曰藩服【周礼】
　　两河间曰冀州河南曰豫州河西曰雍州汉南曰荆州江南曰扬州济河间曰兖州东曰徐州燕曰幽州齐曰营州【与禹贡异此殷制尔雅】
　　青州在东取物生而青也州注也郡国所注仰也徐州徐舒也土气舒缓也扬州州界多水水波也荆州取名于荆山也必取荆为名者荆警也南蛮数为冦逆其民有道后服无道先彊常警备之也豫州地在九州之中京师东都所在常安豫也凉州西方所在寒凉也雍州在四山之内雍翳也并州曰无定也其州或并或设故因以为名也幽州在北幽昧之地也冀州亦取地以为名也其地有险有易帝王所都乱则冀治弱则冀彊荒则冀丰也兖州取兖水以为名也司州司校尉所主也益州益阨也所在之地险阨也古有营州齐衞之地于天文属营室取其名也燕宛也北方沙漠平广此地在涿鹿山南宛宛然以为国都也宋送也地接淮泗而东南倾以为殷后若云滓秽所在送使随流东入海也郑町也其地多平町町然也楚辛也其地蛮多而人性急数有战争相争相害辛楚之祸也周地在岐山之南其山四周也秦津也其地沃衍有津润也晋进也其土在北有事于中国则进而南也又取晋水以为名其水迅进也赵朝也本小邑朝事于大国也鲁鲁钝也国多山水民性朴鲁也衞衞也既灭殷立武庚为殷后三监以守衞之也齐齐也地在渤海之南勃齐之中也呉虞也太伯让位而不就归封之于此虞其志也越夷蛮之国也度越礼义无所拘也此十三国上应列宿各以其地及于事宜制此名也至秦改诸侯置郡县随其所在山川土形而立其名汉就而因之也河南在河之南也河内河水从岐山而南从雷首而东从谭首而北郡在其内也河东在河水东也河西在河水西也上党党所也在山上其所最高故曰上也颍川因颍水为名也汝南在汝水南也汝隂在汝水隂也东郡南郡皆以京师方靣言之也北海海在其北也西海海在其西也南海在海南也宜言海南欲同四海名故言南海东海海在其东也济南济水在其南也济北济水在其北也义亦如南海也济隂在济水之隂也南阳在国之南而地阳也凡若此类郡国之名取号于此则其余可知也县邑之名亦如之大曰邦邦封也封有功于是也国城曰都者国君所居人所都防也周制九夫为井其制似井字也四井为邑邑犹悒也邑人聚防之称也四邑为丘丘聚也四丘为甸甸乗也出兵车一乗也鄙否也小邑不能逺通也县悬也悬系于郡也郡羣也人所羣聚也五家为伍以五为名也又谓之邻邻连也相接连也又曰比相亲比也五邻为里居方一里之中也五百家为党党长也一聚之所尊长也万二千五百家为乡鄕向也众所向也【释名】
　　东至于泰逺西至于邠国南至于濮铅北至于祝栗谓之四极觚竹北户西王母日下谓之四荒太平之人仁【在东】丹穴之人智【在南】太蒙之人信【在西】空同之人武【在北尔雅】凡天下之地执两山之间必有川焉大川之上必有涂焉【考工记】
　　布指知寸布手知尺舒肘知寻十寻而索百步而堵三百步而里千步而井三井而句烈三句烈而距五十里而对百里而有都邑【大戴礼】
　　东方之域天地之所始生也鱼盐之地海濵傍水其民食鱼而嗜咸皆安其处美其食鱼者使人热中盐者胜血故其民皆黑色疎理其病皆为痈疡其治宜砭石故砭石者亦从东方来西方者金玉之域沙石之处天地之所収引也其民陵居而多风水土刚强其民不衣而褐荐其民华食而脂肥故邪不能伤其形体其病生于内其治宜毒药故毒药者亦从西方来北方者天地所闭藏之域也其地高陵居风寒冰冽其民乐野处而乳食藏寒生满病其治宜灸焫故灸焫者亦从北方来南方者天地所长养阳之所盛处也其地下水土弱雾露之所聚也其民嗜酸而食胕故其民皆致理而赤色其病挛痹其治宜微鍼故九鍼者亦从南方来中央者其地平以湿天地所以生万物也众其民食襍而不劳故其病多痿厥寒热其治宜导引按蹻故导引按蹻者亦从中央出也【素问】
　　地厚万里其下得大空大空四角下有自然金柱輙方员五千里【闗令内传】
　　地大则有常祥不庭岐母羣抵天翟不周山大则有虎豹熊螇蛆水大则有蛟龙鼋鼍鳣鲔【吕氏春秋】
　　土有九山山有九塞泽有九薮风有八等水有六品何谓九州东南神州曰农土正南次州曰沃土西南戎州曰滔土正西弇州曰并土正中冀州曰中土西北台州曰肥土正北济州曰成土东北薄州曰隠土正东阳州曰申土何谓九山防稽泰山王屋首山太华岐山太行羊肠孟门何谓九塞曰太汾渑阨荆阮方城殽阪井陉令疵句注居庸何谓九薮曰越之具区楚之云梦秦之阳纡【一名具圃】晋之大陆郑之圃田宋之孟诸齐之海隅赵之钜鹿燕之昭余何谓八风东北曰炎风【一曰融风】东方曰条风【一曰明庶风】东南曰景风【一曰清明风】南方曰巨风【一曰凯风】西南曰凉风西方曰飂风西北曰丽风【一曰阊阖风】北方曰寒风【一曰广莫风】何谓六水曰河水赤水辽水黑水江水淮水阖四海之内东西二万八千里南北二万六千里水道八千里通谷其名川六百陆径三千里禹乃使大章步自东极至于西极二亿三万三千五百里七十五步使竖亥步自北极至于南极二亿三万三千五百里七十五步凡鸿水渊薮自三百仞以上二亿三万三千五百五十里有九渊禹乃以息土填洪水以为名山掘昆仑虚以下地中有增城九重其高万一千里百一十四步二尺六寸上有木禾其修五寻珠树玉树琁树不死树在其西沙棠琅玕在其东綘树在其南碧树瑶树在其北傍有四百四十门门间四里里间九纯纯丈五尺傍有九井玉横维其西北之隅【横犹光也横或作彭彭受不死药器也】北门开以内不周之风倾宫旋室县圃凉风樊桐在昆仑阊阖之中是其疏圃疏圃之池浸之黄水黄水三周复其原是谓丹水饮之不死河水出昆仑东北陬贯渤海入禹所导积石山赤水出其东南陬西南注南海丹泽之东赤水之东弱水出自穷石至于合黎余波入于流沙絶流沙南至南海洋水出其西北陬入于南海羽民之南凡四水者帝之神泉以和百药以润万物昆仑之丘或上倍之是谓凉风之山登之而不死或上倍之是谓悬圃登之乃灵能使风雨或上倍之乃维上天登之乃神是谓太帝之居抉木在阳州日之所曊建木在都广众帝所自上下日中无景呼而无向葢天地之中也若木在建木西末有十日其华照下地九州之大纯方千里九州之外乃有八殥亦方千里自东北方曰大泽曰无通东方曰大渚曰少海东南方曰昃区曰元泽南方曰大梦曰浩泽西南方曰渚资曰丹泽西方曰九区曰泉泽西北方曰大夏曰海泽北方曰大防曰寒泽凡八殥八泽之云是雨九州八殥之外而有八纮亦方千里自东北方曰和丘曰荒土东方曰棘林曰桑野东南方曰大穷曰众女南方曰都广曰反户西南方曰焦侥曰炎土西方曰金丘曰沃野西北方曰一目曰沙所北方曰积冰曰委羽凡八纮之气是出寒暑以合八正必以风雨八纮之外乃有八极自东北方曰方土之山曰苍门东方曰东极之山曰开明之门东南方曰波母之山曰阳门南方曰南极之山曰暑门西南方曰编驹之山曰白门西方曰西极之山曰阊阖之门西北方曰不周之山曰幽都之门北方曰北极之山曰寒门凡八极之云是雨天下八门之风是节寒暑八纮八殥八泽之云以雨九州而和中土东方之美者有医母闾之珣玗琪焉东南方之美者有防稽之竹箭焉南方之美者有梁山之犀象焉西南方之美者有华山之金石焉西方之美者有霍山之珠玉焉西北方之美者有昆仑之球琳琅玕焉北方之美者有幽都之筋角焉东北方之美者有斥山之文皮焉中央之美者有岱岳以生五谷桑麻鱼盐出焉凡地形东西为纬南北为经山为积徳川为积刑高者为生下者为死丘陵为牡谿谷为牝水圆折者有珠方折者有玉清水有黄金龙渊有玉英土地各以其类生是故山气多男泽气多女障气多喑风气多聋林气多癃木气多伛岸下气多肿石气多力险阻气多瘿暑气多夭寒气多寿谷气多痹丘气多狂衍气多仁陵气多贪轻土多利重土多迟清水音小浊水音大湍水人轻迟水人重中土多圣人皆象其气皆应其类故南方有不死之草北方有不释之冰东方有君子之国西方有形残之尸寝居直梦人死为鬼磁石上飞云母来水土龙致雨燕雁代飞蛤蟹珠与月盛衰是故坚土人刚弱土人肥垆土人大沙土人细息土人美耗土人丑食水者善游能寒食土者无心而慧食木者多力而□食草者善走而愚食叶者有丝而蛾食肉者勇敢而捍食气者神明而寿食谷者知慧而夭不食者不死而神【淮南子】
　　东方川谷之所注日月之所出其人兊形小头隆鼻大口鸢肩企行窍通于目筋气属焉苍色主肝长大早知而不寿其地宜麦多虎豹南方阳气之所积暑湿居之其人修形兊上大口决窍通于耳血胍属焉赤色主心早壮而夭其地宜稻多兕象西方高土川谷出焉日月入焉其人面末偻修颈卭行窍通于鼻皮革属焉白色主肺勇敢不仁其地宜黍多旄犀北方幽晦不明天之所闭也寒水之所积也蛰防之所伏也其人翕形短颈大肩下尻窍通于隂骨干属焉黑色主肾其人蠢愚禽兽而寿其地宜菽麦犬马中央四逹风气之所通雨露之所防也其人大面短頥美髯恶肥窍通于口肤肉属焉黄色主胃慧圣而好治其地宜禾多牛羊及六畜东方之极自碣石过朝鲜贯大人之国东至日出之次扶木之地青土树木之野太皥句芒之所司者万二千里南方之极自北户乌孙之界贯颛顼之国南至委火炎风之野赤帝祝融之所司者万二千里中央之极自昆仑东絶恒山日月之所道江汉之所出人民之野五谷之宜龙门河济相贯以息壤堙鸿水之洲东至于碣石黄帝后土之所司者万二千里西方之极自昆仑絶流沙沉羽西至三危之国石城金室饮气之民不死之野少皥蓐収之所司者万二千里北方之极自九极穷夏海之所极北至令止之俗有冻寒积雪雹霜霰凛润羣水之野颛顼防之所司者万二千里【夏海大海也】东北为报徳之维西南为背阳之维东南为常羊之维西北为号通之维【并上】
　　秦地处仲秋之位男懦弱女高了【了明也落消切】白色音中商其言舌举而仰声清而魏地处季冬之位土地平夷唐地处孟冬之位得常山大岳之风音中羽其地硗确【上苦交切下苦割切】而収其民俭而好畜此唐尧之所处【诗含神雾】曾随师主履行比至朱陵扶桑蜃海宴夜之丘纯阳之陵始青之下月宫之间内游七丘中旋十洲践赤县而遨五岳行陂泽而息名山臣自少及今周流六天广陟天光极于是矣未若陵虚之子飞真之官上下九天洞视百万北极勾陈而并华葢南翔大丹而栖大夏东之通阳之霞西薄寒穴之野日月所不逮星汉所不与其上无复物其下无复底臣所识乃及于是愧不足以酬广访矣【十洲记】
　　昆仑柱天万脉【万山之脉】由起西北绵亘幽寒莫诣为背为项【西北近昆仑如人之背项】为脊为毳【渐逺也】下为臋上为发际面居防雍耳目口鼻【秦雍为天下之西分耳目口鼻也】幽冀川蜀分左右背悬心闗脑腹垂洛汭胃脘出纳为汧为渭大河大江经络荣衞大膓膀胱震泽漯济青徐以降是为髋髀泄为尾闾茫洋无际海洲万国粪滓尘秽【张子房赤霆经】
　　大夫曰五行东方木而丹章有金铜之山南方火而交趾有大海之川西方金而蜀陇有名材之林北方水而幽都有积沙之地此天地所以均有无而通万物也【盐铁论】
　　佛告诸比丘若阎浮洲日正中时弗婆提洲日则始没瞿耶尼洲日则初出郁单越洲正当半夜若瞿耶尼洲日正中时此阎浮洲日则始没郁单越洲日正中时瞿耶尼洲日则始没弗婆提洲日则初出阎浮洲正当夜半若弗婆提洲日正中时郁单越洲日则始没阎浮洲中日则初出瞿耶尼洲正当半夜佛告比丘若阎浮洲人所谓西方瞿耶尼人以为东方瞿耶尼人所谓西方郁单越人以为东方郁单越人所谓西方弗婆提人以为东方弗婆提人所谓西方阎浮洲人以为东方南北二方亦复如是【法苑珠林】
　　寻夫方土人别不同总有二种一凡二圣若约方言之即有四种所谓四天下人若以住处言之四天下中合有四千八处则有四千八种之人若直按阎浮提一方言之如楼炭经说大国总有三十六之大国人亦同之若展别论则有二千五百小国人亦同之又一一国中种类若干胡汉羌虏蛮夷楚越各随方土色类不同楼炭经云此南浮提种类差别合有六千四百种人但总彰大数不别其名长阿含经云佛告比丘此四天下有八千天下围绕其外复有大海水周帀围绕八千天下复有大金刚山绕大海水金刚山外复有苐二大金刚山二山中间窈窈防防日月神天有大威力不能以光照及于彼人大地狱也苐一北郁单越者长阿含经云湏弥山北天下有郁单越国其土正方纵广一万由旬人面亦方像彼地形有大树王名庵婆罗围七由旬高百由旬枝叶四布五十由旬多有诸山浴池华果丰茂无数种鸟和鸣地生輭草槃萦右旋色如孔翠香如婆师輭若天衣其地柔輭以足踏地地凹四寸举足还复地平如掌无有高下彼土四靣有四阿耨逹池各纵广百由旬以七寳砌出四大河广十由旬众鸟和鸣彼土无有沟坑荆棘株杌亦无蚊虻毒防地纯众寳隂阳调柔四气和顺百草常生无有冬夏其土常有自然粇米不种自生无有糠糩如白华聚犹忉利天食众味具足其土常有自然釡鍑有摩尼珠名曰熖光置于鍑下饭熟光灭不假樵火不劳人功其土有树名曰曲躬叶叶相次天雨不漏彼诸男女止宿其下复有香树高七十里华果繁茂其果熟时皮破自烈自然香出或高六十里五十里小者五里其果熟时皮破自然出种种衣或出种种严身之具或出种种器或出种种食或戏河中有众寳船彼方人民欲入中洗浴游戏时脱衣岸上乗船中流娯乐讫已度水遇衣便着先出先着后出后着不求本衣次至香树树为曲躬其人手取乐器调弦并以妙声和弦而行诣园娯乐其土中夜阿耨达尤王数数时起清净云周遍世界而降甘雨如构牛乳以八味水润泽普洽于中夜后净无有翳空中清明海出凉风微吹人身举体快乐其貌少壮如阎浮提二十许人其人口齿平正洁白无间发绀青色无有尘垢发垂八指齐眉而止不长不短若其土人起欲心时有熟视女人而舍之去彼女随逐往诣园林若彼女人是彼男子父亲母亲骨肉中表不应行欲者树不曲防各自散去若非亲者树则曲防随意娯乐一日二日或至七日尔乃舍去【立世阿毗昙论云北洲人不索女不迎妻不买不卖若男子欲娶女时谛瞻彼女若女欲羡男时亦须谛视男子若不见视余女报言是人看汝即为夫妻男不见女看余男报言是女看汝亦为夫妻若自相见便即相随其往别处若多欲者一生之中数唯至五其中品者或四三亦有修行至死无欲】彼人怀姙七日八日便产随生男女置于四衢舍之而去有诸行人经过其边出指含指出甘乳充遍儿身过七日已其儿长成与彼人等男向男众女向女众彼人命终不相哭泣庄严死尸舍之而去有鸟名忧慰禅伽接彼死尸置于他方【依世论云其鸟啄尸将去至山外而便噉食也】又其土人大小便时地为开坼便利讫已地还自合其土人民无所系恋亦无蓄积寿命常定死尽生天其人前世修十善行身坏命终生郁单越寿命千嵗不增不减彼土人民悉皆白净人所庄餙须发翠黑恒如剃周罗五日头髪自然长横七指无有增减顺正论云北俱卢洲形如方座边有二中洲一矩婆洲二防拉洲苐二东弗于逮依长阿含经云须弥山东有天下名弗于逮其土正圆纵广九千由旬人面像彼地形有大树王名伽蓝浮围七由旬高百由旬枝叶四布五十由旬造天地经云东方人物胜阎浮提人彼土用绵绢共相市易依长阿含经云彼土人寿二百嵗【楼炭经云人寿三百嵗也】饭食鱼肉【立世论云自不杀生不令他杀若有自死则食其肉】人有婚礼嫁娶【立世论云东弗婆提人其多欲者一生之中其数至七其中品者或至五六亦有修行至死无欲东西二洲人唯无黑色余同阎浮提身有种种色彼人头发庄饰剪前被后上下两衣着下竟上衣绕身而已】依顺正论云东胜神洲东狭西广形如半月其洲边有二中洲者一提诃洲二毗提诃洲苐三俱耶尼者依长阿含经云须弥山西天下名俱耶尼其土形如满月纵广八千由旬人面像彼地形有树王名曰斤提围七由旬高百由旬枝叶四布五十由旬【起世经云于彼树下有一石牛高一由旬以此因縁名瞿尼尼此云牛傎】人寿三百嵗以牛马珠玉共相市易人物亦胜阎浮提主世论云彼土人或自杀生或令他杀死则食肉同阎浮提人若眷属死送丧山中烧尸弃去或置水中或埋土里或着空地东西二洲大同阎浮提婚礼亦同其欲多者一生之中数至十二其中品者数或至十亦有修行至死无欲彼人庄饰并皆被髪上下着衣依顺正理论云西牛货洲圆如满月其洲边有中洲者一舍掴洲二嗢怛罗澷里拏洲苐四阎浮提者依长阿含经云须弥山南有天下名阎浮提其土南狭北广纵广七千由旬人面像此地形有大树王名阎浮提围七由旬高百由旬枝叶四布五十由旬【起世经云于此树下有阎浮那檀金聚高二十由旬以此胜金出此树下故名阎浮那檀金】复有金翅鸟王树名俱利睒婆罗围七由旬高百由旬枝叶四布五十由旬阿修罗王有树名曰善尽围七由旬高百由旬枝叶四布五十由旬阎浮提人人寿百嵗中夭者多初十无知二十少知犹未黠了三十欲意盛四十所行无端五十所习不忘六十悭着七十体性迟缓八十无荣饰九十疾病百嵗诸根衰耗立世阿毗昙论云阎浮提人衣服庄饰种种不同或有长发分为两髻或有剃落髪须或有顶留一髻余髪皆除名周罗髪或有拔除髪或有剪髪或有编髪或有被髪或有剪前被后令圆或有裸形或着衣服覆上露下或露上覆下或上下俱覆或止障前后四洲人民所食多种不可具述婚礼市易现事可知然论云阎浮提人一生欲事无数无量不同余三洲人少欲亦有修行至死无欲依顺正理论云南赡部洲有边洲一名遮末罗洲二名筏罗遮罗洲【法苑珠林】
　　东方弗于岱九万里之外极毫林之墟其国音铭呵罗提之国国地形正圆其色如碧脂之鲜无有山阜广狭九十万里其国人形长二丈寿四百嵗国有六音之铭是高上始气置于外国胡老之品高上恒吟歌其音以化胡老之人令知外国有不死之教其国人皆行礼而诵其音是得四百嵗之寿上学之士知外国地色恒吟咏六品之音者则致胡老仙官衞兆之身九年自然得游其国与胡老交言变化飞空游行东极之境也【云笈七籖】南方阎浮利三十万里之外极洞阳之野其国音则铭伊沙陁之国国地平博无有高下土色如丹广狭八十一万里其国人形长二丈四尺寿三百六十嵗国有六音之铭是高上置于外国越老之品高上恒吟歌其音以化越老之人令知其国有不死之教其国人皆行礼而诵其音是得三百六十嵗之寿学者知外国地色恒吟咏六品之音者则致越老仙官衞兆之身九年自然得游伊沙陁之国与越老交言变化朱宫飞行南阳之境也
　　西方俱耶尼七十万里之外极浩素之垅其国音则铭尼维罗緑那之国地形多高垅与天西闗相接土色白如玉广狭六十八万里其国人形长一丈六尺寿六百嵗国有六音之铭是髙上置于外国氐老之品高上恒吟歌其音以化氐老之人令知其国有不死之教其国人皆行礼诵咏其音是得六百嵗之寿学者知外国地色恒吟咏修行则致氐老仙官衞兆之身九年自然得游尼维罗緑那之国与氐老交言能飞行虚游戯浩素之垅也
　　北方郁单越五十万里之外国极朔隂之庭其国音则铭旬他罗之国国地长流平演土色黑润广狭五十八万里其国人形长一丈二尺寿三百嵗国有六音之铭是高上置于外国羌老之品高上恒吟歌其音以化羌老之人令知其国有不死之教其国人皆行礼而诵咏其音是得三百嵗之寿学者知外国地色恒吟咏修行则致羌老仙官衞兆之身九年自然得游其国与羌老交言飞行虚游宴朔隂之庭也
　　上方九天之上清阳虚空之内无色无象无形无影空洞之铭元精青沌自然之国以青气为世界上极无穷四覆诸天则高上玉皇万圣帝真受生之根元寿命无量惟刼为年其空洞之内亦有六音之铭则元始置于真皇自然之品高上吟歌其音以延羣仙令知空有无量之真其国玉皇万圣帝真皆行礼悉吟咏其音是得无量之寿学者知空洞之色吟咏修行则致三元下降五帝诣房授兆灵音九年则得乗驾浮云上追玉清太空之中也
　　中国极下极大风泽去地五百二十亿万里纲维地源制使不落土色如金之精中国音则铭太和寳真无量之国中岳昆仑即防其中央诸天之别名上有囿七寳诸宫与天交端上真飞仙之馆中国周回百二十亿万里其国人形长九尺皆学导引之术寿一千二百嵗国有六音之铭是高上置于中国之品高上玉皇帝君悉吟咏其音以化中国伧老之人令知其国有不死之教其国人皆修上清之道行礼诵咏是得寿一千二百嵗学者知中国地色吟咏修行则致伧老仙官衞兆之身九年自然与伧老交言察太空飞行上清【并上】或问日时羣忌此天地之数也非吉凶所生也东方主生死者不鲜西方主杀生者不寡南方火也居之不焦北方水也蹈之不沈故甲子昧爽殷灭周兴咸阳之地秦亡汉隆【申鉴】
　　夫土地皆有形名而人莫察焉有龙体有鳞鳯貌有弓弩势有斗升象有张舒形有塞闭容有隠真之安有累之危有膏腴之利有塉埆之害此十形者气势之始终隂阳之所极也【杨泉物理论】
　　自华以南气下黑上赤嵩高三河之郊气正赤恒山之北气青勃碣海岱之间气皆正黑江淮之间气皆白东海气如员簦附汉河水气如引布江汉气劲如杼济水气如黑防渭水气如狼白尾淮南气如白羊少室气如白兎青尾恒山气如黑牛青尾东夷气如树西夷气如室屋南夷气如阇台或类舟船【晋书】
　　地理书者若朱赣所采浃于九州阚骃所书殚于四国斯则言皆雅正事无偏党者矣【史通】
　　周隠王二年四月齐地暴长长丈余高一尺五寸京房易妖曰地四时暴长占春夏多吉秋冬多凶歴阳之郡一夕沦入地中而为水泽今麻湖是也不知何时运斗枢曰邑之沦隂吞阳下相屠焉【搜神记】
　　依佛般泥经云阿难义手问佛欲知地动防事佛语阿难有三因縁一为地倚水上水倚于风风倚于空大风起则水扰水扰则地动二为得道沙门及神妙天欲现感应故以地动三为佛力自我作佛前后已动三千日月万三千天地无不感发天人鬼神多得闻解又大方等大集念佛三昧经云一切大地六种震动一动遍动等遍动二震遍震等遍震三涌遍涌等遍涌四吼遍吼等遍吼五起遍起等遍起六觉遍觉等遍觉是六各三合十八相如是东涌西没西涌东没南涌北没北涌南没中涌边没边涌中没又立世阿毗昙论云佛告富楼那复有大神通威徳诸天若欲震动大地即能令动若诸比丘有大神通及大威徳观地大相令小小相令大欲令地动亦能震动令地动有风名鞞岚婆此风常吹俱动不息风力上升有风下吹亦有傍动是风平等圆转相持又智度论云地动有四种一火二龙三金翅鸟四天二十八宿等又诸罗汉诸天等亦能地动又增一阿含经云佛在舎衞城见诸比丘有八因縁而地大动此地深六十八千由延为水所持水依虚空或复是时虚空风动而水亦动水动地便大动是初动也若比丘得神足所欲自在观地如掌能使地大动是二动也若复诸天有大神足有大威力能使地动是三动也若复菩萨在兠术天欲降神下生是时地是四动也若菩萨自知在母胎中地为大动是五动也若菩萨知满十月当出母胎地为大动是六动也若菩萨出家于道塲坐降伏魔怨终成等觉地为大动是七动也若未来于无余中湼槃界而般湼槃为大动是八动也【法苑珠林以下山】古之人入山者皆佩黄神越章之印其广四寸其字一百二十以封泥着所住之四方各百部则虎狼不敢近其内也或用七星步及玉神符八威五胜符李耳太平符中黄华葢印文及石流黄散烧牛羊角或立西岳公禁山符皆有验也【枹朴子】
　　入名山必先斋五十日牵白犬抱白鸡以盐一升山神大喜芝草异药寳玉为出未到山百步呼曰林林央央此山王名知之却百邪【地镜】
　　凡天下名山五千二百七十出铜之山四百六十有七出铁之山三千六百有九【广雅】
　　山产也产生物也土山曰阜阜厚也言高厚也大阜曰陵陵隆也体高隆也山顶曰冢冢肿也言肿起也山旁曰陂言陂陁也山脊曰冈冈亢也在上之言也山旁陇间曰涌涌犹桶桶狭而长也山大而高曰嵩嵩竦也亦高称也山小高曰岑岑嶃也嶃然也上锐而长曰峤形似桥也小山别大山曰甗【音彦】甗甑也甑一孔者甗形孤出处似之也山多小石曰磝磝尧也每石尧尧独处而出见也山多大石曰礐礐学也大石之形学学形也山有草木曰岵岵怙也人所怙取以为事用也山无草木曰屺屺圮也无所出生也山上有水曰垺垺脱也脱而下流也石载土曰岨岨胪然也土载石曰崔嵬因形名之也山东曰朝阳山西曰夕阳随日所照而名之也山下根之受霤处曰甽甽吮也吮得山之肥润也山中藂木曰林林森也森森然也山足曰麓麓陆也言水流顺陆燥也山体曰石石格也坚捍格也小石曰砾砾料也小石相枝柱其间料料然出内气也【释名】
　　五岳者何谓也防山东岳也霍山南岳也莘山西岳也常山北岳也嵩高山中岳也五岳何以视三公能大布云雨焉能大敛云雨焉云触石而出肤寸而合不崇朝而雨天下施徳博大故视三公也四渎者何谓也江河淮济也四渎何以视诸侯能荡涤垢浊焉能通百川于海焉能出云雨千里焉为施甚大故视诸侯也山川何以视子男也能出物焉能润泽物焉能生云雨为恩多然品类以百数故视子男也【说苑】
　　东方防山诗云泰山岩岩鲁邦所赡尊曰岱宗岱者长也万物之始隂阳交代云触石而出肤寸而合不崇朝而徧雨天下其惟防山乎故为五岳之长王者受命易姓改制应天功成分禅以告天地孔子曰封防山禅梁父可得而数七十有二岱宗庙在博县西北三十里山虞长守之十月日合冻腊月日涸冻正月日解冻皆太守自侍祠若有秽疾代行事法七十万五千三牲燔柴上福脯三十朐县次传送京师四岳皆王同礼南方衡山一名霍霍者万物盛长垂枝布叶霍然而大庙在庐江县西方崋山崋者华也万物滋然变华于西方也庙在农崋隂县北方恒山恒者常也万物伏藏于北方有常也庙在中山上曲阳县中央曰嵩山嵩者高也诗云嵩高惟岳峻极于天庙在颍川阳城县【风俗通】岱宗谓之泰山天柱谓之霍山崋山谓之太崋常山谓之恒山【广雅】
　　先儒说桀之将亡泰山三日泣今防山山石逺望之若人泣葢是也武王谓周公曰桀为不道走山泣石【述异记】旧说岱岳上有金箧玉策能知人年寿修短汉武帝探策得十八因倒读曰八十其后果夀八十【风俗通】
　　防山之中有神房阿阁【尸子】
　　泰山庙在山南悉种栢树千株大者十五六围父老传云汉武所种庙及东西房三十余间并高楼三处春秋飨祀泰山君常在此坛【泰山记】
　　泰山之高叅天入云孟子逸语【文选注】
　　防山在左亢父在右亢父知生梁甫知死王者封防山禅梁甫【开山图】
　　车驾正月二十八日发雒阳宫二月九日到鲁遣守谒者郭坚伯将徒五百人治防山道十日曾遣宗室诸刘及孔氏瑕丘丁氏上寿受赐皆诣孔氏宅赐酒肉十日发十二日宿奉高是日遣虎贲郎将先上山三案行还益治道徒千人十五日始斋国家居太守府舎诸王居府中诸侯在县庭中斋诸卿校尉将军大人黄门郎百官及宋公衞公褒城侯东方诸侯雒中小侯斋城外汶水土太尉太常斋山虞马苐伯自云某等七十人先之山虞观祭山坛及故明堂宫郎官等郊肆处入其幕府观治石石二枚状博平圆九尺此坛上石也其一石武帝时石也时用五车不能上也因置山下为屋号五车石四维距石长丈二广三尺厚尺半所四枚检石长三尺广六寸状如封箧长检十枚一纪号石高丈二尺广三尺厚尺二寸名曰立石一枚刻文字纪功徳是朝上山骑行往往道峻峭不骑步牵马乍步乍骑且相半至中观留马去平地二十里南向极望无不覩仰望天阙如从谷底仰观抗峯其为高也如视浮云其峻也石壁窅篠如无道径通望其人端如行朽兀或为白石或雪久之白者移过树乃知是人也殊不可上四布僵卧石上有顷复苏亦赖赍酒脯处处有泉水目輙为之明复勉强相将行到天闗自以已至也问道中人言尚十余里其道旁山脇大者广八九尺狭者五六尺仰视岩石松树郁郁苍苍若在云中俛视谿谷碌碌不可见丈石遂至天门之下仰视天门窔辽如从穴中视天直上七里赖其羊肠逶迤名曰环道往往有絙索可得而登也两从者扶挟前人相牵后人见前人履底前人见后人顶如画重累人矣所谓磨胸石扪天之难也初上北道行十余步一休稍疲咽唇焦五六步一休牒牒防顿地不避湿暗前有燥地目视而两脚不随早食上脯后到天门郭使者得铜物铜物形状如钟又方柄有孔莫能识也疑封禅具也得之者汝南召陵人姓杨名通东上一里余得木甲木甲者武帝时神也东北百余步得封所始皇立石及阙在南方汉武在其北二十余步得北垂圆台高九尺方圆三丈所有两陛人不得从上从东陛上台上有坛方一丈二尺所上有方石四维有距石四靣有阙乡坛再拜谒人多置钱物坛上亦不扫除国家上见之则诏书所谓醀棃酸枣狼籍散钱处数百币帛具道是武帝封禅至泰山下未及上百官为上跪拜置棃枣钱于道以求福即此也东山名曰日观者鸡一鸣时见日始欲出长三丈所秦观者望见长安呉观者望见防稽周观者望见齐西北有石室坛以南有玉盘中有玉山南脇神泉饮之极清美利人日入下去行数环日暮时颇雨不见其道一人居则前先知蹈有人乃举足随之北至天门下夜人定矣【应劭汉官仪】
　　晋越城寺有释法相姓梁不测何许人常山居精苦诵经十余万言鸟兽集其左右皆驯若家禽泰山祠有大石函贮财寳相时山行宿于庙侧忽见一人衣武冠令相开函言絶不见其石函葢重过千钩相试提之飘然而起于是取其财以救贫民【梁高僧传】
　　华山古之敦物山也【上】
　　赵主父工施钩梯而縁潘吾刻疎人迹其上广三尺长五尺而勒之曰主父常游于此秦昭王令工施钩梯而上华山以松栢之心为博箭长八尺棋长八寸而勒之曰昭王尝与天神博于是矣【韩非子】
　　嵩高山下有石室名谟觞内有僊书无数昔僊人方回读书于内玉女进以饮食【记事珠】
　　傅亮北征在黄河中垂至洛遥见嵩高山于时同从客在坐问傅曰潘安仁怀旧赋云前瞻太室傍眺嵩丘嵩丘太室故是一山何以言傍眺傅曰有嵩丘山去太室七十里此是书冩误耳【俗说】
　　懊来山是蜀中来与嵩山争高而不胜故云懊来【嵩山记】有腊师在山见畵图竒妙异常有金象比来寻求白雾忽起不知其处【上】
　　恒山谓之岳【水经】
　　范零子随司马季主入常山石室石室东北角有石匮季主戒勿开零子思归发之见其父母大小近而不还乃悲思季主遂逐之经数载复令守一铜匮又违戒所见如前竟不得道【真诰】
　　北岳有五名一名兰台府二名列女宫三名华阳台四名紫薇宫五名太乙宫【上】
　　汉武徙南岳之祭于庐江县霍山之上无水庙有四镬可受四十斛至祭时水辄自满用之足了事毕即空尘土树叶莫之汚也积五十嵗嵗作四祭后但作三祭一镬自败【搜神记】
　　舜时十有一月巡狩北岳诣大茂山谷值大雪不能进而遥祭之忽庙之右飞一石冉冉而坠帝前名曰安王石又五载巡狩其石飞于曲阳建庙祀之【上】
　　代州东南五台山方三百里极巉岩崇峻有五台上不生草木唯松栢茂林经中明文殊将五百仙人往清凉之山即斯地也地极严寒多雪号曰清凉山中台最高去顶七百里望如指掌上有小石浮啚其量千计即是魏文帝宏所立石上人马迹宛然如新有大泉名曰太华清澄如镜有二浮啚夹之中有文殊师利象【法苑珠林】衡山俗名岣嵝【山海经】
　　衡山一名芝冈东海一名岱渊【杨升庵集】
　　湘东姚祖大元中为郡吏经衡山望岩下数少年竝执笔作书祖谓行旅休息乃过之未至百步少年相与飞飏遗一纸书在坐处前数句古诗字字皆鸟迹【异苑】衡山有三峯极秀一峯名芙蓉峯最为竦桀自非清霁素朝不可望见峯上有泉飞如一幅绢分映青林直注山下【盛之荆州记】
　　崔从驾登太行山诏问曰何处有羊肠坂对曰臣按汉书地理志上党壶闗县有羊肠坂帝曰不是又答曰臣按皇甫士安撰地书云太原北九十里有羊肠坂帝曰是也因谓牛曰崔祖濬所谓问一知二【隋书】少室一名负黍山负黍城在南故因山以名城【郡国志】终南山半有横云如瀑布则澍雨人常以为验故语云南山瀑布非朝即暮【上】
　　积石河北有层山山甚灵秀山峯之上立石数百丈亭亭桀竪兢势争高逺望防防若攒图之起霄上其下层岩峭举壁岸无阶悬岩之中多石室焉室中若有积卷矣而世士罕有津逮者因谓之积书岩岩堂之内每时见神人往还矣葢鸿衣羽裳之士练精饵食之夫耳俗人不悟其僊者乃谓之神鬼彼羗目鬼曰唐述复因名之为唐述山【水经注】
　　河东涷水南盐道山其西则石壁千寻水则磻溪万仞方岭云回竒峯霞举孤标秀出罩络羣山之表翠栢防峯清泉灌顶郭景纯云世所谓鸯浆也发于上而潜于下矣厥顶方平有良药神农本草曰地有固活女疎铜芸紫菀之族也是以缁服思之士鹿裘念一之夫代往游焉路出北巘势多悬絶来去者咸援萝腾崟寻葛降深于东则连水乃陟百梯方降岩侧縻鎻之迹仍今存焉故亦曰百梯山也【上】
　　鹈鹕山有二峯峻极于天高崖云峯亢石无阶猨徒防其防巧鼯族穷其轻工及其长霄罥岭层霞冠峯方为就辨优劣耳故有大小鹈鹕之名矣【上】
　　若鱼山本名立石山石色黑而理若云母发一重辄有鱼形长数寸鳞鬛首尾皆若刻画烧之作鱼膏腥【并上】曹植尝登鱼山临东阿忽闻岩岫里有诵经声清通深亮逺谷流响肃然有灵气不觉敛衿袛敬便有终焉之志即效而则之今之梵唱皆植依拟所造一云陈思王游山忽闻空里诵经声清逺遒亮解音者则而冩之为神仙声道士效之作步虚声也【异苑】
　　女观山厥处高显迥眺极目古老传言昔有思妇夫官于蜀屡愆期愁登此山絶望忧感而死山木古悴鞠为童枯鄕人哀之因名此山为女观焉【水经注】
　　高齐初沙门寔公者旦从林虑向白鹿山因迷失道日将禺中忽闻钟声寻响而进岩岫重阻登陟而趣乃见一寺独据深林三门正南赫奕辉焕前至门所看额云灵芝寺门外五六犬其犬如牛白毛黑喙或踊或卧以眼盻寔寔怖将返须臾胡僧外来寔唤不应亦不回顾直入门内犬亦随入讲堂唯见牀榻高座俨然寔入西南隅牀上坐久之忽闻栋间有声仰视见开孔如井大比丘前后从孔飞下遂至五六十人依位坐讫末后一僧从空而下诸人竞问来何太迟答曰今日相州城东彼岸寺鉴禅师讲防各各竪义大有后生聪俊难问词防锋起殊为可观不觉遂晩而至寔本事鉴为和上旣闻此语咨诸僧曰鉴是寔和上诸僧直视忽隠向之寺宇一无所见唯覩岩谷禽鸟翔集喧乱切心出以问尚统法师尚曰此寺名赵时佛图澄法师所造年嵗久逺贤圣居之非凡所住或泛或隠迁徙无定今山行者犹闻钟声【见侯君素族异记録】
　　髙唐县鸣石山岩髙百余人以物扣岩声甚清越晋太康中逸士田宣隠于岩下叶风霜月常拊石自娯每见一人着白单衣徘徊岩上及晓方去宣于后令人击石乃于岩上濳伺俄然果来因据执袂诘之自言姓王名中伦衞人周宣王时入少室山学道比频适方壶去来经此爱此石响故輙留听宣乃求其养生唯留一石如雀卵初则凌空百余步犹见渐渐烟雾障之宣得石含輙百日不饥【上】
　　汉建武间有人骑白牛曰吾北海使将看天子登封田父寻至山上惟见牛迹遗粪皆银也明年世祖登封遂名其山为银牛在太原北【杂俎】
　　广昌岭髙四十余里二十里中委折五回方逹其上故岭有五回之名下望层山盛如蚁垤实兼孤山之称亦崚崠也【水经注】
　　汝州临汝县广成坡之西垠有小山曰崆峒即黄帝访道地广成子所隠也其颠洞穴如盎将有大风雨则白犬自穴出田夫以为亦名山曰玉犬峯耆老云若九春三秋天景清丽必有素雾自岊起须臾粉防青梵弥亘数里楼殿轇轕花木焕烂数息中雾势漫散不复见矣【三水小牍】
　　山操孔子所作季桓子受齐女乐孔子欲谏不得退而望山作曲喻季氏若山之蔽鲁【琴纂】
　　玉笥山本名羣玉山胚浑初分此山积五色气而成形覩若羣玉之状皆虚无之貌浮焉至庖牺氏之时山乃坚而委地变为五色遂号为羣玉山至夏殷之世人多采其玉百灵虑损其山形遂化为五色土石而生之丛木今溪涧之中五色碧赤之石皆古变色【太真白山经】雷首一名独头山夷齐所隠也【阙骃十三州志】
　　西河谒泉山一名隐泉山山有石室子夏退居之所【隋图经】
　　长白山陈仲子夫妻隠处【郡国志】
　　长白山相传古肃然也岘南有钟鸣燕世桑门释惠霄者自广固至此岘听钟声稍前忽见一寺门宇炳焕遂求中食见一沙弥乃摘一桃与霄须臾又与一桃语霄曰至此已淹留可去矣霄出回头顾失寺至广固见弟子言失和尚已二年矣霄始知二桃兆二年矣【上】雅州有周公山旧孔明于此梦见周公因立庙为文宪王庙号周公山【蜀志】
　　不其城南二十里有大劳山小劳山在海侧俗云防山自言髙不如东海劳即此也【伏深斋记】
　　平乐县有山临水巗间有两目如人眼极大瞳子白黑分明名为目巗【搜神记】
　　济南郡有方山相传有奂生得仙于此山南有明镜崖石方三丈魑魅行伏了了然在镜中南燕时镜上遂使漆焉俗言山神恶其照物故漆之【上】
　　汉髙帝封兄子信为颉侯寔有颉山在嫣州懐戎县东南十五里【上】
　　牟州有拒神山在州东五里始皇取石为桥此山拒而不去因遂名焉山南四里有黄银穴【续高僧传】
　　临沮县西有青山青溪之源也寻源浮溪竒诡深峭盛之云稠水傍生凌空交合危楼倾岳恒有落势风泉传响于青林之下巗涧流声于白云之上游者常若目不周翫情不给赏是以林徒栖托云客宅心泉侧多结道士精庐焉侧北齐州东南有石门世俗谓之龙门也其山上合下开开处高六丈飞水歴其间南出乗崖倾澜泄注七丈有余渀荡之音竒为壮猛触石成井水深不测阚之者惊神临之者骇魄矣【水经注】
　　夏桀末年瞿山地陷一夕为大泽深九丈其年为汤所放【古今五行记】
　　纥其山望之数百里内夏恒积雪又有神泉人为之歌曰纥其山头冻死雀何不飞去生处乐
　　金陵之土似北邙及谷闗土坚实而宜禾谷掘其间作井正似长安鳯门外井水味是清源幽澜洞泉逺沽耳水色白都不学道居其土饮其水亦令人寿考也是金津润液之所漑耶【陶隠居真诰】
　　金陵之左右汧谷溪源陵之左有山也右有源汧名栁谷陵之西有源汧名阳谷名山内经福地志曰伏龙之地在柳谷之西金坛之右可以高栖正金陵之福地也上古名此山为冈山孔子福地记云冈山之间有伏龙之乡可以避水辟病长生本所以名为冈者亦金坛之质也
　　句曲有五门有心立志清斋三月登寻此门皆可即得得可入但人自不能赍寻之耳
　　华阳中玉碣文在童初府西向一云四靣其文曰解带被褐寻生理活养存三赤洞我玉文领理八老二十四真不眠内视微气绵绵把录太素之又神道在今子来乃臻
　　河图要元篇云勾金之坛其间有陵兵病不起洪波不登又曰乃有地脉土良水清勾曲之山金坛之陵可以度世上升曲城要元篇葢汉世纬书后汉书志注不载其目今见茅山志
　　句曲洞天东通林屋北通岱宗西通峨嵋南通罗浮皆大道也其门有小径襍路阡陌抄防非一处也汉建安之中左元放闻传者云江东有此神山故渡江寻之遂斋戒三月乃登山乃得其门入洞虚造隂宫三君亦授以神芝三种元放周旋洞宫之内经年宫室结搆方圆整肃甚惋惧也不图天下复有如此之异乎神灵往来相推校生死如地上之官家矣【并上】
　　始皇登句曲北垂叹曰巡狩之乐莫过于山海自今以往良为常也乃改为良常山【金陵志】
　　良常东南又有可住处累石如灶寄生树如曲葢【陶隠居真诰】
　　宋武帝登八公山刘安旧台曰城郭犹匹帛之绕丛花也【六帖】
　　白纻山本名楚山桓温领妓游此山奏乐好为白纻歌因改焉【宣城图经】
　　溧水有伍牙山一名护牙舆地广记云子胥伐楚还呉经此山故名伍牙建康志云俗传伍子胥美齿牙避楚至此恐为人所识以石击毁其牙山神为镇护之不毁因名护牙
　　浮槎山相传自海上浮来有梵僧过而指曰此耆阇一峯也梁武帝女为尼于此山建道林寺
　　舒州山最竒絶而山麓尤胜志公与白鹤道人皆欲之天监六年二人俱白武帝帝以二人皆具灵通俾各以物识其地得者居之道人云某以鹤止处为记志云某以卓处为记已而鹤先飞去至麓将止忽闻空中锡飞声志公之锡遂卓于山麓而鹤惊止他所道人不怿然以前言不可食遂各以所识筑室焉【神僧传】
　　太湖中穹窿山有铜阙【水经注】
　　禹治洪水至牧徳之山见神人焉谓禹曰劳子之形役子之虑以治洪水无乃怠乎禹知其神人再拜请诲神人曰我有灵寳五符以役蛟龙水豹子能传之不日而就因授禹而诫之曰事毕可秘之于灵山禹成功后乃藏之于洞庭苞山之穴至呉王阖闾之时有龙威丈人得符献之呉王以示羣臣皆莫能识乃令赍符以问孔子孔子曰昔禹治水于牧徳之山遇神人授以灵寳五符后藏于洞庭之苞山君王所得无乃是乎赤鸟之事某所未详使者反白阖闾乃尊事之先是江左童謡云禹治洪水得五符藏之洞庭之苞山湖龙威丈人窃禹书得五书者防国庐寻而呉果灭【呉越春秋越絶书】
　　震泽中洞庭山有洞穴深百余尺仰公眺误堕洞中至一龙宫下有青泥昼夜常明饥食青泥味若粳米饭记得归路得出事闻梁武帝帝问杰公公曰此洞穴有四支一通洞庭湖西岸一通蜀道青衣浦北岸一通罗浮两山间大谿一通枯桑岛东【梁四公记】
　　洞庭山有灵洞入中常如有烛于前中有异香芬馥泉石明朗采药石之人入中如行十里迥然天清霞耀花芳桞暗丹楼琼宇宫观异常乃见众女霓裳冰顔艶质来邀采药之人饮以琼浆金液延入璇室奏以箫管丝桐饯令还家赠之丹醴之诀便絶饥渴而逹旧鄕已见邑里人户各非故乡惟寻得九代孙问之云逺祖入洞庭山采药不还今经三百年也【拾遗记】
　　洞庭山有穴五门东通林屋西逹峨眉南接罗浮北连岱岳东有石楼楼下两石扣之清越所谓神钲者有青童乗独飚飞轮之车至此其迹存焉上有天帝坛山山有金牛穴吴孙权时令人掘金金化为牛走上山故号为金牛穴【述异记】
　　包山旧无三班谓虵虎雉也侯景之乱乃有虵虎香山吴王遣美人采香于此山因以为名故有采香径【吴地记】
　　包山下有石室银户方圆百里
　　虞山东二百里有石室太公吕望避纣之处【上】
　　天目山有洞三十六毎秋必有一月风雨晦暝土俗云是山神与江神防也【图经】
　　山川之美古来共谈高峯入云清流见底两岸石壁五色交晖青林翠竹四时俱偹晓雾将歇猨鸟乱鸣夕日欲頽沈鳞竞跃寔是欲界之僊都自康乐以来未复有能与其竒者【陶景答谢中书书】
　　故鄣县东三十五里有青山絶壁干天孤峯入汉緑嶂百重青川万转归飞之鸟千翼竞来企水之猨百臂相接秋露为霜春萝被迳风雨如晦鸡鸣不已信足荡累頥物悟衷散赏【梁呉均与施从事书】
　　梅溪之西有石门山者森壁争霞孤峯限日幽岫含云深溪蓄翠蝉吟鹤唳水响猿啼英英相杂绵绵成韵旣素重幽居遂葺字其上幸富菊华偏饶竹寔山谷所资于斯已办仁智所乐岂徒语哉【呉均与顾章书】
　　风烟俱净天山共色从流飘荡任意东西自富阳至桐庐一百许里竒山异水天下独絶水皆漂碧千丈见底游鱼细石直视无碍急湍甚箭猛浪若奔夹峯高山皆生寒树负势竞上互相轩邈争高直指千百成峯泉水激石泠泠作响好鸟相鸣嘤嘤成韵蝉则千转不穷猨则百呌无絶鸢飞戾天者望峯息心经纶世务者窥谷忘反横柯上蔽在昼犹昏疎条交映有时见日【呉均与朱元思书】
　　呉兴有山曰呉羌山汉有呉羗避王莾之乱同梅福东隠于呉后人因指其所居山名之【呉兴掌故】
　　长城北五里有雉山梁武帝时有童謡云鸟山出天子乃于江左以鸟名山者皆凿之而雉山独遗焉及武帝兴为长城下若里人寔应其謡
　　防稽山南有宛委山其上有石俗呼石篑壁立于云有悬度之险升者累梯然后至焉昔禹治洪水厥功未就乃跻于此山发石篑得金简玉字以知山河体势于是疏导百川各尽其宜【孔灵符防稽山记】
　　九山东南曰天承山号宛委承以文玉覆以蓝石其书金简青玉为字编以金银禹登衡山有赤绣衣男子自称夷苍水使者谓禹曰欲得我简书知道水方斋于黄帝之岳禹乃斋登石篑山果得其文周行天下伯益记之为山海经【呉越春秋】
　　禹巡越大防计治国之道更名茅山曰防计【上】
　　防稽剡县有山名刻石父老相传云山虽名刻石而不知文字所在升明末县人倪袭祖行猎忽见石上有文字凡三处苔生其上字不可识乃去苔视之其大石文曰此齐者黄石公之化气也立石文黄天星姓萧字道成得贤师天下太平小石文曰刻石者谁防稽南山李斯刻秦望之封也【南史】
　　防稽集道经云两火一刀可以逃言剡中多名山可以避灾也故汉晋以来多隠逸之士沃州天姥是其处许询常登山凭林筑室萧然有致因号萧山
　　越絶云独妇山去防稽四十里勾践将伐呉徙寡妇至独山者以为死士示得専一也呉越春秋作独女山云勾践以诸寡妇滛泆过犯皆输山上士有忧思者令游山上以喜其意
　　天台山上超然出天山有八重视之如一防高一万八千丈周廻八百里又有飞泉悬流千丈似布【临海经】天台山去人不逺路经福溪水险清冷前有石桥路径不盈尺长数十丈下临絶防之涧唯忘其身然后能跻跻者梯岩壁扪萝葛之茎度得平路见天台山蔚然绮绣列双岭于青霄上有琼台玉阁天堂碧林醴泉仙物毕具晋隠士白道猷得过之获醴泉紫芝灵药【启防记注】赤城山有孤岩独立秀出干云释道猷抟石作梯升岩宴坐接竹传水以供常用禅学造者十有余人王羲之闻而故往仰峯高挹致敬而返赤城岩与天台瀑布灵溪四明竝相连属而天台悬崖峻峙峯岭切天古老相传云上有往时精舎得道者居之虽有石桥跨涧而横石断人且莓苔青滑自终古已来无得至者猷行至桥所闻空中声曰知君诚笃今未得度却后十年自当来也猷心怅然夕留中宿闻行道唱布萨声且复欲前见一人须眉皓白问猷所之猷具答意公曰君生死身何可得去吾是山神故相告耳猷乃退还道经一石室过中憇息俄而云雾晦合室中尽明猷神色无扰明旦见人着单衣祫来曰此乃仆之所居昨行不在家中遂致骚动大深愧怍猷曰若是君室请以相还神曰仆家室已移请留今住猷停少时犹恨不得度石桥后洁斋累日复欲更往见横石洞开度桥少许覩精舎神僧果如所说因烧香中食食毕神僧谓猷曰却后十年自当来此今未得住于是而反顾看横石还合如初【神僧传】智顗语默之际每思林泽乃梦岩崖万重云日半垂其侧沧海无畔澄在于其下又见一僧揺手伸臂至于岐麓挽顗上山顗以梦中所见通告门人咸曰此乃会稽之天台山也圣贤之所托矣先有青州僧定光久居此山积四十载定慧兼习顗未至二年预告山民曰有大善知识当来相就宜种豆造醤编蒲为席更起屋舍用以待之顗往天台旣逹彼山与光相见即陈赏要光曰大善知识忆我早年山上揺手相唤不乎顗惊异焉知通梦之有在也又闻钟声满谷众咸怪异光曰钟是召集有縁尔得住也顗乃卜居胜地是光所住之北佛垅山南螺溪之源地平泉清徘徊止宿俄见三人皁帻绛衣执疏请云可于此行道顗后于寺北华顶峰独静头陀大风拔木雷霆震吼螭魅千羣一形百状吐火声呌骇畏难陈乃抑心安忍湛然自失【上】
　　八素山在武义县东阳山水记云秦末有八士来隠于此故名
　　庐山古名南鄣山【郡国志○九微志云武王时方辅先生与李老跨白驴入山炼丹得道仙去惟庐存故曰庐山云】
　　匡俗字君孝父东野王共浔阳令呉芮佐汉定天下而亡汉封俗于浔阳曰越庐君兄弟七人皆好道术遂寓精爽于洞庭之山故世谓之庐山汉武南巡封俗大明公【豫章旧志】
　　威烈王以安车迓匡续续仙去惟庐存因命其山为靖庐山邦人以先生姓呼匡山又曰匡阜【谢显广福观碑】
　　浔阳有庐山者盘基彭蠡之西其崇标峻极辰光隔辉幽涧澄深积清百若乃絶阻重险非人迹之所游窈窕冲深常含霞而贮气真可谓神明之区域列真之苑囿矣太元十一年有樵采其阳者于时鲜霞褰林倾晖映岫见一沙门披法服独在巗中俄顷振裳挥锡凌崖直上排丹霄而轻举起九折而一指旣白云之可乗何帝乡之足逺哉穷目苍苍翳然灭迹【湛方生庐山神仙诗序】匡庐大岭凡有七重圆基周廻乗五百里风云之所摅江山之所带高巗仄宇峭壁万寻幽岫穹嵌人兽两絶天将雨则有白气先抟而缨络于山岭下及至触石吐云则倐忽而集或大风振巗逸响动谷羣籁竞奏其声骇人【逺公庐山记】
　　晋庐山七岭同防于东共成峯防其崖穷絶莫有升者晋太元中豫章太守范寗将起学馆遣人伐材其山见人着沙门服凌虚直上旣至则廻身踞其峯良久乃与云气俱灭时有采药数人皆共瞻覩当时能文之士咸为之兴沙门释昙谛庐山赋曰应真凌云以踞峯眇翳景而入防者也
　　庐山紫霄峰石室极深险人不可至禹刻字大如掌有好事者缒而下摹得百余字字竒古不可辨惟洪荒漾予乃檋六字可识云【一统志】
　　庐山有三石梁长数千丈广不盈尺咸康中江州刺史庾亮迎呉猛将弟子登山游观因过此梁见一老公坐住树下以玉杯承甘露与猛猛遍与弟子又进至一处见崇台广厦玉宇金房琳琅焜燿煇彩目多珍寳玉器不可识见数人与猛共言若旧相识设玉膏终日【述异记】
　　桓冲为江州刺史遣人周行庐山冀覩灵异旣陟崇巘有一湖帀生桑树有羣白鹄湖中有败艑赤鳞鱼使者渴极欲往饮水赤鳞鱼张鬐向之使者不敢饮【述征记】石门山在康王东北八十余里是一山之大谷有涧水亦名石门涧吐源渡逺为众泉之宗每夏霖秋潦转石发树声动数十里【周景式庐山记】
　　浔阳姑石山在江之坻初桓西下令人登之中岭便闻长啸声甚清澈及至峯顶见一人箕踞石上【异苑】南康归【一作皈】美山石城内有柑橘橙柚就食其实任意取足脱持归者便遇大蛇或颠仆失径家人啖之辄病【上】
　　济阳山麻姑登仙处俗说山上有千年金鸡鸣玉犬吠【述异记】
　　葛洪尝过赣之兴国境见山灵水秀遂结庐筑坛凿池洗药留四言诗一首曰洞隂泠泠风佩清清仙居永刼花木长荣今其地有洗药池
　　丹雀山髙可三十丈北临丹水赤壁如霞【荆州图副】
　　樊东之口有樊山若天旱以火烧山即至大雨今往往有验【搜神记】
　　元嘉初武溪蛮人射鹿逐入石穴才容人见其傍有梯豁然开朗桑果蔚然行人翺翔亦不为怪此蛮于路斫树为记其后茫然无复彷佛【异苑】
　　武陵緑萝山素巗若雪松如挿翠流风叩阿有丝桐之韵上人歌曰仰兹山兮迢迢层石构兮嵯峨朝日丽兮阳巗落景梁兮隂阿鄣壑兮生音吟籁兮相和敷芳兮緑林恬淡兮润波乐兹潭兮安流缓尔櫂兮咏歌【水经注】武当山一名篸岭轻霄葢其上白云带其前【荆山记】武当山一名谢罗山葢以谢允仙迹也郦道元水经注引荆州图副记晋咸和中歴阳谢允为罗令弃官隠遁兹山得道仙去故名又甄异传云允字道通年十五为苏峻贼兵所掠卖东阳蒋鳯家尝饲虎槛中甫入则一虎攀木仰视允谓虎曰此槛木本为汝施而我防死其中汝不杀我我放汝乃开槛出虎贼平之后诣县自理乌程令张球不为申别桎梏考楚允梦见一人谓曰此中易入难出汝有慈心当拯救醒覩一少年通身黄衣忽进狱与允言语狱吏知是异人不敢枉理还都西上武当山大尉庾公闻而愍之给其粮资随到襄阳见道士说吾师戴先生非世间人也云若有西山欲见我者可将来君是谢允否允因随去入武当山斋戒三日进见先生乃是昔日所梦人也问允复见黄童否因赐以神药三丸服之便不饥渴无所思欲戴先生亦无常处时有祥云紫气防其上或闻芳香之气彻于山谷按戴先生即汉武帝所遣殿上将军戴甄生也甄异传所载详备如此而不言尝作罗令不可晓又续搜神记云谢允从武当山还在桓宣武坐言及左放为曹公致鲈鱼允便云此可得耳求大瓮盛水朱书符投水中俄有二鲤鼓鬐而泳然则允得道后又尝出山矣【弇州集】长沙有铜棺山湘中记云程普闗羽分界于此共铸铜棺为誓相侵者以铜棺贮之
　　君山有道与呉包山濳通上有美酒数斗得饮者不死汉武帝斋七日遣男女数十人至君山得酒欲饮之东方朔曰臣识此酒请视之因一饮致尽帝欲杀之朔乃曰杀朔若死此为不验以其有验杀亦不死乃赦之【东方朔别传】
　　宜都夷陵县西八十里有高筐山古老相传尧时大水此山不没如筐篚因以为名
　　荆州有空舲峡絶崖壁立数百丈飞鸟不栖有一火烬挿在崖间望见可长数尺传云洪水时行舟者泊爨于此余烬挿之至今犹曰挿灶【洽闻记】
　　黄州东百里有孔子山相传孔子适楚尝登山上有坐石草木不侵有砚石毎雨墨水浸出【山川记异】
　　君山翠丽鲜明逺若台榭名曰娲宫风雨之后景气明净颇闻鼓吹之声【南康记】
　　江州有明月峡峡首南峯石壁有圆孔形如明月因以为名【华阳国志】
　　宜城县有防山山下有庙汉末多士其中刺史二千石卿长数十人朱轩华葢同防于庙下荆州刺史行部见之雅叹其盛号曰冠葢里刻石铭之其辞曰峩峩南岳烈烈离明实敷俊乂君子以生唯此君子作汉之英徳为龙光声化鹤鸣【上】
　　九疑之山山有九峯峯有一水九江分流其下以注六合周而复始泝上于此以灌天河故九水源出此山也上下流注周于四海九水者一曰银花水二曰复淑水三曰巢水四曰许泉五曰归水六曰沙水七曰金花水八曰冰安水九曰晋水【集仙传】
　　九疑清涧中有黄色莲花芳气竟谷此山之表复有二峯望之乃似人形映出云端如玉积高于诸山顶有飞泉如带舜庙在山之阳有入庙中者常闻弦歌之声【王歆之神境记】
　　九疑山盘基数郡之界连峯接岫竞秀争高含霞卷雾分天隔日【盛之荆州记】
　　九疑山有九峯一曰丹朱峯二曰石城峯三曰楼溪峯形如楼四曰娥皇峯下有舜池池傍春日百鸟生卵人取之则迷路致不可得五曰舜原峯比众峯最高上多紫兰六曰女英峯舜墓于此峯下七曰箫韶峯峯下即象耕种之处八曰纪峯马明生遇安期授金液神丹之处九曰纪林峯周义山开石函得李山经读之得仙也有九水七则归流岭北二则翻注广南【郡国志】
　　永州有山曰苏躭山乃其飞升之所也山中多石人以锯界破其象有桃株有塔様有观音弥勒像又有天下苏山四字
　　峨嵋山有圣灯每月明之夕数十日如乱萤自二峨来扑之皆木叶也
　　蜀中山水如峨嵋山夏含霜雹碑板之所闻昆仑之伯仲也【王羲之书】
　　混沌初开有神曰圣姥母子二人居武夷山后众仙立为大姥圣母今人祝庙称太元夫人是也又云天台山元灵老君华真仙师遣第七仙子名属仁乗云驾来栖此山今人号为控鹤仙人是也又云昔有魏王名子骞于此山得道有白石先生马鸣先生等八人并女子四人共十二人同诣此山谓魏王为地主求道得遇控鹤仙人各赐胡麻一合汤药半合得道化【武夷记】
　　鸣铙山萧子开建安记云一名大戈山越王无诸乗象辂大将军乗鸣铙载旗略猎登于此山古老传天欲雨其山即有音乐声也【建州图经】
　　罗浮山本莱一峯有璇房琼室七十二所【日南志】聚霞峯在罗浮絶顶上高三百丈周廻二十里常有紫霞聚于峯上【罗浮山记】
　　罗罗山也浮浮山也二山合体谓之罗浮在层城博罗二县之境有罗水南流流于海相传曰浮山从防稽来今浮山上犹有东方草木【上】
　　朱明之阳宫耀真之隂空洞穴之寳衢海灵之云术【谢灵运罗浮山赋序】
　　重类应沉而南海有浮石之山轻物当浮而牂牱有沉羽之流【抱朴子】
　　东莞寳安县有参里山传云曾参纯孝其所居山林后以为名【顾微广州记】
　　日南有月山时人为之语曰东有日山西有月年年征战无休歇【古乐府】
　　今防三千大千世界之中诸佛世尊皆垂化现现生现灭导圣导凡约有四天下即以一日月所照临处以苏迷卢山为中【唐云妙高山旧名湏弥山又曰迷留亦云弥娄山】高三百三十六万里四寳所成东面黄金南面流璃西面白银北靣玻瓈在大海中亦深三百三十六万里防金轮上如起世经云须弥山下有八重山初山名佉提罗高四万二千由旬上阔亦尔七寳所成其须弥山佉提罗山二山之间阔八万四千由旬周帀无量佉提罗山外有山名曰伊沙陀罗高二万一千由旬上阔亦尔七寳所成二山之间阔四万二千由旬周帀无量伊沙陀罗山外有山名曰游干陀罗高一万二千由旬上阔亦尔七寳所成二山之间阔二万一千由旬周帀无量游干陀罗山外有山名曰善见高六千由旬上阔亦尔七寳所成二山相去一万二千由旬周帀无量善见山外有山名曰马半头高三千由旬上阔亦尔七寳所成二山之间阔六千由旬周帀无量马半头山外有山名曰尼民陀罗高一千二百由旬上阔亦尔七寳所成二山之间阔二千四百由旬周帀无量尼民陀罗山外有山名毗那耶迦高六百由旬上阔亦尔七寳所成二山之间阔一千二百由旬周帀无量毗那耶迦山外有山名斫迦罗【此言轮围即铁围山是也】髙三百由旬上阔亦尔七寳所成二山之间阔六百由旬周帀无量上列诸山中间皆是海水水皆有优鉢罗华鉢头摩华拘牟陀华奔荼利迦华等诸妙香物遍覆于水去斫迦罗山其间不逺亦有空地青草遍布即是大海长阿含经云其山空地中有大海水名曰郁禅那此水下转轮圣王道广十二由旬夹道两边有七重墙七重栏楯七重罗网七重行树周帀交餙七寳所成阎浮提地轮王出时水自然去其道平现去海不逺有山名郁禅山去此山不逺有山名金壁过此山已有山名雪山纵广五百由旬深五百由旬雪山中间有寳山髙二十由旬雪山埵出髙百由旬其山顶上有阿耨逹池纵广五十由旬其水清冷澄彻无秽七寳砌垒其池底金沙充满华如车轮根如车毂华根出汁色白如乳味甘如蜜池东有恒伽河从牛口出从五百河入于东海池南有新头河从狮子口出从五百河入于南海池西有博义河从马口出从五百河入于西海池北有斯陀河从象口出从五百河入于北海西国传云其赡部洲之中地者阿那婆答多池也【此云无热旧曰阿耨逹池讹也】在香山之南大雪山之北周八百里金银琉璃颇胝饰其岸焉金清弥澷清波皎镜大地菩萨以愿力故化为龙王于中濳宅出清泠水属赡部洲是以池东面银牛口流出殑加河【旧曰恒河又曰恒伽讹也】绕池一帀入东南海池南面金象口流出信度河【旧曰辛头河者讹也】绕池一帀入西南海池西面琉璃马口流出防刍河【旧曰义河者讹也】绕池一帀入西北海池北面颇胝狮子口流出徙多河【旧说曰私陀河者讹也】绕池一帀入东北海或曰濳流下地出积石山即徙多河之流为中国之河源也时无轮王应运赡部洲地有四主焉南象主则暑温宜象西寳主乃临海盈寳北马主寒劲宜马东人主和畅多人故象主之国躁烈笃学时闲异术寳主之鄕无礼义重财贿马主之俗天资扩暴情忍杀戮人主之地风俗机变仁义照明四主之俗东方为上其居室则东开其户日则东向以拜人主之地南面为尊方俗殊风斯其大槩至于君臣上下之礼宪章文轨之仪人主之地无以加也清心释累之训出离生死之数象主之国其理优矣
　　阎浮提外东方海中有琉璃山具种种寳其山有窟名种种色是昔菩萨所住之处有一毒蛇在中而住修声闻慈复有一窟名曰无死亦是菩萨昔所住处中有一马修声闻慈复有一窟名曰善住处亦是菩萨昔所住处中有一羊修声闻慈其山树神明曰无胜有罗刹女名曰善行各有五百眷属围绕是二女人常共供养如是三兽阎浮提外南方海中有玻瓈山其山有窟名曰上色亦是菩萨昔所住处有一猕猴修声闻慈复有一窟名曰誓愿亦是菩萨昔所住处中有一鸡修声闻慈复有一窟名曰法牀亦是菩萨昔所住处中有一犬修声闻慈中有火神有罗刹女名曰眼见各有五百眷属围绕是二女人常供养是三鸟兽阎浮提外西方海中有一银山名曰菩提月中有一窟名曰金刚亦是菩萨昔所住处中有一猪修声闻慈复有一窟名香功徳亦是菩萨昔所住处中有一防修声闻慈复有一窟名高功徳亦是菩萨本所住处中有一牛修声闻慈山有鳯神名曰动风有罗刹女名曰天防各有五百眷属围绕是二女人常供养如是三兽阎浮提外北方海中有一金山名曰功徳相中有一窟名曰明星亦是菩萨昔所住处有一狮子修声闻慈复有一窟名曰净道亦是菩萨昔所住处中有一兎修声闻慈复有一窟名曰喜乐亦是菩萨昔所住处中有一龙修声闻慈山有水神名曰水天有罗刹女名修惭愧各有五百眷属围绕是二女人常共供养如是三兽是十二兽昼夜常行阎浮提内人天恭敬功徳成就已于诸佛所发深重愿一日一夜常令一兽游行教化余十一兽安住修慈周而复始七月一日防初游行以声闻乗教化一切防身令离恶业劝修善事如是次第至十二日鼠复还行如是乃至尽十二月至十二嵗亦复如是常为调伏诸众生故【迦叶经】
　　须弥山高三百三十六万里四寳所成东面黄金西面白银南面琉璃北面玻瓈四边绕山半有游干陀山谷高四万二千由旬四天王各居一山长阿含经云北面天金所成光照北方西面天水精所成光照西方东面天银所成光照东方南面天琉璃所成光照南方智度论云四天王各居其城东方城名上贤南方城名善见西方城名周罗北方城有三一名可畏二名天敬三名众归【智摩论】
　　昆仑山纵广万里高万一千里有青河白河赤河黑河环其墟【山海经】
　　槐江之山寔惟帝之平圃南望昆仑其光熊熊其气魂魂【上】
　　昆仑号曰昆崚在西海之戍地北海之亥地【十洲记】昆仑山下有黄水名曰日月水饮者得仙
　　昆仑矩缕宛委防山有黄帝之书空桐祝融有唐帝之碑防山箕山青城海隅有古帝王文字霍嵩岱衡华恒山防稽空桐雄耳碣石等处皆有禹所记焉【路史】昆仑山者西方曰须弥山对七星之下出碧海之中上有九层第六层有五色玉树防翳五百里夜至水上其光如烛第三层有禾穟一株满车有如桂有柰冬生如碧色以玉井水洗食之骨轻柔能腾虚也第五层有神长一尺九寸有四翼万嵗则升木而居亦能言第九层山形渐小狭下有芝田蕙圃皆数百顷羣仙种耨焉傍有瑶台十二各广千步皆五色玉为台基防下层有流精阙霄间直上四十丈东有风云雨师南有丹宻云望之如丹色丹云四垂周宻西有螭潭多龙螭皆白色千嵗一蜕其五脏此潭左侧有五色石皆云是白螭肠化成此石有琅玕璆琳之玉煎可以为脂北有珍林别出折枝相扣音声和韵九河分流南有赤陂红波千刼一竭千刼水乃更生也【拾遗记○又云昆仑山有昆陵之池其高出日月之上山有九层毎层相去万里】
　　昆仑为无热丘【水经注】
　　嶓冢山上为狼星武开山为地门上为天高星主囹圄荆山为地雌上为轩辕星大别为地理天以合地以通三危山在鸟鼠之西南上为天苑星政山在昆仑东南为地乳上为天糜星汶山之地为井络帝以会昌神以建福上为天井星桐栢为地穴鸟鼠同穴山之干也上为掩毕星熊耳山地门也精上为毕附星耳【河图】
　　昆仑山者天之中岳也在八海之间形如偃葢日月黄赤二道交防其上上有琼华之阙光碧之堂瑶池翠水即西王母统众僊居焉絶顶之上有金台五所玉楼十二金城千里琼柯瑶林紫雀翠鸾碧桃白李即黄帝天君含枢纽镇此山主镇星之精居于中元一气天中焉【云笈七籖】
　　广乗山者天之东岳也在东海之中上有碧霞之阙琼树寒林紫雀翠鸾碧藕白橘即青帝天君灵威仰镇此山上主嵗星之精居九气青天之内矣
　　长离山者天之南岳也在南海之中上有朱宫绛阙赤室丹房朱草红芝霞膏金液应天下初得道神仙皆诣此宫营形浴质销隂炼阳为长生久视之道即赤帝天君赤熛怒镇此山主荧惑之精居二气丹天之内矣丽农山者天之西岳也在西海之中上有白华之阙三素之城玉泉之宫瑶林瑞兽即白帝天君白招拒镇此山主太白之精居七气素天之内矣
　　广野山者天之北岳也在北海弱水之中上多琼楼寳阙金液龙芝即黑帝天君叶光纪镇此山居五气天之内矣【并上】
　　莱山亦名防丘亦名云来水浅有细石如金玉得之不加陶冶自然光净仙者服之东有郁夷国时有金雾诸仙说此上常浮转低昻有如山上架楼室常向明以开戸牖及雾灭歇户皆西北其西有含明之国缀鸟毛以为衣承露而饮终天登高取水亦以金银苍环水精火藻为阶有冰水拂水饮者千嵗【拾遗记】
　　方丈之山一名峦雉东方龙塲方千里玉瑶为林云色皆紫【上】
　　方丈之西北有隂成大山沧浪西南有阳长大山山周廻各一千四百里高七百里其山多真仙之人所居处焉此二山是阳九百六歴数之标揭也百六之运将至则阳长水竭隂成水架矣阳九之运将至则隂成水竭阳长水架矣【真诰】
　　员峤山一名环丘上有方湖周廽千里【拾遗记】
　　岱舆山有员渊千里常沸腾以金石投之则烂如土矣孟冬水涸中有黄烟从地出起数丈烟色万变山人掘之入数尺得燋石如炭灭有碎火以蒸烛投之则然而青色深掘则火转盛【上】
　　钟山之南有平邪山北有蛟龙山西有劲草山东有束木山四山竝钟山之枝干也【十洲记】
　　西者葛衍山之别名葛衍有三山相连西为西东为郁絶根山中央名葛衍山三山有三府名曰三宫西山为清灵宫葛衍山为紫阳宫郁絶根山为极真宫三山纒固万三千里高二千七百里下有洞庭濳行地中通洲昆仑府也西山下有洞台方圆千里金城九重有玉堂兰室东西宫殿中有四百二十真人处焉其树则绛碧草则芝英鸟兽则麒麟鳯凰距昆仑七万里其间则有高晖山【云笈七籖】
　　天子觞西王母于瑶池之上西王母为天子謡曰白云在天山防自出道里悠逺山川间之将子无死尚能复来天子答之曰予归东土和治诸夏万民平均吾汝比及三年将后而野天子遂驱升于弇山乃纪丌迹于弇山之石而树之槐睂曰西王母之山【穆天子传】
　　天子五日观于舂山之上乃为铭迹于县圃之上以诏后世【上】
　　滨北海之北其国名曰终北当国之中有山山名壶岭状若甔甀顶有口状若员环名曰滋穴有水涌出名曰神瀵【列子】
　　王屋山仙之别天所谓阳台是也诸始得道者皆诣阳台阳台是清虚之宫也下生鲍济之水水中有石精得而服之可长生【真诰】
　　大洞者神州是也神州别有三山三山有七宫七宫有七变朝化为金日中化为银暮化为铜夜化为光或化为山或化为水或化为石谓之七变七变有七经七经有二十一玉童随此书故曰大洞真经【云笈七籖】
　　方诸王四方故谓之方诸一面长一千三百里四面合五千二百里上高九千丈有长明太山夜月高丘各周廽四百里小小山川如此间耳但草木多茂蔚而华实多蒨粲饶不死草甘泉水所在有之饮食者不死青君宫在东华山上方二百里中尽天仙上真宫室也金玉琼瑶杂为栋宇
　　又有寒山山上别为外宫宫室周二百里中方诸东西面又各有小方诸去大方诸三千里小方诸亦方面各三百里周廽一千三百里亦各别有青君宫室又特多中仙人及灵鸟灵兽辈
　　大方诸之东小方诸上多竒灵寳物有白玉酒金浆汧青君畜积天寳之器物尽在于此亦多有仙人食不死草饮此酒浆身作金玉色泽
　　桐柏山高万八千丈其山八重周廽八百余里四面视之如一在防稽东海际一头亚在海中金庭有不死之乡在桐柏之中方圆四十里上有黄云覆之树则苏玡琳碧泉则石髓金精其山尽五色金也
　　八渟山高五千里周帀七千里与沧浪方山相连比其下有碧水之海山上有乗林真人郁池宫东王公所镇处也此山是琳琅众玉青华绛实飞间之金所生出矣【并上】










　　广博物志卷五
<子部,类书类,广博物志>
　　钦定四库全书
　　广博物志卷六
　　明　董斯张　撰
　　地形二【海　河　江　湖　诸水】
　　新婆娑论云于南赡部洲中有四大河眷属各四一名殑伽二名信度三名防刍四名私多殑伽大河有四眷属一名阎母那二名萨洛瑜三名阿氏罗筏底四名莫醯信度大河有四眷属一名毗□奢二名蔼罗筏底三名设呾荼卢四名毗呾婆多缚刍大河有四眷属一名筏刺弩二名吠呾刺尼三名防奢四名屈慤婆私多大河有四眷属一名萨梨二名避魔三名捺地四名电光譬如大海有八不可思议何等为八一者渐渐转深二者深难得底三者同一咸味四者潮不过限五者种种寳藏六者大身众生在中居住七者不宿死尸八者一切万流大雨投之不增不减又金刚三昧不坏不防经云佛言弥勒当知阿耨大池出四大河此四大河分为八河及阎浮提一切众流皆归大海以沃焦山故大海不增以金刚轮故大海不减此金刚轮随时转故令大海水同一咸味【湼槃经】
　　晏子曰吾闻江深五里海深十里【补齐记】
　　海水三嵗一周流波相薄故地动【艺文类聚】
　　北有漆海毛羽染之皆黑西有乳海其水白滑如乳二海间方七百里水土肥沃大鸭生骏马大鸟生人男死女活鸟自衔其女行哺之衔不胜则负之女能跬步则为酋豪所养女皆殊丽羙而少寿为人姬媵未三十而死【四公记】
　　昔鲁人有浮海而失津者至于亶州见仲尼及七十子游于海中与鲁人一杖令闭目乘之使归告鲁侯筑城以备冦鲁人出海投杖水中乃龙也具以状告鲁侯不信俄而羣燕数万防土培城鲁侯乃大城曲阜迄而齐冦至攻鲁不克而还【崔鸿北燕录】
　　窦宪伐匈奴至勃鞮海【后汉书】
　　交阯别窎旧刺史行部不渡涨海刺史周敞涉海遇风船欲覆设筏防劔诃骂水神风即止息【上　以下河】
　　谨按尚书大传礼三正记江河淮济为四渎渎者通也所以通中国垢浊民陵居殖五谷也江者贡也珍物可贡献也河者播为九流出龙图也淮者均均其务也济者齐齐其度量也【风俗通】
　　河之为言荷也荷精分布怀隂引度也【春秋说题辞】
　　天降嘉应河水先清三日清变为白白变为赤赤变为变为黄各三日【干凿度】
　　五河皆出山隅弱水绕之鸿毛不浮飞鸟不过其上神鸟神马幽昌鹪鹇腾黄吉光皆能人语【抱朴子】
　　大禹鬟河而导之九牧【贾谊新书】
　　禹剔河而导九岐凿江而通九路【吕氏春秋　又管子云夏人之王外凿二十防韘十七湛疏三江凿五湖】
　　大禹观浊河而受緑字【晋志】
　　周昭王即位二十四年甲寅嵗四月八日江河泉水忽然泛涨井水溢出山川震动有五色光入贯太微遍于西方尽作青红色太史苏由奏曰有大圣人生于西方一千年外声教及此昭王即敇镌石记之埋于南郊天祠前此即佛生之时也穆王使相国吕侯乘骅骝八骏而行求佛因以禳之至穆王五十二年二月十五日暴风忽起林木伤折大地震动西方有白虹十二道南北通过连夜不防穆王问太史扈多曰是何征也对曰西方有大圣人防度衰相现耳此时佛湼槃也【周书异记】韩褐子济于河津人告曰夫人有过于此者未有不快用者也而子不用韩褐子曰天子祭海内之神诸侯祭封域之内大夫祭其亲士祭其祖祢褐也未得事河伯也津人申楫舟中水而运津人曰向也役人固已告矣夫子不听役人之言也今舟中水而运甚殆治装衣而下游乎韩子曰吾不为人之恶我而改吾志不为将死而改吾义言未已舟泆然行【说苑】
　　澹台子羽渡河赍千金之璧于河河伯欲之至阳侯之波起两鲛挟船子羽左操璧右操劔击鲛皆死既渡三投璧于河河伯跃而归之子羽毁而去【上】
　　秦王政以白璧沉河有黑头公从河出谓政曰祖龙来授天寳开中有尺二玉牍【河图考灵耀】
　　索劢字彦义刺史毛奕表行贰师军酒泉炖煌兵千人至楼兰屯田召鄯善焉耆兹三国兵各千横断江濵河河断之日水奋势激波淩冐堤劢厉声曰王遵建节河隄不溢王霸精诚滹沱不流水徳明古今一也劢躬祷祀水犹未减乃列陈被仗鼔噪讙呌且刺且射大战三日水乃廻减胡人称神【水经注】
　　兹国南有大河东流号计式水即黄河也【魏书】
　　一人数旦旦诣河边拜河水如此十年河侯河伯遂与相见与其白璧十双教授水行不溺法【异苑】
　　陈后主泛舟乐游于河忽遇雨浮沤生宫人指浮沤曰满河珍珠因名其河为珍珠河【金陵志以下江】
　　江出岷山东流絶汉入海左还北流至于开母之北右还东流至于东极河出积石睢出荆山淮出桐栢山睢出羽山清漳出楬戾浊漳出发包【楬戾山在上党发包山一名鹿苦山亦在上党】济出王屋时泗沂出台台术洛出猎山汶出弗其流合于济汉出嶓冢泾出薄落之山渭出鸟鼠同穴伊出上魏雒出熊耳浚出华窍维覈舟汾出燕京祍出濆熊淄出目饴丹水出高禇股出嶕山镐出鲜于凉出茅卢石梁汝出猛山淇出大号晋出龙山结给合出封羊辽出砥石釡出景岐出石桥呼池出鲁平泥涂渊出樠山维湿北流出于燕【淮南子】
　　汶阜之山江出其腹【蜀謡】
　　有古青衣国与叙江相隣其水名青衣江诸葛五月渡泸此水之上源也【图经】
　　岷山大江所出也峡山南江水所出也崌山北江所出也三江皆发源于蜀而注震泽禹贡纪其源而及其委耳【郭璞山海经注】
　　牛女为江潮江潮者所以开神润化故其气湍急【元命苞】西江别支为弱柳江【九江记】
　　嘉靡江者九江之一也【水经】
　　浔阳九江其一曰白乌【上　以下湖】
　　太湖上禀咸池之气【陆防语】
　　洞庭湖中有钓洲昔范蠡乘扁舟至此遇风止钓于洲上刻石记焉有一陂陂中有范蠡鱼【述异记】
　　吴王游五湖经练渎曰此水洁白如练影之涵空也故名练渎【洞庭记】
　　镜湖本庆湖也避汉安帝父清河王讳改为镜湖镜湖俗传轩辕氏铸镜于湖边今有轩辕磨镜石石上常洁不生蔓草【述异记】
　　官亭即彭蠡泽也【荆州记】
　　隋炀帝起西苑十六院又凿五湖每湖方四十里东曰翠光湖西曰金光湖北曰洁水湖南曰迎阳湖中曰广明湖湖中积土石为山上搆庭殿曲屈环绕澄澄皆碧穷极人间华丽【迷楼记】
　　北山有湖故老相传云其下有居民徐公者常登岭至此处见湖水湛然有二人共博于湖间自称赤松子安期先生有一壶酒因酌以饮徐公徐公醉而寐其侧比醒不复见二人而宿草攅蕚其上家人以为死也丧服三年服竟徐公方反今其处犹为徐公湖【郑缉之东阳记　以下诸水】
　　地者万物之本原诸生之根菀也美恶贤不肖愚俊之所生也水者地之血气如筋脉之通流者也故曰水具材也何以知其然也曰夫水淖弱以清而好洒人之恶仁也视之黑而白精也量之不可使概至满而止正也唯无不流至平而止义也人皆赴高已独赴下卑也卑也者道之室王者之器也而水以为都居凖也者五量之宗也素也者五色之质也淡也者五味之中也是以水者万物之凖也诸生之淡也违非得失之质也是以无不满无不居也集于天地而藏于万物产于金石集于诸生故曰水神是以圣人之治于世也不人告也不户说也其枢在水【管子】
　　水之为言演也隂化淖濡流施潜行也故其立字两人交一以中出者为水一者数之始两人譬男女之隂阳交物以一起也【春秋元命苞】
　　所以立天地者水也夫水也者本也吐元气发日月经星辰而兴【物理论】
　　以何因缘有诸河水流于世间佛告比丘以有日故有热有热故有炙有炙故有蒸有蒸故有汗湿以汗湿故一切山中汗流为水以成诸河
　　孔子曰夫水徧与诸生而无为也似徳其流也埤下裾防必循其理似义其恍恍乎不淈尽似道其赴千仭之谷不惧似勇主量必平似法盈不求概似正绰约微逹似察以出以入就鲜洁似善化其万折也必东似志是故君子见大水必观焉【荀子】
　　尧郊天地祭神坐上有响诲尧曰水方至为害命子救之尧乃作歌【古今乐录】
　　舜之时共工振滔洪水以薄空桑【淮南子】
　　水瑞水也君乘土而王其政太平则水出于山焉【瑞应圗】
　　王者盛徳之应洛水先温九日乃寒五日变为五色【易干凿度】
　　或问涉江渡海辟龙虵之道抱朴子曰道士不得已而当游涉大川者皆先当于水次破鸡子一枚以少许粉杂香末合搅器中水以自洗洗濯则不畏风波蛟龙也又佩东海小童符及制水符蓬莱符皆却水中之百害也天文大字有北帝书写帛而带之亦辟风波蛟龙水虫也【抱朴子】
　　或问曰昔闻谈昌或步行水上或久居水中以何法乎抱朴子曰以葱涕和桂服如梧桐子大七丸日三服至三年则能行水上也或食六戊符千日或以赤斑蜘蛛及七重水马以合冯夷水仙丸服之则亦可以居水中【上】
　　夫齐之水道躁而复故其民贪麤而好勇楚之水淖弱而精故其民轻果而贼越之水浊重而洎故其民愚疾而垢秦之水泔最而稽滞而杂故其民贪戾罔而好事晋之水枯旱而运滞而杂故其民谄谀葆诈巧佞而好利燕之水萃下而弱沈滞而杂故其民愚戆而好贞轻疾而易死宋之水轻劲而清故其民间易而好正【管子】
　　天下诸水有名丹者如南阳丹水之属是也其中皆有丹鱼常先夏至十日夜伺之丹鱼于水侧赤光上照赫然如火也网而取之可得之得之虽多勿尽取也割其血涂足下则可步行水上长居渊中矣【抱朴子】
　　白水宜玉黑水宜砥【砥卓石】青水宜碧赤水宜丹黄水宜金清水宜汾水蒙浊而宜麻济水通和而宜麦河水中浊而宜菽雒水轻利而宜禾渭水多力而宜黍汉水重安而宜竹江水肥仁而宜稻平土之人慧而宜五谷【淮南子】
　　夫五源之溪天下之至穷处也鼯吟而鼬啼且晓昏而日映也苍苍踟蹰四顾而无有人声虽然其土脉膏以发其植物也兑以泽其清流四注无乏于濯溉其苹草之芼足以供祭也流光驰景却顾于断蹊絶壑之下云雨之所出入也其石皴栗烂如赭霞蘤草之苦从风以垄耕溪饮为力也佚而坐啸行歌可以卒嵗【子华子】髙前之山其上有水焉甚寒而清帝台之浆也饮之者不心痛【山海经】
　　条管之水其中多器酸三嵗一成【未详】食之已疠【上】昆丘之上有赤泉饮之不老神宫有美泉饮之眠三百嵗乃觉不死【括地图记】
　　西海之西有浮玉山山下有巨穴穴中有水其色若火昼则通昽不明夜则照耀穴外虽波涛灌荡其光不防是谓隂火当尧世其光烂起化为赤云丹辉炳映百川恬澈游海者铭曰沉燃以应火徳之运【拾遗记】
　　泰山之东有沣泉其形如井本体是石也欲取饮者皆洗心志跪而挹之则泉出如飞多少足用若或汚漫则泉止焉葢神明之尝志者也【搜神记】
　　乘矶山下临清川昔有渔父宿于川夜半闻水中有歌之音宫商和畅清弄谐密【异苑】
　　连州水三流有斟溪一日十溢十竭安寜州有潮泉一日三溢三竭贵州城有漏汋一日百盈百涸应漏刻【王韶之始兴记】
　　沮涣二水波文皆若五色彼人多文章故一名缋水【述异记】
　　日南之南有淫泉之浦言其水浸淫从地而出成渊故曰淫泉或言此水甘软男女饮之则淫其水小处可滥觞褰涉大处可方舟沿泝随流屈直其水激石之声似人之歌笑闻者令人淫动故俗谓之淫泉【拾遗记】
　　甜水去虞渊八十里有甜溪水味如蜜东方朔游此水得数斛以献帝投水于井井水尝甜而寒洗沭则肌理柔滑【述异记】
　　阳泉在天余山北清流数十步所涵草木皆化为石精明坚劲其水所经之处物皆渍为石
　　澄永泉在沧洲九视山山下出泉濶百余步亦名流水渠虽泛金石终不沉故洲人欲渡此泉以瓦铁为船舫【并上】
　　河东霍山有灵泉以供祭祀鼔动则泉流声絶则水竭【水经注○又述异记神泉出髙密琅琊郡人或祷祈求之则飞泉涌出清冷味甘人或汗之则便竭】孟门始经禹凿河中漱广夹岸崇深倾崖返捍巨石临危若坠复倚古之人有言水非石凿而能入石信哉其中水流交冲素气云浮往来遥观者常若雾露沾人窥深悸魂其水尚崩浪万寻县流千丈浑洪赑怒鼔若山腾濬波顔叠迄于下口方知慎子下龙门流浮竹非司马之追也
　　南湘陂村村有圆水广圆可二百步一边暖一边冷冷处极清緑浅则见石深则无底暖处水白且浊素既殊凉暖亦异厥名除泉其犹江乘之半汤泉也
　　湿余水出上谷居庸闗东溪之东岸有石室三层其户牖扇扉悉石也葢古闗之台矣南则絶谷累石为闗址崇墉峻壁非轻功可举山岫层深侧道褊狭林鄣邃险路才容轨晓禽暮兽寒鸣相和羁官游子聆之者莫不伤思矣
　　绛水出绛山东至寒泉奋涌波北注县流奔壑十一许丈青崖若防黛素湍若委练望之极为竒观矣若耶溪东又有寒溪溪北有郑公泉深及数丈冬温夏凉汉太尉郑公宿居潭侧因以名泉
　　有龙泉出允街谷泉眼之中水文成蛟龙或试挠破之寻平成龙畜生饮者皆畏避而走谓之龙泉【并上】吴故宫有香水溪西施浴处人呼脂粉塘古诗曰安得香水泉濯郎衣上尘【述异记】
　　长沙醴陵县有小水有二人乘船取樵见岸下土穴中水逐流出有新斫片木逐流下深山中有人迹异之乃相谓曰可试如水中看何由尔一人便以笠自障入穴穴才容人行数十步便开明朗然不异世间【搜神记】
　　衡阳唐安县东有畧塘塘有铜神往往铜声激水水为变緑作铜腥鱼尽死
　　泸水自朱提至僰道有赤水步道有黑水羊官水至崄难三津之阻行者苦之俗语曰楢溪赤水盘蛇七曲盘羊乌栊气与天通【水经注】
　　白帝城西江中有淫豫石冬出二十余丈夏则没亦有裁出焉江水东迳广溪峡乃三峡之首也中有瞿塘黄龛二滩夏水囘复防泝所忌故行者歌之淫预或作艶预亦作灔滪歌曰淫预大如马瞿塘不可下淫豫大如象瞿塘不可上淫预大如牛瞿塘不可流淫预大如襆瞿塘不可触金沙浮转多桂浦忌经过【上】
　　筑阳县粉水源出房陵取其水为粉鲜洁异于余水或云萧何夫人渍粉处也【南雍州记】
　　乐城县三原亭溪水清如镜曩昔有得一死鮎者鬐大五六围一鬐辄得数十斛鲊此湾无所不容有人能食者常自譬腹如三原湾无所不容【永嘉郡记】
　　有柘林水有梧桐水有桃枝水【上】
　　新都县有温泉冬月未至数里遥见白气如烟上下交映状如绮疏又有车轮双辕形世人传昔有玉女乘车自投此泉人时见女子姿仪光丽往来倐忽人造泉一有声则沸从下出而不可止也【荆州记】
　　湘水至清虽深五六丈见底了了然石子如樗蒱矢五色鲜明白沙如霜雪赤岸如朝霞【并上】
　　樊山东有小谿夏时怀袖恒有寒气故谓之寒谿【武昌记】东方有柴渚焉在齐国山山泉如井状深不测至春时雹从井中出出常败五谷人常以林木柴塞则不出故名为柴渚焉【中记】
　　谷口去云阳宫十里流潦沸腾飞泉洒激两岸峭壁孤竪横盘凛然凝沍毎入穴中朱明盛暑当昼蹔暄凉秋晩缊袍不暖所谓寒门也【云阳记】
　　沔阳县州沼有铁官又有渡水水有二源一曰清检二曰浊检有鱼穴清水出浊水出鲋
　　梁邹城西有笼水云齐孝妇诚感神明涌泉发于室内潜以绩笼覆之由是无负汲之劳及家人疑之待其出而搜其室试发此笼而泉遂濆涌流漂居宇故名曰笼水【续述征记】
　　临淄牛山下有女水齐人谚曰世治则女水流世乱则女水竭慕容超时干涸弥载及宋武北征而激洪流渍【述异记】
　　滭发水今俗亦名妬女泉大如车轮水色青碧百姓祀之妇人不得艶籹衣新防临之必兴雨雹故云妬女即介子推妹也【隋图经】
　　武都紫水有泥其色紫而粘贡之用封玺书故诏诰有紫泥之美【陇右记】
　　郡西南大溪之中有仙人洲昔梅真人上升坠马于此洲故后名坠马洲【建安记】
　　苕溪在余杭夹岸多苕花因得名【图经】
　　临城县南四十里有葢山百许步有舒姑泉昔有舒女与其父析薪于此泉女因坐牵挽不动乃还告家比还唯见清泉湛然女母曰吾女好音乐乃作弦歌泉涌洄流有朱鲤一双今人作乐嬉戏泉故涌出【幽怪録】
　　夷道县句山下有三泉传云本无此泉居者皆苦逺汲人人多卖水与之有一女子孤贫防缕无以资易有一乞人衣麤貌丑疮痍竟体村人见之无不秽恶唯女子独加哀矜割饭饴之乞人食毕曰我感行善欲思相报为何所须女答曰何恩可报且今所须之物非君能得因问所须女子曰正愿此山下有水可汲乞人乃取腰中书刀防山下三处即飞泉涌出因便辞去忽然不见【上】
　　古有尹公者善推有异术乡人王氏有女美质尹公求之不得叱水来潮以溺其居至今日暮则风生水长数尺号为尹公潮【御览】
　　长兴吴山下有溪名吴山湾昔吴王送女至此有潮高三尺倒流七十里名吴王送女潮【西吴记】
　　番禺记晨潮下晩潮上两水相合谓之沓潮【唐诗云屯门积日无囘飚沧波不归成杳潮】
　　子产死家无余财子不能葬国人哀之丈夫舎玦佩妇人舎珠玉以赙之金银珍寳不可胜计其子不受自负土葬于邢山国人悉辇以沉之河因名金水【嫏环记】汉桓帝十三年西幸榆中东行代地洛阳大贾赍金货随帝后行夜迷失道往投津长曰子封送之渡河贾人卒死津长埋之其子寻求父丧发冢举尸资费一无所损其子悉以金与之津长不受事闻于帝曰君子也即名其津为君子济【水经注】
　　汉郑为灵文乡啬夫行官京洛未至宿一埭埭名沈酿于埭逢故旧友人四顾荒郊村落絶逺酤酒无处情抱不伸乃以钱投水中依口而饮饮尽酣畅皆得大醉因更为沈酿川【古今注】
　　负局先生上吴山语下人曰吾欲还蓬莱山为汝曹下神水崖头一旦有水白色流从石间来下服之多愈疾【列仙传】
　　孙权赤乌八年遣校尉陈勲漕句容中道凿破埋握得一黑物无有首尾形如数百斛船长数百丈蠢蠢而动有顷悉融液成汁时人莫能识得此之后获泉源或谓是水脉每至大旱余渎皆竭唯此巨流焉【异苑】
　　吴太平二年长沙大饥杀人不可胜数孙权使赵达占之云天地川泽相通如人四体鼻衂炙脚而愈今余干水口暴起一洲形如鼈食彼郡风气可祠而掘之权乃遣人祭以太牢断其背故老传云饥遂止其水在饶州余干县也【洽闻记】
　　浔阳县落星山涧有五松桥昔惠逺法师与殷仲堪席涧谈易于此而树下泉涌号聪明泉【寰宇记】
　　吴隐之罢郡见妻箧中有沉香一斤遂投石门内水中后人谓之沉香浦亦曰投香浦【上】
　　谢灵运与弟书闻恶谿道中九十九里有五十九滩王右军游此恶道叹其竒絶遂书突星濑于石
　　范柏年谒宋明帝言及广州贪泉因谓曰卿州复有此否答曰梁州唯有文川武乡防泉让水曰卿宅何在曰在防让之间【南齐书】
　　沛国刘璡行至吴谓人曰吾闻张融与陆慧晓并宅其间有水此必有异味故命驾往酌而饮之曰饮此水则鄙吝之萌尽矣【南史】
　　齐范云为始兴至修仁水酌而饮之赋诗曰三枫何习习五渡何悠悠且饮修仁水不挹皆邪流
　　袁粲谓周旋曰昔一国中有水号曰狂泉国人饮之无不狂者惟国君穿井而汲独得不狂国人旣并狂反谓国主之不狂为狂于是聚谋共执国主疗其狂疾火艾鍼药毕具国主不任其苦于是到泉所酌泉而饮之饮毕便狂君臣大小其狂若一众乃欢然我既不狂难以独立比亦试饮此水矣【并上】
　　窦炽字光成除原州刺史在州十载甚有政绩州城北有泉水炽屡经游践尝与僚吏宴于泉侧因酌水自饮曰吾在此州唯当饮水而已及去职后人吏感其遗惠每至此泉者莫不怀之【北史】
　　尝游赵州见栢人城北有一小水土人亦不知名后读城西门徐整碑云洦流东指众皆不识吾按说文此字古魄字也洦浅水貌此水汉来本无名矣直以浅貌目之或当即以洦字名乎【顔氏家训】








　　广博物志巻六
　　钦定四库全书
　　广博物志卷七
　　明　董斯张　撰
　　地形三【都邑　城　池　井墓　　田　石】
　　包牺氏都陈神农氏都陈而别营于曲阜黄帝都于涿鹿少皥始自穷桑而迁都曲阜颛帝始自穷桑而徙邑商丘髙辛建都于亳帝喾都偃师尧都平阳舜都蒲坂禹都阳城自契至汤八迁汤始居亳周文王都丰武王都镐【帝王世纪】
　　周公将致政南系于洛水北因于郊山以为天下之大凑【周书作雒解】
　　冀州者天下之中州自唐虞及夏殷皆都焉是天子之常居邹衍著书云九州之内名曰赤县赤县之畿从冀州而起【谷梁疏】
　　雒阳汉以火徳王忌水故去水加隹以洛阳为雒阳魏土徳故仍从水【羣碎録】
　　韩显宗曰按春秋之义有宗庙谓之都无谓之邑此不刋之典也【北史】
　　兖豫属上台【九州系于三台】荆阳属下级【上下之等】梁雍属中上【中台之上】冀州属错【中台之下下台之上】青州属下上【下台之上】徐州属下下【下台之下摘辅象】
　　周礼四甸为县秦孝公并诸小乡聚为县始皇以郡领县隋文帝罢郡以县州【古今事物考】
　　曹地处季夏之位土地劲急音中徴其声清以急秦地处仲秋之位男懦弱女髙膫白色秀身音中商其言舌举而抑声清以【诗含神雾】
　　酸枣县故城古韩国昔天子建国名都或以人名或以山林故豫章以树氏都酸枣以棘名邦【水经注】
　　海康在汉为徐闻县冬耕夏收嘉禾又名再熟彼中谚云欲防贫诣徐闻【地理志】
　　鹑觚县者秦使太子扶苏及蒙恬筑长城见此原水浅因欲筑城遂爵奠祭乃有鹑鸟飞升觚上以为灵异因以县名【周地记】
　　汉梁州有县名鸾鸟鸾音雚鸟音雀汉马贤追先零到鸾鸟后魏纪功碑荡龙荒逰鸾朔以鸾鸟为雚雀义不可解以雀为朔义近之【丹铅録】
　　邑名朝歌顔渊不舍七十弟子掩目宰子独顾由蹙之堕车【论语谶】
　　项羽遣英布弑义帝武陵人哭于招屈亭下髙祖闻而义之号其郡为义陵公孙述据蜀犍为不肯从世祖闻而义之赐郡名汉嘉
　　武当县有一谿防土色鲜黄乃可噉【上】
　　临贺冯乘县东五里有故县庙相传汉淮南王安被诛其子奔迹来至一夜忽化为石人当门而立百姓怪而观之其迫察者手足皆浥烂【盛之荆州记】
　　袁山松曰父老传言屈原既流放忽然暂归乡人喜恱因名曰归乡【水经注】
　　益阳县在长沙郡界益水在其阳县治东望时见长沙城隍人马形色悉可审辨或停览瞩移晷乃渐散灭县去长沙尚三百里跨越重山里絶表显将是山岳炳灵防像所传者乎昔光武中元元年封太山禅梁父是日山灵炳象搆成宫室昔汉武帝遣方士徐宣浮海采药于波中见汉家楼观参差宛然备瞩公侯第宅皆满目班超在浑耶国平日云霞鲜朗见天际宫阙馆宇严列侍臣左右悉汉家也如斯之类难可审论【录异记】隋大业初敕内史舎人窦威崔祖濬及龙川賛治侯伟等三千余人撰区宇图志一部五百余卷新成奏之又着丹阳郡风俗乃以呉人为东夷度越礼义及属辞比事全失修撰之意帝不悦遣内使舍人栁达宣敕责威等云昔汉末三方鼎峙立大呉之国以人物称故晋武帝云江东之有呉防犹江西之有汝頴衣冠人物千载一时及永嘉之末华夏衣缨尽过江表此乃天下之名都自陈平之后硕学通儒莫非彼至尔等着其风俗乃为东夷之人度越礼义于尔等可乎然于著述之体又无次序各赐杖一顿即日敕遣秘书学士十八人修十郡志内史侍郎虞世基总检于是世基先令学士各序一郡风俗拟奏请体式学士著作郎虞作序京兆郡风俗学士宣惠尉陵敬序河南郡风俗学士宣徳郎杜寳序吴郡风俗三人先成以简世基世基奏闻去取聼敕及奏帝曰学士修书颇得人意各赐帛二十叚付世基择善用之修成一千二百卷卷头有图叙山川则卷首有山水图叙郡国则卷首有郭邑图叙城隍则卷首有公馆图其图上山川城邑题字极细并用欧阳肃书即率更令询之长子攻于草为时所重云【大业拾遗】
　　乌程县乃古菰城楚以封春申君今俗呼下菰城而旧经谓之五菰城【海録】
　　蜀郡本一汉髙祖置广汉郡武帝又分置犍为郡故后人并蜀郡谓之三蜀【上】
　　蜀纪言三皇乘祗车出谷口秦宓曰今之斜谷也及武王伐纣蜀亦从行史记周贞王之十六年秦厉公城南郑此谷道之通久矣而说者以为蜀王因石牛始通不然也本纪既以炳明而世俗间横有为蜀传者言蜀王蚕丛之间周廻三千嵗又云荆人鳖灵死尸化西土后为蜀帝周苌之血变成碧珠杜宇之魄化为子防又言蜀椎髻左袵未知书文文翁来始知书学按蜀纪帝居房心决事参伐则蜀分野言蜀在帝议政之方帝不议政则王气流于西故周失纪纲而蜀先王七国皆王蜀又称帝此则蚕丛自王杜宇自帝皆周之叔世安得三千嵗且太素资始有生必死死终物也自古以来未闻死者能更生当世或遇有之则为怪异子所不言况能为帝王乎碧珠出不一处地之相距动数千里一人之血岂能致此子防鸟今云是嶲或云嶲周【今按説文云蜀王望婬其相妻慙亡去为子嶲鸟故蜀人闻子嶲鸣皆起云望帝嶲户圭切所言与蜀志所述相似】四海有之何必在蜀昔唐帝万国时雍尧舜光宅八表大禹功济九州后稷封殖天下井田之制庠序之教由来逺矣孔子曰述而不作信而好古窃比于我老彭则彭祖本生蜀为殷太史夫人为国史作为圣则仙自上世见称在昔及周之末服事于秦首为郡县虽濵戎夷亦有冠冕故蜀纪曰大人之乡方大之国也至于汉兴反当荒服而无书学乎汉书曰郡国之有文学因文翁始若然翁以前齐鲁尚无文学哉汉末时汉中祝元灵性滑稽用州牧刘焉谈调之末与蜀士燕胥聊着翰墨当时以为极欢后人有以为或恐此之类必起于元灵之由也唯智者辨其不然【华阳国志】
　　蜀之为国地称天府原曰华阳其卦値坤故多班采文章其辰値未故尚滋味徳在少昊故好辛香星应舆鬼故君子精敏小人鬼黠与秦同分故多悍勇在诗文王之化被乎江汉之域秦豳同咏故有夏声也【上】
　　郭璞迁福州记曰桑田为海人事更改六旬甲子当见其害更重着衣周廻重载郑国归朝重闗为待鸟出木空千载不昧前有防目重施粉黛溪涧水来尽归于海主揖其客客住主在穏首东日髙山镇寨本自添金因成右兑但见地影莫知坐亥事过方知知而未防龙山髙山先照其代巧妇能裁得令人爱若解修心得其终倍市笼放火聚集磊磊有一老翁手把竹筒重添新宰在言不在铭曰秦康之载迁挿瓯基四色牢城层峦三径洪许南流瑞龙地应其主螺女现对花千载不杂世代兴隆诸邦万古繁盛仁风其城形状如鸾似鳯势气盘拏遇兵不馑遇荒不掠逄灾不染其甲子满废而复兴【三山旧志】
　　苍梧人风婐划地气敲瘴【史通○以下城】
　　史记言黄帝为五城轩辕本纪言黄帝筑城邑而汜胜之书记神农之教虽有石城汤池带甲百万然而无粮则不能守也是炎黄已城池矣石城之制既自神农则土城之作有不自伏羲乎【路史○又广信军新城髙阳记曰本颛帝所造见九域志】天子周城诸侯轩城轩城者缺南靣以受过也【春秋説文】夏鲧作三仞之城诸侯背之海外有狡心禹知天下之叛也乃壊城平池散财物焚甲兵施之以徳海外賔伏四夷纳职【淮南子】
　　处士东里块责禹乱天下禹退作三城强者攻弱者守敌者死战城郭禹始也
　　齐有不夜城盖古者有日夜中照于东境故莱子立此城以不夜为名【解道康地记】
　　长垣县有鹤城昔夏累飬鹤于此遂号鹤城【城冢记】傅説衣褐带劒筑于秕传之城武丁夕梦旦得之【説苑】庐山有康王谷巅有一城号为钊城传云此周康王之城康王爱竒好异廵厯名山不逺而至城中毎得古器大鼎及弓弩金之属知非常人之所处也【述异记】
　　子胥乃使相土尝水象天法地造筑大城周廻四十七里陆门八以象天八风水门八以法地八聪筑小城周十里陵门三不开东靣者欲以絶越明也立阊门者以象天门通阊阖风也立蛇门者以象地户也阖闾欲西破楚楚在西北故立阊门以通天气因复名之破楚门欲东并大越越在东南故立蛇门以制敌国呉在辰其位龙也故小城南门上反羽为两鲵鱙以象龙角越在已地其位蛇也故南大门上有木蛇北向首内示越属于呉也【呉越春秋】
　　越王曰寡人之计未有决定欲筑城立郭分设里闾欲委属于相国于是范蠡乃观天文拟法于紫宫筑作小城周千一百二十一步一圆二方西北立龙飞翼之楼以象天门东南伏漏石窦以象地户陵门四达以象八风外郭筑城而缺西北示服事呉也不敢壅塞内以取呉故缺西北而呉不知也北向称臣委命呉国左右易处不得其位明臣属也城既成而怪山自生者琅琊东武海中山也一夕自来故名怪山范蠡曰臣之筑城也其应天矣昆仑之象存焉越王曰寡人闻昆仑之山乃地之柱上承皇天气吐宇内下处后土禀受无外滋圣生神呕飬帝防故帝处其阳陆三皇居其正地吾之国也扁天地之壤乘东南之维斗去极北非粪土之城何能与王者比隆盛哉范蠡曰君徒见外未见于内臣乃承天门制承合气于后土岳象已设昆仑故出越之霸也越王曰茍如相国之言孤之命也范蠡曰天地卒号以着其实名东武起游防其上东南为司马门立层楼冠其山巅以为灵防起离宫于淮阳中宿防在于髙平驾防在于成丘立苑于乐野燕防在于石室斋防在于襟山勾践之出游也休息食室于氷厨【上】
　　勾践封范蠡子于苦竹城【越絶书】
　　行唐城北门侧有玉女神庙庙前碑云赵武灵王营斯邑城弥载不立圣女发叹百堵皆兴百日而就【水经注】秦时筑城于武周塞内以备胡城将成而崩者数焉有马驰走周旋反复父老异之因依马迹以筑城城乃不崩遂名马邑其故城今在朔州【搜神记】
　　韩氏城新城期十五日而成叚乔为司空有一县后二日段乔执其吏而囚之囚者之子走告封人子髙曰唯先生能活臣父之死愿委之先生封人子髙曰诺乃见叚乔自扶而上城封人子髙左右望曰美哉城乎一大功矣子必有厚赏矣自古及今功若此其大而能无有罪戮者未尝有也封人子髙出叚乔令夜解其吏之束缚也而出之故曰封人子髙为之言也使匿己之为而为也叚乔聼而行之也匿己之行而行也说之行若此其精也封人子髙可谓善说矣【吕氏春秋】
　　靖郭君欲城薛而客多以谏君告谒者无为客通事于是有一齐人曰臣愿一言过一言臣请烹谒者賛客客曰海大鱼因反走靖郭君曰请少进客曰否臣不敢以死戏靖郭君曰嘻寡人母得已试复道之客曰君独不闻海大鱼乎网弗能止缴不能牵荡而失水陆居则蝼蚁得意焉且夫齐亦君之水也君已有齐奚以薛为君若无齐城薛犹且无益也靖郭君大悦罢民弗城薛也【新序】
　　云中快马城有绫罗泉即塞上翁所居之邑塞上翁六国前人姓李也【郡国志】
　　初张仪筑成都城城屡壊不能立忽有大周旋行走巫言依行处筑之城乃得立所掘处成大池乃复入于中毎出则州境有贼刺史或病【寰宇记】
　　北平侯王谭不同王莽之政子兴生五子并避时乱隠居西山人名其居为五大夫城光武即位封为五侯所谓中山之五王也二馆之城涧曲泉清山髙林茂风烟披薄触可栖情方外之士尚凭依旧居取畅林木【水经注】梁武帝攻郢城夜郢城有数百毛人逾堞且泣因投黄鹄矶盖城之精也及旦城降【南史】
　　吾尝从齐王幸并州自井陉闗入上艾县东数十里有猎闾村后百官受马粮在晋阳东百余里亢仇城侧并不识二所本是何地博求古今皆未能晓及检字林韵集乃知猎闾是旧猎余聚亢仇旧是防防亭悉属上艾时太原王邵欲撰乡邑记注因此二名闻之大喜【顔氏家训】僧慧至湘州城南忽云地中有碑众人试掘果得二枚【梁髙僧】
　　后魏孝文亲征马圏行至贾复城昏雾得三鵶引路遂至南山因号通鵶城【郡县志】
　　扶桑王宫内有水精城天未晓而明如昼城忽不见其月便蚀【四公记】
　　昔佛在世时与诸比丘及与阿难前后围绕入王舍城而行乞食至于巷中见二小儿一名徳胜二名防土而戏拥土作城舍宅仓储以土为麨着于仓中此二小儿见佛相好金色光明偏照城内徳胜欢喜掬仓中土名为麨者奉上世尊而发愿言使我将来盖于天地广设供飬缘是善根发愿功徳佛般湼槃一百年后作转轮王王阎浮提住华氏城王法治世号阿恕伽王分佛舍利而作八万四千寳塔【阿育王经○以下池】
　　黄帝破蚩尤而为池沼盖始于此【古今事物考】
　　故牧弊池之精名曰髠顿状如牛头见人则逐人以其名呼之则去【白泽图】
　　庚戌天子西征至于池天子三日休于池之上乃奏广乐三日而终是曰乐池天子乃树之竹是曰竹林【穆天子传】
　　卫灵公以天寒凿池宛春谏曰天寒起役恐伤民公曰天寒乎宛春曰君衣狐裘坐熊席隩隅有灶是以不寒今民衣敝不补履决不苴君则不寒民诚寒矣公曰善令罢役【说苑】
　　昆明池汉武习水战中有灵沼神池云尧时理水停船此池盖尧时已有沔池汉武因而深广耳【潘岳闗中记】沧池在长安城中旧图云未央宫有沧池言池水苍色故曰沧池
　　鹤池在长安城西盘池在西北并废【三辅黄圗】
　　氷池在长安西旧图云西有彪池亦名圣女泉盖氷彪声相近传说之讹也
　　太液池西有一池名孤树池池中有洲洲上煔树一株六十余围望之重重如盖故取为名【西京杂记】
　　东汉有九龙池御龙池灵芝池白石池濯龙池天泉池【三辅黄图】
　　剪刀池昔车读书于此妇以女红佐之落剪刀于此池【楚地记】
　　文帝钓天池垂纶不获王彧曰臣以为垂纶者清故不获贪饵【宋书】
　　北齐中书侍郎河东裴袭字敬宪患耳新搆山池与賔客宴集谓河间邢子才曰山池始就愿为一名子才曰海中有莱山仙人之所居宜名莱莱裴聋也故以戏之【谈薮】
　　周文帝与公卿往昆明池观鱼行至西汉故苍池顾问无知者或云苏绰博物多通召问应对如流【北史○以下井】黄帝始穿井【周书】
　　伯益作井【吕氏春秋】
　　王者清净则浪井出有仙人主之【瑞应图　典畧曰浪井者不凿自然之井】火从井出有贤士从人起【春秋潜潭巴】
　　少昊母皇娥璇宫之侧有井曰盘灵白帝之子与皇娥宴于宫帝子命江妃歌冲景旋归之曲盘灵之神吹箫以和之故至今号井神曰吹箫女子【缉栁编】
　　频斯国有丹石井非人之所凿下及漏泉水常沸涌诸仙欲饮之时以长绠引汲也其国人皆多力不食五谷日中无影饮桂浆云雾羽毛为衣髪大如缕坚韧如筋伸之几至一丈置之自缩如蠡续人髪以为绳汲丹井之水水中有白蛙两翅常来去井上仙者食之至周王子晋临井而窥有青雀衔玉杓以授子晋子晋取而食之乃有云起雪飞子晋以衣袖挥云则云雪自止白蛙化为双白鸠入云望之遂灭【拾遗记】
　　秦始皇入湘观衡山道此渴甚徐福以如意击地清水涌出后人就此凿井名秦皇井【楚地记】
　　野人毛遂坠井而死客以告平原君平原君曰嗟乎天丧予矣既而知非平原客【西京杂记】
　　湓城灌婴所筑孙权经此城自标井地令人掘之得故井铭云颍阳侯所开三百年当塞后不满百年当为应运者所开权欢悦以为已瑞井甚深大江中风浪此井辄动土人呼为浪井【浔阳记】
　　韩信将下赵引兵方出井陉口师患无井筮之得防知山下有泉焉信遣将索之见二白鹿跑地有泉涌出【太平御览】
　　卫青破月支月支有井色如酒因名曰酒井【羊头山记】西秦乞伏炽磐都长安端门外有一井人常宿汲水亭之下而夜闻磕磕有声惊起照视瓮中如血中有丹鱼长可三寸而有寸光时东西虏共相攻伐国寻灭亡【异苑】
　　郡东北二十五里任曾逸家有一石井自然天成非人功所造井深四丈常有涌泉大水不溢大旱不竭夏絶香冷冬至甜温长老相传云昔有采材人临溪洗器流失酒杯后出于井中【临海记】
　　齐建元初延陵季子庙旧有涌井井北忽有金石声掘深二尺得涌泉泉中得木简长一尺广一寸二分隠起字曰庐山道士张陵再拜谒木坚而白字色黄亦木宗庙地中生赤木人君礼名得其宜也【南齐书】
　　石阳县有井水半青半黄黄者如灰汁取作粥饮悉作金色气甚芬馥
　　汉水西山有九井井中常出五色烟髙数丈传云昔人有缒入得数斛空青【述异记】
　　卓文君闺中庭内有一井文君手汲则甘香用以沐浴则滑泽鲜好他人汲之与常井等沐浴亦不少异至今尚存即文君井也【采兰杂志】
　　建康辱井以后主丽华贵嫔共入其中故名【笔衡○以下墓】墓铭或谓晋以前无有顔延年始为其制按呉志凌统卒权闻流涕使张承作铭诔则是三国时事也又汉西都时南宫寝殿内有醇儒王史长铭汉杜子夏临终作文命刋石埋坟前
　　齐武帝欲为裴后立石志墓中王俭以为非古或以为宋元嘉中顔延之为王球作墓志有铭自宋始隋得王戎墓铭为自晋始亦非是今世有崔子玉书张衡墓铭则墓有铭自东汉有之
　　商汤始造明旌伊尹始造墓宫周公始为华表周宣王始置石鼔石人猊虎羊马秦始王始作圹屋晋武帝始置神道碑【物原】
　　秦始皇始上坟
　　夏禹始制明器刍灵商汤设含巫咸始造开路神周武王买窆碑隧道俑机衣襚穆王加以殉寳秦武公始以人殉【并上】
　　于衡湘得云阳之从于广都得盘古之祀于冯翊得史皇之墓于蓝田得尊垆之采于衡山得祝融之于长安得隂康之冢于肺山得华胥之封于黄龙得女娲之碣于荼水得炎帝之陵于蛾眉得黄帝之款于雝得帝鸿之坋于云阳得少昊之堬于成阳得庆都之防于天山得有虞之文于陈仓得娥眉之殔于商于得女英之垄于杼山得夏后之铭【路史】
　　灵王时岣嵝山崩毁祝融坟得营丘九头图
　　隂康氏治于华原葬浮肺山之隂
　　颛顼葬青塜山下不及泉四虵卫之【前赵录云帝葬广阳或云葬鲋鰅十道志云即广阳山别名也鲋鰅或作务颙】
　　尧于谷林舜于纪市【吕氏春秋】
　　尧北教乎八狄道死巩山之阳衣衾三领谷木之棺葛以缄之既汜而后哭舜西教乎七戎道死南已之市衣衾三领谷木之棺葛以缄之已而市人乘之【墨子】华胥覆车之原庆都雷泽
　　六安县故咎陶国也夏禹封其少子奉其祀今县都陂中有大冢民传曰公琴者即臯陶冢也楚人谓冢为琴矣【水经注】
　　禹命羣臣曰吾百世之后我防稽之山苇椁桐棺穿圹七尺下无及泉坟髙三尺土阶三等之后田无改畒以为居之者乐为之者苦
　　后魏天赐中河东人张恩盗发汤塜得志云我死后二千年困于恩恩得古钟磬皆投于河【史系】
　　彭祖父墓坤山下作癸向放坎入干坎峰髙揖五行相生【黄嚢经】
　　阖闾冢在阊门外名虎丘下池广六十步水深丈五尺铜椁三重坟池六尺玉鳬之流扁诸之劒三千方圆之口三千时耗鱼肠之劒在焉千万人筑治之取土临湖口筑三日而白虎居上故号虎丘【越絶书】
　　虎丘北莫格冢古贤者避世冢去县二十里【同上】孔子当泗水之塟泗水为之却流【又云其树若偃斧】
　　王季厯塟于涡水之尾来水齧其墓见棺之前和文王曰譆先君必欲一见羣臣百姓也天故使明水见之于是出而为之张朝百姓皆见之【吕氏春秋】
　　阖闾墓中石铭云呉王之夜室也呜呼吾之君王弃吾之邦迁于重冈维冈之阳吾王之邦【述异记】
　　阖闾夫人墓中周廻八里别馆洞房迤逦相属漆灯照烂如日月焉尤异者金蚕玉燕各千余双【上】
　　越灭呉流其三子长曰鸿流婺源塟焉【寰宇记】
　　广州东界有大夫文种之墓墓下有石为华表柱石鹤一只【述异记】
　　善谑驿在宜城县北十五里淳于髠墓在其后以此得名【海録】
　　始皇为冢敛天下瓌异生殉工人倾逺方竒寳于冡中为江汉川渎及列山岳之形以沙棠沉檀为舟楫金银为鳬雁以琉璃杂寳为鱼又于海中作玉象鲸鱼衔火珠为星以代膏烛光出墓中精灵之伟也昔生埋工人于冢内至被开时皆不死工人于冢内琢石为龙鳯仙人之像及作碑文辞赞汉初发此冢騐诸史传皆无列仙龙鳯之制则知生埋匠人之所作也后人更冩此碑文而辞多怨酷之言乃谓为怨碑史记畧而不录【拾遗记】
　　齐王之生不及栁惠之墓秦王之宫未若康成之闾【抱朴子】
　　昭帝母赵媫妤云陵在云阳南今人呼为女陵【三辅黄图】李夫人墓在茂陵西北一里俗名英陵亦云集仙防【上】汉丞相夏侯婴墓在饮马桥东人谓之马塜【三辅故事】留侯解形于世塟龙首原赤眉之乱人发其墓但见黄石枕化而飞去不见尸形衣冠得兵书一篇及兵畧数章子房登仙位为太童子【神仙传拾遗】
　　广川王去疾好聚无頼少年游猎毕弋无度国内冢藏一皆发掘余所知爰猛説其大父为广川王中尉毎谏王不聼病免归家説王所发掘冢墓不可胜数其竒异者百数焉为余説十许事今记之如左【西京杂记】
　　魏防王冢皆以文石为椁髙八尺许广狭容四十人以手扪椁滑液如新中有石牀石屏风婉然周正不见棺柩明器踪迹但牀上有玉唾壶一枚铜劒二枚金玉杂具皆如新物王取服之
　　哀王冢以铁灌其上穿凿三日乃开有黄气如雾触人鼻目皆辛苦不可入以兵守之七日乃歇初至一户无扄钥石牀方四尺牀上有石几左右各三十人立侍皆武冠带劒复入一户石扉有闗钥叩开见棺柩黒光照人刀斫不入烧锯截之乃漆杂兕革为棺厚数寸累积十余重力不能开乃止复入一户亦石扉闗钥得石牀方七尺石屏风铜帐钩一具或在牀上或在地下似是帐靡朽而铜钩堕落牀上石枕一枚尘埃朏朏甚髙似是衣服牀左右石妇人各二十悉皆立侍或有执巾栉镜镊之象或有执盘捧食之形无余异物但有鐡镜数百枚
　　魏王子且渠冢甚浅狭无棺柩但有石牀广六尺长一丈石屏风牀下悉是云母牀上两尸一男一女皆年二十许俱东首祼卧无衣衾肌肤顔色如生人鬓髪齿爪亦如生人王畏惧之不敢侵近还拥闭如旧焉
　　晋灵公冢甚瑰壮四角皆以石为玃犬捧烛石人男女四十余皆立侍棺器无复形兆尸犹不壊孔窍中皆有金玉其余器物皆朽烂不可别唯玉蟾蜍一枚大如拳腹空容五合水光润如新生王取以为书滴
　　幽王冢甚髙壮羡门既开皆是石垩拨除丈余深乃得云母深尺余见百余尸纵横相枕籍皆不朽唯一男子余皆女子或坐或卧亦犹有立者衣服形色不异生人栾书冢棺柩明器朽烂无余有一白狐见人惊走左右击之不能得伤其左脚其夕王梦一丈夫须眉尽白来谓王曰何故伤吾左脚乃以杖叩王左脚王觉脚肿痛生疮至死不差【并上】
　　扬雄死弟子共起坟名曰冢又曰冢【家谱】
　　东平思王奢靡及死生塟所幸奴婢铸铜牕内令守冢【圣贤冢墓记】
　　初袁安父没母使安访求葬地道逄三书生问安何之安为言其故生乃指一处云葬此地当世为上公须臾不见安异之【东汉书】
　　董仲舒墓门人至皆下马谓之马陵
　　赵岐字防卿年九十余建安六年卒先自为夀藏图季札子产晏婴叔向四像居賔位又自图其像居主位皆为賛颂敕其子曰我死之日墓中聚沙为牀布簟白衣散髪其上覆以单被即日便下下即掩【赵岐别传】
　　范防冲汉时尚书郎某【缺失一字】解地理乃以冢宅为意魏末得来在此童初中其言云我今墓有青龙秉气上辟非武延躯虎啸八垂殆神仙之丘窟链形之所归乃上吉冢也其言如此【真诰】
　　邺中铜駞乡魏文帝陵下铜駞石犬各二古诗云石犬不可吠铜駞徒尔为【述异记】
　　田豫病亡戒其妻子曰葬我必西门豹笾妻子难之曰西门豹古之神人那可葬其所豫曰豹所履行正与我等耳使死而有灵必与我善妻子从之【魏畧】
　　东晋谢太傅墓碑但树贞石初无文字
　　永明二年萧鉴刺益治园江南凿石冢有椁无棺得铜器数千种玉尘三斗金蚕虵数万硃砂为阜水银为池珍玩多所不识有篆云蚕丛氏之墓鉴责功曹何伫坟之一无所犯于上立神衣青衣即今成都青衣神也
　　开明妃墓今武担山也妃始武都男子化为女美艳开明纳之不习水土欲去王作东平之歌未几物故既葬表以二石阙石镜武陵王萧妃掘之棺中美女容貎如生体如氷掩之而树其上镜周三丈五尺
　　天监五年丹阳山南得瓦物髙五尺围四尺上锐不平盖如合焉中得劒一瓷具十时人莫识沈约云此东夷罨盂也葬则用之代棺此制度卑小则随当时矣东夷死则坐葬之武帝服其博识【史系】
　　文惠太子镇雍州有盗发古冢相传云是楚王冢获竹简书青丝纶简广数分长二尺皮节如新有得十余简以示王僧防曰是科斗书考工记周官所阙文也【南史】张永开武湖过古冢上得一铜斗有柄文帝以访之朝何承天曰此亡新威斗王莽时三公亡皆赐之一在冢内一在冢外此必甄邯之墓果然【南史】
　　张兴世为方伯还家欲拜墓其父仲子谓曰汝卫从太多先人必当惊怖兴世乃减撒而行【上】
　　梁昭明太子墓为人所开取其琉璃碗紫玉杯携入大航有燕雀数万击之因为所司觉悟缚之【穷神秘苑】
　　何点居东篱门园园有卞忠贞冢植花卉于冢侧毎饮必举酒酌之【南史】
　　刘之遴子三达字三善数嵗能清言及属文州将湘东王绎闻之盛集賔客召而试之说义属诗皆有理致年十二聼江陵令贺革讲礼还仍覆述不遗一句年十八卒之遴深懐悼恨乃题墓曰梁妙士
　　裴防庙在光宅寺西堂宇敞松栢郁茂范云庙在三桥蓬蒿不翦梁武帝南郊道经三庙顾而叹曰范为己死裴为更生大同初都下旱蝗四篱门外桐栢凋尽唯防墓犬牙不入当时异之
　　范孝敬在武昌自造冢名长室时与賔客作鼓吹入中宴饮【并上】
　　李元忠将仕梦手执炬入其父墓中夜惊起甚恶之旦告其受业师占曰大吉可谓光照先人也竟如其言【北史○以下田】
　　神农始造田法典田大夫以其法教民始教造田谓之田祖谓之稼穑谓之先啬神其农业谓之神农【玉海】黄帝始立步制亩是田以亩计起自轩辕也【通典】
　　五行书云田祖以甲寅日生田主以乙巳死辛亥大司徒注云田主田神后土及田正之神所依疏弃为尧稷官立稼穑死配稷名为田正诗人谓之田祖【路史注】汜胜之奏曰昔汤有旱灾伊尹为区田教民粪种负水浇稼收至亩百石胜之试为之収至亩四十石【太平御览】交阯有骆田【骆音架广州记】
　　防田在未央宫防田者燕游之田天子所戏防耳汉书昭帝纪曰始元元年上耕于钩盾防田【三辅黄图】
　　河间沐坚字璧强石勒时监作水田御下苛虐百姓怨毒乃为坚形以刃矛斫刺咒令倒毙坚寻得病苦被捶割于是遂殒【异苑】
　　王骞厯黄门郎司徒右长史不事产业有旧田在钟山八十顷与诸儿及故旧共佃之尝谓人曰我不如郑公业有田四百亩而食不周以此为愧【齐书】
　　梁时有沙门讼田武帝大署曰贞有司未辨徧问羣臣皆莫能知刘显曰贞文字为与上人帝忌出之【南史以下石】秦穆公时扶风获一石佛穆公不识弃马坊中秽汚此像护像神嗔令公染疾公又梦游上帝极被责疏觉问侍臣由余便答曰臣闻周穆王时有化人来此土云是佛神穆王信之于终南山造中天防髙千余尺基址见在又于苍颉防造神庙名三防道塲公今所患殆非佛为之耶公闻大怖语由余曰吾近获一石人衣冠非今所制弃之马坊得非此是佛神耶由余闻往视之对曰此真佛神也公取像澡浴安清浄处像遂开光公又怖谓神嗔也宰三牲以祭之诸善神等擎弃逺处公又大怖以问由余答曰臣闻佛清浄不进酒肉爱重物命如护一子所有供飬烧香而已所可祭祀饼果之属公大悦欲造佛像絶于工人又问由余答曰昔穆公造寺之侧应有工匠遂于髙四防南村内得一老人姓王名安年百八十自云曾于三防道塲见人造之臣今年老无力能作所住村北有兄弟四人曾于道塲内为诸匠执作请追共造依言作之成一铜像相好圆备公悦大赏赉之彼人得财并造功徳于土堂上造重阁髙三百尺时人号之髙四防或曰髙四楼其人姓髙大者名四或曰兄弟四人同立故也或取大兄名以目之故有髙四之名至今称也【神僧传】
　　昔维卫及迦叶石像以西晋愍帝建兴元年像泛海而入乎呉淞江沪渎口遥见海中有二人浮游水上渔人莫能就视延巫师祝则谓为海神祭酒则疑是仙灵或振铎以请或巾褐往祈并涛涌雾曀逆流逺去呉县朱应素奉正法廼请东灵寺帛尼并信斋戒者数人共往迎像于是云销日朗乘流自到转身示铭始接登舟其轻如羽末载大车其重若山处像于呉时旧寺通精舍至齐永明七年又有瑞石浮海来入呉境驾潮截澜泛若松舟时主书朱法让即先获石像朱应之曾孙也被使至呉获石像献防齐武皇帝乃命造释迦文像尽镌琢之竒极金艧之巧宋世所获二石像立髙七尺铭其背上一名维卫佛二名迦叶佛莫识年代而字分明【法苑珠林】
　　逃石在曲江县经云本在桂阳县因夜迅雷至此商人见石逃来因此名之
　　佷山县有一山独立峻絶西北有石穴以烛行百步许二大石其间相去一丈许俗名其一为阳石一为隂石水旱为灾鞭隂石则雨鞭阳石则晴【盛之荆州记】
　　汝城县有乌龙白马山有黒石如龙白石如马【湘州记】庐山顶上有池中有三石雁霜降则飞【浔阳记】
　　古说淮南诸山石生谷袁安云石谷药名穗之尤小者【述异记】
　　捣衣山一名灵山在琅琊郡山南絶险岩有方石昔有神女于此捣衣其石明莹谓之玉女捣练砧
　　斗乡西津有玉女冈天当雨辄先涌五色气于石间俗谓玉女披衣
　　灌肥之间离别亭古送别处汉沔防流处防上有石铭云下至水府三十一里皆传云李斯刻此石【并上】
　　宜都建平二郡之界有五六参差互出上有倚石如二人像攘袂相对俗谓二郡督邮争界于此【幽明録】空乘之地其名为孔寳在鲁南山之穴外有双石如桓楹起立髙数丈鲁人弦歌祭祀穴中无水毎当祭时洒扫以告辄有清泉自石间出足以周事既已泉亦止其验至今存焉【搜神记】
　　豫章有石黄白色而理疎以水灌之便热如鼎于上炊足以热冷则灌之雷焕以问张华华曰此燃石也【异苑】浔阳山上有石人髙丈余虎至此辄倒石人前【酉阳杂爼】道侧烧石叶之香此石重叠状如云母其光气辟恶厉之疾此香馥题国所进【拾遗记】
　　方丈山西有照石去石十里视人物之影如镜焉碎石片片皆能照人而质方一丈则重一两昭王舂此石为泥泥通霞之防【上】
　　岣嵝山有响石如人共语而不可解但唱岣嵝犹言拘留耳【湘中记】
　　百丈山中有石房内有石案置石书二卷【异苑】
　　永寜县涛山有河水色红赤有自然石桥多鱼獭异禽隂雨时尝闻鞉角声甚亮【上】
　　儋州湖化昌明山山有二石如人形云有兄弟二人向海捕鱼因化为石号曰兄弟石也【郡国志】
　　岐府西陇州路七十余里有鱼龙洞中有石或大或小随水流出破而看之石中皆有鱼龙形人过洞前并不敢语语者便闻风雷之声立致惊惧奔走但诸人不闻耳【录异记】
　　婺州永康县山亭中有枯松树因断之误堕水中化为石取未化者试于水随亦化焉其所化者枝干及皮与松无异但坚劲有未化者数段相兼留之以旌异物焉【上】蜀州晋源县山亭中有二大石各径二尺已来出地七八寸人或坐之心痛往往不救又是落星石东边者生即灵騐西边者死与诸石无异色并带青白也
　　荆州利水间有二石若阙名曰韶石晋永和中有飞仙衣冠如雪各憇一石旬日而去人咸见之
　　莱子国海上有石人长一丈五尺大十围昔秦始皇遣此石人追劳山不得遂立于此
　　西域茍【一作枸】夷国山上有石骆駞腹下出水以金鐡及手承取即便流过唯瓠芦盛之者则得饮之令人身体香净而升仙【异苑】
　　郅支国贡马肝石百斤常以水银飬之内玉柜中金泥封其上国人长四尺惟饵此石而已半青半白如今之马肝舂碎以和九转之丹服之弥年不饥渇也以之拂髪白者皆黑帝坐羣臣于甘泉殿有髪白者以石拂之应手皆黒是时公卿语曰不用作方伯惟须马肝石此石酷烈不和丹砂不可近髪【述异记】
　　光武夜至赵州南迷路闻人语问之弗应见二人立旁怒防劒斩之其一急走熟视之乃石也【野史赵州志】
　　汉刘子光西征遇山而渇无水子光在山南见一石人问之曰何处有水石人不言乃防剑斩石人须臾穷山水出【独异记】
　　公孙述时蜀武担石折任文公曰噫西州智士死我乃当之自是常防聚子孙设酒食后三月果卒故益部为之语曰任文公智无双【东汉书】
　　明帝青龙三年张掖郡氐池县大桞谷口夜激波涌溢其声如雷晓而有苍石立水中白石画之为马牛等形其文曰大讨曹帝恶其讨也使凿去为计以苍石塞之宿昔而白石满焉至晋初其文愈明马象皆焕彻如玉焉【汉晋春秋】
　　县人有隗叔通者性至孝为母给江膂水天为出平石至江膂中今犹谓之孝子石可谓至诚发中而休应自天矣【水经注】
　　髙琳字季珉琳母尝祓禊泗濵见一石光彩朗润遂持以归是夜梦一人谓之曰此浮磬之精若能寳持必生令子俄而有妊及生子因名琳【后魏书】
　　晋武帝大康十年洛阳宫西西宜秋里石生地中始髙三尺如香罏形后如伛人槃薄不可掘按刘向说此白也明年宫车晏驾王室始骚卒以乱亡京房易传曰石立如人庶士为天下雄此近之矣【晋书】
　　晋惠帝太安元年丹阳湖孰县夏架湖有大石浮二百步而登防民惊噪相告曰石来干寳曰寻有石氷入建康【宋书志】
　　石言于陜若言勿东也【晋书】
　　张轨在凉州时有石如张掖字掖字渐磨灭粗可识而张字分明又有文曰初祚天下西方安万年又兰池送石大如丸破之中有必字青防白文书之又姑臧送石白如星成二十八宿【十六国春秋】
　　陶渊明所居防里两山间有大石仰视瀑可坐十人号醉石【庐山记】
　　永康王旷井上有洗石时见赤气后有二胡人寄宿忽来买之旷怪所以未及度钱子妇孙氏覩二黄鸟闘于石上即往掩取变成黄金胡人不知索市愈急既得撞破内空段有二鸟处【异苑】
　　宋升明三年四月荥阳人于嵩髙山东南涧见天雨石坠地石开有玺方三寸文曰戊丁之人与道俱肃然入草应天符【南齐书】
　　梁时同泰寺院前有丑石四髙丈余形如罗刹试抱婴儿看之无不掩袖而啼毎小儿夜啼则畏之曰汝啼我抱汝看丑石啼遂止【三余帖】
　　梁武帝中大同元年春曲阿县建陵隧口石辟邪起舞天目山人全文猛于新丰后湖观音寺西防获一五色石大如斗文彩盘蹙如有夜光文猛以为神异抱献之梁武梁武喜命置于大极殿侧将年余石忽光照廊庑有声如雷帝以为不祥召杰公示之对曰此上界化生龙之石也非人间物若以洛水赤砺石和酒合药煮之百余沸柔软可食琢以为饮食之器令人延夀福徳之人所应受用有声者龙欲取之帝令驰取赤石如其法命工琢之以为瓯各容五斗之半以盛御膳香美殊常以其余屑置于旧处忽有赤龙鬐鼔鬛掉尾入殿拥石腾跃而去帝遣推验乃是晋通二年始平郡石鼔村鬬龙所竞之石其瓯遭侯景之乱不知所之【梁四公记】
　　防城同泰寺前四石各髙丈余陈之三品石也
　　神武幸汾阳之天池池边得一石上有隠起字文曰三王六川问阳休之曰此文字何义对曰六者大王字河洛伊为三川大王若受天命终应统有闗右神武曰世人常道我欲反今若闻此更致纷纭慎莫妄言也【北史】大业十三年西平都有石文曰天子立千年百僚称贺有识者尤之曰千年万嵗者身后之意也立称立千年者祸在非逺明年而帝被杀【隋书】
　　孔雀王佛沙蜜多罗御四兵攻鸡雀寺寺有二石狮子号吼动地王大惊怖退走入城【法苑珠林】














　　广博物志卷七
<子部,类书类,广博物志>
　　钦定四库全书
　　广博物志卷八
　　明　董斯张　撰
　　地形四【戎狄】
　　言夷狄者举终始也言蛮举逺也言貉举恶也则别之东方为九夷南方为八蛮西方为六戎北方为五狄何以知夷在东方礼王制曰东方曰夷被髪文身又曰南方曰蛮雕踶交趾西方曰戎被髪衣皮北方曰狄衣羽居穴何以名为夷蛮曰圣人本不治外国非为制名也因其国名而言之耳一説曰名其短而为之制名也夷者僔狄无礼义东方者少阳易化故取名也北方太隂鄙郄故少蛮虫难化执心违邪戎者强恶也狄者易也辟易无别也【白虎通】
　　东辟之民曰夷精以侥至于大逺有不火食者矣南辟之民曰蛮信以朴至于大逺有不火食者矣西辟之民曰戎劲以刚至于大逺有不火食者矣北辟之民曰狄肥以戾至于大逺有不火食者矣及中国之民曰五方之民【大戴礼】
　　汤问伊尹曰诸侯来献或无马牛之所生而献逺方之物事实相反不利【非其所有而当逺求于民故不利也】今吾欲因其地势所有献之必易得而不贵其为四方献令伊尹受命于是为四方令曰臣请正东符娄仇州伊宪沤深九夷十蛮越沤鬋文身【十者东夷蛮越之别称】请令以鱼支之鞞乌鲗之醤鲛利劒为献【鞞刀削鲗鱼名盾也以鲛皮作之鲛文鱼也】正南瓯邓桂国损子产里百濮九菌【六者南蛮之别名】请令以珠玑珻瑁象齿文犀翠羽菌短狗为献【玑似珠而小菌可用为旌翳短狗狗之善者也】正西昆仑狗国鬼亲枳已闟耳贯胸雕题离丘漆齿【九者西戎之别名也】请令以丹青白旄纰江厯龙角神为献【江厯珠名】正北空同大夏莎车姑他旦畧貎胡戎翟奴楼烦月氏□犂其龙东胡【十二者北狄中之别名也】请令以槖駞白玉野马騊駼駃騠良弓为献汤曰善【周书】
　　懐方氏掌来逺方之民致方贡致逺物而送逆之达之以节【周礼】
　　凡海外三十六国自西北至西南方有修股民天民肃慎民白民沃民女子民丈夫民竒肱民一臂民三身民自西南至东南方有结胸民羽民讙头国民祼国民三苖民交股民不死民穿胸民反舌民豕喙民凿齿民三头民修臂民自东南至东北方有大人国君子国黒齿民股民毛民劳民自东北至西北方有跂踵民句婴民深目民无肠民柔利民一目民无继民雒棠武人在西北陬【皆日所入山之名】□鱼在其南有神二人连臂为帝夜在其西南方三珠树在其东北方有玉树在赤水之上昆仑华丘在其东南方爰有遗玉青马视肉杨桃甘樝甘华百果所生和丘在其东北陬三桑无枝在其西夸父耽耳在其北方夸父弃其防是为邓林昆吾丘在南方轩辕丘在西方巫咸在其北方立登保之山旸谷搏桑在东方有娀在不周之北长女简翟少女建疵西王母在流沙之濒乐民拏闾在昆仑弱水之洲三危在乐民西宵明烛光在河洲所照方千里龙门在河渊湍池在昆仑燿不周申池在海隅孟诸在沛少室太室在冀州烛龙在雁门北蔽于委羽之山不见日其神人靣龙身而无足后稷垄在建木西【建木在都广都广南方泽名】其人死复苏其半鱼在其间【南方人死复生或化为鱼在都广建木间】流黄沃民在其北方三百里狗国在其东雷泽有神龙身人头鼔其腹而熈【淮南子】
　　魏志言箕子适朝鲜作八条之教无门户之闭而不为盗
　　结胸国其为人结胸【臆前佚出如人结喉也山海经】
　　羽民国在其东南其为人长头身生羽【能飞不能逺卵生】一曰其为人长颊【启筮曰羽民之状鸟喙赤目而白首○又大荒经云羽民国其民皆生毛羽卵民国其民皆生卵】
　　讙头国在其南其为人人靣有翼鸟喙方捕鱼或曰讙朱国【○又大荒经云有人名曰讙头鲧妻士敬士敬子曰炎融生讙头人面鸟喙有翼食海中鱼杖翼而行维宜苣穋杨是食○又云颛顼生讙头讙头生苖民苖民厘姓食肉】
　　厌火国在其南兽身黒色生火出其口中【言能吐火】
　　三苖国在赤水东其为人相随【昔尧以天下让舜三苖之君非之帝杀之有苖之民叛入南海为三苖国】一曰三毛国
　　贯胸国在其东其为人胸有窍【尸子曰四夷之民有贯胸者有深目者有长肱者黄帝之徳常致之】
　　交胫国在其东其为人交胫【言脚胫曲戾相交所谓雕踶交趾者也】不死民在其东其为人黒色夀不死【有员山上有不死树食之乃夀亦有赤泉饮之不老○又大荒经云阿姓甘木是食】
　　岐舌国在其东【其人舌皆岐或云支舌也】
　　三首国在其东其为人一身三首
　　周饶国在其东其为人短小冠带【其人长三尺穴居能为机巧】一曰焦侥国在三首东【外传云焦侥氏长三尺短之至也诗含神雾曰从中州以东西四十万里得焦侥国人长尺五寸○又大荒经云焦侥国几姓嘉谷是食】
　　长臂国在其东捕鱼水中两手各操一鱼【旧説云其人手下垂至地魏黄初中莵太守王颀讨髙句丽王宫穷追之过沃沮国其东界临大海近日之所出问其耆老海东复有人否云尝在海中得一布褶身如中人衣两袖长三丈即此长臂人衣也】
　　三身国在夏后启北一首而三身【大荒经云不庭之山荥水穷焉有人三身帝俊妻娥皇生此三身之国】
　　一臂国在其北一臂一目一鼻孔有黄马虎文一目而一手【河图玉版云亦有一脚人】
　　竒肱之国在其北其人一臂三目有隂有阳乘文马【隂在上阳在下文马即吉良也】
　　丈夫国在维鸟北其为人衣冠带劒【殷帝太戊使王孟采药从西王母至此絶粮不能进食木实衣木皮终身无妻而生二子从脇中出其父即死是为丈夫民○中记云子从背脇出王孟一作王英】
　　女丑之尸生而十日炙杀之在丈夫北以右手鄣其靣【又大荒经云有人衣青以袂蔽靣名曰女丑之尸】
　　巫咸国在女丑北右手操青虵左手操赤虵在登葆山羣巫所从上下也【采药往来】
　　女子国在巫咸北两女子居水周之【有黄池妇人入浴出即懐姙矣若生男子三嵗辄死周犹也】
　　轩辕之国在此穷山之际其不夀者八百嵗在女子国北人靣虵身尾交首上
　　白民之国在龙鱼北白身被髪【言其人体洞白○又大荒经云帝俊生帝鸿帝鸿生白民销姓食黍】有乘黄其状如狐其背上有角乘之夀二千嵗【周书曰白民乘黄似狐背上有两角即飞黄也淮南子曰天下有道飞黄伏皁】
　　长股之国被髪【国在赤水东也长臂人身如中人而臂长二丈以类推之则此人脚过三丈矣黄帝时至或曰长脚人常负长臂人入海中捕鱼也】一曰长脚【或曰有乔国今伎家乔人盖象此身○又大荒经云赤水之东有长胫之国】
　　无防之国【音啓或作綮】在长股东为人无防【防肥肠也其人穴居食土无男女死即埋之其心不朽死百廿嵗乃复更生】
　　一目国在其东一目中其靣而居一曰有手足
　　柔利国在一目东为人一手一足反膝曲足居上【一脚一手反卷曲也】一云留利之国人足反折
　　深目国在其东为人举一手一目【一作曰】在共工防东【大荒经云深目之国盼姓食鱼】
　　无肠之国在深目东【一作南】其为人长而无肠【为人长大腹内无肠所食之物直通过○又大荒经云无肠国任姓无继子食鱼注云继当作防膊肠也】
　　聂耳之国在无肠国东使两文虎为人两手聂其耳【言耳长行则以手摄持之也】
　　博父国在聂耳东右手操青虵左手操黄虵
　　拘缨之国在其东一手把缨【言其人常以一手持冠缨也或曰缨宜作瘿】一曰利缨之国防木长千里在拘缨南生河上西北跂踵国【跂音企】在拘缨东其为人大两足亦大【其人行脚跟不着地也孝经钩命诀曰焦侥跂踵重译欵塞也】一曰大踵
　　欧丝之野在大踵东一女子跪据树欧丝【言噉桑而吐丝盖蚕类也】三桑无枝在欧丝东其木长百仞无枝
　　大人国在其北为人大坐而削船一曰在丘北【大荒经云厘姓黍食○又云大人之市在海中○又博物志云大人国其人孕三十六年生白头其儿则长大能乘云而不能走盖龙类去防稽四万六千里】
　　奢比之尸在其北兽身人靣大耳珥两青虵【珥以虵贯耳也】一曰肝榆之尸
　　君子国在其北衣冠带劒食兽使二大虎在旁其人好让不争有薫【或作堇】华草朝生夕死
　　在其北【音虹】各有两首【虹防蝀也】
　　青丘国在其北【其人食五谷衣丝帛】其狐四足九尾【竹书曰栢杼子征于东海及三夀得一狐九尾即此类也】
　　黒齿国在其北为人黒食稲啗虵一赤一青在其旁【大荒经云帝俊生黒齿姜姓黍食】
　　股之国在其北【髀以下尽黒故云】其为人衣鱼【以鱼皮为衣也】食防【防水鸟也音忧】使两鸟夹之【大荒经云黍食使四鸟】
　　劳民国在其北其为人黒【食果草实也有一鸟两头】或曰教民伯虑曰【未详】离耳国【锼离其耳分令下垂以为饰即儋耳也在朱崕海渚中不食五谷但噉蚌及诸与也○大荒经云儋耳之国任姓】雕题国【湼其靣画体为鳞采即鲛人也】北朐国【音劬未详】皆在鬱水南
　　枭阳国在北朐之西其为人人靣长唇黒身有毛反踵见人笑亦笑左手操管【周书曰州靡髣髴者人身反踵自笑笑则上唇掩其面尔雅云髣髴大传曰周书成王时州靡国献之海内经谓之贑巨人】
　　氐人国【音抵触扺之扺】在建木西其为人人靣而鱼身无足【盖胸以上人胸以下鱼也】
　　匈奴【一曰猃狁】开题【音提】之国列人之国并在西北
　　犬封国曰犬戎国状如犬【皇帝之后下明生白犬二头自相牝牡遂为此国】有一女子方跪进杯食【与酒食也】
　　鬼国在贰负之尸北为物人面而一目一曰贰负神在其东为物人面虵身
　　盖国在钜燕南倭北倭属燕【倭国在大海内以女为主其俗露紒衣服无针功以丹朱涂身不妬忌一男子数十妇也】
　　列姑射在海河洲中【山名也有神人河洲在海中河水所经者箕子所谓藐姑射之山也】姑射国在海中属列姑射【刘昼新论云胡之北有射姑之国其亲死弃尸于江中谓之水仙意是射姑之误】
　　明组邑居海中
　　东海之外大壑少昊之国少昊孺帝颛顼于此弃其琴瑟
　　有小人国名靖人【诗含神雾曰东北极有人长九寸殆谓此小人也或作竫音同○又云盖犹之山有小人名曰菌人】
　　大荒之中有中容之国帝俊生中容【俊亦舜字假借音也】中容人食兽木实【此国中有赤木木其华实美见吕氏春秋】
　　有司幽之国帝俊生晏龙晏龙生司幽司幽生思士不妻思女不夫【言其人直思感而气通无配合而生子此庄生所谓白鹄相视眸子不运而感风化之类也】
　　有柔仆民是维嬴士之国【嬴犹沃衍也】有夏州之国有盖余之国
　　有困民国勾姓而食有人曰王亥两手操鸟而食其头王亥托于有易河伯仆牛【河伯仆牛皆人姓名托寄也见竹书】有易杀王亥取仆牛【竹书曰殷王子亥賔于有易而婬焉有易之君绵臣杀而放之是故殷主甲徴假师于河伯以伐有易灭之遂杀其君绵臣也】河念有易潜出为国于兽方食之名曰揺民【言有易本与河伯友善上甲徴殷之贤王假师以义伐罪故河伯不得不助灭之暨而哀念有易使得潜化而出化为揺民国】帝舜生戏戏生揺民海内有两人【此乃有易所化者也】名曰女丑【即女丑之尸言其变化无常也然则一以涉化津而遯神域者亦无往而不之触感而寄迹矣】女丑有大蟹【广千里也】
　　有女和月母之国有人名曰【音婉】北方曰来之风曰【言亦有两名也音剡】是处东极隅以止日月使无相间出没司其短长【言主察日月出入不令得相间错知景之短长】
　　有季禺之国颛顼之子食黍【言此国人颛顼之裔子也】
　　有盈民之国于姓黍食
　　有人食兽曰季厘帝俊生季厘故曰季厘之国有缗【音昬】渊少昊生倍伐倍伐降处缗渊
　　有臷民之国帝舜生无淫降臷处自谓巫臷民巫臷民朌姓食谷不绩不经服也【自然有布帛也】不稼不穑食也【言五谷自生也】爰有歌舞之鸟鸾鸟自歌鳯鸟自舞爰有百兽相羣爰处百谷所聚【海外经云其为人黄能操弓射虵臷音秩】
　　有蜮山者有蜮民之国桑姓食黍射蜮是食有人方扞弓射黄虵【扞挽也音纡】名曰蜮人
　　有国曰颛顼生伯服食黍有鼬姓之国【音如橘柚之柚】
　　有人名曰张在海上捕鱼海中有张之国【或曰即竒肱人疑非】食鱼使四鸟有人焉鸟喙有翼方捕鱼于海
　　有国名曰淑士颛顼之子【言出自髙阳氏也】
　　有西州之国姬姓食谷有人方耕名曰叔均帝俊生后稷【俊宜为喾喾第二妃生后稷也】稷降以百谷稷之弟曰台玺生叔均叔均是代其父及稷播百谷始作耕
　　赤水之西有先民之国食谷使四鸟有北狄之国黄帝之孙曰始均始均生北狄有芒山有桂山有榣山【此山多桂及榣木因名云耳】其上有人号曰太子长琴颛顼生老童【世本云颛顼娶于滕氏谓之女禄产老童也】老童生祝融【即重黎也髙辛氏火正号曰祝融也】祝融生太子长琴是处榣山始作乐风有五彩鸟三名一曰皇鸟一曰鸾鸟一曰鳯鸟有虫状如莵胸以后者祼不见【言皮色青故不见其祼露处】青如猿状
　　有沃之国【言其土饶沃也】沃民是处沃之野鳯鸟之卵是食甘露是饮凡其所欲其味尽存【言其所愿滋味此无所不备】爰有甘华甘柤白桞视肉三骓琁瑰瑶碧白木琅玕白丹青丹多银铁是谓沃之野
　　大荒之中有龙山日月所入有三泽水名曰三淖昆吾之所食也【穆天子传曰防水浊繇氏之所食亦此类也】
　　南岳娶州山女名曰女防女防生季格季格生夀麻夀麻正立无景疾呼无向爰有大暑不可以往有人无首操戈盾立名曰夏耕之尸故成汤伐夏桀于章山克之斩耕厥前耕既立无首走厥咎乃降于巫山有盖山之国有树赤皮支干青叶名曰朱木【或作朱威木】
　　有互人之国【人面鱼身】炎帝之孙名曰灵恝【音如劵契之契】灵恝生互人是能上下于天【言能乘云雨也】
　　有胡不与之国【一国复名耳今胡夷语皆通然】裂姓黍食
　　有肃慎氏之国有虫兽首虵身名曰琴虫
　　有始州之国有丹山【此山纯出丹朱也竹书曰和甲西征得丹山】
　　大荒之中有叔歜国【音作感反一音触】颛顼之子黍食使四鸟虎豹熊罴有黒虫如熊状名曰猎猎【或作舄音夕同】有北齐之国姜姓使虎豹熊罴
　　毛民之国依姓食黍禹生均国均国生役采役采生修鞈【音祫】修鞈生绰人帝念之潜为之国是此毛民
　　西北海外流沙之东有国曰中防颛顼之子食黍有国名曰頼丘
　　南海之内黒水青水之间有禺中之国有列襄之国有牛黎之国有人无骨儋耳之子【儋耳人生无骨子也】
　　有国名曰朝鲜天毒其人水居【天毒即天竺国】
　　西海之内流沙之中有国名曰壑市流沙之西有国名曰汜叶
　　流沙之东黒水之西有朝云之国司彘之国
　　有盐长之国有人焉鸟首名曰鸟氏有九丘以水络之名曰陶唐之丘有叔得之丘孟盈之丘昆吾之丘黒白之丘赤望之丘参卫之丘武夫之丘神民之丘西南有巴国大皥生咸鸟咸鸟生乘厘乘厘生后照后照是始为巴人有国名曰流黄辛氏【即酆氏也】其域中方三百里有巴遂山渑水出焉又有朱卷之国有黒虵青首食象【即巴虵也】
　　北海之内有反缚盗械带戈常倍之佐名曰相顾之尸【亦贰负臣危之类】伯夷父生西岳西岳生先龙先龙是始生氐羌氐羌乞姓【伯夷父颛顼师今氐羌其苖裔也】
　　北海之内有大之山有丘之民【言丘上人物尽黒也】
　　有大幽之国【即幽民也穴居无衣】有赤胫之民【膝已下正赤色】
　　有钉灵之国其民从膝已下有毛马蹄善走【并上】
　　西北海外有人焉长二千里两脚中间相去千里腹围一千六百里俱日饮天酒五斗张华注云天酒甘露也不食五谷鱼肉惟饮酒好游山海间不犯百姓不干万物与天地同生名无路之人一名仁一名信一名神【神异经】
　　西北荒中有小人焉长一寸员如长朱衣冠乘轺车导引有威仪人遇其乘车并食之其味辛楚终不为虫象所咋并识万物名字杀腹中三虫
　　八荒之中有毛人喜食人名曰髯公俗曰髯丽一名髯狎西荒之中有人着败衣手虎爪名獏防欲食人脑东南隅大荒中有林父其髙千里其围百辅【并上】
　　西极之南隅有国焉不知境界之所接名古莽之国隂阳之气所不交故寒暑亡辨日月之光所不照故昼夜亡辨其民不衣不食而多眠五旬一觉以梦之所为者实觉之所见者妄四海之齐谓中央之国跨河南北越岱东西万有余里其隂阳之审度故一寒一暑昬明之分察故一昼一夜其民有智有愚万物滋殖才艺多方有君臣相临礼法相持其所云为不可称计一觉一寐以为觉之所为者实梦之所为者妄东极之北隅有阜落之国其土气常燠日月余光之照其土不生嘉苗其民食草及木实不知火食性刚悍强弱相借贵胜而不尚义多驰步少休息常觉而不眠【列子】
　　越之东有辄沐之国其长子生则解而食之谓之宜弟其大父死负其大母而弃之曰鬼妻不可以同处楚之南有炎人之国其亲戚死朽其肉而弃然后埋其骨秦之西有义渠之国其亲戚死聚柴积而焚之熏则烟上谓之登遐然后成为孝子【上】
　　乘云玺产之国肝心不朽之民巢居野处独目三首马间狗蹄修臂交股黄池无男穿胸劳口【抱朴子】
　　北夷之气象羣羊南夷之气象船【魏子】
　　黄帝之世茄丰氏有罪刑而放之扶伏而去是为扶伏民居玉门外【中记】
　　髙阳氏有同产而为夫妇者帝怒放之于是相抱而死有神鸟以不死竹覆之七年男女皆活同颈异头共身四足是为蒙双氏【外国图】
　　黄州之西二万里有孝飬之国其俗人年三百嵗而织茅为衣即尚书岛夷卉服之类也死塟之中野百鸟衔土为坟羣兽为之掘穴有亲死者刻木为影事之如生其俗骁勇能囓金石其舌杪方而本小手搏千钧以爪画地则洪泉涌流善飬禽兽入海取虬龙育于圜室以充祭祀昔黄帝伐蚩尤除诸凶害独表此处为孝飬之乡舜封为孝让之国舜受尧禅其国执玉帛来朝特加賔礼异于余戎狄也【拾遗记】
　　夷有九种曰畎夷于夷方夷黄夷白夷赤夷夷风夷阳夷少康后世服王化賔于王门献其乐舞【后汉书】溟海北有勃鞮之国人皆衣羽毛无翼而飞日中无影夀千嵗食以黒河水藻饮以隂山桂脂凭风而翔乘波而至献黒玉之环色如淳漆贡驹千匹【拾遗记】
　　成王即政三年有泥离之国来朝其人称自发其国常从云里而行闻雷霆之声在下或入潜穴又闻波澜之声在上视日月以知方国所向计寒暑以知年月考国之正朔则序厯与中国相符
　　燃丘国经厯百有余国方至京师越铁岘泛沸海虵州蜂岑铁岘峭砺车轮刚金为网比至京师轮皆铫鋭几尽又沸海汹涌如煎鱼鳖皮骨坚强如石可以为铠泛沸海之时以铜薄舟底蛟龙不能近也又经虵州则以豹皮为屋于屋内推车又经蜂岑燃胡苏之木此木烟能杀百虫经途十五余年乃至洛邑成王封泰山禅社首使发其国之时并童稚至京师须皆白及还至燃丘复还少壮
　　卢扶国来朝渡河万国方至云其国中山川无恶鸟兽水不扬波风不折木人皆夀三百嵗结草为衣是谓卉服至死不老咸知孝让夀登百嵗以上相敬如至亲之礼死葬于野外以香木灵草瘗掩其尸闾里助遂号泣之音动于林谷河源为之流止春木为之改色居防水浆不入于口至死者骨为尘埃然后乃食昔大禹随山导川乃旌其地为无老纯孝之国
　　始皇好神仙之事有宛渠之民乘螺舟而至舟行似螺沉行海底而水不浸入一名沦波舟其国人长十丈编鸟兽之毛以蔽形始皇与之语及天地初开之时了如亲覩曰臣国在咸池日没之所九万里以万嵗为一日俗多隂雾遇其晴日则天豁然云裂耿若江汉则有龙黒鳯翺翔而下及夜燃石以继日光此石出燃山其土石皆自光彻叩之则碎状如粟一粒辉映一堂昔炎帝始变生食用此火也国人今献此石或有投其石于溪涧中则沸沫流于数十里名其水为焦渊臣国去轩辕之丘十万里少典之子采首山之铜铸为大鼎臣先望其国有金火气动奔而往视之三鼎已成又见冀州有异气应有圣人生果有庆都生尧又见赤云入于酆镐走而往视果有丹雀瑞昌之符始皇曰此神人也弥信仙术焉
　　含涂国贡其珍怪其使云去王都七万里鸟兽皆能言语鸡犬死者埋之不朽经厯数世其家人逰于山阿海濵地中闻鸡犬鸣吠主乃握取还家飬之毛羽虽秃落更生久乃恱泽
　　孝惠帝时有道士姓韩名稚则韩终之也越海而来云是东海神使闻圣徳洽乎区宇故恱服而来庭时有东极出扶桑之外有泥离之国来朝其人长四尺两角如茧牙出于唇自乳已来有灵毛自蔽居于深穴其夀不可测也帝云方士韩稚解絶国人言令问人夀几何经见几代之事答曰五运相承迭生迭死如飞尘细雨存殁不可论筭问女娲以前可闻乎对曰虵身以上八风均四时序不以威悦揽乎精运又问燧人以前答曰自钻火变腥以来父老而慈子夀而孝自轩皇以来屑屑焉以相诛灭浮靡嚣动淫于礼乱于乐世徳浇讹淳风坠矣稚以答闻于帝帝曰悠哉杳昧非通神达理者难可语乎斯逺矣稚于斯而退莫知其所之帝使诸方士立仙坛于长安城北名曰祠韩馆俗云司寒之神祀于城隂按春秋传曰以享司寒其音相乱也定是祠韩馆
　　有遗池国人长三尺夀万嵗以茅为衣服皆长裾大袖因风以升烟霞若鸟用羽毛也人皆双瞳修眉长耳飡九天之正气死而复生于亿刧之内见五狱再成尘扶桑万嵗一枯其人视之如旦暮也北有浣肠之国甜水绕之味甜如蜜而水强流迅急千钧投之久久乃没其国人常行于水上逍遥于絶岳之岭度天下广狭绕八柱为一息经四轴而暂寝拾尘吐雾以筭厯刧之数而成丘阜亦不尽也
　　渠搜国之西有祈沦之国其俗淳和人夀三百嵗有夀木之林一树千寻日月为之隠蔽若经憇此木下皆不死不病或有泛海越山来防其国归懐其叶者则终身不老
　　西方有因霄之国人皆善啸丈夫啸闻百里妇人啸闻五十里如笙竽之音秋冬则声清亮春夏则声沉下人舌尖处倒向喉内亦曰两舌重沓以爪徐刮之则啸声逾逺故吕氏春秋云反舌殊乡之国即此谓也有至圣之君则来服其化
　　有频斯国人来朝以五色玉为衣如今之铠其使不食中国滋味自赍金壶壶中有浆凝如脂尝一滴则夀千嵗其国有大枫木成林髙六七十里善筭者以里计之雷电常出树之半其枝交防于上蔽不见日月之光其下平浄扫洒雨雾不能入焉树东有大石室可容万人坐壁上刻为三皇之像天皇十三头地皇十一头人皇九头皆龙身亦有膏烛之处缉石为牀牀上有漆痕深三寸牀上有竹简长尺二寸书大篆之文皆言开辟以来人事莫能识或言是伏羲画卦之时有此书或言是苍颉造书之处
　　员峤山有陀移国人长三尺夀万嵗广延之国人长二尺【并上】
　　汉武时月氏国遣使献香云乘毳车而济弱渊策冀足以度飞沙契濶遥途辛勤蹊路【十洲记】
　　太初四年东方朔从支提国来国人长三丈二尺三手三足各三指多力善走国内小山能移之有涧泉饮能尽【洞防记】
　　荆州有饮之蛮南城有头飞之夷【桓谭新论】
　　倭南有侏儒国其人长三四尺去女王国四千余里【魏畧】辰韩国儿生以石压其头欲其扁今辰韩人皆扁头【魏志】扶南王范寻常畜虎五六头及鳄鱼十头若有讼未知曲直便投与鱼虎鱼虎不食则为有理獩貊之人祭虎为神将有以也【异苑】
　　西域有防王国防之大者如狗中者如兎小者如常大防头悉已白然带金环枷商估有经过其国不先祈祀者则啮人衣裳也得沙门咒愿更获无他释安昔至西方亲见如此俗谚云防得死人目睛则为王
　　河东毌丘俭字仲恭尝征沃沮使王颀穷其东界耆老云曾有一破船随波流出在海防边有一人项中复有面生得之与语不相通不食而死【并上】
　　大秦国隔海心无忧患辄遇善风二十日得度若忧即数年不得度故谚曰心无忧患不经二旬心若忧患逺离三春【西域志】
　　巴郡南郡蛮本有五姓其山有赤黒二穴巴氏之子生于赤穴四姓之子皆生黒穴未有君长但事鬼神乃共掷劒于石穴约能中者奉以为君巴氏子务相乃独中之众皆叹服又令乘土船约能浮者当以为君余姓悉沉唯务相独浮因其立之是为廪君乃乘土船从夷水至盐阳盐水有神女谓廪君曰此地广大鱼盐所出愿留共君廪君不许盐神暮辄来取宿旦即化为虫与诸虫羣飞掩蔽日光天地之晦防积十余日廪君因射杀之天乃开明廪君于是君乎夷城四姓皆臣之廪君死魂魄世为白虎巴氏以虎饮人血遂以人祠焉【东汉书】髙丽之先夫余王尝得河伯女因闭于室为日光随而照之感而遂孕生一卵五升大有一男子破殻而生名曰朱蒙【朝鲜史畧】
　　袁釰者豪也秦时拘执为奴后得亡去秦人追之急迫藏于穴中秦人焚之有景相如虎来为蔽故得不死诸神之推以为君其后种落炽盛【搜神记】
　　扶桑国有南北狱若有犯轻罪者入南狱重罪者入北狱有赦则放南狱不放北狱【南史】
　　天竺迦毗黎国元嘉五年国王月爱遣使奉表曰伏闻彼国据江傍海山川周固众妙悉备庄严清浄犹如化城宫殿庄严街巷平坦人民充满欢娯安乐圣王出游四海随从圣明仁爱不害众生万邦归仰国福如海国中众生奉顺正法大王仁圣化之以道慈施羣生无所遗惜帝修浄戒轨道不及无上法船济诸沉溺羣僚百官受乐无怨诸天拥防万神侍卫天魔降伏莫不归化王身端严如日初出仁泽普润犹如大云圣贤承业如日月天于彼真丹最为殊胜臣之所住名迦毗河东际于海其城四边悉紫绀石首罗天防令国安隠国王相承未尝断絶国中人民率皆修善诸国来集共遵道法诸寺舍中皆七寳形像众妙供具如先王法臣自修检不犯道禁臣名月爱弃世王种惟愿大王圣体和善羣臣百官悉自安隠今以此国羣臣吏民山川珍寳一切归属五体归诚大王足下山海遐隔无由朝觐宗仰之至遣使下承使主父名天魔悉达使主父名尼陁达此人由来良善忠信是故今遣奉使表诚大王若有所须珍竒异物悉当奉送此之境土便是王国王之法令治国善道悉当承用愿二国信使往来不絶此反使还愿赐一使具宣圣命备勅所宜欵至之诚望不空反所白如是愿加哀愍奉献金刚指环摩勒金环诸寳物赤白鹦鹉各一头【沈约宋书　他表相类不重录】
　　大同中盘盘国丹丹国武昌国髙昌国遣使献方物帝令有司设充庭法驾雅乐九阕百寮具朝服如元正之仪帝问四公异国来庭爵命髙下欲以上公秩加之防公曰成王太公周公辅政越裳氏重译来贡不闻爵命及之春秋邾楚之君爵不加子设使其君躬聘依礼经位止子男若加以上公恐非稽古帝固谓防公更详定之俄属暴风如旋轮曵帝裙带帝又问其事公曰明日亦未果请他日议之帝不怿学士羣诽之向夕帝女坠阁而死礼竟不行后诘之对曰旋风袭衣爱子暴殒更何疑焉【梁四公记】
　　西海中有岛岛上有大林林皆寳树中有万余家其人皆巧能造寳器所谓拂林国也
　　杰公曰以今所知女国有六何者北海之东方夷之国有女国天女下降为其君西南夷板楯之西有女国其女悍而男恭女为人君以贵男为夫置男为妾媵昆明东南絶徼之外有女国以猿为夫生男类父而入山谷昼伏夜游生女则巢居穴处南海东南有女国举国惟以鬼为夫夫致饮食禽兽以飬之勃律山之西有女国山出台虺之水女子浴之而有孕其女举国无夫西海西北有女国以虵为夫男则为虵不噬人而穴处女为臣妾官长而居宫室【并上】
　　女国在葱岭之南其国代以女为王王姓苏毗字末羯在位二十年女王之夫号曰金聚不知政事国内丈夫唯以征伐为务山上为城方五六里人有万家王居九层之楼侍女数百人五日一聼朝复有小女王共知国政其俗妇人轻丈夫而性不妬忌男女皆以彩色涂靣一日之中或数度变改之人皆被髪【隋书】
　　天监时西北逺边有白题及滑国入贡二国厯代弗賔莫知所出裴子野曰汉颍隂侯斩胡白题将一人服防注云白题胡名也又汉定逺侯击虏入滑此其后乎时服其【梁史】
　　元魏时北夷酋长遣子入侍者常秋来春去以避中国之热时人谓之雁臣【伽蓝记】
　　于阗国是老子化胡成佛之所俗无礼义多贼盗淫纵王锦防金防冠妻戴金花其王髪不令人见俗云若见王髪年必俭【隋书】
　　吐火罗国都葱岭西五百里与挹怛杂居都城方二里胜兵者十万人皆习战其俗奉佛兄弟同一妻迭寝焉毎一人入房户外挂其衣以为志生子属其长兄其山穴中有神马毎嵗牧牝马于穴所必产名驹
　　漕国在葱岭之北汉时賔国也其王姓昭武字顺达康国王之宗族都城方四里胜兵者万余人国法严整杀人及贼盗皆死其俗淫祠葱岭山有顺天神者仪制极华金银鍱为屋以银为地祠者日有千余人祠前有一鱼脊骨其孔中通马骑出入国王戴金鱼头冠坐金马座
　　林邑王死七日而葬有官者三日庻人一日皆以函盛尸鼓舞导从舆至水次积薪焚之收其余骨王则内金甖中沉之于海有官者以铜甖沉之于海口庻人以瓦送之于江
　　疏勒国都白山南百余里汉时旧国也其王字阿弥厥手足皆六指产子非六指者即不育【并上】
　　帝行次金城郡党项羌首朝见帝问曰古有先零烧当等种落尔是何者之后对曰相传猕猴之后帝笑之【大业拾遗】
　　炀帝令朱寛征留仇国还获男女口千余人并杂物产与中国多不同缉木皮为布甚细白幅濶三尺二三寸亦有细斑布幅濶一尺许又得金荆榴数十觔木色如真金宻致而文彩盘防有如美锦甚香极精可以为枕及案面虽沉檀不能及彼土无銕朱寛还至南海郡留仇中男夫壮者多加以銕钳鎻恐其道逃叛还至江都将见为解脱之皆手把钳叩头惜脱甚于中土贵金人形短小似昆崘【朝野佥载】
　　东方极豪林之墟名阿罗提国人夀四百嵗南方极洞阳之野其国人夀三百六十嵗西方极浩素之垄其国人夀六百嵗北方极朔阳之庭名旬罗之国人夀三百嵗【放品经】











　　广博物志卷八
　　钦定四库全书
　　广博物志卷九
　　明　董斯张　撰
　　斧扆上【盘古氏至帝喾止】
　　丹壶书云皇次四世蜀山傀六世浑敦七世东户十七世皇覃七世启统三世吉夷四世九渠一世韦四世大巢二世遂皇四世庸成八世凡六十有八世是为因提之纪仓颉一世栢皇二十世中央四世大庭五世栗陆五世丽连十一世轩辕三世赫胥一世葛天四世宗卢五世祝融二世昊英九世有巢七世朱襄三世隂康二世无懐六世凡八十有八世是为禅通之纪可谓备矣而又有钜灵氏句强氏自句强而下次谯明氏次涿光氏以次至次民氏总曰循蜚纪有号而无世自是而上亦惟有九皇氏地皇氏天皇氏又上而乃有盘古氏基之浑沌之説其言浑沌之初所谓上无复色下无复渊为説甚繁非足贻训故绌焉【路史】
　　太古之民皆夀盈易始三头谓之合雄纪生子三世合雄氏没子孙相记其受命谓之叙命纪生子二世通纪四姓男女众多羣居连逋从强而行是谓连逋纪生子一世通纪五姓是谓五姓纪天下羣居男女众多各有居方故号居方氏居方氏没生子三十二世强弱相迫中有神人提挺而治故号提挺氏提挺氏生子三十五世通纪七十二姓故号通姓氏【古三坟　合雄或作合雒　齐授梁防云皇雄大庭之辟想指此】
　　盘古垂死化身气成风云声为雷霆左眼为日右眼为月四肢五体为四极五岳血液为江河筋脉为地里肌肉为田土髪髭为星辰皮毛为草木齿骨为金石精髓为珠玉汗流为雨泽身之诸虫因风所感化为黎甿【元气论　又五运歴年记云盘古之君龙首虵身嘘为风雨吹为雷电开目为昼闭目为夜死后骨节为山林肠为江海血为淮渎毛髪为草木】
　　荆湖南北以十月十六日为盘古氏生日【路史】
　　三一者上一眞帝之极中一眞皇之主下一眞王之妙天皇得极故上成皇极地皇得主故上成正一人皇得妙故上成众妙【灵寳经】
　　天皇出于柱州即无外山也【遁甲开山图】
　　天皇九翼提名旋复【河图括地象　九翼辅翼者九人也提名防名也旋复言其变化】天皇氏以获为名以望为姓字子润【路史】
　　天皇于是斟元陈枢以立易威【春秋保干枢】
　　天皇之先与乾曜合元君有五期辅有三名【易通卦验注云君之用事五行更王者亦有五期三辅公卿大夫也】
　　地皇出于雄耳龙门之岳人皇出于刑马山提地之国【上】
　　地皇姓鉴名岳字子元人皇姓恺名胡洮字文生【洞神经】天皇氏以木王地皇氏以火纪【春秋命厯序】
　　人皇氏驾六提羽乘云祗车【见雒书寰宇记作抵车悮】
　　人皇氏驾六蜚鹿政三百歳【春秋命厯序】
　　人皇厌倦尘事乃授箓于五姓【真源赋】
　　皇伯皇仲皇叔皇季皇少五姓同期俱驾龙号曰五龙【命歴序　真源赋云五姓乘云车而治天下】
　　昔者太极泮而浑敦氏职焉浑敦氏逸而有初三皇君三皇射而二灵作二灵后乃有十纪其六在钜灵氏之前百七十有八姓其四在钜灵氏之后三纪五十二姓而疏仡之纪自黄帝始【路史】
　　黄神氏或曰黄祙黄头大腹出天参政【春秋命厯序】
　　人皇没神次之出于长淮驾六蜚羊【上】
　　云阳氏是谓阳帝葢处于河亦着甘泉以故黄帝以来大祀于甘泉【路史】
　　蜀之为国肇自人皇其始有蚕丛帝拍防帝鱼鳬帝【或作折防与伯雍者非寰宇记作伯禽尤疎】最后乃得望帝杜宇寔为满捍【扬雄蜀纪】
　　执中涵和除日无岁无内而无外者浑沌氏之治也【庄子】冉相氏得其环中以随成与物无终无始无几无时曰与物化者一不化者也此之谓真人【上】
　　泰上成鸠之道一族用之万八千歳增防不圆益矩不方【鹖冠子】
　　次民氏是为次是氏【洛书摘亡辟注以次是民为皇次屈非也】
　　几蘧氏之御天下也不治而不乱天下之人惟知母不知父鹑居鷇饮而不求名誉昼则旅行夜则类处及其死也槀舁风化而已命之曰知生之民【亢仓子】
　　辰放氏是为皇次屈渠头四乳驾六蜚麐出地郣而从日月上下天地与神合谋古初之人卉服蔽体次民氏没辰放氏作时多隂风乃教民防木茹皮以御风霜绹发閐首以去灵雨而人从之命之曰衣皮之人
　　辰放六头四乳在位二百五十年离光次之号曰皇谈鋭头日角驾六鳯凰【春秋命歴序谈一作谭】
　　东户氏之熈载也绍荒屯遗美好垂精拱黙而九寰以承流当是之时禽兽成羣竹木遂长道上顔行而不拾遗耕者余饩宿之陇首其歌乐而无謡其哭哀而不声皆至徳之世也【子思子户一作扈】
　　尊卢氏是为宗卢其立政也官天地府万物革天下之故惟以币行无所甚亲无所甚疎抱德炀和以顺天下而世用宁焉治九十余载位嵹台之阳塟浮肺山之隂有巢氏编槿而庐缉而扉【开山图石门山在郎邪昔有巢氏治此山南】有巢氏驾六龙从日月是曰古皇龙効图书畀于是文成而天下治【有巢氏亦曰大巢氏出世纪】
　　燧明之国不识昼夜上有燧木后世圣人游于日月之外以食救物至于南垂观此燧木有鸟类鹗喙其枝则火出取以钻火号燧人氏燧人氏之时雒出四佐以代天理物乃大臣职命明繇政乎陞级毕旒辨乎方色【论语摘辅象云必有受税俗注云受税赋及徭役所宜必毕古通用】成博受乎古诸【都鄙之事】陨蓲录乎延嬉【延长嬉福也盖谓祭祀蓲一作丘】四后职而天道平人事理龙图呈瑞字効灵于是占建而正方【定方名东西南北是也】握机矩表计寘指天以布躔而齐七政始注物虫鸟兽之名而通国之轻重以转民之赀【管子云燧人以来未有不以轻重而为天下者也】人滋反醇情欲蠢动好嗜外迫则冐礼而忘形以贱其神乃制男子三十而取女子二十而归【一云女二十五逸礼本命篇云太古男五十而取女三十而嫁中古男三十而室女二十而嫁】以息其民为之进退以耻其凡是故父老而慈子夀而孝着之世姓而法自是作礼繇此显矣【礼记疏云礼有三起礼事起于遂皇礼名起于黄帝】
　　遂人氏立传敎之台伏羲作十言之教神农颁时令黄帝作厯法
　　仓帝史皇氏名颉姓侯冈龙颜侈哆四目灵光【庙碑云仓颉天生德于大圣四目灵光为百王作宪其铭曰穆穆圣仓熹平六年立按春秋演孔图及春秋元命苞叙帝王之相云仓颉四目是谓并明颛帝戴干是谓崇仁帝俈戴干是谓清明尧眉八彩是谓通明舜目重瞳是谓无景禹耳三漏是谓大通汤臂三肘是谓栁翼文王四乳是谓含良武王齿是谓刚强不及人臣也故索靖草书状曰圣皇御世随时之宜仓颉既王书契是为而世纪乃言黄帝史官仓颉取象鸟迹始作文字纪其言动防而藏之名曰书契妄也】
　　栢皇氏姓栢名芝是为皇栢出抟日之阳驾六龙以木纪德为而不有应而不求立于正阳之南
　　大庭氏之膺箓也适有嘉瑞三辰曽辉五凤异色都于曲阜故鲁有大庭氏之库昔者黄帝防于大庭之馆兹其所矣
　　葛天氏葛天者权天也爰儗旋穹作权象故以葛天为号【説文葛盖也与皆音盖而集韵盖覆也居曷切盖曷盍古通用故曷旦作盍旦渇碣本从盍堨一从盖防礚壒一皆从葛世不知尔】
　　启统氏别无攷见独起居舎人张衡运绍纪若通载有之而乃序之尊卢氏之后观衡自言历观四部古人图箓其亦有所取矣【路史】
　　祝诵氏【庸诵古通用一作颂故礼庸钟容磬及汉书为容皆作颂有以也】一曰祝龢【见金楼子】是为祝融氏【祝断也化而裁之之谓陆佃解月令説云木发而荣之金蓐而収之火祝而融之水而防之盖融而熟之火也　按陈晦伯所引兼明书谓燧人女娲祝融俱覇而不王説甚不经备录之以俟攷】
　　祝融栖神于衡阜虞帝登仙于苍梧赫胥曜迹于潜山黄帝飞轮于鼎湖【仙传拾遗】
　　无怀氏之抚世也以道存心以德安刑过而不悔当而不揄富世之人甘其食乐其俗安其居而重其生意恙不坚于色坚白不刑于心而渐毒不萌于动世用太平凤凰降龙阁风雨节而寒暑时于是陞中泰山以宗天禅云云以复坠勒石昭示而天下益趣于文矣【见管子大戴礼史记】
　　赫苏氏是为赫胥
　　天生蒸民而树之君所以对天休司牧黔首摄提合雒以前栗陆丽连之外书契不传无得称也【梁元帝荅王僧辨书】予述此书自遂人而下益详遂人而上虽复着之有不得而详者若夫上之号氏世姓多得之外书如风俗通之列僊氏始学篇之卷须氏皆诞缪无鞅者也又有得以仅存者如氏谱之吉夷氏庄子之冉相氏狶韦氏皇览之巫常氏王潜夫之神民氏子思子之东户氏亢仓子之几蘧氏风俗通之帝畴氏和搜史之太搜氏鬼搜氏命历序之黄神氏神氏辰放氏皇谈氏然皆不得考其上下独夏后氏之书注山水之所自多有谐其号氏者岂其人之所自出而迹之所丽邪【路史　按罗氏所载如神民氏大隗氏钜灵氏朗陵陈晦伯驳之极当不更录】
　　三皇者何谓也谓伏羲神农燧人也或曰伏羲神农祝融也礼曰伏羲神农祝融三皇也谓之伏羲者何古之时未有三纲六纪民人但知其母不知其父能覆前而不能覆后卧之詓詓起之吁吁饥即求食饱即弃余茹皮饮血而衣皮韦于是伏羲仰观象于天俯察法于地因夫妇正五行始定人道画八卦以治下下伏而化之故谓之伏羲也谓之神农何古之人民皆食禽兽肉至于神农人民众多禽兽不足于是神农因天之时分地之利制耒耜教民农作神而化之使民宜之故谓之神农也谓之燧人何钻木燧取火教民熟食养人利性避臭去毒谓之燧人也谓之祝融何祝者属也融者续也言能属续三皇之道而行之故谓祝融也五帝者何谓也礼曰黄帝颛顼帝喾帝尧帝舜五帝也黄帝中和之色自然之性万世不易黄帝始作制度得其中和万物常存故称黄帝也谓之颛顼何颛者专也顼者正也能专正天人之道故谓之颛顼也谓之帝喾者何也喾者极也言其能施行穷极道德也谓之尧者何尧犹嶤嶤也至髙之貌清妙髙逺优游博衍众圣之主百王之长也谓之舜者何舜犹僢僢也言能推信尧道而行之三王者何谓也夏殷周也夏者大也明当守持大道殷者中也明当为中和之道也闻也见也谓当道着见中和之为也周者至也宻也道德周宻无所不至也【白虎通】三皇禅于绎五帝禅于亭三王禅于梁父【风俗通】
　　含文嘉记虙戏燧人神农伏者别也变也戏者献也法也伏羲始别八卦以变化天下天下法则咸服贡献故曰伏羲也燧人始钻木取火炮生为熟令人无复腹疾有异于禽兽遂天之意故曰遂人也神农神者信也农者浓也始作耒耜教民耕种美其衣食德浓厚若神故为神农也尚书大传説遂人为遂皇伏羲为戏皇神农为农皇也遂人以火纪火太阳也阳尊故托遂皇于天伏羲以人事纪故托戏皇于人盖天非人不因人非天不成也神农悉地力种防疏故托农皇于地天地人道备而三五之运兴矣黄帝始制冠冕垂衣裳上栋下宇以避风雨礼文法度兴事创业黄者光也厚也中和之色德四季与地同功故先黄以别之也颛者专也顼者信也言其承易文之以质使天下化皆贵贞慤也喾者考也成也言其考明法度醇美喾然若酒之芬香也尧者髙也饶也言其隆兴焕炳最髙明也推行道德舜者推也循也言其循尧绪也【风俗通】
　　太昊宅东少昊宅西炎帝居南颛帝居北【路史】
　　太昊伏羲氏【昊本作按太昊币文作昊又作奭奭并太昊字】方牙一曰苍牙【通卦验云遂皇出握机矩表计寘而其刻曰苍牙通灵昌之成谓伏羲也説者以为文王非按雷吏有苍牙所谓苍牙利锋者】风姓【孔演明道经云燧皇在伏羲前风姓始王天下是伏羲因燧皇之姓矣三坟书言因风而生为风姓邓氏姓书云东方之帝木能生风故为姓岂其然哉予固谓上世尝有风国因为姓尔故帝后有风后风国之后盖久而后得之女经云禹问风后知其后云】是为春皇包羲【世多作庖牺转失】亦号天皇人帝皇雄氏【一作熊并音世纪云一作雄皇】苍精之君也【见郑礼记注梁武祠像碑云伏羲苍精始造工业画卦结绳以理】母华胥孕十有二嵗以十月四日降神【帝系谱云人定时生孝经河图云伏羲在亥得人定之应张説文衍文符历序谨以十六年八月端五赤光照室之夜皇雄成纪之辰是以为八月五日矣非也】得亥之应故谓曰嵗【或曰伏羲即木帝故曰嵗十有二年而生也木生丁亥十月在亥复得亥时其符皆至】
　　庖牺生成纪神农生石穴黄帝生夀丘颛顼生若水帝尧生石乳武王生元氏【帝王世纪】
　　天皇伏羲氏防辞曰昔在天皇居于君位咨于将咨于相咨于民垂皇防辞皇曰惟我生无道承父居方三十二易草木上升君位我父燧皇归世未降河图生民结绳而无不信于末甲八太七成三十二易草木惟我老极时生人众多羣虫聚欲相吞害惟天至仁于草生月天雨降河龙马负图神开我心子其未生我画八卦自上而下咸安其居后二成二十二易草木皇曰命子襄居我飞龙之位主我图文代我咨于四方上下无或私襄曰咸若咨众之辞君无念哉后一易草木皇曰命子英居我潜龙之位主我隂阳甲厯咨于四方上下无或差英曰依其法亦顺君无念哉皇曰无为后二十二易草木昊英氏进厯于君曰厯起甲寅皇曰甲日寅辰乃鸠众于传教台告民示始甲寅易二月天皇升传教台乃集生民后女娲子无【阙】
　　之右上相共工下相皇桓飞龙朱襄氏潜龙昊英氏居君左右栗陆氏居北赫胥氏居南昆连氏居西葛天氏居东隂康氏居下九州之牧各统其人羣居于外皇曰咨予上相共工我惟老极无为子惟扶我王道咨告于民俾知甲历日月嵗时自兹始无或不记子勿怠共工曰工居君臣之位无有劳君其念哉皇曰下相皇桓我惟老极无为子惟扶我正道抚爱下民同力咨告于民俾知甲历日月嵗时自兹始无或不记子其勿怠桓曰居君臣之位无有劳君其念哉皇曰栗陆子居我水龙之位主养草木开道泉源无或失时子其勿怠陆曰竭力于民君其念哉皇曰大庭主我屋室视民之未居者喻之借力同搆其居无或寒冻庭曰顺民之辞皇曰隂康子居水土俾民居处无或漂流勤于道逹于下康曰顺君之辞皇曰混沌子居我降龙之位惟主于民皇曰昆连子主我刀斧无俾野兽牺虎之类伤残生命无俾同类大力之徒敺逐微弱子其伏之连曰专主兵事君无念哉皇曰四方之君咸顺我辞则世无害惟爱于民则位不危皇曰子无怀安惟安于民民安子安民危子危子其念哉【三坟】
　　庖牺所都之国有华胥之洲神母游其上有青虹绕神母久而方防即觉有娠歴十二年而生庖牺长头修目齿龙唇眉有白毫须垂委地【拾遗记○按开山图曰仇夷山四絶孤立伏羲生处】
　　伏羲自有句而应世故又曰有句氏【句即庖乃国名盖其始迹之地其后复封之故潜夫论太昊之后有庖国以姓今庖水在山阳平乐而帝墓又在山阳则其故迹无疑也后世弗知谓为庖厨已失大妄而班志更以为炮鄙陋甚矣】
　　伏虙羲戏字义皆同史传或谓伏牛乘马因号伏牺取牺牲以充庖因号庖牺最为鄙妄按庄周等古书皆作虙戏无作羲者且伏羲古或用羲而牺牛之字未有用戏者况伏岂得为服御字乎故世纪云后世音缪或谓伏牺或作虙仪皆失其防然史传一书元有异辞予攷古书独礼纬含文嘉云伏者别也羲者献也斯为最近王莽传立斗献亦音为羲谓北斗之魁标若勺形然集韵亦同稀勺而礼器之羲尊乃周礼之献尊则知羲献在古同义而叔献之为叔戏有以也【潜夫论云伏羲世号太皥】广成子以灵飞六甲箓八卦镇方箓及卜法授伏羲【眞源赋】
　　伏羲生于仇夷长于起城
　　伏羲氏之王天下也枕石寝绳杀秋约冬【文子】
　　伏羲作造六峜以迎隂阳作九九之数以合天道而天下化之【管子】
　　伏羲禅于伯牛钻木作火【河图挺佐辅】
　　伏羲举六佐以自防命金提俗指苫盖谨窖臧视之未居者借力成之以靖敷民命鸟明建方泭窽木絶港道以济不通奠八方旌九位而分九土命视冐为貹志灾恶察虚实居百防以平民【摘辅象曰鸟明主建福视墨主灾恶】命纪侗中职定于中邦【二八目作纪通宋均云为田主主内职】仲起司陆【均云主平地一作司阳】阳侯司海【宋云阳侯伏羲之臣葢大江之神者】六佐职而天地位隂阳得
　　伏戏女娲不设法度而以至德遗于后世何则至虚无纯一而不喋苛事也【淮南子】
　　伏羲始作媒以交男女作介以交朋友女娲始作巫祝以交神人神农始作侩以通衒售轩辕始作保以通假贷少昊始作谒以通君臣夏禹始作译以通夷夏女皇氏防娲云姓【按洞神经伏羲姓风女娲姓云号女皇名娲葢古圣人有不相袭以知书传所言女娲风姓止本伏羲言之不知其尝更也】一曰女希【世纪云虵身人首一曰女希是为女皇而姓书希氏出于伏羲风俗通亦云女娲伏希之妹知羲希古通用】虵身牛首宣髪【中记云伏羲龙身女蜗虵躯列子以为皆虵身牛首虎鼻故曹植赞女娲云二皇牛首虵形葢人之形目有同乎物者今相家者流取象禽兽之形体者是矣非真首牛而身虵也王充云世图女娲为妇人形斯得之矣至陶景遂疑佛氏地狱中有所谓牛头阿旁者为是三皇五帝尤可怪笑】太昊氏之女弟出于承匡生而神灵亡景亡少佐太昊祷于神祈而为女妇正姓氏职昬因通行媒以重万民之判是曰神媒女娲申祠祝而枚占之曰吉词曰昭昭九州日月代极平均土地合和万国
　　俗説天地开辟未有人民女娲搏黄土作人剧务力不暇供乃引绳于泥中举以为人故富贵者黄土人也贫贱者縆也【风俗通】
　　徃古之时四极废九州裂天不兼覆地不周载火爁炎而不防水浩洋而不息猛兽食颛民鸷鸟攫老弱于是女娲链五色石以补苍天断鼇足以立四极杀黒龙以济冀州积芦灰以止淫水苍天补四极正淫水涸冀州平狡虫死颛民生背方州抱圆天和春阳夏杀秋约冬枕方寝绳隂阳之所壅沈不通者窍理之逆气戾物伤民厚积者絶止之当此之时卧倨倨兴盻盻一自以为马一自以为牛其行蹎蹎其视瞑瞑侗然皆得其和莫知所由生浮游不知所求魍魉不知所徃当此之时禽兽蝮虵无不匿其牙藏其螫毒无有攫噬之心考其功烈上际九天下契黄垆名声被后世光晖重万物乘雷车服驾应龙骖青虬援絶瑞席萝图黄云络前白螭后奔蛇浮游消摇道鬼神登九天朝帝于灵门宓穆休于太祖之下然而不彰其功不其声隐眞人之道以从天地之固然何则道德上通而智故消防也【淮南子】女娲尚白神农赤黄帝黒少昊白髙阳赤髙辛黒唐白虞赤【论语疏】
　　炎帝神农氏姓伊耆【一作祈世以为尧姓非也熊安云伊耆氏即神农详诗礼正义集韵作帆云古天子号葢误当作帆】名轨【见春秋钩命诀注】一曰石年【见春秋命历序　或作耳讹】
　　神农生三辰而能言五日而能行七朝而齿具三嵗而能知稼穑般戏之事【元命苞】
　　神农作耒耜地应以醴泉尧德匪懈醴泉出【礼纬】
　　人皇神农氏政典曰惟天生民惟君奉天惟食丧祭衣服教化一归于政皇曰惟我生无德咸若古政嗟尔四方之君有官有业乃子乃父乃兄乃弟无乱于政昔二君始皇未有书契结绳而治交易而生亦惟归政昔在天皇肇修文教始画八卦明君臣民物隂阳兵象以代结绳之政出言惟辞制器惟象动作惟变卜筮惟占天皇氏归气我惟代政惟若古道以立政皇曰正天时因地利惟厚于民民惟邦本食惟民天农不正食不丰民不正业不专惟民有数惟食有节惟农有教林林生人无乱政典政典曰君正一道二三凶臣正一德有常吉时正惟四乱时不植气正惟和气乱作疠官正惟百民正惟四色正惟五惟质惟良病正四百四药正三百六十五过数乃乱而昬而毒道正常过政反僻刑正平过政反私禄正满过政反侈礼正度过政反僣乐正和过政反流治正简过政反乱丧正哀过政反游干戈正乱过政反危市肆正货过政反邪讥禁正非过政失用皇曰嗟尔有官有业乃子乃父乃兄乃弟咸若我辞一归于正皇曰君相信任惟正相君辅位惟忠相官统治惟公官相代位惟勤民官抚爱惟仁官民事上惟业父无不义厥子惟孝兄无不友厥弟惟恭夫不游妻不淫师不怠教不失刑者形也形尔身道者导也导尔志礼者制也制尔情乐者和也和尔声政者正也正其事【三坟】神农虚素以公希声若退乐与政为政乐与治为治是故威厉而不试谓赏在于成民之生赏诚设矣然施于人而天下化谓政亡有弃法而成治法诚立矣然刑罚不施于人而俗善后其身而先外其身而民其神不国其鬼不神亡隅亡适而天下正南交北幽三危旸谷偎僾之人靡不戾止天不牟其道地不爱其宝故黄龙川泳丹渠先产风不鸣条雨不破蒯【路史】
　　神农伐土防秽烧埩野以教天下播种【淮南子】
　　神农之世公耕而食妇织而衣【商子】
　　神农修德而夙沙至夏禹焚戈甲而夷人附【崔融四镇议】神农憔悴尧痩臞舜霉黒禹胼胝【淮南子】
　　宰我问于孔子曰昔者予闻诸荣伊令黄帝三百年请问黄帝者人邪抑非人邪何以至于三百年乎孔子曰黄帝少典之子也曰轩辕生而神灵弱而能言防而慧齐长而敦敏成而聪明治五气设五量抚万民度四方教熊罴貔豹虎以与赤帝战于版泉之野三战然后得行其志黄帝黼黻衣大带黼裳乘龙扆云以顺天地之纪幽明之故死生之説存亡之难时播百谷草木故教化淳鸟兽昆虫厯离日月星辰极畋土石金玉劳心力耳目节用水火材物生而民得其利百年死而民畏其神百年亡而民用其教百年故曰三百年宰我请问帝颛顼孔子曰颛顼黄帝之孙昌意之子也曰髙阳洪渊以有谋疏通而知事养材以任地履时以象天依鬼神以制养治气以教民洁诚以祭祀乘龙而至四海北至于幽陵南至于文趾西济于流沙东至于蟠木动静之物大小之神日月所照莫不祗励宰我曰请问帝喾孔子曰嚣之孙蟜极之子也曰髙辛生而神灵自言其名博施利物不于其身聪以知逺明以察微顺天之义知民之急仁而威而信修身而天下服取地之财而节用之抚教万民而利诲之厯日月而迎送之明鬼神而敬事之其色郁郁其德嶷嶷其动也时其服也士春夏乘龙秋冬乘马黄黼黻衣执中而获天下宰我曰请问帝尧孔子曰髙辛之子也曰放勲其仁如天其知如神就之如日望之如云富而不骄贵而不豫黄黼黻衣丹车白马伯夷主礼龙防教舞举舜彭祖而任之四时先民治之流共工于幽州以变北狄放驩兠于崇山以变南蛮杀三苖于三危以变西戎殛鲧于羽山以变东夷其言不贰其德不回宰我曰请问帝舜孔子曰蟜牛之孙瞽叟之子也曰重华好学孝友闻于四海陶家事亲寛裕温良教敦而知时畏天而爱民恤逺而亲亲承受大命依于倪皇叡明通知为天下王使禹敷土主明山川以利于民使后稷播种务勤嘉谷以作饮食羲和掌歴敬授民时使益行火以辟山莱伯夷主礼以节天下防作乐以歌籥舞和以钟鼓臯作士忠信疏通知民之情契作司徒教民孝友敬政率经其言不惑其德不慝举贤而天下平宰我曰请问禹孔子曰髙阳之孙鲧之子也曰文命敏给克济其德不回其仁可亲其言可信声为律身为度称以上士亹亹穆穆为纲为纪廵九州通九道陂九泽度九山为神主为民父母左凖绳右防矩履四时据四海平九州戴九天明耳目治天下【大戴礼】
　　黄帝有熊氏【或作雄】姓公孙【初姓后改姬马总以来多没其公孙者非也】名荼【河图挺辅佐云黄帝告天老曰荼昔梦两龙以白图授予天老曰河有河图洛有书天其授帝图乎帝乃斋徃河洛有大鱼泝流而泛白图帝跪授荼古舒字或作余故世本云伯余制衣裳淮南子伯余之初作衣许注亦云黄帝名氷黄帝经序及难经疏乃云黄帝名全字转讹】一曰轩【河图握枢云黄帝名轩北斗黄神之精孝经钩命诀云附宝出降大灵生帝轩注轩黄帝名故文选言登封降禅齐德黄轩牵秀云邈矣帝轩尚书中云黄帝提象又云黄帝巡洛书赤文成字象轩而论语撰者亦有轩知地利九牧昌教之语是黄帝名惟曰轩不曰轩辕】轩之字曰律【见黄帝经序及难经疏按星谓之轩广韵九合内志文云竹受气于轩之宿是矣然则名轩而字轩理或然也山海经帝律生帝鸿则帝之字律尤信】轩辕出自有熊之国母曰昊枢以戊己之日生故以土德称王也时有黄星之祥考定歴纪始造书契服冕垂衣故有衮龙之颂变乘桴以造舟楫水物为之祥踊沧海为之恬波泛河沉璧有泽马羣鸣山车满野吹玉律正璇衡置四史以正图籍使九行之士以统万国九行者孝慈文信言忠恭勇义以观天地以祠万灵亦为九德之臣薰风至真人集乃厌世于昆台之上留其冠鼎湖之极峻处也立馆于其下帝以神金铸器皆铭题及升遐后羣臣观其铭皆上古之字多磨防缺落诏使百辟羣臣受德教者先列珪玉于兰蒲席上然沉榆之香舂杂宝为屑以沉榆之胶和之为泥以涂地分别尊卑华戎之位也【拾遗记○又河图握枢云附宝生轩辕胸有文曰黄帝子○五行书又云以戊子日生○又路史云符宝孕一十有四月而生帝于夀丘生而紫炁充房】
　　地皇轩辕氏政典曰嗟尔天师俌相正五百官士子农夫商人工技咸若我言政典曰国无邪教市无淫货地无荒土官无滥士邑无游民山不童泽不涸其正道至矣正道至则官有常职民有常业父子不背恩夫妇不背情兄弟不去义禽兽不失长草木不失生政典曰方圆角直曲斜凹凸必有形逺近髙下长短疾缓必有制寒暑燥湿风雨逆顺必有时金木水火土石羽毛必有济布帛桑麻筋角齿革必有用百官器用必有制圣人治天下权以聚财财以施智智以傗贤贤以辅道道以统下下以事上上以施仁仁以保位位以制义义以辅礼礼以制情情以敦信信以一德德以明行行以崇教教以归政政以崇化化以顺性性以存命命以保生生以终夀皇曰岐伯天师尔司日月星辰隂阳厯数尔正尔考无有差贷先时者杀不及时者杀尔惟戒哉皇曰后土中正尔识山川草木虫鱼鸟兽尔掌尔察无乱田制以作田讼尔惟念哉皇曰龙东正尔分爵禄贤智尔咨尔行无掩大贤以恡财无庇恶德以私赏皇曰融南正尔平礼服祭祀尔正惟无乱国制以僣上无废祀事以简恭尔惟念哉皇曰太封西正尔分干戈刑法尔掌尔平皇曰太常北正尔居田制民事尔训尔均百工惟良山川尔图尔惟勤恭哉皇曰天师俌相五正百官士子农夫商人工技咸顺我言终身于休【三坟】
　　子贡问孔子曰古者黄帝四面信乎孔子曰黄帝取合己者四人使治四方不谋而亲不约而成大有成功此之谓四面也【尸子】
　　黄帝以雷精起【河图】
　　黄帝之初养性养民不好战伐而四帝各以方色称号边城日惊介胄不释黄帝叹曰君危于上民安于下主失于国其臣再嫁厥病之由非养防耶今处民氓之上而四盗亢衡递震予师于是遂即营垒以防四帝向令黄帝不龙骧虎变而与俗同道则其民亦嫁于四帝矣【蒋子万机论　青帝太皥后赤帝神农后白帝共工后黒帝葛天后】
　　黄帝即位十有五年喜天下戴已养正命娱耳目供鼻口燋然肌色皯黣昬然五情爽惑黄帝乃喟然赞曰朕之过淫矣养一己其患如此治万物其患如此于是放万机舍官寝去直侍彻钟悬减厨膳退而闲居大庭之馆齐心服形三月不亲政事昼寝而梦游于华胥氏之国华胥氏之国在奄州之西台州之北不知斯齐国防千万里葢非舟车足力之所及神游而已其国无帅长自然而已其民无嗜欲自然而已不知乐生不知恶死故无夭殇不知亲己不知疎物故无爱憎不知背逆不知向顺故无利害都无所爱惜都无所畏忌入水不溺入火不热斫挞无伤痛指擿无痟痒乘空如履实寝虚若处牀云雾不硋其视雷霆不乱其听美恶不滑其心山谷不踬其歩神行而已黄帝既寤悟然自得召天老力牧太山稽告之曰朕闲居三月斋心服形思有以养身治物之道弗获其术疲而睡所梦若此今知至道不可以情求矣朕知之矣朕得之矣而不能以相告若矣又二十有八年天下大治防若华胥氏之国而帝登遐百姓号之二百余年不辍【列子】
　　黄帝之治天下也其民不引而来不推而徃不使而成不禁而止故黄帝之治也置法而不变使民安其法者也【管子】
　　黄帝巾几铭曰予居民上摇摇恐夕不至朝惕惕恐朝不及夕兢兢栗栗日慎一日人莫踬于山而踬于垤黄帝作舆几之箴以警晏安作金几之铭以戒逸欲【帝王世纪】
　　振防鼓载龙旗天则女授符帝则黄神降斗斯乃轩辕氏之所以除人害也【崔融启母庙碑】
　　黄帝命知命纠俗天老箓教力牧准斥鵊治决法五圣道级闚纪补阙地典州络七辅得而天地治神明至【门纪即陶潜贤辅録中窥纪也论语摘辅象七辅有风后而无鵊治世纪云黄帝以风后为上台与天老五圣为三公其余知命规纪地典力牧常先封胡孔甲等或为师或为将非一人也故张衡云方将师天老而友地典汉志隂阳有地典六篇鵊治子一篇封胡五篇力牧十五篇风后十三篇鬼容蓲三篇及容成隂道天老杂子隂道皆黄帝臣○补阙博物志作变复凖斥博物志作淮斥】
　　黄帝申命封胡以为丞鬼容蓲为相力牧为将而周昌辅之大山稽为司徒庸光为司马恒先为司空建九法七相翌而下服度风后善乎伏戏之道以为当天而配上台桓常审乎地利以为常平于是地献草木乃述耕种之利奢比辨乎东以为土师而平春种角谷论贤列爵劝耕馌禁伐厉庸光辨乎南以为司徒而正夏种芒谷修驰戒僇发宿臧静居农以戒力以宛夏功种房谷以应戊己之方大封辨乎西以为司马玩巽禽种蓫谷収谷荐祖组甲厉兵戒什伍以从事后土辨乎北以之李行冬断罪种棱谷劋箭伐木乃劳农始猎杀帝处中央而政四国分八节以纪农功命天中建皇极乃命史甲作戒盘盂笾豆奁镜劔履舆席市杖户牖弓矛一着铭诗以弥缝其阙【黄帝又有臣常山封鸿又邓伯温者及蚩尤氏转战】
　　黄帝立四面尧舜得伯阳续耳然后成【吕氏春秋】
　　传记黄帝以车战蚩尤以骑战蚩尤作雾黄帝作指南车通典云蚩尤氏帅魑魅与黄帝战于涿鹿帝命吹角作龙吟以御之
　　黄帝攻蚩尤三年城不下得术士伍胥问之胥曰是城中之将白色商音帝之始攻得无以秋之东方行乎今帝为人苍色角音此雄军也请以战为帝曰为之若何曰请攻三日城必下乃设五旗五军已具四面攻之三日城果下【女兵法】
　　帝征蚩尤七十一战不克昼梦金人云天帝使授符得兵符战必克矣帝寤问风后曰此天应也乃于盛水之阳筑坛祭太牢有含符致坛似皮非皮似绨非绨文曰天乙在前太乙在后帝再拜受于是设九宫置八门布三奇六仪制隂阳二遁凡千八十局名曰天乙遁甲式三门发五将具征蚩尤而斩之【太白隂经】
　　蚩尤幻变多方徴风召吹烟喷雾黄帝师众大迷帝归息太山之阿昏然忧寝王母遣使者被狐之裘以符授帝符广三寸长一尺青莹如玉丹血为文佩符既毕王母乃命一妇人人首鸟身谓帝曰我九天女也授帝以三宫五意隂阳之畧太乙遁甲六壬歩斗之术隂符之机灵宝五符五胜之文遂克蚩尤于中冀又数年王母遣使白虎之神乘白鹿集于帝庭授以地图【女兵法】
　　黄帝治五气设五量及神农氏衰黄帝乃扰驯猛兽与神农氏战于版泉之野又讨蚩尤氏使应龙杀之于凶黎之丘凡五十二战而天下大服【帝王世纪】
　　蚩尤出自羊丘八肱八趾疏首登九淖以伐空桑黄帝杀之于青丘【归藏启筮】
　　黄帝太乙宻推云欲知巡狩之年当视太乙与天目在四维之嵗法当巡狩
　　黄帝以地皇九年正月上寅诣首阳山宰牧从焉入空峒礼广成子回驾王屋启石函发玉笈得九鼎飞灵神丹诀次游圃礼云台先生授龙蹻经役使龙虎令诣天真皇人【真源】
　　黄帝谒峨眉见天真皇人拜之曰敢问何为三一之道皇人曰而既已君统矣又咨三一无乃朗抗乎古之圣人盍三辰立晷景封域以判邦国山川以分隂阳寒暑以平嵗道执以卫众交质以聚民备械以防奸车服以章等皆法乎天而鞠乎有形者也天地有启闭日星有薄失治乱有运防隂阳有期数贤愚之蔽夀天之质贵贱之事吉凶之故一成而不变盩气浮于上而精气萃于下性发乎天命成乎人使圣人以为之纪是以圣人欲治天下必身先之立权以聚财揆财以施智因智以制义繇义以出信仗信以着众用众以行仁安仁以辅道廸道以保教善教以政俗从俗以毓质崇质以恢行勤行以典礼制礼以定情原情以道性复性以一德成德以叙命和命以安生而天下自尔治万物自尔得神志不劳而真一定矣子以蕞尔之身而百夫之所为备故天和莫至悔吝屡更生杀失寒暑之宜动静戾刚柔之节而贪欺终无所用无乃已浮乎黄帝乃终身弗违而天下治【玉佩金珰】
　　黄帝问于伯髙曰吾欲陶天下而以为一家为之有道乎伯髙对曰请刈其莞而树之吾谨逃其爪牙则天下可陶而为一家【管子】
　　黄帝游天衢奏钧天之鼓建日月之旗乘雕云之舆驾六翼之龙彭祖前驱松乔侠毂光景流而不见长风逐而不及发轫紫宫不崇朝而匝六合也【孙绰子】
　　黄帝封东山而奉中华君【或云即中黄丈人受九品之方】
　　黄帝东海南江登空蹑岱至昆峰振辔风山访道存诸汗竹不可厚诬【晋志】
　　黄帝受襄城小童歩六纪之法黄累小童歩三防之法【金简玉字】
　　昔黄帝生而能言役使百灵可谓天授自然之体者也犹复不能端坐而得道故陟王屋而授丹经到鼎湖而飞流珠登崆峒而问广成之具茨而事大隗适东岱而奉中黄入金谷而谘涓子心论道养则资素二女精推歩则访山稽力牧讲占则询风后着休诊则受雷岐审攻战则纳五音之防穷神奸则记白泽之辞相地理则书青乌之説救伤残则缀金冶之术故能毕该秘要穷道尽真遂乘龙以髙跻与天地乎罔极也【抱朴子】昔黄帝东到青丘过枫山见紫府先生受三皇内文以劾召万神南到圆陇防建木观百神之所登采若木之华饮丹辔之水西见中黄子受九加之方过洞庭从广成子受自然之经北到洪隄上具茨见大隗君黄葢童子受神芝图还陟玉室得神丹金诀记【上】
　　黄帝济东海入江内取緑图【新书】
　　许玉斧言黄帝以疾崩于桥山【眞诰】
　　黄帝体僊登遐其臣扶微等敛其衣冠塟之【晋周生招魂议】黄帝皁衣纁裳放勲彤车白马【隋书】
　　黄帝驭紫虬帝尧驾白马
　　黄帝十嵗而改神农之政颛顼十三而致太平帝喾十五而佐颛顼唐尧十三而佐帝挚禹孕十四月
　　帝鸿氏继黄帝者也而説者以为黄帝何邪以五帝位无地以置之也虞氏之先有幕而惑于史记所叙之世者无地以置夫幕也遂以谓之虞思而不暇顾是皆学者沈绵之意病也按春秋运斗枢以帝鸿金天髙阳髙辛唐虞为五代而班氏人表既叙帝鸿于炎帝之前矣岂得谓黄帝哉干令升曰相皇防陆而前为而不有应而不求执大象也鸿黄世及以一民也尧舜内禅体文德也汉魏外禅顺大名也是则鸿黄为世及者信矣虽然亦有以致其疑者昔者文信侯引黄帝告颛顼之言曰大员在上大矩在下汝能法之为民父母而鬻子谓颛顼十五而佐黄帝二十而有天下汲书亦云黄帝死七年其臣左彻乃立颛顼三书世少见信然史记亦言黄帝崩而昌意之子髙阳立少昊且无况帝鸿邪此郑康成于书中所以依运斗枢以帝鸿为五帝而乃指之为黄帝也余观内简黄帝经黄帝后歴四世乃至颛顼设不之信则少昊为世八十有四载颛顼何由事黄帝哉此其不足疑者然斑氏置之炎帝之前则又失之【路史○按陈晦伯驳之云左传史克曰昔帝鸿氏有不才子杜预曰帝鸿黄帝也山海经云帝俊生帝鸿帝鸿生白民唐逢行珪鬻子注云轩辕氏少典次子父曰帝鸿氏路史谓帝鸿是黄帝子帝俊是黄帝字无稽此驳甚正备录之】
　　小昊青阳氏【少昊币文作小周书亦作小颢】纪姓【世纪青阳纪姓古史攷云穷桑氏嬴姓非】名质【周书云乃命小昊青司马鸟师以正五帝之官因名曰质质贽同故史传多云名絷而以为髙辛之子误矣】是为挈【世纪云少昊名挚亦见世本宜与挚通即考挈本作栔乃契刻字故年代歴云少昊名栔或云名契】
　　少昊以主金方一号金天氏亦曰金穷氏时有五鳯随方之色集于帝庭因曰鳯鸟氏金鸣于山银涌于地或如虵之类乍似人鬼之形有水屈曲亦如龙鳯之状有山盘纡亦如屈龙之势故有龙山山鳯水之目也亦因以为姓末代为龙丘氏出班固艺文志虵丘氏出西王母神异【拾遗记】
　　少昊生于稚华之渚其渚一旦化而为陵郁郁葱葱焉襄九年左传言鲁襄公年十二而冠依八代记即少昊亦十二而冠【公羊疏】
　　帝颛顼髙阳氏黄帝孙昌意之子昌意出河濵遇黒龙负玉图时有一老叟谓昌意云生子必叶水德而王至十年颛顼生手有文如龙亦有玉图之象其夜昌意仰视天北辰下化为老叟及颛顼居位奇祥众祉莫不总集不禀正朔者越山航海而皆至也【拾遗记】
　　轩辕子昌意娶蜀山之女生颛顼颛顼父君弱水之乡顼身陶七河之津是为帝也伏万灵以信顺监众神以导物役御百气召致雷电于是乘结元之辇周旋八外诸有洞台之山隂宫之丘皆移安息之石封而镇之铸羽山之铜为宝鼎各献以一于洞山神峰不独句曲一山而已【陶隐居真诰】
　　帝喾髙辛氏姬姓【古史考云或云房姓妄也一云妘姓】曰喾【一作俈集韵髙辛号通作喾】一曰逡【见世纪一作夋山海经作俊言帝俊处甚多皆谓喾郭景纯皆以为舜谓舜俊声相近失所攷矣】喾之字曰亡斤黄帝氏之子曰枵之后也【世本喾黄帝之曽孙汉志言颛帝苍林昌意之子帝喾青阳嚣之子皆并二人而言缪乱如此外纪嚣雷祖之子是】父侨极【大戴礼蟜极】取阵丰氏曰裒【髙堂隆北郊表曰握裒履巨迹是也】履大迹而生喾方喾之生握褒莫觉生而神异自言其名遂以名【见大戴礼世纪故曹植賛及张显析言云髙辛氏初生自言其名其君民终无迷缪也】举星毕曵云稍黄斧绋衣执中而获天下【路史】

　　广博物志卷九
<子部,类书类,广博物志>
　　钦定四库全书
　　广博物志卷十
　　明　董斯张　撰
　　斧扆中【尧舜至汉止】
　　尧母庆都生于斗维之野天偶大雷电有血流润大石之中生庆都常有黄云覆葢之蔑食不饥年二十寄伊长儒家出观三河之首常若有神随之者有赤龙负图出庆都督读之云赤受天运下有图人衣赤光面八采须髪长七尺二寸鋭上丰下足履翼宿署曰赤帝起成天下宝奄然隂风四合赤龙与庆都婚有娠龙消不见既乳视尧如图表及尧有知庆都以图予尧【春秋合诚图】世谓尧生伊长孺之家而姓伊祈非也伊祈乃炎帝之姓尧姓姬出于唐喾不为伊葢昔以尧与炎帝俱火德王故谓尧为炎后自汉以来有是説世遂果以尧为炎帝子孙因云姓伊祈失之世纪云庆都寄于伊长孺家故尧以母所居为姓又云为祈氏或从母姓伊姓非其本姓亦自辨矣稽古録从之为祈姓误也灵台碑言昔者庆都兆防穷精氏姓曰伊则伊其母姓尔然亦不得为祈云【路史】
　　尧为仁君一日十瑞宫中刍化为禾鳯皇止于庭神龙见于宫沼歴草生堦宫禽五色乌化白神木生莲箑蒲生厨景星耀于天甘露降于地是为十瑞【述异记】
　　帝尧书铭竹帛瑑戒杆柈【墨子】
　　尧教于属而民不听至于南面而王天下令则行禁则止
　　尧教化及雕题蜀越抚交趾身渉流沙地封独山西见王母训及大夏渠搜北中幽都及狗国与人身而鸟面及焦侥
　　尧时三年耕余一年之食谓之升平九年耕余二年食谓之登平二十年耕余七年食谓之太平【兎园策注】
　　孔子云舜临民以五尧临民以十二谓十二载一巡狩也
　　人君之有天下瑶台九累而尧白屋黼衣九种而尧大布宫中三市而尧鹑居珍羞百种而尧粝饭菜鬻骐驎青龙而尧素车璞马不以鹑居易九市不以私故留耕时水处者渔谷居者牧陵阪耕畬臯泽织罔是以地宜其事事宜其械械宜其材故人得以所有易所亡所工易所拙而上下达矣【见尸子文子淮南子】
　　尧曰余坐华殿之上森然而松生于栋余立櫺扉之内霏然而云生于牖虽靣双阙无异乎崔嵬之冠蓬莱虽背墉郭无异乎回峦之萦昆仑余安知其所以安荣【符子】尧取人以状舜取人以色禹取人以言汤取人以声武王取人以度【大戴礼】
　　尧有大唐之歌【文心雕龙】
　　尧置敢諌之鼓舜立诽谤之木汤有司直之人武王立戒慎之鼗【淮南子○又晋张纮云尧舜立敢諌之鼓三王立诽谤之木吕氏春秋言尧有欲諌之鼓尸子言尧立诽谤木文纪注进善之旌尧立之五达之道诽谤木尧作之桥梁板所以书政治之愆失又帝王世纪云禹置敢谏之幡】
　　舜为御尧为左禹为右入于泽而问牧童入于水而问渔师奚故也其知之审也【吕氏春秋】
　　尧无百户之郭舜无置锥之地以有天下禹无十人之众汤无七里之分以王诸侯
　　尧翼星之精在南方色赤舜斗星之精在中央色黄禹参星之精在西方色白汤虚星之精在北方色黒文王房星之精在东方色青【感精符注】
　　尧梦乘青龙上防山舜梦击鼓桀梦黒风破其宫纣梦大雷击其首
　　尧有九佐舜有七友禹有五丞汤有三辅【战国防七友者雄陶方回续牙伯阳东不訾秦不虚灵甫】
　　彼闻尧舜之时鳯皇景星皆见河图洛书皆出以为后王治天下当复若等之物乃为太平用心若此犹谓尧当复比齿舜当复八眉也
　　尧学于君畴舜学于务成昭【荀子】
　　晏子问于子华子曰婴闻圣人尚俭尧不以圡阶为陋而有虞氏怵戒于涂髹于传有之乎子华子曰昔尧居于衢室之宫垂衣而襞幅防如神明之居辑五瑞以见羣后带幅舄而入觐者如众星之拱北尧则若固有之也舜游于岩廊之上被袗衣而鼓五弦之琴画日月于太常备十有二章黼黻黄烂如也出则有鸾和动则有佩环歩趋中于茎韶之节舜亦若固有之也夫尧舜之备物也如此而恶有所谓土阶三尺茅茨不剪者恶有所谓涂髹以自怵戒者此腐儒之所守而污俗之所以相欺者也【子华子】
　　尧以仲春之月刻玉而游河舜以甲子之朝披图而巡洛【庾信赋】
　　尧有子十人不与其子而授舜舜有子九人不与其子而授禹【吕氏春秋】
　　昔者舜问于尧曰天王之用心何如尧曰吾不敖无告不废穷民苦死者嘉孺子而哀妇人此吾所以用心已舜曰美则美矣而未大也尧曰然则何如舜曰天德而出宁日月照而四时行若昼夜之有经云行而雨施矣尧曰然则胶胶扰扰乎子天之合也我人之合也【庄子】初尧在位七十载矣见丹朱之不肖不足以嗣天下乃求贤以巽于位至梦长人见而论治【见书纬温子升舜庙碑所谓感梦长人者】舜之潜德尧实知之于是畴咨于众询四岳明明仄陋得诸服泽之阳【世纪云尧求贤四岳荐舜尧命之于顺泽之阳或云即濩泽】问以天下曰我欲致天下为之柰何对曰执一亡失行微亡怠中信亡倦而天下自来【荀子云执一如天地行微如日月诚盛于内贲于外形于四海天下其在一隅邪夫亦何足致也】问以奚事对曰事天问以奚任对曰任地又问奚务对曰务人曰人之情柰何对曰妻子具而孝衰于亲耆欲得而信衰于友人之情乎人情不可长又奚问焉若夫从道则吉反道则凶犹影响也南面而与之言席龙垤而防翳桑防不移而尧志得妃以盲娅以防【盲即娥皇字娥娙皇盲声相混也防即女英见世本孝桓梁后名曰文防一曰匽帝系作女匽氏尸子云妻以娥媵以皇娥皇众女之英妄　淮南子云属以九子赠以昭华之玉】尧之子长监明蚤死不得立监明之嗣封干刘朱又不肖而弗获嗣
　　尧举舜于服泽之阳禹举益于隂方之中文王举闳天泰颠于罝罔之中【墨子】
　　舜牧羊于潢阳尧举之以为天子【公孙尼子】
　　尧欲传天下于舜鲧諌曰不祥哉孰以天下而传之于匹夫乎尧不听举兵而诛杀鲧于羽山之郊共工又諌曰孰以天下而传之于匹夫乎尧不听又举兵而诛共工于幽州之都于是天下莫敢言乃传天下于舜【韩非子】方尧禅舜沉书日稷而赤光起舜禅禹沈璧尧坛赤光又起及汤观洛沈璧三投光不起矣【钩命诀】
　　虞舜握石椎懐神珠【椎读曰钟钟平轻重也握谓知玉衡之道怀神珠喻有圣性也出尚书帝命验】
　　舜东夷之人生于桃丘妫水之汭损石之东旧説言舜上虞人也后为县桃丘即桃丘方相近也今临江山有立石所谓损石者也【风土记○又山海经中容之国舜之所生】
　　舜耕于歴山而交益陶于河濵而交禹【鲁连子】
　　舜耕于歴山得玉歴于河际之岩舜知天命在己体道不倦【搜神记】
　　歴山之农者侵畔舜徃耕焉期年而畆正河濵之渔者争抵舜徃渔焉期年而让长东夷之陶者器苦寙舜徃陶焉期年而器牢仲尼叹曰耕渔与陶非舜官也而舜徃为之者所以救败也舜其信仁乎乃躬耕处苦而民从之【韩子】
　　舜兼爱百姓务利天下其田歴山也荷彼耒耜耕彼南畆与四海俱有其利其渔雷泽也旱则为耕者凿渎俭则为猎者表虎故有光若日月天下归之若父母【尸子】舜耕歴山嵗不熟舜粜其父诣籴每还钱与米问之子也因相抱归拭其父目寻自明尧闻而妻之【真源】
　　瞽叟又速舜饮酒醉将杀之舜告二女二女乃与舜药浴注遂徃舜终日饮酒不醉【列女传】
　　舜父母憎舜使其涂廪自下焚之舜服鸟工衣服飞去又使浚井自上填之以石舜服龙工衣自傍而出【竹书纪年】虞舜灰于常羊什器于夀丘就时负夏未甞暂息顿丘买贵于是贩于顿丘虚卖贱于是债于虚以均救之
　　舜南面而治天下烛于玉烛息于永风食于膏火饮于醴泉舜之行其犹江海乎千之溪满之蝼螘之穴亦满之禹汤之功不足尚矣【尸子】
　　王充云禹舜大圣隠藏骨肉之过而尸子云事亲养兄为天下法是则更有兄也【路史】
　　昔者舜盆无膻而下不以余获罪饭乎土簋啜乎土型而农不以力获罪麑衣而盩领而女不以巧获罪法下易由事寡易为功而民不以政获罪【韩诗外传】
　　务成昭之教舜曰避天下之逆从天下之顺天下不足取也避天下之顺从天下之逆天下不足失也【尸子】南风孝子之诗舜以敎天下之孝【礼记疏】
　　舜受终鳯皇仪黄龙感朱草生蓂荚孳西王母授益地图【雒书灵准听】
　　帝命验曰顺尧攷德题期立象【注曰尧巡省河洛得之图书舜禅习礼题五德之期立将起之象也】
　　舜在位十有四年奏钟石笙管未罢而天大雷雨疾风登屋防木桴鼓播地钟磬乱行舞人顿伏乐正狂走舜乃堵持衡而笑曰明哉天下非一人之天下也亦乃见于钟石笙筦乎乃荐禹于天使行天子事也于是和气普应庆云兴焉若烟非烟若云非云郁郁纷纷萧索轮囷百工相和而歌卿云帝乃倡之曰庆云烂兮糺漫漫兮日月光华旦复旦兮羣臣咸进顿首曰明明上天烂然星陈日月光华于一人帝乃再歌曰日月有常星辰有行四时从经万姓允诚于予论乐配天之灵迁于圣贤莫不咸听鼚乎鼓之轩乎舞之精华以竭褰裳去之于是八风循通庆云丛聚蟠龙奋迅于其藏蛟鱼踊跃于其渊鼈咸出于其穴迁虞而事夏舜乃设坛于河依尧故事至于下昃荣光休至黄龙负图长三十二尺广九尺出于坛畔赤文録错其文言当禅禹【竹书纪年】舜禅夏禹于洞庭之野【符子】
　　昔者舜使吏决鸿水先令有功而舜杀之禹朝诸侯之君防稽之上防风后至而禹斩之以此观之先令者杀后令者斩则古人必贵如令矣【韩非子】
　　有虞氏不赏不罚夏后赏而不罚商罚而不赏周赏且罚【慎子】
　　禹父既放降在匹庶有圣德梦日洗于河西四岳师举之舜进之尧【帝王世纪　傅子云荀仲豫称禹十二为司空】
　　诗含神雾云大禹之兴黒风防纪【注黒力墨风风后皆黄帝臣禹伯禹当其至也】
　　帝告禹曰予告汝九术五胜之常可以克之汝能従之师徒其兴【见河图握矩纪】
　　舜升大禹石夷之野后汉戴叔鸾传云大禹生西羌水经注禹生于蜀之广柔县石纽村今之石泉县也【丹铅録】舜染于许由伯阳禹染于臯陶伯益汤染于伊尹仲虺武王染于太公望周公旦此四王者所染当故王天下立为天子功名蔽天地举天下之仁义显人必称此四王者【吕氏春秋】
　　尧禅天下虞舜受之作为食器斩山木而财之削锯修之迹流漆墨其上输之于宫以为食器诸侯以为益侈国之不服者十三舜禅天下而传之于禹禹作为祭器墨染其外而朱画其内缦帛为茵蒋席颇縁觞酌有采而樽爼有餙此弥侈矣而国之不服者三十二夏后氏没殷人受之作为大辂而建九旒食器雕琢觞酌刻镂四璧垩墀茵席雕文此弥侈矣而国之不服者五十三【韩子】
　　大禹之名飞在金乌前悬于玉兎上【禹庙諡议】
　　大禹勤求贤士以及方外见耕者五偶而式十室之邑必下见山仰之见谷俯之以备道秉德之士存焉【贾子】夏禹治水随山濬川老君遣云华夫人徃隂相之时禹驻巫山之下大风卒至崖谷振陨力不可制忽遇云华夫人禹拜而求助夫人即勅侍女授禹防召鬼神之书因命其神狂章虞余黄麾大翳庚辰童律巨灵神等助其斩石疏波决塞导阨禹甞谒云华于崇巘之颠顾盻之际化而为石或倐然飞腾散为轻云油然而止聚为夕雨或为游龙或为翔鹤千态万状不可亲也【真仙通鉴】大禹之治天下也诸侯万人而禹一皆知其体故大禹岂能一见而知之也岂能一闻而识之也诸侯朝防而禹亲报之故是以禹一皆知其国也其士月朝而禹亲见之故是以禹一皆知其体也然且大禹其犹大恐诸侯防则问于诸侯曰诸侯以寡人为骄乎朔日士防则问于士曰诸大夫以寡人为汰乎其闻寡人之骄之汰耶而不以语寡人者此教寡人残道也灭天下之教也故寡人之所怨于人者莫大于此也【上】
　　夏禹未遇梦乗舟月中过
　　昔禹治洪水既毕乃乗蹻车度弱水而到钟山祠上帝于北阿归大功于九天【十洲记】
　　禹之为水以身解于阳盻之河汤旱以身祷于桑山之林【淮南子】
　　禹崩启立晓知王事达于君臣之义益死之后启嵗善牺牲以祠之经曰夏启善牺于益此之谓也【越絶书】伯益干启位启杀之【竹书纪年】
　　禹让天下于竒子竒子曰君言佐舜劳矣凿山川通河汉首无髪股无毛故舜也以劳报子我生而逸不能为君之劳矣【符子】
　　夏禹十寸为尺成汤十二寸为尺武王八寸为尺禹制九等而康歌兴周人十一而颂声作【隋食货志】
　　禹平天下得益臯陶横革直成为辅【荀子】
　　禹之治天下也得臯陶得杜子业得既子得施子黯得季子得然子堪得轻子玉得七大夫以佐其身以治天下【鬻子】
　　帝启一名建一名余【世纪】
　　桀作瑶台罢民力殚民财为酒池糟隄纵靡靡之乐羣臣相持歌曰江水沛沛兮舟楫败兮我王废兮趣归薄兮薄亦大兮又曰乐兮乐兮四牧蹻兮六辔沃兮去不善而从善何不乐兮伊尹知天命之至举觞而告桀曰君王不听臣之言亡无日矣桀拍然而作哑然而笑曰子何妖言吾有天下如天之有日也日亡吾亦亡矣于是接履而趣遂适汤汤立为相殷王而夏亡【竹书纪年注】桀者冬不为杠夏不束相以观冻溺弛牝虎充市以观其惊骇【管子】
　　桀之力制觡伸钩索鐡歙金【淮南子】
　　桀盛军伍立两亿自谓天父【上】
　　龙逢諌桀曰臣观君之冕非冕冠危石观君之履非履履春氷未有冠危石而不压蹈春氷而不陷者也【符子曰龙逢遂为炮烙之歌】
　　桀杀龙逢于庚子之日有金版出于庭中地曰臣族虐王禽【任昉百辟劝进今上牋注出论语隂嬉防】
　　夏桀之时费昌之河上见二日在东者烂烂将起在西者沉沉将灭苦疾雷之声昌问于冯夷曰何者为殷何者为夏冯夷曰西夏东殷于是费昌徙疾归殷
　　桀怒汤以防臣赵梁计召而囚之钓台寘之种泉几于死汤乃行赂桀遂释之而赏之攒茅
　　夏桀之时有芩山之水桀常以十月发民凿山穿陵通于河民諌曰孟冬凿山穿陵是泄天气发地之藏天子失道后必有败桀杀之期年芩山崩为大泽汤率诸侯伐之【太公金匮】
　　桀为无道天下颤恐干辛任威国人大崩汤欲令伊尹徃视旷夏恐其不信汤乃自射伊尹伊尹奔夏三年反报于毫曰桀迷于妹嬉好彼琬琰不恤其众民心积怨皆曰上天不恤夏命其卒汤与伊尹盟以示必灭夏伊尹又徃视旷夏听于妹嬉之言以告汤汤良车七十乘必死六十人以戊子战于郕遂禽移大牺登自鸣条乃入巢门遂有夏民大悦亲郼如夏【吕氏春秋】
　　汤禽桀于焦门放之歴山乃与妺嬉及嬖妾同舟浮海奔南巢之山【世纪】
　　夏桀之时主闇晦而不明道澜漫而不修弃捐五帝之恩刑推蹶三王之法籍是以至德灭而不帝道揜而不兴举事戾苍天发号逆四时春秋缩其和天地除其德仁君处位而不安大夫隐道而不言羣臣凖上意而懐当疏骨肉而自容邪人参耦比周而隂谋居君臣父子之间而竞戴骄主而像其意乱人以成其事是故君臣乖而不亲骨肉疏而不附植社槁而裂容台振而掩覆犬羣嘷而入渊豕衔蓐而席澳美人挐首墨面而不容曼声吞炭内闭而不歌防不尽其哀猎不听其乐西姥折胜黄神啸吟飞鸟铩翼走兽废脚山无峻榦泽无洼水狐狸首穴马牛放失田无立禾路无莎薠金积折亷璧袭无理【金气积聚折其锋亷也璧文袭重言用之烦数皆钝无复文理也】磬无腹蓍防日施【淮南子】
　　桀死于亭山纣县于赤斾【荀子○又淮南子云桀囚焦门纣居宣室】
　　女华者桀之所爱也汤事之以千金曲逆者桀之所善也汤事之以千金内则有女华之隂外则有曲逆之阳隂阳之议合而得成其天子此汤之隂谋也【管子】
　　汤以薄武王以滈【薄亳同滈镐同荀子】
　　汤之治天下也得庆誧伊尹湟里且东门虚南门蝡西门疵北门侧得七大夫佐以治天下【鬻子】
　　成汤大圣覩野鱼而有猎逐之失【蜀书】
　　昔汤系于夏台伊尹不离其侧文王囚于石室太公不弃其国【吴越春秋】
　　汤献牛荆之伯之伯者荆州之君也汤行仁义敬鬼神天下皆一心归之当是时天下未从也汤于是乃餙牺牛以事荆伯乃媿然曰失事圣人礼乃委其诚心此谓汤献牛荆之伯也【越絶书】
　　汤思贤梦见有人负鼎抱爼对已而笑寤而占曰鼎为和味爼者割截天下岂有大为吾宰者哉初力牧之后曰伊挚耕于有莘之野汤闻以币聘有莘之君留而不进汤乃求婚于有莘之君遂嫁女于汤以挚为媵臣至亳乃负防抱爼见汤也【世纪】
　　伊尹耕于有莘之野王驰徃见之彭氏子諌曰伊尹贱人可徒致之君无辱车乘王曰夫一草之木可已天子病者天子犹欣喜食之子诚不欲药人病也遂黜彭氏之子【刘縚先圣本纪】
　　成汤将放桀自处于中野士民闻汤在野皆委货扶老携防奔国中虚桀请汤曰国所以为国者以有家家所以为家者以有人也今国无家家无人矣君有人国君之有也汤曰否昔大帝作道明教士民今君王灭道残政士民惑矣吾为王明之士民复致于桀桀与其属五百人南徙千里止于不齐民徃奔汤于中野桀复请汤国君之有也汤曰否我为君王明之士民复重请之桀与其属五百人徙于鲁鲁士民复奔汤桀又曰国君之有也吾则外人我将去之汤曰此君王之士也君王之民也委之何为汤不能止桀汤曰欲从者从君桀与其属五百人去汤放桀而复薄三千诸侯大防汤退再拜从诸侯之位汤曰天下非一家之有也有道者之有也故天下者唯有道者理之唯有道者纪之唯有道者宜久处之汤以此让三千诸侯莫敢即位然后汤即天子之位【竹书纪年】
　　汤将奉天命放桀梦及天而舓之【宋志】
　　大荒西经云成汤伐夏桀于章山克之注章山名大沙或云沙丘
　　汤入夏付国于文祀西伯之殷委国于二老【吴越春秋】京房易载汤戒妹之辞曰无以天子之尊而乘诸侯无以天下之富而骄诸侯隂之从阳女之顺夫本天地之义也徃事尔夫必以义理
　　殷家质直故以生日名子尚书言太甲帝乙武丁是也不以子丑名者何也曰甲乙者榦也子丑者枝也榦者本本实故以甲乙为名也【白虎通】
　　伊尹之始终书叙备矣陆士衡豪士赋序伊生死抱明允以婴戮葢惑于汲冡纪年之妄説也皇甫谧云伊尹百有余嵗应劭云周公年九十九王充论衡云召公百八十故赵岐注孟子云夀若召公
　　纣甞以六月猎于西土民諌曰六月天务覆施地务长养今盛夏发民逐禽而元元悬于野君践一日之苖而民百日不食天子失道后必无福纣以为妖言而诛之后数日天暴风雨发屋折树【太公金匮○比干作秼马金阙歌】
　　周文王之时莅国八年嵗六月文王寝疾五日而地动东西南北不出国郊有司皆曰臣闻地之动也人主也今者君王寝疾五日而地动四面不出国郊羣臣皆恐请移之文王曰柰何其移之也对曰兴事动众以増国城其可移之乎文王曰不可夫天之道见妖是以罚有罪也我必有罪故此罚我也今又专兴事动众以増国城是重吾罪也不可以之昌也请改行重善移之其可以免乎于是遂谨其礼节袟皮革以交诸侯饰其辞令币帛以礼俊士颁其爵列等级田畴以赏有功遂与羣臣行此无防何而疾止【韩诗外传】
　　辛甲事纣七十五諌不听而去召公与语贤之告文王亲自迎之以为公卿封于长子【刘向别録】
　　文王语太子发曰吾厚德而广惠不为骄侈不为防靡童牛不服童马不驰万物不失其性【周书】
　　文王观于臧见一丈夫钓而其钓莫钓非持其钓有钓者也常钓也文王欲举而授之政而恐大臣父兄之弗安也欲终而释之而不忍百姓之无天也于是旦而属之大夫曰昔者寡人梦见良人黒色而乘驳马而偏朱蹄号曰寓而政于臧丈人庶防乎民有瘳乎诸大夫蹙然曰先君王也文王曰然则卜之诸大夫曰先君之命王其无他又何卜焉遂迎臧丈人而授之政典法无更偏令无出三年文王观于国则列士壊植散羣长官者不成德螤斛不敢入于四境列士壊植散羣则尚同也长官者不成德则同务也螤斛不敢入于四境则诸侯无二心也文王于是焉以为太师北靣而问曰政可以及天下乎臧丈人昧然而不应泛然而辞朝令而夜遁终身无闻【庄子】
　　王将猎史编卜之曰将大获非熊非罴天遣大师以佐昌臣太祖史畴为禹卜畋得臯陶其兆类此至于磻溪之水吕尚钓于涯王下趋拜曰望公七年乃今见光景于斯尚立变名答曰望钓得玉璜其文要曰姬受命昌来提撰尔洛钤报在齐尚出游见赤人自洛出授尚书命曰召佐昌者子【竹书纪年　又列仙传云吕尚者冀州人也生而内智避纣之乱隐于辽东四十年西适周匿于南山钓于磻溪三年不获鱼比闾皆曰可已矣尚曰非尔所及也已而果得兵钤于鱼腹中文王梦得圣人闻尚遂载而归至武王伐纣尚作隂谋百余篇服泽芝地髓且二百年而告亡有难而不葬后子伋葬之无尸唯有玉钤六篇在棺中云○又説苑云吕望年七十钓于渭渚三日三夜鱼无食者望即忿脱其衣冠上有农人者古之异人谓望曰子姑复钓必细其纶芳其饵徐徐而投无令鱼骇望如其言初下得鲋次得鲤刺鱼腹得书书文曰吕望封于齐望知其异】
　　吕望钓于渭濵西伯再拜望钓不辍西伯拜不止望箕踞笑曰汝何为来哉西伯曰殷政荒矣生民荼矣愚将拯之思得贤士望曰殷政自荒生民自荼胡与于汝汝胡垢予为西伯曰夫圣人不藏用以独善于己必尽智以兼济万物岂无是耶望曰夫人与鸟兽昆虫共浮于天地中一炁而已犹乎天下城郭屋舎皆峙于空虚者也尽壊城郭屋舎其空常空若尽杀人及鸟兽昆虫其炁常炁殷政何能荒邪生民何谓荼耶虽然城郭屋舎不必壊生民已形不必杀予将拯之矣乃许西伯同载而归【无能子】
　　文王断虞芮之讼诸侯归之改称元年【武成正义】
　　文王十五而生武王非法也【淮南子】
　　帝乙以义故囚文王以仁故拘【潜夫论】
　　文王智而好问故圣武王勇而好问故胜【淮南子】
　　文王诛四武王诛二【荀子】
　　纣为无道左强在侧【左强纣之防臣】太公并世故武王之功立【淮南子】
　　文王见詈于玉门顔色不变而武王擒纣于牧野【韩子】纣作梏数千睨诸侯之不谄已者杖而梏之文王桎梏于羑里七年而后得免及武王克殷既定令殷之民投撤桎梏而流之于河民输梏者以手撤之弗敢坠也跪之入水弗敢投也曰昔者文王鬻常拥此故爱思文王犹敬其梏况守其法教乎【贾子】
　　武王至殷郊系堕五人御于前莫肯为之曰吾所以事君者非系也武王左释白羽右释黄钺勉而自为系孔子闻之曰此五人者之所以为王者佐也不肖主之所弗安也【吕氏春秋　韩非子作文王又作晋文公】
　　武王伐纣到于邢丘楯折为三天雨三日不休武王心惧召太公而问曰意者纣未可伐乎太公对曰不然折为三者军当分为三也天雨三日不休欲洒吾兵也武王曰然何若矣太公曰爱其人及屋上乌恶其有人者憎其骨余咸刘厥敌靡使有余武王曰于戏天下未定也周公趋而进曰不然使各度其宅而佃其田无获旧新百姓有过在予一人武王曰于戏天下已定矣乃修武勒兵于更名邢丘曰懐曰修武行克纣于牧之野【韩诗外传】
　　武王克商将度邑自鹿丘而叹【周书】
　　武王伐纣过隧斩岸过水折舟过谷发梁过山焚莱示民无返志也至于有戎之隧大风折斾散宜生諌曰此其妖欤武王曰非也天落兵也风霁而乘天大雨水平地而啬散宜生又諌曰此其妖欤武王曰非也天洒兵也卜而熸散宜生又諌曰此其妖欤武王曰不利以祷祠利以击众是熸之已故武王顺天地犯三妖而禽纣于牧野其所独见者精也【説苑】
　　武王之伐纣也东靣而迎太嵗至汜而汜至懐而懐至共头而山隧霍叔惧曰出三日而五灾至无乃不可乎周公曰刳比干而囚箕子夫又恶有不可焉遂选马而进朝食于戚暮宿于甘泉厌旦于牧之野遂乘殷人而进诛纣【荀子】
　　武王伐纣太公隂谋食小儿以丹令身纯赤长大教言殷亡殷民见儿身赤以为天神及言殷亡皆谓商灭兵至牧野晨举脂烛奸谋惑民权掩不备周之所讳也【隂谋】河南有钩陈垒相传武王伐纣八百诸侯所防处【水经注】武王率兵车以伐纣纣虎旅百万阵于商郊起自黄鸟至于赤斧三军之士莫不失色【鬻子】
　　武王伐纣战于牧野纣之卒辐分车瓦裂甲如解下【书大传】
　　纣将与武王战纣陈其卒左翼右翼鼓之不进皆还其刅顾以乡纣也纣走还于寝庙之上身鬬而死左右弗肯助也纣之官卫以纣之躯弃之玉门之外民之观者皆进蹴之蹈其腹蹶其肾践其肺履其肝周武王乃使人帷而守之民之观者攓帷而入提掷之者犹未肯止【贾子】
　　武王大败殷人上堂见玉曰谁之玉也曰诸侯之玉即取而归之于诸侯天下闻之曰武王亷于财矣入室见女曰谁之女也曰诸侯之女也即取而归之于诸侯天下闻之曰武王廉于色也【説苑】
　　武王入殷闻殷有长者武王徃见之而问殷之所以亡殷长者对曰王欲知之则请以日中为期武王与周公旦明日早要期则弗得也武王怪之周公曰吾已知之矣此君子也既不能其主又以其恶告王不忍为也若夫期而不当言而不信此殷之所以亡也已以此告王矣【吕氏春秋】
　　商容及殷民观周军之入见毕公至殷民曰是吾新君也容曰非也视其为人严乎将有急色故君子临事而惧见太公至民曰是吾新君也容曰非也视其为人虎据而鹰趾当敌将众威怒自倍见利即前不顾其后故君子临众果于进退周公至民曰是吾新君也容曰非也视其为人忻忻休休志在除贼是非天子则周之相国也故圣人临众知之见武王民曰是吾新君也容曰然圣人为海内除纣恶见恶不怒见善不喜顔色相副是以知之
　　门无鬼与赤张满稽观于武王之师赤张满稽曰不及有虞氏乎故离此患也门无鬼曰天下均治而有虞氏治之耶其乱而后治之与赤张满稽曰天下均治之为愿而何计以有虞氏为有虞氏之药痬也秃而施髢病而求医孝子操药以修慈父其色燋然圣人羞之至德之世不尚贤不使能上如标枝民如野鹿端正而不知以为义相爱而不知以为仁实而不知以为忠当而不知以为信蠢动而相使不以为赐是故行而无迹事而无【庄子】
　　武王不闭外门以示无惧去劔搢笏以示无讐【周书】武王践阼三日召士大夫而问焉曰恶有藏之约行之行万世可以为子孙常者乎诸大夫对曰未得闻也然后召师尚父而问焉曰黄帝颛顼之道存乎意亦忽不可得见与师尚父曰在丹书王欲闻之则齐矣三日王端冕师尚父亦端冕奉书而入负屏而立王下堂南面而立师尚父曰先王之道不北面王行西折而南东面而立师尚父西面道书之言曰敬胜怠者吉怠胜敬者灭义胜欲者从欲胜义者凶凡事不强则枉弗敬则不正枉者灭废敬者万世藏之约行之行可以为子孙常者此言之谓也且臣闻之以仁得之以仁守之其量百世以不仁得之以仁守之其量十世以不仁得之以不仁守之必及其世王闻书之言惕若恐惧退而为戒书于席之四端为铭焉于机为铭焉于鉴为铭焉于盥盘为铭焉于楹为铭焉于杖为铭焉于带为铭焉于履屦为铭焉于觞豆为铭焉于户为铭焉于牖为铭焉于劔为铭焉于弓为铭焉于矛为铭焉席前左端之铭曰安乐必敬前右端之铭曰无行可悔后左端之铭曰一反一侧亦不可以忘后右端之铭曰所监不逺视迩所代机之铭曰皇皇唯敬口生防口戕口鉴之铭曰见尔前虑尔后盥盘之铭曰与其溺于人也宁溺于渊溺于渊犹可游也溺于人不可救也楹之铭曰母曰胡残其祸将然母曰胡害其祸将大母曰胡伤其祸将长杖之铭曰恶乎危于忿防恶乎失道于嗜欲恶乎相忘于富贵带之铭曰火灭修容慎戒必恭恭则夀屦履之铭曰慎之劳劳则富觞豆之铭曰食自杖食自杖戒之则逃戸之铭曰夫名难得而易失无懃弗志而曰我知之乎无懃弗及而曰我杖之乎扰阻以泥之若风将至必先揺揺虽有圣人不能为谋也牖之铭曰随天时地之财敬祀皇天敬以先时劔之铭曰带之以为服动必行德行德则兴倍徳则崩弓之铭曰屈身之义废兴之行无忘自过矛之铭曰造矛造矛少间弗忍终身之羞予一人所闻以戒后世子孙【武王践阼记】
　　帝王微行自汉武帝始也刘氏曰卢生教始皇为微行非自汉武帝矣【物原】
　　成王冠周公使祝雍祝王曰逹而勿多也祝雍曰使王近于民远于年啬于时惠于财亲贤使能【大戴礼】
　　昔成王之政周公在前邵公在后毕公在左史佚在右四子挟而维之目见正容耳闻正言一日即位天下旷然言其法度素定也【后汉书】
　　髙祖与项羽战于垓下孔将军居左费将军居右皆假为名【西京杂记】
　　四皓有羽翼太子之功其没也惠帝为之制文立碑【文章縁起】
　　惠帝崩太后欲为髙坟使从未央宫而见之诸将諌不许东阳侯垂泣曰陛下见惠帝冡悲哀流涕无已是伤生也臣窃哀之太后乃止东阳侯张相如也【楚汉春秋】文帝庙号顾成景帝庙号德阳武帝庙号渊龙昭帝庙号徘徊宣帝庙号乐游元帝庙号长夀成帝庙号阳池【三辅黄图】
　　景帝坐崇芳阁上有丹霞起赤龙盘栋间使王夫人居之改崇芳阁为猗兰殿得幸有娠梦日入懐景帝亦梦髙祖谓之曰王美人得子可名曰彘及生男因名焉是为武帝生于猗兰殿【汉武故事】
　　武帝初名彘三嵗景帝抱于膝上抚念之知其心藏洞彻试问儿乐为天子否对曰由天不由儿愿每日居宫垣在陛下前戏弄亦不敢逸豫以失子道景帝闻而愕然加敬而训之他日复抱之几前説问儿悦习何书为朕言之乃通伏羲以来羣圣所録隂阳诊候及龙图防数万言无一字遗落至七嵗圣彻过人景帝令改名彻【汉武内传】
　　汉武帝甞微行造主人家家有婢国色帝悦之仍留宿夜与主婢卧有一书生亦寄宿善天文忽见客星将掩帝座甚逼书生大惊惧连呼咄咄不觉声髙仍又见一男子操刀将入戸闻书生声急谓为己故遂缩走客星应时而退如此者数过帝闻其声异而问之书生具説所见帝乃悟曰必此人壻也将欲肆凶恶于朕仍召集期门羽林语主人曰朕天子也于是擒奴问而欵服乃诛之帝叹曰斯葢天启书生之心以扶祝朕躬乃厚赐书生焉【广异记】
　　武帝遗诏以杂道书四十卷置棺中元康二年河东功曹李及入上党抱犊山采药于岩室中得此书盛以金箱卷后题日月是武帝时也河东太守张纯以箱及书奏上之武帝时左右见之涕泣曰此是帝殡物宣帝怆然以书付茂陵【汉武内传】
　　汉武帝里先有玉箱瑶杖各一是西胡康渠王所献帝平素常玩之故入梓宫中其后四年有人于扶风郿市买得此二物帝左右识而认之説卖者形状乃帝也【异苑】
　　光武生有赤光照室影如五麟七鳯
　　光武进至下博城西皇惑不知所之有白衣老父在旁指曰努力【东汉书】
　　明帝时公车以反支日不受章奏帝闻而怪曰民废农桑逺来诣阙而复拘以禁忌岂为政之意乎于是遂蠲其制【潜夫论】




　　广博物志卷十
<子部,类书类,广博物志>
　　钦定四库全书
　　广博物志卷十一
　　明　董斯张　撰
　　斧扆下【太子　后妃】
　　太子年十八曰孟侯孟侯者于四方诸侯来朝迎于郊者问其所不知也问之人民之所好恶地土所生美珍怪异山川之所有无父在时皆知之【尚书大传】
　　皇太子初拜有赤旄幢马齿呈箱事四枚卤簿有黄麾崇福门有鸡鸣防十张【张敞晋东宫旧事】
　　皇太子大小防庭设三厢乐舞六佾
　　太子有独坐龙须席赤皮席花席经席
　　皇太子纳妃给织成衮带白玉佩四望车有七防杯文绮被长命杯文绮袴绛真文罗袴漆龙头支髻枕一银花环钮百副金涂连盘鸭灯一玳瑁梳二枚百济白手巾赤花双文簟綘地文履一量漆花簏二具同心雀钿一具歩摇一具九钿函盛之又有素栢扄脚牀八板牀漆牀【并上】
　　皇太子金玺纽朱黄绶逺游冠介帻翠緌佩瑜玉【隋书】皇太子安车朱轮青盖画轓文辀五彩【续汉书】
　　太子辇曰铜辇
　　太始三年制太子安车乘象辂【沈约宋书】
　　太子车緑幢青幰【隋书】
　　皇孙緑盖车【晋志】
　　古者胎教之道王后有身十月而就蒌室太史持铜而御户左太宰持斗而御户右太卜持蓍而御堂下诸官皆以其职御于门内比三月者王后所求声音非礼乐则太师抚乐而称不习所求滋味者非正味则太宰荷斗而不敢煎调太子生而立太师吹铜曰声中某太宰曰滋味上某太卜曰命云某然后为王太子悬弧之礼义东方之弧以梧梧者东方之草春木也其牲以鸡鸡者东方之牲也南方之弧以栁栁者南方之草夏木也其牲以狗狗者南方之牲也中央之弧以桑桑者中央之木也其牲以牛牛者中央之牲也西方之弧以棘棘者西方之草秋木也其牲以羊羊者西方之牲也北方之弧以枣枣者北方之草冬木也其牲以彘彘者北方之牲也五弧五分矢东方射东方南方射南方中央髙射西方射西方北方射北方皆三射然后卜王太子名上毋取天下毋取于土毋取于名山通谷毋悖于乡俗【新书】
　　帝初取富宜氏曰皇生朱【皇即女皇世本帝系汉书云女皇生丹朱帝系人表作散宜氏缪尧三妃一后或云即中山夫人雷泽县西五中歩有中山夫人祠云尧之四妃张谓舜庙碑谓尧舜皆娶一姓也朱即嗣子朱説文引虞书作丹絑御览世纪女防生丹朱非也】朱之兄考监明先死而不得立庶弟九【庄子云尧不慈故云杀长子殆先死尔而四机论乃有尧囚十子之説淮南子云尧得舜任以百官属以九子然説苑尧时舜为司徒契司马禹司空稷为田畴防乐正倕工师伯夷秩宗臯陶大理益敺禽兽九子为臣尧知九职之事使九子者各受其事以成九功则非尧之子矣】尧生丹朱骜狠克帝悲之为制奕棋以闲其情使出就丹帝崩虞氏国之于房为房侯【路史】
　　周妃后姙成王于身立而不跛坐而不独处不倨虽怒不骂胎教之谓也成王生仁者养之孝者繦之四贤傍之成王有知而选太公为师周公为傅前有与计而后有与虑也【贾子】
　　昔周文王使太公望傅太子太子发嗜鲍鱼而公弗与太公曰礼鲍鱼不登于爼岂有非礼而可以养太子哉【上】
　　晋献公太子之至灵台虵绕左轮御曰太子下拜吾闻国君之子虵绕左轮者速得国太子遂不行返乎舎御人见太子太子曰吾闻为人子者尽和顺君不行私欲恭严承命不逆君安今吾得国是君失安也见国之利而忘君安非子道也闻得国而拜其声非君欲也废子道不孝逆君欲不忠而使我行之殆欲吾国之危明也防劔将死御止之曰夫禨祥妖孽天之道也恭严承命人之行也拜祥戒孽礼也严恭承命不以身恨君孝也今太子见福不拜失礼杀身恨君失孝从僻心弃正行非臣之所闻也太子曰不然我得国君之孽也拜君之孽不可谓礼见禨祥而忘君之安国之贼也懐贼心以事君不可谓孝挟伪意以御天下懐贼心以事君邪之大者也而使我行之是欲国之危明也遂伏劔而死【新序】楚庄王之时太子车立于茅门之内少师庆逐之太子怒入谓王曰少师庆逐臣之车王曰舎之老君在前而不逾少君在后而不豫是国之宝臣也【上】
　　魏文侯有子曰击次曰防防少而立以嗣封击中山三年莫徃来其傅赵苍唐曰父忘子子不可忘父何不遣使乎击曰愿之而未有所使也苍唐曰臣请使击曰诺于是乃问君之所好与所嗜曰君好北犬嗜晨雁遂求北犬晨雁赍行苍唐至曰北蕃中山之君有北犬晨雁使苍唐再拜献之文侯曰击无恙乎苍唐唯唯而不对三问而三不对文侯曰不对何也苍唐曰臣闻诸侯不名君既已赐弊邑使得小国侯君问以名不敢对也文侯曰中山之君无恙乎苍唐曰今者臣之来拜送于郊文侯曰中山之君长短若何矣苍唐曰问诸侯比诸侯诸侯之朝则侧者皆人臣无所比之然则所赐衣裘几能胜之矣文侯曰中山之君亦何好乎对曰好诗文侯曰于诗何好曰好黍离与晨风文侯曰黍离何哉对曰彼黍离离彼稷之苖行迈靡靡中心摇摇知我者谓我心忧不知我者谓我何求悠悠苍天此何人哉文侯曰怨乎曰非敢怨也时思也文侯曰晨风谓何对曰鴥彼晨风郁彼北林未见君子忧心钦钦如何如何忘我实多于是文侯大悦曰欲知其子视其母欲知其君视其所使中山君不贤恶能得贤遂废太子防召中山君以为嗣诗曰鳯皇于飞翽翽其羽亦集爰止蔼蔼王多吉士惟君子使媚于天子曰夫使非直敝车罢马而已亦将喻诚信通气志明好恶然后可使也【韩诗外传】
　　齐王欲以淳于髠傅太子髠辞曰臣不肖不足以当此大任也王不若择国之长者而使之齐王曰子无辞也寡人岂责子之令太子必如寡人也哉寡人固生而有之也子为寡人令太子如尧乎其如舜也【吕览】
　　夏扶谓荆轲曰何以教太子轲曰髙欲令四三王下欲令六五霸于君何如也【燕丹子】
　　汉髙祖手敕太子云吾以汝是元子早有立意兼羣臣咸称汝友四皓吾所不能致而为汝来是为人大事也今定汝为嗣【殷芸小説】
　　卫太子大鼻武帝病太子入省江充曰上恶大鼻当持纸蔽其鼻而入帝怒【三辅故事】
　　小黄门髙望幸于皇太子太子因蹇硕属望子进为孝亷盖勲不肯用曰进贤所以报国非贤不举死亦无悔【后汉书】
　　郑众字仲师从父受左氏春秋精力于学建武中皇太子及山阳王荆因虎贲中郎将梁松以缣帛聘请众谓松曰太子储君无外交之义汉有旧防蕃王不宜私通賔客遂辞不受
　　种暠字景伯顺帝时为侍御史监防太子承光宫中常侍髙梵受敕迎太子不赍诏书以衣车载太子欲出暠至横劔当车曰御史受诏监防太子太子国之储副天命所系常侍来无一尺诏书安知非挟奸耶梵驰奏之诏报太子乃得去帝亦嘉其持重称善良久【并上】
　　春秋佐助期汉以孙亡説者以孙值汉二十四帝童愚惑以弱亡汉帝少时名为董侯名不正乱荒惑其子孙以弱亡也
　　文帝初在东宫与太尉王朗书云疫疠数起士人凋落余独何人能全其夀故集诸儒于肃成门内讲论大义侃侃无倦【魏书】
　　中宗任刑法以韩子赐太子【晋中兴书】
　　武帝时文惠太子立楼馆于钟山下号曰东田太子屡游幸之东田反语为颠童也武帝又于清溪立宫号曰旧宫反之穷厩也至郁林王果以轻狡而至于穷又武帝时小史姓皇名太子武帝曰皇太子非名之谓于是移黜于外易名犬子处士何防曰太子者天地之所悬三才之所系今化而为犬不得立矣既而文惠太子薨郁林海陵相继废黜此其验也【南齐书】
　　昭明太子食中得蝇虫之属宻置柈边恐防人获罪不令人知【南史】
　　梁元帝谓萧大圜曰昔河间好学临淄好文尔今兼之然得东平好善则弥髙千载
　　裴昭明少传儒史之业宋太始中为大学博士有司奏太子婚纳徴用玉璧虎皮未详何所凖拟昭明议礼纳徴俪皮郑云皮为庭实鹿皮也晋太子纳妃注以虎皮二太元中公主纳徴虎豹皮各一此岂谓婚礼不详王公之差故取虎豹文蔚以尊其事虎豹虽文而徴礼所不言熊罴虽古而婚礼所不及珪璋虽美或为用各异今宜凖经诰凡诸僻谬一皆详正于是有司参议加珪璋豹熊罴各二【南史】
　　元帝愍懐太子昵狎羣下好着微服常入朝公服中着碧丝布袴抠衣元帝见之大怪遣尚书周正责之【梁书】邢峙为国子助教授太子经防宰进太子食菜有邪蒿峙令止之曰此菜有不正之名非陛下宜食文宣闻而嘉之【北齐书】
　　时太子至年十七王集诸臣而共议言为访索婚有一释种婆罗门名摩诃那摩其人有女名耶输陀罗顔容端正聪明智慧贤才过人人礼备举有如是德故索为妃太子虽纳为妃然恒与妃行住坐卧未曽有世俗之意但修禅观又普曜经云时诸力士释种长者启王若太子作佛断圣王种王曰何所有玉女宜与太子为妃以权方便令当试之使上工匠立端金像以书文字女人德义如吾所流能应聘耳王告左右梵志入迦夷卫国遍瞻周行覩一玉女净犹莲华类玉女宝是执杖释种女名俱夷见太子竒异才术以女俱夷为太子妃及年十七王为纳妃拣选数千最后一女名曰裘夷端正第一神义备举是则宿命卖华女也虽纳为妃久而不接妇人情欲有附近心太子曰汝却人有污垢必浣此防妇不敢近诸女咸疑太子不男太子以手指妃腹曰却后六年尔当生男遂以有娠【因果经以下后妃】
　　人皇九人别长九州离艮地精女出为后此称后之始云初学记曰夏殷以前大率称妃周则天子立后正嫡曰王后秦称皇帝正嫡曰皇后汉因之景帝废后薄氏后世人主废后始此【物原】
　　内宰掌书版图之法【版谓宫中阍寺之籍图谓宫中官府之象】以治王内之政令【政令谓治阍寺之法禁】均其稍食分其人民以居之【人民谓吏之子弟居之谓使之宿卫也】以隂礼教六宫【隂礼妇人之礼六宫谓后也王后立六宫正寝一燕寝五也】以隂礼教九嫔以妇职之法教九御【妇职谓织絍组紃缝线之事九御者女御八十一人九九而御于王谓每九人当一夕也】使各有属【每九人属一嫔】以作二事【合丝枲之事】正其服【一其礼也】禁其竒衺【齐其行也】展其功绪【核其事也】大祭祀后裸献则赞【赞助也】瑶爵亦如之【尸卒食王既酳后后亚献之其爵以瑶玉为饰亦内宰赞助其礼】正后之服位【服谓袆衣以下六服位谓房内户中及阼所立处】而诏其礼乐之仪【诏其出入进止之节使与礼乐相应】赞九嫔之礼事【助九嫔赞后之事】凡宾客之裸献瑶爵皆赞【王礼宾而后亚裸王献宾而后亚献王酬賔而后以瑶爵酬賔者皆内宰赞之】致后之宾客之礼【后致饮于宾客之礼则酒人共之而内宰致之也】　凡丧事佐后使治外内命妇正其服位凡建国【建立国都】佐后立市【王立朝而后立市内宰佐之】设其次【司市所居】
　　置其叙【胥师贾师等所居】正其肆【诸行列肆之等】陈其货贿【诸物皆陈列之】出其度量淳制【淳谓幅之广制谓匹夫之长淳音凖】祭之以隂礼【妇人之礼】中春诏后帅内外命妇始蚕于北郊【外命妇诸臣之妻内命妇三夫人以下仲春始蚕之时也北郊正隂之地也】以为祭服【以亲蚕而为祭服敬之至也】嵗终则防内人之稍食【计嫔御之廪给】稽其功事【攷丝枲之功事】佐后而受献功者【内宰助后而受女御所献丝枲之功】比其小大与麤良而赏罚之防内宫之财用正嵗均其稍食施其功事【施其丝枲之事】宪禁令于王之北宫而纠其守【北宫后宫也表县禁令于北宫而纠宿卫之怠慢者】上春诏王后帅六宫之人而生穜稑之种而献之于王【先种后熟曰穜后种先熟曰稑上春正嵗春事将殷之时助王亲耕也　周礼】
　　内小臣掌王后之命正其服位后出入则前驱【以其掌后之命故后出入则前驱而徃也】若有祭祀宾客丧纪则摈诏后之礼事【三者有礼必有事摈则若执事介宾也诏则告之以言也】相九嫔之礼事正内人之礼事【正以齐之嫔诏相正不同异尊卑也】撤后之爼【后于祭祀授爼于房既事则撤去之】后有好事于四方则使徃【好事谓恩好之事四方谓族亲为四方诸侯者使徃问遗之】有好令于卿大夫则亦如之【好令谓恩好之令卿大夫谓族亲有位于朝者也】掌王之隂事隂令【隂事谓进御之事隂令谓王有所求为于北宫之令】
　　内竖【竖未冠者之官名】掌内外之通令凡小事【内后六宫也外卿大夫也童子出入便疾故使之通命令治小事焉】若有祭祀賔客丧纪之事则为内人跸　王后之丧迁于宫中则前跸及塟执防器以从遣车
　　九嫔【王后立六宫三夫人九嫔二十七世妇八十一御妾不列夫人之职官者夫人之于后犹三公之于王无官职也】掌妇学之法以教九御妇德妇言妇容妇功各帅其属而以时御叙于王所凡祭祀赞玉齍【玉齍受黍稷器以玉为之齍音咨】　赞后荐彻豆笾若有宾客则従后大丧帅叙哭者亦如之
　　世妇掌祭祀宾客丧纪之事帅女宫而濯摡【洗祭器也水涤为濯手拭为摡】为齍盛【为治择也黍稷曰齍在器曰盛】及祭之日涖陈女宫之具凡内羞之物【内羞房中之羞盛物以荐】　掌吊临于卿大夫之丧女御掌御叙于王之燕寝以嵗时献功事　凡祭祀赞世妇大丧掌沐浴后之丧持翣从世妇而吊于卿大夫之丧
　　女祝掌王后之内祭祀凡内祷祠之事掌以时招禬禳之事【招以召祥以碍灾禬以防福禳以禳祸】以除疾殃
　　女史【女人掌文史者】掌王后之礼职【后于礼事所当职者】掌内治之贰【内宰主治王内之政令而女史贰之】以诏后治内政逆内宫【于后宫之事有所逆而治正之】书内令【于后宫之令有所书而宣布之】凡后之事以礼从【后举则以礼籍从焉犹太师之从王也】世妇掌女宫之宿戒【女宫谓刑女给宫役者宿戒谓前期齐戒也】及祭祀比其具【比次也具谓所濯摡及粢盛也】诏王后之礼事【诏告也礼事谓裸献荐彻之节也】帅六宫之人共齍盛【六宫之人谓世妇女御也】相外内宗之礼事【外内宗谓女之有爵者后之礼事则以言诏之外内宗之礼事则以力相之】大賔客之飨食亦如之【宾客飨食后有亚裸亚献之礼内外宗佐之而世妇相之也】　大丧比外内命妇之朝莫哭不敬者而苛罚之凡王后有事于妇人则诏相凡内事有逹于外官者世妇掌之
　　内宗【王同姓之女凡有爵者】掌宗庙之祭祀荐加豆笾及以乐彻则佐传豆笾【后彻传之内宗又逓传之外宗有司也】宾客之飨食亦如之王后有事则従大丧序哭者哭诸侯亦如之凡卿大
　　夫之丧掌其吊临
　　外宗【王姑姊妹之女凡有爵者】掌宗庙之祭祀佐王后荐玉豆眡豆笾【王之豆笾皆饰以玉眡豆笾者眡其实也】及以乐彻亦如之【亦佐后也又为内宗佐传也】　王后以乐羞齍则赞凡王后之献亦如之王后不与则赞宗伯小祭祀掌事賔客之事亦如之大丧则叙外内朝莫哭者哭诸侯亦如之【并上】
　　古者贵贱通称其妻曰妃周公始称天子妻曰后妾曰夫人诸侯妻夫人卿妻曰内子大夫妻曰命妇士庶人曰妻秦昭王始称其母曰太后汉髙祖始称其母曰太上皇后诸侯母曰太夫人武帝始称其祖母曰太皇后魏明帝始称天子妾诸侯妻并曰妃晋哀帝始称所生妾母曰太妃【物原】
　　皇后婕妤乘辇余皆以茵四人舆以行【应劭汉官仪】
　　皇后春幸茧馆夏游御宿秋望昆明冬饮飞羽皇后出乘鸾辂青羽盖驾驷马龙旂九斿大将军妻叅乘太仆妻御雒阳令奉引亦千乘万骑车府令设卤薄制虎贲羽林骑戎头黄门鼓吹五帝车女骑夹毂执法御史在前后亦有金钲黄钺五将导桑于蚕宫手三盆于茧馆毕还宫【丁孚汉仪】
　　皇太后法驾皆御金根加交路帷裳非法驾则乘紫罽軿车长公主赤罽軿车贵人公主王妃油画骈车【上】帝祖母称长信宫帝母称长乐宫【汉官仪】
　　汉世母后无谥至于明帝始建光烈之称【蔡邕諡议】
　　华胥履大人之迹而生伏羲女娲感瑶光贯日而生颛顼握登见大虹而生舜修纪见洞流星而生夏禹夫都见白气贯月而生殷汤大任梦见长人而生文王任姒感龙生帝嵬魁【又诗含神雾曰大迹出雷泽华胥履之钩命诀曰华胥履迹注云灵威仰之迹也书帝命验云姚氏縦华感枢注縦生也舜母感枢星生舜重华金楼子云成汤母感狼星之精又感黒龙而成以乙日生汤号天乙国语云大任于豕牢而得文王】
　　黄帝立后三妃以存灵宪彤史小臣以备内宫以教天下之内治次妃嫫母貎恶德充帝内之曰属女德而弗忘与女正而弗襄虽恶何伤是生苍林禺阳【路史】
　　黄帝妃嫫母训宫人而有淑德奏六德之颂【类要】
　　少昊母曰女节黄帝时有大星如虹下流华渚女节梦接之意感而生少昊是为嚣【路史云髙阳取干类氏生少昊】
　　有陬氏曰常羲生而能言髪迨其踵是归髙辛生太子及日十二【山海经云羲和者帝俊之妻也又曰帝俊妻常羲生月十二盖月当为日十日者谓以日名如甲乙丙丁之类云羲和者乃常羲有陬氏也大戴礼名常羲传尚仪作常仪又作常宜士安作常耳失之陬音輙见大戴史汉世纪作娵訾氏非也】
　　颛顼母景仆蜀山氏女为昌意正妃谓之女枢金天氏之末瑶光之星贯月如虹感女枢幽房之宫生颛顼于若水
　　帝喾之妃邹屠氏之女也轩辕去蚩尤之凶迁其民善者于邹屠之地迁恶者于有北之乡其先以帝命族后分为邹氏屠氏女行不践地常履风云游于伊洛帝乃期焉纳以为妃妃常梦吞日则生一子凡经八梦则生八子世谓为八神亦谓八翼翼明也亦谓八英亦谓八力言其神力英明翼成万象亿兆流其神睿焉【拾遗记八神意即八恺】
　　郑云俈立四妃以象后妃四星一明者为正三小为次帝尧因之
　　诹訾氏生而髪与足齐堕地能言及为髙辛帝室梦日而生八子世号八元【异苑】
　　喾娶陈丰生放勲
　　简狄疈而生卨卨契也【契古作卨从禸虫也一作偰】
　　简狄一作柬翟即简易也干宝作索侠尚书中云鸟翔水遗卵娀简易拾吞生契封商后萌水易注云易疑浴娀简在水中易而吞卵生契后人当天应嘉乃以水易为汤
　　舜妃癸比氏生二女曰宵明曰烛光处河大泽灵照百里是为湘之神【大泽谓洞庭言为神处此故灵光及于百里也以湘神黄陵为舜之二女非尧之女也】
　　舜纳三妃生九子娥皇无子女英生商均益比生二女宵明烛光舜不告而娶不立正妃故纳三妃焉【艺文注又山海经云舜妻登北氏生宵明烛光又舜妹有婐首见路史世传瞽叟与象每欲杀舜其妹婐首每为之解説文云或作画婐一音画也婐或作击或作系】
　　舜妃女防生义钧及季厘季厘封于缗为桀所克义钧封于商是为商钧最喜歌舞【路史】
　　禹母曰修已出行见星贯昴梦接意感既而吞神珠修已背剖而生禹于石纽【竹书纪年　吴越春秋云得薏苡而吞之　一云禹孕十四月】鲧娶华氏曰女志是生髙宻【世本　吴越春秋云娶有莘氏之女曰女嬉】女秩暮汲石纽山下泉水中得月精如鸡子爱而含之不觉而吞遂有娠十四月生夏禹【遁甲开山图荣氏解】
　　嵞山即名女娲见史记注
　　禹卨逆生闿母背而出后稷顺生不坼不副不感动母体故曰不坼不副逆生者子孙逆死顺生者子孙顺亡蝉之生复育也闿背而出天之生圣子与复育同道乎兎吮毫而怀子及其子生従口而出案禹母吞薏苡卨母咽燕卵与兎吮毫同实也禹卨之母生宜皆从口不当闿背【论衡　繁露云禹生发于背契生发于胸】
　　禹立三妃九嫔以为内治【路史】
　　禹娶涂山之子名曰攸女生余【连山易】
　　后桀命扁伐岷山岷山女于桀二人曰琬曰琰桀爱二女无子焉斵其名于苕华之玉苕是琬华是琰而弃其元妃于洛曰妺嬉氏以与伊尹交遂以夏亡【竹书纪年又国语云妺嬉与伊尹比妲己与胶鬲比又云妺嬉有施氏之女姐己有苏氏之女】
　　孔子曰昔逢氏抱小女妹嬉观帝为履癸妃【洛书録运法】汤妃有防綂领九嫔后宫有序咸无姤媢逆理之人卒致王功【列女】
　　大姒梦见商之庭产棘太子发取周庭之梓树于阙梓化为松栢棫柞寐觉以告文王文王乃召太子发占之于明堂王及太子发竝拜吉梦受商之大命于皇天上帝【周书】
　　武王纳太公之女曰邑姜修教于内生太子诵【帝王世纪】天子西至于重璧之台盛姬告病亡天子哀之是日哀次天子乃殡盛姬于毂丘之庙甲申天子北升于大北之隥而降休于两栢之下天子永念伤心乃思淑人盛姬于是流涕七萃之士葽豫上谏于天子曰自古有死有生岂独淑人天子不乐出于永思永思有益莫忘其新天子哀之乃又流涕【穆天子】
　　盛姬卒王改其族为痛氏【上】
　　妇人有谥自周景王之穆后始【物原】
　　楚庄王好猎樊姬为之不食鸟兽之肉秦穆公好滛乐华阳后为之不听郑卫之音【论衡】
　　秦昭王母芊氏号宣太后是太后之号始于此也汉因秦故尊母曰皇太后【事物考】
　　楚庄侄者楚县邑之女也顷襄王好游观之乐焉王左右谓王曰南游于唐五百里有乐焉王将行侄年十二王既见侄操帜伏于南郊道傍王车至侄举其帜王使人问之侄曰愿谒隐事于王王召之子何以成寡人对曰大鱼失水有龙无尾墙欲内崩而王不视王曰不知对曰大鱼失水者离国五百里也有龙无尾者年三十无太子墙欲内崩王不视者祸乱且成而王不改王曰何对曰王好台榭而不恤众庶出入不时耳目不聪强秦间王左右使王日以滋甚王不亟反且及祸虽悔无逮王曰善命后车载之立反国比至国门已闭反者已定王乃发鄢郢之师以击之仅而得胜乃立侄为夫人【列女传】
　　齐有妇人极丑无双号曰无盐女其为人也臼头深目长壮大节昻鼻结喉肥项少髪折腰出胸皮肤若漆行年三十无所容入衒嫁不售流弃莫执于是乃拂拭短褐自诣宣王愿一见谓谒者曰妾齐之不售女也闻君王之圣德愿备后宫之扫除顿首司马门外唯王幸许之谒者以闻宣王方置酒于渐台左右闻之莫不揜口而大笑曰此天下强颜女子也于是宣王乃召而见之谓曰昔先王为寡人取妃匹皆已备有列位矣寡人今日听郑卫之声呕吟感伤激楚之遗风今夫人不容乡里布衣而欲千万乘之主亦有竒能乎无盐女对曰无有直窃慕大王之美义耳王曰虽然何喜良久曰窃尝喜隐王曰隐固寡人之所愿也试以行之言未卒忽然不见矣宣王大惊立发隐书而读之退而惟之又不能得明日复更召而问之又不以隐对但目衘齿举手拊肘曰殆哉殆哉如此者四宣王曰愿遂闻命无盐女对曰今大王之君国也西有衡秦之患南有强楚之讐外有三国之难内聚奸臣众人不附春秋四十壮男不立不务众子而务众妇尊所好而忽所恃一旦山陵崩弛社稷不定此一殆也渐台五重黄金白玉琅玕龙疏翡翠珠玑莫落连饰万民罢极此二殆也贤者伏匿于山林谄防强于左右邪伪立于本朝谏者不得通入此三殆也酒浆流湎以夜续朝女乐徘优従横大笑外不修诸侯之礼内不秉国家之治此四殆也故曰殆哉殆哉于是宣王掩然无声意入黄泉忽然而昻喟然而叹曰痛乎无盐君之言吾今乃一闻寡人之殆寡人之殆几不全于是立停渐台罢女乐退谄谀去雕琢选兵马实府库四辟公门招进直言延及侧陋择吉日立太子进慈母显隐女拜无盐君为王后而国大安者丑女之力也【新序】
　　东越闽中有庸岭髙数十里其西北隙中有大虵长七八丈围一丈土俗常惧或与人梦或喻巫祝欲得啖童女年十二三者都尉令长竝共患之共请求人家生婢子兼有罪家女养之至八月朝祭送虵穴口虵輙夜出吞囓累年如此前后共用九女尔时预复募索未得其女将乐县李诞家有六女无男其小女名寄应募欲行父母不听寄曰女无缇萦济父母之功既不能供徒费衣食生无所益不如早死寄乃行请好劔及咋虵犬至八月朝便诣庙中坐懐劔将犬先作数石米餈蜜麨灌之以置穴口虵夜便出头大如囷目如二尺镜闻餈香气先啖食之寄便放犬犬就囓咋寄从后斫虵因踊出至庭而死寄入视穴得其九女髑髅悉出咤言曰汝曹怯弱为虵所食甚可哀愍于是寄女缓歩而归越王闻之聘寄女为后拜其父为将乐令【搜神记】
　　丰公家于沛之丰沛邑之阳里其妻梦赤马若龙戏已而生孰嘉是为太公即太上皇也太上皇之妃昭灵后名含始游于洛地有玉鸡啣赤珠出刻曰玉英吞此者王含始吞之生邦字季【帝王世纪】
　　汉中洋川戚夫人所生处夫人思慕东乡追求洋川帝为驿致长安【水经注】
　　戚夫人侍儿贾佩兰后出为扶风人段儒妻説在宫内时常以弦管歌舞相欢娱竞为妖服以趣良时十月十五日共入灵女庙以豚黍乐神吹篴击筑歌上灵之曲既而相与连臂踏地为节歌赤鳯皇来至七月七日临百子池作于阗乐乐毕以五色缕相羁谓为相连爱八月四日出雕房北户竹下围棋胜者终年有福负者终年疾病取丝缕就北辰星求长命乃免九月九日佩茱萸食蓬饵饮菊花酒令人长夀菊花舒时并采茎叶杂黍米酿之至来年九月九日始熟就饮焉故谓之菊花酒正月上辰出池边盥濯食蓬饵以袚妖邪三月上已张乐于流水如此终嵗焉【西京杂记】
　　汉文帝出惠帝美人令得自嫁见魏杨阜
　　撒帐始于汉武帝非始于翼奉也李夫人初至坐七宝流苏辇张鳯羽长生扇帝迎入帐中共坐欢饮之后预戒宫人遥撒五色同心花果帝与夫人以衣裾盛之云得多得子多也【原始】
　　武帝以象牙为簟赐李夫人【西京杂记】
　　武帝过李夫人就取玉簮搔头自此后宫人搔头皆用玉玉价倍贵焉【上】
　　帝息于延凉室卧梦李夫人授帝蘅芜之香帝惊起而香犹着衣枕歴月不歇帝弥思求终不复见涕泣洽席遂改延凉室为遗芳梦室【拾遗记】
　　飞燕与其妹婕妤坐后误唾其袖合德曰姊唾染人绀碧正似石上花假令尚方为之未必能若此衣之华乃号石华广袖【飞燕外】
　　飞燕为皇后其女弟在昭阳殿遗飞燕书曰今日嘉辰贵姊懋膺洪册谨上襚三十五条以陈踊跃之心金花紫轮防金花紫罗靣衣织成上襦织成下裳五色文绶鸳鸯襦鸳鸯褥金错绣裆七宝綦履五色文玉环同心七宝钗黄金歩摇合欢圆珰琥珀枕文枕珊瑚玦玛瑙彄云母扇孔雀扇翠羽扇九华扇五明扇云母屏风琉璃屏风五层金博山香炉廻风扇椰叶席同心梅含枝李青木香沈水香香螺巵【出南海一名丹螺】九真雄麝香七枝镫【西京杂记】
　　赵后始加大号婕妤奏书于后曰天地交畅贵人姊及此令吉光登正位为先人休不堪喜豫谨奏上二十六物以贺金屑组文茵一铺沉水香莲心椀一面五色同心大结一盘鸳鸯万金锦一疋琉璃屛风一张枕前不夜珠一枚含香緑毛狸借一铺通香虎皮檀象一座龙香握鱼二首独揺宝莲一铺七出菱花镜一奁精金彄环四指若亡綘绡单衣一袭香文罗手借三幅七回光雄肪髪泽一盎紫金被褥香炉三枚文犀辟毒箸二双碧玉膏奁一合使侍儿郭语琼拜上后报以云锦五色帐沉水香玉壶婕妤泣怨帝曰非姊赐我死不知此器帝谢之诏益州留三年输为婕妤作七成锦帐以沉水香饰【飞燕外】
　　明德皇后眉不施黛独左眉小缺补之以缥【东观汉记】明德马皇后自撰显宗起居注削去兄防参医药事帝请曰黄门舅旦夕供养既无褒异又不録勤劳无乃过乎太后曰吾不欲令后世闻先帝数亲后宫之家故不着也【续汉书】
　　马后美于色厚于德帝用嘉之尝与观画过虞舜像见娥皇女英帝指之戏后曰恨不得如此为妃又前见陶唐之像后指尧曰嗟乎羣臣百僚恨不得为君如是帝顾而笑【陈思王画赞序】
　　邓皇后志在典籍六嵗能史书母常非之曰汝不习女工以供衣服乃更务学宁当举博士耶后重违母言昼修妇业暮诵经典家人号曰诸生相者见后曰此成汤之骨法也尝梦扪天荡荡正青若有钟乳状乃仰嗽饮之以讯占梦者云尧梦攀天而上汤梦及天而餂之斯皆圣王之占吉不可言后果为皇后【续汉书】
　　建和元年四月丁亥保林吴姁以丙戌诏书下中常侍超曰朕闻河洲窈窕明辟思服择贤作俪隆代所先故大将军乗氏忠侯商所遗少女有贞静之德流闻禁掖其与姁并诣商第周视动止审悉幽隐其母讳匿朕将采焉姁即与超以诏书趋诣商第第内讙噪食时商女女莹从中閤细歩到寝姁与超如诏书周视动止俱合法相超留外舎姁以诏书如莹燕处屏斥接偫闭中閤子时日晷薄辰穿照蜃牕光送着莹面上如朝霞和雪艶射不能正视目波澄鳞眉妩连卷朱口皓齿修耳悬鼻辅靥颐颔位置均适姁寻脱莹歩摇伸髻度髪如黝髹可鉴围手八盘坠地加半握已乞缓私小结束莹面发頳抵拦姁告莹曰官家重礼借见朽落缓此结束当加鞠翟耳莹泣数行下闭目转面内向姁爲手缓捧着日光芳气喷袭肌理腻防拊不留手规前方后筑脂刻玉胸乳菽发脐容半寸许珠私处坟起为展两股隂沟渥丹火齐欲吐此守礼谨严处女也约畧莹体血足荣肤肤足饰肉肉足冐骨长短合度自颠至底长七尺一寸肩广一尺六寸臀视肩广减三寸自肩至指长各二尺七寸指去掌四寸肖十竹萌削也髀至足长三尺二寸足长八寸踁跗丰妍底平指敛约缣迫袜収束微如禁中久之不得音响姁令催谢皇帝万年莹乃徐拜称皇帝万年若微风振箫幽鸣可听不痔不无黒子创陷及口鼻腋私足诸过臣妾姁女贱愚憨言不宣心书不符见谨秘缄昧死以闻时夜漏三下太后犹御夀安殿发缄懽喜顾语帝曰吾入宫后知有防妹然中外隔阔目所未见不谓争逹如尔明日诏下有司议礼有司奏曰谨按春秋迎王后于纪在途则称后故大将军乘氏忠侯商女今大将军参録尚书事乘氏侯冀女弟膺绍圣善旧协潜邸结婚之际有命既集宜备礼章时进徴币请下三公太常案礼仪奏可一凖孝惠皇帝纳后故事于六月癸未皇帝制诏大将军参録尚书事乘氏侯冀乹施坤受实始人经不有配俪曷奉天地宗庙爰谋公卿咸谓宜率前典今使使持节太常宗正千秋以礼纳采主人曰皇帝嘉命访婚陋族备数采择臣父故大将军乘氏忠侯商之遗女未闲训诫衣履若而人钦承前典肃奉仪制大将军参録尚书事乘氏粪土臣冀顿首再拜承制乙酉皇帝制诏大将军参録尚书事乘氏侯冀两仪配俪承天綂物正位乎内必竢令族重申旧典今使使持节太常宗正千秋以礼问名主人曰皇帝嘉命使者到重宣中诏问臣名族臣女弟女莹父母所生先臣故九江太守定陵乡侯綂之遗孙先臣故褒亲愍侯竦之曽孙先臣故少府特进乘氏侯雍之孙先臣故大将军乘氏忠侯商之遗女外出自先臣故侍中鲖阳侯万全之外曽孙先臣故大鸿胪鲖阳侯桂之外孙年十六钦承前典肃奉仪制戊子皇帝制诏大将军参録尚书事乘氏侯冀人谋従佥曰贞吉敬従典礼今使使持节太常宗正千秋以礼纳吉主人曰皇帝嘉命使者重宣中诏太卜元吉臣陋族卑鄙忧惧不胜钦承前典肃奉仪制辛邜皇帝制诏大将军参録尚书事乘氏侯冀之女弟有母仪之德窈窕之姿如山如河宜奉宗庙永承天祚以黄金二万斤马十二匹纁谷璧以章典礼今使使持节司徒戒太常以礼纳徴主人曰皇帝嘉命降婚卑陋崇以上公宠以典礼备物典防钦承前典肃奉仪制甲午皇帝制诏大将军参録尚书事乘氏侯冀谋于公卿大筮元罔有不臧率遵典礼今使使持节太常宗正千秋以礼请期主人曰皇帝嘉命使重宣中诏吉日惟今月庚子可迎臣钦承前典肃奉仪制庚子皇帝制诏大将军参録尚书事乘氏侯冀嵗吉月令吉日惟庚子率礼以迎今使使持节太尉乔司徒戒以迎主人曰皇帝嘉命使者乔重宣中诏令月吉辰备礼以迎上公宗卿兼至副介近臣百两臣蝝蚁之族猥承大礼忧悚惶悸钦承前典肃奉仪制后服绀上下假髻歩摇八雀九华十二防加以翡翠朱舄袜乘法驾重翟羽盖金根车驾青交路青帷裳画辀黄金涂五末盖蚤施金华驾驷马龙旗九斿大将军参乘太仆妻御车府令设卤簿属车四十六乘前鸾旗车皮轩鳯皇闟防九斿云防金钲黄钺洛阳令奉引公卿五官校尉司校尉河南尹妻皆乘其官车夫本官绶以従置虎贲羽林骑戎头黄门鼓吹五时副车女骑夹毂执法御史在前五将导骑千乘万骑引至阙下自皇汉迎后未有若斯之盛也至八月乙未诏曰维建和元年八月乙未制诏故大将军乘氏忠侯商女女莹朕闻任姒佐周绵运八百良以德重黄牀足奉宗庙也朕以寡昧承嗣歴服爰求英淑共临海内惟尔夙闲内戒德冠后庭有桃夭之宜协和鸣之祥宜升尊位母仪天下今使太尉乔使持节奉玺绶宗正千秋为副立尔为皇后其敬慎中馈以践乃位无替朕命永奠坤维后即位于章德殿太尉使持节奉玺绶天子临轩陛设虎贲旄头五牛旗百官陪位皇后北面太尉徃盖下东向宗正大长秋西向宗正读防文毕皇后称臣妾皇帝万年毕住位太尉乔授玺绶中常侍超长跪受玺绶奉于殿前女史授婕妤婕妤长跪受以授昭仪昭仪长跪受以皇后皇后伏起拜称臣妾皇帝万年讫黄门鼓吹三通鸣鼓毕羣臣以次出后即位大赦天下【汉杂事秘辛　汉杂事一卷得于安宁州土知州董氏前有义乌王子充印盖子充使云南时箧中书也然御览诸书亦有汉杂事而畧不见収此特载汉桓帝懿献梁皇后被选及六礼册立事而吴姁入后燕处审视一段最为竒艶但太秽防耳不谓冀威赫震人犹得渎选如此卷首有秘辛二字不可解要是卷帙甲乙名目余甞搜考弓足原始不得及见约缣迫袜収束微如禁中语则纒足后汉已自有之言脱于口追驷不及聊志于此用塞踈漏之诮成都杨慎】
　　献帝伏皇后聪慧仁明有闻于内则及乘舆为李傕所败至河无舟楫后乃负帝以济河河流迅急惟觉脚下如有乘践则神物之助焉兵戈逼岸后乃以身拥遏于帝帝伤趾后以绣绂拭血括玉钗以覆于疮应手则愈以泪湔帝衣及面洁净如浣军人叹服虽乱犹有明智妇人精诚之至幽祗之所感矣【拾遗记】
　　先主甘后体貌特异玉质柔肌态媚容冶先主召入绡帐中于户外望者如月下聚雪河南献玉人髙三尺乃取玉人置后侧昼则讲説军谋夜则拥后而玩玉后与玉人洁白齐润观者殆相乱惑【上】
　　文帝郭后少时其父竒之曰此我女中玉也遂名如玉【魏志】
　　甄皇后生每寝家中人髣髴见如有人持玉衣覆其上者【上】
　　甄后既入魏宫宫庭有一緑虵口中恒有赤珠若梧桐子大不伤人人欲害之则不见矣每日后梳妆则盘结一髻于后前后异之因效而为髻巧夺天工故后髻每日不同号为灵虵髻【采兰杂志】
　　薛灵芸未至京师十里帝乘雕玉之辇以望车徒之盛嗟曰昔者言朝为行云暮为行雨今非云非雨非朝非暮改灵芸为夜来入宫后居宠爱外国献火珠龙鸾之钗帝曰明珠翡翠尚不能胜况乎龙鸾之重乃止不进夜来妙于鍼工虽处于深帷之内不用灯烛之光裁制立成非夜来缝制帝则不服宫中号为鍼神也【拾遗记】夜来初入魏宫一夕文帝在灯下咏以水晶七尺屏风障之夜来至不觉面触屏上伤处如晓霞将散自是宫人俱用胭脂效画名晓霞妆【采兰杂志】
　　魏文帝宫人莫璚树置蝉鬓次薛夜来善女红次段巧笑始以锦衣防履作紫粉拂面次田尚衣能歌舞四美一时冠絶日夕在侧
　　田尚衣多病文帝以硃砂涂四壁以辟邪故谓之红壁【女红志】
　　吴主赵夫人丞相逹之妹善画巧妙无双能于指间以防丝织云霞龙虵之锦大则盈尺小则方寸宫人谓之机絶孙权常叹魏蜀未夷军旅之隙思得善画者使图山川地势军阵之像逹乃进其妹权使冩九州江湖方岳之势夫人曰丹青之色甚易歇灭不可久宝妾能刺绣作列国方帛之上冩以五岳河海城邑行阵之形既成乃进于吴主时人谓之针絶虽荆棘木猴云梯飞防无过此丽也权居昭阳宫倦暑乃褰紫绡之帷夫人曰此不足贵也权使夫人指其意思焉答曰妾欲穷虑尽思能使下绡帷而清风自入视外无有蔽碍侍列者飘然自凉若驭风而行也权称善夫人乃折髪以神胶续之神胶出郁夷国接弓弩之断百断百续也乃织为罗縠累月而成裁为幔内外视之飘飘如烟气轻动而房内自凉时权常在军旅每以此幔自随以为征幙舒之则广縦一丈卷之则可内于枕中时人谓之丝絶故吴有三絶四海无俦其妙【拾遗记】
　　吴孙皓宠姬张氏死思其色使巧工刻木作美人形像常置座侧【笔丛】
　　吴孙和説邓夫人尝置膝上和弄水晶如意误伤夫人颊医者曰得白獭髄杂玉与琥珀当灭痕及差有赤防更益其妍诸嬖人更以丹脂防颊以要宠【上】
　　魏文帝黄初七年正月命中宫蚕于北郊依周典也及武帝太康六年散骑常侍华峤奏先王之制天子诸侯亲耕籍田千畆后夫人躬蚕桑宫今陛下以圣明至仁修先王之绪皇后体资生之德合配干之义而坤道未光蚕礼尚缺以为宜依古式备斯盛典诏曰昔天子亲籍以供粢盛后夫人躬蚕以备祭服所以聿遵孝敬明教示训也今籍田有制而蚕礼不修由中间务多未暇崇备今天下无事宜修礼以示四海其详依古典及近代故事以叅今宜明年施行于是蚕于西郊盖与籍田对其方也乃使侍中成粲草定其仪先蚕坛髙一丈方二丈为四出陛陛广五尺在皇后采桑坛东南帷宫外门之外而东南去帷宫十丈在蚕室西南桑林在其东取列侯妻六人为蚕母蚕将生择吉日皇后着十二笄歩摇依汉魏故事衣青衣乘油画云母安车驾六騩马女尚书着貂蝉佩玺陪乘载筐钩公主三夫人九嫔世妇诸太妃太夫人及县乡君郡公侯特进夫人外世妇命妇皆歩摇衣青各载筐钩从蚕先桑二日蚕宫生蚕着薄上桑日皇后未到太祝令质明以一太牢告祠谒者一人监祠祠毕撤馔班余胙于从桑及奉祠者皇后至西郊升坛公主以下陪列坛东皇后东面躬桑采三条诸妃公主各采五条县乡君以下各采九条悉以桑授蚕母还蚕室事讫皇后还便坐公主以下乃就位设飨宴赐绢各有差【晋书】
　　晋惠帝永康元年帝纳皇后羊氏后将入宫衣中忽有火光众咸怪之自后蕃臣搆兵洛阳失御后为刘曜所嫔【异苑】
　　杜皇后长犹无齿成帝纳采之日一夕尽生【上】
　　晋穆帝后父何凖寓居海盐南三里后将产之夕有羣乌夜惊于聚落尔后乌更鸣众共异之及明大赦乃穆帝立凖女为后【睦州记】
　　刘聪以婢为后王鉴谏曰不可以汚玉箦尘琼寝【十六国春秋】
　　刘聪将起鳯仪殿于后庭陈元逹谏聪怒将斩之时在逍遥园元逹抱堂下树呌曰臣所言者社稷之计也刘后在后堂密手疏救之乃解改逍遥园为纳贤园秀中堂为愧贤堂【前赵録】
　　石虎皇后浴室中有双长生树【邺中记】
　　宋武帝节俭张妃房唯碧绡蚊帱【崔祖思启事】
　　陆元德吴兴东迁人宋文帝召入内时太后王氏雅信黄老降母后之尊执门徒之礼【珠囊】
　　宋孝武大明五年闰月皇太子妃薨樟木为榇号曰樟宫载以龙輴造陵于龙山置大匠卿断草司空告后土谓塟曰山茔【宋书】
　　郗皇后性妬忌武帝初立未及册命因忿怒忽投殿庭井中众趋井救之后已化为毒龙烟焰冲天人莫敢近帝悲叹久之因册为龙天王便于井上立祠【两京记】梁武妃丁贵嫔左臂有赤痣上有五采而体多疣纳之其疣并失【梁书】
　　陈武章皇后手爪长五寸色并红白每遇期功之服则先折一爪【陈书】
　　后主沈皇后讳婺华身居俭约唯寻阅释典为事常遇嵗旱自暴而诵经应时雨降陈亡入隋及炀帝崩自广陵过江于毘陵天静寺为尼名观音【上】
　　陈后主与张丽华游后园有栁絮防衣张丽华谓后主曰何能防人衣后主曰轻薄物识卿意也张丽华笑而不答【类记】
　　每忆尔时丽华方凭临春阁试东都紫毫书小砑红绡答江令碧月词未终见韩擒虎领数万骑直来捉人都无去就意【南部烟花记】
　　张丽华髪长七尺【上】
　　后主冯淑妃名小怜太穆后从婢也穆后爱衰以五月五日进之号曰续命慧黠能弹琶琵工歌舞后主惑之坐则同席出则并马愿得生死一处【北史】
　　昔有大姓家子端正以金作女像语父母言有女似此者儿乃当取时他国女有貎亦端正亦作金男白父母言有男似此乃当嫁之父母各闻便逺娉合时国王举镜自照谓羣臣曰天下人颜有如我不诸臣答曰臣闻彼国有男端正无比则遣使请之使至告之王欲见贤者则严早进去已自念王以我明逹故来相呼则还取书而见妇与奴为奸怅然懐憾为之结气颜色衰丑臣见如此谓行道消瘦马廏安之夜于廏中见王正夫人与马下人私通心乃自悟王大夫人尚当如此何况我妇意解心悦颜色如故则与王相见王曰何因止外三日答曰臣来有忘还归取之而见妇与奴为奸意忿顔色衰变故住廐中三日昨见正夫人来与养马儿私通夫人乃尔何况余人意解颜色复故王言我妇尚尔何况凡女两人俱舍便入山中剃髪作沙门思惟女人不可从事精进不懈俱得辟支佛道【譬喻经】
　　昔有国王防持女急正夫人语太子曰我为汝母生汝不见国中欲一回出汝可白王如是至三太子白王王则听可太子自为御车羣臣于路奉迎设拜夫人出手开帐令人得见太子见女人而如是便诈腹痛而还夫人言曰我无相甚矣太子自念我母尚当如此何况余乎夜便委国舍去入山游观时道边有树下有泉水太子上树逢见梵志独行入水池浴出已饭食作术吐出一壶壶中有女与屏处室梵志得卧女人复吐一壶壶中有男复与共卧卧已吞壶须臾之顷梵志起已复内妇着壶中吞已杖持而去太子归国白王请梵志及诸臣下作三人食持着一边梵志既至言我独自太子曰梵志汝当出妇共食梵志不得已出妇太子语妇汝当出夫共食如是至三不得已出男共食食已便去王问太子汝何因知之答曰我母观国我为御车母开出手令人见之我念女人能多乐欲便诈腹痛还入山中见梵志藏妇腹中如是女人奸不可絶愿大王放赦宫中王敕后宫其欲行者任从志也【上】
　　无忧婆罗门将无比女徃防闪毗娉与邬陀延王为夫人无忧为辅国大臣王又有夫人名绀容无比情懐嫉妬数于王处搆扇谗言时王邉境反叛王亲领兵自徃征伐遂敕无忧守都邑无比每劝其父令害绀容绀容夜读佛经复须抄冩告大臣桦皮贝叶笔墨灯明便宜多进大臣于桦皮内宻安火炭置在宫门夜被风吹火便大发绀容与五百防女同时殒命惟曲脊侍女从水窦出得免先尝有二人来至王所乐为奉事一人能説喜事一人能説忧事尔时国人及留守臣见绀容死计无所出其説幽事人共大臣等议画一帧作绀容夫人所为因縁投火死状并与象马各数满五百真金一亿别严四兵诣王营所遣使持书白王王启封读书而笑问善知识比曽见有被死将去求索得耶答曰若被死将去求索不得者可开此帧因言绀容已死愿王寛其罪恐王忧恼设此权谋王即旋军敕杀无忧以无比置地牢内王经七日极懐忧悴复出无比因徃问世尊何因縁故佛言乃徃古昔婆罗泥斯国王梵摩逹多大夫人曽于五百防女游观华国入芳池浴时寒求火去此不远有独觉圣者造一草庵在中住止夫人命一使女烧彼草庵女见不忍夫人即便自徃放火诸女悉共懽笑彼夫人者即绀容是彼侍女者即五百内人是彼使女者即曲脊女是【法苑珠林】







　　广博物志卷十一
<子部,类书类,广博物志>
　　钦定四库全书
　　广博物志卷十二
　　明　董斯张　撰
　　灵异一【僊】
　　升天之僊凡有九品第一上僊号九天真王第二次僊号三天真王第三号太上真人第四号飞天真人第五号灵僊第六号真人第七号灵人第八号飞僊第九号僊人【真仙通鉴】
　　太极真人有僊相好真者要在慈心触物以转相好然后得僊矣不能忍性则僊相败矣故修道防真必以精思为本存神观徳必以静念为先【三一经】
　　仙方凡有九品一名太和自然龙胎之醴二名玉脂琼液之膏三名飞丹紫华流精四名朱光云碧之腴五名九种红华神丹六名太清金液之华七名九转霜雪之丹八名九鼎云英九名云光石流飞丹【上】
　　太上有琼羽之门合延为胎命之王一为三气之尊元老为上帝之賔竝扶兆身神防刋名于福连之简又曰太上金简玉札为福连之书【上】
　　或问隠沦之道抱朴子曰郑君云服大隐符十日欲隠则左转欲见则右回也或以玉丸涂人身中或以虵足散或怀离母之草或折青龙之草以伏六丁之下或入竹田之中而执大枢之壤或造河龙石室而隐云盖之隂或伏清泠之渊以过幽阙之径或乗天一之马以游紫房或登天一之明堂或入玉女之金匮或背辅尚官立三盖之下或投巾觧履【阙】　胆煎及而衣符子居蒙【一作象】人清液桂梗六甲父母僻侧之交防马泥丸木鬼之子金商之艾或可为小儿或可为老翁或可为鸟或可为兽或可为草或可为木或可为六畜或依木成木依石成石依水成水依火成火所谓移形易貌不能多隠者也【抱朴子】
　　僊道有黄水月华服之化而为月有徊水玉精服之化而为日有镮刚树子服之化而为云有水阳青映服之化而为石有赤树白子服之化而为王有绛树青实服之化为黄金有琅玕华丹服之化为飞龙有九转神丹服之化为白鹄有白羽紫盖以防五岳有流金之铃以摄鬼神有素奏丹符以召六甲有金真玉光以映天下有八景之舆以逰行上清有飞行之羽以超虚蹑空有紫绣毛帔丹青飞裙有白羽黒翮以翔八方有翠羽华衣金铃青有曲晨飞盖御之体自飞有三十七种色之节以给僊人【真诰】
　　漱龙胎而死诀饮琼精而叩棺者先师王西城及赵伯刘子先是也服金丹而告终者臧延甫张子房墨翟子是也挹九转而尸臰吞刀圭而虫流司马季子寗仲君燕昭王王子防是也
　　夫至忠至孝之人既终皆受书为地下主者一百四十年乃得受下僊之教授以大道従此渐进得补官一百四十年听一试进也至孝者能感激鬼神使百鸟山兽巡其坟埏也至忠者能公犯直心精贯白日或剖藏煞身以激其君者也比干今在戎山李善今在少室有得此变链者甚多举此二人为摽耳
　　右英告曰自古及今死生有津显黙异防藏住灭智与世同之者皆得道之行也若夫琼丹一御九华三飞云液晨酣流黄徘徊仰咽金浆咀嚼玉防者立便控景登空升太防也自世事乖斯业未就便当蹔履太隂潜生乡外身弃质养胎虗宅陶气絶籥受精漠故改容于三隂之馆童顔于九链之户然后知神僊为竒死而不亡去来之事理之深也
　　南人告云得道去世或显或隐托体遗迹道之隠也或有再酣琼精而叩棺一服刀圭而尸烂鹿皮公吞玉华而流虫出户仇季子咽金液而臭闻百里黄帝火九鼎于荆山尚有桥岭之墓季主服云散以潜升犹头足异处墨狄咽虹丹以投水寗生服石脑而赴火务光剪韭以入清泠之渊栢成纳气而肠胃三腐诸如此比不可胜纪微乎得道趣舍之迹无常矣【并上】
　　内景黄庭为不死之道受者斋九日或七日或三日然后受之结盟立誓期以勿泄古者盟用云之锦九十尺金简凤文之罗四十尺金钮九双以代剖髪防血勿泄之约此物是神乡之竒帛非赤县之所有也今锦可用白绢罗可用青布钮可用金镮亦足以誓信九天制告三官矣【云笈七籖】
　　天皇上真者是上清真人之典禁主玉华仙女之母故号曰玉华三元君也乗神徊之车登云飚之宫入流逸之室神徊者是真人一轮车名九曲下户者是男女之隂地也男曰九曲女曰下户此隂地常生白云之气以薫黄庭之间是得道之騐也【上】
　　道告阿丘曽曰汝歬生与南极尊神同在禅黎世界于丹陵之舍栢林之下同发道意尔时南极姓皇字度明执汝右手俱题赤石以记姓名南宫即书汝笔迹题于南轩今犹尚在石字亦存汝忆之不丘曽心悟举目即见南极所主南壁刻书云太甲歳七月一日皇度明王阿丘曽同于丹陵栢林下发愿合二十三字字甚分明太上道君者于西天鬰察山浮罗之岳坐七寳骞木之下清斋空山静思神真合庆防枢萧朗自然拥观万化俯和众生是时十方大圣至真尊神诣座烧香稽首道前上白道君不审灵寳出法従何刼而来至于今日凡几度人为尽如是复有转轮天生尊是何刼生值遇真文得今太上之任致是得度何独如之巍巍徳宗髙不可胜愿垂赐告本行因縁觧说要言开悟后生道言天元轮转随刼改运一成一败一死一生灭而不絶幽而复明灵寳出法随世度人自元始开先至于赤明元年经九千七百亿万刼度人有如尘沙之众不可胜量赤明之前于莽之中刼刼出化非可思议赤明已后至土皇元年宗范大法得度者众终天说之亦常不尽今可为粗明真正之纲维标得道者之遐迹尔今聊以开示于后来领防于灵文之妙我濯紫晨之流芳盖皇上之胄我随刼死生世世不絶常与灵寳相值同出经七百亿刼中防青帝刼终九气改运于是托胎于洪氏之胞凝神于琼胎之府积三千七百年至赤明开运歳在甲子诞于扶刀盖天西玉国浮罗之岳复与灵寳同出度人元始天尊以我因縁之勲锡我太上之号封郁恱林昌玉防天帝君位登髙圣治都玉京实由我身尊承大法灵寳真文世世不絶广度天人慈心于万刼博济于众生功徳之大勲名缮于亿刼之中致今报为诸天所宗焉【洞太行经】
　　东方安寳华林青灵始老帝君者徃在白气御运于金刼之中暂生郁恱金映灵防那林之天西娄无量玉国浩明岳厥名元庆于此天下大建功徳初无懈心勲名仰彻朱陵火宫书其姓名记于赤简仙道垂成而值国多防女元庆遂以寄世散想灵魔举其浊目朱宫辍其仙名一退遂经三刼中值火刼改运元庆又受气寄胎于洪氏之胞上天以其先身好色故转为女子朱灵元年歳在丙午诞于丹童龙罗卫天洞明玉国丹霍之阿改姓洪讳台年十四敬好道法心愿神仙常市香膏然灯照暝大作功徳诸天所称名标上清南极上灵紫虗元君托作佣人下世教化见那防贞洁好尚至法廻驾于丹霍之阿授那防灵寳赤书南方真文一篇于是防励志殊勤自谓一生作于女子防于幽房无由得道因斋持戒思念愿得转身为男丹心遐彻遂致感通上真下降元始天尊时于琅碧之溪扶瑶之丘坐长林枯桑之下众真侍坐是日那台见五色紫光曲照斋堂于是心悟疑是不常仍出登墙四望忽见东方桑林之下华光赫奕非可胜名去那台所住数百里中隔碍旸谷沧海之口心怀踊跃无由得徃因乂手遥礼称名那防先縁不厚致作女身发心愿乐志期神仙高道法妙不可得攀日夕思念冀得灭度转形为男歴年无感常恐生死不得遂通弥龄之运有于今日天河隔碍无由披陈今当投身碧海没命于天冀我形魂早得轮转更建功徳万刼之中冀见道真言讫便従墙上投身掷空命赴沧海极渊之中纷然无落即为水帝神王以五色飞龙捧接女身俄顷之间已于悬中得化形为男子乗龙防虚飞至道前于是元始即命仙都锡加帝号于火刼受命辅于灵寳青帝玉篇七百年中火刼数极青气运行随元灭度以开光元年于弥梵罗台霄絶寥丘飞元云根之都沧霞九云之墟元始又锡安寳华林青灵始老帝君号【上】
　　通天师一号中大法师在天皇时出洞真经一十二部以无极大道不教人间【真仙通鉴】
　　有古先生于地皇时出洞经一十二部化人以无上正真之道
　　盘古先生在人皇时出洞神经一十二部化人以太平无为之道
　　郁华子在宓牺时降于田野授天皇内文又降河图八卦之文教人以顺性之道一号宛华穪田野子作元阳经三十四卷
　　广寿子在祝融时降于恒山授人皇内文教人以安神之道一号豫子作按摩道精经九十卷
　　大成子又号傅豫子在神农时降于济隂授地皇内文教人以好生之道俾播殖谷菓以代烹杀和合方药救疾养性一云作太乙元精经三十六卷【并上】
　　黄帝游灵台青城山絶岩之下见天皇真人以苍玉为屋黄玉为牀翠罗之帏侍者皆天人【三一经】
　　赤将子舆者黄帝时人不食五谷而噉百草花至尧帝时为水工能随风雨上下时时于市中卖缴亦谓之缴父云【列仙】
　　寗封子者黄帝时人也世传为黄帝陶正有人遇之为其掌火能出五色烟乆则以教封子封子积火自烧而随烟气上下视其灰烬犹有其骨时人共塟于寗北山中故谓之寗封子焉
　　马师皇者黄帝时马医也知马形生死之诊治之輙愈后有龙下向之垂耳张口皇曰此龙有病知我能治乃鍼其唇下口中以甘草汤饮之而愈后数数有疾龙出其波告而求治之一旦龙负皇而去
　　容成公者自称黄帝师见于周穆王能善补导之事取精于元牝其要谷神不死守生养气者也【并上】
　　随应子一号大极先生在少皥时降于崆峒山说庄敬经教以顺时行令【真仙通鉴】
　　赤精子在颛顼时说防言经教以忠顺之道
　　録图子在帝喾时降于江湄说黄庭经教以清和之道又命九天真王三天真皇执八光之节景云之符下牧徳台授帝喾以九天真灵三天寳符上以奉天使二仪无遗下以营人使年命无坠帝乃祭天于北河之坛藏符于钟山之峰后升天为宫真人作黄庭经五十卷展上公者髙辛时仙人也常向诸仙人云昔在华阳下食白李羙忆之未乆忽已三千歳矣郭四朝后于其防种五菓又此地可种柰所谓福乡之奈可以除灾厉玉匮记云御朱山俗呼独女山也仙人展上公升天【并上】偓佺者槐山采药父也好食松实形体生毛长数寸两目更方能飞行逐走马以松子遗尧尧不暇服也松者简松也时人受服者皆至二三百歳焉【列仙传】
　　方囬者尧时隠人也尧聘以为闾士练食云母亦与民人有病者隐于五柞山中夏启末为宦士为人所劫闭之室中従求道囘化而得去更以方囘印封其户时人言得囘一丸泥涂门户终不可开【上】
　　务成子在唐尧时降于姑射山说徳经教以谦逊之道一云作政事宣化经各四十卷【真仙通鉴】
　　籛铿因进雉羮于尧尧封于彭城后谓之彭祖有子二人长名武次名夷其所隠山后人名曰武夷山
　　宛丘先生服制命方得道至殷汤之末世几千余嵗以方传弟子姜若春彭祖师之受其方三首
　　赤乌公彭祖弟子服金汋而升大极【或作青乌并上】
　　武夷君食湘防皓本【湘防荇也皓本根也　武夷记】
　　黄石【一作山】公记云彭祖去后七十余年门人于流沙之西见之非死明矣又彭祖之弟子青乌公黒穴公秀眉公白兎公子离娄公太足君高丘子不肯来七八人皆歴数百歳【抱朴子】
　　武夷君地官也相每于八月十五日大防村人于武夷山上置幔亭化虹桥通山下是日太极玉皇太姥魏真人武夷君并座空中告呼村人为曽孙汝等若男若女呼坐乃命鼓师张安陵等作乐行酒令歌师彭令昭唱人间可哀之曲其词曰天上人间兮防合踈稀日落西山兮夕鸟归飞百年一饷兮志与愿违天宫咫尺兮恨不相随【武夷记】
　　彭祖为才夫八百年然后西适流沙寗封为陶正方回为闾士仇生仕于殷马推官于晋琴髙执笏于宋康常生降志于执鞭庄公藏器于小史【抱朴子】
　　人退已进隂子所以穷至道也敬卒若始羡门所以致云龙也【上】
　　尹夀子在虞舜时降于河阳说道德经教以无为之道又道与彭祖一云作通真一经七十卷道徳经千二百卷【真仙通鉴】
　　何侯者尧时隠苍梧山舜南狩止何侯家天帝五老来谓舜曰升举有期翌日五帝下迎舜白日升天至夏禹时五帝以药一器与何侯使投酒中一家三百余口饮不竭以余酒洒屋宇防宅上升天
　　真行子一号寗真子在夏禹时降于商山教以勤俭之道授九畴书又命宛委之神夷使者授禹玉书灵寳五符治水真文及罡步劾召鬼神之法【并上】
　　啸父者冀州人也少在西周市上补履数十年后竒其不老好事者造求其术不能得也惟梁母得其作火法【列仙传】
　　蔡天生者上谷人也小为啸父卖杂香于野外以自业赡情性仁笃口不言恶道逢河伯少女从天生市香天生知是异人再拜上一檐香少女感之乃教其朝天帝玉皇之法遂以获仙【真诰】
　　师门者啸父弟子也能使火食桃葩夏孔甲恶之杀而埋之野外山木皆焚孔甲祷未还而死【列仙】
　　锡则子在商汤时降于潜山说长生经教以恭爱之道一号锡寿子作道元经七十卷【真仙通鉴】
　　仇生者不知何所人也当殷汤时为木正三十余年而更壮常食松脂在尸乡北山上自作石室至周武王幸其室而祀之【列仙传】
　　高丘子殷人也好道入六景山中积五百二十余歳但读黄素道经服饵术后合鸿丹以得陆仙游行五岳二百余歳后得金液以升太清也今为中岳真人【真仙通鉴】务光自沈蓼水已而自匿后四百余歳至武丁时复见武丁欲以为相不从武丁以舆迎而从逼不以礼遂投河浮山
　　九元子者炼紫金合神丹登仙其经曰庚辛经【上】昌容者常山道人也自称殷王子食蓬蔂根徃来上下能致紫草卖与染家得钱以遗孤寡【列仙】
　　上黄先生者修步斗之道得隠形法【真仙通鉴】
　　常生子者常潄水和玉屑服之以升
　　长存子者学道成为洲仙伯
　　张穆子修太极上元年纪升仙后以此法受龚叔进王文卿尹子房皆得道
　　蒲先生者常乗白鹿采芝草于茅山
　　童子先生者于狄山学道修谷契铃经得仙
　　九源丈人者为方丈宫主领天下水神及隂精水兽蛟鲸之类【并上】
　　离娄公服竹汁饵桂得仙【神仙传】
　　老子以商王阳甲十七年降胎至武丁九年庚辰二月建寅十五日夘时生在周西伯时为藏史武王时为柱史西出闗自流沙还授礼于孔子在天以玉晨大道君为师在人间以常枞为师【上】
　　李干为周上御史【字元杲老子之父妙内篇云老子母无壻故范祖禹曰老子父书无见非也　真仙通鉴云老子父名灵飞当老君未诞而升天】胎刵且取洪氏曰婴敷【前凉録索绥云元杲胎刵无耳一目不明又云生而孤单年七十二无妻与邻氏人益夀氏野合而娠十年而生国臣记云干娶滕氏恐非一娶云仙鉴云老子母尹氏即无上元君也】感飞星而娠十有二年副左而生儋【宣王四十二年乙夘二月十五日生刘向列仙传云生于商时妄】曰禄【集真録老子始生母名之曰禄】是为伯阳甫生而能语黄面皓首故谓老子耳七寸而参屚故名耳而字儋【即太史儋世以为二人不知儋与同】干籍九尺方童长眉鼻双柱齿六八【详金萧内经朱韬玉札等书仙传云生而能语九日长九尺】邑于苦之赖赖乃莱也故又曰老莱子【世以老莱子别一人亦非列女传云莱子逃世耕山之阳椘王求之按髙士传孔子至椘见老莱子时已二百余歳斑衣戯母侧所问答皆礼事知非二人】
　　谯令长沙王阜所立碑云老子生于曲过间【水经注】李一名雅字伯宗一名志字伯光一名石字孟公一名重字子文一名定字元阳一名元字伯始一名显字元坐一名徳字伯文【太平广记】
　　老在周之末居反景日室之山与世人絶迹惟有黄髪老叟五人或乗鸿鹤或衣羽毛耳出于顶瞳子皆方面色玉洁手握青筠之杖与共谈天地之数及退迹为柱下史求天下服道之术四海名士莫不争至五老即五方之精也【拾遗记】
　　闗令尹喜周之大夫也母氏尝昼寝梦天下绛霄流绕其身见长人语令咽之既觉口有盈味及真人生时有双光若日飞游其侧室内皆明良乆不知所在其家陆地自生莲华光色鲜盛眼有日精姿形长雅垂臂下膝少好学坟素善于天文秘纬仰看俯察莫不洞彻老子感焉未至九十日闗令登楼四望见东极有紫气西迈喜曰夫阳气尽九星宿值合歳月并王后九十日之外法应有圣人经过京邑至期乃斋戒其日果见老子【闗令内传】
　　老子为闗令尹喜着道经临别曰子行道千日后成都青羊肆寻我今为青阳观也【蜀本纪】
　　老君与张道陵至成都说经防局脚玉牀自地而出故以名观【成都记】
　　青鸾子千歳而千化【闗尹子】
　　长桑公子者常散髪行歌曰巾金巾入天门呼长精吸泉鸣天鼓养丹田柱下史闻之曰彼长桑公子所歌之词得服五星守洞房之道【真仙通鉴】
　　太上真人歩五星之道昔郁沙公北里子长陵老人皆案此法而得升天【上】
　　青城山洞周围二千里昔洪崖先生服琅玕之花而隐代为青城真人【五岳朝义】
　　爕邑子亦称赤精子降于岐山之阳说赤精经教以仁信之道西伯闻之召为守藏史【真仙通鉴】
　　育成子周武王克商践祚以守藏史迁为柱下史作璇玑经一云周武王时出为师号郭叔子亦称续成子或号天老公复称为老君乍为常人乍为柱下史作长生经三十卷以授于王
　　经成子周武王时为柱下史说广化经又以道授周公旦乃退而闭居因出游西极大秦竺干等国号古先生【并上】
　　人生有骨録必有笃志道使之然若如青光先生谷希子南岳松子长里先生墨羽之徒皆为太极真人所友或为太上天帝所念者兴云驾龙以迎之故不学道而仙自来也过此以下皆湏笃志也【真诰】
　　俞灵璝受廻风之道守明之法于南岳赤君行之二十年能坐见天下事如视诸掌后仙去
　　高陵子始未闻道其书满家既闻道破觚杇牍窒视刳识
　　葛由者羌人也周成王时好刻木羊卖之一日骑羊而入西蜀蜀中王侯贵人追之上绥山随之者不复还皆得仙道故里谚曰得绥山一桃虽不得仙亦足以豪【列仙】
　　周穆王时西极之国有化人来入水火贯金石反山川移城邑乗虚不坠触实不硋千变万化不可穷极既已变物之形又且易人之虑穆王敬之若神事之若君推路寝以居之引三牲以进之选女乐以娱之化人以为王之宫室卑陋而不可防王之厨馔腥蝼而不可飨王之嫔御膻恶而不可亲穆王乃为之改筑土木之功赭垩之色无遗巧焉五府为虚而台始成其高千仭临终南之上号曰中天之台简郑卫之防子娥媌靡曼者施芳泽正蛾眉设笄珥衣阿锡曵齐纨粉白黛黒佩玉环杂芷若以满之奏承云六莹九韶晨露以乐之月月献玉衣旦旦荐王食化人犹不舍然不得已而临之居亡几何谒王同游王执化人之祛腾而上者中天乃止暨及化人之宫化人之宫构以金银络以珠玉出云雨之上而不知下之据望之若屯云焉耳目所观听鼻口所纳皆非人间之有王实以为清都紫防钧天广乐帝之所居王俯而视之其宫榭若累块积苏焉王自以居数十年不思其国也化人复谒王同游所居之防仰不见日月俯不见河海光影所照王目不能得视音响所来王耳乱不能得听百骸六藏悸而不凝意迷精防请化人求还化人移之王若磒虚焉既寤所坐犹向者之防侍御犹向之人视其前则酒未清殽未昲王问所従来左右曰王黙存耳由此穆王自失者三月而复更问化人化人曰吾与王神游也形奚动哉【列子】
　　李脱学长生之道周穆王时来居蜀之金堂山龙桥峰下合九华丹丹成去游五岳千洞二百余年于海上遇飞阳君授水玉之道还归此山炼药成又去数百年或隠或显游于市朝蜀人歴代见之因号曰李八百【混元实録】周穆王北造昆仑之阿亲饮绛山石髓食玉树之实而方墓乎汲郡夏禹诣钟山防紫奈醉金酒服灵寳行九真而犹塟于防稽北戎长胡大王献帝舜以白琅之霜十转紫华服之使人长生飞仙与天地相倾舜即服之而方死塟苍梧之野此诸君并已龙奏灵阿凤鼓云池矣而犹尸觧托死者欲断以生死之情示民有终始之限耳岂同腐骸太隂以肉饷蝼蚁者哉直欲遏违世之夫塞俗人之愿望也【真诰】
　　杜冲字逸镐京人也以周昭王二十七年丁巳闻丈始先生发真乃于兹灵宅栖学道先生本第周康王时赐金百镒重加完葺赐号曰楼观冲居之吟讽道徳荣防神气至是穆王闻之为修观建祠冲居楼观经二十余年幽感真人展先生降于寝所侍者二人奉碧玉函立于左右冲乃拜首求哀授九华丹经一函谓冲曰老君与伊先生于东海八渟山召大帝校集群真天下山川洞室仙人无逺不至时有地司保举子之勤劳老君教我付尔仙经也又感真人李君授以太上素灵洞大有妙经冲修之甚得騐遂乃解胞释结保命凝真领摄群神动观众妙与穆王共防遗风之骏日驰千里中到昆仑山升圃之宫西诣龟山诣王母于青琳之室东游碧海展敬丈人采若木之华北适垄南适长离同挹绛山之髓驱防霆豹役使百灵通防达幽莫测其涯年一百二十余以懿王十二年己亥上清元君遣仙官下迎授书为太极真人【真仙通鉴】
　　章宸字玉宇南郡人也少好学周幽王徴之不出乃叹曰人生世间日失一日去生转逺去死转近而但贪富贵不知养性命命尽气絶则死位为王侯金玉如山何益于灰土乎独有神仙度世可以无穷耳乃师桑子具受众术别造一家之法着道书百余篇其术以务魁为主而精于五行之意演其防妙以养性治病消灾散祸能起飘风发屋折木作雷雨云雾能以木瓦石为六畜熊虎立成能分形为百千人能涉江海含水喷之皆成珠玉久亦不变或时闭气不息举之不起推之不动屈之不曲伸之不直或百日数十日乃起乃与弟子行合丸泥为马与之令闭目湏防成大马乗之日得千里又能吐气五色起数丈见飞鸟过指之即堕临渊投符召鱼鳖之属暴防上令弟子举眼见千里外物亦不能久也其务魁时以器盛水着两肘之间嘘之水上立有赤光辉辉起一丈以此水治病病在内饮之在外者浴之立愈后入崆峒山合丹白日升天而去【湖广志】
　　宋德周宣时人服此灵飞六甲得道能一日三千里卭疏者周封史也能行气练形煮石髓而服之谓之石钟乳至数百年徃来入泰室山中有卧石牀枕焉【列仙传】介子推者姓王名光晋人也隐而无名恱赵成子与游旦有黄雀在门上防公子重耳异之与出居外十余年劳苦不辞及还介山伯子常晨来呼推曰可去矣推辞母入山中従伯子常游后文公遣数千人以玉帛礼之不出后三十年见东海边为王俗卖扇后数十年莫知所在
　　马丹者晋耿之人也当文侯时为大夫至献公时复为幕府正献公灭耿杀恭太子丹乃去至赵宣子时乗安车入晋都诸大夫灵公欲仕之逼不以礼有迅风发屋丹入廻风中而去【并上】
　　萧仙者以周宣王十七年五月五日生宣王之末史籍散乱萧仙能文着本末以备史之不及人以史目之实无名也行第三浪迹入秦善吹箫能致孔雀白鹤于庭穆公有女名弄玉善吹笙无和者求得吹笙者以配孟明荐史因召见秦侯问史云善箫曰吾女好笙子箫也奈何史以不称防退女在屏门呼曰试使吹之一吹清风生再吹而彩云起三吹而鳯皇来女曰是吾夫也愿嫁之史曰女亦且吹笙且三吹之如史所感于是孟明为媒蹇叔为賔【仙鉴】
　　赤湏子丰人秦穆公时主鱼吏也数道丰界灾害水旱十不失一好食松实天门冬石脂齿落更生髪堕更出去吴山下十余年莫知所之【列仙】
　　宋来子楚庄公时市长宋来子常洒扫一市乆之时有乞食公入市歌曰天庭发双华山源彰隂邪清晨按天马来诣太真家常歌此句乞食一市人无觧歌者独来子忽悟疑是仙人然未能觧歌耳遂乃师此乞食公弃官追逐积十三年此公遂授以中仙之道来子今在山岳乞食公者西岳真人冯延夀周宣王时史官也【真仙通鉴】任光者上蔡人也善饵丹卖于都市里间积八十九年乃知是故时任光也赵简子聘与俱归常在栢梯山上三世不知所在
　　中岳仙人湏林字子本卫人灵公末年生少好道徳受学于岑先生受炼身消灾之道术后又遇仇公教以服气之法还神守魂之事
　　衡岳洞门观在石廪峰西石榴峰南下昔施真人施存自号胡浮先生或云婉盆子师黄卢子得三皇内文役御虎豹之术遁变化景之法或隐或显数百年慕石廪洞门是其冲真之地乃居之又于峰西石室造阁亘空十余丈出乗白豹或步还山豹即迎之以晋惠帝永康元年四月七日乗豹升天【真诰云施存是孔子弟子三千之徒或云即壶公　考家语史记孔子弟子并无施存但有施之常字子恒未知即此人否】
　　幼伯子者周苏氏客也冬常着单衣盛暑着袴形貌歳异后数十年更壮时人莫知世世来诫祐苏氏子孙得其福力也
　　涓子者齐人也好饵术接食其精至二百年乃见于齐着天人经四十八篇后钓于荷泽得鲤鱼腹中有符隐于宕山能致风雨受伯阳九仙法淮南王安少得其文不能觧其防也其琴心三篇有别理焉【并上】
　　主父既胡服夜恒独观天象一夕见有神人自天而降主父拜之覩其状貌端庄艶丽面有光辉手指如玉音声清亮授主父以女隠身之术九链变骨之丹忽复足下起五色云従天西北去后主父入秦直至昭王所居六英之宫而人不觉夜静昭王方与仪姬戯帷中主父因以匕首刺昭王中之而不伤昭王惊疑有诸侯刺客遣官追捕而主父犹在傍也主父知秦之世数未絶故归亡何遇李兊之变闭主父于沙丘三月启视重门鏁鐍封识如故而主父去矣盖尸觧云其后赵最遇主父于嵩山之下道服闲行最拜主父答拜最曰君犹在也忘李兊之仇乎主父笑而不答【广记】
　　琴髙者赵人也以鼓琴为宋康王舍人行涓彭之术浮游冀州涿【一作砀】郡之间二百余年后辞入涿水中取龙子与诸弟子期曰皆洁斋待于水傍设祠果乗赤鲤来出坐祠中且有万人观之留一月余复入水去【列仙】桂父者象林人也色时黒而时白时黄而时赤南海人见而尊事之常服桂及葵以龟脑和之今荆州之南尚有桂丸焉
　　瑕丘仲者寗人也卖药于寗百余年地动舍壊仲及里中数十家屋临水皆败仲死民人取仲尸弃水中収其药卖之仲披裘而従诣之取药弃仲者俱叩头哀求仲曰恨汝使人知我耳吾去矣后为扶余胡王驿使复来至寗北方谓之谪仙人焉
　　酒客者梁市上酒家人也作酒常羙而售日得万钱有过而逐之主人酒常酢败穷贫梁市中贾人多以女妻而迎之或去或来后百余嵗来为梁丞使民益种芋菜曰三年当大饥卒如其言梁民不死五年觧印绶去莫知其终焉【并上】
　　墨子遇神人授以素书朱英丸方道灵教戒五行变化凡二十五篇拜受合作遂得其騐乃撰集其要以为五行记遂得地仙至汉武帝时遣使者杨违束帛加璧以聘墨子墨子不出周游五岳不知所终【神仙拾遗】
　　墨子仕宋年八十二乃叹曰世事已可知荣位非常保将委流俗以从赤松子游耳乃入周狄山精思道法【广记】庄子师长桑公子受其防言谓之庄子隠于抱犊山中服北肓火丹白日升天【真诰】
　　王傅字恭确周人也五十弃家学道服黄连一百四十年耳目聪明智慧日广有儿名神精其父子竝得道后升天而去【仙鉴】
　　沈羲者吴郡人也学道于蜀中但能灾消病除救济百姓服药功德感天天神识之周赧王十年丙辰老君遣使召隠士沈羲是月与妻贾氏共载诣子妇卓孔吟家道逢龙车虎车白鹿车各一乗従骑十数人皆朱衣仗矛带劔辉赫满道问羲曰君是道士沈羲否羲愕然曰是也骑曰羲有功于民心不忘道従生以来履行无过黄老今遣仙官相迎侍郎薄延之白鹿车是也度世司马生青龙车是也送迎使者徐福白虎车是也湏臾三仙羽衣持节以白玉册青玉界丹玉字授羲碧落侍郎羲不能读遂载升天【上】
　　安期生以醉墨洒石上皆成桃花【列仙】
　　周太賔秦时道士也同姜叔茂学道在勾曲山种五菓五辛菜货之以市丹砂二人并得仙太賔有才艺善鼓琴能弹独弦而八音和以教糜长生孙广田【广田即孙登也　真仙通鉴】
　　秦三将军者一名建威姓唐氏一名徳殳姓李氏一名云刀姓宋氏见秦政日乱乃相与谋曰时势去矣英雄起矣方今王道失序政事乖错不早为之所吾徒其鱼肉矣时有名宦十人皆正人君子亦相率而去之于是十有三人皆弃官学道遂经庐山之阳至紫霄峰爱其山水之胜三人欲遂栖焉十人曰不然初志归羣玉洞府岂可中道而废言讫未行一夕雷电奄至洪流泛涌旦视庐舍左右化成二溪溪中盘石上有玉简大篆云神化灵溪金简标题真人受防玉洞潜栖十人莫知所徃三武士遂栖于溪侧种桃茹芝为养真之具建威曰当惠以施贫德殳曰当药以济病云刀曰当言以涤迷异术同功而逺近其福久之但见祥云游绕双鹤飞舞自是三人得道仙去矣后人指其居曰三将军洞而置祠焉至汉武帝赐名灵溪观【十人者孔丘明骆法通吴天印张法枢谢志空周仙用邹武君谢幽嵒杨元中吴紫霄也】
　　西门君者少好道明诸防纬以开山图授秦始皇帝而不能用【并上】
　　游三蓬者秦时闽清人也少而孤有田仅足糠覈久之不竟耕与弟乞奴渔钓溪上日歌呼相和寒暑以三莎蔽体故闽清人谓之三蓬人或怜之与以短褐数日亦弃之始皇帝二年停舟水口有一老父褴防求渡三蓬兄弟为其老长跪而和之老父曰旦日玉皇太姥宴群仙于化洞夫子能従我游乎三蓬兄弟相视而駴因跪曰幸甚老父遂令瞑目而坐便觉蓬蓬如飞食顷忽闻鹤唳窃视之则二舟已阁岩罅不复动矣老父怒曰与若云何而窃视耶于是玉皇太姥乃使谒者设虹桥従岩引入金阙阙内外卤簿缤纷天乐迭奏殿上设龙斿紫盖玉皇太姥南向坐殿下若天神若真官羽士及老父等分班侍立陛下左右设霞幄云茵三蓬兄弟及山下数百人以次奉谒礼毕皆呼为曽孙赐宴幄下以尊卑次第上夀酒罢三蓬辈従虹桥而下至家遂辟谷不复饮食至汉昭帝时人有见之于武夷山中云【广记　与前武夷君一则小异并存之】
　　黄庭真人王探字养伯太原人也伟貌傀态云爽霞晖洞洽元律深穷道本仕汉为中常侍中郎以吕后专政抗迹南山居于楼观常以朝元炼藏吐故纳新为务至文帝即位遐仰其风以逸人见礼时年三十六常诵五千文知名与身踈徳为道本乃广行赈惠念及苍生仙人赵先生托以狂人形容毁従探求乞施与不已而求取无厌探欣然舍之未尝疑怪遂授以黄庭内修之诀后遇太元玉女西灵子都授以藏景链形之道即能变身化景倐忽万端或立丛林或坐泉石或化水火或成鸟兽而探之本人与人言笑宛然无异复师司马季主得其神化无方之术常与人同行忽探身散为云雾或立平地即为崇山观者震骇而其貌俨然犹在旧处年九十一嵗以汉武帝元朔六年戊午正月西灵金母遣仙官下迎授书为太极真人【仙鉴】
　　昔汉初有四五小儿路上画地戏一儿歌曰着青裙入天门揖金母拜木公张子房徃拜之曰此东王公之玉童也所谓金母者西王母也木公者东王公也【真诰】句曲山洞宫之中本有神仙人郭四朝者治其宫四朝燕人也兄弟四人得道四朝是长兄也【茅君内传】
　　清灵真人裴君字仁右扶风夏阳人也以汉孝文帝二年君始生焉为人清明顔仪整素善于言笑目有精光垂臂下膝声气髙彻呼如钟鸣家奉佛道年十余嵗昼夜不寐精思读经尝于四月八日与冯翊赵康子上党皓季成共载诣佛图时天隂雨忽有贱人着故布单衣巾黄巾诣君车后索载君礼而问之不答君下车以载之康子季成并大怒呵问何等人而上吾车乎君乃陈谕遂聼俱载君自徒行在后顔无变色寄载人自若亦不以为慙也将至佛图乃曰吾家近在此乃下车奄然失之佛图中道人支子元者亦颇知道宿旧人之云已年一百七十歳见君而叹曰吾従少至老见人多矣而未尝见如子者乃延君入曲室之中幽静之房大设豊馔饮食既毕将君更移隠防呼之共坐乃谓曰吾善相人莫如尔者子目中珠子正似北斗瑶光星自背已下象如河魁既有贵爵又当神仙天下志子实享焉然津梁未启七气未淳不见妙事亦无縁而成也以所修秘术密以告君道人曰此长生内术世莫得知吾昔游焦山及鼈祖之阿遇仙人蒋先生者乃赤将子舆也以神诀五百授吾奉而行之于今一百七年矣气力轻壮不觉衰老但行之不勤多失真志不能去世故虽延年不得神仙也【云笈七籖】
　　司马季主后入委羽山石室大有宫中受石精金光藏景化形法于西灵子都西灵子都者太仙女也其同时今在大有室中者广寗鲍叔阳太原王养伯颍川刘玮惠岱郡段季正俱受师西灵子都之道也季主临去之际托形枕席为代己之像墓在蜀郡成都升盘山之南诸葛武侯昔建碑铭徳于季主墓前碑讃末曰漠太寂混合隂阳天地交泮万品滋彰先生理着分别柔刚鬼神以观六度显明季主得道后尝读服明丹之华挹扶晨之辉顔如少女须三尺黒如墨子二人男名法育女名济华乃俱在委羽山【真诰】
　　真诰云季主咽虹液而头足异防剑经注云吞刀圭而虫流今东卿说云托形枕席为代己之像似当是作炼形灵丸兵解去也汉史既不显其终无以别测其事也汉孝武皇帝闲居殿上忽有一人乗云车驾白鹿従天而下来集殿前其人年可三十许色如童子羽衣黄冠帝乃惊问曰为谁答曰吾中山卫叔卿也帝曰子若是中山人乃朕臣也可前共语叔卿本意谒帝谓帝好道见之必加优礼而帝今谓是朕臣也于是大失望黙然不应忽焉不知所在帝甚悔恨即遣使者梁伯至中山推求叔卿不得见但见其子名度世即将还帝遣使者与度世共之华山求寻其父到山下欲上輙火不能上也积数十日度世斋戒独上于絶岩之下望见其父与数人博戏于石上紫云郁郁于其上白玉为牀又有数仙童执幢节立其后度世望而载拜叔卿曰汝来何为度世曰帝甚恨前日仓猝不得与父言语今故遣使者梁伯与度世共来愿更得见父也叔卿曰前为太上所遣欲诫帝以大灾之期及救危厄之法国祚可延而疆自贵不识真道而反欲臣吾不足告语是以去耳度世曰不审向与父并坐是谁也叔卿曰洪厓先生许由巢父火低公飞黄子王子晋薛容耳汝归当取吾斋室西北隅大柱下玉函函中有神素书取而按方合服之一年可能乗云而行道成来就吾于此勿得为汉臣也度世拜辞而去下山见梁伯不告所以梁伯意度世必有所得乃叩头求乞道术先是度世与之共行见伯情行温实乃以语之后掘得玉函封以飞仙之香取而饵服乃五色云母遂合药服之与梁伯俱仙去【神仙】
　　谷希子者学道得仙东方朔师之受阆风钟山蓬莱及神州真形图【真仙通鉴】
　　东方朔父张夷字少平妻田氏女夷年二百歳顔如童子朔生三日而田氏死邻母拾而养之年三嵗天下秘谶一覧闇诵于口常指防天下空中独语邻忽失朔累月方归母笞之后复去经年乃归母忽见大惊曰汝行经年一归何以慰我耶朔曰儿至紫泥海有紫水汚衣仍过虞渊前浣朝发中返何云经年乎母问之汝悉是何防行朔曰儿湔衣竟暂息都崇堂王公饴之以丹霞浆儿食之太饱闷几死乃饮天黄露半合而醒既而还路遇一苍虎息于路傍儿骑虎还打捶过痛虎囓儿脚伤母悲嗟乃裂青布褁之朔复去家万里见一枯树脱布挂于树布化为龙因名其地为布龙泽朔以元封中游蒙鸿之泽忽见王母采桑于白海之滨俄有黄翁指阿母以告朔曰昔为吾妻托形为太白之精今汝此星精也吾却食吞气已九千余歳目中瞳子色皆青光能见幽隐之物三千嵗一反骨洗髓二千嵗一刻骨伐毛自吾生已三洗髓五伐毛矣【洞记】
　　张少平妻田氏少平卒后累年寡居忽梦一人自天而下压其腹因而怀孕乃曰无夫而孕人闻弃我也徙于代依东方五月朔旦生一子以其居代东方名之东方朔【上】
　　书堂山有灵子寺去六七里有玅子洞谓东方朔二子长灵次妙读书防【湖广志】
　　淮南王安谒仙伯坐起不恭主者奏安不敬讁守厠三年【神仙传】
　　王谷神皮耀者西汉蜀青城山道士防而頴悟不居荣宠周游名山渡荆渚泛潇湘至南岳胎息还元数年道成东游羣玉访九仙汉武帝南廵见之神气不羣乃延之卜隠于西峰帝厚赐兼封王为太防先生皮为太素先生以上卿礼待之三年控碧骡上升【真仙通鉴】
　　戴孟名之生汉将军武帝遣入北山采药弃官学道号孟盛子受法于清灵裴真人得玉佩金珰之书石精金光之符周游名山日行七百里后白日上升落帽于武当山之上迄今呼曰落帽峰【湖广志　按真诰云戴孟姓燕名济字仲防易姓为戴托官于武帝耳】
　　李少君字云翼齐国临淄人好道入泰山采药修絶谷全身之法遇安期生少君疾困叩头乞活安期以神楼散一匕与服之即愈乃以方干上言臣能凝澒成白银飞丹砂成黄金金成服之白日升天身生朱阳之翼艳备员光之异竦则凌天伏入无间控飞龙而八遐遍乗白鸿而九陔周防海之枣大如钟山之李大如缾臣以食之遂生竒光师安期投臣口诀是以保万物之可成也于是上甚尊敬为立屋第【汉武内】
　　孟岐河清之逸人也年可七百嵗语及周初事了然如目前岐侍周公升坛上岐以手摩成王足周公以玉笏与之岐尝寳执每以衣袂拂拭笏厚七分今锐断恒切桂叶食之闻帝好仙披草盖而来谒帝焉【洞记】
　　郭琼东郡人也形貌丑劣而意度过人曽宿人家辄乞薪自照读书昼眠眼不闭行地无迹帝闻其异徴焉黄安代郡人也为代郡卒常服朱砂举体皆赤冬不着裘坐一神龟广二尺人问子坐此龟几年矣对曰昔伏羲始造网罟获此龟以授吾吾坐龟背已平矣此虫畏日月之光二千嵗即一出头吾坐此龟已见五出头矣行即负龟以趋世人谓黄安万嵗矣【并上】
　　犊子者邺人也少在黒山采松子茯苓饵而食之常过酤酒阳都家阳都女者市中酤酒家女眉生而连耳细而长众以为异皆言此天人也防犊子牵一黄犊来过都女恱之遂留相奉侍都女随犊子出取桃李一宿而返皆连兠甘羙邑中随伺逐之出门共牵犊耳而走人不能追也且还复在市中数十年乃去见潘山下冬卖桃李云【列仙】
　　主柱者不知何所人也与道士共上宕山言此有丹砂可得数万斤宕山长吏知而上山封之砂流出飞如火乃聼柱取焉邑令章君明饵砂三年得神砂飞雪服之数年能飞行遂与柱俱去云
　　鹿皮翁者淄川人也少为府小吏木工举手能成器械岑山上有神泉人不能至也小吏白府君请木工斤斧三十人作转轮悬阁意思横生数十日梯道四间成上其巅作祠舍留止其旁絶其二间以自固食芝草饮神泉且七十年淄水来山下呼宗族家室得六十余人令上山半水尽漂一郡没者万计小吏乃辞遣宗家令下山着鹿皮衣遂去复上阁后百余年下卖药于市【并上】金华山北有仙洞俗呼为刘先生隠身防其内有三十六室广三十六里石刻上以松炬照之云刘严字仲卿汉室射声校尉当恭显之际极谏被贬于东陬隠迹于此莫知所终即道士萧至所记也山口人时得玉篆牌俗仲卿每至中元日来降洞中州人祈福寻溪口边得此者当巨富【金华志】
　　谿父南郡甗人居山间有仙人常止其家従买瓜教之炼瓜子与桂附枳实共藏而对分食之二十余年能飞走升仙入水后百余年絶居山顶呼溪下父老与道生时事【列仙】
　　山图者陇西人也少好乗马马踏之折脚山中道人教令服地黄当归羌活独活苦参散服之一歳而不嗜食病愈身轻追道士问之自言五岳使之名山采药能随吾使汝不死山图追随之六十余年一旦归来行母服于家间期年复去莫知所之
　　谷春者栎阳人也成帝时为郎病死而尸不冷家发防行服犹不敢下钉三年更着冠帻坐县门上邑中人大惊家人迎之不肯随归发棺有衣无尸留门上三宿去之长安止横门上人知追迎之复去之太白山立祠于山上时来至其祠中止宿焉
　　隂生者长安中渭桥下乞儿也常止于市中乞市人厌苦以粪洒之旋复在里中衣不见汚如故长吏知之械収系之桎梏而续在市中乞又械欲杀之乃去洒者之家室自坏杀十余人故长安中謡曰见乞儿与羙酒以免破屋之咎
　　服闾者不知何所人也常止莒徃来海边诸祠中有三仙人于祠中博赌顾闾令担黄白数十头教令瞑目及觉乃在方丈山后徃来莒取方丈山上珍寳珠玉卖之久久一旦髠头着頳衣貌更老人问之言坐取庙中物云后数年貌更壮好鬓髪如徃日时矣
　　文賔者太丘乡人也卖草履为业数娶妪数十年輙弃之后时故妪夀老年九十余续见賔年更壮他时妪拜賔涕泣賔谢曰不须至正月朝傥能防乡亭西社中邪妪老夜従儿孙行坐社中待之湏防賔到大惊汝好道邪教令服菊花地肤桑上寄生松子取以益气妪亦更壮复百余年见云
　　商丘子胥者高邑人也好牧豕吹竽年七十不娶妇而不老邑人多竒之従受道问其要言但食术菖蒲根饮水不饥不老如此世见之三百余年贵戚富室问之取而服之不能终歳輙心怠慢矣谓将复有匿术也子主者楚语而细音不知何所人也诣江都王自言寗先生顾我作客三百年不得作直以为狂人也问先生所在云在龙眉山上王遣吏将上龙眉山巅见寗先生毛身广耳被髪鼓琴主见之叩头吏致主命先生曰此主吾比舍九世孙且念汝家当有暴死女子三人勿预吾事语竟大风发吏走下山比归宫中相杀三人王遗三牲立祠焉
　　赤斧者巴戎人也为碧鸡祠主簿能作水澒炼丹与消石服之三十年反如童子毛髪皆赤掌中有赤斧文焉
　　黄阮丘者睢山上道士也衣裘被髪耳长七寸口中无齿日行四百里于山上种葱薤百余年人不知也时下卖药朱璜发明之乃知其神人也
　　木羽者钜鹿南和平乡人也母贫贱主助产尝探产妇儿生便开目视母大笑母大怖夜梦见大冠赤帻者守儿言此司命君也当报汝恩使汝子木羽得仙母隂识之母后生儿字之为木羽所探儿生年十五夜有车马来迎去遂过母家呼木羽木羽为我御来遂俱去后二十余年鹳雀旦衔二尺鱼着母户上母匿不道而卖其鱼三十年乃没去母至百年乃终
　　谷城平常生者不知何所人也数死复生后数十年复为华隂门卒
　　梅福求师慕道访鴈荡诸山游南闽入支提山又入仙霞山乃武夷之东也遂于岩上结庵积年遇空同仙君授以内外丹法后至飞鸿山结庵脩炼十日功成神游体外丹光烛天复回九江乗青鸾飞升而去自后飞鸿山号曰梅仙山【并上】
　　汉哀帝元寿二年八月己酉五帝各乗方面车従群官来下受大帝之命授茅盈为东岳上卿司命神君文以紫玉为极黄金刻之其文曰惟盈虚挺逺朗幽耽妙爰自童散髪北山静心林泽精思求神登峻履谷艰寻师门掷形絶防投躯万津丹诚率任肆其天然遂造明匠九授灵篇剪髪祝残首截身帯素自乐不耻饥寒所适惟道所保以真情昭上帝感激太今敬授盈为大元真人领东岳上卿司命神君君平心正格秉操金石丹心矫众栖神髙映故报盈以玉钺緑旌八威之防使盈征伐源泽折冲万神君寒冻林谷味仰真思激穷岫启心精诚今故报盈以紫旄之节藕敷华冠使盈招驱万灵封山召云君弃家独徃离亲乐仙契濶崄各祖山川今故赐盈绣羽紫帔丹青飞裙使盈従容霄阶擕命玉贞君步骤深薮足履危仭心耽志尚曽不愆惮今故报盈以斑龙之舆素虎之軿使盈浮景太空飞轮帝庭君披榛并景寒凌霜雪心求明真不战不栗今故报盈以曲晨寳盖琼帏緑室使盈游盻九宫静神温宻君逺秀遁荣无疲于心潜形幽岳静思万林今故报盈以流金火铃双珠月明可以上闻太极通音上清君真心高静滛累不经素挺浩映内外坦平今故报盈以锦旌绣旛白羽竿可以呼召六隂玉女侍轩君慈向触物隂徳万生蠢动之貎皆念经营今故报盈以凤鸾之箫金钟玉磬可以和神虚舘乐真舞灵君饥渇养神艰辛求真万物不能致其惑千邪不能毁其淳今故报盈以紫琳之腴玉浆金甖可以夀同三光刻简丹琼也盈标领清紫玮八映心晖重离神耀太霞实真人之长者故赐以大元为号君九徳既备咸积太防天人虚白不期同归今酬九事以报徃怀盈心神方朗四灵所栖丹神启焕秉直不回正任全固监无照防令屈宰上卿总括东岳又加司命之任以领録图籍给玉童玉女各四十人以出入太防受事太极也治宫赤城玉洞之府盈其涖之动静以闻【真仙通鉴】
　　鲁女生长乐人初饵胡麻乃永絶谷八十余年少壮色如桃花一日与亲知故人别入华山后五十年先识者逢女生于庙前乗白鹿従王母人因识之谢其乡里而去【汉武内】
　　陈安世年十三嵗盖灌叔本之客子耳先得仙道叔本年七十皓首朝夕拜安世曰道尊徳贵先得道者则为师矣吾不敢倦执弟子之礼也由是安世告之要方遂得仙去矣【抱朴子】
　　帛和字仲理辽东人也入地肺山事董奉奉以行气服术法授之告和曰吾道尽此不得神丹金砂周游天下无山不徃汝今少壮广求索之和乃到西城山事王君王君语和大道诀曰此山石室中尝熟视北壁当见壁有文字则得道矣视壁三年方见文字乃古人之所刻太清中经神丹方及三皇天文大字五岳真形图皆着石壁和讽万言义有所不觧王君乃授之诀后入林虑山为地仙林虑一名隆虑其山南连太行北接恒岳有仙人楼高五十丈【葛洪神仙传】
　　王仲都汉人也一云道士学道于梁山遇太白真人授以虹丹能御寒暑已二百许年汉元帝召至京师试其方术尝以严冬之月従帝而游令仲都单衣乗驷马车于上林昆明池环水驰走帝御狐裘而犹觉寒仲都貌无变色背上气蒸烋烋然又当盛夏曝之日中围以十罏火口不称热身不流汗后亦仙去桓君山着新论穪其人【列仙传】
　　隂真人炼丹歌曰有物有物可大可久采乎蚕食之歬用乎火化之后成汤自上而临下夸父处中而见受气应朝光功参夜漏白英聚而雪慙黄酥凝而金丑转制不已神趋鬼骤金欤玉欤天年上夀
　　王遥字伯辽鄱阳人也有竹箧长数寸有一弟子姓钱随遥数十年未尝见遥问之一夜大雨晦暝遥使钱以九节杖担此箧将钱出冐雨而行遥及弟子衣皆不湿所行道非所曽经又常有两炬火导前约行三十里许登小山入石室室中有二人遥既至取弟子所担箧发之中有五舌竹簧三枚遥自鼓一枚以二枚与室中二人并坐鼓之良乆遥辞去収三簧皆纳箧中使钱担之孔安国鲁人也常行气服铅丹年二百嵗色如童子隠潜山弟子随之数百人有陈伯者安乐人也求事安国以为弟子留三年知其执信乃谓之曰吾亦少更勤苦寻求道术无所不至而昔事海滨渔父渔父者故越相范蠡也乃易姓名隠以避世哀我有志授我秘方服饵之法以得度世吾授道以来以其一方授崔仲卿卿年八十四服来已三十三矣子徃与相见事之陈伯遂徃事之受其方亦度世不老
　　清平吉沛国人汉髙祖时卫卒也至光武时容色不老后尸觧去
　　董子阳少知长生之道隠博落山中但食饮石泉后逢司马季主季主以导仙八方与之遂度世
　　东郭延者山阳人服云散能夜书有数十人乗虎豹来迎比隣尽见之
　　封衡字君达陇西人也防学道通老庄学勤访真诀后遇鲁女生授还丹诀及五岳真形图遂周游天下故山官水神潜相迎伺而凶鬼怪物无不窜避常驾一青牛人莫知其名因号青牛道士有二侍者一负书笈一携药笥
　　南极子者姓栁名融能含粉成鸡子吐之数十枚煑而啖之与鸡子无异黄中皆余有少许粉如指端者取杯呪之即成龟煑之可食肠脏皆具而杯成龟殻煮取肉则殻还成杯矣取水呪之即成羙酒饮之醉人举手即成大树人或折其细枝以刺屋间连日犹在以渐萎坏与真木无异也服云霜丹得仙去矣【并上】
　　赵叔期学道于王屋山中时时出民间闻有卜者在市叔期徃见之卜者谓叔期曰欲入天门调三闗存朱衣正昆仑叔期知是神人因拜叩头请以要道因以一卷书与之是胎中记拜受之后合神丹而升天【真仙通鉴三関者口为心関足为地関手为人関】
　　庄伯微者汉时人少好道不知求道之方惟以日入时正西北向闭目握固想昆仑山积三十年后见昆仑山仙人授以金汋方合服得道
　　瞿武后汉人也七嵗絶粒服黄精紫芝入峨眉山天竺真人授以真诀乗白龙而去今蜀中有瞿君祠
　　卢耽者少学道得仙后复仕为州治中每时乗空归家到晓则反州尝元防期贺在列时耽后至廻翔阁前欲下次为威仪以箒掷耽得一只履坠地耽由是飞去【王乔事同不重録】
　　黄观子少好道家奉佛道朝朝拜叩求乞长生如此积四十九年后遂服食入焦山太极真人以百四十事试之皆过遂服金丹而咏太洞真经今补官为太极左仙卿
　　石垣字洪孙渤海人也游赵魏诸名山得道能分身同时请十余家各家有一垣所言各异
　　蔡琼字伯瑶师老子授太阳生符还丹方合服得道白日升天常以阳生符活已死之人但骸骨存者以符投之即起
　　龙迷不知何许人也于金山得神芝实如梧桐子大服二年得仙真诰云龙伯高者后汉时人汉伏波将军马援戒其兄子称此人之佳可法即其人也
　　淳于斟字叔显防稽上虞人汉桓帝时作徐州县令灵帝时大将军辟掾少好道明术数服食胡麻黄精饵后入吴乌目山中隠居遇仙人慧车子授以虹景丹经修行得道
　　姚俊字翁仲钱塘人为交阯太守汉末弃世入増城山中学道遇东郭防平防平秦时人久隠増城得道者也防平教俊服九精炼气辅星在心之术俊脩之道成今在洞中兼北河司命主水官之考罸
　　韩崇者字长季吴郡毗陵人也少好道林屋仙人王玮曾授之以流珠丹一法崇奉而修之大有騐玮语之曰子行此道可以出身仕宦无妨仙举遂仕至宛陵令行仁以为政用道以抚民虎狼深避蝗不集界迁汝南太守防书佐袁安安后位至司徒时人通以崇有识物之鍳也崇独居清素上竒之加崇俸禄秩中二千石后汉孝明皇帝廵守汝南上治崇府崇使妻出住孤独老妪家上闻叹韩崇可谓百炼不消也赐缣五十疋崇在郡积十四年政化洽着举天下最年七十四玮乃授以隠觧法得仙去【并上】
　　李凤仙汉末人隠衡山自防寡言人问之曰知白守黒道贵昏黙后仙去【湖广志】
　　成武丁后汉时为临武小吏身长七尺少言大度人谓之痴邑令遣至州州牧周昕识其异状因留之乃署为文学主簿太守因元日宴郡官使之司酒忽取酒含而噀之众怪问答曰适见临武失火所以噀酒救之已而县令张济上书称元日庆集晡时火延烧防署时天气澄霁忽见东北黒云暴雨大至其火遂灭雨下时皆作酒气救火者被雨皆醉太守即迁州西立仙君宅经二年忽告人曰牵牛诣织女吾当还宫言讫而卒数日有人従临武来于武昌岗见仙君乗骡逝焉【上】
　　初平中山东人有青牛先生者字正方晓知星厯风角鸟情常食青葙芫花年似五六十者人或识之谓其已百余岁矣【魏志】
　　大宛山有青精先生者言千歳色如童子歩行日过五百里能终岁不食亦能一日九食【神仙】
　　青谷先生者不知何许人也常脩行九息服气之道后合炉火大丹服之得道【真仙通鉴】
　　昔有傅先生者其少好道入焦山石室中积七年而太极老君诣之与之木钻使穿一石盘厚五尺许云穿此盘便当得道其人乃昼夜穿之积四十七年钻尽石穿遂得神丹乃升太清为南岳真人
　　昔有刘少翁曽数入太华山中拜礼向山如此二十年遂忽一旦得见西岳丈人授其仙道【并上】
　　桥顺二子曰璋曰瑞师事仙人卢子基于龙虑山栖霞谷服飞龙药一丸千年不饥【顔修内传】
　　世有二人居牢山食松久之肉与松同人呼为青翁今山中青翁观乃故居也【莱州图经】
　　武阳龙尾山竝仙者羽化之防上有仙人及龙马迹于其防得遗咏虽神栖白云属想芳流借念泉乡遗咏在兹览其余诵依然息逺匪直邈想霞踪爱其文咏可念故端牍抽札以诠其咏其畧曰登武阳观乐薮峨岭颠洋湖口命飞螭驾白驹临天水心躇蹰千载后不知如盖胜赏神乡秀情超防矣【水经注】
　　县人谢廪行路中忽遇云雾云雾中有一人乘
　　龟而行廪知神人拜请求随去其人曰汝无仙骨【王烈之安成记】
　　张賔者定襄人也魏武帝时曽举茂才归乡里归事西河蓟公受服术行洞房白元之事后遇樊子明于少室山授以遁变隠景之道賔善谈空昔曽诣蓬莱宋晨生宋晨生者蓬莱左公也【真仙通鉴】
　　葛仙公于赤乌元年太嵗戊午十一月初一日太上节次三颁锡命遣天吏告下福庭第一锡命曰太上玉书勑葛学仙弟子先世苦行累刼立功损身布施济度危亡积感太上遂令名注都上仙定籍是故英明智慧诞降徳门所以才质王秀馨兰清发天姿逸頴卓然挺防道谟渊伟独歩群萃高辞世荣抱璞尚质注意仙经含光守一徜徉林麓不恋朝市慈心度人拳拳不辍道徳既充宜有锡命今赐子天寳羽服丹霞绣帔飞罗之裙矣芙蓉寳冠金真神虎仗命魔幢役海召山所为任意第二锡命勅无上学仙弟子葛索隠番经长斋静念存思専精苦而不倦再赐子八景玉舆驾龙乘云顶生圆光金童玉女以酬宿徳纪纲道门后贤仰止乗持法轮太上尊教三天所铨矣第三锡命曰勅无上学仙弟子葛身軆道开化未悟普济羣品俱超方觉功成名扬高真信服三界群灵尊奉穆穆恩盈十方歳济所欲也宜锡子位为上太玉京太极左宫仙公总统三界六天大魔王之官主行三洞经箓给真仙玉童玉女各五百人侍直左执九曜之华旛右捧洞之真经龙旗虎节游行上清九宫一年三朝太上都玉京金阙太上锡命天帝承书一如三天故典奉行【上】葛尚书年八十始有仙公一子时有天竺僧于市大买香市人怪问僧曰我昨日梦见善思菩萨下生葛尚书家吾将此香浴之到生时僧烧香右绕七匝礼拜恭敬沐浴而止【仙公起居注】
　　葛善于变幻而拙于用身今正得不死而已非仙人也初在常山近入盖竹亦能乘虎使鬼无所不至但几于未得受职耳亦恒与谢穉坚黄子阳郭声子相随【真诰】刘文饶农刘寛也年七十三一旦遇青谷先生降之于寝室授其杖解法将去入太华山行九息服气及授以炉火丹方修之道成
　　毛伯道刘道恭谢稚坚张兆期皆后汉时人也学道在王屋山中积四十余年共合神丹毛伯道先服之而死道恭服之又死谢稚坚张兆期见之如此不敢服之并捐山而归去后见伯道道恭在山上二人悲愕遂就请道与之茯苓持行方服之皆数百歳
　　左慈今在小括山常行来数在此下寻更受职也慈顔色甚少正得罏火九华之益
　　中山刘伟道学仙在嶓冢山积十二年仙人试之以石重十万斤一白髪悬之使伟道卧其下伟道顔无变色心安体恱卧在其下积十二年仙人数试之无所不至已皆语之遂赐其神丹而白日升天【并上】
　　后汉元和三年猎者张五郎即禽于郡北之西岩见白鹿奔入岩中五郎尾之行可数百武皆两岩壁峙仰不见天侧肩而进意将防忽闻乐声遂复前百余武微见日光如缕折而东石门半开豁然别一天地有四人衣冠古朴一鼓瑟坐梅花树下一坐磐石临流吹笙一倚修竹击磬一骑白鹿执如意而歌见客至皆舍乐惊起相问何从得来王归未也五郎不审所谓其人曰吾越王乐工也昔者夫椒之役吾抱乐器窜身于此石门忽闭遂不得出乃掘黄精采叶为粮久之亦不复饥于是相与结茅而居绩野葛麻苎以为衣服时有仙人来此分惠药物然竟不知吾王今何如也五郎闻之大骇求归其人各以鹿脯黄精为赠既出石门即阖其后人遂以此山越王勾践时自防稽飞来因名飞山晋太康中道人任昉复入岩中得金丹秘诀【广记】
　　杜契者字广平京兆杜陵人建安之初来渡江东依孙策入防稽尝从之后为孙权作立信校尉黄武三年渐学道遇介琰先生授之以白术隠居大茅山之东面也守白者能隐形亦数见身出此市里契与徐宗度晏贤生合三人俱在茅山之中时得入洞耳或自采伐货易衣粮于句曲而人自不知之耳介琰者即白羊公弟子也今在建安方山中也徐宗度晋陵人作孙皓左典军吕悌司马受风谷先生气禁道故得契俱晏贤生是歩陟外甥即宗度之弟子也
　　朱者陈留人也为人无道专作劫盗后人发觉収掩得逸出逺他境至汝南少室山中见冯先生隐学云后三年乃受其真僊【真诰】
　　张激子当为太极仙侯激子者河内张奉者也字公先少时名激子耳此人少而有清行太傅袁隗叹其高妻以女女服饰奢丽奉不顾眦无异路人妇改服乃后成室家也后弃世入剡山遇山图公子山图公子周哀王时大夫僊人者也授激子九云水强梁链桂法激子修此得道
　　明晨侍郎夏馥字子治陈留人也少好道服术饵和云母后入吴山从赤湏先生受錬魂法又遇桐柏真人授之以黄水云浆法得道今在洞中馥少时被公府辟召悬辟书着桑树乃去其情懐高迈如此【并上】
　　白茅洞昔人遇一道士衣巾爽丽自洞中出询所自来曰吾白茅先生职此久矣遂得名【余杭志】
　　葛穉川居罗浮与南海太守鲍靓善靓时时往来罗浮山中或迎至郡与言达旦夫人见其来门无车马独有防燕怪而问之则防履也靓亦有道术尝行部入海遇风饥甚取白石煮食之
　　董威辇含一石千日不食【续仙传】
　　郭志生字通眀朱提郡人晋元帝时云已四百岁见之如五十许人有短卷书满两箧中常负之多止乌伤张绩家每叹曰兵荒方至毒流生民将以沟凟为棺材苍蝇为孝子必然之期可为痛心后二年孙恩妖乱冬夏杀害及饿死者十不遗一忽谓绩曰应亾为吾偹粗材器殡不湏钉材亦不湏埋但送山岩中以石镇材上后少日而死绩谨依斯教数日绩亲人自冨阳还见志生骑白鹿山中行作书与绩
　　萧子云字景慕天圣初撰晋书百余卷进之防而好道志尚正静不乐仕进虽名宦每有异人宻与谈笑累迁丹阳郡丞防迁黄门侍郎司徒左长史常携家游江表名山一日挂帆来访庐陵玉笥初至清虚馆时杜元老已于玉笥得道【元老名昙永】乃南齐故僚相值情好如旧以师事之往来洞天间独得其秘亲制一碑以纪杜德后过玉笥之东南连山重崖间今号萧山是也坛炉药臼遗迹犹在防梁武玺书来召与子特委家入朝既至迁侍中侯景之乱恐不免祸遂隠萧山后再徙居清虚五年忽神人降言曰馆之东北有郁木坑水自东注可以久居萧又徙家居焉历二纪一旦上帝赐玉册封元洲长史【真仙通鉴】
　　邓郁之与徐灵期结方外交遇至人得金鼎火符之术郁之以资财让灵期成道而去郁之遂苦无法财惟此志不梁天监初台司奏少防星现南楚长沙分埜武帝勅监军采访得之访问所修答曰贫道修链金液而缺丹财帝赐金帛子女于南岳选其幽胜立上中下三宫以修内外丹后于天监末十二月三十日就石坛升天【上】
　　陶贞白僊障有九名居其一使吾不白日升天盖三朝安得有浮名乎
　　隐居弟子桓法闿字彦舒事隠居于茅山华阳馆十余年一日有二青童一白鹤自空而下集于庭隐居欣然而接谓已当之青童曰太上所命者桓先生也隐居黙计门人皆无姓桓者索之唯得执役桓法闿焉诘其所致则曰常修黙朝之道亲朝太帝已九年矣故有今日之召闿于是驾白鹤而升天【上】
　　隋人号潜翁者尝游鲤湖见一叟携篮采叶心异之遂下拜乞长生药叟以数叶与之即失所在后潜翁炼形于石壁山养白虾蟇自随久亦化去【九鲤湖志】



　　广博物志卷十二
　　钦定四库全书
　　广博物志卷十三
　　明　董斯张　撰
　　灵异二【女僊】
　　西王母者九灵太妙山金母也一号太虚九光台金母元君乃西华之至妙洞阳之极尊在昔道气凝寂湛体无为将欲启廸功化生万物先以东华至真之气化而生木公木公生于碧海之上芬灵之墟以主阳和之气理于东方亦号曰东王公焉又以西华至妙之气化而生金母金母生于神州伊川厥姓侯氏与东王公共理二气而育养天地陶钧万物焉所居宫阙有曾城千里玉楼十二琼华之阙光碧之堂九层室紫翠丹房左带瑶池右环翠水其山之下弱水九重非飚车羽轮不可到也所谓玉阙暨天緑台承霄青琳之宇朱紫之房连琳防帐明月四朗戴华胜佩虎章左侍僊女右侍羽童轩砌之下植以白环之树丹刚之林空青万条瑶干千寻无风而神籁自韵琅琅然皆九奏八防之音也尔雅云王母蓬发戴华胜虎齿善啸者此乃王母之使金方白虎之神非王母之真形也【广记】
　　西王母梯几而戴胜【山海经○注梯谓慿也】
　　东王父姓无为字君解西王母姓自然字君思一云东王公名倪字君明西王母姓杨名囘【老君枕中经】
　　西王母姓杨一曰缑氏一曰侯氏一曰焉氏名囘一曰婉妗【广记】
　　万民皆付西王母唯王圣人真人僊人道人之命上属九天君耳【御览】
　　西王母感上之诚暮必神降上乃盛施帏帐烧兠沫香香闻数百里【汉武故事】
　　云华夫人者金母之女也【真仙竒记云名瑶姬】受书为云华上宫夫人主领教童真之士理在玉暎之台【真僊通鉴】
　　帝闲居承华殿东方朔董仲舒在侧忽见一女子着青衣美丽非常帝愕然久之女对曰我墉宫玉女王子登也为王母所使至七月七日王母暂来也帝下席跪诺言讫玉女忽然不知所在帝问东方朔此何人朔曰是西王母紫兰宫玉女常传使往来扶桑出入灵州交关常阳传言都阿母昔出配北烛僊人近又召还使领命禄真灵官也【汉武内传】
　　上元夫人即命侍女纪离容径到扶广山勅青真小童出六甲左右灵飞致神之方十二事当以授刘彻也【真青小童君太上中黄道君之师真元始十天王十室弟子也姓延陵名阳字庇华形有婴孩之貌故仙官以青真小童为号】
　　王母谓帝曰夫欲修身当荣其气太上真经所谓行益易之道益者益精易者易形能益能易名山僊籍不益不易不离死厄子但爱精握固闭气吞液行之不倦神精充溢此元始天王在丹房之中所説防言今勑侍笈玉女李庆孙书録之以相付子善修焉【并上○王母又有侍女郭宻香○又有侍女张灵子见茅盈传】
　　玉女常以黄玉为志大如黍米在鼻上是真玉女也无此志者鬼试人耳【抱朴子】
　　老君曰或见玉女青衣者名曰惠精玉女或见玉女黒衣者名曰太玉女或见玉女赤衣者名曰赤圭玉女或见玉女黄衣者名曰常阳玉女或见玉女三人青衣紫下裳俱来者一名常在一名絶洞一名五德或见九玉女衣服五防俱来者一名上一名虎一名扶一名灵阙一名孔林一名慿一名住一名多一名【阙云笈真籖】
　　东方之神女名曰青腰玉女南方之神女名曰赤圭玉女中央之神女名曰黄素玉女西方之神女名曰玉素玉女北方之神女名曰光玉女左为常阳右为承翼此皆玉女之名也【上】
　　南极夫人西王母第四女也名林字容真一号紫元夫人或曰南极元君理太丹宫受书为金阙圣君汉平帝时降于阳落山防室之中授清虚王母太上保文等经三十卷夫人着锦袍青羽裙左佩虎书右带挥灵可年十六七形貎真正天姿奄霭乗羽寳车驾以九龙女骑九千居渤阳丹海长离山中主教当为真人者【真仙通鉴】右英夫人西王母第十三女名媚兰字申林治沧浪山受书为云林夫人晋哀帝兴宁三年七月降句曲山紫防夫人名青娥字愈音王母第二十女也昔降寳神经与清灵裴真人行之得道晋哀帝兴宁三年乙丑六月与九华安妃二十三真人十五女僊降句曲授道于真人羲
　　太真夫人王母之小女也衣服竒丽姿容絶世年可十六七时以儿为三天太上府都官司直被降主东岳夫人暂来往于岱宗山石室高崖重岩深隐人迹所不能到去地千余丈中有玉几金牀珍物竒伟每弹一之琴即百鸟飞集鼓舞听之时乘白龙周旋四海僊人马眀生尝为县吏为贼所伤疮甚殆死遇夫人救之数年后夫人令明生归师安期生授金液还丹修炼升天【并上】昔禅黎世界队王有女字絓音【一曰继音】生乃不言年至十四王怪之乃弃女于南浮长桑之阿空山之中女乏粮食常仰日咽气引月服精自然充饱体不疲损常行山周帀巗洞忽与神人防于丹陵之舍栢林之下执絓音右手题赤石之上语絓音曰汝虽不能言可忆此也絓音私心自悼受生不幸口不能言弃枉穷山誓心自愿得还人中当作功德无有爱惜百刼之后冀与愿防天为其感遣朱宫灵童下教絓音理身之术受赤书八字之音于是能言絓音晨夕朝礼天文道真既降逆知吉防役使百灵坐命十方于山而出还于王国时天下大旱人民燋燎王大惧怖祈请神眀絓音往白王言常闻山中有女不言能感于天王识之乎王于是悟识是王女乃迎女还宫见女能言王见愧顔女显其道为王仰笑天降洪雨注水至丈于是化形隐景而去【洞本行经】紫清上宫九华安妃名鬰嫔字灵箫太虚元君金台李夫人少女诣山学上清道道成受太上书署为紫清上宫九华真妃赐姓安【真仙通鉴】
　　王观香字众爱周灵王第三女也是宋姬所生于子乔为别生妹授子乔飞解脱网之道得去入缑氏山中后俱与子乔入陆浑移三十九年道成白日升天子乔弟兄七人得道【五男二女】其眉寿是观香之同生兄亦得道【上】毛女字玉姜【神僊】
　　有鱼道超鱼道逺者皆秦时之女真入武夷山隐焉后人常常见之其地四围皆生毛竹故人因毛竹而亦呼此二鱼为毛【真仙通鉴】
　　南岳夫人能书小有王君并事甚详悉又述黄庭内景叙青精防饭方【魏夫人传夫人名华存】
　　清虚真人王君侍女华教条李眀瓮【上】
　　梅姑秦时丹阳县人有道术能着履行水上县有梅姑庙尚存【异苑】
　　张丽英面有竒光不照镜但对白纨扇长沙王吴芮闻而聘之女闻芮来登金精山仰卧被发覆石皷下咸谓已死忽紫云鬰起遂失所在惟留歌一首歌曰石皷石皷哀哉下土自我来观民生实苦世事悠悠我意蹙蹙我意不可辱兮王威不可夺有鸾有鳯自舞自歌凌云歴汉逺絶尘罗世人之子其如我何
　　李真多李八百之妹也随兄修道一日八百见真多手持莲花身似有孕八百怒意欲引劔挥之真多觉之倐尔凌虚渡江产下童子经一卷遂乘云气冉冉升天【真仙通鉴】
　　周爰支汉河南尹周畅之女也畅汝南安城人好行隂德功在不觉曾作河南尹遭大旱收洛阳城傍客死骸骨万余人为立义冢祭祀之应时大雨丰收太上防以畅有隂行令爰支从南宫受化得僊今在洞中为眀晨侍郎
　　韩太华者韩安国之妹也汉贰师将军李广利之妇也得道在易迁宫利宿世有功德今亦在南宫受化张防子者汉昭帝时将作大匠张庆之女不知何郡人也防子少好道因得尸解去防子自言师东海东华玉妃淳文其受服雾气之道云雾是山泽水火之华精金石之盈气久服之则能散形入空与云气合体防子修之得其僊道也
　　傅礼和者汉桓帝外甥侍中建之女也北地人举家奉佛礼和常月日洒扫佛前勤勤祝誓心愿仙化常服五星精身生光华得道僊去善为空同之歌歌则禽鸟相舞而集飞集其前以听之
　　刘春龙汉宗正刘奉先之女以其先世有隂德故皆得道入华阳易迁宫中
　　郭芍药汉度辽将军郭蹇女也少好道笃诚真人因授其六甲而得道
　　赵素台者汉幽州刺史赵熈之女也熈少有善行常济穷困救王惠等族诛有隂德数十事熈得身诣朱陵儿子得遁形游洞天素台在易迁宫中已四百年不肯徙自谓天下无复乐于此处也数防服游行盻山泽以自足
　　黄景华者汉司空黄琼之女也景华少好仙道常宻修至要后师韩终授其岷山丹方服之得入易迁宫位为恊晨夫人领九宫诸僊女亦总教授之
　　张桃枝者汉司校尉朱寓季陵母也沛人寓往与陈蕃俱诛寓母以隂德久闻在易迁始得为明晨侍郎耳【真诰注云朱寓沛人桓灵之时八俊后同党人之烈与李膺杜宻俱下狱死非陈蕃同时】
　　窦琼英者窦武之妹也其七代祖名峙常以枯骨为事以活死为心琼英今得女僊在易迁宫
　　赵爱儿者幽州刺史刘虞别驾赵该姊也好道得尸解后又受符见居东华方诸防
　　张玉兰者张衡之女也防而洁素不食荤血年十七岁梦朱光入口因而有孕父母索之终不肯言惟侍婢知之一日谓侍婢曰我死尔当剖腹以明我心其夕遂殁父母不违其言剖腹得一物如莲花初开其中有白素金书十卷乃本济经也十余日间有大风雨晦暝遂失其经成都记云天师云孙女无夫而孕父疑之欲杀焉既产有异光乃一轴书则本济经也父以为师乃掷其刀其后于敦信村登僊即女郎观也今有圣女台抛刀池洗经池存焉
　　王鲁连魏明帝城门校尉范阳王刚女也刚得道于元洲鲁连见父升天遂勤志修道入陆山遇太乙真人授飞升之法行之白日升天
　　张姜子西州人张济妹也【济后汉末西凉州人为董卓将后攻穣成被射死即张绣从叔也其妹不显外书不知出适】李惠姑齐人夏侯妇也【魏末人与李丰俱为晋文王所诛不知妇亡在之前后李　丰乃是冯翊人非齐人不知此是李谁之女】施淑女山阳人施绩女也【施绩呉兴人孙皓时为骠骑将军守西陵今云山阳恐女或出适取夫家郡不尔则乖】郑天生邓芝母也【邓芝字伯苖南阳新野人在蜀为刘禅车骑将军后行见蝯抱子行引弓射杀因感念而亡母不知郑谁之女】此数女子昔世有仁行令问并得在洞中洞中有易迁馆舍真台皆宫名也计今在易迁馆东厢中此馆中都有八十三人又有恊辰夫人者九宫之女也太上往遣来教此等法皆以保命授书恊辰夫人主教领之也夫人汉司空黄琼女黄景华也韩终授其岷山丹服得僊
　　赵威伯者东郡人也少学邯郸张先生先生得道之人耳晚在中岳授玉佩金铛经于范丘林丘林乃是汉楼船将军卫行道妇也学道得僊遂授行挹日月之道又服九灵明镜华遂得僊昔亦来在华阳内为保命丞郭叔香者王修母得道在易迁宫中真诰注云王修字叔冶北海人为魏武郎中令年七岁防母母以社日亡不知郭谁女也
　　北元中道君李庆賔之女太保玉郎李灵飞之小妹受书为东宫灵照夫人治方丈台第十三朱馆中孙寒华者吴人孙奚之女也师杜契授白之要顔容少艾周旋吴越诸山十余年乃得僊道而去一云即吴大帝孙女也于茅山修道道成冲虚而去因号其山为华姥山
　　李奚子者晋乐平太守李惠祖母也奚子每专一志务于救人大雪寒冻每积稲布谷于园庭恐禽鸟饿死其用心如此今得道而居华阳洞中
　　王进贤者晋武帝尚书令王衍女为愍懐太子妃洛阳乱刘曜石勒掠进贤渡孟津河于河中欲妻之进贤骂曰我皇太子妇司徒公之女而胡羌小子敢欲干我乎言毕即投河中其侍婢名六出复言曰大既有之小亦冝然复投河中时遇嵩高女真讳西华出游而愍之抚接二人遂获救外示死形体实宻济便将入嵩高山今在华阳宫洞内【并上】
　　六出时年二十二三许体貎亦整善有心节本姓田渔阳人魏故浚仪令田讽之孙讽防有隂徳之行以及于六出耳
　　婴母者姓谌氏西晋之时丹阳郡黄堂观居焉潜修至道时人自童防迨衰老见之顔状无改众号为婴母因入吴市逢有三嵗孩子悲啼呼呌执母衣裾曰我母何来母哀而収育之逾于所生既长明頴孝敬异于常人冠嵗以来风神挺迈所居常有异云气光景彷佛时説蓬莱阆苑之事母异之谓曰吾与汝暂此相因汝以何为号子曰昔蒙天真盟授灵章锡以名品约为孝道眀王今冝呼而称之遂告母修真之诀曰每须高处台踈絶异党修闲丘阜饵顺阳和静夷圃委鉴前非无英公子黄老玉书大洞真经豁落七元太上隠之道可致晏息以流霞之障睠盻乎文昌之台得此道者九凤齐唱天籍骇虚竦身御节入景浮空龙车虎旂游徧八方矣母冝保之一旦孝道眀王漠然隐去母宻修道法积数十年其后吴猛许逊自高阳南游诣母请传所得之道又数年有云龙之驾千乘万骑来迎谌母白日升天【墉城仙录】
　　济北超嘉平中夜梦神女从之自称天上玉女东郡人姓成公字智琼蚤失母天帝哀其孤苦令得下嫁从夫当其梦也嘉善非常觉悟钦想如此三四夕旦显然来游驾辎軿车从八婢服绫罗绮绣状若飞僊自言年十七遂为夫妇赠诗曰飘飖浮勃述敖曹云石滋神僊岂虚降应运来相之
　　杜兰香自称南阳人以建兴四年春诣张传传年十七望见其车在门外婢通言阿母所生遣授配君先改名硕硕呼女前视可十八九説事邈然久逺有婢子二人大者萱支小者松支钿车青牛上饮食皆僃作诗曰阿母处灵岳时游云霄际众女侍羽仪不出墉宫外飚轮送我来岂复耻尘秽从我与福俱嫌我与祸防至其年八月旦来复作诗曰逍遥云雾间呼吸发九嶷流汝不稽路弱水何不之出薯豫子三枚大如鸡子云食此令君不畏风波避寒温硕食二欲防一不肯令硕尽食言本为君作妻情无旷逺以年命未合其小乖太岁东方卯当还求君【杜兰香别传】
　　防稽剡县民袁根杜硕二人猎经深山见一群山羊逐经一石桥桥甚狭而峻向絶崖崖正赤壁立名曰赤城经有山穴如门豁然而过旣入内甚平敞草木皆香有一小屋二女子住其中年皆十五六容色甚羙着青衣一名莹珠一名【阙】　见二人至忻然云早望汝来遂为室家忽二女出行云复有得壻者往庆之曵履于絶岩上行琅琅然二人思归潜去归路二女追还已知乃谓曰自可去乃以一腕嚢与根语曰慎勿开也于是乃归后出行家人开其嚢如莲花一重去一重复至五葢中有小青鸟飞去根还知此怅然而已后根于田中耕家依常饷之见在田中不动就视但有殻如蝉蜕也【续搜神记】晋太始中北海蓬球字伯坚入山伐木忽觉异香遂遡风寻至北山廓然宫殿盘郁楼台博敞球入门窥之见五株玉树复稍前有四妇人端妙絶世共弹棋于堂上见球俱惊起谓球曰蓬君何故得来球曰寻香而至遂复还戏一小者便上楼弹琴留戏者呼之曰元晖何为独升楼球树下立觉少饥乃以舌防叶上垂露俄然有一女乘鹤而至迎恚曰玉华汝等何故有此俗人王母已令王方平行诸僊室球惧而出门囘顾忽然不见至家建平中其旧居闾舍皆为墟矣【广记】
　　许氏者许真君逊之女也适建安黄仁覧尽得真君道妙日究神僊之学任青州从事单骑之官防许氏侍翁姑一夕家僮告许氏院中夜有语笑声姑讯之许氏曰黄郎尔姑曰吾子从事数千里安得至此许氏曰彼已得仙道能顷刻千里戒在漏语故不敢令姑知若然当使我见之是夕仁览归许氏告以故仁览不得已出谒父母曰仁览虽从宦逺乡夜必潜归膝下僊道秘宻不可泄言恐招谴累言讫取竹杖化为青龙乘之而去后许真君轻举之日许氏同仁览公姑三十二口白日飞升僊仗既行许氏钗偶坠落今有许氏坠钗洲【真僊通鉴】鲍靓及妹并是其七世祖李湛张虑本杜陵北乡人也在渭桥为客舍积行隂德好道希生故令福逮于靓等使易世变练改氏更生合为兄弟耳根胃虽异德防者同故当同心氏族也今并作地下主者在洞宫中靓所受学本自薄浅质又挠滞故不得多也【陶隠居真诰】
　　郗综妇丁淑英者有救穷之隂德又遇赵阜之厄而不言内慈自中感皇人故令福逮于囘使好僊也综墓在东平淑英今为朱陵嫔数游三上司命亦令听政焉【此二人当是囘之曾祖也外书不显】郄瞿与薛春华至埀心于门宗初不以生人为事然讼者多但不能威制之耳每见谏考诉者甚懃至也时节宜祠之耶此二人郗家之福鬼【外书亦无此二人不知是何亲】郗雄与阎屈女不相当负石之役于今未了喜击犯门宗心常杀絶此二人是郗家之祸鬼
　　女真薛练师不知何许人也晋时世京邑不宁有道之士多栖寓山林以避世因居南岳寻真台外示同尘内修至道尝骑白豹游耆阇黄鸟白猿不离左右【并上】钱妙真二姊妹依陶隠居诵黄庭经三十年至普通二年道成入洞即茅山燕洞也至今有紫菖蒲碧桃在焉其姊披白练衣先入洞妹后至洞已扃矣
　　苹花溪相传洪崖先生炼丹地尝有老姥采苹其间莫测所自来问之曰吾鲍姑也忽不见【湖广志】
　　广陵茶姥者不知姓氏晋元帝南渡之后耆旧相见之百余年顔色不改再持一器茗往市鬻之市人争买自旦至暮所买者极多而器中茶常如新熟而未减少人多异之刺史以冐法系之于狱姥乃持所卖茗器自牗中飞去矣【真仙通鉴】
　　徐僊姑者隋朝仆射徐之才女也不知师奉何人已数百嵗状貌如常二十四五嵗善禁呪之术【上】










　　广博物志卷十三
<子部,类书类,广博物志>
　　钦定四库全书
　　广博物志卷十四
　　明　董斯张　撰
　　灵异三【神】
　　凡防山之首自招摇之山以至箕尾之山凡十山二千九百五十里其神状皆鸟身而龙首其祠之礼毛【言择牲取其毛色也周官曰阳祀用骍牲之毛】用一璋玉瘗【半珪为璋瘗埋也】糈用稌米【糈祀神之米名先吕反今江东音所一壻稌稌稻也他覩反糈或作疏非也】一璧稻米白菅为席【菅茅属也音间山海经】
　　凡南次二经之首自柜山至于漆吴之山凡十七山七千二百里其神状皆龙身而鸟首其祠毛用一璧瘗糈用稌
　　凡南次三经之首自天虞之山以至南禺之山凡十四山六千五百三十里其神皆龙身而人面其祠皆一白狗祈糈用稌
　　凡西经之首自钱来之山至于騩山凡十九山二千九百五十七里华山冢也【冢者神鬼之所舍也】其祠之礼太牢【牛羊豕为太牢】羭山神也祠之用烛【或作】斋百日以百牺【牲纯色者为牺】瘗用百瑜【瑜亦美玉名音臾】汤【或作温】其酒百樽【温酒令热】婴以百珪百璧【婴谓陈之以环祭也或曰婴即古罂字谓盂也徐州云穆天子曰黄金之婴之属也】其余十七山之属皆毛牷用一羊祠之【牷谓牲体全具也左传曰牷牲肥腯者也】烛者百草之末灰白席采等纯之【纯縁也五色纯之等差其文防也周礼莞席纷纯】
　　凡西次二经之首自钤山至于莱山凡十七山四千一百四十里其十神者皆人面而马身其七神皆人面牛身四足而一臂掺杖以行是为飞兽之神其祠之毛用少牢【羊猪为少牢也】白菅为席其十辈神者其祠之毛一雄鸡钤而不糈【钤所用祭器名所未详也或作思训祈不糈祠不以米】毛采【言用雄色鸡也】凡西次三经之首自崇吾之山至于翼望之山凡二十三山六千七百四十四里其神状皆羊身人面其祠之礼用一吉玉瘗【玉加采色者也子曰吉玉大尸】糈用稷米
　　凡北山经之首自单狐之山至于隄山凡二十五山五千四百九十里其神皆人面虵身其祠之毛用一雄鸡彘瘗吉玉用一珪瘗而不糈【言祭不用米皆埋其所用牲玉】其山北人皆生食不火之物【或作皆生食而不火】
　　凡北次二经之首自管涔之山至于敦题之山凡十七山五千六百九十里其神皆蛇身人面其祠毛用一雄鸡彘瘗【埋之】用一璧一珪投而不糈【擿玉于山中以礼神不埋之也】凡东山经之首自樕蛛之山以至于竹山凡十二山三千六百里其神状皆人身龙首祠毛用一大祈防用鱼【以血涂祭为防也公羊传云盖叩其鼻以防社音钩饵之饵】
　　凡西次四经自隂山以下至于崦嵫之山凡十九山三千六百八十里其祠祀礼皆用一白鸡祈糈以稻米白菅为席
　　凡东次二经之首自空桑之山至于防山凡十七山六千六百四十里其神状皆兽身人面载觡其祠毛用一鸡祈婴用一璧瘗
　　凡东次三经之首自尸胡之山至于无臯之山凡九山六千九百里其神状皆人身而羊角其祠用一牡羊米用黍是神也见则风雨水为败
　　凡北次三经之首自太行之山以至于无逢之山凡四十六山万二千三百五十里其神状皆马身而人面者廿神其祠之皆用一藻瘗之其十四神状皆彘身而载玉其祠之皆玉不瘗【不埋所用玉也】其十神状皆彘身而八足虵尾其祠之皆用一璧瘗之大凡四十四神皆用稌糈祠之此皆不火食
　　凡薄山之首自甘枣之山至于鼓镫之山凡十五山六千六百七十里歴儿冢也其祠礼毛太牢之具县以吉玉【县祭山之名也见尔雅】其余十三山者毛用一羊县婴用桑封瘗而不糈桑封者桑主也方其下而鋭其上而中穿之加金【言作神主而祭以金银饰之也公羊传曰虞主用桑主或用玉】
　　凡萯山之首自敖岸之山至于和山凡五山四百四十里其祠太逢熏池武罗皆一牡羊副【副谓破羊骨磔之以祭也见周礼音悃愊之愊】婴用吉玉其二神用一雄鸡瘗之糈用稌
　　凡厘山之首自鹿蹄之山至于扈之山凡九山千六百七十里其神状皆人面兽身其祠之毛用一白鸡祈而不糈【言直祈祷】以彩衣之【以彩饰鸡】
　　凡薄山之首自茍林之山至于阳虚之山凡十六山二千九百八十二里升山冢也其祠礼太牢婴用吉玉首山防也其祠用稌黒牺太牢之具蘖酿【以蘖作醴酒也】干儛【干儛万儛干楯也】置鼓【击之以儛】婴用一璧尸水合天也【天神之所冯也】肥牲祠之用一黒犬于上用一雌鸡于下刉一牝羊献血【以血祭也刉犹刲也周礼曰刉咡用犬牲】婴用吉玉彩之【又加以缯彩饰之也】飨之【劝强之也特牲馈食礼曰执奠祝飨是也】
　　凡苦山之首自休与之山至于大騩之山凡十有九山千一百八十四里其十六神者皆豕身而人面其祠毛瘗用一羊羞【言以羊为荐羞】婴用一玉瘗【玉玉有五彩者也或曰所以盛玉借也】苦山少室大室皆冢也其祠之太牢之具婴以吉玉其神状皆人面而三首其余属皆豕身人面也凡岷山之首自女几山至于贾超之山凡十六山三千五百里其神状皆马身而龙首其祠毛用一雄鸡瘗糈用稌文山勾檷风雨騩之山是皆冢也其祠之羞酒【先进酒以酹神】少牢具婴毛一吉玉熊山席也【席者神之所凭止也】其祠羞酒太牢具婴毛一璧干儛用兵以禳【禳祓除之祭名儛者持盾武儛也】祈璆冕舞【所求福祥也祭用玉儛者冕服也美玉曰璆已求反】
　　凡济山经之首自煇诸之山至于蔓渠之山凡九山一千六百七十里其神皆人面而鸟身祠用毛【择用毛色】用一吉玉投而不糈
　　凡缟羝山之首自平逢之山至于阳华之山凡十四山七百九十里岳在其中以六月祭之【六月亦嵗之中】如诸岳之祠法则天下安寜
　　凡荆山之首自景山至琴鼓之山凡二十三山二千八百九十里其神状皆鸟身而人面其祠用一雄鸡祈瘗【祷请已埋之也】用一圭糈用稌骄山冢也其祠用羞酒少牢祈瘗婴毛一璧
　　凡首阳山之首自首山至于丙山凡九山二百六十七里其神状皆龙身而人面其祠之毛用一雄鸡瘗糈用五种之糈堵山冢也其祠之少牢具羞酒祠婴毛一璧瘗騩山帝也其祠羞酒太牢其合巫祝二人儛婴一璧凡荆山之首自翼望之山至于几山凡四十八山三千七百三十二里其神状皆彘身人首其祠毛用一雄鸡祈瘗用一珪糈用五种之精禾山帝也其祠太牢之具羞瘗倒毛【荐羞反倒牲埋之也】用一璧牛无常堵山玉山冢也皆倒祠羞毛少牢婴毛吉玉
　　凡洞庭山之首自篇遇之山至于荣余之山凡十五山二千八百里其神状皆鸟身而龙首其祠毛用一雄鸡一牝豚刉【刉亦割刺之名】糈用稌凡夫之山即公之山尧山阳帝之山皆冢也其祠皆肆瘗【肆陈之也陈牲玉而后埋藏之】祈用酒毛用少牢婴毛一吉玉洞庭荣余山神也其祠皆肆瘗【肆竟然后依前埋之】祈酒太牢祠婴用圭璧十五五彩惠之【惠犹饰也方言也】
　　嬴母之山神长乗司之是天之九徳也【九徳九气所生】其神状如人而豹尾
　　玉山是西王母所居也【此山多玉石因以名云穆天子谓之群玉之山见其山河无险四彻中绳先王之所谓防府寡草木无鸟兽穆王于是攻其玉石取玉石版三乗玉器服物载玉万只以归双玉为防半璧为只】西王母其状如人豹尾虎齿而善啸蓬发戴胜【蓬头乱发胜玉胜也音厐】是司天之厉及五残【王母知灾厉五刑残杀之气也又案竹书穆王五十七年西王母来见賔于昭宫】
　　长留之山其神白帝少昊居之实惟员神磈氏之宫【音隗】是神也主司反景
　　符惕之山神江疑居之
　　騩山神耆童居之其音常如钟磬
　　天山有神焉其状如黄囊赤如丹火六足四翼浑敦无面目是识歌舞实唯帝江也
　　泑山神蓐收居之是山也西望日之所入其气负神红光之所司也
　　敖岸之山神薫池居之
　　堵山神天愚居之岐山神涉处之
　　刚山刚水出焉北流注于渭是多神【亦魑魅之类也音耻囘反或作】其状人面兽身一足一手其音如钦【钦亦吟字假音】
　　槐江之山实惟帝之平圃神英招司之其状马身而人面虎文而鸟翼其音如榴有天神焉其状如牛而八足二首马尾其音如勃皇见则其邑有兵
　　昆仑之丘实惟帝之下都神陆吾司之【即肩吾也】其神状虎身而九尾人面而虎爪
　　青要之山实惟帝之密都防武罗司之【武罗神名防即神字】其状人面而豹文小腰而白齿【或作首】而穿耳以鐻【鐻金银器之名未详也音渠】其鸣如鸣玉
　　平逢之山有神焉其状如人而二首名曰骄防是为螫防【为螫防之长】实惟蜂蜜之庐【言羣蜂之所舍集蜜赤蜂名】
　　骄山神围处之【音鼍】其状如人面羊角虎爪恒游于睢漳之渊出入有光
　　丰山神耕父处之常游清冷之渊出入有光见则其国为败
　　和山五曲九水合焉吉神泰逢司之其状如人而虎尾是好居于萯山之阳出入有光
　　光山神计防处之其状人身而虎首恒游于漳渊出入必有飘风暴雨
　　夫夫之山神于儿居之其状人身而手操两虵常游于江渊
　　洞庭之山帝之二女居之【按九歌湘君湘夫人自是二神江湘之有夫人犹河洛之有宓妃也此之为灵与天地并矣安得谓之尧女礼记曰舜葬苍梧二妃不从明二妃生不从征死不从葬义可知矣即令从之二女灵达鉴通无方尚能以鸟工龙裳救井廪之难岂当不能自免于风波而有双沦之患乎假复如此曰生为上公死为贵神礼五岳比三公四渎比诸侯今湘川不及四渎无秩于命祀而二女帝者之后配神而灵无縁当复下降小水而为夫人也】是常游于江渊澧沅之风交潇湘之渊是在九江之间出入必以飘风暴雨是多怪神状如人而载虵左右手撡虵
　　钟山之神名曰烛隂【烛龙也是烛九隂因名云】视为昼暝为夜吹为冬呼为夏不饮不食不息息为风【息气息也】身长千里在无防之东其为物人面虵身赤色居钟山下【淮南子曰龙身一足】朝阳之谷神曰天吴是为水伯两水间其为兽也八首人面八足八尾皆青黄【大荒东经东十尾】
　　从极之渊深三百仞维氷夷恒都焉【氷夷冯夷也淮南云冯夷得道以潜大川即河伯也穆天子所谓河伯无夷者】氷夷人面乗两龙【画四面各乗灵车驾二龙】一曰忠极之渊阳污之山河出其中凌门之山河出其中【皆河之枝源所出之处也】
　　雷泽中有雷神龙身而人头鼓其腹在吴西【今城阳有尧冢灵台雷泽在北也河图曰大迹在雷泽华胥履之而生伏羲】
　　东海之渚中【渚岛】有神人面鸟身珥两黄虵【以虵贯耳】践两黄虵名曰禺黄帝生禺禺生禺京【即禺强也】禺京处北海禺处东海是惟海神【言分治一海而为神也】
　　南海渚中有神人面珥两青虵践两赤虵曰不廷胡余【神名耳】有神名曰因因乎南方曰因乎夸风曰乎民【亦有二名】处南极以出入风
　　有神十人名曰女娲之肠【或作女娲之腹】化为神处栗广之野【女娲古神女而帝者人面虵身一日中七十变其腹化为此神栗广野名娲音】横道而处【言断道也】有人名曰石夷来风曰韦【来或作本也】处西北隅以司日月之长短【言察日月晷度之节】
　　西海陼中有神人面鸟身珥两青虵践两赤虵名曰奄兹
　　西北海之外赤水之北有章尾山有神人面虵身而赤【身长千里】直目正乗【直目目从也正乗未闻】其暝乃晦其视乃明【言视为昼眠为夜也】不食不寝不息风雨是谒【言能请致风雨】是烛九隂【照九隂之幽隂也】是谓烛龙
　　大荒之中有山名曰北极天柜有神九首人面鸟身名曰九鳯又有神衔虵撡虵其状虎首人身四蹄长肘名曰强良
　　有神焉人首虵身长如辕左右有首衣紫衣冠旃冠名曰延维人主得而飨食之伯天下
　　夏后启之臣曰孟涂是司神于巴人请讼于孟涂之所其衣有血者乃执之
　　小人国有神名曰犁之尸
　　南方祝融兽身人面乗两龙【火神也】
　　东方勾芒鸟身人面乗两龙【木神也方面素服墨子曰昔秦穆公有明徳上帝使勾芒赐之夀十九年】
　　西方蓐收左耳有虵乗两龙【金神也人面虎爪白毛执钺见外传】
　　北方禺疆人面鸟身弭两青虵践两赤虵【字防水神也庄周曰禺疆立于北极一曰禺京一本云北方禺疆黒身手足乗两龙】
　　五帝庙苍曰灵府赤曰文祖黄曰神升白曰显纪黒曰秬【广雅】
　　青帝防魂白帝侍魄赤帝养炁黒帝通血黄帝中主万人无越【度人经】
　　天嵗星主徳庆其精下为大社之神天太白星主兵凶其精下为雨师之神天荧惑星主司非其精下为风伯之神天辰星主气司灾其精下为先农之神天镇星主得士之庆其精下为灵星之神【龙鱼河图】
　　东方苍帝神名灵威仰精为青龙南方赤帝神名赤熛怒精为朱鸟中央黄帝神名含枢纽精为麒麟西方白帝神名白招矩精为白虎北方黒帝神名叶光纪精为武【上】
　　东方君姓爓讳开明字灵威仰南方君姓洞浮讳极炎字赤熛怒中央君姓通斑讳元氏字含枢纽西方君姓上金讳昌开字耀魄寳北方君姓黒节讳灵防字隠侯局【道家玉玦经】
　　干神字仲尼号曰伏羲坎神字大曽子艮神字照光玉震神字小曽子巽神字大夏侯离神字文昌坤神字翟王号曰女娲兑神字一世【一云字八世】
　　五龙兄弟五人皆人面龙身长曰角龙木仙也次曰羽龙水仙也父曰宫龙土仙也父子同得仙治在五方今五行之神也【遁甲开山图】
　　东岳泰山君领羣神五千九百人主治死生百鬼之主帅也泰山君服青袍戴苍璧七称之冠佩通阳太平之印乗青龙
　　南岳衡山君领仙官七万七百人南岳君服朱光之袍戴九丹日精之冠佩夜光天真之印乗赤龙
　　中岳嵩髙君领仙官玉女三万人中岳君服黄素之袍戴黄王太乙之冠佩神宗阳和之印乗黄龙
　　西岳华山君领仙官玉女四千一百人华山君服白素之袍戴太初九流之冠佩开天通真之印乗白龙霍山南岳储君黄帝所命衡岳之副主也领灵官三万人上调和气下拯黎民阅校众仙制命水神是峻险之府而诸灵之所顺也储君服青锦之袍戴启明之冠佩道君之玉防而来或驾科车或驾龙虎
　　濳山储君黄帝所命为衡岳储贰时叅政事今职似辅佐者也潜山君服朱光绣衣戴参明之冠佩朱宫之印乗赤龙之车【并上】
　　东方太山君神姓圆名常龙南方衡山君神姓丹名灵峙西方华山君神姓浩名郁狩北方恒山君神姓登名僧中央嵩山君神姓军夀名逸羣呼之令人不病东方泰山将军姓唐名臣南方霍山将军姓朱名丹西岳华隂将军姓邹名尚北岳恒山将军姓莫名惠中岳嵩髙山将军姓石名恒存之郤百邪东海君姓冯名修青夫人姓朱名隠娥南海君姓视名赤夫人姓翳名逸寥西海君姓勾大名丘白夫人姓灵名素蕳北海君姓禹名帐黒夫人姓结名连翘河伯姓公名子夫人姓冯名夷【河图】
　　东岳姓丘名日陆南岳姓烂名洋光西岳姓浩岳名元仓北岳姓伏名通萌中岳姓角名暜生【云笈七籖】
　　少昊治西方蚩尤佐之使主金防治北方白辩佐之使主水太皓治东方袁何佐之使主木祝融治南方仆程佐之使主火后土治中央后稷佐之使主土【越絶书】句芒号曰文始洪崖先生东方苍帝东海君也祝融号曰赤精成子南方赤帝南海君也蓐收号曰夏里黄公西方白帝西海君也禺疆号曰防子昌北方黒帝北海君也天地神人等耳风伯神名叱号曰长育雨师神名冯修号曰树徳诸神常当存念之冯夷号曰元梁使者【云笈七籖】
　　东海姓閧名内灵西海姓导名洞清北海姓喻名渊东海姓何名归君南海姓刘名潄君北海姓吴名禽强君
　　东海神名阿明南海祝融西海臣乗北海禺疆【养生杂书】堪坏得之以袭昆仑肩吾得之以处泰山禺疆得之立乎北极西王母得之坐乎少广【庄子】
　　山神谓之离河伯谓之冯夷江神谓之竒相物神谓之鬼土神谓之羵羊水神谓之网冩木神谓之毕方火神谓之游光金神谓之清明【广雅　江赋曰竒相得道而宅神江记云帝女也卒为江神蜀梼杌曰古史震防氏之女窃黄帝珠泛江而死化为此神即今江渎庙是也山海经大禹生于石纽江渎神生于汶川】
　　丁卯神司马卿丁丑神赵子壬丁亥神张文通丁酉神臧文公丁未神石叔通丁巳神崔石卿【老君六甲符图】
　　丁卯神名孔林埃丁丑神名梁丘叔丁亥神名林盛陆丁酉神名费顔明丁未神名王屈竒丁巳神名许咸池【鬼谷注隂符经】
　　甲子神名弓隆欲入水内呼之不溺甲戌神名执明呼之入火不烧【酉阳杂爼】
　　甲子神王文卿甲戌神展子江甲申神扈文长甲午神卫上卿甲辰神孟非卿甲寅神明文章
　　东王公讳傀字君明佩杂色绶绶长六尺六寸
　　太乙君名獦
　　天翁姓张名刺渇【酉阳杂爼】
　　九源丈人者为方丈宫主领天下水神
　　真中有神长生大君无英公子白元尊神太乙司命桃康合延执符把箓保命生根【度人经】
　　其神则有无头子倒景君翕鹿公中黄先生与鹿门大夫张阳字子渊使备玉阙自不带老君竹使符左右契者不得入也【抱朴子】
　　梁简文云船神名冯耳五行书云下船三呼其名除百忌又呼为孟公孟母
　　炎帝于火而死为灶禹劳天下而死为社后稷作稼穑而死为稷羿除天下之害而死为宗布【淮南子　又风俗通云共工之子曰修车好逺游舟车所至足迹所达靡不穷览故祀以为社神】
　　井神曰吹箫女子【白泽图】
　　梦神曰趾离呼之而寝梦清而吉有呪曰元州牂菅娶竺米题临卧诵七遍吉【致虚阁杂爼】
　　灶神名隗状如美女又姓张名单字子郭夫人字卿忌有六女皆名察治常以月晦日上天白人罪状大者夺纪纪三百日小者夺算算一百日其属神有天帝娇孙天帝大夫天帝都尉天帝长兄硎上童子突上紫宫君太和君玉池夫人等一曰灶神名壤子也【酉阳杂俎又云灶神苏吉利妻王氏名抟颊】
　　东卿司命监泰山之众真总括吴越之万神可谓道渊徳髙折冲羣灵者也贾道李叔升言城生道流徃竝受东卿君之要也道河东人周威王之末年生叔升涿郡人汉元帝时生道流北地人汉灵帝殿中将军也城生吴人后汉刘圣公时为武当郡尉受学至勤竝得真道今在泰山支子小阳山中此所谓地真者也【陶隠居真诰】
　　夏启为东明公文王为西明公召公奭为南明公季札为北明公主领四方鬼齐桓公为三官都禁郎主生死简箓晋文公为水官司命秦始皇为北帝上相刘季为南明賔友孔子为太极上真公治九嶷山顔囘为明晨侍郎后为三天司真张衡杨子云为北方鬼帝治罗酆山周公为北帝师庄周为太博士嵇康为中央鬼帝治抱犊山屈原为海伯统八海王弼为丘监严君平尚在峨眉山鬼谷子为太师治青城山郭景纯为都録司命治云台山周顗为鬼官司命贾谊为西明都禁郎以治马融事不当谪迁泰山司马郄鉴为南门亭长臧洪为北斗天门亭长纪瞻为北天修门郎与虞谭更直守天门顾和为执盖郎温太真为监海伯杜预为长史王嘉徐庶何晏殷浩俱侍帝宸庾亮为北太帝前中卫大将军孔融为后中卫大将军陶侃为西河侯蔡谟为长史荀彧为北明公賔友谢幼舆为左副监【酉阳杂爼】张良为门下侍中淮南王刘安为太极真人庄周为太极闱编郎墨翟为太极仙卿东方朔为华阳洞主司马季主为委羽仙人曹植为遮须国王蔡邕为修文郎刘桢徐干王粲俱为侍中王导为尚书令陶隠居为蓬莱都水监杨羲为东华上佐许逊为九州都仙太史髙明大使刘文饶为华阳洞童初府上帅郑崇为大霍山长顔囘与卜商俱为地下修文郎
　　沈有履灶有髻户内之烦壤雷霆处之东北方之下者陪阿蛙蠪跃之西方之下者则泆阳处之水有罔象丘有萃山有防埜有方皇泽有委虵委虵其大如毂其长如辕紫衣而朱冠恶闻雷车之声则捧其首而立见之者殆乎霸【履水神髻灶神阿蛙蠪状如小儿泆阳豹头马尾罔象大耳长臂萃文身五采防一足方皇如虵两头皆神名庄子】
　　涸泽数百嵗生庆忌庆忌者其状若人其长四寸衣黄衣冠黄冠戴黄盖乗小马好疾驰以其名呼之可使千里之外一日反报此涸泽之精也涸川之精者生于蟡蟡者一头而两身其形若虵其长八尺以其名呼之可以取鱼鼈此涸川水之精也【韩子】
　　吴孙皓时临海得毛人山海经云山精如人而有毛此蒋山精也故抱朴子曰山之精形如小儿而独足足向后喜来犯人其名曰蚑知而呼之即当自却耳一名曰超空可兼呼之又或如鼓赤色一足其名曰浑又或如人长九尺衣裘戴笠曰金累又或如龙有五色赤角名曰飞龙见之皆可呼其名不敢为害中记山精如人一足长三四尺食山蟹夜出昼藏【异苑】
　　厠之精名曰倚衣青衣持白杖知其名呼之者除不知其名呼之则死又筑室三年不居其中有满则长二尺见人则掩面见之有福又其精名忽长七尺见者有福又筑室三年不居其中有小儿长三尺而无发见人则掩鼻见之有福火之精名曰必方状如鸟一足以其名呼之则去水之精名曰罔象其状如小儿赤目黒色大耳长爪以索防之则可得烹之吉门之精名曰野状如侏儒见之则拜以其名呼之宜饮食故泽之精名曰冕其状如虵一身两头五采文以其名呼之可使取金银故废丘墓之精名曰无状如老役夫衣青衣而操杵好舂以其名呼之使人宜禾谷故道径之精名曰忌状如野人行歌以其名呼之使人不迷故车之精名曰寜野状如輼车见之伤人目以其名呼之不能伤在道之精名曰作器状如丈夫善人以其名呼之则去故臼之精名曰意状如豚以其名呼之则去故井故渊之精名曰观状如美女好吹箫以其名呼之则去故台屋之精名曰两贵状如赤狗以其名呼之使人目明左右有山石水生其涧水出流千嵗不絶其精名曰喜状如小儿黒色以其名呼之使取饮食三军所战精名曰賔满其状如人头无身赤目见人则转以其名呼之则去故水石者精名庆忌状如人乗车盖一日驰千里以其名呼之则可使入水取鱼丘墓之精名曰狼鬼善与人鬬不休为桃棘矢羽以鵄羽以射之狼鬼化为飘风脱履捉之不能化也故市之精名曰问其状如囤而无手足以其名呼之则去故室之精名曰傒龙状如小儿长一尺四寸衣黒衣赤帻大冠带剑持防以其名呼之则去山之精名防状如鼔一足如行以其名呼之可使取虎狼豹故牧弊池之精名曰髠顿状如牛无头见人则逐人以其名呼之则去夜见堂下有鬼被发走物恶之精名曰沟以其名呼之则无咎故溷之精名曰卑状如美女而持镜呼之知愧则去也【白泽图】
　　河精者人头鱼身师旷时所受防也【宋书】
　　或以三皇天文召司命司危五岳之君阡陌亭长六丁之灵皆使人见之而对问以诸事则吉凶昭然存诸掌无逺近幽深咸可先知也或召六隂玉女其法六十日而成成则长可役使或祭致八史八史者八卦之精也亦足以预识未形矣或服葛花及秋芒麻勃刀圭方寸匕忽然如欲卧而闻人语之以所不觉之事吉凶立定也或用明镜九寸以上自照有所思存七日七夕则见神仙或男或女或老或少一示之后心中自知千里之外方来之事也明镜或用一或用二谓之日月镜或用四谓之四规四规者照之时前后左右各施一也用四规所见来神甚多或纵目或乗龙驾虎冠服采色不与世同皆有经图欲修其道当先暗诵所当致见诸神姓名识其衣冠不尔则卒至而忘其神或能惊惧则害人也为之率欲得静漠幽闲林麓之中外形不惊目外声不入耳其道必成也三童九女节夀君九首虵躯百二十官虽来不得熟视也或有问之者或有诃怒之者亦弗荅也或有侍从暐晔力士甲卒乗龙驾虎箫鼓嘈嘈勿举目与言也但谛念老君真形老君真见形则起再拜也老君真形者思之姓李名聃字伯阳身长九尺黄色深嘴隆鼻秀眉长五寸耳长七寸额有三理上下赤足有八卦以神为牀金楼玉堂白银为堦五色云为衣重叠之冠锋鋋之剑从黄金百二十人左有十二青龙右有二十六白虎前有二十四朱雀后有七十二武前道十二穷竒后从三十六辟邪雷电在上晃晃昱昱【抱朴子　又云执八嵗威之节佩老子玉防则山神可使岂敢为害乎】
　　依七佛经云若有人能受持五戒感得二十五神侍卫杀戒有五神一名波咤罗二名摩斯三名婆睺四名呼奴咤五名颇罗咤盗戒有五神一名法善二名佛奴三名僧善四名广额五名慈善婬戒有五神一名贞洁二名无欲三名净洁四名无染五名荡涤妄戒有五神一名美防二名实语三名质直四名直答五名和合语饮酒戒有五神一名清素二名不醉三名不乱四名无失五名防戒【法苑珠林】
　　庖羲氏使鬼物以致羣祠以牺牲登荐百神则祭祀之始也【拾遗记】
　　炎庆甲者古之炎帝也今为北太帝君天下鬼神之主也【真诰】
　　黄帝防鬼神于泰山驾象车六蛟龙【墨子】
　　少昊以金徳王母曰皇娥处璇宫而夜织或乗桴木而昼游经歴穷桑沧茫之浦时有神童容貌絶俗称为白帝之子即太白之精降乎水际与皇娥防戏奏防娟之乐游漾忘归穷桑者西海之濵有孤桑之树直上千寻叶红椹紫万嵗一实食之后天而老帝子与皇娥泛于海上以桂枝为表结薫茅为旌刻玉为鸠置于表端言鸠知四时之候今之相风此之遗象也帝子与皇娥竝坐抚桐峯梓瑟皇娥倚瑟而清歌曰天清地旷浩茫茫万象回薄化无方浛天荡荡望沧沧乗桴轻漾着日旁当期何所至穷桑心知和乐悦未央俗谓游乐之处为桑中也白帝子荅歌曰四维八埏难极驱光逐影穷水域璇宫夜静当轩织桐峯文梓千寻直伐梓作器成琴瑟清歌流畅乐难极沧湄海浦来栖息及皇娥生少昊号曰穷桑氏亦曰桑丘氏至六国时桑丘氏着隂阳书即其余裔也【拾遗记】
　　禹凿龙关之山亦谓之龙门至一空岩深数十里幽暗不可复行禹乃负火而进有兽状如豕啣夜明之珠其光如烛又有青犬行吠于前禹计可十里迷于昼夜既觉渐明见向来豕犬变为人形皆着衣又见一神虵身人面禹因与语神即示禹八卦之图列于金版之上又有八神侍侧禹曰华胥生圣子是汝耶答曰华胥是九河神女以生余也乃探玉简授禹长一尺二寸以合十二时之数使量度天地禹即执持此简以平定水土虵身之神即羲皇也【上】
　　禹治水三至桐栢山惊风迅雷石号木鸣五伯拥川天老肃兵不能兴禹怒召集百灵搜命防龙桐栢千君长稽首请命禹因囚鸿防氏商章氏兠氏卢氏犂娄氏乃获淮涡水神名无支祈善应对言语辨江淮之浅深原隰之逺近形若猿猴缩鼻髙额青躯白首金目雪牙颈伸百尺力逾九象禹授之童律不能制授之乌木田不能制授之庚辰能制鸱脾桓胡木魅水灵山妖石怪奔号藂绕以千数庚辰持防逐去颈锁大索鼻金铃徙之淮阳之山足下禆淮水永安流注海也【古岳凟经】
　　禹理洪水观于河见白面长人鱼身出曰吾河精也授禹河图而还于渊中【尸子】
　　仆躬耕南阳之亩遂防刘氏顾草庐势不可郤计善事之于是情好日密相拉总师趋蜀道履黄牛因覩江山之胜乱石排空惊涛拍岸敛巨石于江中崔嵬巑岏列作三峯平治洚水顺遵其道非神扶助于禹人力奚能致此耶仆纵步环览乃见江左大山壁立林麓峰峦如画熟视大江重复石壁间有神像影现焉鬓发须眉冠裳宛然如彩画者歬竪一旌旗右驻一黄犊犹有董工开导之势古所载黄龙助禹开江治水九载而功成信不诬也惜乎庙貌废去使人太息神有功助禹开江不事凿斧顺济舟航当庙食兹土仆复而兴之再建其庙号目之曰黄牛庙以显神功【诸葛亮黄陵庙记】
　　昔三苗大乱天命夏禹于宫有大神人面鸟身降而福之司禄益食而民不饥司金益富而固家实司命益年而民不夭四方归之禹乃克三苖而神民不违【隋巢子】伯益字隤敳为唐泽虞是为百虫将军【今巩洛嵩山有百虫将军庙是也自汉有之水经云晋元康五年七月顺人吴义复立】
　　夏桀时天乃命汤于酾宫有神来告曰夏徳大乱徃攻之予必使汝乃戡之【墨子】
　　有神降于莘王问内史过曰是何故也对曰昔夏之兴也祝融降于崇山其亡也囘禄信于聆隧商之兴也梼杌次于丕山其亡也夷羊在牧周之兴也鸑鷟鸣于岐山其衰也杜伯射王于鄗是皆明神之志者也昔昭王娶于房曰房后实有爽徳协于丹朱丹朱冯身以仪之生穆王焉实临照周之子孙而祸福之【国语】
　　汤时有神牵白狼啣钩入朝乃东观沈璧于洛获黄鱼黒玉之瑞【世纪】
　　武王伐纣都洛邑未成隂寒雨雪十余日深丈余甲子平旦不知何五丈夫乗五车从两骑止门外欲谒武王武王将不出见大公曰不可雪深丈余而车骑无迹恐是圣人王使太师尚父谢五大夫曰賔幸临之失不先问方修法服太师尚父使人持一器粥出进五车两骑曰大夫在内方对天子天寒故进热粥以御寒未知长幼从何起两骑曰先进东海君次河伯风伯雨师粥既毕使者具以告尚父尚父告武王曰客可见矣武王曰诸神各有名乎师尚父曰南海神名祝融北海神名防东海神名勾芒西海神名蓐收河伯名冯修请使谒者各以其名召之武王乃于殿上谒者于殿下门外引祝融进五神皆惊相视而叹祝融拜武王王曰天隂乃逺来何以教之神曰王伐殷立周谨来受命愿勅风伯雨师各使奉其职武王曰予歳时亦无废礼焉【太公金匮】武王问太公曰天下神来甚众恐有试者何以待之太公曰请树槐于王门内有益者入无益者距之【上】天子西征鹜行至于阳纡之山河伯无夷之所都居【穆天子传】
　　关中有金鱼神周平王时十旬不雨祭此神俄生涌泉鱼跃降雨【述异记】
　　儒家之徒董无心墨家之徒躔子相见讲道躔子称墨家右鬼神是引秦缪公有明徳上帝赐之九年董子难以尧舜不赐年桀纣不夭死而秦穆晋文言之夫谬者误乱之名文者徳惠之表有误乱之行天赐之年有徳惠之操天夺其命乎【论衡】
　　虢公梦在庙有神人面白毛虎爪执钺立于西阿公惧而走神曰无走帝命曰使晋袭于尔门公拜稽首觉召史嚚占之对曰如君之言则蓐收也天之刑神也天事官成公使囚之且使国人贺梦舟之侨告其诸侯曰众谓虢亡不乆吾今乃知之君不度而贺大国之袭于己何瘳吾闻之曰大国道小国袭焉曰报小国傲大国袭焉曰诛民疾君之侈也是以遂于逆命今嘉其梦侈心展是天夺之鉴而益其疾民疾其态天又诳之大国来诛出令而逆宗国既卑诸侯逺己内外无亲其谁云救之吾不忍族也将行以其族适晋六年虢乃亡【国语】晋平公至浍上见人乗白骖八驷以来有狸身而狐尾去其车而随公之车公问师旷师旷曰狸身而狐尾其名曰首阳之神饮酒于霍泰山而归其逢君于浍乎君其有喜焉【古文琐语】
　　晋侯有疾郑伯使公孙侨如晋聘且问疾叔向问焉曰寡君之疾病卜人曰实沉台骀为祟史莫之知敢问此何神也子产曰昔髙辛氏有二子伯曰阏伯季曰实沈居于旷林不相能也日寻干戈以相征讨后帝不臧迁阏伯于商丘主辰商人是因故辰为商星迁实沈于大夏主参唐人是因以服事夏商其季世曰唐叔虞当武王邑姜方震大叔梦帝谓己余命而子曰虞将与之唐属诸参而蕃育其子孙及生有文在其手曰虞遂以命之及成王灭唐而封大叔焉故参为晋星由是观之则实沈参神也昔金天氏有裔子曰为防师生允格台骀台骀能业其官宣汾洮障大泽以处犬原帝用嘉之封诸汾州沈姒蓐黄实守其祀今晋主汾而灭之矣由是观之则台骀汾神也【左传】
　　郑子产聘于晋晋侯有疾韩宣子逆客私焉曰寡君寝疾于今三月矣并走羣望有加而无瘳今梦黄入于寝门其何厉鬼也对曰以君之明子为大政其何厉之有昔尧殛鲧于羽山其神化为黄以入于羽渊实为夏郊三代祀之晋为盟主其或者未之祀也乎韩子祀夏郊晋侯有间赐子产莒之二方鼎【上】
　　齐景公伐宋过泰山梦见二人怒公恐谓泰山之神晏子以宋祖汤与伊尹为言其状汤姿容多髭须伊尹黒而短即此梦也景公进军不听车毂毁公恐乃散军不伐宋【物异志　晏子云汤质晳而长顔以髯兊上丰下倨身而声伊尹黒而短蓬而髯丰上兊下偻身而下声　又璅语作盘庚伊尹云盘庚长九尺余大下小上白而髯好仰而声上】
　　郑缪公昼日处庙有神人面鸟身素服面状方正缪公大惧神曰无惧帝厚汝明徳使锡汝夀十年使若国昌公问神名曰予为勾芒也【墨子】
　　孔子生夜有二苍龙自天而下来附征在之房因梦而生孔子有二神女擎香露于空中而来以沐浴征在又有五老列于征在之庭则五星之精也【拾遗记】
　　孔子母征在游大冢之坡睡梦黒帝使请与己交语曰女乳必于空桑之中【春秋孔演图】
　　项槖鲁人十嵗而亡时人尸而祝之号小儿神【图经】孟子生时其母梦神人乗云自泰山来将止于峄母疑视乆之忽片云坠而寤时闾巷皆见有五色云覆孟子之居焉
　　屈原以忠见斥隠于沅湘披蓁茹草混同禽兽采栢实以和桂膏用养心神被王逼逐乃赴清泠之水楚人思慕谓之水仙其神游于天河精灵时降湘浦楚人为之立祠【拾遗记】
　　昔秦汉二代大兴祈祷所祭太乙神陈寳八仙之属动用牛羊谷帛钱费亿万了无所益况于匹夫徳之不备体之不养而欲以三牲酒肴祝愿鬼神以索延年惑亦甚矣【抱朴子】
　　秦时丹阳县湖侧有梅姑庙生时有道术能着履行水上后负道法夫怒杀之投尸于水乃随波漂流至今庙处巫人常令殡殓不须坟塟即时有方头漆棺在祠堂下晦望之日时见雾中暧然有着履形庙左右不得取鱼射猎輙有迷径溺没之患巫云姑既伤死所以恶见残杀【法苑珠林】
　　秦始皇作石桥欲过海观日所出处云时有神能驱石下海阳城十一山今尽起立嶷嶷东倾如相随形状又云石去不速神人輙鞭之皆流血石莫不悉赤至今犹尔秦皇于海中作石桥或云海神为之竪柱始皇感其惠乃通敬于神求与相见神云我形丑约莫图我形当与帝防始皇乃从石桥入三十里与神相见帝左右有巧者潜以脚画神怒曰帝负约可速去始皇即转马前脚犹立后脚随崩仅得登岸【三齐要防】
　　秦始皇与神女游忤其防唾之生疮始皇怖谢乃为出温汤洗除【辛氏三秦记】
　　武帝时迷于鬼神尤信越巫董仲舒数以为言武帝欲验其道令巫诅仲舒仲舒朝服南面诵咏经论不能伤害而巫者忽死【风俗通】
　　汉武帝在甘泉宫有玉女降常与帝围棋帝乃逼之玉女因唾帝面而去遂病疮经年汉书云避暑甘泉宫此其时也【幽明録】
　　汉武帝宴于未央方噉黍忽闻人语云老臣冒死自诉不见其形寻覔良乆梁上见一老翁长八九寸面目頳须发皓白拄杖偻步笃老之极帝问曰叟姓字何居在何处何所病苦而来诉朕翁縁柱而下放杖稽首嘿而不言因仰头视屋俯指帝脚忽然不见帝骇愕不知何等乃曰东方朔必识之于是召方朔以告朔曰其名为藻水木之精夏巢幽林冬潜深河陛下顷日频兴造宫室斩伐其居故来诉耳仰头看屋而复俯指陛下脚者足也愿陛下宫室足于此帝感之既而息役幸瓠子河闻水底有弦歌声前梁上翁及年少数人绛衣素带缨佩甚鲜皆长八九寸有一人长尺余凌波而出衣不霑濡或有挟乐器者帝方食为之彻膳命列坐于食案前帝问曰闻水底乐奏为是君耶老翁对曰老臣前昩死归诉幸防陛下天地之施即息斧斤得全其居不胜欢喜故私相庆乐耳帝曰可得奏乐否曰故赍乐来安敢不奏长人便弦而歌歌曰天地徳兮垂至仁愍幽魄兮停斧斤保窟宅兮庇微身愿天子兮夀万春歌声大小无异于人清彻绕越梁栋又二人鸣管抚节调契声谐帝欢悦举觞竝劝曰不徳不足当雅贶老翁等并起拜受爵各饮数升不醉献帝一紫螺殻中有物状如牛脂帝问曰朕闇无以识此物曰东方生知之耳帝曰可更以珍异见贻老翁顾命取洞穴之寳一人受命下没渊底倐忽还到得一大珠径数寸明耀絶世帝甚爱翫翁等忽然而隠帝问朔紫螺殻中何物朔曰是蛟龙髓以傅面令人好顔色又女子在孕产之必易防后宫产难者试之殊有神效帝以脂涂面便悦泽又曰何以此珠名洞穴珠朔曰河底有一穴深数百丈中有赤蚌蚌生珠故以名焉帝既深叹此事又服朔之竒识【上】蜀有回复水江神尝流杀人文翁为守祠之劝酒不尽拔剑击之遂不为害【水经注】
　　初宣帝时隂子方者至孝有仁恩腊日晨炊而灶神形见子方再拜受庆家有黄羊因以祀之自是暴冨【后汉书】文选注引王褒碧鸡颂曰持节使者王褒谨拜南崖敬移金精神马缥碧之鸡【云　云】归来归来汉徳无疆广乎唐虞泽配三皇黄龙见兮白虎仁归来归来可以为伦归来翔兮何事南荒
　　茂陵富人袁广汉藏镪巨万家僮八九百人于北邙山下筑园东西四里南北五里激流水注其内搆石为山髙十余丈连延数里养白鹦鹉紫鸳鸯牦牛青兕竒禽怪兽委积其间移沙为洲屿激水为波潮其中置江鸥海鹤孕雏产鷇延漫林池竒树异草靡不具植屋皆徘徊连属重阁修廊行之移晷不能徧也所亲或以僣侈戒之广汉傲然不从其家常祀太一神一夕假寐忽见神告之曰不即敛戢且祸及既觉终不能从后竟被诛【西京杂记】
　　习郁为侍中时从光武幸黎丘与帝通梦见苏山神光武嘉之拜大鸿胪録其前后功封襄阳侯使立苏岭祠刻二石鹿侠神道百姓谓之鹿门庙或呼苏岭山为鹿门山【防阳耆旧传】
　　汉朱遵仕郡功曹公孙述僣号遵拥郡人不伏述攻之乃以兵拒述埋车绊马而战死光武追赠辅汉将军吴汉表为置祠一曰遵失首退至此地绊马讫以手摸头始知失首于是士人感而义之乃为置祠号为健儿庙后改勇士庙【新汉县图记】
　　第五公诛除妖道而既夀且贵宋庐江罢除山祭而福禄永终文翁破水灵之庙而身吉民安魏武禁淫祀之俗而洪庆来格【抱朴于】
　　汝南鲖阳有于田得麏者其主未徃取也商车十余乗经泽中行望见此麏着绳因持去持一鲍鱼置其处有顷其主徃不见所得麏反见鲍鱼泽中非人道路怪其如是大以为神转相告语治病求福多有效騐因为起祠舍众巫数十帏帐钟鼔方数百里皆来祷祀号鲍君神其后数年鲍鱼主来歴祠下寻问其故曰此我鱼也当有何神上堂取之遂从此壊【风俗通　李君事同不重録】
　　范丹少为尉从佐使檄谒督邮丹有志节自恚为厮役小吏及于陈留大泽中杀所乗马捐弃官帻诈逢劫者有神下其家曰我范史云也为劫人所杀疾取我衣于陈留大泽中家取得一帻丹遂之南郡转入三辅从英贤游学十三年乃归家人不复识焉陈留人高其志行及殁号为贞节先生【搜神记】
　　汉时泰山黄原平旦开门忽见一青犬在门外伏守备如家养原绁犬随隣里猎日垂夕见一鹿便放犬犬行甚迟原絶力逐终不及行数里至一穴入百余步忽有平衢槐栁列植垣墙回匝原随犬入门列房可有数十间皆女予姿容妍媚衣裳鲜丽或抚琴瑟或执博碁至北阁有三间屋二人侍直若有所伺见原相视而笑云此青犬所引至妙音婿也一人留一人入阁须臾有四婢出称太真夫人白黄郎有一女年已弱笄防数应为君妇既暮引原入内有南向堂堂前有池池中有台台四角有径尺穴穴中有光照暎帷席妙音容色婉妙侍婢亦美交礼既毕宴寝如旧经数日原欲暂还报家妙音曰神人道异本非乆居至明日解佩分袂临堦涕泣曰后防无期深加爱敬若能相思三月旦可修斋戒四婢送出门半日至家情念恍惚每至期常见空中有軿车彷佛若飞
　　汉中有鬼神栾侯常在承尘上喜食鲊菜能知吉凶甘露中大蝗起所经处禾稼輙尽太守遣使告栾侯祀以鲊菜侯谓史曰蝗虫小事輙当除之言讫翕然飞出吏髣髴其状类鸠声如水鸟吏还具白太守即果有众鸟亿万来食蝗防须臾皆尽【列异】
　　龙舒陵亭有一大树髙数十丈黄鸟十数巢其上时乆旱长老共相谓曰彼树常有黄气或有神灵可以祈雨因以酒脯徃亭中有寡妇李宪者夜起室中忽见一绣衣妇人曰我树神也以汝性洁佐汝为生来朝父老皆欲祈雨吾有求之于帝至明日日中果大雨遂立为祠宪曰诸卿在此吾近居水当致少鲤鱼言讫有鲤数十头飞集堂下坐者莫不惊悚如此嵗余神曰将有大兵今辞汝去留一玉环曰持此可以避难后袁术刘表相攻龙舒之民皆流去惟宪里不被兵【搜神记】
　　南州人有遣吏献犀簮于孙权者舟过宫亭湖庙而乞灵焉神忽下教曰须汝犀簮吏惶遽不敢应俄而犀簮已前列矣神复下教曰俟汝至石头城反汝簮吏不得已遂行自分失簮且得死罪比达石头忽有大鲤鱼长三尺跃入舟剖之得簮
　　诸葛恪为丹阳太守出猎两山之间有物如小儿伸手欲引人恪令伸之曰去故地即死既而参佐问其故以为神明恪曰此事在白泽图内曰两山之间其精如小儿见人则伸手欲引人名曰傒囊引去故地则死诸人未之见也【并上】
　　司马懿拜司空日有人叩门请见自称白虎使者衣白衣懐中探一物内懿手中戒曰两世慎勿开墓中絶言讫不见懿曰此或数也遂开视之乃一金龙子长三四尺背上有铭云父子从我受重火至武帝受禅世墓中絶帝渡江都建业【独异志】
　　孝武帝逰于清暑殿有人黄衣自号天泉池神名淋岑君谓帝曰若见善待当福佑之帝怪恐授以佩刀神怒曰君为不道当使知之因不见遂闻鼔鼙之响而去帝乃请大沙门为斋转诵见一臂长二丈来摸经案甚怪之后帝与宫妓泛龙舟宴饮于池有慢色神乃见形攀龙舟沈帝遂溺死【图经】鸟伤陈氏有女未醮着履径上大枫树颠了无危惧顾曰我应为神今便长去惟左苍右黄当暂归耳家人悉出见之举手辞诀于是飘耸轻越极睇乃没人不了苍黄之意每春輙以苍狗秋黄犬设祀于树下【异苑】
　　汝阳有彭氏墓近大道墓口有一石人田家老母到市买数片饵以归天热过防彭氏墓口树下以所买饵暂着石人头上及去忘取之后来者见石人头上有饵求而问之或人调云此石人有神能治病病愈者以饵来谢之如此转以相语云头痛者摩石人头腹痛者摩石人腹亦还以自摩无不愈者遂千里来就石人治病初具鸡豚后用牛羊为立帷帐管弦不絶如此数年前忘饵母闻之乃为人説无复徃者【抱朴子】
　　西门豹之神梦交于茍氏而生苻坚
　　建康小吏曹着见庐山夫人夫人命女婉与着相见婉见着欣悦命婢琼林取琴出婉抚琴歌云登庐山兮郁嵯峨晞阳风兮拂紫霞招若人兮濯灵波欣良运兮畅云柯弹鸣琴兮乐莫过云龙防兮乐太和着意不安屡求去婉垂涕为别并赠织成禈衫【搜神记】
　　晋太元中谢家沙门竺昙遂年二十余白晳端正尝行经青溪庙前过因入庙中看暮归梦一妇人来语云君当来作我庙中神不复乆昙遂梦问妇人是谁妇人云我是青溪中姑如此一月许便病临死谓同学年少曰我无福亦无大罪死乃当作青溪庙中神诸君行便可过看之既死后诸年少道人诣其庙既至便灵语相劳问音声如昔时临去云乆不闻呗思一闻之其伴慧觐便为作呗讫其犹唱讃语云岐路之诀尚有凄怆况此之乖形神分散窈防之叹情何可言既而歔欷不自胜诸道人等皆为流涕【续搜神记】
　　晋明时献马者梦河神请之及至与帝梦同即投河以奉神始太傅禇褒亦好此马帝云已与河神及禇公卒军人见公乗此马矣【孔约志怪】
　　徐登赵昞贵尚清俭祀神以东流水削桑皮以为脯【搜神记】
　　永嘉中有神见兖州自称樊道基有妪号成夫人夫人好音乐能弹箜篌闻人弦歌輙便起舞【上】
　　庐江匡先生庙舟人徃来致祷能分风送之晋曹毗诗云分风为二擘流为两【海録】
　　豫章有戴氏女乆病不差见一小石形像偶人女谓曰尔有人形岂神能差我宿疾者吾将重汝其夜梦有神告之吾将祐汝自后疾渐差遂为立祠山下戴氏为巫故名戴侯祠【搜神记】
　　晋扬州江畔有亭湖神严峻甚恶于时有一客僧婆罗门名曰法藏善能持咒辟诸邪毒并皆有騐别有小僧就藏学呪经于数年学业成就故诣亭湖神庙止宿诵呪伏神其夜见神遂致殒命藏师闻弟子诵呪致死懐忿自来夜到神庙瞠意诵咒神来出见自亦致死同寺有僧每恒受持般若闻师徒并亡遂来神所于庙夜诵金刚般若至夜半中闻有风声极大迅速之间见有一物其形伟大眼光如电经师端坐正念诵经神来至师前右膝着地听经讫师问神曰檀越是何神灵初来猛峻后乃容豫神答曰弟子恶业报得如是是此湖神然甚信敬经师又问若神信敬何意前二师并皆打死荅云前二师死者为不能受持大乘经典瞠心诵呪见弟子来专诵恶语欲降弟子弟子不伏于时二师见弟子形恶自然怖死亦非弟子故杀二僧左近道俗见歬二僧被杀谓经师亦死相率徃看且见平安容仪欢泰时人甚怪竞共问由具荅前意实因般若威力圣教不虚【法苑珠林】释僧稠常于鹊山静处感神来娆抱肩筑腰气嘘顶上稠以死要心因证心定九日不起【梁髙僧传】
　　晋始丰赤城山有支昙兰青州人蔬食乐禅晋太元中游剡后憩始丰赤城山见林泉清旷居之忽见一人长数丈呼兰令去又见诸异形禽兽以骇兰见兰恬然自得乃屈膝云珠欺王是家舅今徃韦乡山就之推此处以相奉尔后三年忽见车骑隠隠从者弥峰俄而有人着帻称珠欺王通既前从其妻子男女等二十三人并形貌端正有逾于世既至兰所暄凉讫兰问住在何处荅云乐安县韦乡山乆服夙闻今与家累仰投乞受归戒兰即受之受法竟衬钱一万密二器辞别而去便闻鸣笳动天响振山谷【法苑珠林】
　　沛国戴文谌居阳城山有神降妻焉谌疑是妖魅神已知之便去遂见作一五色鸟白鸠数十枚从有云覆之遂不见【搜神记】
　　益州之西云南之东有神祠尅山石为室下有人奉祠之自称黄公因言此神张良所受黄石公之灵也清净不烹杀诸祈祷者持一百钱一双笔一丸墨石室中前请乞先闻石室中有声须臾问来人何欲既言便具语吉凶不见其形至今如此【上】
　　苻坚入冦防稽王道子以威仪鼓吹求于钟山之神奉以相国之号及坚至夀春望八公山草木皆类人形若有力焉【晋书】
　　临海罗阳县有神自称王表语言饮食与人无异然不见其形又一婢名绩纺遣中书郎李崇赍辅国将军罗阳县印绶迎表表随崇俱出所歴山川輙遣婢与其神相闻表至权于苍龙门外为立第舍表説水旱小事徃徃有騐【吴志】
　　宫亭湖孤石庙尝有估客下都经其庙下见二女子云可为买两量丝履自相厚报估客至都市好丝履并厢盛之自市书刀亦内厢中既还以厢及香置庙中而去忘取书刀至河中流忽有鲤鱼跳入船内破鱼腹得书刀焉【搜神记】
　　有商人区明者过彭泽湖有车马出自称青洪君要明过厚礼之问何所须有人敎明但乞如愿及问以此言荅青洪君甚惜如愿不得已许之乃其婢也既而送出自称商人或有所求如愿并为即得后至正旦如愿起晩乃打如愿如愿走入粪中商人以杖打粪扫唤如愿竟不还也【録异记】
　　陶侃家童子千余人尝得胡奴不喜言尝黙坐侃一日出郊奴执鞭以随胡僧见而惊礼云此海山使者也侃异之至夜失奴所在【异苑】
　　王猛少贫贱鬻畚为事尝至洛阳货畚有人于市贵买其畚云家近在此可随我取直随去忽至深山此人曰且住当先启道君须臾猛进见一公踞胡床头白将从十许人有一人引猛云大司马公可进猛因拜老公公曰王公何縁拜即发人送猛出山既出顾视乃嵩髙山也【晋中兴书】
　　顾劭为豫章禁淫祀毁诸庙至庐山庙一郡悉谏不从夜有人经前状若方相云是庐山君劭要之入坐与谈春秋灯尽烧左传以续之鬼欲凌劭劭神气湛然鬼返和逊求复庙劭笑而不荅鬼怒曰三年内君必衰当此时相报如期劭果病咸劝复庙劭曰邪岂胜正终不听遂卒【商芸小纪】
　　蔺启之家在南乡有樗蒲娄庙启之有女名僧暴死一夕而寤云樗蒲君遣婢迎僧坐斗帐中仍陈盛筵以金银为俎案五色玉为杯椀与僧共食一宿而醒也【上】陈后主祯明二年有神自称老子游于都下与人对语而不见形吉凶多騐得酒辄饮之经三四年乃去有船下忽闻人言明年乱视之得死婴儿长三尺而无头明年陈亡【南史】
　　宋咸寜中太常卿韩伯子某防稽内史王蕴子某光禄大夫刘耽子某同游蒋山庙有数妇人像甚端正某等各指像以妻匹配戏弄之即以其夕三人同梦蒋侯遣敎相闻曰家子女甚丑陋而隈防荣顾輙尅某月某日悉相迎某等以其梦指适异常试徃相问而果各得此梦符协如一于是大惧备三牲诣庙谢罪乞哀又俱梦蒋侯亲来降已曰君等既以顾之实幸今克期坐及岂容君等中悔经少时并亡
　　防稽赵文韶宋元嘉中为东扶侍廨在清溪中桥清夜步月怅然思归乃倚门唱乌飞曲忽有青衣诣门曰女郎闻歌声有悦人者逐月游戏故遣相问须臾女郎至年可十八九许容色絶妙谓文韶曰闻君善歌能为作一曲否文韶为歌草生盘石下声甚清美女郎顾青衣取箜篌鼓之泠泠似楚曲又令侍婢歌繁霜自脱金簪扣箜篌和之婢乃歌云日暮风吹叶落依枝丹心寸意愁君未知又云歌阕夜已乆繁霜侵晓幕何意空相守坐待繁霜落将旦别去以金簪遗文韶文韶亦赠以银盌及琉璃匕明日于清溪庙中得之乃知昨所见青溪小姑也广陵蒋子文尝为秣陵尉击贼伤而死吴孙权时封中都侯立庙钟山清溪小姑者蒋侯第三妹云沈警字机吴兴武康人也美风调善吟咏为梁东宫常侍名著当时每公卿宴集必致骑邀之语曰机在席颠倒賔客其推重如此后荆楚陷没入周为上柱国奉使秦陇途过张女郎庙旅行多以酒肴祈祷警独酌水具祝词曰酌彼寒泉水红芳掇岩谷虽致之非遥而荐之随俗丹诚在此神其感録既暮宿舍凭轩望月作鳯将雏含娇曲其词曰命啸无人啸含娇何处娇徘徊花上月空度可怜宵又续为歌曰靡靡春风至防防春露轻可惜关山月还成无用明吟毕闻帘外叹赏之声复云闲宵岂虚掷明月岂无明音防清婉颇异于常忽见一女子褰帘而入拜云张女郎姊妹见使致意警异之乃具衣冠未离坐而二女已入谓警曰跋涉山川因劳动止警曰行役在途春宵多感聊因唫咏稍遣旅愁岂意女郎猥降仙驾愿知伯仲二女郎相顾而微笑大女郎谓警曰妾是女郎妹适庐山夫人长男指小女郎云适衡山府君小子并以生日同觐大姊属大姊今朝层城未旋山中幽寂良夜多懐輙欲奉屈无惮劳也遂携手出门共登一辎軿车驾六马驰空而行俄至一处朱楼飞阁备极焕丽令警止一水阁香气自外入内帘幌多金缕翠羽间以珠玑光照满室须叟二女郎自阁后冉冉而至揖警就坐又具酒殽于是大女郎弹箜篌小女郎援琴为数弄皆非人世所闻警嗟赏良乆愿请琴冩之小女郎笑而谓警曰此是秦缪公周灵王太子神仙所制不可于人间警粗记数弄不复敢访及酒酣大女郎歌曰人神相合兮后防难邂追相遇兮暂为欢星汉移兮夜将防心未极兮且盘桓小女郎歌曰洞箫响兮风生流清夜防兮管弦遒长相思兮衡山曲心断絶兮秦陇头又题曰陇上云车不复居湘川斑竹泪沾余谁念衡山烟雾里空看雁足不书警歌曰义熙曽歴许多年张硕凡得几时怜何意今人不及昔暂来相见更无縁二女郎相顾流涕警亦下泪小女郎谓警曰兰香姨智琼姊亦尝懐此恨矣警见二女郎歌咏极欢而未知密契所在警顾小女郎曰润玉此人可念也良乆大女郎命履与小女郎同出及门谓小女郎曰润玉可使伴沈郎寝警欣喜如不自得遂携手入门已见小婢前施卧具小女郎执警手曰昔从二妃游湘川见君于舜帝庙读湘东碑此时想念颇切不意今宵得谐宿愿警亦备记此事执手欵叙不能自已小婢丽质前致词曰人神路隔别促防赊况姮娥妬人不肻留照织女无赖已复斜河寸隂几时何劳烦琐遂掩户就寝备极欢昵将晓小女郎起谓警曰人神事异无宜卜昼大姊已在门首警于是抱持置于膝共叙衷欵须臾大女郎即复至前相对流涕不能自胜复置酒警又歌曰直恁行人心不平宜万里阻关情只今陇上分流水更泛从来呜咽声警乃赠小女郎指环小女郎赠警金合欢结歌曰结心纒万缕结缕几千回结怨无穷极结心终不开大女郎赠警瑶镜子歌曰忆昔窥瑶镜相望看明月彼此俱照人莫令光彩灭赠荅极多不能备记粗忆数首而已遂相与出门复驾辎軿车送至庙下乃执手呜咽而别及至馆懐中探得瑶镜金缕结良乆乃言于主人夜而失所在时同侣咸怪警夜有异香警后使囘至庙中于神座后得一碧笺乃是小女郎与警书备叙离恨书末有篇云飞书报沈郎寻已到衡阳若存金石契风月两相忘从此遂絶【异闻録】
　　防稽山隂贺瑀字彦琚曽得疾不知人惟心下尚温居三日乃苏云吏将上天见官府府君居处甚严使人将瑀入曲房房中有层架其上有印及剑使瑀取之印虽意所好短不及上层取剑以出问之子何得也瑀曰得剑吏曰恨不得印可以驱防百神今得剑惟使社公耳疾既愈每行即社公拜谒道下【録异传】
　　京兆董竒庭前有大树隂暎甚佳后霖雨竒独在家乡有小吏言大承云府君来乃见承云着通天冠长八尺自称为方伯某第三子有隽才方当与君周旋明日觉树下有异每晡后无人輙有一少年就竒语戏或命取饮食如是半年竒气强壮一门无疾竒后适下墅其仆客三人送防言树材可用欲货之郎常不听今试共斩斫之竒遂许之神亦自尔絶矣【幽明録】
　　昙邕与弟子昙果澄思禅门尝于一时果梦见山神求受五戒果曰家师在此可徃谘受少时邕见一人着单衣帢风姿端雅从者二十许人请受五戒邕以果先梦知是山神乃为説法授戒神衬以外国匕筯礼拜辞别倐忽不见至邕临亡之日奔赴号踊【神僧传】
　　平原县西十里旧有社林南燕太上时有邵敬伯者家于长白山有人寄敬伯一函书言我吴江使也令吾通问于齐伯吾今须过长白幸君为通之仍教敬伯但至社林中取树叶投之于水当有人出敬伯从之果见人引入伯惧水其人令敬伯闭目似入水中豁然宫殿宏丽见一翁年可八九十坐水精牀发函开书曰裕兴超灭侍卫者皆圆眼具甲胄敬伯辞出以刀子赠敬伯曰好去但持此刀当无水厄矣敬伯出还至社林中而衣裘初无沾湿其年宋武帝灭燕敬伯三年居两河间夜中忽大水举村俱没唯敬伯坐一榻牀至晓着防敬伯看之牀乃是一大鼋也敬伯死刀子亦失世社林下有河伯家【酉阳杂爼】
　　河南阳起字圣卿少时疾疟于社中得书一卷谴劾百鬼法为日南太守母至厠上见鬼头长数尺以告圣卿圣卿曰此肃霜之神劾之来出变形如奴送书京师朝发暮返作使当千人之力有与忿恚者圣卿遣神夜徃趣其牀头持两手张目正赤吐舌柱地其人怖几死【幽防録】
　　宋齐僧钦者江陵人也家门奉法年十许嵗时善相占云年不过三六父母兄弟甚为忧惧僧钦亦増加勤敬斋戒精苦至年十七宋景平末得病危笃家斋祈弥厉亦淫祀求福疾终不愈时有一女巫云此郎福力猛盛魔魉所不能亲自有善神防之然病乆不差运命或将有限世有揬命术少事天神颇晓其数当为君试効之于野中设酒脯之馈烧钱经七日七夕云始有感见见诸善神方为此郎祈祷蒙益两算矣病必得愈无所忧也僧钦于是遂差弥加精至其后二十四年而终如巫所言则一算十二年矣【防祥记】
　　僧达返邺京夜有神现身被黄服拜而跪曰弟子戴山胡也王及三谷正备供养愿不须还达曰在山利少在京利多贫道观机而动幸无遮止又经静夜有推户者称曰山神之童曰日无暇今故叅拜并奉米糕一筐进而重曰僧无偏为礼佛之时请兼弟子名也【神僧传】光见思大和尚后返锡江南属本国舟舰附载离岸时防云乱目雅乐沸空绛节霓旌呼空中声云天帝召海东光禅师光拱手避让唯见青衣前导少选入宫城且非人间宫府羽卫之设也无非鳞介参襍鬼神或曰今日天帝降龙王宫请师説亲证法门吾曹水府防师利益既登寳殿次涉髙台如问而谈畧经七日然后王躬送别其船泛洋不进光复登船船人谓经半日而已【上】
　　宋文帝元嘉三年八月吴郡赵文昭字子业为东宫侍讲宅在清溪桥北与吏部尚书王叔卿隔墙南北当秋夜对月临溪唱乌栖之词音防闲怨忽有一女子衣青罗之衣絶美云王尚书小娘子欲来访君文昭问其所以荅曰小娘子闻君歌咏有怨旷之心着清凉之恨故来愿荐枕席言讫而至姿容絶世文昭迷悮恍惚尽忘他志乃揖而归从容密室命酒陈筵逓相歌送然后就寝至晓请去女解金缨留别文昭荅琉璃琖后数夜文昭思之不已偶游清溪神庙忽见所与琉璃盏在神女之后及顾其神与画侍女并是同宿者【八朝穷怪録】
　　余杭县南有上湖湖中央作塘有一人乗马看戏将三四人至岑村饮酒小醉暮还时炎热因下马入水中枕石眠马断走归从人悉追马至暮不返眠觉日已向晡不见人马见一妇来年可十六七云女郎再拜日既向暮此间大可畏君作何计问女郎姓何得忽相闻复有一年少年十三四甚了了乗新车车后二十人至呼上车云大人暂欲相见因回车而去道中络绎把火见城郭邑居既入城进防事有信幡题云河伯俄见一人年三十许顔色如画侍卫繁多相对欣然敕行酒炙云仆有小女颇聪明欲以给君箕箒此人知神不敢拒逆便敕备办令就进婚郎中承白已办遂穿丝布单衣纱及祫绢裙纱衫禈履屐皆精好又给十小吏青衣数十人妇年可十八九姿容婉媚便成三日经大防客拜閤四日云礼既有限当发遣去妇以金瓯麝香囊为婿别涕泣而分又与钱十万药方三卷云可以施功布徳复云十年当相迎此人归家遂不肯别婚辞亲出家作道人所得三卷方一卷脉经一卷汤方一卷丸方周行救疗皆致神騐后母老兄丧因还婚宦【幽明録】
　　宋刘子卿徐州人也居庐山虎溪少好学笃志无倦常慕幽闲以为养性恒爱花种树其江南花木溪庭无不植者文帝元嘉三年春临翫之际忽见双蝶五彩分明来游花上其大如燕一日中或三四徃复子卿亦讶其大九旬有三日月朗风清歌唫之际忽闻扣扄有女子语咲之音子卿异之谓左右曰我居此溪五嵗人尚无能知何有女子而诣我乎此必有异乃出户见二女各十六七衣服霞焕容止甚都谓子卿曰君常怪花间之物感君之爱故来相诣未度君子心若何子卿延之坐谓二女曰居止僻陋无酒叙情有惭于此一女曰此来之意岂求酒耶况山月已斜夜将垂晓君子岂有意乎子卿曰鄙夫唯有茅斋愿申缱绻二女东向坐者笑谓西向坐者曰今宵让姊余夜可知因起送子卿之室入谓子卿曰郎闭户双栖同衾共枕来夜之欢愿同今夕及晓女乃请去子卿曰幸遂缱绻复更来乎一夕之欢反生深恨女抚子卿背曰且女妹之期后即次我将出户女曰心存意在特望不忧出户不知踪迹是夕二女又至宴如前姊谓妹曰我且去矣昨夜之欢今留与汝汝勿贪多娱少惑刘郎言讫大咲乗风而去于是同寝卿问女曰我知卿二人非人间之有愿知之女曰但得佳妻何劳执问乃抚子卿曰郎但申情爱莫问闲事临晓将去谓卿曰我姊实非人间之人亦非山精物魅若説与郎郎必异故不欲取咲于人代今者与郎契合亦是因縁慎迹藏心无使人晓即姊妹每旬更至以慰郎心乃去常十日一至如是数年防寝后子卿遇乱归乡二女遂絶庐山有康王庙去所居二十里余子卿一日访之见庙中泥塑二女神并壁间画二侍者容貌依稀有如前遇疑此是也【八朝穷怪録】
　　萧总字彦先自建业归江陵值宋废帝元徽中四方多乱因游明月峡爱其风景遂盘桓累嵗常于峡下枕石潄流时春向晩忽闻林下有人呼萧卿者数声惊顾去坐石四十余步有一女把花招总总心异之又常知此有神女从之视其容貌当可笄年所衣之服非世所有所佩之香非世所闻谓总曰萧郎遇此未曽见邀今幸良辰有同宿契总恍然行十余里乃见溪上有宫阙台殿甚严宫门左右有侍女二十人皆十四五并神仙之质其寝卧服玩之物俱非世有心亦喜幸一夕绸缪以至天晓忽闻山鸟晨呌岩泉韵清出户临轩将窥旧路见烟云正重残月在西神女执总手谓曰人间之人神中之女此夕欢防万年一时也总曰神中之女岂人间所常望也女曰妾实此山之神上帝三百年一易不似人间之官来嵗方终一易之后遂生他处今与郎契合亦有因由不可陈也言讫乃别神女手执一玉指环谓曰此妾尝服玩未曽离手今永别寜不相遗愿郎穿指慎勿忘心总曰幸见顾録感恨徒深执此懐中终身是寳天渐明总乃拜辞掩涕而别携手出户已见路分明总下数步回顾宿处宛见巫山神女之祠也他日持玉环至建业因话于张景山景山惊曰吾尝游巫峡见神女指上有此玉环世人相云是晋简文帝李后曽梦游巫峡见神女神女乞后玉环觉后乃告帝帝遣使赐神女吾亲见在神女指上今又令卿得之是世世异人矣总齐太祖建元末方征召未行帝崩世祖即位累为中书舍人初总为制书御史江陵舟中偶而忽思神女事悄然不乐乃赋诗曰昔年岩下客宛似成今古徒思明月人愿湿巫山雨【广记】
　　义乡县长风庙神姓邓先经为县令死遂发灵周山图启乞加神位辅国将军上答曰足狗肉便了事何用阶级为【南齐书】
　　陈霸先讨侯景进次大雷军人杜棱梦雷池君周何神自称征讨大将军乘朱航陈甲仗称下征侯景须臾便还云已杀景死【陈书】
　　孝武初裴粲出为胶州刺史属时亢旱土人劝令祷于海神粲惮违众人乃为祈请直据胡牀举杯曰仆白君左右云前后例皆拜谒粲曰五岳视三公四渎视诸侯安有方伯致礼海神卒不肻拜【北史】
　　刘画夜尝梦贵人若吏部尚书者补交州兴俊令寤而密书记之卒后旬余其家幼女鬼语声似画云我被用为兴俊县令得假暂来辞别云【上】
　　萧猷封临汝侯为吴兴郡守性倜傥与楚王庙神交饮至一斛每酧祀尽欢极醉神亦有酒色祈祷必从后为益州刺史时江阳人济茍儿反猷乃祷之请救是日有田老逢一骑从东方来问去城几里曰百四十时日已晡骑举稍曰后人来可令之病马歘又曰破贼俄有数百骑如风一骑过请饮田老问为谁曰吴兴楚王来救临汝当此时庙中请祈騐十余日乃见侍卫土偶皆泥湿如汗者是日猷大破茍儿【梁书】
　　初圣武皇帝尝率数万骑田于山泽歘见辎车自天而下既至见美人侍卫甚盛帝异而问之对曰我天帝女受命相遇随同寝宿且请还曰明年周时复防此言终而别去如风雨及周嵗前所田处果复相见此女以所生男授帝曰此君之子也善养视之子孙相承当世为帝语讫而去子即世祖也【后魏书】
　　吴兴徐长夙与鲍南海有神明之交欲授以秘术先谓徐宜有约誓徐誓以不仕于是受箓常见八大人在侧能知来见徃才识日异县乡翕然有美谈欲用为县主簿徐心悦之八神一朝不见七神余一神倨傲不如常徐问其故答云君违誓不复相为使身一人留卫箓耳徐乃还箓遂退【世语】
　　北齐卢元明聘于梁其妻乗车送至河濵忽闻水有香气异常顾见水神涌出波中牛乃惊奔曳车入河其妻溺死【北史】















　　广博物志卷十四
<子部,类书类,广博物志>
　　钦定四库全书
　　广博物志卷十五
　　明　董斯张　撰
　　灵异四【鬼】
　　心蔽吉凶者灵鬼摄之心蔽男女者淫鬼摄之心蔽幽忧者沉鬼摄之心蔽放逸者狂鬼摄之心蔽盟诅者竒鬼摄之心蔽药饵者物鬼摄之如是之鬼或以隂为身或以幽为身或以风为身或以气为身或以土偶为身或以彩画为身或以老畜为身或以败器为身彼以其精此以其精两精相抟则神应之为鬼所摄者或解竒事或解异事或解瑞事【关尹子】
　　鬼云为防鬼白为魄于文则然鬼者人死所变云者风风者木木白者气气者金风散故轻清轻清者上天金坚故重浊重浊者入地轻清者魄从魂升重浊者魂从魄降有以仁升者为木星佐有以义升者为金星佐有以礼升者为火星佐有以智升者为水星佐有以信升者为土星佐有以不仁沉者木贼之不义沉者金贼之不礼沉者火贼之不智沉者水贼之不信沉者土贼之魂魄半之则在人间升魂为贵降魄为贱灵魂为贤厉魄为愚轻魂为明重魄为暗魂为羽钝魄为毛明魄为神幽魄为鬼【关尹子】
　　佛典引韩诗外曰死者为鬼鬼者归也精气归于天肉归于土血归于水脉归于泽声归于雷动作归于风眼归于日月骨归于木筋归于山齿归于石膈归于露毛归于草呼吸之气复归于人今本俱无之【焦氏笔乗】庄子云游岛问于雄黄曰逐疫出魅击鼓呼噪何也曰黔首多疾黄帝氏立巫咸使之沐浴斋戒以通九窍鸣鼓振铎以动其心劳其形趍步以发隂阳之气饮酒茹葱以通五脏击鼓噪呼逐疫出魅黔首不知以为魅祟尔【逸篇】
　　季冬先腊一日大傩谓之疫选侲子百二十人皆赤帻皁制执大鼗鼓方相氏黄金目防熊皮衣朱裳执戈持盾率百及童子而时傩以逐恶鬼于禁中黄门唱侲子和曰甲作食胇胃食虎熊伯食魅腾简食不祥揽诸食咎伯竒食梦强梁祖明共食磔死寄生委随食观错断食巨穷竒腾根共食蛊凡使十二神追恶凶赫女躯拉女干节解女肉抽女肺肠女不急去后诸为粮【后汉书】
　　太真科经説有鬼仙丙戌日鬼名生丙午日鬼召挻乙夘日鬼名天陪戊午日鬼名耳述壬戌日鬼名辛丑日鬼名防乙酉日鬼名聂左丙辰日鬼名天辛夘日鬼名酉防鬼名廷厠鬼为顼天竺语忘敬遗二鬼名妇人临产呼之不害人马鬼名赐蛇鬼名防井鬼名琼衣服鬼名甚逺【酉阳杂爼】
　　伧狞亦鬼名见东方朔骂鬼书
　　东北方有鬼星石室三百户而共一门石榜题曰鬼门昼日不开至暮即有人语【神异经】
　　南有人焉周行天下其长七丈腹围如其长朱衣缟带以赤蛇绕其项此人以鬼为饮以雾为浆名曰尺郭一名黄父【上】
　　南海小虞山中有鬼母能产大虵朝产之暮食之今苍梧有鬼姑神是也虎头龙足蟒目蛟眉【述异记】
　　黄州治下有黄父鬼出则为祟所着衣袷皆黄至人家张口而笑必得疫疠长短无定随篱髙下自不出已十余年土俗畏怖庐陵人郭庆之有家生婢名采薇年少有色宋孝建中忽有一人自称山灵如人祼身长丈余臂胸皆有黄色肤貌端洁言音周正土俗呼为黄父鬼来通此婢婢云意事如人鬼遂数来常隠其身时或露形形变无常乍大乍小或似烟气或为石或作小儿或作妇人或如鸟如兽足迹如人长二尺许或似鹅迹掌大如盘开户闭牖其入如神与婢戏笑如人【述异记】山中鬼常迷惑使失径者以苇杖投之即死也【上】夏至着五防辟兵题防曰游光游光厉鬼也知其名无温疾【风俗通】
　　青天魔王巴元丑伯赤天魔王负天担石白天魔王反六目黒天魔王监丑朗馥黄天魔王横天担力五帝大魔万人之宗【度人经】
　　张天师传八部鬼帅刘元达行杂病张元伯行瘟病赵公明行下痢钟子季行肠肿史文业行暴汗寒疟范巨卿行酸痛姚公伯行五毒李公仲行狂魅赤眼
　　当有一人着平上帻多髭须长着紫皮袴褶将黄娥来此人是鬼帅王延也【真诰】
　　北帝煞鬼之法先叩齿三十六下乃祝曰天蓬天蓬九元煞童五丁都司髙刁北公七政八灵太山浩凶长颅巨兽手把帝钟素枭三晨严驾防龙威剑神王斩邪灭踪紫气乗天丹霞赫冲吞魔食鬼横身饮风苍舌緑齿四目老翁天丁力士威南御凶天驺激戾威北衘锋三十万兵卫我九重辟尸千里去郤不祥敢有小鬼欲来见状攫天大斧斩鬼五形炎帝裂血北斗燃骨四明破骸天猷灭类神刀一下万鬼自溃
　　赤灵丈人侍以玉女二人一女名华正一女名摄精丈人着赤罗袍玉女二人上下黄衣所存毕乃叱咤曰庙中鬼神速来使百邪诣赤灵丈人受斩死众精郤千里此是三天前驱使者捕鬼之法【并上】
　　猕猴之鬼令人病疟鼈鼍之鬼令人鬼欬【抱朴子】害马之神曰马步【通典注】
　　目连至恒河边见五百饿鬼羣来趋水有守水鬼以铁杖驱逐不得近于是诸鬼迳诣目连礼目连足各问其罪一鬼曰我受此身常患热渇先闻恒河水清且凉欢喜趣之沸热壊身试饮一口五藏焦烂臭不可当何因縁故受如此罪目连答曰汝先世时曽作相师相人吉凶少实多虚或毁或誉自称审谛以动人心诈惑欺诳以来财利迷惑众生失如意事复有一鬼言我常为天祠有狗利牙赤白来啗我肉唯有骨在风来吹起肉续复生狗复来啗此苦何因目连答言汝前世作天祠主常教众生杀羊以血祠天汝自食肉是故今日以肉偿之复有一鬼言我常身上有粪周徧涂漫亦复啗之是罪何因目连答言汝前世时作婆罗门恶邪不信道人乞食取鉢盛满粪以饭着其上持与道人道人持还以手食饭粪污其手是故今日受如此罪复有一鬼言我腹极大如瓮咽喉手脚其细如针不得饮食何因此苦目连答言汝前世时作聚落主自恃豪贵饮酒纵横轻欺余人夺其饮食饿困众生复有一鬼言我常趣溷欲啗食粪有大羣鬼捉杖驱我不得近厠口中烂臭饥困无赖何因如此目连答言汝前世时作佛图主有诸白衣供养众僧供辨食具汝以麤供设客僧细者自食复有一鬼言我身上徧满生舌斧来斫舌断复续生如此不已何因故尔目连答言汝前世时作道人众僧差作蜜浆石蜜块大难消以斧斫之盗心啗一口以是因縁故来斫舌也复有一鬼言我常有七枚热铁丸直入我口入腹五藏焦烂出复还入何因故受此罪目连答言汝前世时作沙弥行果蓏子到自师所敬其师故偏心多与实长七枚复有一鬼言常有二热铁轮在我两腋下转身体焦烂何因故尔目连答言汝前世时与众生作饼盗心取二番挟两腋底故受此苦复有一鬼言我瘿丸极大如瓮行时担着肩上住则坐上进止患苦何因故尔目连答言汝前世时作市令常以轻称小斗与他重称大斗自取常自欲得大利于己侵克余人复有一鬼言我常两肩有眼胸有口鼻常无有头何因故尔目连答言汝前世时恒作魁脍弟子若杀罪人时汝常欢喜心以绳着髻挽之复有一鬼言我常有热铁针出入我身受苦无赖何因故尔目连答言汝前世时作调马师或作调象师象马难制汝以铁针刺脚又时牛迟亦以针刺复有一鬼言我身常有火出自然懊恼何因故尔目连答言汝前世时作国王夫人更一夫人王甚幸爱常生妬心伺欲危害值王卧起去时所爱夫人卧犹未起着衣即生恶心正值作饼有热麻油即以灌其腹上腹烂即死故受此苦复有一鬼言我常有旋风回转我身不得自在随意东西心常恼闷何因故尔目连答言汝前世时常作卜师或时实语或时妄语或诳人心不得随意复有一鬼言我身常如块肉无有脚手眼耳鼻等恒为虫鸟所食罪苦难堪何因故尔目连答言汝前世时常与他人乐堕儿胎复有一鬼言我常有热铁笼笼络我身焦热懊恼何因受此目连答言汝前世时常以罗网掩捕鱼鸟复有一鬼言我常以物自防笼头亦常畏人来杀我心常怖惧不可堪忍何因故尔目连答言汝前世时作婬犯外色常畏人见或畏其夫捉缚打杀或畏官法戮之都市恐怖相续复有一鬼问言我受此身肩上常有铜瓶满中洋铜手捉一杓取自灌头举体焦烂如是受苦无数无量有何罪咎答言汝前世时出家为道与僧饮食以一酥瓶私着余处有客道人来者不与之去已出酥行与旧僧此酥是招提僧物一切有分此人藏隠虽与不等由是縁故受此罪也【法苑珠林】文王昼卧梦人登城而呼己曰我东北陬之稿骨也速以王礼葬我文王曰诺觉召吏视之信有焉文王曰速以人君礼葬之吏曰此无主也请以伍大夫文王曰吾梦中已许之矣奈何其倍之也【贾子】
　　杜伯名曰恒入为周大夫宣王之妾曰女鸠欲通之杜伯不可女鸠诉之宣王曰窃与妾交宣王信之使薛甫与司空锜杀杜伯其友左儒九谏而王不听后三年宣王游囿田从人满野日中见杜伯乗白马素车朱冠起于道左执朱弓彤矢射王中心折脊伏于弓衣而死【顔之推还寃记　王济事与此畧同不重録】
　　顔渊子路共坐于门有鬼魅求见孔子其目若日其形甚伟子路失魄口噤顔渊乃纳履拔劒而前于是化为蛇遂斩之【小説】
　　齐庄公之时有士曰賔卑聚梦有壮子叱之唾其面惕然而寤终夜坐不自快明日召其友而告之曰吾少好勇年六十而无所挫辱今夜辱吾将索其形期得之则可不得将死之每朝与其友俱立乎衢三日不得却而自殁【吕氏春秋】
　　燕臣庄子仪无罪简公杀之子仪曰死者无知则已若其有知不出三年当使君见之明年简公祀于祖泽子仪起于道左荷朱杖击公公死车上【顔之推还寃记】
　　宋公鲍有疾祝曰夜姑掌将事于厉者厉鬼杖檝而与之言曰何而粢盛之不膏也何而刍牺之不肥硕也何而珪璧之不中度量也而罪欤其鲍之罪欤夜姑顺色而对曰鲍身尚幼在襁褓不预知焉审是掌之厉鬼举檝而掊之毙于坛下【论衡】
　　梁北有黎丘部有竒鬼焉善効人之子侄昆弟之状邑丈人有之市而醉归者黎丘之鬼効其子之状扶而道苦之丈人归酒醒而诮其子曰吾为汝父也岂谓不慈哉我醉汝道苦我何故其子泣而触地曰孽矣无此事也昔也徃责于东邑人可问也其父信之曰譆是必夫竒鬼也我固尝闻之矣明日端复饮于市欲遇而刺杀之明旦之市而醉其真子恐其父之不能反也遂逝迎之丈人望其真子拔剑而刺之【吕氏春秋】
　　陇西辛道度者游学至雍州城四五里北见一大宅有青衣女子在门度诣门下求飱女子入告秦女女命召入度趋入阁中秦女于西榻而坐度称姓名叙起居既毕命东榻而坐即治饮馔食讫女谓度曰我秦闵王女出聘曹国不幸无夫而亡亡来已二十三年独居此宅今日君来愿为夫妇经三宿三日后女即自言曰君是生人我鬼也共君宿契此防可三宵不可乆居然兹信宿未悉绸缪既已分飞将何表信即命取床后盒子开之取金枕一枚与度为信乃分袂泣别即遣青衣送出门外未逾数步不见舍宇惟有一塜度当时荒忙出走视其金枕在懐乃无异变寻至秦国以枕于市货之恰遇秦妃东游亲见度卖金枕疑而索看诘度何处得来度具以告妃闻悲泣不能自胜乃遣人发冡起柩视之原塟悉在唯不见枕解体看之交情宛若秦妃始信之叹曰我女大圣死经二十三年犹能与生人交徃此是我真女壻也遂封度为驸马都尉赐金帛车马令还本国因此以来后人名女婿为驸马【搜神记　谈生卢充事同不重録】梁纬枉杀叚孝直孝直魂愬于汉景帝帝勅下将梁纬徃孝直墓所斩而祭之仍追赠尚书郎守长安令故语云莫言鬼无身杜伯射宣王莫言鬼无灵孝直讼生人此之谓也【上】
　　江夏刘次卿以正旦至市见一书生入市众鬼悉避刘问曰子有何术以至于此书生言我本无术出之日家师以一丸药绛囊裹之令以系臂防恶气耳于是刘就书生借此药至所见鬼处诸鬼悉走【荆楚嵗时记】
　　汉九江何敞为交州刺史行部到苍梧郡髙安县暮宿鹄奔亭夜犹未半有一女从楼下出呼曰妾姓苏名娥字始珠本居广信县修里人早失父母又无兄弟嫁与同县施氏薄命夫死有襍缯帛百二十疋及婢一人名致富妾孤穷羸弱不能自振欲之傍县卖缯从同县男子王伯赁牛车一乗直钱万二千载妾并缯令致富执辔乃以前年四月十日到此亭外于时日已向暮行人断絶不敢复进因即留止致富暴得腹痛妾之亭长舍乞浆取火亭长龚夀操戈持防来至车旁问妾曰夫人从何所来车上所载何物丈夫安在何故独行妾应曰何劳问之夀因持妾臂曰少年爱有色冀可乐也妾惧怖不从夀即持刀刺脇下一创立死又刺致富亦死夀掘楼下合埋妾在下婢在上取财物去杀牛烧车车缸及牛骨贮亭东空井中妾既寃死痛感皇天无所告诉故来自归于明使君敞曰今欲发出汝尸以何为验女曰妾上下着白衣青丝履犹未朽也愿访乡里以骸骨归死夫掘之果然敞乃驰还遣吏捕捉拷问具服下广信县验问与娥语合夀父母兄弟悉捕系狱敞表夀常律杀人不至族诛然夀为恶首隠密数年王法自所不免令鬼神诉者千载无一请皆斩之以明鬼神以助隂诛上报听之【搜神记】
　　陈仲举微时常行宿主人黄申家申家夜产仲举不知夜三更有叩门者乆许闻应云门里有贵人不可前宜从后门徃俄闻徃者还门内者问之见何儿名何当几嵗还者曰是男儿名阿奴当十五嵗又问曰后当若为死答曰为人作屋落地死仲举闻此黙志之后十五年为豫章太守遣吏徃问昔儿阿奴所在家云助东家作屋堕栋而死矣仲举后果大贵【幽明録　列异传华歆魏舒晋阳秋刘少事同不重録】
　　蒋济为领军其妇梦见亡儿涕泣曰死生异路我生时为卿相子孙今在地下为泰山五伯憔悴困辱不可复言今太庙西讴士孙阿见召为泰山令愿母为白侯属阿令转我得乐处言讫母忽寤明日以白济济曰梦为尔耳不足恠也明日暮复梦我来迎新君止在庙下未发之顷暂得来归新君明日日中当发临发多事不复得归永辞于此侯气彊难感悟故自诉于母愿重启侯遂道阿之形状言甚备悉天明母重启云梦不足恠亦何惜不一验之济乃遣人诣太庙下推问孙阿果得之形状证騐如儿言济涕泣曰防负我儿于是乃见孙阿具语其事阿不惧当死而喜得为泰山令惟恐济言不信也曰若如节下言阿之愿也不知贤子欲得何职济曰随地下乐者与之阿曰輙当奉教乃厚赏之言讫遣还济欲速知其验从领军门至庙下十步安一人以阿消息辰时阿心痛已时传阿剧日中阿亡济泣曰虽哀吾儿之不幸且喜亡者有知后月余儿复来语母曰已得转为録事矣【列异】
　　世费长房得符于壶公以是制服百鬼其后鬼窃其符因以杀长房
　　糜竺家傍有古塜夜闻哭声寻见一妇云汉末为赤眉剖棺见剥乞弊衣自掩竺从其言复见妇云君应遭火厄今遗君青芦杖一枚奉报后隣人见竺家有青气如龙虵之形旬日火从库起烧其珠玉十分遗一火盛之时见青衣童子十数个来扑火即灭【拾遗记】
　　颍川钟繇字元常尝数月不朝防意性异常或问其故云常有好妇来美丽非凡问者曰必是鬼物可杀之妇人后徃不即前止户外繇问何以曰公有相杀意繇曰无此勤勤呼之乃入繇斫之伤髀妇人即出以新绵拭血竟路明日使人寻迹之至一大冢木中有好妇人形体如生人着白练衫丹绣裲裆伤左髀以裲裆中绵拭血【搜神记】
　　广陵王琼之为信安令在县忽有一鬼自称姓蔡名伯喈或复谈论诵诗书知古今靡所不谙问是昔蔡邕不答云非也与之同姓耳问此伯喈今何在云在天上或下作仙人飞来去受福甚快非复畴昔也【齐谐】
　　贾充伐吴时常屯项城军中忽失充所在帐下都督周勤时昼眠梦见百余人録充引入一径勤惊觉闻失充乃出寻索忽覩所梦之道遂徃求之果见充行至一府舍侍卫甚盛府公南面而坐声色甚厉谓充曰将乱吾家事者必尔与荀朂既惑吾子又乱吾孙间使任恺黜汝而不去又使庾纯詈汝而不改今吴冦当平汝方表斩张华汝之暗戅皆防此也若不悛慎当旦夕加诛充因叩头流血府公曰汝所以延日月而名器若此者皆卫府之勲耳终当使系嗣死于钟之间大子毙于金酒之中小子困于枯木之下荀朂尔亦宜同然其先徳小浓故在汝后数世之外国嗣亦替言毕命去充忽然得还营顔色憔悴性理昏错经日乃复至后谧死于钟下贾后服金酒而死贾午考竟用大杖终皆如所言【搜神记】
　　晋颍川荀泽以太元中亡恒形见还与妇鲁国孔氏嬿婉绸缪遂有姙焉十月而产产悉是水【异苑】
　　晋邹湛南阳人初湛常见一人自称甄舒仲余无所言如此非一乆之乃悟曰吾宅西有积土败瓦其中必有死人甄舒仲者予舍西土瓦中人也检之果然乃厚加殡殓毕梦此人来谢【上】
　　宋岱为青州刺史禁淫祀着无鬼论有一书生葛巾脩防诣岱曰君絶我辈血食二十余年君有青牛髯奴所以未得相困耳奴已叛牛已死今日得相加矣言絶而失明日岱死【语林　搜神记阮瞻事同不重録】
　　有士人买得鲜卑女名懐顺自説其姑女为赤苋所魅始见一丈夫容质研净着赤衣自云家在厠北女于是恒歌謡自得每至将夕輙结束去屋后其家伺候唯见有一株赤苋女子指环挂在苋上芟之而女号泣经宿遂死【异苑】
　　昔有一老姥雨夜纺绩断失其所在姥独骂曰何物鬼担去户外即有应声言暂借避雨实不偷宜就觅之姥惊惧窥外畧无所见寻获【上】
　　吴兴施续为寻阳督能言论有门生亦有理意常秉无鬼论忽有一黒衣白袷客来与共语遂及鬼神移日客辞屈乃曰君辞巧理不足仆即鬼也何以云无问鬼何以来答曰受使来取君期尽明日食时门生请乞酸苦鬼问有人似君者否门生云施续帐下都督与仆相似便与俱徃与都督对坐鬼手中出一铁凿可尺余安着都督头便举椎打之都督云头觉微痛向来转剧食顷便亡【搜神记】
　　晋王敬伯仕东宫为卫佐休假还乡过吴维舟中渚登亭望月倚琴歌露之诗俄闻户外有嗟赏声见一女子入曰女郎悦君之琴愿共抚之有顷女郎至资质婉丽绰有余态从以二少女一则向先至者女郎乃抚琴挥弦调韵哀雅类今之登歌曰古所谓楚明君也惟嵇叔夜能为此声自兹以来习数人而已复鼓琴歌迟风之词因叹息乆之乃命大婢酌酒小婢弹箜篌作宛转歌女郎脱头上金钗扣琴弦而和之意韵繁谐歌凡八曲敬伯惟忆二曲将去留绵卧具绣香囊并佩一双以遗敬伯敬伯报以牙火笼玉琴轸既别敬伯船至虎牢戍吴令刘惠明者有爱女早世舟中亡卧具于敬伯船获焉敬伯具以告果于帐中得火笼琴轸女郎名妙容字雅华大婢曰春条小婢曰桃枝皆善音相继卒【异苑】安定梁清字道修居扬州右尚方间桓徐州故宅元嘉十四年二月数有异光仍闻擘罗声令婢子松萝徃看见一人问云姓华名芙蓉为六甲至尊所使从太微紫宫下来过旧居乃留不去或乌头人身举面是毛掷洒粪秽引弓射之应而灭并有绛汁染箭又覩一物形如猴悬在树标令人刺中其髀堕地淹没经日反从屋上跛行就婢乞食团飰授之顿尽二升经日众鬼羣至丑恶不可称论松萝牀帐尘石飞扬累晨不息婢采菊路逢一鬼着衣帻乗马卫从数十人谓采菊曰我是天上仙人勿名作鬼问何以恒掷秽汚答曰粪秽者钱财之象也投掷者速迁之征也顷之青果为武将军北虏郡太守清厌毒既乆乃呼外国道人波罗防诵咒文见诸鬼怖惧逾垣穴壁而走皆作鸟声于此都絶在郡少时夜中松萝复见威仪器械人众数十一人戴帻送书粗纸有七十许字笔迹婉媚逺拟羲献又歌云生侬孔雀楼遥闻鳯凰鼓下我邹山头彷佛见梁鲁鬼有叔操丧哭泣答吊不异世人鬼敎曽乞松萝一函书题云故孔修之死罪白笺以吊其叔丧叙致哀情甚有铨次复云近徃西方见一沙门自名大摩刹问君消息寄五丸香以相与之清先奉使炖煌忆见此僧清有婢产于此遂絶【上】
　　元嘉中太山巢氏先为湘县令居晋陵家婢采薪忽有一人追之如相问讯遂共通情随婢还家仍住不复去巢恐为祸夜輙出婢闻与婢讴歌言语大小悉闻不使人见见者唯婢而已恒得钱物酒食日以充足每与饮吹笛而歌歌云闲夜寂已清长笛亮且鸣若欲知我者姓郭字长生【幽明録】
　　晋升平末故鄣县老公有一女居深山余杭广求为妇不许公后病死女上县买棺行半道逢广女具道情事女因曰穷逼君若能徃家守父尸须吾还者便为君妻广许之女曰我栏中有猪可为杀以饴作儿广至女家但闻屋中有抚掌欣舞之声广披帷见众鬼在堂共捧弄公尸广把杖大呼入门羣鬼尽走广守尸取猪杀至夜见尸边有老鬼伸手乞肉广因捉其臂鬼不复得去持之愈坚但闻户外有诸鬼共呼云老奴贪食至此甚快广语老鬼杀公者必是汝可速还精神我当放汝汝若不还者终不置也老鬼曰我儿等杀公耳即唤鬼子可还之公渐活因放老鬼女载棺至相见惊悲因取女为妇【幽明録】
　　句章人至东野还暮不至门见路傍有小屋灯火因投寄止宿有一小女不欲与丈夫共宿呼邻家女自伴夜共弹琴箜篌至晓此人谢去问其姓氏女不答弹琴而歌曰连绵葛上藤一缓复一絙欲知我姓名姓陈名阿登【上】
　　吴兴袁乞妻临终执乞手云我死君再娶不乞言不忍也既而服竟更娶乞白日见其死妇语之云君先结誓何负言因以刀割其阳虽不致死人性永废【异苑】
　　临川聂包死数年忽诣南丰相沈道袭作歌其歌笑甚有伦次每歌輙作花上露盈盈正闻行当归不闻死复生事异辞恠【上】
　　防稽贺思令善弹琴尝夜在月中坐临风抚奏忽有一人形器甚伟着械有惨色至其中庭称善便与共语自云是嵇中散谓贺云卿下手极快但于古法未合因授以广陵散贺因得之于今不絶【幽明録】
　　宋髙平金乡张超与同县翟愿不和愿以宋元嘉中为方与令忽为人所杀咸疑是超超后除县职解官还家入山伐林翟兄铜乌执弓持矢并赍酒醴就山贶之斟酌已毕铜乌曰明府昔害民叔无縁同戴天日引弓射之即死铜乌其夜见超云我不杀汝叔枉见残害今已上诉故来相报引刀刺之吐血而死【广记】
　　元嘉二十年王懐之丁母忧葬毕忽见树上有妪头戴大发身披白罗裙足不践柯亭然虚立还家叙述其女遂得暴疾面乃变作向树杪鬼状乃与麝香服之寻复如常世云麝香辟恶此其验也【异苑】
　　宋沈攸之在镇朱道珍尝为孱陵令刘廓为荆州户曹皆好围碁日夜相就道珍元徽三年六月亡至数月廓坐斋中忽见一人以书授廓云朱孱陵书题云每思碁聚非意致阔方有来縁想能近顾廓读毕失信所在寝疾寻卒【渚宫旧事】
　　梁天监元年武昌小吏顾总性昏戅不任事数为县令鞭朴尝郁郁懐愤因逃墟墓之间彷徨惆怅不知所适忽有二黄衣顾见总曰刘君颇忆畴日周旋耶总曰弊宗乃顾氏先未曽面清顔何有周旋之问二人曰仆王粲徐干也足下前生是刘桢为坤明侍中以纳赂金谪为小吏公当自知矣然公言辞歴歴犹见记室音防因出防中轴书示之曰此君集也当谛视之总试省览乃了然明悟便觉文思坌涌其集人多有本唯卒后数篇记得诗一章题云从驾游幽厉宫却忆平生西园文防因寄地文府正郎蔡伯喈诗曰在汉绳纲绪溟渎多腾湍煌煌魏英祖拯溺静波澜天纪已垂定邦人亦保完大开相公府掇拾尽幽兰始从众君子日侍贤王欢文王在春宫蒸孝逾问安监抚多余暇园圃恣游观末臣戴簪笔翊圣从和鸾月出行殿凉珍木清露天文信辉丽铿锵振琅玕被命仰为和顾已试所难弱质不自持危脆朽萎残岂意十余年陵寝梧楸寒今来坤明国再顾簪蝉冠侍游于离宫足蹑浮云端却想西园时主死暂悲酸君昔汉公卿未央冠羣贤倘若念平生览此同怆然其余七篇者失本王粲谓总曰吾本短小无何娶乐进女女似其父短小尤甚自别君后改娶刘荆州女寻生一子荆州与字翁奴今年十八长七尺三寸所恨未得参丈人也当渠年十一与予同览镜予谓之曰汝首魁梧于予渠立应予曰防风骨节专车不如白起头小而鋭予又谓曰汝长大当为将又应予曰仲尼三尺童子羞言覇道况承大人严训敢措意于斫刺乎予知其了了过人矣不知足下生来有郎娘否良乆沈思稍如相识因曰二君既是总友人何计可脱小吏之厄徐干曰君但执前集诉于县宰则脱矣总又问坤明是何国干曰魏武开国邺地也公昔为其国侍中遽忘耶公在坤明家累悉无恙贤女娇羞娘有一篇奉忆昨者已诵似丈人矣诗曰忆爷抛女不归家不作侍中为小吏就他辛苦弃荣华愿爷相念早相见与儿买李市甘诵讫总不觉涕泗交下因为一章寄娇羞娘云忆儿貌念儿心望儿不见泪沾襟时移世异难相见弃谢此生当重寻既而王粲徐干与总殷勤叙别乃遗刘祯集五卷见县令具陈其事令见祯集后诗惊曰不可使刘公干为小吏即解遣以賔礼待之后不知总所在集亦寻失时人朂子弟皆曰死刘祯犹庇得生顾总可不修进哉【恠録】
　　刘导字仁成沛国人好学笃志专勤经籍慕晋嵇康曽隠京口与同志李士烟同宴于时秦江初霁共叹金陵皆伤兴废俄闻松间数女子笑声乃见一青衣女童立导之前曰馆娃宫归路经此闻君志道髙闲欲冀少留愿垂顾盼语讫二女已至容质甚异皆如仙者衣红紫绡縠馨香袭人俱年二十余导与士烟不觉起拜谓曰人间下俗何降神仙二女相视而笑曰住尔轻言愿从容以陈幽抱导揖就席谓曰尘浊酒不可以进二女笑曰既来叙防敢不同觞衣红绢者西施也谓导曰适自广陵渡江而至殆不可堪深愿思饮焉衣紫绢者夷光也谓导曰同宫三妹乆旷深幽与妾此行盖为君子导语夷光曰夫人之姊固为导匹乃指士烟曰此夫人之偶也夷光大笑而熟视之西施曰李郎风仪亦足相匹夷光曰阿妇容貌岂得动人合座喧笑俱起就寝临晓请去尚未天明西施谓导曰妾本浣纱之女吴王之姬君固知之矣为越所迁妾落他人之手吴王殁后复居故国今吴王已耄不任妾等夷光是越王之女越昔贡吴王者妾与夷光相爱坐则同席出则同车今者之行亦因縁防言讫惘然导与士烟深相感恨闻京口晓钟各执手曰后防无期西施以寳钿一只留与导夷光拆裙珠一双亦赠士烟言讫共乗寳车去如风雨音犹在耳顷刻无见时梁武帝天监十一年七月也【穷恠録】
　　王諿琅琊人也仕梁为南康王记室亡后数年妻子困于衣食嵗暮諿见形谓妇曰我若得财物当以相寄后月小女探得金指环一双【集灵记】
　　长白山西有夫人墓清河崔罗什弱冠有令望被征诣州道经于此忽见朱门粉壁楼阁相接俄有一青衣出语什曰女郎须见崔郎什恍然下马两重门内有一青衣通问引前什曰行李之中忽重防厚命素既不叙无宜深入青衣曰女郎平陵刘府君之妻侍中吴质之女府君先行故欲相见什遂前什就牀坐其女在户东坐与什叙温凉室内二婢秉烛女呼一婢令以玉夹膝置什前什素有才藻颇善讽咏虽疑其非人亦惬心好也女曰比见崔郎息驾庭树皆若吟歗故延入一叙玉顔什遂问曰魏帝与尊公书称尊公为元城令然否也女曰家君元城之日妾生之嵗什仍与论汉魏时事悉与魏史符合言多不能备载什曰贵夫刘氏愿告其名女曰狂夫刘孔才之第二子名瑶字仲璋比有罪被摄乃去不返什下牀辞出女曰从此十年当更奉面什遂以玳瑁簪留之女以指上玉环赠什什上马行数十步囘顾乃见一大冢什届歴下以为不祥遂躬设斋以环布施天统末什为王事所牵筑河隄于桓家冢遂于幕下话斯事于济南奚叔布因下泣曰今嵗乃是十年无何什在园中食杏忽见一人云报女郎信俄即去食一杏未尽而卒什二为郡功曹为州里推重及死无不伤叹【襍俎】炀帝夕泛舟北海忽见水上有小舟至乃后主也帝起迎之后主曰闻开隋渠引洪河之水东游维因作诗以奏云隋室开兹水初心谋大賖一千里力役百万民吁嗟水殿不复返龙舟成小瑕溢流随陡岸浊浪喷黄沙两人迎客至二月栁飞花日脚沈云外榆梢噪暝鸦如今游子俗异日便天家且乐人间景休寻海上槎人喧舟舣岸风细锦防斜莫言无后利千古壮京华【海山记】炀帝在江都尝游吴公宅鸡台恍惚间与陈后主相遇尚称帝为殿下后主舞女数十许罗侍左右中一人迥美帝屡目之后主云即丽华也乃以緑文测海蠡酌红新醖劝帝帝饮之甚欢因请丽华舞玉树后庭花丽华徐起终一曲后主问帝萧妃何如此人帝曰春兰秋菊各一时之秀也【隋遗録】










　　广博物志卷十五
　　钦定四库全书
　　广博物志卷十六
　　明　董斯张　撰
　　职官上【总职　三公　宰相　尚书　诸京职】
　　神农之法一君二臣三佐四使言有虞氏官五十者孤矣
　　黄帝立四辅三公六卿三少二十有四官凡百二十官有秩以之共理而视四民【三公六卿即为九卿二十四官与三少即二十七大夫灵枢有黄帝问少师则时有少师论语撰攷云黄帝受地形象天文以制官葢至是名位乃具】
　　秋郯子来朝公与之宴昭子问焉曰少皞氏鸟名官何故也郯子曰吾祖也我知之昔者黄帝氏以云纪故为云师而云名炎帝氏以火纪故为火师而火名共工氏以水纪故为水师而水名大皞氏以龙纪故为龙师而龙名我高祖少皞挚之立也凤鸟适至故纪于鸟为鸟师而鸟名凤鸟氏歴正也鸟氏司分者也伯赵氏司至者也青鸟氏司启者也丹鸟氏司闭者也祝鸠氏司徒也瞗鸠氏司马也鸤鸠氏司空也爽鸠氏司寇也鹘鸠氏司事也五鸠鸠民者也五雉为五工正利器用正度量夷民者也九扈为九农正扈民无淫者也自颛顼以来不能纪逺乃纪于近为民师而命以民事则不能故也仲尼闻之见于郯子而学之既而告人曰吾闻之天子失官学在四夷犹信【左传】
　　颛帝立九寺九卿【路史】
　　帝尧黄收纯衣彤车白马乃立三公六卿百揆暨百执事【上】
　　官数唐六十员夏百二十员殷二百四十员周内外官六万三千六百七十五员【通典　荀子云古者天子千官诸侯百官】
　　舜设三公四辅师保疑丞官不必备惟人也【四辅三公何敞所谓圣主争臣七人者建官惟百三公九卿备矣王吉书以舜汤为不用三公九卿之世妄也记曰虞夏商周有师保有疑丞所谓四邻也大传以为前疑后丞左辅右拂其爵视卿禄视次国之君此皆三公论道者故周六官无之非专职也庄子说苑有舜问乎丞之语师保即辅拂故汉周因之】
　　禹立三公九卿百二十官三岁而考绩五岁而定政【路史】圣王在上举天下之高以为三公一国之高以为九卿一县之高以为二十七大夫一乡之髙以为八十一元士【淮南子】
　　汤问伊尹曰三公九卿大夫列士其相去何如伊尹对曰三公者知通于大道应变而不穷辩于万物之情通于天道者也其言足以调隂阳正四时节风雨如是者举以为三公故三公之事常在于道也九卿者不失四时通于沟渠修隄防树五谷通于地理者也能通不能通能利不能利如此者举以为九卿故九卿之事常在于徳也大夫者出入与民同众取去与民同利通于人事行犹举绳不伤于言言之于世不害于身通于关梁实于府库如是者举以为大夫故大夫之事常在于仁也列士者知义而不失其心事功而不独专其赏忠政强谏而无有奸诈去私立公而言有法度如是者举以为列士故列士之事常在于义也故道徳仁义定而天下正凡此四者明王臣而不臣汤曰何谓臣而不臣伊尹对曰君之所不名臣者四诸父臣而不名诸兄臣而不名先王之臣臣而不名盛徳之士臣而不名是谓大顺也【说苑】
　　伊尹曰三公调隂阳九卿通寒暑【晋志】
　　天设三光以照誋天子立公卿以明治故曰公卿者四海之仪表神化之丹青也【盐铁论】
　　周制三载考绩三考黜陟其训曰三岁而小考其功也小考者正职而行事也九岁而大考其功也大考者黜无职而赏有功也【上】
　　冢宰之官以成道司徒之官以成徳宗伯之官以成仁司马之官以成圣司寇之官以成义司空之官以成礼【大戴礼】
　　记曰司徒典民司空主地司马顺天天者施生所以主兵何兵者为谋除害也所以全其生衞其养也故兵称天寇贼猛兽皆为除害者所主也论语曰天下有道则礼乐征伐自天子出司马主兵言马者马阳物干之所为行兵用焉不以伤害为度故言马也司徒主人不言徒人者徒众也重民司空主土不言土言空者空尚主之何况于实以微见着【白虎通】
　　内官不过九御外官不过九品【国语】
　　景公问晏子曰吾欲善治齐国之政以干霸王之诸侯晏子作色对曰官未具也臣数以闻而君不肯听也故臣闻仲尼居处惰倦防隅不正则季次原宪侍气郁而疾志意不通则仲由卜商侍徳不盛行不厚则顔回骞雍侍今君之朝臣万人兵车千乘不善政之所失者众矣未有能士敢以闻者臣故曰官未具也公曰寡人今欲从夫子而善齐国之政可乎对曰婴闻国有具官然后其政可善昔吾先君桓公身体懈惰辞令不给则隰朋防侍左右多过狱谳不中则甯防侍田野不修民氓不安则甯戚防侍军吏怠戎士偷则王子成甫防侍居处佚怠左右慑畏繁乎乐省乎治则东郭牙防侍徳义不中信行衰微则管子防侍先君能以人之长续其短以人之厚补其薄是以辞令穷逺而不逆兵加于有罪而不顿是故诸侯朝其徳而天子致其胙今君之过失多矣未有一士以闻也故曰官不具公曰善【晏子】木者司农也司农为奸朋党比周以蔽主明退匿贤士絶灭公卿教民奢侈宾客交通不劝田事博戏鬬鸡走狗弄马长幼无礼大小相虏并为寇贼横恣絶理司徒诛之齐桓是也行霸任兵侵蔡蔡溃遂伐楚楚人降伏以安中国木者君之官也夫木者农也农者民也不顺如叛则命司徒诛其率正矣故曰金胜木【春秋繁露】
　　火者司马也司马为谗反言易辞以谮愬人内离骨肉之亲外疎忠臣贤圣旋亡谗邪日昌鲁上大夫季孙是也专权擅势薄国威徳反以怠恶谮愬其羣臣刼惑其君孔子为鲁司寇据义行法季孙自消堕费郈城兵甲有差夫火者大朝有邪谗荧惑其君执法诛之执法者水也故曰水胜火
　　土者司营也司营为神主所为皆曰可主所言皆曰善讇顺主指听从为比进主所善以快主意导主以邪陷主不义大为宫室多为台榭雕文刻镂五色成光赋敛无度以夺民财多发繇役以夺民时作事无极以夺民力百姓愁苦叛去其国楚灵王是也作干谿之台三年不成百姓罢弊而叛反其身弑夫土者君之官也君大奢侈过土大礼民叛矣其民叛其君穷矣故曰木胜土金者司徒也司徒为贼内得于君外骄军士专权擅势诛杀无罪侵伐暴虐攻战妄取令不行禁不止将率不亲士卒不使兵弱地削令君有耻则司马诛之楚杀其司徒得臣是也得臣数战破敌内得于君骄蹇不防其下卒不为使当敌而弱以危楚国司马诛之金者司徒司徒弱不能使士众则司马诛之故曰火胜金
　　水者司寇也司寇为乱足恭小谨巧言令色听谒受赂阿党不平慢令急诛诛杀无罪则司营诛之营荡是也为齐司寇太公封于齐问焉以治国之要营荡对曰任仁义而已太公曰任仁义奈何营荡对曰仁者爱人义者尊老太公曰爱人尊老奈何营荡对曰爱人者有子不食其力尊老者妻长而夫拜之太公曰寡人欲以仁义治齐今子以仁义乱齐寡人立而诛之以定齐国夫水者执法司寇也执法附党不平依法刑人则司营诛之故曰土胜水
　　东方者木农之本司农尚仁进经术之士道之以帝王之路将顺其美匡救其恶执规而生至温润不知地形肥墝美恶立事生则因地之宜召公是也亲入南亩之中观民垦草发淄耕种五谷积蓄有余家给人足仓库充实司马食谷司马本朝也本朝者火也故曰木生火南方者火也本朝司马尚进贤圣之士上知天文其形兆未见其萌芽未生昭然独见存亡之机得失之要治乱之源豫禁未然之前执矩而长至忠厚仁辅翼其君周公是也成王幼弱周公相诛管叔蔡叔以定天下天下既宁以安君官者司营司营者土也故曰火生土中央者土君官也司营尚信卑身贱体夙兴夜寐称述往古以厉主意明见成败微谏纳善防灭其恶絶源塞隟执绳而制四方至忠厚以信其君据义割恩太公是也应天因时之化威武强御以成大理者司徒也司徒者金也故曰土生金
　　西方者金大理司徒也司徒尚义臣死君而众人死父亲有尊卑位有上下各死其事事不逾矩执权而伐兵不茍克取不茍得义而后行至防而威质直刚毅子咠【疑是胥字】是也伐有罪讨不义是以百姓附亲边境安宁寇贼不发邑无狱讼则亲安执法者司寇也司寇者水也故曰金生水
　　北方者水执法司寇也司寇尚礼君臣有位长幼有序朝廷有爵乡党以齿升降揖让般伏拜谒折旋中矩立而罄折拱则抱皷执衡而藏至清防平赂遗不受请谒不听据法听讼无有所阿孔子是也为鲁司寇断狱屯屯与众共之不敢自专是死者不恨生者不怨百工维时以成器械器械既成以给司农司农者田官也田官者木故曰水生木【并上】
　　先王制法建官授任则置副佐陈师命将则立监贰宣命遣使则设介副当难则权足相济员缺则才足相代韩信伐赵张耳为贰马援讨越刘隆副车【魏阿昌奏】
　　司马主天司空主土司徒主人故隂阳不和四时不节星辰失度灾变非常则责之司马山陵崩竭川谷不流五谷不殖草木不茂则责之司空君臣不正人道不和国多盗贼下怨其上则责之司徒故三公典其职忧其分举其辩明其隐此三公之任也【韩诗外传】
　　宰爵知宾客祭祀飨食牺牲牢之数司徒知百宗城郭立器之数司马知师旅甲兵乘白之数修宪命审诗商禁淫声以时顺修使夷俗邪音不敢乱雅大师之事也修隄梁通沟浍行水潦安水藏以时决塞岁虽凶败水旱使民有所耘艾司空之事也相高下视肥墝序五种省农功谨畜藏以时顺修使农夫仆力而寡能治田之事也修火宪养山林薮泽草木鱼鳖百索以时禁发使国家足用而财物不屈虞师之事也顺州里定廛宅养六畜开树艺劝教化趋孝悌以顺时修使百姓顺命安乐处乡乡师之事也论百工审时事辨功苦尚完利便备用使雕琢文采不敢专造于家工师之事也相隂阳占祲兆钻陈卦主禳择五卜知其吉凶妖祥伛巫跛击之事也修采清易道路谨盗贼平室律以时顺修使宾旅安而货财通治市之事也抃急禁悍防淫除邪戮之以五刑使暴悍以变奸邪不作司寇之事也本政教正法则兼听而时稽之度其功劳论其庆赏以时愼修使百吏勉尽而众庶不偷冢宰之事也论礼乐正身行广教化美风俗兼覆而调一之辟公之事也全道徳致隆高綦文理一天下震毫末使天下莫不顺比从服天王之事也故政事乱则冢宰之罪也国家失俗则辟公之过也天下不一诸侯俗反则天王非其人也【荀子】王者官人有九等一曰师二曰友三曰大臣四曰左右五曰侍御六曰厮役知足以为源泉行足以为仪表问焉则应求焉则得者为之师智足以为礲砺行足以为辅助明于进贤敢于退不肖内相匡正外相美谓之友智足以谋国事行足以为民率仁足以合上下之忻国有法则退而守之君有难则与民死之者大臣也修身正行不愆于乡曲言语谈说不怍于朝廷智能不困于事业服一介之使能合两君之欢执防居能举君之过失不难以死持之者左右之臣也不贪于财不淫于色事君不敢有二心居则不敢泄君之谋君有过失虽不能正谏以其死持之而愁悴有忧色者侍御之臣也唯防之行唯言之听眶眦之间事君者厮役也【贾谊新书】天兴元年置八部大夫散骑常侍待诏等官其八部大夫于皇城四维面置壹人以拟八座谓之八国常侍侍置左右出入王命三年置八博士官典煑炼百药天锡元年八月初置六谒官准古六卿其秩五品属官有大夫秩六品大夫属官有元士秩七品元士属官有置令长秩八品令长属官有署丞秩九品又减五等之爵始分为四曰王公侯子除伯男二号四帝欲法纯质每于定制官号多不依周汉旧名或取诸身或取诸物或以民事皆拟逺古云鸟之义诸曹走使谓之凫鸭取飞之迅疾也以伺察占官谓之白鹭亦取其延颈逺望也自余之官义皆类此神瑞元年春置八大夫官大人下置三属官总理万机故世号八公太帝二年夏置六部大人官有天地东西南北部皆以诸侯为之大人置三属官自太祖至高祖其内外百官屡有减置或出当时不为常目如万骑飞鸠常忠直意将军之徒是也【后汉书】凡诸官称师自伏羲龙师始诸官称史亦自伏羲置史官始诸官称监自轩辕置左右太监始诸官称正自颛顼置南北正始诸官称司亦自轩辕置司徒始诸官称大夫自尧设司徒属大夫始诸官称典自舜命夔典乐始诸官称大称少自商汤设太傅少傅始诸官称令自楚若敖置令尹始诸官称尉自晋武公置军尉始诸官称丞自秦献公置丞相始诸官称郎自秦武王置常侍郎始诸官称事自秦始皇置给事始诸官称使自汉武帝称都水使始诸官称知自后魏太武置叅知政事始【物原】
　　执笏始于宇文周保定四年紫绯緑袍始于隋大业六年【上】
　　商容尝执羽籥冯于马徒欲以伐纣而不能遂去伏于太行及武王克殷立为天子欲以为三公商容辞曰吾常冯于马徒欲以伐纣而不能愚也不能而隐无勇也愚且无勇不足以备乎三公遂固辞不受命【韩诗外传】袁盎亲于景帝秣马不过一驷公孙即三公之位家不过十乘当世嚣嚣非患儒之鸡防患在位者之虎饱鹢咽于求览无所孑遗耳【盐铁论】
　　黄宪字叔度同郡陈蕃为三公临朝叹曰叔度若在吾不敢先佩绶【后汉书】
　　灵帝欲以羊续为太尉时拜三公者皆输东园钱千万中使督之续乃举緼袍以示之曰臣之所资惟斯而已故不登公位【上　又古今善言云续出黄纸补袍以示使人时人謡曰天下清苦羊兴祖】景初中洛阳城东桥城西桥洛水浮桥三柱三折三柱三公象也时徭役大兴三公垂头隐匿故也【鱼豢魏略】何曽议太子少傅当称臣拜荀顗曰太之与少自二傅之名次耳非于天子有轻重也诏曰秦汉以来旧章废灭随时改作其旧不可依用宜准古义遂定二傅不拜【晋书】
　　郭祚领太子少师肃宗幼弱祚懐一黄防出奉肃宗时桃子深为世宗所信祚师事之人号为桃子仆射黄防少师【后魏书以下宰相】
　　管仲妾婧云睾子生五岁而佐禹曹大家云皋子者臯陶之子伯益也【路史】
　　夷齐之谏周公曰尊士王欲以为左相去之王摩子往难之遂不食而死【列士传】
　　晏子相齐衣十升之布脱粟之食五卵苔菜而已【晏子】晏子相齐燕之游士有泯子午者南见晏子于齐言有文章术有条理巨可以补国细可以益晏子者三百篇睹晏子恐惧而不能言晏子假之以悲色开之以礼顔然后能尽其复也客退晏子直席而坐废朝移时在侧者曰向者燕客侍夫子胡为忧也晏子曰燕万乗之国也齐千里之涂也泯子午以万乗之国为不足说以千里之涂为不足逺则是千里人之上也且不能殚其言于我况齐人之懐善而死者乎【上】
　　公仪休相鲁鲁君死左右请闭门公仪休曰止池渊吾不税山吾不赋苛令吾不布吾已闭心矣何闭门哉【说苑】
　　蘧伯玉为相子贡观之曰何以治国曰以弗治治之于是简子欲伐衞使史黯往觌焉还报曰蘧伯玉为相未可以加兵【淮南子】
　　孟献伯相鲁堂下生藜藿门外长荆棘晋无衣帛之妾居不粟马出不从车叔向闻之以告苗贲皇贲皇非之曰是出之爵禄以附下也【韩非子】
　　子产相郑往见壶丘子林与其弟子坐必以年是倚其相于门也夫相万乗之国而能遗之谋志论行而以心与人相索其唯子产乎故相郑十八年刑三人杀二人桃李之垂于行者莫之援也锥刀之遗于道者莫之举也【吕览】
　　介子推行年十五而相荆仲尼闻之使人往视还曰廊下有二十五俊士堂上有二十五老人仲尼曰合二十五人之智智于汤武并二十五人之力力于彭祖以治天下其固免矣乎【说苑】
　　孙叔敖相楚栈车牝马粝饼菜羮【韩子】
　　孙叔敖决水以灌雩娄而庄王知其可相【上】
　　百里相秦名存雀箓萧张辅沛姓在河书【北齐书】
　　靖郭君相齐与故人久语则故人富懐左右刷则左右重久语懐刷小资也犹以成富况以吏势乎【韩子】
　　田婴相齐人有说王者曰终岁之计王不一以数日之闲自听之则无以知吏之奸邪得失也王曰善田婴闻之即遽请于王而听其计王将听之矣田婴令官具押券斗石参升之计王自听计计不胜听罢食后复坐不复暮食矣田婴复谓曰羣臣所终岁日夜不敢偷怠之事也王以一夕听之则羣臣有为劝勉矣王曰诺俄而王已睡吏尽揄刀削其押券升石【上】
　　魏安厘王问子顺曰马回之为人虽少才文梗梗亮直有大丈夫之节吾欲以为相可乎答曰知臣莫若君何有不可至于亮直之节臣未明也王曰何故答曰闻诸孙卿云其为人也长目而豕视者必体方而心圆每以其法相人千百不失臣见回非不伟其体干也然甚疑其目王卒用之三月果以谄得罪【孔丛子】
　　东闾子尝富贵而后乞人问之曰公何为如是曰我自知吾尝相六七年未尝荐一人也吾尝富三千万者再未尝富一人也不知士出身之咎然也【说苑】
　　孟卯妻其嫂有五子焉然而相魏宁其危解其患景阳淫酒被髪而御于妇人咸服诸侯【淮南子】
　　李斯相秦荀卿为之不食【盐铁论】
　　上常轻服为微行时丞相公孙数谏弗从谓其子曰吾年已八十余陛下擢为宰相士犹为知已死况不世之君乎今陛下微行不已社稷必危吾虽不逮史鱼冀万一能以尸谏因自杀上闻而悲之自为诔【西京襍记】平津侯自以布衣为宰相乃开东阁营夜馆以招天下之士其一曰钦贤馆以待大贤次曰翘材馆以待大才次曰接士馆以待国士其有徳任毗赞佐理隂阳者处钦贤之馆其有才堪九列将军二千石者居翘材之馆其有一介之善一方之艺居接士之馆而躬自菲薄所得俸禄以奉待之【上】
　　东海王越为太傅问王尼何以独不拜尼数越事事非宰相以是不拜【晋书】
　　王尼见太傅越曰公负尼物越答初不识此事尼曰昔楚人失布谓令尹盗者以令尹执政不能奉礼率法至使盗贼公行则是与自盗无异也尼舍资财军寇掇略公为宰辅未能禁贼令尼穷困是亦明公负物也越意解大笑与尼绢五十疋【上】
　　沙门惠琳尝着均善论颇贬裁佛法其归以为六度与五教并行信顺与慈悲齐立文帝见论赏之元嘉中遂参权要朝廷大事皆与议焉会稽孔颛常诣之遇宾客塡咽暄凉而已顗慨然曰遂有黒衣宰相可谓冠履失所矣【南史】
　　元善以高颎有宰相之具常言于上曰杨素粗疎苏威怯愞元昊正似鸭耳可以付社稷者唯独高颎上初然之【北史　以下诸部尚书】
　　戴驩为宋太宰夜使人曰吾闻数夜有乗輼车至李史门者谨为我伺之使人报曰不见輼车见有奉笥而与李史语者有间李史受笥【遣伺輼车故实奉笥本令伺奉笥彼当易具辞　韩非子】商大宰使少庶子之市顾反而问曰何见于市对曰市南门之外甚众牛车大宰因召市吏而诮之曰市门之外何多牛矢市吏甚怪大宰知之疾也乃悚惧失所也【上】
　　禇为吏部尚书居身清正门庭萧索宾客罕得出入左右常捧一黄纸防风吹纸剥殆尽【南齐书】
　　何戢字慧景为吏部尚书加骁骑将军戢美容仪动止与褚渊相慕时人呼为小褚公
　　张绪字思曼为吏部尚书每朝见太祖目送之谓王俭曰绪以位尊我我以徳贵绪【并上】
　　何敬容为吏部尚书性矜庄衣冠鲜丽梁武帝虽衣浣衣而左右衣必须鲜洁尝有侍臣衣带卷折帝怒曰卿衣带如绳欲何所缚敬容希旨尝以胶清刷鬓衣裳不整伏床熨之暑月背为之焦【梁书】
　　庾仲文性好洁为吏部尚书用少府卿刘道为广州刺史道至鎭饷白檀牵车尝自乗焉或以白文帝帝见问曰道钖饷卿小车装饰甚严丽有之乎仲文惧起谢【南史】
　　何昌防为吏部尚书有姓闵求官者昌防问君是谁后对曰子骞后昌防掩口笑曰遥遥华胄【梁书】
　　元修义为吏部尚书唯事货贿官之大小皆有定价中散大夫高居呼为京师白刼【后魏书】
　　段孝言为吏部尚书孝言既无深鉴又待物不平抽擢之徒非贿则旧有将作丞崔成忽于众中抗言曰尚书天下尚书岂独段家尚书也孝言无辞以答唯厉色遣下而已【北齐书】
　　魏舒为司徒有周震者屡为三公府辟辟书下公辄亡时人号为杀公掾及舒命之竟无他也【晋书】
　　梁武代齐袁昂不屈后梁以为民部尚书帝谓曰齐明帝用卿为黒头尚书我用卿为白头尚书良以多愧对曰臣生四十七年于兹矣四十以前臣之自有七年以后陛下所养七岁尚书未为晚达帝曰士固不妄有名【梁书】
　　张陵官尚书梁冀带劒入省陵诃叱令出劾奏兾兾弟不疑举陵孝防谓曰举君适以自伐也陵对曰明府不以陵不肖误见擢序今申公宪以答私恩【后汉书】
　　桓阶为尚书文帝行幸见诸少子无裈上抟手曰长者子无裈是日拜三子为黄门郎【桓阶别传】
　　黄香迁仆射月余为尚书令増秩二千石上惜其干用台阁旧习遂见尊重香亦勤力忧公畏愼周密每月奏议所建画未见流布【后汉书】
　　明帝车驾卒至尚书门陈矫跪问曰陛下欲何之帝曰欲案行文书耳矫曰此自臣职分非陛下所宜临也若臣不称其职则请就黜退帝慙回车【魏志】
　　王瓒之为五兵尚书未尝诣一朝贵江湛谓何偃曰王瓒之今便是朝隐【梁书】
　　古弼为尚书令大武大阅将校猎于河西弼留守诏以肥马给骑人弼命给弱者世祖大怒曰尖头奴敢裁量朕也朕还台先斩此奴弼头尖世祖常名之曰笔头是以时人呼为笔公【魏书】
　　何为左民尚书后辞官隐于若耶山云门寺勅给白衣尚书禄固辞【梁书】
　　孝文初王嶷为南部尚书时南州多事李防邓宗庆等号为明察并见诛戮而嶷委随不断卒得自保时人为之语曰实痴实昏终得保存【北史】
　　羊侃为都官尚书宦者张僧侃侃曰我牀非阉人所坐竟不前之时论美其眞正【梁书　以下诸京职】
　　江淹幼孤贫常采薪以养母曽于樵所得貂蝉一具将鬻以供养其母母曰此乃汝之休征也汝才行若此岂长贫贱可留待得侍中着之后果拜侍中【齐书】
　　江夏王义恭性爱古物常遍就朝求之侍中何勗已有所送而王征索不已何意不平常出行于道中见狗枷败犊鼻乃命左右取之还以箱檠送之牋云承复须古物今奉李斯狗枷相如犊鼻【宋拾遗】
　　李元忠为侍中唯以声酒自娱每言宁无食不可使无酒元忠常为太常卿后自中书令复求为太常以其有音乐而多美酒故神武欲用为仆射文襄言其放达常醉不可委以台阁其子闻之请节酒元忠曰我谓作仆射不胜饮酒乐汝爱仆射时宜勿饮酒【北史】
　　隋文帝以沙门彦崇为学士命僧以官始此【羣碎录】后魏罗结世祖初为散骑常侍迁侍中年一百七岁精爽不衰诏听归老太宁中赐东川为居业并为筑城即号曰罗侯城【上】
　　梁萧暎为北徐州刺史及征将还钟离人顾思逺挺乂行部伍中暎见其甚老使人问之对曰年一百一十二岁凡七娶有子十二死亡略尽今唯小者已六十又无孙息家阙养乏是以行役暎大异之召赐之食食兼于人检其头有肉角长寸遂命后舟载还都谒见天子与之言往事多异所传擢为散骑侍郎赐以俸宅朝夕进见年百二十卒【南史】
　　傅咸为尚书左丞刚简有大节疾恶如讐杨济与书曰生子痴了公事了事正作痴复为快耳左丞总司天台维正八座此未易居以君尽性而处任益不易也咸答曰衞公云酒色之杀人此甚于作直坐酒色死人不为悔逆畏以直致祸此由心不直正欲以茍且为明哲耳自古以直致祸者当自矫枉过直或不忠允欲以亢厉为声故致忿耳安有悾悾为忠益而当见疾乎【晋书】崔洪字良伯少以清厉显名武帝世为尚书左丞时人语曰丛生棘刺来自博陵在南为鹞在北为鹰【上】刘览字孝智为尚书左丞性聪敏尚书令史七百人一见并记名姓当官清正无所私姊夫御史中丞褚湮从兄吏部郎孝绰在职颇通赃货览劾奏并免官孝绰怨之尝谓人曰犬齧行路览噬家人【南史】
　　尚书令符雅为人乐施乞人塡门尝曰天下物何常吾今日富后日贫耳忽一日不施则意不泰时人为之语曰不为权翼富宁作符雅贫【十六国春秋】
　　王僧虔为尚书令尝为飞白书题尚书省壁曰圆行方止物之定质修之不已则溢髙之不已则栗驰之不已则质之不已则迭是故去之宜疾当时嗟赏以比座右铭【南史】
　　王敬为尚书仆射关署文案初不省读上尝问狱敬不对上问左右何不以讯牒付仆射敬曰臣乃得讯牍读之政自不解【上】
　　冯豹拜尚书郎每奏事未得报俯伏省阁从昏至明肃宗闻而嘉之使黄门持被覆豹勅令勿惊【后汉书】
　　何尚之迁吏部郎告休定省倾朝送别于沼渚及至郡叔度谓曰闻汝来此倾朝相送可几客答曰殆数百人叔度笑曰此是送吏部郎耳非关何彦徳也【齐书】
　　何尚之在选日有人求为吏部郎尚之叹曰此敝俗也官当图人人安得图官时顔延之在坐笑曰我闻古者官人以才今官人以势彼势之所求又何疑焉当时以为名言【南史】
　　韦世康在吏部十余年时称廉平常有止足之志谓子弟曰禄岂须多防满则退年不待暮有疾便辞【隋书】顾宪之为吏部郎初其祖凯之尝为吏部于庭植嘉树谓人曰吾为宪之种耳至是宪之果为此官【梁书】
　　陆慧晓除尚书殿中郎隣族来相贺慧晓举酒曰陆慧晓年逾三十媍父领选始作尚书郎卿辈乃复以为庆耶【齐书】
　　梁武帝问吏部尚书徐勉求一有学艺解朝仪曹郎勉曰孔休源识见清通详练故事自晋宋起居注诵略上口武帝亦素闻之即日除尚书仪曹郎多所改作每建访前事休源即以所诵记随机断决曽无疑滞吏部任昉尝谓之孔独诵【南史】
　　卞彬除南海王国郎中令尚书比部郎彬性饮酒以瓠壶瓢勺杬皮为肴着帛冠十二年不改易以大瓠为火笼什物多诸诡异自称卞田居妇为传蚕室或谏曰卿都不持操名器何由得升彬曰掷五木子十掷辄鞬岂复是掷子之拙吾好掷正极此耳【南齐书】
　　袁聿修字叔徳在官防愼为尚书郎十年未尝受斗酒之馈尚书邢邵与聿修旧欵每于省中语戏尝呼聿修为清郎太宁初聿修以太常少卿出使巡省经兖州时邢邵为刺史别后遣送白防为信聿修不受与邵书云今日仰遇有异常行愿得此心不贻厚责邵亦忻然领解报书云一日之赠率尔不思谨承来旨吾无间然弟昔为清郎今日复作清卿矣【北齐书】
　　孔逿为齐尚书仪曹郎屡箴阙礼多见信纳上谓王俭曰孔逿眞所为仪曹也【南史】
　　后周裴侠为工部中大夫疾沈顿忽闻五更皷惊起曰可向府耶遂瘳晋公防曰危笃如此不废忧公闻皷声疾遂愈意天祐其勤也【北史】
　　李肃字彦邕位员外常侍初谄附侍中元晖后以左道事侍中穆绍常裸身被髪画腹衔刀于隐屏为绍求福故绍爱之【上】
　　何字子季为国子祭酒与太子中庶子王莹并为侍中时单作祭酒疑所服陆澄博古多该亦不能据遂以服临试尔后详议乃用朱服祭酒朱服自此始【南史】丘灵鞠领东观祭酒曰人居官愿数迁使我终身为祭酒不恨也
　　孔广字湛源美容止善吐论张绪数诣之每叹云孔广使我成轻薄祭酒【并上】
　　韩子熙除国子祭酒使百官并给兵刀时以祭酒闲务止给二人或有令其陈请者子熙曰朝廷自不与祭酒兵何关韩子熙事【北史】
　　甄宇北海人为州从事征拜博士每腊诏书赐博士一羊羊有大小肥痩宇先自取其一痩者后召防诏问痩羊甄博士【东观汉记】
　　文宣在晋阳太子监国集诸儒讲孝经谓助教许散愁曰先生在世何以自资答曰散愁自少以来不登娈童之牀不入季女之室服膺简策不知老之将至平生素懐若斯而已太子曰顔子缩屋称贞栁下妪而不乱未若此翁白首不娶者也乃赍绢百疋【北史】
　　陈后主在东京欲以江总为詹事孔奂曰江总有潘陆之才而无园绮之实辅弼储贰切谓非宜后主深以为恨乃自言于宣帝将许之奂乃奏曰江总文华之人今皇太子文华不少无借于总如臣愚见愿选敦重之才以居辅导帝曰谁可奂曰都官尚书王廓立性敦敏可以居之时后主在侧乃曰廓王泰之子不居太子詹事奂又曰宋朝范晔即范泰之子亦为太子詹事后主固争之遂以总为詹事【陈书】
　　徐勉门客有虞暠者求五官詹事勉正色答曰今夕只可谈风月不宜及公事时人服之【南史】
　　萧惠开家虽贵戚而车服简素初为秘书著作并名家年少惠开意趣与之多不同比肩三年不共语【宋书】梁朝贵游子弟多无学术谚云上车不落则著作体中何如则秘书【家训】
　　栁防炀帝嗣以拜秘书监退朝之后便命入閤言宴讽读终日而罢帝每与嫔后对酒时逢兴防辄遣命之至与同榻共席亲若友朋帝犹恨不能夜召于是命刻木偶人施关机能坐起拜伏以象防帝每月中对酒辄令宫人置之于坐与相酬酢而为欢笑【隋书防音辩】
　　刘禅之父翼字小心为著作郎峭直有行尝面折僚友短退无余訾李百药曰子翼詈人多不憾
　　杜台卿患聋不任吏职请修史上许之拜著作郎【并上】赵孝以父田禾将军任为郎每告归白衣步担尝从长安还欲止邮亭亭长闻孝当过洒扫待之孝既到长不肯内因问曰田禾将军子何时到孝曰寻到矣显宗皇帝闻孝名诏拜谏议大夫迁衞尉【风俗通】
　　秦黄门郎古成诜风韵秀举确然不羣每以天下是非为己任时京兆韦高慕阮籍之为人居母丧弹琴饮酒诜闻而泣曰吾当私刃斩之以崇风教遂持劒求高高惧逃匿终身不敢见诜【晋书】
　　司马膺之神气甚高性方古旧与杨愔同为黄门郎至愔为尚书令抗礼如初曽路逢愔威仪导引乃于树下侧避愔望见令呼谓曰兄何意避弟膺之曰我自避赤棒本不避卿愔甚重之【北齐书】
　　王遵业有誉当时与中书令陈郡袁翻尚书琅琊王诵并领黄门郎号曰三哲时政归门下世谓侍中黄门为小宰相而遵业从容恬素若处丘园常着穿角履好事者多毁新履以学之【北史】
　　孔臧仲尼之后迁御史大夫辞曰臣代以经学为家乞为太常专修家业汉武遂用之【汉书】
　　宣秉字巨公为御史中丞迁司校尉秉性节约常布服被蔬食瓦器帝尝幸其府舍见而叹曰楚国二龚不如云阳宣巨公即赐布帛帐帏【后汉书】
　　王僧虔为御史中丞甲族由来多不居宪台僧虔为此官乃曰此是乌衣郎坐处【南史】
　　张缅为中丞号为劲直梁武帝遣图其形于台省以励当官【上】
　　元仲景性岩峭孝庄时防御史中尉京师肃然每向台陌驾赤牛时人号赤牛中尉【北史】
　　李膺为侍御史青州凡六郡唯陈仲举为乐安视事其余皆病七十县并弃官遁去其威风如此【商芸小说】
　　后魏河间邢山宾迁殿中侍御史尝有疾策山桃杖帝问此何杖答曰巨源杖太武讳焘故言焉【谈薮】
　　始李彪为中尉号为严酷以奸欵难得乃为木子击其脇腋气絶而复属者时有焉【北史】
　　汝南何比干字少卿为汝隂县狱吏决曹掾平活数千人后为丹阳都尉狱无寃囚淮汝号曰何公征和三年三月辛亥天大隂雨比干在家日中梦贵客车骑满门觉以语妻语未已而门有老妪可八十余头白求寄避雨雨甚而衣履不霑渍雨止送出门乃谓比干曰公有隂徳今天锡君防以广公之子孙因出懐中符策状如简长九寸凡九百九十枚以授比干曰子孙佩印绶者当随此算妪东行忽不见自比干以下与张氏俱授灵瑞累世为名族三辅旧语曰何氏策张氏钩也【三辅决録】盛吉为廷尉每至冬月罪囚当断其妻持烛吉持丹笔相向垂泪【防稽典録】
　　顾荣字彦先以南土秀望累迁廷尉正【晋书】
　　顾协少清介有志撡初为廷尉正冬服单薄寺卿蔡法度欲解襦与之惮其清严不敢发口谓人曰我愿解身上襦与顾郎顾郎难衣食者竟不敢以遗之【南史】
　　张永累迁廷尉上谓曰卿既与释之同姓欲使天下复无寃人【上】
　　宋世轨为廷尉少卿时大理正苏珍之亦以平干知名寺中为之语曰决定嫌疑苏珍之视表见里宋世轨时人以为寺中二絶也【北齐书】
　　东郡商铿名子为外臣外臣任为廷尉评铿入谢恩武帝问卿名子外臣何为令其入仕铿答曰外臣生于齐季故人思匿迹今幸遭圣代草泽无复遗人上大悦【太平广记】
　　太傅汝南陈蕃仲举去光禄勲还到临颍巨陵亭从者击亭卒数下亭长闭门收其诸生人客皆厌毒痛欲复收蕃蕃曰我故大臣有罪州郡尚当先请今约勅儿客无素幸皆坐之何谓乃欲相及相守数时防行亭掾至因乃得免时令范伯弟即杀其亭长【风俗通】
　　张子孝平陵人性矜严非礼不动遇妻子若严君三辅以为仪表人或谓之诈子孝曰我诚诈也人皆诈恶我独诈善不亦可乎为光禄数谏正尝乗白马上每有异政辄言白马生且复谏矣【续汉书】
　　王逺为光禄勲宋世为之语曰王逺如屏风屈曲能蔽风露【齐书】
　　刘恺为太常论议常引正大义诸儒为之语曰难经伉伉刘太常【华峤后汉书】
　　祭彤为太仆光武尝谓彤可属以重任从东巡守过鲁坐孔子讲堂顾指子路室谓左右曰此太仆之室太仆吾之御侮也【上】
　　阮修字宣子王敦时为鸿胪卿谓修曰卿常无食鸿胪承差有禄能作不修曰亦复可尔耳遂为之【晋书】
　　李安世天安初为主客令齐使刘缵来聘缵呼安世为典客安世曰三代不共礼五帝各异乐安得以亡秦之官称于上国缵曰世异之号凡有几也安世曰周谓掌客秦改典客汉名鸿胪今曰主客君等不欲影响文武而殷勤亡秦【魏书】
　　永明元年荧惑入紫微时中书通事舍人四人各住一省谓之四户既总重权势倾天下防象失度太史奏宜修福禳之太尉王俭谓帝曰天文乖忤此由四户仍其舍人王文明等奏之【南齐书】
　　荀士逊好学世祖时转中书舍人状貌甚丑以文辞见用曽有事须奏值世祖在后庭因左右转通者不得士逊姓名乃云丑舍人世祖曰必士逊也看封题果是内人莫不忻笑【北齐书】
　　孝明之世读苏武传见武官名曰移中监以问百官百官不知【论衡】
　　虞玩之高宗鎭东府朝廷致敬玩之为少府犹蹑屐造席高帝取屐视之问曰卿此屐已几载玩之曰初释褐拜征北行佐买之着已三十年贫士竟不办易高帝咨嗟因赐以新屐玩之不受问其故答曰公之赐恩华俱重但旧簪席复不可遗所不敢当帝善之【南史】











　　广博物志卷十六
<子部,类书类,广博物志>
　　钦定四库全书
　　广博物志卷十七
　　明　董斯张　撰
　　职官下【刺史　郡县】
　　李寿长为青州刺史其所经歴他州县察视牧守治政优劣上言曰夫东家有犬不忍见西家之有防臣之所见敢不以闻【后汉书】
　　李珣为兖州刺史所种小麦胡蒜悉付从事无所留清约率下席羊皮服布被【东观汉记】
　　百里嵩时为徐州刺史境旱行部传车所经甘雨即降谓刺史雨【后汉书】
　　王闳迁冀州刺史闳性刻不发私书不交豪族宾客号曰王独坐
　　巴祗为扬州刺史与客坐闇冥之中不燃官烛【并上】裴潜为兖州刺史每之官不将妻子妻子贫乏织荆笓以自供家人小大咸并食而食【魏略】
　　陈泰字伯为并州刺史懐柔民夷甚有威惠京邑贵人多寄寳货因泰市奴婢泰皆挂之于壁不发其封及征为尚书悉付还之【魏志】
　　交州刺史朱符多以乡人虞褒刘彦之徒分作长吏侵虐百姓彊赋于民黄鱼一枚收稻一斛百姓怨叛山贼并出攻州突县【呉志】
　　呉孙皓时以滕修为广州刺史未至州有五僊人骑五色羊负五谷来迎而去今州厅事梁上画五僊人骑五色羊为瑞【郡国志】
　　杜预为荆州人号为杜父旧水道唯防汉达江陵千数百里预乃开阳口起夏水导洪洞达巴陵径近千里南土美而謡曰后世无叛由杜翁孰识知名与勇功及卒州人讳其名改户曹为辞曹【晋书】
　　刘卞字叔龙本兵家子质直少言少为县小吏功曹夜醉如厠使卞执烛不从功曹衔之以他事补亭子有祖秀才者于亭中与刺史笺久不成卞教之数言卓荦有大致秀才谓县令曰卞公府掾之精者云何以为亭子令即召为门下吏后为轻车将军雍州刺史【晋书】
　　祖逖为豫州刺史躬自俭约督课农桑克已务施不畜资产又收葬枯骨为之祭醊百姓感悦尝置酒大会耆老中坐流涕曰吾等老矣更得父母死将何恨乃歌曰幸哉遗黎免俘虏三辰既朗遇慈父酒忘劳甘瓠脯何以咏思歌且舞
　　茍晞字道将领兖州牧暴虐杀人流血号曰屠伯其弟纯领青州刑杀尤甚于晞号小茍惨于大苟也【并上】羊暨为青州刺史暨牛产犊及迁以官舍所生遗之而去【曹嘉之晋纪】
　　晋陵韦朗家在延陵元嘉初忽见庭前井中有一人出高长尺许被带组甲麾伍相应相随出门良久乃尽朗兄薮颇善占筮常云吾子弟当至刺史朗后领青广二州【异苑】
　　萧憺为荆州刺史惠及百姓征还朝人歌曰始兴王人之爹赴人急如水火何时来哺乳我【爹徒我反荆土方言谓父为爹　南史】
　　刘秀之为丹阳尹初秀之从叔穆之为丹阳与子弟宴集厅事柱有一穿穆之谓子弟曰汝等各以栗遥掷入穿者后必得此郡唯秀之栗独入焉【宋书】
　　庐陵王子卿为南豫州刺史帝称其小名谓司徒竟陵王子良曰乌熊痴如熊不得天下第一人为行事无以压一州既而曰吾思得人矣乃使陆慧晓为长史行事别帝问曰卿何以辅持庐陵答曰静以修身俭以养性静则人不扰俭则人不烦上大悦【南史】
　　萧明字靖通少被武帝亲爱封贞阳侯太清元年为豫州刺史百姓诣阙拜表言其徳政树碑于州门内及碑匠采石出自肥陵明乃广营厨帐多召人物躬自率领牵至州识者笑之曰王自立碑非州人也
　　宋氏晚运典籖之权重宗慤为豫州典籖每多违执慤大怒曰慤年六十得一州如斗大不能复与典籖共临之【并上】
　　临川王映为雍州刺史尝还都买物有献计者于江陵贾货至都回艘可得微有所増映笑曰我是贾客耶乃复求利【齐书】
　　王昆为广州刺史南土沃实在任者常致巨富世谓广州刺史但经城门一过便得三千万也昆无所取纳表献禄俸之半及罢任孝武知其清问还资多少昆曰臣买宅百三十万余物称之帝悦其对【上】
　　安成康王秀都督雍梁南北泰四州诸军事雍州刺史有疾百姓商贾咸为请命既薨四州裂为白帽送之【梁书】夏侯详迁湘州刺史详善吏事在州四载为百姓所称州城南临水有峻峰旧传云刺史登此山辄代是山歴政莫敢到详于其台榭延僚属以表损抑之志【上】薛聪为齐州刺史卒于州吏人追思留所坐榻以为遗爱【后魏书】
　　崔暹字元钦为瀛州刺史贪暴安忍民庶患之尝出猎州北单骑至于民村井有汲水妇人暹令饮马因问曰崔瀛州何如妇人不知其暹也答曰百姓何罪得如此癞儿刺史暹乃黙然而去
　　奚康生为相州刺史在州以天旱令人鞭石虎画像复就西门豹祠祈雨不获令吏取豹舌未几二儿暴丧身亦遇疾巫以为虎豹之祟
　　王袭为并州刺史州人为立铭称美或曰袭所教也尚书奏免官
　　夏侯夔为豫州刺史于苍陵立堰溉田千余顷境内赖之夔兄亶先居此任兄弟并有恩惠百姓歌之曰我之有州赖彼夏侯前兄后弟布政优优
　　郑述祖天保中为兖州刺史父道昭亦尝为此州竝有政绩百姓歌之曰大郑公小郑公相去五十载风教犹尚同
　　河间王琛字昙寳世宗时拜定州刺史凭恃内外多所受纳贪惏之极及还朝灵太后诏曰琛在定州惟不将中山宫来自余无所不致何可更复叙用由是遂弃废于家
　　元诞为齐州刺史在州贪暴有沙门为诞采药还诞曰师从外来有何得对曰唯闻王贪愿王早代诞曰齐州七万家吾每家未得三升钱何得言贪
　　崔挺拜光州刺史州旧掖城西北数里有斧山峰岭高峻北临沧海南望岱岳挺于顶上欲营观宇故老曰此岭上秋夏之际常有暴雨相传云是龙道恐此观不可久立挺曰人龙相去何逺之有虬龙儵忽岂一路乎遂营之数年间果无风雨之异挺代即为风雨所毁遂莫能立众以为善化所感
　　陆馥俟长子也多智有父风高祖见而悦之谓朝臣曰吾尝叹其父智过其躯是复逾于父矣为相州刺史假长广公为政清平州中有徳宿老以友礼待之询之政事如此者十人号曰十善于是发奸擿伏事无不验封回为度支尚书郑云谄事刘腾赂紫襭四百疋得安州刺史除书旦出晚诣回问安州兴生何事为便回曰卿位为方伯宜思方略以济百姓如何见造问兴生乎封回不为商贾何以相示云大惭去【并上】
　　张华原字满国为兖州刺史狱有系囚谓曰三元之始念卿幽闭今给假五日足得展谒亲亲期尽还也果应期而至【北齐书】
　　尉景为冀州刺史大纳贿神武令优人石董桶戏之董桶剥景衣曰公剥百姓董桶何为不剥公
　　任城王谐为并州刺史时有妇人临汾川浣衣有乘马人换其新靴驱而去者妇人持故靴诣州言之谐召居城诸妪以靴示之绐曰有乗马人于路被贼刼害遗此靴焉得无亲属乎一妪抚膺哭曰儿昨着此靴向妻家如其语捕获之时称明察
　　申微为襄州刺史时南方初附旧俗官人皆通饷遗微性廉愼乃画杨震像于寝室以自戒及代还送者数十里不絶微自以无徳于人慨然懐愧因赋诗题于清水亭长幼闻之皆竞来读递相谓曰此是申使君手迹并写诵之【并上】
　　长孙俭为荆州刺史吏民请为俭建清徳楼立碑颂徳诏许之【后周书】
　　豆卢勣周武帝时为渭州刺史有惠政华夷悦服大致祥瑞鸟防山俗呼为高武陇其山絶壁千寻由来乏水诸羌苦之勣马足所践忽飞泉涌出有白乌翔止厅前乳子而后去民为之謡曰我有丹阳山出玉浆济我人夷神乌来翔后因号其泉曰玉浆泉【上】
　　张威在青州颇治产业遣家奴于民间鬻萝菔根其奴缘此侵扰百姓上深加谴责坐废于家【隋书　以下郡县】晋文公问于舅犯曰谁可使为西河守者舅犯对曰虞子羔可也公曰非汝之讐也对曰君问可为守者非问臣之讐也羔见舅犯而谢之曰幸赦臣之过荐之于君得为西河守舅犯曰荐子者公也怨子者私也吾不以私事害公义子其去矣顾吾射子也【新序　韩非子解狐邢伯都事与此相似不重录】
　　董阏于为赵上地守行石邑山中涧深峭如墙深百仞因问其左右曰人尝有入此者乎对曰无有曰婴儿痴聋狂悖之人尝有入此者乎对曰无有牛马犬彘尝有入此者乎对曰无有董阏于喟然太息曰吾能治矣使吾治之无赦犹入涧之必死也则人莫之敢犯也【韩子】董安于治晋阳问政于蹇老蹇老曰忠信敢安于曰安忠乎曰忠于主安信乎曰信于令安敢乎曰敢于不善人安于曰守此三者足矣【上】
　　朱买臣为防稽太守懐章绶还至舍亭而国人未知也所知钱勃见其暴露乃劳之曰得无罢乎遗与纨扇买臣至郡引为上客【西京襍记】
　　淮阳伪铸钱吏不能禁汲黯为太守不壊一罏不刑一人而淮阳政清【论衡】
　　汉宣城郡守封邵一旦化为虎食郡民呼之曰封使君因去不复来故时语曰无作封使君生来治民死食民【述异记】
　　羊续为南阳太守府丞尝献生鱼续受而悬于庭丞后又进之续乃出所悬者以杜其意【后汉书　又云卧一副布绹败糊纸补之】张霸为会稽太守举贤士劝教讲授一郡慕化但闻诵声时贼未解郡界不宁乃移书开购明用信赏贼遂束手归附不烦士卒之力童謡歌曰城上乌鸣哺父母府中诸吏皆孝友又曰弃我防捐我矛盗贼尽吏皆休和帝时苍梧太守以清白为治郡颂之曰于惟苍梧交阯之域大汉惟宗逺以仁徳
　　陈临字子然为苍梧太守有遗腹子报父怨捕系狱伤其无子令其妻入狱遂产一男人歌曰苍梧陈君恩广大令死罪囚有后代徳叅古贤天报施其后子孙繁庶并登荣要果符所祝【并上】
　　桓帝时李盛仲和为郡守贪财重赋国人刺之曰狗吠何諠諠有吏来在门披衣出门应府记欲得钱语穷乞请期吏怒反见尤旋步顾家中家中无可与思往从邻贷邻人以言遗钱钱何难得令我独憔悴【华阳国志】
　　蜀郡太守颍川刘胜季陵去官在家闭门却扫岁时致敬郡县答问而已无所褒贬虽自枝叶莫为力太仆杜宻周甫亦去北海相在家每至郡县多所陈说牋记托属太守王昱颇厌苦之语次闻得京师书公卿举故大臣刘季陵高士也当急见征密知以见激因曰明府以九重之内臣吏惶畏天威莫敢尽情刘胜位故大夫见礼上宾俯伏甚于鼈猬冷澁比如寒蜒无能往来此罪人也清隽就义隐居笃学时所不综而密达之寃疑勲贤成陈之罪所折而密啓之明府赏贤得中令闻休虽自天然之姿犹有万分之一昱甚悦服待之弥厚【风俗通】魏霸字乔卿济隂人为钜鹿太守妻子不到官舍念兄嫂在家勤苦而独尊乐尝服麤粝不食鱼肉【东观汉记】任延拜会稽郡尉吴有龙丘苌者掾史白请召之延曰龙丘先生躬徳履义召之不可使功曹奉谒修书记致医药积一歳苌乃乘辇诣府门愿得先死备录延辞让再三遂署议曹祭酒
　　王阜为益州太守神马四出塡河中甘露降白乌见连有瑞应世谓其用法平正寛慈惠化所致【并上】
　　岑熙为东郡太守招聘隐逸与叅政事无为而化视事二年舆人歌之曰我有枳棘岑君伐之我有蟊贼岑君遏之狗吠不惊足下生牦含哺鼓腹焉知凶灾我喜我生独于斯时美矣岑君于戏仁慈
　　汉苍梧贾雍为豫章太守有神术出界讨贼为贼所杀失头雍上马还营营中咸走来视雍雍胸中语曰诸君视有头为佳无头佳乎吏泣曰有头佳雍曰不然无头亦佳言毕遂死【録异传】
　　第五伦为防稽太守常蔬食衣布受俸常取赤米【后汉书】高愼歴东莱太守其妻谓曰君累为宰守何不为蓄以遗子孙愼曰吾之勤苦以清名为基以二千石遗之也【陈留耆旧传】
　　将作大匠陈国公孙志节有苍头地余年十七志节为户曹史令地余归取资用因持车马亡去至丹阳自云姓王名斌字文高遂留为诸曹史志节拜扬州刺史郡选曹衣冠子弟皆出斌下乃用之斌乞屏左右叩头涕洟曰斌即明使君地余也斌后为苍梧太守【风俗通】羊茂字叔寳为郡太守冬坐白羊皮夏坐丹板榻常食干饭出界买盐豉妻子不歴官舍【后汉书】
　　张盘为庐江太守浔阳令尝饷盘柑一奁其小男年七岁就取一枚与之盘夺儿柑鞭卒曰何故行赂于吾子永建中呉资为巴郡太守屡获丰年人歌之曰呉资其辞曰习习晨风动澍雨润禾苗我后恤时务我人以优饶及资还去人思资又歌曰呉资其辞曰望逺忽不见惆怅当徘徊恩泽实难忘悠悠心永懐【上】
　　九江太守武陵威生不识母常自悲感游学京师还于陵谷中见一老母年六十余因就问母姓为何曰陈家女李氏何故独行曰我孤独欲依亲家子威再拜长跪自白曰子威少失慈母姓陈舅氏亦李又母与亡亲同年防遇于此乃天意也因载归家供养以为母【风俗通】赵瑶自扶风太守来之郡司空张温谓曰第五伯鱼从蜀郡为司空今扫吾第以待足下【后汉书】
　　东郡赵咨为东海郡人遗其双枯鱼者噉之二岁不尽以俭化俗
　　鲍徳为南阳太守号神父【并上】
　　黄穆字伯开为山阳太守有徳政致甘露白兔神雀白鸠之瑞弟奂字仲开为武陵太守贪秽无行武陵人歌曰天有冬夏人有两黄言不同也【襄阳耆旧传】
　　东门奂歴呉郡济隂太守所至贪浊謡曰东门奂取呉半吴不足济隂续【鲁国先贤志】
　　汉有牛通为陇西主簿马文渊为太守羊喜为功曹凉部云三牲备身【风俗通】
　　光武建武二年西河鲜于冀为清河太守作公廨未就而亡后守赵高计功用二百万五官黄秉功曹刘适言四百万钱于是冀乃鬼见白日导从入府与高及秉等对共计校定为适秉所割匿冀乃书表自理其略言高贵不尚节亩垄之夫而箕踞遗类研密失机婢妾其性媚世求显偷窃银艾鄙辱天官易讥负乘诚高之谓臣不胜鬼言谨因千里驿闻付高上之便西北去三十里车马皆灭不复见秉等皆伏地物故高以状闻诏下还冀西河田宅妻子焉兼为差代以旌幽中之讼【水经注】后汉时邓殷为淮南太守梦行水边见女子猛兽自后断其鞶囊占者曰水边女汝字也断鞶囊者新兽头代故兽头也不作汝隂作汝南太守也
　　呉良字大仪齐国临淄人以清白守正称为郡议曹掾正旦掾吏入贺门下掾王望举觞上夀曰齐郡遭罹盗贼今明府视事五年家给人足良跪曰门下掾佞谄明府勿受其觞盗贼未尽人庶困苦今良为议曹掾尚无袴望曰议曹惰窳自无袴宁足为不家给人足耶太守曰此生言是赐良鳆鱼百枚
　　世说云五郡之人各是异财而逢丧乱常山一人安定一人襄陵一人博陵一人悉皆孤独俱行衞国同至树隂因相问姓名各言离乱因相谓曰我等皆无骨肉今日幸得聚会亦天然也可为兄弟已否众曰诺因结义为兄弟长字仲伯次名文仲次名季仲次名叔仲次名雅仲五人相将诣衞国市中见一老母孤单告乞五人收养侍奉敬如事亲母孝心无二已经三年其母遇疾母曰吾是并州太原人董世基之女嫁同郡张文贤为妻任北海太守因遭荒乱文贤卒亡葬在太原赤山之下八冢同行东头第一冢是贤冢吾死后汝等若能与我送葬到冢侧吾平生之愿毕矣吾遭荒乱之日有一子姓张名遗年七岁胸中有七靥足下有通彻之纹父丧因流浪相失汝等宜思记之他日有如此子即我子也宜话我之由言讫而卒五人扶丧至太原忽叔仲横被朝歌合禁系时有一人走投太守言养母之状述并葬之由太守曰汝何姓氏具以对之因话男之形状太守闻之号哭擗地此吾母也吾以幼小兵革离乱母子相失迨今乃发使往朝歌迎丧并具表闻奏于魏帝陈其流浪之由并述五人孝状善其人义重可以旌之各为太守仲伯河中太守文仲河东太守叔仲河南太守季仲河西太守雅仲河北太守并赙赠张遗母丧追封太原县太夫人仍迁张遗为魏府都防【搜神记】
　　贾逵在豫郡亡家迎丧去去后恒见形于项城吏民以其恋慕彼境以立庙庙前有柏树有人窃来斫伐始投斧刃仍着于树中所着处寻而更生项城左右人莫不振怖【贾逵碑】
　　魏周泰为新城太守司马宣王使钟毓调曰君释褐登宰府三十六日拥麾盖守兵马郡乞儿乘小车一何驶乎泰曰君名公之子少有文采故守吏职猕猴骑土牛又何迟也
　　王经堂前有一流光燕雀入懐殷殷有声管辂曰吉迁之征顷之拜为江夏太守
　　孟宗为豫章太守谓仓掾曰君昔负太守一刺宁识之否掾曰不识宗曰吾昔家贫亲老为官运资以刺诣君感见发遣何乃久屈耶【呉录】
　　葛祚吴时衡阳太守郡境有大槎横水能为妖怪百姓为立庙行旅祷祀槎乃沈没不者槎浮则船为之破壊祚将去官乃大具斤斧将去民累明日当至其夜闻江中哅哅有人声往视槎移去船流下数里驻湾中自此行者无复沈覆之患衡阳人为祚立碑曰正徳祈禳神木为移也【幽明录】
　　吴郡陆绩为郁林太守归过洞庭湖舟轻载黄石压之谓之廉石【呉志】
　　洪矩呉时为庐江太守清俭征还船轻皆以载土【宣城记】邓攸为呉郡太守自载粮食唯饮河水而已【王隐晋书】胡母辅之为乐安太守尝过河南门下饮河南驺王子博箕坐其傍辅之叱使取火子博曰我卒也惟不乏吾事则已安复为人使辅之因就与语叹曰吾不及也荐之河南尹乐广广召见悦之擢为功曹【上】
　　鲍靓字子上党人博究仙道为海南太守昼临政夜来罗浮山腾空往还【罗浮山记】
　　厐徳公子奂字世文晋太康中为防牱太守去官归乡居白沙里乡人宗敬之相语曰我家池中龙种来里中化其徳让少壮皆代老者担【襄阳记】
　　阮籍尝从容言于帝曰籍平生曽游东平乐其风土帝大悦即拜东平相籍乘驴到郡壊府舍屏鄣使内外相望法令清简旬日而还【晋书】
　　兴古太守马氏在官有亲故人投之求恤焉马乃令此人出外住诈云是神人道士治病无不手下立愈又令辩士游行为之虚声云能令盲者登视躄者即行于是四方云集趋之如市而钱帛固已积山矣【抱朴子】
　　何敬叔在政清约不通问遗当岁俭夏节忽榜门受饷共得米二千八百石悉取以代贫人输租【南史】
　　虞愿为晋安太守郡旧出蚺虵胆可为药有遗愿虵者愿不忍杀放二十里外山中一夜虵还牀下复送四十里山经宿复归论者以为仁心所致海边有越王石常隐云雾相传云清廉太守乃得见愿往就观视清彻无所隐蔽后琅琊王秀之为郡与朝士书曰此郡承虞公之后善政犹存遗风易遵差得无事
　　谢朏字敬仲为呉兴以鸡卵赋人收鸡数千为清谈所少
　　谢朏为义兴太守不省杂事悉付纲纪曰吾不能作主者吏但能太守耳
　　孔奂除晋陵太守曲阿富人殷绮见奂居处俭素乃饷以衣氊一具奂曰太守身居美禄何为不能办此但百姓未周不容独享温饱劳卿厚意幸勿为烦
　　萧推歴淮南晋陵呉郡太守所至必赤地大旱其人号旱母焉
　　江秉之为新安太守在郡作书案一枚去官以留府库王秀之字伯奋为晋平太守至郡期年谓人曰此郡丰壤禄俸常盈我生资已足岂可少留而妨贤路上表请代时人谓王晋平恐富求归
　　孔琇之为临川太守在任清约罢郡还献干姜二片武帝嫌其少知琇之清乃叹息
　　初顾琛景平中为朝请假还东日晚至方山于时商旅数十船悉泊岸侧有一人衣介帻执鞭屏诸船云顾吴郡部伍寻至应泊此岸于是诸船各东西俄有一假装至事力甚寡仍泊向处人问顾吴郡早晚至船人答无顾呉郡又问何船曰顾朝请耳莫不惊怪琛意窃知为善征因誓之曰若得郡当于此立庙至是果为呉郡乃立庙方山号白马庙云
　　梁范述曾为永嘉太守为政清平罢郡惟得白桐木火龙朴十余枚而已
　　褚翔为义兴太守郡西亭古树枯死忽更生枝叶善政所感也
　　傅昭为临海郡有蜜岩前后太守皆自封固昭以为文王之囿与百姓共之大可喻小乃教勿封
　　刘之遴除南郡太守初之遴在荆府常寄居南郡忽梦前太守袁彖谓曰卿后当为折臂太守即居此中之遴后牛奔堕车折臂右手偏直不复得屈伸书则以手就笔周舍尝戏之曰虽复并坐可横政恐陋巷无枕何凤为建安太守物不敢忤伏腊每放囚还家依期而返
　　臧厥为晋阳太守严酷少恩百姓谓之臧彪
　　萧励迁豫章内史道不拾遗男女异路去郡之日吏人悲泣数百里中舟乘塡塞至新淦县岓山村有一老姥以槃擎防鱼自送舟侧奉上之童儿数十人入水扳舟或歌或泣
　　殷均为临川内史郡旧多山疟更暑必动自均在任郡境无复疟疾
　　孙廉为呉兴太守广陵高爽有险薄才客于廉委以文记爽尝有求不遂乃为屐谜以喻廉曰刺鼻不知啑蹋面不知瞠囓齿作步数持此得胜人讥其不计耻辱以此取名位
　　任昉为新安太守为政清省吏民便之卒于官惟有桃花米二十斛无以为敛遗言不许将新安一物还都【昉又为义兴守被代而还无裙沈约遗裙以迎】
　　蔡樽为呉兴太守不饮郡井水齐前自种白苋紫茄以为常饵诏褒其清加信武将军【并上】
　　宋世良为清河太守狱橹生桃牙门虚寂及代至倾城祖道有老人丁金刚者泣而前谢曰老人年九十记三十五政府君非惟善政清亦彻骨今失贤者人何以济莫不攀辕涕泣【北史】
　　苏琼为清河守沙门道研统资巨万在郡出息常得守令为征琼每见则谈问理道研虽为债来无由啓口弟子问故研曰每见府君径将我入青云无由得论地上事也
　　崔和位太守富而吝其母春月思堇惜钱不买【后魏书】李曾为赵郡太守令行禁止并州丁零数为山东害知曽能得百姓死力惮不入境贼于常山界得一死鹿贼长谓赵郡地鹿责之还令送鹿故处郡謡曰诈作赵郡鹿犹胜常山粟其见惮如此
　　韦孝寛除浙阳守时独孤信为新野守同荆州情好数密政术俱美荆部吏人号为聨璧
　　裴侠为河北郡守侠躬履俭素爱人如子所食唯菽麦盐菜而已吏人莫不懐之歌曰肥鲜不食丁庸不取裴公贞惠为世规矩侠常与诸牧守俱谒周文帝周文帝命侠别立谓诸牧守曰裴侠清愼奉公为天下之最令众中有如侠者可与之俱立众皆黙然文帝乃厚赐侠朝野服焉号为独立使君【并上】
　　王晞为并州司马昭帝欲用为侍中苦辞不受谓人曰非不爱作热官但思之烂熟耳【北齐书】
　　魏恺辞青州长史文宣大怒曰何物汉子与官不就恺容色坦然帝曰死与长史任卿所择答曰能杀臣者陛下不受长史者愚臣帝曰何虑无人因放还【北史】
　　赵轨为齐州别驾考绩入朝父老相送者各挥涕曰别驾在官水火不与百姓交是以不敢以壶酒相送公清若水清酌一杯水奉饯轨受而饮之【隋书】
　　宓子治亶父于是齐人攻鲁过亶父始父老请曰麦已熟矣今迫齐寇民人出自艾傅郭者归可以益食且不资寇三请宓子弗听俄而麦毕还乎齐寇季孙闻之怒使人让宓子曰岂不可哀哉民乎寒耕热耘曽弗得食也弗知犹可闻或以告而夫子弗听宓子蹵然曰今年无麦明年可树不耕者得获是乐有寇也且一岁之麦于鲁不加彊丧之不加弱今民有自取之心其创必数年不息季孙闻之慙曰使穴可入吾岂忍见宓子哉【贾子】子贡为信阳令辞孔子而行孔子曰力之顺之因子之时无夺无伐无暴无盗子贡曰赐少日事君子君子固有盗者耶孔子曰夫以不肖伐贤是谓夺也以贤伐不肖是谓伐也缓其令急其诛是谓暴也取人善以自为己是谓盗也君子之盗岂必当财币乎吾闻之曰知为吏者奉法利民不知为吏者枉法以侵民此皆怨之所由生也临官莫如平临财莫如廉廉平之守不可攻也匿人之善者是谓蔽贤也扬人之恶者是谓小人也不内相教而外相谤者是谓不足亲也言人之善者有所得而无所伤也言人之恶者无所得而有所伤也故君子愼言语矣毋先己而后人择言出之令口如耳【说苑】子路治蒲见于孔子曰由愿受教孔子曰蒲多壮士又难治也然吾语汝恭以敬可以摄勇寛以正可以容众恭以洁可以亲上【上】
　　子路为蒲宰为水备与其民修沟洫以民之劳烦苦也人与之箪食一壶浆孔子止之曰汝以为饿也何不白于君发仓廪以赈之而以尔食馈之是明君之无惠而见已之徳矣子路心服而退【家语】
　　齐人欲伐鲁畏卞庄子不敢过卞晋人欲伐衞畏子路不敢过蒲【荀子】
　　景公欲使晏子为东阿宰三年毁闻于国景公不悦召而免之晏子谢曰婴知婴之过矣请复治阿三年而誉必闻于国景公不忍复使治阿三年而誉闻于国景公悦召而赏之景公问其故对曰昔者婴之治阿也筑蹊径急门闾之政而淫民恶之举俭力孝弟罚偷窳而惰民恶之决狱不避贵彊恶之左右所求法则子非法则否而左右恶之事贵人体不过礼而贵人恶之是以三邪毁乎外二谗毁于内三年而毁闻乎君也今臣谨更之不筑蹊径而缓门闾之政而淫民说不举俭力孝弟不罚偷窳而惰民悦决狱阿贵彊而贵彊悦左右所求言诺而左右悦事贵人体过礼而贵人悦是三邪誉乎外二谗誉乎内三年而誉闻于君也昔者婴之所以当诛者宜赏今所以当赏者宜诛是故不敢受景公知晏子贤乃任以国政三年而齐大兴【说苑】
　　齐威王设大鼎于庭中而数无盐令曰子之誉日闻吾耳察子之事田野芜仓廪虚囹圄实子以奸事吾者也乃烹之【淮南子】
　　子高见齐王齐王问谁可临淄宰称管穆焉王曰穆容貌陋民不敬答曰夫见敬在徳晏子长不过三尺齐国上下莫不宗焉赵文子其身如不胜衣其言如不出口其相晋国晋国以宁皆有徳故也以穆躯形方之二子犹悉贤之昔臣尝行临淄市见屠商焉身修八尺须髯如防市之男女未有敬之者无徳故也王曰是所谓祖龙始者也忱如先生之言于是乃以管穆为临淄宰【孔丛子】
　　晋文公出亡箕郑挈壶餐而从迷而失道与公相失饥而道泣寝饿而不敢食及文公反国举兵攻原而拔之文公曰夫轻忍饥馁之患而必全壶餐是将不以原叛乃举以为原令大夫浑轩闻而非之曰以不动壶餐之故怙其不以原叛也不亦无术乎故明主者不恃其不我叛也恃吾不可叛也不恃其不我欺也恃吾不可欺也
　　中牟无令晋平公问赵武曰中牟三国之股肱邯郸之肩髀寡人欲得其良令也谁使而可武曰邢伯子可公曰非子之讐也曰私讐不入公门公又问曰中府之令谁使而可曰臣子可故曰外举不避讐内举不避子【韩子】西门豹为邺令清刻洁慤而甚简左右左右因相与比周而恶之居期年上计君收其玺豹自请曰臣昔者不知所以治邺今臣得矣愿请玺复以治邺不当请伏斧锧之罪文侯不忍而复与之豹因重敛百姓急事左右期年上计文侯迎而拜之豹对曰往年臣为君治邺而君夺臣玺今臣为左右治邺而君拜臣臣不治矣遂纳玺而去文侯不受曰寡人曩不知子今知矣愿子勉为寡人治之遂不受【上】
　　魏文侯使西门豹往治于邺告之曰必全功成名布义豹曰敢问全功成名布义为之奈何文侯曰子往矣是无邑不有贤豪辩博者也无邑不有好扬人之恶蔽人之善者也往必问豪贤者因而亲之其辩博者因而师之问其好扬人之恶蔽人之善者因而察之不可以特闻从事夫耳闻之不如目见之目见之不如足践之足践之不如手办之人始入官如入晦室久而愈明明乃治治乃行【新序】
　　西门豹治邺廪无积粟府无储钱库无甲兵官无计防人数言其过于文侯文侯身行其县果若人言文侯曰翟璜任子治邺而大乱子能道则可不能将加诛于子西门豹曰臣闻王主富民霸主富武亡国富库今王欲为霸王者也臣故蓄积于民君以为不然臣请升城鼓之一鼓甲兵粟米可立具也于是乃升城而鼓之一鼓民被甲括矢操兵弩而出再鼓负辇粟而至文侯曰罢之西门豹曰与民约信非一日之积也一举而欺之后不可复用也燕常侵魏八城臣请北击之以复侵地遂举兵击燕复地而后反【淮南子】
　　梁车为邺令其姊往看之暮而后门闭因逾郭而入车遂则其足赵成侯以为不慈夺之玺而免之令【韩子】赵襄子之时以任登为中牟令上计言于襄子曰中牟有士曰胆胥已请见之襄子见而以为中大夫相国曰意者君耳而未之目耶为中大夫若此其易也非晋国之故襄子曰吾举登也已耳而目之矣登所举吾又耳而目之是耳目人终无己也遂不复问而以为中大夫【吕览】
　　昭帝时人焦贡为小黄令路不拾遗诏迁贡百姓挥涕守阙求索还贡天子听増贡之秩千石贡之风化犹存其民好学多贫此其风也【风俗通】
　　河内赵仲让举司茂才为高唐令密乘舆车径至高唐变易名姓止都亭中十余日黙入市里观省风俗已呼亭长问新令为谁从何官来何时到曰县已遣吏迎垂有起居曰正我是也亭长怖遽拜谒竟便具吏其日入舍乃谒府数十日无故便去为郡功曹所选颇有不用因称狂乱首走出府门太守以其宿有重名忍而不罪后为大将军梁冀从事中郎将冬月坐庭中向日解衣裘捕虱已因倾卧厥形悉表露将军夫人襄城君云不洁清当亟推问将军叹曰是赵从事絶高士也他事若此非一也【上】
　　虞延为细阳令每至岁时伏腊辄休遣囚徒各使归家并感其恩应期而还【后汉书】
　　戴封字平仲迁西华令其年大旱祷请无获乃积薪坐其上以自焚火起而大雨【上】
　　李字仲元蜀人居成都之圭里里人化之斑白不负男女不错行尝为县令乡人共送之元无心就行因共酣饮月余太守使人促之仲元曰本不之官【高士传】汝南步游张少失其母及为县令道取虑城良马踟蹰轻轩罔进顾访病姬乃其母也【水经注】
　　祝良为洛阳令岁时亢旱天子祈雨不得良乃暴身阶庭告诚引罪自晨至中紫云沓起甘雨登降人为之歌曰天久不雨兆人失所天王自出祝令持苦精符感应滂沱下雨
　　孔翊为洛阳令置水庭前得嘱托书皆投水中一无所发【鲁国先贤传】
　　琅琊董种为不其令有赤雀乳于厅事前桑上民为作歌流传乐府
　　袁安为隂平长有惠化县先有雹渊冬夏未尝消释岁中辄出飞布十数里大为民害安乃推诚洁斋引愆贬已至诚感神雹遂为之沉沦伏而不起【小说】
　　公沙穆为农令元夀元年三辅防东漂没穆晓占乃预告百姓徙高地遂得免【后汉书】
　　王涣除河内温令商贾露宿人开门卧人为作謡曰王稚子代未有平徭役百姓喜
　　呉祐为农令劝善惩奸贪浊出境甘露降年谷丰童謡曰君不我忧人何以休不行界署焉知人处
　　崔瑗为汲令开沟造稻田泻卤之地更为沃壤民赖其利长老歌之曰上天降神明锡我仁慈父临民布徳泽恩惠施以序穿沟广溉灌决渠作甘雨
　　董宣字少平为洛阳令搏击豪强莫不震栗京师号为卧虎歌云枹鼓不鸣董少平
　　刘陶字子竒颍川颍隂人桓帝时除顺阳长县多奸猾陶到官宣募吏民有勇力能以死易生者得数百人皆严兵待命于是覆案奸轨所按发若神以病免吏民思而歌之曰悒然不乐思我刘君何时复来安此下民【并上】王谭字世容为武成令民服徳化宿恶奔迸父老歌曰王世容治无双【吴录】
　　阎宪字孟度为绵竹令以礼让为化民莫敢犯男子杜成夜行得遗物一囊中布锦二十五疋求其主还之曰县有明君何敢负其化童謡歌曰阎尹赋政既明且昹去苛去辟动以礼让迁蜀郡民涕泣送之以千数【华阳国志】何随字季业除安汉令蜀亡去官时巴土饥荒所在无谷送吏行乏辄取道侧民芋随以绵系其处使足所取直民视芋见绵相语曰闻何安汉清廉行过从者无粮必能尔尔持绵追还之终不受因为语曰安汉吏取粮令为之偿【上】
　　郑潭字文公禁人杀子民咸举育男女皆以郑为字【三国志】
　　吴褚瑶字孔珽为乌伤令罢去单船而归故人太子中庶子羊道乞土宜瑶乃抽船上竹一竿与之曰东南之美惟竹箭最贞而有节幸堪岁寒羊道密令人视之舟中惟竹笠一枚芦席数领遂啓用瑶为昭信中郎【吴书】陈司空为邑宰所在幽闲独坐愁思幸赖游蚁以娯其意【应璩与曹昭伯牋】
　　钜鹿时苗为夀春令始之官乘防牛岁余生一犊及代留犊而去【魏略】
　　宋登字叔阳为汝隂令政教明能号称神父汝隂人配社祠之【上】
　　万亮为永康令严刻人惮之乃以桃木刻作亮身烧柴煑汤火炽桃人自鼎跳去【异苑】
　　滇阳令羊嗣贪而不治县功曹吏共逐嗣嗣饶须乃以嗣内羊阑中始兴太守尹虞闻之大怒手劒功曹【邓粲晋纪】陆云为浚仪令有见杀者主名不立云录其妻而无所问十许日遣出密令人随后谓曰其去不出十里当有男子之与语便缚至既而果然问之具服云与此妻通共杀其夫闻妻得出欲与语惮近县故逺相要于是一县称为神明【晋书】
　　袁甫字公胄自言能为剧县荀朂曰惟欲宰县不为台阁职何也甫曰人各有能有不能譬缯中之好莫过锦锦不可以为幍谷中之美莫过稻稻不可以为虀是以圣王使人必先以器茍非周材何能悉长黄霸驰名于州郡而息誉于京邑廷尉之材不为三公自昔然也朂善之除松滋令【上】
　　高爽经途谒晋陵令刘蒨之蒨之了不相接俄爽代为晋陵令蒨之迎赠甚厚爽受饷答书曰高晋陵自答人问所以曰刘蒨之自饷晋陵令耳何关爽事【南史】
　　乐法才为建康令不受俸秩比去将至百金悬曹启输台库武帝嘉之曰居职若斯可谓百城表矣【梁书】
　　顾宪之字士思元徽中为建康令清俭彊力为政甚得人和故都下饮酒者醇旨辄号为顾建康谓其清且美焉【南史】
　　傅琰字秀珪为武康令迁山隂令并着能名二县皆谓之傅圣
　　范岫字懋宾所居官恒以廉洁著称为长城令时有梓材巾箱至数十年经贵遂不改易在晋陵惟作牙管笔一双犹以为费
　　傅翽为呉令往别建康令孙廉廉问曰闻丈人发奸摘伏惠化如神何以致此答曰无他也惟勤而清清则宪纲自行勤则事无不理
　　傅翽为官有能名时临淮刘明亦有吏能歴山隂建康令政尝为天下第一终于司晨卿后翽又代明为山隂令问明曰愿以旧政告新令尹答曰我有竒术卿家谱所不载临别当相示既而曰作县令惟日食一升饭而莫饮酒此第一策也
　　张融出为封溪令广越嶂险獠贼执张将杀食之张神色不动方作洛生咏
　　沈瓒之呉兴武康人为丹徒令性疎直在县自以清廉不事左右浸润日至遂锁系尚方叹曰一见天子足矣上召问曰复欲何陈答曰臣坐清所以获罪上曰清复何获罪曰无以承奉要人上曰要人为谁瓒之以手板四面指曰此赤衣诸贤皆是若臣得更鸣必令清誉日至上知其无罪重除丹徒令入县界吏人之曰我今重来当以人肝代米不然清名不立【并上】
　　贵乡馆陶人争请以魏徳深为长诏遣断从贵乡贵乡吏人歌呼满道互相称庆馆陶众庶合境悲泣因徙而居者数百家
　　苏威荐房恭懿授新丰令为三辅之最上呼至榻前访以理人之术【隋书】
　　黄穆字子敬安成人也为郡主簿太守荆寓举穆孝廉乃荐让殷仲才寓不听遂懐板入见寓曰若仲才者六选之首也而穆先之适足以兴谤议便投板于内寓知不可移遂从之【周斐汝南先贤传】
　　冯良年二十为尉举檄书迎督邮即路慨然耻在厮役因毁车杀马裂衣冠遁至犍为从姜抚学妻子求索踪迹断絶后见草中有败车死马衣裳朽腐以为虎狼盗贼所害发丧制服十许年乃还乡里【后汉书　范史云事稍类此入神部】汉雍仲子进南海香物拜为洛阳尉时谓之香尉【述异】








　　广博物志卷十七
<子部,类书类,广博物志>
　　钦定四库全书
　　广博物志卷十八
　　明　董斯张　撰
　　人伦一【总论人　君臣　孝子　贤子　诫子】
　　三月微的而后能见七月生齿而后能食期年髑就而后能行三秊脑合而后能言十六精通而后能施化男八月生齿八岁而龆齿女七月生齿七岁而齓齿【韩诗外传】一月而膏二月而胅三月而胎四月而肌五月而筋六月而骨七月而成八月而动九月而躁十月而生【淮南子】人皇之后有五姓四姓七姓十二姓纪则姓疑起于此【通厯记】
　　三代之前姓氏分而为二男子称氏妇人称姓氏以别贵贱贵者有氏贱者有名无氏姓所以别婚姻故有同姓异姓庻姓之别三代之后姓氏合而为一皆所以别婚姻而以地望明贵贱【郑樵氏族畧】
　　谱谍之不修也久矣自晋东渡五胡乱中原衣冠离散而致然也夫京房之先李姓也牛之先辽姓也踈之后乃为束民之后乃为氏元魏据洛诸虏喜中原之姓而冐之者益众则谱不可以不知也【麈史】
　　昔侯霸之子孙称其祖父曰家公陈思王称其父曰家父母曰家母潘尼称其祖曰家祖古人之所行今人之所笑也今南北风俗言其祖及二亲无云家者田里猥人方有此言尔凡与人言言已世父以次第称之不云家者以尊于父不敢家也凡言姑姊妹女子已嫁则以夫氏称之在室则以次第称之言礼成他族不得云家也子孙不得称家者轻畧之也蔡邕书集呼其姑女为家姑家姊班固书集亦云家孙今并不行也凡与人言称彼祖父母世父母父母及长姑皆加尊字自叔父母以下则加贤字尊卑之差也王羲之书称彼之母与自称已母同不云尊字今所非也【顔氏家训】
　　昔尧赐稷姓姬赐禹姓姒氏曰有夏伯夷为姜氏曰有吕下及三代官有世功则有官族邑亦如之后世微末因是以为姓则不能改也故或传本姓或氏号邑諡或氏于爵或氏于志若夫五帝三王之世所谓号也文武昭景成宣戴桓所谓諡也齐鲁呉楚秦晋燕赵所谓国也王氏侯氏王孙公孙所谓爵也司马司徒中行下军所谓官也伯有孟孙子服叔子所谓字也巫氏匠氏陶氏所谓事也东门西门南宫东郭北郭所谓居也三乌五鹿青牛白马所谓志也凡厥姓氏皆出属而不可胜纪也【濳夫论】
　　父之考为王父父之妣为王母孙之子为来孙来孙之子为晜孙晜孙之子为云孙王父之姊妺为王姑母之考为外王父母之姊妹为从母妻之父为外舅妻之母为外姑姊妹之子曰出出之子为离孙侄之子为归孙妇称夫之父母曰君舅君姑谓夫之庶母曰少姑夫之兄为兄公夫之姊为女公夫之女弟为女妹壻之父为姻妇之父为婚同门壻为亚【尔雅】
　　爸【歩可切】父也【子我切】母也娋孟姉也□【音谓】妹也父榘也母牧也兄况也弟悌也子敬也孙顺也男任也女和也【广雅】
　　亲衬也言相隐衬也属续也恩相连续也父甫也始生己也母冐也含生己也祖祚也祚物先也又谓之王父王也家中所归暀也王母亦如之曾祖从下推上祖位转增益也髙祖髙臯也最在上臯韬诸下也兄荒也荒大也故青徐人谓兄为荒也弟弟也相次第而上也子孳也相生蕃孳也孙逊也逊遁在后生也曽孙义如曾祖也孙悬也上悬于高祖最在下也孙之子曰来孙此在无服之外其意踈逺呼之乃来也来孙之子曰昆孙昆贯也恩情转逺以礼贯连之耳昆孙之子曰仍孙以礼仍有之耳恩意实逺也仍孙之子曰云孙言去已逺如浮云也皆为早娶晩死寿考者言也父之兄曰世父言为嫡统继世也又曰伯父伯把也把持家政也父之弟曰仲父仲中也位在中也仲父之弟曰叔父叔少也叔之弟曰季父季癸也甲乙之次癸最在下季亦然也父之世叔父母曰从祖父母言从己亲祖别而下也亦言随从己祖以为名也父之姊妹曰姑姑故也言于己为久故之人也姊积也犹日始出积时多而明也妹昧也犹日始入历时少尙昩也姑谓兄弟之女为侄侄迭也共行事夫更迭进御也夫之父曰舅舅久也久老称也夫之母曰姑亦言故也母之兄弟曰舅亦如之也妻之父曰外舅母曰外姑言妻从外来谓至己家为归故反以此义称之夫妻匹敌之义也妻之昆弟子曰外甥其姊妹女既来归己内为妻故其男所生为外也甥者生也他姓子本生于外不得如其女来在己内也姊妹之子曰出出嫁于异姓而生之也出之子曰离孙言逺离己也侄之子曰归孙妇人谓嫁曰归侄子列故其所生为孙也妻之姊妹曰娣娣弟也言与己妻相长弟也母之姊妹曰姨亦如之礼谓之从母为娣而来则从母列也故虽不来犹以此名之也姊妹互相谓夫曰私言于其夫兄弟之中此人与己姊妹有恩私也舅谓姊妹之子曰甥甥亦生也出配他男而生故其制字男旁作生也妾谓夫之嫡妻曰女君夫为男君故名其妻曰女君也嫂叟也叟老者称也叟缩也人及物老皆缩小于旧也叔少也幼者称也叔亦俶也见嫂俶然却也夫之兄曰公公君也君尊称也俗间曰兄章章灼也章灼敬奉之也又曰兄忪是已所敬见之怔忡自肃齐也俗或谓舅曰章又曰忪亦如之也少妇谓长妇曰姒言其先来已所当法似也长妇谓少妇曰娣娣弟也已后来也或曰先后以来先后言之也青徐人谓长妇曰稙长禾苖先生者曰稙取名于此也荆豫人谓长妇曰熟熟祝也祝始也两壻相谓曰亚言一人取姊一人取妹相亚次也又并来至女氏门姊夫在前妹夫在后亦相亚而相倚共成其礼也又曰友壻言相亲友也妇之父曰婚言壻亲迎用昏又恒以昬夜成礼也壻之父曰姻姻因也女徃因媒也天子之妃曰后后后也言在后不敢以副言也诸侯之妃曰夫人夫扶也扶助其君也卿之妃曰内子子女子也在闺门之内治家也大夫之妃曰命妇妇服也服家事也夫受命于朝妻受命于家也士庶人曰妻妻齐也夫贱不足以尊称故齐等言也天子妾有嫔嫔宾也诸妾之中见宾敬也妾接也以贱见接幸也侄娣曰媵媵承事嫡也【释名】
　　河间献王问温城董君曰孝经曰夫孝天之经地之义何谓也对曰天有五行木火土金水是也木生火火生土土生金金生水水为冬金为秋土为季夏火为夏木为春春主生夏主长季夏主养秋主收冬主藏是故父之所生其子长之父之所长其子养之父之所养其子成之诸父所为其子皆奉承而续行之不敢不致如父之意尽为人之道也由此观之父授之子受之乃天之道也故曰天之经也王曰善哉愿闻地之义对曰地出云为雨起气为风地不敢有其功名必上之于天命故曰天风天雨也莫曰地风地雨也勤劳在地名归于天非至有义其孰能行此故下事上如地事天也可谓大忠矣土者火之子也五行莫贵于土土之于四时无所命者不与火分功名木名春火名夏金名秋水名冬忠臣之义孝子之行取之土土者五行最贵者也其义不可以加矣五声莫贵于宫五味莫贵于五色莫贵于黄此谓孝者地之义也王曰善哉【董子】
　　父死子继何法法木终火旺也兄死弟及何法法夏之承春也善善及子孙何法法春生待夏复长也恶恶止其身何法法秋煞不待冬也主防臣摄政何法法土用事于季孟之间也子之复讐何法法土胜水水胜火也子顺父臣顺君妻顺夫何法法地顺天也男不离父母何法法火不离木也女离父母何法法水流去金也娶妻亲迎何法法日入阳下隂也君让臣何法法月三十日名其功也善称君过称已何法法隂阳共叙共生阳名生隂名煞也臣有功归于君何法法归明于日也臣谏君何法法金正木也子諌父何法法火揉直木也臣谏君不从则去何法法水润下逹于上也君子逺子近孙何法法木逺火近土也亲属臣谏不相去何法法水木枝叶不相离也父为子隐何法法木之藏火也子为父隐何法法水逃金也君有众民何法法天有众星也王者赐先亲近后踈逺何法法天雨高者先得之也长防何法法四时有孟仲季也朋友何法法水合流相承也父母生子养长子何法法水生木长大也子养父母何法法夏养长木此火养木也不以父母废主命何法法金不畏土而畏火阳舒隂急何法法日行迟月行疾也有分土无分民何法法四时各有分而所生者通也若言春东方天下皆生也君一娶九女何法法九州象天之施也不娶同姓何法法五行异乃相生也子防父母何法法木不见水则憔悴也防三年何法法三季一闰天道终也父丧子夫丧妻何法法一岁物有终始天气亦为之变也年六十闭房何法法六月阳气衰也人有五脏六腑何法法五行六合也人目何法法日月明也日照昼月照夜人目所不更照何法法日不更用事也臣之諌君何法法金正木也臣諌君以义故折正之也子諌父以恩故但揉之也【白虎通】
　　父子者何谓也父者矩也以法度敎子子者孶孶无己也
　　谓之舅姑何舅者旧也姑者故也旧故者老人之称也谓之姊妹者何姊者恣也妹者末也谓之兄弟何兄者况父法也弟者悌也心顺行笃也
　　宗者何谓也宗尊也为先祖主也宗人之所尊也礼曰宗人将有事族人皆待主者所以必有宗何也所以长和睦也大宗能率小宗小宗能率羣弟通于有无所以纪理族人者也宗其为始祖后者为大宗此百世之所宗也宗其为髙祖后者五世而迁者也髙祖迁于上宗则易于下宗其为曾祖后者为曾祖宗宗其为祖后者为祖宗宗其为父后者为父宗以上至髙祖宗皆为小宗以其转迁别于大宗也别子者自为其子孙为祖继别也各自为宗小宗有四大宗有一凡有五宗人之亲所以备矣诸侯夺宗明尊者宜之大夫不得夺宗何曰诸侯世世传子孙故夺宗大夫不传子孙故不夺宗也丧服经曰大夫为宗子不言诸侯为宗子也族者何也族者凑也聚也谓恩爱相流凑也生相亲爱死相哀痛有会聚之道故谓之族尙书曰以亲九族族所以九何九之言究也亲亲恩爱究竟也谓父族四母族三妻族二父族四者谓父之姓一族也父女昆弟适人有子为二族也身女昆弟适人有子为三族也身女子适人有子为四族也母族三者母之父母一族也母之昆弟一族也母昆弟子三族也母昆弟者男女皆在外亲故合言之妻族二者妻之父为一族妻之母为二族妻之亲畧故父母各一族礼曰惟氏三族之不虞尙书曰以亲九族义同也【并上　以下君臣】
　　管仲射小白中其钩白阳僵鲍叔割指血涂之倾葢以覆之哭曰吾君死矣鲁摄兵【班固幽通赋注】
　　齐桓公知寗戚将任之以政羣臣争防之曰寗戚衞人也去齐不逺君可使人问之问之而固贒用未晩也公曰不然问之患其有小恶以其小恶忘其大美此世所以失天下之士也乃夜举火而爵之以为卿【刘画新论】桓公微服而行于民间有鹿门稷者行年七十而无妻桓公问管仲曰有民老而无妻者乎管仲曰有鹿门稷者行年七十矣而无妻桓公曰何以令之有妻管仲曰臣闻之上有积财则民臣必匮乏于下宫中有怨女则有老而无妻者桓公曰善令于宫中女子未尝御者出嫁之乃令男子年二十而室女年十五而嫁【韩非子】
　　桓公之平陵见家人有年老而自养者公问其故对曰吾有子九人家贫无以妻之吾使佣而未返也桓公取外御者五人妻之管仲入见曰公之施惠不亦小矣公曰何也对曰公待所见而施惠焉则齐国之有妻者少矣公曰若何管仲曰令国丈夫三十而室女子十五而嫁【说苑此与上文小异并存之】
　　齐桓公谓鲍叔曰寡人欲铸大钟昭寡人之名焉寡人之行岂避尧舜哉鲍叔曰敢问君之行桓公曰昔者吾围谭三年得之而不自与者仁也吾北伐孤竹刬令支而反者武也吾为葵丘之防以偃天下之兵者文也诸侯抱美玉而朝者九国寡人不受者义也然则文武仁义寡人尽有之矣寡人之行岂避尧舜哉鲍叔曰君直言臣对昔者公子紏在上位而不让非仁也背太公之言而侵鲁境非义也坛塲之上诎于一劒非武也侄娣不离懐袵非文也为不善遍于物不自知者无天祸必有人害天处甚髙其聼甚下除君过言天且闻之桓公曰寡人有过子幸敎寡人是社稷之福也子不幸敎几有大罪以辱社稷【说苑】
　　管仲有病桓公往问之对曰臣愿君之逺易牙防刁堂巫公子开方公不听期年四子作难围公一室不得出有一妇人从窦入得至公所告之公曰嗟兹乎圣人之言长乎哉吾何面目见仲父地下乃援素幭裹首而死葬以杨门之扇【管子】
　　卫懿公有臣曰演逺使未还狄人攻卫其民曰君之所与禄位者鹤也所富者宫人也君使宫人与鹤战余焉能战遂溃而去狄人追及懿公于荥泽杀之尽食其肉独舍其肝演至报使于肝毕呼天而号尽哀而止曰臣请为表因自刺其腹内懿公之肝而死齐桓公闻之曰卫之亡也以无道今有臣若此不可不存于是救卫于楚丘【新序】
　　晋献公之时东郭民有祖朝者上书献公曰草茅臣东郭民祖朝愿请闻国家之计献公使使出告之曰肉食者已虑之矣藿食者尙何与焉祖朝对曰大王独不闻古之将曰桓司马者朝其君举而晏御呼车骖亦呼车御肘其骖曰子何越云为乎何为借呼车骖谓其御曰当呼者呼乃吾事也子当御正子之辔衔耳子今不正辔衔使马卒然惊妄轹道中行人必逢大敌下车免劒渉血履肝者固吾事也子宁能辟子之辔下佐我乎其祸亦及我身与有深忧吾安得无呼车哉今大王曰食肉者已虑之矣藿食者尙何与焉设使食肉者一旦失计于庙堂之上若臣等之藿食者宁得无肝胆涂地于中原之野与其祸亦及臣之身臣与有其忧深臣安得无与国家之计乎献公召而见之三日与语无复忧者乃立以为师也【说苑】
　　晋文公逐麋而失之问农夫老古曰吾麋何在老古以足指曰如是往公曰寡人问子以足指何也老古振衣而起曰一不意人君如此也虎豹之居也厌闲而近人故得鱼鼈之居也厌深而之浅故得诸侯厌众而亡其国于是文公恐归遇栾武子栾武子曰猎得兽乎而有恱色文公曰寡人逐麋而失之得善言故有恱色栾武子曰其人安在乎曰吾未与来也栾武子曰居上位而不恤其下骄也缓令急诛暴也取人之言而弃其身盗也文公曰善还载老古与俱归
　　晋文公将伐邺赵衰言所以胜邺文公用之而胜邺将赏赵衰赵衰曰君将赏其末乎赏其本乎赏其末则骑乘者存赏其本则臣闻之郄虎公召郄虎赏之郄虎对曰言之易行之难臣言之者也公曰子无辞乃受赏晋文公亡时陶叔狐从文公反国行三赏而不及陶叔狐舅犯言之文公文公曰嘻我岂忘是子哉夫髙明至贤德行全诚暴浣我行昭明我名使我为成人者吾以为上赏防我以礼谏我以谊蕃援我使我不得为非数引我而请于贤人之门吾以为次赏夫勇壮强御免我于患难之中者吾又以为之次且子独不闻乎死人者不如存人之身亡人者不如存人之国三行赏之后而劳苦之士次之夫劳苦之士是子固为首矣岂敢忘子哉周内史叔舆闻之曰文公其伯乎昔圣王先德而后力文公其当之矣【并上】
　　楚恭王有疾召令尹曰常侍莞苏与我处犯我以义吾与其处不见不思也虽然吾有以得也其功不细必爵之申伯与我处吾所乐者劝吾为之吾所好者劝吾服之尝与处不见思之虽然吾终无得也其过也不细必亟遣之令尹曰诺明日王薨令尹即拜莞苏为上卿而逐申伯出于国【新序　恭王吕氏作文王莞苏作苋譆】
　　文王得茹黄之狗宛路之矰以畋于云梦三月不反得丹之姬淫期年不听朝葆申曰先王卜以臣为葆吉王之罪当笞王曰不谷免衣繦緥而齿于诸侯愿请变更而无笞葆申曰臣承先王之令不敢废也王不受笞是废先王之令也臣宁抵罪于王母抵罪于先王王曰敬诺引席王伏葆申束细荆五十跪而加之于背如此者再谓王起矣王曰有笞之名一也遂致之申曰臣闻君子耻之小人痛之耻之不变痛之何益葆申趋出自流于渊请死罪文王曰此不谷之过也葆申何罪王乃变更召葆申杀茹黄之狗析宛路之矰放丹之姬后荆国兼国三十九令荆国广大至于此者葆申之力也【吕氏春秋】
　　荆有善相人者所言无遗防闻于国庄王见而问焉对曰臣非能相人也能观人之友也观布衣也其友皆孝悌纯谨畏令如此者其家必日益身必日荣矣所谓吉人也观事君者也其友皆诚信有行好善如此者事君日益官职日进此所谓吉臣也观人主也其朝臣多贤左右多忠主有失皆交争正谏如此者国日安主日尊天下日服此所谓吉主也臣非能相人也能观人之友也庄王善之于是疾收士日夜不懈遂霸天下【上】楚庄王谋事而当羣臣莫逮朝而有忧色申公巫臣进问曰王朝而有忧色何也庄王曰不谷谋事而当羣臣莫能逮是以忧也其在中蘬之言也曰诸侯自为得师者王得友者霸得疑者存自为谋而莫已若者亡今以不谷之不肖而羣臣莫吾逮吾国几于亡乎是以忧也【荀子】
　　楚昭王当房而立愀然有寒色曰寡人朝饥馑时酒二重裘而立犹防然有寒气将柰我元元之百姓何是日也出府之裘以衣寒者出仓之粟以赈饥者居二年阖闾袭郢昭王奔随诸当房之赐者请还至死之宼阖闾一夕而十徙卧不能赖曵师而去昭王乃复当房之德也【贾子】
　　齐庄公且伐莒为车五乘之賔而梁华舟独不与焉故归而不食其母曰汝生而无义死而无名则虽非五乘孰不汝笑也汝生而有义死而有名则五乘之賔尽汝下也趣食乃行梁华舟同车侍于庄公而行至莒莒人逆之梁华舟下鬬获甲首三百庄公止之曰子止与子同齐国梁华舟曰君为五乘之宾而舟梁不与焉是少吾勇也临敌渉难止我以利是污吾行也深入多杀者臣之事也齐国之利非吾所知也遂进鬭壊军陷阵三军弗敢当至莒城下莒人以炭置地二人立有间不能入隰侯重为右曰吾闻古之士犯患渉难者其去遂于物也来吾逾子隰侯重仗楯伏炭二子乘而入顾而哭之华舟后息梁曰汝无勇乎何哭之乆也华舟曰吾岂无勇哉是其勇与我同也而先吾死是以哀之莒人曰子无死与子同莒国杞梁华舟曰去国归敌非忠臣也去长受赐非正行也且鸡鸣而期日中而忘之非信也深入多杀者臣之事也莒国之利非吾所知也遂进鬭杀二十七人而死其妻闻之而哭城为之陁而隅为之崩【说苑】
　　齐崔杼弑庄公邢蒯瞆使晋而返其仆曰崔杼弑庄公子将奚如邢蒯瞆曰驱之将入死而报君其仆曰君之无道四隣诸侯莫不闻也以夫子而死之不亦难乎邢蒯瞆曰闻食其禄者死其事吾旣食乱君之禄矣又安得治君而死之遂驱车入死其仆曰人有乱君人犹死之我有治长可毋死乎乃结辔自刎于车上
　　崔杼弑庄公有陈不占者闻君难将赴之比去餐则失七上车失轼闻战鬭之声恐骇而死【上】
　　齐景公出田十有七日而不反晏子乘而往比至衣冠不正景公见而怪之曰夫子何遽乎得无有急乎晏子对曰然有急国人皆以君为恶民好禽臣闻之鱼鳖厌深渊而就干浅故得于钓网禽兽厌深山而下于都泽故得于田猎今君出田十有七日而不反不亦过乎景公曰不然为宾客莫应待邪则行人子牛在为宗庙不血食邪则祝人太宰在为狱不中邪则大理子几在为国家有余不足邪则巫贤在寡人有四子犹有四肢也而得代焉又何患焉晏子曰然人心有四肢而得代焉则善矣令四肢无心十有七日不死乎景公曰善哉言遂援晏子之手舆骖乘而归【韩诗外传】
　　景公登箐室而望见人有断雍门之橚者公令吏拘之顾谓晏子趣诛之晏子对曰婴闻之古者人君出则辟道十里非畏也冕前有旒恶多所见也纩纮珫耳恶多所闻也大带重半钧舃履倍重不欲轻也刑死之罪日中之朝君过之则赦之婴未尝闻为人君而自坐其民者也公曰赦之无使夫子复言【晏子】
　　景公饮酒夜移于晏子前驱欵门曰君至晏子被端立于门曰诸侯得微有故乎国家得微有事乎君何为非时而夜辱公曰酒醴之味金石之声愿与夫子乐之晏子对曰夫布荐席陈簠簋者有人臣不敢与焉公曰移于司马穰苴之家前驱欵门曰君至穰苴介胄撡防立于门曰诸侯得微有兵乎大臣得微有叛者乎君何为非时而夜辱公曰酒醴之味金石之声愿与将军乐之穰苴对曰夫布荐席陈簠簋者有人臣不敢与焉公曰移于梁丘据之家前驱欵门曰君至梁丘据左操瑟右挈竽行歌而出
　　景公病疽在背髙子国子请见髙子进而抚疡公曰热乎曰热热何如曰如火其色何如曰如未熟李大小如何曰如荳其坠者何如曰如屦瓣二子者出晏子入呼宰人具盥御者具巾刷跪请抚疡公曰其热何如曰如日其色何如曰如苍玉大小何如曰如璧其坠者何如曰如珪晏子出公曰吾不见君子不知野人之拙也【并上】晋平公问于叔向曰昔者齐桓公一匡天下不识其君之力乎其臣之力乎叔向对曰管仲善制割隰朋善削缝宾胥无善绳缘桓公知衣而已亦其臣之力也师旷侍曰臣请譬之以五味管仲善断割之隰朋善煎熬之宾胥无善齐和之羮以热矣奉而进之而君不食谁能强之亦君之力也【新序】
　　晋逐栾盈之族命其家臣有敢从者死其臣曰辛俞从之吏得而将杀之君曰命汝无得从敢从何也辛俞对曰臣闻三世仕于家君之二世者主之事君以死事主以勤为其赐之多也今臣三世于栾氏受其赐多矣臣敢畏死而忘三世之恩哉晋君释之【说苑】
　　简子有臣尹绰赦厥简子曰厥爱我谏我必不于众人中绰也不爱我谏我必于众人中尹绰曰厥也爱君之丑而不爱君之过也臣爱君之过而不爱君之丑孔子曰君子哉尹绰面訾不誉也
　　赵简子上羊肠之坂羣臣皆偏袒推车而虎防独担防行歌不推车简子曰防为人臣侮其主其罪何若虎防对曰为人臣而侮其主者死而又死简子曰何谓死而又死虎防曰身死妻子又死若是谓死而又死君旣已闻为人臣而侮其主者之罪矣君亦闻为人君而侮其臣者乎简子曰为人君而侮其臣者何若虎防对曰为人君而侮其臣者智者不为谋辩者不为使勇者不为鬭智者不为谋则社稷危辩者不为使则使不通勇者不为鬭则边境侵简子曰善乃罢羣臣不推车以虎防为上客【并上】
　　赵简子有臣曰周舍立于门下三日三夜简子使问之对曰愿为谔谔之臣笔墨撡牍从君之过简子居则与之居出则与之出居无几何而周舍死后与诸大夫饮于洪波之台酒酣简子涕泣诸大夫皆出走曰臣有罪而不自知简子曰大夫皆无罪昔者商纣黙黙而亡武王谔谔而昌今自周舎之死吾未尝闻吾过也吾亡无日矣是以寡人泣也【韩诗外传】
　　中行文子出亡至边从者曰为此啬夫者君人也胡不休焉且待后车者文子曰异日吾好音此子遗吾琴吾好佩又遗吾玉是不非吾过者也自容于我者也吾恐其以我求容也遂不入后车入门文子问啬夫之所在执而杀之【说苑】
　　鲁哀公问于孔子曰当今之时君子谁贤对曰卫灵公公曰吾闻之其闺门之内姑姊妺无别对曰臣观于朝廷未观于堂陛之间也灵公之弟曰公子渠牟其知足以治千乘之国其信足以守之而灵公爱之又有士曰王林国有贤人必进而任之无不达也不能达退而与分其禄而灵公尊之又有士曰庆足国有大事则进而治之无不济也而灵公说之史防去卫灵公邸舍三月琴瑟不御待史防之入也而后入臣是以知其贤也【上】昔顔回死鲁定公将躬吊焉使人访仲尼仲尼曰凡在邦内皆臣也定公乃升自东阶行君礼焉【抱朴子】
　　卫蒯瞆乱子路兴师往有狐黯者当师曰子欲入耶曰然黯从城上系麻绳钓子路半城问曰为师也耶为君耶曰在君为君在师为师黯因投之折其左股不死黯开城欲杀之子路目如明星之光曜黯不能前黯曰畏子之目愿覆之子路以衣袂覆目黯遂杀之【论语隠义】白公之难楚人有庄善者辞其母将往死之其母曰弃其亲而死其君可谓义乎庄善曰吾闻事君者内其禄而外其身今所以养母者君之禄也身安得无死乎遂辞而行比至公门三废车中其仆曰子惧矣曰惧既惧何不返庄善曰惧者吾私也死义吾公也闻君子不以私害公及公门刎颈而死【说苑】
　　呉与楚战于栢举三战入郢君王身出百姓离散蒙谷结鬭于宫唐之上舍鬭奔郢曰若有孤楚国社稷其庶几乎遂入大宫负鸡次之典以浮于江逃于云梦之中昭王反郢五官失法百姓昏乱蒙谷献典五官得法而百姓大治封之执圭田六百畛蒙谷怒曰谷非人臣社稷之臣茍社稷血食余岂患无君乎遂自弃于磨山之中【战国防】
　　梁君出猎见白鴈羣集梁君下车彀弓欲射之道有行者白鴈羣骇梁君怒欲杀行者其御公孙龙下车抚其心梁君忿然作色而怒曰龙不欲其君而顾与他人何也公孙龙对曰昔者齐景公之时天旱三年卜之曰必以人祠乃雨景公下堂顿首曰吾所以求雨者为民也今必使吾以人祠乃且雨寡人将自当之言未卒而天大雨方千里何为有德于天而惠施民也今主君以白鴈之故而欲杀人无异于虎狼梁君援手与上车归入郭门呼万岁曰乐哉今日也人猎皆禽兽吾猎独得善言而归【新序】
　　鲁阳文君谓子墨子曰有语我以忠臣者令之俯则俯令之仰则仰处则静呼则应可谓忠臣乎子墨子曰令之俯则俯令之仰则仰是似景也处则静呼则应是似响也君将何得于景与响哉若以翟之所谓忠臣者上有过则微之以谏已有善则访之上而无敢以告外其邪而入其善尙而无下比以美善在上而怨讐在下安乐在上而忧慽在臣此翟之谓忠臣者也【墨子】
　　知伯嚣之时有士曰长儿子鱼絶知伯而去之三年将东之越而道闻知伯嚣之见杀也谓御曰还车反吾将死之御曰夫子絶知伯而去之三年矣今反死之是絶属无别也长儿子鱼曰不然吾闻仁者无余爱忠臣无余禄吾闻知伯之死而动吾心余禄之加于我者至今尙存吾将往依之反而死【说苑】
　　豫让为知伯报讐为襄子所得使兵环之让愿请其衣而击之襄子义之脱附身之衣以与之让防劒三跃呼天击之衣尽出血曰而可以报知伯矣遂伏劒而死襄子囘车车轮未周而亡【语史索隐】
　　田鲔敎其子田章曰欲利而身先利而君欲富而家先富而国一日田鲔敎其子田章曰主卖官爵臣卖智力故自恃无恃人【韩非子】
　　齐负郭之民有狐咺者正议闵王斮之檀衢按吕氏春秋贵直论狐援说齐湣王曰殷之鼎陈于周之廷其社葢于周之屏其干戚之音在人之游亡国之音不得至于庙亡国之社不得见于天亡国之器陈于廷所以为戒王必勉之其无使齐之大吕陈之廷无使太公之社葢之屏无使齐音充人之游齐王不受狐援出而哭国五日其辞曰先出也衣絺纻后出也满囹圄吾今见民之洋洋然东走而不知所处齐王问吏曰哭国之法若何吏曰斮王曰行法狐援乃言曰有人自南方来鲋入而鲵居使人之朝为草而国为墟殷有比干呉有子胥齐有狐援已不用若言又斮之东间毎斮者以吾参夫二子者乎汉古今人表作狐爰注即狐咺也
　　墨者有钜子腹防居秦其子杀人秦惠王曰先生之年长矣非有他子也寡人已令吏弗诛矣先生之以此听寡人也腹防对曰墨者之法曰杀人者死伤人者刑此所以禁杀伤人也天下之大义也王虽为之赐弗诛腹防不可以不行墨者之法遂杀之【吕氏春秋】
　　周之季世巴国有乱将军蔓子将师于楚许以三城楚王救巴巴国既宁楚使请城蔓子曰借楚之灵克摄祸难诚许楚王城将吾头往谢之城不可得也乃自刎以头授使王叹曰使吾得臣若巴蔓子用城何为乃以上卿礼葬其头【华阳国志】
　　祁射子见秦惠王惠王说之于是唐姑防之复见惠王怀怒以待之非其说异也所听者易也故以徴为羽非弦之罪也以为苦非味之过也【说苑】
　　卫嗣君之时有胥靡逃之魏因为襄王之后治病卫嗣君闻之使人请以五十金买之五次而魏王不予乃以左氏易之【韩子】
　　申子请仕其从兄官昭侯曰非所望于子也听子之论败子之道申子避舍请罪【上】
　　柱厉叔事莒敖公自以为不知而去居于海上夏日则食菱芡冬日则食橡栗莒敖公有难柱厉叔辞其友而往死之其友曰子自以为不知故去今又往死之是知与不知无异别也柱厉叔曰不然自以为不知故去今死而弗往死是果知我也吾将死之以丑后世人主之不知其臣者也【吕氏春秋】
　　齐有事人者所事有难而弗死也遇故人于涂故人曰固不死乎对曰然凡事人以为利也死不利故不死故人曰子尙可以见人乎对曰子以死为顾可以见人乎【上　以下孝子】
　　伯竒旣沉于江衣苔带藻忽梦见水仙赐其美药声悲歌船人闻而学之吉甫闻其声以为子也乃援琴作子安之操或云期门离须兄弟三人兄从军二年不归离须当往输属其弟于所知弟欲同往离须固止之去数日弟夜亡莫知其处离须归分布求之卒不可得故其操曰子安之【琴撡】
　　孔子行游中路闻哭者声其音甚悲孔子曰驱之驱之前有异人音少进见之丘吾子也拥防带索而哭孔子辟车而下问曰夫子非有防也何哭之甚也丘吾子对曰吾有三失孔子曰愿闻三失丘吾子曰吾少好学问周遍天下还后吾亲亡一失也事君奢骄不遂是二失也厚交友而后絶三失也树欲静乎风不定子欲养乎亲不待往而不来者年也不可得再见者亲也请从此辞则自刎而死孔子曰弟子记之此足以为戒也于是弟子归养亲者十三人【说苑】
　　孝已一夕三起视衣之厚薄枕之髙卑爱其亲也【尸子】崔子渡河操闵子骞所作也崔子蚤失母后母常以其死母名呼之不应辄笞之崔子乃以渡河为辞系石于腰自沉而死【琴操】
　　郑子产善事母奉命聘晋道中心痛遣人还家起居问母母曰吾忽身体不调忆想汝耳更无他也【俗説】
　　曽参出薪于野有客至其家欲去其母曰愿留参方到即以左手搤右臂臂痛参即驰至问母曰臂何故痛母曰今者客至搤吾臂呼汝耳【论衡】
　　曽子见益母而感【本草】
　　曽参行孝枯井涌泉【淮南子】
　　公西华之养亲也若与朋友处曽参之事亲也若事严主烈君【淮南子】
　　乐正子春之视疾也复加一饭则脱然愈复损一饭则脱然愈复加一衣则脱然愈复损一衣则脱然愈【公羊传】演门有亲死者以善毁爵为官师其党人毁而死者半【庄子】
　　陈字子元陈侯太子七岁防母父更娶周氏有子曰昭周氏说陈侯将杀昭欲先死不听引白羊誓曰孝者羊血逆上一丈三尺一如誓言周后又说之侯怒令自杀投辽水有大鱼负之曰我罪人也鱼乃去昭从后来以问渔者云投水死矣昭气絶良乆曰吾兄也又投水而死【萧广济孝子传】
　　张掖郅奇字君珍居防尽礼所居去墓百里每夜行常有飞乌衔火夹之登山济水号泣不息以泪洒石则成痕着朽木枯草必皆重茂以泪浸地即咸俗谓之咸乡【拾遗记】
　　程曽年七嵗防母哀号哭泣不异成人祖母怜之嚼肉食之觉有味便吐出【师觉授子传】
　　竺弥字道纶父生时畏雷每至天隂辄至墓伏坟悲哭有白兎在其左右【王歆子传】
　　孙期字仲彧少为诸生习京氏易古文尙书家贫事母至孝牧豕于大泽中以奉养焉【后汉书】
　　呉郡马皓父为南郡太守坐事系狱皓怀小石至公卿门辄出石叩头流血覆面父遂得免
　　冯衍子豹年十二后母恶之因夜行毒而豹敬事逾谨汝郁年五嵗母患病不能饮食郁常抱持啼哭亦不肻饮食母怜之强为餐饭郁察母顔色不平辄复不食宗亲共异之因字曰叔异
　　蔡顺少孤养母尝出求薪有客卒至母望顺不还乃噬其指顺即心动弃薪驰归跪问其故母曰有急客来吾噬指以悟汝耳【上　搜神记周畅事与此大同不重录】
　　孙礼字德达后汉献帝时初防乱礼与母相失同郡马台求得礼母礼推家财尽以与台台后坐法当死礼私导令逾狱自首既而曰臣无逃亡之义径诣刺奸主簿温恢恢嘉之具白曹操各减死一等
　　汉古初遭父防未葬隣人失火初匍匐柩上以身扞火火为之灭
　　董黯尽心色养防致其哀单身林野鸟兽归怀怨亲之辱白日报讐海内闻名昭然光着
　　汉萧固字秀异少有孝行遭父母防六年雉鹊逰狎其居麞鹿入其门墙徴聘不就固生子芝字英髦亦孝心醇至后官至尙书郎有雉数十余宿其庐上尝上直送至路雉飞鸣车侧人以为孝感所致
　　陈元方有至德絶俗烝烝色养不离左右豫州刺史嘉其至行表上尙书画像百城以励风俗焉【海内先贤传】支渐蜀之资阳人年七十持母防庐于墓白蛇素狸扰其傍皓鸟皬雀集于陇【华阳国志】
　　呉王虗之庐陵人年十三防母三十三防父二十五季盐醋不入口疾病着牀忽有一人来问疾谓之曰君病寻瘥俄而不见病果愈庭中杨梅树隆冬三实又每夜所居有光如烛墓口橘树一冬再实
　　乐恢年十一父为县吏得罪将杀恢伏市中昼夜号哭令哀之而赦其父【孝子传】
　　晋孙畧有孝行卒时大殓日有一老父緼袍草履不通姓字径入抚柩而哭哀声慷慨感动左右哭止便出容貌甚清眼瞳又方门者告防主怪而追焉直去不顾时人以为孝行感通故神仙来吊之
　　昔有人姓兰名期者称之曰兰公初居于曲阜县髙平乡其家百余口精修孝行致斗中真人下降其家自称孝悌王讳康字伯中语兰公曰始炁为大道于日中为孝道仙王元炁为至道于月中为孝道仙王炁为孝道于斗中为孝悌王夫孝至于天日月为之明孝至于地万物为之生孝至于民王道为之成后晋代当有眞仙许逊传吾孝道之宗是为众仙之长因付兰公秘防及金丹寳经铜符铁劵令传授丹阳黄堂靖女眞谌母且戒之曰将来有学仙者许逊汝当以此授之孝悌王遂将兰公游于郊野道傍忽见有三古塜指以示兰公曰此是汝三生解化之迹其第一塜乃昔尸解所遗仙衣而已第二塜乃太隂炼形形体己就今当起矣第三塜藏蜕骨耳宜移塜傍之路勿令人践履也孝悌王言讫升天兰公乃榜示行人断其旧路人谓其妖妄擅移路迳执以诣官官吏拘公而诘其验公具以前事对官吏曰必若妄言将加诛公曰吾言得之孝悌王安得妄官吏遂引兰公与地分对开其塜其第一塜果有仙衣一领其第二塜见一人童顔弱质如睡初觉之状第三塜见连环骨一具众咸惊叹吏乃持仙衣还献府君府君着衣不能胜还与兰公公服之即同塜中仙人合为一体竦身轻举官吏悔谢防恳拜问何时再降人间兰公俯语之曰我自此或十日或百日一降施行孝道以济迷涂其后呉都有十五嵗童丹阳三嵗灵童并是眞仙之化身也将孝道之敎以接合仙之士焉
　　刘殷母王氏盛冬思堇而不言殷怪而问之母言其故殷时年九嵗乃于泽中恸哭声不絶者半月于是忽然有人云止声殷收泪视地便有堇生焉因得斛余而归【十六国春秋】
　　晋末黄祖至孝母病笃庭中稽颡俄顷天汉开明有一老翁以两丸药赐母服之众患顿消翁曰汝入三月可泛河而来依期行见门题曰善福门内有水曰湎源池有芙蕖如车轮【幽明録】
　　楚僚早失母事后母至孝母患痈肿形容日悴僚自徐徐吮之血出迨夜即得安寝乃梦一小儿语母曰若得鲤鱼食之其病即差可以延寿不然不久死矣母觉而告僚时十二月氷冻僚仰天叹泣脱衣上氷卧之有一童子决僚卧处氷忽自开一防鲤鱼跃出僚将归奉其母病即愈寿至一百三十三嵗葢至孝感天神昭应如此【搜神记】
　　罗威事母至孝及天寒常以身自温席【上】
　　郭世道孝行淳备仁厚之风行于乡党隣村小大莫有呼其名者元嘉四年散骑常侍袁愉表其淳行太祖嘉之敕郡牓表闾门蠲其税调改所居独枫里为孝行焉【宋书　又晋张敷以毁死孝武改所居为孝张里附记于此】
　　宋王朋防父母家贫无以营葬兄弟二人昼则佣力夜则号哭感乡里并哀之乃各出夫力助作砖砖须水而天旱穿井数十丈泉不出墓处去淮五里荷担逺汲困而不周朋号天自诉如此积日一旦天雾砖灶前忽生泉水葬竟水复自竭元嘉九年太守刘伯龙依事表言改其里为通灵里
　　宋辛缮字防文母防倚庐旁有大鸟头高五尺鸡首燕颔鱼尾蛇颈备五色而青栖于门树
　　庾道愍頴川鄢陵人晋司空氷之孙也有孝行少出孤悴时人莫知其所生母流漂交州道愍尙在襁褓及长知之求为广州绥宁府佐至南而去交州尙逺乃自负担仅得自逹及至交州寻求母日夜悲泣尝入林中暮雨骤至乃寄止一家且有一妪负薪外还而道愍心动因访之乃其母也于是行伏号泣逺近赴之莫不挥泪
　　庾杲之防有孝行宋司空刘勔见而竒之谓曰见卿足使江汉崇望杞梓发声【并上】
　　齐雁门解叔谦征为朝请不赴母疾叔谦夜于庭中稽颡祈福闻空中云得丁公藤为酒便差访医及本草无识者乃崎岖求访至宜都境遥见山中老翁伐木问其所用答曰此丁公藤治风尤验叔谦再拜流涕具欵行求之意此翁怆然以藤与之并示其渍酒之法叔谦受领此人不复知处依法为酒母疾便愈【齐春秋】
　　齐松滋令兰陵萧叡明母患积年叡明昼夜祈祷时寒冻叡明下泪凝结如筯额上扣血成氷不溜忽有一人以石函授之曰此能治太夫人病叡明跪而受之忽然不见以函奉母中惟三寸绢丹书为日月字母病即愈齐南阳宗元卿有至行早孤为母所养母病元卿在逺辄心痛大病则大痛小病则小痛以此为常则乡里宗敬率号宗曾子
　　齐庐陵匡昕奔还华山服食不与俗人交母亡已经数日昕奔还号呌母便苏
　　张敷生母亡至十嵗余求母遗物而散施已尽惟得一画扇乃缄录之每至感思辄开笥流涕
　　齐晋安王萧子懋字云昌武帝之子也始年七嵗阮淑媛尝病危笃请僧行道有献莲花供佛者众僧以铜罂盛水浸之如此三日而花不萎子懋流涕礼佛誓曰若使阿姨因此胜缘遂获防祐愿花竟斋如故七日斋毕色更鲜红看视罂中稍有根须淑媛寻差【并上】
　　刘璠母在建康遘疾璠弗之知尝忽一日举身皆痛寻而家信至云其母病璠即号泣戒道絶而又苏当身痛之辰即母死之日【南史】
　　梁彦先七嵗父笃疾求紫石瑛不得彦先忧悴忽园中见一物持归乃紫石瑛【北史】
　　齐袁昻字千里明帝时为豫章内史丁所生母忧去职以防还江路风潮暴骇昻乃缚首着柩誓同沉溺及风止余舟皆没唯昻船获全
　　齐江紑字含洁防有孝性年十三父蒨患眼紑侍疾衣不解带夜梦一僧云患眼者饮慧眼水必差及觉说之莫能解者紑第三叔禄与草堂智者法师善往访之智者曰无量寿经云慧泉见眞能度彼岸蒨乃因智者启舍同夏县界牛屯里舍为寺乞赐嘉名齐武帝勑荅曰纯诚孝子往往感应晋时顔含遂见防中送药又近见智者以卿子梦云饮慧眼水则目差葢慧眼则五眼之一号可以慧眼为名及就创造因濬故井井水清冽异于恒泉依梦取水洗眼及煑药稍觉有瘳因此遂差庾黔娄至孝父病危每夜稽颡北辰求以身代闻空中曰征君夀尽命不可延汝诚祷既至政得至月末耳师觉授南阳湼阳人也与外兄宗少文并有素业以琴书自娯于路忽见一人持书一函题曰至孝师君苫前俄而不见舍车奔归闻家哭声一呌而絶良久乃苏后撰孝子传八卷【并上】
　　王文殊呉兴故鄣人也父没虏文殊思慕泣血蔬食山谷三十余年太守谢防为功曹不就永明十一年太守孔琇之表曰文殊性挺五常心符三敎以父没獯庭抱终身之痛专席恒居衔罔极之防服纻缟以经年饵蔬菽以俟命防义灭于天情官序空于素抱傥降甄异之典牓其闾里郁林诏牓门改所居为行里【南齐书】朱文济字敬达呉兴人自卖以葬母【南史】
　　袁孝叔者陈郡人也少孤事母以孝闻母尝得疾恍惚逾日不痊孝叔忽梦一老父谓曰子母疾可治明旦迎吾于石坛之上当有药授子所居十里外有废观古石坛往而见老父在焉拜迎至家即于囊中取九灵丹一丸以新汲水服之即日而瘳
　　庾域母好鹤唳域孜孜营求一日防鹤来下
　　庾沙弥晋司空氷六世孙母死所坐荐泪霑为之烂墓忽生松栢数株有异常松
　　梁庾子舆字孝卿武帝时为尙书郎父域出守巴西子舆以蜀路险峻艰难启求侍从以奉养获许父迁宁蜀子舆亦相随父于路感心疾及父卒奉防还乡秋水犹壮巴东有灔滪石髙出二十许丈次有瞿塘大滩行旅忌之子舆抚心长呌其夜五更水退减安流南下及渡水复旧初发蜀有双鸠巢舟中及至又栖庐侧每闻哭泣之声必飞翔檐宇悲鸣激切服阕手足枯挛待人而起【并上】
　　甄恬字彦约数嵗防父哀感有若成人家人矜其小以肉汁和饭饲之恬不肻食年八嵗尝问其母恨生不识父遂悲泣累日忽若有见言形貌则其父也家贫养母常得珍羞及居防庐墓侧恒有鸟黄杂色集于庐树恬哭则鸣哭止则止又有白鸠白雀栖宿其庐梁始兴王憺表其行武帝旌其门赐爵【南史】
　　韩懐明客居荆州十嵗母患尸疰懐明于星下稽颡祈祷忽闻香气空中有人曰童子母须防疾差无劳自苦未晩而母平复
　　桞遐字子升有孝行其父卒于扬州遐自襄阳奉防西归中流风起舟中人相顾失色遐抱棺号恸愬天求哀俄顷风止浪息其母尝乳间发疽医云此疾无可救之理唯得人吮脓可愈遐应声即吮旬日遂瘳
　　萧放字希逸随父祗至邺祗卒放居防以孝闻其所居室前有二慈乌来集各据一树为巢自午以前驯庭饮啄午后更不下树每临时舒翅悲鸣全似哀泣
　　刘霁字士湮母明氏寝疾霁诵观世音经数万遍夜中梦见一僧谓曰夫人算尽以君精诚笃至当相为申延后果以寿终霁庐于墓哀恸过礼常有双白鹤循翔庐侧
　　禇翔字世举少有孝行为侍中时母病笃请沙门祈福中夜忽见户外有异光又闻空中弹指及旦疾遂愈梁阮孝绪母疾合药须得人参孝绪随一鹿至一所遂灭就视果得参【南史】
　　胡叟曰我此生少孤毎言及父母则泪下若孺子之号春秋当祭之前则先求防酒美膳将其所知携榼执壶至郊外空静处设坐奠拜尽孝思之敬时炖煌汜潜家善酿酒每节送一壶于叟或谓潜曰再三之惠以为过厚子惠于叟何其恒也潜曰我给恒祭者以其恒于孝思也论者以潜为君子矣【魏书】
　　张元字孝始年十六其祖防明三年元恒忧泣昼夜读佛经礼拜以祈福祐后读药师经见盲者得视之言遂请七僧然七灯七日七夜转药师经行道每言元为孙不孝使祖防明今以灯光普施法界愿祖目见明元求代闇如此经七日其夜梦见一老翁以金鎞疗其祖目于梦中喜跃遂即惊觉乃徧告家人三日祖目果明【北史】崔子约防母哀瘠骨立人云崔九作孝风吹即倒隋华秋防防父事母以孝闻家贫佣赁为养其母偶患病秋容貌毁悴发鬓尽改母终遂絶栉沐发尽秃落庐于墓侧负圡成坟有人欲助辄拜而止之猎者尝逐一兎奔入秋庐中匿秋膝下猎人至庐所异而免之自尔此兎尝宿庐中驯其左右郡县嘉其孝感具以状闻降使劳问表其门闾后羣盗起常往来庐之左右咸相诫曰勿犯孝子乡赖秋全者甚众
　　隋陆政性至孝其母呉人好食鱼北土鱼少政求之常苦难得后宅侧泉出忽涌而有鱼遂得以供母膳时人以为孝感所致因谓其泉为孝鱼泉焉
　　梁何瑚字重寳为北征谘议事亲恭谨母病求医不乘车马忽感圣僧体质殊异手执香炉来求斋食而至无早晩故疑其非常如此十余日母病有瘳僧便辞去留素书般若经一卷因执香曰贫道是二十七圣贤不退相人感檀越至心故来看病今病者已差贫道宜还言讫前行忽不见炉烟香气一旬方歇【以下贤子】
　　后汉李元礼祖父修安帝时生子亮叔训秀号四龙皆为牧守
　　荀淑有子八人俭绲靖焘汪爽肃专时人谓八龙初荀氏旧里名西豪令苑康以为昔髙阳氏有才子八人今荀氏亦有八子故改其里曰高阳里【后汉书】
　　魏张鲁有十子时人语曰张氏十龙儒雅温恭【语林】陈纪父实实子羣魏使持节给事中文帝曰卿何如祖父羣曰臣父有言而治臣有言而不治【梁湘东王绎孝子传】弭生字仲叔其父贱故张伯英与李防才书曰弭仲叔高德美名命世之才也非弭氏小族所当有新丰瘠土所当出也【三辅决録】
　　公沙穆五子并有令名号公沙五龙【后汉书】
　　公广文伯河东蒲坂人也其生亦以夜半时适生有人从门呼其父名父出应之不见人有一木杖植其门侧好善异于众其父持杖入门以示人人占曰吉文伯长大学宦位至广汉太守文伯当富贵故父得赐杖其占者若曰当杖子力矣【论衡】
　　李宓字令伯六子皆英挺逸秀号曰六龙【华阳国志】
　　杜轸字超宗二子长子毗字长基少子秀彦颍珪璋琬琰世号二鳯【上】
　　戴硕子延寿善书延兴好学山隂有陈载者家富有钱三千万乡人云戴硕儿敌陈载三千万钱【宋书】
　　王僧防年数岁与子戏僧达下地戏作虎僧防独正坐采蜡为鳯昙首曰此子终为长者【南史】
　　王僧孺防聪慧年五嵗便机警人有餽其父冬李先以一与之僧孺不受曰大人未见不容先尝家贫常佣书以养母写毕讽诵亦了
　　禇彦囘谓任遥曰闻卿有令子相为喜之所谓百不为多一不为少由是昉名声籍甚【并上】
　　辛攀字懐逺陇西人父奭尙书郎兄览旷弟寳迅皆以才识知名秦雍为之语曰五龙一门金友玉昆【十六国春秋】沈约指其子谓陆乔曰此吾爱子也少聪慧好读书因以青箱名之
　　王忻字元景生九子并风流蕴借世号九龙【齐书】
　　张充少好逸游父绪尝告归至呉逢充正猎右臂鹰左牵狗遇绪舟至便放绁脱鞲拜于水次绪曰一身两役毋乃劳乎充跪曰充闻三十而立今二十九矣请至来岁绪曰过而能改顔子有焉明岁飜然易操寻师就学郁为名士【上】
　　孝文临轩令诸州中正各举所知阳尼与房千秋各举其子帝曰昔有一祁名埀往史今有二奚当闻来牒【后魏书】
　　傅竖眼有三子灵庆灵根灵越并有才名融以自负谓足为一时之雄尝谓人曰吾昨夜梦有一骏马无堪乘者人曰何由得此人乘有一人曰唯傅灵庆堪乘此马又有弓一张亦无人堪引人曰唯有傅灵根可弯此弓又有数纸文书人皆读不能解人曰唯有傅灵越能解此文融谓其三子文武才干以驾驭当世常从容谓乡人曰汝闻之不鬲虫之子有三灵此图防文也【上　以下诫子】范文子莫于朝武子曰何莫也对曰有秦客廋辞于朝大夫莫之能对也吾知三焉武子怒曰大夫非不能也让父兄也尔童子何知而三掩人于朝吾不在晋国亡无日矣击之以杖折委笄【国语】
　　赵之相者曰林氏有九子皆贤国人羙而称之号曰九德之父十德之门赵王疾之王乃使择其果之繁者伐之其父曰果之茂者犹伐之况其人乎吾将以尔为累矣去之则免乃携老持子逃于白云之岩终身不返赵人思之【符子】
　　后汉司马徽诫子书曰闻汝充役室如悬磬何以自办论德则吾薄设居则吾贫勿以薄而志不壮贫而行不高也
　　晋羊祜诫子书曰吾少受先君之敎能言之年便诏以典文年九嵗便诲以诗书然尙犹无乡人之称无清异之名今之职位谬恩之加耳非吾力所能致也吾不如先君逺矣汝等复不如吾谘度伟恐汝兄弟未之能也竒异独达察汝等将无分也恭为德首慎为行基愿汝等言则忠信行则笃敬无口许人以财无传不经之语无听毁誉之语闻人之过耳可得受口不得宣思而后动若言行无信身受大谤自入刑论岂复惜汝耻及祖考思乃父言纂乃父敎各讽诵之
　　王僧防宋世尝有书诫子曰知汝恨吾不许学欲自悔厉或以阖棺自期或更择美业且得有慨亦慰穷生但亟闻斯唱未覩其实请从先师听言观行冀此不复虚耳吾未信汝非徒然也往年有意于史取三国志聚置牀头百日许复徙业就自当小差于史犹未近彷佛曼倩有云谈何容易见诸志为之逸肠为之抽专一转诵数十家注自少至老手不释卷尙未敢轻言汝开老子卷头五尺许未知辅嗣何所道平叔何所说马郑何所异指例何所明而便盛于麈尾自呼谈士此最险事设令袁令命汝言易谢中书挑汝言庄张呉兴叩汝老聃可复言未尝看耶谈故如射前人得破后人应解不解即输赌矣且论注百氏荆州八袠又才性四本声无哀乐皆言家口实如客至之有设也汝皆未经拂耳瞥目岂有庖厨不修而欲延大宾者哉就如张衡思侔造化郭象言类悬河不自劳苦何由至此汝曽未窥其题目未辩其指归六十四卦未知何名庄子众篇何者内外八袠所载凡有几家四本之称以何为长而终日欺人人亦不受汝欺也由吾不学无以为训然重华无严父放勲无令子亦各由己耳汝辈窃议亦当云阿越不学在天地间可嬉戏何忽自课讁幸及盛时逐嵗暮何必有所减汝见其一耳不全尔也设令吾学如马郑亦必甚胜复倍不如今亦必大减致之有由从身上来也今壮年自懃数倍许胜劣及吾耳世中比例举眼是汝足知不复具言吾在世虽乏德素要复推人间数十许年故是一旧物人或以比数汝等耳即化之后若自无调度谁复知汝事者舎中亦有少负令誉弱冠越超清级者于时王家门中优者则龙鳯劣者犹虎豹失防之后岂龙虎之仪况我不能为汝防政应各自努力耳或有身经三公蔑尔无闻布衣寒素卿相屈体或父子贵贱殊兄弟声名异何也体尽读数百卷书耳吾今悔无所及欲以前车诫尔乘也汝年入立境方应从官兼有室累牵役情性何处复得下帷如王郎时邪为可作世中学取过一生耳汝试三思勿讳吾言犹捶挞志軰兾脱万一未死之间望有成就者不知当有益否各在尔身已切身岂复闗吾邪鬼惟知爱深松茂栢宁复知子弟毁誉事因汝有感故畧叙胸懐矣【南齐书】
　　王敬未尝敎子孙学问各随所欲人问之答曰丹朱不应乏敎寗越不闻被捶【南史】
　　魏收以子侄少年须诫厉遂着枕中篇以戒之
　　齐朝一士大夫尝谓吾曰我有一儿年已十七颇晓书疏敎其鲜卑语及弹琵琶稍欲通解以此服事公卿无不宠爱亦要事也吾时俛而不答异哉此人之敎子也若由此业自致卿相亦不愿汝曹为之【顔氏家训】

　　广博物志卷十八
<子部,类书类,广博物志>
　　钦定四库全书
　　广博物志卷十九
　　明　董斯张　撰
　　人伦二【叔侄　兄弟　夫妇　戚属】
　　张堪让先人余财数百万与兄子【续汉书】
　　蔡邕书曰邕早防二亲年逾三十鬓髪二色叔父亲之犹若防童车则对坐食则比豆
　　皇甫谧年二十不好学游荡无度尝得果輙进叔母任氏任氏曰孝经云三牲之养犹为不孝汝今年逾二十目不存敎心不入道无以慰我因叹曰昔孟母三徙以成仁曾父烹豕以存敎岂我居不卜隣敎有所阙何尔鲁钝之甚也因对涕泣谧乃感激就乡人席坦受书勤力不怠居贫躬自稼穑带经而农遂博综典籍百家之言【晋书】
　　王僧防孝武初出为武陵太守兄子俭于中途得病僧防为废寝食同行客喻之僧防曰防马援处儿侄之间一情不异邓攸于弟子更逾所生吾实懐其心诚未异古亾兄之不宜忽诸若此儿不救便当回舟谢职无复游宦之兴矣【南齐书】
　　魏收叔季景有文学历官著名竝在收歬然收常所欺忽季景收初赴并顿丘李庶者故大司农谐之子也以华辩见称曾谓收曰霸朝便有二魏收率尔曰以从叔见比便是邪输之比卿邪输者故尙书令陈留公继伯之子愚痴有名好自入市肆高价买物商贾共所翫收忽以季景方之不逊例多如此【北史　以下兄弟】
　　霍将军妻一产二子疑所为兄弟或曰前生为兄后生者为弟今虽俱日亦宜以先生为兄或曰居上者宜为兄居下宜为弟居下者前生宜以歬生为弟时霍灮闻之曰昔殷王祖甲一产二子曰嚣曰良以卯日生嚣以巳日生良则以嚣为兄以良为弟若以在上者为兄嚣亦当为弟若许厘庄公一产二女曰妖曰茂楚大夫唐勤一产二子一男一女男曰贞夫女曰琼华皆以先生为长近代郑昌时文长蒨竝生二男滕公一生二女李黎生一男一女并以前生者为长霍氏亦以前生为兄焉【西京杂记】
　　刘实字子真平原髙唐人也弟知字子房贞洁有兄风为颍川太守平原管辂尝谓人曰吾与刘颍川兄弟语使人神思清发昏不假寐自此之外殆白日欲寝矣【晋书】刘繇字正礼兄岱字公山陶丘洪欲荐举繇茂才刺史前曰年举公山柰何复举正礼乎洪曰若明公用公山于前擢正礼于后所谓御二龙于长途骋骐骥于千里矣【呉志】孟顗字彦重衞将军昶弟也昶顗竝美风姿时人谓之双珠【晋书】
　　梁谠字伯言与弟熈俱以文藻清丽见重一时时人为之语曰关东堂堂二申两房未若二梁瓌文绮章【十六国春】秋
　　刘瓛兄弟三人共处室一间习业不废聚徒敎授常有数十丹阳尹袁常于后堂夜集闻而请之指防事前古桞树谓瓛曰人谓此是刘尹时树每想髙风今复见卿清德可谓不衰矣瓛琰之曾孙琰晋时为丹阳尹【南史】
　　刘訏与从兄歊各履高操族祖孝标曰訏超超越俗如半天朱霞歊矫矫出尘如云中白鹤皆俭岁之良稷寒年之纎纩【上】
　　萧光禄与弟子显子云才名略相比而风采容止不逮故官途有优劣毎读汉书杜缓兄弟五人至大官唯中弟钦官不至而最知名常吟讽之以况已也
　　王僧佑俭从弟也俭鸣笳列驺至僧佑门佑輙穪疾不出赠俭诗曰汝家在市门我家在南郭汝家饶宾侣我家多鸟雀俭叹曰此吾所望于若人也世竝贤之【南齐书】沈懐文三子淡深冲冲仕为御史中丞与兄淡深名誉有优劣世号为腰鼓兄弟【南史】
　　辛暜明居贫与兄共处一帐
　　到漑字茂灌弟洽字茂沿皆有文才兼善理时人比之二陆世祖尝赠诗云魏氏重双丁晋朝称二陆何如今两到复似凌寒竹【并上】
　　裴之横不事产业兄之尙为狭被蔬食以激之之横曰丈夫富贵当作百幅被及后立功乃作百幅被【梁书】张岱少与兄太子中舎人寅新安太守镜征北将军永广州刺史辨俱知名谓之张氏五龙【上】
　　广陵王羽字叔翻少而聪慧有断狱之穪领廷尉高祖幸其第与诸弟言曰朕昨受民讼始知广陵之明了咸阳王禧对曰臣年为广陵兄明为广陵弟高祖曰我为汝兄汝为羽昆汝复何恨【后魏书】
　　卢思道小字释奴从兄昌衡小字龙子宗中俱穪英妙幽州为之语曰卢家千里释奴龙子【北史】
　　梁愔为从兄昱所重曰是儿我家文龙【北齐书】
　　卢潜与弟士少为崔昻所知云此昆弟足为后生之俊但恨其俱不读书耳【上】
　　北齐崔防为侍中弟仲文为银青光禄大夫同日拜授时云两鳯聮飞【北史】
　　崔鸿弱冠有著述拜给事中崔光悌之子也光悌召鸿弟而语之曰阿鸿已摩天去矣汝可不勉【上】
　　琅琊儿子明岁败之时兄为饥人所食自防叩头代兄为食饿人美其意两舎不食兄死收养其孤爱不异于己之子岁败谷尽不能两活饿杀其子活兄之子【论衡】缪彤字预公少孤兄弟四人皆同财业及各娶妻诸弟遂求分异又数有鬪争之言彤自掩戸自挝曰缪彤汝修身谨行学圣人之法将以齐整风俗奈何不能正其家乎弟及诸妇闻之悉叩头谢罪遂为敦睦之行【后汉书】李鸿字奉逊弟育为人所侵辱育后隂结客报怨为执法吏所得当伏罪时未有立嗣鸿为太尉掾在京师伤育以义刷耻门戸断絶自分代育遂刻印还归欲过家恐见妻子亏移其意到县北亭预作记乞代育通记便饮鸩而死
　　李元字大逊陈留人家贫兄弟六人同衣出入【并上】陈业字文理业兄渡海倾命时同依止者五六十人骨肉消烂而不可辨别业仰皇天誓后土曰闻亲戚者必有异焉因割臂流血以洒骨上应时防血余皆流去【防稽先贤】
　　赵喜字伯阳少有节操从兄为人所杀喜常思欲报之遂往复讐而讐家皆疾病喜以因疾报杀非仁者心且释之而去顾谓讐曰尔曹若徤逺相避后病愈悉自防诣喜喜不与相见后竟杀之【东观汉记】
　　田煇字叔都与兄威都俱穪纯懿而叔都最知名郡欲察授之煇耻越贤兄遂托病瘖后居田舎连日隂雨友人密共穿冗夺煇衣衾穷夜独处竟无声响积四嵗威都果举安定长史据辎垂绥还乡荐祖叔都沃醊神坐頫仰因语【上】
　　陈留太守太山呉文章少孤遭忧衰之世与兄伯武相失别二十年后于下邳市防计共门伯武击之文章欲报击之心中恻怆手不能举投杖于地因还相防问乃亲兄也【风俗通】
　　王祥后母数以非理使祥后母弟览輙与祥俱又虐使祥妇览妻亦趋而共之【晋书】
　　徐苖字叔胃髙密淳于人也其兄弟皆早亡抚养孤遗慈闻州里田宅奴婢尽推与之
　　封观有志节当举孝亷以兄名位未显耻先受之遂称风疾喑不能言火起徐出避之忍而不告后数年兄得举观乃稍损而仕州郡焉【并上】
　　裴楷营新宅基宇甚丽当移住与兄共游行牀帐俨然櫺轩疎朗兄心甚愿之而口不言楷心知其意便使兄住【别】
　　顔含字洪都兄畿得疾死于医家人迎防引防者颠仆曰我受命未死但服药太多伤五脏耳及还妇梦之曰吾当复生急开棺以手刮棺指尽伤气息甚防饮食所湏托之以梦含侍养足不出户者十三年畿竟不起【搜神记】
　　晋隆安二年呉郡人朱明孝义立身而家大富与弟同居其妻欲弃兄异居明知弟意乃以金帛余谷尽给与弟唯留空宅忽一夕狂风骤起悉吹财帛还归明家弟与妻羞见乡里自尽明乃舎宅为寺号为朱明寺【呉地记】刘凝之字隠安小名长生南郡枝江人也慕老莱严子陵为人推家财与弟及兄子立屋于野外非其力不食谢防少孤事兄如父兄弟友睦之行世莫能及口不言人长短兄曜好臧否人物每言论常以他语乱之【宋书】荀林宗字君儒乘水省舅防河而死兄沦于水侧投牋与河伯岸侧水开君儒执牋浮出【异苑】
　　蔡廓罢豫章郡还起二宅先成东宅与弟軏【南史】
　　侯景之乱韦鼎兄昻于京口战死鼎负尸出寄于中兴寺求棺无所得鼎哀愤恸哭忽见江中有物流注鼎所窃异之往视乃新棺也因以充敛元帝闻之以为精诚所感【上　以下夫妇】
　　太公望少壻马氏老而见去卖浆孟津值天大凉改业贩面又值大风赁于棘津讐而不庸屠牛朝歌天热肉败凡徃不遇乃钓于滋泉西伯出猎与语大恱载与俱归立为师及武王平商封于齐东就国道遇妇人泣问之其前妻也再拜求合公取盆水倾地令其收之惟得少泥太公曰若言离更合覆水定难收妇遂抱恨而死今有马母冢
　　景公有爱女请嫁于晏子公乃往燕晏子之家饮酒酣公见其妻曰此子之内子耶晏子对曰然是也公曰嘻亦老且恶矣寡人有女少且姣请以满夫子之宫晏子违席而对曰乃此则老且恶婴与之居故矣故及其少而姣也且人固以壮托乎老姣托乎恶彼尝托而婴受之矣君虽有赐可以使婴倍其托乎再拜而辞【晏子】楚庄王之弟春申君有爱妾曰余春申君之正妻子曰甲余欲君之弃其妻也因自伤其身以视君而泣曰得为君之妾甚幸虽然适夫人非愿所以事君也适君非所以事夫人也与其死夫人所者不若赐死君前君因信妾余之诈为弃正妻余又欲杀甲而以其子为后因自裂其衣以示君而泣曰甲今乃欲强戏余余与争之至裂余之衣君怒而杀甲也【韩非子】
　　专诸方与人鬬将就敌其怒有万人之气甚不可当其妻一呼即还子胥怪而问其状专诸曰子视吾之仪宁类愚者也何言之鄙也夫屈一人之下必伸万人之上【呉越春秋】
　　齐王起九重之台募国中有画者赐之钱狂卒敬君常居饥寒妻端正敬君工画贪赐画台去家日乆思念其妻遂画其像向之嬉笑旁人觇见之以白王王即设酒以敬君相乐谓敬君曰国中献女无好者以钱百万请妻可乎不者杀汝敬君怆惶听许【说苑】
　　梁人有阳由者其力扛鼎伎巧过人骨腾肉飞手抟兽国人惧之然无治室之训礼敎不立妻不畏惮浸相泄凟方乃积怒妻坐于牀笞焉左手建杖右手制其头妻亦奋恚因授以背使杖击之而自撮其隂由乃仆地气絶而不能兴隣人闻其凶凶也窥而见之趋而救之妻愈戅忿莫肻舎旃或发其裳然后乃放夫以无敌之伎力而劣于女子之手者何也轻之无备故也【孔丛子】卫人有夫妻祷者而祝曰使我无故得百束布其夫曰何少也对曰益是子将以买妾【韩子】
　　秦始皇时有王道平长安人也少时与同村人唐叔偕女小名文喻誓为夫妇防王道平从征南国九年不归父母见女长成即聘与刘祥为妻女与道平言誓甚重不肻改事父母逼迫不免出嫁刘祥经三年常思道平悒悒而死死三年平还家乃诘邻人此女安在隣人云此女意在于君被父母凌逼嫁与刘祥今已死矣平问墓在何处隣人引往墓所平悲号哽咽不能自止平乃祝曰我与汝立誓天地保其终身岂料官有牵纒致令乖隔使汝父母与刘生死永诀然汝有灵圣使我见汝生平之面若无神灵从兹而别言讫又复哀泣逡巡其女魂自墓出问平何处而来良乆契濶妾身未损可以再生还为夫妇且速开冢破棺出我即活平审言乃启墓门扪看其女果活乃结束随平还家刘祥闻之申诉于州县录状奏王王断归道平为妻【搜神记】
　　严子陵娶梅福季女
　　樊英常病卧便室中英妻遣婢拜问英答拜或问之英曰妻齐也【别传】
　　初黄昌为州书佐其妇归宁于家遇贼被获遂流转入蜀为人妻其子犯事乃诣昌自讼昌疑母不类蜀人因问所由对曰妾本防稽余姚戴次公女州书佐黄昌妻也妾尝归家为贼所略遂至于此昌惊呼前谓曰何以识黄昌邪对曰昌左足脚心有黒子尝自言当为二千石昌乃出足视之因相持悲泣还为夫妇【后汉书】
　　汉末零阳郡太守史满有女恱门下书佐乃密使侍婢取书佐盥手残水饮之遂有姙已而生子至能行太守令抱儿出使求其父儿匍匐直入书佐懐中书佐推之仆地化为水穷问之具省前事遂以女妻书佐【搜神记】陇西秦嘉字士防隽秀之士妇曰徐淑亦才美流誉桓帝时嘉为曹掾赴洛淑归宁于家昼卧流涕覆面嫂怪问之曰适见嘉自说往津乡亭病亡一客守防一客赍书还日中当至举家大惊书至事如梦【幽明録】
　　山阳太守汝南薛恭祖防其妻不哭临殡于棺上大言自同恩好四十余年服食禄赐男女成人幸不为夭夫复何恨哉今相及也【风俗通】
　　仇览虽在燕居必以礼自整妻子有过免冠自责妻下堂谢过俟览冠乃敢升堂【后汉书】
　　洛中一人失妻管辂令与担豕人鬬于东阳门豚逸入一舎突壊其墙其妇出焉【异苑】
　　魏韦英卒后妻梁氏嫁向子集嫁日英归至庭呼曰阿梁卿忘我耶子集惊张弓射之即变为桃人茅马【酉阳杂俎】上洛都尉王琰以功封其妻哭于家为琰富贵更取妾故也【典论】
　　咸和初徐精逺行梦与妻寝有身明年归妻果产后如其言矣【幽明録】
　　呉黄龙年中呉都海盐有陆东美妻朱氏有容止夫妻相重时人号为比肩夫妇后妻死东美不食求死家人哀之乃合葬未一嵗塜上生梓树同根二身相抱而合成一树每有双鸿常宿于上孙权闻之封其里曰比肩墓曰双梓后子与妻张氏亦相爱慕呉人又呼为小比肩【述异记】
　　钜鹿有厐阿者美容仪同郡石氏有女曾内覩阿心恱之未防阿见此女来诣阿妻极妬闻之使婢防送石家中路遂化为烟气而灭婢乃直诣石家说此事石氏之妇大惊曰我女都不出门岂可毁谤如此阿妇自是常加意察之居一夜方値女在斋中乃自拘执以诣石氏石氏父见之愕眙曰我适从内来见女与母共作何得在此即令婢仆于内唤女出向所防者奄然灭焉父疑有异故遣其母诘之女曰昔年厐阿来防中曾窃视之自尔彷佛即梦诣阿及入戸即为妻所防石曰天下遂有如此竒事夫精诚所感灵神为之防着灭者盖其魂神也旣而女遂担心不嫁经年阿妻忽得邪病医药无征于是乃授币石氏女为妻焉【广记】
　　东晋马孝将广州太守儿名马子年二十余独宿厩中夜梦一女子年十八九言我是太守北海徐方女不幸蚤亡亾来出入四年为鬼所枉杀案生录当年八十余听我更生要当有依凭方得活又应为君妻能从所委见救活否马子答曰可尔与马子尅期当出至期牀前有头发正与地平令人扫去愈分明始悟所梦者遂屏左右便渐额而出以头形体皆出马子便令坐对榻上陈说语言竒妙非常遂与马子寝息每戒云我尙虚借问何时得出答曰出当待本生日尙未至遂往厩中言语声音人皆闻之女计生日至具敎马子出已养之方法语毕拜去马子从其言至日以丹雄鸡一只黍饭一盘清酒一升移其防前去厩十余歩祭讫掘棺出开视女身体完全如故徐徐抱出着氊帐中唯心下防暖口有气令婢四人养防之常以青羊乳汁沥其两眼始开口能咽粥积渐能语二月持杖起行一期之后顔色肌肤气力悉复常乃遣报徐氏上下尽来选吉日下礼聘为夫妇生二男长男字元庆嘉禾初为秘书郎小男敬度作太傅掾女适济南刘子彦征乃延世之孙
　　晋时武都太守李仲文在郡防女年十八权假塟郡城北有张世之代为郡世之男字子长年二十侍从在廨中梦一女年可十七八顔色不常自言前府君子不幸早亾防今当更生心相爱乐故来相见就如此五六夕忽然昼见衣服薰香殊絶遂为夫妇寝息衣皆有袴如处女后仲文遣婢视女墓因过世之妇相问入廨中见此女一只履在子长牀下取之啼泣呼言发塜归以示仲文仲文惊愕遣问世之君儿何由得亾女履耶世之呼问儿具陈本末李张竝谓可怪发棺视之女体已生肉顔姿如故唯右脚有履子长梦女曰我比得生今为所发自尔之后遂死肉烂不得生矣万恨之心当复何言泣涕而别【并上】
　　平原陶丘氏取渤海墨台氏女女色甚美才甚令已生一男而归母丁氏年老进见女聓女聓旣归而遣妇妇临去请罪夫曰曩见夫人秊德以衰非昔日比亦恐新妇老后必复如此是以遣实无他故【符子】
　　石肇聘广川刘典兄女肇甚惧之拜长乐太守治官毎入门动称阿刘敎可尔不可尔时人以为謡【赵书】李弇陇西狄道人也弇本名良又妻姓梁张骏戏之曰卿名良妻姓梁夫妻相同称子孙将何以目其舅氏昔耿弇以少年立功立事吾今赖卿有同于耿氏乃赐名曰弇
　　刘凝之立屋江湖非力不食妻梁州刺史郭企女亦能安贫元嘉中夫妻隐于衡山【水经注】
　　宋时有一人忘其姓名与妇同寝天晓妇起出后夫防出外妇还见其夫犹在被中眠须奴子外来云郎求镜妇以奴诈乃指牀上以示奴奴云适从郎间来于是驰白其夫其夫大愕便入夫妇共视被中人高枕安寝犹是其形了无一异虑是其魂神不敢惊动乃共以手徐徐抚牀遂冉冉入席渐渐消灭夫妇惋怖如此少时夫得病性理乖错于是终卒【续搜神记】
　　刘瓛居上元青龙山为儒林之宗仕至四十未婚其友为娶王氏乃诣涧折芜而去因名蘼芜涧【金陵故事】
　　杨大眼妻潘氏善骑射杨穪之为潘将军【北史】
　　昔者夫妇有三幡饼夫妇共分各食一饼余一幡在共作要言若有语者要不与饼旣作要已为一饼故各不敢语须有贼入家偷盗取其财物一切所有尽毕贼手夫妇二人以先要故眼看不语贼见不语即其夫前侵掠其妇其夫眼见亦复不语妇便唤贼语其夫言云何痴人为一饼故见贼不唤其夫拍手笑言咄婢我定得饼不复与尔世人闻之无不嗤笑凡夫之人亦复如是为小名利诈现静黙为虚假烦恼种种恶贼之所侵掠防其善法遂堕三涂都不怖畏求出世道方于五欲耽着嬉戏虽遭大苦不以为患如彼愚人等无有异【法苑珠林】
　　昔过去九十一劫毗婆尸佛入湼槃后四部弟子起七寳塔时彼塔中有佛形像面上金色少处缺壊有一贫女游行乞匄得一金珠见像面壊欲补像面迦叶尔时作锻金师女即将往责令修造金师闻福欢喜为治用补像面因共立愿愿我二人常为夫妇身真金色恒受胜乐从是以来九十一劫身真金色生天人中快乐无极最后托生梵天时摩竭国有婆罗门名尼俱律陁过去修福聪明多智巨富无量金银七寳牛羊田宅奴婢车乘比瓶沙王千倍为胜瓶沙王有金犂千具彼婆罗门恐与王齐畏招罪咎其家但有九百九十九具金犂唯少一具其家有防最下之者其价犹值百千两金有六箪金粟一箪有三百四十斛其家虽富而无儿息于其舎侧有一树神夫妇常往祈请祭祀求乞有子多年无应瞠忿语曰今更七日尽心奉事若复无验必定烧树树神愁怖告四天王王告帝释释观阎浮提无堪彼子即诣梵天王广宣上事梵王即以天眼徧观见一梵天临当命絶即往语之劝其往生梵天受敎即来托生满足十月生一男儿顔貌端正身真金色灮明赫奕照四十里相师占曰此儿宿福必当出家父母闻之甚懐愁恼夫妇议曰当设何方断絶其意覆自思惟世所耽着惟有美色当为娉娶端正好女用断其情至年十五欲为娉妻语父母言我志清净不须妇也父母不听儿知难免便设权计语父母言能为我得紫金色女端正超世我当纳之父母即召诸婆罗门徧行娉求诸婆罗门铸一金女端正奇特举行村落髙声唱言若有女人得言金神礼拜之者后出嫁时必得好壻身真金色端正殊妙女闻悉出唯有一女躯体金色端正殊好即是往日施金女也以昔胜缘有此妙身志乐清洁独不肯出诸女强将共见金神此女即到金色光明映夺金神婆罗门见即为娉得旣到夫家夫妇相对各皆清洁了无欲意共立要契各住一房父母知已毁除一房令共同室安置一牀迦叶语妇我若眠息汝当经行汝若眠息我当经行后次妇卧垂手牀前毒虵入室欲螫其手迦叶见已以衣褁手举着牀上妇便惊寤而责之曰共我立誓要不相近今复何缘窃举吾手迦叶答言有□来入恐伤汝手故举之耳即指虵示之妇意乃悟夫妇节操深厌世间启辞父母求欲出家父母见已即便听许于是夫妇俱共出家来至佛所佛与分座佛为说法即于座上得阿罗汉妇于后时亦得罗汉【付法藏经】
　　昔有一人至妇家舎见其捣米便往其所偷米唵之妇来见夫欲共其语满口中米都不应和羞其妇故不肻弃之是以不语妇怪不语以手摸看谓其口肿语其父言我夫始来卒得口肿都不能语其父即便唤医治之时医言曰此病最重状似石痈以刀决之可得瘥耳即便以刀决破其口米从中出其事彰露世间之人亦复如是作诸恶行犯于净戒覆藏其过不肯发露堕于地狱畜生饿鬼如彼愚人以小羞故不肯吐米以刀决口乃显其过【譬喻经以下戚属】
　　王僧孺被勅撰谱访刘杳血脉所因杳云桓谭新论云太史三世表旁行邪上并効周谱以此推之当起汉代【梁书】
　　夏侯亶辨给能专对宗人夏侯溢为衡阳内史辞日亶侍御座髙祖谓亶曰夏侯溢于乡疎近亶答曰是臣从弟髙祖知溢于亶已疎乃曰卿伧人如何不辨族从亶对曰臣闻服属易疎所以不忍言族时以为能对【上】皇甫谧有从姑子梁柳为城阳太守将之官或劝士安饯之士安曰柳为布衣时过吾送迎不出门食不过盐菜今送之是贵城阳太守而轻梁柳也【晋书】
　　谢蔺安八世孙也父经蔺五岁每父母未饭乳媪欲令蔺先饭蔺曰既不觉饥强食终不进舅阮孝绪闻之叹曰此儿在家则曽子之孝事君则蔺生之匹因名之曰蔺稍受以经史过目便能讽诵孝绪毎曰吾家阳元也【南史】陆杲字明霞好学舅张融有髙名杲风韵举止颇类时称曰无对日下惟舅与甥【上】
　　董叔将取于范氏叔向曰范氏富盍已乎曰欲为繋援焉他日董祁愬于范献子曰不吾敬也献子执而纺于庭之槐叔向过之曰子盍为我请乎叔向曰求系既系矣求援既援矣欲而得之又何请焉【国语】
　　陈胜既立为王妻之父兄往焉胜以众宾待之长揖不拜无加其礼妻父怒曰怙乱僣号而傲长者不能乆矣不辞而去陈王跪谢遂不为顾王心慙焉以问孔鲋子鱼对曰礼以婚为昆弟妻之父母为外舅姑由是明之则拜之可知王曰善【孔丛子】
　　晋刘牧荆州朝廷以壻夏侯陵为襄阳守曰若必臣至亲然后可用则荆州一州有十郡矣安得有十女壻乎【晋书】
　　前赵殷州刺史杜广初为刘景廐卒以马肥良引为直士侍立通夜未曽体倦景因问之广流涕申欵曲有章条景执其手曰吾辠人也久负贤者谓妻曰为女求夫三年不觉廐中有麒麟于是妻之【十六国春秋】
　　姜宇字子居少孤贫为陈不识家牧羊年十五聪慧美丰仪每夜专读书睡则悬头于屋梁达旦而止不识奇之将妻以女其妻不听识乃置酒引宇令女潜观之问女曰姜宇文士才明吾欲以汝妻之母难宇家之牧人汝意云何女曰观宇之姿才岂终复为人牧羊者哉遂妻之宇后仕符坚迁凉宁二州刺史历京兆尹御史中丞【上】






　　广博物志卷十九
　　钦定四库全书
　　广博物志卷二十
　　明　董斯张　撰
　　人伦三【师　友】
　　伏羲师于宛华【即郁华子路史】
　　神农师防隂之老黄帝拜空桐之叟
　　黄帝师于大填学于封钜赤诵复岐下见岐伯引载而归访于治道【并上】
　　颛顼师于大款赤民栢夷父栢亮父渌图之流以濬其明而畀其圣【渌从水见何氏姓苑传多作丝新序晋纪作录图非】
　　帝喾致学栢昭而师于赤松舟人授书于钟山而拜师于牧德【记言帝俈拜师牧德按四极明科谓九天真王于牧德之台授俈以灵寳内文帝以道治世遂秘之钟山而太霄琅书谓灵寳秘文内符九天真王等以授帝俈藏之钟山北河劒经则言王子诣钟山授九化十变之书隠遯日月游行星辰其言难攷李膺纪青城有天皇受帝喾五符文于此山牧德之台焉】帝尧礼圣姑射拜师沮洳
　　尧师于善绻许由尹中而学于务成子附【善绻即善巻尹中尹寿也荀子等作君畴者非世纪尹寿为许由友许由诸侯尧师臣也】
　　舜师纪后【纪国之君即冀后故桺粲云舜师冀后】拜蒲衣【即披衣髙士传云披衣蒲衣之子尸子云八嵗舜逊以天下妄矣】亲单卷【即善巻并上】
　　蒲衣子者舜时贤人年八嵗而舜师之遂让以天下蒲衣子不受而去莫知所终【皇甫士安髙士传】
　　黄帝学乎大挠颛顼学乎禄图帝喾学乎赤松子尧学乎务成子附舜学乎尹寿禹学乎西王国汤学乎贷相文王学乎畴子斯武王学乎太公周公学乎虢叔仲尼学乎老聃【韩诗外传】
　　神农师悉诸黄帝师大挠帝颛顼师伯夷父帝喾师伯招帝尧师子州父帝舜师许由禹师大成贽汤师小臣【吕氏春秋　悉诸作悉老姓辨作悉清非】
　　禹师墨如周公师庶秀【濳夫论】
　　孔子学于老聃孟苏防靖叔【吕氏春秋】
　　成囘学于子路三年恭敬不已问其故对曰臣闻之行者比于鸟上畏鹰鹯下畏网罗夫人为善者少说恶者多若身不死安知祸罪不施行年七十常恐行节之亏是以恭敬待天命【说苑】
　　仲尼志意不立子路侍仪服不脩公西华侍礼不习子贡侍辞不辨宰我侍亡忽古今顔囘侍节小物冉伯牛侍曰吾以夫六子自励也【尸子】
　　少正卯在鲁与孔子同时孔子门人三盈三虚唯顔囘不去独知圣人之德也【刘子】
　　卫将军文子问于子贡曰吾闻夫子之施教也先以诗世道者孝悌说之以义而观诸体成之以文德盖受教者七十有余人闻之孰为贤也子贡对辞以不知文子曰吾子学焉何谓不知也子贡对曰贤人无妄知贤则难故君子曰智莫难于知人此以难也文子曰若夫知贤人莫不难吾子亲游焉是敢问也子贡对曰夫子之门人盖三就焉赐有逮及焉有不及焉不得辨知也文子曰吾子之所及请问其行子贡对曰夙兴夜寐讽诵崇礼行不贰过称言不茍是顔渊之行也孔子说之以诗诗云媚兹一人应侯顺德永言孝思孝思惟则故国一逢有德之君世受显命不失厥名以御于天子以申之在贫如客使其臣如借不迁怒不探怨不录旧罪是冉雍之行也孔子曰有土君子有众使也有刑用也然后怒匹夫之怒惟以亡其身诗云靡不有初鲜克有终以告之不畏强御不侮矜寡其言曰性都其富哉任其戎是仲由之行也夫子未知以文也诗云受小共大共为下国恂何天之宠傅奏其勇夫强乎武哉文不胜其质恭老恤孤不忘賔旅好学省物而不懃是冉求之行也孔子因而语之曰好学则智恤孤则惠恭老则近礼克笃恭以天下其称之也宜为国老志通而好礼摈相两君之事笃雅其有礼节也是公西赤之行也孔子曰礼仪三百可勉能也威仪三千则难也公西赤问曰何谓也孔子曰貌以摈礼礼以摈辞是之谓也主人闻之以成孔子之语人也曰当賔客之事则通矣谓门人曰二三子欲学賔客之礼者于赤也满而不满实如虚通之如不及先生难之不学其貌竟其德敦其言于人也无不信其桥大人也常以皓皓是以眉寿是曾参之行也孔子曰孝德之始也弟德之序也信德之厚也忠德之正也参也中夫四德者矣哉以此称之也业功不伐贵位不善不侮可侮不佚可佚不敖无告是颛孙之行也孔子言之曰其不伐则犹可能也其不弊百姓者则仁也诗云恺悌君子民之父母夫子以其仁为大也学以深厉以断送迎必敬上友下交银手如断是卜商之行也孔子曰诗云式夷式已无小人殆而商也其可谓不险也贵之不喜贱之不怒茍于民利矣亷于其事上也以佐其下是澹台灭明之行也孔子曰独富独贵君子耻之夫也中之矣先成其虑及事而用之是故不忘是言偃之行也孔子曰欲能则学欲知则问欲善则讯欲给则豫当是如偃也得之矣独居思仁公言仁义其闻之诗一日三复白圭之玷是南宫縚之行也夫子信其仁以为异姓自见孔子入户未尝越屦【凡在于室卑者之履皆陈于戸外故虽后至而不越焉】往来过人不履影【不越人之屦不履人之影谦慎之至也】开蛰不杀方长不折执亲之防未尝见齿是髙柴之行也孔子曰髙柴执亲之防则难能也开蛰不杀则天道也方长不折则恕也恕则仁也汤恭以恕是以日跻也此赐之所亲睹也吾子有命而讯赐则不足以知贤文子曰吾闻之也国有道则贤人兴焉中人用焉百姓归焉若吾子之语审茂则一诸侯之相也亦未逢明君也【大戴礼】顔囘鲁人字子渊年二十九而髪白三十二早死　闵损鲁人字子骞　冉耕鲁人字伯牛　冉雍字仲弓宰予字子我　端木赐字子贡卫人　冉求字子有仲由弁人也字子路　言偃呉人字子游特习于礼以文学著名仕为武城宰　卜商卫人字子夏习于诗能诵其义以文学著名为人性不好论精微时人无以尙之尝返卫见读史志者云晋师伐秦三豕渡河子夏曰非也己亥耳读史志者问诸晋史果曰己亥于是卫以子夏为圣孔子卒后教于西河之上魏文侯师事之而谘国政焉　颛孙师陈人字子张　曽参南武城人字子舆志存孝道故孔子因之作孝经齐尝聘欲以为卿而不就曰吾父母老食人之禄则忧人之事故吾不忍逺亲而为人役参后母遇之无恩而供养不衰　澹台灭明武城人字子羽　髙柴齐人字子羔　宓不齐鲁人字子贱　樊须鲁人字子迟　有若鲁人字子有公西赤鲁人字子华　原宪宋人字子思孔子为鲁
　　司防原宪尝为孔子宰孔子卒后原宪退隠于卫　公冶长鲁人字子长　南宫韬鲁人字子容　公晳哀齐人字季沉鄙天下多仕于大夫家者是故未尝屈节人臣孔子特叹赏之　曾蒧曾参父字子晳疾时礼教不行欲修之孔子善焉　顔繇顔囘父字季路孔子始教于阙里而受学焉　商瞿鲁人字子木特好易孔子传之志焉　漆雕开蔡人字子若习尙书　公良孺陈人字子正贤而有勇孔子周行常以家车五椉从　秦商鲁人字不慈其父董父与孔子父叔梁纥俱以力闻顔刻字子骄孔子适卫子骄为仆卫灵公与夫人南子同车出而令宦者雍梁骖椉使孔子为次逰过市孔子耻之顔刻曰夫子何耻之孔子曰诗云觏尔新婚以慰我心乃叹曰吾未见好德如好色者也　司马黎耕宋人字子牛　巫马期陈人字子期孔子将近行命从者皆持盖已而果雨巫马期问曰旦无云既日出而夫子命持雨具敢问何以知之孔子曰昨暮月宿毕诗不云乎月离于毕俾滂沱矣以此知之　梁鳣齐人字叔鱼年三十未有子欲出其妻啇瞿谓曰子未也昔吾年三十八无子吾母为吾更娶室夫子使吾之齐母欲请留吾孔子曰无忧也瞿过四十当有五丈夫今果然吾恐子自晚生耳未必妻之过从之二年而有子　琴牢卫人字子开一字子张　冉儒鲁人字子鱼　顔辛鲁人字子柳　伯防字楷　公孙宠衞人字子若　曹卹陈亢陈人字子亢一字子禽　叔仲防鲁人字子期与孔璇年相比每孺子之执笔记事于夫子二人迭侍左右孟武伯见孔子而问曰此二孺子之防也于学岂能识于壮哉孔子曰然少成则若性也习惯若自然也秦祖字子白　奚蒧字子偕　公孙兹字子之　亷洁字子曹　公西与字子上　宰父黑字子黑　公西蒧字子尙　穰驷赤字子从　冉季字子产鲁人　石处字里之　薛邦字子从　悬亶字子象　左郢字子行狄黑字子晳　商泽字子秀　任不齐字子选楚人荣祈字子祺　顔哙字子声鲁人　原桃字子籍　公肩字子仲　秦非字子之　漆雕从字子文　燕级字子思　公夏守字子椉鲁人　勾井彊卫人　歩叔椉字子车齐人　石子蜀字子明　邽选字子饮　施之常字子恒　申绩字子周　乐欣鲁人字子声　顔之仆字子叔鲁人　孔弗字子蔑　漆雕侈鲁人字子敛悬成字子横　顔相字子襄【上】
　　仲尼素王以顔渊为司徒子路为司空【论语摘辅象】
　　子夏问孔子曰顔囘之为人奚若子曰囘之仁贤于丘也曰子贡之为人奚若子曰赐之辨贤于丘也曰子路之为人奚若子曰由之勇贤于丘也曰子张之为人奚若子曰师之庄贤于丘也子夏避席而问曰然则四子者何为事夫子曰居吾语汝夫囘能仁而不能反赐能辨而不能讷由能勇而不能怯师能庄而不能同兼四子之有以易吾吾弗许也此其所以事吾而不贰也【列子】子贡事孔子一年自谓过孔子二年自谓与孔子同三年自谓不及孔子【论衡】
　　子张鲁之鄙家也顔涿聚梁父之大盗也学于孔子段干木晋国之大驵也学于子夏髙何县子石齐国之防者也指于乡曲学于子墨子索卢参东方之钜狡也学于禽滑厘此六人者刑戮死辱之人也今非徒免于刑戮死辱也由此为天下名士显人以终其寿王公大人从而礼之此得之于学也【吕览】
　　公明宣学于曾子三年不读书曾子曰宣而居参之门三年不学何也公明宣曰安敢不学宣见夫子居宫庭亲在叱咤之声未尝至于犬马宣説之学而未能宣见夫子之应賔客恭俭而不懈惰宣说之学而未能宣见夫子之居朝廷严临下而不毁伤宣说之学而未能宣说此三者学而未能宣安敢不学而居夫子之门乎曾子避席谢之曰参不及宣其学而已【说苑】
　　成囘学于子路三年囘恭敬不已子路问其故囘对曰臣闻之行者比于乌上畏鹰鹯下畏网罗夫人为善者少为谗者多若身不死安知祸罪不施行年七十常恐行节之亏囘是以恭敬待天命子路稽首曰君子哉【新序】孟尝君请学于闵子使车往迎闵子闵子曰礼有来学无往教于是孟尝君曰敬闻命矣明日祛衣请受业【韩诗外传】
　　子胥结心于越欲复其仇师事越公录其述【越絶书】戎夷违齐如鲁天大寒而后门与弟子一人宿于郭外寒愈甚谓其弟子曰子与我衣我活也我与子衣子活也我国士也为天下惜死子不肖人也不足爱也子与我子之衣弟子曰夫不肖人也又恶能与国士之衣哉戎夷太息叹曰嗟乎道其不济夫解衣与弟子夜半而死【吕览】扬雄死侯芭负土成坟朱普死桓荣负土成坟王吉死桓典负土成坟【后汉书】
　　墨子服役者百八十人皆可使赴火蹈刄死不还踵化之所致也【淮南子】
　　钟兴封关内侯自以无功不敢受爵帝曰生教训太子及诸王侯非大功耶兴曰臣师丁恭于是复封恭而兴遂固辞【后汉书】
　　礼震平原人光武时师事欧阳歙歙为汝南太守在郡教授数百人征为大司徒坐在汝南赃罪千万余发觉下狱诸生守关为歙求哀者千余人至自髠刖者震年十七闻狱当断驰之京师行到河内获嘉自系上书求代歙死曰伏见臣师大司徒欧阳歙以赃咎当伏重辜歙门单子防未能传学身死之后永为废絶上令陛下成杀贤之讥下使学者防师资之益乞杀臣身以代歙命书奏而歙已死狱中歙椽陈元上书追讼之言甚切至帝乃赐棺木赠印绶赙缣三千疋
　　范升光武时人杨政尝从之学易升为出妇所告坐系狱政乃肉袒以箭贯耳抱升子伏道傍大言曰范升二娶惟有一子今适三嵗孤之可哀武骑虎贲惧惊乘舆举弓射之又以防乂政伤胸不退帝悟出升【并上】
　　童子魏照求入事郭泰供给洒扫泰曰当精义讲书何来相近照曰经师易获人师难遭欲以素丝之质附近朱蓝【汉纪】
　　李固为梁冀所害弟子汝南郭亮年始成童游学洛阳诣阙上书乞收固尸不许因往临哭夏门亭长呵之曰卿曹何等腐生公犯诏书干试有司乎亮曰亮含隂阳以生戴干履坤义之所动岂知性命何为以死相惧【后汉书】
　　窦武府掾桂阳胡腾少师事武独殡敛行防坐以禁锢武孙辅时年二嵗逃窜得全事觉节等捕之急胡腾及令史南阳张敞共逃辅于零陵界诈云已死腾以为己子而使聘娶焉
　　刘恺朝防集诸生讲论终日因令其二子曰吾日者梦见先师东里先生与我讲于隂堂之奥旣而长叹岂吾齿之尽乎其月望日无病忽终
　　李膺以党锢死狱中门生故吏并被禁侍御史景毅子防为膺门徒而未有牒録故不及谴毅曰谓膺贤遣子师之遂自表以免归
　　边孝先教授常数百人曾昼日假卧弟子私嘲之曰边孝先腹便便懒读书但欲眠孝先濳闻之应时对曰边为姓孝为字腹便便五经笥但欲眠思经事寐与周公通梦静与孔子同意师而可嘲出何典记嘲者大慙【并上】李仁字德贤涪人也益部多贵今文而不崇章句仁知其不博乃防学荆州从司马德操宋仲子受古学以脩文自终【华阳国志】
　　邴原师孙崧崧曰兖豫之士未有若君者以书相分原重其意难辞之藏书于家游学八九年归以书还崧杨厚字仲桓门生三千人卒乡人谥曰文父
　　夏侯惇字元让年十四就师学人有辱其师者惇杀之【魏志】
　　荀攸字公逹文帝在东宫太祖谓曰荀公逹人之师表汝当尽礼敬之攸曾病世子问病独拜牀下其见尊异如此【上】
　　先主欲遣周不疑就刘巴学巴曰昔游荆北时渉师门记问之学不足纪名犹天之南箕虚而不用赐书乃欲贤甥摧鸾鳯之艳游燕雀之宇将何以啓明之哉【零陵先贤】
　　萧济奏学者不恭肃慢师酗酒好讼罚饮水三升【魏名臣奏】
　　魏人夜防疾命门人钻火是夕隂暝督迫颇急门人忿然曰君责人亦大无理今闇如漆何以不把火照我当得覔钻火具然后易得耳孔文举闻之曰责人当以其方也【笑林】
　　孔长彦季彦兄弟聚徒数百时人为之语曰鲁国孔氏好读经兄弟讲诵皆可听学士来者有声名不过孔氏名不成【鲁国先贤】
　　庾异行尝与子弟树篱跪而进条或云今在隠屏先生何恭之过异行曰幽显易操非君子意也吾不忍为之【王隠晋书】
　　刘瓛姿状纤小儒学冠于当时京师士子贵游莫不下席受业性谦率通美不以髙名自居游诣故人唯一门生持胡牀随后主人未通便坐问答住在檀桥瓦屋数间上皆穿漏学徒敬慕不敢指斥呼为青溪焉【南齐书】郑灼字茂昭防聪敏励志儒学少受业于皇侃尝梦与侃遇于途侃谓曰郑郎开口因唾灼口中自后义理并进【南史】
　　后魏李贤九嵗从师受业略观大指而已或讥其不精答曰贤岂徒受业至如忠孝之道实铭于心问者慙服【北史】
　　元钦字思若色甚黒时人号为黒面仆射钦曾托青州人髙僧夀为子求师师至未几逃去钦以让僧夀僧夀性滑稽反谓钦曰凡人絶粒七日乃死始经五朝便尔逃遁去食就信实有所关钦乃大慙于是待客稍厚
　　李谧字永和事孔璠数年之后璠还就谧请业同门生为之语曰青成蓝蓝谢青师何常在明经
　　华隂徐遵明字子判讲学于外二十余年海内莫不宗仰颇好聚敛与刘献之张吾贵皆河北聚徒教授悬纳丝粟留衣物以待之名曰影质有损儒者之风
　　刘焯在信都天下名儒后进质疑受业不逺千里至者不可胜数而性啬于财不行束修者未常有所教授元顺字子和任城王澄之子年九嵗师事乐安陈丰昼夜诵书旬有五日一皆通利丰奇之白王曰丰十五从师迄于白首耳目所经未见此比江夏黄童不得无防也王笑曰蓝田生玉何容不尔
　　贾思伯兄弟二人师事北海隂鳯业竟无资酬之鳯遂质其衣物时人为之语曰隂生读书不免痴不识双鳯脱人衣及思伯之部送缣百匹遗鳯因具车马迎之鳯慙不往【并上】
　　子之韩城自龙门关先济贾琼程元后关吏仇璋止之曰先济者为谁吾视其颡頽如也重而不亢目灿如也澈而不瞬口敦如也阚而不张鳯颈背须垂至腰参如也与之行俯然而色卑与之言泛然而后应浪惊柂旋而不惧是必有异人者也吾闻之天下无道圣人藏焉鞠躬守黙斯人殆似也程元曰子知人矣是王通者也贾琼曰吾二人师之而不能去也仇璋曰夫仗一德乗五常扶三才控六艺吾安得后而不往哉遂舍职从于韩城【文中子】
　　贾琼曰夫子十五为人师陈留王孝逸先逹之傲者也然白首北靣岂以年乎【上　以下友】
　　许由之友曰严僖【路史】
　　散宜生闳夭南宫适学于太公太公见三子之为贤人遂酌酒切脯约为朋友【尙书大傅】
　　管仲曰天之生隰朋以为夷吾舌也其身死舌焉得生哉【管子】
　　孙叔敖沈尹茎相与友叔敖游于郢三年声问不知修行不闻沈尹茎谓孙叔敖曰说义以听方术信行能令人主上至于王下至于霸我不若子也耦世接俗以适主心子不如我也子何不归耕乎吾将为子游沈尹茎游于郢五年荆王欲以为令尹沈尹茎辞曰期思之鄙人有孙叔敖者圣人也王必用之臣不若也荆王于是使人以王舆迎叔敖以为令尹十二年而庄王霸【新序】郈成子为鲁聘于晋过卫右宰谷臣止而觞之陈乐而不乐酒酣而送之以璧顾反过而弗辞其仆曰向者右宰糓臣之觞吾子也甚懽今侯渫过而弗辞郈成子曰夫止而觞我与我懽也陈乐而不乐告我忧也酒酣而送我以璧寄之我也若由是观之卫其有乱乎倍卫三十里闻寗喜之难作右宰糓臣死之还车而临三举而归至使人迎其妻子隔宅而异之分禄而食之其子长而反其璧孔子闻之曰夫智可以微谋仁可以托财者其郈成子之谓乎郈成子之观右宰糓臣也深矣妙矣不观其事而观其志可谓能观人矣【上】
　　蘧伯玉使至楚逢公子晳濮水之上子晳接草而待曰敢问上客将何之蘧伯玉为之轼车公子晳曰吾闻上士可以托色中士可以托辞下士可以托财三者固可得而托耶蘧伯玉曰谨受命蘧伯玉见楚王使事毕坐谈语从容楚王曰何国最多士蘧伯玉曰楚最多士而楚不能用王曰是何言也蘧伯玉曰申胥生于楚而呉善用之蚠黄生于楚而晋善用之今者臣之来逢公子晳濮水之上又不知公子晳将何之于是楚王追公子晳濮水之上子晳还重于楚蘧伯玉之力也【说苑】
　　昔者百里奚贤秦穆公欲干之缪公好牛因赁以养牛蹄上乘肉三寸公使禽息视牛息入言之公不信怒息复言之公又怒吏曰再怒其主罪当刖使守门公出禽息跪而请之曰夫养牛者愿君勿忽也公乃问百里奚曰臣之长非养牛者也乃养民也公视牛察之则贤人也遂与同车而出谢禽息息曰所以不死者君未知客也今已知之矣乃触门而死【张温自理表】
　　范蠡字少伯本楚宛三戸人被发佯狂倜傥负俗文种为宛令遣吏奉谒吏还曰范蠡本国狂人生有此病种笑曰吾闻士有贤圣之资必有佯狂之义内有独见之明外有不知之毁此固非二三子之所知也驾车而往蠡知种之必来谓兄嫂曰今日有客愿假衣冠有顷种至抵掌而谈旁观者耸听【防稽典録】
　　计然者葵丘濮上人姓辛氏字文子博学无所不通范蠡知其贤人卑身事之请受道藏于石室乃刑白鹬而盟焉【范子】
　　季孙好士终身庄居处衣服常如朝廷而季孙适懈有过失而不能长为也故客以为厌易已相与怨之遂杀季孙故君子去泰去甚【韩非子】
　　赵简子问于成搏曰吾闻夫羊殖者贤大夫也是行奚然对曰臣搏不知也简子曰吾闻之子与友亲子而不知何也搏曰其为人也数变其十五年也亷以不匿其过其二十也仁以喜义其三十也为晋中军尉勇以喜仁其年五十也为边城将逺者复亲今臣不见五年矣恐其变是以不敢知简子曰果贤大夫也每变益上矣【说苑】
　　赵襄子游于囿中至于梁马郤不肯进青茾为参乘襄子曰进视梁下类有人青茾进视梁下豫让却寝佯为死人叱青茾曰去长者且有事青茾曰少而与子友子且为大事而吾言之是失相与友之道子将贼吾君而吾不言之是失为人臣之道惟死为可适乃退而自杀【吕氏春秋】
　　六国时羊角哀与左伯桃为友闻楚王贤俱往仕至梁山逢雪粮尽度不两全遂并粮与角哀哀至楚用为上卿后来收葬伯桃伯桃墓逼近荆将军陵而伯桃告云我日夜被荆将军伐之哀乃加兵未知胜否云我向地下看之遂自刎死【列士】
　　景差至蒲骚见宋玉曰不意重见故人慰此去国恋恋之心昨到梦泽喜见楚山之碧眼力顿明今又防故人闭心目足矣
　　孟尝君食客三千人厨有三列上客食肉中客食鱼下客食菜【并上】
　　孟尝君每待客坐语屏风后常有侍吏主记所与客语知其亲戚居处客去后使使谢餽无所遗失【春秋后语】呉有士曰张胥鄙谭夫吾前交而后絶张胥鄙有罪拘将死谭夫吾合徒而取之出至于道而后乃知其夫吾也辍行而辞曰义不同于子故前交而后絶吾闻之君子不为危易行今吾从子是安则肆志危则易行也与吾因子而生不若反拘而死阖闾闻之令吏释之张胥鄙曰吾义不同于谭夫吾故不受其任矣今吏以是出我以谭夫吾故免也吾庸遽受之乎触墙而死谭夫吾闻之曰我任而不受佞也不知而出之愚也佞不可以接士愚不可以事君吾行虚矣人恶以吾力生吾亦耻以此立于世乃絶颈而死【新序】
　　漆园思惠有捐金之叹伯氏安期有勦弦之愤【抱朴子】公孙起家徒歩为丞相故人髙贺从之食以脱粟饭覆以布被贺怨曰何用故人富贵为脱粟布被我自有之大慙贺告人曰公孙内服貂蝉外衣麻枲内厨五鼎外膳一殽岂可以示天下于是朝廷疑其矫焉叹曰宁逢恶賔不逢故人【西京杂记】
　　平陵呉敞在吴章门下后为王莾所杀莫敢收葬敞时为司徒掾收其尸平陵生为立碑于呉章墓侧【上】梁鸿初与京邑萧友善约不为臣及友为郡吏鸿以书责之而去【东观汉记】
　　郅恽县令卑身崇礼请以为门下掾恽友人董子张者父为乡人所害及子张病将终恽往候之子张垂殁视恽歔欷不能言恽曰吾知子不悲天命而痛讐不复也子在吾忧而不手子亡吾手而不忧子张但目击而已恽即起将客遮讐人取其头以示子张子张见而气絶恽诣县以状自首令应之迟恽曰为友报讐吏之私也奉法不阿君之义也亏君以生非臣节也趋出就狱令跣而追恽不及遂自至狱令防刀自向以要恽曰子不从我出敢以死明心恽乃出因病去【后汉书】
　　杨政诣杨虚侯马武武难见政称疾不为起政入戸径升牀排武把臂责之曰卿国恩备位藩辅不思求贤以报殊宠而骄天下英俊此非养身之道也今日动者刀入脇武诸子及左右皆大惊以为见刼操兵满侧政顔色自若防隂就至责数武令为交友
　　廉范与洛阳庆鸿为刎颈交时人称曰前有管鲍后有庆防
　　陇西太守邓融备礼谒防范为功曹令融为州所举案范知事谴难解乃托病求去至洛阳变名姓求代廷尉狱卒居无防融果征下狱范遂得卫侍左右融怪其貌类范谓曰卿何似我故功曹范诃之曰君困戹瞀乱耶融系出困病范随而养侍及死竟不言身自将车送至南阳
　　矫慎少慕松乔道引之术隠遁山谷与马融蘓章乡里并时然二人自谓逺不及也葛龚乆病长水校尉窦章移书劝龚曰过矫仲彦论升仙之道从苏博文谈超世之髙适马季常讲坟典之妙所谓乔松可与驰骛何细疾之足患耶龚报曰见斯众贤足以忘疾释愁
　　陈留尹苞与同郡范史云善二人俱贫出入共一单衣到人门外苞年长常先着衣入须臾出解与史云长沙陈平子与范式未相见被病将亡谓其妻曰吾闻山阳范巨卿烈士也可以托死吾殁后但以尸埋巨卿戸前乃裂素为书以遗巨卿旣终妻从其言时式出行适还省书见瘗怆然感之向坟揖哭以为死友乃营防平子妻儿身自送防于临湘未至四五里乃委素书于柩上哭别而去其兄弟闻之防求不复见
　　孔嵩字仲山宛人与山阳范式有断金契贫无养亲赁为阿里街卒遣迎式式下车把臂曰子懐道卒伍不亦痛乎嵩曰侯嬴贱役晨门卑下之位古人所不耻何痛之有
　　朱晖与同郡陈楫交善楫早卒有遗腹子友及司徒桓虞为南阳太守召晖子骈为吏晖辞骈而荐友虞遂召之
　　陈纲字仲卿少与同郡张宗同受学南阳及纲以母丧归宗为安众刘元所杀纲免丧复往南阳值元醉卧还须醒乃杀之自拘有司防赦得免
　　吴咏尝为马贤所辟又为太尉厐参掾贤参相诬罪应死各引咏为证咏计理无两直自刎而死二人慙和解【并上】
　　髙陵厐勃为郡小吏东平衡农为书生穷乏客鍜于勃家勃知其贤礼待酬直过常农曰为冯翊乃相报别七八年累官为冯翊勃为门下书佐忘之矣农召问乃悟遂举勃【三辅决録】
　　太尉沛国刘矩叔方为尙书令失将军梁冀意迁常山相去官冀妻兄孙礼为沛相矩不敢还乡里访友人彭城环玉都玉都素敬重矩欲得其意喜于见归为除处所意气周宻人有谓玉都者祸至无日何宜为其主乎玉都因事逺出家人不复占问暑则郁蒸寒则凛冻且饥且渴如此一年矩素直亮众谈同愁冀亦举寤转薄为厚上补从事中郎复为尙书令五卿三公为国光镇玉都慙悔自絶【风俗通】
　　司徒中山祝恬字伯休公车征道得温病过友人邺令谢着着拒不通因载病去至汲积六七日止客舎中诸生曰今君所苦沈结困无医师闻汲令好事欲往语之恬曰谢着我旧友也尙不相见视汲令初不相知语之何益死生命也医药曷为诸生事急坐相守吉凶莫见举便至寺门口白时令汝南应融义髙闻之惊愕即严便出径诣牀蓐手自收摸对之垂涕曰伯休不世英才当为国家干辅人何有生相知者默止客舎不为人所知邂逅不自贞哉家上有尊老下有弱小愿相随俱入廨传伯休辞让融遂不听归取衣车厚其荐蓐躬自御之手为丸药口尝饘粥身自分热三四日间加甚劣极便制衣棺器送终之具后稍加损又谓伯休吉凶不讳忧怖交心间粗作备具相对悲喜宿止中数十余日伯休强徤入舎后室家酣宴乃别伯休后拜司荐融自代历典五郡名冠逺近着去邺浅薄流闻不为公府所取【上】
　　杜乔与李固俱防尸于城北家属故人莫敢视者乔故掾陈留杨匡闻之号泣星行到洛阳乃着故赤帻托为夏门亭吏守衞尸丧【后汉书】
　　李元礼一世龙门时同县聂季寳小家子不敢见元礼杜周甫知季寳贤不能定名以语元礼元礼呼见坐置砌下牛衣上一与言即决曰此人当作国士后卒如元礼言
　　李膺恒以疾不送迎賔客二十日乃一通客唯陈仲弓来輙乘舆出门迎之【膺家録】
　　李膺风性髙简每见符融輙絶他賔客听其言论融幅巾奋防谈辞如云膺每抚手叹息【上】
　　薛勤仕郡为功曹陈仲举十五为父赍书诣勤勤顾而察之明日造焉仲举父出迓勤勤曰足下有不凡子吾来候之不从卿也言议尽日【汝南先贤】
　　崔瑗好士爱賔客殚极滋味不问余产或言其太奢瑗闻之怒敕妻子曰吾并日而食以供賔客而反以获讥士大夫不足养如此后勿过菜具无为诸子所也终不能改俸禄尽于賔飨【东观汉记】
　　公沙穆游太学无资粮乃变服客佣为呉祐赁防祐与语大惊遂共定交于杵臼之间
　　蔡邕崔寔号并鳯又与许受号三龙【并上】
　　王充为人清重逰必择友不好茍交所友位虽防卑年虽防稚行茍离俗必与之友好杰友雅徒不汜结俗材俗材因其防过蜚条陷之然终不自明亦不非怨【论衡】厐德公居汉之隂司马德操宅州之阳望衡对宇欢情自接泛舟褰裳率尔休畅【荆州记】
　　郑次都去吏隠居蚁陂之阳与同郡邓敬折芰为坐以荷荐肉瓠瓢盈酒言谈弥日蓬庐荜门琴书自娱【汝南先贤】
　　昔邢髙吕安饮于市仰天而泣二子非有丧之哀伤相知之晩耳【邹子】
　　王朗少与沛国名士刘阳交友阳为莒令年未三十而卒故后世鲜闻初阳以汉室渐衰知太祖有雄才恐为汉累意欲除之而事不防及太祖贵求其嗣子甚急其子惶窘走伏无所阳亲旧虽多莫敢藏者朗乃纳受积年及从防稽还又数开解太祖乆乃赦之阳门戸由是得全【志】
　　赵俨避乱荆州与杜袭繁钦通财共计合为一家【志】卓恕尝从建康还防稽辞诸葛恪恪问何当复来恕言某日当复至至日恪欲为主人停不饮食须恕至时賔客皆曰防稽建康相去千里岂得如期俄恕至一坐尽惊【防稽典録】
　　呉潘章少有美容仪时人竞慕之楚国王仲先闻其美名故来求为友因愿同学一见相爱情若夫妇便同衾共枕交好无已后同死而家人哀之因合葬于罗浮山塜上忽生一树柯条枝叶无不相抱时人异之号为共枕树【广记】
　　诸葛思逺初统朝事廖元俭常过德欲与共诣思逺许德曰吾辈年逾七十所窃已过但少一死耳何求于年少而屑屑造门耶遂不往【蜀志】
　　郑曹与盛彦陆云友性不好酒恒箪食瓢饮清谈极日【文士】
　　孙拯晋惠帝时人孟玖诬防陆机陆云拯力救之虽掠数百终不诬二陆陷兵之罪孟玖令吏诈为拯辞亦夷三族门人费慈诣狱明寃曰君既不负二陆仆安可负君固言拯寃孟玖又杀之【晋书】
　　许迈字叔入临安西山改名字逺游羲之造之未尝不弥日忘归相与为世外之交【上】
　　孔淳之隐居剡山尝遇桑门法崇于三山披衿领契自以为得意之交【宋纪】
　　王髙丽年十四五时四月八日在彭城佛寺中谢混见而以防榔赠之执王手谓曰王郎谢叔源可与周旋否【风俗记】
　　谢灵运与族弟惠连东海何长瑜颍川荀雍太山羊璿之以文章赏防共为山泽之游时人谓之四友【南史】王僧防退嘿少文惟与袁淑谢庄善淑每叹曰卿文情鸿丽学解深防而韬光濳寔物莫之窥虽魏阳元之射王汝南之骑何以加诸【上】
　　谢述字景先少有志行莅官清约殷景仁刘湛并与为异常之交美风姿善举止湛每谓人曰我见谢道儿未尝足道儿述小字也【宋书】
　　宋向桞与颜峻友善及峻贵桞尤贫素不推先之剧戒栁栁曰我与士逊心期乆矣岂可一旦以势利处之及栁为南唐郡以事系狱请峻求救焉峻终不助之【南史】蒋负义兴人与晋陵薛彪之为俗外之交去来茅山有志栖托齐永明中陶隠居一遇便尽素契陶后解绂结宇中茅仍请负度岭相就经典药术常并论之【太平经】栁琮字伯骞为治中与人交结乆而益亲其所拔进皆世所称致位牧守乡里为之语曰得黄金一笥不如桞伯骞所识【益部耆旧传】
　　张缵字伯绪与何敬容意趣不恊敬容居权轴賔客辐辏有故诣之者輙距不前曰吾不能对何敬容残客【南史】栁恽字文畼少有志行好学善尺牍与陈郡谢瀹隣居深见友爱瀹曰宅南栁郎可为仪表
　　鲍正为湘东王佐好交游无日不适人人为之语曰无处不乌噪无处不逢鲍佐【并上】
　　卢元明友人王由居颍川忽梦由携酒就之言别赋诗为赠及明忆其诗十字云自兹一去后朝市不复逰元明叹曰由性不狎俗旅寄人间乃有今梦诗复如此必有他故经三日果闻由为乱兵所害寻其亡日乃是发梦之夜【北史】
　　崔瞻与赵郡李槩为莫逆之交槩后东还瞻遗之书曰仗气使酒我之常弊诋诃指切在卿尤甚足下告归吾于何闻过也
　　宋游道与李奘定死交
　　防儁字祖儁有志行笃于仁义少为司徒崔光所知光命其子励与儁结交儁每造光常清言移日小宗伯卢辩以儁业行俱崇待以师友之礼每有闲暇輙诣儁防语弥日恒谓人曰不见西安君烦忧不遣其为通人所敬重如此【并上】
　　辽东马仲叔王志都相知至厚叔先亡忽见形谓都曰吾不幸先亡心恒相念卿无妇当为卿得妇遂与之期至日大风昼昬向暮果有妇人在寝室中都问其由曰我河南人父为清河太守临当见嫁不知何得至此都告之故遂成夫妇往诣其家大喜以为天相与也遂与之生一男后为南郡太守【幽明録】











　　广博物志卷二十
<子部,类书类,广博物志>
　　钦定四库全书
　　广博物志卷二十一
　　明　董斯张　撰
　　高逸
　　嵇康高士其所载者广矣而顔囘蘧瑗独不见书盖以二子虽乐道遗荣安贫守志而拘忌名教未免流俗也【史通】
　　巢父许由樊防相友由居沛泽其道日光尧朝焉而逭之父适闻之洗耳于颍防方饮其牛乃敺而还【路史又西湖游覧志云许由隐林山稽畱者即其遗迹也】
　　许由不受尧之天下逃诸逆旅人疑其窃皮冠伯夷叔齐适周周使叔旦徃见之曰加富二等就官一列血牲而盟之二子相视而笑【上】
　　齐桓之兴而少稷高枕于陋巷【抱朴子】
　　平公与亥唐坐有间亥唐出叔向入公伸一足曰吾向时与亥子坐腓痛足痹不敢伸叔向不悦公曰子欲贵乎吾爵子欲冨乎吾禄子夫亥先生乃无欲也吾非正坐无以养之子何不悦乎【嵇康高士】
　　孔子之楚舎于蚁丘之浆其邻有夫妻臣妾登极者子路曰是何为者耶仲尼曰是圣人仆也是自埋于民自藏于畔其声销其志无穷其口虽言其心未尝言方且与世违而心不屑与之俱是陆沈者也是其市南宜僚耶子路请徃召之孔子曰已矣彼知丘之着于己也知丘之适楚也以丘为必使楚王之召己也彼且以丘为佞人也夫若然者其于佞人也羞闻其言而况亲见其身乎而何以为存子路徃视之其室虚矣【庄子】陆通字接舆与妻俱隐蜀蛾眉诸名山食菌栌实服黄精俗传以为僊【高士】
　　楚狂士陆通高卧松间以受霞气帻挂松顶有鹤衔去水濵通洗之因与鹤同去【上】
　　庄周隐于山岳齐湣王遣使赍金百镒聘以相位周谢使者去引声歌曰天地之道近在胸臆呼噏精神以养九德渇不求饮饥不索食避世守道志洁如玉卿相之位难可直当岩岩之石幽而淸凉枕块寝处乐在其央寒凉固囘可以久长【琴操】
　　公仪濳者鲁人也与子思为友穆公因子思而致命欲以为相子思曰公仪子此所以不至也君若饥渇待贤纳用其谋虽蔬食饮水伋亦愿在下风如以高官厚禄为钓饵而无信用之心公仪子智若鲁者可也不尔则不逾君之庭且臣不佞又不能为君操竿下钓以伤守节之士濳竟终身不屈【上】
　　野老六国时人游秦楚间年老隐居著书言农家事因以为号【眞隐传】
　　崤以西有二石又南五六歩临溪有恬漠先生翼神碑盖隐此山也【水经注】
　　郑长者隐德无名著书十篇言道家事韩非称之世传是长者之辞因以为名【袁淑真隐传】
　　汉袁良碑云当秦之乱隐居河洛高祖破项实从其册天下既定还宅扶药【集古録】
　　鹖冠子常居深山耳聋谓妻子曰吾免为巢由洗耳淸溪【上】
　　老莱子亲殁隐防山之阳枝木为牀荐艾为席【高士传】东门先生居蓬户空穴之中而魏公子一朝以百骑造之【东方朔传】
　　鬼谷先生者古之眞仙也云姓黄氏自轩辕之代历于商周随老君西化流沙洎周末复还中国居濮濵鬼谷山受道弟子百余人惟张仪蘓秦不慕神仙好纵横之术时王纲頽弛诸侯相征陵弱暴寡干戈云扰二子得志肆唇吻于战国之中或遇或否或屯或暴以辩谲相高争名贪禄无复云林之志先生遗仪秦书曰二君足下功名赫赫但春到秋不得乆茂日既将尽时旣将老君不见河边之树乎仆驭折其枝波浪激其根此木非与天下人有仇怨所居者然也子不见嵩岱松栢华霍之树上叶凌靑云下根通二泉上有狐黑猿下有豹隐龙濳千秋万歳不逄斤斧之悲此木非与天下人骨血盖所居者然也今二子好云路之荣慕长乆之功轻乔松之永延贵一夕之浮爵痛哉悲夫二君仪秦答书曰先生秉德含饥必噉芝英渴必饮玉浆德与神灵齐明与三光同不忘赐书戒以贪味仪以不敏名闻不昭入秦匡覇欲翼时君刺以河边喻以深山虽素空闇诚衔其防仪等曰伟哉先生览遐鉴兴亡皎然二子不能抑志退身甘蓼虫之乐栖竹苇之巢自掇泯灭悲夫痛哉【録异记】
　　韦庾字宣明襄邑人也尝居园中故世谓之园公与河内轵人甪里先生绮里季夏黄公为友皆修道洁已非义不践当秦末入啇洛山隐居自娱【陈留志】
　　建成侯招四皓委髪蜕卧佯惫不属曰老臣不足以辱太子使者庻无所之长安千里而遥老臣固道路之遗骨也且焉敢以子先父也使者三请不可乃反建成侯忧曰若之何更见留使曰子为之号鹜于市曰鸐也其曰非鸐而讪之者十九号山鸡于市曰鸾也其不卽以为鸾而讪之者十不一也夫鸐恒见而鸾不恒见也四皓之避世人乆矣帝向者固高之特耳之耳建成侯曰请受教閟使者问状貌所近而推得之舎人中老者为隐衣冠抵掌而谈啇山甚悉【志】
　　应曜隐于淮阳山中与四皓俱征独不至时人语曰啇山四皓不如淮阳一老【志】
　　鸿安丘成都人与严君平善作君平诔云无营无欲澹然渊淸又有林闾翁孺者临卭人亦君平友【志】惠车子与严君平雅相善数游二湘乆栖南岳【湖广志】李字仲元蜀人也居成都里中化之斑白不负担男女不错行尝被召为县令乡人送之仲元无心就行因共防饮月余不去刺史使人喻之仲元遂游奔不之官惟杨雄重之曰不夷不惠居于可否之间【高士传】郑朴字子眞隐于谷口高节不屈耕于岩石之下名震京师时人因子眞所居名为郑泉【云阳宫记】
　　王隐侯山景帝再征不屈就其山封侯因名侯山【传】挚峻字伯陵京兆长安人少治淸节与太史令司马迁交好峻独退修身德隐于山迁旣淸贵乃与书劝峻峻报书曰峻闻古之君子料能而行度德而处故悔恡去于身利不可以虚受名不可以茍得汉兴以来帝王之道于斯世显能者见利不肖者自屏亦其时也周易大君有命小人勿用峻欲偃仰从容以送余齿耳峻遂高尚不仕卒于山人立祠号曰君【高壬传】
　　岩下老人者不知何许人汉武帝南廵狩过浔阳诏举逸民时老人澹然处于岩下左右强以应诏老人曰尧仁如天孤云自飞一水一石臣之乐也帝曰卿不愿仕耶对曰束身王朝其如北山之云何【南康志】
　　成公成帝时人自隐姓名常诵经不交世利时人号曰成公成帝出游问之成公不屈节上曰朕能富贵人能生杀人子何逆朕成公曰陛下能贵人臣能不受陛下之官陛下能富人臣能不受陛下之禄陛下能杀人臣能不犯陛下之法上不能折使郎二人就受政事十二篇【高士传】
　　张楷字公超隐华山谷中能爲五里雾有玉玦金匮之学坐在立亡之道人学其术者塡咽如市故云雾市尝跨驴至云梦县卖药今县有会僊桥云【湖广志】
　　范史云党禁屡空鬻卦梁宋之域好事觉之輙去袁安负暄晴檐令人搔背曰甚快人意【并志】
　　安丘望之者京兆长陵人也少治老子经恬静不求进宦号曰安丘丈人成帝闻欲见之望之辞不肯见上以其道德深重尝宗师焉望之不以见敬为高愈日损退为巫医于民间着老子章句故老氏有安丘之学【考道学传云乐钜公者宋人号曰安丘丈人】
　　矫愼字仲彦扶风茂陵人也隐遯山谷汝南吴苍甚重之因遗书以观其志曰盖闻黄老之言乘虚入防藏身逺遁亦有理国养人施于为政至于登山絶迹神不着其证人不覩其騐吾从先生欲其可者于意何如昔伊尹不怀道以待尧舜之君方今明明四海开辟巢许无为箕山夷齐悔入首阳足下审能骑龙弄鳯翔嬉云间者亦非狐兎燕雀所敢谋也愼不答年七十余竟不肯娶后忽归家自言死日及期果卒后人有见愼于炖煌者故前世异之或云神僊焉愼同郡马瑶隐于汧山以兎罝为事所居俗化百姓美之号马牧先生焉【高士传】梅福曰生为我酷形为我辱智为我毒身为我桎梏乃弃官隐洪厓玉笥山【传】
　　鹖冠子隐于幽山衣履穿以鹖为冠莫测其名因服成号著书言道家事马援常师事之援后显于赵鹖冠子惧其荐已乃与援绝【高士传】
　　陈留父老见张升与友人斑草而坐相抱而泣趋而过之植杖太息曰二丈夫何泣之悲也夫龙不隐鳞鳯不藏羽网罗高悬去将安所虽泣何及乎【后汉书】
　　严光本新野人避乱防稽任延传云天下新定道路未通避乱江南者皆未还中土会稽颇称多士延为会稽都尉如董子仪严子陵皆待以师友之礼以此证之子陵非会稽人明矣【上】
　　陆着字文伯汉桓灵时府州交辟不就惟娱栖遁临卒戒诸子弟云吾少未尝官于世四十余年以汝辈必矜义勿茍仕浊世子孙奉遵遗训遂二代不仕皆有盛名【王僧防吴地记】
　　公沙孚字允慈与荀爽共约出不得事贵势而爽当董卓时脱巾未百日位至司空后相见以爽违约割席而坐【北海耆旧传】
　　后汉袁闳散髪绝世欲投深林以母老不宜逺遁乃四周筑土于庭以为房室自牖纳食且于室中东向拜母母思闳时徃视之母去便掩闭兄弟妻子莫得见焉牛牢字君直世祖为布衣时与游夜讲说谶言云刘秀当为天子世祖曰安知非我万一果然各言尔志牢独默然世祖问之牢曰丈夫立义不与帝友众大笑及世祖卽位征牢称疾不至诏曰朕防交牛君眞淸高士也恒有疾州郡之官者常先到家致意焉刺史郡守是以每輙奉诏就家存问牢恒被髪称疾不荅诏命【高士传】
　　孔子建与崔篆交善篆事王莾劝子建仕对曰吾有布衣之恋子有衮冕之志其道乖矣【后汉书】
　　桓帝征韩康伯休不得已辞安车自乘柴车先使者行亭长以韩征君当过发人牛治道见康乘柴车来以为田叟也夺其牛康释驾与之使者至曰夺牛翁卽征君也梁鸿慕前世高士为四皓以来四十四人作颂【后汉书】夏馥以声名为中官所忌遂被诬陷诏下州郡捕为党魁馥乃自翦须变形为冶家佣亲突烟炭形貌毁瘁弟静于湼阳市遇馥不识闻其言声乃觉而拜之
　　高鳯名声着闻太守连召请恐不得免自言本巫家子不应为吏又诈与寡嫂讼田遂不仕
　　延叔坚著作东观以病免归教授家巷时越隽太守李文德素善叔坚语羣公曰延叔坚有王佐之才奈何屈千里之足欲令荐引之叔坚为书止文德曰夫道之将废所谓命也流闻乃欲相为求还东观来命虽笃所未敢当吾昧爽栉梳坐于客堂朝则诵羲文之易虞夏之书历公旦之典礼览仲尼之春秋夕则消摇内阶咏诗南轩百家众氏投闲而作洋洋乎其盈耳焕烂兮其溢目纷纷欣欣兮其独乐也当此之时不知天之为盖地之为舆不知世之有人已之有躯虽渐离击筑傍若无人高鳯读书不知防雨方之于吾未足况也且吾自束修以来为人臣不陷于不忠为人子不陷于不孝上交不謟下交不黩从此而殁下见先君逺祖可不慙赧如此而不以善止恐如教羿射者也愼勿迷其本弃其生后遭党事禁锢卒于家乡里图其形于屈原庙
　　桓帝问陈蕃曰徐穉袁闳韦着孰为先后蕃对曰闳生出公族闻道渐训着长于三辅礼义之俗所谓不扶自直不镂自雕至于穉者爰自江南卑薄之域而角立杰出宜当为先【并上】
　　徐穉海内羣英论其淸风高致乃比夷齐或防许由夏侯豫章追美名德立亭于穉墓首曰思贤亭【别传】申屠蟠居蓬莱之室依桑树为栋前后征辟文书悉挂于树初不顾盻【谢承后汉书】
　　管防安不居屯落会井而汲男女错杂至争汲鬬防防安多买噐分置井傍汲以待之又不使知来者得而怪之问知是防安乃各相悔责不复鬭讼
　　王烈太原人太守欲以为长史烈为商贾自秽得免【并上】
　　孙晨字元公家贫不仕织箕为业冬月无被有藁一束暮卧其中旦收之【三辅决録】
　　魏武帝严刑峻法果于杀戮乃心欲用乎诸葛孔明孔明自陈不乐出身武帝特遣之曰义不使高世之士辱于汚君之朝也【抱朴子】
　　任安字定祖少好学隐山不营名利时人称曰任孔子连辟不就建安中读史记鲁连传叹曰性以洁白为治情以得志为乐性治情得体道而不忧彼弃我取与时而无争遂终身不仕时人号为任征君【高士】
　　焦孝然尝食白石以分与人熟煑如芊食之日日入山伐薪以施人或忽老忽少魏伐吴有窃问者孝然不应谬歌祝衂祝衂非鱼非肉更相追逐本为杀牂羊更杀羖防魏军败人推其意牂羊指吴羖防指魏也后与人别去不知所适
　　钜鹿张臶字子明养志不仕广平太守卢毓到官三日纲纪白承前致板谒臶毓教曰张先生所谓上不事天子下不友诸侯岂此板谒所可光荣哉但主簿奉书致羊酒之礼【魏志】嵇康常采药游山泽会其得意忽焉忘返时有樵蘓者遇之咸谓为神
　　阮籍或闭户视书累月不出或登临山水经日忘归博览羣籍尤好庄老嗜酒能啸善弹琴当其得意忽忘形骸时人多谓之痴唯族兄文业每叹服之以为胜已【晋书】
　　籍游蘓门山见一隐者莫知姓名惟有竹实数斛臼杵而已【上】孙登字公和嵇康从游三年问其所图终不答然神谋所存良妙康每薾然叹息【文士】
　　郭文字文举少爱山水尚嘉遯每游山林弥旬忘反洛阳陷乃步担入吴兴余杭大辟山中王导闻其名遣人迎之文不肯就船车荷担徒行旣至导置之西园园中果木成林又有鸟兽麋鹿因以居文焉于是朝士咸共观之文頺然箕踞傍若无人温峤尝问文曰人皆有六亲相娱先生弃之何乐文曰本行学道不谓遭世乱欲归无路是以来也又问曰饥而思食壮而思室自然之性先生安独无情乎文曰思由忆生不忆故无情又问曰先生独处穷山若疾病遭命则为乌鸟所食顾不酷乎文曰藏埋者亦为蝼蚁所食复何异乎又问曰猛兽害人人之所畏而先生独不畏耶文曰人无害兽之心则兽亦不害人又问曰茍世不宁身不得安今将用先生以济时若何文曰山草之人安能佐世【晋书】
　　夏统字仲御防孤贫养亲以孝闻睦于兄弟每采梠求食或至海边拘螊以资养雅善谈论宗族劝之仕曰卿淸亮质直可作郡纲纪与府朝接自当显至统勃然曰诸君待我至此乎使统属太平之时当与元凯评议出处遇浊代念与屈生同污共泥若污隆之间自当耦耕沮溺岂有辱身曲意于郡府之间乎闻君之谈不觉寒毛尽戴白汗言者大慙【上】
　　晋齐王冏秉政张翰曰吾采南山蕨饮三江水足矣【别传】
　　武陵渔人姓黄名道眞【搜神记】
　　葛洪贫无僮仆篱头頽破常披榛出门排草入室【抱朴子自序】
　　皇甫谧譲征聘表曰臣因病抽簮散髪林阜人纲否闭鸟兽为羣伏自惟忖瓶缻噐实非瑚琏之求稊稗之贱不中粢盛之用小人致灾乆婴笃疾仰迫天威不能淹留所苦加笃不任进路委身待罪伏枕叹息仰惟陛下留神恕恩垂怜微命索隐于傅岩収钓于渭濵无令泥滓乆浊淸流【晋书】
　　皇甫谧子方囘少遵父操刺史陶侃礼之甚厚每造之着素士服望门輙下而进【上】
　　许迈小名阿防上山采药经月不返每言防好山林犹鱼得水也【眞诰】
　　卫衡字伯梁南郑人也少师事隐士同郡樊季齐以高行闻郡九察孝亷公府州十辟公车三徴不应董扶任安从洛还过之曰京师天下之市朝也足下犹之人耳何其在逺以虚名屡动征书若至中国则价尽矣衡笑曰时有险易道有污隆若樊季齐杨仲桓虽应征聘何益于时乎茍无所则尼轲栖栖是以君平子眞不屈其志其予之徒也哉吾何虚假之有安扶服之敬其言也【华阳国志】
　　庾衮有异行颍州太守以功曹命之不俟驾而徃请受天下之役适遭遇之逡巡形益恭而有不可屈之色乃厚礼而遣之【晋书】
　　索虚静不应州郡之命太守隂澹常造焉经日忘返退而叹曰世人之所有余者性中冨贵也而目好五色耳玩音声先生弃众人之所收收众人之所弃味无味于恍惚之际兼重于众妙之内宅不弥畆而志忽九州形若尘俗而栖心天外虽黔娄之高逺庄生之不顾蔑以加也遂谥为居先生【上】
　　晋翟庄字祖休汤之子以孝友著名守父操州致礼命并不就庄子矫亦高节家居无事好种竹辟命屡至叹曰吾焉能易吾种竹之心以从事于笼鸟盆鱼之间哉竟不就矫子法赐节概尤佳祖父子孙皆有行义世称浔阳四隐【南康志】
　　王欢字君厚乐陵人也安贫乐道不营产业尝丐食诵诗虽家无斗储意怡如也其妻患之或焚毁其书而求改嫁欢笑而谓之曰卿不闻朱买臣妻耶闻者多哂之欢守志弥固遂成通儒【晋书】
　　刘凝之与兄盛公俱高尚不仕志安隐居荆州适歳俭衡阳王饷钱十万凝之大喜持钱至市见有饥者悉分与之
　　刘凝之隐居南郡临川王义庆镇江陵遣使存问答书曰顿首称仆不为百姓礼人或讥之凝之曰未闻巢许称臣尧舜时载颙与衡阳王义季书亦称仆
　　王逸少居山隂或防数花须摘撚咀嗅怡然自若陶潜或云字深明【南史】
　　张野字莱民居浔阳柴桑与陶渊明有婚姻之契学兼华梵累征不就
　　宋纤字令文敦煌人少有逺操沈静不与世交隐居酒泉南山不应辟命张祚时太守杨宣畵其像于阁上出入视之作颂曰为枕何石为潄何流身不可见名不可求太守马岌造焉纤拒而不见岌叹曰名可闻而身不可见德可仰而形不可覩先生人中之龙也铭诗于石壁曰丹岩百丈靑壁万寻奇木蓊郁蔚若邓林其人如玉维国之琛室迩人遐实劳我心【十六国春秋】
　　杨轲者石虎遣使征之不应亲驾徃视亦高卧不起虎谓沙门道集曰朕乘舆所向天沸地涌何匹夫而长傲耶道集对曰昔舜优蒲衣禹造伯成魏式干木汉美庄光管宁不应曹氏皇甫不屈晋代岂可令史无隐遁传耶虎悦其言而止【上】
　　宗测时贵人欲与之游不得乃使陆探微畵像挂壁观之闻其爱香作香馈之时谓少文大宗茂深小宗故传小宗香云【南史】
　　雷次宗字伯伦少入庐山事沙门释慧逺笃志好学尤明三礼毛诗隐退不受征辟宋元嘉十五年征至都开舘于鸡笼山聚徒教授置生百余人会稽朱膺之颍川庾蔚之并以儒学总监诸生时国子学未立上留意艺文使丹阳尹何尚之立学太子率更令何承天立史学司徒叅军谢立文学凡四学并建车驾数至次宗舘资甚厚乆之还庐山公卿以下竝设祖道后又征诣都为筑室于钟山西岩下谓之招隐舘使为王太子诸王讲防服经【并上】
　　宗测字敬微南阳人宋征士炳孙也世居江陵测少静退不乐人间叹曰家贫亲老不择官而仕先哲以为美谈余窃有惑诚不能濳感地金防致江鲤但当用天道分地利孰能食人厚禄忧人重事乎州举秀才主簿不就骠骑豫章王征为叅军测答府召云何为谬伤海鸟横斤山木母防身负土植松栢豫章王复遣书请之辟为叅军测答曰性同鳞羽爱止山壑眷恋松栢轻迷人路纵宕岩流有若狂者忽不知老至而今须髪已白岂容课虚责有羡鱼慕鸟哉永明二年征太子舎人不就欲游名山乃写祖炳所画尚子平图于壁上测长子官在京师知父此防便求禄还为南郡丞传以家事刺史安陆王子敬长史刘寅以下皆赠送之测无所受赍老子庄子二书自隋子孙拜辞悲泣测长啸不视遂徃庐山止祖炳旧宅【南齐书】
　　赵僧岩栖迟山谷尝以一壶自随一旦谓弟子曰吾今夕当死壶中大钱一千以通九泉之路蜡烛一挺以照七尺之尸至夜而亡【上】
　　沈麟士隐吴差山讲经教授从学士数十百人各营居宇依止其侧时人语曰差山中有贤士开门教授居城市张永为吴兴请麟士入郡麟士闻郡后堂有佳山水乃徃停数月永欲请为功曹使人致意麟士曰明府德履冲素留心山谷民是以被褐负杖忘其疲病必欲饰混沌以蛾眉冠越客以文冕走虽不敏请附高节有蹈东海而死尔【南史】
　　刘訏字彦度家甚贫苦并日而食隆冬之月或无氊絮訏处之晏然不觉其饥寒也自少至长无喜愠之色每于可竞之地輙以不竞胜之或有加陵之者莫不退而愧服【上】
　　刘訏尝着糓皮巾被衲衣每游山泽輙留连忘返神理闲正姿貌甚华在林谷之间意气弥逺遇者皆谓神人【甲秀堂帖】
　　孔淳之与王敬竝为人外交申以婚姻敬以女适淳之子尚遂以乌羊系所乘车辕提壶为礼至则尽欢共饮迄暮而归或怪之答曰此固农夫田妇之礼也【南史】
　　褚伯玉居剡瀑布山宋孝建二年征聘不就齐太祖卽位手诏吴会二郡以礼迎遣又辞疾上不欲违其志敕于剡白石山立太平舘居之【南齐书】
　　伯玉在山三十余年隔絶人物王僧达为吴郡苦礼致之伯玉不得已停郡信宿裁交数言而退宁朔将军丘珍孙与僧达书曰闻禇先生出居贵舘此子防景云栖不事王侯抗高木食有年载矣自非折节好贤何以致之昔文举栖冶城安道入昌门于玆而三焉夫却粒之士飡霞之人乃可蹔致不冝乆覊君当思遂其高歩成其羽化望其还防之日蹔纡淸尘亦愿助为譬说僧达答曰褚先生从白云游旧矣古之逸民或留虑男女或使华隂成市而此子索然唯朋松石介于孤峰絶岭者积数十载近故要其来此冀慰日夜比谈讨芝桂借访荔萝若已窥烟液临沧洲矣知君欲见之輙当申譬阮孝緖尝曰非志骄富贵但性畏庙堂若使麏防可骖何以异夫骐骥
　　孝绪着高隐传分为三品言行超逸名世弗传为上品始终不耗姓名可录为中品挂冠人世栖心尘表为下品中品惟载一百三十七人刘歊刘訏览其书曰昔嵇康所赞缺一自拟今四十之数将待吾等成耶阮对曰所谓荀君虽防后事当付钟君若素车白马之日輙获麟于二子矣歊訏果卒乃益二传及孝绪亡訏兄洁録其遗行次篇末成絶笔之意云
　　刘蚪字灵预诏征为通直郎不就竟陵王子良致书通意蚪答曰蚪四时卧病三节营灌畅余隂于山泽托暮情于鱼鸟宁非唐虞重恩周邵宏施蚪进不研几入无洙泗稷舘之辨退不凝心出累非冡间树下之节逺泽旣洒仁防先着谨收樵牧之嫌敬加轼鼃之义蚪精信释氏衣麤布衣礼佛长斋注法华经日讲佛义以江陵西沙洲去人逺乃徙居之建武二年诏征国子博士不就其冬蚪病正昼有白云徘徊檐户之内又有香气及磬声其日卒
　　徐伯珍宅南九里有高山班固谓之九岩山后汉龙丘苌隐处也山多龙须栢望之五采岀呼为妇人岩伯珍移居之二年门前生梓树一年便合抱东石壁夜忽有赤光洞照俄尔而灭白雀一防栖其戸牖论者以为隐德之感焉永明二年刺史豫章王辟议曹从事不就家甚贫窭兄弟四人皆白首相对时人呼为四皓【并上】齐始丰赤城山有释慧明姓康康居人祖世避地于东吴止赤城山石室于是栖心禅诵毕命枯槁后于定中见一女神自称吕姥云常加防卫或时有白猿白鹿白蛇白虎游戏堦前驯伏宛转不令人畏【神僧传】
　　蔡防字休明陈留人淸抗不与俗人交李防谓江斆曰古人称安平淸白曰夷湼而不缁曰白至于蔡休明者不可谓之夷白乎【南史】
　　王素少有志行隐居不仕山中有蚿淸长听之使人不厌而其形甚丑素乃为蚿赋以自况
　　顾欢字平隐于天台山开舘聚徒每旦出户山鸟集其掌取食齐高帝辅政征为扬州主簿及践阼乃至称山谷臣顾欢上表进政纲一卷欢东归上赐麈尾素琴末年以蔬食断酒其恒供养石像先有损壊心欲补之罄心敬礼经一夜忽然完复众并异之
　　明僧绍隐于摄山高帝谓其弟庆符曰卿兄高尚其事亦尧之外臣朕梦想幽人固已勤矣所谓径路絶风云通乃赐竹根如意笋箨冠
　　何二兄求防并栖遁求先卒世号防为大山为小山又谓何氏三高防遨游人间不簮不带或乘柴车或蹑草履恣心所适致醉而归时人谓之通隐在法轮寺竟陵王子良就见之防角巾登席子良欣悦无已遗以嵇叔夜酒杯徐景山酒铛【并上　世论以防为孝隠士弟为小隠士】何初迁秦望山将筑室忽见二人着冠容貌甚伟问曰君欲居此耶乃指一处云此中殊急忽不复见依言卜焉寻而山发洪水树石皆倒拔惟所居室岿然独存钟嵘作瑞室颂刻石以旌之【梁书】
　　答皇太子启曰性爱山泉情笃鱼鸟而从鸥未狎入兽相惊兼年齿衰暮荒径榛梗旣无语稼之客宁有论书之賔缄黙畎畆栖息丘壑秀水淸潭于兹永已【上】
　　刘慧斐字宣文游匡山有终焉之志遂居东林寺又于山比构园一所号曰离垢园时人称离垢先生【南史】邓郁字彦达荆州建平人少不仕隐于衡山洞灵台立小板屋足不下山断谷三十余载唯以涧水服云母屑梁武帝建五岳楼驻之天监十四年有靑鸟降于隐所语弟子曰吾当去矣遂逝武帝命周舍作传【仙鉴】陶景爱山水每经涧谷必坐卧其间吟咏盘桓不能已已谓人曰吾见朱门广厦虽识其华乐而无欲徃之心望高岩瞰大泽虽知此难立直恒欲就之【南史】萧道赐以礼让称居乡有争讼専赖平之又周其疾急乡里号曰墟王皆窃言曰其后必大上
　　裴衍字文舒自梁归魏授通直郎欲辞朝命请隐嵩高表曰伏见嵩岑极天苞育名草修生救疾多游此岫臣摄性乖和诚希药此沉疴庻偶影风云永歌至德诏曰知欲养疴中岳练石嵩岭栖素云根饵芝靑壑深用嘉焉便从来请【后魏书】
　　释昙延常自顾其影言曰余与尔沉沦日乆飘泊何归今可挟道濳形精思出要遂隐于太行山百梯寺沐并少有志介尝过其姊姊为杀鸡炊黍并不留胡叟家于宻云蓬室草筵以酒自娱谓其友人宗舒曰我生活似胜焦先志意所栖谢其高矣养子螟蛉以自给每至贵胜门恒乘一防牛弊韦袴褶而已作布囊容三四斛饮噉醉饱盛余肉以付螟蛉见荣华蔑如也郑飜字灵雀隐居荣阳三窟山慠诞不自覊束或有所之造乘驴衣鞯破而徃逺近钦其高名皆谓有异状观者如堵及见形乃短陋不副所闻然风神俊发无贵贱并敬服之【并上】
　　后魏元道康字景怡居林虑山云栖幽谷静掩衡茅不下人间逾二十载服饵芝术以娱其志高欢为丞相前后三辟不就道康以时方乱不欲应之至高阳又征亦不起道康书斋常有防燕为巢歳歳未尝不至道康以连征不去有惧见抑不觉嗟咨是夕秋月朗然淸风飒至道康向月微思忽闻燕呼康字云景怡卿本澹然为乐今胡愁思之深耶道康惊异乃知是燕又曰景怡景怡乐以终身康曰尔为禽而语何巢我屋燕曰我为上帝所罪暂为禽耳以卿盛德故来相依道康曰我忘利不售人间所以闭关服道寜昌其德为卿所谓燕曰海内栖隐尽名誉耳独卿知道卓然嚣外所以神祗敬属万灵归徳我来日昼时徃前溪相报道康乃防杖南溪以伺其至及昼见二燕自北岭飞来而投涧下一化为靑衣童子一化为靑衣女子前来谓道康曰今我便归以卿相命故来此化然无以留别卿有隐志幽隂见嘉卿之寿更四十岁以此相报言讫复为防燕飞去不知所徃时道康巳年四十后果终八十一【太平广记】眭夸少与崔浩为莫逆交浩为司徒逼召之不得已入京与浩相见经留数日惟饮酒谈叙平生不及世利浩每欲屈以位竟不能发言后遂投诏书于夸懐亦不开口夸曰桃简卿已为司徒何足以此劳国士也【后晋书】徐则入天台山因絶粒所资惟松水而已虽隆冬沍寒不服绵絮太徐陵为之刋山立颂【南史】
　　杜淹字执礼开皇中与其友韦福嗣谋曰上好嘉遁苏威以逸人召得美官乃共入太白山为不仕者文帝恶之谪戍江表【隋书】
　　子之夏城薛收姚义后遇牧豕者问涂焉牧者曰从谁欤薛收曰从王先生也牧者曰有鸟有鸟则飞于天有鱼有鱼则濳于渊知道者盖黙黙焉子闻之谓薛收曰独善可矣不有言者谁明道乎【文中子】
　　仲长子光徃来河东佣力自给卖药为业人莫之知也守令至者皆亲谒先生辞以瘖疾未尝交语着独游颂河渚先生传有请道者劔书老易二字示之弹琴饵药以终其世【上】








　　广博物志卷二十一
<子部,类书类,广博物志>
　　钦定四库全书
　　广博物志卷二十二
　　明　董斯张　撰
　　方伎【医　卜筮　相　碁博诸戏　幻术附】
　　巫彭作医巫咸作筮【吕氏春秋　又郭璞巫咸山赋云巫咸以鸿术为帝尧之医未详孰是】
　　神农始防息脉辩药性制针炙作医方轩辕臣巫彭始制药丸伊尹创煎药秦和始为医书【物原】
　　医师掌医之政令聚毒药以共医事【毒为五毒药谓五药医师聚之以共众医之所用】凡邦之有疾病者疕者造焉【轻曰疾重曰病头疮曰疕身疮曰皆造医师求药疕音匕音羊造七到反】则使医分而治之【医师使疾医治疾病使医治疕疡】歳终则稽其医事以制其食【每歳之终医师考众医之事功以制其食禄】十全为上十失一次之十失二次之十失三次之十失四为下【周礼】
　　食医掌和王之六食六饭六膳百羞百酱八珍之齐【六食谓六谷六饮谓六清】【六膳谓六牲百羞谓羞用百二十品百酱谓醤用百二十罋八　珍谓八物此皆膳夫所掌食醤则调和其齐焉和去声齐才细反】凡食齐眡春时【食宜温也】羮齐眡夏时【冝热也】酱齐眡秋时【醤冝凉也】饮齐眡冬时【饮冝寒也】凡和【大凡调和饮食】春多酸【酸以养肝肝属木也】夏多苦【苦以养心心属火也】秋多辛【辛以养肺肺属金也】冬多咸【咸以养肾肾属水也】调以滑【脾属土分主四时故皆调以滑焉】凡会膳食之宜【畜与谷各有相宜】牛宜稌【牛畜稌谷】羊宜黍【羊火畜黍火谷此二者以同气为宜】豖宜稷【豖畜稷水谷此以尅水为宜】犬宜【犬金畜水谷此以土生金为宜】鴈宜麦【鴈火畜麦木谷此以木生火为冝】鱼冝苽【鱼水畜苽水谷此亦以同气为宜苽音孤】凡君子之食恒放焉【食医虽以养生为主然君子所以自养者亦可依放之也】
　　疾医掌养万民之疾病四时皆有疠疾春时有痟首疾夏时有痒疥疾秋时有疟寒疾冬时有嗽上气疾【痟酸削也上气喘也】逆以五味五谷五药养其病【五味咸苦酸辛五谷麻黍稷麦豆五药草木虫石谷也】以五气五声五色眡其死生【五气五藏所出之气心肝脾肺肾也五声言语所出之声宫啇角徴羽也五色靣貌所发之色青赤白黒黄也三者皆属五行相生则生相尅则死故以此胝之】两之以九窍之变【九窍谓阳窍七两耳两目两鼻口也隂窍二大小二府也两之谓隂阳变谓隂阳之变窍苦吊反】参之以九藏之动【九藏谓神藏五卽心肝脾肺肾是也形藏四即耳目口鼻是也参之谓隂阳与中气动谓脉之动藏才浪反】
　　疡医掌肿疡溃疡金疡折疡之祝药劀杀之齐凡疗疡以五毒攻之以五气养之以五药疗之以五味节之凡药以酸养骨【酸木味木立地中似骨也】以辛养筋【辛金味金之纒合异物似筋也】以咸养脉【咸水味水之流行地中似脉也】以苦养气【苦火味火之出入无形似气也】以养肉【土味土之兼载四者似肉也】以滑养窍【滑滑石也凡诸滑物通利徃来似窍也】凡有者受其药焉【并上】
　　余所撰百巻名曰玉函方皆分别病名以类相续不相杂错其九十三卷皆单行径易篱陌之间顾盻皆药众急之病无不毕备家有此方可不用医【抱朴子】
　　僊人入瘟疫秘禁法思其身为五玉五玉者随四时之色春色靑夏赤四季月【四季或作六月】黄秋白冬黒又思冠金巾思心如炎火大如斗则无所畏也又一法思其髪散以被身一髪端輙有一大星缀之又思作七星北斗以冠覆其头以罡指前又思五脏之气从两目出周身如云雾肝青气肺白气脾黄气肾黑气心赤气五色纷错则可与疫病者同牀也或禹歩呼直日玉女或闭气思力士撡千斤锤百二十人以自衞或用射鬼丸赤车使者丸冠军丸徐长卿【药名也】散玉函精粉靑牛道士熏身丸崔【一作雀】文黄【一作星】防草玉酒黄庭丸皇符老子领中符赤须子桃花符皆有良效者也【上】
　　夫医者非仁爱不可托非聪明达理不可任非亷洁淳良不可信古之用医必选名姓之后【物理论】
　　伏羲察六气审隂阳以赍之身而四时水火陞降得以有象百病之理得以有类于是尝草治砭以制民疾而人滋信【世谓神农尝百草而孔丛子世纪皆以为伏羲葢不有其始曷善其终】
　　炎帝命僦贷季理色脉对察和齐摩踵訰告以利天下而人得以缮其生
　　黄帝谓人之生负阴而抱阳食味而被色寒暑荡之外喜怒攻之内夭昏凶札君民代有乃上穷下际察五气立五运洞性命纪隂阳极咨于岐雷而内经作谨其时着之玉版以藏灵兰之室命巫彭桐君处方盄饵湔澣【剌洽】而人得以尽年
　　上古医曰弟父弟父之为医也以莞为席以刍为狗北靣而祝之发十言耳诸扶舆而来者皆平复如故中古之为医者曰逾附逾附之为医也搦木为脑芟草为躯吹窍定脑死者复生【韩诗外】
　　平公有疾秦景公使医龢视之出曰疾不可为也是谓逺男而近女惑以生蛊非鬼非食惑以防志良臣不生天命不佑若君不死必失诸侯赵文子闻之曰武从二三子以佐君为诸侯盟主于今八年矣内无苛慝诸侯不二子胡曰良臣不生天命不佑对曰自今之谓龢闻之曰直不辅曲明不防闇摇木不生危松栢不生埤吾子不能諌惑使至于生疾又不自而罢其政八秊之谓多矣何以能久文子曰医及国家乎对曰上医医国其次疾人固医官也文子曰子称蛊何实生之对曰蛊之慝谷之飞实生之物莫伏于蛊莫嘉于谷谷兴蛊伏而章明者也故食谷者昼选男德以象谷明宵静女德以伏蛊慝今君一之是不飨谷而食蛊也是不昭谷明而皿蛊也夫文虫皿为蛊吾是以云文子曰君其防何对曰若诸侯服不过三年不服不过十年过是晋之殃也是嵗赵文子卒诸侯叛晋十年平公薨【国语】孔子有病哀公使医视之医曰子居处饮食何如孔子曰春居葛室夏居宻阳秋不风冬不炀饮食不馈饮食不勤医曰是良药也【公孙尼子】
　　厐暖曰昔伊尹医殷太公医周武王百里医秦申麃医郢原季医晋范蠡医越管仲医齐而五国霸其善一也然不同数卓襄王曰愿闻其数暖曰王独不闻魏文侯之问扁鹊耶曰子昆弟二人其孰最善为医扁鹊曰长兄最善中兄次之扁鹊最为下魏文侯曰可得闻耶扁鹊曰长兄于病视神未有形而除之故名不出于家中兄治病其在毫毛故名不出于闾若扁鹊者镵血脉投毒药副肌肤间而名出闻于诸侯魏文侯曰善使管子行医术以扁鹊之道曰桓公防能成其霸乎凡此者不病病治之无名使之无形至功之成其下谓之自然故良医化之拙医败之虽幸不死创伸股维卓襄王曰善寡人虽不能无创孰能加秋毫寡人之上哉【鹖冠子】扁鹊造轩光之灶八成之汤【说苑】
　　医家二扁鹊一黄帝时人一战国时人
　　鲁公扈赵齐婴二人有疾同请扁鹊求治扁鹊治之既同愈谓公扈齐婴曰汝曩之所疾自外而干腑脏者同药石之所已今有偕生之疾与体偕长今为汝攻之何如二人曰愿先闻其騐扁鹊谓公扈曰汝志强而气弱故足于谋而寡于断齐婴志弱而气强故少于虑而伤于专若换汝之心则均于善矣扁鹊遂饮二人毒酒迷死三日剖胸探心易而置之投以神药既悟如初二人辞归于是公扈反齐婴之室而有其妻子妻子弗识齐婴亦反公扈之室有其妻子妻子亦弗识二室因相与讼求辨于扁鹊扁鹊辩其所由讼乃已【列子】
　　昔扁鹊居宋得罪于宋君出亡之衞衞人有病将死者扁鹊至其家欲为治之病者之父谓扁鹊曰吾子病甚笃将谓迎良医治非子所能治也退而不用乃使灵巫求福请命对扁鹊而呪病者卒死灵巫不能治也夫扁鹊天下之良医而不能与灵巫争用者知与不知也【新语】
　　龙叔谓文挚曰子之术微矣吾有疾子能已乎文挚曰唯命所听然先言子所病之证龙叔曰吾乡誉不以为荣国毁不以为辱得而不喜失而弗忧视生如死视冨如贫视人如豕视吾如人处吾之家如逆旅之舎观吾之乡如戎蛮之国凡此众疾爵赏不能劝刑法不能威盛衰利害不能易哀乐不能移固不可事国君交亲友御妻子制仆隶此奚疾哉奚方能已之乎文挚乃命龙叔背明而立文挚自后向明而望之旣而曰嘻吾见子之心矣方寸之地虚矣防圣人也子心六孔流通一孔不达今以圣智为疾者或由此乎非吾浅术所能已也【上】
　　杨朱之友曰季梁季梁得疾七日大渐其子环而泣之请医季梁谓杨朱曰吾子不肖如此之甚汝奚不为我歌以晓之杨朱歌曰天其弗识人胡能觉匪祐自天弗孽由人我乎汝乎其弗知乎医乎巫乎其知之乎其子弗晓终谒三医一曰矫氏二曰俞氏三曰卢氏诊其所疾矫氏谓季梁曰汝寒温不节虚实失度病由饥饱色欲精虑烦散非天非鬼虽渐可攻也季梁曰众医也亟屏之俞氏曰女始则胎气不足乳湩有余病非一朝一夕之故其所由来渐矣非可已也季梁曰良医也且食之卢氏曰汝疾不由天亦不由人亦不由鬼禀生受形旣有制之者矣亦有知之者矣药石其如汝何季梁曰神医也重贶遗之俄而季梁之疾自瘳【列子】
　　郭玉广汉人初有老父渔钓于涪水自号涪翁着针经诊脉法授弟子程高高传于玉学方胍六徴之技隂阳不测之术和帝时为太医丞仁爱不矜虽贫贱必尽其心力疗贵人时或不愈帝令贵人羸服变处一针卽差召玉诘状玉曰医者意也腠理至微随气用巧神存心手之间可得解而不可得言贵者处尊高以临臣懐怖慑其疗有四难自用意而不任臣一难也将身不谨二难也骨节不能使药三难也好逸恶劳四难也臣意犹且不尽何有于病哉此所以不愈也【后汉书】
　　汉河间王病瘕医莫能治有俗者自言河间人也合巴豆云母卖于都市七丸一钱治百病河间王买其药服之下蛇数头问其药意俗曰王病乃六世殃非今世所招也王尝放乳鹿麟母也仁心感天故当遇俗语竟遂不见后见在常山下【搜神记】
　　有一郡守病华佗以为其人盛怒则差乃多受其货而不加治无何弃去留书骂之郡守果大怒令人追捉杀佗郡守子知之属使勿逐守瞠恚旣甚吐黑血数升而愈
　　华佗刲腹治病不起于华佗抱朴子云仲景开怀以纳赤饼素问亦云割肌解肤古固有此法也
　　佗尝行道见一人病咽嗜食不得下家人车载欲往就医佗闻其呻吟声驻车徃视语之曰向来道邉有卖饼家蒜虀大酢从取三升饮之病自当去卽如佗言立吐蛇一枚【并上】
　　何颙妙有知人之鉴初张仲景总角造颙颙谓曰君用思精宻而韵不能高将为良医矣仲景后果有奇术王仲宣年十七时过仲景仲景谓之曰君体有病宜服五石汤若不治年及三十当睂落仲宣以其賖逺不治后至三十果觉眉落其精如此【小説】
　　刘平阿行医术有功德救人疾病如己之病行遇仙人周正时授以隠存之道【神仙传】
　　河内太守刘勲女苦左膝里疮痒迎佗使视以绳繋一犬于马后走马牵犬犬困不能行因取断肠以向疮口须有若蛇者从疮中出长三尺【华佗别传】
　　裴頠通传多闻兼明医术【晋书】
　　赵泉性好医方拯救无倦善疗众疾于疟尤工甚为当时所叹服焉
　　皇甫谧后得风痹疾因疾而学医习览经方手不辍卷遂尽其妙
　　殷仲堪父师病积季衣不解躬学医术防其精妙刘德彭城人也少以医方自达众疾于虚劳尤为精妙魏咏之字长道任城人也家贫素而躬耕为事好学不倦生而唇缺有善相者谓之曰卿当富贵年十八闻荆州刺史殷仲堪帐下有名医能疗之贫无行装谓家人曰残丑如此用活何为遂赍数斛米西上以投仲堪既至造门自通仲堪嘉其盛意召医与视之曰可剥而补之但须百日进粥不得语笑咏之曰半生不语而有半生亦当疗之况百日耶仲堪于是处之别室令医善疗之咏之遂闭口不言惟食薄粥其励志如此及差仲堪厚资遣之【并上】
　　元帝渡江有王离妻季氏者洛阳人将洛阳旧火南渡自言受道于祖母王氏传此火并有遗书二十七卷临终使行此火勿令断絶火色甚赤异于余火有灵騐四方病者将此火煮药及灸诸病皆愈转相妖惑官司禁不能止及季氏卒火亦经时而灭人号其所居为圣火巷【建康实録注】
　　许永为豫州刺史鎭历阳其弟得病心腹坚痛居一夜忽闻屏风后有鬼言何不速杀之明日李子豫当以赤丸打汝即死矣腹中鬼对曰吾不畏之及旦遂使人迎子豫旣至病者忽闻腹中有呻吟之声子豫遂于巾箱中出八毒赤丸与服之须臾腹中雷鸣彭转大利所病卽愈【续搜神记】
　　单道开能治目疾常周行墟野救疗百姓王公逺近赠遗累积皆受而施散一毫无余【防祥记】
　　晋殷文祥一名道筌自称年已七十而靣光白若四十许人曽卖药于荆州时多疫疠无贵贱皆与之药所活不可胜数人谓之神医得一钱卽施与贫者又多为桥梁以便往来凡利人之事行之不倦一日谓人曰吾夜见神人谓我有隂德当登仙矣众疑其妄明日遽辞别徃露寺北崖遂乘云而去后十余年人见在江西卖药又见在蜀者终莫知所之
　　晋洛阳大市寺有安慧则未详氏族少无恒性卓越异人而工正书善能谈吐晋永嘉年中天下疫病则昼夜祈诚愿天神降药以愈万民一日出寺门见两石形如瓮则疑是异物取看之果有神水在内病者饮服莫不皆愈
　　刘涓子晋宋间于丹阳夜射一物高二丈走声如雷明率人迹之见一小儿曰主人为刘涓子所射问之为黄父鬼也尾小儿至其止见三人一卧一看书一捣药即齐声呼突而前三人并走遗一帙痈疽方以治病神騐号鬼遗方
　　宋明帝宫人患腰疼牵心发即气絶众医以为肉症徐文伯曰此髪瘕也以油灌之则吐物如髪稍稍引之长三尺头已成虵能动悬柱上水滴尽一髪而已病即愈【谈薮】
　　徐文伯精医业张融谓之曰昔王微嵇叔夜并学而不能殷仲堪之徒故所勿论得之者由神明洞彻然后可至故非吾徒所及【南史】
　　徐嗣伯字德绍善淸言精于医术曽有一妪患滞瘀积年不差嗣伯为之诊疾曰此尸注也当须死人枕煑服之可愈于是就古塜中得一枕焉以半邉腐缺服之即差后秣陵人张景年十五腹胀靣黄众医不疗以问嗣伯嗣伯曰此石蚘耳当以死人枕煑服之依语煑枕以服之得大利蚘防头坚如石者五六升许病卽差后沈僧翼眼痛又多见鬼物以问之嗣伯曰邪气入肝可覔死人枕煑服之竟可埋枕于故处如其言又愈王晏知而问之曰三病不同而皆用死人枕疗之俱差何也答曰尸注者鬼气也伏而未起故令人沈滞得死人枕促之魂气飞越不复附体故尸注可差石蚘者医疗既僻蚘虫转坚世间药不能除所以须鬼物驱之然后可散也夫邪气入肝故使眼痛而见魍魉应须邪物以钓其气因而去之所以令埋于故处也晏深叹其神妙【南史】王僧孺工属文多识古事侍郎金元起欲工素问访以砭石僧孺答曰古人当以石为针必不用鐡说文有此砭字许愼云以石刺病也东山经高氏之山多针石郭璞云可以为砭针春秋美疢如恶石服子愼注云石砭石也季世无复佳石故以鐡代也【梁书】
　　薛伯宗善徙痈疽公孙泰患背伯宗为气封之徙置斋前桞树上明旦痈消树边起一瘤如拳大稍稍长二十余日瘤大脓烂出黄赤汁斗余树为之痿损【南史】父母疾笃医虽贱虽少则涕泣而拜之以求哀也梁孝元在江州尝有不豫世子方等亲拜中军叅军李猷焉【顔氏家训】
　　魏兴和二年遣崔敏阳休之来聘敏字长谦淸河东武城人博学赡文当朝第一与太原王延业齐名加以天文律历医方药品卜论既至帝选硕学沙门十人于御对百寮与之谈论多屈于敏帝赐敏书五百余卷他物倍之四公进曰崔敏学问踈浅不足上轸冲襟命臣防敌之必死帝从之初江东论学有十二沙门论以条疏征覈有中观论以乘寄萧然言名理者宗仰其术北朝有如实论质定宗礼有廻诤论借机破义敏总南北二业皆精又桑门所专唯在释氏若儒之与道蔽于未闻敏兼三教而擅之颇有德色防公尝于五天竺国以梵语精理问论中分别论大无畏论因明论皆穷理尽妙防公貌寝形陋而声气淸畅敏既频胜羣僧而乃傲形于物其日帝于净居殿命防公与敏谈论至若三光四气五行十二支十干八宿风云气金丹玉液药性针道六性五蕴隂阳历数韬畧机权飞伏孤虚鬼神情状始自经史终于老释凡十余日辨六萟百氏与敏互为主客立谈絶倒观者莫不盈量忘归然敏词气毕沮于防不自得因而成病舆疾北归未逹中路而卒【梁四公记】崔季舒本好医术天保中于徙所无事更锐意研精遂为名手多所全济虽位望转高未曾懈怠纵贫贱厮养亦为之疗防【北史】
　　魏时有句骊客善用针取寸髪斩为十余叚以针贯取之言髪中虚也其妙如此【酉阳杂爼】
　　有人患脚跟肿痛诸医莫能识徐之才曰蛤精疾也由乘舩入海埀脚水中疾者曰实曾如此之才为剖得蛤子二枚如榆荚又有以骨为刀子靶者五色斑斓之才曰此人瘤也问得处云于古塜见髑髅额骨长数寸试削视有文理故用之其明悟多通如此天统四年累迁尚书左仆射俄除兖州刺史特给铙吹一部之才医术最高偏被命召武成酒色过度怳惚不恒曾病发自云初见空中有五色物稍近变成一美妇人去地数丈亭亭而立食顷变为观世音之才云此色欲多大虚所致卽用汤方服一剂其疾竟愈帝每发动蹔遣骑追之针药所加应时必效【北齐书】
　　和士开用事人多附之有一人士曾防士开病医者云须服黄龙汤士开有难色叅曰此物甚易王不须疑惑请先尝之一举而尽士开深感其意为之彊服遂得汗病愈【续世説】
　　北齐李元忠母多病专心医药研习积年遂善方技李宓母病积年精习经方洞闲针药母疾得除【隋书】子谓北山黄公善医先寝食而后鍼药汾隂侯生善筮先人事而后说卦【文中子】
　　铜川夫人好药子始述方芮城府君重隂阳子始着历日且曰吾惧览者或费日也【上】
　　一少年眼中常见一镜医士曰郎君吃鲙太多有鱼鳞在胸中所以眼花乃设芥醋一瓯因饿啜之遂愈于法开深思孤发妙通医法或问法师高明刚简何以医术经怀荅曰明六度以除四魔之病调九以疗风寒之疾自利利人不亦可乎
　　隋许智藏祖道防以母疾防极医方诫诸子曰为人子者尝膳视药不知方术岂谓孝乎【以下卜筮】
　　说卦言昔者圣人作易幽賛于神明而生蓍故郑鲂记云黄帝受河图而定玉箓伏羲得神蓍而乘皇防易干凿度所谓乘皇防者羲也古史攷云伏羲作卦始有筮其后殷巫咸善占筮则筮自伏羲始矣
　　伏羲始造卜神农始以蓍筮汉张良始造棊卜京房始以钱卜【物原】
　　古之善揲蓍灼者能于今中示古古中示今高中示下下中示高小中示大大中示小一中示多多中示一人中示物物中示人我中示彼彼中示我是道也其来无今其徃无古其高无葢其低无载其大无外其小无内其外无物其内无人其近无我其逺无彼不可析不可合不可喻不可思惟其浑沦所以为道【关尹子】
　　夫蓍之为言耆也之为言旧也明狐疑之事当问耆旧也由此言之蓍不神不灵葢取其名未必有实也无其神则知其无神灵无神灵则知不问天地也且天地口耳何在而得问之天与人同道欲知天以人事相问不自对见其人亲问其意意不可知欲问天天高耳与人相逺如天无耳非形体也非形体则气也气若云雾何能告人蓍以问地地有形体与人无异问人不近耳则人不闻人不闻则口不告人夫言问天则天为气不能为兆问地则地耳逺不闻人言信谓天地告报人者何据见哉【论衡】
　　天子下至士皆有蓍者重事决疑示不自专尚书曰女则有大疑谋及卿士谋及庶人谋及卜筮定天下之吉凶成天下之亹亹者莫善于蓍礼三正记曰天子长一尺二寸诸侯一尺大夫八寸士六寸隂故数偶也天子蓍长九尺诸侯七尺大夫五尺士三尺蓍阳故数奇也所以先谋及卿士何先尽人事念而不能思思而不能知然后问于蓍圣人独见先覩必问蓍何示不自专也或曰精微无端绪非圣人所及圣人亦疑之尚书曰女则有疑谓武王也干草枯骨众多非一独以烛何此天地之间寿考之物故问之也曰卜蓍曰筮何卜赴也爆见兆筮也者信也见其卦也尚书卜三礼士冠经曰筮于庙门外筮画卦所以必于庙何托义归智于先祖至尊故因先祖而问之也卜春秋何方以为于西方东面葢蓍之防也卜时西向已卜东向问蓍于东方面以少问老之义皮弁素帻求之于质也礼曰皮弁素帻筮于庙门之外或曰天子占卜九人诸侯七人大夫五人士三人又尚书曰三人占则从二人之言不见吉凶于蓍复以卜何蓍者阳道多变变乃成以制火灼之何礼襍记曰隂之老也蓍阳之老也龙非水不处非火不兆以阳动隂也必以荆者取其防音也礼三正记曰灼以荆以火动不以水动蓍何以为呕则是也蓍败则埋之何重之不欲人袭尊者也【白虎通】
　　大卜掌三兆之法【兆灼之象也】一曰玉兆【如男子弄璋之兆其象在左者】二曰瓦兆【如弄瓦之兆象在右者】三曰原兆【如易比吉原筮原之言再也象之上下左右未定者宜再推之】其经兆之体皆百有二十【经常也三兆之法其常体各有一百二十也】其颂皆千有二百【颂占之繇辞也每体十繇则得千有二百也】掌三易之法【易变易也】一曰连山二曰归藏三曰周易其经卦皆八其别皆六十有四掌三梦之灋一曰致梦【出于思虑有因而至者】二曰觭夣【角一俯一仰为觭人昼俯仰于事夜则为夣觭竒】三曰咸陟【无心感物为咸陟升也谓无所拘滞而自有其夣】其经运十【运卽眡祲所掌十煇也以占夣之吉防运或为緷当为煇】其别九十【每煇九变别为九十】以邦事作之八命【国有大事则作而命之有此八者】一曰征【行讨征役】二曰象【天象变动】三曰与【与人共事】四曰谋【啚事于人】五曰果【事成与否】六曰至【人至与否】七曰雨【祷雨】八曰瘳【瘳疾瘳质畱反】以八命者賛三兆三易三变之占【以八命作则以筮夣三者合聚而占之】以观国家之吉凶以诏救政【周礼】
　　卜师掌开之四兆【开谓出其占书也】　一曰方兆二曰功兆三曰义兆四曰弓兆　凡卜事眡高火【大事大卜眡高则此卜事葢小事也】扬火以作【炽其火以灼】致其墨【明其兆广之大小也】凢卜辨之上下左右隂阳【上谓仰也下谓俯也左左倪也右右倪也隂后弇也阳前弇也】以授命者【卜师辨之以授太卜】而诏相之【诏告以言也相賛以事也相去声】
　　人掌六之属各有名物天龟曰灵属【天俯者灵也】地曰绎属【地黄仰者绎也】东曰果属【东青前弇果也果鲁果反】西曰靁属【西白左倪雷也】南曰猎属【南赤后弇猎也】北曰若属【北黑右倪若也】各以其方之色与其体辨之【色谓黄青白赤黑也体谓俯仰前后左右也】凢取用秋时攻用春时各以其物入于室上春衅【以牲血衅之】祭祀先卜若有祭祀则奉以徃
　　菙氏【菙荆木也灼用之】掌共燋契【燋即灼之木也契即开之凿也卜则爇燋以灼用凿以开也燋音焦】以待卜事【菙人共之以授卜师用之】　凢卜以明火爇燋遂龡其焌契以授卜师遂役之
　　占人掌占以八簭占八颂【将占八命之事光以蓍筮之而以八颂占之簭音筮】以八卦占簭之八故【八卦即三易之经卦也八故八事之故也】以吉凶【其从违以占吉凶】凢卜簭【为卜蓍为筮】君占体【体兆象也体有吉凶】大夫占色【色兆气也色有善恶】史占墨【墨兆广也墨有大小】卜人占圻【圻兆骨也圻有微明尊者视兆象而已卑者以次详其余焉】　凢卜簭既事则系币以比其命　歳终则计其占之中否【用以进退占人之能否】
　　簭人掌三易以辨九簭之名一曰连山二曰归藏三曰周易九簭之名一曰巫更【郑氏曰巫字皆当为筮筮更者筮变动也】二曰巫咸【筮众心也】三曰巫式【作法则也】四曰巫目【立要凢也】五曰巫易【革天命也】六曰巫比【包遐荒也】七曰巫祠【筮牲与日】八曰巫参【筮御与七参七南反】九曰巫环【攻伐而围之也孟子曰环而攻之】以辨吉凶【辨其从违以占吉凶】凢国之大事先簭而后卜【当用卜者先筮之筮不吉则不卜也】上春相簭【上春乃一歳之始相视拣择其蓍草可为筮也】凢国事共簭【以共国家占筮之用】
　　占夣掌其歳时观天地之会辨隂阳之气以日月星辰占六夣之吉凶【日为太阳月为太隂星二十八宿属阳辰十二次属隂葢以歳时天地隂阳日月星辰而占六梦之吉凶也】一曰正梦【安静而夣】二曰噩梦【惊愕而梦】三曰思夣【觉时所想而夣】四曰窹夣【觉时所道而梦】五曰喜夣【喜悦而夣】六曰惧夣【恐惧而夣】季冬聘王夣【歳十二月聘问王夣】献吉夣于王【王梦之吉则献其兆】王拜而受之【吉夣在王而佑之者在天拜而受之专天之所佑也】　乃舎萌于四方以赠恶梦遂令始难殴疫【并上】
　　古司怪主卜【元命包】
　　卜筮者圣人之业也但近世无复佳师多不能中古者卜以决疑今人生疑于卜何者守道信谋欲行一事卜得恶卦反令恜恜【音敕惕也】此之谓乎且十中六七以为上手粗知大意又不委曲凢射奇偶自然半牧何足赖也世传云解隂阳者为鬼所嫉坎贫穷多不称泰吾观近古以来尤精妙者唯京房管辂郭璞耳皆无官位多或罹灾此言令人益信傥值世纲严宻强负此名便有诖误亦祸源也及星文风气率不劳为之吾尝学六壬式亦値世间好匠聚得龙首金匮玉爕玉歴十许种书讨求无騐寻亦悔罢凡隂阳之术与天地俱生其吉凶德刑不可不信但去圣既逺世传术书皆出流俗言辞鄙浅騐少妄多至如反支不行竟以遇害归忌寄宿不免凶终拘而多忌亦无益也【顔氏家训】
　　葢闻枵之野鬼方难测朱鸟之舎神道莫知而缇幔晓披卽辨黄钟之气灵台夕望便知玉井之色复以谈乎天者虽絶名言之外存乎我者还居称谓之中余防学星文多历岁稔海中之书略皆寻防巫咸之说偏得研求虽紫微迢逓如观掌握靑龙显晦易乎窥览羡门五将亟经玩习韩终六王常所寳爱至于周王白雉之筮殷人飞燕之卜蓍名聚雪非关地极之山卦有宻云能拥西郊之气爻通七圣世经三古山阳王氏直解谈河东郭生才能射覆兼而两之窃自许矣【梁元帝洞林序】
　　昔者桀筮伐有汤唐而牧卜占于荧惑云不吉不利出征惟利安处彼为狸我为鼠勿用作事恐伤其父【归藏】说赁为赭衣者舂于深岩以自给梦乘云绕日而行筮得利建侯之卦【拾遗记】
　　武王伐纣卜之而占者曰凶大公曰以祭则凶以战则胜武王从之卒克纣焉【一云太公推蓍蹈而曰枯骨死草何知而凶】
　　天子筮猎萃泽其卦遇讼逄公占之曰薮泽苍苍其宜正公戎事则从【穆天子传】
　　民西大冡者勾践客秦伊善炤者冡也因名冢为秦伊山【越绝书】
　　蘓秦事鬼谷子学终辞归道乏困行以蠡卜传説自给【春秋后语】
　　汉武帝与越王为亲乃遣东方朔泛海求寳惟命一周廻朔经二载乃至未至间帝问左右朔久而不至今寰中何人善卜对曰有孙賔者极明易筮帝乃更庶服濳行与左右赍绢二疋徃卜叩賔门出迎而延坐未之识也帝乃启卜卦成知是帝惶惧起拜帝曰朕来覔物卿勿言賔曰陛下非卜他物乃卜东方朔也朔行七日必至今在海中靣西招水大叹到日请话之至日朔至帝曰卿约一年何故二载朔曰臣不敢稽程探寳未得也帝曰七日前卿在海中面西招水大叹何也朔曰臣非叹别事叹孙賔不识天子与帝对坐因此而叹帝深异之【搜神记】
　　严遵卖卜于成都市日得百钱自给则闭肆下帘富人罗冲为具车马衣粮君平曰吾非不足也子奈何以不足而助有余冲曰吾有万金子无担石何云有余君平曰不然吾宿子家人定而役未息昼夜汲汲未尝有足今我以卜为业不下床而钱自至犹余数百不知所用此非我有余而子不足乎【高士传】
　　汉安定皇甫嵩眞常自筭其年夀七十三于绥和元年正月二十五日晡时死书其屋壁以记之二十四日晡时死其妻曰见筭时常下一筭欲以告之虑脱有防故不告今果先一日也眞又曰北邙靑塜上孤槚之西四丈所凿之入七尺吾欲葬此地及眞死依言徃掘得古时空椁即以葬焉【西京杂记】
　　曹元理尝从友人陈广汉广汉曰吾有二囷米忘其防数子为吾计之兀理以食着十余转曰东囷七百四十九防二斗七合西囷六百九十七防八斗遂大署囷门后出米西囷六百九十七防七斗九升中有一鼠大堪一升东囷不差圭合元理后岁复遇广汉广汉以米数告之元理以手击牀曰遂不知鼠之食米不如剥面皮矣广汉为之取酒鹿脯数脔元理复算曰甘防二十五区应收一千五百三十六枚蹲鸱三十七畆应收六百七十三防千牛产二百犊万鸡将五万雏羊豕鵞鸭皆道其数果蓏殽核悉知其所乃曰此资业之广何供具之褊广汉慙曰有仓卒客无仓卒主人元理曰俎上蒸肫一头厨中荔枝一盘皆可以为设广汉再拜谢罪入取尽日为欢其术后传南季南季传项滔项滔传子陆皆得其分数而失其妙焉【上】
　　姜肱桓帝时再以纁聘不就卽拜大中大夫诏书至门肱使家人对云久病就医遂窜伏靑州界中卖卜给衣【后汉书】
　　太尉乔字公祖梁国人也初为司徒长史五月末于中门卧夜半后见东壁正白如开门明呼问左右左右莫见因起自徃手扪摸之壁自如故还床复见心大怖恐其友应劭适徃之语次相告劭曰乡人有董彦兴者卽许季山外孙也其探赜索隐穷神知化虽眭孟京房无以过也然天性褊狭羞于卜筮者间来师王叔茂请迎之须便与俱来公祖虚礼盛馔下席行觞彦兴自陈下诸生无他异分币重言诚有踧踖颇能别者愿得从事公祖辞譲再三尔乃聴之曰府君当有怪白光如门明者然不为害也六月上旬鸡鸣时闻南家哭卽吉到秋节迁北行郡以金为名位至将军三公公祖曰怪异如此救族不暇何能致望于所不图此相饶耳至六月九日未明太尉杨秉暴薨七月七日拜钜鹿太守钜边有金后为度辽将军历登三事【搜神记】后汉汝南应枢生四子见神光照社枢见光以问卜人卜人曰此天符子孙其兴乎乃探得黄金自是诸子宦学并有才名至玚七世通显【孝子传】
　　管辂字公明平原人也善易卜安平太守东莱王基字伯舆家数有怪使辂筮之卦成辂曰君之卦当有贱妇人生一男堕地便走入灶中死又床上当有一大蛇衔笔大小共视须臾便去又乌来入室中与鷰共鬬死乌去有此三卦基大惊曰精义之致乃至于此幸为占其吉凶辂曰非有他祸直客【一作官】舎乆逺魑魅魍魉共为怪耳儿生便走非能自走直宋无忌之妖将其入灶也大蛇衔笔者直老书佐耳乌与鷰鬬者直老铃下耳夫神明之正非妖能害也万物之变非道所止也乆逺之浮精必能之定数也今卦中见象而不见其凶故知假托之数非妖咎之徴自无所忧也昔高宗之鼎非雉所雊太戊之阶非桑所生然而野鸟一雊武丁为高宗桑糓暂生大戊以兴焉知三事不为吉祥愿府君安身养德从容光大勿以神奸汚累天眞后卒无他迁安南督军后辂乡里乃太原问辂君徃者为王府君论怪云老书佐为蛇老铃下为乌此本皆人何化之防贱乎为见于爻象出君意乎辂言茍非性与天道何由背爻象而任心胸者乎夫万物之化无有常形人之变异无有定体或大为小或小为大固无优劣万物之化一例之道也是以夏鲧天子之父赵王如意汉高之子而鲧为黄能意为苍狗斯亦至尊之位而为黔喙之类也况蛇者恊辰巳之位乌者栖太阳之精此乃腾黒之明象白日之流景如书佐铃下各以微躯化为蛇乌不亦宜乎【搜神记】
　　信都令家妇女惊恐更互疾病使辂筮之辂曰君北堂西头有两死男子一男持矛一男持弓箭头在壁内脚在壁外持矛者主刺头故头重痛不得举也持弓箭者主射胸腹故心中悬痛不得饮食也昼则浮游夜来病人故使惊恐也于是掘其室中入地八尺果得二棺一棺中有矛一棺中有角弓及箭箭乆逺木皆消烂但有铁及角完耳乃徙骸骨去城二十里埋之无复疾病利漕民郭恩字义博兄弟三人皆得躄疾使辂筮其所由辂曰卦中有君本墓墓中有女鬼非君伯母当叔母也昔饥荒之世当有利其数升米者排着井中啧啧有声推一大石下破其头孤防寃痛自诉于天耳【并上】管辂谓钟毓曰我卜可以知生死毓曰命付天不付君【魏志】
　　郭璞尝遇顔含欲为之筮含曰年在天位在人修已而天不与者命也守道而人不知者性也自有性命无劳蓍【晋书】
　　义兴方叔保得伤寒埀死令璞占之不吉令求白牛厌之求之不得唯羊子有一白牛不肻借璞为致之卽日有大白牛从西来径徃临叔保惊惶病即愈【搜神记】扬州别驾顾球姊生十年便病至年五十余令郭璞筮得大过之升其辞曰大过卦者义不嘉冡墓枯杨无英华振动游魂见龙车身被重累婴妖邪法由斩祀杀灵蛇非己之咎先人瑕案卦论之可柰何球乃迹访其家事先世曽伐大树得大蛇杀之女便病病后有羣鸟数千回翔屋上人皆怪之不知何故有县农行过舎邉仰视见龙牵车五色晃烂其大非常有顷遂灭【上】王宗以卖卜自奉安帝以博士征耻占验见知悬绶于庭而逃
　　王长文闻益州乱筮得老蚕縁枯桑之卦叹曰桑无叶蚕以卒也吾蜀人殄于是矣拜蜀郡太守暴疾卒【华阳国志】
　　淳于智字叔平济北人上党鲍瑗家多防疾贫苦谓曰淳于叔平神人也何不试就卜瑗乃令智作卦卦成谓曰君宅东北有大桑树君径至市入门数十歩当有一人将新马鞭者就请还买以悬此桑树三年当暴得财也瑗承其言诣市果得马鞭悬之至三年后浚井得钱千万铜鐡襍噐复可二十余万于是家业用展病者亦愈【晋中兴书】
　　韩友字景先善占卜龙舒长邓林妇病积年埀死医巫皆息意友为筮之使画作野猪着卧处屏风上一宿觉佳于是遂差舒县廷掾王睦病死已复魄友为筮之令以丹画板作日月置牀头又以豹皮马鄣泥卧上立愈【上】
　　隗炤者汝南民善于易临终书板授其妻曰吾死当大荒穷虽尔愼莫卖宅到后五年春当有诏使防来此亭姓龚此人负吾金卿以此板徃责之亡后果大困欲卖宅者数矣忆夫言輙止到后期日有龚使者果至妻遂赍板徃责使者使者执板不知所言沈吟良久谓曰贤夫何能妻曰夫善易而未曾为人卜使者曰可矣乃顾命侍者取箸而筮之卦成谓炤妻曰吾不相负金贤夫自有金乃知亡后暂穷故藏金以待太平所以不告妻儿者恐尽而困无已也知吾善易故书板以寄意耳金有五百斤盛以靑瓶覆以铜盘埋在堂屋东头去壁一丈入地九尺妻还掘之皆如卜之言【録异传】
　　晋王导病令戴洋推算法洋曰君侯本命在申而于申上之石头立冶金火相铄水火相煎故受害导即移居东府病痊
　　叚医字元章广汉新都人也习易经明风角有一生来学积年自谓畧防要术辞归乡里医为合膏药并以简书封于筒中告生曰有急发视之生到葭萌与吏争渡津吏挝破从者头生开筒得书言到葭萌与吏鬭头破者以此膏裹之生用其言创者卽愈【搜神记】
　　西川费孝先善轨革世皆知名有大若人王旻因货殖至成都求为卦孝先曰教住莫住教洗莫洗一石谷捣得三斗米遇明即活遇暗即死再三戒之令诵此言足矣旻志之及行途中遇大雨憇一屋下路人盈塞乃思曰教住莫住得非此耶遂冒雨行未防屋果倾覆独得免焉旻之妻已私邻比欲媾终身之好俟旋归将致毒谋旻既至妻约其私人曰今夕新沐者乃夫也将晡呼旻洗沐重易巾栉旻悟曰教洗莫洗得非此也坚不从妻怒不省自沐夜半反被害既觉惊呼隣里共视皆莫测其由遂被囚系栲讯狱就不能自辨郡守録状旻泣言死卽死矣但孝先所言终无验耳左右以是语上达郡守命未得行法呼旻问曰汝隣比何人也曰康七遂遣人捕之杀汝妻者必此人也已而果然因语僚佐曰一石谷捣得三斗米非康七乎由是辨雪诚遇明活之效【上】
　　释法愿移居吴兴长城家本事神身习鼔舞世间襍伎及蓍爻卜相僃尽其妙【神僧传】
　　有日者桞休祖善卜筮其妻曾病鼠瘘积年不差渐因埀命休祖遂占之得頥之复按卦曰应得姓石者治之当获灸鼠而愈也旣而乡里有一贱家果姓石自言能除此病遂灸病者头上三防觉佳俄有一鼠迳前噞噞然伏而不动呼犬噬杀之视鼠头上有三灸处病者遂差【洞林】
　　宁逺参军景则其姊病四十余年令弟卜之得明夷之小过然病每欲动时輙有乌来鸣卽便发作按卦当得独蹄猪畜之后妇人如欲眠见一丈夫衣服尽黒在户前立遥呼妇人语其来不肯言有所畏遂泣而去病始小间吾尝与殷侯共议此事曰乌日之禽猪月畜水火相忌自然之数故取隂之伏物用消太阳之飞精日中三脚故以独足者当之【上】
　　桞世隆善卜别甲价至万永明初世隆曰永明九年我亡后三年丘山崩齐亦于此季矣屏人命典籖李党取笔及高齿屐题帘箔旌曰永明十一年因流涙谓党曰汝当见吾不见也【齐书】
　　阮孝绪隐居不仕有善筮者张有道曰见子隐迹而心难明自非考之蓍无以验也及布卦旣揲三交曰此将为咸应感之法非嘉遁之兆孝绪曰安知后爻不为上九果成遁卦有道叹曰此所谓肥遁无不利象实应德心迹并也孝绪曰虽获遁卦而上九爻不发升遐之道便当高谢许生【南齐书】
　　杨伯丑冯翊武乡人也好读易隐于华山开皇初被征入朝见公卿不为礼无贵贱皆汝之人不能测也高祖召与语竟无所荅上赐之衣服至朝堂舍之而去于是被髪阳狂游行市里形体垢秽未尝栉沐尝有张永乐者卖卜京师伯丑每从之游永乐为卦有不能决者伯丑輙为分析爻象寻幽入防永乐嗟服自以为非所及也伯丑亦开肆卖卜有人尝失子就伯筮者卦成伯丑曰汝子在怀逺坊南门道东北壁上有青帬女子抱之可徃取也如言果得或者有金数两夫妻共藏之于后失金其夫意妻有异志将逐之其妻称寃以诣伯丑为筮之曰金在矣悉呼其家人指一人曰可取金来其一人赧然应声而取之道士韦知常诣伯丑问吉凶伯丑曰汝勿东北行必不得已当早还不然者杨素斩汝头未防上令知常事汉王谅俄而上崩谅举兵反知常逃归京师知常先与杨素有隙及素平并州先访知常将斩之頼此获免又有失马来诣伯丑卜者时伯丑为皇太子所召在涂遇之立为作卦卦成曰我不遑为卿占之卿且向西市东壁门南第三店为我买鱼作脍当得马矣其人如此言须有一人牵所失马而至遂擒之崖州有献径寸珠其使者隂易之上心疑焉召伯丑令筮伯丑曰有物出自水中质圆而色光是大珠也今为人所隠具言隐者姓名容状上如言薄责之果得本珠上奇之赐帛二十疋【隋书】
　　近世有两人精妙士也性多营综畧无成名经不足以待问史不足以讨论文章无可传于集録书迹未堪以留爱翫卜筮射六得三医药治十差五音乐在数十人下弓矢在千百人中天文画绘碁博鲜卑语煎胡桃油链锡为银如此之类畧得梗槩皆不通熟【顔氏家训】
　　梁孝元凡诸伎术无所不该南平嗣王恪尝以铜合盛金玉琥珀指环请孝元射覆卦遇垢之履曰上旣为天其体则圆指环之象金玉在焉寅爻带午寅则为虎琥珀生光在合中央合中之物凡有三种按卦而谈或轻或重恪于是神服【后周书以下相】
　　伯益始相兽周史佚始相人【物原】
　　夫命之与相犹声之与响声动乎防响穷乎应虽寿天参差贤愚不一其间大较可得闻矣若乃生而神睿弱而能言八彩光睂四瞳丽目斯实天姿之特达圣人之符表洎乎日角月偃之奇龙盘虎踞之美地静鎭于城纒天关运于掌防金槌玉枕磊落相望伏犀起葢隐辚交映井宅既兼食匮已实抑亦帝王卿相之明効也及其深目长颈頺顔蹙齃蛇行蛰立猳喙乌咮筋不束体血不华色手无春荑之柔髪有寒蓬之悴或先吉而后凶或少长乎穷乏不其悲欤至如姬公凝负图之容孔父取栖遑之迹丰本知其有后黄中明其可贵其间或跃马膳珍或飞而食肉或皂晚侯初形未正铜岩无以饱生玉馔终乎饿死因斯以观何事非命【梁刘孝标相经序】
　　子綦有八子陈诸前召九方歅曰为我相吾子孰为祥九方歅曰梱也为祥子綦翟然笑曰奚若曰梱也将与国君同食以终其身子綦索然出涕曰吾子何为以至于是极也九方歅曰夫与国君同食泽及三族而况于父母乎今夫子闻之而泣是御福也子则祥矣父则不祥子綦曰歅汝何足以识之而梱祥邪尽于酒肉入于鼻口矣而何足以知其所自来吾未尝为牧而牂生于奥未尝好田而鹑生于宎若勿怪何邪吾所与吾子游者游于天地吾与之邀乐于天吾与之邀食于地吾不与之为事不与之为谋不与之为怪吾与之乘天地之诚而不以物与之相撄吾与之一委蛇而不与之为事所冝今也然有世俗之偿焉凡有怪征者必有怪行殆乎非我与吾子之罪防天与之也吾以是泣也无防何而使梱之于燕盗得之于道全而鬻之则难不若刖之则易于是刖而鬻之于齐适当渠公之街终身食肉而终【庄子】
　　子胥之吴乃被髪徉狂跣足涂靣行乞于市市人聚罔有识者翌日吴市吏善相者见之曰吾之相人多矣未尝见斯人也【吴越春秋】
　　丞相黄次公故为阳夏游徼与善相者俱行见一妇人相者指之曰此妇人当为封侯者夫人次公问之乃其旁里人巫家子也卽娶以为妻其后次公果至丞相封为列侯【论衡】
　　韩太傅为诸生时借相工五十钱与之俱入辟雍之中相辟雍弟子谁当贵者相工指倪寛曰彼生当贵秩至三公韩生谢遣相工通刺倪寛结胶漆之交尽筋力之敬寛尝甚病韩生养视如仆状恩深逾于骨肉后名闻于天下倪寛位至御史大夫州郡承防召请擢用举在本朝遂至太傅【上】
　　有龙渊者桓帝时善相人也于听音声尤妙二千石相者龙渊下牀賛之令长起侍賛之自六百石以下皆坐而言之先相张济当以财得三公济常依渊以观视有相见輙徃来之防解渎侯徃相到门渊曰公当有至相何忧病乎侯去渊谓济曰可厚事之济遂徃尽为偿债别以数百万修居置业桓帝崩无嗣解渎侯入为天子济遂至司空【项氏始学篇注】
　　赵壹以郡争致礼命十辟公府不就善相者相壹不过郡吏后果如其言【后汉书】
　　颍川荀攸钟繇相与亲善攸先亡子防繇经纪其门户欲嫁其妾与人书曰吾与公达曾共使朱建平相建平曰荀君虽少然当以后事付钟君吾时调之曰惟当嫁卿阿骛耳何意戏言遂騐于今欲阿骛使得善处追思建平之妙虽唐举许负无以加也【魏志】
　　孝武李太后本出微贱始简文帝为会稽王有三子继夭其后诸姬絶孕将十年乃令善相者遍相宫人时后在织坊中形长而色黑宫人皆谓之昆仑既至相者惊云此其人也而有虎厄帝召侍寝后数夣两龙枕膝日月入怀生孝武及会稽王道子旣登尊位服相者之验而怪有虎害且生所未见乃令人畵作虎因以手打虎戏便患手肿痛遂以疾而崩
　　梁宜丰侯修参军陈晃善相人修因法会将晃自随令相简文有天下否晃言简文九州骨成必践帝位而地部过弱非但王畿蹙侵兼恐不得善终【三国典畧】
　　后魏末有吴士至北间目盲而妙察声丞相嗣渤海王澄使试之闻刘桃枝之声曰当代贵王矦将相死于其手然譬如鹰犬为人所使耳闻赵道德之声曰亦贵人也闻太原公洋之声曰当为人主闻澄之声不动崔暹私搯之乃谬言亦国王也王曰我家羣奴犹当极贵况吾身乎后齐诸王大臣赐死多为桃枝之所拉杀焉而澄竟有兰京之祸洋受禅是为文宣王【上】
　　宣修容善许负之术【金楼子】
　　念贤字盖卢为儿童时在学中读书有善相者过学诸生竟诣之贤独不徃笑谓诸生曰男儿生死富贵在天也何遽相乎【周书】
　　相手板法出萧何或曰四皓初出殆不行世东方朔见而善之曰此非庸人所至魏司空陈长史见此书叹伏以示许士宗韦仲将管辂郭景纯以夜兼昼方得其妙理【初学记】
　　庾道愍精于相本手板时山阳王休祐屡以言语忤顔色以手板令道愍占之道愍曰此虽甚贵然令人多愆忤休祜以禇彦囘详宻求换其板他日彦囘侍明帝自称下官帝性多忌甚不恱休祜具以状言帝意乃释【南史】
　　许允善相印出为鎭北将军将拜以印不善使更刻之如此者三允曰印虽始成而已被辱问送印者果怀之而坠于厠【魏氏春秋　以下碁诸戏】
　　桀臣乌曺作赌博围棋季咸造胡靣子韩信作纸鸢汉武帝作猜拳鬬草刘向作弹碁【物原】
　　俗有围棋或言是兵法之类上者张置疏逺多得道而为胜中者务相遮絶要以争便求利下者守邉趋作罫白生于小地犹薛公之言黥布反也上计取足楚广道者也中计塞城皋遮要争利者也下计据长沙以临越此守邉趋作罫者也更始帝将相不能防衞而令罫中死碁皆生【桓谭新论】
　　杜陵杜夫子善奕碁为天下第一人或讥其费日夫子曰精其理者足以大裨圣教【西京杂记】
　　碁之无比者则谓之碁圣故严子卿马绥明于今有碁圣之名焉善刻削之尤巧者则谓之木圣故张衡马忠于今有木圣之名焉【抱朴子】
　　皇象字休明广陵江都人防工书时有张子并陈梁甫能书甫怅逋并恨峻象斟酌其间甚得其妙中国善书者不能及也严武字子卿卫尉畯再从子也围碁莫与为軰宋夀占梦十不失一曹不兴善画孙权使画屏风误落笔防素因就以作蝇既进御权以为生蝇举手弹之孤城郑妪能相人及范惇逹八人世皆称妙谓之八絶云【吴録】
　　祖纳字士言好奕碁王隐谓之曰禹惜寸隂不闻数碁对曰我亦防忧耳【晋书】
　　晋鸠摩罗什与人碁拾敌死子空处如龙鳯形【酉阳杂爼】魏子建为前军将军十年不调在洛闲暇与李韶李延寔颇奕碁时谓为耽好子建每曰碁于亷勇之际得之深矣且吾未为时用博奕可也及一临边事凡经五年不对局
　　梁国张恽字义元为郡吏入値太守围棋投札于地恽曰知府君患风取以支户太守辍棋令坐【晋阳秋】
　　宋文云天下五絶皆出钱塘杜道鞠弹碁范恱射楮欣逺模书禇围碁徐道度疗疾也
　　宋大明时琅琊王喜善碁第一品吴郡禇思庄会稽夏赤松第二品赤松思速善于大行思庄思迟巧于鬭碁【南史】
　　梁王瞻善棋工射饮酒弥日而精神朗赡武帝谓瞻有三术
　　梁武帝召一高僧入宫僧至而帝与大臣奕帝忽云杀却左右误以为命杀此僧遂牵出临刑问僧曰师道德既高何为至是僧曰帝之前身为蚓老僧鉏地误斫其头所以报也
　　羊保为黄门郎善奕碁碁品第三太祖亦好奕数蒙引见与太祖赌郡戏胜以补宣城太守【宋书】
　　宋明帝好围碁碁甚拙去格七八直物议共欺以为第三品与第一品王杭围碁依品赌戏杭饶借帝曰皇帝飞棋臣抗不能断帝终不觉以为信然【上】
　　魏甄琛举秀才入都颇以奕碁废业夜令苍头执烛或时睡顿则杖之奴曰郎君辞父母求仕宦若读书执烛所不敢辞今乃围棋日夜不息是岂向京之意乎琛怅然慙感遂诣许赤彪假书研习闻见日优
　　天子北入于邴与井公博三日而决【穆天子传】
　　古者乌曹作博以五木为子有枭卢雉犊为胜负之采【说文】武帝时郭舎人善投壶以竹为矢能激矢还一矢谓之骁【西京杂记】
　　投壶之礼近世愈精古者实以小豆为其矢之跃也今则唯欲其骁益多益喜乃有倚竿带狼壶豹尾龙首之名其尤妙者有莲花骁汝南周璝正之子会稽贺徽贺革之子并能一箭四十余骁贺又尝为小障置壶其外隔障投之无所失也至邺以来亦见广宁兰陵诸王有此校具举国遂无投得一骁者【顔氏家训】
　　魏时浮阳高光宗善摴蒱赵国季防序洛阳丘河奴并工握槊此葢胡戏近入中国云胡王有弟一人遇罪将杀之弟从狱中为此戏以上之意言孤则易死也世宗以后大盛于时曹植作长行局卽双陆也胡王作握槊亦双陆也【后魏李邵序】
　　双陆乃出天竺湼槃经名为波罗塞戏【类要】
　　梁时荆州掾属双陆赌金钱钱尽以金钱花相足鱼谓得花胜得钱【襍爼】
　　王少尝摴蒱公城子野舎及当权有人就求县此人尝以摴蒱戏得罪诘曰卿得钱会戏何用禄为答曰不审公城子野何所在黙然【南史】
　　有人乘马山行遥岫里有二老翁相对摴蒲遂下马以防拄地而观之自谓俄顷视其马鞭漼然已烂顾瞻其马鞍骸枯朽旣还至家无复亲属一恸而絶【异苑】
　　北齐祖珽字孝征以舎人事文襄王客至请买华林徧畧文襄多集书人一日一夜写毕退其本曰不须也珽以徧畧数帙质钱摴蒱文襄杖之四十【北史】
　　周武为象经隋文从容谓郎茂曰人主之所为感天地动鬼神而象经多乱法何以训人茂窃叹曰此言非常人所及
　　象戏周武帝所造而行碁有日月星辰之目与今所为不同【太平御览】
　　雍门周谓孟尝君燕则鬬象碁则战国事也【说苑　以下幻术】轩辕始制厌禳法汉武帝始用南越禁呪方京房始制娶嫁撒帐此厌禳法也
　　有诵呪者有墨字者有变指者皆可以役神御炁变化万物【关尹子】
　　丁侯不朝武王乃畵丁侯三旬射之丁侯病大剧使人卜之祟在周恐惧乃遣使者请之于武王愿举国为臣虏武王许之尚父谓使曰归矣吾已告诸神言丁侯前畔义今已遣人来降勿复过也比使者归丁侯病稍愈四夷闻之皆惧各以其职来贡【太公金匮】
　　周穆王西廵狩越昆仑下至弇山反还未及中国道有献工人名偃师穆王荐之问曰若有何能偃师曰臣唯命所试然臣已有所造愿王先观之穆王曰日以俱来吾为若俱观之翌日偃师谒见王王荐之曰若与偕来者何人邪对曰臣之所造能倡者穆王惊视之趋歩俯仰信人也巧夫顉其頥则歌合律捧其手则舞应节千变万化惟意所适王以为实人也与盛姬内御并观之技将终倡者瞬其目而招王之左右侍妾王大怒立欲诛偃师师大慑立剖防倡者以示王皆傅会革木胶漆白黑丹靑之所为王谛料之内则肝胆心肺脾肾肠胃外则筋骨肢节皮毛齿髪皆假物也而无不毕具者合会复如初见王试废其心则口不能言废其肝则目不能视废其肾则足不能歩穆王始悦而叹曰人之巧乃可与造物者同功乎诏贰车载之以归【列子】
　　王东廵大骑之谷诣春宵宫集诸方士僊术之要而螭鹄龙虵之类竒种凭空而出【拾遗记】
　　周灵王时有苌能招致神异王乃登防望云气蓊郁忽见二人乘云而至须髪皆黄非世俗之类也乘游龙飞鳯之辇驾以靑螭其衣皆绛缉毛羽也王即迎之上席时天下大旱地裂木燃一人先唱能为雪霜引气一喷则云起雪飞坐者皆凛然宫中池水坚氷可琢又设狐腋素裘紫罴文褥褥是西域所献也施于台上坐者皆温又有一人唱能使卽席为炎乃以指弹席上而暄风入室裘褥皆弃于台下时有容成子谏曰大王以天下为家而染异术使变夏改寒以诬百姓丈武周公之所不取也王乃踈苌而求正谏之士
　　南陲之南有扶娄之国其人善能机巧变化易形改服大则兴云起雾小则入于纎毫之中缀金玉毛羽为衣裳吐云喷火鼓腹则如雷霆之声或化为羣犀象狮子龙蛇火鸟之状或变为虎兕口中生人僃百戏之乐宛转屈曲于指掌间人形或长数分或复数寸神怪歘忽衒丽于时乐府皆传此伎至末代犹学焉俗谓之婆猴伎则扶娄之音讹替至今
　　沐胥之国来朝则身毒国之一名也有道术人名尸罗荷锡持瓶云发其国五年乃至燕都善衒惑之术于其指端出浮屠十层高三尺乃诸天神僊巧丽特绝人皆长五六分列幢葢鼓舞绕塔而行歌唱之音如眞人矣尸罗喷水为雰雾暗数里间俄而复吹为疾风雰雾乃止又吹指上浮图渐入云里又于左耳出靑龙右耳出白虎始出之时才一二寸稍至八九尺俄而风至云起郎以一手挥之卽龙虎皆入耳中又张口向日则见人乘雨葢驾螭鹄直入于口内复以手抑胸上而闻怀袖之中轰轰雷声更张口则见羽葢螭鹄相随口中而出尸罗常坐日中渐渐觉其形小或化为老叟或为婴儿倐忽而死香气盈室时有清风来吹之更生如向之形咒术衒惑神怪无穷【并上】
　　老成子学幻于尹文先生三年不告老成子请其过而求退尹文先生揖而进之于室屏左右而与之言曰昔老聃之徂西也顾而告予曰有生之气有形之状尽幻也造物之所始隂阳之所变者谓之生谓之死穷数达变因形移易者谓之化谓之幻造物者其巧妙其功深固难穷难终因形者其巧显其功浅故随起随灭知幻化之不异生死也始可与学幻矣吾与汝亦幻也奚须学哉老成子归用尹文先生之言深思三月遂能存亾自在憣校四时冬起雷夏造氷飞者走走者飞终身不着其术故世莫传焉【列子】
　　鲁般焞煌人巧侔造物尝作木鸢其父乘之至呉会呉人以为妖杀之般怨吴人杀其父于肃州城南作一木僊人举手指东南吴地大旱三年卜曰般所为也于是赍物巨千谢之般为断其一手其月吴中大雨【酉阳杂爼】秦有烈裔者含丹墨噀壁以成龙兽善畵龙鳯鸳鸯轩轩惟恐飞跃【拾遗记】
　　余所知有鞠道龙善为幻术向余説古时事有东海人黄公少时为术能制龙御虎佩赤金刀以绛缯束髪立兴云雾坐成山河及衰老气力羸惫饮酒过度不能复行其术秦末有白虎见于东海黄公乃以赤刀徃厌之术既不行遂为虎所杀【西京杂记】
　　魏安厘王观翔鹄而乐之曰寡人得如鹄之飞视天下如芥也客有隐游者闻之作木鹄而献王王曰此有形无用者也夫作无用之噐世之奸民也召隐游欲加刑焉隐游曰大王知有用之用未悟无用之用也今臣请为大王翔之乃取而骑焉遂翻然飞去莫知所之也【异苑】初帝深嬖李夫人死后常思夣之诏李少君与之语曰朕思李夫人其可得乎少君曰可遥见不可同于帷幄暗海有潜英之石其色青轻如毛羽寒盛则石温暑盛则石冷刻之为人像神悟不异眞人使此石像徃则夫人至矣此石人能传译人言语有声无气故知神异也帝曰此石像可得否少君曰愿得楼船巨力千人能浮水登木皆使明于道术赍不死之药乃至闇海经十年而还昔之去人或升云不归或托形假死复反者四五人得此石命工人依先圗刻作夫人形刻成置于轻纱幕里宛若生时帝大悦问少君曰可得近乎少君曰譬如中宵忽夣而昼可得近观乎此石毒冝逺望不可逼也而轻万乗之尊惑此精魅之物帝乃从其谏见夫人毕少君乃使舂此石人为丸服之不复思梦乃作灵梦台岁时祀之【拾遗记】
　　章帝时有寿光侯者能劾百鬼众魅令人自防见形帝闻而征之曰吾殿下夜光后常有数人绛衣披髪持杖相随岂能劾之乎侯曰此小怪易消耳帝伪使三人为之侯劾三人顿卧俯地无气帝大惊曰非魅也朕相试耳解之而蘓【后汉书】
　　北海营陵有道人能令人与已死人相见其同郡妇死已数年闻而徃见之曰愿令我一见亾妇死不恨矣道人曰卿可徃见之若闻鼓声即出勿留乃语其相见之术于是与妇言语悲喜恩情如生良乆闻皷声恨恨不能得徃当出户时奄忽执其衣裾户开掣絶而去至后歳余此人身亡室家之开塜见妇棺葢下有衣裾【搜神记】
　　石苞谓管辂曰君乡人翟文耀能隐形君何以不隐辂曰此隂阳蔽匿之道茍得其数四岳可藏况七尺之形游于变化之内仆正身以明道见数不为异知术不为奇索隐行怪未暇斯务也【魏志】
　　曹公欲害左慈慈目眇葛布单衣至市视之一市十万人皆眇一目单衣无非慈者竟不知所在【神仙传】
　　闽中有徐登者女子化为丈夫与东阳赵昞并善方术时遭兵乱相遇于溪各矜其所能登先禁溪水为不流昞次禁杨柳为生稊二人相视而笑登年长昞师事之后登身故昞东入长安百姓未知昞乃升茅屋防鼎而爨主人惊怪昞笑而不应屋亦不损【搜神记】
　　赵昞常临水求渡船人不许昞乃张帷葢坐其中长啸呼风乱流而济于是百姓敬服从者如归长安令恶其惑众收杀之民为立祠于永康至今蚊蚋不能入【上】晋永嘉年中有天竺国人来渡江南言语译道而后通其人有数术能截舌续断吐火变化所在士女聚共观试其将截舌先吐以示宾客然后刀截流血覆地乃取置器中传以示人视之舌头观其口内唯半舌在旣而还取含之有顷吐以示人舌还如故其续断布绢与人各执一头对剪断已而取两叚合持祝之则复还连与旧无异时人多疑以为幻作隂而试之犹是已绢其吐火者先有药在器中取一片与黍糠而含之再三吹吁而张口火出因就热处取以爨之则便火炽也又书纸及蝇蝼之属投火中众详共视见其烧然消磨了尽乃拨灰中举而出之故是向物
　　有道人外国来解含刀吐火行见一人担担上有小笼子可受升余语担人云吾歩行疲极欲寄君担担人甚怪之虑是狂人便语之曰自可尔君欲何许自厝耶其人答云若见许正欲入笼中笼不便担人逾怪之乃下担入笼中笼更不大其人亦不更小担之亦觉重于先旣行数里树下住食担人呼共食云我自有食不肻出止住笼中饮食噐物罗列肴膳丰腆亦办乃呼担人食未半语担人我欲妇共食腹中吐出一女子年二十许衣裳容貌甚美二人共食食欲竟其夫便卧妇语担人曰我有外夫欲来共食夫觉君勿道之妇便口中出一年少丈夫食笼中便有三人有顷其夫动如欲觉妇便以外夫内口中夫起语担人曰可去卽以妇内口中吹及食器物此人旣至国中有一家大富贵财巨万而性悭恪语担人云试为君破悭卽至其家有好马甚珍之系在柱上忽失去寻索不得明日见马在五升甖中终不可破便语曰君作百人厨以周一方穷乏马得出耳主人卽作之毕马还在柱下明早其父母在堂上忽然不见举家惶怖不知所在开装器忽然见父母在泽壶中不知何由复徃请之其人云君当更作千人饮食以饴百姓穷者当时便作父母在牀也【灵鬼志】
　　安开者安成之俗师也善于幻术时王凝之为江州向王当行阳为王刷头簮荷叶以为防与王着当时亦不觉防之有异到座之后荷叶乃见举座惊骇王不知【幽明録】
　　元嘉初上虞孙溪奴多诸幻伎叛入建安治中后出民间治人头风流血滂沲嘘之便断疮又卽敛虎伤蛇噬烦毒埀死禁护皆差向空长啸则羣鹊来萃夜呪蚊虻悉皆死倒至十三年乃于长山为本主所得知有幻术虑必亡叛约缚枷鏁少日已失所在【异苑】
　　王泰字仲通琅琊人慈之子僧防之孙尝为廷尉有一人与道士讼泰殊不直道士道士不服泰怒欲加栲讯道士于髻上防一鐡簮投于地登时化为靑龙裂睛呀口据泰案有欲囓之状泰震惧乞命于道士道士止之遂飞入云去泰于是请道士命上坐以为神人因求问将来秩位道士曰公为廷尉狱称无寃何独于贫道士执法太过耶泰殊汗背道士因书蜻蜓二字示之后泰迁吏部尚书命下忽有蜻蜓数十止泰堂槛上少时乃去始悟道士所书字也道士临别泰送至门道士仰天呼曰靑龙来忽有利劒空中飞下止有靑龙二篆字道士携之而去葢劒仙也【广记】
　　顾欢好黄老通解隂阳书为数术多验白石村多邪病村人告诉求哀欢徃村中为讲老子防地作狱有顷见狐狸鼋鼍自入狱中者甚多卽命除之病者皆愈悦殷国贞君九年遣使朝献并送幻人称能割人喉胍令断击人头令骨陷皆血出淋落或数升或盈升以草药内其口中令嚼咽之须臾血止世祖言是虚乃取死囚试之皆验又能霖雨黒风大雪及行潦水之池【后魏书】隋开皇初广都孝亷侯遹入城至劔门外忽见四广石皆大如斗遹爱之收藏于书笼负之以驴因歇鞍取看皆化为金遹至城货之得钱百万市美妾十余人大开第宅又近甸置良田别墅后乘春景出游尽载妓妾随从下车陈设酒殽忽有一老翁负大笈至坐于席末遹怒而诟之命苍头扶出叟不动亦不嗔恚但饮满啖炙而笑云吾比来求君偿债耳君昔将吾金去不记忆乎尽取遹妓妾十余人投之书笈亦不觉笈中之窄负之而趋走若飞鸟遹令苍头驰逐之斯须已失所在自后遹家日贫郤复昔日生计十余年郤归蜀到劔门又见前者老翁携所将之妾游行傧从极多见遹皆大笑问之不言逼之又失所在访劒门前后并无此人竟不能测也【广记】
　　杨素有美妾姿色絶伦时有千牛桑和有妖蛊异术常一见妇人卽便能致焬帝宻使窃之素宅深和朝奉诏夜便窃以送帝竒其能诏素赐之【两京记】庾肩吾少事陶先生颇多艺术尝夏会客向室大嘘气尽成雪【广异记】







　　广博物志卷二十二
<子部,类书类,广博物志>
　　钦定四库全书
　　广博物志巻二十三
　　明　董斯张　撰
　　闺壸【贤母　贤妇　节妇　才妇　孝女】
　　封丘者髙祖与项氏战厄于延乡有翟母者免其难故以延乡为封丘县以封翟母焉【陈留风俗传】
　　崔发事王莽位至大司空母师氏通百家之言莽以殊礼加之号成义夫人金印紫绶乗文轩丹毂【后汉书】汉冯异欲从光武其母嘱之曰汝今尽忠莫思尽孝我自为计以絶子内顾之念遂缢而死光武即位命建庙祀之庙在饶阳县【上】
　　郭丹后母为鬻衣装卖产业与从师长安【上】
　　泰瑛南郑杨相妻大鸿胪刘巨公女也有四男二女相亡教训六子动有法矩长子元珍出行醉母十日不见之曰我在汝尚如此我亡何以帅羣弟子元珍叩头谢过仲子仲珍白母请客既至无贤者母怒责之仲珍乃革行交友贤人兄弟为名士泰瑛之教流于三世四子才官隆于先人故时人为语曰三苖口止四珍复起【华阳国志】
　　江夏孟宗少逰学与同学共处母为作十二幅被其隣妇怪问之母曰大其被以招贫士之卧庶闻君子之言耳【列女传】
　　陶侃为浔阳县吏常监鱼梁以鲊遗母湛氏封鲊及书责侃曰尔为吏以官物遗我非惟不能益吾乃以増吾忧也范逵曰非此母不生此子【晋书】
　　朱序镇襄阳苻坚遣将围之序母韩氏自登城谓西北角当先受敌遂领百余婢并城中女子于其角斜筑城二十余丈贼攻西北角果溃众便守新筑城贼既退人以此城为夫人城【上】
　　苻坚幸太学博士卢壶曰废学既乆尚傅零落周仪礼注未有其师窃见太常韦逞母宋氏世传父业今年八十视聼无阙自非此母无可传授于是就宋氏家立讲堂置生徒百二十人隔绛纱帐而受业号宋氏为宣文君周官学复行于世【前秦记】
　　王大司马母魏夫人性甚严整王在湓城时为三千人将年逾四十少不如意犹捶挞之故能成其勲业【家训】任遥妻河东裴氏髙眀有徳行尝昼卧梦有五色采旗葢四角悬铃自天而坠其一铃落入懐中心悸因而有娠占者曰必生才子遂生昉年十二从叔晷有知人之量见而称其小名曰阿堆吾家千里驹也【南史○以下贤妇】蔡人之妻者宋人之女也既嫁于蔡夫有恶疾其母将改嫁之女曰夫之不幸乃妾之不幸将何去终不聼其母而作芣苢之诗【列女传】
　　楚野辩女者昭氏之妻也郑简公使大夫聘于荆至于狭路有一妇人乘车与大夫毂击而折大夫车轴大夫怒将执而鞭之妇人曰君子不迁怒不贰过今于狭路之中妾避之已极矣而子大夫之仆不肯少引是以败子大夫之车而反执妾岂不迁怒哉既不怒仆而反怨妾岂不贰过哉【上】
　　楚庄王使使赍金百斤聘北郭先生先生曰臣有箕箒之使愿入计之即谓妇人曰楚欲以我为相今日相即结驷列骑食方丈于前如何妇人曰夫子以织屦为食食粥毚履无怵惕之忧者何哉与物无治也今如结驷列骑所安不过容膝食方丈于前所甘不过一肉以容膝之安一肉之味而殉楚国之忧其可乎于是遂不应聘与妇去之【韩诗外传】
　　伯宗朝以喜归其妻曰子貌有喜何也曰吾言于朝诸大夫皆谓我知似阳子对曰阳子华而不实主言而无谋是以难及其身子何喜焉伯宗曰吾饮诸大夫酒而与之语尔试聼之曰诺既饮其妻曰诸大夫莫子若也然而民不能戴其上乆矣难必及子子盍亟索士憗庇州犂焉得毕阳及栾弗忌之难诸大夫害伯宗将谋而杀之毕阳实送州犂于荆【国语】
　　陶答子治陶三年名誉不兴家富三倍其妻独抱儿而泣姑怒曰何其不祥也妇曰夫子能薄而官大是谓婴害无功而家昌是谓积殃妾闻南山有豹雾雨七日而不下食者何也欲以泽其毛而成文章也故藏而逺害犬彘不择食以肥其身坐而须死耳今夫子不脩徳而家益厚败亡之徴见矣期年而答子果以盗诛【列女传】节乳母者魏公子之乳母秦破魏杀魏王瑕诛诸公子而一公子不得令魏国曰得公子者赐金千镒匿之者罪至夷节乳母与公子俱逃魏之故臣曰今魏国已破亡族已灭子匿之尚谁为乎母吁而言曰夫见利而反上者逆也畏死而弃义者乱也今持逆乱而以求利吾不为也且夫凡为人养子者务生之非为杀之也岂可以利赏畏诛之故废正义而行逆节哉遂抱公子逃于深泽之中秦军追见争射之乳母以身为公子蔽矢着身者数十与公子俱死【列女传】
　　杜有道妻严氏字宪女韡有淑徳傅求为继室宪便许之时与何晏邓飏不穆晏等每欲害之时人莫肯共婚或曰何邓执权必为害亦犹排山压卵以汤沃雪耳奈何与之为亲宪曰晏等骄侈必当自败司马太傅兽睡耳吾恐卵破雪消行自有在【晋书】
　　陶潜妻翟氏与潜志趣同能安苦节夫耕于前妻锄于后
　　刘凝之妻郭铨女也亦能不慕荣华与凝之共居俭苦夫妻共乗簿笨车出市贸易周用之外輙以施人【并上】魏姚氏妇杨氏阉人符承祖姨也承祖为文明太后所宠杨氏谓其姊曰姊虽有一时之荣不若妹有无忧之乐常着破衣自执劳事承祖遣人乗车往迎之杨不肯起遣人彊轝致车上反大哭言尔欲杀我也以是符家内外皆号为痴姨及承祖败有司执其二姨至庭姚氏妇衣裳敝陋特免罪【北史】
　　荀遂字仲阳隠居不仕时嵗饥荒来籴者遂妻常昻其斛籴者归量輙过其本时人号为昻斛夫人【荀氏别传】陈顺谦成固人也顺谦适邓令曹宁十九寡居长育遗孤八十余卒兄弟陈规著书叹述之惠谦适张亮则在扶风官下吏白欲重禁严防以肃非元脩访于惠谦惠谦曰恢徳教养防免耻五刑三千葢亦多矣又何加也兄弟伯思学僊道惠谦戒之曰君子疾没世名不称不患年不长也且夫神僊愚惑如系风捕影非可得也伯思乃止陈伯台称云女尚书之后耳【华阳国志】
　　礼脩赵嵩妻赵氏女也姑酷恶无道遇之不以礼脩终无愠色及宁父母父母问之终引咎不道姑卒更寤更慈爱之乡人相训曰作妇不当如赵伯髙妻乎使恶姑知变可为妇师矣后姑病女来省疾姑却之曰我死固当絶于贤妇手中后遭来贼嵩死乃碧涂面乱首懐刀托言病贼不逼也养遗生女依父叔立义终身者也【上】朱百年卒防稽守蔡兴宗饷其妻孔氏米百斛孔遣婢诣郡门固辞时人以比梁鸿妻【南史】
　　梓潼太守茍金龙妻刘氏者平原人也宣武时金龙为梁人攻围防金龙疾病不堪部分刘遂厉城人脩理战具拒战百有余日兵士死伤过半戍副髙景隂图叛逆刘与城人斩景及其党与数十人自领将士分衣减食劳逸必同莫不畏而懐之井在外城寻为贼陷城中絶水渴死者多刘乃集诸长幼喻以忠节遂相率告诉于天俱时号叫俄而澍雨刘命出公私布绢及至衣服悬之城内绞而取水所有穕器悉储之于是人心益固会益州刺史傅竪眼将至梁人乃退竖眼叹异之具状奏闻宣武嘉之【北史】
　　魏尚书令王肃博学多通才辞美茂髙祖甚重之先仕齐日聘谢氏女为妻及至京师复尚公主谢作五言诗赠曰本为薄上蚕今作机中丝得路逐胜去颇忆纒绵时公主代肃答谢云鍼是贯绵物目中恒任丝得帛缝新去何能衲故时肃甚有愧色【洛阳伽蓝记】
　　贺徳基少逰学于京邑积年不归衣资罄乏又耻衣服故弊盛冬止衣夹襦袴尝于白马寺前逢一妇人容服甚盛呼徳基入寺门脱白纶巾以赠之仍谓徳基曰君方为重器不乆贫寒故以此相遗耳徳基问姬姓名不答而去【陈书○以下节妇】
　　贞女引一曰处士吟鲁次室女倚柱悲吟而啸隣人曰欲嫁耶何吟之悲也女曰嗟乎吾伤民心悲而啸岂欲嫁哉自伤懐洁为隣人所疑于是褰裳去之入山中见贞女庙喟然太息援琴歌曰繋骸骨于林兮托神霛于贞女自缢而死或云见女贞木而作歌亦谓女贞木歌【琴操】
　　思归引一曰离拘操衞侯有女邵王闻其贤请聘之未至而王薨太子欲留之女不聼拘于深宫欲归不得援琴而歌曲终缢而死或云离拘操箕子所作也
　　衞侯女嫁于齐太子中道闻太子死问傅母曰何如傅母曰且往当防防毕不肯归终之以死傅母悔之取女所自撡琴于冢上鼓之忽二雉出墓中傅母抚雉曰女果为雉耶言未毕俱飞而起遂不见傅母悲痛因作操曰雉朝飞【并上】
　　鲁陶婴妻者夫死守志不二作歌诗曰悲夫黄鹄之早寡七年不双宛颈独宿不与众同夜半悲鸣想其故雄天命蚤寡独宿何伤寡妇念此泣下数行呜呼悲哉死者不可忘飞鸟尚然况于其良虽有贤雄终不可重行【列女传】
　　韩树南南郑人赵子贱妻也子贱初为郡功曹李固之诛诏书下郡杀固二子宪公季公太守知其枉遇之甚寛二子托服药死具棺器欲因出逃子贱畏法敕更騐实就杀之及固小子变得还子贱虑变报讐赁人刺之燮觉告郡杀子贱初树南谏子贱子贱不从及临死许共并命兄弟嫂侍婢视守之经百余日乃怠白兄嫂念一死万不得生不敢复图死也上下以为信然无几时于幕下自杀【华阳国志】
　　蜀郡张贞行船被溺死贞妇黄因投江就之积十四日执夫手自浮出【异苑】
　　陆绩于郁林所生女名曰郁生适张温弟白姚信集有表称之曰臣闻唐虞之政举善而教旌徳擢异三王所先是以忠臣烈士显名国朝淑妇贞女表迹家闾葢所以阐崇化业广殖清风使茍有令性幽明俱着茍懐懿姿士女同荣故王蠋建寒松之节而齐王表其里义姑立殊絶之操而鲁侯髙其门臣切见故郁林太守陆绩女子郁生少履贞特之行幼立匪石之节年始十三适同郡张白侍庙三月妇礼未卒白遭罹家祸迁死异郡郁生抗声昭节义形于色冠葢交横誓而不许奉白姊妹崄巘之中蹈履水火志懐霜雪义心固于金石体信贯于神明送终以礼邦士慕则乞蒙圣朝斟酌前训上开天聪下垂坤厚褒郁生以义姑之号以厉两髦之节则皇风穆畅士女改视矣【三国志注】
　　二寡妇者淑也昺也淑防夫守寡兄弟将嫁之誓而不许【杜预女记】
　　吕荣者吴郡许升之妻也升为贼所害荣贞烈自守黄巾贼陈寳欲秽之荣执节不聼寳遂杀之是夕疾风暴雨雷电晦暝寳恐惧叩头葬之而去麋府君闻荣髙行出钱助县为冢因名曰义妇阪【列女后传】
　　永初中广汉汉中羗反虐及巴郡有马妙祈妻义王元愦妻姬赵曼君妻华夙防夫执共姜之节守一醮之礼号曰三贞遭乱兵廹匿惧见拘辱三人同时自沈于西汉水而没死有黄鸟鸣其亡处徘徊焉国人伤之乃作诗曰关关黄鸟爰集于树窈窕淑女是绣是黼维彼绣黼其心匪石嗟尔临川邈不可获【华阳国志】
　　隂喻早卒荀采丰少父爽夺之以适郭奕因令左右办浴既入室以粉书扉上曰尸还隂隂字未成惧有人来以衣帯缢死【晋书】
　　伏见族祖吴国亡民富春孙彦妻环少厉令节服膺道教逮嫡孙氏恪居妇职宗姻有声奉礼未周彦母防殒防殒半年彦奄亡没环率礼奉终抗义明节倾竭私产以供送礼服既终前无立子家欲改醮誓而不许【鉏滔母孙氏琼与虞定夫人荐环夫人书】
　　霸城王整之姊嫁为衞敬瑜妻年十六而敬瑜亡父母舅姑咸欲嫁之誓而不许乃截耳置盘中为誓乃止遂手为亡壻种树数百株墓前柏树忽成连理一年许还复分散女乃为诗曰墓前一株柏根连复并枝妾心能感木頺城何足竒【南史】
　　宋末娼家女姚玉京嫁襄州小吏衞敬瑜溺水而死玉京守志养舅姑常有双燕巣梁间一日为鸷鸟所获其一孤飞悲鸣徘徊至秋翔集玉京之臂如告别然玉京以红缕系足曰新春复来为吾侣也眀年果至因赠诗曰昔年无偶去今春犹独归故人恩既重不忍复双飞自尔秋归春来凡六七年其年玉京病卒明年燕来周廽哀鸣家人语曰玉京死矣坟在南郭燕遂至坟所亦死【唐李公撰燕女坟记○以下才妇】
　　班昭女妹曹丰生亦有才慧昭著女诫丰生为书以难之辞犹可观昭年七十余卒所着赋颂铭诔问注哀辞书论上疏遗令凡十六篇子妇丁氏为撰集之又作大家赞焉【东汉书】
　　皇甫规妻善属文能草书【上】
　　夀张女子张雨早防父母年五十不肯嫁留养孤弟二人教其学问各得通经皆为聘娶成善士谢夷吾为令荐于州府使各选举表复雨门户【谢承后汉书】
　　赵姬者桐乡令东郡虞韪妻也韪既没大皇帝敬其文才诏入宫省号曰赵母作列女传解注赋数十万言晋钟毓兄弟警悟过人每嘲谑未尝困踬尝女会有女善调谑往观于是盛饰共载行西门一女子笑曰车中央殊髙毓等初不觉车后门生云向已被嘲钟愕然门生曰中央髙两头低也葢言羝也兄弟多髯故云【谈薮】左贵嫔名芬兄思芬少学善缀文名亚于思武帝闻而纳之泰始八年拜脩仪受诏作愁思之文因为离思赋后为贵嫔姿陋无宠以才徳见称体羸多患常居深室帝每逰华林輙回辇过之言及文义辞对清华左右侍从莫不称美帝重芬辞藻方物异寳必诏芬为赋颂郄氏羲之妻也甚工书有七子献之最知名之凝之徽之浼之操之并工学凝之妻谢道韫亦善书而有才华甚为舅所重
　　妇人吴郡韩兰英有文辞宋孝武时献中兴赋被赏入宫宋明帝时用为宫中职僚及武帝以为博士教六宫书学以其年老多识呼为韩公云【南史】
　　前秦苻坚时秦州刺史扶风窦滔妻苏氏陈留令武功道质第三女也名蕙字若兰识知精眀仪容秀丽谦黙自守不求显行年十六归于窦氏滔甚敬之然苏性近于急颇伤妬嫉滔字连波右将军眞之孙朗之第二子也风神秀伟苻坚委以心膂之任备歴显职皆有政闻迁秦州刺史以忤防谪戍炖煌防坚防晋襄阳虑有危逼借滔才略乃拜安南将军留镇襄阳焉初滔有宠姬赵阳台歌舞之妙无出其右滔置之别所苏氏知之求而获焉苦加捶辱滔深以为憾阳台又专伺苏氏之短谗毁交至滔益忿焉苏氏时年二十一及滔将镇襄阳邀其同往苏氏忿之不与偕行滔遂携阳台之任断其音问苏氏悔恨自伤因织锦廽文五采相宣莹心耀目其锦纵广八寸题诗三十余首计八百余言纵横反覆皆成文章其文防画无缺才情之妙超古迈今名曰璇玑图然读者不能尽通苏氏笑而谓人曰徘徊宛转自成文章非我佳人莫之能解遂发苍头赍至襄阳焉滔省览锦字感其妙絶因送阳台之关中而具车徒如礼邀迎苏氏归于汉南恩好逾重苏氏着文词五千余言属隋季防乱文字散落追求不获而锦字廻文盛见传写【武后御制】
　　齐鲍令晖诗齐韩兰英诗令晖歌诗往往断絶清巧拟古尤胜昭尝答孝武云臣妹才自亚于左芬臣才不及太冲尔兰英绮宻甚有名篇又善谈笑齐武谓韩云借使二媛生于上叶则玉阶之赋纨素之辞未讵多也卢防后妻元氏升堂讲老子道徳经防弟元明隔纱帷以聼之【邺洛鼎峙记】
　　陈后主以宫人有文学者袁太舍等为女学士【陈书】女侍中魏元乂妻也女学士孔贵嫔也
　　炀帝至广陵备月观行宫有郎将自州进合欢果帝命小黄门以一双驰骑赐吴绛僊遇马急摇解绛僊拜赐私附红牋上进曰驿骑传双果君王宠念深宁知辞帝里无复合欢心帝叹曰綘僊不独貌可观诗意深切乃女相如也亦何谢左贵嫔乎【大业拾遗○以下孝女】
　　晋败齐师齐侯遂自徐关入见保者曰勉之齐师败矣避女子【使避君也齐侯单还妇人不知之也】女子曰君免乎曰免矣曰鋭司徒免乎曰免矣曰茍君与吾父免矣可若何奔齐侯以为有礼既而问之壁司徒之妻也【壁司徒主垒壁】予之石【石邑名济北卢县东有地名石音留左传】
　　宣城郡青阳县有梅根冶孝女李娥娥父吴人文帝时为铁官冶以铸军器一夕炼金竭罏而金不出时吴方草创法令至严诸耗折官物十万即坐斩仍又没入其家而娥父所损折数过千万娥年十五痛伤之因火烈遂自投于罏中赫然属天于是金液沸涌溢于罏口娥所蹑二履浮出于罏身则化矣其金汁塞罏而下遂成沟渠泉注二十里入于江水其所收金凡亿万斤沟渠中铁至今仍存故吴俗每冶铜铁必先为娥立祠享而祈福【纪闻】
　　汉雍青东郡民之女母疾积年青扶持左右四体羸痩村里乃敛钱营助汤药母痊许嫁同郡周少君少君疾病未获成礼乃求青母见青托以其父母青许之俄而命终青以供养其父母为务十余年中公姑感之劝令更嫁青誓以匪石后公姑并自杀女姑告青杀之县收拷捶遂以诬欵刑于市青临刑语监杀者曰乞树长竿系白幡青若杀公姑血入泉不杀血上天血乃缘幡竿上天
　　蜀郡太守王子雅南阳西鄂人有三女无男而家累千金父没当葬女自相谓曰先君生我姊妹无男兄弟今当安神立宅翳灵后土防防絶后何以彰吾君之徳各出钱五十万一女筑墓二女各建石楼以表孝思楼髙可丈七八柱圎围二丈有余石质有緑光可以鉴穷功绮刻妙絶人工【水经注】
　　宜阳县有女子姓彭名娥父母昆弟十余人为长沙贼所攻时娥负器出汲于溪闻贼走还正见坞壁已破不胜其哀与贼相格贼娥驱出溪邉将杀之溪际有大山石壁髙数十丈娥仰天呼曰皇天有神不我为何罪而当如此因奔走向山山髙开广数丈平路如砥羣贼亦逐娥入山山遂崩合冺然如初贼皆压死山里头出山外娥遂隠不复出娥所汲器化为石形头似鸡土人号曰鸡山其水为娥潭【幽眀録】
　　犍为叔先泥和其女名雄永建三年泥和为县功曹县长赵祉遣泥和拜檄谒巴郡太守以十月乗船扵城湍堕水死尸防不得雄哀恸号咷命不图存告弟贤及夫人令勤觅父尸若求不得吾欲自沉觅之至十二月十五日父防不得雄乗小船扵父堕处哭泣数声竟自投水中旋流没底见梦告弟云至二十一日与父俱出至期如梦与父相持并浮出江【搜神记】
　　诸暨东洿里屠氏女父失眀母痼疾亲戚相弃乡里不容女携父母逺住苎萝樵采夜纺绩以供养父母俱卒亲营殡负土成坟忽闻空中有声云汝至性可重山神欲相驱使汝可为治人病必得大富女谓是魅弗敢从遂得病积时隣舎人有中溪蜮毒者女试治之自觉病便差遂以巫道为人治疾无不愈家产日益乡里多欲娶之以无兄弟誓守坟墓不肯嫁为山贼劫杀【南齐书】
　　永兴中有王氏女年五嵗得毒病两目皆盲性至孝年二十父亡盲女临尸一呌眼皆血出小妹为防之左眼即开愈时人皆以孝感所致也【上】
　　兰陵萧矫妻羊氏至孝居父防哭吐血母疾昼夜祈祷忽一人自称枯桑君曰若人无患令泄气于居西南求白石镇之言讫不见明日如言疾愈
　　羊缉之女佩任母亡不饮食三日而死乡里号曰女表缑氏女玉为父报讐吏执玉以告外黄令梁配欲论杀玉申屠蟠时年十五进諌曰玉之节义足以感无耻之孙激忍辱之子不遭明时尚当表旌庐墓况在清聼而不加哀矜配善其言乃为减死论【列女传】
　　酒泉烈女厐娥亲者表氏厐子夏之妻禄福赵君安之女也君安为同县李夀所杀娥亲有男弟三人皆欲报讐夀深以为备会遭灾疫三人皆死夀闻大喜请防宗族共相庆贺云赵氏彊壮已尽唯有女弱何足复忧防备懈弛娥亲子淯出行闻夀此言还以启娥亲娥亲既素有报讐之心及闻夀言感激愈深怆然陨涕曰李夀汝莫喜也终不活汝戴履天地为吾门户吾三子之羞也焉知娥亲不手刃杀汝而自徼幸邪隂市名刀挟长持短昼夜哀酸志在杀夀夀为人防豪闻娥亲之言更乗马帯刀乡人皆畏惮之比隣有徐氏妇忧娥亲不能制恐逆见中害每谏止之曰李夀男子也防恶有素加今备衞在身赵虽有猛烈之志而强弱不敌邂逅不制则为重受祸于夀絶灭门户痛辱不轻也愿详举动为门户之计娥亲曰父母之讐不同天地共日月者也李夀不死娥亲视息世间活复何求今虽三弟早死门户冺絶而娥亲犹在岂可假手扵人哉若以卿心况我则李夀不可得杀论我之心夀必为我所杀眀矣夜数磨砺所持刀讫扼腕切齿悲涕长叹家人及隣里咸共笑之娥亲谓左右曰卿等笑我直以我女弱不能杀夀故也要当以夀颈血汚此刀刃令汝軰见之遂弃家事乗鹿车伺夀至光和二年二月上旬以白日清时扵都亭之前与夀相遇便下车扣夀马叱之夀惊愕廻马欲走娥亲奋刀斫之并伤其马马惊夀挤道邉沟中娥亲寻复就地斫之探中树兰折所持刀夀被创未死娥亲因取夀所佩刀杀夀夀防刀瞑目大呼跳梁而起娥亲乃挺身奋手左抵其额右桩其喉反覆盘旋应手而倒遂防其刀以截夀头持诣都亭归罪有司徐歩诣狱辞顔不变时禄福长汉阳尹嘉不忍论娥亲即解印绶去官弛法纵之娥亲曰讐塞身死妾之眀分也治狱制刑君之常典也何敢贪生以枉官法乡人闻之倾城奔往观者如堵焉莫不为之悲喜慷慨嗟叹也守尉不敢公纵隂语使去以便宜自匿娥亲抗声大言曰枉法逃死非妾本心今讐人已雪死则妾分乞得归法以全国体虽复万死扵娥亲毕足不敢贪生为明廷负也尉故不聼所执娥亲复言曰匹妇虽微犹知宪制杀人之罪法所不纵今既犯之义无可逃乞就刑戮陨身朝市肃明王法娥亲之愿也辞气愈厉面无惧色尉知其难夺彊载还家凉州刺史周洪酒泉太守刘斑等并共表上称其烈义刋石立碑显其门闾太常农张奂贵尚所履以束帛二十端礼之海内闻之者莫不改容赞善髙大其义故黄门侍郎安定梁寛追述娥亲为其作传【皇甫谧厐娥亲传】
　　荀崧小女灌幼有竒节崧为襄城太守为杜曾所围力弱食尽欲求救扵故吏平南将军石覧计无从出灌时年十三乃率勇士数十人逾城突围而出贼追甚急灌督厉将士且战且前得入鲁阳山获免自诣覧乞师又为崧书与南中郎将周访请援仍结为兄弟访即遣子抚率三千人会石覧俱救崧贼闻兵至散走灌之力也【华阳国志】
　　秦家有好女自名曰女休休年十四五为宗行报雠左执白阳刀右据宛景矛【乐府歌】







　　广博物志巻二十三
　　钦定四库全书
　　广博物志巻二十四
　　明　董斯张　撰
　　闺壸二【妬妇　美人　孕育　穕纪女妇　尼婢　变异】
　　叔向之母妬叔虎之母美而不使其子皆諌其母曰深山大泽实生龙余惧其生龙虵以祸女余何爱焉使往视寝生叔虎美而有勇力栾怀子嬖之故羊舌氏之族及于难【国语】
　　杜兰香降张硕硕妻无子取妾妻妬无已硕谓香如此云何香曰此易治耳言卒而硕妻患创委顿硕曰妻将死如何香曰此创所以治妬创已亦当瘥数日之间创损而妻无妬心遂生数男【杜兰香别传】
　　武歴阳女嫁阮宣武絶忌家有一桃树花叶灼燿宣叹美之即便大怒使婢取刀斫树摧折其花【妬女记】
　　宋世诸主莫不严妬太宗疾之湖孰令袁慆妻以妬忌赐死使近臣虞通之撰妬妇记左光禄大夫江湛孙斆当尚世祖女上使人为斆作表让婚曰伏承诏防当以临海公主降嫔荣出望表恩加典外顾审輶蔽伏用忧惶臣寒门顇族人凡质陋闾阎有对本隔天姻如臣素流室贫业寡年近将冠皆已有室荆钗布裙足得成礼每不自解无偶迄兹谋访莫寻素族弗问自惟门庆属降公主天恩所覃容及丑末懐忧抱惕虑不获免徴命所当果膺兹举虽门泰宗荣于臣非幸仰缘圣贷冐陈愚实自晋氏以来配尚王姬者虽累经美胄亟有名才至如王敦慑气桓温敛威真长佯愚以求免子敬炙足以违诏王偃无仲都之质而倮露于北阶何瑀阙龙工之姿而投躯于深井谢庄殆自同于蒙殷冲几不免于强锄数人者非无才意而势屈于崇贵事隔于闻覧吞悲茹气无所迯诉制勒甚于仆防闲过于婢妾往来出入人理之常当宾待客用从之义而令扫辙息驾无闚门之期废筵抽席絶接对之理非惟交友离异乃亦兄弟踈濶第令受酒肉之赐制以动静监子荷钱帛之私节其言笑姆奶争媚相劝以严妮媪竞前相謟以急第令必凡庸下才监子皆葭萌愚竪议举止则未闲是非聼言语则谬于虚实姆奶敢恃耆旧唯賛妬忌妮媪自倡多知务检口舌其间又有应答问讯卜筮师母乃至残余饮食诘辨与谁衣被故敝必责头领又出入之宜繁省难衷或进不获前或入不聼出不入则嫌于欲疏求出则疑有别意召必以三晡为期遣必以日出为限夕不见晚魄朝不识曙星至于夜歩月而弄琴昼拱袂而披卷一生之内与此长乖又声影裁闻则少婢奔迸裾袂向席则老丑丛来左右整刷以疑宠见嫌宾客未冠以少容致斥礼则有媵象则有贯鱼本无嫚嫡之嫌岂有轻妇之诮况今议絶傍和防恭正匹而每事必言无仪适设辞輙言轻易我又窃闻诸主集聚唯论夫族缓不足为急者法急则可为缓者师更相扇诱本其恒意不可贷借固实常辞或言野败去或言人笑我虽家曰私理有甚王宪发口所言恒同科律王虽复彊佷颇经学渉戏笑之事遂为寃魂禇暧忧愤用致天絶伤理害义难以具闻夫螽斯之徳实致充昌専妬之行有妨繁衍是以尚主之门往往絶嗣驸马之身通离衅咎以臣凡弱何以克堪必将毁族沦门岂伊身前后婴此其人虽众然皆患彰遐迩事触天朝故吞言咽理无敢论诉臣幸属圣明矜照由道物以典处亲以公臣之鄙懐可得自尽如臣门分世荷殊荣足守前基便预提拂清官显宦或由才升一叨婚戚咸有恩假是以仰冐非宣披露丹实非唯止陈一已规全身愿实乃广申诸门忧患之切伏愿天慈照察特赐蠲停使燕雀微羣得保丛蔚蠢物含生自已弥笃若恩诏难降披请不申便当刋肤剪发投山窜海【宋书】
　　刘孝标云余与冯衍有三同敬通值中朝明君终不试用予值英主亦摈弃当年一同也敬通雄才冠世志坚金石予虽不及而节亮慷慨二同也敬通有忌妻至身操井臼予有悍室亦令家道轗轲三同也
　　宋明帝憎妇人妬荣彦逺以善碁见亲妇妬伤其面帝曰为卿治之何如逺率尔曰聼圣防其夕遂赐药杀其妻刘休妻王氏亦妬帝闻之赐休妾敕杖王二十令休宅后开小店使王亲卖扫箒皂防以辱之
　　长粲性好内有一侍婢其妻妬而杀之大忿恨数年不相见亲表为之语曰自我不见于今三年【以下美人】
　　昔者绩阳强力四征重丘遗之美女绩阳之君悦之荧惑不治大臣争权逺近不相聼国分为二【周书】
　　纣囚文王于羑里散宜生受命而行宛懐条涂之山有玉女三人宜生得之因费仲而献之于纣以免文王【六韬】赤乌之人献二女于天子以为嬖人赤乌美人之地【穆天子传】
　　旋波夷光越之美女进于吴王肌香体轻餙以珠幌若双旌之在烟雾
　　越谋灭吴蓄天下竒寳美人异味进于吴越又有美女二人一名夷光二名修明以贡于吴吴处以椒华之房贯细珠为帘幌朝下以蔽景夕卷以待月二人当轩并坐理镜靓妆于珠幌之内窃窥者莫不动心惊魂谓之神人吴王妖惑忘政及越兵入国乃抱二女以逃吴苑越军乱入见二女在树下皆言神女望而不敢侵今吴城虵门内有朽株尚为祠神女之处【拾遗记】
　　西施越之美女欲见者先输金钱一文【孟子注防】
　　宋玉东家女因玉见弃誓不他适膏沐不施恒以帛帯交结胸前后撡织作以自给后人效之富家至以珠玉寳花餙锦绣流苏帯束之以增妖冶浸失其制矣【缉栁编】琴引秦时倡屠门髙所作也秦为无道奢淫不制徴天下美女以充后宫乃纵酒离宫作戯倡优宫女侍者千余人屠门髙见宫女幼妙宠丽扵是援琴作歌曲未及终琴折柱摧弦音不鸣舎琴而更援他琴以续之广延国来献善舞者二人一名旋姢一名提谟并玉质凝肤体轻气馥饮以瓀珉之膏饴以丹泉之粟其舞一名萦尘言其体轻与尘相乱次曰集羽言其婉转若羽毛之从风末曲曰旋懐言其肢体纒曼若入懐袖也乃设麟文之席散荃芜之香香出波弋国浸地则土石皆香着朽木腐草莫不郁茂以熏枯骨则肌肉皆生以屑喷地厚四五寸使二女舞其上终日无迹体轻故也【拾遗记】
　　秦惠公以美女遗蜀王死葬之石镜王追思之作幽魄之曲【琴操】
　　武都丈夫化为女子美而艶葢山精也蜀王纳为妃不习水土欲去王留之作东平歌以乐之未几物故王悲悼乃作臾邪歌龙归曲【上】
　　楚襄王逰云梦梦一妇人名曰瑶姬曰我夏帝之季女也封于巫山之阳台精魄为芝媚而服焉则与梦期也【襄阳耆旧传】
　　汉武帝令宫人为八字眉梁冀妻孙夀改翠眉为愁眉魏武帝令宫人扫青黛眉连心细长谓之蛾眉妆西子母浣帛于溪有眀珠射体感而孕又梦有翠鸡五色自空而下乆之化为鹗飞去【翰府名谈】
　　帝所幸宫人名丽娟年十四玉肤柔软吹气胜兰不欲衣缨拂之恐体痕也每歌李延年和之于芝生殿唱廻风之曲庭中花皆飜落置丽姢于眀离之帐恐尘垢汚其体也帝常以衣帯缚丽姢之袂闭于重幙之中恐随风而去也丽姢以琥珀为佩置衣裾里不使人知乃言骨节自鸣相与为神怪也【洞防记】
　　王昭君姊归人也有香溪即昭君常逰翫处【郡国志】伶字子干买妾樊通徳有才色知书慕司马迁史记颇能言赵飞燕姊弟故事子干闲居命言厌厌不倦子干曰斯人俱灰灭矣当时疲精力骛嗜欲蛊惑之事宁知终归荒田野草乎通徳占防顾眎烛影以手拥髻凄然泣下曰夫淫于色非慧男子不至也慧则通通则流流而不得其防则百物变态为沟为壑无所不往焉礼义成败之説不能止其流唯感之以盛衰奄忽之变可以防其壊今婢所道赵后姊弟事盛之至也主君恨然有荒田野草之悲衰之至也婢子拊形属影识夫盛之不可留衰之不可推俄然相缘奄忽虽婕好闻此不少遣乎【飞燕外传】
　　陈忠女名丰隣人葛勃有美姿丰与村中数女戯相谓曰得壻如葛勃无恨也【异苑】
　　陈丰与葛勃屡通音问而欢会末由七月七日丰以青莲子十枚寄勃勃啖未竟坠一子于盆水中有喜鹊过恶汚其上勃遂弃之明早有并蒂花开于水面如梅花大勃喜曰吾事济矣取置几头数日始谢房亦渐长割之各得实五枚如丰来数即书其异以报丰自此乡人改双星节为双莲节【贾子説林】
　　孙亮作琉璃屏风甚薄而莹澈每于月下清夜舒之常与爱姬四人皆振古絶色一名朝姝二名丽居三名洛珍四名洁华使四人坐屏风内而外望之如无隔惟香气不通扵外为四人合四气香殊方异国所出凡经践蹑宴息之处香气沾衣歴年弥盛百浣不歇因名曰百濯香或以人名香故有朝姝香丽居香洛珍香洁华香所居室名为思香媚寝【拾遗记】
　　夏统从父祀先人迎女巫章丹陈珠二人并有国色庄服甚丽善歌舞又能隠形匿影吞刀吐火统破藩而走归责诸人曰昔淫乱之俗兴卫文公为之悲惋防蝀之气见君子尚不敢指季桓纳齐女仲尼载驰而退子路见夏南愤恚而忼慨吾常恨不得顿叔向之头搯华父之眼柰何诸君迎此妖物夜与逰戏放傲逸之情纵奢淫之行乱男女之礼破髙贞之节何也遂隠床上披发而卧不复言【晋书】
　　緑珠姓梁白州人【小传】
　　翔风因季伦见弃聼寒蛩心悲因织寒蛩之褥以献之石崇有妓善投壶隔屏风投之【晋书】
　　何充后阁妓以翡翠指环换刺绣笔叹曰此物洞仙与吾欲保长年之好乃令苍头急以蜻蜓防赎之【妆楼记】石虎有马妓着朱衣进贤冠立于马上马定而作书字皆端正【石虎邺中记】
　　临州王宏后庭数百千人皆极天下之选所幸江无畏服玩侔于齐东昏潘妃寳屧直千万【梁书】
　　羊侃善音律自造采莲棹歌两曲甚有新致姬妾侍列穷极奢靡有弹筝人陆太喜着鹿角爪长七尺儛人张浄琬腰围一尺六寸时人咸推能掌中舞又有孙荆玉能反腰帖地啣得席上玉簮【上】
　　髙阳王雍有二美姬一名修容二名艶姿并蛾眉皓齿洁貌倾城修容亦能为緑水歌艶姿善火凤舞并爱倾后室宠冠诸姬【洛阳伽蓝记】
　　河内人色美善歌其夫貌丑而好酒醉归常殴其妻故其歌多为怨苦之词或演其曲而被之管弦以歌时每摇其身因号为踏摇娘曲【琴操】
　　洛阳进合蔕花得之嵩山坞中人不知名采者异之防炀帝驾适至因名迎辇花浓艶芬馥或惹襟袖移时不散嗅之令人不睡命御车女袁寳儿持之号司花女时虞永兴世南草征辽徳音扵侧寳儿注视之帝曰昔传飞燕可掌上舞今得寳儿方昭前事然多憨态今注目扵卿卿可便嘲之虞为絶句曰学画鸦黄半未成垂肩亸袖太憨生缘憨却得君王惜长把花枝傍辇行帝称美【大业拾遗】
　　帝登凤舸凭殿脚女吴绛僊肩喜其柔丽不与羣軰齿爱之甚乆不移歩绛僊善画长蛾眉帝色不自禁辇召绛僊将拜婕妤适值绛僊下嫁为玉工万郡妻故不克谐帝寝兴罢擢为龙舟首檝号曰崆峒夫人【妬记○以下孕育】一产二子者当以后生者为兄言其先胎也荅曰此野人之凿语耳君子不测暗安知胎之先后也
　　周哀公之八年郑有人一生四十子其二十人为人二十死其九年晋有豕生人能言吴赤乌七年有妇人一生三子【搜神记】
　　哀帝建平四年四月山阳方与女子田无啬生子未生二月前儿啼腹中及生不举葬之陌上后三日有人过闻儿啼声母因掘收养之【搜神记】
　　汉平帝元始元年六月长安有女子生儿两头两颈面俱相向四臂共胸俱前向尻上有目长二寸所京房易传曰暌孤见豕负涂厥妖人生两头下相攘善妖亦同人若六畜首目在下兹谓亡上政将变更厥妖之作以谴失正各象其类两颈下不一也手多所任邪也足少下不胜任或不任下也凡下体生于上不敬也上体生扵下媟凟也生非其类婬乱也人生而大上速成也生而能言好虚也羣妖推此类不改乃成凶也
　　灵帝光和二年洛阳上西门外女子生儿头异肩共胸俱前向以为不祥堕地弃之自是后朝廷雾乱政在私门上下无别二头之象后董卓戮太后被以不孝之名放废天子后复害之汉元以来祸莫逾此
　　灵帝中平元年六月壬申雒阳男子刘仓居上西门外妻生男两头共身至建安中女子生男亦两头共身晋懐帝永嘉元年吴郡吴县万详婢生一子鸟头两足马蹄一手无毛尾黄色大如椀【并上】
　　建兴四年西都倾覆元皇帝始为晋王四海宅心其年十月二十二日新蔡县吏任侨妻胡氏年二十五产二女相向腹心合自胸以上脐以下分此葢天下未壹之妖也时内史吕防上言案瑞应图云异根同体谓之连理异畆同类谓之嘉禾草木之属犹以为瑞今二人同心天垂灵象故易云二人同心其利断金休显见生扵陈东之国斯葢四海同心之瑞不胜喜跃谨画图上时有识者哂之
　　晋元帝大兴三年十二月谢平妻生女堕地濞濞有声须臾便死鼻目皆在顶上面处如项口有齿都连为一胸如鳖手足爪如鸟爪皆下勾此亦人生他物非人所见者后二年王敦反有石头之败
　　常山赵宣母妊身如常而髀上痒搔之成疮儿从疮出母子平安【异苑】
　　刘毅讨桓修之桓遣人擒得毅妻郭美送与遂宠擅诸姬有身及败郭还遂产一儿一鼠毅怒杀儿鼠走枯莽中其后郭病死方殓鼠忽来跳入棺内
　　元嘉中髙平平丘孝妇懐妊生一氷得日便消液成水
　　魏郡徐逮字君及妇平昌孟氏生儿头有一角一脚头止仰向通身尽赤落地无声乗虚而去【并上】
　　昔燕赵之间有三男子共娶一女生四子后争讼廷尉延夀奏云禽兽生子逐母宜以四子还母尸三男子扵市【谯周法训】
　　昔阳翟有妇人妊身三十月乃生子五嵗便入此山学道神眀为母立祠因号曰开母祠焉【嵩髙山记】
　　太原温磐石母懐身三年然后生堕地便坐而笑发覆面牙齿皆具【异苑】
　　梁武帝太清元年丹阳有莫氏妻生男眼在顶上大如两嵗儿堕地而言曰儿是旱疫鬼不得住母曰汝当令我得过疫鬼曰有上官何得自由母可急作綘帽故当无忧母不暇作绛防以綘系发自是旱疫者二年徐兖豫尤甚莫氏乡隣多以绛免他土效之无验
　　后魏肃宗熙平二年并州祈县人韩僧真女从母右脇而出胡太后令付掖庭养之太后临朝为元人刘腾幽扵永巷后竟被尔朱荣沉扵河魏室因滋大乱
　　髙搆冯翊武乡女子焦氏既痖又聋嫁之不售尝樵采扵野为人所犯而有孕遂生一男年六嵗莫知其姓扵是申省搆判曰母不能言穷防理絶按风俗通姓有九种或氏扵爵或氏所居此儿生在武乡可以武为姓【北史】昔王舎城有一长者其家巨富库藏盈溢如毘沙门然无子祷祀神祗求乞有子其妇不乆便觉有身满足十月生一男儿是儿先世宿植福因初生之日其手一指出大光明明照十里【灯指经】
　　佛在世时王舎城中有一长者财寳无量不可称计其妇足满十月便欲产子然不肯出寻重有身足满十月复产一子先懐者住在右脇如是次第懐妊九子各满十月而产唯先一子故在胎中不肯出外其母极患设汤药以自疗治病无降损嘱及家中我腹中子故活不死今若设终必开我腹取子养育其母扵时不免所患即便命终时诸亲眷属载其尸骸诣诸塜间请大医耆婆破腹防之得一小儿形状故小头须皓白俯偻而行四向顾视语诸亲言汝等当知我由先身恶口骂辱众僧故处此熟藏中经六十年受是苦恼难可匹当诸亲闻已号啼悲哭不能答之尔时世尊遥知此儿善根已熟将诸大众往到尸所小儿言汝是长老比丘不荅言实是第二第三亦如是何故言道是时诸大众此小儿与佛答对各懐疑惑前白佛言今此老儿宿造何业在腹发白俯偻而行复与如来共相答问尔时世尊告诸大众此贤刼中有佛出世号曰迦叶有诸比丘夏望安居众僧和合差一比丘年在老耄为僧维那共立制限扵此夏望要得道者聼共自恣若未得者不聼自恣今此维那独不得道僧皆不聼布萨自恣心懐懊恼而作是言我独为尔营理僧事令汝防軰安隠行道今复还返更不聼自恣布萨羯磨即便瞠恚骂辱汝众僧寻即牵捉闭着室中作是唱言使汝等軰常处暗防不见光明如我今者处此暗室作是语已自戮命终堕地狱中受大苦脑今始得脱故在胎中受是苦恼众僧闻已各防三业厌离生死得四沙门果者有发辟支佛心者有发无上菩提心者时诸亲属还将老儿诣家养育年渐长大放令出家得阿罗汉果【百缘经】
　　有一国王小夫人生一肉团大夫人妬之作木凾弃之常河水后河邉人得之肉破生千小儿勇健欲伐父王国小夫人以乳五百道射小儿口遂弛弓仗号为贤刼千佛【以下杂纪女妇】
　　周宣王始称其女曰公主诸侯女曰翁主魏文帝始称主壻曰驸马唐太宗始称诸王女曰郡主诸侯女曰县主【物原】
　　齐庄王始封妇人以食邑汉武帝始封妇人为郡君县君王莽始加妇人夫人号宋文帝始封妇人为国夫人孟甞君号其母薛公大家【并上】
　　玉女天赐妾也礼含文嘉曰禹卑宫室尽力沟洫百谷用成神龙女降【宋书】
　　魏豹字叔虎范阳人也迁中山太守所在有治名豹嬖妾先死豹后守扵廪丘南妾形见与豹言翌日而卒【崔鸿十六国春秋】
　　庐江太守华令思髙才达学洽闻之士也妾名瑶华者已死乃见形与之言语如平生【抱朴子】
　　齐王厚送女欲妻屠牛吐屠牛吐辞以疾其友曰子终死腥臭之肆而已乎何为辞之吐应之曰其女丑其友曰子何以知之吐曰以吾屠知之其友曰何谓也吐曰吾肉善而去若少耳吾肉不善虽以吾附益之尚犹贾不售今厚送子子丑故耳其友后见之果丑传曰目如擗杏齿如编贝【韩诗外传】
　　汉陈留考城史姁字威明年少时尝病临死谓母曰我死当复生埋我以竹杖柱于瘗上若杖折掘出我及死埋之柱如其言七日往视杖果折即掘出之已活走至井上浴平复如故后与邻船至下邳卖锄不得售云欲归人不信之曰何有千里暂得归耶荅曰一宿便还即取书报以为验实一宿便还果得报考城令江夏贾和姊病在邻里欲急知消息请往省之路遥三千里再宿还报【搜神记】
　　汉建安中南阳贾偶字文合得病而亡时有吏将诣太山司命阅簿谓吏曰当召某郡文合何以召此人可速遣之时日暮遂至郭外树下宿见一女独行文合问之女曰某三河人父为弋阳令昨被召而来今得却还望君之容必是贤者是以停留依冯左右文合曰悦子之心愿交懽扵今夕女曰闻之诸姑女子以贞专为徳洁白为称文合反覆与言终无动志天明各去文合卒已再停宿少顷却苏文合欲验其事遂至弋阳修刺谒令因问曰君女宁卒而却苏耶具说本末令入问女所言皆同初大惊叹竟以女配文合焉【上】
　　女色者世间之枷鎻凡夫恋着不能自防女色者世间之重患凡夫困乏至死不免女色者世间之衰祸凡夫遭之无厄不至行者既得舍之若复顾念是为从狱得出还复思入从狂得正而复乐之从病得差复思得病智者怒之知其狂而颠蹶死无日矣凡夫重色甘为之仆终身驰骤为之辛苦虽复铁质寸斩锋镝交至甘心受之不以为患狂人乐狂不是过也行者若能弃之不顾是则破枷脱鎻恶狂厌病离扵衰祸既安且吉得出牢狱永无患难女人之相其言如蜜而其心如毒譬如停渊澄镜而蛟龙居之金山寳窟而师子处之当知此害不可暂近室家不和妇人之由毁宗败族妇人之罪实是隂贼灭人慧明亦是猎围尠得出者譬如髙罗羣鸟落之不能奋飞又如宻网众鱼投之刳肠俎几亦如暗坑无目投之如蛾赴火是以智者知而逺之不受其害恶而秽之不为此物之所惑也【日明菩萨经】
　　佛告柰女好邪淫者有五自妨一多声不好二王法所疾三懐异多疑四死入地狱五地狱罪竟受畜生形皆罪所致能自灭心不邪婬者有五增福一多人称誉二不畏县官三身得安隠四死上天生五从立清浄得泥洹道【泥洹经】
　　国王有女名曰狗牟头有捕鱼师名术波伽随道而行遥见王女在髙楼上牕中见面想像染着心不暂舍弥歴日月不能饮食母问其故以情答母我见王女心不能忘母喻儿言汝是小人王女尊贵不可得也儿言我心愿乐不能暂忘若不如意不能活也母为子故入王宫中常送肥鱼鸟肉以遗王女而不取价王女怪而问之欲求何愿母白王女愿却左右当以情告我唯有一子敬慕王女情结成病死不云逺愿垂愍念赐其生命王女言汝去至月十五日扵某甲天祠中住天像后母还语子汝愿已得告之如上沐浴新衣在天像后住王女至时白其父王我有不吉须至天祠以求吉福王言大善即严车五百乗出至天祠既到勑诸从者齐门而止独入天祠天神思惟此不应尔王为施主不可令此小人毁辱王女即厌此人令睡不觉王女既入见其睡重推之不窹即以璎珞直十万两金遗之而去后此人得觉见有璎珞又问众人知王女来情愿不遂忧恨懊恼婬火内发自烧而死以是证知女人之心不择贵贱唯欲是从【法苑珠林】
　　昔有四姓藏妇不使人见妇值青衣人作地突与琢银儿私通夫后觉妇妇言我生不邪行卿莫妄语夫言吾不信汝当将汝至神树所立誓妇言甚佳夫持斋七日始入斋室妇宻语琢银儿汝诈作狂乱头扵市逢人抱持牵引弃之夫斋竟便将妇出妇言我不见市卿将我过市琢银儿便来抱持诈狂卧地妇便哮呼其夫何为使人抱持我耶夫言此是狂人何须记录夫妇俱到神所叩头言我生来不作恶但为狂人所抱妇便得活夫黙然而慙佛言当知一切女人奸诈如是不可信也昔有大姓家子端正以金作女像语父母言有女似此者儿乃当取时他国有女貌亦端正亦作金男白父母言有男似此乃当嫁之父母各闻便逺聘合时国王举镜自照谓羣臣曰天下人顔有如我不诸臣答曰臣闻彼国有男端正无比则遣使请之使至告之王欲见贤者则严车进去己自念王以我明达故来相呼则还取书而见妇与奴为奸怅然懐憾为之结气顔色衰丑臣见如此谓行道消痩马廐安之夜扵廐中见王正大夫人与马下人私通心乃自悟王大夫人尚当如此何况我妇意解心悦顔色如故则与王相见王曰何因止外三日答曰臣来有忘还归取之而见妇与奴为奸意忿顔色衰变故往廐中三日昨见正夫人来与养马儿私通夫人乃尔何况余人意解顔色复故王言我妇尚尔何况凡女两人俱舍便入山中剃髪作僧思惟女人不可从事精进不懈俱得辟支佛道【譬喻经】
　　昔有妇人生一女端正无比年始三嵗国王取视呼道人相后堪为夫人不道人报王此女有夫王后得之王言我当牢藏岂可后得便呼鹤来汝处在何鹤白王言我在大山半腹有树人畜不歴下有洄水舡所不行王言我以此女寄汝将养便撮持去日日从王取饭与女如是乆后上有一卵卒为水漂去有一树竒逐水下流有一男子得抱持树堕洄水中不得去廽有蒲桃树踊出住倚山傍男子寻之得上鹤树与女私通女便藏之鹤觉女身重左右求得男子举撮弃之如事白王王曰前道人善功相人也师曰人有宿对非力所制逢对则可畜生亦尔【上】
　　目连到大海邉见一新死端正女人见有一虫从其口出还从鼻入复从眼出从耳而入目连观已舍之而去弟子问言是何女人答言此是含卫城中大萨薄妇容貌端正世间少双其妇常以三竒木头擎镜照面自覩端正便起防慢深自爱着夫甚敬爱将共入海海恶船破没水而死漂出在岸此萨薄妇由自爱身死后还生在故身中作此虫也【法苑珠林】
　　渤海太守史良好一女子许而不果良断其头而归投扵灶下曰当令火头语曰使君我相从何图当尔【搜神记】
　　顾恺之尝悦一邻女挑之不从乃图其形扵壁以棘鍼钉其心女遂患心痛恺之因致其指女从之遂宻去鍼而愈【晋书】
　　董卓孙女名白时尚未笄封为渭阳君扵郿城起坛从广二丈余髙五六尺使白乗金华青葢车都尉中郎将刺史二千石在郿者各令乗轩簮笔为白导从之坛上使兄子横为使者授印绶也【英雄记】
　　吴兴余不乡有女囚山又曰女狱山汉姚恢以柯田山水嘉甚谋居其女泄之扵姻沈戎家夺之恢愤其女赚女归宁囚之苎溪之北山墟间至死不悔仍戒其后三世不举女戎字威卿説降剧贼尹良光武嘉之功封海昏侯不受【图经】
　　广平人李波宗族彊盛残掠不已公私咸患百姓为之语曰李波小妹字雍容搴裙逐马如巻篷左射右射必叠双妇女尚如此男子安可逢【华阳国志】
　　琅琊王献之保母姓李名意如广汉人也在母家志行髙秀归王氏柔顺恭勤善属文能草书解释老防趣年七十兴宁三年嵗在乙丑二月六日无疾而终仲冬既望葬会稽山隂之黄阏冈下殉以曲水小砚交螭方壶树双松于墓上立贞石而志之悲夫后八百余载知献之保母宫扵兹土者尚焉
　　东阳女子娄逞变服诈为丈夫粗知围碁解文义徧防公卿仕至扬州议曹从事事发明帝驱令还东逞始作妇人服而去叹曰如此伎还之为老妪岂不惜哉【南史】时有女子年二十许散发黄衣在武窟山石室中无所修行唯不甚食或出人间时饮少酒鵞卵一两枚人呼为圣姑就求子往往有効【上】
　　昔佛在世时波斯匿王妇末利夫人产生一子字曰金刚面貌极丑身体麄涩头发麄强王见不喜勑闭深宫不令出外年渐长大任当嫁娶便遣一臣推觅一人本是豪族今贫乏者卿可将来臣授勑已觅得付王王将屏处宻私语言闻卿豪族今者贫穷我有一女面貌极丑卿幸纳受当相供给时此贫人跪白王曰正使大王以狗见赐亦不敢违岂王女末利所生王即娶之为造宅舎门户七重王嘱女夫自捉户钩出入牢闭勿使人见王出财物供给女壻无所乏少拜为大臣后与豪贵共为邑防聚防之契令妇共趣自余诸人各将妇来唯此大臣独不将赴众人疑怪彼人妇者或甚端正或甚极丑不能显现是以不来复扵后防宻共劝酒令使醉卧解取门钩遣其五人造家往看至家开门妇疑非夫内自尅责懊恼而言我宿何罪为夫幽闭不覩日月即便至心遥礼世尊愿佛慈悲来到我前暂救苦厄佛知其意即扵女前地中涌出绀发相现其女举头见佛发相敬心欢喜女髪自然如绀青色佛渐现面女心倍喜面复端正恶相麄皮自然化灭佛悉现身令尽见之更增欢喜身体端正犹如天女佛便为说种种法要得须陀洹果【法苑珠林】
　　隋开皇末年代州人姓王为骠骑将军在蒲州镇守性好畋猎所杀无数有五男无女后生一女端美见者皆爱竒之父母钟念不同凡人既还乡里里人亲族为作衣服而共爱养之女年七嵗一旦失去无处求觅疑隣里戏藏访问不见诸兄乗马逺觅乃见去家三十余里马追不及兄等以数十骑共围而始得之口中作声如似兎鸣足上得刺盈掬经月余日不食而死父母悲痛不能自割良由父猎殃及女受合家斋戒练行不絶大理寺丞寀宣眀曾为代府法曹为临说之【出防报记○以下尼】汉眀初立佛寺同梵福量时后宫隂夫人王媫妤等一百九十人出家司空阳城侯刘善峻等二百六十人出家【法本内传译经图记】
　　东晋何充始舍宅安尼此尼之始也
　　宋仑氏二女东官曾城人也是时祖姊妹元嘉九年姊年十嵗妹年九嵗里越愚蒙未知经法忽以二月八日并失所在三日而归粗说见佛九月十五日又失一旬还作外国语诵经及梵书见西域沙门便相开解眀年正月十五忽复失之曰间作人云见其从风径飘上天父母号惧祀神求福既而经月乃返剃头为尼被服法衣持发而归自说见佛及比丘尼曰汝宿世因缘应为我弟子举手摩头发因随落与其法名大曰法縁小曰法防临遣还日可作精舎当与汝经法也女既归家即毁除鬼座缮立精庐夜齐诵经夕中每有五色光明流泛峰岭若灯烛二女自此后从容止华雅音制诠正上京风调不能过也【防祥记】
　　髙聪有妓十余人及病不欲适他人并令烧指吞炭出家为尼【海録】
　　佛在世时迦毗罗衞城中有一长者名曰瞿沙其妇生女端正殊妙有白衣裹身而生因为立字名曰浄年渐长大衣亦随长鲜白净洁不烦浣染众人见之竞共求索白父母言我今不贪世俗荣华愿乐出家父母爱念不能违逆寻将佛所求索入道佛告善来比丘尼头髪自落身上白衣化为袈裟成比丘尼精勤修习得阿罗汉果【百缘经】
　　佛在世时波罗奈国有梵摩逹王其妇生女身被袈裟端正殊妙世所希有因为立字名伽尸孙陀利年渐长大衣亦随大禀性贤善慈仁孝顺将诸侍衞出城逰戏渐次往到鹿野苑中见佛相好心懐喜恱前礼佛足却坐一靣佛为说法心开意解得须陀洹果【上○以下婢】桓公使管仲求寗戚寗戚应之曰浩浩乎管仲不知至中食而虑之婢子曰公何虑管仲曰非婢子之所知也婢子曰公其毋少少毋贱贱昔者吴干战未龀不得入军门国子擿其齿遂入为干国多【战功曰多】百里傒秦国之饭牛者也穆公举而相之遂覇诸侯由是观之贱岂可贱少岂可少哉管仲曰然公使我求寗戚寗戚应我曰浩浩乎吾不识婢子曰诗有之浩浩者水育育者鱼未有室家而安召我居寗子其欲室乎【管子】
　　济隂戎良字子恭年十八为郡门干良仪容佳丽太守诸葛礼使写书从者诬良与婢通良刳腹示礼赤心【后汉】书
　　頴川庾嘉徳善扵筮蔡之事有人失一婢庾卦云君可出东陵口伺有姓曹乗车者无问识否但就其载得与不得殆一理也旦出郭果有曹郎上墓径便升车曹大骇呼生惊奔入草刺一死尸下视乃其婢也
　　顾行常不宜儿子其妇将产求术扵郭璞为作卦得家人之蒙其辞曰巽子在上变值蒙女萝覆髙松养征火捍其凶养子之人名宜同法当字乳婢曰青萝如其言呼儿果无恙【洞林】
　　长婢来成左目失眀动则入井已死复生次婢良信有桓公司马之行歩虽旷了无前进隠疾难明辞不尽韵小婢从成南方之奚形如惊瘴言语喽声音骇人惟堪驱鸡它无所役遣诣阿嵇复被狗咋困熟如泥【晁道元与天公牋】
　　到防有爱婢陈玉珠宋明帝遣求不与逼而夺之防颇怨帝令有司诬奏将杀之防入狱数宿须鬓皆白免死系上方夺封【南史】
　　齐吏部侍郎房文烈未尝嗔怒经霖雨絶粮遣婢籴米因尔逃窜三四许日方复擒之房徐曰举家无食汝何处来竟无捶挞尝寄人宅奴婢撤屋为薪略尽闻之颦防卒无一言【顔氏家训】
　　冠军将军郭文逺堂宇园林匹扵邦君时陇西李元谦能双声语常经文逺宅前过见其阙阖华美乃曰是谁第宅遇值婢春风出曰郭冠军家元谦曰此婢双声春风曰狞奴慢骂元谦服婢之能【洛阳伽蓝记○以下变异】
　　魏襄王三年有女子自首化为丈夫与妻生子故京房易传曰女子化为丈夫兹谓隂昌贱人为王丈夫化为女子兹谓隂胜阳厥咎亡也【搜神记】
　　哀帝建平中豫章有男子化为女子嫁为人妇生一子长安陈凤曰阳变为隂将亡继嗣自相生之象一曰嫁为人妇生一子者将复一世乃絶故后哀帝崩平帝没而王莽簒焉
　　汉建安七年越嶲有男子化为女子周羣曰哀帝时亦有此变将有易代之事也至二十五年献帝封山阳公晋元康中安丰有女子曰周世宁年八嵗渐化为男至十七八而气性成女体化而不尽男体成而不彻畜妻而无子【并上】






　　广博物志巻二十四
<子部,类书类,广博物志>
　　钦定四库全书
　　广博物志巻二十五
　　明　董斯张　撰
　　形体
　　人生长六七尺大三四围面有五色夀至扵百万世不异如以上世人民侗长佼好坚彊老夀下世反此则天地初立始为人时长可如防风之君色如宋朝夀如彭祖乎从当今至千世之后人可长如荚英色如嫫母夀如朝生乎王莽之时长人身长一丈名曰霸出建武年中颍川张仲师长一尺二寸张汤八尺有余其父不满五尺俱在今世或长或短儒者之言竟非误也语称上世使民以宜伛者抱关侏儒俳优如皆侗长佼好安得伛侏之人乎【论衡】
　　太古之民秀长以夀者食也在今之民羸丑以胔者事也【大戴礼】
　　天有风雨寒暑人有取与喜怒胆为云肺为气脾为风肾为雨肝为雷人与天地相类而心为之主
　　天气为防地气为魄【淮南子】
　　肝之为言干也肺之为言费也情动得序心之为言任也任扵思也肾之为言写也以窍写也脾之为言辨也所以积精禀气也五脏肝仁肺义心礼肾智脾信也肝所以仁者何肝木之精也仁者好生东方者阳也万物始生故肝象木色青而有枝叶目谓之何目为出泪而不能内物木亦能出枝叶而不能有所内也肺所以义者何肺者金之精义者断决西方亦金成万物也故肺象金色白也鼻谓之何鼻出入气髙而有窍山亦有金石累积亦有孔穴出云布雨以润天下雨则云消鼻能出纳气也心所以为礼何心火之精也南方尊阳在上卑隂在下礼有尊卑故心象火色赤而鋭也人有道尊天本在上故心下鋭也耳谓之何耳能遍内外别音语火照有似扵礼上下分明肾所以智何肾者水之精智者进而止无所疑惑水亦进而不惑北方水故肾色黑水隂故肾双窍谓之何窍能泻水亦能流濡脾所以信何脾者土之精也土尚任养万物为之象生物无所私信之至也故脾象土色黄也口为之何口能啖尝舌能知味亦能出音声吐滋液故元命苞曰目者肝之使肝者木之精苍龙之位也鼻者肺之使肺者金之精制割立断耳者心之心者火之精上为张星隂者肾之写肾者水之精上为虚危口者脾之门户脾者土之精上为北斗主变化者也【白虎通】
　　火宿扵心炎上而排下其神燥而无凖人之暴急以取祸者心使之也木宿扵肝触突干抵而锐其神狷束而无当人之朴戆以取祸者肝使之也金宿扵肺防訇而不屈罄而不能仰也其神濶疎而无法人之讦决以取祸者肺使之也水宿扵肾瑟缩以凑险其神伏而不发人之媕婀脂韦以取祸者肾使之也土宿扵脾磅礴而不尽其渗漉也下注而不止其神好大而无功人之重迟沥纳以取祸者脾使之也【子华子】
　　心之精为火其气为离其色为赤其状如覆莲其神为朱鸟其窍上通扵舌肝之精为木其气为震其色青其状如悬瓠其神为苍龙其窍上通于目肺之精为金其气为兑其色白其状如悬罄其神为伏虎其窍上通扵鼻肾之精为水其气为坎其色黑其状如介石其神为龟其窍上通扵耳脾之精为土其气为戊巳其色黄其状如覆缶其神为凤凰其窍上通扵口【上】
　　人仁也仁生物也故易曰立人之道曰仁与义体第也骨肉毛血表里大小相次第也躯区也是众名之大总若区域也形有形象之异也身伸也可屈伸也毛貌也冐也在表所以别形貌且以自覆冐也皮被也被覆体也肤布也布在表也肌懻也肤幕坚懻也骨滑也骨坚而滑也胑枝也似水之枝格也肉柔也筋力也肉中之力气之元也靳固扵身形也膜幕也幕络一体也血濊也出扵肉流而濊濊也脓醲也汁醲厚也汁涕也涕涕而出也津进也汁进出也汋泽也有润泽也汗也出在扵表然也髓遗也遗也髪防也防擢而出也鬓峻也所生髙峻也髦冐也覆冐头颈也眉媚也有娬媚也头独也扵体髙而独也首始也面漫也额鄂也有垠鄂也故幽州人则谓之鄂也角者生扵额角也頞鞍也偃折如鞍也目黙也黙而内识也眼限也童子限限而出也睫挿接也挿扵眼眶而相接也瞳子瞳重也肤幕相裹重也子小称也主谓其精眀者也或曰眸子眸冐也相裹冐也鼻嘒也出气嘒嘒也口空也颊夹也两旁称也亦取挟敛食物也舌泄也舒泄所当言也齿始也少长之别始乎此也以齿食多者长也食少者幼也頥养也动扵下止扵上上下咀物以养人也牙摣牙也随形言之也辅车其骨强所以辅持口也或曰牙车牙所载也或曰颔颔含也口含物之车也或曰颊车亦所以载物也或曰鼸车鼸鼠之食积扵颊人食似之故取名也凡系扵车皆取在下载上物也耳耏也耳有一体属着两邉耏耏然也唇缘也口之缘也呴免也入之则碎出则免也又取也潄唾所出恒加拭因以为名也舌巻也可以巻制食物使不落也鼻下曰立人取立于鼻下狭而长似人立也口上曰髭髭姿也为姿容之美也口下曰承浆浆水也頥下曰须须秀也物成乃秀人成而须生也亦取须体干长而后生也在颊耳旁曰髯随口动摇髯髯然也其上连髪曰鬓鬓濵也濵崖也为面额之崖岸也鬓曲头曰距距拒也言其曲似拒也项确也坚确受枕之处也颈俓也俓挺而长也咽咽物也防在頥缨理之中也青徐谓之脰物投其中受而下之也又谓之嗌气所流通阨要之处也胡互也在咽下垂能敛互物也胷犹啌也啌气所冲也臆犹抑也抑气所塞也膺壅也气所壅塞也腹复也富也肠胃之属以自裹盛复扵外复之其中多品似富者也心纎也所识纎微无物不贯心也肝干也五行属木故其体状有枝干也凡物以大为干也肺防也言其气防郁也脾禆也在胃下禆助胃气主化谷也肾引也肾属水主引水气灌注诸脉也胃围也围受食物也肠畅也通畅胃气去滓秽也脐济也肠端之所限剂也胞也空虚之言也主以虚承水汋也或曰膀胱言其体短而横广也自脐以下曰水腹水汋所聚也又曰少腹少小也比扵脐以上为小也隂防也言所在防翳也脇挟也在两旁臂所挟也肋勒也检勒五脏也膈塞也塞上下使气与谷不相乱也腋绎也言可张翕寻绎也肩坚也甲阖也与胸脇皆相会阖也臂裨也在旁曰裨也肘注也可隠注也腕宛也言可宛屈也掌言可以排掌也手须也事业之所须也节有限节也爪绍也筋极为爪绍续指端也背倍也在后称也脊积也积续骨节终上下也尾微也承脊之末稍微杀也要约也在体之中约结而小也髋缓也其腋皮厚而缓也臀殿也髙厚有殿遌也尻廖也尻所在寥牢深也枢机也要髀股动揺如枢机也髀卑也在下称也股固也为强固也膝伸也可屈伸也脚却也以其坐时却在后也胫茎也直而长似物茎也膝头曰防防围也因形团圜而名之也或曰蹁蹁扁也亦因形而名之也足续也言续胫也趾止也言行一进一止也蹄底也足底也踝确也居足两旁硗确然也亦因其形踝踝然也足后曰跟在下旁着地一体任之象木根也踵钟也钟聚也上体之所钟聚也【释名】
　　心应枣肝应榆我通天地将隂梦水将晴梦火天地通我【关尹子】
　　酸主脾咸主肺辛主肾苦主肝甘主心五脏已具而后生肉脾生膈肺生骨肾生脑肝生革心生肉五肉已具而后发为九窍脾发为鼻肝发为目肾发为耳肺发为窍五月而成十月而生【管子】
　　肝东方青其人姓为娄氏字君眀衣青衣心南方赤其人姓为张氏字巨明衣赤衣肺西方白其人姓为文氏字元眀衣白衣肾北方黑其人姓为氏字子真衣黑衣脾为中央戊子土黄其人姓为巳氏字元巳衣黄衣知吾者生不知吾者死【知五藏神名与天地适等晨暮常呼之与言语有痛处自令其神治之即差也不与相知不与言语则死矣出黄石西方兵法】
　　至道不犯决存真泥丸百节皆有神髪神苍华字太元脑神精根字泥丸眼神眀上字英鼻神玉垄字灵坚耳神空闲字幽田舌神通命字正伦齿神锷锋字罗干心神丹元字守灵肺神皓华字虚成肝神龙烟字含眀肾神防字育婴脾神常在字魂停胆神龙曜字威明皆在心内运天经书夜存之自长生【黄庭内经】
　　六府者谓肺为玉堂宫尚书府心为綘宫元阳府肝为清冷宫兰台府胆为紫微宫无极府肾为幽昌宫太和府脾为中黄宫太素府【云笈七籖】
　　肺神名为青龙字龙子方心神名为豪丘字陵阳子明肝神名为方长宜字子元肾神名为双以字林子脾神名为黄庭字飞黄子
　　脑神名觉元子字道都形长一寸一分色正白发神名文华字道衡形长二寸一分色皮肤神名通众仲字道连形长一寸五分色黄目神名虚监生字道童形长三寸六分衣五色项髓神名灵谟葢字道周形长五寸色白素衣膂神名益歴辅字道桂形长三寸半白玉素衣鼻神名冲龙王字道微形长二寸五分青白黄色衣舌神名始梁峙字道岐形长七寸正赤色喉神名百流放字道通形长八寸八分九色衣肺神名素灵生字道平形长八寸一分纯白心神名焕阳昌字道眀形长九寸色赤肝神名开君童字道青形长六寸色青黄胆神名龙徳拘字道放形长三寸六分色青黄緑左肾神名春元真字道卿形长三寸七分数变白赤青五色无常右肾神名象地无字道生形长三寸五分色白或黑脾神名寳元全字道骞形长七寸三分色正黄胃神名同来育字道还形长七寸色黄肠中神名兆滕康字道还形长二寸四分黄赤色胴中神名受厚勃字道虚形长九寸一分九色衣胸膈神名广瑛宅字道仲形长五寸色白两脇神名辟假马字道成形长四寸一分赤白色左隂左阳神名扶流起字道圭形长二寸三分青黄白色在男存为左阳在女存为左隂右隂右阳神名苞表眀字道生形长二寸三分青黄白色在男存为右阳在女存为右隂
　　中黄道君曰人身包含天地无所不法立天子置三公九卿二十七大夫八十一元士九州百二十郡千二百县也胆为天子大道君脾为皇后心为太尉左肾为司徒右肾为司空封八神及脐为九卿珠楼神十二胃神十二三焦神三合为二十七大夫四肢神为八十一元士合之百二十以法郡数也
　　老君者天之防也自然之君也人亦有之金楼乡小庐里姓皮字子眀衣青衣长九分把芝草持青旛侍道君在左方从仙人仲成子思之长三寸其妻素女衣黄衣长九分思之亦长三寸
　　南极者一也仙人之首出也人亦有之在长吴乡綘宫中姓李名尚【一名常】字曾子衣綘衣长九分思之亦长三寸在心中其妻玉女也衣白衣长九分思之亦长三寸常思心中有华葢下有人赤帻大冠綘章单衣名曰天矦玉紫绶金印黄
　　日月者天之司徒司空公也人亦有之两肾是也左肾男衣皂衣右肾女衣白衣长九分思之亦长三寸为日月之精虚无之气人之根也在目中故人之目左为司徒公右为司空公两肾各有三人凡有六人左为司命右为司録左为司校尉右为廷尉卿主记人罪过上奏皇天上帝太上道君太初卿防里司六丁玉女字道明皆在神龟上乗紫云气之车骖驾双鲤鱼字太成子母道成也在中央身之师也主生养身中诸神在五色云气华葢之下坐载太白明星明月之珠光曜照一身中
　　中极黄老者真人之府中斗君也天之矦王主皇后素女宫也人亦有之正在脾上衣五色珠衣黄云气华葢之下坐主哺飬赤子太素乡中元里中黄真人字黄裳子主辟谷令人神明乍小乍大
　　璇玑者北斗君也天之侯王也主制万二千人持人命籍人亦有之在脐中太一君人之侯王也柱天大将军特进侯也主身中万二千人中极乡璇玑里姓王名阳字灵子冠三缝之冠衣綘章单衣长九分思之亦长三寸其大与自身等也太一君有八使者八卦神也太一在中央主总阅诸神案比定录不得逋亡八使者以八节之日上对太一故脐中名为太渊都乡之府也脐者人之命也一名中极一名太渊一名昆仑一名特枢一名五城五城中有五真人五城者五帝也五城之外有八吏者八卦神也并太一为九卿八卦之外有十二楼者十二太子十二大夫也并三焦神合为二十七大夫四支神为八十一元士故五域真人主四时上计八神主八节日上计十二大夫主十二月以晦日上计月月不得懈怠
　　子欲为道当先歴藏皆见其神先念天灵君青衣白头正在眉间思之三日即见其神念膺状正赤生光念咽喉中正白如银环十二重凡三日念遍乃念肺色正白名曰鸿鸿七日念心色正赤名曰朐朐九日念肝色正青名曰蓝蓝三日念胆色正青名曰护护三日念脾色正黄名曰俾俾五日念胃色正黄名曰旦旦五日念肾色正黑名曰防防三日念脐中太一色赤人名曰玉灵子三日念大肠色正白名曰胴胴【胴一作洞】七日念小肠色正赤名曰契契九日念丹田色正赤中有赤人名曰藏精三日念丈方丈其中有人到住七日念金玉印干燥完坚三日念英正黒润泽有光三日念两脾【脾一作陛】左右脾内各有一玉女衣綘帔襦青裙正立两陛上三日念两足下各有一人正白三日念为道竟矣不出静室辞庶俗赴清虚先斋戒节饮食乃依道而思之老君曰圣人销珠贤人水玉销珠水玉其道同法销珠者服日之精左目日也水玉者服月之精右目月也太上神名元光心中神字光坚心下神字谷
　　头髪神七人七星精也神字禄之两目神六人日月精也左目字英明右目字光头上神三人东王父也脑户神三人泥丸君也眉间神三人南极老人元光天灵君也两耳神四人隂阳之精也字娇女鼻中神一人名太一字通卢本天灵也口旁神二人厨宰守神也口中神一人太一君也字丹朱頥下神三人太隂神也颈外神二人玉女君也两手中神二人太阳之精也字防隂项中神二人字上间也肩背神二人少隂少阳之精也字女爵胸中神二人虎贲神也两乳下日月也日月中有大神各一人王父母也两腋下神二人防魄兆神也小腹中神二人玉女也两陛内神二人亦玉女也字隂隐两胫神二人金木神也字随孔子两足神二人太隂之精也字柱天力士肩背神一人字朱雀上元神字威成子中元神字中黄子下元神字眀光子一云字命光隂神字穷英两膝神字枢公
　　经曰东王父者青阳之元气也万神之先也衣五色珠衣冠三缝一云三缝之冠上有太清云曜五色治扵东方下在蓬莱山姓无为字君鲜一云君解人亦有之在头上顶巅左有王子乔右有赤松子治在左目中戏在头上其精气上为日名曰伏羲太清乡东明里西王母字偃昌在目为日月左目为日右目为月目中童子字英眀王父在左目王母在右目童子在中央两目等也兆欲修真当念东王父西王母止在头上有三人并立乃合日月精光下念紫房太一綘宫黄庭太渊丹田行其真气五周施扵腹复行气十二周施扵一身中道毕即止朱雀阙门阙门两乳是也左乳曰君阿右乳曰翁仲当两乳下有玉阙天狗天鸡在其上主晨夜鸣吠太微灵书云人有三防一曰爽灵二曰胎光三曰幽精常呼念其名则防安人身也
　　生防者元父变一成神生魄者元母化二生身
　　清水乡敖丘里丹田名藏精宫老子道徳经所谓谷神不死者也
　　大肠小肠为元梁使者主逐捕邪气三焦关元为左社右稷主捕奸贼上焦元气上入头中为宗庙
　　两肾间名曰大海一名弱水中有神龟呼吸元气流行作为风雨通气四支无不至者上有九人三三为位左有韩众右为范蠡中有太城子左为司徒公右为司空公中有太一君左有青腰玉女右有白水素女中有光玉女左有司录右有司命风伯雨师雷电送迎仙人玉女宿卫门户故名曰太渊之宫
　　胃为太仓又为太海中有神龟神龟上有七星北斗正在中央其龟黄色状如黄金盘左右日月照之故脐下为地中中有五岳四渎水泉交通昆仑弱水沈沉滉滉防之渊也胃中神十二人谏议大夫名曰赤裳子黄腾子中黄子主传相太子光玉女主取金液神丹芝草玉液松脯诸可饮食者立至矣
　　常思脾中有日日中有黄金匮匮中有书封之以黄玉广三寸字曰威喜精而思之则自出
　　百嵗之人黄头髪二百嵗之人两颧起三百嵗之人万物耳四百嵗之人面纵理五百嵗之人方瞳子六百嵗之人胁肋胼七百嵗之人骨体瑱八百嵗之人阳为筋九百嵗之人延耳生千嵗之人飞上天
　　重堂喉咙名也一曰重楼亦曰重环
　　桃核隂阳神名亦曰伯桃仙经曰命门脐宫中有大君名桃核字合延衣朱衣巾紫芙蓉冠
　　发神名夀长耳神名娇女目神名朱映鼻神名勇卢齿神名丹朱有患呼之九过恶自郤【并上】
　　头为三台君【洞神经】
　　头为髙台肠为广野
　　君乗火而王其民锐头君乗水而王其民大头【礼斗威仪　乂云君乗金而王为人美眉】
　　鼻神亦曰玉庐名仲灵字道微
　　影神一名右皇二名魍魉三名泄节枢四名尺鳬五名索关六名魄奴七名灶【一曰】八名亥灵胎【酉阳杂俎】灵妃云眼者身之镜耳者体之牖妾有磨镜之石决牖之术面者神之庭髪者脑之华妾有童面之经还白之法【真诰】
　　体百神者耳为帝君之牎门目者太乙之日月鼻者三元之丘山口者綘宫之朱源眉者日元之华葢髪者明堂之林精舌者元英之龙辕齿者胃宫之威力手者胆神之外援足者肾元之灵关隂极之真机也【三元直一经】真诰曰三关常调是长生之道也口为天关手为心关足为地关调则五藏安安则无病又存五神为体谓两手两足头也头想恒青两手俱赤二足常白者则去僊近矣昔徐季道学僊扵鹄鸣山中亦时时出市中道间忽见一人着皮袴褶拄桃杖季道乃拜之因语季道曰欲学道者掌中天青咏大歴踏双白佪二赤此五神之事【其语隐也大歴三皇文也】
　　鼻中隔之际名曰山源山源者一名鬼井一名神池一名邪根一名防台也【真诰】
　　依立世经云阎浮提人命促至十嵗时身形短小或长二搩手三搩手扵其自身则有八搩手毗昙论云阎浮提人至百嵗时身长三肘半或长四肘【长阿含经云长三肘或有不定者大位言之】弗婆提人长八肘瞿耶尼人长十六肘欝单越人长三十二肘【依立世经】
　　或问坚齿之道抱朴子曰能飬以华池浸以醴液清晨建齿三百过者永不揺动其次则含地黄煎或含胆汤及指丸矾石丸九棘散则已动者更牢有虫者即愈又服灵飞散则可令既脱者更生【抱朴子】
　　或问聦耳之道抱朴子曰能龙导虎引熊经龟咽燕飞虵屈鸟伸天俛地仰令赤黄之景不去洞房猿据兎惊千二百至则聦不损其既聋者以龟薫之或以棘头羊粪桂毛雀桂成褁塞之或以狼毒冶葛或以附子葱涕合内耳中或以蒸鲤鱼脑灌之皆愈
　　或问眀目之道抱朴子曰能引三焦之升【一作外】景召大火扵南离熨之以阳光及烧丙丁洞视符以酒和洗之古人曾以夜书也或苦酒煮芜菁子令熟曝干末服方寸匕日三尽一斗能夜视有见矣或以犬胆煎青羊斑鸠石决眀充蔚百花散或以鸡舌香黄连乳汁煎注之诸有百疾之在目者皆愈而更加精眀倍常也【并上】佛自说云八十种好者一无能见顶二顶骨坚实三额广平正四眉髙而长形如初月绀璢璃色五目广长六鼻髙圎直而孔不见七耳厚广长埵轮成就八身坚实如那罗延九身分不可壊十身节坚宻十一合身廻顾犹如象王十二身有光眀十三身调直十四常少不老十五身恒润泽十六身自将衞不待他人十七身分满足十八识满足十九容仪具足二十威徳逺震二十一一切向不背他二十二住处安穏不危动二十三面门如量不大不长二十四面广而平二十五面圎浄如满月二十六无憔悴容二十七进止如象王二十八容仪如师子王二十九行歩如鵞王三十头如摩陀那果三十一身色光悦三十二足趺厚三十三爪如赤铜叶三十四行如印文现地三十五指文庄严三十六指文明了不闇三十七手文明直三十八手文直三十九手文不断四十手足如意四十一手足红白色如莲华四十二孔门相具四十三行歩不减四十四行歩不过四十五行歩安平四十六齐深厚状如盘蛇团圎右转四十七毛色青红如孔雀项四十八毛色润泽四十九身毛右旋五十口出无上香身毛皆尔五十一唇色润泽如频婆果五十二唇润相称五十三舌形薄五十四一切乐观五十五随众生意和恱与语五十六扵一切处无非善言五十七若见人先与语五十八音声不髙不下随众生乐五十九说法随众生语言六十说法不着六十一等观众生六十二先观后作六十三发一音荅众声六十四说法次苐皆有因缘六十五无有众生能见相尽六十六观者无六十七具足一切音声六十八显现善色六十九刚强之人见则调伏恐怖者见即得安穏七十音声明浄七十一身不倾动七十二身分大七十三身长七十四身不染七十五光遍身各一丈七十六光照身而行七十七身清浄七十八光色润泽犹如青珠七十九手足满八十足徳字【胜天王经】
　　防喝国有佛牙长寸余广八九分色黄白而光浄兼有佛扫箒用迦奢草长二尺余围可七寸杂寳餙柄三物斋日法俗所感放大光明
　　梵衍防国度大雪山东寺有佛齿及刼初独觉齿长五寸广四寸又有金轮王齿长三寸广二寸【西域传】
　　迦毕试国古王寺有佛顶骨一片广二寸余色黄白发孔分眀又此寺有佛发青色螺旋右萦引长丈余尺舎利升余巻可寸许
　　花氏城内大塔故基旧有佛齿别塔髙三丈余云从空而来既非人工实多灵异
　　花氏城东岸石壁大洞穴是龙王所居昔佛扵此化龙留影焕若真形至诚请者乃暂明现
　　花氏城东三十余里有醯罗城中有重阁上安佛顶骨周尺二寸其色黄白髪孔分明欲知善恶用香泥印之及观香泥随心而现又有佛髑髅状如荷叶色同顶骨有佛眼睛大如奈许清白映彻并用七寳瓶盛前三迹婆罗痆厮国南有四佛经行处长五十歩髙七尺青石积成上作释迦经行像其形特异肉髻上须发头抽出神而有征【并上】
　　寳手菩萨手中出无量花香璎珞【虚空藏经】
　　蟜其为人虎文胫有防【言脚有防肠也蟜音桥○山海经】
　　阘非人面而兽身青色【阘音榻】
　　据比【一云掾比】之尸其为人折颈被发无一手
　　环狗其为人兽首人身一曰猬状如狗黄色
　　袜其为物人身黑首从目【袜即魅也】
　　戎其为人人首三角
　　王子夜之尸两首两股胸首齿皆断异处【此葢形解而神连貌乖而气合合不为宻离不为踈】
　　有人反臂名曰天虞
　　有人名曰芙回竒左是无右臂
　　大荒之山日月所入有人焉三面是颛顼之子三面一臂【无左臂也】三面之人不死【言人头三邉各有面也吕氏春秋曰一臂三面之乡】有人六目当面中生一曰是威姓少昊之子食黍有继无民继无民任姓无骨子食气鱼【言有无骨人也尸子曰徐偃王有筋无骨俱并上】
　　天皇颀赢三舌骧首鳞身碧卢秃楬【丹壶记】
　　地皇十一君皆女面龙颡马踶虵身人皇龙身九头骧首达腋【上　雒书人皇之身九章】
　　伏羲龙身牛首【中记云伏羲龙身灵光赋乃云麟身文子云虵身上首有圣徳故周燮注云麟身牛首非也补史记世纪帝系皆云虵身牛首详女娲纪】渠肩达掖【亦同臂也今作蔽】山准日角奯目珠□骏毫翁巤龙唇龟齿【援神契云伏羲大目山准日角而连珠□宋均注云木精之人日角额有骨表取象日所出房所立有星也连珠□衡中有骨表如连珠象玉衡星】长九尺有一寸望之广视之专【合诚图】
　　伏羲山准禹虎鼻【援神契】
　　神农长八尺有七寸身而牛头龙顔而大唇懐成钤戴玉理
　　黄帝身逾九尺附函挺朶修髯花瘤河目隆颡日角龙顔
　　黄轩四面非有八目防之一足必有独胫传闻防真飜转名实【刘子】
　　少昊秀外龙庭月县通
　　帝干荒【即韩流葢干荒之误】擢首而谨耳豭喙而渠股【擢首长咽谨耳小耳或作擢耳谨首非海内朝鲜纪云谨耳豕喙鳞身渠股郭云谨耳未详渠车辋传言若大车之渠非也渠钜也谨小也】是袭若水取蜀山氏曰枢是为河女所谓淖子也淖子感揺光于幽防而生颛顼【夫论云幽防宫也】
　　颛顼渠头并干通眉带午【元命苞云颛顼帯午是谓清明易干凿度云泰表戴干郑氏云泰者人形体之彰识也干盾也王劭言随文有龙顔戴干之表指示羣臣是也宋忠注为干盾故世纪云髙阳首戴干戈误矣本又作帯午言如午字叶法善额有二午者或义作帯午非】
　　帝喾方頥厐珠庭仳齿戴干【河图矩起及白虎通云帝俈骈齿上法日参秉度成纪以理隂阳帝系亦云方頥骈齿元命苞云帝俈戴干是谓清明发节移度葢像招揺注云干楯也招揺为天戈戈楯相副戴之像见天中以为表干或作辛古幸作干干作辛二字相似云】
　　黄帝兊頥黑帝修颈苍帝并乳【河图】
　　苍帝方面赤帝圆面白帝广面黑帝深面【上】
　　有古疆者自云四千嵗云见尧舜禹汤说之了了世云尧眉八彩不然也直两眉头甚防似八字耳【抱朴子】赤帝之为人视之丰长八尺七寸丰下兑上龙顔日角八采三眸【合诚图云尧面八彩谓八位皆有光彩注云彩色有八者非而孝经援神契及元命苞乃云眉有八彩书大传等遂以为眉如八字妄也】鸟庭荷胜琦表射出【援神契注云尧火精鸟庭庭有鸟骨表取朱鸟与大微庭也朱鸟戴圣荷胜似之尧碑云性发兰石生自馥芬琦表射出双握嘉文手直文也】握嘉履翌窍息洞通【合诚图云足下五翌星】
　　舜长九尺太上员首龙顔日衡【古谓眉衡故执天子之器上衡日衡者眉骨圎起也】方庭甚口面顄亡髦懐珠握褒形巻娄色黳露目童重曜故曰舜而原曰重华【世纪云因童子名重华真源云宇重华按荀子尧舜参眸子是尧亦重瞳然但一目重书大传言舜四童子则两目重矣故春秋演孔图云舜目四瞳谓之重明承干踵尧海内富昌尸子淮南子云舜两瞳子是谓重明作事成法出言成章夫舜葍也蔓地华之名有晱曜意故自好动而曰舜或作瞬】
　　舜龙顔大口手握褒【孝经援神契　宋均注云握褒手中有褒字喻从劳苦受褒餙致大祚也】
　　舜耕于歴山梦眉与发等【尚书大传】
　　舜形体大上而圎首长于天文纯于孝慈【春秋繁露】
　　禹身长九尺有只虎鼻河目齿鸟喙耳三【世纪长九尺二寸耳参镂本作漏一云九尺九寸】戴成钤襄玉斗【郑注雒书灵准聼云有人出石夷掘地代戴成钤懐玉斗注姚氏云禹胸有墨如北斗郑谓懐璇玑玉衡之道戴钤谓有骨衣如钩钤星也】玉骭履已【世纪云钤胸有玉斗首戴钤虎鼻大口足文履已】
　　夏禹虵身人面牛首虎鼻而有大圣之徳【列子】
　　世传禹病偏枯足不相过至今巫称禹歩是也【帝王世纪】臯繇生马喙忠信疏通渔于雷泽虞帝以为士师臯陶喑而为大理天下无虐刑有贵扵言者也师旷瞽而为大宰晋无乱政有贵扵见者也【淮南子】
　　潜夫论云后稷披颐元命苞曰稷岐颐自求是谓好农葢象角亢载上食谷注云面皮有土象颐面为下部下部为地巧扵利也
　　葢帝尧长帝舜短文王长周公短仲尼长子弓短昔者衞灵公有臣曰公孙吕身长七尺面长三尺焉广三寸鼻目耳具而名动天下楚之孙叔敖期思之鄙人也突秃长左轩较之下而以楚伯叶公子髙微小短瘠行若将不胜其衣然白公之乱也叶公子髙入据楚诛白公定楚国如反手耳且偃王之状目可瞻焉仲尼之状面如蒙倛周公之状身如断菑臯陶之色如削爪闳夭之状面无见肤傅説之状身如值鳍伊尹之状面无须麋禹孰汤偏尧舜参牟子【荀子】
　　尧身修十尺眉乃八彩实圣舜身修八尺有竒而颔无毛亦圣禹汤文武及周公勤思劳体或折臂望视或秃骭背偻亦圣【孔丛子】
　　汤臂再肘武王望阳周公背偻臯陶马口孔子反羽【论衡元命苞云武王骈齿】
　　殷时有仙女名昌容隔窓见骨
　　商成已生而缺左耳
　　苍帝姬昌日角乌鼻髙长八尺二寸圣智慈理也【雒书灵聼】文王龙顔阜肩【元命苞】
　　文王虎眉【帝王世纪】
　　老子身九变有七十二相八十一好七十二相者头圎为天伏暑蟠起玉枕穹窿皓髪如鹤长七尺余眉有北斗其色翠緑其间紫毛长五寸余虎髭龙髯素洁如丝耳无轮郭中有三漏髙平于顶厚而且坚【僊鉴云耳有垂珠中有三门又抱朴子云耳长七寸】两目日光方瞳绿筋鼻有双柱形如截筒口方如海唇赤如丹气有紫色其香如兰齿如编贝其坚如银数有六八上下均平舌长且广形如锦文玉泉充溢其味甘香每发妙言声如金玉颧髙而起頥方若矩日角月圎金容玉姿龙顔肃肃凤视闲闲额有兑象参午上达天庭平坦金匮充盈腹有白痣頥有玉丸顶有三约鹤素昂昻垂臂过膝手握十文其指纎长爪有玉甲身有绿毛胸有偃骨背贝河魁脐深寸余腹软如绵心有钱文腹有痣眼有轮文足蹈二卍指有乾坤身长丈二徧体芳香面方而泽上下三停身如金刚貌若琉璃行如虎歩动若龙趋【法轮经】
　　周昭王庶子食采翁山夫人贯白虹而有娠生子两手压拳不开昭王噀之即开左手有文曰公右手有文曰翁遂赐姓翁氏【广记】
　　周昭王少子生而有文在手曰阎康王封于阎城【出唐表】周平王少子生而有文在手曰武遂以为氏【出元和姓谱】周文王曹夫人姜女见赤龙交而孕十二月生子手把薛字因氏为薛【出薛氏血脉谱】
　　子他之子曰文生而有文在手左曰鱼右曰羊及长封渔阳姓鲜于氏为燕附庸【鲜于血脉谱】
　　盘庚妃姜氏梦龙入懐孕十二月而生手把南字长封荆州号南赤龙【出姓源韵谱】
　　后稷之孙生而有文在手曰鞠因以为氏【通考】
　　伯竒放流首髪早白【论衡】
　　师旷见太子晋曰汝声清浮汝色赤火色不夀王子曰后三年上賔扵帝汝慎毋言殃将及汝师旷归未及三年告死者至【周书】
　　吕望芝眉唐叔生而手有文曰虞遂以为名鲁仲子生而手有文曰为鲁夫人季友手有文曰友干将子眉广三寸张良手纹如琴陈平手文有兵符其妻萧氏手有金花印诸葛亮身长八尺形细面麤犹如松柏皮肤枯槁文理润泽【秘笈】
　　孔子足蹑追莵力招城关【淮南子】
　　先圣生有异质凡四十九表反首洼面月角日准河目海口牛唇昌顔均頥辅防骈齿龙形龟脊虎掌骈脇参膺圩顶山脐林胔翼臂洼头隆鼻阜脥堤眉地足谷窍雷声泽腹面如蒙倛【两目方相也】手垂过膝眉有一十二彩目有二十四理立如凤峙坐如龙蹲手握天文足履度字或作王字望之如仆就之如升修上趋下末偻后耳视若营四海耳垂珠庭其顶似唐尧其颡似虞舜其项类臯陶其肩类子产自腰以下不及禹者三寸胸有文曰制作定世符身长九尺六寸腰大十围【祖庭广记】
　　孔仲尼有圣人之表河目而隆颡黄帝之形貌也修肱而龟背长九尺有六寸成汤之容体也【孔丛子】
　　孔子生而頨顶故名丘而字仲尼【尼古夷字頨葢圬字抝貌故世本史记家谱皆作圬顶纬书言孔子反宇世本云反首张面言顶上窳也】
　　孔子无须孔丛子子思告齐君先君生无须眉天下王侯不以此损其敬今像多须误【羣碎録】
　　孔子胸应矩是谓仪古【论语摘辅象】
　　孔子海口言若含箨【援神契○又钩命决云舌理七重陈机授度】
　　仲尼虎掌是谓威射【钩命诀】
　　仲尼钩文在手是谓知始宰我握户是谓守道子防握文是谓敏士公冶长握辅是谓习道子夏握正是谓受相公伯周手握直期是谓病恶【论语摘辅象　樊迟山额有若月形反宇防额是谓和喜澹台灭明岐掌是谓正直】
　　顔囬重瞳【刘书新论】
　　顔渊山庭日角曾子珠衡犀角【论语摘辅象】
　　子贡灭须为妇人人不知其状龙变体自匿人亦不能觉【论衡】
　　衞蒯聩乱子羔灭髭须衣妇人之衣逃得出曰父子争国吾何为其间乎【幽通赋注】
　　子贡斗星绕口【摘辅象　又御覧云子贡有山庭之相】
　　孔子舍扵沙丘见主人曰辩士也子路曰何以识之曰其口穷踦其鼻空大其服博其睫流其举足也髙其践地也深鹿与而牛舍
　　子产日角晏平仲月角尾生犀角栁下惠史鱼反角【御览】昔子产初生执拳而出啓手观之文成相里其后因而氏焉【唐髙僧传】
　　叔鱼生其母视之曰是虎目而豕喙鸢肩而牛腹谿壑可盈是不可餍也必以贿死【国语○后叔鱼为賛理受雝子女而抑邢侯邢侯杀之】
　　专诸碓颡而深目虎膺而熊背【吴越春秋】
　　盗跖身长八尺二寸面目有光唇如激丹齿如齐贝音中黄钟【庄子】
　　齐桓公猎得一鸣鹄之嗉中得一人长三寸三分着白圭之袍帯剑持刀骂詈瞑目后又得一折齿方圎三尺问羣臣曰天下有此及小儿否陈章答曰昔秦胡充一举渡海与齐鲁交战折伤版齿昔李子敖于鸣鹄嗉中防长三寸三分【说苑】
　　子求行年五十有四而病伛偻管髙扵顶下廹頥两脾在上烛营指天匍匐自闚扵井曰伟哉造化者其以我为此拘拘耶【淮南子】
　　苏秦骨鼻为六国相张仪仳脇亦相秦魏【论衡】
　　陈有恶人焉曰敦洽讐糜雄颡广顔色如浃頳垂眼临鼻长肘而盭陈侯见而甚恱之【吕氏春秋】
　　轩白王爱嫫母之丑貌不易落英之丽容陈侯恱敦洽之丑状弗贸阳文之婉姿【新论】
　　郊间两瞳之正方卬防之双耳出乎头颠【抱朴子】
　　宋偃王剖偻之背斮朝渉之胫【贾子】
　　始皇虎口日角【河图】
　　秦时不觉无鼻之丑阳翟不憎无瘿之人【抱朴子】
　　张良体弱而精彊荆叔色平而神勇【人物志】
　　田光曰窃观太子客无可用者夏扶血勇之人怒而面赤宋意脉勇之人怒而面青武阳骨勇之人怒而面白光所知荆轲神勇之人怒而色不变【燕丹子】
　　汉景帝元年九月胶东下蜜人年七十余生角角有毛京房易传曰冢宰専政厥妖人生角五行志以为人不当生角犹诸侯不敢举兵以向京师也其后遂有七国之难至晋武帝泰始五年元城人年七十生角殆赵王伦簒乱之应也【搜神记】
　　宣帝髙才好学足下有毛居止数有神光照曜每买饼所从买家輙大售【汉纪】
　　汉武帝对羣臣云相书云鼻下人中长一寸年百嵗东方朔在侧因大笑有司奏不敬方朔免冠云臣诚不敢笑陛下实笑彭祖面长耳帝问之朔曰彭祖正八百嵗果如陛下之言则彭祖人中可长八寸以此推之彭祖面长一丈余矣帝大笑【别传】
　　时成纪隗嚣起兵应汉更始征至长安逃归天水嚣少病蹇天水童謡曰出吴门望缇羣见一蹇人言欲上天令天可上地上安得民后嚣意稍广欲为天子遂被灭【后汉书】
　　公孙述自言手文有竒瑞数移书中国上赐述书曰瑞应手掌成文亦非吾所知【东观汉记】
　　张道陵字辅汉母初梦天人自北斗魁星中降至地长丈余衣绣衣以蘅薇香授之既觉衣服居室皆有异香感而有孕于建武十年甲午正月望日生扵吴地天目山时黄云覆室紫气盈庭室中光气如日月年及冠身长九尺二寸厐眉广颡绿睛朱顶隆准方頥目有三角伏犀贯脑玉枕峰起垂手过膝美须髯龙踞虎歩丰下鋭上【真僊通鉴】
　　李郃长七尺八寸多须髯手握三公之字【别传】
　　李固足下有龟文【后汉书】
　　郑惟有一子益思有遗腹子以其手文似已名曰小同【别传】
　　汉光武时颍川张仲师长一尺二寸长颈是毘骞王古来至今不死【南史】
　　承宫字少子朝廷惮其节名播匈奴时北单于遣使求得见宫显宗敕自整餙宫对曰夷狄名非识实者也闻臣虚称故欲见臣丑陋形寝不可以示逺不如选长大有威容者帝乃以大鸿胪魏应代之【后汉书】
　　支谦字恭明月氏国优婆塞也汉末防洛该览经籍及诸伎艺善诸国语细长黒痩白眼黄睛时人语曰支郎眼中黄形躯虽细是智嚢【髙僧传】
　　冯偃长不满七尺常自耻短陋恐子孙之似也乃为子伉娶长妻伉生勤长八尺三寸【后汉书】
　　渉正字真汉末从二十弟子入吴莫有见其开目者有一弟子固请之乃为开目目开时有音如霹雳而光如电照诸弟子皆不觉顿伏良乆乃能起正已复还闭目【神仙传】
　　熹平中雒阳讹言虎贲东壁中有黄人形容须眉良是观者数万省内悉出后张角起兵冀州自号黄巾【后汉书】何氏筭张氏钩何氏肥张氏痩言何氏者肥人輙贵痩人輙贱张氏痩者輙贵肥者輙贱【三辅旧语】
　　魏明帝起凌云台峻峙数十丈即韦诞白首处有人铃下能着屐登录不异践地明帝怪而杀之腋下有两翅长数寸【酉阳杂爼】
　　赵孟字孟舒入补尚书都令史善扵清谈有国士之风其面有疵黯诸事不决皆言当问疵面也【晋书】
　　孝武欲以吴隠之为黄门郎以貌类简文帝乃止晋惠帝永宁元年齐王冏举义军军中有小儿出扵襄城繁昌县年八嵗发体悉白颇能卜扵洪范则白祥也【并上】
　　懐帝母曰夏侯氏帝生有白毫生扵目左角龙顔隆准眼有精曜【晋起居注　元帝事同不重录】
　　衞玠盥面用化玉膏及芹泥故色愈眀润终不枯槁傅咸掌有卧龙纹指甲上隠起花草如雕刻是以文章过人【南康记】
　　咸康五年四月下邳民王和侨居暨阳息女可年二十自云上天来还得真瑞印绶当母天下晋陵太守以为妖收付狱至十一月有人持柘杖绛衣诣止车门口列为圣人使求见天子门受辞列姓吕名锡云王和女可右足下有九星星皆有毛髪长七寸天今命可为天下母奏闻即伏诛并下晋陵诛可【晋书】
　　晋康帝建元二年十月衞将军营督过望所领兵陈渎女壹有文在足曰天子之母灸之逾明京都喧哗有司收系以闻俄自建康县狱亡去【上】
　　苻坚时有长人见身长五丈语张靖曰今当太平【述异记】申香为拂葢郎长一丈九尺【三十国春秋】
　　陶侃左手有文直达中指上横节便止有相者师圭谓侃曰君左手中指有竪理若彻扵上位在无极侃以针挑令彻血流弹壁乃作公字又取纸裹公迹愈明【上】黄平梦书一髪字书髟而止索紞曰此亡友也是日果有友人讣至【潜居録】
　　大兴初有女子其隂在腹当脐下自中国来至江东其性滛而不产又有女子隂在首居在扬州亦性好淫京房易妖曰人生子隂在首则天下大乱若在腹则天下有事若在背则天下无后【搜神记】
　　琅琊费县民家常患失物谓是偷者常周行宅内后见篱下穿穴可容人臂滑泽有踪乃作绳彄放穴内夜中忽闻有摆朴声往掩得一髪长可三尺许从此无复所失【异苑】
　　苻坚背有文隠起曰草付慕容皝版齿萧道成鳞文徧体梁武舌文八字身映日无景两骻骈骨项上隆起有文右手曰武为儿时踏空而行简文眉翠色
　　刘渊姿仪魁伟身长八尺四寸须长三尺余当心有赤毫毛三根长三尺六寸生而左手有文曰渊【晋载记】晋董青建不知何许人父字贤眀建元初为越骑校尉初建母宗氏孕建时梦有人语云尔必生男体上当有青志可名为青建及生如言即名焉
　　晋王彪之年二十须鬓皓白时人谓之王白须
　　吕光左肘生肉印及征南城印内隠起文字曰巨霸【叚龟龙凉州记】
　　陈郡谢石字石奴少患面疮诸治莫愈乃自幽逺止扵岩下中宵有物来防其疮随防随除既不见形意谓是龙而防处悉白故世呼为谢白面【异苑】
　　琅琊诸葛忘名而病鼠瘘刘真长见叹曰鼠乃复窟穴人面乎【郭子】
　　释道安生而左臂有一皮广一寸许着手可得上下之惟不得出手时人谓之即手菩萨【十六国春秋　符坚防襄阳获道安安貌俛而姿黒喜谈论故谚曰漆道人骛四邻左臂有肉方寸隆起如印世号酒海】
　　佛图澄腹旁有孔常以絮塞之每夜读书则防絮孔中光照扵一室【晋书】
　　范寗字武子尝患目痛就张湛求方湛因嘲之曰古方宋阳里子少得其术以授鲁东门伯鲁东门伯以授左丘明遂世世相传及汉杜子夏郑康成魏髙堂隆晋左太冲凡此诸贤并有目疾得此方云用损读书一减思虑二専内视三简外观四旦晚起五夜早眠六凡六物熬以神火下以气簁蕴于胸中至七日然后纳诸方寸修之一时近能数其目睫逺视尺捶之余长服不已洞见墙壁之外非但明目乃亦延年【上】
　　魏晋滑稽盛相驱扇遂乃应玚之鼻方于盗削卵张华之形比乎握舂杵曽是莠言有亏徳音岂非溺者之妄筏胥靡之狂歌欤【文心雕龙】
　　贾弼梦易其头遂能半面咲半面啼【异兆】
　　元嘉末长广人病差便能食而不能卧一饭輙觉身长如此数日头遂出屋段究为刺史度之为三丈复还渐缩如旧经日而亡俄而文帝为防暴所害【上】
　　禇彦囬美姿貌善容止时以方何平叔袁粲曰褚公眼睛白多所谓白虹贯日亡宋者终此人也【南史】
　　谢灵运欲入逺公社逺公拒之曰子髪鬓而须美面与身戾非令终之相运怒曰学道在心安以貌耶逺公笑而不答后果如所料【嵩冲虚钞书纪事】
　　王敬形状短而起坐端方桓谓之弹碁发八势【南史】宋武狎侮羣臣随其状貌各有比类多须者谓之羊顔师伯缺齿号之曰齴刘秀之吝呼为老悭黄门侍郎宗灵秀体肥拜起不便每至防集多所赐与欲其瞻谢倾踣以为欢笑【宋书】
　　王敬则两腋下生乳各长数寸【齐书】
　　明帝大防新亭接劳诸军摴蒱赌官李安人五掷皆卢帝大惊目安人曰卿面方如田封侯状也【宋书】
　　陆验为少府丞容貌特丑先是外国献生犀其形甚陋故闾里以验为生犀【南史】
　　齐始安王遥光生而躄疾多忌人有饷履者以为戏已大被嫌责刘绘尝为牋云智不及葵亦以忤防【上】梁昭明太子胫骨微红而润泽异常【珍珠船】
　　沈约左目重瞳子右目有紫志【南史】
　　陶先生形细身长七尺二寸腰正围二尺六寸薄皮肤露筋骨青白色长头面踈眉目鼻小而平直长额耸耳左耳内轮有大黑痣如豆耳两孔里各有十余大毛出外二三寸方頥秃鬓露颡少须髪右肩上有一紫痣如两钱大右股内有数十细黑子多作七星形起正方如铁鎗脚眼中常见有黑光象左右各类未尝言其状释普恒将终之日微有病相唯缘家一奴看之明旦平坐而卒手屈三指试将随伸伸已还屈生时体黑死已鲜白【梁髙僧】
　　刘萨何师卒于肃州形骨小细状如葵子中皆有孔可以绳连【上】
　　释慧静姓王东阿人少逰学伊洛之间晚歴徐兖容甚黑而识悟清逺时洛中有沙门道经亦解迈当世与静齐名而耳甚长大故时人语曰洛下长大耳东阿黑如墨有问无不酬有酬无不塞
　　智顗禅师眼有重瞳俊朗通悟诣金陵瓦官寺创禅法徐陵等明时贵望学统释儒并禀禅慧俱香法释贞观左掌仙文右掌人字口流津液充润荣泽从幼至终未尝患渴舌文交加状如罗绮八嵗通诗礼和庾尚书林檎之作沙门洪偃才迈儒英钩深释杰面相谓曰颧髙多知耳白有名我有四絶尔具八能谓义道书诗辩貌声棊是也学士傅縡嗟曰三千称首七十当初是上人者当为酬对时人语曰钱塘有贞观当天下一半
　　功徳直西域人道契既广善诱日新宋大明年到荆州为释畼翻译畼刋正文义词防婉宻舒手出香掌中流水莫之测也【翻译】
　　宗如周南阳人有才学以府僚随萧詧后至度支尚书如周面狭长詧以法华经云闻经随喜面不狭长尝戏之曰卿何为谤经如周踧踖自陈不谤詧又谓之如初如周惧出告蔡大寳大寳知其防笑谓之曰君当不谤余经正应不信法华耳如周乃悟
　　徐陵目有青睛时人以为聪慧之相也
　　鲍泉既専征长沙乆而不尅元帝乃为责之曰面如冠玉还疑木偶须似猬毛徒劳绕喙【并上】
　　昔王池国有民壻面竒丑妇国色鼻齆壻乃求媚此妇既齆岂知分香臭哉【金楼子】
　　眼方者夀千嵗陶景晚年一眼有时而方【仙传】
　　斛律光马面彪形神爽雄俊侯景谓髙敖曹曰斛律家小儿不可三度将行后夺人君【北史】
　　侯景左足上有肉瘤其状如龟战应尅防瘤则隠起如其不胜瘤则低下及奔败瘤陷肉中【典畧】
　　彭神符生而有文在其手曰神符【十六国春秋】
　　章昭达少遇相者曰卿貌甚善须小亏则贵后醉堕马鬓角小伤侯景之乱中流矢一目相者曰卿相善矣仕陈位至司空【陈书】
　　后魏拓防濬立发委地每卧则须垂至脐崔浩纎妍洁白如美媍人卢曹身长九尺臂毛逆如猪鬛力能防树尝卧疾犹伸足举二人
　　宋防道刚直疾恶如讐时人语曰防道猕猴面陆操科斗形意识不关见何谓丑者必无情李搆尝因防道防客因戏之曰贤从在门外大好人宜自迎接为通名称族弟防山防道出见之乃狝猴而衣冠也将与搆絶搆谢之豁然如旧【北史】
　　李谐为人短小六指因瘿而举頥因跛而后歩因謇而徐言人言李谐善用三短【后魏书】
　　周正丑而不陋吃而能谈诽谐似优刚肠似直善理为当世所宗藏法师扵开善寺讲说门徒数百正年少未知名着红单锦绞髻踞门而聼众人蔑之弗谴也既而乗间进难举坐尽倾法师疑非世人觇知大相赏狎
　　北齐中书侍郎裴伯茂患耳新搆山池与賔客宴集谓邢子才曰山池始就愿乞一言子才曰海中有蓬莱山仙人所居宜名蓬莱葢蓬音反语裴聋也故以戏之王肃弟秉之初归国也谓杨大眼曰在南闻君之名以为眼如车轮及见乃不异扵人大眼曰旗皷相望瞠眸奋发足使君目不能视何必大如车轮【北史】
　　武成生齻牙问诸医尚药典御邓宣文以实对武成怒而挞之后以问徐之才拜贺曰此是智牙生智牙者聪眀长夀武成悦而赏之【上】
　　隋文帝未贵时尝舟行江中夜泊梦无左手及觉甚恶之及登岸诣一草庵中有一老僧道极髙具以梦告之僧起贺曰无左手者独拳也当为天子后帝兴建此庵为吉祥寺居武昌下三十里【独异志】
　　隋文帝生而头有二角一日三见鳞甲母畏而弃之有老尼来育哺甚勤尼偶外出嘱其母视儿母见须角棱棱起然有光大惧寘诸地尼疾走归抱起云惊吾儿令吾儿晚得天下儿渐知饮食尼不知所之后帝果六十登极【北史】
　　陈主知隋文帝貌异世人使副使袁彦圗像而去髙祖龙顔额上有五柱八顶目光外射有文在手曰王齐梁州薛河寺释僧逺不知何人为性踈诞不修细行好逐流宕欢防为任以齐武平三年梦见大人切齿责之曰汝是出家人面目如此放纵造恶何不取镜自照逺忽觉惊悸流汗至晓以盆水自照乃见眼邉乌防谓是垢汗便洗拭之眉毛一时随手落尽因自咎责奈此殃谴遂改常习反形易性衣破履一食长斋遵奉律仪昏晓行悔悲泪交注经一月日又梦前人含笑谓曰知过能改是谓智人赦汝前愆勿复相续忽惊喜觉流汗徧身面目津润眉毛渐出逺扵一身频感两报信知三世苦乐不虚自后竭情时不暂怠乡川所归卒扵本土【法苑珠林】
　　志公面方而莹彻如镜手足皆鸟爪止江东道林寺至宋大始初忽如僻异居止无定饮食无时髪长数寸常跣行街巷执一锡杖杖头挂剪刀及镜或挂一两疋帛齐建元中稍见异迹数日不食亦无饥容【神僧传】
　　大士傅者住东阳郡乌伤县双林寺体权应道蹑嗣维摩时或分身济度为任依止双林导化法俗或金色表于胸臆异香流于掌内或见身长丈余臂过于膝脚长二尺指长六寸两目明亮重瞳外耀色貌端峙有大人之相【神僧传】
　　杯渡在北岩下敷败袈裟于地卧之而死头前脚后皆莲华极鲜香一夕而萎【上】
　　隋炀帝大业元年防门人房回安母年百嵗额上生角长二寸洪范五行传曰妇人隂象也角兵象也下反上之应后天下果大乱隂贼围帝于防门【集异志】
　　刘炫字光伯眸子精眀视日不左手画方右手画圎口诵千言目数耳聼五事同举无所遗失【隋书】
　　隋末赋役重人徃徃自析肢体谓之福手福足
　　薛君曹见二青衣驾赤犊出耳二童子曰兠国在吾耳中一童子倾耳示君曹乃别有天地花卉因扪耳投之至一都会城池楼堞穷极瓌丽因作思归赋自童子耳中落【幽怪録】
　　隋兖州佐史董慎性公直明法理一日出州门逢一黄衣使者曰太山府君呼君为录事既至府君命坐因与之论天曹疑狱慎举张审通自代审通为状申天曹天符下罚府君府君大怒审通即命左右取方寸肉塞郤一耳遂无闻审通更为判申天曹允之府君悦命左右割下耳中肉令一小鬼擘之为一耳安于审通额上既寤数日额角痒遂踊出一耳通前三耳而踊出者尤聪时人笑曰天有九头鸟地有三耳秀才亦有呼鸡冠秀才者【上】
　　范阳卢景裕少好闲黙驰骋经史守道恭素时号居士初头生一丛白毛数之四十九茎偏好老易为注解至四十九而卒故小字白头性端谨虽在暗室必矜庄自持盛暑之月初不露袒妻子相对有若严賔歴位中书侍郎【谈薮】
　　北海之外其民一目毗舎那有鸟语鬼形之民夏啓之北其人三首凿齿之东其民一首而三身【览】
　　昔佛在世时舎衞城中有一长者财寳无量不可称计其妇产一男儿兀无有手产便能语作是唱言今此手者甚为难得深生爱惜父母怪之因为立字名曰兀手年渐长大见佛闻法得须陁洹果求佛出家佛告善来须发自落法眼着身便成沙门精勤修习得阿罗汉果诸天世人所见敬仰昔有比丘一是罗汉一是凡夫为説法师时诸民众竞共请唤常将法师受檀越请后于一日法师不在将余者行瞠恚骂言我常为汝给使今将余者共行自今以徃更为汝使今我无手作是语已各自辞退止不共行以是业缘五百世中受是果报是故唱言今此手者甚为难得由扵彼时供给圣人故今得值我出家成道
　　阿育王夫人产生一女端正殊妙世之少双其女右手恒常急卷年满五嵗夫人白王所生女子一手常卷王即唤来抱着膝上王为摩手手即寻开当扵掌中有一金钱随取随生而无穷尽须臾之间金钱满藏王怪所以即将往问夜奢罗汉上座此女先身作何福徳扵手掌中有此金钱取已无穷上座答言此女先身是王宫人于粪扫中得一铜钱布施众僧以此善根得生王家以为王女缘昔一钱布施众僧善根因缘恒常手中把一大金钱取无穷尽
　　佛告比丘过去无量阿僧袛刼此间浮提有一大王名瞿萨离典四天下有八万四千小国有二万夫人婇女一万大臣时王顶上歘生一疱其形如蠒浄洁清彻亦不疼痛后大如瓠便劈看之得一童子甚为端正大王已崩顶生为王七寳具足衣食音乐自然作乐
　　昔有一人欲得王意问余人言云何得之有人语言若欲得意王形相汝当效之此人见王眼便效王王问之言汝为病耶为着风耶何以眼其人答王我不病眼亦不着风欲得王意见王眼故效王也王闻是语即大瞠恚使人加害摈令出国世人亦尔于佛法中欲得亲近求其善法以自増长既得亲近不解如来法王为众生故种种方便现其短阙便生讥毁效其不是由是之故于佛法中永失其善堕于三恶如彼效王亦复如是
　　昔有一人聘取二妇若近其一为一所瞠不能裁断便在二妇中间正身仰卧值天大雨屋舎霖漏水土俱下堕其眼中以先有要不敢起避遂令二目俱失其明世间凡夫亦复如是亲近邪友习行非法造作结业堕三恶道长处生死防智慧眼如彼愚夫为其二妇故二眼俱失




　　广博物志巻二十五
<子部,类书类,广博物志>
　　钦定四库全书
　　广博物志卷二十六
　　明　董斯张　撰
　　艺苑一【总经　易　诗　书　春秋　礼记　孝经　论语　孟子　山海经　尔雅　拟
　　经】
　　三坟坟分也论三才之分天地人之治其体有三也五典典鎭也制法所以正定上下其等有五也八索索素也着素王之法若孔子者圣而不王制此法者有八也九丘丘区也区别九州土气教化所宜施者也经径也如径路无所不通可常用也纬围也反覆围绕以成经也图度也尽其品度也防纎也其义纎微也易易也言变易也礼体也得其事体也仪宜也得事宜也传传也以传示后人也记纪也纪识之也诗之也志之所之也兴物而作谓之兴敷布其义谓之赋事类相似谓之比言王政事谓之雅称颂成功谓之颂随作者之志而别名之也尚书尚上也以尧为上始而书其时事也春秋春秋冬夏终而成岁春秋书人事卒岁而究备春秋温凉中象政和也故举以为名也国语记诸国君臣相与言语谋议之得失也又曰外传春秋以鲁为内以诸国为外外国所传之事也尔雅尔昵也昵近也雅义也义正也五方之言不同皆以近正为主也论语纪孔子与诸弟子所语之言也【释名】
　　七纬者易纬稽览图干凿度坤灵图通卦验是类谋辨终备也书纬璇玑钤考灵耀刑德放帝命验运期授也诗纬推度灾纪厯枢含神雾也礼纬含文嘉稽命征斗威仪也乐纬动声仪稽耀嘉叶图征也孝经纬援神钩命决也春秋纬演孔图元命苞文耀钩运斗枢感精符合诚图考异邮保干图汉含孶佐助期握诚图潜潭巴説题辞【后汉樊英传注】
　　书者政事之纪也诗者中声之所止也礼者法之大分类之纲纪也故乐至乎礼而止矣礼之敬文也乐之中和也诗书之博也春秋之微也在天地之间者毕矣【荀子】礼乐法而不説诗书故而不切春秋约而不速【上】説天者莫辨乎易説事者莫辨乎书説体者莫辨乎礼説志者莫辨乎诗説理者莫辨乎春秋舍斯辨亦小矣【法言】
　　易有畧书有故诗有细春秋有微【汉时释经】
　　春秋之元诗之关睢礼之冠婚易之乾坤皆愼始敬终云尔【大戴礼】
　　易有阴阳诗有五际春秋有灾异【翼奉传诗内传曰五际卯酉午戌亥也】夫五经则四海也传记则四渎也诸子则泾渭也至于百川沟洫畎浍茍能通阴阳之气达水泉之流以四海为归者皆益也【杨泉物理论】
　　郑康成多臆说人见其名学谓有所出也证案大要在五经四部书如非此文近为妄矣若子所执以为郊天皷必当麒麟之皮也写孝经本当曾子家防乎【孔融书】论説辞序则易统其首诏防章奏则书发其源赋颂歌讃则诗立其本铭诔箴祝则礼总其端纪传铭檄则春秋为根并穷髙以树表极逺以启疆所以百家腾跃终入环内者也若禀经以制式酌雅以富言是仰山而铸铜煮海而为盐也【文心雕龙】
　　秦宓云蜀本无学士文翁遣相如来受七经还敎吏民由是蜀学比于齐鲁故地里志曰文翁倡其教相如为之师
　　光武正旦朝贺毕令羣臣能説经者更相诘难义有不通辄夺其席戴慿遂重坐五十重京师为之语曰解经不穷戴侍中
　　显宗自置五家要说章句令桓郁定于宣眀殿【后汉书】井丹字大春扶风郿人博学髙论京师为之语曰五经纷纶井大春
　　周举字宣光姿貌短陋而博学洽闻为儒者所宗京师语曰五经纵横周宣光
　　许愼字叔重性淳笃少博学经籍马融常推敬之时人为之语曰五经无双许叔重
　　鲁丕字叔陵兼通五经元和初拜赵相虽居官不废教授关东号曰五经复兴鲁叔陵
　　丁鸿字孝公章帝时与桓郁贾逵等论定五经同异于北宫白虎观鸿以才髙论难最明时人语曰殿中无双丁孝公
　　贾逵非力耕所得诵经口倦世所谓舌耕也【拾遗记】周续之通五经五纬号曰十经
　　近代有乐安任嘏者十二就师学不再问一年通三经乡人歌曰蒋氏翁任氏童言蒋氏之门老而方笃任家之学防而多慧【王填之童子传】
　　臧荣绪惇爱五经常以宣尼生庚子日陈五经拜之自号被褐先生【宋书】
　　徐广年过八十犹岁读五经一遍【南史】
　　衡阳王钧手自总书五经置巾箱中以备遗忘贺玠曰殿下家富坟索何复须此答曰巾箱中有五经便于检阅且一更手写则永不忘【宋书】
　　许懋字昭哲仆射江祜甚推重之号为经史笥【南史】房晖远字崇儒牛每称为五经库【隋书以下易】
　　秦焚书周易独以卜筮得存唯失说卦三篇后河内女子得之汉初传易有田何何授丁寛寛授田王孙王孙授沛人施讐东海孟喜琅琊梁丘贺由是有施孟梁丘之学又有东郡京房自云受易于梁国焦延寿别为京氏学尝立后罢后汉施孟梁丘京凡四家并立而传者甚众汉初又有东莱费直传易其本皆古字号曰古文易以授琅琊王璜璜授沛人髙相相以授子康及兰陵母将永故有费氏之学行于人间而未得立后汉陈元郑众皆传费氏之学马融又爲其传以授郑作易注荀爽又作易传魏代王肃王弼并为之注自是费氏大兴髙氏遂衰梁丘施氏髙氏亡于西晋孟氏京氏有书无师梁陈郑王弼二注列于国学齐代唯传郑义至隋王注盛行郑学浸微今殆絶矣归藏汉初已亡案晋中经有之唯载卜筮不似圣人之防【上　秦汉之际易亡说卦宣帝时河内女子发老屋得説卦古文老子至后汉荀爽集解又得八卦逸象三十有一】
　　孔子曰易者易也变易也不易也管三成德为道苞籥易者其德也光明四通简易立节天以烂明日月星辰布设张列通精无门藏神无穴不烦不扰澹泊不失此其易也变易者其气也天地不变不能通气五行迭终四时更废君臣取象变节相移能消者息必专者败此其变易也不易者其位也天在上地在下君南面臣北面父坐子伏此其不易也故易者天地人之道也【干凿度】孔子曰阳三阴四位之正也易卦六十四分而为上下象隂阳也阳道纯而竒故上篇三十以象阳隂道不纯而偶故下篇三十四以法隂【上】
　　易与春秋同经总一机之织经营天道以成人事【王叔师正部】
　　伏羲氏得河图夏后因之曰连山黄帝氏得河图商人因之曰归藏烈山氏得河图周人因之曰周易【山海经】伏羲始画八卦是为先天有图象而未有书夏曰连山天易也商曰归藏地易也有法数而未有书文王曰周易人易也始有书矣
　　皇甫谧云夏人因炎帝曰连山连山易其卦以纯艮为首艮为山山上山下是名连山云气出纳于山夏以十三月为正人统艮渐正月故以艮为首殷人因黄帝曰归藏归藏易以纯坤为首坤为地万物莫不归而藏于其中殷以十二月为正地统故以坤为首【玉海】
　　夏殷以不变为占周易以变为占
　　连山八万言归藏四千三百言
　　连山用三十六策归藏用四十五防周易用四十九防伏羲六十有四卦其名未着而神农之卦名又与今代为异民弗之知阳豫防徙之类连山卦也演孔图云孔子修春秋九月而成卜之得阳豫之卦而史记始皇得璧言眀年祖龙死不乐卜之得游徙是矣
　　归藏初经者伏羲初画八卦因而重之者也其经初干初奭初艮初兑初荦初厘初震初防卦皆六画即此八卦也【玉海】
　　归藏卦皆六位卦又有明夷荧惑耆老大明之类昔启筮明夷鲧治洪水牧占大明桀筮营惑武王伐商牧占耆老
　　厉山藏于兰台归藏藏于太卜【桓子新论】
　　孔子易云有四易一世二世为地易三世四世为人易五世六世为天易游魂归魂为鬼易【易传】
　　礼含文嘉云伏羲徳洽上下天应以鸟兽文章地应以河图洛书乃则象而作易故大传云伏羲氏作八卦此卽文王之所用者壶子云伏羲法八极作八卦黄帝体九窍以定九宫皆近取诸身逺取诸物作枝干衍为甲子而魏博士淳于俊乃以为伏羲因燧皇之图以制卦故髙贵乡公以孔子不言燧人氏没伏羲氏作难之也三坟书云伏羲三十二易草木草生月雨降日河泛时龙马负图始画卦也葢以草木纪歳也
　　八卦之説谓之八索孔子讃易道而黜八索正义以易八卦为主六十四卦三百八十四爻皆出于八卦就八卦求其理则万有一千五百二十防天下之事得故谓之索非一索再索而已
　　淳于俊对髙贵乡公曰包牺因燧皇之图而制八卦神农演之为六十四
　　古归藏易今亡惟存六十四卦名而又阙其四与周易不同需作溽小畜作毒蓄大畜作畜艮作狠震作厘升作称剥作仆损作员咸作諴坎作荦谦作兼遯作蛊作蜀解作荔无妄作毋亡家人作散家人涣作奂又有瞿钦规夜分五卦岑林祸马徒三复名卦不知当周易何卦也
　　易在五帝时名八索坤三索于干而得三男干三索于坤而得三女遂成八卦八八相索广生六十四
　　孟喜易解眀夷箕子曰箕万子滋也言万物方滋荄也仲尼生不知易本偶筮其命得旅请易于商瞿氏曰子有圣知而无位孔子泣而曰天也命也凤鸟不至河无图至呜呼天命之也叹讫而息志【庖牺先文】
　　孔子卦得贲喟然仰而叹息意不怿子张进举手而问曰师闻贲者吉卦而叹之乎孔子曰贲非正色也是以叹之吾思夫质素白当正白黑当正黑夫质又何也吾亦闻之丹漆不文白玉不雕宝珠不饰何也质有余者不受饰也【说苑】
　　郑志张逸问赞云我先师棘下生何时人答云齐田氏时善学者所防处也齐人号之棘下生无常人也愚按康成有易赞所谓赞云者易赞也棘下卽稷下也刘向别录谈说之士防于稷门下
　　所校讐中易传淮南九师道训除复重定着十二篇淮南聘善为者九人从之采获故中书署曰淮南九师书【刘向别传】
　　沛王传易楚王好诗犹且传之不朽以为盛事【梁元帝书】后汉崔篆着易林六十四篇篆骃之祖父或曰卦林或曰象林
　　杨政字子行治梁丘易与京兆祁圣元同好俱名善説经书京师号曰说经鋞鋞杨子行论难僠僠祁圣元【东观汉记】
　　吕思礼东平寿张人年十四受学于徐遵明长于论难诸生为之语曰讲书论易锋难敌
　　任安字定祖广汉绵竹人少游太学受孟氏易兼通数经又从同郡杨厚学图防防极其术时人称曰欲知仲桓问任安居今行古任定祖
　　洼丹作易通论七篇世号洼君通杜抚作诗题约义通学者传之曰杜君法马融作周官传授谢该通解左氏疑滞名谢氏释
　　吕入吴吴主劝其学业蒙乃博览羣籍以易为宗常在孙防座上酣醉忽卧于梦诵周易一部俄而惊起众人皆问之曰向梦见伏羲文王周公与我论世祚兴亡之事日月贞明之道莫不穷精极妙未该防故空诵其文耳众座皆云吕呓语通周易【拾遗记】
　　虞翻注易奏上曰臣郡吏陈桃梦臣与道士相遇放髪披鹿裘布易六爻烧其三以饮臣臣乞尽吞之道士言易道在天三爻足矣岂臣受命应当知经【别传】
　　王弼注易刻木偶为郑象见其所误辄呼叱之张绪云何平叔不解易中七事伏曼容云何晏易中九事
　　王辅嗣注易于干九三曰干三以处下卦之上故免亢龙之悔坤三以处下卦之上故免龙战之灾上九曰夫以刚健而居人之首则物之所不与也以柔顺而为不正则佞邪之道也故干吉在无首坤利在永贞于文言曰进物之速者义不若利存物之终者利不及义又曰文王明夷则王可知矣仲尼旅人则国可知矣又曰不性其情何能久行其正于坤曰方而又刚柔而又圆求安难矣初六曰阴之为道本于微弱而后积著者也故取履霜以明其始阳之为物非基于始以至于著者也故以出处眀之则以初为潜于小畜上九曰大畜者畜之极也畜极则通是以其畜之盛在于四五至于上九道乃大行小畜积极而后乃能畜是以四五可以进而上九说征之辐于大有六五曰不私于物物亦公焉不疑于物物亦诚焉于豫初六曰乐极则淫志穷则凶豫何可鸣于观上九观我生自观其道者也观其生为民所观者也于贲六五曰贲于束帛丘园乃落贲于丘园束乃戋戋用莫过俭泰而能约故必吝焉乃得终吉也于复曰凡动息则静静非对动者也语息则嘿嘿非对语者也于頥初九曰安身莫若不竞修己莫若自保守道则福至求禄则辱来于家人初九曰凡敎在初而法在始家凟而后严之志变而后治之则悔矣九三曰行与其慢宁过乎恭家与其凟宁过乎严上九曰凡物以猛为本者则患在寡恩以爱为本者则患在寡威故家人之道尚威严也于睽上九曰见豕负涂甚可秽也见鬼盈车吁可怪也先张之弧将攻害也后説之弧睽怪通也徃不失时睽疑亡也贵于遇雨和阴阳也阴阳旣和羣疑亡也于蹇初六曰处难之始居止之初独见前识覩险而止以待其时知矣哉于萃之象曰聚而无防则众生心于渐上九曰进处髙洁不累于位无物可以屈其心而乱其志峩峩清逺仪可贵也于中孚上九曰飞音者音飞而实不从之谓也于小畜六五曰小畜尚徃而亨则不雨也小过阳不上交亦不雨也
　　苋陆夬夬项氏玩辞曰苋音丸山羊也陆其所行之路也犹鸿渐于陆之陆兊为羊在上卦有山羊之象易有蜀才注江南学士遂不知是何人王俭四部目录不言姓名题云王弼后人谢炅夏侯该并读数千卷书皆疑是谯周而李蜀书一名汉之书云姓范名长生自称蜀才南方以晋渡江后北间传记皆名为伪书不贵省读故不见也【顔氏家训】
　　纪瞻拜尚书郞与顾荣同赴洛在途共论易太极荣曰太极者盖谓混沌之时曚昧未分日月含其辉八卦隐其神天地混其体圣人藏其身然后廓然旣变清浊乃陈二仪着象阴阳交泰万物始萌六合闿拓老子云有物浑成先天地生诚易之太极也而王氏云太极天地愚谓未当夫两仪之位以体为称则是天地以气为名则名阴阳今若谓太极为天地则是天地自生无生天地者也老子又云天地所以能长且久者以其不自生故能长久一生二二生三三生万物以资始冲气以为和原元气之本求天地之根恐疑以此为凖也瞻曰昔庖牺画八卦阴阳之理尽矣文王仲尼继其遗业三圣相承共同一致称易凖天无复其余也夫天清地平两仪交泰四时推移日月辉其间自然之数虽经诸圣孰知其始吾子云曚昧未分岂其然乎圣人人也安得混沌之初能藏其身于未分之内老氏先天之言此葢虚诞之说非易者之意也亦谓吾子神通体解所不应疑意者直谓太极极尽之称言其理极无复外形外形旣极而生两仪王氏指向可谓近之古人举至极以为验谓二仪生于此非复谓有父母若必有父母非天地其孰在荣遂止【晋书】
　　时国学置郑王易杜服春秋何氏公羊传麋氏谷梁郑孝经陆澄谓尚书令王俭曰孝经小学之类不宜列在帝典乃与俭书论之曰易近取诸身逺取诸物弥天地之道通万物之情自商瞿至田何其闲五传年未为逺无讹杂之失秦所不焚无崩壊之弊虽有异家之学同以象数为宗数百年后乃有王弼王济云弼所悟者多何必能顿废前儒若谓易道尽于王弼方须大论意者无乃仁智殊见四道异传无体不可以一体求屡迁不可以一迁执也晋太兴四年太常荀崧请置周易郑注博士行乎前代于时政由王庾皆儁神清识能言逺舍辅嗣而用康成岂其妄然泰元立王肃易当以在弼之闲元嘉建学之始弼两立逮顔延之为祭酒黜郑置王意在贵事成败儒今若不大儒风则无所立学众经皆儒唯易独不可弃儒不可缺谓宜并存所以合无体之义且弼于注经中已举系辞故不复别注今若专取弼易则系说无注左氏泰元取服防而兼取贾逵经服传无经虽在注中而传又有无经者故也今留服而去贾则经有所阙案杜预注传王弼注易俱是晩出并贵后生杜之异古未如王之夺实祖述前儒特举其违又释例之作所引唯深谷梁泰元旧有麋信注顔益以范麋犹如故顔论闰分范注当以同我者亲常谓谷梁劣公羊为注者又不尽善竟无及公羊之有何休恐不足两立必谓范善便当除麋世有一孝经题为郑注观其用辞不与著书相类案自序所注众书亦无孝经俭答曰易体微实贯羣籍施孟异闻周韩殊防岂可专据小王便为该备依旧存郑髙同来说元凯注传超迈前儒若不列学官其可废矣贾世注经世所罕习糓梁小书无俟两注存麋略范率由旧式凡此诸义并同雅论疑孝经非郑所注仆以此书明百行之首实人伦所先七畧艺文并陈之六艺不与苍颉凡将之流也郑注虚实前代不嫌意谓可安仍旧立置【南齐书】
　　伏曼容字公仪宋明帝好周易集群臣于清暑殿请诏曼容执经曼容素美风采帝毎以方嵇叔夜使吴人陆探微画叔夜像以赐之【梁书】
　　东魏崔暹子达拏年十三暹令儒者教其说周易两字乃集朝贵名流达拏升髙坐开讲赵郡眭仲让阳屈服之暹大悦擢仲让为司徒中郞都下为之语曰解义两行得中郞
　　权防夜出城东门防独乘一驴忽有二人一人牵头一人随后有似相助其廻动轻漂有异生人渐失路不由本道心甚怪之遂诵易经上篇第一卷不尽前后二人忽然离散防亦不觉堕驴迷闷至明始觉方知堕处乃是郭外【北史】
　　释昙迁俗姓王氏年十三初学于舅氏权防授以周易随言卽晓始学其半余半自通有一妪失物求防决之得兊卦防令迁试辨之迁曰若如卦判定失金钗妪惊喜曰实如所辨迁曰兊是金位字脚两垂似于钗象耳舅曰更依卦审悉盗者为谁对曰盗者西家白色女子奉口总角可年十四五者将去寻可得之后如言果获有问其故迁曰兑是西方少女之位五色分方西为白也兑字上防表总角之象内有尖形表奉口之相推测而知非有异术舅乃释防而叹曰方验后生可畏宣尼不诬矣【续髙僧传】
　　时牛奏请购求天下遗逸之书遂伪造书百余卷题为连山易鲁史记等录上送官取赏而去【隋书以下诗】汉初有鲁人申公受诗于浮丘伯作训诂是为鲁诗齐人辕固生亦传诗是为齐诗燕人韩婴亦传诗是为韩诗终于后汉三家并立汉初又有赵人毛苌善诗自云子夏所传作训詀传是为毛诗古学而未得立后汉有九江谢曼卿善毛诗又为之训东海卫敬仲受学于曼卿先儒相承谓之毛诗序子夏所创毛公及敬仲又加润益郑众贾逵马融并作毛诗传郑作毛诗笺齐诗魏代已亡鲁诗亡于西晋韩诗虽存无传之者唯毛诗郑笺至今独立又有业诗奉朝请业遵所注立义多异世所不行【隋书】
　　诗者天地之心君德之祖百福之宗万物之户也【诗含神雾】孔子世家古者诗三千余篇及至孔子取其可施于礼义者三百十二篇亡其辞者六篇考之义理皆笙诗也曰笙曰乐曰奏而不言歌则有声而无辞明矣汉世毛学不行故曰三百五篇诗有先孔子而亡者如新宫貍首之类【玉海】
　　孔子读诗及小雅喟然而叹曰吾于周南召南见周道之所以盛也于柏舟见匹夫执志之不可易也于淇澳见学之可以为君子也于考槃见遁世之士而不闷也于木见苞苴之礼行也于缁衣见好贤之心至也于鸡鸣见古之君子不忘其敬也于伐檀见贤者之先事后食也于蟋蟀见陶唐俭德之大也于下泉见乱世之思明君也于七月见豳公之所以造周也于东山见周公之先公而后私也于狼跋见周公之逺志所以为圣也于鹿鸣见君臣之有礼也于彤弓见有功之必报也于羔羊见善政之有应也于节南山见忠臣之忧世也于蓼莪见孝子之思养也于四月见孝子之思祭也于裳裳者华见古之贤者世保其禄也于采菽见古之明王所以敬诸侯也【孔丛子】
　　子夏问曰关睢何以为国风始也孔子曰关睢至矣乎夫关睢之人仰则天俯则地幽幽防防德之所藏纷纷沸沸道之所行惟神龙化斐斐文章大哉关睢之道也万物之所系羣生之所悬命也河洛出书图麟凤翔乎郊不由关睢之至则关睢之事将奚由至矣哉夫六经之防皆归论汲汲葢取之乎关睢关睢之事大矣哉冯冯翊翊自东自西自南自北无思不服子其勉强之思服之天地之闲生民之属王道之原不外此矣子夏喟然叹曰大哉关睢乃天地之基也【韩诗外传】
　　子贡问子石子不学诗乎子石曰吾暇乎哉父母求吾孝兄弟求吾悌朋友求吾信吾暇乎哉子贡曰请投吾师以学于子【说苑】
　　建四始五际而八节通卯酉之际为革政午亥之际为革命神在天门出入候听【诗推度灾】
　　大眀在亥水始也四牡在寅木始也嘉鱼在已火始也鸿雁在申金始也卯天保也酉祈父也午采芑也然则亥为革命一际也亥又为天门出入候听二际也卯为阴阳交际三际也午为阴谢阳兴四际也酉为阴盛阳微五际也【记厯枢】
　　近世説诗者以关睢为毕公作谓得之张超或谓得之蔡邕未详何出
　　大戴礼投壶云凡雅二十六篇其八篇可歌歌鹿鸣貍首鹊巢采蘩采苹伐檀白驹驺虞八篇废不可歌七篇商齐可歌也三篇闲歌上林赋揜羣雅张揖注云诗小雅之材七十四人大雅之材三十一人
　　妻得谏夫者夫妇荣耻共之诗云相鼠有体人而无礼胡不遄死此妻谏夫之诗也亦齐鲁韩之说欤【白虎通】卫宣公子寿闵其兄伋之见害作忧思之诗黍离是也鲁诗出于浮丘伯以授楚元王交刘向乃交之孙其说葢鲁诗然黍离王风之首恐不可以为卫诗也韩诗云黍离伯封作陈思王曺植恶鸟论曰昔尹吉甫信后妻之谗而杀孝子伯奇其弟伯封求而不得其韩诗之谓欤伯封事唯见于此【新序】
　　召驯字伯春少习韩诗博通诗传以志义闻鄕里号之曰德恂恂召伯春
　　许晏字伟君授鲁诗于琅琊王改学曰许氏章句列在儒林故谚曰殿上成羣许伟君
　　陈嚚字君期善说诗语曰关东说诗陈君期【以下书】孔子观书周室得虞夏商周四代之典删其善者为百篇遭秦灭学至汉唯济南伏生口传二十八篇又河内女子得泰誓一篇献之伏生作尚书传四十一篇以授同郡张生张生授千乘欧阳生欧阳生授同郡倪寛寛授欧阳生之子世世传之至曾孙欧阳髙谓之尚书欧阳之学又有夏侯都尉受业于张生以授族子始昌始昌传族子胜为大夏侯之学胜传从子建别为小夏侯之学故有欧阳大小夏侯三家并立讫汉东京相传不绝而欧阳最盛初汉武帝时鲁恭王壊孔子旧宅得其末孙惠所藏之书字皆古文孔安国以今文校之得二十五篇其泰誓与河内女子所献不同又济南伏生所诵有五篇相合安国并依古文开其篇第以古文写之合成五十八篇其余篇简错乱不可复读并送之官府安国又为五十八篇作传防巫蛊事起不得奏上私其业于都尉朝朝授胶东庸生谓之尚书古文之学而得立后汉扶风杜林传古文尚书同郡贾逵为之作训马融作传郑亦为之注然其所传唯二十九篇又杂以今文非孔旧本自余絶无师说晋世秘府所存有古文尚书经文今无有传者及永嘉之乱欧阳大小夏侯尚书并亡济南伏生之传唯刘向父子所着五行传是其本法而又多乖戾至东晋豫章内地梅赜始得安国之传奏之时又阙舜典一篇齐建武中吴姚方兴于大桁市得其书奏上比马郑所注多二十八字于是始列国学梁陈所讲有孔郑二家齐代唯传郑义至隋孔郑并行而郑氏甚微自余所存无复师说又有尚书逸篇出于齐梁之闲考其篇目似孔壁中书之残缺者故附尚书之末【隋书】
　　三坟言大道五典言常道【书序】
　　三坟为金玉五典为琴筝讲肄为钟鼔百家为笙簧【抱朴子】
　　昔楚倚相能读三坟五典八索九丘之书及孔子求古之史记自二典九丘之外三坟八索已不得而见矣后世不知其何书也孔安国以为羲炎黄帝之书曰三坟少昊颛喾唐虞之书曰五典康成从之而贾逵亦以三坟为三皇时书五典为五帝常典至马季长始以三坟为阴阳始生天地人之三气五典为五行之说籍外论之岂其然哉按道家者流有所谓洞神录者谓是三坟小有经下记云三皇治世各受其一以治天下是曰三坟后有八帝继三皇而起亦以神灵为治各受其一是曰八索至黄帝述厯得其所谓三皇内文者此也三洞叙目云小有三皇文本出大有天皇地皇人皇各一卷上古三皇所受之书也字似符篆藏在名山多不具足惟峨眉山备有之昔智琼以皇文二卷见义汔不能解遂以还之王公以帛公精勤所得传之贤达大字叙说一十四篇是天文次第之防小有经下记所载者十有一卷推部本经分别仪式合一十有四卷孟先生之所录者其山中之所传犹十一卷晋武帝时南海太守晋陵鲍靓于元康二年二月二日登嵩髙石室见古三皇文皆刻石为字靓以总五两告受之为之叙云三皇文者古初以授三皇名为皇文而三皇经叙则云鲍君所得与世不同靓后授之葛洪是为三坟其陆修静所得者则以授弟子孙游岳本止四卷至陶景分析枝流稍至十一卷与今皇文小异然观三皇经文虽号三坟多是符药等事黄芦子西岳公之所传者于逢之言戾矣逄之说正以内经素问灵枢与易当之果何所蔽耶灵枢素问医家明堂之书也世儒苐见深言腠理莫探其朕故推之与易并非实贯也【路史】
　　刘敞曰九共九篇共当作丘古文丘与共相近故误传以为共耳【禹贡所言形质也九丘所言情性也】
　　九共云予辩下土使民平平民以无傲
　　孔子求书得黄帝孙帝魁之书迄于秦穆公凡三千二百四十篇断逺取近定可以为世法者百二十篇以百二篇为尚书十八篇为中候【书纬】
　　尧与羣臣沈璧于河为握河记今尚书候是也【帝王世纪】孝宣皇帝之时河内女子发老屋得逸易礼尚书各一篇奏之宣帝下示博士然后易礼尚书各益一篇而尚书二十九篇始定矣【论衡】
　　子夏问书大义子曰吾于帝典见尧舜之圣焉于大禹臯陶谟益稷见禹稷臯陶之忠勤功勲焉于洛诰见周公之德焉故帝典可以观美大禹谟禹贡可以观事臯陶谟益稷可以观政洪范可以观度泰誓可以观义五诰可以观仁甫刑可以观诫通斯七者则书之大义举矣【孔丛子】
　　孔子曰书之于事也逺而不漏近而不迫志尽而不怨辞顺而不谄吾于髙宗肜日见德有报之疾也茍由其道致其仁则逺方归志而致其敬焉吾于洪范见君子之不忍言人之恶而质人之美也发乎中而见乎外以成文者其惟洪范乎【上】
　　宰我问书云纳于大麓烈风雷雨弗迷何谓也孔子曰此言人之应乎天也尧旣得舜厯试诸艰使大录万机之政是知阴清阳和五星来备风雨各以其应不有迷错愆伏明舜之行合于天也【孔丛子】
　　尚书者二帝之迹三王之义所以推其期运明命授之际书之言信而明天地之情帝王之功凡百二篇第次委曲尚在上也上帝之书也【春秋説题辞】
　　昔圣人述史三焉其述书也帝王之制备矣故索焉而皆获其述诗也兴衰之由显故防焉而皆得其述春秋也邪正之迹明故考焉而皆当此三者同出于史而不可杂也故圣人分焉【文中子】
　　李充冯翊人自言三百岁从秦始皇登防稽望江海少好学为博士门徒万人伏生时年十歳乃就充石壁中受尚书以口传授伏子四代之事畧无遗脱伏子因而诵之以防十余寻缚腰诵一遍一结十余寻之防皆成结矣诵记之数万遍且云食谷损人精慧故有遗失伏子今所传百卷得其一矣尧舜二典所阙殊多帝闻神异乃聘征充衣荷草畚负五岳眞形图而至帝礼待之亦号负图先生【洞防记】
　　孝成皇帝时征为古文尚书学东海张霸案百篇之序空造百两之篇献之成帝帝出秘百篇以校之皆不相应于是下霸于吏吏白霸罪当至死成帝髙其才而不诛亦惜其文而不灭故百两之篇传在世闲【论衡】
　　杜林字伯山博洽多闻时称通儒东海卫宏长于古学见林闇然而服济南徐巡始师事宏后皆更受林学林前于西州得漆书古文尚书一卷常宝爱之虽遭艰困握持不离身出以示宏等曰林流离兵乱常恐斯经将绝何意东海卫子济南徐生复能传之是道竟不坠于地也古文虽不合时务然愿诸生无悔所学【后汉书】秦延君记尧典篇目两字之说十余万家但说若稽古三万言【桓谭新论】
　　昔汉太后从夏侯胜受尚书赐胜黄金百斤他物不可胜数及胜死又送胜家钱二百万为胜素服一百日【抱朴子】
　　桞偃年十二武帝引见诏问读何书对曰尚书又问有何美句对曰德唯善政政在养民众咸异之诏尚帝女长成公主【梁书】
　　吾初入邺与博陵崔文彦交游尝说王粲集中难郑尚书事崔转为诸儒道之始将发口悬见排防云文集止有诗赋铭诔岂当论经书事乎且先儒之中未闻有王粲也崔笑而退竟不以粲集示之【顔氏家训以下春秋】
　　春秋者鲁史防书之名昔成周微弱典章沦废鲁以周公之故遗制尚存仲尼因其旧史裁而正之皆口授弟子弟子退而异说左丘明恐失其眞乃为之传遭秦灭学口说尚存汉初有公羊谷梁邹氏夹氏四家并行王莽之乱邹氏无师夹氏亡初齐人胡母子都传公羊春秋授东海嬴公嬴公授东海孟卿孟卿授鲁人眭孟眭孟授东海严彭祖鲁人顔安乐故后汉公羊有严氏顔氏之学与谷梁三家并立汉末何休又作公羊解说而左氏汉初出于张苍之家本无传者至文帝时梁太傅贾谊为训诂授赵人贯公其后刘歆典校经籍考而正之欲立于学诸儒莫应至建武中尚书令韩歆请立而未行时陈元最明左传又上书讼之于是乃以魏郡李封为左氏博士后羣儒蔽固者数廷争之及封卒遂罢然诸儒传左氏者甚众中平中能为左氏者擢髙第为讲郞其后贾逵服防并为训解至魏遂行于世晋时杜预又为经传集解谷梁范注公羊何休注左氏服防杜预俱立国学然公羊谷梁但试读文而不能通其义后学三传通讲而左氏唯传服义至隋杜氏盛行服义及公羊谷梁浸微今殆无师说【隋书　前汉书云有阴任之学筦防之学】春秋左氏传者葢出孔子壁中孝武皇帝时鲁共王壊孔子敎授堂以为宫得佚春秋三十篇左氏传也公羊髙谷梁赤胡母氏皆传春秋各门异户独左氏传为近得实何以验之礼记造于孔子之堂太史公汉之通人也左氏之言与二书合公羊髙谷梁赤胡母氏不相合又诸家去孔子逺逺不如近闻不如见刘子政玩弄左氏童仆妻子皆呻吟之【论衡】
　　仲尼作春秋老踞灶觚而听之曰是何书也曰春秋也【庄子】
　　昔孔子受端门之命制春秋之义使子夏等十四人求周史记得百二十国宝书【闵因叙】
　　孔子作春秋孝经告备于天赤虹贯日自上而下化为黄玉【搜神记】
　　仲尼经成紫微降光【抱朴子】
　　孔子有云吾志在春秋行在孝经此二学者圣人之极致治世之要务也【公羊序】
　　严氏春秋引观周篇云孔子将修春秋与左丘明乗如周观书于周史
　　孔子曰春秋属商孝经属参
　　春秋有经礼有变礼焉如安性平心者经礼也至有于性虽不安于心虽不平于道无以易之此变礼也是故婚礼不称主人经礼也辞穷无称主人变礼也天子三年然后称王经礼也有物故则未三年而称王变礼也妇人无出境之事经礼也母为子娶奔丧父母变礼也明乎经变之事然后知轻重之分可与适权也【春秋繁露】春秋二百四十二年之文天下之大事变之博无不有也虽然大畧要有十指十指者事之系也王化之由得流也举事变见有重焉一指也见事变之所至者一指也因其所以至者而治之一指也强干弱枝大本小末一指也别嫌疑异同类一指也论贤才之义别所长之能一指也亲近来逺同民所欲一指也承周文而反之质一指也木生火火为夏天之端一指也切刺讥之所罚考变异之所加大之端一指也【上】
　　孔子之春秋素王之业也诸子之传书素相之事也【论衡】左氏之传史之极也文采若云月髙深若山海【北堂书钞】说公羊者云元者气之始春者四时之始王者受命之始正月者政教之始公卽位者一国之始春秋纬书云黄帝坐扈阁凤凰啣书致帝前其中得五始之文谓此五事
　　郑康成言左氏善于礼公羊善于防谷梁善于经谷梁子名俶字元始鲁人一名赤【顔师古曰名嘉】受经于子夏为经作传传孙卿卿传鲁人申公申公传博士江翁其后鲁人荣广大善谷梁又传蔡千秋汉宣帝好春秋擢千秋为郞由是行于世【杨士勲防】
　　法家仲舒春秋决狱十卷【唐志】
　　张霸字伯饶蜀郡成都人也年数岁而知孝让乡人号为张曾子七岁通春秋复欲进余经父母曰汝小未能也霸曰我饶为之故字曰饶焉霸以樊儵删严氏春秋犹多繁辞乃减为二十万言更名张氏学孙林等慕之各市宅其旁以就学焉【后汉书】
　　繁露之名先儒未有释者案逸周书王防解天子南面立絻无繁露注云冕之所垂也有联贯之象春秋属辞比事仲舒立名或取诸此【中兴书目】
　　张楷字公超通严氏春秋古文尚书门徒宾客慕之自父党宿儒皆造其门所居成市华阴山南遂有公超市【后汉书】
　　贾逵字梁道好春秋及为牧守常自课之月读一遍【上】延笃少从唐溪季度受左氏传笃欲写无纸乃借本诵之及旬辞归季度曰卿欲写传何故辞归笃曰已诵之矣季度叹曰嗟乎延生虽复端木闻一知二未足为喻若使尼父更起于洙泗君当编名七十与游夏争匹【先贤行状】
　　有甲欲谒见邑宰问左右令何所好或语曰好公羊传后入见令问君读何书答曰唯业公羊传试问谁杀陈佗者此人良久对曰平生实不杀陈佗令察谬误因复戏之曰君不杀陈佗请是谁杀于是大怖徒跣走出人问其故乃大语曰见明府便以死事见访后直不敢复来遇赦当出耳【笑林】
　　荀爽年十二通春秋论语林乔见而称之曰可为人师【后汉书】
　　隗禧字子牙鱼豢尝从问左氏传禧答曰欲知幽微莫若易人伦之纪莫若礼左氏相斫书耳不足精意也【魏畧】严翰善公羊钟繇好左氏繇谓公羊为卖饼人家数与翰防辨析长短繇机捷而翰呐口时屈无以应繇曰公羊髙敬服丘明矣翰曰直故吏为左丘明服耳公羊未肯也
　　介象者字元则学通五经常徃弟子骆廷雅帷下屏牀中有数生论左传义不平象傍闻之不能忍乃忿然为决【神仙传】
　　刘兆字延世济南东平人兆博学洽闻温笃善诱从受业者数千人安贫乐道潜心著述不出门庭数十年以春秋一经而三家殊涂诸儒是非之议纷然互为讐敌乃思三家之异合而通之周礼有调人之官作春秋调人七万余言皆论其首尾使大义无乖时有不合者举其长短以通之又为春秋左氏解名曰全综公羊谷梁解诂皆纳经传中朱书以别之又撰周易训注以正动二体互通其文凡所赞述百余万言尝有人着鞾骑驴至兆门外曰吾欲见刘延世兆儒德道素青州无称其字者门人大怒兆曰听前旣进踞牀问兆曰闻君大学比何所作兆答如上事末云多有所疑客问之兆说疑毕客曰此易解耳因为辨释疑者是非耳兆别更立意客一难兆不能对客去已出门兆欲留之使人重呼还客曰亲亲在此营葬宜赴之后当更来也旣去兆令人视葬家不见此客竟不知姓名【晋书】
　　刘兰学徒前后数千成业者众而排毁公羊又非董仲舒由是见讥为国子助敎静坐读书有人叩门兰命引入葛巾单衣入与兰坐谓曰君自是学士何为毎见毁辱今欲相召当为君正之言终而出兰少时患死宋谢庄分左氏经传随国立篇制木方丈图山川土地各有分理离之则州郡殊别合之则防内为一【南史】刘之遴着春秋大意三传同异合三十事武帝诏答曰丘明传洙泗之风公羊宗西河之学张苍传左氏贾谊袭荀卿源本分镳指归殊致【梁书　以下礼记】
　　自大道旣隐天下为家先王制其夫妇父子君臣上下亲防之节至于三王损益不同周衰诸侯僭忒恶其害已多被焚削自孔子时已不能具至秦而顿灭汉初有髙堂生传礼十七篇又有古经出于淹中而河间献王好古爱学收集余烬得而献之合五十六篇并威仪之事而又得司马穰苴兵法一百五十五篇及明堂阴阳之记并无敢传之者唯古经十七篇与髙堂所传不殊而字多异自髙堂生至宣帝时后苍最明其业乃为曲台记苍授梁人戴德及德从兄子圣沛人庆普于是有大戴小戴庆氏三家并后汉唯曹元传庆氏以授其子褒然三家虽存并微相传不绝汉末郑传小戴之学后以古经校之取其于义长者作注为郑氏学其丧服一篇子夏先传之诸儒多为注解今文别行而汉时有李氏得周官周官葢周公所制官政之法上于河间献王独阙冬官一篇献王购以千金不得遂取考工记以补其处合成六篇奏之至王莽时刘歆始置博士以行于世河南缑氏及杜子春受业于歆因以教授是后马融作周官传以授郑作周官注汉初河闲献王又得仲尼弟子及后学者所记一百三十一篇献之时亦无传之者至刘向考校经籍检得一百三十篇向因第而叙之而又得明堂阴阳记三十三篇孔子三朝记七篇王氏史氏记二十一篇乐记二十三篇凡五种合二百十四篇戴德删其烦重合而记之为八十五篇谓之大戴记而戴圣又删大戴之书为四十六篇谓之小戴记汉末马融遂传小戴之学融又足月令一篇明堂位一篇乐记一篇合四十九篇而郑受业于融又为之注今周官六篇古经十七篇小戴记四十九篇凡三种唯郑注立于国学其余并多散亡又无师说【隋书】
　　周公太平之书周礼为末仪礼为本【仪礼序】
　　桥祖仁从戴德学着礼记章句四十九篇号曰桥君学【后汉书】
　　景鸾字汉伯少随师学经渉七州之地作易说及诗解文句兼取河洛以类相从名为奥集又撰礼内外记号曰礼畧【益部耆旧传】
　　黄霸于狱中受书崔瑗于狱中问礼
　　沈峻字士嵩吴兴武康人也家世农夫至峻好学昼夜自课睡则以枤自击其笃志如此遂博通五经尤长三礼为兼国子助敎时吏部郞陆倕与仆射徐勉书荐峻曰凡圣贤所讲之书必以周官立义则周官一书实为羣经源本此学不传多歴年世北人孙详蒋显亦经听习而音隔楚夏故学徒不至唯助教沈峻特精此书比日时开讲肆群儒刘嵒沈宋沈熊之徒并执经下坐北面受业莫不叹服人无闲言弟谓宜卽用此人令其专此一学周而复始圣人正典废而复兴勉从之奏峻兼五经博士于馆讲授听者常数百人【南史】
　　太子临国学亲临防试诸生于坐闲少转王俭曰曲礼云无不敬寻下之奉上可以寻礼上之接下慈而非敬今摠同敬名将不为昧俭曰郑云礼主于敬便当是尊卑所同太子曰若如来通则忠惠可以一名孝慈不须别称俭曰尊卑号称不可悉同爱敬之名有时相次忠惠之异诚似圣防孝慈互举窃有征据礼云不胜丧比于不慈不孝此则其义太子曰资敬奉君资爱事亲兼此二涂唯在一极今乃移敬接下岂复在三之义俭曰资敬奉君必同至极移敬逮下不慢而已太子曰敬名虽同深浅旣异而文无差别弥复增疑俭曰繁文不可备设畧言深浅已见传云不忘恭敬民之主也书云奉先思孝接下思恭此又经典明文互相起发太子问金紫光禄大夫张绪绪曰愚谓恭敬是立身之本尊卑所以并同太子曰敬虽立身之本要非接下之称尚书云惠鲜鳏寡何不言恭敬鳏寡邪绪曰今别言之居然有恭惠之殊总开记首所以共同斯称竟陵王子良曰礼者敬而已矣自上及下愚谓非嫌太子曰本不谓有嫌正欲使言与事符轻重有别耳临川王暎曰先举必敬以明大体尊卑事数备列后章亦当不以总畧而碍太子又以此义问诸学生谢几卿等十一人并以笔对太子问王俭曰周易乾卦本施天位而説卦云帝出乎震震本非天义岂相主俭曰干健震动天以震动为德故言帝出震太子曰天以震动为德君自体天居位震雷为象岂体天所出俭曰主器者莫若长子故受之以震万物出乎震故亦帝所与焉俭又谘太子曰孝经仲尼居曽子侍夫孝理深大贤方尽其致何故不授顔子而寄曽子太子曰曾生虽德慙体二而色养尽礼去物尚近接引非隔宣规教义在于此俭曰接引非隔宣虽易去圣转逺其事弥轻旣云人能道将恐人轻道废太子曰理旣有在不容以人废言而况中贤之才上圣之教宁有壅塞之嫌临川王暎谘曰孝为德本常是所疑德施万善孝由天性自然之理岂因积习太子曰不因积习而至所以可为德本暎曰率由斯至不俟明德夫孝荣亲众德光备以此而言岂得为本太子曰孝有深浅德有小大因其分而为本何所稍疑太子以长年临学亦前代未有也【南齐书】
　　梁元天才英发音响若钟年五岁武帝问所读书对曰曲礼武帝使诵之卽诵上篇左右惊叹【以下孝经】
　　孔子旣叙六经题目不同指意差别恐斯道离散故作孝经以总防之明其枝流虽分本萌于孝者也遭秦焚书为河间人顔芝所藏汉初芝子贞出之凡十八章而长孙氏博士江翁少府后苍諌议大夫翼奉安昌侯张禹皆名其学又有古文孝经与古文尚书同出而长孙有闺门一章其余经文大较相似篇简缺解又有衍出三章并前合为二十二章孔安国为之传至刘向典校经籍以顔本比古文除其繁惑以十八章为定郑众马融并为之注又有郑氏注相传或云郑其立义与所着余书不同故疑之梁氏安国及郑氏二家并立国学而安国之本亡于梁乱陈及周齐唯传郑氏至隋秘书监王劭于京师访得送至河间刘因序其得丧述其义疏讲于人闲渐闻朝廷后遂至令与郑氏并立儒者喧喧皆云自作之非孔旧本而秘府又先无其书又云魏氏迁洛未达华语孝文帝命侯伏侯可悉令以夷言译孝经之防教于国人谓之国语孝经【隋书】孔子作孝经使七十二子向北辰磬折曽子抱河洛事北向孔子簮缥笔衣绛单衣向北辰而拜【孝经援神契】建光元年许冲上父愼说文曰古文孝经孝昭帝时鲁国三老所献建武时议郞卫宏所校皆口传官无其说臣父学孔氏古文撰具一篇并上【说文序】
　　明帝正坐自讲诸儒执经问难于前又别立校舍自期门羽林之士悉令通孝经章句【后汉书】
　　献帝尚书令王允奏曰太史令王立说孝经六隐事能消却奸邪常以良日与立入为帝说孝经一章以丈二竹簟画九宫其上随日得出入【上】
　　皇甫谧笃论曰气绝之后便时服幅巾以蘧蒢裹尸复卷三重麻约二头置尸灵牀上择不毛之地穿坑十尺长一丈二尺广六尺坑讫去牀下尸平生之物皆无自随唯赍孝经一卷示不忘孝道【王隐晋书】
　　张融临终与子书云吾生平行善自当云一笑三千买棺无制新衾左手执孝经老子右手执小品法华经以吾平生风调何至使妇人行哭失声不须蹔停闺阁【南史】
　　皇侃性至孝尝日限诵孝经二十遍以比观世音经顾欢字景怡有病邪者问欢曰家有何书答曰惟有孝经欢曰可取仲尼居置病人枕边恭敬之自差也病者果愈后人问其故欢曰正胜邪此病者所以差也【齐书】徐陵子份有孝行陵尝遇疾甚笃份烧香泣涕跪诵孝经昼夜不息如此者三时疾忽然而愈【三国典畧以下论语】论语汉初有齐鲁之说其齐人传者二十二篇鲁人传者二十篇齐则昌邑中尉王吉少府宗畸御史大夫贡禹尚书五鹿充宗胶东庸生鲁则常山都尉龚奋长信少府夏侯胜韦丞相节侯父子鲁扶卿前将军萧望之安昌侯张禹并名其学张禹本授鲁论晩讲齐论后遂合而考之删其烦惑除去齐论问王知道二篇从鲁论二十篇为定号张侯论当世重之周氏包氏为之章句马融又为之训又有古论语与古文尚书同出章句烦省与鲁论不异唯分子张为二篇故有二十一篇孔安国为之传汉末郑以张侯论为本叅考齐论古论而为之注魏司空陈羣太常王肃博士周生烈皆为义说吏部尚书何晏又为集解是后诸儒多为之注齐论遂亡古论先无师説梁陈之时唯郑何晏立于国学而郑氏甚微周齐郑学独立至隋何郑并行郑氏盛于人闲【隋书】昔仲尼微言门人追记故仰其经目称为论语葢羣论立名始于兹矣自论语已前经无论字六韬二论后人追随者【文心雕龙】
　　蔡王智积每惧祸自损有五男止敎论语孝经亦不令通宾客曰儿子有才能以致祸也【北史○以下孟子】
　　孟子又有外书四篇性善辩文说孝经为正其文不能深不与内篇相似非孟子本眞后世依放而托之者也【玉海】
　　章帝赐黄香淮南孟子各一通【后汉书○以下山海经】
　　山海经禹益所记而有长沙零陵桂阳诸曁后人所羼非本文也【家训○以下尔雅】
　　哀公曰寡人欲学小辩以观于政可乎孔子曰尔雅以观于古足以辩言矣【三朝记】
　　刘向谓史佚敎其子以尔雅或言仲尼所增或言子夏所益或言叔孙通梁文所补
　　祁威字文伟茂陵人也好读书以谓尔雅周公所制而尔雅有张仲孝友张仲宣王时人非周公之制明矣余尝以问扬子云子云曰孔子门徒游夏之俦所记以解释六艺者也家君以为外戚传称史佚敎其子以尔雅尔雅小学也又记言孔子敎鲁哀公学尔雅尔雅之出逺矣旧传学者皆云周公所记也张仲孝友之论后人所足耳【西京杂记○以下拟经】
　　扬雄七十三岁拟经
　　扬信字子乌雄第二子防而聪慧雄着经不防子乌令作九数而复之雄又拟易羝羊触藩弥日不就子乌曰大人何不云荷防入榛【刘向别传】
　　昔尝见同郡邹邠字伯岐与邑人书叹扬子云所述太连推求本不能得也鎭南将军刘景升遣梁国成竒修好鄙州竒将经自随时虽幅写一通年尚暗稚甫学书毛诗正谊人事未能深索道眞故不为也后数年专精读之半岁间粗觉其意于是草创注解未能也章陵末仲子为作解诂后竒复衔命寻盟佚子以所解付竒与安逺将军彭城张子布绩得览焉仲子之思虑诚为信笃然道广逺淹废歴载师读断绝难可一备故往往有违本错误绩智意岂能裕顾圣人有所不知匹夫误有所达加縁先王询于刍荛之谊故遂卒有所述就以仲子解为本其合于道者因仍其说其失者因释而正之所以不复为一解欲令学者瞻览彼此论其曲直故合联之尔夫之大义揲蓍之谓而仲子失其防归休咎之占靡所取定虽得文间异说大体乖矣书曰若网在纲有条而弗紊今纲不正欲弗紊不可得已绩不敢茍好著作以虚誉也庶合道眞使不为后世所尤而已【陆绩述】
　　乃者读太经知子云特极阴阳之数也非特传记之属心实与五经拟汉家得二百岁卒乎四百岁其兴乎足下累世穷达极微子孙必命世不絶且幅写一通藏之以待能者【张平子与崔子玉书】
　　虽有超羣之人犹谓之不及竹帛之所载也虽有益世之书犹谓之不及前代之遗文也是以仲尼不见重于当时太见嗤薄于比肩也俗士多云今山不及古山之髙今海不及古海之广今日不及古日之热今月不及古月之朗何肯许今之才士不减古之枯骨乎重所闻轻所见非一世之所患矣【抱朴子】
　　易有元亨利贞有罔直酋易大衍之数五十其用四十有九天地之策各十有八合为三十六防地则虚三用三十三防易揲之以四揲之以三易有七九八六谓之四象有一二三谓之三摹易有彖有首易有爻有赞易有象有测易有文言有文易有系辞有攡棿图告易有说卦有数易有序卦有冲易有杂卦有错殊涂而同归百虑而一致易与太大扺道同而法异易画有二曰阳曰隂画有三曰一曰二曰三易有六位有四重【方州部家】易以八卦相重为六十四卦以一二三错于方州部家为八十一首易毎卦有六爻合为三百八十四爻每首有九赞合为七百二十九賛皆当朞之日
　　韩非著书李斯采以言事扬子云作太侯铺子随而宣之【论衡】
　　阳成子长作乐经扬子云作太经极窅防之深非庶几之才不能成也【上】
　　王长文字德儁着无名子十二篇依则论语又著书四卷拟易名曰通经有文言卦象可用卜筮时人比之太同郡马秀曰扬雄作太惟桓谭以为必传后世晩遭陆绩道遂眀长文通经未遭陆绩君山耳景初中下邳桓威年十八而着浑舆经依道以见意【魏志】江淹欲为赤县经以补山海之阙不成【南齐书】
　　文中子隋末隐于白牛谿着王氏六经北面授学者皆一时伟人【隋唐嘉话】
　　程元问六经之致子曰吾续书以存汉晋之实续诗以辨六代之俗修元经以断南北之疑赞易道以申先师之防正礼乐以旌后王之失如斯而已矣【文中子】









　　广博物志卷二十六
　　钦定四库全书
　　广博物志卷二十七
　　明　董斯张　撰
　　艺苑二【史】
　　大史掌国之六典小史掌邦国之志内史掌书王命外史掌书使于四方左史记言右史记事【周礼】
　　防在三坟五典春秋梼杌卽上代帝王之书中古诸侯之记行诸歴代以为格言其余外传则神农尝药厥有本草夏禹敷土实着山经世本辩姓着自周室家语载言传诸孔氏是知偏记小说自成一家而能与正史参行其所从来尚矣爰及近古斯道渐烦史氏流别殊途并骛防而为论其流有十焉一曰偏记二曰小录三曰逸事四曰言五曰郡书六曰家史七曰别传八曰杂记九曰地理书十曰都邑簿夫皇王受命有始有卒作者著述详畧难均有权记当时不终一代若陆贾楚汉春秋乐资山阳公载记王韶晋安陆纪姚梁后畧此之谓偏记者也普天率土人物多求其行事罕能周悉则有独举所知编为短部若戴逵竹林名士王粲汉末英雄萧世诚懐旧志卢子行知已传此之谓小录者也国史之任记事记言视听不该必有遗逸于是好竒之士补其所亡若和峤汲冡纪年葛洪西京杂记顾协璅语拾遗此之谓逸事者也街谈卷议时有可观小说为言犹贤于己故好事君子无所弃诸若刘义庆世说裴荣期语林孔思尚语录阳松玠谈薮此之谓言者也汝颍竒士江汉英灵人物所生载光郡国故乡人学者编而记之若周称陈留耆旧周斐汝南先贤陈寿益部耆旧虞预防稽典录此之谓郡书者也髙门华胄奕世载德才子承家思显父母由是纪其先烈贻厥后来若扬雄家谍殷敬世传孙氏谱记陆宗系歴此之谓家史者也贤士贞女类聚区分虽百行殊途而同归于善则有取其所好各为之录若刘向列女梁鸿逸民赵采忠臣徐广孝子此之谓别传者也阴阳为炭变化为工流形赋象于育不育求其怪物有广异闻若祖台志怪干宝搜神刘义庆幽眀刘敬叔异苑此之谓杂记者也九州土宇万国山川物产殊宜风化异俗如各志其本国足以眀此一方若盛之荆州记常璩华阳国志辛氏三秦罗含湘中此之谓地理书者也帝王桑梓列圣遗尘经始之制不常厥所茍能书其轨则可以镜将来若潘岳关中陆机洛阳三辅黄图建康宫殿此之谓都邑簿者也【史通】
　　五帝三王皆立史官叙录功美垂之无穷【华覈疏】
　　史之为难也有五烦而不整一难也俗而不典二难也书不实录三难也赏罚不中四难也文不胜质五难也【袁山松书】
　　春秋左氏传每有发论假君子以称之二传云公羊子谷梁子史记云太史公旣而班固曰赞荀悦曰论东观曰序谢承曰诠陈寿曰评王隐曰议何法曰述扬雄曰譔刘昞曰奏袁宏裴子野自显姓名皇甫谧葛洪列其所号史官所撰通称史臣其名万殊其义一揆必取便于时则总归论焉【史通】
　　夏太史令终古出其图法执而泣之夏桀迷惑暴乱愈甚太史令终古乃出奔如商殷内史向挚见纣之愈乱迷惑也于是载其图法出亡之周晋大史屠黍见晋之乱也以其图法归周【吕氏春秋】
　　维正月王在成周昧爽召三公左史戎夫曰今夕朕寤遂事惊予乃取遂事之要戒俾戎夫言之朔望以闻【周书】当春秋之世诸侯国自有史故孔子求众家史记而得百二十国书如楚之书郑之志鲁之春秋魏之纪年此其可得言者左丘明旣配经立传又撰诸异同号曰外传国语二十一篇斯葢采书志等文非唯鲁之史记而已楚汉之际有好事者录自古帝王公侯卿大夫之世终乎秦末号曰世本十五篇春秋之后七雄并争秦并诸侯则有战国防三十三篇汉兴太中大夫陆贾纪录时功作楚汉春秋九篇孝武之世太史公司马谈欲错综古今勒成一史其意未就而卒子迁乃述父遗志采左传国语删世本战国防据楚汉列时事上自黄帝下讫麟趾作十二本纪十表八书三十世家七十列传凡百三十篇都谓之史记厥协六经异传整齐百家杂语藏诸名山副在京师以俟后圣君子至宣帝时迁外孙杨恽祖述其书遂宣布焉而十篇未成有录而已【张晏汉书注云十篇没后亡失此说非也】元成之闲防稽禇先生更补其缺作武帝纪三王世家防日者等传其策日者辞多鄙陋非迁本意也晋散骑常侍巴西谯周以迁书周秦已上或采家人诸子不专据正经于是作古史考二十五篇皆慿旧典以糺其缪今则与史记并行于代焉【史通】冯商所续太史公七篇【商字子髙七畧云阳陵人事五鹿充宗后事刘向能属文与孟柳俱待诏】
　　晋魏之世在洛京时有一才学重臣新得史记音而颇纰误见颛顼字为许緑反错作许縁其人遂谓朝士言从来谬音专旭当专翾耳此人先有髙名翕然行信期年之后更有硕儒苦相究讨方知误焉【顔氏家训】
　　史记所书年止汉武太初已后阙而不录其后刘向向子歆及诸好事者若冯商卫衡杨雄史岑梁审肆仁晋冯段肃金丹冯衍韦融萧奋刘恂等相次撰续迄于哀平间犹名史记至建武中司徒掾班彪以为其言鄙俗不足以踵前史又雄歆伪褒新莽误后惑众不当垂之后代者也于是采其旧事旁贯异闻作后传六十五篇其子固以父所撰未尽一家乃起元髙皇终乎王莽十有二世二百三十年综其行事上下通洽为汉书纪表志传百篇其事未毕防有上书云固私改作史记者有诏京兆収系悉录家书封上固弟超诣阙自陈眀帝引见言固续父所作不敢改易旧书帝意乃解卽出固征诣校书受诏卒业经二十余载至章帝建初中乃成固后坐窦氏事卒于洛阳狱书颇散乱莫能综理其妹曹大家博学能属文奉诏校叙又选髙才郞马融等十人从大家授读其八表及天文志等犹未克成多是待诏东观马续所作而古今人表不类本书始自汉末迄乎陈世为其主解者凡二十五家至于专门受业遂与五经相亚初汉献帝以固书文烦难省乃诏侍中荀悦依左氏传删为汉纪三十篇命秘书给纸笔经五六年乃就其言简要亦与本传并行【史通】
　　梁有僧南渡赍一葫芦有汉书班固眞本宣城太守萧琛得之谓之瓠史
　　时鄱阳嗣王范得班固所撰汉书眞本献东宫皇太子令刘之遴与张缵到漑陆襄等参校异同之遴录其异状数十事其大畧云案古本汉书称永平十六年五月二十一日己酉郎班固上而今本无上书年月日子又案古本叙传号为中篇今本称为叙传载班彪事行而古本云彪自有传又今本纪及表志列传不相合为次而古本相合为次总成三十八卷又今本外戚在西域后古本外戚次帝纪下又今本髙五子文三王景十三王孝武六子宣元六王杂在诸传表中古本诸王悉次外戚下在陈项传上又今本韩彭英卢吴述云信惟饿隷布实黥徒越亦狗盗芮尹江湖云起龙骧化为侯王古本述云淮阴毅毅伏劒周章邦之杰子实唯彭英仕为侯王云起龙骧又古本第三十七卷解音释义以助雅诂而今本无此卷也【梁书】
　　东莞臧逄世年二十余欲读班固汉书苦假借不久乃就姊夫刘缓乞丐客刺书翰纸末手写一本军府服其志尚卒以汉书闻【颜氏家训】
　　陆倕所读一徧必诵于口尝借汉书失五行志四卷乃暗写还之畧无遗脱【南史】
　　谢举兄子侨素贵尝一朝无食其子启以班史质钱答曰宁饿死岂可以此充食乎【梁书】
　　刘臻精于两汉书时人称为汉圣【隋书】
　　阚骃二史羣言经目则诵时人谓之宿读【后魏书】
　　魏収之在议曹与诸博士议宗庙事引据汉书博士笑曰未闻汉书得证经术魏便忿怒多不复言取韦成传掷之而起博士一夜共披寻之达明乃来谢曰不谓成如此学也【家训】
　　在汉中兴明帝始诏班固与睢阳令陈宗长陵令尹敏司隷从事孟冀作世祖本纪并撰功臣及新市平林公孙述事作列传载记二十八篇自是以来春秋世【阙】亦以焕炳而忠臣义士莫之撰勒于是又诏史官谒者仆射刘珍及諌议大夫李充杂作纪表名臣节士儒林外戚诸传起自建武讫乎永初事业垂竟而珍充继卒复命侍中伏无忌与谏议大夫黄景作诸王王子功臣恩泽侯表南单于西羌传地理志至元嘉元年复令大中大夫边韶大军营司马崔寔议郎朱穆曹寿杂作孝穆崇二皇及顺烈皇后传又增外戚传入安思等后儒林列传入崔篆诸人寔寿又与议郞延笃杂作百官表顺帝功臣孙程郭愿及郑众蔡伦等传凡百十有四篇号曰汉纪熹平中光禄大夫马日防议郞蔡邕杨彪卢植著作东观接续纪传之可成者而邕别作朝防车服二志后坐事徙朔方上书求还续成十志防董卓作乱大驾西迁史臣废弃旧文散逸及在许都杨彪颇存注记至于名贤君子自本初已下阙续魏黄初中唯着先贤表故记残缺至晋不成太始中秘书丞司马彪始讨论众说缀其所闻起元光武终于孝献录世十二编年二百通综上下旁引庶事为纪志传凡一十三篇号曰续汉书又散骑常侍华峤删定东观记为后汉书帝纪十二皇后纪二三谱十典列传七十总九十七篇其十典竟不成而卒自斯已后作者相继为编年者四族创纪传者五家推其所长华氏居防而遭晋室东徙三惟一存至宋宣城太守范晔乃广集学徒穷览旧籍删烦补畧作后汉书凡十纪十志十八列传合为百篇防晔以罪被収其十志亦未成而死先是晋东阳太守袁宏抄撮汉代后书依荀悦体着后汉纪十三篇世言汉中兴史者唯范袁二家而已【史通】
　　后汉纪传发源东观袁张所制偏驳不伦薛谢之作疎谬少信司马彪之详实华峤之凖当则其冠也及魏代三雄纪传互出阳秋魏畧之属江表吴录之类或激抗难征疎濶寡要唯陈寿三志文质辩洽荀张比之于迁固非妄誉也至于晋代之书系乎著作陆机肇始而未备王韶续末而不终干宝述纪以审正得序孙盛阳秋以约举为能按春秋经传举例发凡自史汉以下莫有凖的至邓揆晋纪始立条例又撮畧汉魏宪章殷周虽湘州曲学亦有心典谟及交国立例乃邓氏之规焉【上】东观汉记起光武记注至灵帝长水校尉刘珍等撰蔡邕前在东观与卢植韩说等撰补后汉记防遭事流离不及得成因上书自陈奏其所着十意分别首目连置章左帝嘉其才髙
　　蔚宗后汉传标列女徐淑不齿而蔡琰见书欲使彤管所载将安凖的【上】
　　范所撰十志一皆托谢俨搜撰垂毕遇败悉蜡以覆车一代以为恨【沈约宋书】
　　范狱中与诸甥侄书以自序其畧曰吾少懒学问年三十许始有尚耳自尔以来转为化心至于所通处皆自得之胸懐常谓情志所托故当以意为主以文传意以意为主则其防必见以文传意则其辞不流然后抽其芬芳振其金石耳观古今文人多不全了此处年少中谢庄最有其分手笔差易于文不拘韵故也吾思乃无定方但多公家之言少于事外远致以此为恨亦由无意于文名故也本未开史书政恒觉其不可解耳旣造后汉转得统绪详观古今著述及评论殆少可意者班氏最有髙名旣任情无例唯志可推耳博赡可不及之整理未必愧也吾杂传论皆有精意深防至于循吏以下及六夷诸序论笔势纵放实天下之竒作其中合者往往不减过秦篇尝共比方班氏所作非但不愧之而已欲徧作诸志前汉可有者悉令备虽事不必多且使见文得尽又欲因事就卷内发论以正前代得失意复不果赞自是吾文杰思殆无一字空设竒变不穷同合异体乃自不知所以称之此书行故应有赏音者纪传例为举其大畧耳诸细意甚多自古体大而思精未有此也恐世人不能尽知多贵古贱今所以称情狂言耳【上】
　　魏史黄初太和中始命尚书卫觊缪袭草创纪传累载不成又命侍中韦诞应璩秘书监王沉大将军从事中郞阮籍司徒右长史孙该司隷校尉傅等复共撰定其后王沉独就其业勒成魏书四十四卷其书多为时讳殊非实录吴大帝之季年始命太史令何孚郞中项峻撰吴书峻孚俱非史才其文不足纪录至少帝时更勅韦曜周昭薛莹梁广华覈访求徃事相与纪述并作之中推莹为首当归命侯时广昭先亡曜莹徙黜史官久阙书遂无闻覈表请曜莹续成全史其后曜独终其书定为五十五卷至晋受命海内大同著作陈寿乃集三国史撰为国志凡六十五篇夏侯湛时亦着魏书见寿所作便壊已草而罢及寿卒梁州大中正范頵表言国志明乎得失辞多劝诫有益风化愿垂采录于是诏下河南尹就家写其书先是魏时京兆鱼豢私撰魏略事止明帝其后孙盛撰魏氏春秋王隐撰蜀记张勃撰吴录异闻间出【蜀本作错宋本作间】其流最多宋文帝以国志载事伤于简畧命中书侍郎裴松之兼采众书补注其阙由是世言三国志者以裴注为本焉【史通】
　　裴松之字世期注三国志其子骃字龙驹注史记王沉字处道太原人也好书善属文累迁秘书监正元中典著作与荀觊阮借共撰魏书多为时讳未若陈寿之实录也【晋书】
　　齐史之书崔弑马迁之述汉非韦昭仗正于吴朝崔浩犯讳于魏国或身膏斧钺取笑于当时或书填坑窖无闻于后代夫世事如此而责史臣不能申其强项之风励其匪躬之节葢亦难矣是以张俨发愤私存嘿记之文孙盛不平窃撰辽东之本以兹避祸幸获而全是以验世途之多隘知实录之难遇耳
　　王沉魏录滥述贬甄之诏陆机晋史虚张拒葛之锋班固受金而始书陈寿借米而方传此又记言之奸贼载笔之凶人虽肆诸市朝投畀豺虎可也
　　孙盛有魏氏春秋孔衍有隋尚书陈寿王邵曰志何之元刘璠曰典【并上】
　　子谓陈寿有志于史依大义而削异端谓范有志于春秋征圣经而诘众传子曰使陈寿不美于史迁固之罪也使范不尽美于春秋歆向之罪也裴晞曰何谓也子曰史之失自迁固始也记繁而志寡春秋之失自歆向始也弃经而任传【文中子】
　　王韶之字休泰琅琊临沂人也私撰晋阳秋旣成时人谓之宜居史职卽除著作佐郞使续后事讫义熈九年善叙事辞论可观为后代佳史【宋书】
　　晋史洛京时著作郞陆机始撰三祖纪佐著作郞束晳又撰十志防中朝丧乱其书不存先是厯阳令陈郡王铨有著述才毎私录晋书及功臣行状未就而卒子隐博学多闻受父遗业西都事迹多所详究过江为著作郞受诏撰晋史为其同僚虞预所斥坐事免官家贫无资书未遂就乃依征西将军庾亮于武昌镇亮给其纸墨由是获成凡为晋书八十九卷咸康六年始诣阙奏上隐虽好述作而辞拙才钝其书编次有序者皆铨所修章句混漫者必隐所作时尚书郞领国史干宝亦撰晋纪自宣讫愍七帝五十三年凡二十二卷其书简略直而能婉甚为当时所称晋江左史官自邓粲孙盛王韶之檀道鸾已下相次继作逺则偏记两帝近则唯叙六朝至宋湘东太守何法盛始撰晋中兴书勒成一家首尾该备齐隐士东莞臧荣绪又集东西二史合成一书皇家贞观中有诏以前后史十有八家制作虽多未能尽善乃敕史官更加纂录采正典与杂说数十余部兼引伪史十六国书为记十志二十列传七十载记三十并序例目录合为百三十二卷自是言晋史者皆弃其旧本竞从新撰者焉【史通】
　　李彪上表曰窃谓天文之官太史之职如有其人宜其世矣是以谈迁世事而功立彪固世事而名成此乃前鉴之轨辙后镜之蓍也然前代史官之不终业者皆陵迟之世不能容善是以平子去史而见赋伯喈违阁而就志近僭晋之世有佐郞王隐为著作虞预所毁亡官在家昼则樵薪供防夜则观文属缀集成晋书存一代之事司马绍敕尚书唯给笔札而已国之大籍成于私家末世之弊乃至如此此史官之不遇时也【北史】髙平郄绍作晋中兴书以示何法盛法盛有意图之谓曰卿名位显达我寒士頼有著述流声于后宜以为惠绍不与至书成在斋内厨中法盛诣绍绍不在直入窃书绍还失之无复兼本遂行何书【晋书】
　　刘孝绰子谅字求信小名春少好学有文才尤悉晋代故事时人号曰皮里晋书【南史】
　　十六国史前赵刘聪时领左国史公师彧撰髙祖本纪及功臣传二十人甚得良史之体凌修谮其讪谤先帝聪怒而诛之刘曜时平舆子和苞撰赵记十篇事止当年不终曜灭后赵石勒命其臣徐光宗歴传畅郭愔等撰上党国记起居注赵书其后又令王兰陈宴程阴徐机等相次撰述至石虎并令刋削使勒功业不传其后燕太傅长史田融宋尚书库部郞郭仲产北中郞参军王度追撰石事集邺都记赵纪等书前燕有起居注杜辅全录以为燕纪后燕建兴元年董统受诏草创后书着本纪并佐命功臣王公列传合三十卷慕容垂称其叙事富赡足成一家之言但褒述过美有慙董史之直其后申秀范亨各取前后二燕合成一史南燕有赵郡王景晖尝事德超撰二主起居注超亡仕于冯氏官至中书令仍撰南燕录六卷蜀初号曰成后改称汉李势散骑常侍常璩撰汉书十卷后入晋秘阁改为蜀李书璩又撰华阳国志具记李氏兴灭前凉张骏十五年命其西曹边浏集内外事以付秀才索绥作凉国春秋五十卷又张重华防军参军刘庆在东苑专修国史二十余年着凉记十二卷建康太守索晖从事中郞刘昞又各着凉书前秦史官初有赵渊车敬梁熙韦谭相继著述苻坚尝取而观之见茍大后幸李威事怒而焚灭其本后著作郞董谊追録旧语十不一存及宋武帝入关曽访秦国事又命梁州刺史吉翰问诸仇池并无所获先是秦秘书郞赵整参撰国史値秦灭隐于商洛山著书不辍有冯翊车频助其经始【一作费】整卒翰乃启频纂成其书以元嘉九年起至二十八年方罢定为三卷而年月失次首尾不伦河东裴景仁又正其讹僻删为秦记十一篇后秦扶风马僧防河东卫隆景并着秦史及姚氏之灭残缺者多从弟和都仕魏为左氏尚书又追撰秦纪十卷夏天水赵思羣北地张渊于眞兴承光之世并受命着其国书及统万之亡多见焚烧西凉与西秦北燕其史或当代所书或他邦所录叚龙记吕氏宗钦记秃发氏韩显宗记吕冯氏唯此三者可知自余不详谁作魏世黄门侍郞崔鸿乃考覈众家辨其同异除烦补阙错综纲纪易其国书曰录主纪曰传都谓之十六国春秋鸿始以景明之初求诸国逸史逮至始元年鸠集稽备而以犹阙蜀事不果成书推求十有五年始于江东购获乃增其篇目勒为十卷鸿没后永安中其子缮写奏上请藏诸秘阁由是伪史宣布大行于时【史通】
　　刘祥撰宋书序录歴说诸家晋史其畧云法盛中兴荒拙少气王隐徐广沦溺罕华【上】
　　宋史元嘉中著作郞何承天草创纪传自此以外悉委奉朝请山谦之补承天残缺后又命裴松之续成国史松之寻卒史佐孙冲之表求别自创立为一家言【蜀本家下有之字宋本无】孝建初又勅南台侍御史蘓宝生续造诸传元嘉名臣皆其所撰宝生被诛大眀六年又命著作郞徐爰踵成前作爰因何孙山苏所述勒为一言其臧质鲁爽王僧达诸传又皆武自造而序事多虚难以取信自永光已后至禅让十余年中阙而不载至齐著作郞沈约更补缀所遗制成杂史自义熙肇号终乎升明三年为纪十志三十列传六十合百卷名曰宋书永明末其书旣行河东裴子野更删为宋略二十卷沈约见而叹曰吾所不逮也由是世之言宋史者以裴畧为上沈书次之【上】
　　齐史江淹始受诏著述以史之所难无出于志故先着其志以见其才沈约复着齐纪二十篇纪八志十一列传四十合成五十九篇时奉朝请吴均亦表请撰齐史乞给起居注并羣臣行状有诏齐氏故事布在流俗闻见旣多可自搜访也均遂撰齐春秋三十篇其书称梁帝为齐明佐命帝恶其实诏燔之然其私本竟能与萧氏所撰并传于后
　　梁史武帝时沈约与给事中周兴嗣歩兵校尉鲍行卿秘书监谢吴相承撰录已有百篇値承圣沦没并从焚荡庐江何之元沛国刘璠以所闻见究其始末合撰梁典三十篇而纪传之书未有其作陈祠部郞中姚察有志撰勒施功未周但旣当朝务兼修国史至于陈亡其书不就【并上】
　　梁安城王萧佽博学善属文天保之朝为一代文宗专掌词令沈博歴侍中仆射尚书令有集三十卷着梁史百卷初佽以文词擅名所敌拟者唯河东柳信言然柳内虽不伏而莫与抗及闻佽卒时为吏部尚书賔客候之见其屈一脚跳连称曰独歩来独歩来众宾皆舞抃以为笑乐【渚宫旧事】
　　梁武帝尝从容谓萧子显云我造通史此书若成众史可废子显对曰仲尼赞易道黜八索述职方除九丘圣制符同复在今日时以为名对【梁书】
　　梁特进沈约撰史王希尝问约曰从叔太常何故无传约戏之曰贤从叔者何可载答曰从叔唯忠与孝君当不以忠孝为美约有慙色【宋齐语录】
　　陈史初有吴郡顾野王北地傅縡各为撰史学士其武文二帝纪卽顾傅所修太建初中书郞陆琼续撰诸篇事伤烦杂姚察就加删改粗有条贯及江东不守持以入关隋文帝常索梁陈事迹察具以所成每篇续奏而依违荏苒竟未绝笔皇家贞观初其子思廉为著作郞奉诏撰成二史于是慿其旧藁加以新录弥歴九载方始毕功定为梁书五十六卷陈书三十六卷今并行世焉【史通】
　　元魏史道武时始令邓渊着国记为十卷而条例未成曁乎元明废而不述神防二年又诏集诸文士崔浩浩弟览髙闾邓颍晁维范亨黄辅等撰国书为十卷又特命浩总监史任务从实录复以中书郞髙允散骑侍郎张伟并叅著作续成前史书叙述国事无隐恶而刋石写之以示行路浩坐此夷三族同作死者百二十八人自是遂废史官至文成帝和平元年始复其职而以髙允典著作修国记允年已九十手目俱衰时有校书郞中刘模长于缉缀乃令执笔而口占授之如是者五六岁所成篇卷模有力焉初国记自邓崔以下皆相承作编年体至孝文太和十一年诏秘书丞李彪著作郞崔光始分为纪传异科宣武时命邢峦追撰孝文起居注旣而崔光遵业补续下讫明之世温子升复修孝武纪济阴王晖业撰辨宗室录魏史官私所撰尽于斯矣齐天宝二年勅秘书监魏收博访旧闻勒成一史又令刁柔辛元植房延祜睦仲让裴昻之髙孝干等助其编次収所取史官惧相忽故刁辛诸子并乏史才唯以髣髴学流凭附得进于是大征百家谱状斟酌以成魏书上自道武下终孝靖纪传与志凡百三十卷収谄齐氏于魏室多不平旣党北朝又厚诬江左性憎胜己喜念旧恶甲门盛德与之有怨者莫不被以丑言没其善事迁怒所至毁及髙曽书成始奏诏収于尚书省与诸家论讨前后列诉者百有余人时尚书令杨遵彦一代贵臣势倾朝野収撰其家传甚美是以深被党援诸讼史者皆获重罚或有毙于狱中羣怨谤声不息孝昭世敇収更加研审然后宣布于外武成尝访诸羣臣犹云不实又令治改其所变易甚多由是世薄其书号为秽史至隋开皇勅著作郞魏澹与顔之推辛德源更撰魏书矫正収失澹以西魏为眞东魏为伪故文恭列纪孝靖称传合纪传论例总九十二篇炀帝以澹书犹未能善又敕左仆射杨素别撰学士潘徽褚亮欧阳询等佐之防素薨而止今世称魏史者犹以収本为主焉髙齐史天统初太常少卿祖敬征述献武起居名曰黄初传天录时中书侍郞陆元防常从文宣征讨着皇帝寔录惟记行师不载他事自武平后史官杨休之杜台卿祖崇儒崔子发等相继注记逮于齐灭隋秘书监王劭内令史李德林并少仕邺中多识故事王乃慿述起居注广以异闻造编年书号曰齐志十有六卷【其序云二十卷今世间传者唯十六卷焉】李在齐预修国史创纪传书二十七卷至开皇初奉诏续撰增多齐史三十八篇已上送官藏之秘府皇家贞观初勅其子中书舎人百药仍其旧录杂采他书演为五十卷今之言齐史者唯王李二家云【并上】魏収修国史得杨休之助因曰无以谢德当为卿作佳传【北史】
　　曹悛初为常侍求人修起居注明曰魏収可悛曰魏収轻薄徒耳又欲陷収以不孝之罪収衔之収后典国史悛恐被恶言乃悦之曰昔有班固今则魏子収缩鼻笑之憾不释【北齐书】
　　宇文周史天统年有秘书丞柳虬兼领著作直辞正色事有可称至隋开皇中秘书监牛追撰周纪十有八篇畧叙纪纲仍皆抵牾皇家贞观初勑秘书丞令狐德棻秘书郞岑文本共加修缉定为周书五十卷【史通】隋史当开皇仁寿时王劭为书八十卷以类相从定其篇目至于编年纪传并阙其体炀帝世唯有王胄等所修大业起居注及江都之祸仍多散逸皇家贞观初勅中书侍郞顔师古给事中孔颖达共撰成隋书五十五卷与新撰周史并行于时初太宗以梁陈及齐周隋氏并未有书乃命学士分修事具于上仍使秘书监魏征总知其务凡有赞论征多预焉【上】














　　广博物志卷二十七
<子部,类书类,广博物志>
　　钦定四库全书
　　广博物志卷二十八
　　明　董斯张　撰
　　艺苑三【图籍　释道经典附】
　　仲秋甲戌东游次雀梁蠧书于羽陵【穆天子传】
　　王寿负书而行见徐凭凭曰事者应变而动书者言之所出智不籍书王寿乃焚其书而舞之【淮南子】
　　魏人陈余谓孔鲋曰秦将防先王之籍而子为书籍之主其危哉子鱼曰吾为无用之学知吾者唯友秦非吾友吾何危哉吾行藏之以待其求求至无患矣【孔丛子】子墨子南游使卫关中载书甚多唐子见而怪之子墨子曰昔周公旦朝读书百篇夕见七十士故周公旦佐相天下其修至于今翟上无君上之事下无耕农之难吾安敢废此【墨子】
　　孝武皇帝敕丞相公孙广开献书之路百年之间书积如丘山故外则有太常太史博士之藏内则有延阁广内秘室之府【刘歆七畧】
　　武陵记天门山岩中有书数千卷见而不可取伏滔北征记皇天塲古陶穴藏书二千余卷
　　魏氏代汉采掇遗亡藏在秘书中外三国魏秘书郎郑黙始制中经秘书监荀朂又因中经更着新簿分为四部总括羣书一曰甲部纪六艺及小学等书二曰乙部有古诸子家近世子家兵书兵家术数三曰景部有史记旧事皇览部襍事四曰丁部有诗赋图赞汲冡书大凡四部合二万九千九百四十五卷但録题及言盛以缥囊书用缃素至于作者之意无所论辩
　　晋魏之士见管辂道术神妙占无错以为有隐书及象甲之数予毎观辂书惟有易林风角及鸟鸣仰观星书三十余卷世所共有然辂独在少府官舍无家人子弟随之其亡后好竒者盗辂书惟携易林风角及鸟鸣书还耳夫术数有百数十家其书有数千卷书不少也然而世鲜名人皆由无才不由无书也【管辂别传】
　　惠懐之乱京华荡覆石渠文籍靡有孑遗东晋之初渐更鸠聚著作郎李充以朂旧簿校之其见存者但为三千一十四卷充遂总设众篇之名但以甲乙为次自尔因循无所变革其后中朝遗书稍流江左
　　皇甫谧常自表就帝借书帝送一车与之【晋书】
　　宋武帝入关収其图籍府藏所有才四千卷文帝元嘉八年秘书监谢灵运造四部目録大凡六万四千五百八十二卷元徽元年秘书丞王俭又造目録大凡万五千七百四巻俭又别撰七志一曰经典志纪六艺小学史记杂传二曰诸子志纪今古诸子三曰文翰志纪诗赋四曰军书志纪兵书五曰隂阳志纪隂阳图纬六曰术艺志纪方技七曰图谱志纪地域及图书其道佛附见合九条然亦不述作者之意但于书名之下毎立一传而又作九篇条例编乎首卷之中文义浅近未为典则
　　齐永明中秘书丞王亮监谢朏又造四部书目大凡一万八千一十卷齐末兵火延烧秘阁经籍遗散
　　梁初秘书监任昉躬加部集又于文徳殿内列藏众书华林园中总集释典大凡二万三千一百六卷而释氏不豫焉梁有秘书监任昉殷钧四部目録又文徳殿目録其术数之书更为一部使奉朝请祖暅譔其名故梁有五部目録普通中有处士阮孝绪博采宋齐以来王公之家凡有书记参校官簿更为七録一曰经典録纪六艺二曰记传録纪史传三曰子兵録纪子书兵书四曰文集録纪诗赋五曰技术録纪数术六曰佛録七曰道録梁武敦説诗书下化其上四境之内家有文史元帝克平侯景収文徳之书及公私经籍归于江陵大凡七万余卷陈天嘉中又更鸠集考其篇目遗阙尚多虞愿有书四箧【南史】
　　裴诹之尝从常景借书百卷十许日即返景疑其不能读毎卷防问应答无遗景叹曰应奉五行俱下祢衡一览便记今复见之裴生矣【北史】
　　王筠防便警悟及长清浄好学沈约毎见其所着輙嗟咨吟咏以为不逮尝语筠曰昔蔡中郎一见王仲宣称为王公孙曰吾家书籍悉当相与仆虽不敏请附斯言自谢朓诸贤零落已后平生意好殆将都絶不谓痿暮复逢于君【南史】
　　栁津字元举性强直乏风华或劝之聚书津曰吾尝令道士上章驱鬼安用此鬼名也【梁书】
　　后魏始都燕代南畧中原粗収经史未能全具道武尝问博士李先曰天下何物最善可以益人神智对曰莫若书籍帝曰书籍凡有几何如何可集对曰自书契以来世有滋益以至于今不可胜计茍人主所好何忧不集乃命郡县大収书籍悉送平城孝文徙都洛邑借书于齐秘府之中稍以充实暨于尔朱之乱散落人间【北史】魏甄琛假书于许赤彪闻见日富
　　邢子才有书甚多不甚讐校尝谓误书思之更是一适妻弟李节谓劭思误书何由便得劭曰若思不能得便不劳读书【北史】
　　慧约静居闲室忽有野媪赍书数卷置经案上无言而出并持异树自植于庭云青庭树也约曰此书美也不俟看之如其恶也亦不劳视经七日又见一叟请书而退此树叶緑花红扶踈尚在【髙僧传】
　　隋牛请开献书之路曰昔周徳既衰旧经举弃孔子宪章祖述正五始而修春秋阐十翼而易道及秦皇驭防吞防诸侯先王坟典扫地皆尽此则书之一厄也汉兴建藏书之防置校书之官至孝成之代遣谒者陈农求遗书于天下诏刘向父子讐校篇籍汉之典文于斯为盛及王莽之末竝从焚烬此则书之二厄也光武嗣兴尤重经术未及下车先求文雅至肃宗亲临讲席和帝数幸书林其兰台石室鸿都东观秘牒填委更倍于前及孝献移都吏人扰乱图书缣帛皆已为帷囊所取而西裁七十余乗属西京大乱一时燔荡此则书之三厄也魏文代汉更集经典秘书郎郑黙删定旧文时之论者美其朱紫有别晋氏承之文籍尤广晋秘书监荀朂定魏内经史着新簿属刘石凭陵从而失堕此则书之四厄也刘裕平姚収其图籍五经子史才四千卷皆赤轴青纸文字古拙并归江左宋秘书丞王俭依刘氏七畧撰为七志梁人阮孝绪亦为七録总其书数三万余卷及侯景渡江攻破梁室经籍虽从兵火其文徳殿内书及公私典籍重本七万余巻悉送荆州及周师平郢绎悉焚之于外城所収十才一二此则书之五厄也后魏爰自幽方迁宅伊洛日不暇给经籍阙如周氏创基戎军未息保定之始书止八千后加収集方盈万卷髙氏据有山东初亦采访騐其本目残缺犹多及东夏初平获其经史四部重襍三万余卷所益旧书五千而已今御书单本一万五千余卷部帙之间仍有残缺至于隂阳河洛之篇医方图谱之説弥复为少臣以经书自古迄今数遭五厄兴集之期属膺圣代今秘集见书亦足披览但一时载籍须令大备若猥发明诏兼开购赏则异典必致观阁斯积上纳之内诏献书一巻赍缣一疋一二年间篇籍稍备乃总加编次召天下工书之士京兆韦霈南阳杜頵等于秘书内补续残缺为正副二本藏于宫中其余以实秘书内外之阁凡二万余巻炀帝即位秘阁之书分为三品于东都观文殿东西厢屋以贮之东屋藏甲乙西屋藏丙丁【隋书】
　　隋炀帝令造观文殿前两厢为书堂各十二间堂前通为閤道承殿毎一间十二寳厨前设方五香重牀亦装以金玉春夏铺九龙象簟秋设凤绫花褥冬则加绵装须弥氊帝幸书堂或观书其十二间内南北通为闪电窻玲珑相望雕刻之工穷竒极之妙金铺玉题绮井华榱晖映溢目毎三间开一方户户垂锦幔上有二飞仙当戸地口施机轝驾将至则有宫人擎香炉在轝前行去户一丈脚践机发仙人乃下閤捧幔而升閤扇即开书厨亦启若自然皆一机之力轝驾出垂闭复常诸房入户式様如一【大业拾遗】
　　焬帝藏书上品红琉璃轴中绀琉璃轴下漆轴
　　阳玠娶博陵崔吏部女崔家富图籍殆将万卷成婚之后颇亦游其书斋既而告人曰崔氏书被人尽盗曾不知觉崔遽令检之玠扪腹曰已藏之经笥矣【谈薮】
　　黄妳言书卷怡神如妳媪有人读书把卷即睡梁人因呼书卷为黄妳
　　司书鬼曰长恩除夕呼其名而祭之鼠不敢囓蠧鱼不生【致虚阁杂爼以下释道经典】
　　汉法本内传称汉明帝遣蔡愔秦景王遵等一十八人至天竺国得摩腾法兰等及佛经像还帝问法王出世何以化不及此腾曰天竺迦毗罗卫国者三千大千世界百亿日月中心也三世诸佛皆于彼出乃至天龙人鬼有愿行力皆生于彼受佛正化咸得悟道余处羣生无縁感之佛故不徃也佛虽不徃光相及处或五百年或一千年或千年外皆有圣人传佛声教而徃化也时帝大悦至永平十四年正月一日五岳诸山道士六百九十人朝正之次上表请与西域佛道较试优劣敕尚书令宋庠引入告曰此月十五日大集白马寺南门立三坛五岳八山诸道士将经三百六十九卷置于西坛二十七家诸子书二百三十五卷置于中坛奠食百神置于东坛明帝设行殿在寺门道西置佛舍利及经诸道士等以柴荻火绕坛临经涕泣曰人主信邪风失绪敢延经义在坛以火取验用辩真伪便放火烧经并成煨烬道士等相顾失色有欲升天入地种种呪术并不能得大生愧伏太傅张衍曰卿今无一可验宜从西域佛法剃髪尔时外道禇善信等于时不答南岳道士费叔才等自感而死佛之舍利放五色光上空如葢覆日映众摩腾禅师涌身髙飞神化自在于时天雨寳华得未曾有【法苑珠林】
　　前汉哀帝元寿年使景宪徃大月氏国因诵浮图经还汉当时稍行浮图斋戒也
　　前汉成帝时都水使者光禄大夫刘向传云向博观史籍徃见有佛经及看列仙传云吾搜检藏书太史创撰列仙图黄帝以下迄至于今定检实録一百四十六人其七十四人已见佛经矣据此而明秦周已前早有佛法流行震旦何以取知今案所列也故佛传云佛防度后一百一十六年东天竺国有铁轮王统阎浮提収佛灵骨役使鬼神起八万四千塔具如下述此九州之地并有遗塔云是育王所造此塔即当此周敬王二十六年丁未之歳故塔兴焉世经十二王至秦始皇二十四年焚烧典籍育王诸塔由此见隐又检释道安朱士行等经録目云秦始皇之时有外国沙门释利防等一十八贤者赍持佛经来化始皇弗从遂囚禁之夜有金刚丈六来破狱出之始皇惊怖稽首谢焉准此而言则知秦汉已前有佛法也寻道安所载十二贤者亦在七十之数今列仙传见有七十二人案文殊般若经泥洹经云佛防度后四百五十年文殊至雪山中为仙人説法又案地理志西域传云雪山者即葱岭是也其下有三十六国先来奉汉其葱岭连亘东至终南文殊来化仙人即斯地也详而验之刘向所论可证矣
　　晋济隂丁承字徳慎建安中为凝隂令时北界居民妇诣外井汲水有胡人长鼻深目左过井上从妇人乞饮饮讫忽然不见妇则腹痛遂加转剧啼呼有顷卒然起坐胡语指麾邑中有数十家悉共观视妇呼索纸笔来欲作书得笔便作胡书横行或如乙或如巳满五纸投着地教人读此书邑中无能读者有一小儿十余歳妇即指此小儿能读小儿得书便胡语读之观者惊愕不知何谓妇教小儿起儛小儿即起翘足以手弄相和须臾各休即以白徳慎徳慎召见妇及儿问之云当时忽忽不自觉知徳慎欲验其事即遣吏赍书诣许下寺以示旧胡胡大惊言佛经中间亡失道逺忧不能得虽口诵不具足此乃本书遂留写之
　　晋沙门安慧少无恒性卓越异人而工正书善能谈吐永嘉年中天下疫病则昼夜祈祷愿天神降药以愈万民一日出寺门见两石形如瓮疑是异物取看之果有神水在内病者饮服莫不皆愈后止洛阳大市寺手自细书黄缣大品经一部合为一卷字如小豆而分别可识凡十余本以一本与汝南周仲智妻母胡氏供飬胡氏过江赍经自随后为火灾所延仓卒不暇取经悲泣懊恼火息后乃于灰中得之首轴顔色一无亏损释师初得放光经始就披读魔来蔽文唯见空牒释知魔所为誓心逾固魔去字显仍习诵之复闻空中声曰汝是智人何用读此释曰汝是小魔宜时速去我心如地不可转也【并上】
　　晋谢敷字庆绪防稽山隂人也少有髙操笃信大法手写首楞严经尝在都白马寺为灾火所延什物余经并成煨烬而此经止烧纸头界外而已文字悉存无所毁失敷死时友人疑其得道及闻此经弥复惊异【防祥记】南齐释明防稽山隂人也少出家贞苦有戒节止越山隂之云门寺诵法华经深习禅定精勤礼懴六时不辍毎旦则水瓶自满实感诸天童子以为给使也毎明坐禅虎常伏于室内【法苑珠林】
　　恒山沙门释道安者经石赵之乱避地于襄阳注般若道行宻迹诸经析疑甄觧二十余卷恐不合理乃誓曰若所説不违理者当见瑞相乃梦见胡道人头白眉长语安曰君所注经殊合道理我不得入泥洹住在西域当相助通可时时设食也后十诵律至远公云昔和尚所梦乃是賔头卢也
　　西晋蜀郡沙门静僧以苦行致目为蜀三贤寺主诵法华经寻常山中诵经时至毎感虎求蹲前聼部讫乃去常至讽咏輙见左右四人为侍
　　晋沙门士行者颍川人也姓朱氏气忘方逺识宇沈正修心直诣荣辱不能动焉时经典未备唯有小品而章句阙畧义致弗显魏甘露五年发迹雍州西至于阗寻求经藏逾厯诸国西域僧徒多小乗学闻士行求方等诸经咸骇怪不与曰邉人不识正法将多惑乱士行曰经云千载将末法当东流若疑非佛説请以至诚验之乃焚柴灌油烟炎方盛士行捧经涕泣稽颡誓曰若果出金口应宣布汉地诸佛菩萨宜为证明于是投经火中腾燎移景既而一积煨烬文字无毁皮牒若故举国欣敬因留供养遣弟子法饶赍送梵本还至陈留浚仪仓垣诸寺出之凡九十篇二十万言河南居士竺叔兰练解方俗深善法味亲共传译今放光首品是也宋罗璵妻费氏者寕蜀人父悦宋寕州刺史费少而敬信诵法华经数年勤至不倦后忽得病苦心痛守命阖门惶惧属纩待时费氏心念我诵经勤苦宜有善祐庶不于此遂致死也既而睡卧食顷如寤如梦见佛于牕中授手以摩其心应时即愈一堂男女婢仆悉覩金光亦闻香气璵从妹既琰外族曽祖尚书中兵郎费愔之夫人也于时省疾牀前亦具闻见于是大兴信悟防戒至终毎以此瑞进化子侄焉
　　法显至中天竺于摩竭提邑波连弗阿育王塔南天王寺得摩诃僧祗律又得萨婆多律抄襍阿毗昙心线经方等泥洹经等显留三年学胡语胡书方躬自书冩于是持经像寄附商客到师子国显同旅十余或留或亡顾影唯己常懐悲慨忽于玉像前见商人以晋地一白团绢扇供养不觉凄然下泪停二年复得弥沙塞律长襍二舍及襍藏并汉土所无既而附商人大舶循海而还
　　释僧辩姓吴建康人出家止安乐寺少好读经哀婉折衷独歩齐初无人如之尝在新亭刘绍宅齐辩初夜读经始得一契忽有羣鹤下集堦前及辩度一卷一时飞去由是声振天下
　　释昙凭姓杨犍为南安人少游京师学转讃止白马寺音调甚工而过且自任时人未之推也于是专精规矩更加研寻晩遂出郡翕然改观诵三本起经尤善其声后还蜀止龙渊寺已汉懐音者皆崇其声范毎梵音一吐輙象马悲鸣因制造铜钟于未来常有八音四辩庸蜀有铜钟始于此也【并上】
　　宋沙门慧和者京师众造寺僧也宋义嘉难和犹为白衣刘胡部下胡尝遣将士数十人值谍东下和亦预行行至鹊渚而直台军西上谍众离散各逃草泽和得窜下至新林外防见野老衣服缕敝和乃以貌整袴褶易其衣提篮负担若类田人时诸游军捕此散谍视和形色疑而问之和答对谬畧因被笞掠登将见斩和自散走但恒诵念观音经至将斩时祈恳弥至既而军人挥刄屡跌三举三折并惊而释之和于是出家遂成精业【防祥记　诸诵经报应载太平广记甚伙畧举一条余不更录】
　　宋尼释智通京师简静尼也年貌姝少信道不笃元嘉九年师死罢道嫁为魏郡梁羣甫妻生一男年六七歳家甚贫无以为衣通为尼时有数卷素无量寿法华等经悉练捣之以衣其儿居一年而得病恍惚惊悸竟体剥烂状若火疮有细白虫日去升余燥痛烦毒昼夜号呌常闻空中语云壊经为衣得此剧报旬余而死【上】宋庐山有释慧庆广陵人出家止庐山寺学通经律清洁有戒行诵法华经毎夜吟讽常闻暗中有弹指讃叹之声尝于小雷遇风波船将覆没庆唯诵经不辍觉船在浪中如有人牵之倐忽至岸
　　普安乐习山居守素林壑时行村聚惠益生灵终寝烟霞不接浮俗末有人于子午虎林两谷合涧之侧凿龛结庵延而住之初住龛日上有大石正当其上恐落掘出逐峻崩下安自念曰愿移余处莫碎龛窟石遂依言迸避余所大众共怪安曰是华严经力也【髙僧传】
　　梁有广州南海郡人何规以歳次恊洽月吕黄钟天监十四年十月二十三日采药于豫章胡翼山登峯十所里将循曲陌先限清涧或如止水乍有洁流方从掲厉且就褰揽未济之间忽不自觉见涧之西隅有一长者语规勿渡规于时即留其人面色正青徒跣舍屦年可八九十面已皱敛须长五六寸髭半于髩耳过于眉眉皆下被眉之长毛长二三寸随风相靡唇色甚赤语响而清手爪正黄指毛亦长二三寸着布帔下赭有泥洹僧手提书一卷遥投与规规即奉持望礼三拜语规可以此经与建安王此经若至宜作三七日庆斋若不晓斋法可问下林寺副公长者言毕便去行十余歩间忽然不覩规开示卷内题名为慧印三昧经【见梁朝僧祐律师明集】后魏末齐州释志湛者住太山北人头山防谷中衔草寺省事少言人鸟不乱读诵法华人不测其素业将终时神僧寳志谓梁武曰北方衔草寺须陀洹圣僧今日防度湛之亡也无恼而化两手各舒一指
　　后魏范阳五侯寺僧失其名诵法华为常业初死权殓隄下后改塟骸骨并枯唯舌不壊雍州有僧亦诵法华隠白鹿山感一童子供给及死置尸岩下余骸并枯唯舌不朽矣齐武陵世并东看山人掘见土黄白又见一物状如两唇其中有舌鲜红赤色以事闻奏帝问道俗沙门法尚曰此持法华者六根不壊也诵满千遍其徴验矣乃集持法华者围绕诵经才始发声此灵唇舌一时鼓动同见毛竖以事奏闻乃石函缄之【梁髙僧传】
　　后魏髙祖太和中代京内阉官自慨形残奏乞入山修道恩敕许之乃赍华严昼夜读礼忏悔不息一夏不满至六月末髭须生得丈夫相【见侯君素旌异记述】
　　宋释慧严京师东安寺僧也理思该畅见器道俗尝嫌大湼槃经文字繁多遂加刋削就成数卷写两三通以示同好因寝寤之际忽见一人身长二丈余形气伟壮谓之曰湼槃尊经众藏之宗何得以君璅思轻加斟酌严惊觉失措悉烧除之
　　齐太原释慧寳诵经得二百卷以齐武平三年从并向邺行逹艾州失道寻径入山暮宿岩下室似人居逈无所见寳端坐室前上观松树见有横枝悬磬去地丈余夜至二更有人身服草衣从外而至口云此中何为有俗气寳即具述説敬与共言议问寳云即今何姓统国答曰姓髙氏号齐国寳问曰尊师山居早晩曰吾后汉时来长老得何经业寳恃已诵博颇以自矜山僧曰修道者未应如此欲闻何经为诵之寳曰乐闻华严僧即少时诵之便度声韵谐畅非世所闻更令诵余经率皆如此寳惊叹曰何因大部经文倐然即度报曰汝是有作心我是无作心夫忘懐于万物者彼我自得矣寳知为异人也求哀乞住山僧曰国中利养召汝何能自安且汝情累未遣住亦无补至晓舍去寳返寻行迹不知去处【梁髙僧传】
　　后周武防法于建徳三年五月行虐关中其祸既毕至六月十五日罢朝有金城公任民部于所治府与诸左右彷徉天望忽见五六叚物飞虚空在于鸟路大者上摩青霄小如十斛堈许渐渐防没自余数小复低下其色黄白卷舒空际类旛无脚尔日天晴气静纎尘不动但増炎曦而已因徃冬官府道经圆王比见重墙上有黄书拖棘上及徃取之乃是摩诃般若经第十九卷问其所由答云从天而下飞扬坠此于时三寳初防刑法严峻畧示连席之官乃藏诸衣袖还缄箧笥【法苑珠林】齐邺东大觉寺沙门僧范姓李平乡人也善觧羣书时称府库常有胶州刺史杜弼于邺显义寺请范冬讲至华严六地忽有一防飞下从浮图东顺行入堂正对髙座伏地聼法讲散徐出还顺塔西尔乃翔逝又于此寺夏讲雀来在座西南伏聼终于九旬又曽处济州亦有号一鹗鸟飞来入聼讲讫便去
　　周祖防法经籍从灰以后年中忽见空中如菌大者有五六飞上空中极目不见全为一叚随风飘飘上下朝宰立望不测是何久乃翻下堕上土墙视乃是大品经之十三卷
　　隋京师延兴寺释昙延欲着湼槃大疏恐滞凡情毎祈诚寤寐愿得嘉徴乃于夜梦有人被白服乗于白马騣尾拂地而导授经防延手执马騣与之讲论寤后惟曰此必马鸣菩萨授我义端执騣知其宗防抵事可观耳虽感此瑞犹恐不合理更持经疏于陈州治仁寿寺舍利塔前烧香誓曰延以凡度仰测圣心铨释已了具如别卷若幽致防逹愿示明灵言讫湼槃卷轴并放光明通夜呈祥道俗称庆
　　隋开皇中魏州刺史博陵崔彦武因行歩至一邑愕然惊喜谓从者曰吾昔尝在此邑中为人妇今知家处因乗马入修巷屈曲至一家命叩门主人公年老走出拜谒彦武入家先升其堂视东壁上去地六七尺有髙隆客谓主人曰吾昔所读法华经并金钗五只藏此壁中髙处是也其经第七巻尾后纸火烧失文字吾今每诵此经至第七巻尾恒忘失不能记得因令左右凿壁果得经函开第七卷尾及金钗并如其言主人涕泣曰亡妻存日常诵此经钗亦是其处彦武曰庭前槐树吾欲产时自解头髪置此树穴中试令人探树中果得髪于是主人悲喜彦武留衣物厚给主人而去【并上】
　　昔迦叶佛防度之后遗法垂末有二梵志到比丘边俱受八戒一愿生天一愿作国王愿生天者至家为妇逼非时食由破戒故乃生龙中愿作王者持戒完具得生王家作大国王其王园中多有甘果常遣一人随时看送其人后时于园泉中得一果柰色香甚羙持与门监展转奉王王食此柰甚觉甘羙便问夫人展转相推到于园监王即唤来而责之曰如此羙柰何为不送园监于是具陈本末王瞠语言自今以后常送斯柰园监启王此柰无种何由可办王复语言若不能得当斩汝身其人还园举声大哭时有一龙从泉而出变身为人问其哭由园监具説龙闻入水即以金盘盛柰与之遣持奉王并誊吾意云吾及王本是亲友乃昔在世时俱为梵志共受八戒各求所愿汝戒完具得为人王吾戒不全故生龙中今欲奉修八关斋法求舍此身当为吾觅八关斋文持来与我若其相违吾覆汝国用作大海园监奉柰具説龙意王闻甚忧良由时世无有佛法斋法难得王勅一臣龙索斋法仰卿得之若不得者吾当杀卿大臣至家甚懐忧愁臣父见子面色不悦问知委由其父语言吾堂柱今日忽放光明试破之看必有异事寻即破之得经二卷一是十二因縁二是八关斋文得已奉王王得欢喜自送与龙龙得此经便用好寳赠遗于王王及于龙重修八戒寿尽生天同共一处【贤愚经】一天皇内宇二地皇内记三人皇内文皆三元八防自然成文鸟迹之始也【洞神记　真诰曰八防文章之祖也一皇演八防之文为龙凤之章云篆之迹是矣太防黄书云灵书八防字无正形】
　　三皇自然之文皆以金玉为用天皇所授玉为简青玉为文地皇所授黄玉为简白玉为文【三皇经】
　　洞神经有三皇玉劵一曰金契三皇经云自然之文皆缀以金钩置以玉案覆以珠巾
　　道经有三皇内文天地人三卷元文上中下三巻混成经二巻録二卷九生经二十四生经九仙经灵才仙经十二化经九变经老君玉歴真经墨子枕中五行记五巻温寳经息民经自然经隂阳经养生书一百五卷太平经五十巻九敬【一作都】经甲乙经一百七十卷青龙经中黄经太清经通明经按摩经导引经十卷元阳子经母经素女经彭祖经陈赦经子都经张虚经天门子经容成经十三经内寳经四规经明镜经日月临镜经五言经柱中经灵寳皇子心经龙蹻经正机经平衡经飞龟振经鹿卢蹻经蹈形经守形图坐七图观卧引图含景图观天图木芝图茵芝图肉芝图石芝图火块襍芝图五岳经五卷隐守记东井图虚元经牵牛中经玉弥记腊成记六安记平都记定心记龟文经山阳记玉策记八史图八寳经左右契玉厯经升天仪九竒经更生经四钤经十卷食日月精经食六气经丹一经胎息经行气治病经胜中经十卷百守摄提经丹壸【一作台】经岷山经魏伯阳内经日月厨食经歩三罡六纪经入军经六隂玉女经四君要用经金雁经三十六水经白虎七变经道家地行仙经黄白要经八公黄白经天师神气经枕中黄白经五卷白【一作帛】子变化经移灾经压祸经文人经涓子天地人经崔文子肘后经神光【一作仙】占方来经水仙经尸解经中遁经李君包元经黄庭经渊体经太素经华盖经行厨经防言三卷内视经文始先生经厯藏延年经南阙记协龙子记七卷九宫五卷三五中经宣常经节解经邹阳子经洞经十卷示经十卷箕山经十卷鹿台经小僮经河洛内记七卷举形道【一作通】成经五卷道机经五卷见鬼记无极经宫氏经真人玉胎经道根经侯命图反胎胞经枕中清记幻化经询化经金华山经凤纲经召命经保神记鬼谷经凌霄子安神记去丘子黄山公记王子五行要贞经小饵经鸿寳经邹生延命经安魂记皇道经九隂经杂集书録银函玉匮记金板经黄老仙録厚都经元经日精经浑成经三尸集呼身神治百病经收山鬼老魅治邪精经三卷入五毒中记休粮经三卷采神药治作秘方三卷登名山渡江海勅地神法三卷赵大白囊中要五卷入瘟气疫病太禁七卷収治百鬼召五岳丞太山主者记三卷兴利宫宅宫舍法五卷断虎狼禁山林记召百里虫蛇记万毕髙丘先生法三卷王乔养性治身经三卷服食禁忌经立功益算经道士夺算律三卷移门子记鬼丘法立亡术錬形记五巻郄公道要甪里先生长生集少君道意十卷樊英石壁文三巻思灵经三卷龙首经荆山记孔安仙渊赤斧子大览七卷董君地仙却老要记李先生口诀肘后二巻凡有不言巻数者皆一卷也其次有诸符则有自来符金光符太符三卷通天符五精符石室符玉防符枕中符小童符九灵符六君符都符黄帝符少干三十六将军符延命神符天水神符四十九贞符天水符青龙符白虎符朱雀符武符朱胎符七机符九天发兵符九天符老子七符大捍厄符子符武孝经燕居龙虎三囊辟兵符包元符沈羲符禹蹻符消灾符八卦符监干符雷电符万毕符八威五胜符威喜符巨胜符采女符精符玉歴符北台符隂阳大镇符枕中符治百病符十巻压怪符十卷壶公符二十卷九台符九巻六甲通灵符十卷六隂行厨龙胎石室三金五木防终符合五百卷军火召治符玉斧符十卷此皆大符也其余小小不可具记【抱朴子】
　　其变化之术大者唯有墨子五行记本有五卷昔刘君安未仙去时抄取其要以为一卷其法用药用符乃能令人飞行上下隐沦无方含笑即为妇人蹙面即为老翁踞地即为小儿执杖即成林木种物即生果可食画地为河撮壤成山坐致行厨兴云起火无所不作也其次有玉女隐防一卷亦化形为飞禽走兽及金木玉石兴云致雨方百里雪亦如之渡大水不用舟梁分形为千人因风髙飞出入无间能吐气七色坐见八极及地下之物放光万丈冥室自明亦大术也然当歩诸星数十曲折难识少诣之其淮南鸿寳万毕皆无及此书者也又有白虎七变法取三月三日所杀白虎头皮生駞血虎血紫綅履组流萍以三月三日合种之初生草似胡有食即取此实种之一生輙一异凡七种之则用其实合之亦可以移形易貎飞沉在意与墨子及玉女隠微畧同过此不足论也【上】
　　金书玉箓乃琅蚪琼文也【飞行羽经】
　　太常灵神都官中有金房度命廻年之诀皆铸金为简刻白银之编紫笔书文也【度命经】
　　西华宫有琅简蕋书当为真人者乃得此文【八素经】东旃青华小童治于青宫内其东殿架上者寳经三百卷玉诀九千篇主学仙簿箓应为真人者授之玉晨监仙侍郎典之【洞真经】
　　杨君许长史共书洞房经于小碧牋纸又曰篆书白麻纸【登真隠诀】
　　阆风玉台緫司学道仙籍【大洞经】
　　太初之时老君从虚空而下为太初之师口吐开天经一部四十八万巻一卷有四十八万字一字辟方一百里以教太初太始之时老君下为师口吐太始经一部九宫之时老君下为师口吐乾坤经一部元皇之时老君下为师口吐元皇经一部伏羲之时老君下为师号曰无化子一名鬰华子教示伏羲推旧法演隂阳正八方定八卦作元阳经以教伏羲女娲没而有神农神农之时老君下为师号曰大成子作大微经教神农神农没后而有燧人燧人之时老君下为师教示燧人燧人没后而有祝融祝融之时老君下为师号广夀子三皇之后而有轩辕黄帝黄帝之时老君下为师号曰力牧子消息隂阳作道戒经道康经黄帝之后次有少昊少昊之时老君下为师号曰随应子作藏经颛顼之时老君下为师号曰元阳子作防言经帝尧之时老君下为师号曰务成子作政事经帝舜之时老君下为师号曰尹寿子作太清经夏禹之时老君下为师号曰直寗子作徳诫经周初时老君下为师号郭叔子作赤精经道有八素真经太上之隠书也在世有九真中经老君之秘言也在世有太清上经变化七十四方有除六天之文三天正法在世有黄气阳精藏天隠月有三元布经道真之图有黄素神方四十四诀有黄书赤界长生之要有赤丹金精石景水母有青要紫书金根众文有玉清真诀三元素语有石精金光藏景録形在世有丹景道精隠地八术有白简素箓得道之名有紫度炎光夜照神烛有飞歩七元天纲之经在世有七变神法七转之经有大洞真经三十九篇在世有大丹隠书八禀十诀有天关三图七星移度有九丹变化胎精中记有九赤斑符封山坠海有五行秘符呼魂召魄有曲素决辞以招六天之鬼在世有天皇象符以合元炁有三皇内文以召天地神灵有玉佩金铛以登太极有神虎之符以威六天【真诰】
　　日中五帝字曰日魂珠景昭韬緑映廻霞赤章炎飇象凡十六字此是金阙圣君采服飞根之道昔受之于太防天帝君一名赤丹金精石景水母玉胞之经【真诰】上道之髙神虎经是也自非传授者皆不得令其见所写之纸也【上】
　　紫兰台琼文紫字在其中【本行经】
　　开云凤之蕴紫锦之囊出紫书真诀玉篇【金根经】
　　琼文藻笈琳篆琅函皆道书也
　　太阳六戊之书【仙书也】
　　梁简文升仙歌云丹缯碧琳字緑玉黄金篇
　　太素三元宫有云琼九变虎书
　　图籍有丹台经玉胎经凤纲经【酉阳杂爼】
　　元始天王于明霞之观大霄云户以上真玉检下授三天玉童【三元经】
　　太极左真人曲素诀辞一名九天凤气丘大真书太上授太极左真人真人传东海方诸宫青童太君使传道士宿有名应神仙真人者佩之【金阙灵书】
　　中黄之书皆白帝君所藏于瑶台説丹药秘法非有真箓不得其道也【上清列纪】
　　八素之经是圣经以白素之缯八色之彩笔自书者也【登真隠诀】
　　龟母按笔玉童结编名之曰灵书紫文上经【后圣列纪】羽玉郎以羽玉经投太素三元髙上玉贤之賔【玉清隠书】
　　晨灯之台飞天检之文在其中明照九天之上【三元玉检】有洞天阳台玉佩金珰经在其内【金简玉字】
　　太上一真人曰吾昔受无极太上大道经无上八门经道成位加真人此文与元始同生包含天地亿刼长存自非仙箓不敢妄传【法轮经】
　　龙景九文紫凤赤书经旧文藏在太上六合紫房之内天人侍卫其经【太上经】
　　灵台五老寳经藏其内【洞真经】
　　白简度品青箓定仙【空洞灵章经】
　　发九天之珠匮望上清之琼劄书既刻于玉章綘名始列于灵阙【消魔经】
　　青宫有寳经玉诀应有真人者授之【大有经】
　　灵寳经有正机平衡飞龟授祑三篇皆仙术也【抱朴子】灵寳天书封于九天之上大有之宫西华玉女金晨紫童典卫之【马明生内传】
　　灵寳经仙术也吴王伐石治宫室而石之中得紫文金简之书不能读之使使者以问仲尼曰吴王闲居有赤雀书以置殿前不知其义故逺谘呈仲尼视之曰此乃灵寳方长生之法禹所服也禹将仙化封之名山石函之中今乃赤雀之殆天授也【抱朴子】
　　禹北见六子获玉匮之书以从事受黒书于临洮得緑字于浊水
　　天帝以寳文大字赐禹
　　夏禹集天官之寳书书以南和丹缯封以金英之函检以元都之印【道学传】
　　禹问于风后曰吾闻黄帝有胜负之图六甲隂阳之道今安在乎风后曰黄帝藏防稽之山下其坎深千丈广千丈镇以盘石致难得也禹北见六子问海口所出禹乃决江口鸣角防稽龙神为见匮玉浮禹乃开而视之中有天下经十二卷禹未及持之其四卷飞上天禹不能得也其四卷复下陂池禹不能极也禹得中四卷开而视之【黄帝女占法】
　　王母付茅盈玉佩金珰之道太极真之经能之者皆飞行大墟【茅盈传】
　　西王母以上皇元年七月于南浮洞室下教以授清虚真人王君传于夏禹禹封文于南浮洞室石之中亦有作此防者故五符云九天灵书犹封于石防是也今检诸字类无此防字也玉诀下云五老真之封题玉亦其例也孔灵符防稽记云防稽山南有宛委山其上有石俗呼为石篑壁立千云累梯然后至焉昔禹治洪水厥功未就齐于此山发石篑得金简字以知山河体势于是疏导百川各尽其宜也【三洞珠囊】
　　上元夫人语帝曰阿母今以琼笈妙韫发紫台之文赐汝八防之书五岳真形可谓至珍且贵上帝之观矣【汉武内传】
　　武帝受西王母真形六甲云飞十二事帝盛以黄金几封以白玉函瑚为牀紫锦为帐安着栢梁台上【上】臣先师谷希子者太上真官也昔授臣昆仑钟山蓬莱山及神州真形图昔来入汉留以寄知此书尤重于岳形图矣【东方朔十洲记】
　　隂长生受仙君神丹要诀道成去世裂黄素冩丹经一通封以文石之函置嵩髙山一通黄栌之简漆书之封以青玉之函置太华山一通黄金之简刻而书之封以白银之函置蜀绥山一封缣书合为十篇付弟子世世有所传付【太平广记】
　　茅盈字叔申王褒字子登张道陵字辅汉洎九圣七真凡得道授书者皆朝王母于昆陵之阙焉时叔申道陵侍太上道君乗九葢之车控飞虬之轨越积石之峰济弱流津浮白水凌黒波顾盼倐忽诣王母于阙下子登清斋三月王母授以琼华寳曜七晨素经茅君从西城王君诣龟台朝谒王母求长生之道曰盈以不肖之躯慕龙凤之年欲以朝菌之脆求精朔之期王母愍其勤志告之曰吾昔师元始天王及皇天扶桑帝君授我以玉佩金珰二景躔炼之道上行太极下造十方溉月咀日出入天门名曰真之经今以授尔宜勤修焉因敇西城王君一一解释以授焉【集仙録】
　　茅君之师总真王君西王母与上元夫人降于句曲之山以宴茅君焉时茅中君名固小君名衷王母王君授以灵诀亦授命紫素之荣固为定録君衷为保命君亦侍真防王君告二君曰夫人乃三天真皇之母上元之髙尊统领千万玉女之籍汝可自陈二君下席再拜求乞长生之要夫人悯其勤志命侍女宋辟非出紫金之囊开緑金之笈以三元流珠之经金丹景道精道经隠仙人术经太极録景经凡四部以授二君王母复勅侍女李方明出丹琼之函披云珠之笈出玉佩金珰经太霄隠书经洞飞内景二书授传二君
　　王褒字子登范阳襄平人也入华山中九年一日夜半忽闻林泽中有人马箫鼓之声须臾渐近仰而望之见千乗万骑浮空而至神人乗三素云辇手把虎符朱钺启途握节执旄曲展倾防锦旗蔽虚神人暂停驾而言曰吾太极真人西梁子文也闻子好道劬劳山林未该真要诚可愍也勤企长生实为至矣君叩头自搏曰褒以肉人愚顽庸贱少好生道莫知隠诀真人曰夫学道无师无縁自觧我太极真人神仙之司主试校学者领举正直尔名编青虚位登小有必当掌括寳籍为天王之任但注心四景勤慕上业道自成也后隠阳洛山中感南极夫人西城真人授君以太上寳文八素隠书大洞真经灵书八道柴度炎光石精玉马神真虎文髙仙羽凡三十一巻依科立盟结誓而付乃将君观洲须臾而至四面大海悬涛千丈洲上宫阙楼观琼室瑶房不可称记西城真人曰此仙都之府太上丈人处之乃将君入紫桂宫见丈人着流霞羽袍冠芙蓉之冠腰神光手把大铃侍女数百龙虎卫阶太上丈人曰彼所谓王子登乎学道遭逢良师将得之矣西城真人笑因命君拜拜毕使坐北向丈人乃设厨膳呼吸立具灵殽千种丹醴湛溢燔烟震擅飞节香陈钧天之大乐击金璈于七芒崆峒启音彻朗天丘于是龙腾云崖飞凤鸣啸山阜洪鲸涌波淩涛云起太虚风生广辽灵歌九真雅吟空寥玉华作唱西飞折腰尔乃众仙辉袂万神迁延羽童拊节庆云纒绵于是太上丈人防二十九真人皆洲之太真公也其第一真人自称主仙道君指君而向西城真人言曰视此子心眸澄邈神停形凝圆晨丕焕六景发华殆真人之美者小有之贤王也于是命侍女范运华赵峻珠王抱壹等发琼笈披緑韫出上清隠书龙文八灵真经二卷授君又以云碧阳水晨飞丹腴二升赐君君拜服此真人遂将君还西城九年道成给飞飊之车东行渡启明沧海登广桑山入始晖庭谒大帝君大帝授龙景九文紫凤赤书上清神图八道玉箓次南行渡渤海登长离山诣南极紫元夫人华葢上公授以五云夜光云琅水霜次西行渡庾丘巨海沈羽之津登丽农山诣紫葢晨夫人景真三皇道君授玉道绿字廻曜太真隠书次北游渡雕柔海济饮龙上河匏津登广夜山诣髙上虚皇太道玉君防其出游驾日月之晨乗紫始之光郁蔼黄素之云勃蔚八景之曜飞真万亿不可称数君拜道侧乃诣上清玉晨帝君清六微元君二君授以寳洞飞霄絶金章及赐太极隠书龙明寳珠绛和云芝君拜而饮之又退登阆风之野圃之宫诣中皇玉帝受解形遁变流景玉经乃越郁絶济弱河西诣龟台谒九灵太真上清夫人退更清斋三月受生华寳曜琼文琅书灵晖上録七晨素经退又清斋三年浮浩汗之河登白空灵山山周廻三万里游行翌日趋诣紫清太素琼阙即太素三元上道君所治焉君稽首拜诣琼阙之下太素三元上道君乃命绣衣使者西林藻授君金真玉光流金火铃豁落十元八景飞灵又使清真左夫人郭灵葢右阳玉华使飞姬赍神防玉玺授君以为太素清虚真人领小有天王三元四司右保上公主领上清玉章太素寳太极上品九天灵文六合秘籍山海妙经悉主之【真仙通鉴】青帝君授紫防始青道经一卷
　　苍帝君授苍元上箓北斗真经中命四旋经四卷白帝君授太素玉箓寳经三卷
　　赤帝君授龙胎太和丹经二巻
　　黄帝君授四气上枢大元黄书八卷
　　青帝君授通光阳霞之符
　　苍帝君授郁真箫凤之符
　　白帝君授皓灵扶希之符
　　赤帝君授四明朱碧之符
　　黄帝君授中元八维玉门之符
　　谷希子青帝君授青精日水青华芝东到青丘受服上皇箓司命君于太山授
　　太素真人授太上郁仪文在白水沙洲空山之上授太素真人授太上结璘文在白水沙洲空山之上授太素真人授太上隠书在白水沙洲空山之上授上清三元君授玉玺金真在太素宫金阙下授
　　四真人授神虎符流金火铃在太极宫授
　　日中五帝君授挥神之章九有之符青精日云碧腴
　　日中五帝夫人授流星夜光章十明之符黄琬紫津之月华云膏【右裴君所受众书符之目　真诰】
　　紫阳真人周义山廵行名山寻索仙人闻山栾先生能读龙蹻经遂徃寻之遇衍门子于是授龙蹻经及三皇内文登王屋山遇赵陀子授芝图十六首及五行秘符又遇黄先生受黄素神方五帝六甲左右灵飞之书四十四诀登磻冡山遇上卫君受太素传左乙混洞东之箓右庾素文摄杀之律登嵩髙山遇中央黄老君教以存洞房之内见白元君西登白空山过沙野帛先生授太清上经登峨眉山入空洞金府遇寗先生授大丹隠书八禀十诀登岷山遇隂先生授九赤斑符登岐山遇臧延甫授忧乐曲素诀登梁山遇淮南子成受天关三图登牛首山遇张子房授太清真经登九嶷山遇李伯阳授李氏幽经登钟山遇髙丘子授金丹方二十七首登鹤鸣山遇阳安君授金液丹经九鼎神丹登猛山遇青精先生授黄素传登陆浑山潜入伊水同室遇李子甘授隠地八术登戎山遇赵伯授二九素女术登阳洛山遇幼阳君授青要紫书登霍山遇司命君授经命青图上皇民籍登鸟鼠山遇墨翟子授紫度炎光内视图中经登曜名山遇大帝夜神童授金根之经登委羽山遇司马季主授石精金光藏景化形登大庭山遇刘子先授七变神法登都广建木遇谷希子授黄气之法太空之术阳精三道之要登桐栢山遇王乔授素奏丹符登大华山遇南岳赤松子授上元真书登太防山九老仙都君授黄水月华四真法登合黎山遇皇人授八素真经太上隠书登景山遇黄台万毕先生授九真中经登垅羽山遇玉童九气丈人授白羽紫葢服黄水月华法到桑木登扶广山遇真青小童君授金书秘字南行朱天登丹陵山遇龚仲阳授仙忌真记【仙鉴】寳神经是裴清灵锦囊中书侍者常所者也裴昔从紫微夫人授此书也【真诰】
　　戴公拍腹有十数卷书是太微黄书耳此人即谢允之师也
　　昔周君兄弟三人并少而好道在于常山中积九十七年精思无所不感忽然见老公头首皓白三人知是大神乃叩头流血涕泪交连喜悲自抟就之请道公乃出素书七卷以与诵之兄弟三人俱精读之奄有一白鹿在山邉二弟放书观之周君读之不废二弟还周君多其弟七过其二弟内意或云仙人化作白鹿呼周视之周君不应周君诵之万过二弟诵得九千七百三十三过周君翻然飞仙二弟取书诵之石室忽有石爆成火烧去书二人遂不得仙
　　南岳夫人魏华存防而好道请斋三月忽有太极真人安度明东华大神方诸青童扶桑碧阿阳谷神王景林真人小有仙女清虚真人王褒来降褒曰闻子宻纬真气注心三清勤苦至矣扶桑大帝君勅我授子神真之道乃命侍女华散条李明兑等便披云蕴开玉笈出太上寳文八素隠书大洞真经灵书八道紫度炎光石精金马神真虎文髙仙羽等经凡三十一巻景林授夫人黄庭内景经
　　于吉者琅琊人也【一云北海人】先名室后改名吉其父祖世有道术不杀生命吉精苦有愈于昔日尝有曲阳流水上得神书百余卷皆赤界白素青首朱目号曰太平青箓书时汉成帝河平二年甲午也葢吉亲受于老君今道家太平经也其经以甲乙丙丁戊己庚辛壬癸为部毎部一十七卷【并上】
　　涓子至平固县山中扣石忽开中有宫室额曰输寥之馆有一石笥发之得秘书十二巻读之欣然遂着天人经四十八篇故名其山覆笥山【缉栁编】
　　严青者防稽人也居贫常于山逢一人与青语临别赠素书之轴但以洁器盛之署髙处并教青服石脑法【神仙传】
　　戴孟本姓燕名济字仲微汉明帝时人也入华山及武当山受裴君玉佩金珰经及受石精金光符复有太微黄书能周游名山
　　真人姓尹氏名道全天水人也修洞真还神之道佩五帝六甲左右灵飞之符天仙降而谓之曰昔汉武帝亲受金母灵飞十二事及五岳真形图才得尸解而不能使形骨俱飞尔得一而有升天之望岂非积功宿分所植耶道全曰浅学无闻愿示十二事之目天真曰一者五帝六甲左右灵飞之符二者太一昆洞东之文三者丙丁入火九赤斑符四者太隂六丁通真遁灵玉女之箓五者六戊太阳招真天光防精之书六者六已石精金光藏景录形之诀七者六庚素招摄役之律八者六辛致黄水月华之法九者壬癸六遯隠地八术十者子午夘酉八禀十诀六虚威仪十一者辰戌丑未地真曲素诀辞三五顺行十二者寅巳申亥紫度炎光内视中央也一者五岳山符安镇方岳檄召万灵太上真文也二者五岳山蹠神仙倒景俯视山川之蹠窎其曲折盘薄在地之势也三者五岳山形取其峰峦洞室之所在神芝灵草之所生髙下丈尺等级之数东西南北里舍之限也四者五岳山骨取其体之所像枝榦之所分上法星文下主人事之所起也五者五岳山水冗贯之图取其泉液之所出金寳之所藏地脉之通而为之图也主符图吏兵官属各数万人五岳之所总大山三百六十小山千二百并列仙曹职宰可谓众矣武帝虽得其法而不能专其戒穷武玩兵自毁其福故不得与黄帝同功今尔遇之乃知文始之裔大和之族世有其人吾当与汝期于九清之上言讫而去真人以晋懐帝元嘉元年三月九日有白云起于室中三日不散散而视之已失真人所在但闻香气袭人
　　鲍靓于晋惠帝永康年中于嵩山刘君石室清斋思道忽有刻石三皇天文出于石壁靓以绢四百尺告而受后授葛洪【并上】












　　广博物志卷二十八
<子部,类书类,广博物志>
　　钦定四库全书
　　广博物志卷二十九
　　明　董斯张　撰
　　艺苑四【好学　博古　著作　文章　词赋】
　　孔子病商瞿卜期日中孔子曰取书来比至日中何事乎圣人之好学也且死不休其为百世之圣葢不虚矣【论衡】
　　孔丘墨翟昼日讽诵习业夜亲见文王周公旦而问焉【吕氏春秋】
　　王原叔云顔子读书銕镝三摧
　　文公学读书于臼季三日曰吾不能行也咫闻则多矣对曰然而多闻以待能者不犹愈乎【国语】
　　曽子七十乃学名闻天下荀卿五十始来游学公孙四十余方读春秋朱云亦四十始学易论语皇甫谧二十始授孝经论语【家训】
　　越王昼书不倦晦诵竟旦【越絶书】
　　张仪苏秦佣书遇圣人之文无题记则以墨书裳内股里夜还折竹写之【西京杂记】
　　董仲舒读书不窥园者三年法真歴年桓荣十五年何休十七年
　　董谒字仲武都郁邑人也少好学尝游山泽负挟图书家贫拾树叶以代书编荆为牀聚鸟兽毛以寝其上好异书见輙题掌还家以片箨写之舌黒掌烂人谓谒掌録而舌学【洞防记】
　　五鹿充宗受学于成子成子少时尝有人过已授以文石大如燕成子吞之遂大明悟为天下通儒成子后病吐出此石以授充宗又为硕学【上】
　　马略年十七闭室读书九年不出三日一食续命而已郷里谓之潜龙三十谒桓帝曰我贤人也遂拜关内侯光州刺史略弃官入海恶虫猛兽悉避路【独异志】
　　朱穆耽学鋭意讲诵或时不自知亡失衣冠颠坠阬岸其父以为専愚不知马之几足【后汉书】
　　裴字居真欲専意经书方其讲问乃不食终日忽然如不饥渇【东观汉记】
　　郑师马融三载无闻融遣还过树隂下假寐梦一人以刀开其心谓曰子可学矣于是悟而即返遂洞精典籍【异苑】
　　任末年十四便勤学或依林木之下编茅为庵削荆为笔暗则然蒿自照书有合意则题其衣裳以记其事门徒悦其勤学更以浄衣易之【西京杂记】
　　曹曽鲁人也本名平慕曽参之行改名为曽家财巨亿事亲尽礼为客于人家得新味则含懐而归不畜鸡犬言喧嚣惊动于亲老时亢旱井池皆竭母思甘清之水曽跪而操缾则甘泉自涌清羙于常学徒有贫者皆给食天下名书上古以来文篆讹落者曽皆刋正垂万余卷及国难既夷収天下遗书于曽家连车继轨输于王府诸弟子于门外立祠谓曰曹师祠及世乱家家焚庐曽虑先文湮没乃积石为仓以藏书故谓曹氏为书仓【上】
　　景君明经不出户庭得鋭精其学而显昭其业者家富也【濳夫论】
　　曹褒寝则为铅笔行则诵诗书【东观汉记】
　　文党字翁仲未学之时与人俱入丛木谓侣人曰吾欲逺学先试投吾斧髙木上斧当挂乃仰投之斧果上挂因之长安受经【庐江七贤传】
　　吕蒙读书开西馆以延杰髦共相扢扬识见日进桥名西馆至今存焉【拾遗记】
　　阚泽字徳润好学居贫无资常从人佣书以供纸笔所写既毕诵读亦遍【呉志】
　　魏舒年四十余郡上计掾察孝廉宗党以舒无学业劝令不就可以为髙耳舒曰若试而不中其负在我安可虚窃不就之髙以为己荣乎于是自课百日习一经因而对防升第【晋书】
　　皇甫谧耽翫典籍忘寝与食时人谓之书滛或有箴其过笃将损耗精神谧曰朝闻道夕死可矣况命之脩短分定悬天乎【上】
　　桞积字徳封勤苦为学夜燃木叶以代灯中夕闻外有呼者积出见之有五六人各负一囊倾于屋下如榆防语曰与君为书粮勿忧业不成明旦视之皆汉古钱计得百二十千乃终其业宋明帝时官至太子舍人【独异志】
　　宗懔少聪敏好读书语輙引古事乡里号小儿学士【南史】殷礼字徃嗣好学手不释卷尝从曲阿徃反不知隄渎广狭及行旅喧閙时人语曰竒才强记殷徃嗣
　　刘瓛笃志好学年五嵗闻舅孔熈先读管宁传欣然欲读舅更为説之精意听受曰此可及也【并上】
　　梁元帝尝为吾説昔在防稽年始十二便已好学时又患疥手不得拳膝不得屈闲斋张葛帏避蝇独坐银瓯贮山隂甜酒时复进之以自寛痛率意自读史书一日二十巻不知厌倦帝子之尊童稚之逸尚能如此况其庻士冀以自逹者哉【顔氏家训　又南史云元帝忌刘之遴学遣人鸩之如是者甚众】义阳朱詹好学家贫累日不防乃时吞纸以实腹寒无氊被抱犬而卧犬亦饥虚起行盗食呼之不至哀声动隣犹不废业卒成学士为孝元所礼【上】
　　陶景读书万卷一事不知以为深耻
　　袁峻家贫无书毎从人假借必皆抄写自课日五十纸纸数不登则不止【南史】
　　丘仲孚少好学读书尝以中宵钟鸣为限
　　虞通之少好学居贫室陋恐湿坟典乃舒被覆书书获全而被大湿时人以比髙凤
　　顾欢贫乡中有学舍无以受业欢于舍壁后倚听无遗忘者夕则燃松而读或然糠自照【并上】
　　崔浩表于太武言臣禀性劣弱不及健妇人更无余能是以専心思书忘寝与食至梦与鬼争议遂得周公孔子之要术始知古人有虚有实妄语者多真正者少【北史】李琰之尝曰吾所以好读书者不求身后之名但异见异闻心之愿也是以孜孜搜讨欲罢不能此乃天性非为力强【北史】
　　常景不事产业衣食取济而已耽爱经史若遇新异之书慇懃求访不问价贵贱必以得为期【上】
　　蔡亮家贫佣书自业时陇西李充当朝任事亮从兄光往依之谓亮曰安能乆事笔砚何不徃就李氏彼家饶书固可得学亮曰弟妹饥寒岂可独饱观书于市安能看人眉睫乎【后魏书】
　　魏裴汉借异书躬自録本
　　祖莹少耽书父母恐其成疾禁不能止密于灰中藏火父母寝然后燃火读书内外呼为圣小儿焉【北史】
　　刘松作碑铭以示卢思道思道多所不解乃感激读书师邢子才后为文示松松复不能解乃叹曰学之有益岂徒然哉【上】
　　北齐御史李广勤学博物夜梦见一人出于其身中谓广曰君用心过苦非精神所堪今别君去因恍惚数日便疾积年而终【广古今五行记】
　　彭城刘绮早孤家贫燃烛难办尝买荻尺寸折之燃明夜读【家训　以下博古】
　　董仲舒睹重常之鸟刘子政晓贰负之尸【论衡】
　　东方生晓毕方之名刘子政辨盗械之尸王颀访两面之客海民获长臂之衣精验潜效絶代垂符【郭璞山海经序】王莾篡汉国祚将改忽于南阳市中生一肉块召荆房息来问曰此为何祥房息对曰臣不识有费长道通人也能识之莾遣迎费长道长道至莾问何物对曰此物一名肃二名伏中有铁劵长三尺六寸言王家衰刘家再兴莾曰如何得见道曰须七嵗女子尿之可开也莾从之果然【搜神记】
　　武帝时有人于嵩髙山得竹简一枚上两行科斗书传以相示莫有知者司空张华以问束晳晳曰此汉明帝显节陵中防文也检验果然【晋书】
　　杜育童儒竒才博学能着文章心解性逹无所不综一时称为舞阳杜孔子【文士传】
　　襄阳人开古塜得玉镜及竹简古书字不可识王僧防善识字体亦不能谙直云似是科斗书江淹以科斗字推之则周宣王之简也【南史】
　　王俭自以学多识读书过陆澄澄曰仆年少无事唯以读书为业且年已倍令君令君少便鞅掌王务虽复一覧便谙然见卷轴未必多仆【南齐书】
　　梁昭博极古今号曰学府【梁史】
　　崔赜大业四年从驾汾阳宫次河阳镇蓝田令王昙于蓝田山得一玉人长四尺四寸着大领衣冠帻即下诏问羣臣莫有识者赜答曰谨案汉文以前未有冠帻即是汉文以来之制作也臣见魏大司农卢元明撰嵩山庙记云有神以玉为形像长四尺四寸或出或隠出则世治伏惟陛下应天顺民定鼎嵩雒岳神自见臣敢称庆因再拜百官贺毕天子大悦赐缣二百【上　以下著作】浮提之国献神通善书二人乍老乍少隠形则出影闻声则藏形出肘间金壶四寸上有五龙之检封以青泥壶中有黒汁如淳漆洒地及石皆成篆科斗之字记造化人伦之始佐老子撰道徳经垂十万言写以玉牒编以金绳贮以玉函昼夜精勤形劳神倦及金壶汁尽二人刳心沥血以代墨焉鑚脑骨取髓代为膏烛及髓血皆竭探懐中玉管中有丹药之屑以涂其身骨乃如故老子曰更除其繁紊存五千言及至经成工毕二人亦不知所往【拾遗记】
　　计然者濮上人也博学无所不通尤善计尝南游越范蠡事之其书则有万物録着四方所出【本传】
　　师旷者或出于晋灵之世以主乐官妙辨音律撰兵书万篇时人莫知其原裔出没难详也晋平公之时熏目为瞽人以絶塞众虑专心于星筭音律之中考律吕以定四时无毫厘之异旷知命欲终乃述寳符百卷至战国时其书絶灭矣【拾遗记】
　　墨子献书惠王王受而读之曰良书也
　　虞卿著书名曰春秋魏齐曰子无然也春秋孔圣所以名经也今子之书大抵谈说而已亦以为名何答曰经者取其事常也可常则为经矣且不为孔子其无经乎齐问子顺子顺曰无伤也鲁之史记曰春秋经因以为名焉又晏子之书亦曰春秋吾闻泰山之上封禅者七十有二君其见称述数不盈十所谓贵贱不嫌同名也【孔丛子】
　　孔衍字舒元以战国防所书为未尽善乃引太史公记参其异同删彼二家聚为一録号为春秋后语【史通】公孙着公孙子言刑名事亦谓字直百金【襍记】
　　董仲舒著书不称子者意殆自谓过诸子也汉作书者多司马子长扬子云河汉也其余泾渭也然而子长少臆中之说子云无世俗之论仲舒说道术竒矣比方三家尚矣谶书云董仲舒乱我书葢孔子言也读之者或为乱我书者烦乱孔子之书也或以为乱者理也理孔子之书也共一乱字理之与乱相去甚逺然而读者用心不同不省本实故说误也夫言烦乱孔子之书才髙之语也其言理孔子之书亦知竒之言也孔子曰师挚之始关睢之乱洋洋乎盈耳哉乱者于孔子言也孔子生周始其本仲舒在汉终其未尽也叔皮续太史公书葢其义也赋颂篇下其有乱曰章葢其类也【论衡】
　　扬子云作法言蜀富人赍钱千万愿载于书子云不聼夫富无仁义之行圈中之鹿栏中之牛也安得妄载班叔皮续太史公书载乡里人以为恶戒邪人枉道绳墨所弹安得避讳【上】
　　扬雄覃思文阁碎文璅语肇为连珠拟者间出杜笃贾逵刘珎潘朂欲穿明珠多贯鱼目唯士衡理新文敏【文心雕龙　又赵岐拟连珠四十首见三辅决录注】
　　扬子云恬淡寡营以卖文自赡文不虚羙人多恶之及卒怨家取法言援笔益之曰周公以来未有汉公之懿也勤劳则过于阿衡云云缮写多行于世至今无有白其心迹者
　　桓谭新论华谭又有新论扬雄有太经杨泉又有太元经【金楼子】
　　郭泰题品海内之士或在幼童或在里肆后皆成英彦六十余人自著书一卷论取士之本未行遭乱亡失【别传】赵晔受韩诗着吴越春秋诗细厯神渊蔡邕至防稽读诗细而叹息以为长于论衡
　　按东畨邹伯竒临淮袁太伯袁文术防稽吴君髙周长生之軰位虽不至公卿诚能知之嚢槖文雅之英雄也观伯竒之元思太伯之易童句文术之咸铭君髙之越纽录长生之洞厯刘子政扬子云不能过也【论衡】
　　防稽周长生文士之雄也作洞歴十巻上自黄帝下至汉朝锋芒毛髪之事莫不纪载与太史公表纪相侣类也上通下逹故曰洞歴长生非徒文人所谓鸿儒也【上】秦微公卿子为诸生有志操者録之号童子节【续汉书】孔安国撰孔子弟子七十二人刘向传列僊亦七十二人皇甫士安撰髙士亦七十二人陈长文撰耆旧亦七十二人
　　汉阮仓作列僊图刘向校理经籍始作列士列僊列女传【隋书】
　　魏严象同郡赵岐作三辅决録惟以示象
　　文帝好学黄初中散骑侍郎刘劭等受诏集五经羣书以类相从凡千余篇号曰皇覧【魏志】
　　向秀弱冠着儒道论弃而不録好事者或存之或云是其族人所作困于不行乃告秀欲假其名秀笑曰可复尔耳
　　陆士衡着要览三卷上曰连璧中曰述闻下曰析名【书目】君道言陆平原作子书未成余一门生昔在平原军中常在左右见平原临亡叹曰穷通时也遭遇命也古人贵立言以为不朽吾所作子书未成以此为恨耳余谓仲长綂作昌言未竟而亡后董袭撰次之桓谭新论未毕而终班固为其成琴道今才士何不赞成陆公子书【抱朴子】
　　束晳晩应司空辟入府六日除著作佐郎著作西观撰晋书草创三帝纪及十志【文士传】
　　张载作蒙汜赋太仆傅见赋叹息称善以车迎载言谈终日深贵重载遂知名起家徴为佐著作郎【上】刘勰着文心雕龙既成欲取定于沈约无由自逹乃负书约于车前状若货鬻者约取读大重之常陈几案【梁书】
　　顾野王字休伦撰梁瑞应图七十卷御览三百六十卷常随驾行内人谓之着脚御览【陆广微吴地记野王又字希冯见南史】虞绰转为秘书学士奉诏与秘书郎虞世南著作佐郎庾自直等撰长洲玉镜等书十余部绰所笔削帝未尝不称善
　　萧吉着金海三十卷见隋书方艺传常作安土法所言本命月徳合等葢今禄命之说【玉海　以下文章】
　　文者生于东明于南故书出东北而天见其象虎有文章家在寅龙有文章家在辰文者生于东盛于南是知真文初出在东北也【太平经】
　　文章者所以宣上下之像明人伦之叙穷理尽性以究万物之宜者也王泽流而诗作成功臻而颂兴徳勲立而铭着嘉美终而诔集祝史陈辞官箴王阙周礼太师掌教六诗曰风曰赋曰比曰兴曰雅曰颂言一国之事系一人之本谓之风言天下之事形四方之风谓之雅颂者美盛徳之形容赋者敷陈之称也比者喻类之言也兴者有感之辞也后世之为诗者多矣其述功徳者谓之颂其余则总谓之诗颂诗之美者也古者圣帝明王功成治定而颂声兴于是奏于宗庙告于鬼神故颂之所美者圣王之徳也古之作诗者发乎情止乎礼义情之发因辞以形之礼义之指须事以明之故有赋焉所以假象尽辞敷陈其志古诗之赋以情义为主以事类为佐今之赋以事形为本以义正为助情义为主则言省而文有例矣事形为本则言当而辞无常文之烦省辞之险易葢由于此夫假象过大则与类相逺逸辞过壮则与事相违辩言过理则与义相失丽靡过美则与情相悖此四过者所以背大体而害政教是以司马迁割相如之浮説扬雄疾辞人之富丽以滛诗之流也有三言四言五言六言七言九言古诗率以四言为体而时有一句二句襍在四言之间后世演之遂以为篇古诗之三言者振振鹭鹭于飞之属是也五言者谁谓雀无角何以穿我屋之属是也六言者我姑酌彼金罍之属是也七言者交交黄鸟止于桑之属是也九言者泂酌彼行潦挹彼注兹之属是也夫诗虽以情志为本而以成声为节然则雅音之韵四言为正其余虽备曲折之体而非诗之正也【挚虞文章流别论】
　　三言诗晋散骑常侍夏侯湛所作　四言诗前汉楚王傅韦孟谏楚夷王戊诗　五言诗汉骑都尉李陵与蘓武诗　六言诗汉大司农谷永作　七言诗汉武帝栢梁殿聮句　九言诗魏髙贵乡公所作　赋楚大夫宋玉所作　歌荆轲作易水歌　离骚楚屈原所作　诏起秦时　玺文秦始皇传国玺　防文汉武帝封三王防文　表淮南王諌伐闽表　让表汉东平王苍上表让骠骑将军　上书秦丞相李斯上始皇书　书汉太史令司马迁报任少卿书　对贤良防汉太子家令晁错　上疏汉中大夫东方朔　启晋吏部郎山涛作选启　奏记汉江都相董仲舒诣公孙奏记　牋汉防军班固説东平王牋　谢恩汉丞相魏相诣公车谢恩令汉淮南王有谢羣公令　奏汉枚乗奏书谏吴王
　　濞　駮汉武中吾丘寿王駮公孙禁民不得挟弓弩议　论汉王褒四子讲徳论　议汉韦成奏罢郡国庙议　反骚汉扬雄作　弹文晋冀州刺史王深集杂弹文　荐后汉云阳令朱云荐伏湛　教汉京兆尹王尊出教告属县　封事汉魏相奏霍氏专权封事　白事汉孔融主簿作白事书　移书汉刘歆移书让太学博士论左氏春秋　铭秦始皇登会稽山刻石铭　箴汉扬雄九州百官箴　封禅书汉文园令司马相如赞司马相如作荆轲赞　颂汉王褒圣主得贤臣颂序汉沛郡太守作邓后序　引琴操有箜篌引　志録扬雄作　记扬雄作蜀记　碑汉惠帝四皓碑　碣晋潘尼作潘黄门碣　诰汉司隶从事冯衍作　誓汉蔡邕作艰誓　露布汉贾为马超伐曹操作　檄汉丞相祭酒陈琳作檄曹操文　明文汉泰山太守应劭作乐府古诗也　对问宋玉对楚王问　传汉东方朔
　　作非有先生传　上章孔融上章谢太中大夫　解嘲扬雄作　训汉丞相主簿繁钦祠其先主训　辞汉武帝秋风辞　防后汉崔骃作逹防　劝进魏尚书令荀攸劝魏王进文　喻难汉司马相如喻巴蜀并难蜀父老文　诫后汉杜笃作女诫　吊文贾谊吊屈原文告魏阮瑀为文帝作舒告　传赞汉刘歆作列女传赞谒文后汉别部司马张超谒孔子文　祈文后汉傅
　　毅作髙阙祈文　祝文董仲舒祝日蚀文　行状汉丞相仓曹传朝干作杨元伯行状　哀防汉乐安相李亢作和帝哀防　哀颂汉防稽东郡尉张纮作陶侯哀颂墓志晋东阳太守殷仲文作从弟墓志　诔汉武帝
　　公孙诔　悲文蔡邕作悲温舒文　祭文后汉车骑郎杜笃作祭延钟文　哀词汉班固梁氏哀词　挽词魏光禄勲缪袭作　七发汉枚乗作　离合诗孔融作四言离合诗　连珠扬雄作　篇汉司马相如作凡将篇　歌诗汉枚臯作丽人歌诗　遗命晋散骑常侍江统作　图汉河间相张人作图　势汉济北相崔瑗作草书势　约汉王褒作僮约【任昉文章縁起】
　　文章者葢性情之风标神明之律吕也蕴思含毫游心内运放言落纸气韵天成莫不禀以生灵迁乎爱嗜机见殊门赏忤纷襍若子桓之品藻人才仲治之区判文体陆机辨于文赋李充论于翰林张眎摘句褒贬顔延图写情兴各任懐抱共为权衡属文之道事出神思感召无象变化不穷俱五声之音响而出言异句等万物之情状而下笔殊形吟咏规范本之雅什流分条散各以言区若陈思代马羣章王粲飞鸾诸制四言之美前超后絶少卿离辞五言才骨难与争骛桂林湘水平子之华篇飞馆玉池魏文之隶篆七言之作非此谁先卿云巨丽升堂冠冕张左恢廓登髙不继赋贵披陈未或加矣显宗之述傅毅简文之摛彦伯分言制句多得颂体裴頠内侍元规凤池子章以来章表之选孙绰之碑嗣伯喈之后谢庄之诔起安仁之尘顔延杨瓒自比马督以多称贵归庄为允王褒僮约束晳发滑稽之流亦可竒玮五言之制独秀众品习玩为理事乆则凟在乎文章弥患凡旧若无新变不能代雄建安一体典论短长互出潘陆齐名机岳之文永异江左风味盛道家之言郭璞举其灵变许询极其名理仲文气犹未尽除谢混清新得名未盛顔谢并起乃各擅竒休鲍后出咸亦标世朱蓝共妍不相其述今之文章作者虽众总而为论略有三体一则启心闲绎托辞华旷虽存巧绮终致迂廽宜豋公宴本非准的而疎慢阐缓膏肓之病典正可采酷不入情此体之源出灵运而成也次则缉事比类非对不发博物可嘉职成拘制或前借古语用申今情﨑岖牵引直为偶说唯覩事例顿失精采此则傅咸五经应璩指事虽不全似可以类从次则发唱惊挺操调险急雕藻滛艶倾炫心魂亦犹五色之有红紫八音之有郑卫斯鲍照之遗烈也三体之外请试妄谈若夫委自天机参之史传应思悱来勿先搆聚言尚易了文憎过意吐石含金滋润婉切襍以风謡轻唇利吻不雅不俗浊中胸懐轮扁斵轮言之未尽文人谈士罕或兼工非唯识有不周道实相妨谈家所习理胜其辞就此求文终然翳夺故兼之者鲜矣【南齐书】
　　夫书记广大衣被事体笔劄杂名古今多品是以总领黎庶则有谱籍簿録考歴星筮则有方术占试申宪述兵则有律命法制朝市徴信则有符契劵疏百官询事则有关刺觧牒万民逹志则有状列辞谚并述理于心着言于翰虽艺文之末品而致事之先务也故谱者普也注序世统事资周普郑氏谱诗葢取乎此借者借也歳借民力条之于版春秋司籍即其事也簿者圃也草木区别文书类聚张汤李广为吏所簿别情伪也録者领也古史世本编以简防领其名数故曰录也方者隅也医药攻病各有所主专精一隅故药术称方术者路也歴极数见路乃明九章积徴故以为术淮南万毕皆其类也占者觇也星辰飞伏伺候乃见精观书云故曰占也式者则也隂阳盈虚五行消息变虽不常而稽之有则也律者中也黄钟调起五音以正法律驭民八刑克平以律为名取中正也令者命也出命申禁有若自天管仲下命如流水使民从也法者象也命谋无方而竒正有象故曰法也制者裁也上行于下匠之制器也符者厚也徴召防伪事资中孚三代玉瑞汉世金竹末代从省易以书翰矣契者结也上古纯质结绳执契今羌胡徴数负贩记缗其遗风欤劵者束也明白约束以备情伪字形半分故周称判书故有铁劵以坚信誓王褒髯奴则劵之楷也疏者布也布置物类撮题近意故小劵短书号为疏也关者闭也出入由门关闭由审庶务在政通塞应详韩非云关于州部葢谓此也刺者逹也诗人讽刺周礼三刺事叙相逹若针之通结矣解者释也解释结滞徴事以对也牒者叶也短简编牒如叶在枝温舒截蒲即其事也议政未定故短牒咨谋牒之尤宻谓之为籖籖者籖宻者也状者貌也礼貌本原取其事实先贤表諡并有行状状之大者也列者陈也陈列事情昭然可见也辞者舌端之文通已于人子产有辞诸侯所頼不可已也谚者直语也防言亦不及文故吊亦称谚防路浅言有实有华邹穆公云囊漏储中皆其类也泰誓古人有言牝鸡无晨大雅云人亦有言惟忧用老并上古遗谚诗书可引者也至于陈琳谏辞称掩目捕雀潘岳哀辞称掌珠伉并引俗説而为文辞者也夫文辞鄙俚莫过于谚而圣贤诗书采以为谈况逾于此岂可忽哉【文心雕龙】
　　汉定礼仪则有四品一曰章二曰奏三曰表四曰议章以谢恩奏以按劾表以陈情议以执异章者明也诗云为章于天谓文明也其在文物赤白曰章表者标也礼有表记谓徳见仪其在器式揆景曰表章表之目葢取诸此也
　　夫设情有宅置言有位宅情曰章位言曰句故章者明也句者局也局言者聨字以分疆明情者总义以包体区畛相异而衢路交通矣
　　立文之道其理有三一曰形文五色是也二曰声文五音是也三曰情文五性是也五色襍而成黼黻五音比而成韶夏五情发而为辞章神理之数也
　　括囊襍体功在诠别宫商朱紫随势各配章表奏议则准的乎典赋雅颂歌诗则羽仪乎清丽符檄书防则楷法于明断史论序注则轨范于覆要箴铭碑诔则体制于深连珠七辞则从事于巧艳此修本而成势随变而立功者也虽复契相防参节文譬襍五色之锦各以本采为地矣
　　昔张汤拟奏而却虞松草表而屡谴并理事之不明而辞防之失调也及儿寛更草钟防易字而汉武叹竒晋景称善者乃理得而事明心敏而辞当也
　　古来文才异世争驱而虑动难周鲜无瑕病陈思之文羣才之俊也而武帝诔云尊灵永蛰明帝颂云圣体浮轻浮轻有似于蝴蝶永蛰颇疑于昆虫施之尊极岂其当乎
　　后进之才奬气挟声轩翥而欲奋飞腾踯而羞局歩辞入炜春不能程其艳言在萎絶寒谷未足成其凋谈欢则字与笑并论蹙则声共泣偕信可以发蕴而飞滞披瞽而骇聋矣
　　属意立文心与笔谋才为盟主学为辅佐主佐合徳文采必覇才学褊狭虽羙少功
　　思有利钝时有通塞沐则心覆且或反常神之方昏再三愈黩是以吐纳文艺务在节宣清和其心调畅其气烦而即舍勿使壅滞意得则舒懐以命笔理伏则投笔以卷懐逍遥以针劳谈笑以药勌常防闲于才锋贾余于文勇使刃发如新凑理无滞虽非胎息之万术斯亦卫气之一方也
　　将阅文情先标六观一观位体二观置辞三观通变四观竒正五观事义六观宫商斯术既行则优劣见矣【并上】今之俗也缙绅稚齿闾巷小生茍取成章贵在悦目龙目豕足随时之宜牛头马髀彊相附防夫把酌道徳宪章前言者君子所以行之也【金楼子】
　　扬雄作赋有梦肠之谈曹植为文有反胃之论言劳神也【上】
　　枚臯文章敏疾长卿制作淹迟皆尽一时之誉而长卿首尾温丽枚臯时有累句故知疾行无善迹矣扬子云曰军旅之际戎马之间飞书驰檄用枚臯廊庙之下朝廷之中髙文典册用相如【西京杂记】
　　崔琦字子玮河南尹梁冀闻其才请与交冀行不轨琦数引古今成败以戒之冀不能受乃作外戚箴复作白鹄赋以为讽梁冀见之呼琦问曰百官外内各有司存天下云云岂独吾人之尤君何激刺之过乎琦对曰将军累世台辅而徳政未闻黎元涂炭不能结纳贞良以救祸败反欲钳塞士口杜蔽主听将使黄改色马鹿异形乎冀无以对因遣琦归令刺客隂求杀之客见琦耕于陌上懐书一卷息輙偃而咏之客哀其志以实告琦曰将军令我要子今见君贤者可亟自逃吾亦于此亡矣琦得脱走后竟捕杀之【后汉书】
　　刘梁字曼山一名岑东平宁阳人也梁宗室子孙而少孤贫卖书于市以自资常疾世多利交以邪曲相党乃着破羣论【上】
　　周季贞班固姊之子也善属文防妇作问神其姨曹大家难之【三辅决録】
　　桓帝时有辟公府掾者倩人作奏记人不为作因语梁国葛龚先作记文可用遂从人言写记文不去龚名姓语曰作奏虽工宜去葛龚
　　李膺居阳城时门生在门下者恒有四五百人膺毎作一文出手门下共争之不得堕地【商芸小説】
　　朱穆著论甚美蔡邕自至其家写之
　　蔡邕避难过呉读碑文以为诗人之作无诡妄也因刻石旁作八字魏武见而不能了以问羣寮莫有解者有妇人浣于汾渚曰第四车解既而祢正平至衡即以离合义解之或谓此妇人即娥灵也【异苑】
　　韦仲将云仲宣伤于肥戅休伯都无格检元瑜病于体弱孔璋寔自麤疏【典畧】
　　沈友字子正弱冠善属文辞又辩于口毎所至众人皆黙然莫与为对咸言其笔之妙舌之妙刀之妙三者皆过絶于人【吴録】
　　仙人许君居世之时尝因修观工用既毕欲刻石记之因得古碑文字形缺不可复识因刬去旧文刋勒新记自恍惚不安暇日徐歩庭砌闻空中语曰许君许君速诣水官求救不然即有不测之衅愕然异之问其事杳不复答乃炷香防祝愿示求救之由良乆复语曰所刻碑旧文虽已磨灭而当时为文之人见诣水官相讼夺我之名显己之名由此水官将有执对之命宜速求之许君乃访得旧文立石刋纪一夕梦神人相谢云再显名氏无以相报请作水陆大醮普告山川万灵得三官举明可以证道君依教修之遂成道果自此水陆醮法传于人间【録异记】
　　成公绥口不能谈而有剧问以笔达之见其深智【文士传】孙兴公作永嘉郡郡人甚轻之桓公后遣传教令作敬夫人碑郡人云故当有才不尔桓公那得令作碑于此重之【语林】
　　孝若掞蔚春华时标丽藻覩其抵疑诠理本穷通于自天作诰敷文流英声于孝弟旨深致逺殊为大雅之风烈焉安仁思绪云骞词锋景焕前史俦于贾谊先逹方之士衡机文喻海韫蓬山而育芜岳如江濯美锦而增绚然其挟弹盈果拜尘趋贵蔑弃倚门之训干没不逞之间斯才也而有斯行也天之所赋何其驳与正叔含咀艺文履危居正着论究人道之纲裁箴悬乘舆之鉴可谓玉质而金相者矣孟阳镂石之文见竒于张敏蒙泛之咏取重于傅景阳摛光玉府棣蕚相辉洎乎二陆入洛三张减价考覈遗文非徒语也【晋书】
　　顾恺之为父作传
　　子谓荀悦史乎史乎谓陆机文乎文乎皆思过半矣子谓文士之行可见谢灵运小人哉其文傲君子则谨沈休文小人哉其文冶君子则典鲍照江淹古之狷者也其文急以怨呉均孔珪古之狂者也其文怪以怒谢庄王融古之纎人也其文碎徐陵庾信古之夸人也其文诞或问孝绰兄弟子曰鄙人也其文滛或问湘东王兄弟子曰贪人也其文繁谢朓浅人也其文防江总诡人也其文虚皆古之不利人也子谓顔延之王俭任昉有君子之心焉其文约以则【文中子】
　　宋谢朏十嵗孝武诏为洞井赞于坐奏之
　　谢客集诗逢诗輙取张隲文士逢文即书
　　沈不害字孝和通经术善属文虽博综经典而家无卷轴毎制文操笔立成曽无寻检汝南周正常称之曰沈生可谓意圣人乎【南史】
　　王昹子万秋字元寳亦用才学自显昹见释慧琳谓曰昨万秋对防欲以相示答曰此不须看若非先见而答贫道不能为先见而答贫道奴皆能为昹曰此将不伤徳道耶答曰大徳所以不徳乃相对笑竟不看焉张融自序云丈夫当删诗书制礼乐何至因循寄人篱下我之文章体亦何异政以属辞多出比事不覊不阡不陌非途非路耳然其传音振逸鸣节竦韵或当未极亦已极其所矣吾无师无友不文不句颇有孤神独逸耳融自名集为玉海司徒禇渊问玉海名融答以玉比徳海崇上善【南齐书】
　　髙帝辅政江淹为参军诏令草檄未就齐相引淹赐之酒淹噉鵞炙垂尽进酒数斗文诰亦办【上】
　　江淹为宣城太守时罢归始泊船灵寺渚夜梦一人自称张景阳谓曰前以一疋锦相寄今可见还淹探懐中得数尺与之此人大恚曰得割截都尽自尔文章踬矣【南史】
　　刘孝绰少有盛名舅王融毎曰天下文章若无我当归阿士阿士孝绰小字也
　　陆云公字子龙先制太伯庙碑吴兴太守张缵罢郡经途读其文叹曰今之蔡伯喈也
　　武帝目裴子野曰其形虽弱其文甚壮子野自占死期不过戊戌嵗是年自省移疾谓同官刘之亨曰吾其逝矣【并上】
　　梁玉筠云未有七叶之中名徳重光爵位相埒人人有集如吾门者也
　　昔刘向通古今之学马融见天下之书京房察风雨之占裴楷晓隂阳之术子政伤于简易季长敝于骄侈君明逐不旋踵公矩才免殛诛鲜有尽羙之迹罕闻克终之誉若夫徳行博敏孔室四科经术深长郑门六艺丹阳陶先生备斯矣至如紫台青简绿帙丹经玉版秘文瑶氊怪牒靡不贯彼精防殚其防趣葢非常之絶伎命世之异人焉文集缺亡未有编録门人补缉若逢辽东之本好事研搜如诵河西之箧奉勑効之铅墨缄以缇缃藏彼鸿都副在延阁【陈江縂陶贞白先生集序】
　　昔梁昭明太子集文选以何水部在世不録
　　陈庾时善字书毎属辞好为竒字文士以此讥之【陈书】温子升文章清婉阳夏守傅标使吐谷浑见其国主牀头有书数卷乃子升文济隂王晖业尝云江左文人宋有顔延之谢灵运梁有沈约任昉我子升足以陵顔轹谢含任吐沈【后魏书　梁书刘孝标事同不重録】
　　祖莹以文学见重尝语人云文章须自出机杼成一家风骨何能共人同生活也葢讥世人好窃他文以为己用【北史】
　　李孝基字元操仕齐为给事中隋初以字行为州刺史不复留意于文笔人问其故慨然叹曰五十之年倐然而过宦情文意一时尽矣悲夫毎暇日輙引賔客歌对酒终日为欢【北史】
　　齐世有辛毗者清干之士官至行台尚书鄙文学嘲刘逖云君辈辞藻譬若朝菌须臾之翫非宏才也岂比吾徒千丈松树常有风霜不可凋悴矣刘应之曰既有寒木又发春华何如也辛笑曰可矣【家训】
　　薛道衡毎搆文必隠坐空斋蹋壁而卧闻户外有人便怒
　　杜正藏字为善着碑诔铭颂诗赋百余篇又着文章体式时人号为文轨乃至海外髙丽百济亦共传习称为杜家新书【隋书　以下词赋】
　　气之动物物之感人故揺荡性情形诸舞咏照烛三才晖丽万有灵祗待之以致飨幽微借之以昭告动天地感鬼神莫近于诗昔南风之辞卿云之颂厥义夐矣夏歌曰郁陶乎予心楚謡曰名余曰正则虽诗体未全然是五言之滥觞也逮汉李陵始着五言之目矣古诗邈人代难详推其文体固是炎汉之制非衰周之倡也自王枚马之徒词赋竞爽而吟咏靡闻从李都尉迄班媫妤将百年间有妇人焉一人而已诗人之风顿已缺防东京二百载中惟有班固咏史质木无文降及建安曹公父子笃好斯文平原兄弟鬰为文栋刘桢王粲为其羽翼次有攀龙托凤自致于属车者葢将百计彬彬之盛大备于时矣尔后陵迟衰微迄于有晋太康中三张二陆两潘一左勃尔复兴踵武前王风流未沫亦文章之中兴也永嘉时贵黄老稍尚虚谈于时篇什理过其辞淡乎寡味爰及江表防波尚传孙绰许询桓庾诸公诗皆平典似道徳论建安风力尽矣先是郭景纯用隽上之才创变其体刘越石仗清刚之气赞成厥羙然彼众我寡未能动俗逮义熈中谢益夀斐然继作元嘉中有谢灵运才髙词盛富艳难踪固已含跨刘郭陵轹潘左故知陈思为建康之杰公干仲宣为辅陆机为太康之英安仁景阳为辅谢客为元嘉之雄顔延年为辅斯皆五言之冠冕文词之命世也夫四言文约意广取效风骚便可多得毎苦文繁而意少故世罕习焉五言居文词之要是众作之有滋味者也故云会于流俗岂不以指事造形穷情冩物最为详切者邪故诗有六义焉一曰兴二曰比三曰赋文已尽而意有余兴也因物喻志比也直书其事寓言写物赋也斯三义酌而用之干之以风力润之以丹彩使味之者无极闻之者动心是诗之至也若专用比兴则患在意深意深则词踬若但用赋体则患在意浮意浮则文散嬉成流移文无正泊有芜漫之累矣若乃春风春鸟秋月秋蝉夏云暑雨冬月祁寒斯四候之感诸诗者也嘉防寄诗以亲离羣托诗以怨至于楚臣去境汉妾辞宫或骨横朔野或魂逐飞蓬或负戈外戍或杀气雄邉塞客衣单孀闺泪尽又士有解佩出朝一去忘返女有扬蛾入宠再盼倾国凡斯种种感荡心灵非陈诗何以展其义非长歌何以骋其情故曰诗可以羣可以怨使穷贱易安幽居靡闷莫尚于诗矣故词人作者防不爱好今之士俗斯风炽矣才能胜衣甫就小学必甘心而驰骛焉于是庸音襍体各为家法至于膏腴子弟耻文不逮终朝防缀分夜呻吟独观谓为警防众睹终沦平钝次有轻荡之徒笑曹刘为古拙谓鲍照羲皇上人谢朓今古独歩而师鲍照终不及日中市朝满学谢朓劣得黄鸟度青枝徒自弃于髙听无渉于文流矣嵘观王公缙绅之士毎博论之余何尝不以诗为口实随其嗜欲商防不同淄渑并泛朱紫相夺喧议竞起凖的无依近彭城刘士章俊爽之士疾其淆乱欲为当世诗品口陈标榜其文未遂嵘感而作焉昔九品论人七略裁士校以賔实诚多未值至若诗人为技较尔可知以类推之殆均博奕方今皇帝资生知之上才体沉鬰之幽思文丽日月学防天人八纮既掩风靡云蒸抱玉者聨肩握珠者踵武固以睨汉魏而不顾吞晋宋于胸中谅非农歌辕议敢致流别嵘之今録庶周旋于闾里均之于谈笑耳【钟嵘诗评序】长门上林殆非一家之赋洛神池雁便成二体之作孟坚精整咏史无亏于东主平子恢富羽猎不累于凭虚王粲初征他文未能称是杨修敏防暑赋弥日不献一人之思迟速天悬一家之文工拙壤隔何独宫商律吕必责其一人也【齐陆厥与沈约书问声韵】
　　缀字属篇必须拣择一避诡异二省聮邉三权重出四调单复诡异者字体瓌怪者也曹摅诗称岂不愿斯游褊心恶哅呶两字诡异大疵美篇况乃过此其可观乎聨邉者半字同文者也状貌山川古今咸用施于常文则鉏铦为瑕如不获免可至三接三接之外其字林乎重出者同字相犯者也诗验适防而近世忌同若两字俱要则宁在相犯故善为文者富于万篇贫于一字一字非少相避为难也单复者字形肥瘠者也瘠字累句则纤疎而行劣肥字积文则黯黙而篇闇善酌字者三五单复磊落如珠矣
　　凡有四对言对为易事对为难反对为优正对为劣言对者双比空辞者也事对者并举人验者也反对者理殊趣合者也正对者事异义同者也长卿上林云修容乎礼园翺翔乎书圃此言对之类也宋玉神女赋云毛嫱鄣袂不足程式西施掩面比之无色此事对之类也仲宣登楼云钟仪幽而楚奏庄舄显而越吟此反对之类也孟阳七哀云汉祖想枌榆光武思白水此正对之类也凡偶辞胸臆言对所以为易也微人乏学事对所以为难也幽显同志反对所以为优也并对苦心正对所以为劣也
　　郢人为赋托以灵均举世而诵之后知其非皆缄口而捐之此为未知文也【刘昼新论】
　　列女传式微二人之作聨句始此文心雕龙云聨句共韵栢梁余制
　　司马相如为上林子虚赋意思消散不复与外事相关控引天地错综古今忽然如睡涣然而兴几百日而后成其友人盛覧字长通防牱名士尝问以作赋相如曰合纂组以成文列锦绣而为质一经一纬一宫一商此赋之迹也赋家之心苞括宇宙总览人物斯乃得之于内不可得而传览乃作合组歌列锦赋而退终身不复敢言作赋之心矣【西京杂记】
　　相如将献赋未知所为梦一黄衣翁谓之曰可为大人赋遂作大人赋以献之赐锦四疋
　　长安有庆虬之亦善为赋尝为清思赋时人不知贵也乃托以相如所作遂大见重于世
　　韩安国为梁孝王作几赋不成邹阳代作各罚酒三升【并上】
　　扬子云工赋王君大习兵桓谭欲从二子学子云曰能读千赋则善赋君大曰能观千剑则晓剑谚曰习伏众神巧者不过习者之门【新论】
　　灵帝时好辞制造羲皇之书开鸿都之赋而乐松之徒招集浅陋故杨赐号为驩兠蔡邕比之俳优其余风遗文葢蔑如也【文心雕龙】
　　魏陈思王诗其源出于国风骨气竒髙词彩华茂情兼雅怨体被文质粲溢今古卓尔不羣嗟乎陈思之于文章也譬人伦之有周孔鳞羽之有龙凤音乐之有琴瑟女工之有黼黻俾尔懐铅吮墨者抱篇章而景慕映余晖以自烛故孔氏之门如用诗则公干升堂陈思入室景阳潘陆自可坐于廊庑之间矣【钟嵘诗评】
　　魏肇师曰古人托曲者多矣然鹦鹉赋祢衡潘尼二集并载奕赋曹植左思之言正同古人用意何至于此【酉阳襍爼】
　　诸葛恪常飨蜀使费祎祎停食防索笔作麦赋恪亦请笔作磨赋咸称善【诸葛恪别传】
　　嵩见陆云作逸民赋嵩以为大夫出身不为孝子则为忠臣必欲建功立防为国宰辅遂作官人赋以反云之赋【文士传】
　　君苖文天才中亦少尔然自复能作文云惟见其登台赋及诗颂作愁霖赋极佳颇傲云云所如多恐故当在二人后然未防见其文见兄文輙云欲烧笔砚以为此故不喜出之曹志苖之妇公其妇及儿皆能作文顷借其释询二十七卷当欲百余纸写之不知兄尽有不李氏云雪与列韵曹便复不用人亦复云曹不可用者音自难得正【君苗即前书崔君苖】
　　有作文惟尚多而家多猪羊之徒作蝉赋二千余言隠士赋三千余言既无藻伟体都自不似事文章实自不当多【陆士龙集】
　　诗苑类格谓廽文出于窦滔妻所作文心雕龙云廻文所兴则道原为始又傅咸有廻文反覆诗温峤有廽文诗皆在窦妻前
　　桓温少与殷浩友善浩尝作小诗示温温曰汝慎勿犯我当出汝诗示人【沈约野史】
　　晋农太守郭璞诗宪章潘岳文体相辉彪炳可玩始变永嘉平淡之体故称中兴第一翰林以为诗首【钟嵘诗评】禇陶字季雅弱不好弄少而聪慧清淡闲黙以坟典自娯年十三作鸥鸟水硙二赋见者竒之【晋书】
　　绍新解覔句稍知音律
　　姜平子天水人仕于苻坚坚宴羣臣赋诗平子诗内丁字直而不屈坚问其故答曰屈下者不正之物未足以献也坚悦擢上第【丹铅録】
　　宋武帝大防戏马台令诸人赋诗王昙首诗先成帝以问其兄太保曰卿弟何如卿太保答曰臣弟若但如下官门戸何寄武帝大笑【语林】
　　宋临川太守谢灵运诗其源出于陈思襍有景阳之体故尚巧似而逸荡过之颇以繁芜为累嵘谓若人兴多才髙博寓目輙书内无乏思外无遗物其繁富宜哉然名章逈句处处间起丽典新声络绎奔防譬犹青松之拔灌木白玉之暎尘砂未足贬其髙洁也【钟嵘诗评】
　　谢灵运半日吟诗百篇顿落十二齿
　　宋监典事区惠恭诗惠恭本胡人为顔师伯干顔为诗笔輙偷定之后造独乐赋语侵给主被斥及大将修北第差充作长时谢惠连兼记室叅军惠恭时徃共安陵嘲调末作双枕诗以示谢谢曰君诚能恐人未重且可以为谢法曹造遗大将军见之赏叹以锦二端赐谢谢辞曰此诗公作长所制请以锦赐之
　　齐惠休上人诗齐道猷上人诗齐释寳月诗惠休滛靡情过其才世遂匹之鲍照恐商周矣羊曜璠云是顔公忌照之文故立休鲍论庾白二胡亦有清句行路难是东阳紫廓所造寳月尝憇其家防廓亡因窃而有之廓子赍手本出欲讼此事乃厚赂止之【并上】
　　谢惠连改诗既罢无知音者遇好句自吟而已【杜注】汤休谓呉迈云吾诗可为汝诗父谢光禄云不然汤可为庻兄【诗品】
　　沈麟士制黒蝶赋以寄意【南史】
　　王筠好弄葫芦毎吟诗则注水于葫芦倾已复注若掷之于地则诗成矣【诗源指诀】
　　髙爽博学多才坐事被系作镬鱼赋以自况其文甚工后遇赦得免【南史】
　　张率年十六作赋颂二千余首虞讷见而诋之率一旦焚毁更为诗示之托云沈约讷便句句嗟称率曰此吾作也讷慙而退【并上】
　　谢秘书平生不嗜书独爱沈约集行立坐卧靡不讽咏犹以为未足独搆一室四壁冩沈诗案头席上冩小卷及册子甚伙不复襍一他书大书额曰沈郎书室谢朏字敬冲谢庄子幼聪慧十嵗能属文庄游土山使朏命篇揽笔便就庄抚其背曰真吾家千金【南史】
　　齐武陵王晔作短句诗学谢灵运陈太祖曰康乐放荡作体不辩有首尾安仁士衡深可宗尚顔延之抑其次也【南齐书】
　　鲍照尝谒临川王义庆有人止之照曰千载上有英才异士沈没不闻者安可数哉大丈夫岂可遂韬知能使萧艾不辨终日碌碌与燕雀相随乎于是奏诗义庆大竒之【钟嵘诗评】
　　江祐尝诣谢朓朓言有一诗已呼取既而便停祐问其故曰定复不急【南齐书】
　　竟陵王尝夜集学士刻烛为诗四韵者则刻一寸以此为率萧文琰曰烧一寸烛而成四韵诗何难之有乃与江洪等共叩铜鉢响絶则成诗皆可观
　　沈琛见王俭诗曰王令文章大进丘灵鞠曰何如我未进时
　　刘孝绰兄弟相朂以学并工属文孝绰尝云三笔六诗三即第三弟孝仪六即第六弟孝威【梁书】
　　刘孝绰辞藻为后进所宗尝为诗曰塞外羣鸟返云中侣防归髙祖见大怒即夺侍郎又为诗二首其一曰鸣镳响夹毂飞葢倚林庐其二曰城阙山林逺一去不相闻髙祖嗟赏复侍郎沈约曰卿以诗失黄门还以诗得黄门孝绰曰此即既为风所开复为风所落也
　　刘显尝为上朝诗沈约见而美之命工书人题之于郊居宅壁后显博闻彊记过于裴顾时波斯献生师子帝问师子有何色显曰黄师子超不及白师子超
　　顾欢六歳家贫父使田中驱鹊欢作黄鹊赋而归鹊食稻过半父怒欲挞之见赋乃止
　　到溉孙荩早聪慧位尚书殿中郎尝从武帝幸京口登北顾楼赋诗荩受诏便就上以示溉曰荩定是才子翻恐卿从来文章假手于荩因赐绢二十疋后溉毎和御诗上輙手诏戏溉曰得无贻厥之力乎
　　陈郡袁嘏自重其文谓人云我诗应须大材迮之不尔飞去【并上】
　　有何赠箸者常于任昉座赋诗而其诗言不类任云卿诗可谓高厚其人大怒曰遂以我诗为茍号【金楼子】梁武于武徳殿毎诗限三刻成谢微二刻便就文甚美梁元帝书记皆出洪亭丁觇之笔军府多未相重故语云丁君十纸不敌王褒数字
　　落花诗自梁萧子范始
　　金城内刺史院有髙斋梁昭明太子于此斋造文选简文为晋安王镇襄阳日引刘孝威等于此斋综覈诗集凡十人资给丰厚时号髙斋学士
　　陈使傅縡聘齐以薛道衡接对之縡赠诗五十韵道衡和之南北称美魏収曰傅縡所谓以蚓投鱼耳【北史】陈后主集有宣猷堂燕集五言曰披钩赋韵逐韵多少次第而用坐有江总陆瑜孔范等三人后主韵得迮格白赫易夕掷斥折唶字其诗用韵与所得韵次前后正同是先书韵为钩坐客均探各据所得循序赋之正后世次韵类也
　　魏収随父赴边欲以武艺自逹郑伯调之曰魏郎弄防多少収慙遂折节读书夏月坐版牀随树隂讽诵积年牀版为之锐减而精力不辍年二十七上南狩赋甚见褒美伯谓曰卿不遇老夫犹应走兎【北史】
　　祖珽字孝徴神情机警辞藻遒逸与裴譲之并有令誉为当世所推省中语曰多才多能祖孝徴能赋能诗裴让之【北齐书】
　　髙祖宴侍臣于清徽堂遂令黄门郎崔光读暮春羣臣应诏诗至彭城王勰诗髙祖为改一字勰曰臣露此拙方见圣朝之私赖神笔赐刋得有令誉髙祖曰虽雕琢一字犹是玉之本体勰曰臣闻诗三百一言可蔽今陛下刋以一字足以价等连城【后魏书】
　　齐文宣帝崩当朝文士各作挽歌十首择其善者用之魏収杨休之祖孝徴等不过得一二首卢思道独有八篇人称八美卢郎【北史】
　　卢思道与庾知礼作诗知礼成而思道未就知礼曰卢诗何太眷眷思道曰自许编蒲疾何如织锦迟【谈薮】北齐并州有士族好为可笑诗赋轻蔑邢魏诸公众共嘲弄虚相称赞必击牛酾酒延之其妻明鉴人也泣而谏之此人叹曰才华不为妻子所容与何况行路至死不觉【顔氏家训】
　　阳俊之多作五言歌词荡而拙世俗流传名为阳五伴侣写卖不絶俊之遇于市言其字误取而改之卖者曰阳五古之贤人君何所知轻敢议论俊之大喜自言有集十卷虽家兄亦不知吾是才士【家训】
　　李百药见子而论诗子不答百药退谓薛収曰吾上陈应刘下述沈谢分四声八病刚柔清浊各有端序音若埙篪而夫子不应我其未逹欤薛収曰吾尝闻夫子之论诗矣上明三纲下逹五常于是徴存亡辩得失故小人歌之以贡其俗君子赋之以见其志圣人采之以观其变今之营营驰骋乎末流是夫子之所痛也不答则有由矣【文中子】




　　广博物志卷二十九
<子部,类书类,广博物志>
　　钦定四库全书
　　广博物志卷三十
　　明　董斯张　撰
　　艺苑五【纸　墨　笔　砚　书　图画附】
　　笔述也述事而书之也砚研也研墨而使和濡也墨痗也似物痗墨也纸砥也谓平滑如砥石也【释名】
　　左伯之纸妍妙辉光仲将之墨一如漆【萧子良文】
　　蔡伦始制茧麻二纸张华作菭纸王羲之制谷藤二皮之纸
　　密香纸以密香树皮叶作之文如鱼子极香而坚泰康五年大秦献三万幅帝以万幅赐当阳侯杜预令写所撰春秋什例及经传集解以进【嵇含南方草木状】
　　何曽好学博闻武帝拜为太尉性奢侈人以小纸为书敕记室勿报
　　王右军少年多用紫纸中年用麻黄纸又用张永义制纸取其流丽便于行笔蔡中郎非流纨丰素不妄下笔韦诞云用张芝笔左伯纸任及墨兼此三具又得巨手然后可以建径丈之字方寸千言韦昶善书而妙于笔故子敬称为奇絶
　　古有藤角纸范云土纸不可作文书皆令用藤角江寕县东十五里有纸官署齐髙帝于此造纸之所也常造凝光纸赐王僧防一云银光纸也【丹阳记】
　　阮孝绪十嵗随父为湘州行事不书官纸以成亲之清白【南史】
　　义熈中刘毅镇江州为卢循所败及徙荆州益复怏怏常纸作书约部将王亮储兵作逆忽风展纸不得书毅仰天大诟风遂吹纸入空须臾碎裂如飞雪纷下未几毅败【异苑】
　　陶休昔以二百纸与汝吾留百枚【许长史与玉斧书】
　　五色纸故在小郎处勿令失也【杨羲与许穆书】
　　简文帝集纲启谨奉红牋二十副陆倕有谢安成王赐西蜀牋纸一万幅简文帝又云特送四色纸三万枚湘东王防最云晋宋间有一种纸或一幅长丈余言就船中抄世谓蠒又云张载纸铭并称纸为畨【北户録以下墨】伏牺初以木刻字轩辕易以刀书虞舜造笔以漆书于方简邢夷作墨史籀始墨书于帛仲由作砚蔡伦作纸【物原】
　　笔神曰佩阿砚神曰防妃墨神曰回氐纸神曰尚卿笔神曰昌化【致虚阁杂爼】
　　墨始造于黄帝之时一云田真造墨
　　庐山有石墨可书【浔阳记】
　　筑阳县有墨山山石悉如墨【荆州记】
　　初韦仲将墨法铁臼中三万杵杵多益愈后贾思勰法曰亦三万杵杵多益善
　　魏韦仲将用真珠麝香二物后魏贾思勰用梣木鸡白真珠麝香四物
　　汉有隃麋墨东宫香墨邺中三台有曹公石墨
　　古有九子之墨祝婚者多子
　　张金好墨过市数蠡并市豪笔备即写书【石崇奴券】
　　王右军为临川内史作宅新城遗有墨池至今池有墨花
　　班孟能嚼墨一喷皆成字尽纸有意义【神僊传】
　　诸郡守劳讫遗陈土宜字有谬误及书迹滥劣者必令饮墨水一升【北齐朝防仪又秀才冒滥者亦如之】
　　舍利佛所以称智慧第一者世尊方欲知身子智慧多少者以须弥为砚子四大海水为墨以四天下竹木为笔满四天下人为书师欲写身子智慧者犹不能尽况凡夫五通而能测量耶故称智慧第一也【法苑珠林以下笔】制笔之法桀者居前毳者居后彊者为刄懦者为辅参之以荣束之以管固以漆液泽以海藻故曰笔妙【韦诞笔经】上刚下柔乾坤位也新故代谢四时次也圆和正直规矩极也首黄管天地色也【蔡邕笔赋】
　　岂其作笔必兎之毫调利难秃亦有鹿毛【晋王隐笔铭】天子笔管以错寳为跗官师路扈为之以杂寳为匣厠以玉璧翠羽【西京杂记】
　　汉制尚书郎作文书起草月赐赤管笔一双隃麋墨一枚【上】
　　濯笔池在虎头山相传汉昭烈濯笔处【湖广志】
　　在平原尝按行曹公器物书刀五枚琉璃笔一枝景初二年七月七日刘媫妤云见此使人怅然【陆机与弟书】张华博物志成晋武帝赐以麟角笔管辽西所献也青銕砚用于阗所上銕为之也又赐侧理纸万番南越所贡汉人言陟厘与侧理相乱盖南人以海苔为纸其理纵横邪侧因以为名【王子年拾遗记】
　　南朝呼笔四管为一牀【搜神记】
　　余尝自为笔甚可用谢安石庾稚恭每就吾求之靳而不与【羲之笔法】
　　羲之有巧石笔架名扈班献之有班竹笔筒名裘钟皆世无其匹【致虚阁杂爼】
　　王羲之得用笔法于白云先生先生遗之防须笔又钟繇张芝皆用防须笔【笔髓】
　　人有以緑沉漆管笔遗王逸少【笔谱】
　　南朝有姥善作笔萧子云常书用此笔笔心用胎发【焦氏笔乘】
　　有人以緑沉漆竹管及镂管见遗斯亦可玩讵必以金玉哉尝答牛亨之问曰蒙恬以枯木为管鹿毛为柱羊皮为被【王羲之笔经】
　　王祐病有鬼至其家留赤笔十余枝在荐下曰可使人簮之出入辟恶凡举事皆无恙【搜神记】
　　郄诜射防第一再拜其笔曰龙须友使我至此后有贵人遗金并枝蕋石簮咸与弟子曰可市笔三百管退亦藏之贮以文锦一千年后当令子孙以名香礼之【龙须志】
　　慧逺禅师退隐硖石山着湼槃经成掷其笔曰若疏义契理笔驻空已而果然后人名掷笔堂
　　元帝为湘东王时好文学著书常纪録忠臣义士及文章之美者笔有三品或金银雕饰或用班竹为管忠孝全者用金管书之德行精粹者用银管书之文章赡逸者以班竹管书之【梁书】
　　纪少瑜字幼晹尝梦陆倕以一束青镂管笔授之文词因此大进【上　以下砚】
　　自有书契即有此砚盖始于黄帝时也一云子路作昔黄帝得一玉纽治为墨海焉其上篆文曰帝鸿氏之砚【事类赋注】
　　范乔年两嵗祖父馨卒临终抚其手曰恨不见汝成人以吾所用砚与之始五嵗祖母以此言告乔乔便执砚涕泣【陈留志】
　　晋袁彖赠庾翼蜯砚
　　蒋道支于水侧见一浮楂取为砚制形象鱼有道家符谶及纸皆内鱼砚中常以自随二十余年忽失之梦人云吾暂游湘水过湘君庙为二妃所留今复还可于水际见寻也道支诘旦至水侧见者得一鲤鱼买剖之得先时符谶及纸方悟是所梦人弃之俄而雷雨屋上有五色气直上入云后人有过湘君庙见此鱼砚在二妃侧【异苑】
　　武帝性纯俭呉令唐镛进铸成盘龙火炉翔凤砚盖诏禁锢终身【梁书以下书】
　　造书凡有三人长名曰梵其书右行次曰佉卢其书左行少者苍颉其书下行【法苑珠林】
　　伏羲氏始画八卦命臣飞龙氏造六书【古三坟】
　　苍颉石室记有二十八字在苍颉北海墓中土人呼为藏书室周时无人识秦李斯始识八字曰上天作命皇辟迭王汉叔孙通识十二字【通志】
　　苍颉之作书也自环者谓之私背私谓之公【韩非子】苍颉之初作书盖依类象形谓之文其后形声相益谓之字文者物象之本字者孶乳而生【説文序】
　　苍颉篇李斯所造而云汉兼天下海内并厠豨黥韩覆畔讨灭残非本文也【家训】
　　苍颉有七章李斯所作鞄甍是其一萹内有治皮之事【考工记注】
　　史皇殁塟利乡亭学书者皆徃投刺祀之不絶【皇览】论衡云学书者讳丙日云苍颉以丙日死按古五行书苍颉丙寅死辛未塟
　　崆峒山中有尧碑禹碣皆籕文焉伏滔述帝功德铭曰尧碑禹碣厯古不昧【述异记】
　　今请陈为书之本始也造文之既肇矣乃是五色初萌文章画定之时秀人民之交别隂阳之分则有三元八防羣方飞天之书又有八龙云篆明光之章也其后逮二皇之世演八防之文为龙凤之章拘省云篆之迹以为顺形梵书分破二道壤真从易配别本支乃为六十四种之书也遂播之于三十六天十方上下也各各取其萹类异而用之音典虽均蔚迹隔异矣校而论之八防之书是书之至真建文章之祖也云篆明光是其根宗所起有书而始也今三元八防之书皇上太极髙真清仙之所用也云篆明光之章今所见神灵符书之字是也尔乃见华季之世生造乱真共作巧末趣径下书皆流尸浊文滛僻之字舍本効假是嚣秽死迹耳【陶隐居真诰】
　　八显者一曰天书八防是也二曰神书云篆是也三曰地书龙凤之象也四曰内书龙鱼鸟所吐者也五曰外书鳞甲毛羽所载也六曰鬼书杂体防昧非人所解者也七曰中夏书草艺云篆是也八曰戎夷书类于昆虫者也此六文八体或今字同古或古字同今符彩交加共成一法合为一用故同异无定也此依宋法师所説未见正文而三洞经中符有字者如古文尚书中有古字与今同者耳【云笈七签】
　　夫运笔邪则无芒角执笔寛则书缓弱掣短则法拥肿撆长则法离澌书促则字势横画踈则字形慢拘则乏势放又少则纯骨无媚纯肉无力少墨浮澁多墨笨钝比并皆然任意所之自然之理也若抑扬得所趣舍无违笔亷断触势峰郁扬波折节中规合矩分间下注浓纤有方肥痩相和骨力相称婉婉暧暧视之不足棱棱凛凛常有生气适眼合心便为甲科众家可识亦当复由串耳六义可工亦当复由习耳一闻能持一见能记且古且今不无其人大抵为论终归是习程邈所以能变书体为之旧也张芝所以能善书工学之积也既旧且积方可肆其谈【陶隐居真诰】
　　墨薮五十六种书太昊作龙书神农作穗书【命屏封作】黄帝以苍颉鸟迹为篆书因卿云见作云书少昊作金天鸾凤书髙阳制科斗书髙辛作仙人形书尧作书夏后作钟鼎书倒薤【务光】虎书【史佚】鸟官【周文赤雀衔书武王丹乌入室作】填书【周媒氏作】大篆复篆【史籀】殳书【文记笏武记殳】小篆【周】仙人篆【李斯改】麒麟篆【仲尼弟子作】转宿书【子韦】虫书【秋胡妻】传言书【六国】小篆刻符书【李斯】书【程邈】署书【萧何作】藁书【仲舒】气候书【司马相如】芝英书【汉】金错书尚方大篆【程邈】鹤头偃波书【诏板所用】蚊脚书【上诏用】垂露悬针篆【汉曹喜】章草【杜伯度】飞白【蔡邕】一笔书【张芝】八分书【王次仲】虵书【鲁唐终】行书【正之小也钟繇谓之行押书后汉刘徳升造】散书【卫恒】龙爪书行隷【王羲之】八体书【二王】虎爪书【王僧防】鬼书【宋元嘉】花书【河东山】外国胡书天竺书　悬针小篆体也倒薤小篆体也八体书亦图此法【或云出曹喜】金错书八体书法不图其形或云以铭金石垂露书如悬针【王愔文字志】
　　昔周宣王时史籀始着大篆十五篇或与古同或与古异世谓之籀书者也及平王东迁诸候立政家殊国异而文字乖形秦始皇帝初兼天下丞相李斯乃奏易之罢不合秦文者斯作苍颉篇中车府令赵髙作爰厯篇太史令胡母敬作博学篇皆取史籕大篆或颇省改所谓小篆者或曰下杜人程邈为衙狱吏得罪始皇幽系云阳十年从狱中作大篆奏之始皇始皇善之出以为御史使定书自秦壊古文有八体一曰大篆二曰小篆三曰刻符四曰虫书五曰摹印六曰署书七曰殳书八曰隷书王莽时使司空甄豊校文字部改定古文复有六书一曰古文孔氏壁中书也二曰竒字即古文而异者也三曰篆书秦篆书也四曰佐书即书也五曰縁篆所以摹印也六曰鸟书所以书幡信也秦既用篆奏事繁多篆字难成即令人佐书曰字汉因行之独符印玺幡信题署用篆书者篆之防也上谷王次仲始作楷法至灵帝好书时多能者而师宜官鹄为最大则一字径丈小则方寸千言甚矜其能或时不持钱诣酒家饮因书其壁顾观者以酬酒讨钱足而灭之每书輙削而焚其柎梁鹄乃益为版而饮之酒候其醉而窃其柎鹄卒以书至选部尚书魏武帝悬着帐中及以钉壁玩者以为胜宜官鹄宜为大字邯郸淳宜为小字鹄弟子毛教于秘书今八分皆法也汉末有左子邑小与淳鹄不同然亦有名魏初有钟胡二家为行书法俱学之于刘德升而钟氏小异然亦各有巧今大行于世云【卫恒传】
　　张懐瓘书断曰篆籀八分隷书章草草书飞白行书通谓之八体而右军皆在神品右军常醉书数字画类龙爪后遂有龙爪书如科斗玉筯偃波之类【尚书故实】江式字法安祖父善虫篆诂训式少专家学数年中尝梦两人时相教授及悟每有记识初拜司徒长史上表曰臣闻伏羲氏作而八卦形其画轩辕氏兴而灵彰其彩古史苍颉别剙文字以代结绳迄于三代厥体颇异虽依类取制未能殊苍氏矣故周礼八嵗入小学保氏教国子以六书一曰指事二曰象形三曰谐声四曰防意五曰转注六曰假借盖是史颉之遗法及宣王大史籀着大篆十五篇与古文或同或异时人即谓之籀书孔子修六经左丘明述春秋皆以古文厥意可得而言其后七国殊轨文字乖别暨秦兼天下丞相李斯乃奏蠲罢不合秦文者皆取史籀式颇有省改所谓小篆者也于是秦烧经书涤除旧典始用书古文由此息矣书者始皇使下杜人程邈附于小篆所作也世人以邈徒故谓之书汉兴有尉律学复教以籀书又习八体试之课最以为尚书史书省字不正輙举劾焉孝宣时召通苍颉读者独张敞从受之凉州刺史杜业沛人爰礼讲学大夫秦近亦能言之孝平时征爰礼等百余人説文字于未央宫中以礼为小学元士黄门侍郎扬雄采以作训纂篇壁中书者鲁恭王壊孔子宅而得尚书春秋论语孝经也又北平侯张苍献春秋左氏传书体与孔氏相类即前代之古文矣后汉郎中扶风曹喜号曰工篆小异斯法而甚精巧自是后学皆其法也又诏侍中贾逵修理旧文逵即汝南许慎古学之师也后慎嗟时人之好奇叹俗儒之穿凿故撰説文觧字十五篇首子终亥各有部属左中郎将陈留蔡邕采李斯曹喜之法为古今杂形诏于太学立石碑刋载五经题书楷法多是邕书也后开鸿都书画奇能莫不云集时诸方献篆无出邕者魏初博士清河张楫着埤仓广雅古今字诂究诸埤广缀拾遗漏然其字诂方之许篇古今体用或得或失陈留邯郸淳亦与楫同博闻古艺探仓雅许氏字指八体六书精究闲理有名于楫以书教诸皇子又建三字石经于汉碑西其文蔚焕三体复宣校之説文篆大同而古字少异又有京兆韦诞河东卫觊二家并号能篆当时台观牓题寳器之铭悉是诞书晋世义阳王典祠令任城吕忱表上字林六卷寻其况趣附托许慎説文而按偶章句隐别古籀奇惑之字文得正不差篆意也忱弟静别仿故左校令李登声类之法作韵集五卷使宫商龣征羽各为一篇而文字与兄便是鲁卫音读楚夏时有不同皇魏承百王之季绍五运之绪世易风移文字改变篆形谬错体失真俗学鄙习复加虚造巧谈辩士以意为疑乃曰追来为归巧言为辩小兎为防神虫为蚕如斯甚众皆不合孔氏古书史籕大篆许氏説文石经三字也凡所闗古莫不惆怅焉臣亡祖文威杖防归国奉献五世传掌之书古篆八体之法时褒録叙列于儒林官班文囿家号世业暨臣闇短识学庸薄渐渍家风有忝无显是借六世之资奉遵祖考之训窃慕古人之轨企践儒门之辙求撰集古来文字以许慎説文为主及孔氏尚书五经音注籀篇尔雅三仓凡将方言通俗文祖文宗埤仓广雅古今字诂三字石经字林韵集诸赋文字有六书之谊者以类编聫文无复重綂为一部其古籀奇惑俗隷诸体咸使班于篆下各有区别诂训假借之谊佥随文而解音读楚夏之声并逐字而注其所不知者则阙如也脱遂许冀省百氏之观而同文字之域典书秘书所须之书乞垂敕给并学士五人尝习文字者助臣披览书生各五人专令抄写侍中黄门国子祭酒一月一监诬议疑隐庻无纰缪所撰名目伏听明防诏曰可如所请并就太常冀兼教八书史也其有所须依请给之式于是撰集字书号曰古今文字为四十卷大体依许氏説文为本上篆下【北史】
　　尔时太子即初就学将好最妙牛头栴檀作于书板纯用七寳庄严四縁以种种殊特妙香涂其背上执持至于毗奢密多罗阿阇黎所而作是言尊者阇黎教我何书【自下太子广为説书】或复梵天所説之书【今婆罗门书正有十四音是】佉卢虱咤书【隋言驴唇】富沙迦罗仙人説书【隋言华果】阿迦罗书【隋言节分】瞢伽罗书【隋言吉祥】邪寐尼书【隋言大秦国书】鸯瞿梨书【隋言指言】耶那尼迦书【隋言防书】娑伽罗书【隋言牸牛】波罗婆尼书【隋言树叶】波流沙书【隋言恶言】父与书毗多荼书【隋言起户】陀毗荼国书【隋云南天竺】脂罗低书【隋言形人】度其差那婆多书【隋言右旋】优波伽书【隋言严炽】僧佉书【隋言等计】阿婆勿陀书【隋言覆】阿防卢魔书【隋言顺】毗耶寐奢罗书【隋言杂】陀罗多书【乌场邉山】西瞿耶尼书【须弥西】阿沙书【疏勒】支那国书【那此国也】摩那书【科斗】末荼义罗书【中字】毗多悉底书【尺】富数波书【华】提婆书【天】那伽书【龙】夜义书干闼婆书【天音声】阿修罗书【不饮酒】迦娄罗书【金翅鸟】那罗书【非人】摩防罗伽书【天地】弥伽书【诸兽音】迦迦娄多书【鸟音】浮摩提婆书【地居天】安多梨义提婆书【虚空天】郁多罗拘卢书【须弥北】逋娄婆毗提诃书【须弥东】乌差婆书【举】腻差波书【掷】娑伽罗书【海】防阇罗书【金刚】梨伽波罗低犁伽书【徃复】毗弃多书【食残】阿防浮多书【未曾有】奢婆多罗防多书【如伏转】伽那那防多书【等转】优差波防多书【举转】尼差波防多书【掷转】波陀梨佉书【上句】毗拘多罗波陀那地书【从二増上凶】耶婆陀输多罗书【增上句已上】末荼婆哂尼书【中流】梨沙邪婆多波恀比多书【诸山苦行】陀罗尼卑义梨书【观地】伽伽那卑丽义尼书【观虚空】萨蒱沙地尼山陀书【一切药草因】沙罗僧伽何尼书【统览】萨婆韦多书【一切种音　法苑珠林】
　　西域书有驴唇书莲叶书
　　李斯小篆入神大篆入妙【书断】
　　昔秦丞相李斯见周穆王书七日兴叹患其无骨蔡尚书入鸿都观碣十旬不返嗟其出羣【王羲之书论】
　　宜官后为袁术将今钜鹿宋子有耿球碑是术所立其书甚工云是宜官也
　　汉萧何善篆籀为前殿成单思三月以题其额观者如流何使秃笔书【羊欣笔阵图】
　　汉士识字者多马援武材也上书言伏波印文之讹下大司空正郡国印章
　　梁升卿小篆如落玉垂珠
　　扶风曹喜后汉人善篆隷小异李斯见师一时陈留蔡邕后汉人左中郎将善篆采喜之法真定直父碑文犹传于世杜陵陈遵后汉人善篆每书一座皆惊时人谓为陈惊座【王僧防名书录】
　　贾鲂以三仓之书皆为字始广而篆籀转防説文引五经文字与今多不同如易服牛乗马服作备百谷草木丽乎土作丽于地亢龙有悔亢作忼再三凟凟作黩其牛掣掣作□丰其屋丰作寷允升大吉允作□包荒荒作防为的颡的作馰书宅嵎夷嵎作堣鸟兽氄毛作毛五品不逊逊作愻娶于涂山涂作悆弼成五服弼作方鸠孱功方鸠作旁逑藻火粉米藻作璪期三百有六旬期作稘刚而塞塞作□窜三苗于三危窜作□今汝聒聒作懖懖庻草繁庑庑作无若药不瞑瞑作眄尚桓桓作狟狟彛伦攸斁斁作殬颠木之有由蘖由蘖作防枿诗新台有泚泚作玼缾之罄矣罄作啴啴骆马啴作痑钩膺镂作鐊白鸟鹤鹤作翯翯可以攻玉作可以为厝衣裳楚楚楚作墙有茨茨作荠緑竹猗猗緑作菉无然泄泄泄作呭挑兮逹兮挑作防如此之类不可胜举是时五经皆古文未变书慎当得其真
　　杜邺子夏尤长小学小学谓文字之学也周礼八嵗入小学保氏教国子以六书故名邺子林好古有雅才建武中厯位列卿至大司空其正文字过于邺故言小学者宗于杜林三苍苍颉篇秦相李斯作训纂篇扬雄作傍喜篇后汉郎中贾鲂作总曰三仓梁有苍颉二卷杜林注见隋经籍志又小学篇一卷晋下邳内史王义撰又少学九篇杨方撰始字一卷劝学一卷蔡邕撰司马相如作凡将篇班固太甲篇在昔篇崔瑗飞龙篇蔡邕圣皇篇黄初篇呉章篇女史篇合八卷又初学二卷朱育撰始学十二卷呉郎中项峻撰又月仪十二卷亡发记一卷晋著作佐郎束晢撰张挹字诂汉张衡传注有苍颉篇汉安纪注云苍颉篇云邸舍也又曰帝年十嵗好学史书注云史书周宣王太史籀所作之书也凡五十五篇以教童魏王粲传云邯郸淳博士有才章善苍雅虫篆通典云汉官仪能通苍颉史籀篇补兰台令史满嵗为尚书郎法言学苍颉史篇注谓多知奇难字三苍训诂三卷埤苍二卷并张挹撰广苍一卷樊恭撰见唐经籍志又有氏字指何承天纂文郭璞三苍解诂
　　新论以金昆为珢晋书以黄头小人为恭説文以人十四心为德诗説以二在天下为酉汉书以泉货为白水真人国志以天上有口为呉宋书以召力为劭防同契以人负告为造皆假借依附耳【家训】
　　世之学者读五经是徐邈而非许慎赋颂信褚诠而忽吕忱史记专皮邹而废篆籀汉书悦应苏而略苍雅不知书音其支叶小学其宗系【同上】
　　蔡邕汉末硕学而云色为絶殊不知絶字系旁为刀刀下为节又况不及蔡邕者乎呉人云无口为天有口为呉曾不知呉从兵隋文帝恶随字为乃去之成隋字隋裂肉也其不祥莫大焉殊不知隋从安歩也而妄去之【玉海】
　　孙叔言创尔雅音义是汉末人独知反语魏髙贵乡公不解反语以为怪异自兹厥后音韵锋出各有土风逓相非笑
　　梁顾野王太学之太博也周访字原出没不定故玉篇序云有开春申君墓得其铭文皆是隷字春申是周末六国同时文则非并呑之日也【法苑珠林】
　　蔡文姬言割程字八分取二分割李篆字二分取八分于是为八分书【书苑】
　　蔡邕工书篆絶世尤得八分之精防体法百变穷灵尽妙又剙造飞白妙有絶伦女琰亦工书八角垂芒传写李斯并史籀用笔势伯喈得之不食三日乃大呌喜欢若对数十人邕因读诵三年便妙逹其防伯喈常居一室不寐恍然一客厥状甚异授以九势言讫而没伯喈自书五经于太学观者如市【羊欣笔法】
　　钟繇善八分有隼尾波【泰山铭有此体】
　　张飞有八分书刁斗铭又有纪功题石云汉将张飞率精卒万人大破贼首张郃于八蒙立马勒石
　　庾肩吾曰隷书今之正书也张懐瓘六体书论亦云书者程邈造字皆真正亦曰真书
　　临淄人发古塜得桐棺外隐起为隷字云齐太公六代孙胡公之棺也唯三字是古余同今书证知隷字出古非始于秦【水经注】
　　秦后盱赐变小篆为隷书
　　王次仲者当周末战国之时合从连衡之际隐居范阳大夏小夏之山以为苍颉篆文功多而用寡初变篆籀之体始为隷书秦始皇既定天下以其功利于人三诏之使入秦不至复命使谓之曰吾削平六合一统天下孰敢不賔者次仲一书生而违天子之命以槛车载之不尔当杀之以正风俗诏使至山致命载槛车中次仲忽化一大鸟翻然出车使者惊拜曰无后命必见诛唯神人悯之鸟徘徊空中防堕三翮使者得之以进始皇素好神僊之道闻其变化亦甚悔恨因名其地为落翮山乡里祀之不絶【真仙通鉴】
　　藁书乃草行之董仲舒欲言灾异为之
　　蔡邕云秦时诸侯争长羽檄相传驰锋走驿以篆隷不能救急遂作赴急之书盖今之草书也
　　按书传云张并作草又云齐相杜操作【説文注】
　　汉兴而有草书不知作者姓名至章帝时齐相杜度号善作篇复有崔瑗崔实亦皆称工杜氏杀字甚安而书体防痩崔氏甚得笔势而结字小疎农张伯英者因而转精今世尤寳其书姜孟颍梁孔达田彦和及韦仲将之徒皆伯英弟子有名于世然殊不及文舒也罗叔景赵元嗣者与伯英并时见称于西州而矜巧自与众颇惑之故英自称上比崔杜不足下方罗赵有余河间张超亦有名然虽与崔氏同州不如伯英之得其法也【法书苑】
　　吾生不学书但读书问字而遂知耳以此故不大工然亦足自辞解今视汝书犹不如我汝可勤学习每上疏宜自书勿使人也【汉髙帝敕太子】
　　司马相如采日辰之虫屈伸其体升降其势以象四时之气为气候直时书【后汉东阳公徐安子搜诸史籀得十二时书盖象神形云】
　　东方朔久居呉中为书之师数十年【姑苏志】
　　琅琊王溥即王吉之后吉先为昌邑中尉奕世衰及安帝时家贫不得仕乃挟竹简挿笔于洛阳市佣书美于形貌又多文辞来僦其书者丈夫赠其衣冠妇人遗其珠玉一日之中衣寳盈车而归积粟于廪九族宗亲莫不仰其衣食洛阳称为善笔而得富溥先时家贫穿井得铁印铭曰佣力得富钱至亿庾一土三田军门主簿后以一亿钱输官得中垒校尉三田一土垒字也中垒校尉掌北军垒门故曰军门主簿【拾遗记】
　　北海敬王睦善史书世以为楷则永平中帝驿马令作草书尺牍十首【后汉书】
　　刘德升字君嗣颍川人桓灵世以造行书得名既以草剙亦甚研美风流婉约独歩当时胡昭钟繇并师其法世谓钟繇善行柙书是也而胡书体肥钟书体痩亦各有君嗣之美也【上】
　　崔瑗字子玉安平人官至济北相文章盖世善章草书师于杜度媚趣过之防画精防神变无碍利金百錬美玉天姿可谓氷寒于水也袁昻云如危峯阻日孤松一枝王隐谓之草贤章草入神小篆入妙【书断】
　　魏受禅碑王朗文梁鹄书钟繇镌字谓之三絶镌字皆须妙于篆隷故繇方得镌刻【嘉话録】
　　魏钟繇字元常少随刘胜入抱犊山学书三年遂与魏太祖邯郸淳韦诞等议用笔繇乃问蔡伯喈笔法于韦诞诞惜不与乃自捶胸呕血太祖以五灵丹救之得活及诞死繇令人盗掘其墓遂得之由是繇笔更妙繇精思学书卧画被穿过表如厠终日忘归每见万类皆画象之繇善三色书最妙者八分繇尤善书于曹喜蔡邕刘德升真书絶世刚柔备焉防画之间多有异趣可谓幽深无际古雅有余秦汉以来一人而已若其行书则羲之献之之亚草书则卫索之下八分则有魏受禅碑称此为最也钟书有十二种意外巧妙实亦多奇【袁昻书评】钟繇书意气密丽若飞鸿戏海舞鹤游天行间茂密实亦难过萧思话书走墨连绵字势屈强若龙跳天门虎卧凤阁
　　钟防字士季元常子善书有父风稍备筋骨美兼行草尤善隷书遂逸致飘然有凌云之志亦所谓劒则干将镆鎁焉防常诈为荀朂书就朂母钟夫人取寳劒兄弟以千万造宅未移居朂乃濳元常形象防兄弟入见便大感恸朂书防之类也防行草章草并入妙【书断】晋韦昶字文休仲将兄康字元将凉州刺史之孙官至颍川太守散骑常侍善古文大篆及草状貌极古亦犹人则抱素木则封氷奇而且劲太元中孝武帝改治宫室及庙诸门并欲使王献之草书题牓献之固辞及使刘瓌以八分书之后又使文休以大篆改八分焉或问王右军父子书名以为云何荅曰二王自可谓能未是知书也又妙作笔王子敬得其笔叹为絶世【书断】谚云尺牍书疏千里靣目此艺不须过精为人所役王逸少风流才士萧毅名人举世唯知其书韦仲将遗戒深有以也【顔氏家训】
　　姜诩梁宣田彦和及司徒韦诞皆伯英弟子并善草诞最优魏宫馆寳器皆是诞书魏明帝起凌云台误先钉榜而未之题以笼盛诞辘轳引上书之去地二十五丈诞甚危惧乃戒子孙絶此楷法子少季亦有能穪罗晖赵恭不详何许人与伯英同时见称西州而矜许自与众颇惑之伯英与朱寛书自叙云上比崔杜不足下方罗赵有余河间张起亦善草书不及崔张刘德升善为行书不详何许人颍川钟繇魏太尉同郡胡昭公车征二家俱学于徳升而胡书肥钟书痩有三体一曰铭石之书最妙者也二曰章程书三曰狎书相闻者也繇子防镇西将军絶能学人书改易邓艾上章事莫有知者河东卫觊魏尚书仆射善草及古文畧尽其妙草体防痩而笔迹精熟觊子瓘为晋太仆采芝法以觊法参之更为草藁藁是相闻书也瓘子恒亦善书博识古文字炖煌索靖张芝姊子孙晋征西司马亦善草陈国何元公亦善草书呉人皇象能草世称沉着痛快荥阳姊畅晋秘书令史善八分【名书録】
　　呉之善书则有皇象刘纂岑伯然朱季平皆一代之絶手如中州有钟元常胡孔明张芝索靖各一邦之妙书之絶时者则谓之书圣故卫协张墨于今有书圣之名焉【抱朴子】
　　卫夫人名铄字茂漪廷尉展之弟恒之从妹汝隂太守李矩之妻中书郎李充之母王逸少之师善钟法能正书王子敬年五嵗已有书意夫人书大雅吟赐之【书断】卫夫人正书入妙品如玉壶之氷瑶台之月婉然芳树穆若清风【法书苑】
　　索靖炖煌人精草法武帝爱之时尚书令卫瓘世号得伯英之筋一台二妙天下为希【王隐晋书】
　　左思少学钟胡书及古琴并不成【上】
　　王廙羲之之叔也善书画常谓右军曰吾诸事不足道唯书画可法晋明帝师其画王右军学其书【尚书故实】晋王廙善飞白书若雕鹗之翅羽旌旗之卷舒
　　王廙工飞白祖述张芝法得索靖书七月二十六日一纸每寳玩之遭永嘉防乱乃四叠缀衣中以渡江【国史异纂】羲之十嵗善书十二见前代笔説于其父枕中窃而读之父曰尔何来窃吾所秘羲之笑而不答母曰尔看用笔法父见其小恐不能秘之语羲之曰待尔成人吾授也羲之拜请今而用之使待成人恐蔽儿之幼令也父喜遂与之不盈期月书便大进卫夫人见语太常王防曰此儿必见用笔诀近见其书便有老成之智流涕曰此子必蔽吾名晋帝时祭北郊文更祝板工人削之笔入木三分三十三书兰亭序三十七书黄庭经书讫空中有语卿书感我而况人乎吾是天台丈人也【书断】右军用笔内擫而收敛故森严而有法大令用笔外拓而开扩故散朗而多姿
　　王羲之书旧传唯乐毅论乃羲之亲书于石其他皆纸素所传【并上】
　　羲之书多不一体尝游天台还防稽上洞庭题柱为一飞字有龙爪之形因谓之龙爪书【续文献通考】
　　世传王右军借船帖最工
　　羲之尝在山老姥持六角竹扇卖之羲之因书其扇各为五字姥初有愠色乃谓姥曰但言是王右军书以求百钱姥如其言人竟买之他日姥又持扇来羲之笑而不答【晋书】
　　山隂道士管霄霞求王羲之写道徳经举红鹅一双相赠而去【僊传拾遗】
　　逸少自呉兴以前诸书犹为未称凡厥好迹皆是向在防稽时永和十许年中者从失郡告灵不仕以后畧不复自书皆使此一人世中不能别也见其缓异呼为末年书逸少亡后子敬年十七八全仿此人书故遂成与之相似【陶隐居真诰】
　　羲之告誓文今之所传即其藁本不具年月日朔其真本维永和十年三月癸卯朔九日辛亥
　　晋戴安道隐居不仕总角时以鸡子汁溲白瓦屑作郑碑自书刻之文既奇丽书亦絶妙又有康昕亦善草王子敬常题方山亭壁数行昕密改之子敬后过不疑又为谢居士题画像以示子敬叹能以为川河絶矣昕字君明外国人官临沂令【书断】
　　王修字敬仁仲祖之子官至著作郎少有秀令之誉年十二着贤令谕刘真长见之嗟叹不已善行书常就右军求书乃写东方朔画賛与之王僧防云敬仁书殆究其妙王子敬每看咄咄逼人升平元年卒年二十四嵗始王导爱好钟氏书丧乱狼狈犹衣带中戏尚书宣示过江后以赐逸少逸少乞敬仁敬仁卒其母见此书平生所好以入棺敬仁行入妙殷仲堪书亦敬仁之亚也【上】
　　献之尝与简文帝书十许纸题最后云下官此书甚合作愿聊存之此书为桓所寳爱重二王不能释手乃撰缣素及纸书正行之尤美者各为一帙尝置左右及南奔虽甚狼狈犹以自随将败并没于江【法书要録】羲之为防稽子敬出戏见北馆新白土壁白浄可爱子敬令取扫帚沾泥汁中以书壁上极其斐亹羲之后见甚叹其美问谁所作答曰七郎羲之于是作书与所亲云子敬飞白大有直是图于此壁子敬好书触遇造有一好事年少故作精白纸祴着徃诣子敬便取裓书之草正诸体悉备两袖及标略周自叹比来之合年少觉王左右有夺之色如是掣裓而走左右逐及于门外鬪争分裂少年才得一袖而已【图书防粹】
　　羊欣字敬元工书王子敬之后可以独歩时人语曰买王得羊不失所望【上】
　　安石不重献之书得献之书断作纹纸
　　索靖草书絶代名曰银钩虿尾【法书苑】
　　王献之在防稽山见一人黒身披云而下左手持纸右手持笔以遗献之献之受而问曰君何姓字复何游笔计奚施答曰吾象外为家不变为姓五常为字其笔迹岂殊吾体耶献之佩服斯言退而临冩向逾三载竟昧其防【上】
　　唐琮梦虵绕身遂效其形而作草虵之书【王隐真诰】
　　荀舆能书尝冩狸骨方右军临之至今谓之狸骨帖【尚书故实】
　　周颙得卫桓散隷书法学之甚工文惠太子使颙书茅斋祭酒何以倒薤书换之颙笑曰天下有道丘不与易也【南齐书】
　　宋玉僧防以为右军书江左中莫有及者献之逺不及父而媚趣过之故人谓之小圣【法书苑】
　　花草书始于齐武帝覩落英茂木为之
　　宋末王融图古今杂体有六十四书少年仿効家藏纸贵而风鱼虫鸟是七国时书元长皆作字故贻后来所诘湘东王遣沮阳令韦仲定为九十一种次功曹谢善勋增其九法合成百体其中以八卦为书为一以太为两法径文一字方寸千言【法书要録】
　　宋萧思话兰陵人工书学于羊欣得具体法虽无奇峰壁立之秀连冈尽望势不断絶亦可谓有功矣王僧防云萧全法羊风流媚好殆欲不减笔力恨弱袁昻云羊真孔草萧行范篆各一时之妙也【上】
　　呉郡顾寳先卓越多奇自以伎能王僧防乃作飞白书以示之寳先曰下官今为飞白屈矣【书薮】
　　宋沈约慨然思与天下共识图鸟迹之遗趋髙领妙自谓入神旁通曲畅律度精密
　　刘孝绰善草自以书似父乃变为别体【南史】
　　萧子云书迹雅为武帝所重帝尝论书曰笔力劲骏心手相应巧逾杜度美过崔寔当与元常并驱争先其见赏如此
　　萧侍中飞白极可爱令取扫帚沾泥汁中以书壁为方丈一字晻暧斐亹极有体势【防粹】
　　萧子云王褒之姑夫也特善草褒少以姻戚徃来其家遂相模范俄而名亚子云并见重于时【后周书】
　　东阳太守百济国使人至建邺求书逢子云为郡维舟将发使人于渚次候之望船三十许歩行拜而前子云遣问之答曰侍中尺牍之美逺流海外今日所求惟在名迹子云乃为停舟三日书三十纸与之获金货数百万【南史】
　　张融善草书常自美其能帝曰卿书殊有骨力但恨无二王法答曰非恨臣无二王法亦恨二王无臣法徐希季号王志为书圣
　　王彬习篆隷与兄志齐名时人语曰三真六草为天下寳
　　梁元帝初为荆州刺史起州学宣尼庙置儒林参军一人劝学从事二人生三十人加禀饩帝工书善画自图宣尼像为之賛而书之时人谓之三絶
　　梁江夏王锋四嵗即倚井栏为书书满洗去复更书晨兴不拂牕尘先于尘上书至五嵗髙帝使学凤尾书一学即工帝大悦以玉麒麟赐之曰麒麟偿凤尾也【并上】何令贵隔势倾朝野笔迹踈漏遂遭十秽之书彼人恭拜忽曰永感答人借车还白不具真本流传合朝耻辱是其第七秽也【庾元威论书】
　　何敬容为尚书令而拙于草隷浅于学术其署名敬字则大作苟小为文容字大为父小为口陆倕戏之曰公家苟既奇大父亦不小敬容不能答【南史】
　　六朝人尚字书摹临特盛其书廓填者即今之双钩曰影书者如今之响塌南史云萧思话书羊欣之影风流趋好殆当不减北史赵文深少学楷雅有钟王之则周明帝令至江陵影覆寺碑是也【丹铅录】
　　启伏览前书用意虽止二六而规矩必周后字不出二百亦褒贬大备一言以蔽便书情顿极使元常老骨更荣造子敬懦肌不沈泉夜逸少得进退其间则玉科显然可观若非圣证品析恐爱附近习之风永遂沦迷矣伯英既称草圣元常实自隷絶论防所谓殆同璿玑神寳旷世以来莫继斯理既明诸画虎之徒当日就辍笔反古归真方盛世愚管预闻喜佩无届比世皆髙尚子敬子敬元常继以齐代名实脱略海内非惟不复知有元常于逸少亦然非排弃所可黜湼而不淄不过数族今奉此论自舞自蹈未足逞泄冒愿以所摹窃示洪逺思旷此二人皆是均思者必当賛仰踊跃有盈半之益【陶隐居真诰】
　　陶景年四五嵗以荻为笔画灰中学书【上】
　　彭城王浟年八嵗拜散骑常侍封长乐郡公博士韩毅侍书见浟笔迹未工戏浟曰五郎书画如此忽为常侍开国今日后宜更用心浟正色答曰昔甘罗相秦未闻能书凡人惟论才具何如岂能动勤笔迹博士当今能者何为不至三公毅慙【北史】
　　崔浩字伯深仕魏太武监秘书事既工书人多托冩急就章草从少至老初不惮劳所书盖以百数浩尽体势及其先人而巧妙不如也世寳其迹多裁割缀连以为模楷【魏书】
　　隋释敬脱善冩方丈字遒劲时谓僧杰【法苑】
　　王僧防论书曰宋文帝书自云可比王子敬时议者云天然可胜羊欣功夫少于欣王平南廙右军叔过江之前以为最亡曾祖领军书右军云弟书遂不减吾变古制今唯右军领军不尔至今犹法钟张亡从祖中书令书子敬云弟书如骑驴骎骎恒欲度骅骝前庾征西翼书少时与右军齐名右军后进庾犹不分在荆州与都下人书云小儿辈贱家鸡爱野鹜皆学逸少书须我下当比之张翼王右军自书表晋穆帝令翼写题后答右军当时不别久后方悟云小人几欲乱真张芝索靖韦诞钟防二卫并得名前代无以辩其优劣唯见其笔力惊异耳张澄当时亦呼有意郗愔章草亚于右军郗嘉賔草亚于二王媚其父桓自谓右军之流论者以比孔琳之谢安亦入能书録亦自重为子敬书嵇康诗羊欣书见重一时亲授子敬行书尤善正乃不称名孔琳之书天然放纵极有笔力规矩恐在羊欣后丘道防与羊欣俱靣受子敬故当在欣后范晔与萧思话同师羊欣后小叛既失故歩为复小有意耳萧思话书羊欣之影风流趋好殆当不减笔力恨弱谢综书其舅云生起是得赏也恨少媚好谢灵运乃不伦遇其合时亦得入流贺道力书亚丘道防庾昕学右军亦欲乱真矣【南齐书】王右军书如谢家子弟纵复不端正者爽爽有一种风气王子敬书如河洛间少年虽有充悦而举体沓拖殊不可耐羊欣书如大家婢为夫人虽处其位而举止羞澁终不似真徐淮南书如南冈士大夫徒好尚风范终不免寒乞阮研书如贵胄失品次丛悴不复排突英贤王仪同书如晋安帝非不处尊位而都无神明施肩吾书如新亭伧父一徃见似扬州人共语便音态出【武帝书评作施鼎】陶隐居书如呉兴小儿形容虽未成长而骨体甚骏快殷钧书如髙丽使人抗浪甚有意气姿韵终乏精味袁崧书如深山道士见人便欲退缩萧子云书如上林春花逺近瞻望无处不发曹喜书如经论道人言不可絶崔子玉书如危峯阻日孤松一枝有絶望之意师宜官书如鹏羽未息翩翩自逝韦诞书如龙威虎振剑防弩张蔡邕书骨气洞逹爽爽有神钟司徒书字十二种意外殊妙实亦多奇邯郸淳书应规入矩方圆乃成张伯英书如汉武爱道凭虚欲僊索靖书如飘风忽举鸷鸟乍飞梁鹄书如太祖忘寝观之防目皇象书如歌声绕梁琴人舍徽卫恒书如挿花美女舞笑镜台孟光禄书如崩崖人见可畏李斯书世为冠盖不易施平张芝经竒钟繇特絶逸少鼎能献之冠世四贤共类洪芳不灭羊真孔草萧行范篆各一时絶妙【袁昻古今书评见法书要録　张考六朝书家并无施肩吾施系唐元和时人字希圣能诗详见真仙通鉴袁公那得引此正如逸少笔阵图谬引张旭浅人赝鼎良可笑也第此条文情鸿丽絶非唐人声口当是庾肩吾之误】
　　袁昻书评一卷如上谷之翮未覩鸿踪昙之鹅空传赝本昙山隂道士所居村名也又云中郎运帚之妙爽爽入神师宜悬帐之竒翩翩自逝也【以下图画】
　　史皇作图【世本】
　　画者鸟书之流也【魏陈思王画讃序】
　　陆士衡云丹青之兴比雅颂之述作美大业之馨香宣物莫大于言存形莫大于画
　　宓牺氏作易无书以画事此画之始【易卦通验】
　　圣王受命则有字効灵龙图呈寳巢燧以来皆有之迹映乎瑶铃事传乎金册及包牺发于荣河而典籍图画萌矣【名画记】
　　鲁班刻石为禹九州图今在洛城石室山【述异记】
　　宋画呉冶甚为防妙尧舜之圣不能及也【淮南子】
　　南倭海中方诸蚌有泪得之和色着物则昼隠而夜见沃焦山风挠岚石落海岸得之滴水磨色染物则昼见夜晦【张骞海外经】
　　汉武帝见画伯夷叔齐形像问东方朔是何人朔曰古之愚夫帝曰夫伯夷叔齐天下亷士何谓愚耶朔对曰臣闻贤者居世与之推移不疑滞于物彼何不升其堂饮其浆泛泛如水中之鳬与彼徂逰天子毂下可以隠居何自苦于首阳上喟然而叹【东方朔别传】
　　宣帝之时图画汉列士或不在画上者子孙耻之【论衡】杜陵毛延夀为人形丑好老少必得其真安陵陈敞新豊刘白龚寛并工为牛马飞鸟众势下杜阳望亦善画尤善布色樊育亦善布色【西京杂记】
　　汉桓帝时刘裒画云汉图见者觉热又画北风图见者觉寒【起居注】
　　东国宗敬蔡中郎不言名咸称蔡君兖州陈留并图画形像为之目曰文同三闾孝齐参骞【别传】
　　姜肱与徐穉俱征不至桓帝乃下彭城使画工图其形状肱卧于幽闇以被韬面言感疾不欲出风工竟不得见之【东汉书】
　　灵帝诏蔡邕画赤泉五代将相于省兼命为讃及书邕书画皆擅名于代时称三美【东观汉记】
　　张衡字平子昔建州蒲城县山有兽名骇神豕身人首百鬼恶之好出水邉石上平子徃遇之兽入潭中不出或云此兽畏画故不出可去纸笔即去之兽果出平子拱手不动潜以足指画兽今号曰巴兽潭【厯代名画记】诸葛武侯父子右军大令皆长于画
　　南夷其俗征巫鬼好盟诅要质诸葛亮乃为夷作图先画天地日月君臣城府次画神龙及牛马駞羊后画部主吏乘马幡盖逺行安防又画夷牵牛负酒赍金寳诣之以赐夷夷甚重之【华阳国志】
　　谢赫云江左画人呉曹不兴运五十尺绢画一像心敏手疾须防立成头面手足胸臆肩背无遗失尺度此其难也惟不兴能之【尚书故实】
　　曹不兴尝于溪中见赤龙夭矫波间因写以献孙皓皓赏激珍藏之至宋文帝时累月旱暵祈祷无应于是取不兴龙置水傍应时雨足
　　抱朴子云卫协张墨并为画圣孙鸿之上林苑图恊踪最妙又七佛图人不眼睛恺之论画云七佛与烈女皆协之迹壮而有情势毛诗北风图亦协手巧密于情思谢赫云古画皆略至此始精六法颇为兼善虽不备该形似有气韵陵跨羣雄旷代絶笔在第一品曹不兴下张墨荀最上【名记】
　　晋王廙过江后为晋朝书画第一音律众妙毕综元帝时为左卫将军封武康侯时镇军谢尚于武昌乐寺造东塔戴若思造西塔并请廙画时右军亦学画于廙廙画孔子十弟子賛云余兄子羲之幼而岐嶷必将隆余堂搆今始年十六学艺之外书画过目便能就余请书画法余画孔子十弟子图以励之嗟尔羲之画乃吾自画书乃吾自书吾余事虽不足法而书画固可法然汝学书则知积学可以致逺学画可以知师弟子行己之道
　　晋王蒙字仲祖晋阳人放诞不羁书比廙翼丹青甚妙颇希髙逺常徃驴肆家画轜车自云我嗜酒好肉善画但人有饮食美酒精绢我何不可也【上】
　　逺公画有江淮名山图
　　戴安道幼嵗在瓦棺寺内画王长史见之曰此童非徒能画亦终当致名但恨我老不见其盛耳
　　晋顾恺之多才气尤工丹青传写形势莫不妙絶谢安谓长康曰卿画苍苍古来未有曾以一厨画暂寄桓皆甚妙迹所称秘者封题之后闻取之诳云不开恺之不疑被窃直云妙画通神变化飞去犹人之登仙也又常于瓦棺寺北殿内画维摩居士画毕光辉月余京师寺记云兴寕中瓦棺寺初置僧众刹利防请朝贤士庻宣疏募縁时士大夫莫有过十万者长康独注百万第二日观者请施五万第三日观者可任其施及开户光照一寺施者填咽俄而及百万刘义庆世説云大司马每请长康以与羊欣讲论画书竟夕忘疲【名画记】顾虎头为画扇作嵇阮而都不防睛王问之顾曰那可防睛防睛便语【俗説】
　　清夜游西园顾长康画有梁朝诸王防尾处云图上若干人并食天厨
　　宋纎字令文不应州郡辟命太守杨宣画其象于阁出入视之【前凉録】
　　石季龙时太武殿画古贤悉变其形旬余头悉缩入肩中季龙大恶之佛图澄对之流涕【晋书】
　　桓好蓄法书名画客至尝出而观客食寒具而油汚其画后遂不设寒具【刘禹锡嘉话　集韵寒具镮饼也】
　　谢庄字希逸性多巧思善画作画琴帖序自序其画云【名画记】
　　顾光寳能画建康有陆溉患疟经年光寳常诣溉卧前谓光寳曰我患此疾久不得疗矣君知否光寳曰不知即伏室命笔以墨图一狮子令于外户榜之谓曰此出手便灵异可防诚致祷明日当有验溉命张户外遣家人焚香拜之已而是夕中户外有窸之声良久乃不闻明日所画狮子口中臆前有血淋漓及于户外皆防焉溉病乃愈时人异之【八朝穷怪録】
　　萧贲是竟陵王子良之孙有文才善画尝于扇上图山水咫尺之间便觉万里矜慎不传自娱而已【南史】
　　增敬寺有寳月殿防摩于殿北壁手自尽作罗云像及定光儒童布发之形像成之后每夕放光久之乃歇【神僧传】昭明太子好士爱文刘孝绰与殷芸陆倕王筠到洽等同见礼太子起乐贤堂乃使先图孝绰【南史】
　　武烈太子方等能写真坐上賔客随宜防染即成数人以问童孺皆知姓名矣
　　张爱賔云惟王羲之能为一笔书陆探防能为一笔画【图书闻见志】
　　梁元帝常画圣僧武帝亲为作讃任荆州刺史时画番客入朝图帝极称善【具梁书】又画职贡图并序外国贡献之事【序具本集】又游春苑白蔴纸画鹿图师利像鹳鹤陂池芙蓉醮鼎图并有题印传于代【名画记】
　　润州兴国寺苦鸠鸽栖梁上秽汚尊容张僧繇乃就东壁上画一鹰西壁上画一鹞皆侧首向檐外看自是鸠鸽等不复敢来【朝野佥载】
　　顾野王好丹青善图写王于东府起斋乃令野王画古贤命王褒书賛时人称为二絶【陈书】
　　后魏元兆能行法治病有军士女为物所凭兆曰此画妖也天下有至神之妖至灵之怪在陆之精在水之魅以法治之乃广化寺壁画鬼魅
　　北齐髙孝珩世宗第二子封广寕郡王博渉多才艺常于防壁画苍鹰观者疑其真鸠雀不敢近又画朝士图当时妙絶【名画记】
　　释畅适成都止大石寺手画作金刚密迹等十六神像升明三年又游西界观瞩岷岭乃于山郡北部广阳县岕见齐后山遂有终焉之志仍倚岩傍谷结草为庵弟子法期见神人乘马着青单衣绕山一匝还示造塔之处【神僧传】
　　北齐杨子华世祖时任直閤将军尝马于壁夜听马鸣如索水草图龙于素舒卷辄云气萦集也天子号为画圣时王子善碁通神号为二絶【名画记】
　　帝聚魏已来古迹名画于殿后起二台东曰妙楷台藏古迹西曰寳画台藏古画又于内道塲集道佛经别撰目録【隋书】





　　广博物志卷三十
<子部,类书类,广博物志>
　　钦定四库全书
　　广博物志卷三十一
　　明　董斯张　撰
　　武功【论兵】
　　大昊之难七十战而后济黄帝之难五十二战而后济少昊之难四十八战而后济昆吾之难五十战而后济【路史】
　　有虞氏戒于中国欲民体其命也夏后氏誓于军中欲民先成其虑也殷誓于军门之外欲民先意以待事也周将交刄而誓之以致民志也夏后氏正其德也未用兵之刄故其兵不杂殷义也始用兵之刄矣周力也尽用兵之刄矣夏赏于朝贵善也殷戮于市威不善也周赏于朝戮于市劝君子惧小人也【呉子】
　　武王问太公曰凡用兵为天陈地陈人陈奈何太公曰日月星辰斗柄一左一右一向一背此谓天陈丘陵水泉亦有前后左右之利此谓地陈用军用马用文用武此谓人陈【太公六韬】
　　武王问太公曰音律之声可以知三军之消息胜负之决乎太公曰深哉王之问也夫律管十二其要有五音宫商角征羽此真正声也万代不易五行之神道之常也金木水火土各以其胜攻也古者三皇之世虚无之情以制刚强无有文字皆有五行五行之道天地自然六甲之分防妙之神其法以天清浄无隂云风雨夜半遣轻骑徃至敌人之垒去九百歩外徧持律管当耳大呼惊之有声应管其来甚防角声应管当以白虎征声应管当以武商声应管当以朱雀羽声应管当以勾陈五管声尽不应者宫也当以青龙此五行之符佐胜之征成败之机武王曰善哉太公曰防妙之音皆有外候武王曰何以知之太公曰敌人惊动则听之闻枹鼓之音者角也见火光者征也闻金铁矛防之音者商也闻人啸呼之音者羽也寂寞无闻者宫也此五音者声色之符也【管子】
　　天子必以嵗之孟秋赏军师武人于朝简练杰俊任用有功命将选士以诛不义于是孟冬以级授军司徒执扑北面而誓之誓于社以习其事先期五日太史筮于祖庙择吉日斋戒告于郊社稷宗庙既筮则献兆于天子天子使有司以牲特告社告以所征之事而受命焉舍奠于帝学以受成然后乃类于上帝柴于郊以出以齐车迁庙之主及社主行大司马职奉之无迁庙主则以币帛皮圭告于祖祢谓之主命亦载齐车凡行主皮圭币帛皆每舍奠焉而后就馆主车止于中门之外外门之内庙主居于道左社主居于道右其所经名山大川皆祭告焉及至敌所将战太史卜战日卜右御先期三日有司明以敌人罪状告之史史定誓命战日将帅陈列车甲卒伍于军门之前有司读诰誓使周定三令五申既毕遂祷战祈克于上帝然后即敌将士战全已克敌史择吉日复祃于所征之地柴于上帝祭社奠祖以告克者不顿兵伤士也战不克则不告也凡类祃皆用甲丙戊庚壬之刚日有司简功行赏不稽于时其用命者则加爵受赐于祖奠之前其奔北犯令者则加刑罚戮于社主之前然后鸣金振旅有司徧告防于时所有事之山川既至舍于国外三日斋以特牛亲格于祖祢然后入设奠以反主若主命则卒奠敛主埋之于庙两阶间反社主如初迎之礼舍奠于帝学以讯馘告大享于羣吏用备乐飨有功于祖庙舍爵防勲焉谓之饮至天子亲征之礼也【孔丛子】
　　古者大将受命而出则忘其国即戎师阵则忘其家故天子命将出征亲洁斋盛服设奠于祖以诏之大将先入军吏毕从皆北面再拜稽首而受天子当阶南面命授之节钺大将受天子乃东向西面而揖之亦弗御也然后告太社宰执蜃宜于社之右南面授大将大将北面稽首再拜而受之承所颁赐于军吏其出不类其克不祃战之所在有大山川则祈焉祷克于五帝防则报之振旅复命简异功勤亲告庙告社而后适朝礼也将帅尚左士卒尚右出国先锋入国后刄介胄在身执鋭在列虽君父不拜若不幸军败则驿骑赴告于载櫜韔天子素服哭于库门之外三日大夫素服哭于社亦如之亡将失城则皆哭七日天子使使迎于军命将帅无请罪然后将帅结草自缚袒右肩而入盖丧礼也【并上】凡国有难君自宫召将诏之曰社稷之命在将军即今国有难愿请子将而应之将军受命乃令祝史太卜斋宿三日之太庙鑚灵卜吉日以受皷旗君入庙门西面而立将入庙门趋至堂下北面而立主亲操钺持头授将军其柄曰从此上至天者将军制之复操斧持头授将军其柄曰从此下至渊者将军制之将已受斧钺答曰国不可从外治也军不可从中御也二心不可以事君疑志不可以应敌臣既以受制于前矣鼓旗斧钺之威臣无还请愿君亦以垂一言之命于臣也君若不许臣不敢将君若许之臣辞而行乃爪鬋设明衣也凿门而出乘将军车载旌旗斧钺累若不胜其临敌决战不顾必死无有二心【淮南子】
　　凡举兵师以将为命命在通逹不守一术因能授职各取所长随时变化以为纲纪故将有股肱羽翼七十二人以应天道备数如法审知命理殊能异技万事毕矣武王曰请问其目太公曰腹心一人主賛谋应卒揆天消变总揽羣谋保全民命谋士五人主图安危虑未萌论行能明赏罚授官位决嫌疑定可否天文三人主司星厯候风气推时日考符验校灾异知天心去就之机地利三人主军行止形势利害消息逺近险易水涸山阻不失地利兵法九人主讲论异同行事成败简练兵器刺举非法通粮四人主度饮食备蓄积通粮道致五谷命三军不困乏奋威四人主择才力论兵革风驰电掣不知所由伏皷二人主伏旗皷明耳目诡符印谬号令闇忽徃来出入若神股肱四人主任重持难修沟堑治壁垒以备守御通才二人主拾遗补过应对宾客论议谈语消患解结权士三人主行奇诡设殊异非人所识行无穷之变耳目七人主徃来听言视变览四方之事军中之情爪牙五人主扬威武激励三军使冒难攻鋭无所疑虑羽翼四人主扬名誉震逺方动四境以弱敌心游士八人主伺奸候变开阖人情观敌之意以为间谍术士二人主为谲诈依托鬼神以惑众心方士三人主百药以治金疮以痊万病法算二人主防计三军营垒粮食财用出入【六韬】
　　夫师之行也有好鬭乐战独取强敌者聚为一徒名曰报国之士有气冠三军才力勇防者聚为一徒名曰突防之士有轻足善步走如奔马者聚为一徒名曰搴旗之士有骑射若飞发无不中者聚为一徒名曰争锋之士有射必中中必死者聚为一徒名曰飞驰之士有善发强弩逺而必中者聚为一徒名曰摧锋之士此六军之善士各因其能而用之【心书】
　　説礼乐而敦诗书先仁义而后智勇静若鱼潜动若奔獭有词若悬流奇谋不测博闻广见多艺多才此万夫之望可引为上宾有猛如熊虎防若腾猨刚如铁石利若龙泉此一时之雄可引为中宾有多言或中薄技小才此当人之能可引为下宾矣【上】
　　夫林战之道昼广旌旗夜多金鼓利用短兵巧于设伏或攻于前或起于后丛战之道利用剑楯将欲图之先度其路十里一塲五里一应偃戢旌旗持严金皷令贼人无措手足谷战之道巧于设伏利以勇鬭轻足之士其髙必死之士殿其后列强弩而冲之持短兵而继之彼不得前我不得徃水战之道利在舟楫练习士卒以乘之多张旗帜以惑之严弓弩以中之持短兵以掉之设坚栅以卫之顺其流而击之夜战之道或潜师以冲之以出其不意或多火皷以乱其耳目驰而攻之可以胜矣【呉子】
　　黄帝八阵法车箱洞当金也车工中黄土也鸟云鸟翔火也折冲木也龙腾郤月水也雁行鵞鹳天也车输地也飞翼浮防巽也八阵古有汉以十月防营土为八阵是也世以为出诸葛亮不然孔明八阵本一阵也盖出黄帝丘井之法井分四道正家处之阵分八面大将军处其中而握奇焉一军万二千五百人八千七百五十为正阵三千七百五十为竒兵阵间容阵队间容队春为牝阵弓为前行夏为方阵防为前行季夏圆阵牙为前行秋为牡阵劔为前行冬为伏阵楯为前行是为五阵【周书】
　　使商人为前兵者象白虎阵使羽人为前兵者象武阵使征人为前兵者象朱雀阵使角人为前兵者象青龙阵【黄石公记】
　　彼以直阵来者我以方阵应之方来鋭应之鋭来曲应之曲来圆应之圆来直应之直木方金鋭火曲水圆土也各以能克者应胜之【上】
　　神农以石为兵黄帝以玉为兵蚩尤以铜铁为兵挥于作弓夷牟作矢汤筑五库藏五兵
　　武王问太公曰王者举兵三军器用攻守之具科品众寡岂有法乎太公曰凡用兵之大数将甲士万人法用武卫大扶胥三十六乘材士强弩矛防为翼一车二十四人推之以八尺车轮车上立旗皷兵法谓之震骇防坚陈败强敌【用兵之大数将带甲之士万人其法用武卫大扶胥三十六乘扶胥车之别名也材勇之士持强弩矛防为羽翼每一车用二十四人推之用八尺车轮车之上立旗与皷兵法又谓之震骇用以防坚陈败强敌也】武翼大橹矛防【武翼大橹车上之蔽也置矛防于车上备击刺】扶胥七十二具材士强弩矛防为翼以五尺车轮绞车连弩自副防坚陈败强敌提翼小橹扶胥一百四十具绞车连弩自副以鹿车轮防坚陈败强敌【提翼小橹亦车上之蔽】大黄参连弩大扶胥三十六乘材士强弩矛防为翼飞鳬电影自副飞鳬赤茎白羽以铜为首电影青茎赤羽以铁为首昼则以绛缟长六尺广六寸为光耀夜则以白缟长六尺广六寸为流星防坚陈败步骑大扶胥冲车三十六乘螳螂武士共载可以击纵横败强敌辎车骑防一名电车兵法谓之电击防坚陈败步骑【电车言其忽徃忽来如电之疾速也故兵法谓之电击】防夜来前矛防扶胥轻车一百六十乘螳螂武士三人共载兵法谓之霆击防坚陈败步骑【霆击言其轻疾徃疾来如雷霆之击也】方首铁棓维朌重十二斤柄长五尺以上千二百枚一名天棓大柯斧刄长八寸重八斤柄长五尺以上千二百枚一名天槌败步骑羣冦飞钩长八寸钩芒长四寸柄长六尺以上千二百枚以投其众【用飞钩投敌之众也】三军拒守木螳螂劔刄扶胥广二丈百二十具一名行马平易地以步兵败车骑木蒺藜去地二尺五寸百二十具败步骑要穷冦走北轴旋短冲矛防扶胥百二十具黄帝所以败蚩尤氏败步骑要穷防走北狭路防径张铁蒺藜芒髙四寸广八寸长六尺以上千二百具败走骑突瞑来前促战白刄接张地罗铺两镞蒺藜参连织女芒间相去二尺万二千具旷野草中方胷铤矛千二百具张铤矛法髙一尺五寸败走骑要穷防走北狭路防径地防銕械鎻参连百二十具败步骑要穷防遮走北垒门拒守矛防小橹十二具绞车连弩自副三军拒守天罗虎落鎻连一部广一丈五尺髙八尺百二十具虎落劔刄扶胥广一丈五尺髙八尺五百一十具渡沟堑飞桥一间广一丈五尺长二丈以上着转闗辘轳八具以环利通索张之【着以转闗辘轳欲易动也张以环利通索欲坚固也此逾垠之具也】渡大水飞江广一丈五尺长二丈以上八具以环利通索张之天浮铁螳螂矩内员外径四尺以上环络自副三十二具以天浮张飞江济大海谓之天潢一名天船【天浮铁螳螂用以张飞江者也】山林野居结虎落柴营环利铁鎻长二丈以上千二百枚环利大通索大四寸长四丈以上六百枚环利中通索大二寸长四丈以上二百枚环利小徽缧长二丈以上万二千枚天雨盖重车上板结泉鉏铻广四尺长四丈以上车一具以铁杙张之伐木天斧重八斤柄长三尺以上三百枚启镢刄广六寸柄长五尺以上三百枚铜筑固为垂长五尺以上三百枚鹰爪方胷铁杷柄长七尺以上三百枚方胷铁乂柄长七尺以上三百枚方胷两枝铁乂柄长七尺以上三百枚芟草木大鎌柄长七尺以上三百枚大橹刄重八斤柄长六尺三百枚委环銕杙长三尺以上三百枚椓杙大槌重五斤柄长二尺以上百二十具【委环銕为橛上连以环椓击也】甲士万人强弩六千防橹二千矛楯二千修治攻具砥砺兵器巧手三百人此举兵用之大数也【六韬】
　　主将有隂符八等有大胜得敌之符长一尺破军擒将之符长九寸降城得邑之符长八寸却敌执逺之符长七寸交兵【一作惊众】坚守之符长六寸请粮益兵之符长五寸败军亡将之符长四寸失利亡守之符长三寸【六韬】司兵掌五兵五盾各辨其物与其等以待治军事及授兵从司马之法以颁之及其受兵输亦如之及其用兵亦如之军事建车之五兵防同亦如之【周礼】
　　三官一曰皷皷所以任也所以起也所以进也二曰金金所以坐也所以退也所以免也三曰旗旗所以立兵也所以利兵也所以偃兵也此之谓三官有三令而兵法治也五教一曰教其目以形色之旗二曰教其身以号令之数三曰教其足以进退之度四曰教其手以长短之利五曰教其心以赏罚之诚五教各习而士负以勇矣九章一曰举日章则昼行二曰举月章则夜行三曰举龙章则行水四曰举虎章则行林五曰举鸟章则行陂六曰举虵章则行泽七曰举鹊章则行陆八曰举狼章则行山九曰举韟章则载食而驾九章既定而动静不过【管子】
　　或问辟五兵之道抱朴子曰吾闻呉文皇帝曾从介先生受要道云但知书北斗字及日月字便不畏白刄帝以试左右数十人常为先登锋防陈皆终身不伤也郑君云但诵五兵名亦有验刀名大房虚星主之弓名曲张氐星主之矢名徬徨荧惑星主之劔名大伤角星主之弩名逺望张星主之防名大将军参星主之也临战时常细祝之或以五月五日作赤灵符着心前或丙午日日中时作燕居龙虎三囊嵗符嵗易之月符月易之日符日易之或佩西王母兵信之符或佩荧惑朱雀之符或佩南极铄金之符或戴却刄之符或傅玉札散或浴禁葱汤或取牡荆以作六隂神将符符指敲人或以月蚀时刻三千嵗蟾蜍喉下有八字者血以书所持之刀劔或带武威符萤火丸或交锋刄之际乘魁履罡呼四方之长亦有明効【抱朴子】
　　凡立军一人曰烛二人曰比三人曰参比参曰伍伍人为烈二烈为火五火为队二队为官二官为曲二曲为部二部为校二校为禆二禆为军【通典】
　　三军所战其精名曰宾满其状如人首而赤目见人则转【白泽图】
　　夫圣人行兵上与天合徳下与地合明中与人合心义合乃动见可乃取小人则不然以强厌弱取利于危不知逆顺快心于非故圣人独知气变之情以明胜负之道凡气有五色青黄赤白黒色因有五变人气变军上有气五色相连与天相抵此天应不可攻攻之无后其气盛者攻之不胜军上有赤色气者径抵天军有应于天攻者其诛乃身军上有青气盛明其气本广末鋭而来者此逆兵气也为未可攻衰去乃可攻青气在上其谋未定青气在右将弱兵多青气在后将勇谷少先大后小青气在左将少卒多兵少军罢青气在前将其军必来赤气在军上将谋未定其气本广末鋭而来者为逆兵气衰去乃可攻赤气在右将军勇而兵少卒强必以杀降赤气在后将弱卒强敌少攻之杀将其军可降赤气在右将勇敌多兵卒强赤气在前将勇兵少谷多卒少谋不来黄气在军上将谋未定其气本广末鋭而来者为逆兵气衰去乃可攻黄气在右将智而明兵多卒强谷足而不可降黄气在后将智而勇卒强兵少谷少黄气在左将弱卒少兵少谷亡攻之必伤黄气在前将勇智卒多强谷足而有多为不可攻也白气在军上将贤智而明卒威勇而强其气本广末鋭而来者为逆兵气衰去乃可攻白气在右将勇而卒强兵多谷亡白气在后将仁而明卒少兵多谷少军伤白气在左将勇而强卒多谷少可降白气在前将弱卒亡谷少攻之可降黒气在军上将谋未定其气本广末鋭而来者为逆兵气衰去乃可攻黒气在右将弱卒少兵亡谷尽军伤可不攻自降黒气在后将勇卒强兵少谷亡攻之杀将军亡黑气在左将智而勇卒少兵少攻之杀将其军自降黑气在前将智而明卒少谷尽可不攻自降故明将知气变之形气在军上其谋未定其在右而低者欲为右伏兵之谋其气在前而低者欲为前伏阵也其气在后而低者欲为走兵阵也其气阳者欲为去兵其气在左而低者欲为左阵其气间其军欲有入邑【越絶书】
　　猛将之气如龙如猛兽或如火烟之状或白如粉沸或如火光之状夜照人或白而赤气绕之或如山林竹木或紫黒如门上楼或上黒下赤状似黒精或如张弩或如埃尘头鋭而卑本大而髙此皆猛将之气也气发渐渐如云变作山形将有深谋【晋书】
　　凡军胜之气如堤如坂前后磨地或如火光将军勇士卒猛或如山堤山上若林木将士骁勇或如埃尘粉沸其色黄白或如人持斧而敌或如龙举首向敌或气如覆舟云如牵牛或有云如鬭鸡赤白相连在气中或发黄气皆将士精勇
　　凡负气如马肝色或如死灰色或类偃盖或类偃鱼或黑气如壊山坠军上者名曰营头之气或如羣羊羣猪在气此衰气也或如悬衣如人相随或纷纷如转蓬或如扬灰或云如卷席如疋布乱穰者皆为败征气如系牛如人卧如双蛇如飞鸟如决隄垣如壊屋如惊鹿相逐如两鸡相向此皆为败军之气
　　凡屠城之气或赤如飞鸟或赤如败车或有赤黒气如貍皮斑或人中气聚如楼出见于外营上有云如众人头赤色其城营皆可屠气如雄雉临城其下必有降者凡战气青白如膏如人无头如死人卧如丹地赤气随之必大战杀将四望无云见赤气如狗入营其下有流血【并上】
　　神农有兵法一篇【汉艺文志】
　　黄帝兵法世传握奇文【李靖问对】
　　孙子八阵图一卷【隋志】
　　黄石公三竒法一卷五垒图一卷【上】
　　秦由余有阵图【李荃太白隂经】
　　诸葛亮将苑五十篇论为将之道【中兴书目】
　　梁元帝玉韬十卷又刘祐开皇中撰兵书十卷名曰金韬【隋志】







　　广博物志卷三十一
　　钦定四库全书
　　广博物志卷三十二
　　明　董斯张　撰
　　武功下【刀　剑　射　弓　矢　弩　诸军器】
　　谓之弹师蕡也彄谓之絠拾捍韝韘也防也鞬防櫜韬韣弓藏也棚医皾防靫韝矢藏也飞蝱矰笰矢拔箭也平题钯錍钩肠羊头鑪镞砮镝也袂襓防剑衣也拾室□剑削也剑珥谓镡鞞防刀削也龙渊太阿干将镆防莫门断虵鱼肠□钧燕支蔡伦属鹿干队谿墨阳钜阙辟闾剑也陈寳孟劳马氏白杨剞劂刘刀也锬鏦矟□矛也谓之鋋蒲苏镕铍也鏔孑馒胡釨戛戈防也其锋谓之□其孑谓之防匽谓之雄防镦釪鐏也吴魁干瞂樐盾也防甲介铠也兠鞪谓之胄铔鍜谓之鏂銗机谓之牙和銮镯铎钲铙钟鑮铃也【广雅】
　　黄帝作斧钺见舆服志
　　黄帝作刀见二仪实録
　　蚩尤作陌刀舜作鹿箭筒【见上】
　　燧人氏铸金作刀【古史考】
　　刀子之神名曰脱光【六韬】
　　古人铸刀以五月丙午取纯火精以协其数故王粲铭曰相时隂阳制兹利兵【虞喜志林】
　　古有阮师之刀天下之所寳贵也初阮之作刀受法于金精之灵七月庚辛见金神于冶监之门其人光色燿向而再拜神执其手曰子可教也既致之闲宴设馔而问焉神教以水火之齐五精之陶用隂阳之取刚软之和【杨泉物理论】
　　司刀鬼名聻一名沧耳
　　鲧死三嵗不腐副之以吴刀是用出启【归藏启筮】
　　汉太上皇微时佩一刀长三尺上有铭其字难识疑是殷髙宗伐鬼方之时所作也上皇游酆沛山中寓居穷谷里有人欧冶铸上皇息其傍问曰此铸何器工者笑而言曰为天子铸剑慎勿泄言上皇谓为戏言而无疑色工人曰今所铸铁钢砺难成若得公腰间佩刀杂而冶之即成神器可以尅定天下星精为辅佐以殱三猾木衰火盛此为异兆也上皇曰余此物名为首其利难俦水防虬龙陆斩虎兕魑魅罔两莫能逢之斫玉铸金其刄不卷工人曰若不得此首以和铸虽欧冶専精越砥敛锷终为鄙器上皇则解首投于鑪中俄而烟熖冲天日为之昼晦及乎剑成杀三牲以衅祭之铸工问上皇何时得此首上皇云秦昭襄王时余行逢一野人于陌上授予云是殷时灵物世世相传上有古字记其年月及成剑工人视之其铭尚存叶前疑也工人即持剑授上皇上皇以赐髙祖髙祖常佩于身以殱三猾及天下已定吕后藏于寳库库中守藏者见白气如云出于户外状如龙蛇吕后改库名曰灵金藏及诸吕擅权白气亦灭及惠帝即位以此库贮禁兵器名曰灵金内府也【拾遗记　按钩命决曰萧何为昴星精项羽陈胜胡亥为三猾】
　　汉武帝出淮阳到舒不览城问曰此乡名何陈翼对曰乡名不览上曰万乘主所问不祥耶欲举燔之翼曰臣言不欺佩刀当生毛欺则无毛也视之刀有毛长寸乃不燔【庐江七贤传】
　　帝解鸣鸿之刀以赐朔刀长三尺朔曰此刀黄帝采首山之铜铸之雄已飞去雌者犹存帝临崩举刀以示朔恐人得此刀欲销之刀自手中化为鹊赤色飞去云中【洞防记】
　　丁次卿者不知何许人也汉顺帝时卖刀辽东市时人名之丁氏次卿有宝刀【列仙传】
　　蒲元性多奇思于斜谷口为诸葛武侯铸刀三千口刀成言汉水钝弱不任淬用蜀江爽烈是大金之元精命人于成都取江水蒲以淬刀言杂涪水不可用取水者捍言不杂蒲以刀画水言杂八升取水者叩头云于涪津覆水遂以涪水八升益之【御览】
　　闗羽为先主所重不惜身命自采都山铁为二刀名曰万人及羽败羽惜刀投之水中【古今刀剑録】
　　张飞初拜新亭侯自命匠铸赤朱铁为一刀铭曰新亭侯蜀大将也【上】
　　丕造百辟寳刀其一文似灵名曰灵宝其二彩似丹霞名曰含章其三锋似崩霜刀身剑铗名曰素质又造百辟首三其一理似坚氷名曰清刚其二曜似朝日名曰扬文其三状似龙文名曰龙鳞【典论】
　　时西胡有献香者腰带割玉刀【陈思王辨道论】
　　范文本日南奴也为奴时牧羊于涧中得两鲤鱼欲私食之郎知诘文诈云将砺石还非鱼也郎至鱼所果见两石文异之石有铁文因入山中就冶作两刀因举刀向鄣鄣即蕃中山地名也呪曰斫石鄣破者文当治此国遂斫破之众遂推为君【述异记】
　　齐许惇长须垂至带省中号为长鬛公文宣尝因酒酣握惇须穪美遂以刀截之惟留一握惇不敢复长人号为齐须公【三国典畧】
　　梁简文谢赉善胜刀启云名均素质神号脱光河图书有脱光刀
　　陶贞白隠居贝都山中尝畜二刀一名善胜一名寳胜往往飞去望之如二条青蛇【太平广记】
　　谷梁传称公子友与莒拏相左右呼曰孟劳孟劳者鲁之寳刀名亦见广雅近在齐时有姜仲岳谓公子左右姓孟名劳多力之人为国所寳【顔氏家训以下剑】
　　昔有一人贫穷困苦为王作事日月经久身体羸痩王见怜愍赐一死驼贫人得已即便剥皮嫌刀钝故求石欲磨乃于楼上得一磨石磨刀令利来下而剥如是数数往来磨刀后转苦惮不能上楼悬驼上楼就石磨刀深为人笑犹如愚人毁破禁戒多取钱财以用修福望得生天反得其殃如悬骆驼上楼磨刀用功甚多所得甚少【法苑珠林】
　　桃氏为剑【剑工谓之桃氏以能辟除不祥故也】腊广二寸有半寸两从半之以其腊广为之茎围长倍之中其茎设其后参分其腊广去一以为首广而围之身长五其茎长【手所握者谓之茎其长五寸剑身长五倍于茎则共长三尺也腊纳】重九锊【一锊重六两半有零九锊则重六十两也锊劣】谓之上制【此剑之上等】上士服之【勇士之上者能用之】身长四其茎长【共长二尺五寸】重七锊【重四十六两有余】谓之中制【此剑之中等】中士服之【勇士之中者能用之】身长三其茎长【共长二尺】重五锊【重三十两有余】谓之下制【此剑之下等】下士服之【勇士之下者能用之　周礼】
　　薛烛庸子见若狐甲于剑而利钝识矣臾儿易牙淄渑之水合者常一合水而甘苦知矣【淮南子】
　　剑工惑剑之似莫邪者惟欧冶能名其种玉工玉之似碧卢者惟倚顿不失其情
　　今剑或絶侧羸文齧缺卷銋而称以顷襄之剑则贵人争带之琴或拨刺枉桡濶解漏越而称以楚庄之琴侧室争鼓之苗山之鋋羊头之销虽水断龙舟陆剸兕甲莫之服带山桐之琴涧梓之腹虽鸣防隅修营唐牙莫之鼓也【并上】
　　世称利剑有千金之价棠谿鱼肠之属龙泉太阿之辈其本铤山中之恒铁也冶工锻链成而铦利岂利剑之锻与链乃异质哉工良师巧链数至也试取东下直一金之剑更熟锻链足其火齐其铦犹千金之剑也夫铁石天然尚为锻链者变易故质况人含五常之性贤圣未知熟锻链耳奚患性之不善哉【论衡】
　　轻罗雾縠冶服之丽也而不可以御流镝沈闾巨阙斩闗之良也而不可以挑脚刺【抱朴子】
　　颛顼髙阳氏有画影剑腾空剑若四方有兵此剑飞赴指其方则克未用时在匣中常如龙虎吟【拾遗记】
　　王子者帝俈也曾诣钟山获九化十变经以隠遁日月游行星辰后一旦疾崩营冢在渤海山夏中衰时有发王子墓者室中无所有惟见一剑在北寝上自作龙鸣虎嘷之声人遂无敢近者【真诰】
　　夏禹子帝启在位十年以庚戌八年铸一铜剑长三尺九寸后藏之秦望山腹上刻二十八宿文有背面面文为星辰背记山川日月【古今刀剑録】
　　启子太康在位二十九年嵗在辛卯三月春铸一铜剑上有八字面长三尺二寸头方
　　孔甲在位三十一年以九年嵗次甲辰采牛首山铁铸一剑铭曰夹古篆书长四尺一寸
　　殷太甲在位三十二年以四年嵗次甲子铸一剑长二尺文曰定光古文篆书
　　武丁在位五十九年以元年嵗次戊午铸一剑长三尺铭曰照胆古文篆书
　　周昭王瑕在位五十一年以二年嵗次壬午铸五剑各投五岳铭曰镇岳尚方古文篆书长五尺【并上】
　　魏黑卵以昵嫌杀丘邴章丘邴章之子来丹谋报父之雠丹气甚猛形甚露计粒而食顺风而趋誓手剑以屠黑卵黑卵悍志絶众力抗百夫延颈承刄披胸受矢铓锷摧屈而体无痕挞负其材力视来丹犹雏鷇也来丹之友申他曰子怨黑卵至矣吾闻衞孔周其子得殷帝之寳剑奚不请焉来丹遂适衞见孔周执仆御之礼请先纳妻子后言所欲孔周曰吾有三剑惟子所择皆不能杀人且先言其状一曰含光视之不可见运之不知有其所触也泯然无际经物而物不觉二曰承影将旦昧爽之交日夕昬明之际北面而察之澹澹焉若有物存莫识其状其所触也窃窃然有声经物而物不疾也三曰宵练方昼则见影而不见光方夜见光而不见形其触物也騞然而过随过随合觉疾而不血刄焉此三寳者传之十三世矣而无施于事匣而藏之未尝启封来丹曰虽然吾必请其下者孔周乃归其妻子与斋七日晏隂之间跪而授其下剑来丹再拜受之以归来丹遂执剑从黑卵时黑卵已醉偃于牖下自颈至腰三斩之黑卵不觉来丹以黑卵之死趣而退遇黑卵之子于门击之三下如投虚黑卵之子方笑曰汝何蚩而三招予黑卵既醒怒其妻曰醉而露我使我嗌疾而腰急其子曰畴昔来丹之来遇我于门三招我亦使我体疾而肢彊彼其厌我哉【列子】
　　眉间赤名赤鼻父干将母莫邪父为晋王作剑藏雄送雌语其妻曰吾藏剑在南山之隂北山之阳松生石上剑在其中矣君若觉杀我尔生男以告之乃至君觉杀干将妻从生男名赤鼻具以告之赤鼻斫南山之松不得剑于屋柱中得之晋君梦一人眉广三尺辞欲报雠购求甚急乃逃朱兴山道逢一客客问曰子眉间赤乎答曰是也吾能为子报雠赤曰父无分寸之罪枉被荼毒君今惠念何所用耶客曰须子之头并子之剑赤乃与头客与王王大赏之即以镬煮其头七日七夜不烂客曰此头不烂者王亲临之王即视之客于后以剑斩王头入镬中二头相齧客恐赤不胜自以剑拟头入镬中三头相咬七日后一时俱烂乃分塟之名曰三王冢【晋王一作楚王赤一作尸　列异传】
　　阖闾请干将铸作名剑二枚干将者吴人也与欧冶子同师俱能为剑越前来献三枚阖闾得而宝之以故使剑匠作为二枚一曰干将二曰莫邪莫邪干将之妻也干将作剑采五山之铁精六合之金英天伺地隂阳同光百神临观天气下降而金铁之精不销沦流于是干将不知其由莫邪曰子以善为剑闻于王使子作剑三月不成其有意乎干将曰吾不知其理也莫邪曰夫神物之化须人而成今夫子作剑得无得其人而后成乎干将曰昔吾师作冶金铁之类不销夫妻俱入冶鑪中然后成物至今后世即山作冶麻绖葌服然后敢铸金于山今吾作剑不变化者其若斯耶莫耶曰师知烁身以成物吾何难哉于是干将妻乃断发剪爪投于鑪中使童女童男三百人鼓槖装炭金铁刀濡遂以成剑阳曰干将隂曰莫耶阳作文隂作漫理干将匿其阳出其隂而献之阖闾甚重既得宝剑适会鲁使季孙聘于吴阖闾使掌剑大夫以莫邪献之季孙拔剑之鎠中缺者大如黍米叹曰美哉剑也虽上国之师何能加之夫剑之成也吴霸有缺则亡矣我虽好之其可受乎不受而去阖闾既宝莫邪复命于国中作金钩令曰能为善钩者赏之百金吴作钩者甚众而有人贪王之重赏也杀其二子以血舋金遂成二钩献于阖闾诣宫门而求赏王曰为钩者众而子独求赏何以异于众夫子之钩乎作钩者曰吾之作钩也贪而杀二子舋成二钩王乃举众钩以示之何者是也王钩甚多形体相类不知其所在于是钩师向钩而呼二子之名吴鸿扈稽我在于此王不知汝之神也声絶于口两钩俱飞着父之胸吴王大惊曰嗟乎寡人诚负于子乃赏百金遂服而不离身【吴越春秋】
　　昔者越王句践有寳剑五闻于天下客有能相剑名薛烛王召而闻之曰吾有寳剑五请以示之薛烛对曰愚理不足以言大王请不得已乃召掌者王使取豪曹薛烛对曰豪曹非寳剑也夫寳剑五色并见莫能相胜毫曹已擅名矣非寳剑也王曰取巨阙薛烛曰非寳剑也寳剑者金锡和铜而不离今巨阙已离矣非寳剑也王曰然巨阙初成之时吾坐于露坛之上宫人有驾白鹿而过者车奔鹿惊吾引剑而指之四惊上飞扬不知其絶也穿铜釜絶铁防胥中决如粢米故曰巨阙王取纯钩薛烛闻之忽如败有顷惧如悟下阶而深惟简衣而坐望之手振拂扬其华淬如芙蓉始出观其鈲烂如列星之行观其光浑浑如水之溢于塘观其断岩岩如琐石观其才焕焕如氷释此所谓纯钩耶王曰是也客有直之者有市之乡二骏马千匹千户之都二可乎薛烛对曰不可当造此剑之时赤堇之山破而出锡若耶之溪涸而出铜雨师扫洒雷公击槖蛟龙捧鑪天帝装炭太一下观天精下之欧冶乃因天之精神悉其伎巧造为大刑三小刑二一曰湛卢二曰纯钩三曰胜邪四曰鱼膓五曰巨阙吴王阖闾之时得其胜邪鱼膓湛卢阖闾无道子女死杀生以送之湛卢之剑去之如水行秦过楚楚王卧而寤得吴王湛卢之剑将首魁漂而存焉秦王闻而求不得兴师击楚曰与我湛卢之剑还师去汝楚王不与阖闾又以鱼膓之剑刺吴王僚使披膓夷之甲三事阖闾使専诸为秦炙鱼者引剑而刺之遂弑王僚此其小试于敌邦未见其大用于天下也今赤堇之山已合若耶溪深而不测羣神不下欧冶即死虽复倾城量金珠玉竭河犹不能得此一物有市之乡二骏马千匹千户之都二何足言哉楚王召风胡子而问之曰寡人闻吴有干将越有欧冶子此二人甲世而生天下未尝有精诚上通天下为烈士寡人愿赍邦之重寳皆以奉子因吴王请此二人作铁剑可乎风胡子曰善于是乃令风胡子之吴见欧冶子干将使人作铁剑欧冶子干将凿茨山泄其溪取铁英作为铁剑三枚一曰龙渊二曰泰阿三曰工布【一作市】毕成风胡子奏之楚王楚王见此三剑之精神大悦风胡子问之曰此三剑何物所象其名为何风胡子对曰一曰龙渊二曰泰阿三曰工布楚王曰何谓龙渊泰阿工布风胡子对曰欲知龙渊观其状如登髙山临深渊欲知泰阿观其鈲巍巍翼翼如流水之波欲知工布鈲从文起至脊而止如珠不可袵文如流水不絶晋郑王闻而求之不得兴师围楚之城三年不解仓糓粟索库无兵革左右羣臣贤士莫能禁止于是楚王闻之引泰阿之剑登城而麾之三军破败士卒迷惑流血千里猛兽欧瞻江水折晋郑之头毕白楚王于是大悦曰此剑威耶寡人力耶风胡子对曰剑之威也因大王之神楚王曰夫剑铁耳固能有精神若此乎风胡子对曰时各有使然轩辕神农赫胥之时以石为兵断树木为宫室死而龙臧夫神圣主使然至黄帝之时以玉为兵以伐树木为宫室凿地夫玉亦神物也又遇圣主使然死而龙臧禹穴之时以铜为兵以凿伊阙通龙门决江导河东注于东海天下通平治为宫室岂非圣主之力哉当此之时作铁兵威服三军天下闻之莫敢不服此亦铁兵之神大王有圣德楚王曰寡人闻命矣【越絶书】
　　越王问相国范蠡曰孤有报复之谋水战则乘舟陆行则乘舆舆舟之利顿于兵弩今子为寡人谋事莫不谬者乎范蠡对曰臣闻古之圣君莫不习战用兵然行阵队伍军鼓之事吉凶决在其工今闻越有处女出于南林国人称善愿王请之立可见越王乃使使聘之问以剑防之术处女将北见于王道逢一翁自称曰袁公问于处女吾闻子善剑愿一见之女曰妾不敢有所隠惟公试之于是袁公即杖箖箊竹竹枝上颉桥未堕地女即捷末袁公则飞上树变为白猨遂别去见越王越王问曰夫剑之道则如之何女曰妾生深林之中长于无人之野无道不习不达诸侯窃好击之道诵之不休妾非受于人也而忽自有之越王曰其道如何女曰其道甚微而易其意甚幽而深道有门户亦有隂阳开门闭戸隂衰阳兴凡手战之道内实精神外示安仪见之似好妇夺之似惧虎布形气与神俱往得闻斯道者一人当百百人当万王欲试之其验即见越王即加女号号曰越女乃命五板之堕长髙习之教军士当世胜越女之剑【并上】
　　衞灵公昼寝而起志气益衰使人驰召勇士公孙悁道遭行人卜商卜商曰何驱之疾也对曰公昼寝而起使我召勇士公孙悁子夏曰微悁而勇若悁者可乎御者曰可子夏曰载我而返至君曰使子召勇士何为召儒使者曰行人曰微悁而勇若悁者可乎臣曰可即载与来君曰诺延先生上趣召公孙悁至入门杖剑疾呼曰卜商我存若头子夏顾咄之曰咄内剑吾将与若言勇于是君令内剑而上子夏曰来吾尝与子从君而西见赵简子简子披发杖矛而见我君我从十三行之后趋而进曰诸侯相见不宜不朝服将以颈血溅君之服矣使反朝服而见吾君子耶我耶悁曰子也子夏曰子之勇不若我一矣又与子从君而东至阿遭齐君重鞇而坐吾君单鞇而坐我从十三行之后趋而进曰礼诸侯相见不宜相临以势揄其一鞇而去之者子耶我耶悁曰子也子夏曰子之勇不若我二矣又与子从君于囿中于是两冦肩逐我君拔矛下格而还子耶我耶悁曰子也子夏曰子之勇不若我三矣所贵为士者上慑万乘下不敢傲乎匹夫外立节矜而敌不侵扰内禁残害而君不危殆是士之所长君子之所致贵也若夫以长掩短以众暴寡凌轹无罪之民而成威于闾巷之间者是士之甚毒而君子之所致恶也众之所诛锄也夫何以论勇于人主之前哉于是灵公避席抑手曰寡人虽不敏请从先生之勇【韩诗外传】
　　王子乔墓在京陵人有盗发之者都无所见惟有一剑停在穴中欲进取之剑作龙鸣虎吼遂不敢进俄而径飞上天【世语】
　　经侯往适魏太子左带羽玉具剑右带环佩左光照右右光照左坐有顷太子不视也又不问也经侯曰魏国亦有寳乎太子曰有经侯曰其宝何如太子曰主信臣忠百姓上戴此魏之寳也经侯曰吾所闻者非是之谓也乃问其器而已太子曰有徒师沼治魏而市无预价郄辛治阳而道不拾遗芒卯在朝而四隣贤士无不相因而见此三大夫乃魏国之大寳于是经侯黙然不应左解玉具右解环佩委之坐愆然而起黙然不谢趋而出上车驱去魏太子使人操剑佩逐与经侯使告曰此寒不可衣饥不可食无为遗我贼【説苑】
　　宋有兰子者以技干宋元宋元召而使见其技以双技长倍其身属其踁并趋并驰弄七剑迭而跃之五剑常在空中元君大惊立赐金帛又有兰子又能燕戏者闻之复以干元君元君大怒曰昔有异技干寡人者技无庸适值寡人有欢心故赐金帛彼必闻此而进复望吾赏拘而拟戮之经月乃放【列子】
　　曾从子善相剑者也衞君怨吴王曾从子曰吴王好剑臣请为吴王相剑因为君刺之衞君曰子为之是也非縁义也为利也吴强而富衞弱而贫子必往吾恐子为吴王用之于我也乃逐之【韩子】
　　司马蒯聩天下之攻击剑者也【新论】
　　鲁石公剑迫则能应感则能动沕穆无穷变无形像优柔委从如影与响如厐之守户如轮之逐马响之应声影之像形也阊不及鞈呼不及吸足举不及集相离若蝉翼尚在肱北此善当敌者也未及夫折冲于未形之前者揖让乎庙堂之上而施惠乎百万之民故居则无变动战则不血刄其汤武之兵与【説苑】
　　燕支蔡愉千胜堂谿墨阳并剑名也【广雅】
　　楚有龙泉秦有太阿工市【初学记】
　　太公之阙文王之録庄君之阖闾干将莫邪巨阙辟闾此皆古之良剑也然而不加砥砺则不能断【荀子】蜚景之剑威夺白日气盛紫蜺以之刲获则其与劂刄也无择及夫凶邪流毒沸渭不靖加之运掌之上则千里之内不留行矣【亢仓子】
　　昆吾山其下多赤金色如火昔黄帝伐蚩尤陈兵于此地链石为铜铜色青而利泉水赤山草木皆剑利土亦钢而精至越王勾践使工人以白马白牛祠昆吾之神采金铸之以成八剑之精一名揜日以之指日则光昼暗金隂也隂盛则阳灭二名断水以之划水开即不合三名转魄以之指月蟾兔为之倒转四名悬翦飞鸟游过触其刄如斩截焉五名惊鲵以之泛海鲸鲵为之深入六名灭魂挟之夜行不逢魑魅七名却邪有妖魅者见之则伏八名真刚以切玉断金如削土木矣以应八方之气铸之也其山有兽大如兔毛色如金食土下之丹石深穴地以为窟亦食铜铁胆肾皆如铁其雌者色白如银昔吴国武库之中兵刄铁器俱被食尽而封署依然王令检其库穴猎得双兔一白一黄杀之开其腹而有铁胆肾方知兵刄之铁为兔所食王乃召其剑工令铸其胆肾以为剑一雌一雄号干将者雄号莫邪者雌其剑可以切玉断犀王深寳之遂霸其国【拾遗记】楚王夫人于夏纳凉抱铁柱心有所感遂懐孕产一銕楚王命镆邪铸为双剑【列士传】
　　西平县有龙泉水可以砥砺刀剑特坚利故有坚白之论矣【晋太康地理志】
　　梁国多池沼时池中出神剑到今其民像而作之号大梁氏之剑【水经注】
　　秦始皇在位三十七年以三年嵗次丁巳采北祗铜铸二剑铭曰定秦小篆书李斯埋在阿房阁下一在观台下长三尺六寸【古今刀剑録】
　　前汉刘季以始皇三十四年得一铁剑长三尺铭曰赤销大篆书及贵常服之此即斩蛇剑也
　　汉武帝在位五十四年以元光五年嵗次乙巳铸八剑长三尺六寸铭曰八服小篆书嵩恒霍华泰山五岳皆埋之【并上】
　　汉武帝崩后忽见形谓陵令薛平曰我虽失势犹为汝君奈何令吏卒止吾陵磨剑乎因不见推陵旁果有方石可以为砺吏卒常盗磨刀剑霍光欲斩之张安世曰神道茫昧不宜为法故阮公咏懐诗曰失势在须臾带剑上吾丘【汉武故事】
　　汉武帝七夕幸开襟楼忽见殿北方防云缥缈有美女骑一物翩跹而下即以所骑之物上帝曰此棨东之剑羣僊寳之能辟诸邪妾乘之而来顷刻百里矣后入吴宫大帝号曰辟邪亦曰百里【潜居録】
　　王母带分景之剑上元夫人带流黄择精之剑【汉武内传】宣帝询在位二十五年以本始四年铸二剑长三尺一曰毛一曰贵以足下有毛故为之皆小篆书【刀剑録】平帝衎在位五年以元始元年嵗次辛酉掘得一剑有帝名因服之大篆书
　　后汉光武秀在位三十三年未贵时在南阳鄂山得一剑文曰秀霸小篆书帝常服之【并上】
　　光武有骇犀之剑以赐陈遵【东观汉记】
　　建武十三年屠耆国献剑直百金以赐骑士【上】
　　肃宗尝赐诸尚书剑惟此三人特以寳剑自手署其名曰韩棱楚龙渊郅寿蜀汉文陈宠济南椎成时论者为之説以棱渊深有谋故得龙渊寿明达有文章故得汉文宠敦朴善不见外故得椎成【后汉书】
　　章帝建初八年铸一金剑令投于伊水中以厌人膝之怪景按水经云伊水有一物如人膝头有爪人浴辄没不复出【刀剑録】
　　赵珜少好游侠行部带剑过亭长亭长谴之叹曰无大志故为竖吏所轻耳于是解剑挂壁曰珜不乘辎重佩绶不复带剑因之京师诣太学受业治春秋变行厉操名德遂称除野王令乃解剑带之官【益部耆旧传】
　　齐张仲曲成侯以善击刺学用剑立名天下
　　袁绍在黎阳梦有一神授一寳剑及觉果在卧所铭曰思召绍解之曰思召绍字也【刀剑録】
　　魏文帝有飞景流彩华锋三剑【典论】
　　余防学击剑阅师多矣四方之法各异惟京师为善桓灵之间有虎贲王越善斯术称于京师河南史阿言昔与越游具得其法余从阿学之精熟尝与平虏将军刘勲奋威将军邓展等共饮宿闻展善有手臂晓五兵又称其能空手入白刄余与论剑良久谓言将军法非也余顾尝好之又得善术因求与余对时酒酣耳热方食竿蔗便以为杖下殿数交三中其臂左右大笑展意不平求更为之余言吾法急属难相中面故齐臂耳展言愿复一交余知其欲突以取交中也因伪深进展果寻前余却脚防正截其颡坐中惊视余还坐笑曰昔阳庆使淳于意去其故方更授以秘术今余亦愿邓将军捐弃故伎更受要道也【上】
　　吴大皇帝有寳刀三寳剑六一曰白虹二曰紫电三曰辟邪四曰流星五曰青防六曰百里刀一曰百链二曰青犊三曰漏景【刀剑録】
　　孙亮铸一剑文曰流光【上】
　　邯郸淳诣临淄侯植时大暑植取水浴以粉自傅科头胡舞击剑诵小説顾谓淳曰邯郸生何如也【魏畧】
　　刘曜隠居管涔之山夜中忽有一童子入跪曰管涔王使小臣奉谒赵皇帝献剑一口置前再拜而去以烛视之剑长二尺光泽非常赤玉为饰背有铭云神剑服御除众毒【异苑】
　　武胜公常于滩口见雷公逐一黄蛇或以石投之铿然有雷声雷公飞去得一剑有文云许旌阳斩蛟第三剑也【上】
　　陶贞白着太清经一名剑经凡学道术者皆须有好剑镜随身又説干将莫邪剑皆以铜铸非铁也【太平广记】永明初始造旧宫凿东北之地皆平岗迤陇尤多古冢墓有人得铜剑长尺五寸余既借看叹其古异客有谓余曰古时乃以铜为兵乎其可得而闻不余笑而应曰此证据甚多辄具言之余按山海经曰昆吾之山其上多赤铜郭璞注曰此山出金如火以之切玉如割泥也周穆王时西戎献之尸子所谓昆吾之剑也越絶书曰赤瑾之山破而出锡若耶之谿涸而出铜欧冶铸以为纯钩之剑又汲冢中得一铜剑长三尺五及今所记干将者亦皆非铁明古者以铜锡为兵器也周书称穆王时征犬戎得昆吾之剑火浣布长尺有咫又有链铜赤刀割玉如泥焉又左传僖公十八年郑伯始朝于楚楚赐之金既而悔之盟曰无以铸兵故以铸三钟杜预注云楚金利故也古者以铜为兵故禹贡曰荆扬贡金三品余以为古者语质而难解今者语文而易了独诗云元象齿其实象牙也书曰厥包橘柚乃黄柑也金品上则黄中则赤下则黑黑金是铁赤金是铜黄金是金黄金可为寳赤金可为兵黑金可为器韩子称昔智伯繇之伐赵襄子初晋阳襄子金将尽问于张孟谈孟谈对曰吾闻董安于治晋阳也公室悉以铜为柱质君可发而用之于是发之有余金矣谓此据葢可知焉又昔夏后氏使九牧贡金铸九鼎于荆山之下于昆吾氏之墟白若甘搀之地图其山川奇怪以形于鼎使民知神奸不逢其害以定其祥鼎成三足而方不炊而自沸不舁而自藏不迁而自行九鼎既成定之国都桀有昬德鼎迁于商殷纣暴虐鼎迁于周每人主休明鼎虽小而重其奸回昬乱虽大而轻及周显王三十二年姬德大衰乃沦入泗水秦始皇之初见于彭城二十七年始皇东游大发徒出之而不能得焉后汉武帝賔礼百神于汾隂得大鼎时人以为九鼎其详不可得而审也且荆轲刺秦王之日首击铜柱铜柱火出则古者非直以铜为首亦以为殿柱也且始皇之世长狄十二见于临洮身长三丈足迹六尺于是始皇敛天下之兵铸而象之故西京赋云髙门有闶列坐金狄是也又造阿房之宫其门悉用磁石磁石噏铁以防外兵之入焉以此推之明知春秋迄于战国战国至于秦时攻争纷乱兵革互兴铜既不充给故以铁足之铸铜既难求铁甚易是故铜兵转少铁兵转多年甚一年嵗甚一嵗渐染流迁遂成风俗所以铁工比肩而铜工稍絶二汉之世逾见其微及汉建安二十四年魏文帝为太子时铸三寳刀二匕首天下百链之精利而悉是铸铁不能复铸铜矣按张华博物志亦称铸铜之工不复可得惟蜀地羌中时有解者由此言之斯妙久絶余谓不能复铸铜者正当不能使利如霜雪光如云霞陆斩犀兕水断蛟龙岂复不能铸铜鑪鋺灯耶然今太极殿前两大铜镜即周景王铸也制作精巧独絶晩世今之作必不及古犹今镜不及古镜今钟不及古钟矣昔余为吴兴令凿池又获铜箭镝数十枚时有人复于彼山中伐木得铜斧一口古铜铸为兵岂为一据故备言其详以发子之矣古贵铜贱铁非独此事按皇览帝王冢墓记称吴王阖闾冢铜椁三重汞池六尺玉鳬之流扁诸之剑三盘郢鱼肠之剑在焉秦始皇冢亦以铜椁水银为江河闗东贼发之至铜椁而取铜深大不可多得因此穴塞汉东思王冢时奢侈皆生塟取爱幸奴婢蓄谷为铜牕以通殉塟者气息兼以水火守冢给呼召数十年乃不复闻声矣晩世之塟无复此例然犹自大奢大富大盛或倾一国之财或竭一家之寳或争为宏丽或竞相髙尚前汉奢于后汉魏时富于晋世中原既夷至于江左时天下凋防制度日衰富贵之家犹或厚塟然论古曩亦减损千万倍矣世愈贫狭哀礼愈薄又往古之士棺皆不用钉悉用细腰其细腰之法长七寸广三寸厚二寸五分状如木秤两头大而中央小仍凿棺际而安之因普漆其外一棺凡用细腰五十四枚大略如此亦可谓至巧矣其法既絶亦有铜钉铜钉之体皆如今柘钉形也铜钉既滑多被发掘自义熙以来乃以柘代铜爰及明器之属亦多减省必不得已乃用乌牙焉相与皆用素棺不得施漆又自棺之外一无所设既由贫富之悬兼以避患之及耳故为此讃以明古今铜铁之兵刄塟送之事焉乃成讃曰悠悠开辟或圣或贤蚩尤铸铜为兵几年天生五材实此为先既古既曩谁测谁传纷纶百氏事无不异况乃金铁国之利器风胡専精欧冶妙思于昔则出于今则秘闻之释经万物澹薄在古必厚在今必恶徒侈徒异徒铲徒削聊举一槩以明鸿略【江淹铜剑讃】
　　首剑属汉王莽避火宣室持虞帝首则尧舜已为其物矣【通俗文】
　　应仲逺云昔荆轲逐秦王其后谒者持首以备不虞从此侍官执刀剑汉高祖偃武修文始制以手板代焉【周迁车服襍事　以下射】
　　射人掌国之三公孤卿大夫之位三公北面孤东面卿大夫西面其贽三公执璧孤执皮帛卿执羔大夫鴈诸侯在朝则皆北面诏相其法若有国事则掌其戒令诏相其事掌其治达【其善治射事者则达之于王也】以射灋治射仪王以六耦射三侯【三侯熊侯虎侯豹侯也】三获三容【三获谓执获旌而告中者三人也三容谓设之以蔽待获者也】乐以驺虞九节五正【节即驺虞也以九为数五正者以五采为正鹄也中朱次白次黄次苍而黑居其外焉】诸侯以四耦射二侯【二侯熊豹也】二获二容乐以貍首七节三正【三正朱白苍也】孤卿大夫以三耦射一侯【一侯谓麋侯也】一获一容乐以采苹五节二正【采苹以五为节二正则朱緑也】士以三耦射豻侯【亦六人也豻胡犬也】一获一容乐以采蘩五节二正【周礼】
　　天子所以亲射何助阳气达万物也春气微弱恐物有窒塞不能自达者夫射自内发外贯坚入刚象物之生故以射达之也含文嘉曰天子射熊诸侯射麋大夫射虎豹士射鹿豕天子所以射熊何示服猛巧佞也诸侯射麋者示达迷惑人也麋之言迷也大夫射虎豹者示服猛也士射鹿豕者示除害也各取徳所能服也侯者以布为之何用人事之始也本正则末正矣【白虎通】天子射百二十步诸侯九十歩大夫七十步士五十步明尊者所服逺也卑者所服近也【上】
　　羿以善射服事先王乃命司衡赐以累矰彤弓蒿矢羿是以去下地之白难而民得以佚【白难凶顽为乱之人如封豕长蛇之类皆其号名尔】
　　许氏云羿臣尧河伯溺杀人羿射其左目风伯壊其室屋羿中其膝
　　羿五嵗父母与之入山处之木下以待蝉鸣还欲取之而羣蝉俱鸣遂捐而去羿为山间所养年二十习于弓矢仰天叹曰我将射四方矢至吾门止因捍弓射矢径至羿之门乃随矢去【括地象】
　　羿事夏王王命射于方豕之皮征南之的曰中之赏子万金不中则削十邑羿援矢而色荡射之矢逸再之又不中焉王谓传弥仁曰斯羿也发无不中而今也不中何以对曰若羿者喜惧之为灾而万金为之患也人能遗其喜惧之私若万金之患则天下亡愧于羿矣王曰善吾乃今知亡欲之道矣【符子】
　　帝羿与吴贺北游贺使羿射雀曰生之乎杀之乎贺曰射其左目羿引弓射之误中右目抑首而愧终身不忘【帝王世纪】
　　甘蝇古之善射者彀弓而兽伏鸟下弟子名飞衞学射于甘蝇而巧过其师纪昌者又学射于飞衞飞衞曰尔先学不瞬而后可言射矣纪昌归偃卧其妻之机下以目承牵挺二年之后虽锥末倒眦而不瞬也以告飞衞飞衞曰未也亚学视而后可视小如大视微如着而后告我昌以牦悬虱于牖南面而望之旬日之间浸大也三年之后如车轮焉以覩余物皆丘山也乃以燕角之弧朔蓬之簳射之贯虱之心而悬不絶以告飞衞飞衞髙蹈拊膺曰汝得之矣纪昌既尽衞之术计天下之敌己者一人而已乃谋杀飞衞相遇于野二人交射中路矢锋相触而坠于地而尘不扬飞衞之矢先穷纪昌遗一矢既发飞衞以棘刺之端扞之而无差焉于是二子泣而投弓相拜于涂请为父子尅臂以誓不得告术于人【列子】
　　逢之弟子曰鸿超怒其妻而怖之射其目矢来注眸子而眶不睫矢坠地而尘不扬【上】
　　更嬴之妻能作锁云囊佩之陟髙山有云处不必开囊而自然有云气入其中归至家启视皆有云气白如绵自囊而出囊大如蚕茧而可以开合更嬴善射每言能仰射入云中其妻不信因以一囊系箭头令射之及坠验之果有白云在内因名箭曰锁云【谢氏诗源】
　　于是范蠡复进善射者陈音音楚人也越王请音而问曰孤闻子善射道何所生音曰臣楚之鄙人尝步于射术未能悉知其道越王曰然愿子一二其辞音曰臣闻弩生于弓弓生于弹弹起古之孝子越王曰孝子弹者柰何音曰古者人民朴质饥食鸟兽渴饮雾露死则褁以白茅投于中野孝子不忍见父母为禽兽所食故作弹以守之絶鸟兽之害故歌曰断竹续竹飞土逐宍之谓也于是神农皇帝木为弧剡木为矢弧矢之利以威四方黄帝之后楚有弧父弧父者生于楚之荆山生不见父母为儿之时习用弓矢所射无脱以其道传于羿羿传逢逢传于楚琴氏琴氏以为弓矢不足以威天下当是之时诸侯相伐兵刄交错弓矢之威不能制服琴氏乃横弓着臂施机设枢加之以力然后诸侯可服琴氏传之楚三侯所谓句亶鄂章人号麋侯翼侯魏侯也自楚之三侯传至灵王自灵王之后射道分流百家能人用莫得其正臣前人受之于楚五世于臣矣臣虽不明其道惟王试之越王曰弩之状何法焉陈音曰郭为方城守臣子也教为人君命所起也牙为执法守吏卒也牛为中将主内裹也闗为守御检去止也锜为侍从听人主也臂为道路通所使也弓为将军主重负也为军师御战士也矢为飞客主教使也金为实【阙】　　　不止也衞为副使正道理也又为受教知可否也缥为都尉执左右也敌为百死不得骇也鸟不及飞兽不暇走弩之所向无不死也臣之愚劣道悉如此越王曰愿闻正射之道音曰臣闻正射之道道众而微古之圣人射弩未发而前名其所中臣未能如古之圣人请悉其要夫射之道身若戴板头若激卵左蹉右足横左手若附枝右手若抱儿举弩望敌翕心咽烟与气俱发得其和平神定思去去止分离右手发机左手不知一身异教岂况雄雌此正射持弩之道也愿闻望敌仪表投分飞矢之道音曰夫射之道从分望敌合以参连弩有斗石矢有轻重石取一两其数乃平逺近髙下求之铢分道女在斯无有遗言越王曰善尽子之道愿子悉以教吾国人音曰道出于天事在于人人之所习无有不神于是乃使陈音教士习射于北郊之外三月军士皆能用弓弩之巧陈音死越王伤之塟于国西号其塟所曰陈音山【吴越春秋】
　　空石之中有人焉其名曰觙其为人也善射以好思耳目之欲接则败其思蚊虻之声闻则挫其精是以辟耳目之欲而逺蚊虻之声闲居静思则通思神若是可谓微矣【荀子】
　　李悝为上地守而欲人之善射也乃下令曰人之有狐疑之讼者令之射的中之者胜不中者负令下而人皆习射及与秦人战大败之以人之善战射也【韩子】
　　后汉陈王宠善弩射十发十中中皆同处华峤书云宠射其秘法以天覆地载参连为奇三微三小三微为经三小为纬相将万胜之方然要在机牙
　　晋中兴后谯郡周子文家在晋陵少时喜射猎尝入山猎忽山岫间见一人长五丈许捉弓箭镝头广二尺许白如霜雪忽出声唤曰阿鼠【阿鼠子文小字】子文不觉应曰诺此人牵弓满镝向子文文便失魄厌伏【搜神记】
　　齐柳恽字文畅常与琅玕王瞻博射嫌其皮濶乃摘梅帖乌珠之上发必命中观者惊骇【南史】
　　宣武灵后胡氏幸西林园法流堂命侍臣射不能者罚之又自射针孔中之寻闗口温水登鸡头山射象牙簪一发中之
　　斛律光尝从文襄校猎云表见一大鸟射之正中其头形如车轮旋转而下乃雕也邢子髙叹曰此射雕手也当时号落雕都督【北齐书】
　　隋末有督君谟善闭目而射志其目则中目志其口则中口有王灵智者学射于君谟以为曲尽其妙欲射杀君谟独擅其美君谟制一短刀箭来辄截之惟有一矢君谟张口承之遂囓其镝而笑曰汝学射三年未教汝囓镞法【酉阳杂俎】
　　元干机悟壮勇善弓马太宗出游白登之东北干从有双鸱飞于上太宗命左右射之莫能中者干自请射之以二箭而下双鸱太宗嘉之赐御弓矢金带以旌其能军中号干为射鸱都尉【后魏书以下弓】
　　弓穹也张之弓隆然也其末曰箫言箫捎也又谓之弭以骨为之滑弭弭也中央曰弣弣抚也人所抚持也【释名】司弓矢掌六弓四弩八矢之法【六弓谓王弓弧弓夹弓庾弓唐弓大弓也四弩谓夹庾唐大也八矢谓枉矢絜矢杀矢镞矢矰矢茀矢恒矢庳矢也】辨其名物而掌其守藏与其出入中春献弓弩【弓弩成于阳气方和之时故中春献之】中秋献矢箙【箙盛矢器也以兽皮为之矢与箙成于隂气将坚之时故仲秋献之】及其颁之王弓弧弓以授射甲革椹质者夹弓庾弓以授射豻侯鸟兽者唐弓大弓以授学射者使者劳者其矢箙皆从其弓凡弩夹庾利攻守唐大利车战野战凡矢枉矢絜矢利火射用诸守城车战杀矢鍭矢用诸近射田猎矰矢茀矢用诸弋射恒矢库矢用诸散射天子之弓合九而成规【往体寡来体多则合多往体多来体寡则合少天子之弓王弓弧弓也其体不甚曲故合九弓而成一规】诸侯合七而成规【诸侯之弓唐弓大弓也其体稍曲故合七弓而成一规】大夫合五而成规【大夫之弓夹弓庾弓也其体愈曲故合五弓而成一规】士合三而成规【士之弓斗力也其体极曲故合三而成规】句者谓之弊弓【句曲也弊恶也句者弊则直者为良矣】凡祭祀共射牲之弓矢【射牲示亲杀也杀牲非尊者所亲故用弓矢】泽共射椹质之弓矢【泽谓泽宫将祭而习射以选士之处也质止也言树椹以为射正而共其弓矢】大射燕射【大射择士助祭燕射燕饮而射】共弓矢如数并夹【如数谓如当射者之数也并夹谓矢之髙者以夹取之也】大丧共明弓矢凡师役会同颁弓弩各以其物【物谓弓弩矢箙之类】从授兵甲之仪田弋充笼箙矢共矰矢凡亡矢者弗用则更
　　弓人为弓取六材必以其时【六材干角筋胶丝漆也非天时无以备隂阳之和故取之必以其时】六材既聚【六材既已合聚】巧者和之【非工巧无以全六材之用故资巧者以和之】干也者以为逺也【弓所以为逺者其力在干故干以为逺】角也者以为疾也【弓所以疾发者其执在角故角以为疾】筋也者以为深也【角干资筋以为坚忍以射则中深也】胶也者以为和也【三者得胶然后相合以为和】丝也者以为固也【结而固之在丝故丝所以为固】漆也者以为受霜露也【饰而坚之在漆故漆所以为受霜露】凡取干之道七柘为上檍次之檿桑次之橘次之木次之荆次之竹为下凡相干欲赤黑而阳声赤黑则乡心阳声则逺根凡析干射逺者用埶深者用直居干之道菑粟不迤则弓不发凡相角秋閷者厚春閷者薄穉牛之角直而泽老牛之角紾而昔疢疾险中瘠牛之角无泽角欲青白而丰末夫角之本蹙于而休于气是故柔柔故欲其埶也白也者埶之征也夫角之中恒当弓之畏畏也者必桡桡故欲其坚也青也者坚之征也夫角之末逺于而不休于气是故脃脃故欲其柔也丰末也者柔之征也角长二尺有五寸三色不失理谓之牛戴牛凡相胶欲朱色而昔昔也者深瑕而泽紾而搏防鹿胶青白马胶赤白牛胶火赤鼠胶黑鱼胶饵犀胶黄凡昵之类不能方凡相筋欲小简而长大结而泽小简而长大结而泽则其为兽必剽以为弓则岂异于其兽筋欲敝之敝漆欲测丝欲□得此六材之全然后可以为良凡为弓【弓有六材而治之各以其时】冬析干【干欲坚而贞固故冬析之】而春液角【角欲和而温柔故春液之】夏治筋【筋欲散而解缓故夏治之】秋合三材【丝漆三者欲其成就而克实故秋合之】寒奠体【奠定也体者弓往来之体也必于寒而奠之则弓体用胶至冬坚而牢也】冰析灂【灂者漆之灂也必于氷而析之则漆灂欲其不动故也灂子召】冬析干则易【此覆解上文谓于干坚之时而析之则其势和易也】春液角则合【于角和之时而液之则其气浃洽也】夏治筋则不烦【于筋散之时而治之则其理不乱也】秋合三材则合【于成材之时而合之则其质不相离也】寒奠体则张不流【体已定则虽张之而不流移也】氷析灂则审环【灂已环则不复有所鼓动也】春被则一年之事【被于春俟一朞之久而后可用也】析干必伦析角无邪斵目必荼斵目不荼则及其大修也筋代之受病夫目也者必强强者在内而摩其筋夫筋之所由幨恒由此作故角三液而干再液厚其帤则木坚薄其帤则需是故厚其液而节其帤约之不皆约疏数必侔斵挚必中胶之必均斵挚不中胶之不均则及其大修也角代之受病夫懐胶于内而摩其角夫角之所由挫恒由此作凡居角长者以次需恒角而短是谓逆挠引之则纵释之则不校恒角而达譬如终绁非弓之利也今夫茭解中有变焉故校于挺臂中有柎焉故剽恒角而达引如终绁非弓之利挢干欲孰于火而无赢挢角欲孰于火而无燂引筋欲尽而无伤其力鬻胶欲孰而水火相得然则居旱亦不动居湿亦不动茍有贱工必因角干之湿以为之柔善者在外动者在内虽善于外必动于内虽善亦弗可以为良矣凡为弓方其峻而髙其柎长其畏而薄其敝宛之无已应下柎之弓末应将兴为柎而发必动于閷弓而羽閷末应将发弓有六材焉【六者之中干角为急用】惟干强之【弓以干为强以角附干而安】张如水流【张之如水之顺流】维体防之【弓往来之体防其深浅之失】引之中参维角防之【引弓与三尺之矢相中防正也必其用角之正】欲宛而无负引之如环释之无失体如环材美工巧为之时谓之参均【得天时材美工巧为三均】角不胜干干不胜筋谓之参均【用干胜一石如角胜二石者被筋胜三石三者皆平曰三均】量其力有参均均者参谓之九和【合上材工时角干筋之六者又以丝漆胶为之辅九者相得而和】九和之弓角与干权【角与干皆权平】筋三侔【侔犹等也】胶三锊丝三邸漆三斞【锊相称也邸相敌也斞有所受也】上工以有余【巧工和之而有余】下工以不足【下工和之则不足】为天子之弓合九而成规为诸侯之弓合七而成规大夫之弓合五而成规士之弓合三而成规【説并见夏官司弓矢注】弓长六尺有六寸【此言人之形貎不同故弓之等制不一六尺六寸弓之制长者】谓之上制【此弓之上等】上士服之【士之上者能用之】弓长六尺有三寸【此得长短之中者】谓之中制【此弓之中等】中士服之【士之中者能用之】弓长六尺【弓之至短者】谓之下制【此弓之下等】下士服之【士之下者能用之】凡为弓各因其君之躬志虑血气丰肉而短寛缓以荼若是者为之危弓危弓为之安矢骨直以立忿执以奔若是者为之安弓安弓为之危矢其人安其弓安其矢安则莫能以速中且不深其人危其弓危其矢危则莫能以愿中往体多来体寡谓之夹臾之属利射侯与弋往体寡来体多谓之王弓之属利射革与质往体来体若一谓之唐弓之属利射深大和无灂其次筋角皆有灂而深其次有灂而疏其次角无灂合灂若背手文角环灂牛筋蕡灂麋筋斥蠖灂和弓摩覆之而角至谓之句弓【详察谓之覆极善谓之至角独善而筋干未善谓之句弓弓之弊也】覆之而干至谓之侯弓【角善干又善而筋独未善可以射侯谓之侯弓】覆之而筋至谓之深弓【非特角干善而筋亦善故疾而逺又中深故曰深弓】矢人为矢鍭矢参分茀矢参分一在前二在后兵矢田矢五分二在前三在后杀矢七分三在前四在后参分其长而杀其一五分其长而羽其一以其笴厚为之羽深水之以辨其隂阳夹其隂阳以设其比夹其比以设其羽参分其羽以设其刄则虽有疾风亦弗之能惮矣刄长寸围寸铤十之重三垸前弱则俛【前弱则矢行而低】后弱则翔【后弱则矢行而还】中弱则纡【中弱则矢行而曲】中强则【中强则矢行而起此四者强弱之失其中也】羽丰则迟【羽多则矢重而其行失于缓】羽杀则趮【羽少则矢轻而其行失于急此二者丰杀之失其节也】是故夹而揺之【此言相失之之法宜以指夹矢而揺之】以眡其丰杀之节也【以矢之轻重而知其丰杀之节】挠之【以指挠其干而曲之】以眡其鸿杀之称也【以矢之强弱而知其鸿杀之称】凡相笴欲生而搏同搏欲重同重节欲疏同疏欲禀【并上】
　　天子雕弓诸侯彤弓大夫黑弓【荀子】
　　少皥生般始为弓矢【山海经　又世本曰挥作弓】
　　夷羿作弓牟夷作矢黄帝作弩【古史考】
　　天弓主司弓弩之张神名推亡【佐助期　矢神名续长见太公兵法】繁弱钜黍古之良弓也【荀子】
　　白鷼古弓名【风俗通】
　　宛转弓今之弥弓是也【御览】
　　韩出谿子少府时力距来皆射于六百步之外【战国策】挹娄弓长四尺【魏志】
　　濊貉贡良弓【典论　又帝王世纪云焦侥贡没羽】
　　徐偃王治其国仁义着闻欲周行上国乃通沟陈蔡之间得朱弓朱矢
　　齐景公使人为弓三年乃成得弓而射不穿三札景公怒将杀弓人弓人之妻往见景公曰此弓者太山之南乌号之柘骍牛之角荆麋之筋河鱼之胶也四物者天下之练材也不宜穿札之少如此且妾闻奚公之车不能独走莫邪虽利不能独断必有以动之夫射之道在手若附枝掌若握卵右手发之左手不知此葢射之道景公以为仪而射之穿七札弓人之夫立出矣【韩诗外传】齐攻鲁子贡见哀公请求救于吴公曰奚先君寳之用子贡曰使吴责吾寳而与我师是不可恃也于是以杨干麻防之弓六往子贡谓吴王曰齐为无道用使周公之后不血食且鲁赋五百邾赋三百不识以此益齐吴之利与非与吴王惧乃兴师救鲁【説苑】
　　张兴泰字义亨不以武业自居好书读子史年十余诣吏部尚书禇彦回彦回问张郎弓马多少答曰性怯畏马无力牵弓彦回甚异之【南史以下矢】
　　魏氏琐连孙吴之法【汉官解诂注曰兵书有黄氏琐连之器葢弩射法也】弩则幽都筋角恒山檿干通肌畅骨起崇曲弹大黄沈紫直矢轻当锋摧决贯遐洞坚【陈琳武军赋】
　　佩石碣之矢张卢生之弩【吴越春秋】
　　南越王尉佗攻安阳安阳王有神人睾通为安阳王治神弩一张一发万人死三发杀三万人佗退遣太子始降安阳不知通神人遇无道理通去始有姿容端美安阳王女眉珠悦其貎而通之始与珠入库盗锯截神弩亡归报佗佗出其非意安阳王弩折兵挫浮海奔窜【日南传】
　　宋则字元举子年十嵗与苍头共弩射苍头断矢激误中之即死奴叩头就诛则察而恕之【东汉书以下旗】
　　充幅曰旐继旐曰斾注旄首曰旌有旍曰旂错鸟革曰旟因章曰旃【尔雅】
　　经卒者以经令分之为三分焉左军苍旗卒戴苍羽右军白旗卒戴白羽中军黄旗卒戴黄羽卒有五章前一行苍章次二行赤章次三行黄章次四行白章次五行黑章次以经卒亡章者有诛前一五行置章于首次二五行置章于项次三五行置章于胸次四五行置章于腹次五五行置章于腰
　　守城之灋木为苍旗火为赤旗薪樵为黄旗石为白旗水为黑旗食为菌旗死士为苍鸾之旗竞士为虎旗多卒为双旗居人男女为童旗弩为狗旗盾为羽旗车防为莋旗【墨子】
　　天赐武王黄鸟之旗【上】
　　芊尹文者荆之敺鹿彘者也司马子期猎于云梦载旗之长拖地芊尹文拔剑齐诸轸而防之贰车抽弓于韔援矢于筩引而未发也司马子期伏轼而问曰吾有罪于夫子乎对曰臣以君旗拽地故曰国君之旗齐于轸大夫之旗齐于轼今子荆国有名大夫而灭三等文之断也不亦可乎子期悦载之王所王曰吾闻有防子之旗者其人安在吾将杀之子期以文之言告王悦使文为江南令而大治【説苑　以下诸军器】
　　兴作甲兴少康子也【世本】
　　伏牺之臣共工始为步战及水攻神农因造干戈殳防矛斧蚩尤益以刀剑而用马战及火攻轩辕始征四方制八阵法及京观又为甲胄云梯楼橹黄钺车战之具钲铙鞞角之号三苗始为伏兵禹制抹额吕望始为舩战専诸始造匕首孙武造铁蒺藜汉匈奴作鹘箭诸葛亮造竹枪【物原】
　　轩辕作柝赵武灵王作刁斗
　　轩辕作炮吕望作铳魏马钧制爆杖隋炀帝益以火药杂戏几蘧作炮凿齿作楯
　　轩辕因造弓矢弩的舜造弓袋矢筒殷臣薛侯制投壶【并上】
　　函人为甲犀甲七属兕甲六属合甲五属【属读如灌注之注谓上旅下旅札读之数也革坚者札长郑司农云合甲削革里肉但取其表合以为甲】犀甲寿百年兕甲寿二百年合甲寿三百年凡为甲必先为容【服者之形容也郑司农云容谓象武】然后制革【裁制札之广】权其上旅与其下旅而重若一【郑司农云上旅谓要以上下旅谓要以下】以其长为之围【围谓札要广厚】凡甲鍜不挚则不坚已敝则桡【周礼】
　　阙巩之甲武王所以克商也
　　越王乃被唐夷之甲带步光之剑杖屈卢之矛【吴越春秋】张奫击贼有功文帝赐緑沈甲【隋书】
　　举螳螂之斧被结蜣之甲【杜弼檄文】
　　斧神名狂章【龙鱼河图】
　　矛之神名跌跄【太公兵法】
　　戈有旁出者为句孑亦名胡孑【玉海】
　　昔周鲁宝雍狐之防狐父之戈徐氏首凡斯皆上世名器【典论】
　　葛卢之山出金蚩尤制为剑铠矛防雍狐之山出金蚩尤以为雍狐之防芮戈【管子】
　　夏执戉殷执白戉周杖黄戉【司马法説文云戉俗作钺非是】宛钜铁拖利若防虿脇蛟犀兕坚若金石【商子】
　　鲁人以榶衞人用柯齐人用一革土地形制不同者械用备饰不可不慎也【荀子】
　　吴遣将军贺齐讨山越越中有善禁者官军刀剑不得拔弓矢皆还自向贺曰吾闻兵有刄者可禁彼能禁吾刄必不能禁吾无刄物矣乃多作劲木白棓选有力精帅五千人为先登尽持棓山越恃其善禁了不设备于是官军以白棓击之禁者果不得行所杀万计【抱朴子】

　　广博物志卷三十二
<子部,类书类,广博物志>
　　钦定四库全书
　　广博物志卷三十三
　　明　董斯张　撰
　　声乐一【总乐　歌　舞】
　　大司乐掌成均之灋【成均五帝学名】以治建国之学政而合国之子弟焉凡有道者有德者使教焉死则以为乐祖祭于瞽宗【瞽宗殷学名祭于学宫示不忘其所教也】以乐德教国子【以乐成其德故曰乐德】中和祗庸孝友【祗敬也庸常也】以乐语教国子【以乐达其语故曰乐语】兴道讽诵言语以乐舞教国子舞云门【门言其出谓其德如云之出也】大卷【卷言其聚谓能聚物类也此二者皆黄帝之乐卷权】大咸【咸池尧乐也言其德无所不施也】大防【舜乐也言其德能绍尧之道也】大夏【禹乐也言其德能大中国也】大濩【汤乐也言其德能使天下得其所也】大武【武王乐也言其德能武功也】以六律六同五声八音六舞【黄帝尧舜禹汤武六代乐舞】大合乐【律同声音六舞所以大合乐也】以致鬼神示以和邦国【赐之诸侯则明而邦国由此而和也】以谐万民以安賔客以説逺人以作动物【嵗十二月索万物而飨之乐以此作则动物可作也】乃分乐而序之【分用六代之乐以功德厚薄为先后之序】以祭以飨以祀乃奏黄钟歌大吕舞云门以祀天神乃奏太簇歌应钟舞咸池以祭地示乃奏姑洗歌南吕舞大防以祀四望乃奏蕤宾歌函钟舞大夏以祭山川乃奏夷则歌小吕舞大濩以享先妣乃奏无射歌夹钟舞大武以享先祖凡六乐者文之以五声播之以八音凡六乐者一变而致羽物及川泽之【此言大蜡之祭索鬼神而致百物也】再变而致臝物及山林之三变而致鳞物及丘陵之示四变而致毛物及坟衍之五变而致介物及土六变而致象物及天神　凡乐圜钟为宫【圜钟即夹钟也属卯正东方之律也致天神以为之宫则以帝所出之方也】黄钟为角太簇为征姑洗为羽【三者阳律之相继也】靁皷靁鼗【八面鼓也县之曰鼓有柄曰鼗靁为天声也】孤竹之管【孤竹竹特生者取阳数奇也】云和之琴瑟【云和山名也】云门之舞【云和云门皆取其为天之施也】冬日至于地上之圜丘奏之【冬至阳生之始圜丘象天之形故以祀天神而奏其乐也】若乐六变则天神皆降可得而礼矣　凡乐函钟为宫【函钟属木西南方之律也致地示以为之宫则以致养之方也】太簇为角姑洗为征南吕为羽【是三者律吕之相生也】灵鼓灵鼗【六面鼓也灵者地之德也】孙竹之管【孙竹竹枝根之未生者葢以隂为小也】空桑之琴瑟【空桑山名曰空者葢以隂为乏也】咸池之舞【以咸池为舞象地之泽也】夏日至于泽中之方丘奏之【夏至隂生之始方泽象地之形故以祭地示而奏其乐也】若乐八变【八变者函钟之数极于八也】则地示皆出可得而礼矣　凡乐黄钟为宫【黄钟属子正北方之律也致人鬼以为之宫则以幽隂之方也】大吕为角太簇为征应钟为羽路鼓路鼗【四面鼓也路者取往来之义】隂竹之管【隂竹生于山北者亦取幽隂之义】龙门之琴瑟【龙门山名龙则取神化不测之义】九德之歌【九功之德皆可歌也】九防之舞【取其继绍前人也】于宗庙之中奏之若乐九变【九变者黄钟之数极于九也】则人鬼可得而礼矣凡乐事大祭祀宿县【大祭祀谓鬼神示宿县者于祭前之夕列于笋簴也】遂以声展之【遂相扣作声而展宿听之知其完否也】王出入则令奏王夏尸出入则令奏肆夏牲出入则令奏昭夏帅国子而舞大飨不入牲【大享賔客设牲于庙门外因即烹之】其他皆如祭祀【不入牲故不奏昭夏其他如王出入賔出入亦奏王夏肆夏】大射王出入令奏王夏及射令奏驺虞诏诸侯以弓矢舞王大食三宥皆令奏钟鼓【用乐节以助气体之养也】王师大献则令奏恺乐【恺乐献功之乐也以人之怒气释焉故也】凡日月食四镇五岳崩大傀异烖诸侯薨令去乐大札大凶大烖大臣死凡国之大忧令弛县凡建国禁其淫声过声凶声慢声大丧涖廞乐器及葬藏乐器亦如之【周礼】
　　乐师掌国学之政以教国子小舞凡舞有帗舞【析五采缯柄而持之】有羽舞【析重翟之羽为之】有皇舞【五采为羽以象凤凰来仪】有旄舞【持毛牛之尾以象百兽率舞】有干舞【执干盾而舞】大人舞【使人效四夷来王之舞】教乐仪【教王以乐出入于大寝朝廷之仪】行以肆夏【行于大寝之中则奏肆夏之章以为节也】趋以采荠【趋于朝廷之上则歌采荠之诗以为节也】车亦如之【行缓而趋疾故车之疾徐亦以肆夏采荠为节】环拜以钟鼓为节【賔客环列而拜则鼓声以作之钟声以止之】凡射王以驺虞为节诸侯以貍首为节大夫以采苹为节【乐循法也】士以采蘩为节【乐不失职也】凡乐掌其序事治其乐政凡国之小事用乐者令奏钟鼓凡乐成则告备诏来瞽臯舞【臯缓也诏瞽使之来诏舞使之缓】及彻帅学士而歌彻令相【相扶助也瞽蒙当退使眡了扶之】飨食诸侯序其乐事令奏钟鼓令相如祭之仪燕射帅射夫以弓矢舞乐出入令奏钟鼓凡军大献教恺歌【教瞽蒙也】遂倡之【乐师倡之而瞽蒙和之也】　凡丧陈乐器则帅乐官及序哭亦如之凡乐官掌其政令听其治讼
　　大胥【胥有才智之称】掌学士之版以待致诸子春入学舍采合舞【春以学士入学舍采谓荐苹蘩之祭而礼先师合舞者等其进退使应节奏也】秋颁学合声【至秋则颁其才萟所为合声者亦等其曲折使应节奏也】以六乐之会正舞位以序出入舞者【其出入行缀各有序也】比乐官【比校其所教之人】展乐器【展视其所用之器】凡祭祀之用乐者以鼓征学士【大胥击鼓以征召学士之众皆舞】序宫中之事【次序宿衞于王宫者】
　　小胥掌学士之征令而比之【征之使来学令之使有为比则校其能否也】觵其不敬者【觵罚爵也慢期则不敬故觵以罚之】巡舞列而挞其怠慢者正乐县之位王宫县【四面皆县如宫之有墙也】诸侯轩县【去其南面以避王也】卿大夫判县【又去其北面以示其德半于君也】士特县【又去其西面以示特立之义也】辩其声凡县钟磬半为堵全为肆【如四面皆设】
　　大师掌六律六同以合隂阳之声阳声【六律】黄钟太簇姑洗蕤賔夷则无射隂声【六同】大吕应钟南吕函钟小吕夹钟皆文之以五声宫商角征羽皆播之以八音金石土革丝木匏竹教六诗曰风曰赋曰比曰兴曰雅曰颂以六德为之本【中和只庸孝友以立其本】以六律为之音大祭祀帅瞽登歌令奏击拊下管播乐器令奏鼓朄【朄小鼓也】大飨亦如之大射帅瞽而歌射节大师【大起军师】执同律以听军声而诏吉凶【商则战胜军士强角则军扰多变失士心宫则军和士卒同心征则将急数怒军士劳羽则兵弱少威】　大丧帅瞽而廞作匶諡凡国之瞽蒙正焉小师掌教鼓鼗柷敔壎箫管歌大祭祀登歌击拊下管击应鼓【应鼓鼙也葢为鼔朄之应也】彻歌大飨亦如之　大丧与廞凡小祭祀小乐事鼓朄　掌六乐声音之节与其和【相应和】
　　瞽蒙【无目眸谓之瞽有目眸而无见谓之蒙】掌播鼗柷敔壎箫管歌讽诵诗世奠系【奠定也系即帝系世本之书也言以世之序而定其系也诵世奠系则知前世之兴衰也】鼓琴瑟【诗与世本虽不歌咏犹鼓琴瑟以合之也】掌九德六诗之歌以役太师【听太师之役使】
　　眡了【目明者】掌凡乐事播鼗击颂磬笙磬掌太师之县掌凡乐事相瞽【相扶助也瞽蒙作乐眡了扶之】　宾射皆奏其钟鼓鼜恺献亦如之【鼜谓师旅夜戒之鼓恺献谓战胜献俘之乐亦皆奏其钟鼓也】
　　典同【同即六同言同则六律在其中矣】掌六律六同之和以辨天地四方隂阳之声以为乐器　凡声髙声防正声缓下声肆陂声散险声敛达声赢征声韽回声衍侈声筰弇声郁薄声甄厚声石　凡为乐器以十有二律为之数度以十有二声为之齐量凡和乐亦如之
　　鞮鞻氏【四夷乐人所履之革屦也】掌四夷之乐与其声歌祭祀则龡而歌之燕亦如之【并上】
　　乐器重者从细轻者从大是以金尚羽石尚角瓦丝尚宫匏竹尚征草木一声声应相保曰和细大不逾曰平【国语】
　　声乐之象鼓大丽钟统实磬防制竽笙箫和筦籥发猛壎箎翁博瑟易良琴妇好歌清尽舞意天道兼鼓其乐之君耶故鼓似天钟似地磬似水竽箫管籥似星辰日月鞉柷拊控似万物曷以知舞之意曰目不自见耳不自闻也然而治俯仰诎信进退迟速莫不防制尽筋骨之力以要钟鼓俯会之节而靡有悖逆者众积防防乎【荀子】
　　宫谓之重商谓之敏角谓之经征谓之迭羽谓之柳【尔雅】商者章也物成熟可章度也五音为金五常为义五事为言凡归为臣角者触也物触地而出戴芒角也五行为木五常为仁五事为貎凡归为民宫者中也居中央畅四方倡始施生为四声纲也五行为土五常为信五事为思凡归为君征者祉也物盛大而繁祉也五行为火五常为礼五事为视凡归为事羽者宇也物聚藏宇下覆之也五行为水五常为智五事为德凡归为物【广雅】凡听征如负猪豕觉而骇凡听羽如鸣马在野凡听宫如牛鸣窌中凡听商如离羣羊凡听角如雉登木以鸣音疾以清凡将起五音必首先主一而三之四开以合九九以是生黄钟小素之首以成宫三分而益之以一为百有八为征不无有三分而去其乘适足以是生商有三分而复相其所以是成羽有三分去其乘适足以成是角【管子】
　　角者跃也阳气动跃征者止也阳气止商者张也隂气开张阳气始降也羽者纡也隂气在上阳气在下宫者容也含也含容四时者也【白虎通】
　　夫乐者先王之所以饰喜也军旅鈇钺所以饰怒也故先王之喜怒皆得其齐焉喜则天下和之怒则暴乱者畏之先王之道礼乐可谓盛矣闻角声莫不恻隠而慈者闻征声莫不喜养好施者闻商声莫不刚防而立事者闻羽声莫不深思而逺虑者闻宫声莫不温润而寛和者也【上】
　　凡十二律黄钟为宫太簇为商姑洗为角林钟为征南吕为羽物以三成音以五立三与五如八故卵生者八窍律之初生也写凤之音故音以八生黄钟为宫宫者音之君也故黄钟位子其数八十一主十一月下生林钟林钟之数五十四主六月上生太簇太簇之数七十二主正月下生南吕南吕之数四十八主八月上生姑洗姑洗之数六十四主三月下生应钟应钟之数四十二主十月上生蕤賔蕤賔之数五十七主五月上生大吕大吕之数七十六主十二月下生夷则夷则之数五十一主七月上生夹钟夹钟之数六十八主二月下生无射无射之数四十五主九月上生仲吕仲吕之数六十主四月征生宫宫生商商生羽羽生角角生姑洗姑洗生应钟比于正音故为和应钟生蕤賔不比正音故为缪日冬至应比林钟浸以浊日夏至应比黄钟浸以清以十二律应二十四时之变甲子仲吕之征也丙子夹钟之羽也戊子黄钟之宫也庚子无射之商也壬子夷则之角也【淮南子】
　　黄钟初九律之首阳之变林钟初六吕之首隂之变参天两地之法也【刘歆三统歴】
　　六始为律六间为吕【太经注阳为始隂为间于子为律于丑为吕】
　　春宫秋律百卉必凋秋宫春律万物必荣夏宫冬律雨雹必降冬宫夏律雷必发声【刘歆钟律书】
　　扬子云曰声生于日律生于辰声以情质律以和声声律相恊而八音生声和音谐是谓五乐日谓甲巳为角乙庚为商丙辛为征丁壬为羽戊癸为宫辰谓子为黄钟丑为大吕寅为太簇卯为夹钟辰为姑洗已为中吕午为蕤賔未为林钟申为夷则酉为南吕戌为无射亥为应钟【宋志】
　　八音八方之风也干之音石其风不周坎之音革其风广莫艮之音匏其风融震之音竹其风明庶巽之音木其风清明离之音丝其风景坤之音土其风凉兑之音金其风阊阖【隋书】
　　五音用火尺其事火重用金尺则兵用木尺则丧用土尺则乱用水尺则律吕合调天下和平【上】
　　葛天氏之乐也八士捉牛投足掺尾扣角乱之而歌八终一曰载民二曰鸟三曰遂物四曰奋谷五曰敬天常六曰达帝功七曰依地德八曰临万物之极【吕氏春秋】祝融氏听弇州之鸟鸣以为乐歌作乐属俗以通伦类谐神明而和人声
　　辩乐论云昔伏羲氏因时兴利教民畋渔天下归之时则有罔罟之歌神农继之教民食谷时则有丰年之咏按扶来歌即凤来之颂乃神农之扶犁也扶凤来犁音相同尔是知神农因太昊之乐【路史云祝诵氏之属续朱防氏之来隂隂康氏之来和伏羲氏之立基黄帝氏之云门高阳氏之承云髙辛氏之六歴】
　　伏羲之人静故作乐以镇之黄帝之人动故宣正声以检之【兔园策注引传】
　　楚辞云伏羲驾辨吴都赋所谓超延露而驾辨者刘渊林云伏羲作琴制此曲
　　伏羲乐名扶来亦曰立本神农乐名扶持亦曰下谋【孝经纬】
　　少昊乐曰九渊【上】
　　黄帝命伶伦与荣将【一作猨】铸十二钟以和五音以施英韶以仲春之月乙卯之日日在奎始奏之命之曰咸池帝颛顼好其音乃令飞龙作效八风之音命之曰承云帝喾命咸黑作为声歌九招六列六英帝尧立乃命质【一作】为乐质乃效山林谿谷之音以歌乃以麋置缶而鼓之瞽瞍乃拌五弦之瑟作以为十五弦之瑟命之曰大章舜立仰延乃拌瞽瞍之所为瑟益之八弦以为二十三弦之瑟【吕氏春秋　文心雕龙云帝俈之世成累为颂应是咸黑之误】
　　维元祀巡守四岳八伯坛四奥沈四海封十有二山肇十有二州乐正定乐名元祀代泰山贡两伯之乐焉东岳阳伯之乐舞株离其歌声比余謡名曰晢阳仪伯之乐舞鼚哉其歌声比大謡名曰南阳中祀大交霍山贡两伯之乐焉夏伯之乐舞谩彧其歌声比中謡名曰初虑羲伯之乐舞将阳其歌声比大謡名曰朱干秋祀桺谷华山贡两伯之乐焉秋伯之乐舞蔡俶其歌声比小謡名曰苓落和伯之乐舞鹤其歌声比中謡名曰归来冬祀幽都山贡两伯之乐焉冬伯之乐舞齐落歌曰缦缦并论八音四会归假于祢祖用特五载一巡狩羣后德譲贡正声而九族具成【九族九奏也尚书大传】
　　舜巡州观风习其情性因论十有二俗定以六律五声八音七始着其素以为韶退其利欲返其仁义九奏成而鸟兽之声犹悉闗于律惟五祀定钟石论人声鸟兽咸变乃更着四时推律吕均十有二变而道广于是勃然兴韶于大麓之野执事还归二年防然乃作大唐之歌以声帝美声成而絑凤至故其乐曰舟张辟雝鸧鸧相从八风回回凤皇喈喈言其和也【舜既巽禹于洞庭张乐成于洞庭之野乃作大唐之乐以皈帝美作大化大训六府九原之章以飏禹功而君臣之美尽矣】
　　禹命扶登氏为承夏之乐歌九叙以乐其成是谓九夏【路史　孔融传云禹兴九韶之乐而致异物】
　　桀之末传慕淫声晨歌达于三衢闻之悲酸【阮籍乐论】师延者殷之乐人也师延精述隂阳晓明象纬莫测其为人世载辽絶而或出或隠在轩辕之世为司乐之官及殷时总修三皇五帝之乐拊一弦琴则地祗皆升吹玉律则天神俱降当轩辕之时年已数百嵗听众国乐声以审兴亡之兆至夏末抱乐器以奔殷而纣淫于声色乃拘师延于隂宫欲极刑戮师延既被囚系奏清商流征涤角之音司狱者以闻于纣纣犹嫌曰此乃淳古逺乐非余可听説也犹不释师延乃更奏迷魂淫魄之曲以欢修夜之娱乃得免炮烙之害周武王兴师乃越濮流而逝或云死于水府故晋衞之人镌石铸金以像其形立祀不絶矣【拾遗记】
　　汤作濩闻其宫声使人温良而寛大闻其商声使人方防而好义闻其角声使人恻隠而爱仁闻其征声使人乐养而好施闻其羽声使人恭敬而好礼【韩诗外传】
　　文王乐名巨业武王乐名象武【乐苑】
　　成王因先王之乐命曰驺虞【墨子】
　　周公作勺
　　王将铸无射问律于伶州鸠对曰律所以立均出度也古之神瞽考中声而量之以制度律均钟百官轨仪纪之以三平之以六成于十二天之道也夫六中之色也故名之曰黄钟所以宣养六气九德也由是第之二曰太簇所以金奏赞阳出滞也三曰姑洗所以修洁百物考神纳賔也四曰蕤賔所以安靖神人献酬交酢也五曰夷则所以咏歌九则平民无贰也六曰无射所以宣布哲人之令德示民轨仪也为之六闲以扬沈伏而黜散越也元闲大吕助宣物也二闲夹钟出四隙之细也三闲中吕宣中气也四闲林钟和展百事俾莫不任肃纯恪也五闲南吕赞阳秀也六闲应钟均利器用俾应复也律吕不易无奸物也细钧有钟无镈昭其大也大钧有镈无钟甚大无镈鸣其细也大昭小鸣和之道也和平则久久固则纯纯明则终终复则乐所以成政也故先王贵之王曰七律者何对曰昔武王伐殷嵗在鹑火月在天驷日在析木之津辰在斗柄星在天鼋星与日辰之位皆在北维颛顼之所建也帝喾受之我姬氏出自天鼋及析木者有建星及牵牛焉则我皇妣太姜之侄伯陵之后逢公之所冯神也嵗之所在则我有周之分野也月之所在辰马农祥也我太祖后稷之所经纬也王欲合是五位三所而用之自鹑及驷七列也南北之揆七同也凡神人以数合之以声昭之数合声和然后可同也故以七同其数而以律和其声于是乎有七律王以二月癸亥夜陈未毕而雨以夷则之上宫毕之当辰辰在戌上故长夷则之上宫名之曰羽所以藩屏民则也王以黄钟之下宫布戎于牧之野故谓之厉所以厉六师也以太簇之下宫布令于商昭显文德底纣之多辠故谓之宣所以宣三王之德也反及嬴内以无射之上宫布宪施舍于百姓故谓之嬴乱所以优柔容民也【国语】
　　师涓出于衞灵公之世写列代之乐造新曲以代古乐故有四时之乐春有离鸿去鴈应苹之歌夏有明晨焦泉之华流金之调秋有商风白云落叶吹蓬之曲冬有凝河流隂沈云之操以此四时之声奏于灵公灵公情湎心惑忘于政事蘧伯玉趋阶而谏曰此沈湎淫漫之音无合于风雅非下臣宜荐于君也灵公乃去其声而亲政务故衞人美其化焉师涓悔其乖于雅颂失为臣之道乃退而隠迹蘧伯玉焚其乐器于九达之衢恐后世传造焉【拾遗记】
　　平公説新声师旷曰公室其将卑乎君之明兆于衰矣夫乐以开山川之风以耀德于广逺也风德以广之风山川以逺之风物以听之修诗以咏之修礼以节之夫德广逺而有时节是以逺服而迩不迁【国语】
　　晋平公好乐多其赋敛下治城郭曰敢有谏者死咎犯见门大夫曰臣闻主君好乐故以乐见门大夫入言曰晋人咎犯也欲以乐见平公曰内之止坐殿上则出钟磬竽瑟坐有顷平公曰客子为乐咎犯对曰臣不能为乐臣善隠平公召隠士十二人咎犯申其左臂而诎五指平公问于隠官曰若之为何隠官皆曰不知平公曰归之咎犯则申其一指曰是一也便游赭尽而峻城阙二也柱梁衣绣士民无褐三也侏儒有余酒而死士渴四也民有饥色而马有粟秩五也近臣不敢谏逺臣不得达平公曰善乃屏钟鼓除竽瑟遂与咎犯参治国【説苑】橘柚生于江南而民皆甘之好音生于郑衞而人皆乐之越人夷吾戎人由余待译而后通而并显齐秦故曾子倚山而吟山鸟下翔师旷鼓琴百兽率舞未有善而不合诚而不应者也
　　洞庭山浮于水上其下有金堂数百间玉女居之四时闻金石丝竹之声彻于山顶楚懐王之时举羣才赋诗于水湄故云潇湘洞庭之乐听者令人忘老毎四季之节王常绕山以游宴举四仲之气以为乐章仲春律中夹钟乃作轻风流水之诗醼于山南时中蕤賔乃作皓露秋霜之曲【拾遗记】
　　汉顺帝听山鸟之音云胜丝竹之响魏文侯好槌凿之声不贵金石之和【刘子】
　　汉桓帝时有马子侯者为人颇痴自谓晓音律黄门乐人更相嗤诮子侯不知名陌上桑反言凤将雏辄揺头欣喜多赐左右钱帛无复慙色应璩新诗曰汉末桓帝时郎有马子侯自谓识音律使客奏笙竽为作陌上桑反言凤将雏左右伪称善亦复自揺头【右乐府】
　　济南公姚邕字子和兴之弟也尤喜音乐皆能度其盈虚增改曲调世咸传之号济南新调【十六国春秋】
　　范晔曰吾于音乐听功不及自挥但所精非雅声为可恨然至于一絶处亦复何异邪其中体趣言之不可尽弦外之意虚响之音不知所从而来亦尝以授人士庶中无有一毫者此永不传矣【宋书】
　　刘瓛谓学生严植曰江左以来隂阳律数之学废矣吾今讲此曾不得其髣髴时济阳蔡仲熊礼乐博闻谓人曰凡钟律在南不容复得调平昔五音金石本在中土今既来南土气偏陂音律乖爽【南齐书】
　　王僧防防意雅乐升明中所奏虽微有厘改尚多遗失是时上始欲通使僧防与兄子俭书曰古语云中国失礼问之四夷计乐亦如之苻坚败后东始备金石乐故知不可全诬也北国或有遗乐诚未可便以补中夏之阙且得知其存亡亦一理也但鼓吹旧有二十一曲今所能者十一而已意谓北使会有散役得今乐署一人粗别同异者充此使限虽复延州难追其得知所知亦当不同若谓有此理者可得申吾意上闻否试为思之事竟不行【上】
　　姚察为尚书祠部侍郎旧魏王肃奏祀天地设宫悬之乐八佾之舞至梁武帝以为事人礼缛事神礼简古无宫悬之交陈初承用莫有损益宣帝欲备乐付有司立仪以梁武为非时硕学名儒咸希防察乃博引经籍独违羣议据梁乐为是当时莫不慙服【陈书】
　　后周明帝时裴政上书以为昔者大舜欲闻七始下洎周武爰制七音持林钟作黄钟以为正调之首及武帝取史书见武王克殷而作七始又欲废八悬七并除黄钟之正宫用林钟为调首长孙绍逺奏云天子悬八百王共轨下逮周武甫修七始之音详诸经义又无废八之典且黄钟为君天子正位今欲废之未见其可后竟废悬七绍逺疾中命其子览曰夫黄钟者天子之宫大吕者皇后之位今废黄钟之位是禄去王室若用林钟为首是政出私门将恐八百之祚不得同姬周之永也【北史】
　　隋文帝取律吕实葭灰以气问于牛对曰灰飞半出为和气全出为猛气不出为衰气【古今乐録】
　　开皇二年诏求知音之士叅定音乐沛国公郑译曰考寻乐府钟石律吕皆有宫商角征羽变宫变征之名七声之内三声乖应每常求访终莫能通初周武帝时有兹人白苏祗婆从突厥皇后入国善胡琵琶听其所奏一均之中间有七声因而问之答曰父在西域称为知音代相传习调有七种以其七调勘校七声防若符合一曰婆陁力华言平声即宫声也二曰鸡识华言长声即南宫声也三曰沙识华言质直声即角声也四曰沙侯加滥华言应声即变征声也五曰沙猎华言应声即征声也六曰般赡华言五声即羽声也七曰俟利华言斛斗声即变宫声也译因习而弹之始得七声之正然其就此七调又有五音之名旦作七调以华言译之旦者则谓之均也其声亦应黄钟太簇南吕姑洗五均以外七律更无调声遂因其所捻琵琶弦柱相饮为均推演其声更成七均合成二以应十二律律有七音音立一调故成一调十二律合八十四旋转相交尽皆和合仍以其声考校太乐所奏林钟之宫应用林钟为宫乃用黄钟宫声应用南吕为商乃用太簇为商应用应钟为角乃取姑洗为角故林钟一宫七声三声并戾其十一宫七十七音例皆乖越莫有通者又以编悬有八因作八音之乐七声之外更立一声谓之应声译因作书二十余篇明其指趣至是译以其书宣示朝廷并立议正之【隋书】
　　上令何妥考定钟律妥上表曰臣闻乐有二一曰奸声二曰正声夫奸声感人而逆气应之顺气成象故乐行而伦清耳目聪明血气和平移风易俗天下皆宁孔子曰放郑声逺佞人故郑衞宋赵之声出内则发疾外则伤人是以宫乱则荒其君骄商乱则陂其官壊角乱则忧其人怨征乱则哀其事勤羽乱则危其财匮五者皆乱则国亡无日矣魏文侯问子夏曰吾端冕而听古乐则欲寐听郑衞之音而不知倦何也子夏对曰夫古乐者始奏以文复乱以武修身及家平均天下郑衞之音者奸声以乱溺而不止优杂子女不知父子今君所问者乐也所爱者音也夫乐之与音相近而不同为人君者谨审其好恶案圣人之作乐也非止茍悦耳目而已矣欲使在宗庙之内君臣同听之则莫不和敬在乡里之内长防同听之则莫不和顺在闺门之内父子同听之则莫不和亲此先王立乐之方也故知声而不知音者禽兽是也知音而不知乐者众庶是也故黄钟大吕歌干戚僮子皆能儛之能知乐者其惟君子不知声者不可与言音不知音者不可与言乐知乐则几于道矣纣为无道太师抱乐器以奔周晋君德薄师旷固惜清征上古之时未有音乐鼓腹击壤乐在其间易曰先王作乐崇德殷荐之上帝以配祖考至于黄帝作咸池颛顼作六茎帝喾作五英尧作大章舜作大韶禹作大夏汤作大濩武王作大武从夏以来年代久逺惟有名字其声不可得闻自殷至周备于诗诵故自圣贤已下多习乐者至如伏羲减瑟文王足琴仲尼击磬子路鼓瑟汉髙击筑元帝吹箫汉髙祖之初叔孙通因奏乐人制宗庙之乐迎神于道门奏嘉至之乐迎神于庙门奏嘉至之乐犹古降神之乐也皇帝入庙门奏永至之乐以为行步之节犹采齐肆夏也干豆上荐奏登歌之乐犹古清庙之歌也登歌再终奏休成之乐美神飨也皇帝就东厢坐定奏永安之乐美礼成也其休成永至二曲叔孙通所制也汉髙祖庙奏武德文始五行之儛当春秋时陈公子完奔齐陈是舜后故齐有韶乐孔子在齐闻韶三月不知肉味是也秦始皇灭齐得齐韶乐汉髙祖灭秦韶传于汉髙祖改名文始以示不相袭也五行儛者本周大武乐也始皇改曰五行及于孝文复作四时之儛以示天下安和四时顺也孝景采武德儛以为昭德孝宣又采昭德以为盛德虽变其名大抵皆因秦旧事至于魏晋皆用古乐魏之三祖并制乐辞自永嘉播越五都倾荡乐声南渡是以大备江东宋齐以来至于梁代所行乐事犹皆传古三雍四始实称大盛及侯景簒逆乐师分散其四儛三调悉度伪齐齐氏虽知传受得曲而不用之于宗庙朝廷也臣少好音律留意管年虽耆老颇皆记忆及东土尅定乐人悉返访其逗遛果云是梁人所教今三教四儛并皆有手虽不能精熟亦颇具雅声若令教习传授庶得流传古乐然后取其会归撮其指要因循损益更制嘉名歌盛德于当今传雅正于来叶岂不美欤谨具録三调四儛曲名又制歌辞如别其有声曲流宕不可以陈于殿庭者亦悉附之于后书奏别勅太常取妥节度于是作清平瑟三调声又作八佾鞞铎巾拂四舞先是太常所传宗庙雅乐数十年惟作大吕废黄钟妥又以深乖古意乃奏请用黄钟诏下公卿议从之【隋书】
　　裴嘉有防会薛方士预焉酒中而乐作方士非之而出文中子闻之曰薛方士知礼矣然犹在君子之后乎【中説以下歌】
　　舜耕歴山思慕父母见鸠与母俱飞相哺益以感思因而作歌【琴操】
　　舜有子八人始歌舞【朝鲜记】
　　西南海之外赤水之南流沙之西有人珥两青蛇乘两龙名曰夏后开开上三嫔于天【嫔妇也言献美女于天帝】得九辩与九歌以下【皆天帝乐名也开登天而窃以下用之也开筮曰昔彼九防是与帝辩同宫之序是为九歌又曰不得窃辩与九歌以国于下义具见于归藏】此穆天之野髙二千仞开焉得始歌九招【山海经】
　　夏桀卒于亭山禁弦歌舞【竹书纪年】
　　汤命伊尹作大濩歌晨露【吕氏春秋】
　　商纣无道比干知极谏必死作秣马金闺之歌【洞歴记】夏后氏孔甲田于东阳萯山天大风晦盲孔甲迷惑入于民室主人方乳或曰后来之子是必大吉或曰不胜也之子是必有殃后乃取其子以归曰以为余子谁敢殃之子长成人幙动折撩斧斫斩其足遂为守门者孔甲曰呜呼有疾命矣夫乃作为破斧之歌实始为东音禹行功见涂山之女禹未之遇而巡省南土涂山氏之女乃令其妾待禹于涂山之阳女乃作歌歌曰候人兮猗实始作为南音周公及召公取风焉以为周南召南周昭王亲将征荆辛余靡长且多力为王右还反涉汉梁败王及蔡公抎于汉中辛余靡振王北济又反振蔡公周公乃候之于西翟实为长公殷整甲徙宅西河犹思故处实始作为西音有娀氏有二佚女为之九成之台饮食必以鼓帝令燕往视之二女爱而争搏之覆以玉筐少选发而视之燕遗二卵北飞遂不反二女作歌一终曰燕燕往飞实始作为北音【吕氏春秋】
　　终北之国其俗好声相携而迭謡终日不辍音【列子】瓠梁之歌可随也其所歌者不可为【瓠梁古善歌之人也　淮南子】周有申喜者亡其母闻乞人歌于门下而悲之动于顔色与之语葢其母也【吕氏春秋】
　　杞梁妻杞殖妻妹明月之所作也杞殖战死妻叹曰上则无父中则无夫下则无子生人之苦至矣乃抗声长哭杞都城感之而頽遂投水而死其妹悲其姊之贞操乃为作歌名曰杞梁妻焉梁殖字也【古琴操】
　　晏子朝杜扃望羊待于朝晏子曰君奚故不朝对曰君夜发不可以朝晏子曰何故对曰梁丘据扃入歌人虞变齐音晏子退朝命宗祝修礼而拘虞公闻之而怒曰何故而拘虞晏子曰以新乐淫君公曰诸侯之事百官之政寡人愿以请子酒醴之味金石之声愿夫子无与焉夫乐何必夫故哉对曰夫乐亡而礼从之礼亡而政从之政亡而国从之君奚轻变夫故哉公曰不幸有社稷之业不择言而出之请受命矣【晏子春秋】
　　薛谭学讴于秦青未穷青之技自谓尽之遂辞归秦青弗止饯于郊衢抚节悲歌声振林木响遏行云薛谭乃谢求反终身不敢言归【列子】
　　曾子居衞緼袍无表顔色肿哙手足胼胝三日不举火十年不制衣正冠而缨絶捉衿而肘见纳屦而踵决曳縰而歌商颂声满天地若出金石【庄子】
　　客有见淳于髠于梁惠王者再见之终无言也惠王怪之以让客曰子之称淳于生言管晏不及及见寡人寡人未有得也寡人未足为言邪客谓髠曰固也吾前见王志在逺后见王志在音吾是以黙然客具报王大骇曰嗟乎淳于生诚圣人也前淳于生之来人有献龙马者寡人未及视会生至后来人有献讴者未及试亦会生至寡人虽屏左右私心在彼【论衡】
　　昔者揖封生髙商齐人好歌【韩诗外传】
　　王母命安法婴歌灵之曲【汉武内传　又云西王母歌玉兰之曲上元夫人歌玉昭】
　　上元夫人自弹云林之璈歌步之曲王母命侍女郭四非答歌【上】
　　寿灵坛髙八丈帝使董谒乘云霞之辇以升坛至夜三更闻野鸡鸣忽如曙西王母驾鸾歌春归乐谒乃闻王母歌声而不见其形歌声绕梁三帀乃止坛傍草树枝叶或翻或动歌之感也四面列种软枣条如青桂风至自拂堦上游尘【述异记】
　　张仲春武帝时人也善雅歌与李延年并时每奏新歌莫不称善【风俗通】
　　汉代无弦节伎最先一人唱三人和魏帝尤好之时有宋容华者清彻好声善唱此曲当时称妙【通典】
　　顷诸鼓吹广求异伎时都尉薛访车子年始十四能喉啭引声与笳同音白上呈见果如其言即日故共观试乃知天壤之所生诚有自然之妙物也潜气内转哀音外激大不抗越细不幽散声悲旧笳曲美常均及与黄门鼓吹温胡迭唱迭和喉所发音无不响应曲折沈浮寻变入节自初呈试中间二旬胡欲傲其所不知尚之以一曲巧竭意匮既已不能而此孺子遗声抑扬不可胜穷优游转化余弄未尽暨其清激悲吟襍以怨慕咏北狄之遐征奏胡马之长思凄入肝脾哀感顽艳是时日在西隅凉风拂袵背山临谿流泉东逝同坐仰叹观者俯听莫不泣陨涕悲懐慷慨自左史妠謇名倡能识以来耳目所见佥曰诡异未之闻也窃惟圣体兼爱好奇是以因牋先白委曲伏想御闻必含余懽冀事速讫旋侍光尘寓目阶庭与听斯调宴喜之乐葢亦无量【繁钦与太子牋】
　　披书欢笑不能自胜奇才妙伎何其善也顷守土孙世有女曰琐年始九嵗梦与神通寤而悲吟哀声激切涉歴六载于今十五近者督将具以状闻是日薄延众贤遂奏名倡曲极数殚欢情未逞乃令从官引内世女须臾而至厥状甚美素顔发皓齿丹唇详而问之云善歌舞于是提袂徐进蛾微眺芳声清激逸足横集然后循容饰糚改曲变度斯可谓声恊钟石气应风律今之妙舞莫巧于绛树清歌莫激于宋臈岂能上乱灵祗下变庶物漂悠风云横厉无方若斯也哉固非车子喉啭长吟所能逮也吾链色知声雅应此选谨卜良日纳之闲房【魏文帝答繁钦书】
　　绛树一声能歌两曲二人细听各闻一曲一字不乱人疑其一声在鼻竟不测其何术当时有黄华者双手能写二牍或楷或草挥毫不辍各自有意余谓绛树两歌黄华二牍是确对也【志奇】
　　魏晋之世有孙氏善歌旧曲宋识善击节唱和陈左善清歌列和善吹笛郝素善弹筝朱生善琵琶尤发新声故傅著书曰人若钦所闻而忽所见不亦惑乎此六人生于上世越古今而无俪【晋书】
　　三月上已日会稽夏统字仲御入洛市乐太尉贾充问曰卿能土地间曲乎统曰百姓懐先君恩遂作慕歌又孝女曹娥歌河女之章为伍子胥作小海唱今欲歌之充曰善乃以足叩船引声喉啭清激慷慨大风应至含水嗽天云雨响集充曰听慕歌之声便髣髴见大禹之容闻河水之音不觉涕泪交流即谓伯姬髙行在目前也聆小海之唱谓子胥屈平立吾左右矣【晋书】
　　郭讷观妓人歌言佳石崇问其曲讷不知崇笑曰卿不识曲那得言佳曰譬如见西施何必识其名姓然后知美【邓粲晋纪】
　　升平末俗间忽作防歌有扈兼者闻之曰防者临也国家其天讳乎少时而穆帝宴驾【晋书】
　　索丞字伯夷炖煌人善鼓筝悲歌能使喜者堕泪改调易讴能使戚者起舞当时号曰雍门调【十六国春秋】
　　凭乘县有歌父山传云老父少不娶妻而善于讴歌年八十余病命终乡里六七人舆上穴中隣人舞归老父歌而送之声振林薄响遏行云【盛之荆州记】
　　贺道卷工卜筮经遇工歌女人病死为筮之曰此非死也天帝召之歌耳乃以土块加其心上俄顷而苏【南史】玉女行觞神仙留客皆炀帝曲名
　　齐有朱顾仙善声读曲朱子尚又善歌二人遂俱厚赉梁有吴安泰善歌后为乐令精解声律初改西曲别江南上云乐内人王金珠善歌吴声西曲又制江南歌当时絶妙次有韩法秀又能妙歌吴声读曲等古今独絶【通典】
　　宋游道除司州中从事时将还邺会霖雨行旅拥于河桥游道于幕下朝夕宴歌行者曰何时节作此声也固大痴游道应曰何时节而不作此声也亦大痴【北史以下舞】舞师掌教兵舞帅而舞山川之祭祀教帗舞帅而舞社稷之祭祀教羽舞帅而舞四方之祭祀教皇舞【皇析五采羽为之】帅而舞旱暵之事　凡野舞则皆用之　凡小祭祀则不兴舞【周礼】
　　司干掌舞器祭祀舞者既陈则授舞器既舞则受之賔飨亦如之　大丧廞舞器及塟奉而藏之【上】
　　古者合欢之乐舞于堂四夷之乐陈于门【后汉书】
　　乐九变者舞九终八变者舞八终六变者舞六终终成也【三礼义宗】
　　歌在堂上舞在堂下歌者象德舞者象功君子上德而下功【白虎通】
　　南夷之乐曰兠西夷之乐曰禁北夷之乐曰昧东夷之乐曰离东夷之乐持矛舞助时生也南夷之乐持羽舞助时养也西夷之乐持防舞助时煞也北夷之乐持干舞助时藏也【上】
　　今鼓舞者绕身若还曾挠摩地扶旋猗那动容转曲便媚拟神身若秋药被风发若结旌骋驰若骛木熙者举梧槚据句枉蝯自纵好茂叶龙夭矫燕技拘援丰条舞扶疏龙从鸟集搏援攫肆薎踊跃且夫观者莫不为之损心酸足彼乃始徐行微笑被衣修擢【淮南子】
　　隂康氏之时水不疏江不行其原隂凝而易閟人既郁于内腠理墆着而多重膇得所以利其闗节者乃制为之舞教人引舞以利道之是谓大舞【帝王统録】
　　颛顼作承云之舞【后魏志】
　　楚灵王信巫祝之道躬执羽绂起舞坛前吴人来攻其国人告急而灵王鼓舞自若顾应之曰寡人方祭上帝乐明神当福祐焉不敢赴救而吴兵遂至俘获其太子及后姬以下【桓子新论】
　　髙帝戚夫人善鼓瑟击筑帝常拥夫人倚瑟而弦歌毕每泣下流涟夫人善为翘袖折腰之舞歌出塞入塞望归之曲侍婢数百皆习之后宫齐首髙唱声入云霄【西京襍记】
　　汉武有云翘育命之舞以祀天地【魏名臣奏】
　　越嶲国有吸华丝凡华着之不即堕落用以织锦汉时国人奉贡武帝赐丽娟二命作舞衣春暮宴于花下舞时故以袖拂落花满身都着舞态愈媚谓之百华之舞【采兰襍志】
　　荥阳人姓何忘其名荆州辟为别驾不就隠遁养志常至田舍人收获在塲上忽有一人长丈余萧疎单衣角巾来诣之翩翩举其两手并舞而来语何云君曾见韶舞不此是韶舞且舞且去何寻逐径向一山山有穴才容一人其人命入穴何亦随之入初甚急前辄闲旷便失人见有良田数十顷何遂垦作以为世业子孙至今赖之【搜神记】
　　西城善雅舞总章饶清弹【陆云诗】
　　狄鞮妙音邯郸才舞【赵都赋】










　　广博物志卷三十三
<子部,类书类,广博物志>
　　钦定四库全书
　　广博物志卷三十四
　　明　董斯张　撰
　　声乐二【总乐器　琴　瑟】
　　庖羲作琴神农造瑟女娲制簧暴辛为埙【马融长笛赋】少昊作浮磬舜作崇牙禹作鼗桀作烂漫之乐纣作北里之舞
　　埙坎音也管艮音也鼓震音也离音也钟兑音也柷敔干音也壎在十一月壎之为言熏阳气于黄泉之下熏蒸而萌匏之言施也在十二月万物始施而劳笙者太簇之气象万物之生故曰笙有七正之节焉有六合之和焉天地乐之故谓之笙鼗者震之气上应昴星以通王道故谓之鼗也箫者中之气万物生于无声见于无形僇也萧也故谓之箫箫者以禄为本言承天继物为民本人力加地道化然后万物戮也故谓之箫也瑟者啬也闲也琴者禁也所以禁止淫邪正人心也磬者夷则之气也象万物之盛也其气磬故曰磬有贵贱焉有亲踈焉有长防焉然后王道得王道得然后万物成天下乐用磬也钟之为言动也阴气用事万物动成钟为器用金声也镈者时之气声也节度之所生也君臣有节度则万物昌无节度则万物亡亡与昌正相廹故谓之镈柷敔者终始之声万物之所生也阴阳顺而复故曰柷承顺天地序迎万物天下乐之故乐用柷柷始也敔终也笙在北方柷在东北方鼓在东方琴在南方埙在西南方钟在西方磬在北方【白虎通】
　　钟空也内空受气多故声大也磬罄也其声罄罄然坚致也鼓郭也张皮以冐之其中空也鞉导也所以导乐作也鼙裨也裨助鼓节也声在前曰朔朔始也在后曰应应大鼓也所以悬鼓者横曰簨簨峻也在上高峻也从曰虡虡举也在旁举簨也簨上之板曰业刻为牙防业如锯齿也瑟施弦张之瑟瑟然也筝施弦高急筝筝然也筑以竹鼓之筑柲之也箜篌此师延所作靡靡之乐也后出于桑间濮上之地盖空国之侯所存也师涓为晋平公鼓焉郑卫分其地而有之遂号郑卫之音谓之淫乐也枇杷本出于乌孙马上所鼓也推手前曰枇引手却曰杷象其鼓时因以为名也埙喧也声独喧喧然也篪啼也声从孔出如婴儿啼声也箫肃也其声肃肃而清也笙生也象物贯地而生也竹之贯匏以匏为之故曰匏也竽亦是也其中污空以受簧也簧横也于管头横施于中也以竹鐡作于口横鼓之亦是也抟拊也以韦盛糠形如鼓以手拊拍之也柷状如伏虎如见柷柷然也故训为始以作乐也敔衙也衙止也所以止乐也舂撞也牍筑也以舂筑地为节也籥跃也气跃出也篴涤也其声涤涤然也铙声铙铙也人声曰歌歌柯也歌之言是其质也以声吟咏有上下如草木之有柯叶也故兖冀言歌声如柯也竹曰吹吹推也以气推发其声也吟严也其声本出于忧愁故其声严肃使人听之凄叹也【释名】
　　瑟曰文鹄笙曰采庸鼓曰送君钟曰华由磬曰洗东皆仙乐也【致虚阁杂爼】
　　西王母奏环天之和乐列以重霄之宝器器则岑华镂管防泽雕钟员山静瑟浮瀛羽磬抚节按歌万灵皆聚环天者钧天也和广也岑华山名也在西海上有象竹截为管吹之为羣鳯之鸣防泽出精铜可为钟铎员山其形员也有大林虽疾风震地而林木不动以其木为琴瑟故曰静瑟浮瀛即瀛洲也上有青石可为磬磬者长一丈轻若鸿毛因轻而鸣【拾遗记】
　　秦始皇八月十五日武夷君魏子骞防乡人于幔亭命张安陵打引鼓赵元竒拍副鼓刘小禽坎铃鼓曽少重摆鼗鼓乔知满振嘈鼓高子春持短鼓鲍公希吹横笛何鳯儿拊节板东幄奏賔云左仙之曲次命董娇娘弹坎篌谢英妃抚长琴吕荷香戞国腹【即琵琶】黄次姑噪悲栗【即筚篥】白秀澹鸣洞箫宋小蛾运居巢【笙】罗妙容挥防铫【铜钹】西幄奏賔云右仙之曲行酒进食乃令彭令昭唱人间可哀之曲【武夷古记】
　　王母设膳于汉武帝命王子登弹八音之璈董双成吹云和之笙石公子撃昆庭之钟许飞琼鼓震灵之簧阮灵华拊五云之石范成君撃洞阴之磬叚安香作九天之钧【内传】
　　高仙肹游洞灵见上清元君山君二眞乃命侍女王延贤于广运等弹云林琅玕之璈安德音范四珠撃昆明之筑左抱容韩贤賔吹鳯鸾之箫赵运子李庆玉拊流金之石辛白鹄郑辟方燕婉来囘双莲等四人合歌【太平广记】
　　北含玉女宋聨涓弹九气之璈东华玉女烟景珠撃西盈之钟林云玉女贾屈庭吹鳯唳之箫飞玉女鲜于灵拊九合玉节太极眞人发排空之歌青童吟太霞之曲神王讽晨启之章清虚咏驾飚之词【魏夫人内传】
　　凡琴曲和乐而作名之曰曲忧愁而作命之曰操【风俗通】琴之为乐所以咏而歌之也故其别有畅有操有引有吟有弄有调尧之神人畅为和乐而作也舜之思亲操为孝思而作也襄阳防稽之类夏后氏之操也训钿之类商人之操也离忧之类周人之操也谓之引若鲁有闗雎引卫有思归引之类也谓之吟若箕子吟夷齐吟之类也谓之弄若广陵弄之类也谓之调若子晋调之类也【琴瑟论】
　　人君冬至日使八能鼓瑟瑟用槐木长八尺一寸夏至日鼓琴琴用桑木长五尺七寸【槐取气上桑取气下】
　　云和之琴冬至日于地上圜丘奏之龙门之琴于宗庙奏之【周礼】
　　祝融取榣山之榇作琴弹之有异声能致五色鸟舞于庭中琴之至宝者一曰凰来二曰鸾来三曰鳯来【古琴録】尔雅云大琴曰离二十或传此是伏羲所制
　　新论云神农为琴七以通万物而考治乱而洽闻记乃云二十五説文世纪隋志小史通厯又皆以为五非也按广雅神农之琴长六尺六寸有六分
　　神农琴上有五曰宫商角徴羽文王増二曰少宫商【广雅】
　　昔神农造琴以定神齐婬去邪欲反天眞者也舜弹五之琴而天下治尧加二以合君臣之恩也【扬雄琴清英】
　　尧使无勾作琴五【通礼纂要】
　　今琴长四尺五寸法四时五行也七弦者法七星也【上】琴本五弦宫商角徴羽也加二弦文武也后汉蔡邕又加二弦象九星【琴书】
　　神人畅帝尧所作尧弹琴感神人现故制此弄也【谢希逸琴论】
　　帝俊生晏龙晏龙是为琴瑟【山海经】
　　帝俊有琴曰电母每夏月电光一照则弦自鸣【古琴録】素女播都广之琴温风冬飘素雪夏零鸾鸟自歌鳯鸟自舞灵寿自花
　　晏龙有良琴六一曰菌首二曰义辅三曰蓬明四曰白民五曰简开六曰垂漆【并上】
　　帝相元年条谷贡桐芍药帝命羿植桐于云和命武罗伯植芍药于后苑武罗伯谏曰帝方崇厥德怪草竒木惧迁厥嗜宜食驾车之善马帝不从于是作谊谏羿乃伐桐为琴以进帝帝善之名曰条谷帝稍移于音乐不听政事为羿所逐居于商丘援琴作源水之歌歌曰涓涓源水不壅不塞毂既破碎庸大其辐事以败矣乃重太息【古琴防】
　　务光夏时人好琴【列仙传】
　　太戊三十一年伊陟作琴名曰国阿【古琴録】
　　伶官周虞隋琴三尺六寸有大声进于文王至成王时二叔流言乃作周公操以献流涕不已【琴谱】
　　桓公名白博有五皓之称厉王名长琴有修短之目【顔之推家训】
　　周宣王有琴曰向风背铭云墙有耳伏防在是武王之遗器也宣王每朝姜后辄以此铭援琴奏宣王于是益兢兢不怠【古琴録】
　　周亮潇洒高放不干荣禄太子晋闻之召与相见或鼓琴吹笙同游商洛亮乃以一弦孤弹八音谐畅百禽率舞太子嘉之赐九光七明之芝及飞解脱网之道亮修道服之日觉神验甞与仙人游行宝洞挹潄玉酒弹琴奕棊啸歌终日【眞仙通鉴】
　　伯牙学琴于成连三年不成成连云吾师方子春今在东海中能移人情乃与伯牙俱往至蓬莱山谓伯牙曰子居习之吾将迎师刺船而去旬时不返伯牙近望无人但闻海水洞滑崩折之声山林窅防羣鸟悲号舍然而叹曰先生将移我情乃援琴而歌曲终成连回刺船迎之而还伯牙遂为天下妙矣【乐府解题】
　　伯牙游于泰山之阴卒逢暴雨止于岩下心悲乃援琴而鼓之初为霖雨之操更造崩山之音曲毎奏钟子期辄穷其趣【列子】
　　列子甞游泰山见霹雳伤桐因而制琴有大声居郑圃四十年人无知者作襄陵枯鱼二曲缀七十二小调作一百六十雅弄【琴谱】
　　匏巴鼓琴而鸟舞鱼跃郑师文闻之弃家从师襄游柱指钩三年不成章师襄曰子可以归矣师文舍其琴而叹曰文非之不能钩非章之不能成文所存者不在所志者不在声内不得于心外不应于器故不敢发手而动弦且小假之以观其后无几何复见师襄师襄曰子之琴何如师文曰得之矣请甞试之于是当春而叩商以召南吕凉风忽至草木成实及秋而叩角弦以激夹钟温风徐廻草木发荣当夏而叩羽以召黄钟霜雪交下川池暴沍及冬而叩徴以激蕤賔阳光炽烈坚氷立散将终命宫而总四则景风翔庆云浮甘露降醴泉涌师襄乃抚心高蹈曰微矣子之琴也虽师旷之清角邹衍之吹律亡以加之彼将挟琴执管而从子之后耳【列子】
　　宋华元献楚王以绕梁之琴鼓之其声嫋绕于梁间循环不已楚王乐之七日不听朝樊姬进曰君淫于乐矣昔桀好妹喜之瑟而亡其身纣听靡靡之音而丧其国今君绕梁是乐七日弗朝君乐亡身丧国乎于是以鐡如意捶琴而破之【古琴防】
　　祝牧入山樵采得异木其状类禽因斵成之名曰太古与妻偕隠甞作歌鼓之曰天下有道我黻子佩天下无道我负子戴优哉游哉聊以卒岁【上】
　　师旷鼓琴通于神明玉羊白鹊翾翔坠投【瑞应图】
　　月琴晋师旷作中为月形图写山水【琴谱】
　　师襄卫师襄作肩项直而深端有乱纹如丝缀七十二调作八百九十曲为孔子师
　　鳯嗉卫师曹作顶上缀两圆蝉作二十九引定为六十七调以琴谒灵公毎鼓琴有仙集【并上】
　　孔子作槃琴哀鸣犊舜华【家语】
　　掩容闵子作孔子荐之为上卿后作离洞云朝天鹤以献孔子孔子知其有退意后以辞归【掩容一名振谷】
　　龙首周召公之后姬刚所作于两额间出尖势广二寸半有清实幽逺之音
　　龙腰鲁谢涓子作腰间作半月形三弦如七弦之音甞游江淮鼓琴于水侧遇一女抱小緑绮抚弄非常俗之声涓子讶之曰妾北陵之女也因授清江引
　　龙额鲁贺云作顶肩斜生一寸二分五弦常于淮泗夜静抚琴忽有三人来曰我商三贤也先生之琴尽善然于古法未甚协因授皎月风雷之曲
　　双月荣啓期作腰间为二小月形【并上】
　　城西门即防先鼓琴处也先好钓居淮水傍宋景公问道不告杀之后十年止此门鼓琴而去【水经注】
　　昔者卫灵公将之晋至濮水之上税车而放马设舍以宿夜分而闻鼓新声者而説之使人问左右尽报勿闻乃召师涓而告之曰有鼓新声者使人问左右尽报弗闻其状似鬼神子为听而写之师涓明日报曰臣得之矣而未习也请复一宿习之灵公曰诺因复留宿明日而习之遂去之晋晋平公觞之于施夷之台酒酣灵公起公曰有新声愿请以示平公曰善乃召师涓令坐师旷之旁援琴抚之未终师旷抚止之曰此亡国之声不可遂也平公曰此道奚出师旷曰此师延之所作与纣为靡靡之乐也及武王伐纣师延东走至于濮水而自投故闻此声者必于濮水之上先闻此声者其国必削不可遂平公曰寡人所好者音也子其使遂之师涓鼓究之平公问师旷曰此所谓何声也师旷曰此所谓清商也公曰清商固最悲乎师旷曰不如清徴公曰清徴可得而闻乎师旷曰不可古之听清徴者皆有德义之君也今吾君德薄不足以听平公曰寡人之所好者音也愿试听之师旷不得已援琴而鼓一奏之有鹤二八道南方来集于郎门之垝再奏而列三奏之延颈而鸣舒翼而舞音中宫商之声声闻于天平公大恱坐者皆喜平公提觞而起为师旷寿反坐而问曰音莫悲于清徴乎师旷曰不如清角平公曰清角可得而闻乎师旷曰不可昔者黄帝合鬼神于泰山之上驾象车而六蛟龙毕方并鎋蚩尤居前风伯进扫雨师洒道虎狼在前鬼神在后腾蛇伏地鳯凰覆上大合鬼神作为清角今主君德薄不足听之听之将恐有败平公曰寡人老矣所好者音也愿遂听之师旷不得已而鼓之一奏之有云从西北方起再奏之大风至大雨随之裂帷幕破爼豆隳廊瓦坐者散走平公恐惧伏于廊室之间晋国大旱赤地三年平公之身遂瘙病故曰不务听治而好五音不已则穷身之事也【韩非子】
　　乐师扈子非荆王信防佞杀伍奢伯州犁而防不絶于境又伤昭王困廹几为天下大鄙然已愧矣乃援琴为楚作穷刼之曲以畅君之廹厄之畅逹也其词曰王邪王邪何乖烈不顾宗庙听防孽任用无忌多所杀诛夷伯氏族几灭二子东奔适吴越吴王哀痛助忉怛垂涕举兵将西伐伍胥伯嚭孙武决三战破郢王奔发留兵纵骑虏荆阙楚荆骸骨遭发掘鞭辱腐尸耻难雪几危宗庙社稷灭严王何罪国几絶卿士凄怆民恻悷呉军虽去怖不歇愿王更隠抚忠节勿为防口能谤防昭王垂涕深知琴曲之情扈子遂不复鼓矣【吴越春秋】
　　孔子学鼓琴于师襄子而不进师襄子曰夫子可以进矣孔子曰丘已得其曲矣未得其数也有间曰夫子可以进矣曰丘已得其数矣未得其意也有间复曰夫子可以进矣曰丘已得其人矣未得其类也有间曰邈然逺望洋洋也翼翼乎必作此乐也黝然黒颀然而长以王天下以朝诸侯者其惟文王乎师襄子避席再拜曰善师以为文王之操也故孔子持文王之声知文王之为人师襄子曰敢问何以知其文王之操也孔子曰然夫仁者好伟和者好粉智者好弹有殷勤之意者好丽丘是以知文王之操也
　　越王还于吴置酒文台羣臣为乐乃命乐作伐吴之曲乐师曰臣闻即事作操功成作乐君王复讐还耻威加诸侯受霸王之功功可象于图画徳可刻于金石声可托于管名可留于竹帛臣请引琴而鼓之遂作章畅辞曰屯乎今欲伐呉可未耶
　　越王既已诛忠臣霸于闗东从琅琊起观台周七里以望东海死士八千人戈船三百艘居无几射求贤士孔子闻之从弟子奉先王雅琴礼乐奏于越越王乃被唐夷之甲带歩光之劒仗屈卢之矛出死士以三百人为阵闗下孔子有顷到越王曰唯唯夫子何以教之孔子曰丘能述五帝三王之道故奏雅琴以献之大王越王喟然叹曰越性脆而愚水行山处以船为车以檝为马往若飘然去则难从恱兵敢死越之常也夫子何説而欲教之孔子不答因辞而去【并上】
　　覆杯魏师经作于两肩作广翅横十二寸五【琴谱】鳯势魏英作于两肩腰间为飞尖势广二寸有霹雳声
　　鳯舌卫秦珏作鳯舌斜飞三寸下有峻形习徴调每坐风雪中鼓之俄有和气陈虞命鼓琴当盛夏操南音忽西有云起曲终雪已糁径矣【并上】
　　师经鼓琴魏文侯起舞赋曰使我言而无见违师经援琴而撞文侯不中中旒溃之文侯谓左右曰为人臣而撞其君其罪如何左右曰罪当烹提师经下堂一等师经曰臣可一言而死乎文侯曰可师经曰昔尧舜之为君也唯恐言而人不违桀纣之为君也唯恐言而人违之臣撞桀纣非撞吾君也文侯曰释之是寡人之过也悬琴于城门以为寡人符不补旒以为寡人戒【説苑】晋王谓孙息曰子鼓琴能令寡人悲乎息曰今处高堂邃宇连屋重戸藿肉浆酒倡乐在前难可使悲者乃谓少失父母长无兄嫂当道独坐暮无所止于此者乃可悲耳乃援琴而鼓之晋王伤心哀涕曰何子来迟也【扬雄琴清英】
　　昔思革子石文子叔愆子相与为友欲往见楚王至于嵚岩之间卒逢飘风暴雨共伏于空栁之下衣寒粮乏自度不能俱活以革子为贤乃并衣粮与之二子遂冻饿而死革子见楚王楚王设钟鼓以乐之革子怆然而悲援琴而鼓王曰琴何悲哉革子推琴离席流涕下对曰臣友二人石文子叔愆子窃慕大王高义欲来俱谒至嵚岩间飘风暴雨卒至不胜冻馁遂死楚王曰嗟乎有如是耶于是赐革子黄金百斤命左右収二子葬之而以革子为相【琴操】
　　楚王子无亏有琴曰青翻后质于秦不得归因抚琴歌曰洞庭兮木秋涔阳兮草衰去千里之家国作咸阳之布衣【古琴録】
　　臣常行仆饥马疲正値主人开门主人出独有主人女在欲置臣堂上太高堂下太卑乃为兰房奥室止臣其中中有鸣琴焉臣援琴而鼓之为秋竹积雪之曲【宋玉讽赋】应侯与贾子坐闻有鼓琴之声应侯曰今之琴一何悲也贾子曰夫张急调下故使之悲耳张急者良材也调下者官卑也取夫良材而卑官之安能无悲乎【説苑】赵遣使于楚临去赵王方鼓琴使者因跪曰大王鼓琴未有如今日之悲也请记其处王曰不可夫时有燥湿弦有缓急徽柱推移不可记也使者曰臣愚请借此以譬之楚之去赵二千余里变改万端亦犹弦不可记也秋风入松栢曲雍门为齐王奏此音极惨凄王寒思着纩
　　秦惠文有琴一曰宣和二曰闲邪故夏侯湛琴赋云聊闲邪于五弦兮翼宣和于万里【古琴録】
　　聂政刺韩王者聂政之所作也政父为韩王治劒不成王杀之时政未生及壮问母父何在母告之政欲杀王乃学涂入王宫防劒刺王不得逾城出入泰山遇仙人学鼓琴漆身为厉吞炭变其音七年而琴成欲入韩国道逢其妻妻对之泣政曰夫人何故泣妻曰聂政出游七年不归吾甞梦见君对妾笑齿似政故悲而泣政曰天下人齿尽政若耳曷为泣乎即复入山中仰天叹曰嗟乎变容易身欲报讐而为妻所知父讐当何时复援石撃落其齿留山中三年后入韩国人莫知政政鼓琴阙下观者成行王乃召政政内刀琴中而见王王使之琴政援琴而歌于是左手持衣右手出刀以刺王杀之自知当及母即自破靣皮断其形体人莫能识乃枭裂政市悬金其侧有知此人者赐金千斤一妇人往哭曰嗟乎为父报讐耶顾谓市人曰此聂政也为父报讐知当及母乃自靣何爱一女子身而不扬吾子名哉乃抱政尸而哭絶行脉而死【古琴操】
　　荆轲刼秦王将刺之王曰寡人好琴愿听一曲而就死轲许之因命琴女文馨奏曲曲曰罗縠单衫可掣而絶三尺屏风可超而越鹿卢之劒可负而防王从其言遂得脱后名其琴曰超屏【古琴録　文馨或作漏月】
　　神晖秦陈章作于腰下覆四月相向玅作羽音当大暑一鼓清风飒然【琴谱】
　　龙腮李斯作于鳯舌之上圆増三寸两额间収广二寸半作狡兎操
　　赵后为宝琴曰鳯皇皆以金玉隠起为龙凤螭鸾古贤列女之亦善为归风送远之操【并上】
　　庆安世年十五为成帝侍郎善鼓琴能为双鳯离鸾之曲赵后悦之白上得出入御内絶见爱幸常着轻丝履招风扇紫绨裘与后同居处欲有子而终无嗣【西京杂记】咸阳库中有琴长六尺按十三弦二十六徽用七宝饰之铭曰渥璵之乐玉笛长二尺三寸六孔吹之则见车马山林隠鳞相次吹息则不复见铭曰昭华之管齐人刘道强善弹琴能作单鸿寡鳬之弄听者皆悲不能自摄【并上】
　　文帝得魏文侯时乐人窦公百八十岁文帝竒之问何服食而至此对曰年十三失明父母教鼓琴日以为常无所服饵谭以为恒逸乐所以益性命也【新论】
　　帝常夕望东邉有青云起俄而见双白鹄集堂之上倐忽变为二神女舞于台握鳯管之箫抚落霞之琴歌清河春波之曲舒闇海落之席散明天发日之香香出胥池寒国地有发日树言日从云出云来掩日风吹树枝拂云开日光也亦名开日树树有汁滴如松脂也【洞防记　清河记作青吴古琴疏中有清河春波之曲当以古琴疏为正】
　　泰山道士稷丘君武帝时以道术受赐后上东廵泰山稷丘君拥琴来拜武帝曰陛下勿上也必伤足上必欲上及上数里左右足指果折乃止【列仙传】
　　司马相如作玉如意赋梁王悦之赐以緑绮之琴文木之几夫余之珠琴铭曰桐梓合精【古琴疏】
　　韦成有琴曰常清
　　桓驎字元龙有琴曰丛竹流风荣之孙也【并上】
　　女丸以黎洞宝香为琴以昆仑碧玉为故曰碧琴【女红志】
　　琴鼓山者昔仙人卭疏甞鼓鳯修之琴于此山故名琴鼓亦名鳯修【古琴疏】
　　雷音汉师中作于项缀盘环缀二绩形峻有大小声每弹则羣鸟集作平陵等曲【琴谱】
　　蝉翼汉宋朦之作尾间缀尖蝉有风云潇散之声扬雄庾信琴俱名清英【并上】
　　稷生挥玅琴【张衡逍遥赋】
　　荀季和有琴曰龙唇一日大风雨失去三年后复大风雨有黑龙飞入李膺堂中膺谛视识之曰此荀季和旧物也登门送还季和恐复飞去嵌金于背曰刘累以厌之改名曰飞龙【古琴録】
　　建武十一年盖国女主遣使献五琴中国制也上有十六字皆鹄头书唯首伊王二字可识故名曰伊王琴上宝之【古琴疏】
　　桓谭善鼓琴着琴道一篇未成肃宗使班固续成之东观记琴道未毕但有发章一首
　　琴曲有蔡氏五弄游春渌水幽居坐愁秋思并宫调也蔡邕雅好琴道嘉平初入清溪访鬼谷先生所居山有五曲一曲制一弄山之东曲常有仙人游故作游春弄南曲有涧冬夏常渌故作渌水弄中曲即鬼谷子所居深邃岑寂故作幽居弄北曲高岩猿鸟所集故作坐愁弄西曲灌木吟秋故作秋思弄曲成出示马融王子师軰甚异之【琴厯】
　　蔡琰善琴能为离鸾别鹤之操【上】
　　汉桓帝闻楚琴慷慨长叹曰善哉为琴若此而足矣昔季流子向风而鼓琴听之者泪下【阮籍乐论】
　　蚕最巧作茧往往遇物成形有寡女独宿倚枕不寐私傍壁孔中视隣家蚕离箔明日茧都类之虽眉目不甚悉而望去隠然似愁女蔡邕见之厚价市归缫丝制弹之有忧愁哀怨之声问琰琰曰此寡女丝也闻者莫不堕泪【贾子説林】
　　崔骃字亭伯有琴曰卧水背铭曰空桑之桐泗濵水丁缓造琴于防底弹之福降寿靡已【古琴疏】
　　傅毅字武仲有琴铭曰永宝科斗虫篆【上】
　　魏武帝宫人有卢女者故将军应叔之姊也七岁入汉宫学鼓琴善为新声【乐志】
　　琴经一卷诸葛亮撰述制琴之始及七之音十三徽所象之意【中兴书目】
　　吴叔治修夏月纳凉门外时闻桐树下有琴声后一胡请以五百金买此树叔治曰金欲得耳苐吾自以口就食即见此树今何忍伐之后叔治出为北海主簿归已为族人卖去久之胡以二琴至示叔治一曰阴姬一曰阳娃不加少漆斵磨光毫其文宛然各有仙女弄琴之状云凉天月下不鼓而自鸣请留其一以一相报叔治拒而不受【古琴疏】
　　孙登鼓一弦琴五音俱备后人效之名曰孙仙
　　孙登琴遇雨必有响如刄物声竟因阴雨破作数截有黑蛟涌去【金徽变化传】
　　嵇康从孙登学琴登不教之曰子有逸羣之才必当戮于市康遂别去向南行至防稽山王伯通家求宿伯通造得一馆未得三年每夜有人宿者不至天明即死伯通遂常闭之至是康留宿馆中一更后乃取琴弹二更时见有八鬼从馆后出康惧问鬼曰王伯通造得此馆成来三年每夜有人宿者死总是汝八鬼杀之鬼曰我非杀人鬼是舜时掌乐官兄弟八人号曰伶伦舜受佞臣之言枉杀我兄弟在此处埋主人王伯通造舘不知向我上筑墙压我闷我见有人宿者出拟告之彼见我等自惧而死即非我等杀之今愿先生与主人説取我等骸骨迁别处埋葬期半年主人封为本郡太守今赏先生一广陵曲天下妙絶康闻知大悦遂以琴与鬼鬼弹一遍康即能弹弹至夜深伯通向宅中忽闻琴声美丽乃披衣起坐听琴音深怪之乃问康康具言其事明日伯通使人掘地果见八具骸骨遂别造棺就高洁处迁埋后晋文帝时伯通果为太守康为中散大夫帝令康北靣受诏教宫人曲康不肯教后帝杀康于市康遂抱琴而死【眞仙通鉴】
　　嵇康临死谓其兄曰向以琴来否兄曰已至康取调之为太平引曲成叹息曰太平引絶于今日耶【文士传】嵇康抱琴访山涛涛醉欲剖琴康曰吾卖东阳旧业以得琴乞尚书令何轮佩玉截为徽货所衣玉帘中单买缩丝为囊论其价乃于武库争先汝欲剖之吾从死矣【金徽变化篇】
　　潘正叔尼有琴题曰抱寝八分书【古琴疏】
　　赵正字文业渭水人情度敏逹性好讥谏苻坚末年宠惑鲜卑惰于治政正因援琴歌曰昔闻孟津河千里作一曲此水本自清是谁搅令浊坚动容曰是朕也又歌曰北园有枣树布叶垂重阴外虽饶棘刺内实有赤心坚笑曰将非赵文业耶其调戏机防皆此类也【前秦録】阮瞻字千里读书不甚研求而黙识其要善弹琴内兄潘岳毎令弹琴终日逹夜无忤色【晋书】
　　云泉晋刘安世作项傍为半月势遇神女授江南春塞上月二曲【琴谱】
　　戴逵有琴曰跃鲂子勃有琴曰应谷作垂露书【古琴録】戴颙字仲若父逵喜琴颙及兄勃并受琴于父父殁所传之声不忍复奏各造新弄五部颙又制长弄一部并传于世【宋书】
　　衡阳王义季镇京口长史张邵与戴颙姻通迎来止黄鹄山义季亟从之游颙服其野服不改常度为义季鼓琴并新声变曲其三调游广陵止息之流皆与世异文帝每欲见之甞谓黄门侍郎张敷曰吾东廵之日当宴戴公山下也【南史】
　　沈玩琴曰霜霄铁马【古琴録】
　　横阳令贺韬得吹台之桐为琴一曰啸鱼一曰恒寿王僧防长子名慈外祖江夏王刘义恭迎之入中斋施诸宝物恣其所取慈惟取素琴一张孝子图一事时慈才七岁
　　宋太祖琴曰靡玉即命萧思话弹于钟山赐银钟酒者也【并上】
　　正合南宋文帝元嘉年间之琴言与天地正和之气合也【琴谱】
　　何仲偃为吏部尚书有琴曰霜空鴈响【古琴疏】
　　禇彦回与王彧谢庄等共聚袁粲宅初秋凉夕风月甚美彦回援琴奏别鹤之曲宫商既调风神谐畅谢庄抚节叹曰以无累之神合有道之器宫商暂离不可得已【南齐书】
　　栁恽字文畅世隆次子也初宋时有嵇元荣羊盖者并善琴云传戴安道法恽从之学特穷其妙竟陵王子良雅赏狎之子良常置酒后园有晋太傅谢安鸣琴在侧援以授恽恽弹为雅弄子良曰卿巧越嵇心妙臻羊体【上】
　　恽父世隆弹琴为士流第一恽每奏父曲甞感思复变备写古诗甞赋诗未就以笔揺琴坐客过以筯扣之恽惊其哀韵乃制雅音后世传撃琴自此世俗有弹独琴以竹作扣撃之声疑此【南史】
　　栁文畅琴号曰春风【古琴疏】
　　徐修仁勉琴铭曰贫士旧传即五柳先生无琴虞炎防稽人少时至秦望山见猎人得一鹿向炎悲鸣炎买而放之后过山下遇一人赠以古琴忽不见背有芝英书不可辨后示沈约约览久之曰土离尘曽获贝遇文惠至骠骑十二字也是时已为惠文子所重官至骠骑将军矣沈叹异久之盖土离尘者鹿也曽获贝者赠也始悟其为放鹿报也【并上】
　　怡神谢庄之琴其人七岁能文章当时称江南独歩【琴谱】张静有古琴漆光尽退色如墨石铭曰落花流水一夕闻防声甚急命婢以火烛之见有断系得一鼠静异之改名鼠畏
　　郑祖述能鼓琴自造龙吟十弄云甞梦人弹琴寤而写得当时以为絶妙
　　连珠隋逸士李疑作于玉女腰傍为连珠彩弦音操清亮俗呼连珠先生作竹吟风哀松露草虫子规山乐又缀三十六小调【并上】
　　子游汾亭坐鼓琴有舟而钓者过曰美哉琴意伤而和怨而静在山泽而有廊庙之志非太公之都磻溪则仲尼之宅泗濵也子骤而鼓南风钓者曰嘻非今日事也道能利生民功足济天下其有虞氏之心乎不如舜自鼓也声存而操变矣子遽舍琴谓门人曰情之变声也如是乎起将延之钓者揺竿鼓栧而逝遂志其事作汾亭操焉【文中子】
　　栁逺字季云性麤放无拘检时人或谓之季瘨好弹琴耽酒时有文咏孝武初除仪同开府叅军事放情琴酒之间每出行返家人或问消息答云无所闻纵闻亦不解【上】
　　余家世所宝琴书图画广明之乱散失荡尽其中二琴一名响泉一名韶磬皆希代之宝也【张戎枢响泉记】
　　北齐王元景为尚书性虽懦缓而每事机防有奴名典琴甞旦起为索食谓之解斋奴曰公不作斋何故常云解斋元景徐谓奴曰我不作斋不得为解斋汝作字典琴何处有琴可典【启顔録】
　　昔有一人夜诵经甚悲悲至意感忽有懐归之哀太上眞人忽作凡人径往问之子甞弹琴耶答曰在家时甞弹之眞人曰缓何如答曰不鸣不悲又问急何如答曰声絶而伤悲又问缓急得中如何答曰众音和合八音妙奏矣真人曰学道亦然执心调适亦如弹琴道可得矣【眞诰以下瑟】
　　春皇丝桑为瑟均土为埙礼乐于是乎与矣【拾遗记】世纪伏羲作瑟三十六盖瑟属隂故用十六之数世本云庖羲瑟五十后黄帝使素女鼓之哀不自胜破为二十五具二均声故小司马三皇纪及小史皆云伏羲所作之瑟二十五按扬雄云夫心与治游乎太和唯唐虞能充其任神与化荡乎无竟唯伏羲能承其统故二十五之具非牙旷不能以为神弓矢质的之具非羿逢不能以为妙隋志又云二十七乃尔雅之所谓洒非此
　　女娲用五弦之瑟于泽丘动阴声极其数而为五十以交天神神听之悲不能克乃破为二十五以抑其情具二均声乐底而天下幽微亡不得其理【五乃朱防氏之瑟女娲用之非伏羲也】
　　朱防氏立于是多风羣阴閟曷诸阳不成百物散解而果蓏草木不遂迟春而黄落盛夏而痁痎乃令士逹作五之瑟以来阴气以定羣生命曰来阴【士逹似是不逹之讹然乐録吕览等明言命士逹今从之】
　　公输子巧用材也不能以檀为瑟【慎子】
　　师旷见太子晋师旷东躅其足曰善哉善哉王子曰太师乎何举是骤师旷曰天气寒躅是以数举也王子曰请入坐遂敷席注瑟师旷曰歌无射曰国诚宁矣逺人来观佾义经矣如乐无荒乃注色于王子【周书】




　　广博物志卷三十四
　　钦定四库全书
　　广博物志卷三十五
　　明　董斯张　撰
　　声乐三【钟　磬　鼓　箫　笛　琵琶箜篌　诸乐器　杂戏附】
　　炎帝伯陵作钟【山海经　又云鼓延始为钟又周礼云鳬氏为钟世本垂作钟皇图要纪云帝俈作钟磬】
　　谨按世本垂作钟秋分之音也【风俗通】
　　鳬氏为钟【鳬入水不溺以名钟工取其虚浮之义】两栾谓之铣铣间谓之于于上谓之鼓鼓上谓之钲钲上谓之舞舞上谓之甬甬上谓之衡钟县谓之旋旋虫谓之干钟带谓之篆篆间谓之枚枚谓之景于上之攠谓之隧十分其铣去二以为钲以其钲为之铣间去二分以为之鼓间以其鼓间为之舞修去二分以为舞广以其钲之长为之甬长以其甬长为之围叁分其围去一以为衡围叁分其甬长二在上一在下以设其旋薄厚之所震动【薄厚不得其宜则震动不得中】清浊之所由出【声之清浊出于此】侈弇之所由兴【口之侈弇起于此】有説【当推其之所由出】钟已厚则石【其声不出】己薄则播【声散】侈则柞【形大则声廹窄】弇则郁【形小则声郁而不散】长甬则震【甬钟柄也甬长则震而不定】是故大钟上分其鼓间以其一为之厚小钟十分其钲间以其一为之厚钟大而短【钟形大则宜长而失于短】则其声疾而短闻【疾急也短闻者声易竭也】钟小而长【钟形小则宜短而失于长】则其声舒而逺闻【舒缓也逺闻谓声难息也】为遂六分其厚以其一为之深而圜之【周礼】
　　钟师掌金奏【撃金以为奏乐之节】凡乐事以钟鼓奏九夏王夏肆夏昭夏纳夏【四方賔来奏之】章夏【臣有功奏之】齐夏【夫人祭奏之】族夏【族人侍奏之】祴夏【客醉而出奏之】鷔夏【公出入奏之】凡祭祀飨食奏燕乐凡射王奏驺虞诸侯奏貍首卿大夫奏采苹士奏采蘩掌鼙鼓缦鼓
　　天子宫县诸侯轩县大夫判县士特县凡乐钟磬之半为堵全为肄【并上】
　　钟一名长啸一名粲谷【奚囊橘柚】
　　钟之与磬也近之则钟音充逺之则磬音章物固有近不若逺远不如近者【淮南子】
　　君子铄金为钟四时九乳是以撞钟以知君钟调则君道得【乐叶图徴　宋均注曰九乳法九州】
　　鱼复鼓钟钟牛【鱼复南蛮贡鼓及钟形似牛　周书】
　　古者天子左五钟将出则撞黄钟而右五钟皆应之马鸣中律驾者有丈御者有数立则磬折拱则抱鼓然后大师奏升车之乐告出也入则撞蕤賔以治容貎蕤賔有声鹄震马鸣及倮介之虫无不延颈以听在内者皆玉色在外者皆金声然后少师奏升堂之乐即席告入也【韩诗外传】
　　黄帝本阴阳审风声命荣猨铸十二钟以协月筩以诏音韶
　　黄帝作五声以政五钟一曰青钟大音二曰赤钟重心三曰黄钟洒光四曰景钟昧其明五曰黑钟隠其常【管子】颛顼有浮金之钟沉明之磬以羽毛拂之则声振百里石浮于水上如萍藻之轻取以为磬不加磨琢及朝万国之时乃奏含英之乐其音清密落云间之羽鲸鲵游涌海水恬波【拾遗记】
　　齐景公铸大钟撞之于庭下郊雉皆雊【淮南子】
　　鲁孟献子聘于晋宣子觞之三徙钟石之悬不移而具献子曰富哉家宣子曰子之家孰与我家富献子曰吾家甚贫唯有二士曰顔回兹无灵者使吾邦家安平百姓和协唯此二者耳吾尽于此矣客出宣子曰彼君子也以飬贤为富我鄙人也以钟石金玉为富孔子曰孟献子之富可着于春秋【国语】
　　景公为大钟将悬之仲尼伯常骞晏子三人俱朝曰钟将毁撞之果毁公召三子问之晏子对曰钟大不以礼故曰将毁仲尼曰钟大悬下其气不得上薄故曰将毁伯常骞曰今日庚申雷日也阴莫胜于雷故曰将毁【晏子春秋】
　　晋平公铸为大钟使工听之皆以为调矣师旷曰不调请更铸之平公曰工皆以为调矣师旷曰后世有知音者将知钟之不调也臣窃为君耻之至于师涓而果知钟之不调也【吕氏春秋】
　　郑简公谓子产曰饮酒之不乐钟鼓之不鸣寡人之任也国家之不久朝廷之不治与诸侯交之不得志子之任也子无入寡人之乐寡人无入子之朝自是已来子产治郑城门不闭国无盗贼道无饿人孔子曰若郑简公之好乐虽抱钟而朝可也【尸子】
　　仇由贪大钟之赂而亡其国【淮南子】
　　子胥入郢毁十龙之钟【贾子】
　　宋之衰也作为千钟齐之衰也作为大吕楚之衰也作为巫音【吕氏春秋】
　　武帝起腾光台以望四逺于台上撞碧玉之钟挂悬黎之磬吹霜条之篪唱来云依日之曲【洞防记】
　　旋宫之乐久防汉章帝建初三年鲍邺始请用之顺帝阳嘉二年复废累代皆黄钟一均变极七音则五钟废而不撃谓之哑钟【通典】
　　黄初中铸工柴玉巧有意思协律都尉杜防令玉铸钟其声清浊多不如法数毁改作玉甚厌之谓防清浊任意更相诉白于魏王魏王取玉所铸钟襍错更试然后知防为精于是罪玉及诸子皆为飬马主【宋书】
　　西河有钟在水中晦朔輙鸣声响悲激覊客闻而凄怆【异苑】
　　晋惠帝时殿前六钟皆出涕五刻止
　　中朝时有人畜铜澡盘晨夕恒鸣如人扣以白张华华曰此盘与洛钟宫商相谐宫中朝暮撞钟故声相应可错令轻则韵乖鸣自止也依言即不复鸣【小説】
　　张永晓音律太极殿前钟声嘶孝武甞以问永永答曰钟有铜滓乃扣钟求其处凿而去之声遂清越【南史】释僧寔从京至洛忽于一日正午僧寝之时自上楼鸣钟急众僧出房怪问所以寔告僧曰人各速备香火急赴集堂僧既集已又告僧曰人各用心修理佛事齐诵观音以救江南梁国其寺讲堂欲崩恐损道俗宜共救厄当尔之时都讲堂正论法集道俗向千充满其中忽闻西北异种香烟及空中经声伎乐云屯从堂北门而入直出南门合堂惊出靴履防着共逐听声人既出尽堂欻摧倒大众得全【法苑珠林】
　　梁普通年小庄严寺有道度襌师戒行淳直毎厌此身将同毒树若身命无常弃尸陁林施与鸟兽于檀度成满亦为善业乃积薪柴渐就减食至普通七年十一月三日钟自虚鸣寺众惊恐莫测何相其月八日钟复自鸣乃与大众共结善縁尔后不复更食唯用澡瓶以汲清水日饮一升至二十五日朝寺众同往见瓶发五色光至二十九日旦寺主僧全等数人共登禅室遥见龛中紫光外照其日将暮忽有羣鸟五六百头同集一树俄顷西飞是夜二更初竟寺有襍色光映烛房宇至五更中闻山顶上火声振烈惊走往观见襌师合掌火中【梁高僧传】
　　法安欲作画像须铜青困不能得夜梦见一人近其床前云此下有铜钟觉掘之果得二口因以青成像后以一钟助逺公铸佛余一武昌太守熊无患借视遂留之【神僧传】
　　释植相入青城山聚徒未暇经始适便迁化初相置足于绵州城西栢林寺院宇成就于堂头植梧桐一株极为繁茂夏月忽无故叶落又维那旦打钟初不发声大小疑怪须臾信报相已终乃知树枯钟噎表其迁化之晨也【上】
　　祗洹戒律院内有铜钟重三十万斤四天王共造欲集大千圣众目连以通力撃之声震逺闻台高七十丈钟形如吴地者四靣多有日月星辰山川河海之象兼斗斛秤尺之形目连所撃随事所表声出告知凡僧打者但声出而已其戒塲院内复有大钟台高四百尺上有金钟重十万斤形如杯器上有千轮王像亦有千子各各具足复有九龙八功徳水种种诸相庄严此之大钟刼初之时轮王所造圣人受戒已得道者撃之声震三千一切圣人闻皆证果恶趣闻者得宿命通祗洹别有论师院有一铜钟形如腰鼓是干闼婆王之所造也上有梵王帝释魔王四王八部男子等像若有异学外道欲来撃论则使神通罗汉撃之声震三千诸外道等将欲撃扬闻此钟声诸根讷钝无敢发言若有好心请决疑者闻此钟声开发菩提得不退转【法苑】
　　有别院名修多罗院有一石钟形如呉様如青碧玉可受十斛鼻上有三十三天像四靣以金银隠起东西两靣有大宝珠陷在腹中大如五升八角分曜状若华形周帀作十方诸佛初成道像至初日出时钟上有诸化佛説十二部经舍卫城童男童女悉来听之
　　阿难房前有一钟磬可受五升磬子四邉悉黄金缕作过去佛敎弟子文鼻上以紫磨金为九龙形背上立天人像执椎撃之声震三千音中亦説诸佛教诫弟子法此磬梵天王造及佛灭后娑竭龙王亦収入海宫中【上以下磬】
　　无句作磬【世本】
　　黄帝使伶伦造磬【通纂】
　　磬氏为磬倨句一矩有半其博为一股为二鼓为三参分其股博去一以为鼓博参分其鼓博以其一为之厚已上则摩其旁已下则摩其耑【周礼】
　　磬师掌教撃磬撃编钟【编钟编磬各十有六共为一簴】教缦乐燕乐之钟磬【缦乐合六代之乐也燕乐歌二南之诗也】凡祭祀奏缦乐【祭祀磬师奏缦乐燕乐则钟师奏之四上】
　　钟子期夜闻撃磬者而悲使人召而问之曰子何撃磬之悲也答曰臣之父不幸而杀人不得生臣之母得生而为公家为酒臣之身得生而为公家撃磬臣不覩臣之母三年矣是故悲也【吕氏春秋】
　　招僊阁上悬浮金轻玉之磬浮金者色如金自浮于水上轻玉者其质贞明而轻【洞防记以下鼓】
　　鼓一名吹云【潜居録】
　　鼓人掌教六鼓四金之音声以节声乐以和军旅以正田役教为鼓而辨其声用以雷鼓鼓神祀【雷鼓八靣鼓也】以灵鼓鼓社祭【灵鼓六靣鼓也】以路鼓鼔鬼享【路鼓四靣鼓也】以鼖鼓鼓军事【鼖大也鼖鼓长八尺以军事为大故也】以鼛鼓鼓役事【鼛缓也鼛鼓长八尺以役事劳民故节之欲其缓也】以晋鼓鼓金奏【晋进也晋鼓长六尺六寸金作而后奏故欲其进也】以金錞和鼓【錞淳于也鼓倡而和之】以金镯节鼓【镯钲也鼓行而节之】以金铙止鼓【铙如铃无舌鼓退而止之】以金铎通鼓【铎铃也鼓作而通之】凡祭祀百物之神鼓兵舞帗舞者【兵舞干戚之舞帗舞者采缯为之所以形容百物之神有捍蔽祓除之功】　凡军旅夜鼓鼜军动则鼓其众田役亦如之救日月则诏王鼓大防则诏大仆鼓【周礼】
　　谨按易称鼓之以雷霆圣人则之鼓者郭也春分之音也万物郭皮甲而出故谓之鼓【风俗通】
　　帝伐蚩尤女为帝制防牛鼓八十面一震五百里连震三千里【黄帝内传】
　　建鼓大鼓也少昊作之为众乐之节【通礼义纂】
　　吴王夫差移于建康之宫南门有双鹤从鼓中而飞上入云中【呉録】
　　洞庭山有宫五门东有石楼楼下两石鼓扣之其声清越世所谓神钲也晋孝武乐章曰神钲一震九域同来【郡国志】
　　郡西有白鹄山上有石鼓元嘉中居人祀山神乃椎此鼓数十里闻如金石之响相传云此山有鹄飞入会稽郡雷门鼓中打鼓声洛阳闻之后孙恩乱兵撃破中有二鹤冲天而去自是不复鸣后人呼为潜鹤鼓【六朝事迹】阳山县有豫章木可二丈号为圣木秦人伐为鼓颡颡成忽奔逸至桂阳【盛之荆州记】
　　晋孝武大元末帝每闻手巾箱中有鼓吹鼙角之音于是请僧斋会夜见一臂长三丈许指长数尺来摸经案是岁帝崩【异苑】
　　桓既簒后朱雀门中忽见两小儿通身如墨相和作笼歌云车无轴依孤木绳腹芒笼目路邉小儿从而和之者数十人声甚哀楚日既夕二小儿入建康县至阁下遂成双漆鼓槌明年春而桓败车无轴依孤木桓字也死果以绳防其尸芒笼其首沉诸江中【晋书】孙抱为延陵县高爽谒之抱了无故人之懐爽出从县阁下过取笔书鼓云肚有八尺围腹无一寸肠靣皮如许厚受打未渠央抱形体肥壮腰带十围爽故以此讥之【南史】
　　北齐诸州镇戍各给鼓吹诸王给赤鼓赤角皇子増给吴鼓长鸣角上州刺史给青鼓青角中州以下及诸州镇戍给黑鼓黒角器皆有衣并同鼓色焉【北齐书以下箫】箫一名石一名紫佩【三余帖】
　　伏羲作箫十六管【通义纂】
　　按舜竹箫其形参差象鳯翼管长三尺【风俗通】
　　萧史吹箫常致孔雀【神仙传】
　　眞人弹云璈吹九鳯之箫神州之笙奇音逸响流激千寻【空洞灵章】
　　九灵箫僊人吹以自娱声闻四十里【海録】
　　马先生能使木人吹箫比妙般输墨翟曰不劣古矣【子】凉州人发凉王张骏墓得赤玉箫紫玉笛【三十国春秋皆以下笛】昔者淳古苇籥覩创人籁之源女娲笙簧仍昭鳯律之首后圣广业稽古弥崇伶伦含少乃擅比竹之工虞舜昭华方传刻玉之美【隋志】
　　女娲命娥陵氏制都良之筦以一天下之音
　　舜之时西王母来献白玉琯汉章帝时零陵文学奚景于冷道舜祠下得笙白玉琯知古以玉为琯后乃易之以竹为琯耳夫以玉作音故神人和鳯凰仪也【风俗通】传称黄帝命伶伦断竹长三寸九分而吹以为黄钟之宫曰含少次制十二管以听鳯鸣以别十二律比雌雄之声以分律吕上下相生因黄钟为始
　　笛本四孔京房加一孔于后为商声
　　孔子援律吹命阴得羽之宫【春秋孔演图】
　　武游郎者言昔见汉武帝乗蔚金檝泛积翠池自吹缥玉笛
　　李陵为单于围夜半使郭超吹笛声多悲惨敌人皆流涕解围北走【琅环记】
　　武溪深乃马援南征之所作也援门生爰寄生善吹笛援作歌以和之名曰武溪深其曲曰滔滔武溪一何深鸟飞不渡兽不能临嗟哉武溪多毒淫【古今注】
　　马融为督邮无留事卧郿阳坞中逆旅吹笛为气出精列相和【马融长笛赋序注云气出精列二曲名】
　　蔡邕告吴人曰吾昔于防稽高迁亭见屋椽有东间第十六可为笛取用果有异声【文士传】
　　予同僚桓子野有故长笛传之耆老云蔡邕伯喈之所制也初邕避难江南宿于柯亭之舘以竹为椽邕仰盼之曰良竹也取以为笛音声独絶故歴代传之而不幸折于孙绰妓之手惜哉【伏滔长笛赋序】
　　昔晋时有人以猨臂骨为笛吹之其声清圆絶胜竹笛【酉阳杂爼】
　　緑珠为梁伯女生而好音伯常至山中闻吹笛异于常声覔之弗得忽闻空中语云汝子好音欲传一曲逺归乎伯以为神仙遂下拜因语曰汝即归芟取西北方草结一人形被以袿服珠翠设杯酒盂饭命女呼我名曰茵于至三更我当至矣伯归如法至时果至空中吹笛音极要緑珠听之得十五曲一字不差因名笛曰茵于又曰逺归逺归僊笛名【志竒】
　　崔文子能吹反潮之笛吹已积潮横下险于广陵之涛【潜居録】
　　梁武帝素善钟律制为十二笛黄钟笛长三尺八寸大吕笛长三尺六寸太簇笛长三尺四寸夹钟笛长三尺二寸姑洗笛长三尺一寸中吕笛长二尺九寸蕤賔笛长二尺八寸林钟笛长二尺七寸夷则笛长二尺六寸南吕笛长二尺五寸无射笛长二尺四寸应钟笛长二尺三寸【通考以下筝】
　　筝者上圆象天下平象地中空准六合柱十二拟十二月【傅子】
　　筝秦声也傅筝赋序曰世以为蒙恬所造今观其体合法度节究哀乐乃仁智之器岂亡国之臣所能闗思哉风俗通则曰筑身而瑟不知谁所改作也【宋书】筝一名东宛【道籥】
　　安定陇西道其谷中有弹筝之声行人过闻之谓之弹筝谷
　　何承天素好弈棋颇用废事又善弹筝文帝赐以局子及银装筝承天奉表陈谢帝答曰局子之赐安必非张武之金耶【南史】
　　郝素善弹筝虽伯牙妙手吴姬竒声何以加之【傅子】梁张稷环弟也防有孝性所生母刘无宠疾终毁瘠过人州里谓之淳孝长兄玮善弹筝稷以刘氏先执此伎闻玮为清词便悲戚顿絶遂终身不听之【上　以下笙】笙师掌教龡竽笙埙籥箫篪篴管舂牍应雅以教祴乐凡祭祀飨射共其钟笙之乐燕乐亦如之【周礼】
　　谨按世本随作笙长四寸十二簧像鳯之身正月之音也物生故谓之笙【风俗通】
　　墨子俭啬而非乐者往见荆王衣锦吹笙非茍违性随时好也【刘子】
　　刘翘翘谓薛昭曰妾有賔釡离率之笙吹之令人反听【道籥　以下琵琶】
　　枇杷谨按此近世乐家所作不知谁也以手枇杷因以为名长三尺五寸法天地人与五行四弦象四时【风俗通傅云乌孙公主嫁昆弥使工人裁筝筑为马上乐名曰琵琶】
　　孔贵嫔琵琶名懐风【女红志】
　　吴赤乌三年句章民杨度至余姚夜行有一年少持琵琶求寄载度受之鼓琵琶数十曲曲毕乃吐舌擘目以怖度而去复行二十里许又见一老父自云姓王名戒因复载之谓曰鬼工鼓琵琶甚哀戒曰我亦能鼓即是向鬼复擘眼吐舌度怖几死【搜神记】
　　豫章王北宅后堂集会沈文季与褚彦回并善琵琶酒防彦回取乐器为明君曲文季便下席大唱曰沈文季不能作伎儿豫章王嶷又解之曰此故当不损仲容之德彦回顔色无异终曲而止【南史】
　　晋永嘉中李谦善琵琶元嘉初往广州夜集坐倦悉寝惟谦独挥弹未辍便闻窓外有唱佳声毎至契防无不撃节谦怪语曰何不进耶对曰遗生已久无宜干突始悟是鬼【异苑】
　　楚游上表乞宿卫拜驸马都尉楚无学好遨游音乐及畜歌者琵琶筝笛每行将以自随【三辅决録】
　　桓宣武外甥恒在坐鼓琵琶宣武醉后指琵琶曰名士固亦操斯器【语林】
　　隋乐人王令言妙逹音律大业末炀帝将幸江都令言之子甞于户外戏弹琵琶作翻调安公子曲令言时卧室中闻之惊起曰变变急呼其子曰此曲兴自蚤晚其子曰顷来有之令言遂歔欷流涕谓其子曰汝慎无从行帝必不反子问其故令言曰此曲宫声往而不反宫君也吾所以知之帝竟被弑于江都【北史　以下箜篌】
　　魏高阳王雍美人徐月华能卧弹箜篌为明妃出塞之声【洛阳伽蓝记】
　　鄙人谓狐为狸以瑟为箜篌此非徒不知狐与瑟乃不知狸与箜篌也【桓谭新论】
　　箜篌初名坎侯汉武帝灭南越祠太一后土用乐令乐人侯晖依琴作坎侯言其坎坎应节奏也侯者因工人姓尔后言空音讹也古施郊庙雅乐近世来专用于楚声宋孝武帝大明中吴兴沈懐逺被徙广州造绕梁其器与空侯相似懐逺后亡其器亦絶【宋书】
　　箜篌宫引第一商引第二徴引第三羽引第四古有六引宫引本第二角引本第四【上　以下诸乐器】
　　暴辛公作埙苏成公作箎【世本】
　　黄帝作清角【国俭赋又蔡邕初志云岐伯作鼓吹】
　　隋作竽女娲作簧【世本】
　　汉武帝时丘仲作竽三十六管【通礼义纂】
　　笳者李伯阳入西戎所造【杜挚笳赋】
　　或自蜀得古礼器人莫能识斛斯徴曰此錞于也遂依干宝周礼注为芒筒捋之其声极清【北史】
　　梁有铜磬即今之方响也方响以鐡为之以代钟焉【通考】故老相承言影戏之原出于汉武帝李夫人之亡齐人少翁言能致其魂上念夫人无已廼使致之少翁夜为方帷张灯烛帝坐它帐自帷中望见之彷佛夫人象也故今有影戏【上】
　　京兆有古生者学从横揣摩弄矢揺丸摴蒱之术为节掾史四十余年善訑谩二千石随以谐谑皆握其权要而得其懽心赵广汉为京兆尹下车而黜之终于家京师至今俳戏皆称古掾曹【西京襍记】
　　永宁元年西南夷掸国王献乐及幻人能吐火自支解易牛马头明年元防作之于庭安帝与羣臣共观大竒之陈禅独离席举手大言曰昔齐鲁为夹谷之防齐作侏儒之乐仲尼诛之帝王之庭不宜设夷狄之技【后汉书】马钧巧思絶世设为女乐舞象至令木人撃鼓吹箫作山岳使木人跳九掷劒縁縆倒立【傅序】
　　江左犹有高縆紫鹿跂行鳖食齐王卷衣笇鼠夏育扛鼎巨象行乳神龟抃戏背负灵岳桂树白雪画地成川之伎
　　晋成帝咸康七年散骑侍郎顾臻表曰末代之乐设礼外之观逆行连倒四海朝觐言观帝庭而足以蹈天头以履地反天地之顺伤彛伦之大乃命太常罢之其后复高絙紫鹿又有天台山伎
　　后主雅好傀儡谓之郭公时人戏为郭公歌曰邯郸郭公九十九伎俩渐尽入滕口大儿縁高冈稚子东南走不信吾言时当看岁在酉及将败果邯郸高郭声相近九十九末数也滕口邓林也大儿谓周帝太祖子也高冈后主姓也雉鸡头武城小字后败于邓林尽如歌言【北齐书】
　　帝别敕学士杜宝修水饰图经十五卷新成以三月上巳日防羣臣于曲水以观水饰有神龟负八卦出河授于伏羲黄龙负图出河龟衔符出洛水鲈鱼衔箓图出翠嬀之水并授黄帝黄帝斋于扈鳯鸟降于洛上丹甲灵龟衔书出洛授苍颉尧与舜坐舟于河鳯凰负图赤龙载图出河并授尧龙马衔甲文出河授舜尧与舜游河值五老人尧见四子于汾水之阳舜渔于雷泽陶于河濵黄龙负黄符玺图出河授舜舜与百工相和而歌鱼跃于水白靣长人而鱼身捧河图授禹舞而入河禹治水应龙以尾画地导决水之所出凿龙门疏河禹过江黄龙负舟夷苍水使者授禹山海经遇两神女于泉上帝天乙观洛黄鱼双跃化为黑玉赤文姜嫄于河濵履巨人之迹弃后稷于寒氷之上鸟以翼荐而覆之王坐灵沼于牣鱼跃太子发渡河赤文白鱼跃入王舟武王渡孟津操黄钺以麾阳侯之波成王举舜礼荣光幕河穆天子奏钧天乐于池猎于防津获貉白狐觞西王母于瑶池之上过九江鼋龟为梁涂修国献昭王青鳯丹鹄饮于浴溪王子晋吹笙于伊水鳯凰降秦始皇入海见海神汉高祖芒砀山泽上有紫云武帝泛楼船于汾河游昆明池去大鱼之钩游洛水神上明珠及龙髓汉桓帝游河值青牛自河而出曹瞒浴谯水撃水蛟魏文帝兴师临河不济杜预造河桥成晋武帝临防举酒劝预五马浮渡江一马化为龙仙人酌醴泉之水金人乘金船苍文龟衔书出洛青龙负书出河并进于周公吕望钓磻溪得玉璜文钓汴溪获大鲤鱼腹中得兵钤齐桓公问愚公名楚王渡江得萍实秦昭王宴于河曲金人捧水心劒造之吴大帝临钓台望刘备乘马渡檀溪澹台子羽过江两龙夹舟淄丘防与水神战周处斩蛟屈原遇渔父卞随投颍水许由洗耳赵简子値津吏女孔子値浴河女子秋胡妻赴水孔愉放龟庄惠观鱼郑樵迳还风赵炳张盖过江易谷女子浴日屈原沉汨罗水巨灵开山长鲸吞舟若此等总七十二势皆刻木为之或乘舟或乘山或乘平洲或乘磐石或乘宫殿木人长二尺许衣以绮罗装以金碧及作杂禽兽鱼鸟皆能运动如生随曲水而行又间以妓航与水饰相次亦作十二航航长一丈濶六尺木人奏音声撃磬撞钟弹筝鼓瑟皆得成曲及为百戏跳劒舞轮升竿掷绳皆如生无异又作小舸子长八尺七艘木人长二尺许乘此船以行酒每一船一人擎酒杯立于船头一人捧酒鉢次立一人撑船在船后二人荡桨在中央绕曲水池廻曲之处各坐侍晏賔客其行酒船随岸而行行疾于水饰水饰行绕池一匝酒船得三遍乃得同止酒船每到坐客之处即停住擎酒木人于船头伸手遇酒客取酒饮讫还杯木人受杯廻身向酒鉢之人取杓斟酒满杯船依式自行每到坐客处例皆如前法此并约岸水中安机如斯之妙皆出自黄衮之思宝时奉敕撰水饰图经及检校良工图画既成奏进敕遣宝共黄衮相知于苑内造此水饰故得委悉见之衮之巧性今古罕俦【大业拾遗】

　　广博物志卷三十五
<子部,类书类,广博物志>
　　钦定四库全书
　　广博物志卷三十六
　　明　董斯张　撰
　　居处【明堂　宫　殿　台　观堂　　室　苑　囿　门】
　　匠人营国【始作而立之谓之建周围而治之谓之营】方九里【上公之国其城方九里天子之城不宜如是之狭也】旁三门【城之四旁各为三门共十二门】国中九经九纬【国中之路纵者九涂为之经横者九涂为之纬】经涂九轨【轨车辙迹也言经涂之广可容九车往来然王城之门既有十二则所谓九经九纬九轨者皆当以十二为数也】左祖右社【正宫在城之中其左为宗庙其右为社稷】靣朝后市【其前为朝廷其后为市井】市朝一夫【朝者官吏所防市者商旅所聚必一夫百畆之地然后足以容之】夏后氏世室【此言三代明堂之制夏后氏号为世室也】堂修二七【夏后氏度以步堂修二七者谓其南北之深十四歩也】广四修一【堂之广益以四分修之一则其广十七步有半矣】五室三四歩四三尺【堂上有五室以象五行东北木室东南火室西南金室西北水室其深皆三步其广皆益以四尺也中央土室其深四步其广益以三尺也】九阶【南靣三阶东西北靣各二阶共为九阶】四旁两夹牕【每室四户每户夹以两牕共为八牕】白盛【以蜃灰垩其墙壁也盛成】门堂三之二【门堂门反之堂也其深广比正堂有三分之二】室三之一【门堂之室其深广比正室有三分之一】殷人重屋【殷人号为重屋】堂修七寻【商人度以寻一寻八尺七寻则深五丈六尺也】堂崇三尺四阿重屋【言四方屋栋皆为重屋故号重屋也】周人明堂【明堂之内有世屋有重屋三代各举其一以名之】度九尺之筵【周人度以筵每筵长九尺】东西九筵【东西之广为八丈一尺】南北七筵【南北之深为六丈三尺】堂崇一筵五室【与夏制同】凡室二筵【每室一丈八尺】室中度以几【此总言量地之法一几五尺】堂上度以筵【一筵九尺】宫中度以寻【一寻八尺】野度以歩【一步六尺】涂度以轨【一轨七尺】庙门容大扃七个闱门容小扃三个路门不容乘车之五个应门二彻三个内有九室【路门之内有九室】九嫔居之【九嫔賛三夫人以佐后而治内政故各居一室】外有九室【路门之外亦有九室】九卿朝焉【九卿賛三公以佐天子而治外政故其入朝也亦各居一室焉】九分其国以为九分【一国之内画为九分犹井田之法也】九卿治之【三孤六卿合为九卿各治一分】王宫门阿之制五雉【雉城上之堞也五堵为雉则长三丈高于一丈也阿栋也门阿之荆五雉则三丈之长者五也】宫隅之制七雉【隅角也宫隅高于门阿故为七雉则一丈之长者七也】城隅之制九雉【城隅高于宫隅故为九雉则三丈之长者九也】经涂九轨【城中经涂可容九车】环涂七轨【环城之涂可容七车】野涂五轨【野外之涂可容五车】门阿之制以为都城之制【都城王子弟所封之邑其城如门阿之制则无过五雉也】宫隅之制以为诸侯之城制【诸侯之城如宫隅之制则无过七雉也】环涂以为诸侯经涂【诸侯经涂可容七车】野涂以为都经涂【都邑经涂可容五车　周礼】
　　明堂在国门之外一堂九室四门八阶【徐防明堂议】
　　黄图义云明堂夏后益之为世室堂之大百四十有四尺坤之策屋圆径三百一十六尺干之策九阶者周礼注南三东西北各二贾马等以为九等非也礼传周堂九尺商三尺夏一尺相三数也
　　明堂上圆法天下方法地八牕象八风四闼法四时九室法九州十二坐法十二月三十六户法三十六雨七十二牖法七十二风【白虎通】
　　明堂在辰巳者言在木火之际辰木也巳火也木生数三火成数七故在三里之外七里之内【合诚图】
　　神农之治天下也以时甞谷祀于明堂明堂之制有盖而无四方风雨不能袭寒暑不能伤迁延而入之飬民以公【淮南子】
　　神农氏祀明堂黄帝谓之合宫尧谓之五府【新论】
　　殷人谓明堂曰阳馆【尸子】
　　周公将致政成王朝诸侯于明堂六年而天下大治乃令方国诸侯于宗周大朝诸侯于明堂之位天子负斧扆南立羣公卿士侍于左右三公之位中阶之前北靣东上诸侯之位阼阶之东西靣北上诸伯之位西阶之西东靣北上诸子之位门内之东北靣东上诸男之位门内之西北靣东上九夷之国东门之外西靣北上八蛮之国南门之外北靣东上六戎之国西门之外东靣北上五狄之国北门之外南靣东上四塞九采之国世告至者应门之外北靣东上此宗周明堂之位也【周书】明堂所以通神灵感天地正四时【礼含文嘉】
　　帝者承天立府以尊天重象赤曰文祖黄曰神斗白曰显祀黑曰矩苍曰灵府【尚书帝命验】
　　明堂者布政之宫周治五室东为木室南为火室西为金室北为水室土室在中秦为九室十二阶各有所居李谧字永和览考工记大戴礼盛徳篇以明堂之制不同遂着明堂制度论曰余谓论事辨物当取正于经典之眞文援证定疑必有验于周孔之遗训然后可以称凖的矣今礼文残缺圣言靡存明堂之制谁使正之是以后人纷纠竞兴异论五九之説各信其习是非无凖得失相半故歴代纷纭靡所取正余窃不自量颇有鄙意据理寻义以求其眞贵合雅衷不茍偏信推义察图以折厥衷岂敢必善聊亦合其言志矣凡论明堂之制者虽众然校其大畧则二途而已言五室者则据周礼考工之记以为本是康成之徒所执言九室者则案大戴盛德之篇以为源是伯喈之伦所持此二书虽非圣言然是先贤之中博见洽通者也但各记所闻未能全正可谓既尽美矣未尽善也而先不能考其当否便各是所习卒相非毁岂逹士之确论哉礼记月令玉藻明堂三篇颇有明堂之义余故采掇二家参之月令以为明堂五室古今通则其室居中者谓之太庙太室之东者谓之青阳当太室之南者谓之明堂太室之西者谓之总章当太室之北者谓之堂四靣之室各有夹房谓之左右个三十六户七十二牖矣室个之形今之殿前是其遗像耳个者即寝之房也但明堂与寝施用既殊故房个之名亦随事而迁耳今粗书其像以见鄙意案图察义畧可验矣故检之五室则义明于考工校之户牖则数协于盛徳考之施用则事着于月令求之闰也合周礼与玉藻既同夏殷又符周秦虽乖通儒傥或在斯矣考工记曰周人明堂度以九尺之筵东西九筵南北七筵堂崇一筵五室凡室二筵室中度以几堂上度以筵余谓记得之于五室而谬于堂之脩广何者当以理推之令惬古今之情也夫明堂者盖所以告月朔布时令宗文王祀五帝者也然营构之范自当因宜剏制耳故五室者合于五帝各居一室之义且四时之祀皆据其方之正又听朔布令咸得其月之辰可谓施政及俱二三但允求之古义窃为当矣郑康成汉末之通儒后学所取正释五室之位谓土居中木火金水各居四维然四维之室既乖其正施令听朔各失厥衷左右之个弃而不顾乃反文之以美説饰之以巧辞言水木用事交于东北木火用事交于东南火土用事交于西南金水用事交于西北既依五行当从其用事之交出何经典可谓工于异端言非而博疑误后学非所望于先儒也礼记玉藻曰天子听朔于南门之外闰月则阖门左扉立于其中郑注曰天子之庙及路寝皆如明堂制明堂在国之阳每月就其时之堂而听朔焉卒事反宿路寝亦如之闰月非常月听其朔于明堂门下还处路寝门终月也而考工记周人明堂注曰或举王寝或举明堂互言之以明其制同也其同制之言皆出郑注然则明堂与寝不得异矣而尚书顾命篇曰迎子钊南门之外延入翼室此之翼室即路寝矣其下曰大贝贲鼓在西房垂之竹矢在东房此则路寝有左右房见于经史者也礼记防服大记曰君夫人卒于路寝小敛妇人髽带麻于房中郑注曰此盖诸侯礼带麻于房中则西南天子诸侯左右房见于注者也论路寝则明其左右言明堂则阙其左右同制之説还相矛盾通儒之注何其然乎使九室之徒奋笔而争锋者岂不由处室之不当哉记云东西九筵南北七筵五室凡室二筵置五室于斯堂虽使班倕搆思王尔营度则不能令三室不居其南北也然则三室之间便居六筵之地而室壁之外裁有四尺五寸之堂焉岂有天子布政施令之所宗祀文王以配上帝之堂周公负扆以朝天子之处而室户之外仅余四尺而已哉假在俭约为陋过矣论其堂宇则偏而非制求之道理则未惬人情其不然一也余恐为郑学者茍求必胜竞生异端以相訾抑云二筵者乃室之东西耳南北则狭焉余故备论之曰若东西二筵则室户之外为丈三尺五寸矣南北户外复如此则三室之中南北裁各丈二尺耳记云四旁两夹牕若为三尺之户二尺牕牕户之间裁盈一尺绳枢瓮牖之室筚门圭窬之堂尚不然矣假令复欲小广之则四靣之外濶狭不齐东西既深南北更浅屋宇之制不为通矣验之众途畧无算焉且凡室二筵丈八地耳然则户牖之间不逾二尺也礼记明堂天子负斧扆南向而立郑注曰设斧于户牖之间而郑氏礼图説扆制曰从广八尺画斧交于其上今之屏风也以八尺扆二尺之间此之叵通不待智者较然可见矣且若二筵之室为四尺之户则户之两颊裁各七尺耳全以置之犹自不容矧复户牖之间哉其不然二也又复以世代验之即虞夏尚朴殷周稍文制造之差每加崇饰而夏后世室堂脩二七周人之制反更促狭是岂夏禹卑宫之意周监郁郁之美哉以斯察之其不然三也又云堂崇一筵便基高九尺而壁户之外裁四尺五寸于营制之法自不相称其不然四也又云室中度以几堂上度以筵而复云凡室二筵而不以几还自相违其不然五也以此验之记者之谬抑可见矣盛徳篇云明堂凡九室三十六户七十二牖上圆下方东西九仞南北十筵堂高三尺也余谓盛德篇得之于戸牖失之于九室何者五室之制旁有夹房靣各有户户有两牖此乃因事立则非拘异术户牖之数固自然矣九室者论之五帝事既不合施之时令又失其辰左右之个重置一隅两辰同处参差出入斯乃义无所据未足称也且夫堂之修广裁六十三尺耳假使四尺五寸为外之基其中五十四尺便是五室之地计其一室之中仅可一丈置其户牖则于何容之哉若必小而为之以容其数则令帝王侧身出入斯为怪矣此非直不合典制抑亦可哂之甚也余谓其九室之言诚亦有由然窃以为戴氏闻三十六户七十二牖亦见其制靡知所置便谓一室有四户之牕计其户牖之数即以为九室耳或未之思也蔡伯喈汉末之时学士而见重于当时即识其脩广之不当而未必思其九室之为谬更脩而广之假其法象可谓因伪饰辞顺非而泽谅可叹矣余今省彼众家委心从善庻探其衷不为茍异但是古非今俗间之常情爱逺恶近世中之恒事而千戴之下独论古制惊俗之谈固延多诮脱有深赏君子者览而揣之倘或存焉【北史以下宫】
　　尧使禹作宫【世本】
　　尧山下有平陵陵上有古大堂基十余处谓曰尧故亭父老相传尧南廵登此山故亭即其行宫【王韶之始兴记】帝舜都郭门古宫存焉宫前有尧台舜馆铭记古文莫有识者【述异记】
　　殷作九市之宫而诸侯畔【东方朔传】
　　昔者有洛氏宫室无常池囿广大工功日进以后更前民不得休农失其时饥馑无食成汤伐之有洛以亡【周书】武王克殷欲筑宫于五行之山周公曰不可夫五行之山固塞险阻之地也使我德能覆之则天下纳其贡职者廻也使我有暴乱之行则天下伐我难矣此所以三十六世而不夺也
　　天子作居范宫以观桑者【穆天子传】
　　齐桓公宫中二市妇闾二百【韩子】
　　东宫周一里二百七十歩路西宫在长秋周一里二十六歩秦始皇帝十一年守宫者照燕失火烧之【越絶书】春申君都吴宫因加巧饰春申死吏照燕窟失火遂焚【呉地记】
　　宋王筑武宫讴癸倡行者止观筑者不倦王闻召而赐之对曰臣师射稽之讴又贤于癸王召射稽使之讴行者不止筑者知倦其讴不胜如癸美何也对曰王诚度其功癸四板射稽八板摘其坚癸五寸射稽二寸【韩非子】夫差作天池造青龙舟日与西施为水嬉又有别馆在句容楸梧成林謡云梧宫秋吴王愁
　　阖闾搆水精宫尤极珍怪皆出自水府【述异记】
　　兰池宫始皇三十一年为微行咸阳与武士四人俱夜出逢兰池注渭城县有兰池宫【三辅黄图】
　　宣曲宫在昆明池西孝宣帝晓音律常于此度曲因以为名
　　飬德宫赵王如意年防未能就外傅戚姬飬之赵王内傅赵媪傅之号其室曰飬德宫
　　甘泉宫一曰云阳宫史记秦始皇二十七年作甘泉宫及前殿筑甬道【筑垣墙如街巷】自咸阳属之闗辅记曰林光宫一曰甘泉宫秦所造在今池阳县西故甘泉山宫以山为名【或曰高泉山盖习俗语讹耳】宫周匝十余里汉武帝建元中増广之周十九里去长安三百里望见长安城黄帝以来圜丘祭天处【汉志云阳县有休屠金人径路神祠三所音义云匈奴祭天处本云阳甘泉山下秦夺其地徙休屠右地】遁甲开山图云云阳先生之墟也武帝造阙于南以象方色于甘泉宫更置前殿始造宫室有芝生甘泉殿邉房中【房中乐有芝草之歌】汉旧仪云芝有九茎【芝草歌曰九茎连叶】芝金色緑叶朱实夜有光乃作芝房之歌帝又起紫殿雕文刻镂黼黻以玉餙之成帝永始四年行幸甘泉郊泰畤神光降于紫殿今按甘泉谷北岸有槐树今谓玉树根干盘峙三二百年木也杨震闗辅古语云耆老相传咸以谓此树即扬雄甘泉赋所谓玉树青葱也甘泉有高光宫又有林光宫有长定宫竹宫通天台通灵台武帝作迎风馆于甘泉山后加露寒储胥二馆皆在云阳甘泉中西厢起彷徨观筑甘泉苑建元中作石阙封峦鳷鹊观于苑垣内宫南有昆明池苑南有棠梨宫汉未央长乐甘泉宫四靣皆有公车【公车主受章疏之处】
　　骀荡宫春时景物骀荡满宫中也
　　馺娑宫馺娑马行疾貎马行迅疾一日之间遍宫中言宫之大也
　　天梁宫梁木至于天言宫之高也四宫皆在建章宫枍诣宫枍诣木名宫中美木茂盛也
　　鼓簧宫汉宫阁疏云鼓簧宫周匝一百三十歩在建章宫西北
　　竹宫甘泉祠宫也以竹为宫天子居中
　　扶荔宫在上林苑中汉武帝元鼎六年破南越起扶荔宫【宫以荔枝得名】以植所得竒草异木菖蒲百本山姜十本甘蕉十二本留求子十本桂百本蜜香指甲花百本龙眼荔枝防榔橄榄千岁子甘橘皆百余本荔枝自交阯移植百枝于庭无一生者连年犹移植不息后数岁偶一枝稍茂终无华实帝亦珍惜之一旦萎死守吏坐诛者数十人遂不复莳矣其实则岁贡为邮传者疲毙于道极为生民之患至后汉安帝时交阯郡守极陈其弊遂罢其贡
　　五柞宫汉之离宫也在扶风盭厔宫中有五柞树因以为名五柞皆连抱上枝覆荫数亩【并上】
　　长安有鼓篁宫承光宫宜春宫池阳宫黄平宫黄山宫望仙宫集贤宫延寿宫祈年宫林梵宫太乙宫夜光宫升湖宫谷口宫【汉宫阙名】
　　建章宫东起别风阙高二十五丈乘高以望远又于宫门北起圆阙高二十五丈上有铜鳯凰赤眉贼壊之【三辅旧事】
　　梁孝王好营宫室苑囿之乐作曜华之宫筑兎园中有百灵山山有肤寸石落猨岩栖龙岫又有雁池池间有鹤洲鳬渚其诸宫观相连延亘数十里竒果异树瑰禽怪兽毕备王日与宫人賔客弋钓其中【上】
　　元鼎元年起招仙阁于甘泉宫西编翠羽麟毫为帘青琉璃为扇悬黎火齐为牀【洞防记】
　　河间王筑日华宫置客馆二十余区以待学士自奉飬不逾賔客【西京杂记】
　　汉武以杂宝装牀屏帐等设于桂宫谓四宝宫【上】燕王旦在明光宫欲入所卧户三问尽闭使侍者二十人开户户不开其后旦坐谋反自杀【论衡】
　　汉成帝好微行于太液池傍起宵游宫以漆为柱铺黑绨之幕器服乘舆皆用黑色既悦于暗行憎灯烛之照宫中美御皆服皂衣自班媫妤已下咸带绫簮佩虽如锦绣更以木兰纱绢罩之至宵游宫乃秉烛宴幸既罢静鼓自舞而歩不扬尘好夕出游造飞行殿方一丈如今之辇选羽林之士负之以趋帝于辇上觉其行快疾闻其中若风雷之声言其行疾也名曰云雷宫所幸之宫咸以氊绨借地恶车辙马迹之喧虽惑于微行昵宴在民无劳无怨每乘舆返驾以爱幸之姬宝衣珍食舍于道傍国人之穷老者皆歌万岁是以鸿嘉永始之间国富家丰兵戈长戢刘向谷永指言切谏于是焚宵游宫及飞行殿罢宴逸之乐所谓从绳则正如转圜焉【拾遗记】
　　孝哀广四时之房灵帝修裸游之馆妖惑为之则神怨工巧为之则人虐夷国沦家可为恸矣
　　高堂隆刻邺宫屋材云后若干年有天子居此惠帝止邺宫治屋者土剥更泥始见刻字计年正合【王隠晋书】明帝欲起北宫钟离意上书諌出为鲁相后起德阳殿殿成百官大防上谓公卿曰钟离尚书若在不得成此殿【东观汉记】
　　谢安作新宫太极殿欠一梁有梅木流至石头城下取用之画梅花于梁上表瑞
　　邴辅栎陵人也好学多才艺巧思机智妙于当时防国宫殿台榭皆辅所营也【后赵録】
　　耆域见洛阳宫城云彷佛似忉利天宫但自然之与人事不同耳域谓沙门耆阇宻曰匠此宫者从忉利天来成便还天上矣屋脊瓦下应有千五百作器时咸云昔闻此匠实以作器着瓦下【神僧传】
　　十宫在江都县北五里长阜苑内依林傍涧因高跨阜随地形置焉并隋炀帝立也曰归雁宫囘流宫九里宫松林宫枫林宫大雷宫小雷宫春草宫九华宫光汾宫是曰十宫【寿春图经】
　　四月车驾幸汾阳宫避暑宫所即汾河之源上有名山管涔高可千仞帝于江山造亭子十二所其最上名翠微亭次阆风彩霞临月飞芳积翠合璧含辉凝碧紫嵓澄景最下名尚阳亭亭子内皆纵二丈四邉安劒防每亭铺六尺榻子一合山下又有临汾殿勅从官纵观【大业拾遗】
　　东南置宫苑周十二里其中有骊宫十六所其流觞曲水别有凉殿四所环以清流共四殿一曰圆基二曰结绮三曰飞宇四曰漏景其十六宫亦以殿名名宫芳夏池之左一曰骊光宫二曰流英宫三曰紫芝宫四曰凝华宫五曰瑶景宫六曰浮防宫七曰舒芳宫八曰懿乐宫左第一曰采辟宫二曰椒房宫三曰朝霞宫四曰明珠宫五曰翼仙宫六曰翠微宫七曰层成宫八曰千金宫【上　又诏定西苑十六院名景明一迎晖二栖鸾三晨光四明霞五翠华六文安七积珍八影纹九仪鳯十仁智十一清修十二宝林十三和明十四绮绘十五降阳十六皆帝自制名】
　　上元夫人言西王母有六甲之术用之可以游景云之宫登流霞之堂【汉武内传】
　　圆华宫黄老之所处【太洞真经】
　　纳台宫南朱君居之音光宫西华君居之七瑶宫九元君居之返香宫元昭君居之紫曜宫司命君居之金华宫黄房君居之【上清经】
　　天仙上眞之宫室高九千丈有大方诸小方诸大方诸对防稽东南七万里小方诸之上多有奉佛者人皆服五星精读夏归藏经用以飞行【眞诰】
　　大初天中有华景之宫宫有自然九素之气气烟乱生雕云九色入其烟中者易貎居其烟中者百变又有庆液之河号为吉人之津又有流汨之池池广千里中有玉树饮此流汨之水则五藏明彻靣生紫云【云笈七籖】五保青宫北殿上有金格格上有金章鳯玺玉体丹青羽盖升仙法服以给成眞之人【金根经】
　　太极紫瑶之阙太极光眞君所治之处【洞经】
　　方丈山有琉璃宫【十洲记　又云昆仑山有水精阙　以下殿】
　　帝见伯岐于銮殿【黄帝经序】
　　昆明池中有灵波殿常得丹豹之髓白鳯之膏磨青锡为屑以苏油和之照于神坛夜暴雨光不灭有霜蛾如蜂赴火侍者举麟须拂拂之【洞防记】
　　竒华殿在建章宫旁四海夷狄器服珍宝火浣布切玉刀巨象大雀师子宫马充塞其中【三辅黄图】
　　蚩者海兽也汉武帝作栢梁殿有上疏者云蚩尾水之精能辟火灾可置之堂殿今人多作鸱字【苏鹗演义】
　　武帝时后宫八区有昭阳飞翔増成合欢兰林披香鳯凰鸳鸯等殿后有増修安处常宁若椒风发越蕙草等殿【三辅决録】
　　未央宫有延年殿四车殿【上】
　　显阳殿北有云气殿【杨龙骧洛城记】
　　成帝设云帐云幄云幙于甘泉紫殿世谓之三云殿【西京襍记】
　　媫妤益贵幸号昭仪求近逺条馆帝作少嫔馆为露华殿含风殿博昌殿求安殿皆为前殿后殿又为温室凝釭室浴兰室曲房连槛饰黄金白玉以璧为表里千变万状连逺条馆号通仙门【飞燕外传】
　　赵飞燕女弟居昭阳殿中庭彤朱而殿上丹漆砌皆铜防黄金涂白玉阶璧带往往为黄金缸含蓝田璧明珠翠羽饰之上设九金龙皆衔九子金铃五色流苏带以緑文紫绶金银花镊每好风日幡旄光彩照耀一殿铃镊之声惊动左右中设木画屏风文如蜘蛛丝玉几玉牀白象牙簟緑熊席席毛长二尺余人眠而拥毛自蔽望之不能见坐则没膝其中杂薫诸香一坐此席余香百日不歇有四玉镇皆逹照无瑕缺牕扉多是緑琉璃亦皆逹照毛髪不得藏焉椽桶皆刻作龙蛇萦绕其间鳞甲分明见者莫不兢栗匠人丁缓李菊巧为天下第一缔搆既成向其姊子樊延年説之而外人稀知莫有传者【西京杂记】
　　魏时起安世殿武帝后居之安世武帝字也【晋书】
　　烈宗起清暑殿防者曰清暑反语楚声也为殿以酸楚之声为号非吉祥也顷烈宗崩桓自号楚【晋中兴书】张骏尽有陇西之地于姑臧城南筑城起谦光殿画以五色饰以金玉穷尽珍巧殿之四靣各起一殿东曰宜阳青殿以春三月居之章服器物皆依方色南曰朱阳赤殿夏三月居之西曰政刑白殿秋三月居之北曰武黒殿冬三月居之【晋书】
　　苻坚悬珠帘于正殿以朝羣臣宫宇服御物极珍饰之竒尚书金部郎裴元畧谏曰愿陛下遵采椽之不斵鄙琼室而不居坚笑曰非卿之忠朕何由闻过乎【萧方等三十国春秋】
　　石虎于大武殿前起楼高四十丈结珠为帘垂五色玉佩风至铿锵和鸣清雅盛夏之时登高楼以望四极奏金石丝竹之乐以日继夜于楼下开马埒射场周廻四百歩皆文石丹砂及彩画于埒旁聚金玉钱贝之宝以赏百戏四厢置锦幔屋柱皆隠起为龙鳯百兽之形雕琢众玉以饰楹柱夜中往往有光明集诸羗氐于楼上或时亢旱舂杂宝异香为屑使数百人于楼上吹散之名曰芳尘台上有铜龙腹可盛数百斛酒使胡人于楼上噀酒风至望之如露名曰粘雨台引以洒尘楼上戏笑之声音震邺中【十六国春秋】
　　有清暑殿芙蓉殿九华殿百儿殿【晋宫阁名】
　　李陵降匈奴裔孙归魏见于丙殿赐姓丙
　　流杯殿两邉皆有亭子以间山池此殿上作漆渠九曲从陶光园引水入渠炀帝常于此为曲水之饮
　　登师者止匡庐大林寺通诵法华昼夜不息一日忽见空中有一银殿渐下于房忽变成金殿师遂入殿坐起经行如是三载远迩四众严持香华从师乞戒登曰白日喧杂心多散乱当于清夜受之至夜正説戒相三归依时师之口吻放光明徧照大众众见光明竞拜喧閧师即不语光便收敛师云本欲受戒那得见光喧閧光现但是受戒祥瑞未是得戒正縁今更从初大众黙然师又説法还复放光众又喧閧因而且止明日再来师即辞别归山所现金殿还复如故一日忽谓门人曰今登金殿不复回也即于是日倐然超化【神僧传】
　　寥阳殿太和殿皆云玉清宫中殿名【登眞隠诀】
　　有紫微珠殿中央黄老君居之【上清经以下台】
　　伏羲有敷教之台见三坟
　　帝既斩蚩尤因立台榭无屋曰台有屋曰榭【黄帝内传】夏为清台商为神台周为灵台【玉海】
　　朝歌有狱台相传为禹囚舜之宫【述异记】
　　蒲州蚩尤城鸣条野禹娶涂山女思恋本国筑台以望之谓之清台上有禹祠下有清台驿
　　桀起灵门纣起鹿台【越絶书】
　　武王亲禽帝受于南单之台盖鹿台之异名也【竹书纪年】天子游于河济盛君献女为造重璧台【穆天子传】
　　灵王起昆昭之台亦名宣昭聚天下异木神工得崿谷阴生之树其树千寻文理盘错以此一树而台用足焉大干为桁栋小枝为栭桷其木有龙虵百兽之形又筛水精以为泥台高百丈升之以望云色【拾遗记】
　　景公起大台之役岁寒不已国人望晏子晏子见公乃坐饮酒乐晏子曰君若赐臣臣请歌歌曰庻民之言冻水洗我若之何太上糜散我若之何歌终喟然流涕公止之曰子殆为大台之役夫寡人将速罢之【晏子春秋】齐景公为露寝之台成而不通焉栢常骞曰为台甚急台成君何为不通焉公曰然枭昔者鸣吾恶之甚是以不通焉栢常骞曰臣请禳而去之公曰何其对曰筑新室为置白茅焉公使为室成置白茅焉栢常骞夜用事明日问公曰今昔闻枭声乎公曰一鸣而不复闻使人往视之枭当陛布翼伏地而死公曰子之道若此其明也亦能益寡人之寿乎对曰能公曰能益几乎对曰天子九诸侯七大夫五公曰亦有徴兆之见乎对曰得寿地且动公喜令百官趣具骞之所求栢常骞出遭晏子于涂拜马前辞曰骞为君禳枭而杀之君谓骞曰子之道若此其明也亦能益寡人寿乎骞曰能今且大祭为君请寿故将往以闻晏子曰嘻亦善矣能为君请寿也虽然吾闻之惟以政与德顺乎神为可以益寿今徒祭可以益寿乎然则福名有见乎对曰得寿地将动晏子曰骞昔吾见维星絶枢星散地其动汝以是乎栢常骞俯有间仰而对曰然晏子曰为之无益不为无损也薄赋敛无费民且令君知之【説苑】
　　宋皇国父为大宰为平公筑台妨于农収子罕请俟农功之毕公弗许筑者讴曰泽门之晢实兴我役邑中之黔实慰我心子罕闻之亲执扑以行筑者而抶其不勉者曰吾侪小人皆有阖庐以辟燥湿寒暑今君为一台而不速成何以为役讴者乃止或问其故子罕曰宋国区区而有诅有祝祸之本也【左传】
　　庄王为匏居之台高不过望国氛大不过容宴豆【国语】陈惠侯大城因起凌阳之台未终而坐法死者数十人又执三监吏夫子适陈见陈侯与俱登台而观焉夫子曰美哉斯台自古圣王之为台未有不戮一人而能成功若此者也陈侯黙然而退遽窃赦所执吏既而见夫子问曰昔周作灵台亦戮人乎答曰文王之兴附者六州六州之众各以子道来故区区之台未及期月而既成矣何戮之有夫以少少之众能立大大之功唯君耳【孔丛子】
　　庄王筑层台延袤百里大臣谏者七十二人用诸御已言而罢【楚梼杌】
　　吴王夫差筑姑苏之台三年乃成周旋诘屈横亘五里崇餙土木殚耗人力宫妓数千人上别立春宵宫为长夜之饮造千石酒钟夫差作天池池中造青龙舟舟中盛陈妓乐日与西施为水嬉吴王于宫中作海灵馆馆娃阁铜沟玉槛宫之楹槛珠玉饰之【述异记】
　　吴王夫差筑如皇之台【韩子】
　　初越王入国有丹乌夹王而飞故勾践入国起望乌台言丹乌之异也【拾遗记】
　　勾践起怪浮台以灼龟又仰观天时以观天怪今龟山其地也亦曰怪山往石一夜飞来民怪之故名【越絶书】越王平吴后立贺台于越【呉越春秋】
　　秦康公筑台三年荆人起兵攻齐任妄曰饿召兵疾召兵劳召兵乱召兵君筑台三年今荆人起兵臣恐其攻齐为声而以袭秦为实也不如修之戍东邉荆人辍行【韩非子】
　　翟王使使至楚楚王夸使者以章华之台台甚高三休乃至楚王曰翟国亦有此台乎使者曰否翟窭国也恶见此台也翟王之自为室也堂高三尺壌阶三絫茆茨弗翦采椽弗刮且翟王犹以作之者太苦居之者太佚翟国恶见此台也楚王媿【贾子】
　　周赧王虽居天子之位为诸侯所侵逼与家人无异贳于民无以归之乃上台以避之故周人因名台曰逃债【帝王世纪】
　　魏王将起中天台令曰敢諌者死许绾负操锸入曰闻大王将起中天台臣愿加一力王曰子何力有加绾曰虽无力能商台王曰若何曰臣闻天与地相去万五千里今王因而半之当起七千五百里之台高既如是其趾须方八千里尽王之地不足以为台趾王必起此台先以兵伐诸侯尽有其地犹不足又伐四夷得方八千里乃足以为台趾林木之积人徒之众仓廪之储数以万亿度八千里之外当定农亩之地足以奉给王之台者台具以备乃可以作魏王黙然无以应乃罢起台【説苑】始皇起云明台穷四方之珍木搜天下之巧工南得烟丘碧树郦水燃沙贲都朱泥云冈素竹东得葱峦锦栢漂檖龙松寒河星柘岏云之梓西得漏海浮金狼渊羽垦涤嶂霞桑沉塘员筹北得防阜干漆阴坂文梓褰流黑魄闇海香琼珍异是集工人腾虚縁木挥斤斧于空中子时起工午时已毕秦人谓之子午台亦言于子午之地各起一台二説疑也【拾遗记】
　　尉佗立台以朝汉室圆基千歩直峭百丈号为朝台【广州记】
　　蠡台梁孝王所筑于兎园中廻道似蠡因名之【述异记】梁孝王筑平台台至今存有蒹葭洲鳬藻洲梳洗潭中有望秦山商人望乡之处【上】
　　鸿台秦始皇二十七年筑高四十丈上起观宇帝甞射飞鸿于台上故号鸿台汉书惠帝四年长乐宫鸿台灾【三辅黄图】
　　武帝初起神台时掘地入三十丈得泉水色黄傍有人居无日月光明昼夜以火照中有人食土饮水服赭布之衣汉人问汝何时居此答曰商王无道使兆人入地千丈求青坚之土以作瓦起瑶宫金堂土人皆以绳入地里负器取上多有压陷死者今犹二人在耳汉人问何得独存答曰我以玉为衣金为环身有金玉故心气不灭汉人问汝欲更出为人否答曰食土饮泉与蝼蚁为伍宁望日月乎乃引出三日自死骨肉糜成灰惟心如弹丸大坚如石以物扣之则是干血耳【洞防记】
　　武帝元封二年作甘泉通天台汉旧仪云通天者言此台高通于天也汉武故事筑通天台于甘泉去地百余丈望云雨悉在其下望见长安城武帝时祭太乙上通天台舞八岁童女三百人祠祀招仙人祭太乙云令人升通天台以候天神天神既下祭所若大流星乃举烽火而就竹宫望拜上有承露盘仙人掌擎玉杯以承云表之露元鳯间自毁椽桷皆化为龙鳯从风雨飞去西京赋云通天而竦峙径百常而茎擢上瓣花以交纷下刻陗其若削亦曰候神台又曰望仙台以候神明望神仙也【三辅黄图】
　　望鸿台眺蟾台桂台商台避风台【上】
　　帝于望鹄台西起俯月台台下穿池广千尺登台以眺月影入池中使仙人乘舟弄月影因名影娥池亦曰眺蟾台【述异记】
　　有一女人爱悦于帝名曰巨灵帝傍有青珉唾壶巨灵乍出入其中或笑帝前东方朔望见巨灵乃目之巨灵因而飞去望见化成青雀因其飞去帝乃起青雀台时见青雀来不见巨灵也【上】
　　长乐宫有鬬鸡台【三辅黄图】
　　广汉郡有严君平卜台【蜀记】
　　建章宫北作凉风台积水为楼【三辅黄图】
　　金虎台曹操十八年作于邺
　　文帝筑土为台基高四十丈列烛置于台下名曰烛台逺望如列星之坠地以处美人薛灵芸焉【拾遗记】
　　吴王潘夫人以火齐指环挂石榴枝上因其处台名曰环榴台时有谏者云今吴蜀争雄还刘之名将为妖乎权乃翻其名为榴还台也【上】
　　绮云之馆頳霞之台【江淹赋】
　　钟山上有金台七宝紫阙【五符经】
　　有太空琼台丹玕之殿【灵书紫文上经】
　　天阙上有六层玉台太上眞人集宴之所也【金根经】七宝台在上清境玉晨道君所居【登眞隠诀】
　　玉清天中有散华台是四斗七晨道君所治【茅君内传】含直台处士之得道者居之萧闲堂童男之得道者居之【陶景眞诰以下观】
　　上林苑有昆明观武帝置又有茧观平乐观远望观燕升观观象观便门观白鹿观三爵观阳禄观阴德观鼎郊观樛木观椒唐观鱼鸟观元华观走马观柘观上兰观郎池观当路观【三辅黄图】
　　石阙观封峦观云阳宫记云宫东北有石门山冈峦纠纷干霄秀出有石岩容数百人上起甘泉观甘泉赋云封峦石阙弥迤乎延属【上】
　　射熊观在长杨宫
　　白杨观在昆明池东
　　长平观在池阳宫临泾水
　　飞亷观在上林武帝元封二年作飞廉神禽能致风气者身似鹿头如雀有角而蛇尾文如豹武帝命以铜铸置观上因以为名班固汉武故事曰公孙卿言神人见于东莱山欲见天子上于是幸缑氏登东莱留数日无所见惟见大人迹上怒公孙卿之无应卿惧诛乃因卫青白上云仙人可见而上往遽以故不相值今陛下可为观于缑氏则神人可致且仙人好楼居不极高显神终不降也于是上于长安作飞廉观高四十丈于甘泉作延寿观亦如之后汉明帝永平五年至长安悉取飞廉并铜马置之西门外为平乐观董卓悉销以为钱龙台观在丰水西北近渭
　　涿木观在上林苑
　　细栁观在长安西北三辅旧事云汉文帝大将军周亚夫军于细栁今呼古徼是也
　　成山观成王在东莱不夜县于其上筑宫阙以为观仙人观霸昌观兰池观安台观沦沮观在城外又有禁观董贤观苍龙观当市观旗亭楼马伯骞楼在城内属玉观在扶风属玉水鸟似防防以名观也又曰属玉似鸭而大长颈赤目紫绀色
　　青梧观在五柞宫之西观亦有三梧桐树下有石麒麟二枚刋其脇文字是秦始皇骊山墓上物也头高一丈三尺东邉者前左脚折处有土如血父老谓其有神皆含血属筋焉【并上】
　　洛阳有广望观临商观【舆地志】
　　长安有临山观僊人观平乐观九华观走马观华光观封峦观相思观长平观宜春观华池观白渠观三雀观【汉宫殿名】
　　洛城十八观皆施槛铣笼梳云母幌【华延隽洛阳记】
　　宫中有临高陵云宣曲广望阆风万世修龄总章听讼凡九观皆高十六七丈以云母着牕里日曜之炜炜有光辉【陆机洛阳记】
　　汉武帝时玉笥山民感山之灵异或愆灾蝗祈之无不应乃相谓曰可置一观彰表灵迹既搆殿阙中梁一条邑民将选竒材经数旬未获忽一夜震雷风烈逹曙乃晴天降白玉梁一条光彩莹目因号为玉梁观至魏武帝时遣使取之至其山门去观数里亭午之际雷雹大震裂殿脊化为白龙擘烟雾而去没观之东山下晋永嘉中有戴氏子每好游岩谷偶入郁木山下见两座青石榰一条白玉梁于岩下戴氏俯近防之以手扪摸其上见赤书五行皆天文云篆试以手斧敲之声如钟又如隠雷之声鳞甲张起戴氏惊异奔走告人再求寻之不知其所【玉笥山录】
　　魏文帝为阅书观读书千卷者登此观观者六人而已【三国遗録】
　　明帝置崇文观徴善属文者以充之【魏志以下堂】
　　天子堂九雉诸侯七雉伯子男五雉【尚书大传】
　　昆仑山有光碧之堂西王母所居【十洲记】
　　灵帝出自侯门居贫即位常曰桓帝不能作家曾无私蓄故于西园立黄金堂以为私藏【后汉书】
　　河间王琛造文栢堂形如徽音殿置五井金罐以金五色续为绳伎女三百人皆国色又造迎风馆于后园玉鳯衔铃金龙吐佩素柰朱李枝条入檐伎女楼上坐而摘食琛谓章武王融曰不恨我不见石崇恨石崇不见我融曰甞谓高阳宝货多于融谁知河间瞻之在前江阳继笑曰卿欲作袁术之在淮南不知世间复有刘备也【伽蓝记】
　　柰林南有石碑一所魏文帝所立也题云苖茨之碑高祖于碑北作苖茨堂永安四年庄帝马射于华林园百官皆来读碑疑苖字误国子博士李同轨曰魏文英才世称三祖徐干仲宣为其羽翼但未知其本意何如不得言误也之时为奉朝请因即释曰以蒿覆之故言苖茨何误之有众咸称善以为得其防归【上　以下室】周徳隆草木茂盛蒿堪为宫室因名蒿室【竹书纪年】
　　景公新成栢寝之室使师开鼓琴师开左抚宫右弹商曰室夕公曰何以知之师开对曰东方之声薄西方之声扬公召大匠曰室何为夕大匠曰立室以宫矩为之于是召司空曰立宫何为夕司空曰立宫以城矩为之明日晏子朝公公曰先君太公以营丘之封立城曷为夕晏子对曰古之立国者南望南斗北戴枢星彼安有朝夕哉然而以今之夕者周之建国国之西方以尊周也公蹵然曰古之臣乎【晏子】
　　齐宣王为大室大盖百亩堂上三百户以齐国之大具之三年而未能成羣臣莫敢諌者香居问宣王曰荆王释先王之礼乐而为淫乐敢问荆邦为有主乎王曰为无主敢问荆邦为有臣乎王曰为无臣居曰今王为大室三年不能成而羣臣莫敢谏者敢问王为有臣乎王曰为无臣香居曰臣请避矣趋而出王曰香子留何諌寡人之晚也遽召尚书曰书之寡人不肖好为大室香子止寡人也【新序】
　　阖闾畏王僚之子庆忌作石室铜户以备之
　　长安有非常室【三辅黄图】
　　洛阳城有郁金屋【戴延之西征记】
　　上起神屋铸铜为柱黄金涂之赤玉为阶椽亦以金刻玳瑁为金兽以薄其上椽首皆作龙首衔铃流苏悬之铸铜为竹以赤白石脂为泥椒汁和之以火齐薄其上扇屏悉以白琉璃作之光照洞彻以白珠为帘箔玳瑁压之以象牙为牀以琉璃珠玉明月夜光襍错天下珍宝为甲帐其次为乙帐甲以居神乙上自御之前庭植玉树珊瑚为枝以碧玉为叶或青或赤悉以珠玉为之子皆空其中如小铃鎗鎗有声甍标作鳯皇轩翥若飞状【汉武故事】
　　青精君登紫空之山化玉室之内【十洲记】
　　黄阙紫户精之室【眞一经】
　　有黄房之室玉容之堂贞宸道君治其中【上清经】
　　有流云九色之房【无上眞人内传　又洞景金经有八琼之室上清经有碧室　以下苑囿】
　　人皇以九州为九囿此名囿之始也【淮南子云汤初作囿】
　　狶韦氏之囿黄帝之圃有虞氏之宫汤武之室【庄子】帝曰余每之东苑未甞不感去之则复【灵枢】
　　思贤苑孝文帝为太子立思贤苑以招賔客苑中有堂室六所客馆皆广庑高轩屏风帏褥甚丽
　　洛阳有芝茜园汉官仪云染园出芝茜供染御服是其处也【述异记】
　　甘泉宫有木园今俗呼为仙草园【上】
　　邺有鸣鹤园蒲桃园【晋宫閤名】
　　濯龙园在洛阳西北角【续汉书】
　　汉灵帝造毕圭灵昆苑
　　昭祥苑周千里万国献异物皆集此中【洞防记】
　　洛阳有洪德苑灵昆苑平乐苑【晋宫閤名】
　　葼园在定陵汉官仪曰葼园供染緑纹绶小蓝曰葼【葼音稷】
　　芙蓉园在洛阳汉家置之长沙定王故宫有蓼园眞定王故园也【述异记】
　　张骞苜蓿园今在洛中苜蓿本胡中菜也张骞始于西戎得之
　　梧桐园在吴宫本吴王夫差旧园也一名鸣琴川【并上】张天锡数宴园池政事颇废荡难将军校书祭酒索商上疏极諌天锡答曰吾非好行行有得也观朝荣则敬才秀之士翫芝兰则爱德行之臣覩松竹则思贞操之贤临清流则贵廉洁之行览蔓草则贱贪秽之吏逢颷风则恶凶狡之徒若引而伸之触类而长之庻无遗漏矣【晋书】
　　文帝筑华林园盛暑役人何尚之諌帝曰小人常日曝背未足为劳
　　当时四海晏清八荒率职珠嚢记庆玉烛调辰鳏寡不闻犬豕之食茕独不见牛羊之衣于是帝族王侯外戚公主擅山海之富居川泽之饶争植园宅互相夸竞崇门丰室洞戸连房飞馆生风重楼起雾高台芳树家家而筑花林曲池园园而有桃李夏緑竹栢冬青而河间王琛最为豪首【洛阳伽蓝记】
　　洛阳宫有春王园【晋宫閤名以下门】
　　阊门一名破楚门子胥伐楚出此【郡国志】
　　鲁连子曰先生见孟甞君于杏唐之门【艺文类聚】
　　磁石门西门在阿房前悉以磁石为之故专其目令四夷朝者有隠甲懐刃入门而脇之以示神故亦曰却胡门【水经注】
　　洛阳故宫有飞兎门含章门西华门却非门九龙门金商门宜秋门【蔡质汉官仪】
　　长安有宣平门覆盎门万秋门青绮门洛阳有仓龙门金牙门不老门濯龙门【汉宫殿】
　　长安城东出南头第一门曰霸城门民见门色青名曰青城门或曰青门门外旧出佳广陵人邵平为秦东陵侯秦破为布衣种青门外美故时人谓之东陵庙记曰霸城门亦曰青绮门汉书王莽天鳯三年霸城门灾莽更霸城门曰仁寿门无疆亭【三辅黄图】
　　长安城北出东头第一门曰洛城门又曰高门汉宫殿疏曰高门长安北门也又名鹳雀台门外有汉武承露盘在台上【上】
　　洛阳开阳门宿昔有一柱飞来琅琊开阳县上言县城南一柱飞去光武遂名其门为开阳【后汉书】
　　哀帝为董贤起大第于北阙下重五殿洞六门柱壁皆画云气花蘤山灵水怪或衣以绨锦或饰以金玉南门三重署曰南巾门南上门南更门东西各三门随方靣题署亦如之楼阁台榭转相连注山池玩好穷尽雕丽【西京襍记】
　　王莽天鳯三年十月戊辰王路朱鸟门鸣昼夜不絶崔发等曰虞帝辟四门逹四聪门鸣者明当修先圣之礼招四方之士也于是令羣臣皆贺所举士行从朱鸟门入而对策焉
　　孔融深敬于郑屣履造门告高宻县为特立一乡曰郑公乡昔东海于公仅有一节或戒乡人侈其门闾矧乃郑公之德而无驷牡之路可广开门衢令容高车号为通德门【后汉书】
　　王濬字士治恢廓有大志甞起宅开门前路广数十步人或谓之何太过濬曰吾欲使容长防幡旗众咸笑之濬曰陈胜有言燕雀安知鸿鹄之志【晋书】
　　铜驼街在洛阳宫南金马门外人物繁盛俗语云金马门外聚羣贤铜驼街上集少年【陆机洛阳记】
　　谢歆金昌亭诗叙曰予寻师来入经吴行逹昌门忽覩斯亭傍川带河其旁题曰金昌访之耆老曰昔朱买臣仕汉还为防稽内史逢其迎吏逆旅北舍与买臣争席买臣出其印绶羣吏惭服自裁因事建亭号曰金伤失其字义耳












　　广博物志卷三十六
<子部,类书类,广博物志>
　　钦定四库全书
　　广博物志卷三十七
　　明　董斯张　撰
　　珍寳【金　玉　珠　杂寳　钱　币帛附】
　　攻金之工【此下言用金锡多寡之法】筑氏执下齐【多锡为下齐筑氏为削则用锡为多齐去声下同】冶氏执上齐【少锡为上齐冶氏为戈防则用锡为少】鳬氏为声【钟錞之属】防氏为量【斗斛之属量去声】段氏为鏄器【钱鏄之属】桃氏为刃【刃劒之属】金有六齐【用锡和金其齐有六】六分其金而锡居一【金五分锡一分共六分】谓之钟鼎之齐【钟以击鼎以烹比之斧斤则用锡为差少】五分其金而锡居一【金四分锡一分共五分】谓之斧斤之齐【斧以伐斤以削比之钟鼎则用锡为差少】四分其金而锡居一【金三分锡一分共四分】谓之戈防之齐【戈防皆用以击刺防其挫折故比之斧斤则用锡为多也以上三者皆上齐也】三分其金而锡居一【金二分锡一分共三分】谓之大刃之齐【大刃以施之斩伐防其易亏比之戈防则用锡尤多】五分其金而锡居二【金三分锡二分共五分】谓之削杀矢之齐【削书刀也用以削书杀矢箭也用以田猎皆欲其坚忍不脆比之大刃则用锡又多】金锡半【金一半锡一半】谓之鉴燧之齐【鉴取水于月燧取火于日皆以洁白为上故金锡半之　以上三者皆下齐也周礼】
　　山多金玉者招摇堂庭尧光瞿父句余仆勾【一作夕】洵山丹穴祷过仑者南禺皇人薫吴槐江符惕天山翼望泾谷英鞮中曲敦头梁渠洹山敦题大行龙侯马成阳山发九孟门虫尾彭毗泰头谒戾沮洳少山敦与柘山维龙泰戏干山藟山栒状独山泰山峄皋姑逢维氏鳬丽尸胡踇隅剡山发视豪山鲜山蔓渠敖岸宜苏鹿蹄白边缟羝娄涿长石橐山阳华大宜诸岐山灵山岷山隅阳勾檷熊山首阳婴山倚帝妪山沓山云山风伯暴山即公真陵【山海经】
　　山多金者杻阳鸡山皋涂中皇阳虚瞻诸末山役山鬲山风雨葛山涌石复州前山瑶碧堇理高前雅山章山大支厯石篇遇夫夫洞庭尧山仁举
　　山多铜者松果潘侯轩辕橿谷鼓磴昆吾蛊尾玉山阳帝荣余
　　山多铜铁者符禺英山涹山丙山
　　山多锡者婴侯服山
　　山多金铁者龙首泰冒西皇荆山岐山鲜山求山山多铁者竹山鸟山盂山防山泰威夸父又原兎牀风伯【并上】
　　上有丹砂者下有黄金上有磁石者下有铜金上有陵石者下有铅锡赤铜上有赭者下有铁【管子】
　　夫玉起于牛氏边山金起于汝汉之右洿珠起于赤野之末光【上】
　　水圆折者有珠方折者有玉清水有黄金龙渊有玉英地各以其类生【淮南子】
　　正之气也御乎埃天埃天五百岁生黄埃黄埃五百岁生黄澒黄澒五百岁生黄金【中央数五故五百岁而一化澒水银也】黄金千岁生黄龙黄龙入藏生黄泉黄泉之埃上为黄云隂阳相薄为雷激扬为电上者就下流水就通而合于黄海偏之气御乎清天清天八百歳生青曽青曽八百歳生青澒青澒八百岁生青金青金八百岁生青龙【东方木色青其数八故八百岁而一化】青龙入藏生清泉清泉之埃上为青云隂阳相薄为雷激扬为电上者就下流水就通而合于青海壮土之气御于赤天赤天七百岁生赤丹赤丹七百岁生赤澒赤澒七百岁生赤金【南方火其色赤其数七故七百岁而一化】赤金千岁生赤龙赤龙入藏生赤泉赤泉之埃上为赤云隂阳相薄为雷激扬为电上者就下流水就通而合于赤海弱之气御于白天白天九百歳生白礜白礜九百岁生白澒白澒九百岁生白金【西方金色白其数九故九百岁而一化】白金千岁生白龙白龙入藏生白泉白泉之埃上为白云隂阳相薄为雷激扬为电上者就下流水就通而合于白海牝土之气御于天天六百岁生砥砥六百岁生澒澒六百岁生金【北方水其色黒其数六故六百岁而一化】金千岁生龙龙入藏生泉泉之埃上为云隂阳相薄为雷激扬为电上者就下流水就通而合于海【上】
　　玉经曰服金者夀如金服玉者夀如玉又曰服真者其命不极真者玉之别名也【抱朴子】
　　亥日称妇人者金玉也
　　银但不及金玉耳可以地僊也服之法以麦浆化之亦可以朱草酒饵之亦可以龙膏链之【并上】
　　黄金之气为火白金之气为雄鸡铜铁为胡人铜器之精为马美玉之气为美女载烛金至百斤以上其精为羊【中记】
　　玉精为白虎金精为车马铜精为僮奴铅精为老妇【上】夫寳物在城郭丘墙之中树木为之变视柯边有折枝是其候也视折枝所向寳在其方凡有金寳常变作积虵见此辈便脱只履若屐以掷之若溺之即得凡藏寳忘不知处以大铜槃盛水着所疑地行照之见人影者物在下也【地镜图】
　　视屋上瓦独无霜其下有寳藏【上】
　　山下有银上必产葱下有黄金上必产薤下有铜锡上必产姜草茎黄秀下有藏铜山有积银上多素雾【览】黄金之精名石状如豚居人家使人不宜妻白鼠以昬时见于丘陵之间视所出入中有金【白泽图】
　　絶水有金者精名侯伯状如人长五尺五防衣【上】金胜国平盗贼四夷賔服则出【宋书】
　　金人王者有盛德则游后池【上】
　　金车王者至孝则出【齐书】
　　金牛瑞器也王者土地开辟则金牛至【孙氏瑞应图】殷得金德银自山溢【史封禅书】
　　君乘金而王则黄银见【礼斗威仪】
　　王者宴不及醉刑罚中人不为非则银瓮出【瑞应图】黄金辟鬼金刚石辟恶毒清泥珠止浊清水珠发泉金蚕产于石中可集泉布紫靺羯可以冯河【览】
　　金之优者名曰紫磨犹人之有圣也【孔融圣人优劣论】
　　夫金之性一也以五月丙午日中铸为阳燧以十一月壬子夜半铸为隂燧【言丙午日铸为阳燧可取火壬子夜铸为隂燧可取水也　搜神记】铜英青金英黄玉英白黂烛捔膏烛泽【淮南子】
　　金禁也气刚毅能禁制物也【释名】
　　林邑国有山赤色其中生金夜则出飞状如萤火【梁书】兰仓水有金沙越人收以为黄金又有充珠穴穴出光珠又有琥珀瑚黄白青珠也【水经注】
　　无雷国出银【西域传】
　　桂阳郡有银井凿之转深汉有村人焦先于半道见三老人徧身皓白云逐我太苦今往他所先知是怪以刀斫之三翁各以杖受刀忽不见视其断杖是银其井后遂不生银也【述异记】
　　方丈山有池方百里水浅可渉泥色若金而味辛以泥为器可作舟矣百链可为金色青照鬼魅犹如石镜魑魅不能藏形矣【拾遗记】
　　岱舆山南有平沙千里色如金若粉屑靡靡常流鸟兽行则没足风吹沙起若雾亦名金雾亦曰金尘沙着树粲然如黄金涂矣和之以泥涂僊宫则晃昱明粲也【上】南康樗都县西沿江有石室名梦口穴常有船人遇一人通身黄衣担两笼黄求寄载过至厓下此人唾盘上径下厓直入石穴中船主初甚忿之见其人入石始知异视盘上唾悉是金矣【述异记】
　　金曽在丘塜及为铁钏溲器陶隠居谓之辱金不可合炼
　　炎帝采峻锾之铜以为器峻锾山名也下有金井白气冠其上人升于其间雷霆之声在于地下井中之金柔弱可以缄縢也【拾遗记】
　　天子大朝于黄之山乃搜图视典用观天子之珤器曰天子之珤玉果璿珠烛银黄金之膏天子之珤万金卿珤百金士之珤五十金庶人之珤十金【穆天子传】
　　顔犨由善事亲子路义之后犨以非罪执子路请以金赎焉【孔丛子】
　　范蠡乘轻舟浮五湖越王以良金写范蠡状而朝礼之【国语】
　　齐人有东郭敞者犹多愿愿有万金其徒请赒焉不与曰吾将以求封也其徒怒而去之宋曰此无益于爱也故不如与之有得也【商君战书】
　　楚怀王心矜好高人无道而欲有霸王之号铸金以象诸侯人君令大国之王编而先马梁王御宋王骖乘周召毕陈滕薛卫中山之君皆象使随而趋诸侯闻之以为不宜故兴师而伐之楚王见士民为用之不劝也乃征役万人且掘国人之墓国人闻之振动昼旅而夜乱齐人袭之楚师乃溃怀王逃适秦克尹杀之西河为天下笑【贾子】
　　蜀王猎于褒谷见秦王以金一笥遗蜀王蜀王报以礼物尽化为土秦王大怒臣下拜贺曰土地也今秦当得蜀矣【蜀王本纪】
　　齐人走莒燕人争金于羙唐【藏金处吕氏春秋】
　　鲁丹三说中山之君而不受也因散五十金事其左右复见未语而君与之食鲁丹出而不反舍遂去中山其御曰君始善我何故去之鲁丹曰夫以人言善我必以人言逐我未出境而公子恶之曰为赵来间中山君因索而罪之【韩非子】
　　讵者齐之居士孱者魏之居士齐魏之君不能亲照境内而聼左右之言故二子费金璧而求入士也【上】太子日与荆轲之东宫临池而观轲拾瓦投鼃太子令人奉盘金轲用抵鼃复进轲曰非为太子爱金也但臂痛耳【燕丹子】
　　浮忻国贡兰金之泥此金出汤泉盛夏之时水常沸涌有若汤火飞鸟不能过国人常见水边有人冶此金为器金状混混若泥如紫磨之色百铸其金变白有光如银即银烛是也常以此泥封诸函匣及诸宫门鬼魅不敢干当汉世上将出征及使絶国多以此泥为玺【拾遗记】汉建信侯娄敬晚得道居好畤明月山北能种金其地曰种金平【上】
　　王莽地皇三年七月戊申遣使者章邕赍黄金百镒铜钟五枚赠之于句曲三仙也【陶隠居真诰】
　　光武建武七年三月丁巳遣使者吴伦赍金五十斤献之于三仙金并埋在小茅山上独高处塪上有聚石入地三四尺也【上】
　　宣帝河东立庙告祠有一人骑马持一尺札赐将作丞曰汝绩已成赐金一斤忽不见札变为金【武帝故事】
　　羊公积行黄髪不倦而乃坠金雨集【抱朴子】
　　狼防民与汉人交闗常夜为市以鼻齅金知其好恶【异物志】
　　郭况光武皇后之弟也累金数亿家僮四百余人以黄金为器工冶之声震于都鄙时人谓郭氏之室不雨而雷言其铸鍜之声盛也庭中起高阁长庑置衡石于其上以称量珠玉也阁下有藏金窟列武士以卫之错杂寳以饰台榭县明珠于四垂昼视之如星夜望之如月里语曰洛阳多钱郭氏室夜月昼星富无匹其宠者皆以玉器盛食故东京谓郭家为琼防金穴况小心畏慎虽居富势闭门优游未曾干世事为一时之智也【拾遗记】王忳字少林广汉新都人也忳尝诣京师于空舍中见一书生疾困谓忳曰我当到洛阳而被病命在须腰下有金十斤愿以相赠死后乞藏骸骨未及问姓名而命絶忳即鬻一斤营其殡葬余金悉置棺下后归数年县署忳大度亭长初到之日有马驰入亭中而止其日大风飘一绣被复堕忳前即言之于县县以归忳忳后乘马到雒县马遂奔走牵忳入它舍主人见之喜曰今禽盗矣问忳所由得马忳具説其状并及绣被主人怅然良久乃曰被随旋风与马俱亡卿何隂德而致此二物忳自念有书生事因说之并道书生形貌及埋金之处主人大惊号曰是我子也姓金名彦前往京师不知所在何意卿乃之大恩久不报天以此章卿德耳彦父厚遗忳忳辞譲而去【后汉书】
　　陈翼到蓝乡见道边有马傍有一病人呼曰我长安魏公卿闻庐江乐来游今病不能前翼迎归养之病困曰有金十饼素二十疋死则卖以殡敛余谢主人既死翼卖素买棺及衣衾以金置棺下骑马出入后其兄长公见马告吏捕翼翼具言之棺下得金长公叩头谢以金十饼投其门中翼送长安还之翼后为鲁阳尉号鲁阳金尉【庐江七贤传】
　　永昌太守铸黄金为虵献梁冀益州刺史种暠发其事【张璠汉记】
　　雷义字次公初为郡功曹尝济人死罪罪者后以金二斤谢之义不受金主伺义不在黙投金于承尘上后葺理屋宇乃得金金主已死无得复还义乃以付县曹【后汉书】
　　黄向字文章为性亷洁常歩行于路中得金玑一囊可值二百余万募求得其主还之【谢承后汉书】
　　仲理居无终山中自合神丹作黄金五十斤救万民【神仙传】
　　汉桓帝于宫中铸黄金浮图老子像覆以百寳华葢身奉祀之由是百姓向化事佛弥盛世人以金银作佛像自此而始【释鉴】
　　孙亮吴主权之子也作金螭屏风镂作瑞应图一百二十种祥物【中华古今注】
　　扬州育王金瑞像者吴孙皓时后园所获皓使置秽处以为笑乐俄得肿疾隠处尤痛太史占曰犯大神也皓谢之有间因尔信【明法像瑞集】
　　车读书于鼓楼山一日行药次得金于眢井中求其主不获因集贫民百余人于石室分与之至今其地有分金洞【缉柳编】
　　晋义熙中新野黄舒耕田得一船金卜者云三年勿泄长守富也舒不能遂成土壤
　　晋康帝建元中有渔父垂钓得一金鎻引鎻尽见金牛急挽出牛断犹得鎻长二尺【异苑】
　　南康摴都县沿江西出去县三里名梦口有穴状如石室旧传常有神鸡色如好金出此穴中奋翼廻翔长鸣响彻见之輙飞入穴中因号此石为金鸡石【述异记】宋沙门法称临终曰有松山人告我江东刘将军应受天命吾以三十二璧一饼金为信宋祖闻之命僧惠义往松山梦有一长须翁指示及觉分明忆所在掘而得之【防祥记】
　　佛图澄死所持金钿杖内棺中后开棺视之唯见金杖【三石遗事】
　　晋陵有金铎之瑞郭璞云必致中兴【王廙传】
　　东晋庐山文殊师利菩萨像者昔有晋名臣陶偘字士行建旟南海有渔人毎夕见海濵光因以白偘遣寻俄见金像凌波而趣船侧检其铭勒乃阿育王所造文殊师利菩萨像也昔传云育王既统此洲学鬼王制狱酷毒尤甚文殊现处镬中火炽水清生青莲华王心感悟即日毁狱造八万四千塔建立形像其数亦尔此其一也初偘未能深信因果既嘉此瑞遂大尊重乃送武昌寒溪寺后迁荆州故遣迎上像初在轝数人可举今加以壮夫数十确不移处后更足以事力輲车牵拽仅得上船船复即没使具闻偘聼还本寺两三人便起沙门慧远敬伏威仪迎入庐岫而了无艰阻斯即圣灵感降惟其人乎故谚曰陶惟劒雄像以神摽云翔泥宿何遥遥是也【法苑珠林】
　　明帝毎好俭约欲铸坏大官元日上夀酒银鎗尚书令王晏等咸称盛德萧頴胄曰朝廷盛礼莫过三元此一器既是旧物不足侈帝不悦复预曲宴银器满席颖胄曰陛下前欲坏酒鎗恐宜移在此器也帝甚慙【齐书】宋尼释慧玉长安人也行业勤修经戒通备尝于长安薛尚书寺见红白光十余日中至四月八日六重寺沙门来游此寺于光处得弥勒金像高一尺余慧玉后南渡樊郢住江陵灵收寺元嘉十四年十月夜见寺东树有紫光烂起晖映一林以告同学妙光等而悉弗之见也二十余日玉常见焉后寺主释法将于树下营筑禅基仰首条间得金座像亦髙尺许也【法苑珠林】
　　庐陵王续之子应不惠王薨至库内阅珍物见金铤问左右曰此可食不【梁书】
　　吉士瞻字梁容初士瞻为荆府城局参军浚万人仗库防池得一金革钩隠起镂甚精巧篆文曰锡尔金钩且公且侯士瞻娶夏侯详兄女女窃以与详详喜佩之及是革命详果封侯而士瞻不锡茅土【南史】
　　北齐后主武平初邑王氏与同邑人李家为婚载羊酒欲就亲家宴会行不过三里日没渐暗见南五十歩外有赤物大如升若流星曵影直来着车轮牛即不动见者并怖其妻遂下车向而再拜张裙引之便入裙下升车还家观之乃直金遂盛于库柜毎至良辰恒以香火祈恩后四方异货毕集其家田蚕毎年百倍至春其庭生一桑树枝叶异于众木数年之间遍满一院竒禽异鸟莫不楼集其家大富将三十年王氏妻以老病终后凌朝有白鸟似鹭飞至桑树侧吐血久之堕地而死日午后西北大漩风涨天而来旋绕此树踈其枝柯如扫箒之形不经十日奴婢逃走首尾相继家资畧尽及开柜取金唯见萤火蜿蜒腐草之余耳【广古今五行记】
　　齐有甄彬者有器业尝以一束苎于荆州长沙西库质钱后赎苎于束中得金五两以手巾褁之彬得金送还西库道人大惊曰近有人以金质钱时怱遽不记录檀越乃能见归恐古今未之有也輙以金之半仰酬往复十余坚然不受因咏曰五月披羊裘负薪岂拾遗者也彬后为郫令将行辞太祖时同列五人上诫以亷慎至于彬独曰卿昔有还金之羙故不复以此诫也【谈薮】北齐李稚亷儿时家人以金寳授之掷之于地州牧以稚而亷故名稚亷【北史】
　　洛阳大统寺南有三公令史高显洛宅洛毎于夜见赤光行于堂前如此者非一向光所掘地丈余得黄金百斤铭云苏秦家金得者为吾造功德洛遂造招福寺世又谓此地苏秦旧时宅当时元义秉政闻其得金就洛索之以二十斤与之案苏秦时未有佛法功德者不必起寺或是碑铭之类颂声绩也【洛阳伽蓝记】
　　隋邢州沙河县寺四面佛者隋祖时有人入山见僧守护此佛铜身高三尺余便请遂许失僧所在诸处闻之竞来引挽都不得起唯沙河寺僧引之随手至寺后入寺侧获金一块上二乌形铭云拟度四面佛因度之像身上都是乌形后忽失之于寺侧滢中数有光现寻乃漉出隋后主闻遣工冶铸拟之卒不成经二百余日乃成终有缺少遂罢【法范珠林】
　　林邑王阳初在孕其母梦生儿有人以金席籍之其色光丽夷人谓金之精者为阳迈中国所云紫磨者因以为名【宋书】
　　朝鲜国都中有兄弟二人偕行弟得黄金二锭以其一与兄至杨花渡同舟以济忽投金于水曰吾平日爱兄甚笃今而分金忽萌忌兄之心此乃不祥之物不若投诸江忘之投金于水【天中记】
　　昔有大家收谷千斛埋着地中前至春温开窖取种了不见谷而有一虫大如牛莒无有手足亦无头目主人大小莫不怪之出着平地即问汝是何等终无可道便以铁锥刺一处虫即语曰欲知我者持我着大道傍自当有名我者于是举着道边三日之中无能名者次有数百人乘黄马车衣服侍从皆黄驻车而呼谷贼汝为何在是间答曰吾食人谷故持我着此语极久便辞别去主人问谷贼向者是谁也答言是金寳之精居在此西三百余歩大树下有百石瓮满中金主人即将数十人往掘即得瓮金家室欢喜辇载将归叩头向谷贼云今日得金是大神恩宁可留神共归更设供养谷贼曰前食君谷不语姓字者欲令君得是金报今当转行福于天下不得复住言竟忽然不见【譬喻经】
　　阿耆波沵水中先有金匮前有国王将人取之匮已出泥人象挽之不动夜神告曰此是慈氏佛冠在中后弥勒下生拟着不可得也【石城传】
　　昔拘留沙国有恶生王诣园堂上见一金猫从东北角入西南角王时见己即遣人掘得一铜盆盆受三斛满中金钱渐渐深掘复得一盆如是次第得三重盆各受三斛悉满金钱转复傍掘经于五里歩歩之中尽得铜盆皆满金钱王虽得钱怖不敢用怪其所以即诣尊者迦旃延所説其因縁尊者荅王此王宿因所获福报但用无苦王即请问往昔因缘尊者荅王乃王过去九十一刼毗婆尸佛入般湼槃后遗法之中有诸比丘四衢道头施座置鉢在上敎化而作是言谁有人能举财着此坚牢藏中若入此藏王贼水火所不能夺时有贫人先因卖薪得钱三文见僧敎化欢喜布施即以此钱重着鉢中发愿而去去家五里歩歩欢喜到门欲入复遥向僧至心顶礼发愿而入时贫人者今王身是【法苑珠林　以下玉】
　　珠者隂之阳也故胜火玉者隂之隂也故胜水其化如神故天子藏珠玉诸侯藏金石大夫畜狗马百姓藏布帛【管子】
　　以玉效德之六理泽者鉴也谓之道腒如窃膏之理谓之德湛而润厚而胶谓之性康若乐流谓之神光辉谓之明礐乎坚哉谓之命此之谓六理【新书】
　　玉有六羙君子贵之望之温润近之栗理声近徐而闻逺折而不挠阙而不荏亷而不刿有瑕必示之于外是以贵之望之温润者君子比德焉近之栗理者君子比智焉声近徐而闻逺者君子比义焉折而不挠阙而不荏者君子比勇焉亷而不刿者君子比仁焉有瑕必见之于外者君子比情焉【説苑】
　　良玉度尺虽有十之土不能掩其光良珠度寸虽有百仞之水不能掩其莹【韩诗外传】
　　昔二人评玉一人曰好一人曰丑久不能辩客曰尔来入吾目中则好丑分矣夫玉有定形而察之不同非好相反瞳睛殊也【新论】
　　以玉作六器以礼天地四方以苍璧礼天以黄琮礼地以青珪礼东方以赤璋礼南方以白琥礼西方以璜礼北方【周礼】
　　玉府【主藏金玉器用之府】掌王之金玉玩好兵器凡良货贿之藏【金玉人所寳者玩则可悦玩之物好则可乐好之物兵则兊之戈和之弓之类器则赤刀璧琬琰之类良货贿则质出于自然而羙者皆玉府之所藏】共王之服玉佩玉珠玉【服玉谓大圭之类佩玉谓珩璜之类珠玉则琢玉为珠以餙冠冕也】王齐则共食玉【祭祀斋戒则共王所食玉屑】大防共含玉复衣裳角枕角柶　掌王之燕衣服袵
　　席牀第凡防器【燕衣服谓燕私所服袵卧席也席坐席也牀第箦也防器私防所用之器】若合诸侯【谓盟会也】则共珠盘玉敦【敦亦盘类以珠饰盘以玉饰敦盟会防血时以盛血以敦盛食也】凡王之献金玉兵器文织良货贿之物【王之献谓有献于宾客文织谓帛之有文出于织成者】受而藏之【以待用也】凡王之好赐共其货贿
　　典瑞【主瑞玉之官】掌玉瑞玉器之藏【执于人曰瑞若镇圭之等是也礼于人曰器若四圭之等是也】辨其名物与其用事【名以命之物以色之用事如朝聘之日祭祀之类也】设其服饰【谓王之缫借若人衣服之饰也】王晋大圭执镇圭【大圭朴素无文镇圭瑑四镇之山晋则服之执则手执之也】缫借五彩五就【缫谓织组为藻饰以借玉也僃五色为五彩一匝为一就】以朝日【春分日拜日于东门外用此圭也】公执桓圭侯执信圭伯执躬圭【并见大宗伯注信仲】缫皆三彩三就【三彩朱白苍也】子执谷璧男执蒲璧【并见大宗伯注】缫皆二彩再就【二彩朱緑也】以朝觐宗遇会同于王【春见曰朝秋见曰觐夏见曰宗冬见曰遇时见曰会殷见曰同】诸侯相见亦如之【亦用此六等玉】瑑圭璋璧琮【瑑刻也圭鋭璧员半珪曰璋半璧曰琮】缫皆二彩一就【朱绿共成一匝】以頫聘【大夫众来曰頫寡来曰聘】四圭有邸【以璧为邸宿之邸而圭出于四旁】以祀天旅上帝【祀天谓郊祀于员丘旅上帝谓祀五帝及众神】两圭有邸【以琮为邸而圭出于两旁】以祀地旅四望【祀地于方泽旅四望谓祀岳渎及众神】祼圭有瓉【于圭头为器名之曰瓉用以祼鬯】以肆先王【如宗伯六享是也】以祼賔客【如大行人再祼上公一祼侯伯之类是也】圭璧【圭其邸为璧】以祀日月星辰【朝日以大圭镇圭而祀日月星辰以圭璧者朝礼与祀礼异也】璋邸社【半圭曰璋邸托于琮谓贯而射之于琮也】以祀山川【如宗伯兆山川丘陵各因其方是也】以造赠宾客【谓致稍饩之时造舘赠之也】土圭【量日景之圭】以致四时日月【冬夏致日春秋致月而测其景之长短】封国则以土地【建国封诸侯则以测日景而制其地域所封】珍圭【王使执之以为瑞节珍当作镇】以征守【徴召守国诸侯】以恤凶荒【执此以开府库而赈救之】牙璋【瑑其璋为齿牙之象】以起军旅【出征则以起军旅而讨其罪】以治兵守【守国则以治兵守而防患难】璧羡【璧圜九寸其羡而长之则盈尺】以起度【分寸尺丈由此而主】驵圭璋璧琮琥璜之渠眉【驵与组同渠眉谓玉饰之口瑑也葢以组穿聨六玉沟瑑之中也】疏璧琮【取其通于天地】以敛尸【圭在左璋在首琥在右璜在足璧在背琮在腹】谷圭【瑑如谷璧之文】以和难【王遣使以和诸侯之难】以聘女【聘女以纳币二者皆致其信善之实也】琬圭【琬圭琰圭皆王使之瑞节琬圭则无锋芒】以治德【诸侯有德于下民则以此治而旌之也】以结好【诸侯和好于隣国则以此结而固之也】琰圭【琰其上使有锋芒】以易行【诸侯之行违乎正者以此易之使为善也】以除慝【诸侯之慝不可赦者以此除之去其恶也】大祭祀大旅【大祭祀谓大神示先王也大旅谓上帝四望也】凡賔客之事【诸侯来朝行燕享之礼】共其玉器而奉之【共其物而奉其事也】　大防共饭玉含玉几玉器出则共奉之
　　玉人之事镇圭尺有二寸天子守之【镇取镇安四方之义】命圭九寸谓之桓圭公守之【公侯伯之圭皆曰命者以其出于王所命也桓取强直有立之义】命圭七寸谓之信圭侯守之【信取尊而不出之义】命圭七寸谓之躬圭伯守之【躬取卑而不信之义】天子执冒四寸【冒圭其形四方其大四寸邪刻其下取覆冒为义】以朝诸侯【诸侯来朝则以其瑞圭鋭首上合于天子之冒圭以为验也】天子用全【此言祼圭也祼圭一器有瓉有龙有将惟天子则全用玉为之】上公用龙【祼圭以龙为首上公之祼圭以玉饰其首故曰用龙】侯用瓒【祼圭盛鬯处曰瓉侯之祼圭以玉餙瓉故曰用瓉】伯用将【祼圭之柄曰将伯之祼圭以玉餙其柄故曰用将】继子男执皮帛【此上疑有脱文典命曰凡诸侯之世子未誓则以皮帛继子男详见本注】天子圭中必【必与縪同谓以维约其圭之中央防失坠也】四圭尺有二寸以礼天【典瑞曰四圭有邸以祀天旅上帝】大主长三尺【典瑞曰王晋大圭】杼上终葵首【杼杀也终葵推也为推于其杼上明无所屈也】天子服之【服之则所谓晋之也】土圭尺有五寸以致日以土地【致日度日景也典瑞曰土圭以致四时日月封国则以土地】祼圭尺有二寸有瓉以祀庙【典瑞曰以肆先王以祼賔客】琬圭九寸而缫以象德【缫借玉者也典瑞曰以治德以结好也】琰圭九寸判规以除慝以易行【判半也规半以上剡至首规半以下为琢节也余并见典瑞注】璧羡度尺【典瑞曰璧羡以起度】好三寸以为度【好璧孔也其径三寸圆者径一而围三则其内之围凡九寸矣以径三寸加围九寸则得十一寸羡其三寸以为度则盈一尺矣】圭璧五寸以祀日月星辰【见典瑞注】璧琮九寸诸侯以享天子【圆曰璧方曰琮璧以帛琮以锦葢诸伯享天子之礼】谷圭七寸天子以聘女【典瑞曰以和难以聘女】大璋中璋九寸【半圭曰璋曰大曰中则知中璋小于大璋矣其长则皆九寸】边璋七寸【边璋又小于中璋其长七寸】射四寸【其广四寸】厚寸【其厚一寸】黄金勺【三璋皆璋瓉故有勺以盛黄流以黄金为之】青金外【以青金餙其外】朱中【以朱餙其中】鼻寸【鼻谓龙头其高一寸】衡四寸【勺之径广四寸】有缫【所以借璋】天子以廵守【天子廵守所过有事于山川视山川之三等而用二璋也】宗祝以前马【宗宗伯之属祝太祝之属天子廵守则宗祝以此前马而致礼】大璋亦如之【言诸侯之大璋亦如边璋之长七寸射四寸者】诸侯以聘女【言天子用谷珪诸侯用大璋也】瑑圭璋八寸璧琮八寸以頫聘【见典瑞注】牙璋中璋七寸【中璋牙璋之小者】射二寸厚寸以起军旅以治兵守【见典瑞注】驵琮五寸【驵与组同言系之以组也】宗后以为权【宗后即王后也以组系琮为称锤以权轻重也】大琮十有二寸【大于五寸七寸之琮故曰大琮】射四寸厚寸是谓内镇【大琮为内镇以见镇圭之为外镇也】宗后守之【犹王之守镇圭也】驵琮七寸【宗后五寸而天子七寸者隆杀之辨也】鼻寸有半寸【宗后之制亦如此】天子以为权【以权轻重】两圭五寸有邸以祀地以旅四望【见典瑞注】瑑琮八寸【以别于礼神故加琢刻也】诸侯以享夫人【诸侯相为賔则夫人有致礼之仪则享夫人者亦施报之礼也】案十有二寸【以玉餙案其高十二寸】枣防十有二列【以枣防陈于案上为十二列也】诸侯纯九【以劳诸侯皆用九列】大夫纯五【以劳大夫皆用五列】夫人以劳诸侯【夫人谓天子之三夫人也夫人佐后治内政故王劳宾客而夫人亦以栗劳之隂阳相成之义也然诸侯纯九大夫纯五者则知所谓十二列者劳二王之后也】璋邸射素功以祀山川以致稍饩【典瑞曰以祀山川以遗赠賔客素功者不加琢饬也所谓致稍饩者即遗赠賔客之谓也】
　　卝人掌金玉锡石之地【金玉凾于石谓之卝】而为之厉禁以守之【为之厉以限其取为之禁以止其往】若以时取之则物其地图而授之【产物之地使之按图而取之】廵其禁令【并上】
　　何谓五瑞谓珪璧琮璜璋也礼曰天子珪尺二寸又曰博三寸剡上寸半厚半寸珪为璋方中圆外曰璧半璧曰璜圆中牙身外曰琮礼记王度曰王者有象君之德燥不轻湿不重薄不浇亷不伤疵不掩是以人君寳之天子之纯玉尺有二寸公侯九寸四玉一石也伯子男俱三玉二石也五玉者各何施葢以为璜以征召璧以聘问璋以发兵珪以信质琮以起土功之事也珪以为信者何珪者兊上象物皆生见于上也信莫着于作见故以珪为信而见万物之始莫不自洁珪之为言洁也上兊阳也下方隂也阳尊故其礼顺备也在位东方阳见义于上也璧以聘问何璧者方中圆外象地地道安宁而出财物故以璧聘问也方中隂德方也圆外隂系于阳也隂德盛于内故见象于内位在中央璧之为言积也中央故有天地之象所以据用也内方象地外圆象天也璜所以征召何璜者半璧位在北方北隂极而阳始起故象半隂阳气始施征召万物故以征召也不象阳何阳始物微未可见也璜者横也质尊之命也阳气横于黄泉故曰璜璜之为言光也阳光所及莫不动也象君之威命所加莫敢不从阳之所施无不节也璋以发兵何璋半珪位在南方南方阳极而隂始起兵亦隂也故以发兵也不象隂何隂始起物尚凝未可象也璋之为言明也赏罚之道使臣之礼当章明也南方之时万物莫不章故谓之璋琮以起土功发聚众何琮之为言圣也象万物之宗聚圣也功之所成故以起土功发众也位西方西方阳收功于内隂出成于外内圆象阳外直为隂外牙而内凑象聚防也故谓之琮后夫人之财也五玉所施非一不可胜条畧举大者也合符信者谓天子执瑁以朝诸侯诸侯执珪以觐天子瑁之为言冐也上有所覆下有所冒故觐礼曰侯氏执圭升堂尚书大传曰天子执瑁以朝诸侯又曰诸侯执所受圭与璧朝于天子无过者复得其圭以归其国有过者留其圭能正行者复还其圭三年圭不复少绌以爵圭所以还何以为琮信瑞也璧所以留者以财尽辄更造何以言之礼曰圭造尺八寸有造圭门得造璧也公圭九寸四玉一石何以知不以玉为四器石持为也以尚书合言五玉也【白虎通】
　　聘人以珪问士以璧召人以瑗絶人以玦反绝以环【荀子】于越纳姑姝珍共人贝【共人吴越之蛮】卜人以丹砂【卜人西南蛮】权扶玉贝【权扶南蛮也】南海鱼革珠玑大贝隆谷玉【隆读如庬降之降周书】
　　逸论语曰璠璵鲁之寳玉也【初学记】
　　山多玉者青丘小革石脆大时騩山中首崦嵫带山大咸潘侯乐游和山放臯管涔狐岐狂山北嚣湖灌贲闻敎山景山锡山题首绣山陆山高氏东始厘山箕尾超山厯山尸山廆山讲山婴梁敏山骄山女几陆防若山帝囷涿山即谷游戏毕山声匈【山海经】
　　山多铜玉者钤山小次求如浑夕县雍诸余钩吾咸山白马柄山
　　羭次之山多婴垣之玉
　　黄酸之水其中多璇玉
　　峚【防宻】山多白玉是有玉膏其源沸沸汤汤黄帝是食是飨是生玉玉膏所出以灌丹木丹木五岁五色乃清五味乃馨黄帝乃取峚山之玉荣而投之钟山之阳瑾瑜之玉为良坚栗精宻浊泽而有光五色发作以和柔刚天地鬼神是食是飨君子服之以御不祥【并上】
　　西王母上药有赤河绛璧【汉武帝内传】
　　西王母云昌城玉蘂夜山出火【上】
　　岱舆山西有玉山其石五色而轻或似履舃之状光泽可爱有类人工其黒色者为胜众僊所用焉【拾遗记】山有玉者木傍枝下垂谓之寳苖
　　珵楚玉也理六寸光自照璠璵鲁玉也防齐玉也晋玉也琼赤玉也瓐碧玉也瑎墨玉也瑿玉也玼紫玉也瑌玉半白半赤也【广雅】
　　珠生于南海玉出于须弥【邹子】
　　玉之精名曰委然如美女衣青衣见之以桃戈刺之而呼其名则得之【白泽图　委然一作岱委】
　　紫书金根经曰有青精玉玺
　　太清中经曰有天一八极玺
　　山元箓曰有流金鳯玺
　　玉可以乌米酒及地榆酒化之为水亦可以葱浆消之为亦可饵之为丸亦可烧之为粉【抱朴子】
　　得于阗国白玉尤善其次有南阳徐善亭部界中玉及日南卢容水中玉亦佳赤松子以虫血渍玉为水而服之故能乘烟上下也【上】
　　封禅坛南有玉盘盘中有玉龟【应劭汉官仪】
　　玉鸡王者至孝则至【宋书】
　　璧琉离王者不过则至
　　玉英五常并修则见
　　圭水泉流通四海防同则出
　　延嬉王者孝道行则至
　　碧石者玩好之物弃则至
　　玉者不汲而满王者清亷则出【并上】
　　王者不藏金玉则黄银紫玉见【符瑞志】
　　玉马者瑞器也王者清明笃贤则至【瑞应图】
　　王者不藏金玉则紫玉见之深山服饰不逾祭服则玉英出【雒书】
　　玉龟者师旷时出河东之涯为圣图出河负录防书【瑞应图】
　　炎帝时有石璘之玉号曰夜光以闇投水浮而不灭【拾遗记】
　　帝尧在位圣德光洽河洛之濵得玉版方尺图天地之形又获金璧之瑞文字炳列记天地造化之始【上】舜渔于泽间水中有声若雷见一玉牌浮出水面取视之其文曰受而禅惟汝彦因名其泽曰雷【胶鬲子】
　　舜四十二年都氏来朝贡寳玉【竹书纪年】
　　禹开宛委山得赤珪如日碧珪如月长一尺二寸【遁甲开山图】
　　奚禄山坏天锡玉玦于羿遂残其身【隋巢子】
　　天乙在亳诸邻国襁负归德东观于洛习礼尧坛降三分沉璧退立荣光不起黄鱼双跃出济于坛黑乌以雄随鱼亦止化为黑玉勒曰精天乙受神福伐桀克三年天下悉合【尚书中候　宋志云有黑龟赤文成字告汤伐桀】
　　周有玉版特令胶鬲索之文王不与费仲来求予之是胶鬲贤而费仲无道也【韩子】
　　武王伐纣樵夫牧竪探高鸟之巢得玉玺文曰水德将灭木祚方盛【拾遗记】
　　武王驰射啇师大崩帝辛登廪台取天知玉珥及庶玉衣身以自焚庶玉则销天知珥在火中不销【周书】
　　天子渴于沙衍求饮未至七萃之士高奔戎刺其左骖之颈取其青血以饮天子天子羙之乃赐奔戎佩玉一只奔戎再拜稽首【穆天子传】
　　防山之泽清水出泉温和无风飞鸟百兽之所饮食先王所谓县圃天子于是得玉防枝斯之英【英玉之精华也尸子曰龙泉有玉英】
　　重氏之所守曰枝斯璿瑰瑶琅玕玲□□□玗琪□尾凡好石之器于是出【并上】
　　周穆王时胡献昆吾割玉刀及夜光常满杯杯是白玉之精光明夜照防夕出杯于中庭以向天比明而水汁已满于杯中也【十洲记】
　　楚子玉自为琼弁玉缨未之服也先战梦河神谓己曰界余余赐女孟诸之麋弗致也大心与子西使荣黄諌弗聴荣季曰死而利国犹或为之况琼玉乎是粪土也而可以济师将何爱焉弗聴出告二子曰非神败令尹令尹其不勤民实自败也【左传】
　　左传王子朝用成周之寳珪于河津人得之河上隂不佞拘得玉者取其玉将卖之则为石王定而献之与之东訾【周敬王时子朝乱王室王出奔子朝用珪于河求福水经注云敬王得圭复为玉也】
　　孙君讳饶字叔敖期思人也乘马三年不别牝牡没齿无分铢之动破玉玦不以寳遗子孙【孙叔碑】
　　孔子卒以所受黄玉葬鲁城北【説题辞】
　　顔渊之箪瓢则胜庆封玉杯何者德行高远能絶殊也【王逸子】
　　林回弃千金之璧负赤子而趋彼以利合者迫穷相弃此以天属者迫穷相收【庄子】
　　燕暨齐平燕人赂以瑶罋玉椟斚耳【左传】
　　公赐公衍羔裘使献龙辅于齐侯【龙辅玉名】
　　宣子有环其一在郑商宣子谒诸郑伯子产弗与曰非官府之守器也寡君不知子太叔子羽谓子产曰韩子亦无几求晋国亦未可以贰晋国韩子不可偷也若属有谗人交鬬其间鬼神而助之以兴其凶怒悔之何及吾子何爱于一环其以取憎于大国也盍求而与之子产曰吾非偷晋而有二心将终事之是以弗与忠信故也侨闻君子非无贿之难立而无令名之患侨闻为国非不能事大字小之难无礼以定其位之患夫大国之人令于小国而皆获其求将何以给之一共一否为罪滋大大国之求无礼以斥之何餍之有吾且为鄙邑则失位矣若韩子奉命以使而求玉焉贪滛甚矣独非罪乎出一玉以起二罪吾又失位韩子成贪将焉用之且我以玉贾罪不亦鋭乎韩子买诸贾人既成贾矣商人曰必告君大夫韩子请诸子产曰日起请夫环执政弗义弗敢复也今买诸商人商人曰必以闻敢以为请子产对曰昔我先君桓公与商人皆出自周庸次比耦以艾杀此地斩之蓬蒿藜藋而共处之世有盟誓以相信也曰尔无我叛我无强贾毋或匄夺尔有利市寳贿我勿与知恃此质誓故能相保以至于今今吾子以好求辱而谓敝邑强夺商人是敎敝邑背盟誓也毋乃不可乎吾子得玉而失诸侯必不为也若大国令而共无艺郑鄙邑也亦弗为也侨若献玉不知所成敢私布之韩子辞玉【并上】
　　晋中行文子出亡过于县邑从者曰此啬夫公之故人公奚不休舍且待后车文子曰吾尝好音此人遗我鸣琴吾好佩此人遗我玉环是振我过者也以求容于我者吾恐其以我求容于人也乃去之果收文子后车二乘而献之其君矣【説苑】郑人之取玉也载司南之车为其不惑也【鬼谷子】
　　古乐録载卞和献楚玉王使乐正子视之以为石也而刖和足此乐正子即所谓下堂而伤其足三月不出犹有忧色者也【宛委余编】
　　楚昭王得卞和之璧使大夫明光奉璧于赵羊由甫知赵无反遗乃谗之于王曰明光常背楚反还昭王果怒之明光作曲以自明焉【琴操】
　　宋之富贾有监止子者与人争买百金之璞玉因佯失而毁之负其百金而理其毁瑕得千镒焉【韩非子】
　　周主亡玉簮令吏求之三日不能得也周主令人求而得之家人之屋间吏皆耸惧以君为神明也【上】
　　始皇元年骞霄国献刻玉善畵工名裔使含丹青以潄地即成魑魅及诡怪群物之象刻玉为百兽之形毛髪宛若真矣皆铭于臆前记以日月工人以指畵地长百丈直如绳墨方寸之内畵以四渎五岳列国之图又畵为龙鳯骞翥若飞皆不可防睛或防之必飞走也始皇嗟曰刻画之形何得飞走使以淳漆各防两玉虎一眼睛旬日则失之不知所在山泽之人云见二白虎各无一目相随而行毛色相似异于常见者明年西方献两白虎各无一目始皇发槛视之疑是前所失者乃防杀之检其胸前果是元年所刻玉虎【拾遗记】
　　良常北垂洞宫口直山岭南行二百歩有秦始皇埋藏白璧两双入地七尺上有小磐石在岭上以覆塪处李斯刻书于璧其文曰始皇圣德章平山河廵狩苍川勒铭素璧若掘即可得始皇所履山川皆祀以玉璧不但句曲而已【陶居真诰】
　　洛阳公辇水作浆兼以给过者公补屩不取其直天神化为书生问公何以不种菜曰无种即遗数升公种之化为白璧余俱为钱遂得以娶妇【孝子传】
　　董偃常卧延清之室以畵石为牀文如锦石体甚轻出郅支国上设紫琉璃帐火齐屏风列灵麻之烛以紫玉为盘如屈龙皆用襍寳饰之又以玉精为盘贮氷于膝前玉精与氷同其洁彻侍者谓氷之无盘必融湿席乃合玉盘拂之落阶下氷玉俱碎偃以为乐此玉精千涂国所贡也【拾遗记】
　　王方平有十二玉壶【神仙传】
　　钟离意为鲁相省视孔子授经堂男子张伯刬草阶下土中得璧七枚怀藏其一以六白意意曰瓮中素书文曰后世乱吾书董仲舒发吾笥钟离意璧有七张伯取其一意召问之伯叩头出之【后汉书】
　　朱晖字文季东平王苍闻而辟之甚礼敬焉正月朔日苍当入贺故事少府给璧是时隂就为府卿贵骄吏慠不奉法苍坐朝堂求璧不可得晖望见少府主簿持璧即往绐之曰我数闻璧而未尝见试请观之主簿以授晖晖顾召令史奉之主簿大惊遽以白就就曰朱椽义士勿复求更以它璧朝苍既罢召晖谓曰属者掾自视就与蔺相如【上】
　　明帝诏曰冯鲂以忠孝出入八年数进忠言正諌赐以玉玦【东观汉记】
　　桓帝时光禄勲吏舍壁下有青气视之得玉钩玦各一钩长七寸二分周五寸四分身中皆雕镂此青祥也玉金类也七寸二分商数也五寸四分征数也商为臣征为事葢为人臣引决事者不肃将有祸也是年梁冀专政后四岁梁氏诛灭【后汉书】
　　汉末防乱无玉佩侍中王粲识旧佩始作之今玉佩受法于粲【挚虞决疑注　蔡邕舆服志云孝明帝作賔珠之佩以郊天地】
　　闗羽上玉玺牋云玺潜汉水伏于渊泉晖景烛曜灵光彻天
　　董君异常以玉醴与盲人服之目旬日而愈【抱朴子】孙文台获青玉马鞍其光照于衢路【中华古今注】
　　东瀛公腾自并州迁镇邺行次真定时久积雪而当门前方数丈不消释腾怪而掘之得玉马高尺许口齿缺腾以马者国姓上送之以为瑞然马无齿则不得食妖祥之兆哀亡之征是后腾为汲桑所杀而天下遂乱【晋书】终南山崩长安人刘终于崩所得白玉方一尺有文字云皇亾皇亾败赵昌井水竭构五梁咢酉小衰困嚣防呜呼鸣呼赤牛奋矧其尽乎羣臣咸贺以为勒灭之征刘曜大恱斋七日而后受之以终为奉瑞大夫【上】石季伦爱婢名翔风魏末于胡中得之特以姿态见羙妙别玉声巧观金色石氏之富方比王家珍寳竒异视如瓦砾皆殊方异国所得莫有辩识其出处者乃使翔风别其声色悉知其处言西方北方玉声沉重而性温润佩服者益人性灵东方南方玉声轻洁而性清凉佩服者利人精神崇常择羙容姿相类者十人装饰衣服大小一等使忽视不相分别常侍于侧使翔风调玉以付工人为倒龙之佩萦金为鳯冠之钗结防绕楹而舞昼夜相接谓之恒舞欲有所召不呼姓名悉聼佩声视钗色玉声轻者居前金色艶者居后以为行次而进也【拾遗记】
　　江严于富春县清泉山遥见一羙女紫衣而歌严就之数十歩女遂隠唯见所据石如此数四乃得一紫玉广一尺又邴浪于九田山见鸟状如鸡色赤呜如吹笙射之中即入穴浪遂凿石得一赤玉如鸟形状也【列异传】宋顺帝升明中荆州刺史沈攸之廐中群马輙踯蹋惊嘶如似见物攸之令人伺之见一白驹以绿绳系腹直从外来圉者具言攸之使人夜伏枥边候之俄而见白驹来忽然复去视廐门犹闭计其踪迹直入阁内时人见者咸谓为怪检内人唯爱妾冯月华臂上一玉马以绿丝防穿之至夜輙脱置枕边夜中有时失去晓时则还试取看之见蹄下有泥后攸之败不知所在【宣室志】高祖受禅之日荥阳郡人尹午于嵩山东南隅见天雨石坠地石开有玉玺在其中玺方三寸文曰武丁之人与道俱肃然入草应天符扫平河洛清魏都又曰皇帝运兴午奉玺以献【南齐书】
　　宁蜀广汉县田于陶所瓦间忽见白光窥寻无物乃共发视获玉玺一钮璧方八分上有鼻文曰帝真
　　曲阿县民黄庆宅左有园园东南广袤四丈毎种菜輙鲜异虽加采防随复更生夜中恒有白光皎质属天状似县绢私疑非常请师卜候道士傅德占使掘之深三尺获玉印一钮文曰长承万福
　　冠军将军周普孙于石头北厢将堂见地有异光照城堞往获玉玺一钮方七分文曰明君【并上　又兰陵民齐伯生于六合获金玺一钮文曰年予主】
　　齐高帝身不御精细之物主衣中有玉介导以长侈奢之源命打破之【南史】
　　司徒竟陵王文宣王防含胜慧结志隆云诚感恳征亟发灵应以永明七年二月八日于西第在内堂法防见佛从东来威容显曜文宣望身顶礼因而侍立自觉已冠裁及趺踝佛俛而微笑既而咳唾白如凝雪以手承捧变为玉稻【法苑珠林】
　　梁大同八年戍主杨光欣获玉龙一枚长一尺二寸高五寸雕镂精妙不似人作腹中容斗余颈亦空曲置水中令人满倒之水从口出出声如琴瑟水尽乃止【襍爼】扶桑国贡观日玉大如镜方圆尺余明彻如琉璃映日以观见日中宫殿皎然分明【四公记】
　　孝昌中于广平王第掘得古玉印勅召祖莹与黄门侍郎李琰之辨之莹曰此是于阗国玉晋太康中所献乃以墨涂字观之果如莹言时人称为博物【北史】
　　崔珽为光州刺史掖县有人年逾九十板舆造州自称少曾充使林邑得一羙玉方尺四寸甚有光采藏之海岛垂六十岁忻逢明政今愿奉之珽曰吾虽德谢古人未能以玉为寳遣船随取光润果然迄不肻受乃表送朝
　　后魏太武大延元年有鄙妇人持方寸玉印诣潞县侯孙家既而亡去莫知所在印有三字为龙鸟之形要妙竒巧不类人迹文曰旱疫平
　　魏正平二年诏曰朕于苑内获方寸玉印其文曰子孙长夀【并上】
　　隋相州刺史内阳公薛胄所居堂础忽变为玉胄谓为善征也设斋庆之释灵裕云斯琉璃耳宜慎之戒之可禳之以福胄不从其言后杨谅起逆事有相缘乃流之边裔追悔晚矣【续高僧传以下珠】
　　明月珠王者不尽介鳞之物则出【宋书】
　　地珠王者不以财为寳则生珠【上】
　　楩柟郁防以成缛锦之瘤蚌蛤结疴以衔明月之珠【新论】真珠径一寸以上可服服之可以长久酪浆浸之皆化如水银亦可以浮石水蜂窠化之包彤虵黄合之可引长三四尺丸服之絶谷【抱朴子】
　　夫余地羙珠如酸枣【广志】
　　黄枝州上多明珠杂寳【林邑记】
　　木难金翅鸟口结沬所成碧色珠也大秦土人珍之【南越志】
　　吠勒国去长安九千里在日南人长七尺被髪至踵乘犀象之车乘象入海底取寳宿于鲛人之舍得泪珠则蛟所泣之珠也亦曰泣珠【述异记】
　　凡珠有龙珠龙所吐者虵珠虵所吐者南海俗谚云虵珠千枚不及珉瑰言虵珠贱也【珉瑰亦是羙珠】
　　越人谚云种千畆木奴不如一龙珠【上】
　　永昌郡博南县有光珠穴出光珠珠有黄珠白珠青珠碧珠【华阳国志】
　　佛言此如意珠是摩竭大鱼脑中出鱼身长二十八万里此珠名曰金刚坚也有第一力耐使一切被毒之人见悉消灭又见光触身亦复消毒第二力者热病之人见则除愈光触其身亦复得差第三力者人有无量百千怨家捉此珠者悉得亲善诸天一爪甲价直一阎浮提人物【襍寳藏经】
　　有至圆珠置地终日不停有石珠铸石为珠一名朝珠【郭义恭广志】
　　珰珠之次为走珠走珠之次为滑珠滑珠之次为磥砢珠磥砢珠之次为官雨珠官雨珠之次为税珠税珠之次为葱符珠焉【上】
　　女授帝五龙之印九明之珠【黄帝内传】
　　舜摄天子有援耳贯胸之民来献珠【金楼子】
　　力珠如龙大含之多力可以挽象尾使之倒行刘累得一颗于甯封能伏虎豹蛟龙尝提虎尾立千雉之城悬虎怒声闻数里【下帷短牒】
　　武王入殷归瑶台之珠【太公六韬】
　　西王母献穆王以云泽之珠又名却病説有人病在心则东向含之肝北肾西肺则俯身向地脾则南也无不应时愈【道籥】
　　子胥出走边候得之子胥曰上索我者以我有羙珠也今我已亡之矣我且曰子取吞之候因释之【韩非子张丑事同不重录】
　　孔子得九曲珠欲穿不得遇二女敎以涂脂于线使蚁通焉【小説】
　　子华之门徒指河曲之隈戏谓商丘开曰彼中有寳珠泳可得也商丘开泳之既出果得珠【列子】
　　昭王坐握日之台时有黑鸟白头集王之所衔洞光之珠圆径一尺此珠色黒如漆悬照于室内百神不能其精灵此珠出隂泉之底隂泉在寒山之北贠水之中言水波常圆转而流也有黒蚌飞翔来去于五岳之上昔黄帝务成子游寒山之岭得黒蚌在高崖之上故知黒蚌能飞矣至燕昭王时有国献于昭王王取瑶漳之水洗其沙泥乃嗟叹曰自悬日月以来见黒蚌生珠已八九十遇此蚌千岁一生珠也珠渐轻细昭王常悬此珠当隆暑之月体自轻凉号曰销暑招凉之珠也【拾遗记】隋侯以药作珠精耀如真【论衡】
　　始皇至东海海神捧珠献于帝前今海畔有始皇受珠台【述异记】
　　方朔再拜于帝前曰臣东游万林之野获九色鳯雏涔源丹瀬之水赤色西过洞壑得沧渊虬子静海游珠【洞冥记】朱仲者防稽人也尝于防稽市上贩珠髙后时下书募三寸珠仲赍三寸珠诣阙上书珠好过度
　　即赐五百金鲁元公主复私以七百金从仲求
　　珠仲献四寸珠送置于阙即去下书防稽征聘
　　不知所在景帝时复来献三寸珠数十枚輙去不知所之云【列僊传】
　　太初三年起甘泉望风台台上得白珠如花一枝帝以锦葢覆之如照月矣因名照月珠以赐董偃盛以琉璃之筐【洞防记】
　　五鹿充宗赠成子衍济之珠一名记时投之盘中滚滚不定至一时尽畧定少选成子读书毎以记时不差一遍【集微】
　　真蜡夷献万年蛤不夜珠光彩皆若月照人亡妍丑皆美艳帝以蛤赐后以珠赐媫妤后以蛤妆五成金霞帐帐中常若满月久之帝谓媫妤曰吾昼视后不若夜视之羙毎旦令人忽忽如失媫妤闻之即以珠号为枕前不夜珠为后夀终不为后道帝言【飞燕外传】
　　后汉章帝元和元年明珠出舘陶大如李有明耀三年明月珠出豫章海昏大如鸡子圆四寸八分【列仙传】晋朱黄祖奉亲至孝母病笃天汉开明有一老公将小儿持箱自通即以两丸药赐母服之患顿息因停宿夜中防事上有五色无际琴歌清好祖往视之坐于帐里四角及顶上各有一大珠形如鵞子明彩耀【幽明録】石崇使数十人各含异香行而语笑则口气从风而飏又屑沉水之香如尘末布象床上使所爱者践之无迹者赐以真珠百琲有迹者节其饮食令身轻弱故闺中相戏曰尔非细骨轻躯那得百琲真珠【拾遗记】
　　戴明寳厯朝宠幸家累千金大儿骄滛为五色珠帘明寳不能禁【南史】
　　震泽中洞庭山南有洞穴深百余尺有渔人茅公偶堕洞中旁行升降五十余里至一龙宫周廻四五里下有青泥至膝有宫室门阙龙以气辟水霏如轻雾昼夜明彻守门小蛟龙张鳞奋爪拒之不得入公在洞数日饥食青泥若粳米旬余彷佛记得归路得去为吴郡守具言其事事闻梁武帝召问杰公公曰此洞宂有四枝一通洞庭湖西岸一通蜀道青衣浦北岸一通罗浮两山间穴谿一通枯桑岛东穴葢东海龙王第七女掌龙王珠藏小龙千数卫防此珠龙畏蜡爱羙玉及空青而嗜燕若遣使通信可得寳珠帝闻大喜乃诏有能使者厚赏之有防稽郡鄮县白水郎庾毗罗请行杰公曰汝五世祖烧杀鄮县东海潭之龙百余头还为龙所害汝门龙之仇也可无行乎毘罗防实乃止于是合浦郡洛黎县瓯越罗子春兄弟二人上书自言家代与陵水罗水龙为防逺祖矜能化恶龙晋简文帝以臣祖和化龙毒今龙化县是即臣祖奉宅也象郡石龙刚猛难化臣祖化之今石龙县是也东海南天台湘州彭蠡铜皷石头等识水大龙皆识臣宗祖亦知臣是其子孙请通帝命杰公曰汝家制龙石尚在否答曰在谨赍至都试取观之公曰汝此石能制征风召雨戎虏之龙不能制海王珠藏之龙又问曰汝有西海龙脑香否曰无公曰奈之何御龙帝曰事不谐矣公曰西海大船求龙脑香可得昔桐栢真人敎杨义许谧茅容乘龙各赠制龙石十斤今亦应在请访之帝敕命求之于茅山华阳隠居陶景得石两片公曰是矣帝敕玉工以于阗舒河中美玉造小函二以桐木灰发其光末宣州空青汰取其精者用海鱼胶胶之成二缶火坚之龙脑香寻亦继至杰公曰以蜡涂子春等身及衣佩乃赍烧燕五百枚入洞穴至龙宫守门小蛟闻蜡气俯伏不敢动乃以烧燕百事赂之令其通问以其上上者献龙女龙女食之大嘉又上玉函青缶具陈帝防洞中有千余岁能变化出入人间之龙善译时俗之言龙女知帝礼之以大珠三小珠七襍珠一石以报帝命子春乘龙等载珠还国食顷之间便至旧岸已而子春荐珠帝大喜得聘通灵异获天人之寳以珠示杰公杰公曰三珠其一是天帝如意珠之下者其二是骊龙珠之中者七珠二是虫珠五是海蚌珠人间之上者襍珠是蚌蛤等珠不如火珠之贵帝遍示百僚朝廷咸谓杰公虚诞莫不诘之杰公曰如意珠上上者夜光照四十余里中者十里下者一里光之所及无风雨雷电水火刀兵诸毒厉骊珠九色上者夜光百歩中者十歩下者一室光之所及无蛇虺虫豸之毒虫珠七色而多赤其虫六足二目目当其陷处有凹如銕鼻蚌珠五色皆有夜光及数尺无瑕者为之上有瑕者为下蚌珠生于蚌腹与月盈亏蛇珠所致隋侯哙参即其事也又问蛇鹤之辩对曰使其自适帝命杰公记虵鹤二珠以斗余襍珠散于殿前取大黄虵鹤各十数处布珠中间于是鹤衔其珠鸣舞徘徊虵衔其珠盘屈宛转群公观者莫不叹服帝复出如意龙虫等珠光之逺近七九八数皆如杰公之言子春在龙宫得食如花如药如膏如饴食之香羙赍食至京师得人间风日乃坚如石不可咀咽帝令秘府藏之拜子春为奉车都尉二弟为奉朝请赐布帛各千疋追访公往不为龙害所由为用麻仁油和蜡作照鱼衣乃身有蜡气故也【广记】
　　元帝母阮修容曾失一珠元帝时防窃吞之谓是左右所盗乃炙鱼眼以献之信宿之间珠遂便出帝寻一目致眇葢鱼之报也【上】
　　突厥尝与中国交市有明珠一箧价直八百万幽州总管隂夀白后市之后曰当今戎狄屡冦将士罢劳未若以八百万分赏有功者百僚闻之毕贺后雅性俭约帝常合止利药须胡粉一两宫内不用求之竟不得【隋书】隋炀帝南幸时隂云骤作俄雨氷雹忽降击龙舟之葢既晴上思雹虞世基请令宫女撒珠玑于舟中以应雹声又抛龙脑于锦防之上以象霰雪【开河记】
　　昔娑竭罗【华言咸海】龙王女年始八岁有一寳珠价值三千大千世界持以上佛佛即受之忽然之间变成男子具菩萨行即往南方无垢世界坐寳莲华成等正觉三十二相八十种好普为十方一切众生演说妙法【法苑珠林】佛在世时告天帝释言汝施我真珠并天工匠又告天魔汝施我七寳又告娑竭龙王汝施我摩尼珠帝释天龙等即奉珠寳于三七日中并集戒坛所造作珠塔用七寳庄严上安摩尼珠以佛神力故于三七日中一时皆成合得八百亿真珠七寳塔以盛如来瓦鉢【法苑珠林】明月摩尼珠多在龙脑中有福众生自然得之亦名如意珠常出一切寳物衣服饮食随意皆得得此珠者毒不能害火不能烧或是帝释所执金刚与修罗鬬时碎落阎浮是变成此珠又言过去久逺佛舍利法既灭尽变成此珠以为利益【善信经】
　　佛在世时迦毘罗卫城中有一长者财寳无量不可称计其妇生一男儿端正殊妙世所希有头上自然有摩尼珠时父母欢喜因为立字名曰寳珠年渐长大见佛出家成阿罗汉果【百缘经】
　　有国名欢乐有居士名摩诃檀妻名旃陀生一子姿容端正世间少双堕地便语发誓愿言我当布施济益贫穷父母因名大意至年十七为众生故发意入海取月寳珠以济众生初入海中至白银城龙王与明月珠有二十里寳前行复至金城龙王与明月珠有四十里寳复前行至水精城龙王与明月珠此珠有六十里寳复前行至瑠璃城龙王与明月珠此珠有八十里寳龙王遂发愿言后得道时愿我为弟浄意供养过于今日令长得智慧大意受珠而去欲还本国经厯海中诸海神王因共议言我海中虽多众珠名寳无有此珠便勅海神要处夺取神化作人与大意相见问言闻卿得竒异之物宁可借视大意舒手示其四珠海神便揺其手使珠堕水大意自念王与我言此难保我幸得之今为此子所夺非趣也即语海神曰我自勤苦经渉险阻得此珠来汝反夺我今不相还我当抒尽海水海神知之问言卿志竒高海深三百三十六万由旬其广无涯柰何竭之如日终不堕地如大风不可揽束日尚可堕风尚可揽大海水不可抒令竭也大意笑答之言我自念前后受身生死坏败积骨过于须弥山其血流过五河尚欲断生死之根本但此小海何足可抒我昔供养诸佛誓愿言令我志行勇于道决所向无难当移须弥山竭大海水终不退意使一心以器抒海水精诚之意四天王来助大意抒水已二于是海中诸神皆大振怖共议言今不还珠者非小故也水尽泥出坏我宫室海神于是便出众寳以与大意大意不取但欲得我珠终不相置海神知其意盛便出珠还之大意得珠还其本国恣意大施自是以后境界无复饥寒穷乏之苦【大志经】于是元始悬一寳珠大如黍米在空之中去地五丈元始登引天真大神上圣高尊妙行真人十方无极至真大神无鞅数众俱入寳珠之中天人仰看惟见勃勃从珠口中入既入珠口不知所在国人廓散地还平正无复欹陷元始即于寳珠之内说经都竟【度人经以下襍寳】瑚钩王者恭信则见【宋书】
　　德至于山陵则出黑丹【孝经援神契】
　　鸡骇犀王者贱难得之物则出【宋书】
　　吠琉璃出须弥山青色一切寳皆不可破亦非火焰所能镕惟鬼神有道力者能破之或云是金鳷鸟殻帝青者帝释寳青色也
　　视瓦上独无霜者其下有寳藏【地镜图】
　　神灵滋德百寳用则玑镜出【孝经援神契注云玑镜大珠也】
　　蕃碛之中有圣铁焉含之可以辟兵须弥之山有吠琉璃焉火不能销金不能破
　　蜂薮爇而为琥珀蜻蜓之目瘗而为青珠
　　琥珀一名江珠【广志】
　　颇梨千岁汞所化玛瑙鬼血所化
　　佛言大王当知转轮圣王复有七种名为輭寳所有功德少前七寳何等为七一剑寳二皮寳三牀寳四园寳五屋舍寳六衣寳七足所用寳第一劒寳者轮王所用国内若有违王命者彼劒寳即从空飞往诸小王见即降伏拜第二皮寳者此海龙王皮出大海中广五由旬长十由旬体浄鲜洁光曜白日火烧不焦水渍不烂猛风吹不能动体含温凉能郤寒热随王去处皮寳亦去所有士众满十由旬徧覆其上能作别屋不相妨碍第三牀寳者王所用牀立能平正柔輭得所若王入禅即入解脱禅定三昧能灭贪嗔痴女人见王坐寳牀者即皆得离贪瞠痴心第四园寳者入彼园时即得定心若王欲受五欲乐时依王所行善业功德诸天界中所有华果池河戏乐之具自然没现于王前第五屋舍寳者王入彼屋欲见日月星宿所有殊异珍玩伎乐屋中悉闻即离忧恼一切疲劳于睡眠中极受快乐第六衣寳者王所有衣无如世间绢布丝缕纵广文章第一柔輭一切尘垢不能防污着彼寳衣即离寒热饥渴病忧而水火刀等所不能损第七足所用寳者所谓鞾等若王著者涉水不没入火不烧虽复逺行百千由旬不觉疲极是名轮王七种輭寳是十善中少分习气功德非正具足十善业道【萨尼干子经】
　　丹丘之国献玛瑙瓮以盛甘露帝德所洽被于殊方以露充于防也码碯石类也南方者为之胜今善别马者死则破其脑视之其色如血者则日行万里能腾空飞脑色黄日行千里脑色青者嘶闻数百里脑色黑者入水毛鬛不濡日行五百里脑色白者多力而怒今为器多用赤色若是人工所制者多不成器亦殊朴拙其国人聴马鸣则别其脑色丹丘之地有夜又驹防之鬼能以赤码碯为瓶盂及乐器皆精妙轻丽中国人有用者则魑魅不能逢之一说云码碯者言是恶鬼之血凝成此物昔黄帝除蚩尤及四方群凶并诸妖魅填川满谷积血成渊聚骨如岳数年中血凝如石骨白如灰膏流成泉故南方有肥泉之水有白垩之水望之峩峩如霜雪矣又有丹丘千年一烧黄河千年一清至圣之君以为大瑞丹丘之野多鬼血化为丹石则码碯也不可斫削雕琢乃可铸以为器也当黄帝时码碯瓮至尧时犹存甘露在其中盈而不竭谓之寳露以班赐羣臣至舜时露已渐减随帝世之污隆时淳则露满时浇则露竭及乎三代减于陶唐之庭舜迁寳瓮于衡山之上故衡山之岳有寳露坛舜于坛下起月舘以望夕月舜南廵至衡山百辟群后皆得露泉之赐时有云气生于露坛又迁寳瓮于零陵之上舜崩瓮沦于地下至秦始皇通汨罗之流为小溪迳从长沙至零陵掘地得赤玉瓮可容八斗以应八方之数在舜庙之堂前后人得之不知年月至后汉东方朔识之朔乃作寳瓮铭曰寳云生于露坛祥风起于月舘望三壶如盈尺视八鸿如萦带三壶则海中三山也一曰方壶则方丈也二曰蓬壶则蓬莱也三曰瀛壶则瀛洲也形如壶器此三山上广中狭下方皆如工制犹华山之似削成八鸿者八方之名鸿大也登月舘以望四海三山皆如聚米萦带者矣【拾遗记】东昏侯为潘妃作琥珀钏一只直七十万【南齐书】
　　光武时南海献珊瑚妇人帝命植于殿前谓之女瑚一旦柯叶盛茂至灵帝时树死【述异记】
　　郁林郡有瑚市【上】
　　大贝王者不贪财寳则出【宋书】
　　邽山蒙水多黄贝【山海经】
　　尧悬贝殻于坞宫【助相贝经】
　　贝至径尺则寳也状如赤电墨云谓之紫贝素质红墨谓之朱贝青地绿文谓之绶贝墨文黄画谓之霞贝紫愈疾朱明目绶消气障霞伏蛆虫黑白各半曰伏贝使人寡欲无以近妇人黄唇齿有赤驳曰濯贝使人善惊无以亲童子赤带通脊曰瞬贝使胎消毋以近孕妇赤帜肉慤赤络曰彗贝使人健忘赤鼻青唇曰醟贝使童子愚女人淫脊上有缕句唇曰碧贝使童子盗赤中圆曰委贝使人志强【严助相贝经】
　　蛙延得大贝于昌阳弱泉为五帝瑶器也【上】
　　穆王得大紫贝悬其殻于昭阳观以消恶雾【并上　以下钱】自太昊以来则有钱矣太昊氏高阳氏谓之金有熊氏高辛氏谓之货陶唐氏谓之泉商周谓之布齐莒谓之刀【通典】
　　轩辕臣伯陵始造钱刀夏禹始用龟贝银玉之货【物原】轩辕造钱而无文周景公改铸大钱始为有文公孙述始铸铁钱魏武帝始以年号铸钱【上】
　　秦始皇始禁私钱汉武帝始拘铜于官而禁私采珠玉金银铜铁锡越勾践始作金人
　　敎与俗改币与世易夏后以元贝周人以紫石后世或金钱刀布
　　古泉货太昊金尊卢氏币【纬畧】
　　南方有虫名一名蠋又名青蚨形似蝉而稍大味辛羙可食生子必依草叶大如蚕子取其子母即飞来不以逺近虽潜取其子母必知处以母血涂钱八十一文以子血涂钱八十一文每市物或先用母钱或先用子钱皆复飞归轮转无已故淮南子术以之还钱名曰青蚨【搜神记】
　　尧守岁之盈虚乘民之缓急正其甲令而御其大权烧山林焚沛泽以通刀布乃为金三等禺氏边山之玉赤野末光之珠以为上币汝汉右洿之金以为中币泉货以为下币
　　汤七年旱禹五年水汤以庄山禹以厯山之金并铸币以救人困至周太公立九府圜法始名以钱钱文以寳自周景王大钱始也以年自后魏孝文太和始也以銕为钱自公孙述据蜀始也【事始】
　　景王将铸大钱单穆公曰不可古者天灾降戾于是乎量资币权轻重以振救民民患轻则为之作重币以行之于是乎有母权子而行民皆得焉若不堪重则多作轻而行之亦不废重于是乎有子权母而行小大利之今王废轻而作重民失其资能无匮乎若匮王用将有所乏乏则将厚取于民民不给将有逺志是离民也且夫备有未至而设之有至而后救之是不相入也可先而不备谓之怠可后而先之谓之召灾周固羸国也天未厌祸焉而又离民以佐灾无乃不可乎将民之与处而离之将灾是备御而召之则何以经国国无经何以出令令之不从上之患也故圣王树德于民以除之夏书有之曰闗石和钧王府则有诗亦有之曰瞻彼旱麓榛楛济济恺悌君子干禄恺悌夫旱麓之榛楛殖故君子得以易乐干禄焉若夫山林匮竭林麓散亡薮泽肆既民力雕尽田畴荒芜资用匮乏君子将险哀之不暇而何易乐之有焉且絶民用以实王府犹塞川源而为横污也其竭也无日矣若民离而财匮灾至而备亾王其若之何吾周官之于灾备也其所怠弃者多矣而又夺之资以益其灾是去其藏而翳其人也王其图之王弗聼卒铸大钱【国语】
　　公曰何谓藏于民请散栈台之钱散诸城阳鹿台之布散诸济隂【管子】
　　项梁隂养士九十人叅木者所与计谋者也木佯疾于室中铸大钱以具甲兵【楚汉春秋】
　　桓帝时议改铸大钱刘陶上议曰当今之忧不在于货在于民饥葢民可百年无货不可一朝有饥故食为至急也议者不逹农殖之本多言冶铸之便故欲因缘行诈以贾国利国利将尽取者争竞造铸之端于是乎生葢万人铸之一人夺之犹不能给况一人铸之万人夺之乎夫欲民殷财阜是在止役禁夺则百姓不劳而足欲铸钱齐货以救其弊此犹养鱼沸笼之中栖鸟烈火之土水木本鱼鸟之所生也用之不时必致燋烂乃止不铸钱【后汉书】
　　灵帝中平三年铸四出文钱钱皆四道识者窃言侈虐已甚形象兆见此钱成必四道而去及京师乱钱果流布四海
　　王莽簒位罢五铢更作小钱文曰货泉其文反白水真人此则世祖中兴之瑞也【应劭汉官仪】
　　钟离意荐刘平等有诏征之特赐办装钱
　　阎敞字子张为郡五官掾太守第五尝被征以俸钱百三十万寄敞敞埋置堂上后尝举家病死唯孤孙九岁尝未死语孙云吾有钱三十万寄掾阎敞孙长大来求敞敞见之悲喜取钱还之孙曰祖唯言三十万今乃百三十万诚不敢取敞曰府君病困谬言耳郎君无疑【汝南先贤传】
　　项仲山饮马渭水毎投三钱【三辅决録】
　　范冉候姊病姊饭之留钱二百【后汉书】
　　郝子亷过姊饮留钱席下而去毎行饮水輙投一钱井中【风俗通】
　　汉世有人年老无子家富性俭啬恶衣蔬食侵晨而起侵夜而息营理产业聚敛无厌而不敢自用或人从之求丐者不得已而入内取钱十自堂而出随歩輙减比至于外才余半在闭目以授乞者寻复嘱云我倾家赡君慎勿他説复相效而来老人俄死田宅没官货财充于内帑矣【笑林】
　　陈重在郎署有郎负息数十万债主日至煎求无已重宻以钱代还郎后觉知厚辞谢之重曰非我之为将有同姓名者【谢承后汉书】
　　汉有厌胜钱藕心钱状如干盾长且方而不贠葢古刀布之变也
　　有周掔啧者贫而好道夫妇夜耕困卧梦天公过而哀之勅外有以给与司命案录籍云此人相贫限不过此唯有张车子应赐钱千万车子未生请以借之天公曰善曙觉言之于是夫妇戮力昼夜治生所为輙得赀至千万先时有张媪者常往掔啧家佣赁野合有身满月当孕便遣出外驻车屋下产得儿主人往视哀其孤寒作糜粥食之问当名汝儿作何姬曰今在车下而生梦天告之名为车子掔啧乃悟曰吾昔梦从天换钱外白以张车子钱借我必是子也财当归之矣自是居日衰减车子长大富于周家【搜神记】
　　张冲字长思炖煌人散家财巨万施之乡闾时人为之謡曰推财不疑张长思【前凉録】
　　晋义熈十二载淯阳县群童子浴于淯水忽见侧有钱出如流沙因兢取之手满放随流去又以衣盛褁各有所得又见流钱中有一铜车小牛牵之势甚奔迅儿等奔逐掣得一轮径可五寸猪毂有六辐通然青色缸内黄脱状如恒运于时沈敞守南阳求得此物然莫测之【治闻记】
　　晋太元中桂阳临武徐孙江行见岸有钱溢出即辇着船中须悉变成土【异苑】
　　孝武孝建初铸四铢文曰孝建一边为四铢其后稍去四铢专为孝建尚书右丞徐爰议曰货薄人贫公私俱罄宜应遵式古典收铜缮铸纳赎刋刑着在往防合宜以铜赎刑随罪为品诏可之所铸钱形式薄小轮郭不成就于是人间盗铸者云起襍以铅锡并不牢固又剪凿古钱以取其铜钱既转小稍违官式虽重制严刑人吏官长坐罪免者相系而盗铸弥甚乃立品格薄小无轮郭者悉加禁断时议者又以铜转难得欲铸二铢钱顔竣曰议者将谓官藏空虚宜更改变天下铜少宜减钱式以救灾赈国吊人愚以谓不然今铸二铢恣行新细于官无解于乏而人奸巧大兴天下之货将糜碎至尽空立严禁而利源难絶不过一二年间其不可复救此其不可一也今镕铸获利不见有顿得一二倍之理纵复得此必待弥年又不可二也人惩大钱之改兼畏近日新禁市井之间必生纷扰富商得志贫人困穷又不可三也况又未见其利而众如此失筭当时取诮百代上不聼【宋书】
　　宋文帝景和二年铸二铢钱文曰景和形式细人模效之剪凿者谓之耒子薄者谓之荇叶永光元年沈庆之启通私铸于是钱货乱一千钱长不盈三寸谓之鵞眼綖环【上】
　　宋世祖令小黄门于殿内埋钱以为私藏【南史】
　　赤仄钱一当五以赤铜为其郭所谓子绀钱也
　　吴兴沈充铸小钱谓之沈郎钱【上】
　　泰始中世祖于青谿宅得钱一枚文有北斗七星双节又有人形劒及治湓城又得一大钱文曰太平百岁【南齐书】
　　高帝建元四年奉朝请孔觊上书曰三吴国之闗间比岁被水潦而籴不贵是天下钱少非谷穰贱此不可不察也铸钱之在轻重屡更重钱患难用而难用为无累轻钱盗铸而盗铸为祸深人所盗铸严法不禁者由上铸钱惜铜爱工也惜铜爱工也者谓钱无用之器以通交易务欲令轻而数多使省工而易成不详虑其患也自汉铸五铢钱至宋文帝四百余年制度有废兴而不变五铢者其轻重可得货之宜也以为开铸钱府方督贡金大兴镕铸钱重五铢一依汉法府库以实国用有储乃量俸禄薄赋税则家给人足顷盗铸新钱者皆效作剪凿不铸大钱也若官钱已布于人使严断剪凿小轻破缺无周郭者悉不得行官钱细小者称合铢两销以为大利贫良之人塞奸巧之路钱货既均逺近则一百姓乐业市道无争衣食滋殖矣时议者以为钱货转少宜更广铸重其铢两以防人奸上乃使诸州大市铜会上崩乃止【齐书】
　　临川王宏恣意聚敛库室垂有百间性爱钱百万一聚黄榜标之千万一库悬以紫标如此三十余间豫章王综为钱愚论以讥之【南史】
　　晋平王休祐为荆州以短钱一百赋人田登求白米一斛
　　梁武帝铸钱肉好周郭文曰五铢重四铢三参一黍其文则重一斤三两又别铸除其肉郭谓之公式女钱径一寸文曰五铢重如新铸五铢二品并行百姓或私以古钱交易者其五铢径一寸一分重八铢文曰五铢三吴属县行之女钱径一寸重五铢无轮郭郡县皆通用太平百钱二种并径一寸重四铢源流本一但文字古今之殊耳文并曰太平百钱定平一百五铢径六分重一铢半文曰定平一稚钱五铢钱径七分半重三铢半文曰五朱源出稚钱但稍迁异以铢为朱耳三吴行之差少于余钱又有对文钱其源未闻丰货钱径一寸重四铢半代之谓之男钱云妇人佩之即生男也此等轻重不一天子频下诏书非新铸二种之钱并不许用而趋利之徒私用转甚至普通中乃议尽罢铜钱更铸銕钱人以銕钱易得并皆私铸所在铁钱遂如丘山物价腾贵自破岭以东八十为百名曰东钱江郢以上七十为百名曰西钱京师以九十为百名曰长钱大同元年天子乃诏通用足百诏下而人不从钱百益多至于末年遂以三十五为百
　　梁元帝幸洲苑见大虵盘屈于前羣小虵绕之皆黒色帝恶之宫人曰此非怪恐是钱龙以钱千万镇其处梁庾丹少有隽才父景休颇有资产丹负钱数百万债者填门景休怒不偿既而朝贤之丹不之景休景休恱悉为还之
　　江禄为武寻郡颇有赀产积钱于壁壁为之倒迮铜物皆鸣人戏之曰所谓铜山西倾洛钟东应者也【并上】刘类为农太守使人掘地求钱所在市里皆有孔穴【魏书】
　　永平三年冬铸五铢钱孝庄初私铸者益更薄小乃至风飘水浮【后魏书】
　　陈初承梁丧乱之后铁钱不行始梁末又有两柱钱及鵞眼钱人襍用其价同但两柱重而鵞眼轻私家多镕铸又间以锡钱兼以粟帛为货文帝元嘉五年改铸五铢初出一当鵞眼十【陈书】
　　后魏宣武景明年海陵人黄寻家贫忽风雨钱飞至家后巨富钱数万其后被诛【广五行记】
　　高祖禁恶钱有二人在市以恶钱易者上令斩之苏绰曰此人当杖上曰撼大木不动者当退对曰臣望感天心何论动木上乃止【隋书】
　　昔佛在世时舍卫城中有一长者其家巨富财寳无量不可称计生一男儿端正殊妙世所希有其儿两手各把金钱取已还生无有穷尽父母欢喜因为立字名曰寳手年渐长大慈悲孝顺好喜布施有人来乞申其两手出好金钱寻以施之后与诸人出城游观前到祗洹见佛相好心怀欢喜顶礼请佛及比丘僧愿受我供阿难语言设供须财于是寳手即申两手金钱雨落须防满地积聚过人佛勅阿难令为营供饮食讫佛为説法得须陀洹归辞父母求乞出家既出家已得阿罗汉果【百缘经】
　　昔有三人共贾衒各分得五百万余有一钱欲与一人则为不平欲破分之事有不然时沙门分卫三人共言布施沙门答言大佳手共持与沙门呪愿令汝今世后世竝得其福竝生罗阅国中各得豪富一人山中采金一人主耕田取金一人主井中汲取金为受前世布施之福【法苑珠林以下币帛】
　　太昊币谓之九棘
　　白氏帖伏羲作布是以神农有不织之令黄帝内传云黄帝斩蚩尤蚕神献丝乃称织维之功【路史】
　　黄庭为不死之道受者先齐九日然后受之结盟立誓期以勿泄盟以云之锦九十疋金简鳯文罗四十疋【黄庭经】
　　南海出鲛绡纱泉客潜织一名龙纱以为服入水不濡【述异记】
　　员峤山有氷蚕长七寸黑色有角有鳞以霜雪覆之然后作茧长一尺其色五彩织为文锦入水不濡以之投火经宿不燎唐尧之世海人献之尧以为黼黻【拾遗记】莵北有山山有花人取纺绩为布【中记】
　　益州有梧桐木其华采如丝人绩以为布名曰桐华布【华阳国志】
　　齐陶之缣南汉之布中国以一端缦得匈奴累金之物【盐銕论】
　　葛子升越筩中女布【潜夫论】
　　越王曰吴王好服之离体吾欲采葛使女工织细布献之以求吴王之心于子何如羣臣曰善乃使国中男女入山采葛以作黄丝之布欲献之未及遣使吴王闻越王尽心自守食不重味衣不重防虽有五台之游未尝一日登翫吾欲因而赐之以书增之以封东至于勾甬西至于檇李南至于姑末北至于平原纵横八百余里越王乃使大夫种索葛布十万甘蜜九党文笥七枚狐皮五双晋竹十廋以复封礼吴王得之曰以越僻狄之国无珍今举其贡货而以复礼此越小心念功不忘吴之效也夫越本兴国千里吾虽封之未尽其国子胥闻之退卧于舍谓侍者曰吾君释其石室之囚纵于南林之中今但因虎豹之野而与荒外之草于吾之心其无损也吴王得葛布之献乃复增越之封赐羽毛之饰几杖诸侯之服越国大恱采葛之妇伤越王用心之苦乃作诗曰葛不连蔓棻台台我君心苦命更之尝胆不苦甘如饴令我采葛以作丝女工织兮不敢迟弱于罗兮轻霏霏号絺素兮将献之越王悦兮忘罪除吴王欢兮飞尺书增封益地赐羽竒几杖茵褥诸侯仪群臣拜舞天顔舒吾王何忧能不移【吴越春秋】
　　吴赤市使于智氏假道于卫甯文子具纻絺三百制送之吴赤市至于智氏既得事将归吴知伯命造舟为梁吴赤市曰吾闻之天子济于水造舟为梁诸侯维舟为梁大夫方舟方舟臣之职也且敬太甚必有故使人视之视则用兵在后矣将以袭卫吴赤市曰卫假吾道而厚赠我我见难而不告是与为谋也称疾而留使人告卫卫人警戒智伯闻之乃止【说苑】
　　公仪休相鲁其妻织布休曰汝岂与世人争利哉遂燔其机【韩子】
　　苏秦如赵逢其隣子于易水上从贷一布布偿千金隣子不与【典畧】
　　尉陀献高祖鲛鱼荔枝高祖报以蒲桃锦四疋【西京杂记】汉武时西域献蛱蝶罗日本国贡麒麟锦金花人眼目【洞防记】
　　霍光妻遗淳于衍蒲桃锦二十四疋散花绫二十五疋绫出钜鹿陈寳光家寳光妻传其法霍显召入其第使作之机用一百二十镊六十日成一疋疋直万钱又与走珠一琲绿绫百端钱百万黄金百两衍犹怨曰吾为尔成何功而报我若是哉【西京襍记】
　　招僊阁中有霞光绣有藻龙绣有连烟绣有走龙锦有云凤锦有飜鸿锦阁上烧荃靡香屑烧粟许其气三月不絶【洞防记】
　　因祗之国去王都九万里献女工一人体貌轻洁被纤罗襍绣之衣长防修风至则结其衿带恐飘飖不能自止也其人善织以五色丝纳于口中手引而结之则成文锦其国人来献有云昆锦文似云从山岳中出有列堞锦文似云霞覆城雉楼堞襍珠锦文似贯珠佩也有篆文锦文似大篆之文也有列明锦文似列灯烛也幅皆广三尺【拾遗记】
　　亷范年十五至蜀迎祖母丧及到葭萌船没几死太守张穆持筒中布数箧与范范曰石生坚兰生香前后相违不忍行也遂不受【东观汉记】
　　前后毎得蜀锦殊不善鲜卑尚复不受也吴所织如意虎头连璧锦采至洛邑亦皆下恶是为下土之物皆有虚名【魏文帝诏】
　　马先生为博士居贫乃思绫机之变不言而世人知其巧矣旧绫机五十综者五十蹑六十综者六十蹑先生患其防功费日乃皆易以十二蹑其竒文异变因感而作者犹自然之成形隂阳之无穷【裴松之三国志注】
　　张仲舒为司空空中忽雨绛罗于其庭内张恶而焚之经宿抱病而死【异苑】
　　沈珩弟峻字叔山有名誉而性俭恡张温使蜀入内良久出语温曰向择一端布欲以送卿而无麤者温嘉其能显非【笑林】
　　锦有大登高小登高大明光小明光大博山小博山大茱萸小茱萸大交龙小交龙葡萄文锦班文锦鳯凰锦朱雀锦韬文锦桃核文锦其御有豹头文鹿子花或青绨或白绨或黄绨或绿绨或紫绨或蜀绨【十六国春秋】宋该为右长史太祖会群僚以该性贪故赐布百余疋令负而归重不能胜乃至僵顿以愧辱之【燕书】
　　沈休文雨夜斋中独坐风开竹扉有一女子擕络丝具入门便坐风飘细雨如丝女随风引络绎不断断时亦就口续之若真丝焉烛未及防得数两起赠沈曰此谓氷丝赠君造以为氷纨忽不见沈后织成纨鲜洁明净不异于氷制扇当夏日甫携在手不揺而自凉【琅环记】广州尝献入筒细布一端八丈帝恶其精丽劳人即付有司弹太守以布还之【宋书】
　　灵太后幸左藏赐布绢仪同陈留公李崇章武王融并以所负多颠俯于地崇乃伤腰融至损脚时人为之语曰陈留章武伤脚折股贪人败类秽我明主【北史】
　　祖珽与陈元康等为声色之游诸人常就珽宿出山东大文绫连珠孔雀罗等百余令诸姬赌之为戏乐【上】隋文帝开皇十五年夏六月焚绫文布【隋书】
　　狄士文常入朝遇上赐公卿入左藏任取多少士文口衔一疋绢两手各持一疋上问其故士文曰臣口手俱满余无所须上异之别赏物劳遣之【上】
　　越溪进耀光绫绫文突起有光彩越人乘樵风舟泛于石防山下收野茧缫之缫丝女夜梦神人告云禹穴三千年一开汝所得茧即江淹文集中壁鱼所化也丝织为裳必有竒文织成果符所梦【大业拾遗】
　　毗骞有燃火之洲有木可绩是谓火浣之布【覧】
　　海中有大洲洲上有诸薄国国东有马五洲复东行涨海千余里至自然大洲其上有树生火中洲左近人剥取其皮纺绩作布以为手巾与焦麻无异而色微青黒若小垢洿则投火中复更精洁或作灯炷用之不知尽【十洲记】
　　西域有火鼠之布【束晢发记】
　　晋太康元年白云起于灞水三日而灭有司奏云天下应太平帝问其故曰昔舜时黄云兴于郊野夏代白云蔽于都邑殷代云覆于林薮斯皆应世之休征殊乡絶域应有贡其方物也果有羽山之民献火浣布万疋其国人称羽山之山有文石生火烟色以随四时而见名为净火有不洁之衣投于火石之上皆如新浣当虞舜时其国献黄布汉末献赤布梁冀制为衣谓之丹衣史家云单衣今缝掖也【拾遗记】
　　公常与诸儒语云扶桑之蚕长七尺围七寸色如金四时不死五月八日呕黄丝布于条枝而不为蠒烧扶桑木灰汁煑之其丝坚韧四丝为系足胜一钩蚕卵大如燕雀卵产于扶桑下赍卵至句丽国蚕变小如中国蚕耳俄而扶桑国使使贡方物有黄丝三百斤即扶桑所吐之丝也帝有金鑪重五十斤系六丝以悬鑪丝有余力【四公记】
　　南海商人赍火浣布三端杰公遥识之曰此火浣布也二是缉木皮所作一是续鼠皮所作以诘商人具如杰公之说因问木鼠之异公曰木坚毛柔是可别也以阳燧火山隂柘木爇之木皮改常试之果验【上】









　　广博物志卷三十七
<子部,类书类,广博物志>
　　钦定四库全书
　　广博物志卷三十八
　　明　董斯张　撰
　　服餙【衣　冠　钗钏履　屐　鞾】
　　紫貂白狐制以为裘郁若庆云皎如荆玉此毳衣之美也压菅苍蒯编以蓑芒叶微疎絫黯若朽穰此卉服之恶也裘蓑虽异被服实同美恶虽殊适用则均今处绣戸洞房则蓑不如裘被雪沐雨则裘不及蓑以此观之适才所施随时成务各有宜也【新论】
　　霜风惨烈周弃不艺禾炎气赫曦胡曺不制裘知时不可也货章甫者不造闽越衒赤舄者不入跣防知俗不宜也【上】
　　先王法服不其深乎为冠所以庄其首也为履所以重其足也衣裳襜如剑佩锵如皆所以防其躁也以此防民犹有疾驱于道者今舍之曰不便是投鱼于渊寘猨于木也天下庸得不驰骋而狂乎引之者非其道也【文中子】
　　胡曹作衣【吕氏春秋　又淮南子云伯余作衣】
　　司裘掌为大裘以共王祀天之服【祀天尚质故用黒羔为裘】中秋献良裘【裘之美者王者所服】王乃行羽物【以羽鸟之物行赐羣臣】季秋献功裘【功裘致人功为之卿大夫所服】以待颁赐王大射则共虎侯熊侯豹侯设其鹄诸侯则共熊侯豹侯卿大夫则共麋侯皆设其鹄　大丧廞裘餙皮车凡邦之皮事掌之　岁终则防唯王之裘与其皮事不防【周礼】
　　内司服掌王后之六服袆衣【袆与翚同伊雒而南素质五色皆备成章曰翚】揄狄【狄与翟同江淮而南青质五色皆备成章曰揄】阙狄【阙狄刻而不画此三者皆祭服】鞠衣【色象桑叶始生告桑之服也】展衣【以礼见王及賔客之服也】缘衣【御于王之服亦以宴居推次其色则缘衣黒展衣白鞠衣黄阙狄赤揄狄青袆衣】素沙【今之白绢也六服皆以素沙为里】辨外内命妇之服【外内命妇见内宰注】鞠衣展衣缘衣素沙【内命妇九嫔服鞠衣世妇服展衣女御服缘衣外命妇孤之妻服鞠衣卿大夫之妻服展衣士之妻服缘衣亦皆以素沙为里】凡祭祀賔客共后之衣服及九嫔世妇凡命妇共其衣服共丧衰亦如之后之丧共其衣服凡内具之物
　　缝人掌王宫之缝线之事以役女御【为女御所役使】以缝王及后之衣服　丧缝棺饰焉衣翣栁之材掌凡内之缝事染人掌染丝帛凡染春练【春阳燥逹故防晒其练】夏纁【夏暑润易可和释故染纁而为祭服】秋染夏【夏翟至秋五色皆备染者拟以为度秋气凉可以染五色】冬献功【冬至功成并献之于王也】　掌凡染事
　　追师掌王后之首服为副编次【副所以覆首为之饰编列髪为之次次第髪长短为之】追衡笄【追治也王后之衡笄以玉为之副配袆揄编配阙鞠次配展縁衡则维持冠而平之也笄则巻髪而节之使平也】为九嫔及内外命妇之首服【衣鞠衣展衣者服编衣縁衣者服次】以待祭祀賔客　丧纪及弁绖亦如之
　　司服掌王之吉凶衣服辨其名物与其用事【名以命之物以色之用事如祀昊天上帝之类】王之吉服【此下言祭祀之服】祀昊天上帝则服大裘而冕【大裘黑裘也内服大裘外服衮衣冕冠也其制后方前圜表朱里】祀五帝亦如之享先王则衮冕享先公飨射则鷩冕【鷩谓华虫以下其衣三章其裳四章】祀四望山川则毳冕【毳谓宗彛以下其衣三章其裳四章】祭社稷五祀则希冕【社土神稷谷神五祀门户灶行中霤也希但刺粉米以下无画也其衣一章其裳二章】祭羣小祀则冕【羣小祀谓林泽坟衍四方百物之属也者衣无文裳刺黼而已】凡军事韦弁服【韦谓革之熟者弁冠也其服用十五升白布积素以为裳王以为兵事之服】眡朝则皮弁服【衣裳与韦弁同但以鹿皮为弁也王以为眡朝之服】凡甸冠弁服【冠弁委貌也其服缁布衣亦积素以为裳王以为甸猎之服】　凡凶事服弁服凡吊事弁绖服凡丧为大王斩衰为王后齐衰王为三公六卿锡衰为诸侯缌衰为大夫士疑衰其首服皆弁绖大札大荒大烖素服　公之服【九命之服】自衮冕而下如王之服【其服九章】侯伯之服【七命之服】自鷩冕而下如公之服【其服七章】子男之服【五命之服】自毳冕而下如侯伯之服【其服五章】孤之服【公之孤四命之服】自希冕而下如子男之服【其服二章】卿大夫之服【公侯之卿三命其大夫再命子男之卿亦再命】自冕而下如孤之服【其服一章】　其凶服亦加以大功小功士之服自皮弁而下如大夫之服其凶服亦如之其齐服有端素端　凡大祭祀大賔客共其衣服而奉之【各共奉上之衣服而用之】　大丧共其复衣服敛衣服奠衣服廞衣服皆掌其陈序
　　弁师掌王之五冕皆冕朱里【冕以板为之广八寸长一寸表而朱里】延纽【延即冕之覆而在上也纽小鼻也缀于武上四旁以笄贯之】五采缫有十二就【以五采丝为绳如缫之文以贯玉而垂于延之前后各十有二就也就成也缫音藻】皆五采玉十有二【以五采玉相间用五采缫贯而垂之每就各十有二旒也】玉笄朱纮【以玉为笄横贯于纽以朱为纮缀于笄之两端而结于颔下】诸侯之缫斿九就【冕之前后各九就毎就缀九旒侯当为公斿畱】瑉玉三采【瑉玉石似玉者也三采朱白苍也】其余如王之事【谓冕朱里延纽玉笄朱纮也】缫斿皆就【此总言侯伯子男之冕也侯伯七命则七就子男五命则五就】玉瑱玉笄【以玉为瑱所以塞耳也】王之皮弁会五采【皮弁王眡朝之服其缝中结五采玉为饰也】玉琪象邸【玉琪即五采玉十二也象邸以象骨饰采内顶上之邸也】玉笄王之弁绖弁而加环绖诸侯及孤卿大夫之冕韦弁皮弁弁绖各以其等为之而掌其禁令【并上】
　　天子袾【朱同】裷【衮同】衣冕诸侯裷衣冕大夫裨冕士皮弁服【荀子】
　　后周设司服之官掌皇帝十二服祀昊天上帝则苍衣苍冕祀东方上帝及朝日则青衣青冕祀南方上帝则朱衣朱冕祭皇地祗祀中央上帝则黄衣黄冕祀西方上帝及夕月则素衣素冕祀北方上帝祭神州社稷则衣冕享先皇加元服纳后朝诸侯则象衣象冕十有二章日月星辰山龙华虫六章在衣火宗彛藻粉米黼黻六章在裳凡十二等享诸先帝大贞于龟食三老五更享诸侯耕籍则服衮冕自龙已下凡九章十二等宗彛已下五章在衣藻火已下四章在裳衣重宗彛祀星辰祭四望视朔大射飨羣臣廵牺牲养国老则服山冕八章十二等衣裳各四章衣重火与宗彛羣祀视朝临太学入道法门宴诸侯与羣臣及燕射养庶老适诸侯家则服鷩冕七章十二等衣三章裳四章衣重三章衮山鷩三冕皆裳重黼黻俱十有二等通以升龙为领褾冕通十有二旒廵兵即戎则服韦弁谓以靺韦为弁又以为裳衣也田猎行郷畿则服皮弁谓以鹿子皮为弁白布衣而素裳也【隋书】
　　皇后衣十二等其翟衣六从皇帝祀郊禖享先皇朝皇太后则服翚衣祭隂社朝命妇则服衣祭羣小祀受献玺则服鷩衣采桑则服鳪衣从皇帝见賔客聴女教则服朝衣食命妇归寕则服衣俱十有二等以翚雉为领褾各有二临妇学及法道门命妇有时见命妇则苍衣春斋及祭还则青衣夏斋及祭还则朱衣采桑斋及采桑还则黄衣秋斋及祭还则素衣冬斋及祭还则衣自青衣而下其领褾以相生之色
　　诸公之服九一曰方冕二曰衮冕三曰山冕四曰鷩冕五曰火冕六曰毳冕七曰韦弁八曰皮弁九曰冠诸侯服自方冕而下八无衮冕诸伯服自方冕而下七又无山冕
　　三公之服九一曰祀冕二曰火冕三曰毳冕四曰藻冕五曰绣冕六曰爵弁七曰韦弁八曰皮弁九曰冠三孤之服自祀冕而下八无火冕公卿之服自祀冕而下七又无毳冕上大夫之服自祀冕而下六又无藻冕中大夫之服自祀冕而下五又无皮弁下大夫之服自祀冕而下四又无爵弁士之服三一曰祀弁二曰爵弁三曰冠庶士之服一冠
　　诸公夫人九服曰衣鷩衣鳪衣鵫衣鴩衣并朱衣黄衣素衣衣而九诸侯夫人自鷩而下八诸伯夫人自鳪而下七
　　三妃三公夫人之服九一曰鳪衣二曰鵫衣三曰鴩衣四曰青衣五曰朱衣六曰黄衣七曰素衣八曰衣九曰髾衣华皆九树
　　三防三孤之内子自鵫衣而下八六嫔六卿之内子自鴩衣而下七上媛上大夫之孺人自青衣而下六中媛中大夫之孺人自朱衣而下五下媛下大夫之孺人自黄衣而下四御媛士之妇人自素衣而下三【并上】
　　释迦佛初成道时及至湼槃唯服粗布僧伽防及白防三衣未曾着蚕衣缯帛何为恶比丘等谤黩我云毘尼教中开许着之初成道时爱道比丘尼手执金缕袈裟持施与我我不敢受令持施僧况我三界大师服着蚕衣我于三藏教中虽聴用缯防供养佛法僧然本非是蚕口出丝绵我此阎浮州及以大州之外有千八百大国并有缯帛丝绵皆从女口出之非是蚕口中出由不杀害众生命故福业所感故从女口中出问何以得知答曰若欲湏丝作衣时即湏然香至桑树下便有二化女子从彼树下出形如八岁女从口中吐丝彼国人等但设繀车从女口中取丝转至繀车上取足便止化女即灭我聴着缯防者是此女丝及天缯防本非害生取丝而用云何谤我害生取丝用取【法苑珠林】
　　有巢始衣皮轩辕妃嫘祖始育蚕缉麻以兴机杼而成布帛唐尧加以絺苎木绵草布毛虞舜加以锦绣秦始皇作夹缬伏羲作裘轩辕臣胡曹作衣伯余为裳因染采以表贵贱舜始制衮及黻深衣禹作襦袴伊尹作夹袄説作袍唐高祖作半臂马周作襴衫轩辕始定服色凡人君所尚服色各依五运更之色周公始制天子服四时各以其色隋文帝始制天子服专尚黄唐韦韬始请天子用器皆以黄色伊尹始制妇人大袖秦始皇制霞帔二世作背子隋炀帝作长袖遂人始以绳束髪为髻伏羲始作皮冠轩辕加以冕旒充纩尧加绣缨周公作幅巾鲁昭公始以绢素为弁赵氏武灵王作貂蝉秦孝公作武帻汉高祖作竹皮冠王莽制头巾后汉始效北蕃制氊帽周武帝作幞头【物原】
　　周公作縰
　　轩辕始作带颛顼制绦尧为玉佩殷汤作笏及鞶囊【并上】袍者自有虞氏即有之故国语曰袍以朝见也秦始皇三品以上緑袍深衣庻人白袍皆以绢为之【古今注】披袄子葢袍之遗象也汉文帝以立冬日赐宫侍承恩者及百官披袄子多以五色绣罗为之或以锦为之始有其名炀帝宫中有云鹤金银泥披袄子
　　布衫三皇及周末庶人服短褐襦服深衣秦始皇以布开袴名曰衫用布者尊女工之尚不忘本也
　　汗衫葢三代之衬衣也礼曰中单汉高祖与楚交战归帐中汗透遂改名汗衫至今亦有中单但不缏而不开袜肚葢文王所制也谓之腰巾但以缯为之宫女以防为之名曰腰防至汉武帝以四带名曰袜肚至灵帝赐宫人防金丝合胜袜肚亦名齐裆
　　裠古之前制衣裳相连至周文王令女人服裠裠上加翟衣皆以绢为之始皇元年宫人令服五色花罗裠至今礼席有短裠焉
　　裩三代不见所述周文王所制裩长至膝谓之弊衣贱人不下服曰良衣葢良人之服也至魏文帝赐宫人绯交裆即今之裩也
　　袴葢古之裳也周武王以布为之名曰褶敬王以缯为之名曰袴但不缝口而已庶人衣服也至汉章以绫为之加下缘名曰口常以端午日赐百官水纹绫袴若百官母及妻妾等承恩者则别赐罗纹胜袴取其名曰胜今太常二人服紫绢袴褶绯衣执永籥以舞之【并上】黄帝冕舜十二章服禹佩玉秦简公初令吏带剑赵武灵王始胡服骑射汉献帝时王公士人服幅巾后周宇文防令百官执笏纱幞隋文帝定服色尚黄炀帝定品官服色三紫五朱六品以下緑吏青庻人白商皂【览】帝舜冕翌绂絑缁衣纁裳【路史】
　　臯陶择羝裘以御之【尸子】
　　少昊都于曲阜鞬鞮毛人献其羽裘【田俅子】
　　禹时渠搜来献裘【宋志】
　　舜令禹制绣以五种之彩明施于五色制作衣服则帝舜始为绣也【诗正义】
　　齐桓公出游遇一丈夫裒衣应步着桃殳桓公怪而问之丈夫曰是名二桃桃之为言亡也夫日日慎桃何患之有故亡国之社以戒诸侯庶人之戒在于桃殳桓公説其言与之共载【韩诗外传】
　　晋侯使申生伐东山衣之偏裻之衣佩之金玦仆人赞闻之曰太子殆哉君赐之竒竒生怪怪生无常无常不立使之出征先以观之故告之以离心而示之以坚忍之权则必恶其心而害其身矣恶其心必内险之害其身必外危之外自中起难哉且是衣也狂夫之衣也其言曰尽敌而返虽尽敌其若内谗何申生胜翟而返谗言作于中君子曰知微【新序】
　　景公为巨冠长衣以聴朝疾视矜立日晏不罢晏子进曰圣人之服中侻而不驵可以导众其动作侻顺而不逆可以奉生是以下皆法其服而民争学其容今君之服驵华不可以导众民疾视矜立不可以奉生日晏矣君不若脱服就燕公曰寡人受命退朝遂去衣冠不复服【晏子】
　　晏公为西曲潢其深灭轨高三仞横木龙虵立木鸟兽公衣黼黻之衣素绣之裳一衣而五彩具焉带球玉而冠且被髪乱首南面而立傲然晏子见公曰昔仲父之霸何如晏子抑首而不对公又曰昔管文仲之霸何如晏子对曰臣闻之维翟人与龙蛇比今君横木龙蛇立木鸟兽亦室一就矣何暇在霸哉且公伐宫室之美矜衣服之丽一衣而五彩具焉带球玉而乱首被髪亦室一容矣万乗之君而一心于邪君之防亡矣以谁与图霸哉公下堂就晏子曰梁丘据裔欵以室之成告寡人是以窃袭此服与据为笑又使夫子及寡人请改室易服而敬聴命其可乎晏子曰夫二子营君以邪公安得知道哉且伐木不自其根则孽又生也公何不去二子者母使耳目淫焉【上】
　　齐林旣者衣苇朝景公景公曰何忽服小人衣耶林旣曰衣狗裘者必不羊鸣今君衣狐裘音必能不狐乎【説苑】田赞衣儒衣而见荆王荆王曰先生之衣何其恶也赞对曰衣又有恶此者荆王曰可得而闻耶对曰甲恶于此王曰何谓也对曰冬日则寒夏日则热衣无恶于甲者矣赞贫故衣恶也今大王万乗之主也富厚无敌而好衣人以甲臣窃为大王不取也
　　宋景公之时悬四时衣春夏以珠玉为饰秋冬以翡翠为温【拾遗记】
　　勾践与妻入臣吴夫人衣无缘之裳左开之襦莝以养马【吴越春秋】
　　赵简子乗敝车痩马衣羖羊裘其宰进谏曰车新则安马肥则徃来疾狐白裘温且轻简子曰吾非不知也吾闻之君子服善则益恭细人服善则益倨我以自备恐有细人之心也传曰周公位尊愈卑胜敌愈惧家富愈俭故周氏八百余年此之谓也【説苑】
　　列精子高聴行乎齐泯王善衣东布衣白缟冠颡推之履特防朝雨袪步堂下谓其侍者曰我何若侍者曰公姣且丽列精子高因步而窥于井粲然恶丈夫之状也喟然叹曰侍者谓吾聴行于齐王也夫何阿哉又况于所聴行乎【吕氏春秋】
　　宋有澄子者亡其缁衣顺涂以求之见妇人衣缁衣焉援之而弗舎曰而以是偿我矣妇人曰公虽亡缁衣然此吾所自为者也澄子曰而弗如速以偿我矣我昔所亡者纺缁也今子之所衣者禅缁也以禅缁而当我之纺缁也而岂有所不得哉【子华子】
　　主人之女翳承日之华被翠云之裘【宋玉风赋】
　　渠搜国人缀草毛为防结网为衣似今之罗纨也元狩六年来献网衣一袭帝焚于九逹之道恐后人徴求以物奢费烧之烟如金石之气【拾遗记】
　　武帝时西域献吉光裘入水不濡入火不焦【西京杂记】王母上殿东向坐着黄金防文采鲜明光仪淑穆带灵飞大绶腰佩分景之剑头上太华髻戴太真晨婴之冠履璚凤文之舄【汉武内传】
　　西王母侍女服绀绫之袿
　　上元夫人降武帝服赤霜袍云采乱色【并上】
　　南极夫人被锦服青羽裠【真人传】
　　秦防清亷不受礼赂家贫衣服单露乡人歌之曰冬无袴有秦防【后汉书】
　　黄香字文强年十二家业虚贫衣食不赡舅龙郷侯为作衣被不受【东观汉记】
　　张君平与妺宪书曰念诸里舍皆富财贿袿防袭蔽纷华照曜于是之际想汝怀愧【妇人集】
　　吴选曹令史刘卓病梦见一人以白越单衫与之言曰汝着衫污火烧便洁也卓觉果有衫在侧污辄火浣之【魏文帝典论】
　　薛夏天水人也博学绝伦母孕夏时梦人遗之一箧衣云夫人必产贤明之子也为帝王之所崇母记所梦之日及生夏之年以弱冠才辩过人魏文帝与之讲论终日不息应对如流帝曰昔公孙龙称为辩捷而迂诞诬妄今子所説非圣人之言不谈子游子夏之俦不能过也昔仲尼在魏复为入室焉帝手制书与夏题云入室生位至秘书丞居生甚贫帝解御衣以赐之【拾遗记】杨阜字义山为城门校尉常见明帝着帽被缥绫半袖阜问帝曰此于礼何法服也帝黙然【魏志】
　　昔魏武军中无故作白帢此缟素凶丧之徴也初横缝其前以别后名之曰顔帢传行之至永嘉之间稍去其缝名无顔帢而妇人束髪其缓弥甚紒之坚不能自立髪被于额目出而已无顔者愧之言也覆额者惭之貌也其缓弥甚者言天下亡礼与义放纵情性及其终极至于大耻也其后二年永嘉之乱四海分崩下人悲难无顔以生焉【搜神记】
　　陆逊破曹休上大防命逊舞解所着白鼯子裘赐之【吴书】梁孝王彤衣补车幰以此为清叅军王铨曰晏婴大官称清者以为御食七百家也公无此费宜美衣服使内外相称彤有惭色【王隐晋书】
　　永嘉中士大夫竞服生笺单衣识者怪之曰此古练纕之布诸侯所以服天子也今无故服之殆有应乎其后懐愍晏驾【搜神记】
　　谢尚开率颖秀辨悟绝伦脱畧细行不为流俗之事好衣刺文袴诸父责之因而自改遂知名
　　王敦叅军挚瞻见敦以故坏裘赐老外部都督曰此裘虽故不如与小吏敦曰何故瞻曰上服赐下貂蝉亦可赐下乎【并上】
　　石虎临轩大防着青龙袍【邺中记】
　　石虎猎着金楼合欢袴【上】
　　太祖竒张融赐衣曰见卿衣服麄交尔蓝缕亦亏朝望令送一通衣意谓虽故犹胜新是吾之所着已令裁减称卿之体【齐书】
　　王琨性俭约景和中讨义阳王防六军戒严应湏紫服琨曰元嘉初征谢晦有紫服在匣不湏更制检取果得焉【上】
　　到溉为建安太守任昉以诗赠之求二衫云铁钱两当一百代易名实为惠当及时无待凉秋日溉答云余衣本百结闽中徒八蚕假令金如粟讵使亷夫贪【梁书】高允拜中书令司徒陆丽曰高允虽防宠待而家贫布衣妻子不立帝怒曰何不先言今见朕用之方言其贫是日幸允第唯草屋数间布被緼袍厨中盐菜而已帝叹息曰古人之清贫岂有此乎即赐帛五百疋粟千斛【北史】
　　唐邕字道和少明敏有治世才斛律金启太后曰唐邕强干一人当千显祖乃解所服青鼠皮裘赐之云意在与卿共敝【北齐书】
　　昔佛入舎衞城分卫身衣有少穿坏有一婆罗门见佛衣坏即其家中得少白防持用施佛唯愿如来当持此以补衣佛即受之佛与授记使与当来世两阿僧只刼之中当得作佛
　　佛姨母摩诃波阇汲提佛已出家手自纺织预作一端金色之防积心系想唯俟于佛既得见佛喜发心髓即持此防奉上如来佛告防昙弥汝持此防徃奉众僧波提重白佛言自佛出家心每思念故手自纺织规心俟佛唯愿垂愍为我受之佛告之曰知母专心欲用施我然恩爱心福不广若施众僧获报弥多我知此事是以相劝【贤愚经】
　　干陀国昔有王神勇多谋号伽当【一日加色伽当】讨袭诸国所向悉降至五天竺国得上丝二条自畱一一与妃妃因衣其谒王当妃乳上有郁金香手印迹王见惊恐谓妃曰尔忽着此手迹之服何也妃言向王所赐之王怒问藏臣藏臣曰本有是非臣之咎王追商者问之商言南天竺国娑陁婆限王有宿愿每年所赋细并重叠积之手染郁金柘于上千万里手印悉透丈夫衣之手印当背妇人衣之手印当乳王令左右披之皆如商者言王因叩剑曰吾若不以剑裁娑陁婆限王手足无以寝食乃遣使就南天竺索娑陁婆限王手足使至其国娑陁婆限王与羣臣绐报曰我国虽有王名娑陁婆限元无王也但以金为王设于殿上凡统领教习在臣下耳王遂起象马兵南讨其国其国隐其王于地窟中铸金人来迎王知其伪且自恃福力因断金人手足娑陁婆限王于窟中手足亦自落也【法苑珠林】昔迦夷国王名梵摩逹时出游猎于旷野见有一屋即往趣之中有一女从求饮食无索不得王请相见女都裸形王解衣与之着体便无如是至三王以问女女答昔为王妻王饭沙门又施衣时谏但设饭已足不须施衣故受此罪王欲令我得着衣者为我作衣先施沙门及明经贤者王求沙门乆不能得可施五戒贤者贤者咒愿云愿令金床女得福无量得着王衣王问女曰女是何神答曰我胜于人小不及天故在鬼神道中舍此命后当生第一天上【上　以下冠】
　　冠铭曰宠以着首将身不正遗为徳咎书履曰行必虑正无懐侥幸【太公金匮】
　　儒者冠圆冠者知天时履方履者知地形缓佩玦者事至而断【庄子】
　　知天道者冠鉥知地道者履蹻能治烦决乱者佩觿能射御者佩鞢能正三军者搢笏衣必荷规而承矩负防而凖下故君子衣服中而容貌得接其服而象其徳【説苑】剑之在左青龙之象也刀之在右白虎之象也钩之在前赤鸟之象也冠之在首武之象也四者人之盛餙也夫能通古今别然不然乃能服此也【堇子】
　　黄帝时荀始为冠于则为扉
　　天子冠缨诸矦素冠素缨大夫以下练冠练缨【尉缭子】太子庶子摄太常少卿裴正奏曰切见后周制冕加为十二旣与前礼数大不同而色应五行又非典故谨按三代之冠其名各别六等之冕承用区分璪玉五防随班异饰都无迎气变色之文唯月令者起于秦代乃有青玉赤玉白骆黑衣与四时而色变全不言于弁冕王时冕色礼既无文稽于正典难以经证且后魏以来制度咸阙天兴之岁草创善修所造车服多参胡制故魏叔论之称为违古是也周氏因袭将为故事大象承统咸取用之舆辇衣冠甚多迂怪今皇隋革命宪章前代其魏周辇辂不合制者已勅有司尽令除废然衣冠礼器尚且兼行乃有立夏衮衣以赤为质迎秋平冕用白成形既越典章湏革其谬谨按续汉书礼仪志云立春之日京都皆着青衣秋夏悉如其色逮于魏晋迎气五郊行礼之人皆同此制考寻故事唯帻从色衣今请冠及冕色并用唯应着帻者任依汉晋制曰可【隋书】通天冠金博山蝉谓之金顔【古今注】
　　高祖冠以竹皮为之谓之刘氏冠楚制礼无文鄙人不识谓之鹊尾冠【独断】
　　建华冠以鐡为柱卷贯九珠九枚今以铜为珠形制似缕簏记曰知天文者服之
　　术士冠前圆英制逦迤四重赵武灵王好服之
　　巧士冠高五寸要后相通扫除从官服之
　　郤非冠宫门仆射服之
　　樊哙冠汉将军樊哙造次所冠以入项籍营广七寸前出四寸司马殿门大防衞士服之
　　郤敌冠前高四寸通长四寸后高三寸监门卫士服之【并上】
　　嫫母作特髻汉吕后作妇冠
　　汉制洗马冠高山冠【北堂书钞】
　　六国时赵魏之间通谓巾为承露用全幅向后幞髪谓之头巾俗人谓之幞头【古今注】
　　实録曰人首服以羊毛为之谓之氊帽即今氊笠秦汉竞服之后故以蓆为骨而鞔之谓之蓆帽
　　天皇太帝北辰星也含元秉阳舒精吐光居紫宫中制驭四方冠有五采【春秋合诚图】
　　高灵九天建金华七曜之冠【上清经】
　　皇初紫元天中真人授朱锦之服巾緑霞之冠【太洞诀】玉真九天丈人戴飞精百变之冠佩九道真之策【上清经】元始皇上丈人戴七曜之冠佩九色自然之绶【上】太紫真君建紫晨巾乘青龙紫羽葢太帝建七气朱冠玉佩帝君建紫冠【变化经】
　　天皇君戴九色冠地皇君戴二晨玉冠执元皇定箓策人皇君戴七色冠执上皇保命玉策【洞神经】
　　东元君道君冠七色曜天玉冠蹑九色之履【八景经】青城丈人戴葢天之冠【五岳图】
　　鲁哀公问于孔子曰昔者舜冠何冠乎对曰君之问不先其大者公曰其大何乎孔子曰舜之为君也其政好生而恶杀其任授贤而逺不肖徳若天地而静虚化若四时而变物也是以四海承风畅于异类凤翔麟至鸟兽驯徳无他也好生故也【家语　又荀子曰哀公问舜冠于孔子三问不对哀公曰寡人问舜冠于子何以不言也孔子对曰古之王者有务而拘领者矣其政好生而恶杀焉是以凤在列树麟在郊野乌鹊之巢可俯而窥也君不此问而问舜冠所以不对也】
　　妺喜冠男冠桀亡天下何晏服女服亦亡其身此服妖也【晋傅奏议】
　　成王将加元服周公使人来零陵取文竹为冠【独断】齐桓公饮酒醉遗其冠耻之三日不朝管仲曰此非有国之耻也公胡其不雪之以耻公曰善乃发仓囷赐贫穷论囹圄出薄罪处三日而民歌之曰公胡不复遗冠乎【韩非子】
　　昔者齐桓公高冠博带金剑木盾以治其国其国治昔者晋文公大布之衣防羊之裘韦以带剑以治其国其国治昔者楚庄王鲜冠组缨绛衣博袍以治其国其国治昔者越王勾践剪髪文身以治其国其国治此四君者其服不同其行犹一也【墨子】
　　楚文王好服獬冠楚国效之赵武灵王具带鵕而朝赵国化之【淮南子】
　　鲁国孔子尚有仲尼车舆冠履明徳盛者光灵逺也【东平王苍传】
　　晏平仲以齐君奢故澣其朝冠振其鹿裘【风俗通】
　　越王勾践使亷稽献民于荆王荆王使者曰越夷狄之国也臣请欺其使者荆王曰越王贤人也其使者亦贤子其慎之使者出见亷稽曰冠则得以俗见不冠不得见亷稽曰夫越亦周室之列封也不得处于大国而处江海之陂与魭鳣鱼鳖为伍文身剪髪而后处焉今来至上国必曰冠得俗见不冠不得见如此则上国使敌越亦将劓墨文身剪髪而后得以俗见可乎荆王闻之披衣出谢孔子曰使于四方不辱君命可谓士矣【韩诗外传】范献子卜猎占之繇曰君子得鼋小人遗冠范献子猎而无得遗其豹冠【琐语】
　　鲁人身善制冠妻善织屦徃徙于越而大困穷以其所修而游不用之乡譬若树荷山上而蓄火井中操钓上山揭斧入渊欲得所求难也【淮南子】
　　古帻无巾王莽头秃乃始施巾【独断】
　　汉末诸贤多委王服以幅巾为雅袁绍崔豹之徒虽为将帅犹着缣巾
　　刘生帽裁制微不长有似里父之服【魏文帝与刘书】
　　有泽火者冠霞笠兼莎裳褐衣缓步而去【苻子】
　　义熈中王愉字茂和在庭中行帽忽自落仍乗空如人所着寻而第三儿缓懐贰伏诛【异苑】
　　宋何尚之致仕在家常着鹿皮冠后复起拜开府仪同三司天子临轩百僚陪位沈庆之戏曰今日何不着鹿皮冠【宋书】
　　沈庆之随宗慤伐沔北诸山蛮大破之庆之患头风好着狐皮帽羣蛮恶之号曰苍头公【上】
　　刘讦常着谷皮巾被衲衣毎游山泽辄流连忘返神理闲正姿貌甚华在林谷之间意气弥逺遇者皆谓神人【南史】
　　武帝幸刘悛第帝着鹿皮冠刘悛设兎毛衾于牖中宴乐以冠赐悛至夜乃出【齐书】
　　齐东昏侯制四种冠五彩袍【金陵志】
　　永明中高丽使至服穷袴冠拒风曰此古之遗像也【南齐书】梁邵陵王纶于娄湖立园广防酒后好聚众賔冠手自裂破投之唾壶皆莫敢言谢举常与宴王欲取举帻举正色曰裂冠毁冕下官弗敢闻命拂衣而退王屡召不返甚有慙色【南史】
　　崔休兼给事黄门侍郎叅定礼仪帝尝阅故府得旧冠题曰南部尚书崔逞制顾谓休曰此卿家旧事也【后魏书】周独孤信驰马帽微侧人遂为侧帽
　　云定兴谓宇文述曰入内宿衞必当耳冷乃为术制裌头巾令深袙耳时人学之名为许公袙势许公述封爵也
　　隋大业十年左丞相牛下议请着桐子巾以桐木为之内皆漆诏从之【刘冯事始】
　　李子雄明辨有器干炀帝甚任之新罗适遣使朝贡子雄至朝堂与语因问其冠制所由其使者曰皮弁遗象安有大国君子而不识皮弁也子雄曰中国无礼求诸四夷使者曰自至以来此言之外未见无礼宪司以子雄失词劾奏其事竟坐免【隋书】
　　高丽冠曰骨苏多以紫罗为之【周书以下笄】
　　燧人始为笄女娲之女以荆杖及竹为笄以贯髪至尧以铜为之且横贯焉舜杂以象牙玳瑁【实録】
　　王肃之奔魏也刘芳未及相见尝宴羣臣于华林肃语次云古者唯妇人有笄男子则无笄芳曰推经礼正文古者男子妇人俱有笄肃曰丧服称男子免而妇人髽男子冠而妇人笄如此则男子不应有笄芳曰此专谓凶事也内则称子事父母鸡初鸣栉纚笄总以兹而言男子有笄明矣肃亦以为然曰此真刘石经也昔汉世造三字石经于太学学者文字不正多徃质焉芳析义明辨疑者皆徃询访故时人号为刘石经【北史　以下钗钏】女娲作竹簮尧作铜簮舜作象牙簮玳瑁钗桀作金玉钏纣作翠翘金钿步摇宝干指环吕后制五采通草花晋郭隗始剪防为花【物原】
　　钗子葢古笄之遗象也至秦穆公以象牙为之敬王以玳瑁为之始皇又金银作凤头以玳瑁为脚号曰凤钗又至东晋有童谣言织女死时人挿白骨钗子白妆为织女作孝至隋炀帝宫人揷钿头钗子常以端午日赐百僚玳瑁钗冠后汉书贵人助簮玳瑁钗【中华古今注】汉武元鼎元年起招灵阁有一神女畱玉钗与帝帝以赐赵婕妤至昭帝元凤中宫人犹见此钗谋欲碎之开视匣唯见白燕直升天后宫尝作玉钗因名玉燕钗言其吉祥【洞防记】
　　赵后持昭仪手抽紫玉九鶵钗为昭仪簮髻【飞燕外博】盘龙钗梁冀妇所制
　　元帝将拜贵人有司请市雀钗帝以烦费不许【晋书】后汉孙程十九人立顺帝有功各赐金钏指环则钏之起汉已有之也
　　涪陵山有大其中可卜其縁可作钗世号灵钗【华阳国志以下履】
　　轩辕臣于则作屦制袜周公造偪履屧舄晋文帝造屐赵武灵王始效北蕃造靴
　　实録曰履夏商皆以草为之周以麻晋永嘉中以丝或云马周始以麻为之名鞋也古今注曰魏文帝絶宠段丝犹以之为履则非晋始以丝为鞋矣按礼少仪云国虽靡敝君子不履丝屦则周人已用为屦也
　　文子曰文王伐崇袜繋解则其物已见于商代实録曰自三代有之谓之角袜前后两只相承中心系魏文帝吴妃始裁缝以绫罗防绢为之洛神赋罗袜生尘是也秦始皇有望仙鞋汉有伏虎头履绣鸳鸯履东晋有凤头履聚云履五朶履南宋有重台履梁有笏头履分稍履立凤履五色云霞履汉履妇人圆头男子方头晋太康后妇人皆方头
　　伊尹始为草履周文王以麻为之至秦以丝为屩令宫人侍从着之【中华古今注】
　　屦人掌王及后之服屦为赤舄【赤舄者天子六冕后阙狄之舄也】黑舄【天子端服之】赤繶黄繶【以赤黄之丝为下縁】青句【以青丝饰屦头之鼻】素屦【裨下曰屦素屦有凶去饰用之】葛屦【夏衫絺绤以葛为屦冬则以皮为之】　辨外内命夫命妇之命屦功屦散屦　凡四时之祭祀以宜服之【周礼】天子黑方履诸侯素方履大夫素圆履【贾子】
　　景公为履黄金之綦饰以银连以珠良玉之絇其长尺氷月服之以聴朝晏子朝公迎之履重仅能举足问曰天寒乎晏子曰君奚问天之寒也古圣人制衣服也冬轻而暖夏轻而清今君之履氷月服之是重寒也履重不节是过任也失生之情矣故鲁工不知寒温之节轻重之量以害正生其罪一也作服不常以笑诸侯其罪二也用财无功以怨百姓其罪三也请拘而使吏度之公苦请释之晏子曰不可婴闻之苦身为善者其赏厚苦身为非者其罪重公不对晏子出令吏拘鲁工令人送之境吏不得入公撒履不复服也【晏子】
　　郑人有且置履者先自度其足而置之其坐至之市而忘操之已得履乃曰吾忘持度反归取之及反市罢遂不得履又曰何不试之以足曰寕信度无自信也【韩子】鬼谷先生居清溪山中蘓秦张仪从之学纵横之术二子欲驰骛诸侯以智诈相倾夺不可化以至道先生痛其道废絶数对蘓张涕泣然终不能寤蘓张学成别去先生与一只履化为犬北引二子即日到秦矣【神仙拾遗】公主山在华山中汉末王莽秉政南阳公主避乱奔入此峯学道后得升仙至今岭上有一双朱履传云公主既于山中得道驸马王咸追之不及故畱二履以示之潘安仁有公主峯记【述异记】
　　张衡同声歌鞮芬以狄香鞮履也狄香外国之香也谓之香薰履也
　　后汉江夏刘勤家贫作屩供食尝作一两缕断勤置不卖出行妻卖以籴米勤归责妻欺取其直因弃不食江州刺史王造渊明无履从人脱履以给之语左右为彭泽作履左右请履度渊明于众坐伸脚及履至着而不疑【续阳秋】
　　刘敬宣尝夜与僚佐宴坐空中有投一只芒履于座坠敬宣食盘上顷之而败【异苑】
　　东昏侯宫人皆着绿丝屩【齐书】
　　后魏王遵业从容恬素常着穿角履好事者多毁新履学之
　　有五色九色狮子之履【金真玉光经以下屐】
　　昔有仙人凤子者欲有所度隐于农夫之中一日大雨有隣人来借草履凤子曰他人草履则可借我之草履乃不借者也其人怒詈之凤子即以草履掷与化为鹤飞去故后世名草履为不借【致虚阁杂爼】
　　木履起于晋文公时介之推逃禄自隐抱树而死公抚木哀叹遂以为履每思从亡之功辄俯视其履曰悲乎足下足下之称亦自此始也【东方朔琐语】
　　孔穿振方屐见平原君【孔丛子】
　　抱木生于水松之傍若寄生然极柔弱不胜刀锯乘湿时刳而为履易于削干则韧不可理也履虽猥大而轻风至则随飘而动夏月纳之可御蒸湿之气太康六年扶南贡百双帝深叹异然哂其作之陋但置诸外府以备方物而已【南方草木状】
　　旧为屐者齿皆逹褊上名曰露卯太元中忽不彻名曰隂卯识者以为卯谋也必有隂谋之事至烈宗末骠骑叅军袁悦之始揽搆内外隆安中遂谋诈相倾以致大乱【晋书】
　　沈麟士性寛恕一隣人认其所着屐麟士曰是卿屐耶即脱与跣而归后隣人得屐送还前日屐曰非卿屐耶笑而受之【南齐书以下鞾】
　　鞾本胡也赵武灵王服之【释名】
　　帝王贵臣多服九华带乌皮六合靴唯天子带加十二镮以为差异【隋书】
　　王俭尝朝萧琛年少未为俭识自负其才气候俭宴于乐游苑着虎皮靴策桃枝杖直造其坐俭与语大説【南史】












　　广博物志卷三十八
<子部,类书类,广博物志>
　　钦定四库全书
　　广博物志卷三十九
　　明　董斯张　撰
　　器用【诸器物】
　　尹夀作镜【中记】
　　帝既与王母会于王屋乃铸大镜十二面随月用之则镜始于轩辕矣【黄帝内传】
　　鉴之铭曰见尔前虑尔后【大戴礼】
　　武王镜铭曰以镜自照者见形容以人自照者见吉凶【太公隂谋】
　　明镜之始下型曚然未见形容及其粉以锡摩以白旃须睂微毛可得而察【淮南子】
　　昔有夫妻将别破镜人执半以为信其妻与人通其镜化鹊飞至夫前其夫乃知之后人因铸镜为鹊安背上自此始也【神异经】
　　或问知将来吉凶为有道乎答曰用镜九寸自照有所思存七月则知神仙千里事也明镜用一或二谓之日月或用四谓之四规镜【抱朴子】
　　桀失玉镜用其噬兽【尚书帝命期　又考灵曜云秦失金镜鱼目入珠】
　　周灵王时异方贡玉人石镜此石色白如月照面如雪谓之月镜有玉人机捩自能转动苌言于王曰圣徳所招也故周人以苌幸媚而杀之流血成石或或碧不见其尸矣【拾遗记】
　　穆王时沮渠国贡火齐镜人语则镜中响应
　　有韩房者自渠胥国来献玉驼高五丈琥珀凤凰高六尺火齐镜广三尺闇中视物如昼向镜语则镜中影应声而答韩房身长一丈垂髪至膝以丹砂画左右手如日月盈缺之势可照百余步周人见之如神明矣【并上】有降灵坛养灵池分光殿五间奔雷室七间望蟾阁十二丈上有金镜广四尺元封中有祗国献此镜照见魑魅不获隐形【洞防记】
　　日南国有神药数千种其西南有石镜方数百里光明莹彻可鍳五藏六府亦名仙人镜国中人若有疾辄照其形遂知病起何藏府即采神药饵之无不愈其国人夀三千岁亦有长生者【述异记】
　　宣帝被收系郡邸狱臂上犹带史良娣合防婉转丝绳系身毒国宝镜一枚大如八铢钱旧传此镜见妖魅得佩之者为天神所福故宣帝从危获济及即大位每持此镜感咽移辰常以琥珀笥盛之【西京杂记】
　　杜真孟宗周览求师经厯齐鲁资用将乏磨镜自给【益部耆旧传】
　　河东孙博能引镜为刀屈刀为镜【神仙传传】
　　文帝问占梦周宣吾梦磨钱文欲灭而愈更明何谓宣怅然不对帝固问之宣曰陛下家事虽欲尔而太后不聴是以欲灭更明耳帝欲治弟植之罪逼于太后但加贬爵【魏志】
　　仁夀殿前大方铜镜高五尺余广三尺二寸立着庭中向之便写人形体了一怪也【陆士衡书】
　　王献失镜镜在罂中罂中才数寸而镜尺余以问郭璞曰此乃邪魅所为使烧车辖以拟镜镜即出焉【搜神记】胡太后使灵昭造七宝镜台合有三十六室别有一妇人手各执鎻才下一关三十六户一时自闭若抽此关诸门咸启妇人各出户前
　　扶南大舶从西天竺国来卖碧玻瓈镜内外皎洁置五色物于其上向明视之不见其质问其价约钱百万贯公曰昔波罗尼斯国王有大福得获二宝镜镜光可照大者三十里小者十里至孙福尽天火烧宫大镜光明皎洁灾火不至焚爇小者光微为火所害虽光彩昧暗尚能辟诸毒物方圆百步葢此镜也时王卖得金二千余斤遂入商人之手后王福薄失其大宝收夺此镜却入王宫此王十世失道国人将谋害之此镜又出入于商贾其价千金倾竭府库不足也因命杰公与之论镜由是信服【四公记】
　　隋汾隂侯生天下竒士也王度尝以师礼事之临终赠度以古镜曰持此则百邪逺人度受而宝之镜横径八寸鼻作麒麟蹲伏之象绕鼻列四方龙凤虎依方陈布四方外又设八卦卦外置十二辰位而具畜焉辰畜之外又置二十四字周绕轮廓文体佀画无阙而非字书所有也侯生云二十四气之象形承日照之则背上文画墨入影内纤毫无失举而扣之清音徐引竟日方绝嗟乎此则非凡镜之所同也宜其见赏高贤自称灵物侯生常云昔者吾闻黄帝铸十五镜其第一横径一尺五寸法满月之数也以其相差各校一寸此第八镜也虽岁祀悠逺图书寂寞而高人所述不可诬矣昔杨氏纳环累代延庆张公丧剑其身亦终今度遭世扰攘居常郁怏王室如燬生涯何地宝镜复去哀哉今具其异迹列之于后数千载之下倘有得者知其所由耳大业七年五月度自御史罢归河东适遇侯生卒而得此镜至其年六月度归长安至长乐坡宿于主人程雄家雄新受寄一婢颇甚端丽名曰鹦鹉度既税驾将整冠履引镜自照鹦鹉遥见即便叩首流血云不敢住度因召主人问其故雄云两月前有一客防此婢从东来时婢病甚客便寄畱云还日当取比不复来不知其婢由也度疑精魅引镜逼之便云乞命即变形度即掩镜曰汝先自叙然后变形当舍汝命婢再拜自陈云某是华山府君庙前长松下千岁老狸大行变惑罪合至死遂为府君捕逐逃于河渭之门为下邽陈思恭义女防养甚厚嫁鹦鹉与同郷人柴华鹦鹉与华意不相惬逃而东出韩城县为行人李无傲所执无傲麤暴丈夫也遂将鹦鹉游行数岁昨随至此忽尔见畱不意遭逢天镜隐形无路度又谓曰汝本老狸变形为人岂不害人也婢曰变形事人非有害也但逃匿幻惑神道所恶自当至死耳度又谓曰欲舍汝可乎鹦鹉曰辱公厚赐岂敢忘徳然天镜一照不可逃形但乆为人形羞复故体愿缄于匣许尽醉而终度又谓曰缄镜于匣汝不逃乎鹦鹉笑曰公适有美言尚许相舍缄镜而走岂不终恩但天镜一临窜迹无路惟希数刻之命以尽一生之欢耳度登时为匣镜又为致酒悉召雄家隣里与宴谑婢顷大醉奋衣起舞而歌曰宝镜宝镜哀哉予命自我离形于今几姓生虽可乐死必不伤何为眷恋守此一方歌讫再拜化为老狸而死一座惊叹大业八年四月一日太阳亏度时在台直昼卧防阁觉日渐昏诸吏告度以日蚀甚整衣时引镜出自觉镜亦昏昧无复光色度以宝镜之作合于隂阳光景之妙不然岂合以太阳失曜而宝镜亦无光乎叹怪未已俄而光彩出日亦渐明比及日复镜亦清朗如故自此之后每日月薄蚀镜亦昏昧其年八月十五日友人薛侠者获一铜剑长四尺剑连于靶靶盘龙凤之状左文如火焰右文如水波光彩灼烁非常物也侠持过度曰此剑侠常试之每月十五日天地清朗置之暗室自然有光傍照数丈侠持之有日月矣明公好竒爱古如饥如渇愿与君今夕一试度喜甚其夜果遇天地清霁密闭一室无复脱隙与侠同宿度亦出宝镜置于座侧俄而镜上吐光明照一室相视如昼剑横其侧无复光彩侠大惊曰请内镜于匣度从其言然后剑乃吐光不过一二尺耳侠抚剑叹曰天下神物亦有相伏之理也是后每至月朢则出镜于暗室光尝照数丈若月影入室则无光也岂太阳太隂之耀不可敌也乎其年冬兼著作郎奉诏撰国史欲为蘓绰立传度家有奴曰豹生年七十矣本蘓氏部曲颇涉史传略解属文见度传草因悲不自胜度问其故谓度曰豹生尝受蘓公厚遇今见蘓公言騐是以悲耳郎君所有宝镜是蘓公友人河南苗季子所遗蘓公者蘓公爱之甚蘓公临亡之岁戚戚不乐尝召苗生谓曰自度死日不乆不知此镜当入谁手今欲以蓍筮一卦先生幸观之也便顾豹生取蓍蘓公自揲布卦卦讫蘓公曰我死十余年我家当失此镜不知所在然天地神物动静有徴今河派之间徃徃有宝气与卦兆相合镜其徃彼乎季子曰亦为人所得乎蘓公又详其卦云先入侯家复归王氏过此以徃莫知所之也豹生言讫涕泣度问蘓氏果云旧有此镜蘓公薨后亦失所在如豹生之言故度为蘓公传亦具言其事于篇末论蘓公蓍筮绝伦黙而独用谓此也大业九年正月朔旦有一胡僧行乞而至度家弟勣出见之觉其神彩不俗更邀入室而为具食坐语良乆胡僧谓勣曰檀越家佀有絶世宝镜也可得见耶勣曰法师何以得知之僧曰贫道受明録秘术颇识宝气檀越宅上每日常有碧光连日绛气属月此宝镜气也贫道见之两年矣今择良日故欲一观勣出之僧跪捧欣跃又谓勣曰此镜有数种灵相皆当未见但以金膏涂之珠粉拭之举以照日必影彻墙壁僧又叹息曰更作法试应照见腑脏所恨卒无药耳但以金烟薰之玉水洗之复以金膏珠粉如法拭之藏之泥中亦不晦矣遂畱金烟玉水等法行之无不获验而胡僧遂不复见其年秋度出兼芮城令令防前有一枣树围可数丈不知几百年矣前后令至皆祠谒此树否则殃祸立及也度以为妖由人兴淫祀宜绝县吏皆叩头请度度不得已为之以祀然隂念此树当有精魅所托人不能除养成其势乃密悬此镜于树之间其夜二皷许闻其防前磊落有声若雷霆者遂起视之则风雨晦防纒绕此树电光晃耀忽上忽下至明有一大虵紫鳞赤尾緑头白角额上有王字被数创死于树度便下收镜命吏出虵焚于县门外仍掘树树心有一穴于地渐大有巨虵蟠泊之迹旣而焚之妖怪遂絶其年冬度以御史带芮城令持节河北道开仓粮赈给陜东时天下大饥百姓疾病蒲陜之间疠疫尤甚有河北人张龙驹为度下小吏其家良贱数十口一时遇疾度悯之赍此入其家使龙驹持镜夜照诸病者见镜皆惊起云见龙驹持一月来相照光隂所及如氷着体冷彻腑脏即时热定至晚并愈以为无害于镜而有济于众令密持此镜遍廵百姓其夜镜于匣中冷然自鸣声甚彻逺良乆乃止度心独怪明早龙驹来谓度曰龙驹昨忽梦一人龙头蛇身朱冠紫服谓龙驹我即镜精也名曰紫珍尝有徳于君家故来相托为我谢王公百姓有罪天与之疾奈何使我反天救物且病至后月当渐愈无为我苦度感其灵怪因此志之至后月病果渐愈如其言也大业十年度弟勣自六合丞弃官归又将遍游山水以为长徃之策度止之曰今天下向乱盗贼充斥欲安之乎且吾与汝同气未尝逺别此行也似将高蹈昔尚子平游五岳不知所之汝若追踵前贤吾所不堪也便涕泣对勣勣曰意已决矣必不可畱兄今之逹人当所不体孔子曰匹夫不夺其志矣人生百年忽同过隙得情则乐失志则悲安遂其欲圣人之义也度不得已与之决别勣曰此别也亦有所求兄所藏宝镜非尘俗物也勣将抗志云路栖踪烟霞欲兄以此为赠度曰吾何惜于汝也即以与之勣得镜遂行不言所适至大业十三年夏六月始归长安以镜归谓度曰此镜真宝物也辞兄之后先游嵩山少室降石梁坐玉坛属日暮遇一嵌岩有一石堂可容三五人勣栖息止焉月夜二更后有两人一貌胡须睂皓而痩称山公一面濶白须睂长黑而矮称毛生谓勣曰何人斯居也勣曰寻幽探穴访竒者二人坐与勣谈乆徃徃有异义出于言外勣疑其精怪引手潜后开匣取镜镜光出而二人失声俯伏矮者化为胡者化为猿悬镜至晓二身俱殒身带緑毛猿身带白毛即入箕山渡颍水厯太和视玉井井傍有池水湛然緑映问樵夫曰此灵湫耳村闾每八节祭之以祈福祐若一祭有阙即池水出黑云大雹浸堤坏阜勣引镜照之池水沸涌有雷如震忽尔池水腾出池中不遗涓滴可行二百余步水落于地有一鱼可长丈余粗细大于臂首红额白身作青黄间色无鳞有涎龙形蛇角觜尖状如鲟鱼动而有光在于泥水困而不能逺去勣谓蛟也失水而无能为耳刄而为炙甚膏有味以充数朝口腹遂出于宋汴汴主人张琦家有女子患入夜哀痛之声实不堪忍勣问其故病来已经年岁白日即安夜常如此勣停一宿及闻女子声遂开镜照之痛者曰戴冠郎被杀其病者牀下有大雄鸡死矣乃是主人七八岁老鸡也游江南将渡广陵杨子江忽暗云覆水黑风波涌舟子失容虑有覆没勣防镜上舟照江中数步明朗彻底风云四敛波涛遂息湏臾之间逹济天堑跻摄山麴芳岭或攀絶顶或入深洞逢其羣鸟环人而噪数熊当路而蹲以镜挥之熊鸟奔骇是时利涉浙江遇潮出海涛声振吼数百里而闻舟人曰涛旣近未可渡南若不廻舟吾辈必葬鱼腹勣出镜照江波不进屹如云立四面江水豁开五十余步水渐清浅鼋鼍散走举防翩翩直入南浦然后却视涛波洪涌高数十丈而至所渡之所也遂登天台周览洞壑夜行佩之山谷去身百步四面光彻纤微皆见林间宿鸟惊而乱飞还履防稽逢异人张始鸾授勣周髀九章及明堂六甲之事与陈永同归更游豫章见道士许藏秘云是旌阳七代孙有咒登刀履火之术説妖怪之次更言丰城县仓督李敬慎家有三女遭魅病人莫能识藏秘疗之无効勣故人曰赵丹有才器任丰城县尉勣因过之丹命祗承人指勣停处勣谓曰欲得仓督李敬慎家居止丹遽命敬慎为主礼勣因问其故敬慎曰三女同居堂内閤子毎至日晩即靓妆衒服黄昏后即归所居閤子灭灯烛聴之窃与人言笑声及至晓眠非唤不觉日日渐瘦不能下食制之不令妆梳即欲自缢投井无奈之何勣谓敬曰引示閤子之处其阁东有恐其门闭固而难启遂昼日先刻断櫺四条却以物支拄之如旧至日暮敬报勣曰妆梳入閤矣至一更聴之言笑自然勣防櫺子持镜入閤照之三女呌云杀我婿也初不见一物悬镜至明有一鼠狼首尾长一尺三四寸身无毛齿有一老鼠亦无毛齿其肥大可重五斤又有守宫大如人手身披鳞甲焕烂五色头上有两角长可半寸尾长五寸已上尾头一寸色白并于壁孔前死矣从此疾愈其后寻真至庐山婆娑数月或栖息长林或露宿草莽虎豹接尾豺狼连迹举镜视之莫不窜伏庐山处士蘓賔竒识之士也洞明易道藏徃知来谓勣曰天下神物必不乆居人间今宇宙丧乱他乡未必可止吾子此镜尚在足相卫幸速归家郷也勣然其言即时北归便游河北夜梦镜谓勣曰我防卿兄厚礼今当舍人间逺去欲得一别卿请早归长安也勣梦中许之及晓独居思之恍恍发悸即时西首秦路今既见兄勣不负诺矣终恐此灵物亦非兄所有数月勣还河东大业十三年七月十五日匣中悲鸣其声纤逺俄而渐大若龙咆虎吼良乆乃定开匣视之即失镜矣【异闻集以下扇】
　　五明扇舜所作也既受尧禅广开视聴求贤人以自辅故作五明扇焉秦汉公卿士大夫皆得用之魏晋非乘舆不得用
　　雉尾扇起于殷世高宗时有雊雉之祥服章多用翟羽周制以为王后夫人之车服
　　武王作翣【世本】
　　鲁少千山阳人汉文帝微服怀金欲问其道少千执象牙扇出应门【搜神记】
　　梁冀作拥身扇【续汉书】
　　晋庾廙为荆州都督以毛扇上成帝帝疑是故物侍中刘劭对曰栢梁云构工匠先居其下管繁奏防牙先聆其音廙之此扇以好不以新【语林】
　　石虎作云母五明金薄莫难扇薄打纯金如蝉翼二面彩漆画列仙竒乌异兽云母帖其中彩色明彻虎出时用此扇挟乘舆又有象牙桃枝扇或緑沉色或木兰色或紫绀色或作薄金色【拾遗记】
　　义熈中高平檀茂崇丧亡其母沛郡刘氏昼眠梦见崇手执团扇云崇年命未尽横被灾厉永逺乖离今以此扇奉别母流涕惊觉果于屏风间得扇上皆如蜘蛛网络抚执悲恸【异苑】
　　齐高帝好画扇何戢有蝉雀扇顾景秀所画绝巧献之张融弱冠有名道士陆修静以白鹭羽扇遗之曰此旣异物以奉异人【南史以下鼎】
　　神鼎者质文之精也知吉知凶能重能轻不吹而沸五味自生王者盛徳则出【宋书】
　　金华山黄帝作一鼎高一丈三尺大如十石瓮像龙腾云百神螭兽满其中文曰真金作鼎百神率服复篆书三足【虞荔鼎録】
　　大茅山有帝时铜鼎鼎可容四五斛许偃刻甚精好在山独高处入土八尺许上有盘石掩鼎上帝时命东海神使埋藏于此
　　轩辕自采首山之铜以铸鼎虎豹百禽为之视火参鑪鼎成而轩辕疾崩葬乔山五百年后山崩空室无尸唯宝剑赤舄在耳一旦又失所在也【真诰】
　　禹九鼎成而太白见者九日
　　禹铸九鼎人不觉鼎移而日移五步自周郏鄏已来东南移不知今至何国也道人商行传曰鼎在罽宾【孙畅之述书】
　　夏后开使蜚亷折金于山而陶铸之于昆吾是使翁难雉乙卜于白若之曰鼎成三足而方不炊而自烹不举而自藏不迁而自行以祭于昆吾之墟上乙又言兆之繇曰飨矣逢逢白云一南一北一西一东九鼎旣成迁于三国夏后氏失之殷人受之殷人失之周人受之【墨子】
　　周家以世孝天瑞之鼎以助享祭【公羊注】
　　周鼎着倕而使龁其指先王以见大巧之不可也【淮南子】鼎有黄耳利得鳣鲤【归藏占】
　　吕望铭功于昆吾仲山镂绩于庸器计功之义也【文心雕龙】太公于渭水得玉璜铸一鼎刻其文曰璜鼎
　　荀况在嵩溪作一鼎大如五石瓮表里皆纪兵法大篆书四足
　　秦丞相樗里子作一鼎文曰智嚢独足古文大篆书张仪伐蜀铸一鼎高三尺文曰定蜀大篆书
　　周显王四十二年九鼎沦没泗渊秦始皇时见于泗水始皇大喜使数千人入水求之一丝未出龙啮断其口故泗上谣曰称乐太早绝鼎丝【水经注】
　　李斯为丞相铸一鼎其文曰上丞相鼎埋于上蔡东门汉孝景帝铸一鼎名曰食鼎高二尺铜金银杂为之形若瓦甑无足中元六年造其文曰五熟是滋君王膳之小篆书
　　武帝登泰山铸一鼎高四尺铜银为之其形如瓮有三足太始四年造其文曰登于泰山万夀无疆四海寕谧神鼎传芳大篆书
　　元鼎元年汾阳得宝鼎即吾丘夀王所铸之鼎高一丈二尺受十二石杂金银铜锡为之四面蛟龙两耳能鸣三足马蹄刻山云竒怪之象纪灵图未然之状其文曰夀考天地百祥臻峙山伏其灵海伏其异此铭在底下又别有铭或浮或沈皆古文复篆此上古之铸造也总有九枚
　　昭帝元平元年于蓝田覆车山铸一鼎高三尺受五斗刻其文曰宜君王和四方调滋味去腥伤小篆书三足废帝贺以天凤六年登位废为海昏侯铸一小鼎贮酒其形若瓮四足受二斗其文曰长满上小篆书
　　宣帝甘露元年于华山仙掌铸一鼎高五尺受四斗拟承甘露刻其文曰万国伏贻长乆铸神鼎承天酒三足小篆书又建章宫铜人生毛以为美祥作一金鼎埋之本宫
　　元帝初元二年铸一鼎大如瓮无足其文曰黄帝膳鼎小篆书
　　成帝绥和元年匈奴平铸一鼎其文曰防盗平黄河清八分书三足高五尺六寸
　　哀帝元夀元年铸一鼎贮酒高四尺三足其文曰羣臣元日用醴小篆书
　　平帝元始五年铸一鼎受二斗其文曰药鼎三足八分书
　　王莽建国元年铸一大鼎高一丈其文曰建国鼎莽自书埋之渐台又作一鼎其文曰君臣之鼎并小篆书三足
　　后汉光武建元元年铸一鼎其文曰定天下万物伏小篆书三足高九尺
　　明帝永平十年铸一鼎于洛水高六尺其文曰蛟龙伏大篆书三足又铸一鼎于谷水高五尺其文曰谷洛小篆书四足
　　章帝元和二年于北岳铸一鼎高四尺无足其文曰镇地鼎小篆书
　　安帝延光四年铸一鼎于少室山其文曰承露鼎小篆书四足
　　顺帝永建六年铸一鼎于伊水名曰鱼鼎高四尺三足灵帝嘉平元年铸一大鼎埋之鸿都门其文曰儒鼎古书三足
　　汉官仪曰开阳门夜植楼上帝因作一鼎其文曰柱鼎一足如马蹄
　　萧何为丞相铸一鼎大如三石瓮自表已功其文曰纪功鼎亦是何自作署书体四足
　　张陵在云台山得仙作一鼎写丹经埋于云台山下车千秋为丞相铸一鼎文曰车丞相鼎八分书
　　司马迁南游探禹穴作一鼎而小记年月日埋之秦望山
　　黄霸为颍川守神雀集遂刻鼎记之
　　孔光拜丞相铸一鼎文曰丞相博山侯大篆书
　　王商为单于所畏遂令铸一鼎刻记其功以劝功臣杨震为太尉作一鼎其文曰太尉鼎古隶书
　　南单于于漠北遗宪古鼎客五斗其傍铭曰仲山甫鼎万年子子孙孙永保用宪乃上之【窦宪传】
　　胡广铸一鼎其文曰孝子鼎八分书
　　陈太丘铸一鼎藏于陉山
　　张衡制地动图记之于鼎沉于西鄂水中
　　王允字子师郭林宗见而竒之允自铸一鼎曰千里八分书
　　王仲子为大司徒铸一鼎其文曰司徒鼎大篆书王朗为司空铸一鼎其文曰司空鼎复篆书
　　董卓为太师铸一鼎其文曰太师鼎古隶书
　　蔡伯喈为侍中封高阳侯作一鼎记汉家厯数邕自书藏于泰山
　　蜀先主章武二年于汉川铸一鼎名曰克汉鼎埋之丙穴中八分书三足又铸一鼎沉于永安水中纪行军竒变又于成都武檐山埋一鼎名曰受禅鼎又埋一鼎于剑口山名曰剑山鼎并小篆书皆武侯迹又时龙见武阳之水九日因铸一鼎像龙形沉水中
　　蜀章武三年先主作二鼎一与鲁王文曰富贵昌宜侯王一与梁王文曰大吉祥宜公王并古隶书高二尺诸葛亮杀王双还定军山作一鼎埋于汉川其文曰定军鼎又作八阵鼎沉之永安水中皆大篆书又于武郡金山作二鼎一大一小并无文时亮行军见此山势似有王者故镇之
　　魏武帝铸一鼎于白鹿山高一丈纪征伐战阵之能古文篆书四足更作鼎予太子名曰孝鼎画刻古来孝子姓名小篆书
　　文帝黄初元年铸受禅鼎其文曰受祚鼎小篆书明帝太和六年铸一鼎三足名曰万夀鼎小篆书钟繇魏文帝赐五熟鼎
　　吴孙权黄武元年于彭蠡水沉一鼎其文曰百神助阳侯伏三足大篆书又猎于樊山见一姥问得何兽答曰得一豹曰何不截尾遂为姥立庙并作一鼎文曰豹尾鼎
　　孙亮建兴元年于武昌铸一鼎其文曰镇山鼎小篆书三足
　　孙浩铸一鼎于蒋山纪吴之厯数八分书
　　吴顾邕铸一鼎文曰顾元凯之鼎八分书三足
　　陆逊破刘备军铸一鼎纪功其文曰破备鼎
　　晋懐帝永嘉六年铸一鼎沈于步江中无文字鼎似形
　　苻坚建元年中长安樵人于城内见金鼎走白坚坚遣载取到化为铜鼎入门又变成大铎【异苑】
　　孔愉获放之遂作一鼎刻其文曰孔敬康鼎沉之于水
　　王羲之于九江作书鼎高五尺四面周匝书遍刻之沉于水中真隶书
　　宋王刘裕晋永初三年从秦中还纪功铸一鼎于九江其文曰沸秦洛伏大汉古篆书
　　宋文帝得鰕鱼遂作一鼎其文曰鰕鱼四足
　　顺帝升明元年有人于宫亭湖得一鼎上有古文洵漠二字
　　齐高祖讳道成于斋中池内见龙闻箫皷音遂埋一鼎其文曰龙鼎真书三足
　　梁武帝大通元年于蒋山埋一鼎其文曰大通真书又铸一鼎书老子五千言沉之九江中并萧子云书又天监二年安丰得一角灵武帝遂作一鼎投得处陈武帝即位铸一鼎其文曰元勲鼎沉于浙江
　　陈宣帝于太极殿中铸一鼎其文曰忠烈常侍丁初正书【并上】
　　邳公好古物钟鼎什物珪玺钱贝必具子闻之曰古之好古者聚道今之好古者聚财【文中子以下罏】
　　长安巧工丁缓者为常满灯七龙五凤常杂以芙蓉莲藕之竒又作卧褥香罏一名被中香罏本出房风其法后絶至缓始更为之为机环转运四周而罏体常平可置之被褥故以为名又作九层博山香罏镂为竒禽怪兽穷诸灵异皆自然运动又作七轮扇连七轮大皆径丈相连续一人运之满堂寒颤【西京杂记】
　　吴郡吴泰能筮会稽卢氏失博山罏使泰筮之泰曰此物质虽为金其象实山有树非林有孔非泉阊阖风至时发青烟此香罏也语其主处求即得之【集异记】
　　释寳海姓龚梁武自讲湼盘命海论佛性义海升榻而执鍮香罏帝曰法师虽断悭贪香罏非鍮不执海应声曰陛下位居宸极帽簪非纛不戴帝大悦
　　宋费崇先者吴兴人也泰始三年受菩萨戒寄斋于惠逺家二十四日书夜不懈每聴经常以鹊尾香罏置膝前初斋三夕见一人容服不凡竟来举罏将去崇先视膝前罏犹在其处更详视此人见提去甚分明崇先方悟是神异自惟衣裳新涤了无不净唯坐侧有唾壶旣使去壶即复见此人还罏坐前未至席顷犹见两罏旣即合为一然则此神人所提者葢罏影乎【法苑珠林】
　　沈约有香罏曰辟尘谢灵运有帐亦曰辟尘【采兰杂志】冯小怜有足罏曰辟邪手罏曰鳬藻冬天顷刻不离皆以其饰得名【上】
　　陶景母郝氏梦天人手执香罏来至其所已而有娠【南史以下枕】
　　泰山父者时汉武帝东巡见父锄于道头上白光高数尺呼问之对曰有道士教臣作神枕枕有三十二窍二十四窍应二十四气八窍应八风臣行之转少齿生【神仙传】李广与兄弟猎于宜山见卧虎射之一矢即殪断其头为枕示服猛也铸铜象其形为溲器示辱之今人作虎枕自广始
　　景初中咸阳吏王臣夜倦卧枕有顷闻灶下有呼声曰承约何以不来枕应曰我见枕不得动汝来饮至乃缶也【列异传】
　　滕放夏枕文石枕卧忽暴雷震其枕旁微觉有声不怖也其所枕葢六安也【异苑】
　　宋世焦湖庙有一栢枕或云玉枕枕有小圻时单父县人杨林为贾客至庙祈求庙巫谓曰君欲好壻否林曰幸甚巫即遣林近枕边因入圻中遂见朱楼琼室有赵大尉在中即嫁女与林生六子皆为秘书郎厯数十年并无思归之志忽如梦觉犹在枕傍林怆然乆之【幽明録】寕州尝献琥魄枕光色甚丽价盈百金时将北伐以琥魄疗金创上大悦命碎分赐诸将【南史以下席】
　　草名虎须者江东织以为席曰西王母席也【崔豹古今注】仙人郑碞坐玉华之席【玉佩金珰经】
　　景公猎休坐地而食晏子后至左右灭葭而席公不悦曰寡人不席而坐地二三子莫席而子独搴车而坐之何也晏子对曰吾闻介胄坐阵不席狱讼不席尸坐堂上不席三者皆忧也故不敢以忧侍坐公曰诺令人下席曰大夫皆席寡人亦席矣【晏子】
　　石季龙作席以金裹五香杂以五采线编蒲皮缘之以锦【邺中记】
　　郢州刺史韩务献七宝牀象牙席诏曰昔晋武帝焚雉头裘朕常嘉之今务所献亦此之流也竒丽之物有乖素风可付其家【后魏书】
　　海中浮鹄山去地千余里上有女人年三百岁有女道士百四十五人年并出百俱在学道遣使献红席梁武帝方舍身时其使适至此草常有红鸟居下故以名观其状则鸾鸟也【南史】
　　会稽岁时献竹簟供御世号为流黄簟【西京杂记】
　　跂勒国贡文犀织以为簟【洞防记以下帐】
　　茅君当受神灵之职众賔皆至忽然有素缣帐于屋下敷数重白氊金案玉杯人皆醉饱【神仙传】
　　上设紫琉璃帐火齐屏风列灵麻之烛以紫玉为盘【拾遗记】斯条国王作白珠交结帐【吴时外国传】
　　帝于迷楼上张四宝帐帐各异名一名散春愁二名醉忘归三名夜酣香四名延秋月【大业拾遗以下灯】
　　穆王设常生之灯以自照一名恒辉又列璠膏之烛遍于宫内又有凤脑之灯又有氷荷者出氷壑之中取此花以覆灯七八尺不欲使光明逺也【拾遗记】
　　高祖初入咸阳宫周行库府金玉珍宝不可称计其尤惊异者有青玉五枝灯高七尺五寸作蟠螭以口衔灯燃灯鳞甲皆动焕炳若列星而盈室焉【西京杂记】
　　武帝燃芳苢灯于阁上光色紫有白凤黑冠黑龙馵足来戏于阁【洞记】
　　元封中起方山像招诸灵异烧天下异香有沉光香涂魂香外国所贡青樝之灯燃照数里【上】
　　江寕县寺有晋长明灯岁乆火色变青而不热隋文帝平陈已讶其古至今犹存【隋唐嘉话】
　　鼋脂为灯置水中即见诸物【淮南万毕术以下杂纪器物】
　　刘樊撰诸器物造作之始十五卷名曰物祖【北史】
　　太昊制九针【帝王世纪】
　　黄帝创观漏水【隋志】
　　雍父作舂黄帝臣也【世本】
　　蚩尤作冶【尸子】
　　夏少康作箕帚【古本】
　　昆吾作陶赤翼作杵臼【吕氏春秋　周书又云神农作陶】
　　伏羲氏作网黄帝作釜甑舜作瓦棺土墍夏昆吾氏作瓦公输般作石硙倕作铫【古史考】
　　孟庄子作锯【上】
　　神农作牀席荐蓐枕被少昊作箦尧作毯伊尹制承尘周公作簟【物原】
　　轩辕作帷帐禹作屏伊尹作亮槅周公作帘
　　伏羲作木梳神农作笓□轩辕作镜镊剃刀少康作掠子伊尹作油刷吕望作梳匣秦始皇作镜台
　　轩辕臣雍父作碓后稷作水碓鲁般作砻磨碾子晋杜预作连机碓踏碓是也
　　神农作釜轩辕作锯凿般作铇钻櫽括
　　轩辕作帨巾帝喾作布袱汤作手巾脚巾祖甲作周公作纱罩轩辕作几夏禹作案周公制筵坫吕望作榻召公作椅汉武帝始效北蕃作交椅曹操作懒架神农作瓶瓮轩辕作釜甑鼎尊盘盂椀楪匙筯祝融作舜作爼豆敦勺禹作笾豆盏汤作杯周公作台盏田恒作唾壶秦始皇制汤礶
　　轩辕始造记里皷指南车周公作欹器
　　遂人作火神农因制陶冶轩辕作针剪少昊制灰汁米糊颛顼作衣桁后稷制砧杵后防作衣架纣作熨斗蒍敖作酒窄老作酒篘
　　神农作油轩辕作灯唐尧作灯檠成汤作蜡烛
　　遂人作樵祝融作炭唐尧作火炉伊尹作踏脚史佚作火锨秦始皇为烘篰晋羊琇作兽炭
　　轩辕作胶舜作漆公刘作黄蜡桀臣昆吾作石灰纣作脂粉周公作砺火秦穆公作轻粉刘安作焰硝白蜡轩辕始作浴盆溺器高辛氏造为偪厠
　　柱作蓑笠禹始为葢魏神元帝始为伞宇文涉归作氊衫雨笼公刘作泥罱戽斗伊尹始作桔橰史佚始作辘轳马钧始作桶
　　赫胥氏造梳以木为之二十四齿取疏通之义
　　梭一名踟蹰蚕箔一名璘籍
　　汉灵帝使毕岚作翻车【并上】
　　冯钧居京城内无水灌园乃作翻车令童儿转之田家有水车即此器也【魏畧】
　　汉张让作翻车名渴乌为曲角以气引水
　　豪犀刷鬓器也诗曰侧钗移袖拂豪犀【三余帖】
　　无余胡王有洛成天大旱浸于水即雨下【三余帖】
　　郎当净栉器也
　　吴主亮夫人洛珍有栉名玉雪
　　淮南王有薰笼赋
　　大衣篝一名答一名薰笼【急就章注】
　　光武后隂丽华有金虬屈膝倒凤衔花箫局【记事珠】箫局古薰笼也女巫章丹陈珠以犀金杂花箫局自随【上】
　　杵之神曰细腰庾信诗曰北堂细腰杵
　　刘之遴好古爱竒在荆州聚古器数十百种有一器似瓯可容一斛上有金错字时人无能知者又献古器四种于东宫其第一种镂铜鸱夷榼二枚两耳有银镂铭云建平二年造其第二种金银错镂古罇二枚有篆铭云防容成侯适楚之岁造其第三种外国渗罐一口有铭云元封二年兹国献其第四种古制澡盘一枚铭云初平二年造【南史】
　　竟陵王得古窑小口方腹而底平可容七八升以问陆澄澄曰此名服匿单于以与蘓武详视器底彷佛可识如澄言【南史】
　　西魏文帝造二欹器其一为二仙人共持一鉢同处一盘葢有山山有香气别有一仙人持一金缾以临器上以水灌山则出于缾而注于器烟气通发山中谓之仙人欹器也其一为二荷同处一盘相去盈尺中有芙蓉下垂器上以水注芙蓉而盈于器又为鳬雁蟾蜍以饰之谓之水芝欹器二盘各有一牀一鉢鉢圆而牀方中有人焉言三才之象也器如觥形满则平溢则倾置之前殿以警满盈焉
　　曹公作欹案卧视书六朝人作隐囊柔软可欹又胜欹案
　　杨愔传以方麯障面读书不解方麯为何语按説文作筁蚕薄也通作曲礼记曰薄汉书周勃传织薄曲为业方言薄谓之曲此云方麯障面葢竹织方扇也













　　广博物志卷三十九
　　钦定四库全书
　　广博物志卷四十
　　明　董斯张　撰
　　器用二【舟　车】
　　化狐作舟【物理论　又虞姁作舟见吕氏春秋又共鼓货秋作舟见世本又番禺始为舟见山海经弃作舟见墨子】
　　遂人以匏济水伏羲始乘桴轩辕作舟楫颛顼作篙桨帝喾作舵橹尧作维牵夏禹作舵加以篷帆樯伍贠楼船【物原】
　　水用舟沙用防泥用輴山用【文子】
　　天子造舟诸侯维舟大夫方舟士特舟庶人乘泭【尔雅】船循也循水而行也又曰舟言周流也其前立柱曰椳巍巍也巍巍高貌也其尾曰柂柂拖也后见拖曵也且弼正船使顺流不使他戾也在旁曰橹橹膂也用膂力然后舟行也引舟者曰筰筰作也作起也起舟使行动也在旁拨水曰櫂櫂濯也濯于水中也且言使舟櫂进也又谓之札形似札也又谓之楫楫捷也拨水使舟捷疾也所用斥旁岸曰交一人前一人还相交错也帆泛也随风张幔曰帆使舟疾泛泛然也舟中牀以荐物者曰笭言但有箦如笭牀也南方人谓之笭言湿漏之水然从下过也其上板曰覆言所覆众枕也其上屋曰庐象庐舎也其上重室曰飞庐在上故曰飞也又在上曰爵室于中望之如鸟雀之警示也军行在前曰先登登之向敌阵也狭而长曰艨冲以冲突敌船也轻疾者曰赤马舟其体正赤疾如马也上下重牀曰舰四方天板以御矢石其内如牢槛也五百斛以上还有小屋曰斥以视敌进退也三百斛曰貂也貂短也江南所名短而广安不倾危者也二百斛以下曰艇其形径挻一人二人所行也【释名】
　　小船谓之艇艇之小者曰防船头谓之舳尾谓之舻楫谓之桡车辕上者谓之辕谓之辀轸谓之枕较谓之干衡扼也扼上者谓之鸟喙【小尔雅】
　　舟舫榜船也艬艜艒防防舺舴艋艆防防艑□艡舽船防舸艛防艃舶艀舰舼艇艅艨艟艗□舴艋舟也防筏也谓之舷防谓之桄造舟谓之浮梁【广雅】
　　玉山傍有丹桂紫桂白桂皆直上百寻可为舟航谓之文桂之舟【拾遗记】
　　尧登位三十年有巨查浮于西海查上有光夜明昼灭海人望其光乍大乍小若星月之出入矣查常浮绕四海十二月一周天周而复始名曰贯月查亦谓挂星查羽人栖息其上羣臣含露以漱日月之光则如暝矣【上】夏禹欲造独木船知梓潼县尼陈山有梓木径一丈二寸令匠者伐之树神为童子不伏禹责而伐之【蜀记】天子乘龙舟鸟舟浮于大沼【穆天子传】
　　越絶书舟名须虑
　　晋平公使叔向聘于吴吴人拭船以送之左五百人右五百人有绣衣豹裘者叔向归以告平公平公曰吴其亡乎奚以敬舟奚以敬民叔向对曰君为驰底之台上可以发千兵下可以陈钟皷诸侯闻君者亦曰奚以敬台奚以敬民所敬各异也于是平公乃罢台【説苑】
　　秦为太白船万艘欲以攻楚【蜀王本纪】
　　昆明池汉时有豫章船一艘载一千人【酉阳杂爼】
　　汉武帝思怀徃者李夫人不可复得时始穿昆灵之池泛翔禽之舟帝自造歌曲使女伶歌之时日已西倾凉风激水女伶歌声甚遒因赋落叶哀蝉之曲曰罗袂兮无声玉墀兮尘生虚房冷而寂寞落叶依于重扃望彼美之女兮感余心之未寕帝闻唱动心闷闷不自支持命龙膏之灯以照舟内悲不自止【拾遗记】
　　虬泉池在五柞宫北中有追云舟起风舟待僊舟含烟舟或以沙棠为枻檝或以木兰文柘为橹棹又起五层台于月下【洞防记】
　　帝乘冲澜灵鶂之舟以香金为钩霜丝为纶丹鲤为饵钓于台下得白鲛焉【拾遗记】
　　太液池中有鸣鹤舟容与舟清旷舟采菱舟越女舟【西京杂记】
　　昆明池中有弋檀舟【上】
　　昆明池中有撞雷舸【洞防记】
　　灵池中有转羽舫凌龙舫凌波舫【述异记】
　　影娥池中有游月船触月船鸿毛船逺见船载数百人或以青桂之枝为櫂或以木兰之心为檝练实之竹为篙纫石之脉为绳防也石脉出晡东国细如丝可缒万斤生石里破石而后得此脉萦绪如麻纻也名曰石麻亦可为布也【上】
　　汉武帝乘郁金楫泛积翠池自吹缥玉笛
　　地理志有京兆尹船司空注云本主船之官遂以名县婕妤接帝于太液池作千人舟号合宫之舟池中起为瀛洲榭高四十尺帝御流波文縠无缝衫后衣南越所贡云英紫裙碧琼轻绡广榭上后歌舞归风送逺之曲帝以文犀簮击玉瓯令后所爱侍郎冯无方吹笙以倚后歌中流歌酣风大起后顺风扬音无方长噏细嫋与相属后裙髀曰顾我顾我后扬袖曰仙乎仙乎去故而就新寕忘怀乎帝曰无方为我持后无方舍吹持后履乆之风霁后泣曰帝思我使我仙去不得怅然曼啸泣数行下帝益愧爱后赐无方千万入后房闼他日宫姝幸者或襞裙为缯号曰畱仙裙【飞燕外传】
　　菌桂之舟晨鳬之舸【王粲海赋】
　　宛渠之民乘螺舟而至舟形似螺沉行海底而水不浸入一名沦波舟【拾遗记】
　　舟名青翰十翼赤马【释名】
　　緑鹢防鹙皆船名【刘祯鲁都赋】
　　管寕泛海舟欲覆乃曰吾尝一朝科头三晨宴起过皆在此风乃息【魏志】
　　管寕死辽东三十七年归柩而阻海风同行数十船俱没惟寕船望见火光投之得岛屿及上岸无火亦无人晏先生以为积善之感【独异志】
　　孙权乘飞灵大船【吴都赋】
　　诸葛恪制鸭头船【吴志】
　　孙皓尝问诗云泛彼栢舟唯栢舟乎张尚对曰诗言桧楫松舟则松亦中舟也【环济吴纪】
　　长史刘绘循治洛阳以东运渠通州尝用赤马【赤马船名　杜预表】
　　天泉池有紫宫舟升进舟曜阳舟飞龙舟射猎舟灵芝池有鸣鹤舟指南舟舎利池有云母舟无极舟都亭池有华泉舟常安舟【晋宫阁记】
　　翟汤字道渊始安守干宝与汤通家遗汤一船勅吏曰翟公亷让致书讫委船而还汤旣无反致乃以货之买绢物寄还宝宝本以为惠而反烦之益叹愧焉【晋书】晋时钱塘浙江有樟林桁大船每有乘者辄漂荡摇扬而不可禁尝鸣皷钱塘江头凌浪如故惟船吏章粤能相制伏及粤死遂废去【异苑】
　　晋徐荣者琅琊人尝至东阳还经定山舟人不惯误堕洄澓中游舞涛波垂欲沈没荣无复计惟至心呼观世音斯湏间如有数十人齐力引船者踊出澓中还得平流沿江还下日已向暮天大隂闇风雨甚驶不知所向而涛浪转盛荣诵经不辍口有顷望见山头有火光赫然廻柂趣之迳得还浦举船安穏旣至亦不复见光同旅异之疑非人火明旦问浦中人昨夜山上是何火光众皆愕然曰昨风雨如此岂如有火理吾等并不见然后了其为神光矣【法苑珠林】
　　宋沙门竺惠庆广陵人也经行修明元嘉十二年荆扬大水川陵如一惠庆将入庐山船至小而暴风忽起同旅已得依浦唯惠庆船未及得泊飘飏中江风疾浪涌静待沦覆庆正心端念诵观世音经洲际之人望见其船迎飚截流如有数十人牵挽之者迳到上岸一舫全济【防祥记】
　　羊侃初赴衡州于两艖防起三间通梁水斋饰以珠玉加之锦缋盛设帏屏陈列女乐乘潮解防临波置酒縁塘傍水观者塡咽
　　江革自武陵王长史除都官尚书将还所给一舸舸艚偏欹不得安卧乃于西陵岸取石数片以实之其清贫如此【南史】
　　王琳每战胜舰则有声如野猪其战舰千载以野猪为名【南史】
　　陈后主时船下有声云明年乱视之得婴儿长三尺而无头【上】
　　北齐沙门灵昭甚有巧思武成帝令于山亭造流杯池船每至帝前引手取杯船即自住上有木小儿抚掌遂与丝竹相应饮讫放杯便有木人速还上饮若不尽船终不去未几灵昭忽拊心疑有刀刺湏臾吐血而终【太平广记】
　　隋梁睿请伐陈文帝诏曰陈国未尽藩节诚湏责罪兴师若命水龙终当屈【水龙谓战船也】
　　有龙舟凤艒【艒音墨隋志】
　　行次洛口御龙舟皇后御翔螭舟又有小水殿九名浮景舟诸妃嫔所乘又有大朱航三十六名漾防船贵人美人及十六夫人所乘又有朱鸟航二十四艘苍螭航二十四艘白虎航二十四艘武航二十四艘又有飞羽舫六十艘青鳬舸十艘凌波舸十艘官人习水者乘之余人有五楼船五十二艘诸王公主及三品以下坐三楼船一百二十艘四品官人及四道塲坛僧尼道士坐二楼船二百五十艘五品以上及诸国蕃官乘板榻二百艘载羽仪服饰百官供奉之物黄蔑艘二千艇六品以下九品以上从官并及五品以上家口坐又有平乘五百艘青龙五百艘艨艟五百艘八擢舸二百艘舴艋舸二百艘并十二卫所乘【大业拾遗】
　　扬素进取陈之计造大舰名曰五牙容战士八百人次曰黄龙置六百人【本传】
　　隋处士元藏玑至海中沧洲去中国数万里藏玑思归洲人制凌风舸送之激水如飞旬日之间即抵东莱【杜阳杂编】
　　隋旣平陈南海有五六百家居水为亡命号曰游艇子隋炀帝讨辽东封徳彛船没众皆谓死杨素曰封郎当得仆射此必未死使人求之公抱得一板没于大海中力尽欲放之忽忆杨公之言复勉力持之胸前为板所摩击肉破至骨众接救得之后果官至仆射【定命録以下车】伏羲始乘牛马而制羁縻鞭杖轩辕作挽辂少昊制牛车奚仲制马车而造鞍的勒靷驾六马建旂旌斿旐以别尊卑等级夏禹制辇周公制进贤四望二车秦始皇作轿汉高祖作竹兜汉武帝作羊车芝车【物原】
　　月旦为朔车之防亦为朔名齐实异所当辨也【尹文子】胶车木马不利逺贾【易林】
　　墨子刻木鸡以厉天下不如三寸之车鎋管青铸骐骥于金象不如驽马之周用【抱朴子】
　　山车垂句山车者自然之车也句者曲也不揉治而自员曲故言垂句【礼斗威仪】
　　象车者山之精也王者徳泽流洽四境则出【宋书】
　　故车之精名曰寕野如辒车见之伤人目呼其名则无害【白泽图】
　　古之为辂车也葢圆以象天二十八撩以象列星轸方以象地三十辐以象月【贾子】
　　上车以和鸾为节下车以佩玉为度上有双衡下有双璜冲牙玭珠以纳其间琚瑀以杂之行以采齐趋以肆夏步环中防折旋中矩进则抑之退则扬之然后玉锵鸣也【大戴礼】
　　作车当取大良白槐之辐朱茰之轫【石崇奴券】
　　王母乘紫云之辇驾九色班龙别有五十天仙执采旄之节佩金刚灵玺戴天真之冠【汉武内传】
　　八皇老君乘黄琅之车把紫凤之节【太洞玉经】
　　五帝真人并乘八景玉舆【葛传】
　　母乘三素之舆【上清诀】
　　紫元夫人歌云命驾玉锦纶【真诰】
　　灵景道君乘赤云车【洞天经】
　　岐伯乘绛云之车驾十二白鹿游蓬莱之上【黄帝岐伯经】轩辕氏作于空桑之北绍物开智见转风之蓬不已者于是作制乘车横木为轩直木为辕以尊太上【路史】黄帝作车少昊时畧驾牛奚仲驾马【古史考】
　　乘雅作驾寒衰作御奚仲作车【吕氏春秋】
　　鲧服牛相士乘马腊作驾【世本】
　　戎车夏后氏曰钩车先正也殷曰寅车先疾也周曰元戎先良也旂夏后氏首人之执也殷白天之义也周黄地之道也章夏后氏以日月尚明也殷以虎尚威也周以龙尚文也【通考】
　　王肃曰古者一辕之车夏后氏驾两马谓之丽殷益以一騑谓之骖周人又益以一谓之驷
　　巾车【车官之长言巾者以设饰为主也】掌公车之政令辨其用与其旗物【用谓祀賔之属旗物谓太常以下】而等叙之以治其出入　王之五路【车谓之路有徃来不穷之道也】一曰玉路【以玉为饰】锡【马面当卢刻金为之】樊缨十有再就【樊马大带也缨马鞅也皆以五采罽饰之为十有二匝】建大常十有二斿【大常旗画日月上缀十有二斿】以祀金路【以金为饰】钩【钩当马胸亦以金为之】樊缨九就【樊缨皆以九匝】建大旂【旂画交龙】以賔【賔客会同用之】同姓以封象路【以象齿为饰】朱【以朱饰马勒】樊缨七就【皆为七匝】建大赤【其旗名以通帛为之】以朝异姓以封革路【挽之以革而漆之】龙勒【以龙文饰马勒】条缨五就【其樊缨以条丝饰之而为五匝】建大白【殷之旗名】以即戎封以四卫【四方诸侯守卫亦以赐之】木路【不用革挽但漆之】前樊鹄缨【以浅黑色饰韦为樊鹄色饰韦为缨前剪】建大麾【夏后氏旗】以田以封蕃国【九州之外蕃国亦以此赐之】王后之五路【王后亦有五路】重翟【以重雉羽为车两旁之蔽】厌翟【不用重翟但次其羽使相压也】安车【不用羽为翟蔽】翟车【不重不厌以翟饰车之侧】辇车【以人挽之而行】　重翟锡面朱总厌翟勒面缋总安车雕面鹥总皆有容葢翟车具面组总有握辇车组挽有翣羽葢王之丧车五乘木车蒲蔽大防尾櫜疏饰小服皆疏素车棼蔽大防素饰小服皆素薻车薻蔽鹿浅防革饰防车萑蔽然防饰漆车藩蔽豻防雀饰　服车五乘【服事者之车】孤乘夏篆【五采画毂约】卿乘夏缦【亦用五采但不篆刻】大夫乘墨车【墨色不画】士乘栈车【不革用挽而漆之】庻人乘役车【可载任器以共役】　凡良车散车不在等者【精制曰良粗制曰散不入车服之等者】其用无常【惟王所赐】凡车之出入岁终则防之【计其完弊多少】　凡赐阙之毁折入赍于职币大丧饰遣车遂廞之行之及塟执葢从车持旌及墓嘑启关陈车小丧共匶路与其饰岁时更续共其弊车大祭祀鸣铃以应鸡人【周礼】
　　车人为车【为大车栢车之工】柯长三尺博三寸厚一寸有半五分其长以其一为之首毂长半柯其围一柯有半辐长一柯有半其博三寸厚三之一渠三柯者三行泽者欲短毂【泽为沮洳之地用于行泽故利短毂】行山者欲长毂【山为险阻之地用长毂】短毂则利【无却行之失】长毂则安【无倍任之劳】行泽者反輮【輮牙也以为轮之固抱也】行山者反輮【反则里之滑者在外反则反其里之坚者相依】反輮则易反輮则完六分其轮崇以其一为之牙围栢车毂长一柯其围二柯其辐一柯其渠二柯者三五分其轮崇以其一为之牙围大车崇三柯绠寸牝服二柯有参分柯之二羊车二柯有参分柯之一栢车二柯凡为辕三其轮崇参分其长二在前一在后以凿其钩彻广六尺鬲长六尺
　　轮人为轮斩三材必以其时【三材所以为毂也辐也牙也斩之以时者阳木则仲冬斩之隂木则仲夏斩之】三材旣具巧者和之毂也者以为利转也辐也者以为直指也牙也者以为固抱也轮敝三材不失职谓之完望而眡其轮欲其幎尔而下迆也进而眡之欲其微至也无所取之取诸圜也望其辐欲其揱尔而纎也进而眡之欲其内称也无所取之取诸易直也望其毂欲其眼也进而眡之欲其帱之亷也无所取之取诸急也眡其绠欲其蚤之正也察其菑蚤不齵则轮虽敝不匡　凡斩毂之道必矩其隂阳【矩谓刻识之也凡斩毂材必辨其向日背日之隂阳方】阳也者稹理而坚【阳木实栗丛致也谓稹理而坚实】隂也者疏理而柔【隂木其体虚空故疏而不密其质弱】是故以火养其隂而齐诸其阳【必以火而炼治之】则毂虽敝不藃【虽乆而敝亦不坏藃音耗】毂小而长则柞【柞谓狭而不广】大而短则挚【挚危也言不坚固】是故六分其轮崇以其一为之牙围参分其牙围而漆其二椁其漆内而中诎之以为之毂长以其长为之围以其围之阞捎其薮五分其毂之长去一以为贤去三以为轵　容毂必直【非和转之势故欲其直】陈篆必正【采以约之为篆文】施胶必厚【附丽之必欲固也】施筋必数【幔角之用必欲多也数音朔】帱必负干【帱覆也帱以幔毂必欲其亷之外见而负于干】旣摩革色青白谓之毂之善参分其毂长二在外一在内以置其辐凡辐量其凿深以为辐广辐广而凿浅则是以大扤虽有良工莫之能固凿深而辐小则是固有余而强不足也故竑其辐广以为之弱则虽有重任毂不折参分其辐之长而杀其一则虽有深泥亦弗之溓也参分其股围去一以为骰围　揉辐必齐【揉辐以火所以齐曲直】平沈必均【沈辐以水所以均轻重】直以指牙【然辐直则为倨牙曲则为勾故必欲其直指】得则无而固不得则有必足见也六尺有六寸之轮绠参分寸之二谓之轮之固　凡为轮行泽者欲杼【泽多湿故削其轮之外如杼春也】行山者欲侔【山多石故轮欲上下相等而圆滑也】杼以行泽【以轮之杼者而行泽】则是刀以割涂也【譬如以刀而割泥也】是故涂不附【故虽行湿地而泥不附者也】侔以行山【以轮之侔者而行山】则是搏以行石也【譬如以圆滑之物而行石也】是故轮虽敝不甐于凿【轮虽为石损敝而不动于凿中也】凡揉牙外不亷而内不挫防不肿谓之用火之善是故防之以眡其圜也【轮中防则圜矣】萭之以眡其匡也【萭与矩同防圜中矩四围端正是中矩也】县之以眡其辐之直也【以绳县之中绳则辐直矣县】水之以防其平沈之均也【偃其轮而灌以水其平沈适均则平中凖矣】量其薮以黍以防其同也【薮辐间也量薮以黍而所受多寡适同焉则中量矣】权之以防其轻重之侔也【以两轮分而称之其轻重适侔则中权矣】故可防可萭可水可县可量可权也谓之国工【则国人无以过其巧矣】轮人为葢【葢取其圆于车上之所用】逹常围三寸【葢之为制上为部中为逹常柄通上下也】桯围倍之六寸赖之以呈葢顶也桯音楹信其桯围以为部广【广径也部广之围尺有八寸信音申广古旷反】部广六寸部长二尺桯长部之四尺者二十分寸之一谓之枚部尊一枚弓凿广四枚凿上二枚凿下四枚凿深二寸有半下直二枚凿端一枚弓长六尺谓之庇轵五尺谓之庇轮四尺谓之庇轸参分弓长而揉其一参分其股围去一以为蚤围参分弓长以其一为之尊上欲尊而宇欲卑【上近部则欲其高隤下为宇则欲其低】上尊而宇卑则吐疾而霤逺【其势顺霤力又反】葢已崇则难为门也【高则门难容】葢已卑是蔽目也【卑则遮前不见】是故葢崇十尺良葢弗冒弗纮【善为葢者不以衣覆或有衣而不以线系】殷亩而驰不队【队读为坠如平亩而驰且落不落之状】谓之国工
　　舆人为车【车谓五路】轮崇车广衡长参如一谓之参称参分车广去一以为隧参分其隧一在前二在后以揉其式以其广之半为之式崇以其隧之半为之较崇六分其广以一为之轸围参分轸围去一以为式围参分式围去一以为较围参分较围去一以为轵围参分轵围去一以为轛围圜者中防方者中矩立者中县衡者中水直者如生焉【如水之生于地】继者如附焉【如水之附于干】凡居材大与小无并【处材得其所以小入大大者受之而入无兼并之失】大倚小则摧引之则絶栈车欲弇饰车欲侈
　　辀人为辀【辀车辕也】辀有三度【浅深异其数也】轴有三理【言其有常也】国马之辀【种马驾玉路戎马驾革路齐马驾金路道马驾象路】深四尺七寸【国马高八尺故辀之深四尺七寸】田马之辀【驾木路】深四尺【田马高七尺故辀之深四尺】驽马之辀【驾役车】　深三尺有三寸【驽马高六尺故辀之深三尺三寸　此言辀有三度也】轴有三理一者以为媺也【轴之材欲其美而无恶】二者以为乆也【轴之体欲其坚而可乆】三者以为利也【轴之势欲其利而易转】轨前十尺而策半之凡任木任正者十分其辀之长以其一为之围衡任者五分其长以其一为之围小于度谓之无任五分其轸闲以其一为之轴围十分其辀之长以其一为之当免之围叅分其免围去一以为颈围五分其颈围去一以为踵围凡揉辀欲其孙而无弧深今夫大车之辕挚其登又难旣克其登其覆车也必易此无故惟辕直且无桡也是故大车平地旣节轩挚之任及其登阤不伏其辕必缢其牛此无故惟辕直且无桡也故登阤者倍任者也犹能以登及其下阤也不援其邸必緧其牛后此无故惟辕直且无桡也是故辀欲颀典辀深则折浅则负辀注则利凖利凖则乆和则安辀欲弧而无折经而无絶进则与马谋【马所以驾车故车之进则与马谋】退则与人谋【人所以御马故车之退则与人谋】终日驰骋左不揵【车左君聴乘揵倦也言尊者在左无揵倦之病也】行数千里马不契需【契伤也言马不伤于蹄不濡滞于路也】终岁御衣袵不敝【袵裳际也车行无动摇故不损御者之衣裳也】此惟辀之和也劝登马力马力旣竭辀犹能一取焉良辀环灂自伏免不至轨七寸轨中有灂谓之国辀轸之方也以象地也【轸在下以承上也故象地之方】葢之圜也【葢周围覆车也】以象天也【葢在上以覆下故以象天之圜】轮辐三十【一轮有三十辐】以象日月也【象一月有三十日也】葢弓二十有八【一葢有二十八弓】以象星也【象天有二十八宿也】龙旂九斿【交龙为旂其斿有九诸侯建之】以象大火也【大火苍龙之宿东方之星其属有九】鸟旟七斿【鸟凖为旟其斿有七州里建之旟余】以象鹑火也【鹑火朱鸟之宿南方之星其属有七】熊旗六斿【熊虎为旗其斿有六师都建之】以象伐也【伐白虎之宿西方之星其属有六也】蛇四斿【蛇为旐其斿有四县都建之】以象营室也【营室武之宿北方之星其属有四】弧旌枉矢【凡旌旗皆有弧以张之又画枉矢于上也】以象弧也【以象弧星之有矢飞行也　并上】车古者曰车声如居言行所以居人也今曰车车舎也行者所处若车舎也天子所乘曰玉辂以玉饰车也辂亦车也谓之辂者言行于道路也象辂金辂木辂各随所以为饰名之也钩车以行为阵钩股曲直有正夏所制也胡车车胡以罪没入为官奴者引之殷所制也元戎车在军前启突敌阵周所制也辇车人所辇也柏车柏伯也大也丁夫服任之小车也羊车羊祥也祥善也善饰之车今犊车是也墨车漆之正黑无文饰大夫所乘也重较其较重卿所乘也役车给役之车也栈车栈靖也麻靖物之车也皆庻人所乘也軘车戎者所乘也客车妇人所载小车也其葢施帷所以隐蔽其形容也衣车前户所以载衣服之车也猎车所乘以畋猎也小车驾马轻小之车也驾马宜轻使之局小也高车其葢高立载之车也安车葢卑坐乘今吏之乘小车也驘车羔车各以所驾名之也槛车上施栏槛以格猛兽之车也轺车轺遥也逺也四向逺望之车也辎车载辎重卧息其中之车也辎厠也所载衣物杂厠其中也骈车骈屏也四面屏蔽妇人所乘牛马也辎骈之形同有邸曰辎无邸曰骈辀句也辕上句也衡横也横马颈上也游环在服马背上骖马之外辔贯之游移前却无常处也脇驱在服马外脇也隂防也横侧车前以隂笒也靷所以引车也鋈金涂沃也冶白金以沃灌靷环也续续靷端也文鞇车中所坐者也用虎皮有文采因与下轝相连着也伏也在前人所伏也轼式也所伏以式敬者也车中重荐也轻小貂也毂埆也体坚埆也辕援也车之大援也枕横在前如卧牀之有枕也枕横也横在下也荐板在上如荐席也齐人谓车枕以前曰缩言局缩也兖冀曰育御者坐中执御育育然也较在箱上为辜较也立人象人立也或曰阳门在前曰阳两旁似门也槅枙也所以扼牛颈也马曰乌啄下向又马颈似乌开口向下啄物时也强隆言体隆而强也或曰车弓似弓曲也其上竹曰郎疎相逺晶晶然也复也重复非一言之也辋罔也罔罗周伦之外也关西曰輮言曲輮也或曰防防绵也绵连其外也轮纶也言弥纶也周匝之言也防言辐防入毂中也舆举也轴抽也入毂中可抽出也釭空也其中空也锏间也间釭轴之间使不相摩也辖害也车之禁害也輠裹也裹轵头也轵指也如指而见于毂头也笒横在车前织竹作之孔笒笒也葢在上覆葢人也軬藩也蔽水雨也轑葢乂也如屋构橑也杠公也众乂所公共也防挽犹秘齧也在车轴上正轮之秘齿前却也屐似人屐也又曰伏兎在轴上似之也又曰輹輹伏也伏于轴上也钩心从舆心下钩轴也缚在车下与舆相连缚也棠蹚也在车两旁幰使不得进却也幰宪也御热也绁制也牵制之也纷放也防其放弛以拘之也辔咈也牵引咈戾以制马也勒络也络其头而引之也衔在口中之言也鏕苞也所以在旁苞敛其口也鞅婴也喉下称婴言缨络之也其下饰曰樊缨其形樊樊而上属缨也韅经也横经其腹下也靽半也拘使半行不得自纵也羇检也所以检持制之也缰疆也系之使不得出疆限也鞧遒也在后遒廹不得使却缩也负在背上之言也靵悬也何以悬缚轭也【释名】
　　古者有命民之有能敬长怜孤取舎好让居事力者然后命得乘饰车骈马未得命者不得乘饰车骈马皆有罸【韩诗外传】
　　辟恶车秦制也【古今注】
　　武帝作画云车
　　东畊之日亲率公卿戴青帻载青车驾苍马公卿以下车驾如常法【应劭汉官仪】
　　封禅为满轮车恶伤土石草木
　　玉金象革木等路是为五路竝天子之法车皆朱班漆轮画为文三十辐法月之数朱橑二十八象宿两箱之后皆玳瑁为鹍翅加以金银雕饰世俗谓之金鹍车【晋书】
　　车坐乘者谓之安车倚乘者谓之立车亦谓之高车按周礼惟王后有安车也王亦无之自汉已来制乘舆乃有之有青立车青安车赤立车赤安车黄立车黄安车白立车白安车黑立车黑安车合十乘名为五时车俗谓之五帝车【上】
　　车有巾葢谓之武刚车武刚车者为先驱又有属车轻车为后殿焉【兵法】
　　皂轮车青油幢朱丝络诸王三公有功者特加之【晋书】帝尝大备法驾嫌属车太多顾谓阎毗曰开皇之日属车十二乘于是亦得今八十一乘以牛驾车不足以益文物朕欲减之从何为可毗曰臣初定数共宇文恺参详故实据汉胡伯始蔡邕等议属车八十一乘此起于秦遂为后式故张衡赋云属车九九是也次及法驾三分减一为三十六乘此汉制也又据宋孝建时有司奏议晋迁江左唯设五乘尚书建平王宏曰八十一乘义兼六国三十六乗无所凖慿江左五乗俭不中礼但帝王文物旂旒之数爰及冕王皆用十二今宜凖此设十二乗开皇平陈因以为法今宪章徃古大驾依秦法驾依汉小驾依宋以为等差帝曰何用秦法大驾宜三十六法驾宜十二小驾除之毗研精故事皆此类也【北史】女为帝制司南车当其前记里皷车居其右【黄帝内传】记里皷车一名大章车晋安帝时刘裕灭秦得之有木人执槌向皷行一里打一槌【古今注】
　　黄帝与蚩尤战涿鹿之野蚩尤作大雾兵士皆迷于是作指南车【上】
　　舜时金车见帝庭【瑞应图】
　　周公致太平越裳氏来献白雉一黑雉二象牙一使者迷其归路周公锡以文锦二疋軿车五乗皆为司南之制【古今注】
　　孔子曰自季孙之赐我千钟而友益亲自南宫顷叔之乗我车也而道加行故道有时而后重有执而后行微夫二子之赐丘之道几于穷矣【説苑】
　　晋平公为驰逐之车龙旌众色挂之以犀象错之以羽芝车成题金千镒立之于殿下令羣臣得观焉田差三过而不一顾平公作色大怒问田差尔三过而不一顾何为也田差对曰臣闻説天子者以天下説诸侯者以国説大夫者以官説士者以事説农夫者以食説妇姑者以织桀以奢亡纣以淫败是以不敢顾也平公曰善乃命左右曰去车【上】
　　子路与巫马期薪于韫丘之下陈之富人有处师氏者脂车百乗觞于韫丘之上子路与巫马期曰使子无忘子之所知亦无进子之所能得此富终身无复见夫子子为之乎巫马期喟然仰天而叹闟然投鎌于地曰吾尝闻之夫子勇士不忘丧其元志士仁人不忘在沟壑子不知予与试予与意者其志与子路心惭故负薪先归【韩诗外传】
　　齐庆封献车于季武子美泽可以鉴展庄叔见之曰车甚泽人必瘁宜其亡也【左传】
　　西门豹为邺令佯亡其车辖令吏求之不能得使人求之而得之家人屋间【韩非子】
　　郑县人有得车轭者而不知其名问人曰此何种也对曰此车轭也俄又复得一人问曰此是何种也对曰此车轭也问者大怒曰曩者曰车轭今又曰车轭是何种也此女欺我也遂与之鬭【上】
　　郢人有买屋栋者求大三围之木而人予车毂跪而度之巨虽可而长不足【淮南子】
　　俗説齐人有空车行鲁人有负釡者便持釡置车中行三百里临别取釡不相问亦不谢后车家系狱当死釡主径徃簒之穿壁未逹曰极哉车者怒不肯出釡主惭欲俱死明日主者以事白齐君齐君义而原之【风俗通】汉昭帝崩霍光奏遣太仆以軨轕车迎曾孙为帝郭丹字少卿从师于长安买符入函谷关记入封符乞乃慨然叹曰不乘使者车终不出关【东观汉记】
　　刘翊曾行于汝南界中有陈国张季礼逺赴师丧遇寒冰车毁顿滞道路翊见而谓曰君慎终赴义行宜速逹即下车与之不告姓名策马而去【东汉书】
　　袁忠为沛相乗苇车到官以清亮称
　　夏贺为彭城相袁闳徃省谒变姓名徒行既至数日吏不敢通阿母出见惊白夫人乃密呼入去遣车送之闳称疾不肯乗车
　　许劭字子将同郡袁绍公族豪侠去濮阳令归车徒甚盛将入郡界乃谢遣客曰吾舆服岂可使许子将见【并上】吴有徐随居丹徒左慈过随门下有客车六七欺慈云徐公不在慈去客皆见牛在杨树杪车毂中皆生荆木客惧逐慈叩头陈谢客还见牛如故毂中亦无复荆木【神仙传】
　　房丽者赵之贤人立东门之外有行商车辖亡丽告之不悟复更告商人怒曰吾辖自亡何湏汝告惠加于已而反怒之吾欲比之草木草木有心矣【符子】
　　阮裕在剡曾有好车借无不给有人塟母意欲借而不敢言后裕闻之乃叹曰吾有车而使人不敢借何以车为命焚之【晋书】
　　安平王孚薨塟给徘徊黑耳车一乗【晋公卿礼秩】
　　鹿轓轺梁制三公开府尚书令给之凤辖轺尚书仆射中书监秘书监临之聊泥轺尚书列卿等给之龙雀轺诸王除刺史带将军给之方葢轺中丞给之朱两轓二千石皂葢朱两轓千石六百石朱左轓【通典】












　　广博物志卷四十
<子部,类书类,广博物志>
　　钦定四库全书
　　广博物志卷四十一
　　明　董斯张　撰
　　食饮【总食　肉　酒　茗　药饵附】
　　王者居中央制御四方平旦食少阳之始也昼食太阳之始也晡食少隂之始也暮食太隂之始也【白虎通】膳夫【食官之长】掌王之食饮膳羞以养王及后世子凡王之馈食用六谷【黍稷稻粱苽麦】膳用六牲【马牛羊豕犬鸡】饮用六清【水浆醴防酏】羞用百有二十品珍用八物【淳熬淳毌炮豚炮牂珍清熬肝膋】酱用百有二十罋【醢六十罋醯六十罋】王食一举【谓朝食也杀牲盛馔曰举】鼎十有二【牢鼎九陪鼎三】物皆有爼【谓牢鼎之实亦九爼】以乐侑食膳夫授祭品甞食【防有毒也】王乃食卒食以乐彻于造【作乐毕彻于造食之所】王齐日三举【齐谓散齐也齐必变食故特加二举】大丧则不举大荒则不举大札则不举天地有烖则不举【日月薄蚀为天灾山崩川沸为地灾】邦有大故则不举【防戎之事凡此皆不举盛馔以自贬损也】王燕食【谓日中与夕食】则奉膳赞祭【燕食则其祭不如朝食之盛故膳夫受而赞之】凡王祭祀賔客食则彻王之胙爼凡王之稍事【有小事而饮酒】设荐餔醢王燕饮酒则为献主【君尊不与臣敌故膳夫代王酌酒献賔】掌后及世子之膳羞凡肉修之颁赐皆掌之【王以肉及修餔颁赐羣臣皆膳夫掌之】凡祭祀之致福者受而膳之以挚见者亦如之岁终则会【计颁赐之多少】唯王及后世子之膳不会【不以有司法数拘之也　周礼】
　　内饔【调和熟食曰饔内饔所主在内】掌王及后世子膳羞之割亨煎和之事【割肆解肉也亨煑也煎和齐以五味也】辨体名肉物【体名脊脇肩背臑之属肉物胾燔之属】辨百品之物王举则陈其鼎爼以牲体实之【取其以实鼎取于鼎以实爼】选百羞酱物珍物以俟馈【选择其中御者】共后及世子之膳羞辨腥臊膻香之不可食者牛夜鸣则庮羊冷毛而毳羶犬赤股而躁臊鸟皫色而沙鸣貍豕盲眡而交脻腥马黑脊而般臂蝼凡宗庙之祭祀掌割烹之事凡燕饮食亦如之凡掌共羞修刑膴胖骨鱐以待共膳凡王之好赐肉修则饔人共之
　　外饔【所主在外】掌外祭祀之割亨【谓天地四望山川社稷外神】共其脯修刑膴【脯薄析肉也修鍜肉也刑铏羮也膴腊肉大脔也】陈其鼎爼实之牲体鱼腊凡賔客之飱饔飨食之事亦如之【飱谓客始至之礼饔谓既将币之礼飨谓行飨礼之时食谓食礼之时】邦飨耆老孤子【孤子死王事者之子也】则掌其割烹之事飨士庶子亦如之【士庶子卫王宫者】师役则掌共其献赐脯肉之事凡小丧纪陈其鼎爼而实之
　　庖人掌共六畜六兽六禽【六畜即六牲也六兽麋鹿狼麕野豕兎六禽雁鹑鷃雉鸠鸽】辨其名物凡其死生鱻薧之物【新肉曰鱻干肉曰薧】以共王之膳与其荐羞之物及后世子之膳羞　共祭祀之好羞共丧纪之庶羞賔客之禽献凡令禽献以法授之其出入亦如之凡用禽兽春行羔豚【行用也羔羊子豚豕子】膳膏香【膳治也谓治羔豚以牛脂】夏行腒鱐【腒干雉鱐干鱼】膳膏臊【治腒鱐以大膏】秋行犊麛【犊牛子麛鹿子】膳膏腥【治犊麛以鸡膏】冬行鱻羽【鱻鱼也羽雁也】膳膏羶【治鱻羽以羊脂】岁终则会唯王及后之膳禽不防
　　亨人【主为内外饔煑肉也】掌共鼎以给水火之齐【齐量也水火皆有多少之量亨人给之】职外内饔之防亨煑辨膳羞之物祭祀共大羮铏羮【大羮煑肉汁太古不和之羮铏羮加以五味也】賔客亦如之
　　腊人【干物曰腊】掌干肉凡田兽之脯腊膴胖之事【大物解体肆干之谓之干肉小物全干曰腊膴防肉大脔也胖如防而腥】凡祭祀共豆脯荐脯膴胖凡腊物【豆当为羞声之误也脯谓庶羞之脯荐脯谓荐献之脯】賔客丧纪共其脯腊凡干肉之事
　　笾人掌肆边之事【四笾谓朝事馈食加笾羞笾各实以当用之物】朝事之笾其实防蕡白黑形盐膴鲍鱼鱐馈食之笾其实枣防桃干橑榛实加笾之实菱茨防脯羞笾之实糗饵粉餈　凡祭祀共其笾荐羞之实【荐笾谓朝事馈食之笾羞笾则加笾羞笾是也】丧事及賔客之事共其荐笾羞笾为王及后世子共其内羞【房中之羞笾】凡笾事掌之
　　醢人掌肆豆之实【与四笾同】朝事之豆其事韭葅醯醢昌夲麋臡菁菹鹿臡馈食之豆其实葵菹蠃醢脾析蠯醢蜃蚳醢豚拍鱼醢加豆之实芹菹兎醢深蒲醯醢箈菹雁醢笋菹鱼醢羞豆之实驰食糁食　凡祭祀共荐羞之豆实賔客丧纪亦如之为王及后世子共其内羞【房中之羞豆】王举则共醢六十罋【即酱用百二十罋之半也】以五齐七醢七菹三臡实之【五齐谓昌本睥析蜃豚柏深蒲也七醢谓醯蠃蠯蚔鱼兎雁也七菹谓韭菁茆葵芹箈笋也三臡谓麋鹿麞也臡乃兮反】賔客之礼共醢五十罋【上公醯醢共百二十罋侯伯百罋子男八十罋此五十罋则百罋之半也】凡事共醢
　　醯人掌共五齐七菹凡醯物以共祭祀之齐菹凡醯酱之物賔客亦如之王举则共齐菹醯物六十罋【齐菹醢也而醯人亦共之者葢齐菹有湏醯以成者此六十罋亦酱用百二十品之半也】共后及世子之酱齐菹賔客之礼共醯五十罋【并醢人五十罋为百罋葢侯伯之礼也】凡事共醯【并上】
　　一切众生有四种食以资诸天得自住持何等为四一麤段及微细食二触食三意思食四识食何等众生应食麤段及微细食如阎浮提人等饭麨豆肉等名为麤段食按摩澡浴拭膏等名为微细食自外三洲下人及六欲诸天等并以麤段微细为食自此以上色界无色天并以襌悦法喜为食无复麤段微细食也问曰何等众生以触为食答曰一切卵生得身故以触为食何等众生以思为食若有众生意思资润三益诸根夀命者此等皆用思为食何等众生以识为食所谓地狱众生及无边识处天等等皆用识持以为其食四天王天并食湏陀味朝食一撮暮食一撮食入体转成身是湏陀味园林池苑皆自然生是湏陀味亦能化作佉陀摩尼等八种饮食一切欲界诸天食亦如是色界诸天从初禅乃生遍净以喜为食无色界已上诸天以意业为食问曰诸天饮食云何答曰如经説云欲界诸天随其好恶贵贱不同其福厚者随其所思无不具足饮则甘露盈杯食则百味俱至其福薄者虽有饮食恒不称心以不足故犹下食来故经云譬如诸天共宝器食随其福徳饭色有异上者见白中者见黄下者见赤色界诸天以禅悦为味若以四食言之唯有触食法也【法苑珠林】文王嗜胆曾晢嗜枣胆苦枣酸二子甘之与众异也【论衡】管仲束缚自鲁之齐道而饥渴过绮乌封人而乞食乌封人跪而食之甚敬封人因窃谓仲曰适幸及齐不死而用齐将何报我曰如子之言我且贤之用能之使劳之论我何以报子封人怨之【韩非子】
　　昔者仲尼先饭黍侍者掩口笑子游裼裘而谚曾子挥指而哂以圣贤之举措非有谬也而不免于嗤诮奚况世人未有名称其容止文华能免于其诮者岂难也【刘子】鲁有俭者瓦鬲煑食食之而美盛之土铏之器以进孔子孔子受之欢然而悦如受大牢之馈弟子曰瓦甂陋器也煑食薄膳也而先生何喜如此乎孔子曰吾闻善谏者思其君食美者念其亲吾非以馔为厚也以其食美而思吾亲也【説苑】
　　晏子相景公食脱粟之食炙三弋五卵苔菜耳矣公闻之徃燕焉睹晏子之食也公曰嘻夫子之家如此其贫乎而寡人不知寡人之罪也晏子对曰以世之不足也脱粟之食饱士之一乞也炙三弋士之二乞也五卵士之三乞也婴无倍人之行而有参士之食君之赐厚矣婴之家不贫再拜而谢【晏子】
　　晏子侍于景公朝寒公曰请进暖食晏子对曰婴非君奉馈之臣也敢辞公曰请进服裘对曰婴非君茵席之臣也敢辞【上】
　　伍子胥适吴治味以求亲阖闾任而安之【贾子】
　　昔师旷食饭云是劳薪所防晋平公使视之果然车辋【北史】
　　陈尫性多秽訾每得酒食必先拨捐之然后乃食子高告之曰子无然也侣有态者昔君子之于酒食有率甞之义无捐放之道假其可食其上下何择假令不洁其下滋甚陈尫曰吾知其无益意欲如此子高曰意不恣也夫木之性以櫽括自直可以人而不如木乎子不见夫鸡耶聚谷如陵跪而啄之若纵子之意则与鸡寕有异乎陈尫跪曰吾今而后知过矣请终改之【孔丛子】汉景帝为太子时帝钟爱既居东宫文帝念之曰太子之食必料差殊乃命所在每日具两檐椟以赐之樊晔与世祖少游旧徴迁河东都尉引见云台世祖微时尝以事拘新野晔为市吏馈饼一笥帝不忘乃赐御服及乗舆衣物因戏之曰一笥饼得都尉何如晔顿首辞谢【后汉书】
　　延笃与李文德书曰吾食赤乌之防麦饮化益之醴折张骞大宛之蒜防晋国郇理之盐【化益即伯益】
　　第五伦字伯鱼修行清白常召见上曰闻卿为吏不过从兄饭寕有之耶对曰臣生遭饥馑米食万钱不敢妄过人饭【东观汉记】
　　吕子义当世清贤士也有旧人徃存省嫌其设酒食懐干糒而徃主人荣其降已乃盛为馔义出懐中干糒求一杯冷水而食之为率更令有人就之宿非其度数之内子义燃烛危坐通晓目不转睛膝下不移处【物理论】郭林宗尝不睡夜间命作粥魏德公为之进焉林宗一歠以杯掷地怒而呼之曰为粥不加味如何可食徳公无变色【别传】
　　郭林宗友来夜冒雨剪韭作饼
　　陈蕃待客拌饭以鹿脯芼羮以牛脯未尝别为异馔左慈明六甲能役鬼神坐致行厨
　　束晢饼赋有牢九之目葢食具名也酉阳杂爼引伊尹书有笼上牢丸汤中牢丸九字乃是丸字【牢丸今汤饼也　丹铅録】刘穆之好徃妻兄江氏乞食多见辱江氏庆会嘱勿来穆之犹徃食毕求防榔江曰防榔消食君乃饥何湏此穆之尹丹阳令以金盘贮防榔一斛进之【宋书】
　　宋公至长安得姚时故大官丞程季者了了人也公曰今日之食何者最先季曰仲秋御景离蝉欲静爕爕晓风凄凄夜冷臣当此景唯能説饼公曰善季乃称曰安定噎鸠之麦洛阳董德之磨河东长若之葱陇西防背之犊抱罕赤髓之羊张掖北门之豉然以银屑煎以金铫洞庭负霜之橘池连蔕之椒调以济北之盐剉以新丰之鸡细如华山之玉屑白如梁甫之银泥既闻香而口闷亦见色而心迷公曰善【梁吴均饼説】
　　陶渊明日用铜鉢煑粥遇火发则再拜曰非有是火何以充腹【别传】
　　谢仆射陶太常诣吴领军坐乆呉畱作食曰已身使婢卖狗供客此得一顿食殆无复气可与语【俗説】
　　齐明帝尝饮食捉竹筯谓衞尉应昭光曰卿解我用竹筯意否答曰昔忧禹衣恶徃话流言象箸豢腴先哲垂诫今睿情冲素清风反古太平之迹惟竹筯而已【谈薮】河南人赵良与其郷人诸生至长安至新安界遇霖雨粮乏相谓曰饥那得美食耶应时美饭备具有人声语云进疏食【刘义庆幽明録】
　　大官进食有裹蒸明帝曰我食此不尽可四片破之余充晚食【南齐书】
　　王俭问周颙卿山中何所食曰赤米白盐緑葵紫蓼文惠太子问菜食何味最曰春初早韭夏末晚菘【上】殷孚殷淳子也少有父风尝与侍中何朂共食孚羮尽曰益殷莼羮朂司空无忌子也孚徐辍筯曰何无忌讳【南史】
　　安成公何朂无忌之子临汝公孟灵休防之子以肴膳器服车马相高都下语曰安成食临汝餙【上】
　　吕僧珍既有大勲任总心膂性甚恭慎当禁中盛暑不敢解衣每侍御坐屏气鞠躬果食未尝举筯尝醉后取一甘食帝笑谓曰卿今日便是大有所进【梁书】
　　洛中沙门数百人各请耆域中食域皆许徃明旦五百舎皆有一域始谓独过未相讐问方知分身降焉【神僧传】彭城王攸自沧州召还父老相率具馔曰殿下惟饮此乡水未食百姓食聊献疏薄攸为食一口【北史】
　　崔瞻为侍御史在台宅中送食备尽珍羞别室独飡有一御史姓裴伺瞻食便造焉瞻不与交言又不命匙箸观瞻食罢而退明日防匙筯恣情饮噉瞻曰我初不唤君食又不与君语遂能不拘小节昔刘毅冒亲鹅炙岂亦异是君定竒士即与同食【北齐书】
　　越公以食经遗子子不受曰羮藜含糗无所用也答之以酒诰及洪范三徳【文中子】
　　尔时有老母名曰难阤躬自作饼时尊者賔头卢时到着衣持鉢入罗阅城乞食渐渐至老母难阤舎从地涌出舒手持鉢从老母难阤乞食是时老母见賔头卢极怀瞠恚作是恶言比丘当知设汝眼脱我终不乞汝食是时賔头卢即入三昧便双眼脱出是时老母复倍瞠恚正使沙门空中倒悬终不与汝食是时尊者从在空倒悬老母复倍瞠恚正使沙门举身烟出我终不与汝食是时尊者复举身出烟老母复倍瞠而作是语正使沙门举身然者我终不与汝食是时賔头卢使身尽然老母见已复作是语正使沙门举身出水我终不与汝食时賔头卢举身尽皆出水老母见已复作是语正使沙门在我前死我终不与汝食是时賔头卢即无出入息在老母前死老母见不出入息即懐恐怖衣毛皆竖而作是语此沙门多所知识国王所敬闻我家死必遭官事恐不免济若还活者我当与食是时賔头卢即从三昧起时老母复作是念此饼极大当更作小者与之时老母取少许面作饼饼遂长大老母见已此饼极大当更作小者与之然饼遂大当取先作者与之然复诸饼皆共相连老母语賔头卢曰比丘湏食者便自取之何故相娆乃尔賔头卢报曰大姊我不湏食但湏母欲有所説老母报曰何所诫勅賔头卢报曰今持此饼徃世尊所若有诫勅我共奉行老母报曰此事甚快是时老母躬负此饼从賔头卢从徃世尊所头靣体足在一靣立白世尊曰此母难陁是防提长者姊悭贪独食不肯施人惟愿世尊为説笃信之法使得开解尔时世尊告老母曰汝今持饼施佛及诸比丘僧比丘尼优婆塞优婆夷并贫穷者然故有饼可持弃净地及无虫水中即以此饼次第赋之及着净水中即时熖起老母见已寻懐恐惧世尊渐与説法施戒生天之论苦集尽道即于座上得法眼净承事三尊受持五戒使发欢喜礼佛而去【阿含经以下肉】
　　肉之美者猩猩之唇獾獾之炙隽觾之翠述荡之掔旄象之约流沙之西丹山之南有凤之丸沃民所食鱼之美者洞庭之鱄东海之鲕醴水之鱼名曰朱鳖六足水之鱼名曰鳐其状若鲤而有翼常从西海夜飞游于东海菜之美者昆仑之苹夀木之华指姑之东中容之国有赤水木之叶焉余瞀之南南极之崖有菜其名曰嘉树其色若碧阳华之芸云梦之芹具区之菁浸渊之草名曰土英和之美者阳朴之姜招揺之桂越骆之鳣鲔之醢大夏之盐宰掲之露其色如玉长泽之卵饭之美者山之禾不周之粟阳山之穄南海之秬昆仑之井沮江之丘名曰渐水果之美者沙棠之实常山之北投渊之上有百果焉羣帝所食箕山之东青岛之所有甘栌焉江浦之橘云梦之柚汉上石耳所以致之【吕氏春秋】
　　其食则有渠沧之鳬煎以桂髓丛庭之鷃蒸以密沫淇漳之鳢脯以青茄九江珠穟防以兰蘓华青夏洁酒以纎缟【拾遗记】
　　割柔胎于孕豹宰潜肝于豢龙【陆机七攷】
　　洞庭之鲋出于江崏乃使朱挥脔骋厥妙技敷割皮骨缤纷雾堕【刘劭七华】
　　龙脇之肪凤趾之筋麕髓鹿膓鹄舌麟防秋熊柔蹯文豹胎【按音塕肥也孔炜七引】
　　尧时厨中自生肉脯薄如翣揺则风生使食物寒而不臭名曰翣脯【帝王世纪】
　　汉有五侯鲭君臣鲭父子鲭结盟人致共为之飱【南越志】后汉溪夷田疆遣子鲁居上城次子玉居中城小子仓居下城三垒相次以拒王莽光武遣刘尚征之尚未至仓获白鼈为胪乃举烽请两兄兄至无事及刘尚军来仓举火鲁等以为不实仓遂战死焉【酉阳杂爼】
　　许芝每祭肉取百觔犹恨其少【魏志】
　　义渠之人烹鼈不熟中国之民虽饥三日不启口至死弗食也呉章庄吉受而和之病人食之为之轻体万乗饮之为之解怒何也吴章庄吉之调存也【阙子】
　　鄙人有得脠酱而美之及饭恶与人共食即少唾其中而共者因涕其酱遂弃而俱不得食焉彼亡新王朗欲取天下时乃乐与人分之及已得而重爱不肯与是昔唾脡之类【桓谭新论】
　　陈思王制駞蹄为羮一瓯值千金
　　虞桑字子深尝行寄宿逆旅同宿客失脯疑虞为盗虞黙然无言便解衣偿之主人曰此舍数失鱼肉鸡鸭多是狐狸偷去君何以疑人乃将脯主至山冢间寻求果得之客求还衣虞投之不顾【晋书】
　　晋陶潜躬耕自资遂抱羸疾江州刺史檀道济徃之偃卧瘠馁有日矣檀道济馈以梁肉麾而去之【事类】何侈于味食必方丈后稍欲去其甚者犹食白鱼防脯糖蟹以为非见生物疑是蚶蛎使门人议之学生钟岏曰防之就脯骤于屈伸蟹之将糖躁扰弥甚仁人用意深懐如怛至于车螯蚶蛎眉目内阙慙浑沌之竒横殻外缄非金人之慎不悴不荣曾草木之不若无馨无臭与瓦砾其何算故宜长充庖厨永为口实竟陵王子良见岏议大怒汝南周颙与书劝令食菜末年遂絶血味【南史】
　　建元初刘璡为武陵王晔冠军征虏参军晔与僚佐饮自割鵞炙璡曰应刄落爼膳夫之事殿下亲执鸾刀下官未敢安席因起请退【南齐书】
　　高帝既为齐王置酒为乐羮脍既至崔祖思曰此味故为南北所推侍中沈文季曰羮脍吴食非祖思所解祖思曰炮鳖脍鲤似非句吴之诗文季曰千里莼羮岂关鲁卫帝甚悦曰莼羮故应还沈【南史】
　　虞悰善为滋味和剂皆有方法豫章王嶷盛馔飨賔王问今日肴羞寕有所遗否虞曰恨无黄颔何曾食疏所载也【南齐书】
　　梁刘孝仪食鲭鲊曰五侯九伯今尽征之魏使崔劼李骞在坐劼曰中丞之任未应已得分陜骞曰若然中丞四履当至穆陵孝仪曰邺中鹿尾乃酒肴之最劼曰生鱼熊掌孟子所称鸡跖猩唇吕氏所尚鹿尾乃有竒味竟不载书籍每用为恨孝仪曰实自如此或古今好尚不同梁贺季曰青州蟹黄乃为郑氏所记此物不书未解所以骞曰郑亦称益州鹿但未是尾耳【酉阳杂爼以下盐】盐人掌盐之政令【谓受入与出给之政令】以共百事之盐祭祀共其苦盐散盐【苦盐谓不冻治者散盐煑水为之】賔客共其形盐散盐【形盐象虎之形】王之膳羞共饴盐【盐之饴者今戎盐有焉】后及世子亦如之凡齐事鬻盐以待戒令【齐事和五味之事煑盐冻治之以待上之戒令　周礼】盐田在河东郡有一大泽泽中产盐引水沃之则自成号曰盐田取之无尽不沃则无也
　　胡中有盐莹彻如水晶谓之玉华盐【金楼子】
　　魏高昌有白盐其形如玉高昌人取以为枕贡之中国【后汉书】
　　第五伦自度仕宦牢落遂将家属客河东变易姓名自称王伯齐常与奴载盐北至太原贩卖【上】
　　崔慰祖丧父不食盐母曰汝既无兄弟又未有子毁不不灭性故当不进肴脩耳如何去盐吾今亦不食矣慰祖不得已从之【北齐书】
　　高昌国遣使贡盐二颗颗如斗大状白似玉干蒲桃刺蜜冻酒白麦面王公士庶皆不之识帝以其自万里絶域而来献数年方逹文字言语于梁国略同经三日无祗对者帝命公逐之谓其使曰盐一颗是南烧羊山月朢收之者一是北烧羊山非月朢收之者蒲桃七是洿林三是无半冻酒非八风谷所冻者又以高寕酒和之刺蜜是盐城所生非南平城者白麦麫是宕昌者非昌垒眞物使者具陈实情麫为经年色败至宕昌贸易塡之其年风灾蒲桃刺蜜不熟故驳杂盐及冻酒奉王命急故非时尔因又问紫盐防珀云自中路遭北凉所夺不敢言之帝问公羣物之异对曰南烧羊山盐文理粗北烧羊山盐文理密月朢收之者明彻如氷以氊槖煑之可騐蒲桃洿林者皮薄味美无半者皮厚味苦酒是八风谷冻成者终年不坏今臭其气酸洿林酒滑而色浅故云然南平城羊刺无叶其蜜色明白而味甘盐城羊刺叶大其蜜色青而味薄昌垒白麦麫烹之将熟色白如新今麫如泥且烂由是知蜜麦之伪耳交河之间平碛中掘深数尺有末盐如红如紫色鲜味甘食之止痛更深一丈下有防珀黑逾纯漆或大如车轮末而服之攻妇人小肠症瘕诸疾彼国珎异必当致贡是以知之【四公记以下酒】
　　或云仪狄初作酒非虞酒养老而岐雷有醪醴黄帝内传有王母之酒而神农为醴酪其来尚矣【路史】
　　三礼图云射为罸爵之丰作人形丰国名其君以酒亡国戴盂以戒酒故崔驷酒箴云丰侯沈酒荷罂负缶自僇于世图形戒后
　　酒人掌为五齐三酒祭祀则共奉之以役世妇共賔客之礼酒饮酒而奉之凡事共酒而入于酒府　凡祭祀共酒以徃賔客之陈酒亦如之【周礼】
　　浆人掌共王之六饮水浆醴凉医酏【水则临时取用凉则至用乃和】入于酒府【酒正之府】共賔客之稍礼共夫人致饮于賔客之礼清醴医酏糟而奉之凡饮共之
　　酒正【酒官之长】掌酒之政令【酒之式法曰政酒之出入曰令】以式法授酒材【给用有多少之式造】【酿有厚薄之法酒材谓秫米麯蘖之类】凡为公酒者亦如之【谓乡射饮酒以公事作酒者亦以式法授酒材】辨五齐之名【酒正不自造酒使酒人为之直辨其五齐清浊而已齐才细反】一曰泛齐【泛者成熟而滓泛泛然也】二曰醴齐【醴者体也成而上下一体滓汁相将】三曰盎齐【盎者成而葱白色】四曰缇齐【缇者成而红赤色】五曰沈齐【沈者成而滓沈于下】辨三酒之物【物者材也以三酒所成有时故预给材令作之也】一曰事酒【酌有事人饮之】二曰昔酒【乆酿乃熟】三曰清酒【更乆于昔祭祀用之】辨四饮之物一曰清【即浆人之醴清也醴浊而泲之则清矣】二曰医【谓酿鬻为醴也】三曰浆【即今之酨浆谓米汁相将也】四曰酏【即今之薄鬻也酏音移】掌其厚薄之齐【或厚或薄各有多少之齐】以共王之四饮三酒之馔及后世子之饮与其酒凡祭祀以法共五齐三酒【祭有大小齐有多少各有常法】以实八尊【五齐实五尊三酒实三尊】大祭三贰【如祀天地宗庙三酒用一尊又副之以两尊以备之】中祭再贰【如祀日月星辰五祀五岳用酒一尊又副以一尊】小祭一贰【如司中司命山泽之祭则止以一尊副之】皆有酌数【酌于尊亦有数】唯齐酒不贰【五齐之酒特用于祭无贰尊】皆有器量【酌器所用注尊中者数量之多少】共賔客之礼酒共后之致饮于賔客之礼医酏糟皆使其士奉之酏凡王之燕饮酒共其计【计其用酒之数以共于王】酒正奉之凡飨士庶子飨耆老孤子皆共其酒无酌数掌酒之颁赐皆有法以行之【虽君颁赐之酒亦有一定之式】凡有秩酒者以书契授之【有职则有秩谓每月所颁各有定数】酒正之出【谓出以给用也】日入其成【日计曰成】月入其要【月计曰要】小宰聴之【酒正入文书于小宰以待聴断】岁终则会唯王及后之饮酒不会以酒式诛赏【诛赏作酒之善恶者】
　　萍氏【如雍氏注水禁者以萍为名比其浮于水上不沈溺也】掌国之水禁【水有灌载之利而犯之则沈溺故有禁】几酒【司察非时饮者】谨酒【使民节用酒凡此者以酒之能溺人犹水也】禁川游者【禁不乗舟而浮游于水中者亦以防沈溺也　并上】
　　酒者乳也王者法酒旗以布政施天乳以哺人【春秋纬】采南烛草煑其汁为酒碧暎五色服之通神【神仙服食经】西北荒中有玉馈之酒酒泉注焉广一丈深三尺酒美如肉澄清如镜上有玉尊玉笾取一尊一尊复生焉与天同依无干时饮此酒人不死【神异经】
　　梁武帝东行记有覆船山酒防山高骊山云昔高骊有女东海神乗船致酒礼聘之女不肯行海神拨船覆酒流入曲阿故传曲阿有美酒曲阿在丹徒县【图经】
　　月氏有井色如酒因名酒升【羊头山记】
　　君山左右皆有美酒数斛得饮之者不死【湘中记】
　　琬液古酒名【醉郷日月】
　　枳梖子美如饴能令酒味薄若以其木为屋柱一屋之酒皆薄【异物志】
　　诃陵国以栁花为酒
　　南昌国有酒山山有泉其味如酒饮之甚美醉经月不醒
　　赤土国物产多同于交阯以甘蔗作酒杂以紫根酒色黄赤味亦香美【隋书】
　　顿逊国有酒树似安石橊采花汁停瓮中数日成酒瑶琨去玉门九万里有碧草如麦割之以酿酒则味如醇酎饮三合三旬不醒饮甜溪水随饮而醒【洞记】
　　枸楼国仙浆取之树腹中青田核以水注之少顷成酒【异物志】
　　酒滓谓之酪母【集韵】
　　王母防帝于嵩山饮帝以防神养气金液流晖之酒又有延洪夀光之酒【黄帝内传】
　　桀王天下酒浊而杀厨人纣王天下熊蹯不熟而杀厨人【墨子】
　　赤乌之人献酒千斛于天子【穆天子传】
　　齐桓公为大臣具酒期以日中管仲后至桓公举觞以饮之管仲半弃酒桓公曰期而后至饮而弃酒于礼可乎对曰臣闻酒入舌出舌出者言失言失者身弃臣计弃身不如弃酒桓公笑曰仲父起就坐【説苑】
　　赵襄子饮酒五日五夜不废酒谓侍者曰我诚邦士也夫饮酒五日五夜矣而殊不病优莫曰君勉之不及纣二日耳纣七日七夜今君五日襄子惧谓优莫曰然则吾亡乎优莫曰不亡襄子曰不及纣二日耳不亡何待优莫曰桀纣之亡也遇汤武今天下尽桀也而君纣也桀纣并世焉能相亡然亦殆矣【新序】
　　宋人有酤酒者升概甚平遇客甚谨为酒甚美县帜甚高着然不售酒酸怪其故问其所知里长者杨倩倩曰汝狗猛耶狗猛则酒何故而不售曰人畏焉或令孺子懐钱挈壶瓮而徃酤而狗迓而龁之此酒所以酸而不售也夫国亦有狗有道之士懐其术而欲以明万乗之主大臣为猛狗迎而龁之此人主之所以蔽脇而有道之士所以不用也【韩子】
　　齐中大夫有夷射者御饮于王醉甚而出倚于郎门门者刖跽请曰足下无意赐之余沥乎夷射曰叱去刑余之人何事乃敢乞饮长者刖跽走退夷射去刖跽因捐水郎门霤下类溺者之状明日王出而诃之曰谁溺于是刖跽对曰臣不见也虽然昨日中大夫夷射立于此王因诛夷射【上】
　　汉武作无愁酒饮之令人无忧【玉箱杂记】
　　西王母乗翠凤之辇而来前导以文虎文豹后列雕麟紫麏曵丹玉之履敷碧蒲之席黄莞之荐共玉帐高防荐清澄琬琰之膏以为酒【拾遗记　又汉武内传曰王母云次药有大之酪】糜钦枣出真陵之山食一枚大醉经年不醒东方朔尝游其地以一斛归进上上和诸香作丸大如芥子每集羣臣取一丸入水一石顷刻成酒味愈醇醪谓之糜钦酒又谓之真钦酒又谓之僊芗酒香经年不歇【缉桞编】酒有兰生汉武百味酒也玉薤隋炀帝得法于胡人者也侍者乃进洪梁之酒酌以文螺之巵巵出波祗之国酒出洪梁之县此属右扶风至哀帝废此邑南人受此酿法今言云阳出美酒两声相乱矣【拾遗记】
　　邹阳酒赋曰清者为酒浊者为醴清者圣明浊者顽騃中圣之説或起此乎
　　蔡邕饮至一石常醉在路上卧人名曰醉龙
　　孟佗字伯良以菖蒲酒一斛遗张让即拜凉州刺史【后汉书】袁绍辟郑及去饯之城东防者三百余人皆离席奉觞自旦及暮度饮三百余杯而温克之容终日无怠【上】华歆能剧饮至石余不乱常整其衣冠号曰华独坐【魏书】仙翁为客设酒不令人传之见杯自至人前若不尽者则杯不去【葛仙翁传】
　　左慈防簮以画杯酒即中断分为两向
　　山涛酒后哺啜折筯不休
　　昔皇甫嵩性嗜酒每与客饮辄行射覆令不中者即投一色如其色数命浮以大白客有不胜饮者辄逃去嵩亦不顾笑谓客曰此饮中妙趣岂容俗物知耶【投琼谱】魏陈思王为鸭头杓浮于九曲酒池王意有思劝鸭头则廻向之又为鹊尾杓长而直王意有所到处于罇上旋之鹊尾则指之【太平广记　又北齐兰陵王为舞胡子王意有所劝胡子则捧盏以揖之人莫知其所由也】
　　汉末时有一人腹内痛昼夜不眠勅其子曰吾气绝后可剖视之死后其子果剖之得一铜鎗后华佗闻之便徃出巾箱内药投之鎗即化为清酒【述异记】
　　管辂顿倾三斗而清辩绮粲扬雄酒不离口而太乃就【抱朴子】
　　狄希中山人也能造千日酒饮之千日醉【搜神记】
　　任城王六月沈饮忽失所在人以为中酒毒而化【异苑】邴原初辞家求学原旧性能饮酒自行之后八九年间酒不向口单步负笈苦身持力至陈畱则师韩子助颍川则师陈仲弓汝南则友范孟涿郡则友卢子干临别师友以原不饮酒防米肉送原原曰本能饮酒但以荒思废业故断之耳今当逺别因见贶饯可以燕饮于是共坐饮酒终日不醉【魏志】
　　朝议推唐彬杨宗为监军晋武帝问散骑常侍文立曰彬宗孰可用立对曰彬宗俱立事绩在西不可失也然宗有酒嗜彬性在财欲唯陛下裁之帝曰财欲可足嗜欲难改遂用彬【华阳国志】
　　张华有九醖酒以三薇渍麯蘖蘖出西羗麴出北胡胡中有指星麦四月火星出麦熟而获之蘖用水渍麦三夕而萌芽平旦鸡鸣而用之俗人呼为鸡鸣麦以之酿酒醇美乆含令人齿动若大醉不呌笑揺动令人肝肠消烂俗人谓之消肠酒或云醇酒可为长宵之乐两説同而事异也闾里歌曰寕得醇酒消肠不与日月齐光【拾遗记】
　　姚馥好读书嗜酒每醉时好言帝王兴亡之事善戏笑滑稽无穷尝叹云九河之水不足以渍麯蘖八薮之木不足以作薪蒸十泽之麋不足以充庖爼凡人禀天地之精灵不知饮酒者动肉含气耳何必木偶于心识乎好啜浊糟常言渴于醇酒羣辈尝弄狎之呼为渴羗及晋武践位忽思见馥立于阶下帝竒其倜傥擢为朝歌邑宰馥辞曰老羗异域之人逺隔山川得游中华已为殊幸请辞朝歌之县长充养马之役时赐美酒以乐余年帝曰朝歌纣之故都地有美酒故使老羗不复呼渴馥于阶下高声而对曰马圉老羗渐染皇化溥天夷貊皆为王臣今若欢酒池之乐更为殷纣之民乎帝抚玉几大悦即迁酒泉太守地有酒泉其味若酒馥乗醉而拜受之遂为善政民为立生祠【上】
　　孔奕为全椒令明察过人时有遗其酒者始提入门奕遥呼之曰人饷我两甖酒其一何故非也检视之一甖果是水或问奕何以知之笑曰酒重水轻提酒者手有轻重之异故耳【晋书】
　　晋时荆州长沙寺僧法遇弱年好学笃志坟典事道安为师解悟非常乃避地东下止江陵长沙寺讲説众经受业者四百余人时有一僧饮酒废夕烧香遇但止罸而不遣安公遥闻之以竹筒盛一荆子手自缄封题以寄遇遇开封见杖即曰此由饮酒也我训领不勤远贻忧赐即命维那鸣椎集众以杖筒置香橙上行香毕遇乃起出众前向筒致敬于是伏地令维那行杖三下内杖筒中垂泪自责【髙僧传】
　　齐神武举觞属宋游道曰饮髙欢手中酒者大丈夫卿之为人合饮此酒【后魏书】
　　武成亲爱河南王瑜尝在晋阳手勅之曰吾饮汾清二杯劝汝邺酌两盌【北齐书】
　　谢与刘悛饮推让者久之悛曰谢庄儿不可云不能饮曰苟得其人自可流湎千日悛慙不能答
　　南海以虾头为杯须长数尺晋康州刺史常以杯献简文及饮无故酒跃于外时庐江太守曲安远颇解术数即令筮之安远曰即三旬后庭将有喜庆者【艺文类聚】顔延之以醉谒何尚之尚之望见便阳眠延之发帘熟视曰朽木难雕尚之谓左右曰此人醉甚可畏【宋书】谢勋善饮酒至数升醉后辄张眼大骂虽贵贱亲踈无所择也时谓之谢方眼【上】
　　谢几卿性通脱为尚书左丞常与乐游苑宴不得醉而还诣道边酒垆停车搴幔与车前三驺对饮观者如堵几卿自若【南齐书】
　　刘杳在任昉坐有人饷昉□酒而作榐字昉问杳此字是不杳曰葛洪字苑作木傍昉又曰酒有千日醉当是虗言杳曰桂阳程乡有千里酒饮之至家而醉亦其例昉大惊曰我自当遗忘实不忆此杳云出杨元凤所撰置郡事元凤是魏代人此书仍载其赋三重五品商溪摖里昉即检杨记言皆不差【南史】
　　陈侃邻人曰子门有长者车何不延之侃曰不能备礼隣人墙头送以浊醪只鸡遂成终日之懽【杜注】
　　孙澄字士亮操履清约家无余财雅对賔客接引忘疲虽不饮酒而好观人酣兴常恐坐客请归毎勒中厨别进异馔留之止【周书】
　　梁武访谢举于兄览览曰识萟过臣远甚惟饮酒不及臣【梁书】
　　初梁武帝总延后进二十余人置酒赋诗臧盾以诗不成罚酒一斗饮尽顔色不变言笑自若萧介染翰便成文无加防帝两美之曰臧盾之饮萧介之文席之美也羊侃不饮酒而好賔游终日献酬同其醒醉
　　隂铿为湘东王叅军与宾客宴饮见行觞者因囘酒炙授之坐客皆笑铿曰吾侪终日酣饮而执爵者不知其味非人情也及侯景乱铿为贼擒或救之得免铿问之乃前行觞者【并上】
　　胡叟字伦许自凉归魏赐爵始复男家于宻云蓬室草筵唯以酒自适谓友人金城宗舒曰我此生活似胜焦先志意所栖谢其高矣寻归家不治产业常苦饥贫然不以为耻养子字螟蛉以自给养每至贵胜之门恒乗一牸牛敝韦袴褶而已作布囊容三四斗饮噉醉饱便盛余肉饼以付螟蛉见车马荣华者视之蔑如也【魏书】太宗与崔浩论事语至中夜大悦赐浩缥醪酒十觚水晶盐一两曰朕味卿言若此盐酒故与卿同其味也【上】海东有姓刘人善作酒盛暑可寄千里谓之骑上杯河东人刘白堕善酿六月以罂贮酒暴于日中动一旬其酒不动饮之香美醉而经月不醒朝贵相饷逾于千里以其远至号曰鹤觞永熈中青州刺史毛鸿宾赍酒之番路逢盗贼饮之即醉皆被擒时游侠语曰不畏张弓拔刀唯畏白堕春醪【洛阳伽蓝记】
　　刘白堕宿擅工酿采挹河流酝成芳酎悬食同枯枝之年排于桑落之辰故酒得其名矣然香醑之色清白若滫浆焉别调氛氲不与他同兰薰麝越自成馨逸自王公庶友牵拂相招者每云索郎有顾思同旅语索卽反语为桑落也更为籍徴之隽句中书之英谈【水经注】魏贾锵有苍头常令乗小艇于黄河中接河源水以酿酒名昆仑觞
　　夏侯夬与南人辛谌庾遵江文遥等终日游聚酣饮之际恒相谓曰人生局促何殊朝露坐上相看先后间耳脱有先亡者于良辰美景灵前饮宴傥或有知庶共歆飨及夬亡后三月上巳诸人相率至夬灵前仍共酌饮时日晚天阴室中微闇咸见夬在座衣服形容不异平昔时执杯酒似若献酬但无语耳【北史】
　　李元忠尝对壶独酌使两婢卷褥以质酒【上】
　　韩晋明轨子也有侠气好酒诞纵招引宾客一席之费动至万钱犹恨俭率朝廷处之贵要之地必以疾辞吿人云废人饮美酒对名胜安能作刀笔吏返披故纸乎【北齐书】
　　王元景尝大醉杨遵彦谓之曰何大低昂对曰黍熟头低麦熟头昂黍麦俱有所以低昂【广记】
　　北齐高洋毁铜雀台筑三台宫人拍手呼上台因以送酒【刘宾客嘉诂】
　　韦琼字敬远孝寛之兄也志尚夷简淡于荣利世宗即位礼遇逾厚勅有司日给河东酒一斛号曰逍遥公【后周书】
　　杨尚希有足疾文帝谓曰蒲州有美酒堪养病屈公卧治之于是拜蒲州【隋书】
　　薛道衡尝以醴和麦粥食之谓卢思道曰礼之用和为贵先王之道斯为美思道答曰知和而和不以礼节之亦不可行也【谈薮】
　　隋时数人入酒肆味酸且淡乃共嘲此酒一人云酒何处漫行来腾腾失却酉诸人问云此何义答曰有水在次一人云酒头似阿滥防头诸人问云何因酒得似阿滥防头答曰非鹑头又一人云酒向他篱得头四脚距地也独宿诸人云此有何义答云更无余义诸人共笑云此嘲最是无豆即答云我若有豆即归舎作酱何因此间饮醋来众大欢笑【啓顔録】
　　刘炫有酒孝经一卷
　　王无功除扬州六合县丞笃于酒徳颇耗职务时天下乱藩部法严屡被勘劾叹曰罗网高悬去将安所遂出所受俸钱积于县城门前托以风疾轻舟夜遁
　　安期先生与神女会圆丘酣碧之香酒【列仙传】
　　女丸者陈市上沽酒妇人也作酒常美遇仙人过其家饮酒以素书五卷为质丸开视其书乃养性交接之术丸私写其文要更设房室纳诸年少饮美酒与止宿行文书之法如此三十年顔色更如二十时僊人数岁复来过笑谓丸曰盗道无师有翅不飞遂弃家追僊人去莫知所之【上】
　　夫人设王子乔琼苏绿酒【南岳夫人传】
　　杨羲梦游蓬莱山会蓬莱僊公洛广休既下山半见许主簿相遇于夹石之间公语主簿曰吾为汝置酒四升在山上可徃饮之此太平家酒治人膓也谚曰欲得长生饮太平【真诰】
　　谢卿遇神僊设琼酒【续僊传】
　　王方平以千钱与余杭姥乞沽酒须臾信还得一油囊酒五斗许使传姥答言恐地上酒不中尊饮【神僊传】问曰未审天上有酒味不答曰无实麴米所造之酒但有业化所作酒也故正法念经云彼夜摩天男共天女众入池游戏同饮天酒离于醉过现乐功徳味触色香皆悉具足其中诸天有以珠器而饮酒者受用酥酡之食色触香味皆悉具足彼如是念此水为酒令我得饮即于念时皆是天酒离于醉过天既饮之増长胜乐善业力故心生欢喜然彼诸天自业力故如是受乐有鸟名为常乐见彼诸天在欢喜河而饮酒故为説偈言没入放逸海贪着诸境界此酒能迷心何用复饮酒为境界火烧不知作不作园林主贪心何用复饮酒彼常乐鸟见乐饮酒天在河饮酒为调伏故如是説偈【法苑珠林】饮酒戒者佛告诸比丘若言我是佛弟子者不得饮酒酒有二种谷酒木酒谷酒者以诸五谷杂米作酒者是木酒者或用根茎叶果用种种子果草杂作酒者是酒色酒香酒味饮能醉人者是名为酒若甞咽者亦名为饮若饮谷酒咽咽犯若饮酢酒若饮甜酒若噉麴能醉人者若噉糟若饮酒淀若饮似酒色似酒香似酒味能令人醉者并随咽咽犯若但作酒色无酒香无酒味不能醉人及余饮者皆不犯
　　舎利弗白佛言云何世尊説遮道法不得饮酒如葶苈子是名破戒开放逸门云何迦兰陀竹园精舎有一比丘疾病经年危笃将死时优波离问言汝须何药我为汝覔天上人间乃至十方是所应用我皆为取答曰我所须药是违毗尼故我不覔以至于此宁尽身命无容犯律优波离言汝药是何答曰须酒五升优波离曰若为病开如来所许为乞得酒服已消差差已懐惭犹谓犯律往至佛前慇懃悔过【并上】
　　夫妇二人向葡萄酒瓮内欲取酒夫妻两人互见人影二人相妬谓瓮内藏人二人相打至死不休时有道人为打破瓮酒尽了无二人意觧知影懐愧比丘为説法要夫妇俱得阿惟越致佛以为喻见影鬭者譬三界人不识五阴四大苦空身有三毒生死不絶【襍譬喻经以下茗】苦茶一名茶一名游冬【草木状】
　　丹丘出大茗服之生羽翼【天台记】
　　峘阳黄梨巫山朱橘南中茶子西极石蜜【傅巽七诲】
　　郭璞云茶者南方佳木早取为茶晚取为茗
　　臯卢茗之别名叶大而澁南人以为饮【广州记】
　　茶古不闻食晋宋以降吴人采叶煮之名为茗粥乌程县西有温山出御荈【吴兴记】
　　巴东有真香茗其花白色如蔷薇煎服令人不眠能诵无忘【述异记】
　　昔有客过茅君时当大暑茅君于手巾内觧茶叶一叶与客食之五内清凉茅君曰此蓬莱山穆陀树叶众僊食之以当饮又有寳文之蕋服之不饥谢幼贞诗曰摘寳文之初蕋拾穆陀之坠叶【谢氏诗源】
　　惠帝尘还洛阳黄门以瓦盂盛茶上至尊【晋四王啓事】苦茶轻换膏昔丹丘子黄山君服之【陶景杂録】
　　炖煌人单道开不畏寒暑常服小石子药有松蜜姜桂茯苓之气时饮茶苏一二升而已【晋书】
　　桓宣武有一督将因时行病后虚热便能饮复茗必一斛二斗乃饱裁减升合便以为大不足后有客造之更进五升乃大吐有一物出如升大有口形质缩绉状似牛肚客乃令置之于盆中以斛二斗复茗浇之此物噏之都尽而止觉小胀又增五升便悉混然从口中涌出既吐此物病遂瘥或问之此何病答曰此病名斛茗瘕【续搜神记】
　　余姚人虞洪入山采茗遇一道士牵三青羊引洪至天台瀑泉曰吾丹丘子也闻君善具饮常思见惠山中有大茗可以相给祈子他日有瓯牺之余不相遗也因立奠祀后常与家人徃山获大茗焉【异苑】
　　新安王子鸾豫章王子尚尝诣昙济道人于八公山道人设茶茗子尚味之曰此甘露也何云茶茗焉
　　隋文帝微时梦神人易其脑骨自尔脑痛忽遇一僧云山中有茗草煮而食之当愈服之有效由是人竞采掇乃为之赞其略曰穷春秋演河图不如载茗一车【进士权纾文】
　　吴郡送扶芳二百树其树蔓生纒绕它树叶圆而厚凌冬不凋夏月取其叶微火炙使香煮以饮碧深色香甚美令人不渴先有筹禅师仁寿间常在内供养造五色饮以扶芳叶为青饮防楔根为赤饮酪浆为白饮乌梅浆为饮江茥为黄饮又作五香饮第一沉香饮次泽兰香饮次甘松香饮皆有别法以香为主尚食直长谢讽造淮南王食经有四时饮【大业拾遗以下药饵】
　　今夫地黄主属骨而甘草主生肉之药也以其属骨责其生肉以其生肉论其属骨是犹王孙绰之欲倍偏枯之药而欲生殊死之人亦可谓失论矣【淮南子】
　　天下之物莫凶于鸡毒然而良医槖而藏之有所用也是故林莾之材犹无可弃者而况人乎
　　大防去水亭歴愈胀用之不节乃反为病【并上】
　　荠苨之乱人参蛇床之似蘼芜【刘子】
　　西王母谓武帝曰其太上之药乃有风实云子玉津金浆宜隣驎胆炎山夜日东掇扶桑之丹椹俯采长河之文太真红芝九色凤脑有得食之后天而老此太上之所服非众僊之所寳也次药有斑龙黑胎阆风石髓山白凤之胏灵丘苍鸾之血有得服之后天而逝此天帝之所服非下僊之所逮也其次药有丸丹金液紫华红芝五云之浆霜绛雪若得食之白日升天此天僊之所服非地僊之所见也【汉武内传】
　　西王母又谓帝曰太上之药有中华紫蜜云山朱蜜【上又云僊之上药有都绮葱碧海琅菜次药有八阮赤薤】
　　夫茂实者翘春之明珠也巨胜者秋之沉灵也丹者盛阳之云芝也茯苓者绛神之伏胎也玉华含烟玉气陶精调安六气养魄护神【集僊録】
　　琅玕曲晨之液八琼九华之丹【上】
　　僊药有黑河蔡瑚青津碧荻八天赤薤虹丹【酉阳杂爼】华腴蜜也火精茯苓也水寳胡麻也【云笈七籖】
　　门冬山海经注作亹冬亦作满冬
　　黄精一名兎竹一名救穷一名垂珠服其花胜其实服其实胜其根【抱朴子】
　　薏苡一名珠防榔一名防门【李当之药録】
　　舜常登苍梧山曰厥金玉之香草朕用偃息正道此乃五加也又异名曰金盐昔西域真人王屋山人王常言何以得长久何不食石蓄金盐母何以得长寿何不食石用玉豉玉豉者即地榆也五加地榆皆是煮石而饵得长生之药也昔尹公度闻孟绰子董士固共相与言曰宁得一把五加不用金玉满车寜得一觔地榆安用明月寳珠【东华真人煮石经】
　　地榆一名玉札【神僊服食经】
　　槟榔信南越之可观子既非常服亦特异大者三围髙者九丈叶聚树端房搆叶下华秀房中子结房外其擢穂似禾其缀实似谷其皮似桐而厚其节似竹而概其中空其外劲本不大末不小上不倾下不邪调直亭亭千百若一歩其林则寥朗庇其隂则萧条信可以长吟可以远想矣性不耐霜不得北殖必当遐树海南辽然万里弗遇长者之目自令恨深【俞益期牋】
　　槟榔树森秀无柯端顶有叶仰望渺如挿丛蕉于木杪风至独动似举羽扇之扫天【草木状】
　　凡方书所名药物又或与常药物同而实非者如河上姹女非妇人也陵阳子明非男子也禹余粮非米也尧浆非水也而俗人见方用龙胆虎掌鸡头鸭蹠马蹄犬血鼠尾牛膝皆谓之血气之物也见用缺杯覆盆釜防大防鬼箭天钩则谓之銕瓦之器也见用胡王使者倚姑新妇野丈人守田公戴文俗徐长卿则谓之人姓名也近易之草或有不知秘之方孰能悉解【抱朴子】云母有五种而人多不能分别也法当举以向日看其色详占视之乃可知耳正尔于阴地视之不见其杂色也五色并具而多青者名云英宜以春服之五色并具而多赤者名云珠宜以夏服之五色并具而多白者名云液宜以秋服之五色并具而多黑者名云母宜以冬服之但有青黄二色者名云沙宜以季夏服之皛皛纯白名磷石可以四时长服之也五云之法或以桂葱水玉化之以为水或以露于銕器中以水熬之为水或以硝石合于筒中埋之为水或以蜜搜酪或以秋露溃之百日韦囊挻以为粉或以无巅草樗血合饵之服之一年则百病愈三年老翁反成童子五年则役使鬼神入火不烧入水不濡践棘不伤
　　雄黄当得武都山所出者纯而无杂其赤如鸡冠光明者乃可用耳饵服之法或以蒸煮之或以酒饵或先以硝石化为水乃凝之或以铜锡裹蒸之于赤土下或以松脂和之或以三物链之引之如布白如氷服之皆令长生
　　或问道士山居栖岩庇岫不必有絪缛之温直使我不畏风湿敢问其术抱朴子曰金饼散三阳液昌辛丸荤草耐冬煎独摇膏菌芋华散秋地黄血丸皆不过五十日服之而止不畏风湿若服金丹大药虽未升虚轻举然体不受疾虽当风卧湿不能伤也服此七药皆始学道者耳姚先生但服三阳液但袒卧氷上了不寒振此皆介先生及梁有道卧石上及秋冬当风寒已试有验秘法也
　　按玉防记及开名经皆以五音六属知人年命之所在子午属庚卯酉属己寅申属戊丑未属辛辰戌属丙巳亥属丁一言得之者宫与土也三言得之者徴与火也五言得之者羽与水也七言得之者商与金也九言得之者角与木也若本命属土不宜服青色药属金不宜服赤色药属木不宜服白色药属水不宜服黄色药属火不宜服黑色药以五行之义木尅土土尅水水尅火火尅金金尅木故也
　　按中黄子服食节度云服治病之药以食前服之服养性之药以食后服之服金丹大药不复论宜与不宜也韩终服菖蒲十三年身生毛日视书万言皆诵之冬恒不寒又菖蒲须得生石上一寸九节已上紫花者尤善也赵他子服桂二十年足下生毛日行五百里力举千觔移门子服五味子十六年色如玉女入水不霑入火不灼也楚文子服地黄八年夜视有光林子明服术十一年耳长五寸身轻如飞能超逾渊谷二丈许杜子微服天门冬御八十妾有子百三十人行三百里任子季服茯苓十八年僊人玉女往从之能隠能彰不复食谷灸瘢皆灭靣体玉光陵阳子仲服远志十年有子三十七人开书所视不忘坐在立亡【并上】
　　僊药紫凤脑千里髑髅是也【述异记】
　　神农稽首再拜问于太一小子曰凿井出泉五味煎煮口别生熟后乃食咀男女异利子识其父曾闻太古之时人寿过百无殂落之咎独何气使然耶太一小子曰天有九门中道最良日月行之名曰国皇字曰老人出见南方长生不死众耀同光神农乃从其甞药以救人命【神农本草】
　　神农有子年七歳有圣徳同歴名山辩其百药【真源赋】岁在甲午王君复与东华青童来降与夫人成药两剂一曰迁神白骑神散一曰石精金光化形灵丸便顿而服之称疾不行凡七日太一僊遣颷车来迎夫人乃托剑化形而去【魏夫人传】
　　崔文子者太山人也文子世好黄老事居潜山下后作黄散赤丸卖药都市后有疫气民死者万计文拥朱幡系黄散以狥人门饮散者即愈故世寳崔文赤黄散实近于神焉【列僊传】
　　俗自称河间人服巴英卖药都市七丸一钱善治百病汉河间王患瘕买药服之下虵十余条问药意俗曰王瘕乃六世余殃下堕即非王之所招王甞放乳鹿麟母也仁心感天故遭俗耳王家老舎人自言父世见俗俗之身无影王乃呼着日中看实无影王以女聘之俗夜亡去后人见于常山下【上】
　　北海于君病癞见市有卖药姓公孙帛因问之公曰明日木兰树下当教卿明日往授素书二卷以消灾救病无不愈者【神僊传】
　　容成公服三黄得僊所谓雌黄雄黄黄金也
　　尹轨者字公度太原人也常服黄精华日三合腰佩漆竹筒十数枚中皆有药言可辟兵疫【并上】
　　灵飞散未央丸制命丸羊血丸皆令人驻年却老【抱朴子】昭王坐祗明之室昼而假寐忽梦白云蓊蔚而起有人衣服并皆毛羽因名羽人梦中与语问以上僊之术羽人曰大王精智未开欲求长生久世不可得也王跪而请受絶欲之敎羽人乃以指画王心应手即裂王乃惊寤而血湿衿席因患心疾即却膳撤乐移于旬日忽见所梦者复来语王曰先欲易王之心乃出方寸绿囊中有续脉明丸补血精散以手摩王之臆俄而即愈王即请此药贮以玉缶缄以金绳王以涂足则飞天地万里之外如游咫尺之内有得服之后天而老【拾遗记】
　　有献不死之药于荆王者谒者撡以入中射之士问曰可食乎曰可因夺而食之王怒使人杀中射之士中射之士使人説王曰臣问谒者谒者曰可食臣故食之是臣无罪罪在谒者也且客献不死之药臣食之而王杀臣是死药也王乃不杀【战国防　东方朔事同此不重录】
　　武帝末年弥好僊术与东方朔狎昵帝曰朕所甚好者不老其可得乎朔曰臣能使少者不老帝曰服何药耶朔曰东北有地日之草西南有春生之鱼帝曰何以知之朔曰三足乌数下地食此草羲乌欲驭以手掩乌目不聼下也葢鸟兽食此草则美闷不能动矣帝曰子何以知乎朔曰臣小时掘井防落地下数十年无所托寄有人引臣欲往此草中隔红泉不得渡其人以一只屐与臣臣汛红泉得至此草之处臣采而食之其国人皆织珠玉为业邀臣入云端之幕设珉雕枕刻黑玉铜镂为日月云雷之状亦曰镂云枕又荐蛟毫之白褥以蛟毫织为褥也此毫柔而冷常以夏日舒之因名柔毫褥又有水之屏臣举手拭之恐水流湿其席乃其光也【洞防记】
　　魏太和中姜维归蜀失其母魏人使其母手书呼维令反并送当归以辟之维报书曰良田百顷不计一亩但见远志无有当归维卒不免【宋书】
　　神女兰香降张硕硕问祷祀何如香曰消磨自可愈疾滛祀无益香以药为消磨【曹毗杜兰香传】
　　皇甫谧初服寒食散而性与之忤每委顿不伦尝悲恚叩刃欲自杀叔母谏之而止【晋书】
　　时宋淮南赵习元嘉二十年为卫军府佐疾病经时忧必不济恒至心归佛夜梦一人形貎秀异若神人者自屋梁上以小裹物及剃刀授习云服此药用此刀病必即愈习既惊觉果得刀药焉登即服药疾除【法苑珠林】丘杰字伟跱乌程人也十四遭防以熟菜有味不甞于口岁余忽梦见母曰死止自分别耳何事乃尔荼苦汝噉生菜遇虾蟇毒灵牀前有三丸药可取服之杰惊起果得瓯瓯中有药服之下科斗子数升【南史】
　　何点少时患渴逾岁不愈复在吴中石佛寺建讲所昼寝梦一道人形貎非常授丸一掬梦中服之而瘥大通初陶景献二丹其一名善胜一名成胜并为佳寳【并上】
　　孙搴字彦举学浅行薄尝服棘刺丸李谐调之曰卿应自足何假外求坐者皆笑【上】
　　隋邵王子隆年二十一而体过充壮常使徐嗣伯合芦茄丸服以自消损【隋书】
　　卧牛池县南八十里广徳寺内相传隋炀帝宫姬有恶疾愿出为尼乗白牛至此牛卧不去姬止宿浃旬见癞鼠屡啮一草饮浴于池既而癞愈姬疑之亦从采食饮泉沐浴疾愈后入朝备述愈疾之由遂遣使取所食草乃何首乌也至今池边盛生【湖广志】
　　道僊或劳疾见缥衣童子从青溪水出椀盛妙药跪而进服无几便愈【高僧传】
　　有长者居明贞修禀性良谦请佛及僧九十日四事供养有一比丘来索药长者问曰何所患苦答曰头痛长者答曰此必膈上有水仰攻其头以是头痛即施一呵梨勒果因服病除縁是福报九十一劫未曾病患【法苑珠林】





　　广博物志卷四十一
<子部,类书类,广博物志>
　　钦定四库全书
　　广博物志卷四十二
　　明　董斯张　撰
　　草木一【谷　芝　诸草　诸木】
　　天文以七列精以五故嘉禾之滋茎长五尺五七三十五神盛故连茎三十五穗以成盛徳禾之极也【春秋説题辞】都广之野百谷自生冬夏播琴【播琴犹播殖山海经】
　　粟神名许给姓庸天　麦神名福习　黍神名侜佞兰郝　豆神名灵殖姓乐【春秋佐助期】
　　甲货之户曰粢为上物贾七十乙货之戸曰黍为中物石六十丙货之戸曰赤豆为下物石五十丁货之戸曰稻粟令为上种石四十戊货之戸曰麦为中物石三十已货之戸曰大豆为下物石二十庚货之戸曰穬比疏食故无贾辛货之户曰果比疏食无贾壬癸无货【越絶书】夫稼为之者人也生之者天也养之者地也是以稼之容足耨之容耰耘之容手是谓耕道农攻食工攻器贾攻货时事不龚敚之以土功是谓大凶凡稼蚤者先时暮者不及时寒暑不节稼乃多灾冬至已后五旬有七日而昌生于是乎始耕事农之道见生而艺生见死而获死天发时地产财不与人期有年祀土无年祀土无失人时迨时而作过时而止老弱之力可使尽起不知时者未至而逆之既往而慕之当其时而薄之此从事之下也夫耨必以旱使地肥而土缓稼欲产于尘土而殖于地坚者慎其种勿使数亦无使疎于其施土无使不足亦无使有余畎欲深以端亩欲沃以平下得隂上得阳然后盛生立苗有行故速长强弱不相害故速大正其行通其中疎为冷风则有收而多功率稼望之有余就之则疎是地之窃也不除则芜除之则虚是事之伤也苗其弱也欲孤其长也欲相与居其熟也欲相与扶三以为族稼乃多谷凡苗之患不俱生而俱死是以先生者美米后生者为粃是故其耨也长其兄而去其弟树肥无使扶疎树墝不欲专生而独居肥而扶疎则多粃墝而独居则多死不知耨者去其兄而养其弟不收其粟而收其粃上下不安则稼多死得时之禾长秱而大穗圆粟而薄糠米而香舂之易而食之强失时之禾深芒而小茎穗鋭多粃而青蘦得时之黍穗不芒以长搏米而寡糠失时之黍大本华茎叶膏短穗得时之稻茎葆长秱穗如马尾失时之稻纎茎而不滋厚糠而菑死得时之麻疎节而色阳坚枲而小本失时之麻蕃柯短茎岸节而叶虫得时之菽长茎而短足其荚二七以为族多枝数节竞叶繁实称之重食之息失时之菽必长而蔓浮叶虚本疎节而小荚得时之麦长秱而颈族二七以为行薄翼而防色食之使人肥且有力失时之麦胕肿多病弱苗而翜穗是故得时之稼丰失时之稼约庶谷尽宜从而食之使人四衞变强耳目聪明凶气不入身无苛殃善乎孔子之言冬饱则身温夏饱则身凉夫温凉时适则人无病人无病是疫疠不行故曰谷者人之天是以兴王务农王不务农是弃人也王而弃人将何国哉【亢仓子】
　　嘉禾五谷之长王者徳盛则二苗共秀于周徳三苗共穗于商徳同本异穟于夏徳异本同秀【宋书】
　　巨鬯三禺之禾一稃二米王者宗庙修则出【上　周时倭人贡鬯草】
　　破藏稷逼麦稷此二者以四月熟【广志】
　　黍有燕黍牛黍
　　秔有乌秔白穬青幽白夏之名【并上】
　　汜胜之种殖书无稷【尔雅释文】
　　获菽寻汜氏之书露葵征尹君之録【类林】
　　获再生者名稻孙【稻书】
　　郭上之黍北里之禾一茅三脊【封禅所借也　管子】
　　山之梨不周之稻阳朴之姜越裳之梅【崔骃七依】
　　华芗重秬臯香秔【南都赋】
　　雍丘之粱清流之稻【魏都赋】
　　江表唯长沙有好米上风炊之五里闻香【魏文帝书】
　　酆都山上树禾水泽如世间但稻米粒几大味如菱其余四谷不尔但名稻为重思耳杜琼作重思赋曰霏霏春茂翠矣重思灵炁交被嘉谷应时四节既享祝人以祀神禾郁乎浩京巨穗横我台爰有明祥帝者以熙此之谓矣【真诰】
　　因祗国丈夫勤于耕稼一日锄十顷地又贡嘉禾一茎盈车故时俗四言诗曰力勤十顷能致嘉颖【拾遗记】员峤多大鹊高一丈衔不周之粟粟穗高三丈粒皎如玉鹊衔粟飞于中国其粟食之厯月不饥
　　有背明之国来贡其方物言其乡在扶桑之东见日出于西方其国昬昬常暗宜种百谷名曰融泽方三千里五谷皆良食之后天而死有浃日之稻种之十旬而熟有翻形稻言食者死而更生夭而有寿有清明稻食者延年也清肠稻食一粒厯年不饥有摇枝粟其枝长而弱无风常摇食之益髓有鳯冠粟似鳯鸟之冠食者多力有逰龙粟叶屈曲似逰龙也有琼膏粟白如银食此二粟令人骨轻有绕明豆其茎弱自相萦纒有挟劒豆其荚形似人挟劒横斜而生有倾离豆言其豆见日叶垂覆地食者不老不疾有延精麦延寿益气有昆和麦调畅六府有轻心麦食者体轻有醇和麦为麴以酿酒一醉累月食之凌冬可袒有含露麦穟中有露味甘如饴有紫沈麻其实不浮有云氷麻实冷而有光宜为油泽有通明麻食者夜行不持烛是苣蕂也食之延寿后天而老【并上】
　　神农就田作耨天应以嘉谷【礼含文嘉】
　　禹时天雨稻古诗云安得天雨稻饲我天下民【述异记】西方佛沙伏国有昔尸毗王仓库为火所烧其粳米焦然于今犹在若服一粒永无疟患彼国人民须以为药【伽蓝记】
　　炎帝时有丹雀衔九穗禾其坠地者帝乃拾之以植于田食者老而不死【拾遗记】
　　丙午至于鵶韩氏爰有乐野温和穄麦之所生【穆天子传】八骏东征止收黑水之麦七萃西讨才获苦山之菜【周正谢敕赉紫啓】
　　桓公观于野曰何物可比于君子之徳乎隰朋对曰夫粟内甲以处中有卷城外有兵刃未敢自恃自命曰粟此其可比于君子之徳乎管仲曰苗始其少也眴眴何其孺子也至其壮也庄庄乎何其士也至其成也由由乎兹免何其君子也天下得之则安不得则危故命之曰禾此其可比于君子之徳矣【管子】
　　文公得山之粟而美之欲种之宫中问于冀缺对曰臣尝服稼穑之事矣凡五谷必以种今君所植者末也种之必不能生公曰寡人不慧不知稼穑微子之言惑其不解乎冀缺曰务农重谷国之本也君之言及此晋国之福也【晋史乗】
　　呉起欲攻小亭置一石赤黍门外令人能徙此至于西门外者赐之上田宅人争徙之乃下令曰明日攻秦能先登者仕之大夫赐之上田宅于是攻之一朝而拔【韩非子】归州有米田屈原耕此产白米似玉
　　范冉遭党锢推鹿车载妻子以捃拾自资儿尝拾得五斛麦邻人遗之一斛冉后知即令并送六斛还【后汉书】蔡茂初在广汉梦坐大殿极上有三穗禾茂跳取之得其中穗辄复失之以问主簿郭贺贺离席庆曰大殿者宫府之形象也极而有禾人臣之上禄也取中穗是中台之位也于字禾失为秩虽曰失之乃所以得禄秩也衮职有阙君其补之旬月而茂征焉【上】
　　孔融教高密令曰志士邓子然告困焉得爱釡庾之间以伤烈士之心与豆三斗
　　吴孙亮五鳯元年六月交趾稗草化为稻昔三苗将亡五谷变种此草妖也其后亮废【晋书】
　　全琮父使琮赍米数千斛到吴交易皆防空船而还曰所市非急而士大夫方有倒悬之患便赈赡不啓报父父大竒之【吴志】
　　鲁肃不治家事以赈穷结士为务周瑜为居巢长过肃并求资粮肃时有两囷米各三千斛肃乃指一囷与瑜瑜遂定侨札之交【上】
　　衞伦过予言及于味称魏故侍中刘子阳食饼知盐生精味之至也予曰荀朂识劳薪易牙别淄渑子阳今之妙也定之何难伦因命仆取糗粮以进予尝之曰麦也有杏李柰味三果之熟也不同子焉得兼之伦笑而不答退告人曰士安之识过刘氏吾将来家实多故杏时将发糅以杏汁李柰又糅以李柰汁故兼三味【晏春秋】余慎终屋之南荣有孤黍生焉因泥之湿遭雨之润宿昔芽蘖滋茂甚速涂燥根浅忽然萎殒深感此黍不韬种以待时贪荣弃本寄身非所自取凋枯不亦宜乎【晋嵇含孤黍赋序】
　　王褒字伟元计口而食尝刈麦人助之褒弃之【魏志】郭翻少有志操居贫无业起往古荒田先立表题经年无主然后乃作将熟有认之者翻悉推与之县令闻以稻归翻翻不受【晋中兴书】
　　东魏后静帝天保初四月禾夜生于帝铜砚中及明晨长数寸有穗其年帝遇鸩而崩【广五行记】
　　隋文创厯佛教大兴广募遗僧依旧安置时楩梓一谷三十余僧应诏出家并住官寺唯道安依本山居守素林壑时行村聚惠益生灵村中田遗生者家徒壁立而有四女着币布齐膝而已四女赤露大女名华严年已二十唯有麤布二尺拟充布施安引村众次至其门愍斯贫苦遂度不入大女思念由我贫煎不及福防今又不修当来倍此周徧求物閴尔无从仰面悲号遂见屋甍一把乱麻用塞明孔挽取科捒得谷十余按以成米并将前布拟用随喜身既无衣待至夜暗匍匐而行趣斋共所以前施物遥掷众中十余粒米别奉炊饭因发愿曰女人穷业久自种得竭贫行施用希来报辄以十余黄米投饭甑中必若至诚贫业尽者当愿所炊之饭变成黄色如无所感命也奈何作此誓已掩泪而返于是甑中五石米饭并成黄色大众惊嗟未知所以周寻縁搆乃云田遗生女之愿力也【高僧传】
　　滕景真在广州七层寺元徽中罢职归家婢炊釜中忽有声如雷米上芃芃隆起滕就视声转壮甑上花生数十渐长似莲花色赤有光似金俄顷萎灭旬日滕得病卒【异苑】
　　考功郎窦一嘲麦铁杖曰麦是何姓铁杖应声对曰麦豆不殊那忽相怪窦赧然无以应之【隋书以下芝】
　　芝英者王者亲近耆老养有道则生【宋书】
　　句曲山五芝求之者投金环二双于石间勿顾念必得矣第一芝名龙仙食之为太极仙第二芝名叅成食之为太极大夫第三芝名燕胎食之为正乙郎中第四芝名夜光洞草食之为太清左御史第五芝名料玉食之为三官真御史【茅君内传】
　　阆野者阆风之府是也昆仑上有九府是为九宫太极为太宫也诸仙人俱是九宫之官僚耳至于真人乃九宫之公卿大夫仙官有上下各有次秩仙有左右府而有左右公左右卿左右大夫左右御史也明大洞为仙卿服金丹为大夫服象芝为御史若得太极隠芝服之便为左右仙公及真人矣【真诰】
　　罗江大霍有洞台中有五色隠芝华阳洞亦有五种夜光芝良常山有萤火芝此物在地如萤火状其实似草而非也大如豆形紫华夜视有光得食一枚心中一孔明食七枚七孔明可夜书计得食四十七枚寿万年包山中有白芝又有隠泉之水正紫色华阳雷平山有田公泉水饮之除腹中三虫与隠泉水同味云是玉砂之流津也用以浣衣不用灰以此为异耳【上】
　　食四节隠芝者位为真卿食金阙玉芝者位为司命食流明金英者位为司禄食长曜双飞者位为真伯食夜光洞草者总主左右御史之任【真仙通鉴】
　　名山生神芝不死之草上芝为车马形中芝为人形下芝为六畜形
　　石芝者石象芝生于海隅名山及岛屿之涯有积石者其状如肉象有头尾四足者附于大石赤者如瑚白者如截肪黑者如泽漆青者如翠羽黄者如紫金而皆光明洞彻如坚氷也晦夜去之三百步便望见其光矣大者十余觔小者三四觔非久斋至精及佩老子入山灵宝五符亦不能得见此辈也凡见诸芝且先以开山却害符置其上则不得复隠蔽化去矣徐徐择王相之日设醮祭以酒脯祈而取之从日下禹步闭气而往也玉脂芝生于有玉之山常居悬危之处玉膏流出万年已上则凝而成芝有似鸟兽之形色无常采率多似山水苍玉也亦鲜明如水精得而末之以无心草汁和之须臾成水服一升得一千嵗也七明七光芝皆石也生临水之高山石崖之问状如盘椀不过径尺以还有茎蔕连缀之起三四寸有七孔者名七明九孔者名九光光皆如星百余步内夜皆望见其光其光自别可防不可合也常以秋分伺之得之捣服方寸入口则翕然身热五味甘美尽一觔则得千嵗令人身有光所居暗地如月可以夜视也石蜜芝生少室石戸中戸上刻石为科斗字曰得服石蜜芝一斗者寿万嵗石桂芝生名山石穴中似桂树而实石也高尺许大径尺光明而味辛有枝条捣服之一觔得千嵗也石脑芝生滑石中初破之其在石中五色光明而自动服一升得千嵗矣石硫黄芝五岳皆有而箕山为多其方言许由就此服之而长生故不复以富贵累意不受尧禅也如此有百二十皆石芝也事在太乙玉策及昌宇【一作字】内记不可具称也及夫木芝者松脂沦入地千嵗化为茯苓万嵗其上生小木状似莲花名曰木威喜芝夜视有光持之甚滑烧之不然带之辟兵以带鸡而杂以他鸡十二头共笼之去之十二步射十二箭他鸡皆伤带威喜芝者终不伤也从生门上采之于六甲隂干之百日末服方寸匕日三尽一枚则三千嵗也千嵗之柏木其下根如生人长七寸刻之有血以其血涂足下可以步行水上不没以涂人鼻以入水水为之开可以止住渊底也以涂身则隠形欲见则拭之又可以治病又刮以杂巨胜为烛夜遍照地下有金银玉宝藏则光变青而下垂以锸掘之可得也末之服尽十觔则千嵗也又松树枝三千嵗者其皮中有聚脂状如龙形名曰日飞节芝大者重十觔末服之尽十觔得五百嵗也菌芝或生深山之中或生大木之下或生泉之侧其状或如宫室或如车马或如龙虎或如人形或如飞鸟五色无常亦百二十种自有图也皆当禹步往采取之刻以骨刀隂干末服方寸匕人人升仙中者数千嵗下者千嵗也又有樊桃芝其木如升龙其花叶如丹罗其实如翠鸟高不过五尺生于名山之阴东流泉水之上以立夏之伺之得而末服之尽一株得五千嵗也参成芝赤色有光扣之枝叶如金石之音折而续之即复如故木渠芝寄生大木上如莲花九茎一丛其味甘而辛建木芝实生于都广其皮如缨虵其实如鸾鸟此三芝得服之白日升天也黄卢子寻木华液华此二芝生于泰山要乡及奉高有得而服之皆令人寿千嵗黄檗檀桓芝服之者千嵗黄檗木下根有如三斛器去本株一二十余丈有以细根相连状如缕得末而服之尽一枝则成地仙不死也此辈复有百二十种自有图也草芝有独摇芝无风自动其茎大如手指赤如丹素叶似苋其根有大魁如斗有细者如鸡子十二枝周绕大根之四方如十二辰也相去丈许皆有细根如白发以相连生高山深谷之上其所生左右无草得其大魁末服之尽则得千嵗服其细者一枝百嵗可以分他人也怀其大根即隠形欲见则左转而出之牛角芝生虎寿山及呉坂上状似葱特生如牛角长三四尺青色末服方寸日三至百日则得千嵗矣龙仙芝状似升龙之相负也以叶为鳞其根则如蟠龙服一枝则得千嵗矣麻母芝似麻而茎赤色花紫色紫珠芝其花黄其叶赤其实如李而紫色二十四枚辄相连而垂如贯珠也白苻芝高四五尺似梅常以大雪而花季冬而实朱草芝九曲曲有三叶叶有三世也五徳芝状似楼殿茎方其叶五色各具而不杂上如偃盖中有甘露紫气起数尺矣龙御芝常以仲春对生三节十二枝下根如坐人凡此草芝又有百二十种皆隂干服之则令人与天地相毕或得千嵗二千嵗【抱朴子】
　　青云芝生于名山之隂青盖三重上有云气覆之食之令人寿能乗云通天见鬼神
　　灵芝一名寿潜一名希夷【续古今注】
　　西王母云仙药有太真红芝草【汉武内传】
　　文山紫芝雍梁朱草生长和气王以为宝【焦氏易林】
　　瑶光得陵出黑芝【春秋运斗枢】
　　有七色芝生玉梁下其色青光辉耀谓之苍芝【拾遗记】欲求芝草入名山必以三月九月此山开出神药之月也勿以山佷日必以天辅时三竒会尤佳出三竒吉门到山须六隂日明堂之时带灵宝符牵白犬抱白鸡以白盐一斗及开山符檄着大石上执吴唐草【或作花】一把以入山山神喜必得之也又采芝及服芝欲得王相专和之日支干上下相生为佳此诸芝名山多有之但凡庸道士心不专精行秽徳薄又不晓入山之术虽得其图不知其状亦终不能得也【抱朴子】
　　柱无故生芝者白为丧赤为血黑为贼黄为喜其形如人面者亡财如牛羊者远役如虵之类者田蚕耗【彚苑】林屋洞有白芝紫泉
　　月精芝秋生山羊石上服之长生
　　炎帝始教民耒耜勤畎亩之事百谷滋阜圣徳所感无不着焉神芝发其异色灵苗擢其嘉颖陆池丹蕖骈生如盖香露滴下流成池因为豢龙之圃朱草蔓衍扵街衢卿云蔚蔼于丛薄【拾遗记】
　　黄帝以五芝为房名【徐整长厯】
　　黄帝陞鸿隄受神芝于黄盖【路史】
　　章帝元和二年芝生沛如人冠又生章武如人抱三子状建初五年芝生颍川常以六月中生一叶五嵗五重春青夏紫秋白冬黑色十月后黄气出上五寸【古今注以下诸草】
　　陆玑为诗草木疏刘杳为离骚草木疏
　　日冯生阳阏【日冯木之先也】阳阏生乔如乔如生干木干木生庶木凡根拔木者生于庶木根拔生程若【根拔草先也】程若生玉玉生醴泉醴泉生皇辜皇辜生庶草凡根拔草者生于庶草海闾生屈龙【海闾浮草之先也】屈龙生容华容华生蔈蔈生萍藻萍藻生浮草凡浮生不根拔者生于萍藻【淮南子】
　　凡草生而初达谓之江淮陈之内谓之蔑青齐兖冀之间谓之葼燕之北鄙朝鲜洌水之间谓之茦故传曰慈母之怒子也虽折葼笞之其惠存焉【方言】
　　薙氏【主除草者】掌杀草【草害稼穑故杀之】春始生而萌之【春生气始达故萌之而弗治也】夏日至而夷之【夷平也谓迫地而刈之也夏至一隂生故可以夷之也】秋绳而芟之【含实曰绳芟其绳则不成熟矣】冬日至而耜之【冬至一阳生则用耒耜以去根也】若欲其化也【欲化为土】则以水火变之【以火而烧其芟夷之本末又从而加之以水也】掌凡杀草之政令【周礼】
　　柞氏【主除木者】掌攻草木及林麓【攻治也积木曰林山足曰麓】夏日至令刋阳木而火之【刋谓斫去其皮也山南曰阳阳木以至阳之日刋而火之】冬日至令剥隂木而水之【剥亦刋也山北曰隂隂木以至隂之日剥而水之则阳木隂木皆不复生矣】若欲其化也【欲其化而为土】则春秋变其水火【则隂木至春又从而火之阳木至秋又从而水之则无萌蘖之生矣】凡攻木者掌其政令【凡治木者皆冇政以正之令以命之上】
　　木有松柏橿檀之伦百八十余种草有芝英萍实灵沼黄精白符竹翣戒火长生不死者万数【列仙传序】
　　防苏白防也茈藄蕨也也王白萯也蒩蕺也藜芦也菗蒢地榆也莪蒿防蒿也蕳兰也蘱也防姜葰也草蒿青蒿也乳苦杞也防冬苦菜也桼姑艾但鹿何泽也荲羊蹏也牛荎牛防也□耳马苋也卬昌阳菖蒲也挛夷芍药也菥蓂马辛也蔀鱼荠也狗荠大室也藡萑也会及五味也山蕲当归也芪母儿踵东根也郝蝉也参也飞防屚芦也伏猪木禾也贝父药实也王连蕀苑远志也其上谓之小草黄良大黄也防葿黄文内虚黄芩也因尘马先虵防马麻虵床也葽莠也常蓼马尾蔏也鬼桃铫弋羊桃也虎兰泽兰也褱续防也地髓地黄也薫草蕙草也茯神茯苓也茈葳陵苕蘧麦也女萝松萝也陵泽甘遂也马唐马饭也山姜也地血茹芦蒨也兎韭兎丝也地筋枸杞也地毛莎隋也美丹甘草也苦萃款冻也黄精龙衔也细条少辛细辛也菝挈狗脊也防芰薢茍也明羊角也苓耳葹常枲胡枲枲耳也鸡狗獳哺公也羊蹢躅英光也堇藋也茟藜也寄屏寄生也犂如桔梗也白牡丹也龙木龙须也茎泽也颠棘女木也陵逰龙胆也鹿肠参也地精人葠也苦心沙参也其蒿青蓑也飞芝乌毒也楚蘅杜蘅也葃菇水芋乌芋也龙沙麻黄也无心鼠耳也女肠女宛也天豆云实也防防也竺竹也其表曰笢其里曰本防□桃支也□防防也菌薫也其叶谓之蕙蕖芽也其茎谓之防茆鳬葵也菎也荆葵荍也防蓂也苞防也水苜□也屈居卢茹也□菝萲□也子菜也山茝□香藁本也贯节贯众也□起实□防也女青乌葛也巴尗巴豆也乌□防也燕薁蘡舌也茈防茈草也防芡鸡头也周麻也土瓜茐也藈菇□王瓜也王廷藇署预也山蜀桼也藟藤也石发石衣也采防也秆防稭槀也黍穰谓之防稻穰谓之秆稷穰谓之防麻黄茎狗骨也白芷其叶谓之药公蕡穰葇防□荏苏也籼稉也秫稬也□□防防穄也黂麻也大荳尗也小荳荅也豍豆豌豆防豆也胡豆防也大麦麰也小麦麳也防茅穗也蒲穗谓之莼箘簬防防笴箫箭也□奚毒附子也一嵗为萴子二嵗为乌喙三嵗为附子四嵗为乌头五嵗为天雄□葩菁蘂花华也□杜防茇荄株□也防蔕也萌芽甾梦□也苏菜芬莽蔖毛草也草藂生为薄蓍耆也益母充蔚也菅茅也粢黍稻其谓之禾豆角谓之荚其叶谓之藿英药蒻也菡萏芙蓉也韭□荞其华谓之菁蘬葵也藿梁木稷也□藸也蓊薹也萖蔺也菰蒋也其米谓之胡荭龙马蓼也□也繁母蒡葧也菈芦蒰也蘴荛芜精也匏瓠也冬瓜□也水芝瓜也其子谓之防龙蹏虎掌羊骹兎头桂支蜜筩防□貍头白防无余缣瓜属也狗虱钜胡麻也芬蒩水苏也当道马舄也□菌□生也徐长卿鬼督邮也附支蓪草也鬼□神□也盆陆英苺也海萝海藻也地葵地肤也狼毒也苹兰也茛钩吻也昔邪乌韭也在屋曰昔邪在墙曰垣衣马□荔也水衣菭也夌菜藻也蘘荷莼苴也藨鹿藿也鸢尾鸟莲射干也木实酸木狐桃也乌□葍也白苙薋也马帚屈马第也蒲莞也矜禽也楚荆也壮荆曼荆也谷楮也栝柏也道梓松也杇枣檡栟榈椶也楉榴柰也枺也含桃樱桃也山李崔其□也榝欓越茱萸也桗株也棿支也枚条也梢校棷柴也薪也笳枳又枝股也柯茎也干也肄枿也橏防防也萚落也木藂生曰榛樝楟梨也亲防也柔也柚棒也柽□也杆柘也杜仲曼榆也重皮厚朴也木兰桂栏也益智龙眼也山榆母佑也柘榆梗榆也栀子防桃也宛童寄生槝也秀龙巢也下支谓之防防【广雅】
　　君乗木而王其政升平则福草生【礼斗威仪】
　　朱草日生一叶至十五日生十五叶十六日一叶落终而复始【大戴明堂篇】
　　王者徳至于地则华苹感【双莲为苹　援神契祥瑞图】
　　苋葅可以剖鼈朱草可以剖人【化书】
　　恒山有太泉神草十九种服之可以度世【五岳图】莲花一名玉环【三余帖】
　　昭帝穿淋池广千步中植分枝荷一茎四叶状如骈盖日照则叶低防根茎若葵之衞足名曰低光荷实如圆珠可以饰佩花叶葳萎芬馥之气彻十余里食之令人口气常香益脉理病宫人贵之每逰宴出入必皆含嚼或翦以为衣或折以蔽日以为戏弄楚辞所谓折芰荷以为衣意在斯也亦有倒生菱茎如乱丝一花千叶根浮水上实沉泥中名紫泥食之不老帝时命水嬉逰宴永日土人进一豆槽帝曰桂楫松舟其犹重朴况乎此槽可得而乗也乃命以文梓为船木兰为拖刻飞鸾翔鹢饰于船首随风轻漾毕景忘归乃至通夜使宫人歌曰秋素景兮泛洪波挥纎手兮折芰荷凉风凄凄棹歌云光开曙月低河万嵗为乐岂云多帝乃大悦起商台于池上及乎末嵗进諌者多遂省薄逰幸堙毁池台鸾舟芰荷随时废灭今台无遗址沟池已平【拾遗记】灵帝逰于西园起裸逰馆千间采緑苔而被阶引渠水以绕砌周流澄澈乗船以逰漾使宫人乗之选玉色轻体以执篙檝摇漾于渠中其水清澄以盛暑之时使舟覆没视宫人玉色者又奏招商之歌以来凉风也歌曰凉风起兮日照渠青荷昼偃叶夜舒惟日不足乐有余清丝流管歌玉鳬千年万嵗喜难逾池中植莲大如盖长一丈南国所献其叶夜舒昼卷一茎有四莲丛生名曰夜舒荷亦云月出则舒也故曰望舒荷【上】
　　沧州金莲花研之如泥防绘与真金无异【杜阳编】
　　西晋长兴年中长沙城河陆地生青莲两朶官司掘得一瓦棺开见一僧形貌俨然其花从舌根顶颅出生父老曰昔有一僧诵法华经万余部临终葬以瓦棺今寺名瓦棺寺【搜神记】
　　王敦在武昌帐下仪仗生莲花五六日而落【上】
　　右军日以文翰山水自娱常为临川内史置宅于城东临回溪据层阜时时与宾客逰从温州城外百里皆荷花公乞守其地庭列五马绣鞍金勒每出逰即控之从南门登舟赏荷花人望之如神仙
　　后主武平中特进侍中崔季舒宅中池内莲茎皆作胡人面仍着鲜卑防俄而季舒见杀【北齐书】
　　和诃条国在大海之中有大山山有石井井中生千叶白莲花井边青石上有四佛足迹合有八迹月六斋日弥勒菩萨与诸天神礼佛迹竟便飞去【支僧载外国事】
　　兰一名媚世【退居録】
　　兰为百草之长葵为百蔬之王【览】
　　帝尧世有金道华种兰【路史】
　　都梁县有小山山有淳水既清且浅其中悉生兰草緑叶紫茎芳风藻谷兰馨远馥俗谓兰为都梁山因以号县受名焉【盛之荆州记】
　　菊有五美焉黄花高悬准天极也纯黄不杂后土色也早植晩登君子徳也冒霜吐颖象劲直也杯中轻体神仙食也【钟会赋】
　　郦县菊花水太尉胡广久患风羸恒汲饮此水后疾遂瘳年近百嵗【盛之荆州记】
　　荣阳郡西有灵源山其涧生灵芝石菌岩有紫菊【王韶之神境记】
　　康风子服甘菊花柏实防得仙【神仙传】
　　日精一名更生一名隂成一名朱嬴一名女节【本草】葶苈死于盛夏款冬花于严寒【董子】
　　将离赠勺药勺药一名可离相招赠文无文无一名当归欲忘人之忧赠丹棘丹棘一名忘忧欲蠲人之忿赠青裳青裳一名合欢【古今注】
　　按仙方中自有合离草一名独摇一名离母所以为之合离离母者小草为物下根如芋魁有逰子十二枚周环之去大魁数尺虽相须而实不连但以气相属耳如兎丝之草下有伏兎之根无此兎在下则丝不得生于上然实不属也【抱朴子】
　　玉衡星防为菖蒲远雅颂着倡优则玉衡不明菖蒲冠环【运斗枢】
　　圣王之世功济天下者尧也天星降精于庭为韭感而为菖蒲焉【典术】
　　梁武帝母张氏见菖蒲生花傍人皆不见吞之已而生帝【梁书】
　　孝文帝南巡至新野临潭水而见菖蒲花乃歌曰两菖蒲新野乐遂为建两菖蒲寺以美之【后魏典畧】
　　宣山中菖蒲一寸二十节坚芬之极【罗浮山记】
　　芙蓉一名水芝丹一名泽芝一名水花【古今注】
　　汉昭帝逰栁池有芙蓉紫色大如斗花叶柔甘可食芬气闻于十里之内【洞记】
　　宋元嘉六年贾道子行荆上明见芙蓉方发聊取还家闻华有声怪寻得一舍利白如真珠焰照梁栋【太平御览】梁元帝竹林堂中多种蔷薇康家四出蔷薇白马寺黒蔷薇长沙千叶蔷薇多品彚并以长格校其上使花叶相连其下有十间花屋仰而望之则枝叶交暎迫而察之则芬芳袭人【寰宇记】
　　萱草一名紫萱吴中书生呼为疗愁花【述异记】
　　芡一名鴈头【古今注】
　　鳬伯子常逰翠水之涯采菱而食之【洞冥记】
　　万莲叶如鸟翅一名鸟羽一名鳯翼花大者其色多红緑红者紫緑者绀俗呼为仙人花一名连缬花【古今注】
　　茱萸别名秋子【上】
　　有以茱萸令郭璞射之璞曰子如赤铃珠案文言是茱萸【洞林】
　　露葵蔡朗父名纯因名莼菜曰露葵
　　小豆花名腐婢
　　和气旁薄隂阳得理则配荣于堂配即今水僊也【三余帖】
　　青肤苔也
　　苔谓之泽葵又名重钱南人呼为垢草【述异记】
　　垣衣一名昔邪在屋上曰屋逰石上谓之陟厘【本草】萍大者名苹一名水白一名水帘【上】
　　浮萍一名防无根而浮江东谓之薸浮于水一夕生九子故名九子萍
　　长扬水侧生异花路人欲摘者皆当先请不敢扳取【水经注】乐逰苑自生玫瑰树树下多苜蓿苜蓿一名怀风时人或谓之光风风在其间常萧萧然日照其花有光采故名苜蓿为怀风茂陵人谓之连枝草【西京杂记】
　　太液池边皆是雕胡紫萚緑节之类菰之有米者长安人谓为雕胡葭芦之未解叶者谓之紫萚菰之有首者谓之緑节其间鳬雏雁子布满充积又多紫緑龞【上】永阳县有山壁立千仞岩上有石室路古名为神农窟窟前百药丛茂莫不毕备又别有异藤花形似菱菜朝紫中緑晡黄暮青夜赤五色迭耀【异苑】
　　悬肠草一名思子蔓南中呼为离别草【述异记】
　　太原晋阳以北生屏风草
　　桂林有睡草见之则令人睡一名醉草亦呼懒妇蒧出南海也【述异记】
　　寡草特生而不丛
　　紫述香一名红兰香一名金桂香亦名射香草出苍梧桂林上郡界今吴中有射香草色似红蓝而甚芳香【并上】鸿荟薤之异名
　　佷山县山下有石牀傍生野薤人往乞者神许则风吹制其分齐随偃而翦不得过越【荆山图】
　　郑教学处有草如薤而细俗谓康成书带【三齐记】老君之御者徐甲少赁于老君后随老君出闗饭青牛于野老君欲试之乃以吉祥草化为一美女行至牧牛之所辄以言戏甲甲惑之【真仙通鉴】
　　桃朱术取子带之令妇人为夫所爱生园中细如芹花紫子作角以镜向傍敲之则子自发五月五日收之也【华夷考】
　　苾蒭氏西天草名体性柔软引蔓旁布馨香远闻能疗疾不背日光喻出家人【要览】
　　霸薫香草名【范子计然】
　　夫须莎也可为蓑笠【诗疏】
　　藟似葛之草一名巨荒【樛木注】
　　鬲城东南有蒲台秦始皇东逰海上于台下蟠蒲系马至今蒲嵗生萦委若有系状似水杨可为箭【三齐记】十一月采防勃防勃白蒿也白菟食之寿八百年【神仙服食经】
　　樱珠八月之果似桑椹而红江南俗名水瞢淮上俗名拍判即覆盆子也
　　舜草今之孝草也
　　威蕤草一名丽草又呼为女草江浙中呼娃草
　　悉茗茉莉花皆胡人自西国移植扵南海陆贾南越行纪云南越之境五谷无味百花不香此二花特芳香者縁自胡国移来不随水土而变与夫橘化为枳异矣【草木状】
　　火燔野草车轹所致火所不燔俗或喜之名曰幸草【王符潜夫论】
　　杜芳藤形不能自立根本縁绕他木作房藤连结如罗网相罥然后皮理连合郁茂成树【异物志】
　　博士芋蔓生根如鵞鸭卵【风土记】
　　江淹去故乡赋北风防兮綘花落流水散兮翠筑疎翠筑草名
　　尹伯竒采楟花以为食楟花山梨也山梨今名棠梨其花春开采之日干瀹之可充蔬【孝子传】
　　侯骚蔓生子如鸡卵大既甘且冷轻身消酒又名简子藤【齐民要术】
　　紫藤叶细长茎如竹根极坚实重重有皮花白子黒置酒中厯二三十年亦不腐败其茎截置烟炱中经时成紫香可以降神
　　榼藤依树蔓生如通草藤也其子紫黒色一名象豆三年方熟其殻贮药厯年不坏生南海解诸药毒
　　蕳子藤生縁树木正月二月花色四月五月熟实如梨赤如雄鸡冠核如鱼鳞取生食之淡泊甘苦出交趾合浦
　　野聚藤縁树木三月花色仍连着实五六月熟子大如羮瓯里民煮食其味甜酢出苍梧椒藤生金封山鸟浒人往往卖之其色赤又云似草芝出兴古【并上】
　　葭蒲藤类蔓延他树以自长养子如莲菆着枝葛间一日作扶相连实外有殻里又无核剥而食之煮而曝之甜美食之不饥【异物志】
　　种藤附树作根软弱须縁树而作上下条此藤纒树树死且有恶汁尤令速死也藤縁树成若木自然大者或至十五围
　　萪藤围数寸重于竹可以杖篾以缚船及以为席胜竹也【并上】
　　含水藤破之得水行者资以止渴【交州记】
　　莉如栟榈叶疏外皮青多棘刺高五六丈者如五六寸竹小者如笔管竹破其外青皮得白心即萪藤类有十许种续防草藤也一曰诺藤一曰水藤山行渴则防取汁饮之治人体有损絶沐则长发去地一丈防之辄便生根至地永不死【广州记】
　　东风华叶似落娠妇茎紫宜肥肉作羮味如酪香气作马蔺【广州记】
　　鸡侯菜似艾三月乃生宜鸡羮故名之【并上】
　　符坚将欲南伐梦满城出菜又地东南倾其占曰菜多难为酱也东南倾江左不得平也【梦书】
　　新野赵贞家园中种葱忽一日尽缩入地后经嵗余贞之兄弟相次分防【搜神记】
　　雍菜生水中可以为菹也【广州记】
　　冬风菜陆生宜配肉作羮也【上】
　　子生可食【广志】
　　三薕似翦羽长三四寸皮肥细缃色以蜜藏之味甜酸可以为酒啖出交州正月中熟【上】
　　尔雅云菉玉刍郭景纯云菉蓐今呼鸱脚沙
　　尔雅云出隧蘧蔬【音氍】郭璞注云蘧蔬似土菌生菰草中今江东噉之甜滑
　　尔雅曰钩芙郭璞注云大如拇指中空茎头有台似蓟初生可食
　　尔雅曰茿萹蓄郭璞注云似小防赤茎节好生道傍可食又杀虫
　　尔雅曰须薞芜郭璞注云薞芜似羊蹄叶细味酢可食尔雅曰蒡隠荵郭璞注云似苏有毛今江东呼为隠荵藏以为菹亦可瀹食
　　尔雅曰藨藨郭璞注云藨即莓也江东呼藨莓子似覆盆而大赤酢甜可啖
　　尔雅曰藄月尔郭璞注云即紫藄也似蕨可食诗曰藄莱也叶狭长二尺食之微苦即今英莱也诗曰彼汾沮洳言采其英【一本作莫】
　　尔雅曰荍蚍衃郭璞注云似葵紫色诗义疏曰一名芘芣花紫緑色可食似芜菁微苦陈诗曰视尔如荍尔雅曰蒘窃衣孙炎云似芹江河间食之实如麦两两相合有毛着人衣其花着人衣故曰窃衣
　　尔雅曰莃菟葵郭璞注云颇似葵而小叶状如防有毛汋啖之滑
　　尔雅曰蔨鹿其实莥郭璞注云今鹿豆也叶似大豆而香蔓延生
　　诗云言采其遂毛云恶菜也诗义疏曰今羊蹄似芦菔茎赤煮为茹滑而不美多噉令人下痢幽阳谓之遂一名蓚
　　荲【六丑反】草似冬蓝蒸食之酢【字林】
　　防【而兖反】木耳也案木耳煮而细切之和以姜橘可为菹滑美【齐民要术】
　　莓【亡代反】草实亦可食
　　荁【音丸】干堇也【并上】
　　防草生水中其花可食【字林】
　　谷菜生水中【上】
　　蔊菜味辛【蔊音罕】防菜吕氏春秋曰菜之美者有云梦之防【防胡对反】荶菜似蒜生水中芹菜似蒿也菹菜紫色有藤菜叶似竹生水旁繤菜似蕨防菜似蕨生水中蕨菜虌也诗疏曰秦国谓之蕨齐鲁谓之虌葟菜似蒜生水边防菜似防荃菜也一曰深草【防徐盐反】蓶菜似乌韭而黄【蓶音唯】防菜生水中大叶【齐民要术】
　　沈藤生子如齐瓯正月华紫色仍连着实十月腊月熟色赤生食之甜酢生交趾【南方草木状】
　　藤生山中大小如苹蔓衍生人采取剥之以作眊晋安平有越王余筭菜长尺许白者似骨黒者如角古云越王行海防于舟中作筹筭有余者弃之于水生焉合浦有菜名优殿以豆酱茹食之甚香美可食【并上】龙须菜出菜州繁生海中石上茎如缯长仅尺许色始青居人取之沃于水乃白又名缯菜人颇珍之又司空山南洗药池齐张巴山浴丹之所中有龙须菜味甘可食日未出浮生水面日出则没于水中人洁心以往则随采可得若浑以荤腥苦澁不下咽【彚苑】
　　番禺有菜四叶相对夜合昼开名合欢菜【上】
　　朱提郡有堂狼山山多毒草盛夏之月飞鸟过之不能得去【永昌郡传】
　　鬼田在竹山县有地二顷不生树木惟有茆茨每嵗清明日祭而燎之预占十嵗之丰歉草尽而丰【湖广志】辽东有襄平山多饶鬼目之菜生而有神虎龙蛇大鱼守之云气覆之食之令人不饥【荣氏注曰鬼目菜形似鱼守芝草常有气如龙虎蛇鱼之状遁甲开山图】
　　光和七年陈留济阳长垣济隂东郡冤句离狐界中路边生草悉作人状操持弓弩牛马龙蛇鸟兽之形黒白各如其色羽毛头目足翅皆备非但彷佛像之尤纯旧説曰此草妖也是嵗有黄巾贼起汉遂微弱【搜神记】吴孙亮五鳯元年六月交趾稗草化为稻昔三苗将亡五谷变种此草妖也其后亮废【上】
　　咸寜四年立芳蔬圃于金墉城东多种异菜有菜名曰芸薇类有三种紫色者最繁味辛其根烂熳春夏叶密秋蘂冬馥其实若珠五色随时而盛一名芸芝其色紫为上蔬其味辛色黄为中蔬其味甘色青者为下蔬其味咸常以三蔬充御膳其叶可以借饮食以供宗庙祭祀亦止人饥渴宫人采带其茎香气厯日不歇【拾遗记】怀帝末民间园圃皆生蒿棘狐兎逰聚至元熙元年太史令高堂忠奏荧惑犯紫薇若不早避当无洛阳乃诏内外四方及京邑诸宫观林衞之内及民间园囿皆植紫薇以为厌胜至刘石姚苻之末此蒿棘不除自絶也【晋书以下木】
　　木者阳精生于隂故水者木之母也木之为言触气动跃也其字八推十为木八者隂合十者阳数【元命苞】木名三时草命一嵗若椿从春楸从秋榎从夏所谓木名三时芓从子蔩从寅茆从卯莤从酉荄从亥艼从丁茂从戊芑从已莘从辛葵从癸之类命以一嵗支干故曰草命一嵗【董子　以下诸木】
　　山中树能语者非树语也其精名曰云阳【抱朴子　又山中午日称仙人者老树也】
　　一使者率白犬野人问居何地曰居偃盖山随至古松而殁松形果如偃盖使者乃松精犬乃茯苓【金陵记】今人称泰山五大夫俱云五松树而不知始皇上泰山封祀风雨暴至休于松树下遂封其树为五大夫五大夫秦官名第九爵也【枕谭】
　　天陵偃盖之松大谷倒生之柏凡此诸木皆与天齐其长与地齐其久【抱朴子】
　　千嵗松树四边枝起上杪不长望而视之有如偃盖其中有物或如青牛或如青羊或如青犬或如青人皆寿千嵗【上】
　　松有两鬛三鬛五鬛者言如马鬛形【名山记】
　　按老子玉策松脂入地千年变为茯苓千年变为琥珀千年变为石胆石胆千年变为威喜【抱朴子】
　　白鹿真松青牛文梓【枯树赋】
　　柏曰苍官【园林记】
　　有青桐赤桐白桐宜琴瑟今云南牂牁人绩以为布【诗义疏】
　　虞氏县有卢君古塜塜旁柏二株枝条防茂二百余亩树文隠起皆如甲根劲如铜石
　　梧桐防角马髦截玉【淮南子】
　　王者任用贤良则梧桐生于东厢【瑞应图】
　　桐君采药于桐庐县山结庐于桐下人问其姓名自号桐君
　　惠绍将于东石室自焚临终谓同学曰吾烧身处当生梧桐其后三日果生焉【高僧传】
　　何敬叔少奉佛法作一檀像未有木先梦一沙门衲衣杖锡来云县后何家桐甚惜苦求庶可得如梦求之果获【梦隽】
　　句章呉平州门前忽生一株青桐树上有歌谣之声平恶而砍杀平随军北虏首尾三载死桐歘自还立于故树根上闻声树颠空中歌云死树今再青吴平寻当归适闻杀此树已复有光辉
　　嵩山嵩阳观东古柏五株积翠婆娑可爱中有一株尤大一石刻曰汉武帝封大将军【少林集录】
　　傅大士知梁运将尽救愍兵灾乃然臂为炬冀禳来祸山有古松傅大士曽于松间愿度众生以斧为誓至今松木斧痕犹在其饲虎之余饭弃掷林间化而为石青白错杂可作数珠谓之饭石至今长存【大士传】
　　秦始皇时终南山有梓树大数百围防宫中始皇恶之兴兵伐之天辄大风雨飞沙石人皆疾走至夜疮皆合有一人中风雨伤寒不能去留宿夜闻有鬼来问树言秦王凶暴相伐得不困耶树曰来即作风雨其奈我何又曰秦王使三百人被头以赤丝绕树伐汝得无败乎树寞然无声病人报秦王案言伐之树防中有一青牛出逐之走入河于是秦王立旄头骑【中记】
　　桂一名止唾【吴氏本草】
　　君乗金而王其政讼平芳桂常生【礼斗威仪】
　　闇河之北有紫桂成林其实如枣羣仙饵焉故韩终采药诗云闇河之桂实大如枣得而食之后天而死【拾遗记】罗浮山顶有桂山海经所谓贲禺之桂【罗浮山记】
　　元鳯二年于琳池之南起桂台以望远气有一连理桂树上枝跨于渠水下枝隔岸而南生与上枝同一株【拾遗记】
　　谢康乐集言竹间水际多牡丹
　　张公尝言北齐杨子华画牡丹极分明则知北齐有牡丹矣【古今注】
　　帝辟地二百里为西苑诏天下进花卉易州进二十种牡丹有頳红鞓红飞来红袁家红醉妃红云红天外红一拂黄软条黄延安黄先春红颤风娇等名【海记】桑木者箕星之精神木也虫食叶为文章人食之老翁为小童【典术】
　　神农耕桑得利究年受福【孝经援神契】
　　伊尹母孕行汲水化为枯松其夫寻至水滨见桑空中有儿乃收养之【书大传】
　　按春秋孔演图孔子亦生于空桑
　　惜乌先生避世于芒尚山其子居焉化民食桑三十七年以丝自裹九年生翼九年而死其桑长千仞盖蚕类也去琅琊二万六千里【括地图】
　　南方赤帝女学道得仙居高阳崿山桑树上正月一日衔柴作巢至十五日成或作白鹊或作女人赤帝见之悲恸诱之不得以火焚之女即升天因名帝女桑【广异记】孝怀帝永嘉二年冬项县桑树有声如解材人谓之桑树哭按刘向説桑者丧也又为哭声不祥之甚【晋书】张华所封壮武郡有桑化为柏识者以为不祥【上】杨圆叶弱带一曰高飞一名独摇【古今注】
　　大业中帝开汴渠两隄上栽垂栁诏民间有栁一株赏一缣百姓竞献之又令亲种帝自种一株羣臣次第种方及百姓时有童谣云天子先栽然后百姓栽【开河记】大业九年炀帝将再幸江都有迷楼宫人夜歌云河南杨栁树河北李桃荣杨花飞去去何处李花结果自然成帝披衣起聴召宫人问之孰使汝歌也汝自为之耶宫女曰臣有弟在民间曰道途儿童多唱此帝默然久之曰天啓之也因索酒自为歌曰宫木隂浓燕子飞兴衰自古漫成悲他日迷楼更好景宫中吐艳变红辉后帝幸江都唐帝起兵入京焚迷楼火经月不灭
　　柠【一作楮】木之实之赤者饵之一年老者还少令人彻视见鬼昔道士梁须年七十乃服之转更少至年百四十嵗能夜书行及奔马后入青龙山去【抱朴子】
　　杉一名披煔合浦东二百里有杉一树汉安帝永初五年春叶落随风飘入洛阳城其叶大常杉数十倍术士防盛曰合浦东杉叶也此休征当出王者帝遣使验之信然【草木状】
　　槐榆与橘柚合为兄弟有苗与三危同为一家【淮南子】枣鸡口槐兎目桑鼃眼榆负瘤杂木鼠耳
　　晋陵都城北角有槐木一日之间三荣三悴
　　侯白尝与杨素并马言话路傍有槐树顦顇死素乃曰侯秀才理道过人能令此树活否曰能素云何计得活曰取槐树子于树枝上悬着即当自活素云因何得活答曰可不闻论语云子在回【闗中人槐回同音】何敢死素大笑【广记】
　　交趾定安县有木绵树高丈余实如酒杯口有绵如蚕之绵也又可作布名曰白緤一名毛布又云交趾有欀木其皮中有如白米屑者干捣之以水淋之似面可作饼【吴録】
　　合欢似梧桐枝叶互相结风来解使人不忿嵇康种之于舍前【古今注】
　　日给之花似柰柰实而日给虚虚伪之与真实相似也【杜恕笃论】
　　顾渚山有【汝耿反】子树其木如玉色渚人采之以为杖【述异记】
　　辰州嵩溪有丹青树枝叶直上笼云下无枝条上有五色叶圆如华盖故号丹青树俗谓之五采树今在辰州辰阳县【上】
　　枫香树似白杨叶圆而岐分有脂而香其子大如鸭卵二月花发乃着实八九月熟曝干可烧惟九真郡有之【南方草木状】
　　榕树南海桂林多植之叶如木麻实如冬青树干拳曲是不可以为器也其本棱理而深是不可以为材也烧之无焰是不可以为薪也以其不材故能久而无伤其防十畮故人以为息焉而又枝条既繁叶又茂细软条如藤垂下渐渐及地藤梢入地便生根节或一大株有根四五处而横枝及隣树即连理南人以为常不谓之瑞木【上】
　　日御北至夏徳南宣王蒸荣心气动上谓之珍树含艳丹闲【王蒸木槿也王延之賛】
　　木槿夕死朝荣士亦不长贫也【东方朔与丞相公孙书】
　　程雅问栌木名曰无患何也答曰昔有神巫曰宝眊能以符効百鬼得鬼则以此木为棒棒杀之世人竞取此为器以厌却邪魅故号曰无患【古今注】
　　五岭枫木嵗久生瘿遇雷雨暗长三五尺谓之枫人取之作术有通神之验取之不以法则化而去之不可得【南方草木状】
　　有树名独根分为二枝其东向一枝是木威树南向一枝是橄榄树【金楼子】
　　椶榈一名鬛葵【丹铅録】
　　檕迷駮马皆木也【诗疏】
　　人参千嵗为小儿枸杞千嵗为犬子枫脂千嵗为琥珀【览】
　　模木生周公塜上其叶春青夏赤秋白冬黒以色得其正也楷木生孔子塜上其余枝疎而不屈以质得其直也【淮南王草木谱】
　　曲阜县南十里有孔子春秋台曲阜古城有顔回墓墓上石楠县树二株可三四十围士人云顔回手植【述异记】孔子冡茔中树数百皆异种鲁人世世无能名者人传言孔子弟子异国人持其国树来种之故有柞枌雒离女贞五味防檀之树【皇览冡记】
　　古有神妇负土欲塞谷绳絶坠负柙木因成二树其大数围【秦州记】
　　文种曰呉王好起宫室用工不辍王选名山神木奉而献之越王乃使木工三千余人入山伐木一年作工思归皆有怨望之心而歌木客之吟一夜天生神木一双大二十围长五十寻阳为文梓隂为楩楠巧工施校制以规绳雕治圆转刻削磨砻分以丹青错画文章婴以白璧镂以黄金状类龙虵文彩生光乃使大夫种献之于呉王曰东海役臣孤勾践使臣种敢因下吏闻于左右赖大王之力窃为小殿有余材谨再拜献之吴王大悦【吴越春秋】
　　战国时诸侯苦秦之难有民从征伐秦不返其妻思之而卒既葬塜上生大枝叶皆向夫所在而倾因谓之相思木【述异记】
　　昔有一人好道而不知求道之方唯朝夕拜跽向一枯树辄云乞长生如此二十八年不倦枯木一旦忽生花花又有汁甜如蜜有人教令食之遂取此花及汁并食之食讫即仙【独异志】
　　徐孺子与郭林宗逰学同稚还家林宗庭有一树欲伐去之稚乃问其故林宗曰为宅之法方正如口口中有木困字不祥也是以去之稚难林宗曰为宅之法方正如口口中有人囚字岂可居之林宗黙然无对【御览】桂阳太守江夏张辽叔高去鄢令家居买田田中有大树十余围扶疎盖数亩地播不生谷遣客伐之六七血出客惊怖归具事白叔高大怒老树汁出此何等血因自严行复斫之血大流洒叔高使先斫其枝上有一空处白头公可长四五尺忽出往赴叔高高乃逆格之凡杀四头左右皆怖伏地而叔高恬如也徐熟视非人非兽也遂伐其木其年应司空辟侍御史兖州刺史以二千石之尊过乡里荐祝祖考白日绣衣荣羡如此其祸安居春秋国语曰木石之怪防魍魉物恶能害人乎【异苑】李正字卿学道见东王公教之十七年后忽身死家人埋之于武陵而塜上生花树高七尺有人遇见此花皆聪明盛文章【武陵上十仙传】
　　邴原常行辽东得遗钱拾以系树枝此钱既不见取而系钱者多原问其故答曰谓之神树原恶其由已而成淫祀乃辨之里中遂敛其钱以为社供【别传】
　　建安二十五年正月魏武在洛阳起建始殿伐濯龙树而血出又掘徙梨根伤而血出魏武恶之遂寝疾是月崩【搜神记】
　　灵帝熹平中有樗树暴长丈余大一围作胡人状头目须发皆具京房易传曰王徳衰下人将起则有木人之状【后汉书】
　　熹平中长安空树中有人面生须【上】
　　无锡县有四株茱萸树相摎而生状若连理先是郭景纯筮延陵蝘鼠遇临之益曰后当复有妖树生若瑞而非辛螫之木也倘有此东西数百里必有作逆者及此木生其后徐馥果作乱亦草妖也【晋书】
　　王梵志衞州黎阳人也黎阳城东十五里有王徳祖当隋文帝时家有林檎树生瘿大如斗经三年朽烂徳祖见之乃剖其皮遂见一孩儿抱胎而徳祖收养之至七嵗能语曰谁人育我徳祖具以实语之因名曰林木梵天后改曰梵志曰王家育我可姓王也梵志乃作诗示人甚有义防【史遗】
　　昔有国王有一好树高广极大当生胜果香而甜美时有一人来至王所王语之言此树之上将生美果汝能食不即答王言此树高广虽欲食之何由能得即便防树望得其果既无所获徒自劳苦后还欲竪树已枯死都无生理世间之人亦复如是如来法王有持戒树修诸功徳不解方便反毁其禁如彼伐树复欲还活都不可得破戒之人亦复如是【百喻经】
　　昔迦毘罗国梵摩净徳长者园树生耳如菌取而食之随取随长迦那提婆尊者至其家长者问菌所自尊者曰汝家曾供养一比丘道眼不明虚沾信施报为木菌乃説偈曰入道不通理复身还信施汝年八十一此树不生耳长者年八十一树果不生菌【法苑珠林】
　　广博物志卷四十二
<子部,类书类,广博物志>
　　钦定四库全书
　　广博物志卷四十三
　　明　董斯张　撰
　　草木下【果　爪　竹　异草　异木】
　　古公亶父始接果木晋王恺始接花卉【物原】
　　初修上林苑羣臣远方各献名果异树亦有制为美名以表竒丽　梨十紫梨青梨【实大】芳梨【实小】大谷梨细叶梨缥叶梨金叶梨【出琅琊王野家太守王唐所献】瀚海梨【出瀚海北耐寒不枯】东王梨【出海中】紫条梨梬枣七弱枝枣玉门枣棠枣青华枣梬枣赤心枣西王枣【出昆仑山】栗四侯栗榛栗瑰栗峄阳栗【峄阳都尉曹龙所献大如拳】　桃十秦桃榹桃缃核桃金城桃绮叶桃紫文桃霜桃【霜下可食】胡桃【出西域】樱桃含桃　李十五紫李緑李朱李黄李青绮李青房李同心李车下李含枝李金枝李顔渊李【出鲁】羌李燕李蛮李侯李　柰三白柰紫柰【花紫色】緑柰【花緑色】　查三蛮查查猴查　椑三青椑青叶椑乌椑　棠四赤棠白棠青棠沙棠　梅七朱梅紫叶梅紫花梅同心梅丽枝梅燕梅猴梅　杏二文杏【材有文采】蓬莱杏【东海都尉于吉所献一枝　　五色六出云是仙人所食　西京杂记】春秋运斗枢曰玉衡星散为李又散为桃散为椒散为荆又曰璇枢星散为橘
　　东方有三尺之桃食之寿短【神异经】
　　得绥山一桃虽不能仙亦足以豪【列仙传】
　　陶真君曰服三树桃花尽则面色如桃花桃胶服之可仙桃终冬不落者为桃豪亦云桃奴桃蠧亦可食能悦人顔色又海上有偏桃人亦果属
　　秦吏以私恨告民呉旦生盗食宗庙御桃旦生对曰民不敢食也王曰剖其腹出其桃史记恶而书之曰食桃之肉当有遗核王不知此而剖人腹以求桃非理也【钟离意别传】
　　梅一种一蔕结双实名为鸳鸯梅【华夷考】
　　邯郸有故宫基存焉中有赵王之果园梅李至冬而花春得而食【述异记】
　　豹祠赤杏铜马朱樱房陵缃李【王廙洛都赋】
　　番禺有酸杮甜梅李又果赋云梅甜杮酸【述异记】
　　西王母居龙月城中产黄中李花实上皆有黄中二字王母惜之过于蟠桃【集真记】
　　五云丹山上有云之李食之得仙【真人王褒内传】
　　李有黄建李青皮李马肝李冬李十一月熟【广志】
　　濑乡老子祠有紫石榴红缥李一李二色
　　南居细李四月先熟【风土记】
　　朔与弟子俱行朔渴令弟子叩道边家门不知室主姓名呼不应朔复往见博劳飞集其家李树上朔谓弟子曰主人当姓李名博劳汝呼当应室中人果有姓李名博劳出与朔相见即入取饮与之【东方朔占　附高僧传曰释道安与弟子惠远等四百余人渡河南逰夜行值雷雨乗电光而进前行得人家见门里有两株栁栁之间悬一马兜可容一斛安使呼林百升主人惊出果姓林名百升百升谓是神人厚相赏接既而弟子问何以知其姓字安曰两木为林兜容百升也】
　　魏文帝安阳殿前天降朱李八枚啖一枚数日不食今李种有安阳李大而有甘者即其种也【述异记】
　　安丘望之病笃弟子公沙都来省之与安丘共坐庭树下安丘晓然有痊闻李香开目见双赤李着枯枝都仰手承李自堕掌中安丘食之所苦除尽【康高士传】
　　杨愔防时学庭有李树实落羣儿争取唯愔頺然独坐季父暐见而异之遂为愔别葺一室命处其中以铜盘具盛馔而饭焉因谓诸子曰汝辈若能如遵彦便得竹林别室铜盘重肉之食【北史】
　　杏者东方嵗星之精【典术】
　　济南郡之东南有分流山山上多杏大如梨黄如橘土人谓之汉帝杏亦曰金杏【杂俎】
　　范蠡宅在湖中有海杏大如拳【吴地记】
　　僊人有三紫杏【南岳夫人传】
　　嵩山东北有牛山其山之杏至五月烂然黄茂自中国丧乱百姓饥馑皆资此为命人人充饱而杏不尽【嵩高山记】北齐武帝改芳林园为仙都苑植名果有合欢杏同心李【花木録】
　　有紫柰大如斗甜如蜜核紫花青研之有汁如漆可染衣其汁着衣不可湔浣亦名闇衣柰
　　夏禹诣钟山啖紫柰醉金酒服灵实行九真而犹葬于防稽【真诰】
　　即夕殿中虎贲宣诏赐臣冬柰一奁诏使温啖夜非食时而赐见及柰以夏熟今则冬至物以非时为珍恩以絶口为厚诏曰此柰从梁州来道里既远又来东转暖故稍变色不佳耳【曹植表】
　　西旅献昆山之蒲桃北燕荐朔滨之巨栗【王逸荔枝赋】谷城紫枣长二寸西王母枣三月熟在众果之先【广记】有三皇枣骈白枣灌枣又有岐防枣桂枣夕枣【上】郭璞云枣细腰者今谓之鹿卢枣
　　正月一日日出时反斧班驳椎之名嫁枣不椎则花无实子易零落也【齐民要术】
　　信都献仲思枣四百枚长四五寸正紫色齐时有山人仲思得此枣种之因以为名【大业拾遗】
　　瓠湾中有地数顷上有栗园栗小殊不并固安之实也然嵗贡三百石以充天府水渚即栗洲也树木高茂望若屯云积气矣林中有栗堂射埻甚闲敞牧宰及英彦多所逰薄【水经注】
　　拂菻南有国曰磨邻人食鹘莽鹘莽波斯枣也【西域传】钟山之枣其大如缾【鲁女生列传】
　　列玉门之枣酌葡萄之醴【汉武内传】
　　北方有七尺之枣南方有三尺之梨
　　鲍焦耕田而食穿井而饮非妻所织不衣饿于山中食枣或问之此枣子所种耶遂呕吐立枯而死【风俗通】景公谓晏子曰东汉之中有水而赤其中有枣华而不实何也晏子对曰昔者秦穆公乗龙而理天下以黄布裹蒸枣至东海而捐其布彼黄布故水赤蒸枣故华而不实【晏子】
　　秦大饥应侯请发五苑果枣栗以活民【韩子】
　　西王母进洞渊红蘤嵰州甜雪昆流素莲隂岐黒枣其树百寻实长二尺核细而柔百年一熟【拾遗记】
　　嵻细枣出嵻山山临碧海上万年一实如今之软枣咋之有膏膏可燃灯西王母握以献帝【洞冥记】
　　孟节能含枣核不食可至十年【后汉书】
　　石虎园有西王母枣味絶美枝叶忽茂四时不凋九月生花十二月乃熟三子一尺又有羊角枣亦三子一尺【邺中记】
　　沙门竺惠猷太元二年夜梦读诗五百首其一篇后曰陌南酸枣树名为六竒木遣人以伐取载还柱马屋【异苑】晋太元中南郡忻【一作州字】陵县有枣树一年忽生桃李枣三种花【上】
　　光禄卿李郁因昼寝梦食巨枣觉而有疾谓其亲友曰尝闻枣重束呼魂之象今予神气逼抑将不免乎未几而卒【晋书】
　　防阳馆中有一蠕蠕客馆胡沙门指语綦母怀文云此人有异筭术时庭中枣树方实令布筭即知其数并赤白若干唯少一子筭者曰必不少但更撼之果落一实【神僧传】
　　一日明霞院美人杨夫人喜报帝曰酸枣邑所进玉李一夕忽长清隂数亩帝沈黙甚久曰何故而忽茂夫人云是夕院中人闻空中若有千百人语言云李木当茂洎晓防之已茂盛如此帝欲伐去左右或奏曰木徳来助之应也又一夕晨光院周夫人来奏云院中杨梅一夕忽然繁盛帝喜问曰杨梅之茂能如玉李乎曰杨梅虽茂终不敌玉李之盛帝往两院观之亦自见玉李繁茂后梅李同时结实院妃来献帝问二果孰胜院妃曰杨梅虽好味颇清酸终不若玉李之甘苑中人多好玉李帝叹曰恶梅好李岂人情哉天意乎【海山记】
　　紫清九华真妃手中先握三枚枣色如干枣而形长大内无核亦不作枣味有似于梨味耳【真诰】
　　扶桑国有赤梨经年不坏【齐书】
　　恒阳黄梨巫山朱橘【七诲】
　　太上之药果有光梨【汉武内传】
　　梨则大谷冬熟张公秋黄【洛都赋】
　　谢眺谢梨啓曰味出灵闗之隂防珍玉津之萃
　　涂山梨大如升色紫千年一花亦曰紫轻梨
　　祝融峯上有碧玉坛方五尺东有紫梨高三百尺乃夏禹所植实大如斗赤如日若得食长生不死【真仙通鉴】云阳宫记曰云阳车箱坂下有梨园一顷梨数百株青翠繁密望之如车盖【三辅黄图】
　　宋泰始既失彭城江南始传种消梨先时所无百姓争欲种植防者曰当有姓萧而来者十余年齐受禅【南齐书】安公讲僧常数百习彦威曾饷十梨值安开讲安便于座中手自剖分梨尽人徧都无颇偏【神僧传】
　　玉乳梨炀帝时有之【华夷花木考】
　　魏高聪以高肇之党弹废于家防絶人事唯修营园果世称高聪梨以为珍异【北史】
　　橘见尸而实繁榴得骸而叶茂【张华感应类从志】
　　橘柚冬生而人曰冬死死者众荠麦夏死而人曰夏生生者众【春秋繁露】
　　扶桑东五万里有磅磄山上有树树百围其花青黒万嵗一实水在磅磄山东其水小流在大陂之下所谓沉泉亦名重泉生碧藕长千常七尺为常也条阳山出神蓬如蒿长十丈周初国人献之周以为宫柱所谓蒿宫也中有白橘花色翠而实白大如瓜香闻数里【拾遗记】越中有王氏之橘园胡氏之梅山贺氏之瓜丘吴中有陆家白莲顾家斑竹赵有韩氏之酸枣【述异记】
　　勾漏县有白橘青椒缥杏
　　越人多橘税谓之橙橘戸【并上】
　　交阯有橘官长一人秩二百石主嵗贡御橘
　　司马相如作赋不知卢橘为枇杷郑注礼不知橘之非梨【余冬録】
　　景公使晏子使于楚楚王进橘置削晏子不剖而并食之楚王曰橘当去剖晏子对曰臣闻之赐人主前者瓜桃不削橘柚不剖今万乗无教臣不敢剖然非臣不知也【説苑】
　　杨由字哀侯习占为郡文学掾时有风吹削哺太守以问由由曰方当有荐木实者其色黄赤顷之五官掾献橘数包【后汉书】
　　汉章帝元年上虞县献二蔕瓜玉色橘【述异记】
　　呉黄武中交阯太守士燮献橘十七实同一蔕以为瑞异羣臣毕贺【南方草木状】
　　王灵之年十三丧父二十年盐醋不入口被病在牀忽有一人来问病谓之曰飡橘当差俄而不见庭中橘树隆冬乃有三实食之病寻愈以为至孝所感【俗説】
　　梁使徐君房与魏使陈昭各言方物昭问君房葡萄味何如橘柚答曰津液竒胜芬芳减之君房曰金衣素里见包作贡向齿自消良应不及【谈薮】
　　陈后主梦黄衣人围城绕城橘尽伐去之及隋兵至上下通服黄衣【广五行记】
　　有巴卭人家有橘因霜后诸橘尽收余二大橘如三四斗盎巴人即令扳摘轻重亦如常橘剖开每橘有二老叟须眉浩然肌体红明皆相对象戏身尺余谈笑自若但与决赌讫一幅绛台山霞实防二剂一叟曰君输我瀛洲玉尘九斛阿母疗髓凝酒四种阿母女熊盈娘子跻虚龙缟袜八緉后日于先生青城草堂还我耳又有一叟曰王先生许来竟待不得橘中之乐不减商山但不得深根固蒂于橘中耳有一叟曰仆饥虚矣须龙根脯食之即于袖中抽出一草根方圆径寸形状宛转如龙毫厘罔不周悉因削食之随削随满食讫以水噀之化为一龙二叟共乗之足下泄泄云起须臾风雨晦冥不知所在【幽明録】
　　其果实之珍者树有荔枝蔓有辛蒟园有芳蒻香茗给客橙葵其药物之异者有巴防天椒竹木之璝者有桃枝灵寿【华阳国志】
　　南中橙柑青乌所食始霜之日采之风味照座擘之香雾噀人皮薄而味珍脉不沾肤食不留滓甘逾萍实冷亚冰壶【刘孝标啓】
　　罚士有给客橙似橘而非若柚而香冬夏华实相继通嵗食之亦名卢橘【花木志】
　　丹阳张盘字子石为庐江太守浔阳令尝饷一奁柑其小男年七嵗就取一枚盘夺其柑外卒以两枚与之盘夺儿柑鞭卒曰何故行赂于吾子【晋书】
　　南康郡南东望山有三人入山见山顶有果树众果毕植行列整齐柑子正熟三人共食致饱乃怀二枚欲出示人闻空中语云催放双柑乃聴汝去【搜神记】
　　河内司马元元嘉中为新釡令丧官月旦设祭柑化而为鸢【异苑】
　　旧南海献龙眼荔枝十里一置五里一奔腾阻险死者继路和帝时临武长汝南唐羌以县接南海乃上书諌曰臣闻上不以滋味为徳下不以贡膳为功故天子食太牢为尊不以果实为贵伏见交阯七郡献生龙眼等鸟惊风发南州土地恶虫猛兽不絶于路至于触犯死亡之害死者不可复生来者犹可救也此二物升殿未必延年益寿帝于是下诏曰远国珍羞本以荐奉宗庙茍有伤害岂有爱民之本其大官勿复受献由是遂省焉【谢承后汉书】
　　杨沛为新郑长课长蓄桑椹太祖西迎天子军无粮沛乃进干椹后为邺令【魏畧】
　　北方有白桑椹长数寸食之甘美【异苑】
　　汉兴平元年九月桑再椹时刘徳军于沛年荒谷贵士众皆饥仰以为粮
　　太元中太原王戎为郁林太守泊船新亭眠梦有人以七枚椹子与之着衣襟中既觉得之占曰椹桑子也自后男女大小凡七丧【并上】
　　南荒山有甘蔗之林其高百丈围三尺八寸促节多汁甜如蜜咋啮其汁令人润泽可以节蚘虫人腹中蚘虫其状如蚓此消谷虫也多则伤人少则谷不消是甘蔗能减益多少【神异经】
　　扶南甘蔗一丈三节白日炙便销清风吹即折安定之梨皮薄味厚一嵗三花一枚二升【梁呉均食移】
　　蔗有二种赤者名昆仑蔗白者名荻蔗
　　昔有二人共种甘蔗而作誓言种好者赏其不好者当重罚之时二人中一者念言甘蔗极甜若压取汁还灌甘蔗树必得胜既取汁溉冀望滋味反败种子所有甘蔗一切都失世人亦尔欲求善福恃已豪贵倚形挟势逼胁下民陵夺财物用作福善不知将来反获其殃如压甘蔗彼此都失【法苑珠林】
　　刘滔母答国书曰胡桃本生西羌外刚朴内柔甘质似古贤欲以奉贡【晋书】
　　昔者舍衞国有一贫家庭中有蒲萄树上有数穗念施道人时国王先前请食一月是贫家力势不如王正悬一月乃得一道人便持施之语道人言念欲施来已经一月今乃得愿道人语优婆夷已一月中施优婆夷言我但施一穗蒲萄那得一月施耶道人言但一月中念欲舍施则为一月也【杂譬喻经】
　　陆机与弟云书曰张骞使外国十八年得涂林安石榴亦名丹若甜者谓之天浆
　　石榴之实醉三尸拾栌之木厌邪鬼【览】
　　林檎一名来禽
　　郭文在山间有石榴杨梅等花为樵牧所伤文卖簪沽酒以浇花树人问之曰为二子洗疮止痛【彚苑】
　　果有隠夫木有女贞
　　益智子如笔毫长七八分二月花色若莲着实五六月熟味辛杂五味中芬芳亦可盐曝出交阯合浦建安八年交州刺史张津尝以益智子粽饷魏武帝【南方草木状】古度树不花而实实从皮中出大如安石榴色赤可食其实中如有蒲藜者取之为粽数日不煮皆化成虫如蚁有翼穿皮飞出着屋正黑【交州记】
　　千嵗子一苞二百余颗皮壳青黄色壳中有肉如栗味亦如之出交阯【云南志】
　　留求子形如栀子棱瓣深而两头尖似诃梨勒而径及半黄已熟中有肉白色甘如枣核大治婴孺之疾【草木状】杨梅似橄榄其味甜五月十月熟谚曰杨桃无蹙一嵗三熟其色青黄核如枣核【异物志】
　　编树埜生三月花色仍连着实五六月成子及握煮投下鱼鸡鸭羮中好亦出盐藏出交阯武平【草木状】
　　州树埜生二月花色仍连着实及握煮如李子五月熟剥核滋味甜出武平【南方记】
　　前树埜生二月花色连青实如手指长三寸五六月熟以汤滴之削去核食以糟盐藏之味辛可食出交阯石南树野生二月花色仍连着实实如燕卵七八月熟人采之取核干其皮中作肥鱼羮和之尤美出九真国树子如雁卵野生三月花色连着实九月熟曝干讫剥壳取食之味似栗出交阯【并上】
　　歆似栗赤色子大如栗防有棘刺破其外皮内白如脂肪着核不离味甜酢核似荔枝【广州记】
　　槃多树不花而结实实从皮中出自根着子至杪如橘大食之过熟内许生蜜一树者皆有数十嵩山记曰嵩寺忽有思惟树即贝多也有人坐贝多树下思惟因以名焉汉道士从外国来将子于山西脚下种极高大今有四树一年三花【裴渊广州记】
　　缃叶子并似椒味如罗勒岭北呼为木罗勒【顾微广州记】枳柜叶似蒲栁子似瑚其味如蜜十月熟树干者美出南方邳郯枳柜大如指【广志】
　　木豆出徐门子美似乌豆枝叶类栁一年种数年采【广州记】
　　楮树子似桃实二月花色连着实七八月熟盐藏之味辛出交趾【南方记】
　　防树子如桃实长寸余二月花色连着实五月熟色黄盐藏味酸似白梅出九真【上】
　　梓棪大十围材贞劲非利刚截不能尅堪作船其实类枣着枝叶重曝挽垂刻镂其皮藏味美于诸树【异物志】五子树实如梨里有五核因名五子治霍乱金疮【裴渊广州记】白縁树高大余实味甘美于胡桃【交州记】
　　都昆树野生二月花色仍连着实八九月熟如鸡卵里民取食之皮核滋味酸出九真交趾【草木状】
　　闗桃子其味酸士翁子如漆子大熟时甜酸其色青黒枸槽子如指头大正赤其味甘鸡橘子大如指味甘永寜界中有之猴总子如小指头大与柿相似其味不减于柿多南子如指大其色紫味甘与梅子相似出晋安王坛子如枣大其味甘出侯官越王祭太乙坛边有此果无知其名因见生处遂名王坛其形小于龙眼【临海异物志】
　　刘树子大如李实三月花色仍连着实七八月熟其色黄其味酢煮蜜藏之仍甘好【草木状】
　　一名雀李又名车下李又名郁李亦名棣亦名薁李毛诗七月食郁及薁【广雅】
　　椰二月花色仍连着实房相连累房三十或二十七八子十一月十二月熟其树黄实俗名之为丹也横破之可作椀或微长如括蒌子从破之可作为爵【草木状】鬼目树大者如李小者如鸭子二月花色仍连着实七八月熟其色黄味酸以蜜煮之滋味柔嘉交阯武平兴古九真有之也
　　橄榄子大如枣大如鸡子二月花色仍连着实八月九月熟生食味酢蜜藏仍甜【并上】
　　博罗县有合成树十围去地二丈分为三衢东向一衢木叶似练子如橄榄而硬去皮南人以为糁南向一衢橄榄西向一衢三丈三丈树岭北之也【南越志】
　　荔支树高五六丈如桂树緑叶蓬蓬冬夏郁茂青华朱实实大如鸡子核黄黑似熟莲子实白如肪甘而多汁似安石榴有甜酢者夏至日将巳时翕然俱赤则可食也一树下子百斛犍为道南广荔支熟时百鸟肥其名曰焦核小次曰春花次曰胡偈此三种为美似鼈卵大而酸以为醢和率生稻田间【广志】
　　桶子大如鸡卵三月花色仍连着实八九月熟采取盐酸沤之其味酸醋以蜜藏滋味甜美出交阯【草木状】山槟榔一名蒳子干似蔗叶类柞一丛千余干干生十房房底数百子四月采【竺法真登罗浮山疏】
　　豆防树大如李二月花色仍连着实子相连累其核根芬芳成壳七月八月熟曝干剥食核味辛香和五味出兴古【草木状】
　　椬查子甚酢出西方【广志】
　　余柑大小如弹丸剖之理如定陶瓜初入口苦澁咽之口中乃更甜美足味盐蒸尤美可多食【异物志】
　　芭蕉叶大如筵席其茎如芽取蕉而煮之则如丝可纺绩女工以为絺绤则今交趾葛也其内心如蒜鹄头生大如今拌因为实房着其心齐一房有数十枚其实皮赤如火剖之中黑剥其皮食其肉如饴蜜甚美食之四五枚可饱而余滋味犹在齿牙间一名甘蕉【上】
　　扶留木根大如箸视之似栁根又有蛤名古贲生水中下烧以为灰曰牡砺粉先以槟榔着口中又取扶留藤长一寸古贲灰少许同嚼之除胸中恶气【蜀记】
　　蠡荠子如弹丸【魏武帝食品】
　　甘储盖薯蓣之类或云芋类根叶亦同其实如拳有大如瓯者皮紫而肉白蒸鬻食之味如薯蓣性不甚冷旧珠崖海中人不耕稼惟种甘储秋熟收蒸防切如米粒囤贮以充粮糗是名储粮佐筵如粳粟然海人食此皆寿百余嵗【草木状】
　　雀芋状如雀头置干地反湿置湿地反干飞鸟触之堕走兽遇之僵【神异经以下瓜】
　　大霍山下有洞台司命君之府也中有神灵瓜食之心通至【黄庭经】
　　有龙肝瓜长一尺花红叶素生于氷谷所谓氷谷素叶之瓜仙人瑕丘仲得此瓜食之千嵗不渴【洞冥记】
　　西王母仙家上药有空同灵瓜【汉武内传】
　　有青灯瓜大如三斗魁表丹里呈素含红揽之者寿食之者仙【神仙传】
　　瓜之所出以辽东庐江炖煌之种为美有鸟瓜有鱼瓜【广志】
　　龙蹄兽掌羊髓兎头皆瓜属又金钗虎蟠白防肝素腕并陆机赋中瓜名也【上】
　　帝改胡床为交床胡瓜为白露黄瓜改茄子为昆仑紫瓜【大业拾遗】
　　靺鞨国西瓜一枚用二人举之【瀛涯胜览】
　　初刑史子臣谓朱素公从今以往五祀五日臣死后五年五月丁亥吴亡以后五祀八月辛巳君薨刑史子臣至死日朝见素公夕而死后吴亡素公惧思刑史子臣之言将至死日乃逃于瓜圃死之求得已虫矣【古文琐语】秦始皇密令人种瓜于骊山硎谷中温处瓜实成使人上书曰瓜冬有实有诏下博士诸生説之人人各异则皆使往视之而为伏机诸儒生皆至方相难不决因发机从上填之以土皆压死【古文竒字】
　　衞国县西南有瓜穴冬夏常出水望之如练时有瓜叶出焉相传苻秦时有李班者颇好道术入穴中行可三百步廓然有宫宇牀榻上有经书见二人对坐须发皓白班前拜于牀下一人顾曰卿可还无宜久住班辞出至穴口有瓜数个欲取乃化为石寻故道得还至家家人云班去来已经四十年矣
　　谿父者南郡鄘人也居山间有仙人常止其家从买瓜教之錬瓜子与桂附子芷实共藏而对分食之二十余年能飞走升山入水【列仙传】
　　明帝隂贵人梦食瓜甚美帝使求诸方国时炖煌献异瓜种恒山献巨桃核瓜名穹窿长三尺而形屈曲味美如饴帝使植于霜林园园皆植寒果积冰之节百果方盛俗谓之相陵与霜林之声讹也后崩内侍者见镜奁中有瓜桃之核【拾遗记】
　　吴桓王时会稽生五色瓜今吴中有五色瓜嵗充贡赋【述异记】
　　郑灼字茂昭励志好学多苦心热若瓜时辄偃卧以瓜镇心起便读诵其笃志如此【南史】
　　后魏宋琼母病冬月思瓜琼梦见人与瓜觉得之手中时称孝感【梦隽】
　　焦华父遗病甚冬月思瓜华梦一人黄冠谓曰闻子病父思瓜故送子瓜华拜而受及寤在手瓜香异甚父食瓜而病愈【上】
　　豫章有庐松村郡人罗根生来此村侧垦荒种瓜果园中有一神坛瓜始引蔓忽见坛上有一新板墨书云此是神地可速出去根生祝曰审是神教愿更朱书赐报明早往防向板犹存字悉以朱代墨根生谢而去也【述异记】韩灵珍灵敏兄弟性至孝母亡家贫无以葬兄弟种瓜朝采暮还复生葬事由此举【南史】
　　任昉卒武帝方食西苑緑沉瓜投之于盘悲不自胜【上】强练师不知何许人所至之处人皆敬而信之晋公护未诛之前曽手持一大瓠到防门外抵而破之乃大言曰瓠破子苦未几而防诛诸子并伏法【后周书以下竹】
　　竹则筼筜白乌实中绀族滨荣幽渚繁宗隈曲萋倩陵丘薆逮重谷【曹毘湘史赋见齐民要术】
　　竹则苞甜赤若缥箭斑弓度世推节征合实中筼筜函人桃枝育虫缃箬素笋彤竿緑筒【王彪之闽中赋】
　　竹之丑有四有青苦者白苦者紫苦者黄苦者【齐民要术】五月十三日谓之竹醉又谓竹迷【上】
　　竹得风其体大屈谓之竹笑
　　越王竹根生石上若细荻高尺余南海有之南人爱其青色用为酒筹云越王弃余算而生竹【草木状】
　　筛竹一名太极长百余丈南方以为船【神异经】
　　南方荒中有涕竹长数百丈围三丈五六尺厚八九寸可以为船其笋甘美煮食之可以止创疠【上】
　　由梧竹吏民家种之长三四丈围一尺八九分作屋柱出交趾【草木状】
　　云母竹一节为船出扶南【上】
　　君乗土而王其政太平蔓竹紫脱常生【礼斗威仪】
　　鸡腔竹笋肥美【笋谱】
　　石麻之竹劲而利削以为刀切象皮如切芋【广州记】临贺谢休县东山有大竹数十围长数丈有小竹生旁皆四五尺围下有盘石径四五丈极高方正青滑如弹棊局两竹屈垂拂扫其上初无尘秽未至数十里闻风吹楚竹如箫管之音【盛之荆州记】
　　有竹曰防其大数围节间相去局促中实满坚强以为为柱榱【异物志】
　　棘竹有刺长七八丈大如瓮【上】
　　惠帝二年巴西郡竹生紫色花结实如麦皮青中米白味甜【晋起居注】
　　狗竹毛在节间【临海异物志】
　　茸竹头有父文防【音模】竹黒皮竹有文【音感】竹有毛【力印反】竹实中【字林】
　　凝波竹实服之肌滑体轻赵飞燕舞于手掌上服此实也出区吴山紫枝緑叶坚滑如玉风吹有声如环佩成帝种于临池观更名曰环佩竹花如海榴实如莲子而小【云窗私志】
　　东海畔孤竹生焉斩而复生中为舟武王时孤竹人献笋一枝【述异记】
　　澁勒竹之有芒者也一名簩
　　林于竹薄而广【竹谱】
　　天门山角上各生一竹倒垂拂拭谓之天帚【盛之荆州记】玉润桃枝之丽鱼肠金母之名【梁简文修竹赋】
　　罗浮山第三十一岭半是巨竹皆七八围长一二丈叶如芭蕉谓之龙钟竹【南越志】
　　有浮筠之干叶青茎紫子大如珠有青鸾集其上下有沙礰细如粉柔风至叶条翻起拂细沙如云雾仙者来观而戏焉吹风竹叶声如钟鼓之音【拾遗记】
　　建安有筼筜竹节中有人长尺许头足皆具【异苑】
　　公孙竹高不盈尺可为几案之玩【防稽县志】
　　雷州贡电斑竹
　　植物之中有名曰竹不刚不柔非草非木小异空实大同节目或茂沙水或挺岩陆条畅纷敷青翠森肃质虽冬蒨性忌殊寒九河鲜育五岭实繁萌勾苞箨夏多春鲜根干将枯花【音福】乃县防【音纣死也】必六十亦六年籦龙之美爰自昆仑员丘帝竹【舜也】一节为船巨细已阐形名未闻桂实一族同称黑源尤劲薄博矢之资篁任篙笛体特坚圆棘竹骈深一丛为林根如椎轮节若束针亦曰笆竹城固是任篾笋既食须发则侵单体虚长各有所育若实称名甘亦无目弓竹如藤其节郄曲生多卧土立则依木长几百寻状若相续质虽含文须膏乃缛厥族之中苏麻竒特修干平节大叶繁枝凌羣独秀蓊葺纷披筼筜射筒箖箊桃枝长爽纎叶清肌薄皮千百相轧洪纎有差相繇既僇厥土唯腥三堙斯沮寻竹乃生物尤世远畧状博名般肠实中与笆相类于用寡宜为笋殊味筯竹为矛称利海表槿仍其干刃即其杪生于日南别名为篥百叶参差生自南垂伤人则死医莫能为亦曰篣竹厥毒若斯彼之同异余所未知篙与由梧厥体俱洪围式累尺防实梧空南越之居梁柱是供竹之堪杖莫尚于笻磥砢不凡状若人功岂必蜀壤亦产余邦一曰扶老名实繇同二族亦甚相似把发若竹促节薄齿束物体柔殆同麻枲篕竹所生大抵江东上密防露下疎来风连卧接町竦散冈潭鸡胫似篁高而笋脆稀叶梢似类记黄细狗竹有毛出自东裔物类众诡于何不许有竹象因以为名东瓯诸郡縁海所生肌理匀净筠色润贞凡今之箎匪兹不鸣会稽之箭东南之美古人嘉之因以命矢箘簵载籍贡名荆鄙篃亦箘徒概节而短江汉之间谓之□竹根深耐寒茂彼淇苑篲条苍苍接町连篁性不卑植必也嵓冈逾矢称大出寻为长物各有用埽之最良又有族类爰挺峄阳悬根百仞疎干风生箫笙之选有声四方质清气亮众管莫抗亦有海篠生于岛岑节大盈尺干不满寻形枯若筋色如黄金徒为一异莫知所任赤白二竹远取其色白薄而曲赤厚而直沅澧所丰余邦鲜植肃肃畟畟攅植擢笋于秋冬乃成竹无大无小千万脩直膜内暠绣文外施箛诞节内实外泽作贡渔阳以供辂策浮竹亚节虚软厚肉临溪覆潦栖云防木供笋滋肥可为防蓄厥性异宜各有所育植于宛签生于蜀篠大小竹之通目互各统体譬牛与犊人之所知事生轨躅赤县之外焉可详録臆之笔之匪迈伊瞩【晋武昌戴凯之竹谱】
　　瑶笋千年生一芽【道书】
　　止些山竹长千仞鳯食其实去九疑万八千里
　　筑阳孤竹三年而一笋南陵金盘之草一嵗而一节【览】竹名离不知所出偶覩沈诗云繁隂上促节下离离似出于此【女红志】
　　汉章帝三年子母笋生白虎殿前时谓为孝竹羣臣献孝竹颂【述异记】
　　窦将军有青竹田【三辅旧事】
　　马援好事至荔浦见冬笋名苞笋上言禹贡厥包橘柚疑谓是也其味美于春夏笋【东观汉记】
　　晋惠帝元康二年巴西郡界竹生花紫色结实如麦外皮青赤白味甚甘【异苑】
　　王徽之以菖蒲映竹曰菖蒲只以九节为贵而此君面目耸焉菖蒲正当再拜此君而此君亦安得不受之耶【高士春秋】
　　辛仲宣截竹为罂以酌酒曰吾性爱竹及酒欲令二物相并耳【襄阳耆旧传】
　　张廌隠居颐志家有苦竹数十顷在竹中为屋常居其中王右军闻而造之廌逃避之竹中不与相见一郡号为竹中高士【永嘉郡志】
　　临川陈臣家大富永初元年臣在斋中坐其宅内有一町筋竹白日忽见一人长丈余面如方相从竹中出迳语陈臣我在家多年汝不知今辞汝去当令汝知之去一月许臣家大失火奴婢顷死一年中便大贫【搜神记】宋郭仲产为南郡从事宅在枇杷寺南其村亦名枇杷元嘉末起斋屋以竹为牕櫺竹遂渐生枝叶长数丈扶疎葱翠郁然成林仲产以为祥及孝建中同义宣之谋被诛【述异记】
　　元嘉四年东阳沈道先家中筋竹林忽生连理野人无知谓之祸祟欲砍杀之【异苑】
　　汉人有适呉吴人设笋问是何物曰竹也归煮其牀箦而不熟乃谓其妻曰呉人轣辘欺我如此【笑林】
　　案九合内志文曰竹者为北机上精受气于轩之宿也所以圆虚内鲜重隂含素亦皆植根敷实结繁众多矣公试可种竹于内北宇之外使美者逰其下焉尔乃天感机神大致继嗣孕既保全诞亦寿考微着之兴常守利贞此人之秘规行者之甚验【陶隠居真诰】
　　梁庾诜爱林泉常遇火止出书坐于池上曰惟恐损竹【彚苑　以下异草】
　　嶓冢之山有草焉其叶如蕙其本如桔梗黒花而不实名曰蓇蓉食之使人无子【山海经】
　　小华之山其草有萆荔【萆荔香草也蔽戾两音】状如乌韭而生于石上亦縁木而生食之已心痛
　　石脆之山其草多条状如韭白华黑实食之已疥熊耳之山有草焉其状苏而赤华名曰葶防【亭寜耵聍二音】可以毒鱼
　　朝歌之山潕水出焉有艸名曰莽草可以毒鱼
　　浮山有草焉名曰薰【音训】草麻叶而方茎赤花而黑实臭如蘼芜佩之可以已疠
　　甘枣之山有草焉葵本而杏叶【或作楛叶】黄华而荚实名曰萚可以已瞢
　　脱扈之山有草焉其状如葵叶而赤华名曰植楮可以已癙【癙病也淮南子曰狸头已癙也】食之不眯
　　大之山多糜玉有草焉其状叶如榆方茎而苍伤其名曰牛伤其根苍文服者不厥【厥逆气病】可以御兵
　　臯涂之山有草焉其状如槀茇其叶如葵而赤背名曰无条可以毒鼠
　　有草焉其状如葌而方茎黄花赤实其本如藁本名曰荀艸服之美人色
　　休与之山有艸焉其状如蓍赤叶而本丛生名曰夙条可以为簳
　　招摇之山有草焉其状如韭而青华其名曰祝余【或作桂荼】食之不饥
　　有草焉其状如白花黒实泽如蘡薁其名曰防草服之不昧
　　符禺之山其草多条其状如葵而赤花黄实如婴儿舌食之使人不惑
　　竹山有草焉其名曰黄雚其状如樗其叶如麻白华而赤实其状如赭浴之已疥又可以已胕
　　昆仑之山有草焉名曰薲草其状如葵其味如葱食之已劳
　　牛首之山有草焉名曰鬼草其叶如葵而赤茎其秀如禾服之不忧
　　阳华之山其草名藷藇多苦辛其状如橚其实如瓜其味酸甘食之已疟
　　鼓钟之山有草焉方茎而黄华员叶而三成其名曰焉酸可以为毒【为治也】
　　姑摇之山帝女死焉其名曰女尸化为防草其叶胥成【言叶相重也】其华黄其实如莵丘服之媚于人
　　有草焉叶员而无茎赤华而不实名曰无条服之不瘿半石之山有草焉生而秀其高丈余赤叶赤华华而不实其名曰嘉荣服之者不畏霆
　　少陉之山有草焉名曰艸叶状如葵而赤茎白华实如蘡薁食之不愚
　　贾超之山其中多龙修【龙须也似莞而细生山石穴中茎倒垂可以为席】泰山有艸焉名曰梨叶状如荻而赤华可以已疽大騩之山有艸焉其状如蓍而毛青华而白实其名曰服之不夭可以为腹病【并上】
　　王者有礼则威绥生【一曰威蕤瑞应图】
　　威香者王者礼备则常生【宋书】
　　华平其枝正平王者有徳则生徳刚则仰徳柔则低萐莆一名倚扇
　　紫达王者仁义行则见【并上】
　　王者使贤不肖位不相逾则平露生庭状如盖政平则正不平则倾一名平虑【白虎通】
　　王者继嗣平明则宾连生于户濶达生于房连累相承象继嗣也【上】
　　王者仁义行则生紫脱【瑞应图】
　　汉武帝时西方日支国有献活人草三茎有人死者将艸覆面即活之矣【述异记】
　　帝升苍龙阁思仙术召诸方士言远国遐方之事唯东方朔下席操笔跪而进帝曰大夫为朕言乎朔曰臣逰北极至种火之山日月所不照有青龙衘烛火以照山之四极亦有园圃池苑皆植异木异草有明茎草夜如金灯折枝为炬照见鬼神之物仙人甯封常服此草于夜暝时转见腹光通外亦名洞冥草帝令剉此草为泥以涂云明之馆夜坐此馆不加灯烛亦名照魅草以借足履水不沉【上】
　　帝事仙灵唯谨甲帐前置玲珑十宝紫金之罏李少君取防蜃之血丹虹之涎灵之膏阿紫之丹捣幅罗草和成香每帝至坛前辄烧一颗烟绕梁栋间久之不散其形渐如水纹顷之蛟龙鱼鼈百怪出没其间仰视股栗又然灵音之烛众乐迭奏于火光中不知何术幅罗香草出贾超山【奚囊橘柚】
　　帝酌云葅酒葅以草黒蕨金蒲甜蓼果以青樱白瓜白芋紫茎寒蕨地花气葛此葛于地下生花入地十丈乃得此葛其根倒出亦名金虎须草因名紫须葛也【洞冥记】有五味草初生味甘花时味酸食之使人不眠名却睡草武帝时多末国献此草
　　有梦草似蒲色红昼缩入地夜则出亦名怀梦帝思李夫人之容不可得朔乃献一枝帝怀之夜果梦夫人因政曰怀梦草
　　波袛国亦名波弋国献神精香草亦名荃蘼一名春芜一根百条其皮如丝可为布
　　有鳯葵草色丹赤松子食之三嵗乗黄虵入水得黄珠一枚亦名消疾珠语曰寜失千里驹不失黄虵珠鸟哀国有龙爪薤色如玉煎之有膏以和紫桂为丸服一粒千嵗不饥故语曰薤和膏身生毛
　　掌中芥叶如松子取其子置掌中吹之而生一吹长一尺至三尺而止然后可移于地上若不经掌中吹者则不生也食之能空中孤立足不蹑地亦名蹑空艸【并上】梁禾蔓生实如葵子米粉白如麪可为饘粥食牛以肥六月种九月熟感禾扶疎生似大麦杨禾似藿粒细左折右炊停则牙生此中国巴禾木稷民火禾高丈余子如小豆出粟持国【广志】
　　东墙色青黑粒如葵子似蓬艸十一月熟出幽凉并乌丸地【广志】
　　瀛洲有艸名曰芸苗状如菖蒲食叶则醉饵根则醒【拾遗记】
　　有草名芸蓬色白如雪一枝二丈夜视有白光可以为杖
　　有艸名莽煌叶圆如荷去之十步炙人衣则燋刈之为席方冬弥温以枝相摩则火出矣
　　岱舆北有玉梁千丈驾流之上紫苔覆漫味甘而柔食者千嵗不饥
　　有葭红色可编为席温柔如毳焉
　　遥香草其花如丹光耀日月叶细长而白如忘忧之草其花叶俱香扇馥数里故名遥香艸其子如薏中实甘香食之累月不饥渴
　　溽乗艸高五丈叶色绀茎如金形如半月之势亦曰半月草无实其质温柔可以为布为席【并上】
　　有合欢草状如蓍一株百茎昼则众条扶疎夜则合为一茎万不遗一谓之神草【洞冥记】
　　乐浪之东有背明之国来贡其方物其北有草名虹草枝长一丈叶如车轮根大如毂花似朝虹之色昔齐桓公伐山戎国人献其种而植于庭云霸者之瑞也有宵明草夜视如列烛昼则无光自消灭也有紫菊谓之日精一茎一蔓延及数亩味甘食者至死不饥渴有焦茅高五丈燃之成灰以水灌之复成茅也谓之灵茅有黄渠草映日如火其坚靭若金食者焚身不热有梦草叶如蒲茎如蓍采之以占吉凶万不遗一又有闻遐草服者耳聪香如桂茎如兰其国献之多不生实叶多萎黄【拾遗记】
　　祖梁国献蔓金苔色如黄金若萦聚之大如鸡卵投于水中蔓延于波澜之上光出照日皆如火生水上也乃于宫中穿池广百步时观此苔以乐宫人宫人有幸者以金苔赐之置漆盘中照耀满室名曰夜明苔着衣襟则如火光【上】
　　瑶琨去玉门九万里有碧草如麦割之以酿酒则味如醇酎饮一合三旬不醒但饮甜水随饮而醒【述异记】秦赵间有相思草状如石竹而节节相续一名防肠草又名愁妇草亦名孀妇草人呼寡妇莎葢相思之流也义山多生微蘅艸有风不偃无风独摇
　　蓆草一名塞路生北方胡地古诗云千里蓆艸钓影山去昭河三万里有云气望之如山影丹藿生于影中叶浮水上有紫河万里深十丈中有寒荷霜下方香盛
　　旦露池西有灵池方四百步有连钱荇浮根菱倒枝藻连钱荇荇如钱文浮根菱根出水上叶沈波下实细薄皮甘香叶半青半白霜降弥美因名青冰菱也倒枝藻者枝横倒水中长九尺余如结网有野鸭秋鳬及鸥鹥来翔水上入此艸中皆不得出如缯网也亦名水网藻楚中有宫人草状如金防花色红翠俗説楚灵王时宫人数千皆多愁旷有囚死于宫中者葬之后墓上悉生此花【并上】
　　武当县石阶山西北角有大松树树下生草名救穷冬夏不枯日食三寸絶谷不饥登之度世陶先生谓之西岳佐命是也【福地记】
　　寿荣草出少室金山丘下服之令人不老取叶服之可通百神【典要】
　　饵玉长生草一名通天价值千金隂干方寸七日再服之令人得仙【上】
　　祖洲近在东海之中地方五百里去西岸七万里上有不死之草生琼田中或名养神芝草草形如菰苗长三四尺昔秦始皇大苑中多枉死者横道有鸟如乌状衔此草覆死人面当时起坐而自活也【十洲记】
　　舌埵山帝之女死化为怪草其叶茂其华黄色其实如兎丝故服怪草者恒媚于人焉【搜神记】
　　良曜草枝叶如麻黄秋结子如小粟煨食之解毒功用亚于吉利始有得是药者梁氏之子耀亦以为名梁转为良尔花白似牛李出高凉【草木状】
　　吉利草其茎如金钗股形类石斛根类芍药交广俚俗多蓄蛊毒唯此艸解之极验吴黄武中江夏李俣以罪徙合浦始入境遇毒其奴吉利者偶得是草与俣服遂解吉利即遁去不知所之俣因此济人不知其数遂以吉利为名
　　鹤草蔓当夏开花形如飞鹤嘴翅尾足无所不备出南海云是媚草上有虫老蜕为蝶赤黄色女子藏之谓之媚蝶能致其夫怜爱【并上】
　　苦葴一名苦子形如皮弁始生青熟则赤里有实正圆如珠长安儿童谓为洛神珠一曰王母珠【古今注】赤县洲为昆仑之墟玉红之草生焉食其一实醉卧三百嵗【尸子】
　　防门草出常山取置户下或有过其门者草必叱之一名百灵草
　　南海有草丛生如藤蔓土人视其节以占一嵗之风每一节则一风无节则无风名曰知风草【广志】
　　酒桮藤出西域大如臂叶似葛实如梧桐香美可酌能消宿酲【崔豹古今注】
　　无畏草本名干先佩之虎豹施爪张牙不畏不畏则不敢伤也出寿麻国战国时仙人陆舆进十茎于魏安厘王无忌为如姬感之既盗兵符临行又赠以夜光之珠干先之草无忌辞珠而受草至赵畀朱亥以助其威后朱亥入秦秦王命力士推入柙中与虎居朱亥处之晏如虎亦相视如其类也秦王慙而遣之【云牕私志】
　　鹿之草生于名山人迹不到处烹而食之寿二千嵗【道籥】
　　虞美人草闻吴歈而舞沙筯闻人声则缩
　　舞草出雅州人或近之歌必动叶如舞也【酉阳杂俎】
　　芸蒿似邪蒿香可食【仓颉解诂】
　　徽音殿前芸香一株含英殿前芸香二株【洛阳宫殿】郁金芳草也十叶为贯百二十贯采以煮之为鬯【説文】刘草一名鹿活草昔青州刘宋元嘉中射一鹿剖五脏以此草塞之蹶然而起怪而拔草复倒如此三度密録此草种之多主伤折俗呼为刘草【彚苑】孙皓天纪三年有鬼目菜生黄耉家依缘枣树长丈余茎广四寸厚三分又有买菜生吴平家高四尺厚三分如琵琶形上广尺八寸下茎广五寸两边生叶緑色东观安图名鬼目作芝草买菜作平虑草遂以耉为侍芝郎平为平虑郎【吴志】
　　武帝为抚军时府内后堂砌下忽生草三株茎黄叶緑若总金抽翠花条苒蒻状似金防时人未知是何祥有一羗人姓姚名馥字世芬充廏养马妙解隂阳之术云此草以应金徳之瑞馥年九十八姚襄则其祖也后以府地赐张华犹有草在故茂先金防赋云擢九茎于汉庭美三株于兹馆贵表祥乎金徳比名类乎相乱至惠帝元熙元年三株草化为三树枝叶似杨树高五尺以应三杨檀权之事时有杨骏杨瑶杨济三弟兄号曰三杨马圉醉羌之所説騐【拾遗记　以下异木】
　　符禺之山其上有木名曰文茎其实如枣可以己聋【山海经】
　　招摇之山有木焉其花四照其名迷谷佩之不迷【述异记云招摇山又名鹊山】
　　肃慎之国有树名雒常圣人代立于此取衣【其俗无衣圣帝代立则此木皮可衣也】
　　仑者之山有木焉其状如谷而赤理其汁如漆其味如饴食者不饥可以释劳其名曰白防可以血玉【血谓可用染玉作光彩】
　　崇吾之山东望防渊有木焉员叶而白柎赤华而黒理其实如枳食之宜子孙
　　宣山有桑焉大五十丈【围五丈也】其枝四衢【言枝交互四出】其叶大尺余赤理黄华青柎名曰帝女之桑【妇女主蚕故以名桑】
　　葌山有木焉其状如棠而赤叶名曰芒草可以毒鱼柄山有木焉其状如樗其叶如桐而荚实其名曰茇可以毒鱼【茇一作艾】
　　有木焉其状如牛引之有皮若缨黄虵其叶如罗其实如栾其木若蓲其名曰建木在窫窳西弱水上
　　大荒之中有山名曰孽摇頵羝上有扶木柱三百里其叶如芥【柱犹起高也叶似芥菜】
　　有云雨之山有木名曰栾禹攻云雨【攻谓槎伐其林木】有赤石焉生栾【言山有精灵复变生此木于赤石之上】黄木赤枝青叶羣帝焉取药【言树花实皆为神药】
　　有木青叶紫茎华黄实名曰建木百仞无枝有九欘【枝回曲也音如斤斸之斸】下有九枸【根盘错也淮南子曰大木则根防音劬】其实如麻【似麻子也】其叶如芒【芒木似棠梨也】大皥爰过【言庖犠于此经过也】黄帝所为【言治防之也】
　　不周之山爰有嘉果其实如桃其叶如枣黄华而赤柎食之不劳
　　有木焉其状如棠而员叶赤实实大如木瓜名曰櫰木食之多力
　　放臯之山有木焉其叶如槐黄华而不实其名曰蒙木服之不惑
　　峚山多丹木叶员而赤茎黄华而赤实其味如饴食之不饥
　　敏山有木焉其状如荆白华而赤实名曰葪【音计】柏服者不寒
　　有木焉其状如棠华黄赤实其味如李而无核名曰沙棠可以御水食之使人不溺
　　崦嵫之山其上多丹木其叶如谷其实大如瓜赤符而黒理食之已瘅可以御火
　　北号之山有木焉其状如杨赤华其实如枣而无核其味酸甘食之不疟
　　东始之山有木焉其状如杨而赤理其汁如血不实其名曰芑可以服马【以汁涂之则马调良】
　　厯儿之山其上多橿多櫔木方茎而员叶黄华而毛其实如栋服之不忘
　　隂山多雕棠叶如榆叶而方实如赤菽食之已聋有木焉名曰黄棘黄华而员叶其实如兰服之不字有木焉名曰天楄方茎而葵状服者不防食不噎少室之山有木焉其名曰帝休叶状如杨其枝五衢黄华黑实服者不怒
　　泰室之山有木焉叶状如梨而赤理其名曰栯木食之不妒
　　讲山有木焉名曰帝屋叶如椒赤实可以御凶
　　浮戏之山有木焉叶状如樗而赤实名曰亢木食之不蛊【并上】
　　白深桂夷用木【夷东北夷也木生水中黒色而光其坚若铁集韵兹消切】康人以桴苡桴苡者其实如李食之宜子【康西戎别名食桴苡即有身説文芣苡一名马舄】山戎戎菽白州比闾比闾者其华若羽伐其木以为车终行不败禽人管路人大竹五湖元唐钜野菱【周书】
　　南方大荒之中有树焉名曰柦稼柦柦梨也稼谓株稼也亲也三千嵗作花九千嵗作实其花蘂紫色其实赤色其高百丈或千丈也敷张自辅东西南北方枝各近五十丈叶长七尺广四尺五色如緑青禾皮如桂梓辛理如甘草味饴实长九尺围如长无瓤核竹刀割之如酥得食复见实即灭矣言复见后实熟者寿一万二千嵗【神异经】
　　东南荒中有椰木焉其枝乔直上二百嵗叶落而生花花影如甘瓜复二百嵗一落尽而生萼下生子三嵗而成熟成熟之后不长不减子形如寒瓜此实不取万世如故若取下子而留萼萼复生子如初瓤甘美如蜜食之令人身泽不可过三升令人暝醉半日乃醒一名无叶一名倚骄一名绮缟
　　南荒有如何之树其实如枣其长五尺剖以金刀则甘芦刀则辛竹刀则苦木刀则酢【并上】
　　千载木其中有虫名曰贾诎状如豚食之如狗肉味【白泽图】
　　频斯国有大枫木成林高六七十里善筭者以里计之雷电常出树之半其枝交防于上蔽不见日月之光其下平净扫洒雨雾不能入焉【拾遗记】
　　瀛州有树名影木日中视之如列星万嵗一实实如瓜青皮黑瓤食之骨轻上如华盖羣仙以避风雨
　　员峤山有木名猗桑煎椹以为蜜【并上】
　　都夷香如枣核食一片则厯年不饥以粒如粟米许投水中俄而满大盂也【洞冥记】
　　上林苑有白银树十株　黄银树十株　千年长生树十株　万年长生树十株　扶老木十株　琉璃树十株　池离树十株　离娄树十株　守宫槐六株　金明树二十株　摇风树十株　鸣风树十株【西京襍记】积草池中有瑚树高一丈二尺一本三柯上有四百六十二条是南越王赵佗所献号为烽火树至夜光景常欲燃【上】
　　黄金山有楠树一年东边荣西边枯后年西边荣东边枯年年如此张华云交让树也【述异记】
　　影娥池北作鸣禽之苑有生金树破之皮间有屑如金而色青亦名青金树
　　聚窟州有返魂树伐其根心于玉釜中煮取汁又熬之令可丸名曰惊精香或名震灵丸或名反生香或名却死香死尸在地闻气即活【并上】
　　影娥池有女香树细枝叶妇人带之香终身不絶【洞冥记】无忧树女人触之花方开【花木考】
　　圣木食之令人智圣【上】
　　海中有银山生树名女树天明时皆生婴儿日出能行至食时皆成少年日中盛壮年日晩老年日没死日出复然
　　广州有树可以御火山北谓之慎火多种屋上以防火也【南越志】
　　木有摩厨生于斯调国其汁肥润其泽如脂膏馨香馥郁可以煎熬食物香美如中国用油【异物志】
　　都句树似栟榈木中出屑如面可啖【刘欣期交州记】
　　防母树皮有盖状似栟榈但脆不中用南人名其实为防用之当裂作三四片【上】
　　佷山有异木人无见其朽者其名千嵗叶似枣色似桑冬夏青贞强少节【宜都山川记】
　　平兴县有华树似堇又似桑四月常有花可食甜滑无子此蕣木也【顾微广州记】
　　木蜜树根甚大伐之四五嵗乃防取不腐者为香【广记】祁连山有僊树人行山中以疗饥渴者辄得之饱不得持去平居时亦不得见【西河旧事】
　　莎树出面一树出一石正白而味似桄榔出兴古【蜀志记】棹树榦叶俱似椿以其叶鬻汁渍果呼为棹汁若以棹汁杂彘肉食者即时为雷震死棹出高凉郡【南方草木状】西安府鄠县有净土树俗传西域鸠摩罗什憩此覆其屦土中生兹树二月开花如桃花
　　东海有倒生之木触之则叶翕上党有不灰之木蘸以石脑油则燃大食西有嫛弥之树见人善笑摘之则槁【览】
　　东武有胜火之木烧之不死亦无损也【齐地记】
　　岭南容州有勾芒木可以为布里人斫之新条更生取之绩以为布【寰宇记】
　　男青树名也【罗浮山记】
　　女青亦木名见道藏有女青鬼律【彚苑】
　　广州有树可以御火或谓之慎火或谓之戒火多种屋上以防火也但南中无霜雪故成树【南越志】
　　熊耳山上有青丹之树得而服之成僊【盛之荆州记】
　　木连理王者徳泽纯洽八方合为一则生【宋书】
　　昭王与西王母逰通云台常有众鸾鳯鼔舞如琴瑟和鸣神光照耀如日月之出台左右种恒春之树叶如莲花芬芳如桂花随四时之色昭王之末仙人贡焉列国咸贺王曰寡人得恒春矣何忧太清不至恒春一名沉生如今之沈香也有草名濡姧叶色如绀茎色如漆细软可萦海人织以为席荐卷之不盈一手舒之则列坐方国之宾莎罗为经莎罗草细大如发一茎百寻柔软香滑羣仙以为龙骨之辔【拾遗记】
　　东方朔从西汗圃归得声风木十枝献帝长九尺大如指此木临因桓之水则禹贡所谓因桓是也其源出甜波树上有紫燕黄鹄集其间实如油麻风吹枝如玉声因以为名帝以枝遍赐羣臣臣有凶者枝则汗臣有死者枝则折昔老在于周世年七百嵗枝竟未汗偓佺生于尧时年三千嵗枝竟未一折帝乃以枝问朔朔曰臣已见此枝三过枯死而复生岂汗折而已哉里语曰年未半枝不汗此木五千年一汗万嵗不枯【洞冥记】元光中帝起灵寿坛坛上列植垂龙之木似青梧高十丈有朱露色如丹汁洒其叶地皆成珠其枝似龙之倒垂亦曰珍枝树【述异记】
　　汉世有道士从外国将贝多子来于嵩高西脚上种之有四树与众木有异一年三花白色香美【初学记】
　　华林园君子树三株【晋宫阁名】
　　明年太寜元年九月会稽剡县木生如人面是后王敦称兵作逆祸败无成【晋书】
　　巴陵县南有寺僧房牀下忽生一木随生旬日势凌轩栋道人移房避之木长便迟但极晩秀有外国沙门见之名为娑罗也彼僧所憩之防常着花细如白雪元嘉十一年忽生一花状如芙蓉【盛之荆州记】
　　齐永明九年秣陵安明寺有古树伐以为薪木自然有法大徳三字【酉阳杂俎】
　　吴兴山中有一树类竹而有实似荚状乡人见之以问陆澄澄曰名洛如花郡有文士则生【张宝就印録】
　　南海郡送都念子树一百株勅付西苑十六院内种此树高一丈许叶如杨枝柯长细花金色花叶正赤似蜀葵而大其子小于柿子甘酸至美蜜渍为粽益佳【大业拾遗】炀帝令朱寛征琉球国还获男女口千万人并杂物产与中国多不同得金荆榴数十斤木色如真金蜜致而文彩盘蹙有如美锦盛香极清可以为枕及案面虽沈檀不能及之【彚苑】
　　佛在世时有阐陀比丘须木造房有萨罗树林便往伐之持用成房尔时林中有鬼神依止此林语阐陁言莫斫是树令我小弱男女暴露风雨无所依止阐陁答言死鬼速去莫住此中谁喜见汝即便伐之时此鬼神即大啼哭将诸儿子诣世尊所佛知而故问汝何以啼哭答言世尊尊者阐陁伐我林树持用作房我男女大小风雨漂露当何所依尔时世尊为此鬼神随顺説法忧苦即除去佛不远便有林树世尊指授令得住止【法苑珠林】有神药树名曰摩罗陁祗主厌天下万毒不得妄行有大神蛇身长一百二十尺蛇行索食有黒头虫身长丈五虫行道中与蛇相逢适欲举头前啮大虫蛇闻药香屈头欲走蛇身罗药树即中防分作两段头半生欲走尾便臭烂诸毒闻此蛇臭众恶毒气悉皆消灭【善信经】昔阎浮有国名波罗奈时有人名摩诃夜移有二子长名善求好积诸徳慈愍众生次名恶求好为恶事恒生贪心怀嫉妬意年各长大共行入海求索宝物各有五百侍从途路悬远中道乏粮经于七日去死不逺是时善求及诸贾人咸共诚心祷诸神祗欲济饥险于空泽中遥见一树枝条茂便即趋之有一泉水善求及众悉共哀求树神现身语之斫去一枝所须当出诸人欢喜便斫一枝美饮流出斫第二枝种种食出百味具足咸共承接各得饱满斫第三枝出诸妙衣种种备具斫第四枝种种宝物悉皆具足装防悉满所须尽办恶求后到众人如前尽得充足便自念言今此树枝能出是种种好物况复其根今当伐之足得极妙佳好之物令人伐之善求语恶求言我等饥乏蒙此树恩得济余命云何而欲伐之恶求即掘其根善求感佩不忘见之领众归家伐树已竟有五百罗刹取此恶求及诸贾人悉皆噉之财物丧失
　　过去阎浮提人寿八万嵗时有转轮圣王出世名高罗婆王有树名善住尼拘类王而有五枝第一枝者王所食及皇后第二枝者太子食及诸臣第三枝者国人民食第四枝者沙门梵志食第五枝者禽兽所食尼拘类树果大如二升瓶味如淖蜜丸无有防者亦无相偷有一人来饥渴极羸顔色顦顇欲得食果往至树王所饱啗果已毁折其枝持果归去尼拘树王有一天依而居之彼作是念阎浮洲人异哉无恩无有反覆我寜令树无果即不生果复有一人饥渴极羸欲得啗果往诣树所见树无果即往诣高罗婆王所白曰天王当知善住尼拘树王无果王闻已如力士屈伸臂顷至三十三天住帝释前白曰拘翼当知尼拘树王不生果于是帝释及高罗婆王如力士屈伸臂顷至善住尼拘类树不远而住化作大水暴风雨已拔根倒树于是树王居止树天因此故忧苦愁慼啼泣垂泪在帝释前立帝释问曰何意啼泣彼天白曰当知大水暴风雨拔根倒树愿善住尼拘类树王还复如本于是天帝复化作大水暴风雨已今尼拘树王即复如故【中阿含经】











　　广博物志巻四十三
　　钦定四库全书
　　广博物志巻四十四
　　明　董斯张　撰
　　鸟兽一【诸鸟上】
　　夷貊掌鸟言貉貊掌兽言【周礼】
　　罗氏掌罗乌鸟蜡则作罗襦中春罗春鸟献鸠以养国老行羽物
　　掌畜掌养鸟而阜蕃教扰之祭祀共卵鸟嵗时贡鸟物共膳献之鸟
　　翨氏掌攻猛鸟各以其物为媒而掎之以时献其羽翮硩簇氏掌覆夭鸟之巢以方书十日之号十有二辰之号十有二月之号十有二嵗之号二十有八星之号县其巢上则去之
　　庭氏掌射国中之夭鸟若不见其鸟兽则以救日之弓与救月之矢夜射之若神也则以太隂之弓与枉矢射之射鸟氏掌射鸟祭祀以弓矢敺乌鸢凡賔客防同军旅亦如之射则取矢矢在侯髙则以并夹取之【并上】
　　金水之子其名曰羽乃之羽民是生百鸟【归蔵啓筮】孟亏人首鸟身其先为虞氏驯百禽夏后之末民始食卵孟亏去之【括地图】
　　武帝问朔何知鸟之雌雄对曰雄左翼加右声髙雌右翼加左声小【方朔传　一云烧毛纳水中沈者雄浮者雌】
　　陆鸟曰栖水鸟曰宿独鸟曰止众鸟曰集【禽经】
　　人面击地飞鸟自下【取檗木为人形似鸟而血涂人面以击地鸟自飞下　万毕术】鸟衔人之发梦飞
　　众鸟羣飞徘徊军上不过三日有暴兵至鸟聚军中将军当赏功増秩鸟集将军之旗将军増官鸟集军中莫知其名军败【抱朴子军术】
　　小鸟生大鸟王者土地开辟则至【宋书】
　　平原管辂善卜筮解鸟语
　　渤海刘长仁有辩才初虽闻辂能晓鸟鸣后毎见难辂曰夫生民之音曰言鸟兽之音曰鸣故言者则有知之贵灵鸣者则无知之贱名何由以鸟鸣为语乱神明之所异也辂答曰夫天虽有大象而不能言故运星精于上流神明于下验风云以表异役鸟兽以通灵表异者必有浮沈之通灵者必有宫商之应是以宋襄失徳六鶂并退伯姬将焚鸟唱其灾四国未火融风已发赤乌夹日殃此荆楚此乃天上之所使自然之明符考之律吕则音声有本求之人事则吉凶不失昔在秦祖以功受封葛卢聴音着在春秋斯皆典谟之实非圣贤之虚名也商之将兴由一燕卵也文王受命丹鸟衔书此乃圣人之灵祥周室之休祚何贱之有乎夫鸣鸟之聴精在鹑火妙在入神自非斯伦犹子路之于死生也长仁言君辞虽茂华而不实未之敢信须臾有鸣鹊之验长仁乃服【管辂别传以下鸾鳯】
　　羽嘉生飞龙飞龙生鳯皇鳯皇生鸾鸟鸾鸟生庶鸟凡羽者生于庶鸟毛犊生应龙应龙生建马建马生麒麟麒麟生庶兽凡毛者生于庶兽介鳞生蛟龙蛟龙生鲲鲠鲲鲠生建邪建邪生庶鱼凡鳞者生于庶鱼介潭生先龙先龙生鼋鼋生灵灵生庶凡介者生于庶【淮南子】
　　龙之鳞八十有一鲤之鳞三十有六麟肉角而不触鳯肉喙而不啄蛟骨青鳯骨黑【览】
　　鹿角牛耳驼首鬼目蛇项蜃腹鱼鳞虎掌鹰爪龙之状也鸿前麐后蛇颈鱼尾鹳颡鸳腮龙文背燕颔鸡喙五色备举鳯之状也麕身牛尾狼头马足圆蹏肉角麟之状也【上】
　　鳯皇者鹑火之禽阳之精也麒麟者枵之兽隂之精也【鹖冠子】
　　龙鳞有文于虵为神鳯羽五色于鸟为君虎猛毛蚡蜦知背负文四者体不质于物为圣贤【论衡】
　　麟不吠守鳯不司晨腾黄不引犁尸祝不代庖【抱朴子】万雀不及一鳯皇众星不及一月明【张显折言】
　　鳯翥鸾举百羽从之鳯靡鸾吪百鸟瘗之【禽经】
　　鳯鸟首文曰徳翼文曰顺膺文曰仁背文曰义见则天下和【山海经】
　　木行为仁为青鳯头上青故曰戴仁也金行为义为白鳯缨白故曰缨义也火行为礼为赤鳯背赤故曰负礼也水行为智为黒鳯胸黒故曰向智也土行为信为黄鳯足下黄故曰蹈信也【抱朴子】
　　按礼记瑞命篇云雄曰鳯雌曰皇雄鸣曰节节雌鸣曰足足
　　夫鳯象鸿前鳞后蛇颈而鱼尾龙文而身燕颔而鸡喙戴徳负仁抱忠挟义小音金大音鼓延颈奋翼五彩备明举动八风气应时雨食有质饮有仪往即文始来即嘉成唯鳯为能通天祉应地灵律五音览九徳天下有道得鳯象之一则鳯过之得鳯象之二则鳯翔之得鳯象之三则鳯集之得鳯象之四则鳯春秋下之得鳯象之五则鳯没身居之【韩诗外传　説苑説鳯状又云鹤植鸳鸯骈翼而中注】鳯晨鸣曰发明昼鸣曰保长飞鸣曰上翔集鸣曰归昌翼挟义衷抱忠足履正尾系武为能究万物通天祉象百状达于道去则有灾见则有福【説苑】
　　行鸣曰归嬉止鸣曰提扶夜鸣曰善哉晨鸣曰贺世【春秋潜潭巴】
　　鳯昼鸣曰满昌昬鸣曰固常夜鸣曰保长【宋书】
　　鳯有六像九苞六像者一曰头象天二曰目像日三曰背像月四曰翼像风五曰足像地六曰尾像纬九苞者一曰口苞命二曰心合度三曰耳聴达四曰舌屈伸五曰彩色光六曰冠矩州七曰距鋭钩八曰音激扬九曰腹户行【论摘衰圣】
　　五鳯皆五色为瑞者一为孽者四其四皆似鳯并为妖一曰鹔鹴鸠喙圆目身义戴信婴礼膺仁负智至则役之感也二曰发明乌喙大颈身仁戴智婴义膺信负礼至则丧之感也三曰焦明长喙疏翼圆尾身义戴信婴仁膺智负礼至则水之感也四曰幽昌兑目小头大身细足身智戴信负礼膺仁至则旱之感也説文曰五方神鸟东方曰发明南方曰焦明西方曰鹔鹴北方曰幽昌中央曰鳯皇【乐叶图征】
　　西有鳻雀东有谏珂北有定甲南有锦驼鵕防飞光而暎天绶鸡曳彩而骈罗窃鳯形而似者也【杨用修集】
　　青鳯谓之鹖赤鳯谓之鹑黄鳯谓之鸾白鳯谓之鹔紫鳯谓之鷟【禽经　禽虫述云蔡衡识鸾辨青赤之文】
　　鸾一曰鸡趣赤曰丹鳯青曰羽翔白曰化翼曰隂翥黄曰土符【禽虫述】
　　鸾鸟似鳯而白缨闻乐则蹈节而舞【昆仑图】
　　南方有比翼鳯飞止饮啄不相分离雄曰野君雌曰观讳总名曰长离言常想离着也此鸟能通宿命死而复生必在一处纣时集于长桐之上人以为双头鸟不祥及文武兴始悟曰此并兴之瑞也【琅环记】
　　逸诗曰鳯皇秋秋其翼若干其声若箫有鳯有皇乐帝之心此不蔽之福也【荀子】
　　説文朋及鹏皆古文鳯字宋玉曰鸟有鳯而鱼有鲲庄子音义崔譔云鹏音鳯
　　天枢得则鳯皇翔【春秋运斗枢】
　　镇声不逆行则鳯皇至【乐动声仪】
　　轩丘鳯卵民食之甘露民饮之【山海经】
　　南海中有轩辕丘鸾自歌鳯自舞古云天帝乐也【述异记】拾朝阳之遗卵纳丹穴之飞凰【陆机七征】
　　西王母曰僊之上药有九色鳯颈次药有山白鳯之肉【汉武内传】
　　太真丈人登白鸾之车驾黒鳯于九源自天以下莫不范徳【白羽经】
　　黄帝修徳立义天下大治乃召天老而问焉余梦见两龙挺白图以授余于河之都天老曰河出龙图雒出书纪帝録列圣人之姓谋治太平然后鳯皇处之今鳯皇以下三百六十日矣天其授帝图乎黄帝乃祓斋七日至于翠妫之川大鲈鱼折溜而至乃与天老迎之五色毕具鱼泛白图兰叶朱文以授黄帝名曰録图【河图挺佐辅　韩诗云黄帝服黄衣戴黄冕致斋于宫鳯乃蔽日而至】
　　黄帝坐于扈阁鳯皇衔书致帝前其中得五始之文【春秋纬　扈阁河图作扈楼】
　　尧坐中舟与太尉舜临观鳯皇负图授尧赤玉为押黄金检白玉绳其章曰天赤帝符玺五字【春秋合诚图】
　　舜父有目疾在家邑市而居舜父夜卧梦见一鳯皇自名为鸡口衔米以占言鸡为子孙视之是鳯皇以黄帝梦书占之此子孙当有贵者舜占犹之比年籴稻谷中有钱舜三日三夜仰天自告过前防之目霍然开【刘向孝子传】
　　帝舜曰朕惟不入百兽鳯晨【中　注百兽率舞鳯皇司晨鸣】
　　有鳯皇衔书游文王之都书文曰殷帝无道虐乱天下皇命已移不得复久灵祗逺离百神吹去五星聚房昭理四海【宋志】
　　周成王时鳯皇来舞于庭成王乃援琴而歌曰鳯皇来仪百兽晨又曰鳯皇翔兮于紫庭余何徳兮以感灵赖先人兮恩泽臻于胥乐兮民以宁【琴操】
　　旃涂国献鳯雏载以瑶华之车饰以五色之玉驾以赤象至于京师育于灵禽之苑饮以琼浆饴以云实鳯初至之时毛色文彩彪发及成王封泰山禅社首之后文彩炳耀成王崩冲飞而去孔子相鲁之时有神鳯游集至哀公之末不复来翔故云鳯鸟不至可为悲矣【拾遗记】涂修国献青鳯丹鹊各一雌一雄孟夏之时鳯鹊皆脱易毛羽聚鹊翅以为扇缉鳯羽以饰车盖也扇一名游飘二名徐翮三名亏光四名仄影时东瓯献二女一名延娟一名延娯使二人更摇此扇侍于王侧轻风四散冷然自凉此二人辩口丽辞巧于歌笑步尘上无迹行日中无影及昭王沦于汉水二女与王乗舟夹拥王身同溺于水故江汉之人到今思之立祀于江湄号曰招祗之祠缀青鳯之毛为二裘一名烦质二名暄肌服之可以却寒至厉王流于彘彘人得而竒之分裂此裘遍于彘土罪人大辟者抽裘一毫以赎其罪则价值万金【上】
　　老子见孔子从弟子五人问曰为谁对曰子路为勇其次子贡为智曽子为孝顔回为仁子张为式老子叹曰吾闻南方有鸟其名为鳯皇鳯皇之所居也积石千里河水出下鳯鸟居止天为生食其树名琼枝髙百仭以璆琳琅玕为实天又为生离珠一人三头递卧递起以司琅玕鳯鸟之文戴圣婴仁右智左贤【庄子逸篇】
　　燕昭王时有白鸾孤翔衔千茎穟穟于空中自生花实落地则生根叶一嵗百获一茎满车故曰盈车嘉穟【拾遗记】
　　豫章洪井有鸾冈洪厓先生乗鸾所憩泊也【水经注】公输之刻鳯也冠距未成翠羽未树人见其身者谓之鵄见其首者名曰鴮鸅皆訾其丑而笑其拙及鳯之成翠冠云耸朱距电摇锦身霞散绮翮焱发翩然一翥翻翔云栋三日而不集然后赞其竒而称其巧【刘子】
　　楚人担山雉者路人问何鸟也担雉者欺之曰鳯皇也路人曰汝贩之乎曰然进十金弗与请加倍乃与之将欲献楚王经宿而鸟死国人传之咸以为真鳯皇贵欲以献之遂闻楚王王感其欲献于己召而厚赐之过于买鸟之金十倍【尹文子】
　　西方衞罗国王有女字曰配瑛与鳯共处于是灵鳯常以羽翼扇女面后十年中女忽有胎王意怪之因斩鳯头埋着长林丘中后生女名曰皇妃王女思灵鳯之游好驾而临之长林丘中歌曰杳杳灵鳯绵绵长归悠悠我思永与愿违万劫无期何时来飞是鳯郁然而生抱女俱飞迳入云中【洞本行经】
　　益州有叶榆县西北十里有吊鸟山众鸟十百为羣鸣呼啁唽每嵗七八月至十六七日则止俗言鳯皇死于此山故众鸟来吊因名曰吊鸟焉【水经注】
　　虏苏割刺在答鲁之右大泽中髙百寻然无草木石皆赭色山产椒椒大如弹丸然之香彻数十里毎然椒则有鸟自云际翩跹五色名赭尔鸟盖鳯皇种也昔汉武帝遣将军赵破奴逐匈奴得其椒不能解以问东方朔朔曰此天仙椒也塞外千里有之能致鳯武帝植之太液池至元帝时椒生果有异鸟翔集【炖煌新録】
　　宣帝以皂盖车一乗赐霍光悉以金铰具至夜车辖上鳯皇辄亡去莫知所之至晓乃还如此非一守车人亦尝见后南郡黄君仲北山罗鸟得鳯皇入手即化成紫金毛羽冠翅宛然具足可长尺余守车人云今月十二日夜车辖上鳯皇俱飞去晓则俱还今则不返恐为人所得光甚异之具以列上后数日君仲诣阙上鳯皇子云今月十二夜北山罗鸟所得帝闻而疑之置承露盘上俄而飞去帝使寻之直入光家止车辖上乃知信然帝取其车毎游行辄乗御之至帝崩鳯皇飞去莫知所在嵇康诗云翩翩鳯辖逢此网罗【续齐谐记】
　　扬雄读书有人语之曰无为自苦故难传忽然不见雄着太经梦吐鳯皇集之上顷而灭【西京杂记】
　　王阜为重泉令鸾鸟集止学宫阜使掾沙叠为张雅乐击磬鸟举足垂翼应声而舞止县庭留十余日乃去【东观汉记】
　　当阳南有龙川鳯川云汉武帝时八龙五鳯常见于此亦呼为五鳯川
　　许真君逊字敬之呉赤乌二年己未母夫人梦金鳯衔珠坠于掌中玩而吞之及觉腹动因是有娠而生真君焉【真僊通鉴】
　　呉主亮命工人潘芳作金螭屏风镂祥物一百三十种种种有生气一日与夫人戏触屏坠其二鳯顷之飞去芳字林仲【记事珠】
　　鳯阳门五层楼去地三十丈安金鳯皇二头石虎将衰一头飞入漳河【杨龙骧洛阳记】
　　徐陵母臧氏梦五色云结为鳯集左肩已而诞陵【陈书以下鹤】
　　鹤者阳鸟也而游于隂因金气依火精以自养金数九火数七故禀其纯阳也生二年子落毛而黒毛易三年顶赤为羽翮其七年小变而飞薄云汉复七年声应节而昼夜十二时鸣鸣则中律百六十年大变而不食生物故大毛落而茸毛生乃洁白如雪故泥水不能汚或即纯黒而淄尽成膏矣复百六十年变止而雌雄相视目睛不转则有孕千百六年形定饮而不食与鸾鳯同羣胎化而产为仙人之骐骥矣夫声闻于天故顶赤食于水故喙长轩于前故后指栖于陆故足髙而尾凋翔于云故毛丰而肉疎且大喉以吐故修颈以纳新故夭夀不可量所以体无青黄二色者土木之气内养故不表于外也是以行必依洲屿止不集林木盖羽族之清崇者也玉策记曰千载之鹤随时而鸣能翔于霄汉其未千载者终不及于汉也其相曰瘦头朱顶则冲霄露眼黒睛则视逺隆鼻短喙则少瞑防颊耳则知时长颈疎身则能鸣鸿领鹄膺则体轻鳯翼雀尾则善飞背鼈腹则伏产轩前垂后则防舞髙胫麤节则足力洪髀纎指则好翘圣人在位则与鳯皇翔于郊甸【周浮丘伯相鹤经】
　　湘东王修竹林堂新阳太守郑裒进雌鹤于堂留其雄者尚在裒宅霜天月下无日不鸣商旅江津闻者堕泪时有野鹤飞赴堂中驱之不去即其雄也交颈抚翼闻奏钟磬翻然共舞宛转低昂妙契弦节【渚宫故事】
　　梁安成王秀性仁恕喜愠不形于色左右尝以石掷杀所养鹄斋师请治其罪秀曰我岂以鸟伤人【梁书】
　　鹭目成而受胎鹤影接而懐卵鸳鸯交颈野鹤传枝【变化论】
　　鹤以怨望鸡以嗔睨鹤以洁唳枭以凶叫鸱以愁啸鵞飞则蜮沈鵙鸣则蛇结【师旷禽经】
　　鹄即是鹤音之转后人以鹄名颇着谓鹤之外别有所谓鹄故埤雅既有鹤又有鹄【尔雅翼】
　　孟古之言鹄不日浴而白白即鹤也鹄名哠哠哠哠鹤也以龙鸿鹄为夀夀亦鹤也故汉昭时黄鹄下建章宫太液池而歌则名黄鹤神异经鹤国有海鹄其余诸书文或为鹤或为鹄者甚多以此知鹤之外无别有所谓鹄也【相鹤经云是李浮丘授王子晋王子晋授崔文子崔文子蔵嵩山石室中淮南八公得之以传于世然其所论似止及青田一种耳】
　　鹤亦有苍色者谓之赤颊【诗义疏】
　　鸦有隠巢故鸷鸟莫能见鹤有长水石能于巢中养鱼而水不涸
　　鹤左右脚里第一指名兵【天中记】
　　江陵泽中多有鹤遂呼江陵郡名为鹤泽【方舆胜览】
　　崆峒山广成修道之所絶壁有石穴谓之皂鹤洞鹤顶如丹毛羽皆黒日照之金色粲然【墨客挥犀】
　　大兴二年冬大雪南州人见二白鹤语于桥下曰今兹寒不减尧崩年也于是飞去【异苑】
　　宫人进白鹄之血以饮天子以洗天子之足【穆天子传】周穆王南征一军尽化君子为猨为鹄小人为虫为沙【抱朴子】
　　魏文侯使舍人毋择献鹄于齐侯毋择行道失之徒献空笼见齐侯曰寡君使臣毋择献鹄道饥渴臣出而饮食之而鹄飞冲天遂不复反念思非无钱以买鹄也恶有为其君使轻易其币者乎念思非不能拔劒刎头腐肉暴骨于中野也为吾君贵鹄而贱士也念思非不敢走陈蔡之间也恶絶两君之使故不敢爱身逃死来献空笼唯主君斧锧之诛齐侯大悦曰寡人今者得兹言三贤于鹄逺矣寡人有都郊地百里愿献子大夫以为汤沐邑毋择对曰恶有为其君使而轻易其币而利诸侯之地乎遂出不反【刘向説苑】
　　始元元年黄鹄下太液池上为歌曰黄鹄飞兮下建章羽萧萧兮行跄跄金为衣兮菊为裳唼喋荷荇出入蒹葭自顾菲薄愧尔嘉祥【西京杂记】
　　天姥山南峰昔鲁班刻木为鹤一飞七百里后放于北山西峰上汉武帝使人往取之遂飞上南峰往往天将雨则奋翅动摇若将飞奋【述异记】
　　有童子遥见有黄鹄白首鼓翅于帝前即方朔着黄绫单衣头已斑白【洞冥记】
　　张禧字彦祥除炖煌令常有鹤负矢集禧庭以甘草汤洗之傅药留养十余日疮愈飞去月余衔赤玉珠二枚置禧前【张氏家传】
　　苏耽桂阳人少以至孝著称一日白母道果已圆升举有日母曰我独恃尔尔去我何依耽乃留一柜封钥甚固若有所需告之如所愿也预为植橘凿井及郡人大疫但食一橘叶饮一匙水即愈后一鹤降郡屋久而不去郡僚子弟弹之鹤乃举足画屋若书字焉其辞云乡原一别重来事非甲子不记陵谷迁移白骨蔽野青山旧时翘足髙屋下见羣儿我是苏仙弹我何为翻身云外却返吾居【神仙传】
　　呉隠之执丧过礼家贫无人助哭每至哭卧之时常有双鹤鸣叫【晋书】
　　晋安帝元兴中一人年出二十未婚然目不干色曽无秽行尝行见一女甚丽谓少年曰闻君自以栁季之俦亦复有桑中之欢耶女便歌少年微有动色后复重见之少年问姓云姓苏名琼家在途中遂邀还尽欢从弟突入以杖打女即化雌白鹄【广记】
　　哙防养母至孝曽有鹤为戎人所射穷而归防收养疗治疮愈放之后鹤夜到门外衔明月珠以置防家【述异记】
　　慧约初卧疾时见一老公执锡来入及迁化日诸僧咸卜寺之东岩帝乃改葬独龙抑其前见之叟则志公相迎者乎又临终夜所乗青牛忽然鸣吼泪下交流至葬日勅使牵从部伍发寺至山吼泪不息又建塔之始白鹤一双绕坟鸣唳声甚哀婉葬后三日歘然永逝【神僧传】荥阳县南百余里有兰岩山峭拔千丈常有双鹤素羽皦然日夕偶影翔集相传云昔有夫妇隠此山数百年化为双鹤不絶往来忽一旦一鹤为人所害其一鹤嵗常哀鸣至今响动岩谷莫知其年嵗也【搜神记】
　　宋京师祗洹寺有释僧苞本是京兆人少在关受学什公宋永初中游北徐入黄山精舍复造静定二师进业仍于彼建三七普贤斋忏至第十七日有白鹤飞来集普贤座前日中行香毕乃去至二十一日将暮又有黄衣四人绕数帀忽然不见【法苑珠林】
　　炀帝造仪衞课州县送羽毛堪氅衣之用者殆无遗类乌程有鹤巢树髙百尺伐其树鹤恐伤子自拔氅毛投于地【广五行记以下鴈】
　　鴈自关而东谓之鴚防【音加】南楚之外谓之防或谓之鸧鴚【今江东通呼为鴚　方言】
　　鹯鹯之信不如鴈周周之知不如鸿【禽经】
　　邹穆公有令食鳬鴈者必以粃毋敢以粟于是仓无粃而求易于民二石粟得一石粃吏请以粟食之公曰去非而所知也夫百姓煦牛而耕曝背而耘苦勤而不敢惰者岂为鸟兽也哉粟米人之上食也奈何其以养鸟也且汝知小计而不知大防【贾子】
　　定州唐县中有鸿山关者昔项羽于此关见羣鸿乃誓众曰我当南面必中其一引满射之莫有中者乃折弓投地而去
　　上虞县有鴈为民田春拔野草根秋啄除其秽是以县官禁民不得妄害此鸟犯则有刑无赦【十三州记】
　　鴈鹄集于防稽去避碣石之寒来遭民田之毕蹈履民田啄食草粮粮尽食索春雨适作避热北去复之碣石【论衡】
　　鴈衔芦而捍网牛结陈以却虎【尸子】
　　虞季鸿少有孝行为日南太守尝有鴈止宿事上虞毎行县辄飞逐焉及卒官鴈随丧至余姚墓前歴三年乃去【典録】
　　石虎飨羣臣于太武殿前有白鴈百余集于马道南命射之无所获太史令赵揽以为白鴈集庭宫室将空【十六国春秋】
　　迦尸国有五百鴈为羣侣尔时鴈王名曰赖咤鴈王有臣名曰素摩时此鴈王为猎师捕得五百羣鴈皆弃飞去惟有素摩随逐不舍语猎师言请放我王以身代之猎师不聴遂以鴈王献梵摩曜王鴈王曰惟愿大王放一切鴈使无所畏五百羣鴈在王殿上空中作声时王问言此是何鴈鴈王言是我家属王即施无畏不聴杀鴈【法苑珠林】
　　尔时般遮罗国以五百白鴈献波斯匿王王令送着祗恒精舍众僧食时人人乞食鴈见僧聚来在前立佛以一音説法众生各得类解当时羣鴈亦解僧语闻法欢喜鸣声相和还于池水后毛羽转长飞至余处猎师以网都覆杀之一鴈作声诸鴈皆和谓聴法时声乗是善心生忉利天生天之法法有三念一念本所从来二念定生何处三念先作何业得来生天便自思惟自见宿因更无余善唯佛僧边聴法作是念已五百天子即时来下在如来边佛为説法悉得须陀洹波斯匿王遇到佛所常见五百鴈罗列佛前是日不见便问佛言此中诸鴈向何处去佛言欲见诸鴈者先鴈飞去他处为猎师所杀命终生天【杂宝蔵经以下鹦鹉】
　　佛告诸比丘过去世时阿练若池水边有二鴈与一共结亲友后时池水涸竭二鴈作是议言今此时水涸竭亲友必受大苦议已语言此池水涸竭汝无济理可衔一木我等各衔一头将汝着大水处衔木之时慎不可语即便衔之经过聚落诸小儿见皆言鴈衔去鴈衔去即瞠言何预汝事即便失木堕地而死【法苑珠林】
　　昔有菩萨现为鹦鹉常处于树风吹彼树更相切摩便有火出火渐炽盛遂焚一山鹦鹉思惟犹如飞鸟躯止于树故当反复起报恩心何况于我长夜处之而不灭火即往诣海以其两翅取大海水至彼火上而洒于火或以口洒东西驰奔时有善神感其勤苦寻为灭火又智度论云昔野火烧林林中有一雉勤身自力飞来入水以水洒林往返疲乏不以为苦时天帝释来问之言汝作何等答曰我救此林愍众生故此林产育处居日久清凉快乐我诸种类及诸宗亲皆悉依仰皆有身力云何不救天帝问言汝乃精勤当至几时雉言以死为期天帝言谁为汝证即自立誓我心至诚信不虚者愿火即自灭是时浄居天知雉誓即为灭火始终常茂不为火烧【僧迦罗刹经】
　　干睾一名鹦鹉【万毕术】
　　鹦鹉摩其背而瘖鸜鹆翦其舌而语【禽经】
　　广南多鹦鹉食木叶榕实凡养之俗忌以手类触其背犯者即多病颤而卒土人谓为鹦鹉瘴
　　有鹦鹉飞集他山山中禽兽辄相贵重鹦鹉自念虽乐不可久也便去后数月山中大火鹦鹉遥见便入水濡羽飞而洒之天神言汝虽有志意何足云也对曰虽知不能救然尝侨居是山禽兽行善皆为兄弟不忍见耳天神嘉感即为灭火【张华感应类从志】
　　曽有白头鸟集殿前权曰此何鸟也恪曰白头翁也张昭自以坐中最老疑恪以鸟戏之因曰恪欺陛下未尝闻鸟名白头翁者试使恪复求白头母恪曰鸟名鹦母未必有对试使辅呉复求鹦父昭不能答坐中皆欢笑【江表传】
　　张华有白鹦鹉华每出行还辄説僮仆善恶后寂无言华问其故荅曰见蔵瓮中何由得知公后在外令唤鹦鹉鹦鹉曰昨夜梦恶不宜出户公犹强之至庭为鹯所抟教其啄鹯脚仅而获免【异苑】
　　河间王琛有妓曰朝云善歌又有緑鹦鹉善语朝云每歌鹦鹉和之声若出一琛爱之号为緑朝云【采兰杂志】隋时柳归舜泛舟巴陵风飘至一处有鹦鹉数千相呼姓字有名武游郎者有名阿苏儿者有名武僊郎者有名自在先生者有名踏莲露者有名鳯花台者有名戴蝉儿者有名多花子者【幽怪録】
　　昔佛在世时舍衞国中须达长者信敬佛法为僧檀越众僧所须一切供给须达家内有二鹦鹉一名律提二名赊律提禀性黠慧解人言语见比丘来先告家内令出迎送阿难后时到长者家见鸟聪黠为説四谛苦集灭道门前有树二鸟闻法飞向树上欢喜诵持夜在树宿野狸所食縁此善根生四王天尽彼天夀生忉利天【贤愚经】
　　佛告诸比丘过去世时雪山根底曲山壅中有向阳处众鸟云集便共议言我等今日当推举一鸟为王令众畏难不作非法众鸟议言善谁应为王有一鸟言当推鸧鸹有一鸟言此事不可何以故髙脚长颈众鸟脱犯啄我等脑众咸言尔复有一鸟言当推鵞为王其色絶白众鸟所敬众鸟复言此亦不可顔貌虽白项长且曲自项不直安能正他是故不可又复众言正有孔雀衣毛防饰观者悦目可应为王复言不可所以者何衣毛虽好而无惭愧每至儛时丑形出现是故不可有一鸟言土枭为王所以者何昼则安静夜则伺守能防我等堪为王者众咸可尔有一鹦鹉在一处住而多智慧作是念言众鸟之法夜应眠息昼则求食是土枭法夜寤昼则多睡而诸众鸟围侍左右昼夜警宿不复眠睡甚为苦事我今设语彼当瞠恚拔我毛羽正欲不言众鸟之类长夜受困宁受拔毛不越正理便到众鸟前举翅恭敬白众鸟言愿聴我説如前意见尔时众鸟即説偈答黠慧广知义不必以年耆汝年虽幼小智者宜时説尔时鹦鹉闻众鸟説即説偈言若从我意者不用土枭王欢喜时覩面常令众鸟怖况复瞠恚时其面不可观时众鸟咸言实如所説即共集议此鹦鹉鸟聪明黠慧堪应为王便拜为王佛告诸比丘彼时土枭者今阐陁比丘是鹦鹉鸟者今阿难是【僧祗律】
　　昔过去久逺雪山之中有一鹦鹉父母都盲常取好果先奉父母尝于尔时有一田主初种谷时而作愿言所种之谷要与众生悉共噉食时鹦鹉子以彼田主先有施心常取其谷以供父母田主行谷见有虫鸟揃【音剪】谷穂处瞠恚懊恼便设罗网捕得鹦鹉鹦鹉尔时语田主言田主先有好心布施故敢来取如何今者而见网捕田主问言取谷为谁鹦鹉答言有盲父母愿以奉之田主语言自今以后常于此取勿生疑难畜生尚尔孝养父母何况于人佛告比丘昔鹦鹉者今我身是时田主者舍利弗是盲父母者今我父母净饭王摩耶夫人是由昔孝养今得成佛【法苑珠林】
　　鞞提醯国王多足食号曰重兴年幼为王诸臣见慢所有勅令多不奉行时有天神空中告曰王不须忧于此国中有一都处名曰满财城内有人名曰圆满当生一子号为大药立成之后与王共理临机制断无逺不伏王果覔得大药拜为大臣广设智谟共宣国化乃以女聘于大药为女所谮临刑得释遂以女还王请自访言行徳义聪慧女人以充家室即辞王去作婆罗门像行麦田中见有少女名毗舍佉像容端正歴试多智因寻路至妙花城即以为定大药还白鞞醯城于中路裁书与一婆罗门令往妙花城并付金钱四百与毘舍佉婆罗门至毘舍佉处授所持书及金钱三百毘舍佉得书次领金钱惟得三百遂覔足械械使者曰彼寄四百汝偷百文使者念曰二俱有智其事难欺便以百钱依数还了大药纳毘舍佉为妻重兴王念大药得如是智慧之妻求婚半遮罗国王女妙药半遮罗国议即许诺令重兴王就彼广设珍馔所有饮食皆和毒药时大药有鹦鹉名曰具相善识人情使往彼城观已还报大药复往半遮罗国访知彼王珍宝与女妙药一处同居即便强入宫中将妙药及诸珍宝总率兵众别路而归策为夫人半遮王令使赍书与女妙药女察知是大药鹦鹉令使报父父覆报女女笼鹦鹉寄父王见鹦鹉倍加瞠恚即付屠者鹦鹉愿依祖父死法麻其尾灌以膏油爇火令着任其自死屠者如言鹦鹉飞上虚空奋迅毛羽延王室烧尽无遗遂入池中洗沐而去还鞞提醯半遮罗王更如女书女即如言复送鹦鹉王令燖毛羽煮以沸汤屠者去毛弃之檐外飞鵄下撮取一神祠入神背后一小穴中因假神受其供养毛羽渐成抟霄复去至大药所重兴王报言大药汝真有福所得眷属皆悉聪明毘舍佉神智过人鹦鹉鸟世所难及
　　佛言昔迦尸国王名为恶受极作非法苦恼百姓残贼无道四逺贾客珍竒胜物皆税夺取不酬其直尔时有鹦鹉王在于林中闻行路人説王之恶即自思念我虽是鸟尚知其非今当诣彼为説善道彼王若闻我语必作是言彼鸟之王犹有善言奈何人王为彼讥责倘能改修寻即髙飞至王园中回翔下降在一树上值王夫人入园游观于时鹦鹉鼓翼嘤鸣而语之言王今暴虐无道之甚残害万民毒及鸟兽含识嗷嗷人畜愤结呼嗟之音周闻天下夫人苛克与王无异民之父母岂应如是夫人闻已瞠恚炽盛此何小鸟骂我溢口遣人伺捕尔时鹦鹉不惊不畏入捕者手夫人得之即用与王王语鹦鹉何以骂我鹦鹉答言説王非法乃欲相益不敢骂王时王问言有何非法答言有七事非法能危王身问言何等为七答言一者躭荒女色不敬真正二者嗜酒醉乱不恤国事三者贪着棊博不修礼敬四者游猎杀生都无慈心五者好出恶言初不善语六者赋役谪罚倍加常则七者不以义理刼夺民财有此七事能危王身又有三事俱败王国王复问言何谓三事答言一者亲近邪佞谄恶之人二者不附贤胜不受善言三者好伐他国不养人民此三不除倾败之期非旦则夕夫为王者率土归仰王当如桥济渡万民王当如秤亲疎皆平王当如道不违圣踪王者如日普照世间王者如月与物清凉王如父母恩育慈矜王者如天覆葢一切王者如地载养万物王者如火为诸万民烧除恶患王者如水润泽四方应如过去转轮圣王乃以十善道教化众生王闻其言深自慙愧鹦鹉之言至诚至款我为人王所行无道请遵其教奉以师礼受修正行【并上以下鸜鹆】
　　寒皋断舌使语【寒皋一名鸜鹆也】伯劳守金人不取【收伯劳血以涂金人不敢取也万毕术】
　　鸲鹆不过济貈渡汶而死【淮南子】
　　宣城太守殷祐有病韩友筮之七月晦日将有大鸜鸟来集事上宜勤伺取若获者为善不获将成祸祐乃谨为其备至日果有大鸜垂尾九尺来集事上掩捕得之祐乃迁石头督防【晋书】
　　有鸜鹆来巢书所无也师已曰异哉吾闻文武之世童谣有之曰鸜之鹆之公出辱之鸜鹆之羽公在外野往馈之马鸜鹆跦跦公在干侯征褰与襦鸜鹆之巢逺哉遥遥裯父丧劳宋父以骄鸜鹆鸜鹆往歌来哭童谣有是今鸜鹆来巢其将及乎【左传】
　　刘瓛居母忧住墓下不出庐足为之屈杖不能起此山常有鸲鹆鸟瓛在山三年不敢来服释还家此鸟乃至【南史以下鹰】
　　八卦生鹰隼之所被六甲出灵之所负【抱朴子】
　　千雀万鸠与鹞为讐威势不敌为鹰所击【焦赣易林】
　　汉武帝时西域献黒鹰得鹏鶵东方朔识之【异类传】隼鹞也齐人谓之击征或谓之题肩【诗义疏】
　　楚文王雅好田猎有人献一鹰曰非王鹰之俦俄而云际有一物凝翔飘飖鲜白鹰见之便竦然而升须臾羽堕如雪血洒如雨有大鸟堕地而死度其两翅广数十里喙边有黄众莫能知时有博物君子曰此鹏鶵也始飞焉故为鹰所知文王乃厚赏献者【孔氏志怪】
　　魏黄初元年未央宫中有鹰生燕巢中口爪俱赤至青龙中明帝为凌霄阁始搆有鹊巢其上帝以问髙堂隆对曰诗云惟鹊有巢惟鸠居之今兴起宫室而鹊来巢此宫室未成身不得居之象也【搜神记】
　　宝志生于鹰巢之中
　　齐后主封鹰凌霄郡君
　　后主骄纵无度诸滥得富贵者将数万人鹰犬乃有仪同之号鬭鸡亦号开府【北齐书】
　　大业四年九月征天下鹰师悉集东京至者万余人【北史】隋鹰扬郎将天水姜畧少好畋猎善放鹰犬后遇病见羣鸟千数皆无头围绕略牀叫鸣曰急还我头来略辄头痛气絶久苏因请众僧急为诸鸟追福许之乃去既而得愈【法苑珠林】
　　魏公子无忌方食有鸠飞入案下公子使人顾望见一鹞在屋上飞去公子乃纵鸠鹞逐而杀之公子暮而不食曰鸠避患归无忌竟为鹞所得吾负之为吾捕得此鹞者无忌无所爱于是旁国左右捕得鹞二百余头以奉公子公子按劒至其笼上曰谁获罪无忌者耶一鹞独低头不敢仰视乃取杀之【列士传以下鹳】
　　鹳一名负釜一名背灶一名皂君泥其巢一旁谓之含水满之取鱼置池中食其雏若杀其子则一村致灾旱【毛诗义疏】
　　鹳俯鸣则隂仰鸣则晴【禽经】
　　鹳雀羣绕旋飞谓之鹳井必有风雨【酉阳杂俎】
　　鹳生三子一为鹤鸠生三子一为鹗【禽经】
　　广博物志巻四十四
<子部,类书类,广博物志>
　　钦定四库全书
　　广博物志卷四十五
　　明　董斯张　撰
　　鸟兽二【鸟下】
　　苍乌者贤君修行孝慈于万姓不好杀生则来【宋书】三足乌王者慈孝天地则至
　　白乌王者宗庙肃敬则至【并上】
　　天地之初有三白乌主生众鸟【三五厯】
　　乌性夀三鹿死后能倒一松三松死能倒一乌【旧説】乌千嵗而五色蟾蜍万嵗而丹额
　　孔子曰存亡祸福皆在己而已天灾地妖亦不能杀也昔者殷王帝辛之时雀生乌于城之隅工人占之曰凡小以生巨家国必祉王名必倍帝辛喜雀之德不治国家凶暴无极外冦乃至遂亡殷国此逆天之时诡福反为祸【説苑　战国防作宋王偃】
　　文王时见苍乌王者孝悌则至【瑞应图】
　　赤乌周武王时衔谷至兵不血刃而殷服【宋书】
　　晋文公焚林以求介之推有白鵶绕烟而噪或集之推之侧火不能焚晋人嘉之起一髙台名曰思烟台种仁夀木木似柏而枝长柔软其花堪食故吕氏春秋云木之美者有仁夀之华焉即此是也或云戒所焚之山数百里居人不得设网罗呼曰仁乌俗亦谓乌白臆者为慈乌则其类也【拾遗记】
　　夫乌何三足阳数竒也是以有虞至孝三足集其庭曽子鉏爪三足萃其冠【枹朴子】
　　墨子姓翟名乌其母梦日中赤乌飞入室中光辉照耀目不能正视惊觉生乌遂名之【琅环记】
　　景帝三年十一月有白颈乌与黒乌羣鬭楚国吕县白颈不胜堕泗水中死者数千刘向以为近白黒祥也时楚王戊暴逆无道刑辱申公与呉谋反乌羣鬭者师战之象也白颈者小明小者败也堕于水者将死水地王戊不悟遂举兵应呉与汉大战兵败而走至于丹徒为越人所斩堕泗水之效也京房易传曰逆亲亲厥妖白黒乌鬭于国中燕王旦之谋反也又有一乌一鹊鬭于燕宫中池上乌堕池死五行志以为楚燕皆骨肉藩臣骄恣而谋不义俱有乌鹊鬭死之祥行同而占合此天人之明表也燕隂谋未发独王自杀于宫故一乌而水色者死楚炕阳举兵军师大败于野故乌众而金色者死天道精微之效也京房易传曰颛征刼杀厥妖乌鹊鬭【搜神记】
　　汉明帝东巡有乌飞鸣乗舆上亭长祝曰乌乌哑哑引弓射洞右腋陛下夀万年臣为二千石射中之帝赐钱百万令天下亭壁悉画焉【后汉书】
　　汉章帝元和元年代郡髙柳乌生子三足大如鸡色赤头有角长寸余【搜神记】
　　呉顺字叔和犍为人性至孝母殁负土成坟有赤乌巢门甘露降户【师觉援孝子传】
　　李陶交趾人母终陶居于墓侧躬自治墓不受隣人助羣乌衔土即成坟【王韶孝子传】
　　文让养母至孝母亡兄弟二人役力葬之日羣乌数千衔土壤助而成坟也【萧广济孝子传】
　　谯郡有功曹天綂中济南来府君出除谯郡功曹清河崔恕弱冠有令徳于人时春夏积旱送别者千余人至此上众渇甚来公有思水之色恕独见一青乌于中乍飞乍止怪而就焉乌起见一石方五六寸以鞭拨之清泉涌注盛以银瓶瓶满水立竭惟来公与恕供饮而已议者以为徳感所致焉【酉阳杂俎】
　　简文帝咸安初有乌巢殿屋使人占之曰西南有女人师当能伏此怪时歴阳郡乌江寺有尼苦行通灵时号圣帝即遣召问之对曰修徳可以禳灾斋戒亦能转祸帝乃建斋七日忽乌运巢而去帝因为圣起新林亭【晋南京寺记】
　　海盐南三里有乌夜村晋何准所居也一夕羣乌啼噪准适生女他日复夜啼乃穆帝立准女为后之日【海盐志】裴侠字嵩和河东人年七嵗犹不能言后于洛城见羣乌蔽天从西来举手指而言遂志识聪慧有异常童年十三遭父忧哀毁有若成人将择葬地而行空中有人曰童子何悲葬于桑东封公侯侠惧以告其母母曰神也吾闻鬼神福善尔家未尝有恶当以吉祥告汝耳时侠宅侧有大桑林因葬焉【北史】
　　司马申短毛喜于后主使其废锢申尝昼寝于尚书省下有乌啄其口流血时论以为谮贤所致【陈书】
　　昔有一极贫人善晓乌语为贾客货担过水边饭乌鸣贾客怖贫人反笑到家贾客问言我在彼饭时闻乌鸣我大怖而君反笑何耶答曰乌向语我贾人身上有好白珠汝可杀之出珠我欲食其肉是故我笑耳曰汝何不杀也答曰我坐前世贪人财物故贫为赁担若复杀人取物后世受苦何时当已我今宁死不为此事【法苑珠林】昔有乌名曰拘耆游在丛林树产孺诸子在于树上时有拘耆与一猕猴共为亲厚时丛树间有一毒蛇伺行不在防拘耆子无复遗余拘耆失子悲鸣啼呼不知所在熟自思惟知虵所防猕猴归见问之何为答曰虵防我子了尽无余猕猴曰我当报之时毒虵行猕猴前挠之虵怒猕猴猕猴捉得头曳至石上磨破而死弃掷而还拘耆踊跃畜生尚有报何况于人又杂譬喻经云昔有一虵头尾自诤头语尾曰我应为大尾语头曰我应为大头曰我有耳能聴有目能视有口能食行时在前故可为大汝无此术尾曰我令汝去故得去耳我不去以身绕木三帀三日不已不得求食饥饿垂死头语尾曰汝可放我聴汝为大尾闻其言即时放之复语尾曰汝既为大聴汝前行尾在前行未经数步堕大深坑而死喻众生无智强为人我终堕三涂又僧祗律云过去世时有一羣鸡依榛林住有貍侵食唯余一雌乌来覆之共生一子子作声时乌説偈言此儿非我有野父聚落母共合生儿子非乌复非鸡若欲学翁声复是鸡所生若欲学母鸣其父复是乌学乌似鸡鸣学鸡似乌声乌鸡若兼学是二俱不成此喻道俗虽持禁戒杂染不纯相中似善口出恶言欲唤是善口复出恶欲唤非善相复出家【赤乌喻经】
　　昔有乌枭共相怨憎乌待昼日知枭无见蹹杀羣枭散食其肉枭便于夜知乌眼闇复啄羣乌开罩其腹亦复散食畏昼畏夜无有竟已有一智乌语众乌言己为怨憎不可求解终相诛灭势不两全宜作方便殄覆诸枭然后我等可得欢乐若其不尔终为所败众乌答言当作何方得灭讐贼智乌答言尔等众乌拔我毛羽破我头我当设计要令殄覆即如其言惟悴形容向枭穴外而自悲鸣闻其声已便言今尔何故破伤来至我所乌语枭言众乌讐我不得生活故来相投以避怨恶时枭怜愍遂便养给恒与残肉日月转久毛羽平复乌作微计衔干树枝并诸草木着枭穴中似如报恩枭语乌言何用是为乌即答言孔穴之中纯是冷石用此草木以御风寒枭以为尔黙然不答而乌于是即求守孔穴作给使令用报恩时防暴雪寒风猛盛众枭率尔来集孔中乌得其便寻生欢喜衔牧人火用烧枭孔众枭一时于孔焚灭【杂宝蔵经】
　　波罗柰国有一乌王其乌名曰苏弗多罗【隋言善子】而依住彼波罗奈城与八万乌和合共住善子乌王有妻名曰苏弗舍利【隋言善女】时彼乌妻共彼乌王行欲懐妊时彼乌妻忽作是念愿我得净香洁饮现今人王之所食者而彼乌妻思是饮食不能得故宛转迷闷身体顦顇羸瘦战掉不自安故问其妻言汝今何乃宛转于地身体顦顇羸瘦战掉不能自安彼时乌妻报乌王言善哉圣子我今有娠乃作是念愿得清净香洁肴饍如王食者时善子乌语其妻言异哉贤者如我今日何处得是香美饮食王宫深邃不可得到我若入者于彼手边必失身命彼妻又复报乌王言圣子今者若不能得如是饮食我死无疑并其胎子亦必无活善子乌王复告妻言异哉贤者汝今死日必当欲至乃思如是难得之物善子乌王作是语已忧愁怅怏思惟而住复作是念如我意者如是香洁清净饮食如主食者实难得也尔时乌王羣众之内乃有一乌见善子乌心懐愁忧不乐而住见是事已诣乌王所白乌王言异哉圣者何故忧愁思惟而住善子乌王于时广説前事因縁彼乌复白善子王言善哉圣子莫复愁忧我能为王覔是难得香美肴饍王所食者是时乌王复告彼乌作如是言善哉善友汝若力能为我得办如此事者我当报汝所作功徳尔时彼乌从乌王所居住之处飞腾虚空至梵徳王宫去防不逺坐一树上观梵徳王食防之内其王食办有一妇女备具肴饍食时将至専以银器盛彼饮食欲奉与王尔时彼乌从树飞下在彼妇女头上而立啄啮其鼻时彼妇女忍其鼻痛即翻此食在于地上尔时彼乌即取其食将与乌王乌王得已即将与彼善女乌妻其妻得已寻时饱食身体安隠如是产生尔时彼乌别日数往夺彼食取将与乌王时梵徳王屡见此事作如是念竒哉竒异云何此乌数数恒来秽汚我食复以爪伤我妇女而王不能忍此事故寻时勅唤网捕猎师而语之言卿等急速至彼乌处生捕此乌将来其诸猎师闻王勅已启白王言如王所勅不敢违命猎师往至以其罗网捕得此乌生捉将来付梵徳王时梵徳王话其乌言汝比何故数汚我食复以爪伤我妇女尔时彼乌语梵徳王善哉大王聴我向王説如此事令王欢喜时梵徳王心生喜悦作如是念希有斯事云何此乌能作人语作是念已告彼乌言善哉善哉汝必为我説斯事意令我欢喜尔时彼乌即以偈颂向梵徳王而説之曰大王当知波罗奈有一乌王恒依止八万乌众所围绕悉皆听彼王处分彼乌王妻有所忆我向大王説其縁乌妻所思香美饍如是大王所食者是故我今数数来抄拨大王香美食今者为彼乌王故致被大王之所系善哉惟愿大圣王慈悲怜愍放脱身我为乌王彼妻故数来抄拨大王食我念从此一生来未尝经造如此事今为大王一勅己于后不敢更复为时梵徳王既闻彼乌如此语己心生喜悦作如是言希有此事人尚不能于其主边有如是等爱重之心如此乌也作是语已其梵徳王而説偈言若有如是大臣者彼应重答食封禄须似如是猛健乌为主求食不惜命其梵徳王説此偈已复告乌言善哉汝乌于今已去常来至此取香美食若其有人遮断于汝不与食者来语我知我自与汝已分所食而将去耳【法苑珠林以下鹊】
　　鹊巢知风之所起獭穴知水之髙下晖日知晏隂谐知雨【淮南子】
　　鹊夜传枝月晕绕鸾皆主有赦
　　有鹊衔火于清溪之上鹊化成龙【述异记】
　　常山张颢为梁相天新雨后有鸟如鹊飞翔稍下坠地民争取化为一圆石颢椎破之得金印文曰忠孝侯印颢表上闻蔵之秘府颢汉灵帝时至太尉【幽明録】
　　杨宣为河内太守行县有羣鹊鸣桑树上宣曰前有覆车粟此鹊相随欲往食行数里果有覆车粟【益部耆旧传】安徳令刘长仁闻辂晓鸟鸣初不信之须臾有鸣鹊来閤屋上声甚急辂曰鹊言东北有妇昨杀夫日在虞渊之际告者至矣到时果有东北同伍民来告如辂言长仁乃服【魏志】
　　慧约静漠自娯禅诵为乐天监十八年己亥四月八日天子发誓心受菩萨戒乃幸等觉殿皇储已下爰至道俗士庶咸希度脱弟子着箓者凡四万八千人尝受戒时有一干鹊歴陛而升状若聴受至説戒毕然后飞腾又尝述戒有二孔雀驱斥去勅乃聴上徐行至坛俛颈聴法上曰此鸟必欲灭度别受余果矜其至诚更为説法无何二鸟同化【髙僧传以下燕】
　　朱鸟燕也鷶子规也击谷布谷也【广雅】
　　千嵗燕其巢户北向其色多白而尾掘取隂干末服一头五百嵗【抱朴子】
　　山见白燕其君且得贵女【京房易传】
　　东海有鸟焉其名曰意怠其为鸟也翂翂翐翐而似无能引援而飞迫脇而栖外人卒不能害【庄子】
　　少皥之时赤燕一双飞集少皥之户遗其丹书【田俅子】周穆王迎意而子居灵卑之宫访以至道后欲以为司徒意而子愀然不悦化作鸟飞入云中故后人呼鸟为意而【琅环记】
　　魏禅晋之嵗北阙下有白光如鸟雀之状时飞翔来去有司闻奏帝所罗之得一白燕以为神物于是以金为樊置于宫中旬日不知所在论者云金徳之瑞昔师旷时有白燕来巢检瑞应图果如所论白色叶于金徳师旷晋时人也古今之义相符焉【拾遗记】
　　魏景初元年有燕生巨鷇于衞国李葢家形若鹰吻似燕髙堂隆曰此魏室之大异宜防鹰扬之臣于萧墙之内其后宣帝起诛曹爽遂有魏室【搜神记】
　　五雀六燕飞集衡衡适平一雀一燕飞而易处则雀重而燕轻【九章算术】
　　侍中纪昌睦初生有白燕一双出屋既表素质宦途亦通【宣城记】
　　安清字世髙安息国王太子也汉桓帝时人聪敏博学鸟兽之声无不综达常行见羣燕忽谓伴曰燕云应有送食者顷之果有致焉众咸竒之【髙僧传以下雀】
　　雀一名嘉賔鹊一名神女鸡一名烛夜【古今注】
　　白雀者王者爵禄均则至【宋书】
　　赤雀不见则国无贤白雀不见则无后嗣【遁甲图】
　　家次药有昆丘神雀【汉武内传】
　　千嵗之雉入海为蜃百年之雀入江为蛤千嵗之能与人语千嵗之狐起为美女千嵗之虵断而复续千嵗之鼠而能相卜【搜神记序】
　　雀夕瞽鸱昼盲
　　黄帝将起有黄雀赤头立白日旁帝占曰黄者土精赤者火精雀者当崩余当立【春秋考异邮】
　　季秋赤雀衔丹书入酆止于昌户昌拜稽首受【尚书中】景公探雀鷇鷇弱反之晏子闻之入见景公曰君何为者也公曰吾探雀鷇鷇弱故反之晏子逡巡北面再拜而贺曰吾君有圣王之道矣吾君仁爱曽鸟兽之加焉而况于人乎此圣王之道也【晏子】
　　孔子见罗者其所得者皆黄口也孔子曰黄口尽得大爵独不得何也罗者对曰黄口从大爵者不得大爵从黄口者可得孔子顾谓弟子曰君子慎所从【新序】
　　世传公冶长能通鸟语或言冶长贫而闲居无以给食有雀飞鸣其舍呼之曰南山有虎驼羊当急取之冶长如其言往山中果得大羊及亡羊者迹之索得其角以为偷讼之鲁君系之狱孔子为之白于鲁君不解未防雀复鸣于狱舍曰齐人侵疆当急御之狱吏白于鲁君弗信姑如其言迹之齐师果至命冶长发兵奋敌获胜因释之欲爵以大夫冶长不受葢耻因禽兽以得爵禄也后世遂废其学
　　圉人魏尚高帝时为太史有罪系诏狱有万头雀集狱棘树上拊翼而鸣尚占曰雀者爵命之祥其鸣即复也我其复官也有顷诏还故官【陈留耆旧传】
　　汉武祠甘畤有神雀下羣臣皆上夀东方朔独不贺帝曰朔何不贺曰此所谓巫雀非神雀也或有巫者为国作害卒有巫蛊之事果应【东方朔别传】
　　汉绥和二年三月天水平襄有防生雀哺食至大俱飞去京房易传曰贼臣在国厥咎防生雄雀又曰生非其类子不嗣也【搜神记】
　　显宗时有神雀集宫殿冠羽有五采色帝召贾逵问之对曰昔武王终父之业鸑鷟在岐宣帝威懐戎狄神雀仍集此胡降之征也【后汉书】
　　汉中平三年八月懐陵上有万余雀先极悲鸣已因乱鬭相杀皆断头悬着树枝枳棘到六年灵帝崩夫陵者髙大之象也雀者爵也天诫若曰懐爵禄而尊厚者自还相害至灭亡也【搜神记】
　　琅琊董种为不其令赤雀乳前桑上民为作歌颂【后汉书】
　　任城魏肇之初生有雀飞入其手占者以为封爵之祥【异苑】
　　成武丁郴人能达鸟鸣为郡主簿与众人俱坐闻雀鸣而笑曰东市辇粟车覆雀相呼往食之众人遣视信然【桂阳先贤赞】
　　班超为西域都防献大雀诏大家作颂【曹大家集】
　　汉末有白雀之瑞周不疑己作颂曹公忽授纸笔立令复作既成操大竒之【先贤传】
　　孙皓尝问鸟之大者惟鹤小者惟雀乎张尚对曰大者有秃鹙小者有鹪鹩【呉书】
　　王祥后母病欲黄雀炙乃有黄雀数枚飞入其幙因以供母【孝子传】
　　晋元帝未登极有三雀共登一雄鸡背三入安东府事占者云当三进爵为天子也【洞林】
　　侯瑾字子瑜解鸟语常出门见白雀与睾雀同行慨然叹曰今天下大乱君子小人相与焉【炖煌实録】
　　沛国有一士人姓周同生三子年将弱冠皆有声无言忽有一客从门过因乞饮闻其儿声问之曰此是何声答曰是仆之子皆不能言客曰君可还内省过何以致此主人异其言知非常人良久出云都不忆有罪过客曰试更思幼时事入内食顷出语客曰记小儿时当牀上有燕巢中有三子其母从外得食哺三子皆出口受之积日如此试以指内巢中燕雏亦出口承受因取三蔷茨各与食之既而皆死母还不见子悲鸣而去昔有此事今实悔之客闻言遂变为道人之容曰君既自知悔罪今除矣言讫便闻其子言语周出忽不见此道人【搜神记】
　　宋程徳度武昌人为衞军临川王行参军时在浔阳屋有鷰巢夜间屋里忽然自明有一小儿从窠而出长可丈余洁净分明至度床前曰君却后二年当得长生之道儵然而灭度甚秘异之元嘉十七年随王镇广陵过禅师释道恭因就学禅甚有解分到十九年春其家武昌空斋忽有殊香芬馥达于衢路阖境往观三日乃灭【防祥记】
　　孙氏妻黄见一童子当前以钗掷之跃入云中夜闻户外歌曰昔填夏家塜辇泥头欲秃今寄黄氏居非意伤我目寻覔巢中得一白燕左目伤【续异记】
　　髙士马枢目常黄能视闇中物有白燕一双巢其庭树驯狎栏庑时上几案春来秋去防三十年【陈书】
　　窦如同从河洲来得一青鸟驯养爱翫举族呼之为鹖吾曰鹖出上党数曽见之色并黄黒无驳杂也故陈思王鹖赋云扬黄之劲羽试检説文鳻雀似鹖而青出羌中韵集音分此疑顿释【顔氏家训】
　　乃往昔时有一小儿持弓箭入神树中戏边有三人亦在中看树上有雀小儿欲射三人劝言若能中雀世间健儿小儿意美引弓射之中雀即死三人共笑助之欢喜而各自去经歴生死数刼之中所在相防受罪【法苑珠林】一鹳雀口中衔草语诸鸟言我等共相怜愍集防一处而共住止尔时诸鸟皆信其言而来聚集时此鹳雀趣鸟飞后就他巢窠啄卵而食【上】
　　昔者菩萨为孔雀王从妻五百弃其旧匹欲娶青雀为妻其青雀唯食甘露好果孔雀为妻日行取之其国王夫人有疾梦覩孔雀云其肉可为药寤已启闻王令猎士疾行索之夫人曰有能得之者娉以季女赐金千斤国诸猎士分布行索覩孔雀王从一青雀在常食处即以蜜麨毎处涂树孔雀辄取以供其妻射师以蜜麨涂身踞坐而孔雀取麨人应手获之焉孔雀曰子之勤身必为利也吾示子金山可为无尽之宝子厚吾命矣猎者又曰大王赐吾千觔金妻以季女岂信汝言乎克以送献汝矣孔雀见王曰大王懐仁润无不周愿纳微言乞得少水吾以慈咒服之疾瘳矣若其无效受罪不晚王顺其意夫人服之众疾皆瘳华色炜晔宫人皆然举国叹王慈全孔雀之命获延一国之夀孔雀曰愿得投身于彼大湖并咒其水率土黎民众疾可瘳若有疑妄愿以杖捶吾足王曰许可孔雀如之国人饮水并皆行力聋聴盲视瘖语躄伸众疾皆然夫人疾除国人并得无病兼无害孔雀之心孔雀具知向王陈曰受王生润之恩吾报济一国之命报毕乞退王曰可尔雀即翔飞升树重曰天下有三痴王曰何谓三耶一者吾痴二者猎士痴三者大王痴王曰愿释之也雀曰诸佛重戒以色为火烧身危命贪色之由也吾舍五百供养之妻而贪青雀索食供之有如仆使为狂所得殆危身命斯吾痴也猎者之痴吾至诚之言舍一山之金弃无穷之宝信夫人邪伪之欺望季女之妻覩世狂愚皆斯类矣损佛真诚之戒信鬼魅之欺酒药婬乱或度破门之祸或死入太山其苦无数思还为人犹无羽之鸟欲飞升天岂不难哉婬妇之妖蛊喻彼魅靡不由之亡国危身而愚夫尊之万言无一诚也而射师信之斯谓猎者愚矣王得天医除一国疾诸毒都灭顔如盛华巨细欣赖而王放之王始欲杀吾以肉疗夫人疾斯谓王愚矣佛告舍利弗孔雀王者自是之后周旋八方辄以神药慈心布施愈众生【法苑珠林】
　　昔者菩萨身为雀王慈心济众由获身疮有虎食兽骨挂其齿困饥将终雀王入口啄骨日日若兹雀口生疮身为瘦疵骨出虎活雀飞登树説佛经曰杀为凶虐其恶莫大虎闻雀诫勅声勃然恚曰尔始离吾口而敢多言雀覩其不可化退速飞去佛言雀王者是吾身虎者是调达身【雀王经以下雉】
　　西方曰鷷雉攻木之工也东方曰鶅雉塼埴之工也南方曰翟雉攻金之工也北方曰鵗雉攻皮之工也伊洛而南曰翚雉设五色之工也【贾逵左传注】
　　昔平公时有鸟从南方来赤质五色皆备集于庭叔向曰吾闻师旷言西方有鸟白质五色曰翚南方有鸟赤质五色曰雉今来为君瑞也【琐语】
　　鲁昭公时雉衔环入【雉之为言弟也喻昭公弟为季氏入之为君也　春秋感精符】平原太守刘邠字令清取印囊及山鸡毛置器中使辂筮之辂曰内方外圆五色成文含宝守信出则有章此印囊也髙岳岩岩有鸟朱身羽翼黄鸣不失晨此山鸡毛也邠曰此郡官舍连有变怪使人恐怖其理何由辂曰或因汉末之乱兵马扰攘军尸流血汚染丘山故因昏夕多有怪形也明府道徳髙妙自天祐之愿安百姓以光休宠【异苑】
　　髙平郗超字嘉賔年二十余得重病庐江杜不愆少就外祖郭璞学易卜颇有经验超令试占之卦成不愆曰案卦言之卿所恙寻愈然宜于东北三十里上官姓家索其所养雄雉笼而绊之置东檐下却后九日景午日午时必当有野雌雉飞来与交合既毕双飞去若如此不出二十日病都除又是休应年将八十位极人臣若但雌逝雄留者病一周方差年半八十名位亦失超时正羸笃虑命在旦夕笑而答曰若保八十之半便有余矣一周病差何足为淹然未之信或劝依其言索雉果得至景午日超卧南轩之下观之至日晏果有雌雉飞入笼与雄雉交而去雄雉不动超叹息曰管郭之竒何以尚此超病逾年乃起至四十卒于中书郎【搜神记】孙休好射雉至其时则晨去夕反羣臣谏曰此为小事何足甚耽休曰虽为小物耿介过人所以好之【呉志】释僧安戒业精苦坐禅讲解时号多能齐文宣时在王屋山众徒二十许人讲涅槃始发题有雌雉来座侧伏聴僧若食时出外饮啄日晚上讲依时赴集三卷未了遂絶不至众咸怪之安曰雉今生人道不须怪也武平四年安领徒众至越州行头陀忽云往年雌雉应生此迳至一家遥唤雌雉一女走出如旧相识礼拜欢喜女父母异之引入设食安曰此女何故名雌雉耶答曰见其初生发如雉毛既是女故名雌雉也安大笑为述本縁女闻涕泣苦求出家二亲欣然喜之为讲涅槃便领解一无遗漏至后三卷茫然不解【髙僧传】
　　薛安祖天热舍树下有鸷鸟逐雉雉急投之遂触树而死安祖取至隂地徐徐防视良久得苏放去后夜忽梦一丈夫衣冠甚伟着绣衣曲领再拜安祖问之曰感君前日见放故来谢徳【异苑】
　　朱文绣与罗子钟为友俱仕于梁绣既死钟哭之其夜俱亡梁南七里有鸡山葬绣于其中北九里有雉涧埋钟于其内绣神灵变为鸡钟防化为雉清鸣哀响来往不絶故诗曰鸡山别飞响雉涧和清音【异苑】
　　渤海王髙欢攻邺时瑞物无嵗不有令史焚连理木煮白雉而食之【三国典畧】
　　佛言于过去世雪山之侧有山鸡王多将鸡众而随从之鸡冠极赤身体甚白语诸鸡言汝等逺离城邑聚落莫与人民之所噉食我等多诸怨嫉好自慎防时聚落中有一猫子闻彼有鸡便往趣之在于树下徐行低视而语鸡言我为汝妇汝为我夫而汝身形端正可爱头上冠赤身体俱白我相承事安隠快乐鸡説偈言猫子黄眼愚小物触事懐害欲噉食不见有畜如此妇而得夀命安隠者【杂宝蔵经以下鸠】
　　尸鸠【按尔雅即布谷非戴胜也或云鹯皆失之也】燕之东北朝鲜冽水之间谓之鶝防【福丕两音】自闗而东谓之戴鵀东齐海岱之间谓之戴南南犹鵀也【此亦语声之转也】或谓之鶭鸅【按尔雅説戴鵀下鶭鸅自别一鸟名方言似依此义又失也】或谓之戴鳻或谓之戴胜东齐呉扬之间谓之鵀自关而西谓之服鶝或谓之鶝燕之东北朝鲜冽水之间谓之【方言】
　　鸠自关而东周郑之郊韩魏之都谓之【音郎】
　　布谷自关东西梁楚之间谓之击谷自关而西或谓之布谷【今江东呼为谷　并上】
　　舜耕于歴山思慕父母见鸠与母俱飞鸣相哺食益以感思乃作歌【琴操】
　　髙帝之败遁丛薄中时有鸠鸣其上追者不疑遂得脱即位后作鸠杖赐老人【风俗通】
　　皮延字叔然会稽山隂人养母至孝居丧有白鸠巢庐侧【防稽典録】
　　杨由见社中水鸠鬭知有兵贼象不赴酒食【后汉书】晋永康元年正月大防有鸠入御坐武帐中拂司空张华之冠【萧方等三十国春秋　以下鸽】
　　晋王敦将图不轨询诸郭璞璞曰公若起事必不久敦大怒曰我辈不久卿夀防何璞曰我命尽在今日午时死在绯衣人手敦曰我令青衣人戮汝既戮之青衣人乃裴姓敦方恚时许旌阳以酒杯掷于梁化为鸽
　　后魏崔光未尝恚怒位司徒昼坐读经鸽飞集膝前入懐中縁臂上久之乃去
　　舍利弗虽复聪明然非一切智于佛智中譬如婴儿如阿婆檀那经中佛在祗洹住晡时经行舍利弗从佛经行是时有鹰逐鸽鸽飞来佛边住佛经行过之影覆鸽上鸽身安隠怖畏即除不复作声后舍利弗影到鸽便作声战怖如初舍利弗白佛言佛及我身俱无三毒以何因縁佛影覆鸽鸽便无声不复恐怖我影覆上鸽便作声战栗如故佛言汝三毒习气未尽以是故汝影覆时恐怖不除佛语舍利弗汝观此鸽宿世因縁防世作鸽舍利弗即时入宿命智三昧观见此鸽从鸽中来乃至八万大刼常作鸽身过是已往不能复见舍利弗从三昧起白佛言是鸽八万大刼中常作鸽身过是已前不能复知佛言汝若不能尽知过去世试观未来世此鸽何时当脱舍利弗即入三昧观见乃至八万大劫亦未免鸽身过是已往不复能知不审此鸽何时当脱【智度论　以下鹭】
　　鹭水鸟也齐鲁之间谓之春锄【诗义疏】
　　朱弋不攫肉朱鹭不吞鲤【禽经】
　　钱塘人姓杜船行时大雪日暮有女子素衣来岸上杜曰何不入船遂相调戏杜欣然载之后成白鹭飞去杜恶之便病死【搜神记】
　　炀帝征辽回次于栁城郡之望海镇步出观望有大鸟二素羽丹嘴状同鹤鹭出自霄汉翻翔双下徘徊驯扰翔舞御营敕著作佐郎虞绰制瑞鸟铭以进上命镌于其所仍勅殿内丞阎毘图写其状【大业拾遗以下鳬】
　　野鳬甚小而好没水中者南楚之外谓之防鷉【防音指辟反鷉音他奚反】大者谓之鹘蹏【滑蹄两音方言】
　　或云婬欲情欲受鹜身或云愚痴多故亦受鹜身问此二鹜身为同为异答谓习欲生者是水鸟鳬□之流习痴生者是陆鸟鵄枭之类者或昼见夜亦见由欲生故恒多连飞并泛鸟之类者或夜见昼不见由痴生故恒多夜游伺鼠鸱亦二种习欲生者是老鸱则昼见夜不见习痴生者是角鸱则夜见昼不见【智度论】
　　化县祠山上有池池中有松鳬如今野鳬栖息松间故俗谓之松鳬【南越志】
　　呉郡鱼城城下水中有石首鱼至秋化为鳬鳬顶中尚有石
　　张汤欲以鹜当鳬祀宗庙董仲舒曰鹜非鳬鳬非鹜愚以为不可【春秋繁露以下鵞】
　　呉景帝有疾求觋视者得一人景帝欲试之乃杀鵞而埋于苑中架小屋施牀几以妇人屐履服物着其上乃使觋视之告曰若能説此冢中鬼妇人形状者当加赏而即信矣竟日尽夕无言帝推问之急乃曰实不见有鬼但见一头白鵞立墓上所以不即白之疑是鬼神变化作此相当其真形而定无复移易不知何故不敢不以实上闻景帝乃厚赐之然则鵞死亦有鬼【抱朴子】孝懐帝永嘉元年二月洛阳东北步广里地陷有苍白二色鵞出苍者飞翔冲天白者止焉陈留董养曰步广周之狄泉盟防地也白者金色国之行也苍为胡象其可尽言乎是后刘元海石勒相继乱华【晋书】
　　义熙中羌主姚畧壊洛阳沟取砖得一双雄鵞并金色交颈长鸣声闻九臯养之此沟【幽明録】
　　济南郡张公城西北有鵞沟南燕世有渔人居水侧常聴鵞声而众鵞中有铃声甚清亮之见一鵞咽颈极长因罗得之项上铜铃缀以银鏁有隠起元鼎元年字【酉阳杂俎】
　　髙祖围广固夜忽有鸟大如鵞苍黒色飞入髙祖帐中胡蕃起贺曰苍黒胡虏之色胡虏归我大吉之祥也明旦攻城陷之【宋书】
　　傅承为江夏守有一双鵞失之三年忽引道得三十余头来向承家【异苑】
　　净影寺沙门慧逺初在乡养一鵞恒随逺聴经及逺入京留在寺鵞昼夜鸣噪不止僧徒送入京至寺门放之自然知逺房入驯狎每闻讲经入室伏聴若闻泛説他事则鸣翔而出如是六年忽哀叫庭宇不肯入堂至二旬而逺卒【髙僧传】
　　昔太中章安郡史悝有驳雄鵞善鸣悝女常养之鵞非女不食荀俭苦求得之鵞辄不食乃以还悝又数日晨起失女及鵞隣家闻鵞向西追至一水唯见女衣及鵞毛在水边今名此水为鵞女溪【广古今五行记】
　　一比丘乞食至珠师门为王穿大牟尼珠师放珠入取食以施有鵞见珠映比丘衣作赤色其状似肉即吞之珠师出覔珠不得惊问比丘得我珠耶比丘恐彼杀鵞取珠不敢以告被加以绞防耳眼口鼻尽皆血出是时彼鵞来趣食血珠师嗔愤打鵞即死比丘见鹅既死涕泣不乐珠师问故比丘具説上因珠师即剖鵞得珠乃号哭忏悔
　　佛言乃往过去时有莲华池多有水鸟在中而住时有鹳雀在于池中徐步举脚诸鸟皆言此鸟善行威仪徐序不恼水性时有白鵞而説偈言举脚而徐步音声极柔輭欺诳于世间谁不知谄谗鹳雀语言何为作此语来共作亲善白鵞答言我知汝谄谗终不亲善汝欲知尔时鵞者即我身是也尔时鹳雀者今提婆达多是也【杂宝蔵经以下□】
　　水战之□何必白缨盈俎之鸡何必长鸣【蔡氏化清经】西门外□城者呉王筑此城以养□【呉地记】
　　桓邈为汝南郡人赍四乌□作礼大儿梦四乌衣人请命觉忽见□将杀遂救之买肉以代还梦四人来谢而去【梦隽】
　　忆在江都时阳华李姑畜鬭□水池上苦獭囓□时下朱里芮姥者求捕獭狸献姥谓姑曰是狸不他食当饭以□姑怒绞其狸今夷术真似此也【赵后外传樊嬺对飞燕语】陆逊字伯言时建昌侯虑于堂前作鬭□栏颇施小巧逊乃正色曰君侯宜览经典用此何为虑即便毁撤之【南史】
　　晋周昉少时与商人沂江俱行夕止宫亭庙下同侣相语谁能入庙中宿昉性胆果决因上庙宿竟夕晏然晨起庙中有白头老翁昉遂擒之化为雄□昉捉还船欲烹之因而飞去后竟无他【述异记】
　　智旷年将不惑始防剃落进戒以后头陀蛇弭床侧毎夕山隅四灯同照士俗云赴奄成华寺有一宰□而为斋者□神夜告便曰何有杀牲而充净供自尔便断【神僧传】
　　元嘉中章安有人噉□肉乃成瘕病胸满面赤不得饮食医令服秫米沈须臾烦闷吐一□雏【异苑】
　　僧羣年一百三十忽见一折翅□当梁头羣将举锡拨之恐有转伤因此回归遂絶水数日而终临终谓左右曰我少时曽折一□翅验此以为报也【神僧传以下鸡】
　　鸡陈楚宋魏之间谓之防防【避祗两音】桂林之中谓之割鸡或曰【音从】北燕朝鲜冽水之间谓伏鸡曰抱【房奥反江东呼蓲臾富反】爵子及鸡雏皆谓之【恪遘反关西曰音顾】其卵伏而未孚始化谓之涅【方言】
　　阳沟巨鶤古之名鸡【尔雅注】
　　鸡属辟鸱鸡也杜艾季蜀【广雅】
　　鄙谚有之黄鸡生卵乌鸡伏之但知其为乌鸡之子不知其为黄鸡之儿小可以喻大【晋袁乔妻于氏上表论养子议】
　　失晨之鸡思补更鸣【三国志】
　　贤者居明夷之世为时所伤或众邪在位厥妖鸡生角【京房易传】
　　羊沟之鸡三嵗为株相者视之则非良鸡也然而时胜人者以狸膏涂其头也【注羊沟鬭鸡处株魁帅也鸡畏狸膏　庄子】
　　鸡人【鸡属木故列职于春官】掌共鸡牲辨其物大祭祀夜嘑旦以嘂百官凡国之大賔客防同军旅丧纪亦如之凡国事为期【所作谓之事期谓作事之时】则告之时【告其时】凡祭祀面禳衅【面四面也禳以却祀灾衅以厌妖怪】共其鸡牲【周礼】
　　扶桑山有玉鸡玉鸡鸣则金鸡鸣金鸡鸣则石鸡鸣石鸡鸣则天下之鸡悉鸣而潮水应之矣【神异经】
　　龙乡有伺晨鸡献之考验而与漏合【文选注】
　　狼盲之鸡特禀异声【狼盲地名天中记】
　　髙兴县多容鸡其形似鸡而五采至则年穰【南越志】移风县有潮鸡鸣长且清如吹角每潮至则鸣一名林鸡【舆地志】
　　娄门外鸡陂墟故呉王所畜鸡使李保养之去县二十里【越絶书】
　　江表传曰南郡献长鸣承露鸡南越志曰鸡冠四开如莲花鸣声清彻也
　　陈仓山上有石鸡与山鸡各别赵髙使火烧山山鸡飞去石鸡不去晨鸣山头声闻三十里或云是玉鸡陈仓城上有神鸡人取不得雄者王雌者霸穆公得雌故霸【辛氏三秦记】
　　汉昭灵后名含始游浴池有玉鸡衔赤珠出刻曰玉英吞此者王含始吞之生髙祖
　　祝鸡翁者洛人也居尸乡北山下养鸡百余年鸡有千余头皆立名字暮栖树上昼放散之欲引呼名即随呼而至卖鸡及子得千余万辄置钱去之呉作养鱼池后升呉山白鹤孔雀数百常止其傍云【列仙传】
　　汉宣帝黄龙元年未央殿辂軨中雌鸡化为雄毛衣变化而不鸣不将无距元帝初元元年丞相府史家雌鸡伏子渐化为雄冠距鸣将至永光中有献雄鸡生角者五行志以为王氏之应京房易传曰贤者居明夷之世知时而伤或众在位厥妖鸡生角又曰妇人専政国不静牝鸡雄鸣主不荣【搜神记】
　　孝武帝太元末京口谣曰黄雌鸡莫作雄父啼一旦去毛衣衣被拉飒栖寻而王恭起兵诛王国宝旋为刘牢之所败故言拉飒栖也【晋书】
　　殷浩以江逌为长史及丁令反叛浩令逌代之乃取数百鸡以长绳连之脚皆系火一时驱放羣鸡骇散飞过堑集贼营皆燃因其惊乱纵兵击之【晋中兴书】
　　凉州罪人于市将刑忽有一白雄鸡飞于人边请命引颈长鸣伏地向吏驱之去辄来刺史张义免其坐【西河记】支遁常与其师辨论物类谓鸡卵生用未足杀之与诸蜎动不得同罚师寻亡忽见形来至遁前手执鸡卵投地破之见有鸡雏出殻而行遁即惟悟悔其本言俄而师及鸡雏并灭不见【防祥记】
　　竺法慧语弟子法昭曰汝过去时折一鸡脚其殃寻至俄而昭为人所掷脚遂永疾
　　卞伯玉作东阳郡灶正炽火有鸡遥从口入良久乃冲突而出毛羽不燋鸣啄如故伯玉寻病殒【异苑】
　　崔光字长仁正始元年夏有典事史元显献四足四翼鸡诏赵邕以问光光对曰翅足众多羣下相扇动之象雏而未大脚羽差小其势尚微易制御也帝大悦后数日茹皓等并以罪伏法于是礼光逾重【后魏书】
　　维神雀元年嵗在辛酉八月己酉朔十三日丁酉帝颛顼遣征西大将军下雉公王鳯西中郎将白门侯扁鹊咨尔凌鸡山子维君天姿英茂乗机晨鸣虽风雨之如晦抗不已之竒声今以君为使持节金西蛮校尉西河太守以扬州之防稽封君为防稽公以前浚鸡山子为汤沐邑君其秪承予命使西海之水如带浚鸡之山如砺国以永存爰及苖裔浚山侍郎丁鸿舍人鳬亭男梁鸿郎中苏鹄死罪伏惟君徳着朝野勲加鹓鷟故天王鳯皇持锡位封令鳯鹊等在柏外愿时拜受不胜欣豫之情谨诣栖下以闻【宋袁淑排谐记鸡九锡文】
　　魏文帝遣使求长鸣短鸣鸡羣臣以非礼欲不与孙权勅付之【呉録】
　　扶南王范寻以铁为鬭鸡假距与诸将赌戏【呉时外国传】雩都县江边有石室常有神鸡色如金出穴奋翼长鸣见人辄飞入穴因号为金鸡穴【述异记以下鸱枭】
　　鵅鵋江东呼为钩鵅即怪鸱是也一名角鸱一名训狐【尔雅注】
　　自关而西谓枭为流离【注疏】
　　蝍蛆甘带鸱枭耆鼠【庄子】
　　胡桃之劵令鸡夜鸣甑瓦之契投枭自止【张华感应类从志】太山之鸱喙腐鼠于穷泽非有害于人也今有司盗主财而食之焉得若太山之鸱乎【盐铁论】
　　枭逢鸠鸠曰子将安之枭曰我将东徙鸠曰何故枭曰乡人皆恶我鸣以故东徙鸠曰子能更鸣可矣不能更鸣东徙犹恶子之声【説苑】
　　子产治郑蒺藜不生鸱鸮不至【梁冀别传】
　　道西有道儿君碑是鲁相陈君立昔曽参居此枭不入郭【水经注】
　　季仲甫夜卧牀上或为鸱鸟后至沓县巨山山上有罗鹰者罗得鸱视之仲甫也【列仙传】
　　凉州张重华遣谢艾代麻狄引师出振武夜有二枭鸣于牙中艾曰枭者邀也六博得枭者胜今枭鸣牙中克敌之兆果大破之【异苑】
　　梁武太清三年侯景围台城逺不通问简文作纸鸢飞空告急于外侯景谋臣王伟谓景曰此纸鸢所至即以事达外令左右善射者射之及堕皆化为鸟飞入云中不知所往【独异志以下杂鸟】
　　李元忠性甚工弹弹桐叶常出一孔掷枣栗而弹之十中七八常从文襄入谒魏帝有枭鸣殿上文襄命元忠弹之问得防丸而落对曰一丸奉至尊威灵一丸承大将军意气两丸足矣如其言而落之【北史】
　　金得伯劳之血则昏铁得防鹈之膏则防石得鹊髓则化银得雉粪则枯翡翠粉金蟹败漆人气破犀
　　黄自关而东谓之鸧鹒【又名商庚】自关而西谓之黄【其色黧黒而黄因名之】或谓之黄鸟或谓之楚雀【方言　毛诗义疏云齐人谓之抟香】桑飞【即鹪鹩也又名鹪鹦】自关而东谓之工雀或谓之过嬴或谓之女□【今亦名为巧媍江东呼布母】自关而东谓之鸋鴂自关而西谓之桑飞或谓之懱爵【言懱截也】
　　防鴠【鸟似鸡五色冬无毛赤倮昼夜鸣侃旦两音】周魏齐宋楚之间谓之定甲或谓之独舂【好自低仰】自关而东谓之城旦【言其辛苦有似于罪祸者】谓之倒悬【好自悬于树也】或谓之鴠鴠自关而西秦陇之内谓之鹖鴠
　　鷱【音臯】其鸠谓之鸊鷱自关而西秦汉之间谓之鵴鸠其大者谓之鳻【音斑】鸠其小者谓之鸠或谓之防鸠【音葵】或谓之防鸠【音浮】或谓之鹘鸠梁宋之间谓之鹪鸤【并上】鹡鸰谓之连钱【毛诗义疏】
　　鹧鸪一名内史一名花豸【采兰杂志】
　　鹳鷒一名堕羿形似鹊人射之则衔矢反射人
　　思妇鸟名也
　　顾渚山有报春鸟春至则鸣秋分亦鸣似鶗鴂之类也【述异记】
　　鹈鹕饮水数斗而不足鱓鲔入口若露而死
　　杜鹃相推而鸣先鸣者吐血死常有入山行见一羣寂然聊学其声即死初聴其声者主离别
　　扶老秃秋也状如鹤而大大者头髙八尺善与人鬭好啖蛇
　　江充之害其萌反舌鸟入殿【春秋保乾曜】
　　啄木本雷公采药吏化为此鸟【古今异传】
　　鹲防水鸟黄啄长尺余南人以为酒器【益都记】
　　鳭鹩一名剖苇青斑长尾江东呼为芦虎似雀【埤雅】雪姑冬月羣飞鸣则必雪【防稽县志】
　　四足之美有麃二足之美有鷮【诗正义】
　　海扇见乎上已鹖鴠□于孟冬
　　鸩鸟一名云白抱朴子云渴者恣口于云白之酒饥人之取饱于郁肉漏脯也
　　鸩一名昙鸟亦曰同力【寰宇记】
　　蝇虎鸿豺以食之也鴈奴虎仆以其为役也
　　鬼车名姑获【荆楚嵗时记】
　　昔尹吉甫信后妻之谗而杀孝子伯竒其弟伯封求而不得作黍离之诗俗传云吉甫后悟追伤伯竒出游于田见异鸟鸣于桑其声激然吉甫心动曰无乃伯竒乎鸟乃折翼其声尤切吉甫曰果吾子也乃顾曰伯竒劳乎是吾子栖吾舆非吾子飞弗居言未卒鸟寻声而栖其葢归入门集于井干之上向室而号吉甫命后妻载弩射之遂射杀后妻以谢之【陈思王恶鸟论】
　　譬如蝙蝠欲捕鸟时则入穴为鼠欲捕鼠时则飞空为鸟而实无有大鸟之用其身臭秽但乐暗防舍利弗破戒比丘亦复如是既不入于布萨自恣亦不入王者使役不名白衣不名出家如烧尸残木不复中用【法苑珠林】孔子与子夏渡江见鸟而异之人莫能名孔子曰鸧尝闻河上人歌云鸧兮鸹兮逆毛衰兮一身九尾长兮【韩诗外传】
　　孔子游于隅山见梓树上有孤鹣乃承而歌之【琴操】正始元年戴鵀之鸟巢张臶门隂臶告门人曰夫戴鵀阳鸟而巢门隂此凶祥也乃援琴歌咏作诗二篇旬日而卒【魏志】
　　晋永嘉五年有鹙鸟集于始安县南其里之鷔陂中民周虎张得之木矢贯以銕银其长六尺有半以箭计之其射者人身应长一丈五六尺也【图经】
　　咸和二年正月飨万国有五鸥集于太极殿前【晋起居注】公患疟经年后犹至田舍疟发有数小儿持公手脚公见因阳瞑忽起捉得一小儿化成黄鹢余者皆走仍防以还家悬着牕上明当杀之至比晓失鹢疟遂断于时有疟者便呼公便断【録异传】
　　檀道济镇浔阳十二年入朝与家分别顾瞻城阙嘘欷涕零时人歌曰生人非死别荼毒当奈何济时发舟所养孔雀来衔其衣以十三年伏诛【异苑】
　　正光二年八月获秃鹙鸟于宫内诏示崔光光表曰此即诗所谓有鹙在梁解云秃鹙也性贪之鸟野泽所育不应入于殿庭昔魏氏黄初中有鹈鹕集于灵芝池文帝下诏以曹恭公逺君子近小人博求贤俊太尉华歆由此逊位而让管宁者也臣闻野物入舍古人以为不善是以张臶恶鵀贾谊忌鵩鹈鹕蹔集而去前王犹为至诫况今亲入宫禁为人所获方被畜养晏然不以为惧准诸往义信有殊矣【北史】
　　陈后主时蒋山众鸟鼓两翼以拊膺曰奈何帝奈何帝又有鸟一足集其殿庭以嘴画地成文曰独足上髙台盛草变为灰欲知我家处朱门当水开解者以为独足葢指后主独行无众盛草言荒秽隋承火运草得火而灰及至京师与其家属馆于都水台所谓上高台当水也【陈书】
　　隋宦者刘继诠得芙蓉鸥二十四只以献毛色如芙蓉帝甚喜置北海中曰鸥字三品鸟宜封碧海舍人宋京师道林寺有沙门僧伽达多博通经论偏以禅思为业以元嘉之初来游宋境达多常在山中坐禅日时将逼念欲受斋乃有羣鸟衔果飞来授之达多思惟昔猕猴奉蜜佛亦受而食之今飞鸟授食何为不可于是受进食之【梁髙僧传】
　　帝舍临海顿见大鸟异之诏绰为铭其辞曰维大业八年嵗在壬申夏四月景子皇帝底定辽碣班师振旅龙驾南辕鸾旗西迈行宫次于柳城县之临海顿焉山川明秀实仙都也旌门外设款跨重阜帐殿周施降望大壑息清下轻舆警百灵绥万福践素砂步碧沚同轩皇之襄野迈汉宗于河上想汾射以开襟望蓬瀛而载伫窅然齐肃藐属殊庭兼以圣徳遐宣息别风于淮雨休符潜感表重润于夷波璧日晒光卿云舒采六合开朗十洲澄镜少选之间儵焉灵感忽有祥禽皎同鹤鹭出自霄汉翻然双下髙逾一丈长乃盈寻靡霜晖于羽翮激丹华于觜距鸾翔鳯跱鹊起鸿骞或蹶或啄载飞载止徘徊驯扰咫尺乗舆不借挥琴非因拊石乐我君徳是用来仪斯固类仙人之骐骥冠羽族之宗长西王青鸟东海赤鴈岂可同年而语哉窃以铭基华岳事乖灵异纪迹邹山义非尽美犹方册不泯遗文可观况盛徳成功若斯懿铄懐真味道加此感通不镌名山安用铭异臣拜稽首敢勒铭云来苏兴怨帝自东征言复禹绩乃御轩营六师薄伐三韩肃清龚行天罚赫赫明明文徳上畅灵武外薄车徒可扰苛慝靡作凯歌载路成功允铄反斾还轩遵林并壑停舆海澨驻驆岩阯窅想遐凝藐属千里金台银阙云浮岳峙有感斯应灵禽效祉飞来清汉俱集华泉好音玉响皓质冰鲜狎仁驯徳习习翩翩絶迹无泯于万斯年帝览而善之命有司勒于海上【隋书】
　　宋昭公梦为鸟咮加于南门尾加于北门曰子梦必立郢城有华山山上有井有鸟巢其中金喙黒色而团翅此鸟见则大水【异苑】
　　张衡尝作水鸟假以羽翮腹中施机能飞数里【文士传】梁武帝时有男子不知何许人于大众中割肉以饲饥鸟血流遍体而顔色不变
　　晋李奚子东平太守李忠祖母本一山妪每遇大雪鸟无安枝往往飞集其家遂留不去妪济以谷且不敢惊上帝谓有仁心肠令度亡后得道居华阳洞宫【真诰】昔有大树仙者居殑伽河【即恒河也】侧栖神入定积年之久形如槁木游禽栖集遗尼拘律【果树名】果于其肩上暑往寒来乗防合拱一夕忽从定起欲去其树又恐鸟惊于是安忍方便移之移讫乃起天美其徳赐号大树仙昔佛在世时有一比丘林中诵经音声雅好时有一鸟闻法敬爱在树而聴时为猎师所射命终縁此善根生忉利天【贤愚经】



　　广博物志巻四十五
<子部,类书类,广博物志>
　　钦定四库全书
　　广博物志巻四十六
　　明　董斯张　撰
　　鸟兽第一【兽上】
　　冥氏掌设弧张为穽擭以攻猛兽以灵鼓敺之若得其兽则献其皮革齿须备【周礼】
　　兽人【其职共膳羞故属于此】掌罟田兽辨其名物冬献狼【狼膏温故冬献之】夏献麋【麋膏凉故夏献之】春秋献兽物【春秋寒温适故兽物皆献之】时田则守罟　及弊田令禽注于虞中凡祭祀丧纪宾客共其死兽生兽凡兽入于腊人皮毛筋角入于玉府凡田兽者掌其政令
　　服不氏掌养猛兽而教扰之凡祭祀共猛兽宾客之事则抗皮射则赞张侯以旌居乏而待获
　　穴氏掌攻蛰兽各以其物火之以时献其珍异皮革兽医掌疗兽病疗兽疡凡疗兽病灌而行之以节之以动其气观其所发而养之凡疗兽疡灌而劀之以发其恶然后药之养之食之凡兽之有病者有疡者使疗之死则计其数以进退之【据功过进退其禄也　并上】
　　轩辕始医兽少昊始阉洁六畜【物原】
　　麟王者嘉祥也食嘉禾之实饮珠玉之英【瑞应图】
　　麟一角明海内共一主也王者不刳胎不剖卵则出于郊【春秋感精符】
　　狼蹄肉角含仁怀义音中钟吕步行中规折旋中矩游必择土翔必后处【广雅】
　　麒麟牡鸣曰逰圣牝鸣曰归和夏鸣曰扶幼秋鸣曰养绥【宋书】
　　麟之青曰耸孤赤曰炎驹白曰索冥黑曰角端黄曰麒麐【瑞应图】
　　岁星散为麟玉衡散为瑶光散为象鹿斗星散为犬彘枢精为虎地精为马【览】
　　昔人未见麟问尝见者麟何类乎曰麟如麟也问者曰若吾尝见麟则不问子矣而曰麟如麟寜可解哉见者曰麟麕身牛尾鹿蹄马背问者霍然解【春秋运斗枢】
　　孔子未生时有麟吐玉书于阙里人家文云水精之子孙衰周而素王征在贤明知为神异乃以绣绂系麟角信宿而麟去至敬王之末鲁人鉏商田于大泽得麟以示夫子系角之绂尚犹在焉夫子知命之将终乃抱麟解绂涕泗滂沱【拾遗记】
　　孔子夜梦丰沛有赤烟气起顔囘子夏侣往观之驱车到楚西北范氏之庙见刍儿捶麟伤其前左足束薪而覆之孔子曰儿来汝姓为谁儿曰吾姓为赤松字时侨名受纪孔子曰汝岂有所见乎儿曰吾所见一兽如麕羊头上有角其末有肉儿发薪下麟示孔子孔子趋而往麟蒙其耳吐三巻图广三寸长八寸每巻二十四字其言赤刘当起孔子精而读之【孝经援神契】
　　孔子谓子夏曰得麟之月天当有血书鲁端门孔圣没周室亡子夏往观逢一郎云门有血飞为赤鸟化而为书云【春秋説题辞】
　　末多国人长四寸织麟毛为布以文石为牀人形虽小而室宇崇旷织鳯毛锦以锦为帷幙也【洞冥记】
　　王方平常乗一黄麟降蔡经家擘脯而食云是麟脯【列仙传】
　　王濬平吴被谤上表曰夫猛兽当涂麒麟恐惧【晋书以下师子】
　　如婬欲盛故生于鸽雀鸳鸯之中瞠恚盛故生于蚖蝮虵螫中愚痴盛故生于猪羊蚌蛤中防慢盛故生于师子虎狼中掉戏盛故生猕猴中悭嫉盛故生饿狗中若有少分施善余福虽生在畜生于中微乐身口二业虽由心为主然其口业受报者多如骂人轻躁喻如猕猴即生猴中若言贪戾如乌语如狗吠騃如猪羊声如驴鸣行如骆驼自高如象恶如逸牛婬如鸟雀怯如猫狸谄如野狐如是诸恶随口受报【法苑珠林】
　　师子五色而食虎于巨山之岫一噬则百人俯惟畏钩防【束晳发蒙记】
　　法显将至天竺去王舍城三十余里有一寺逼暝过之显欲诣耆阇崛山寺僧谏曰路甚艰险阻且多黑师子亟经噉人何由可至显曰远涉数万里誓到灵鹫岂可使积年之诚既至而废耶众莫能止乃遣两僧送之显至山日将曛夕遂欲停宿两僧危惧舍之而还显独留山中烧香礼拜翘感旧迹如覩圣仪至夜有三黑师子来蹲显前防唇摇尾诵经不辍一心念佛师子乃低头妥尾伏显足前显以手麾之咒曰若欲相害待我诵竟若见试者可使退矣师子良久乃去【神僧传】
　　沙门邵硕至四月八日成都行化硕于众中匍匐作师子形尔日郫县亦见硕作师子形乃悟分身也【梁髙僧传】跋摩尝于别室坐禅累日不出寺僧遣沙弥往之见一白师子縁柱而立亘室弥漫生青莲花沙弥惊恐大呼往见师子豁无所见【神僧传】
　　佛告诸比丘汝等当听古昔有两恶兽为伴一名善牙师子二名善搏虎昼夜伺捕众鹿时有一野牛逐彼二兽后食其残肉以自全命时彼野牛窃自生念我今不能久与相逐当以何方便鬭乱彼二兽令不复相随时野牛即往善牙师子所如是语善牙善搏虎有如是语言我生处胜汝种姓胜汝形色胜汝力势胜汝何以故我日日得好美食善牙师子逐我后食我残肉以自全命即説偈曰形色及所生大力而复胜善牙不能善善搏如是説善牙问野牛言汝以何事得知答言汝等二兽共集一处相见自知尔时野牛窃语善牙已便往善搏虎言汝知不善牙有如是语而我今日种姓生处悉皆胜汝力势亦胜何以故我常食好肉善搏虎食我残肉而自活命尔时即説偈言形色及所生大力而复胜善搏不能善善牙如是説善搏问言汝以何事得知答言汝等二兽共集一处相见自知后二兽共集一处瞠眼相视善牙师子便作是念我不应不问便先下手打尔时善牙师子向善搏虎而説偈曰形色及所生大力而复胜善牙不如我善搏説是耶彼自念言必是野牛鬬乱我等善搏虎説偈答善牙师子言善搏不説是形色及所生大力而复胜善牙不能善若受无利言信他彼此语亲厚自破坏便成于怨家若以知真实当灭除瞠恼今可至诚説令身得利益今当善降伏除灭恶知识可杀此野牛鬭乱我等者即打野牛杀尔时佛告诸比丘此二兽为彼所破共集一处相见不悦况复于人为人所破心能不恼【四分律】
　　此阎浮提有大国王名曰提毗总领八万四千小国时世无佛有辟支佛在山林中福度众生禽兽亦附时有师子名曰坚誓躯体金色食果噉草不害羣生有一猎师剃除须发身着袈裟内佩弓箭行见师子而心念言可杀取皮以用上王足得脱贫值师子睡猎师便以毒箭射伤师子惊觉即往欲害见着袈裟便自念言着袈裟人不久在世必得解脱所以然者见此袈裟乃是三世圣人标相我若害之则起恶心向三世诸贤圣人念己息害毒箭入体命在不久即説偈言耶啰罗婆奢沙沙诃説此语时天地大动无云而雨诸天观见雨华供养死已剥皮持以奉王求索赏募王见念言经书有云若有禽兽金色身者必是菩萨我今云何与物赏之若与赏者同彼无异王即问言师子死时有何瑞应猎师答言口説八字雨华动地无云而雨王闻语已悲喜交集即召诸臣令解是义无能解者时山林中有一仙人名曰奢摩善解字义王即请来为王解説耶啰罗者谓剃头着袈裟者当于生死疾得解脱婆奢沙者谓剃头着染衣者皆是三世贤圣之相近于涅槃沙诃者谓剃头着染衣者当为一切诸天世人所见敬仰仙人解竟王大欢喜即召四万八千小王悉集共作七宝高车载师子皮烧香散华尽心供养打金作棺盛师子皮以用起塔尔时人民因是善心命终之后悉得生天【贤愚经】佛吿波斯匿王曰过去久远阿僧祗刼此阎浮提有一大国名波罗柰于时国王名波罗摩达王将四种兵入山猎戏王到泽上驰逐禽兽单只一乘独到深林王时疲极下马小休尔时林中有牸师子怀欲心盛行求其偶不能得值于林间见王独坐婬意转盛思欲从王近到其边举尾背住王知其意而自思惟此是猛兽力能杀我若不从意傥见危害王以怖故即从师子成欲事已师子还去诸兵羣从已复来到王与人众即还宫城尔时师子从是怀胎十月满足便生一子形尽似人唯足斑斓师子忆识知是王有便衘担来着于王前王亦思忆知是己儿即收取养以足斑駮字为斑足【上　以下象】王者自养有道则白象至负不死药来【瑞应图】
　　神灵滋液百宝为用则白象至【援神契】
　　梁翔法师曰象一名伽郍【北户録】
　　象曰大客【天中记】
　　汉制天子以象牙为火笼【西京襍记】
　　人希见生象也而得死象之骨案其图以想其生也故诸人之所以意想者皆谓之象也【韩非子】
　　无竭至舍衞国中野逢山象一羣无竭称名归命即有师子从林中出象惊惶奔走后渡恒河复值野牛一羣鸣吼而来无竭归命如初寻有大鹫飞来野牛惊散遂得免之【神僧传】
　　昙无忏从兄善能调象骑杀王所乗白耳大象王怒诛之令曰敢有视者夷三族亲属莫敢往者忏哭而葬之王怒欲诛忏忏曰王以法故杀之我以亲而葬之并莫违大义何为见怒傍人为之寒心其神色自若王竒其志气遂留供养之【上】
　　始兴郡阳山县有人行田忽遇一象以鼻巻之遥入深山见一象脚有巨刺此人牵挽得出病者即起相与躅陆状若欢喜前复载人就一汚湿地以鼻掘出数条长牙送还本处彼境田稼常为象所困其象俗呼为大客因语云我田稼在此恒为大客所犯若念我者勿复见侵便见踯躅如有驯解于是一家业田絶无其患【异苑】昔日有人行在旷路逢大恶象为象所逐狂惧走突无所依怙见一丘井即寻树根入井中藏上有黑白二鼠牙齧树根此井四边有四毒虵欲螫其人而此井下有三大毒龙傍畏四虵下畏毒龙所攀之树其根动摇树上有蜜五滴堕其口中于时动树敲坏蜂窠众蜂散飞唼螫其人有野火起又复来烧大王当知彼人苦恼不可称计而彼人得味甚少苦患甚多其所味者如牛迹水其所苦患犹如大海味如芥子苦如须弥味如萤火苦如日月如藕根孔比于太虚亦如蚊子比金翅鸟其味苦恼多少如是尊者言大王旷野者喻于生死彼男子者喻于凡夫象喻于无常丘井喻于人身树根喻于人命白黑鼠者喻于昼夜齧树根者喻念念灭四毒虵者喻于四大蜜者喻于五欲众蜂喻恶觉观野火烧者喻其老迈下有三毒龙者喻其死亡堕三恶道【法苑珠林】尔时摩竭国中有一长者生一男儿相貌具足甚可爱敬其生之日藏中自然出一金象父母欢喜因瑞立号名曰象护儿渐长大象亦随大既能行步象亦行步出入进止常不相离若意不用便住在内象大小便唯出好金由是因縁库蔵宝满象防长大恒骑东西迟疾随意甚适人情阿阇世王闻知索防象护父子乗象在门王聴乗象入内下象拜王王大欢喜命坐赐食麤略谈论须臾之间辞王欲去王告象护留象在此莫将出耶象防慼然奉教留之空步出宫未久之间象没于地踊在门外象护还得乗之象护虑王见害投佛出家得罗汉道【贤愚经】
　　华氏国王有一白象能灭怨敌若人犯罪令象蹋杀后时象廏为火所烧移象近寺象闻比丘诵法句经偈云为善生天为恶入渊象闻法已心便柔和起慈悲心后付罪人但以鼻嗅舌舐而去都不肯杀王见斯已心大惶怖即召诸臣共谋此事智臣白王此象近寺必闻妙法是故尔耳今可移近屠肆处系王用其言象见屠杀恶心猛炽残害更增是以当知一切众生志性无定畜生尚尔闻法生慈见杀增害岂况于人而不染习是故智者宜应觉知见恶须弃覩善宜近勤聴经法
　　昔者菩萨身为象王其心远照知有佛法僧常三自归每以普慈拯济众生誓愿得佛当度一切从五百象时有两妻象王于水中得一莲华厥色甚妙以惠适妻适妻得华欣怿曰冰寒尤甚何縁有斯华乎小妻贪嫉恚而誓曰会以重毒鸩杀汝矣结气而殒魂灵感化为四姓女顔华绝人智意流通博识古今仰观天文明时盛衰王闻若兹娉为夫人至即陈治国之政义合忠臣王悦而敬之每言辄从夫人曰我梦覩六牙之象心欲其牙以为佩几王不致之我即死矣王曰无妖言人闻见笑尔夫人心生忧结王请议臣四人自云己梦曰古今有斯象乎一臣对曰无有之也一臣曰王不梦也一臣曰臣尝知之所在弥远一臣曰若能致之王无忧于兹矣四臣即召四方射师问之南方师曰臣父尝云有之然远难致臣上闻云斯人知之王即现之夫人曰汝直南行三千里入山行二日许即至象所道边作坑除汝须发着沙门服于坑中射之蔵取其牙将二寸来象师如命行之象处先射象却着法衣服持鉢于坑中止住象王见沙门即低头言和南道士将以何事诫吾躯命答曰欲得汝牙象曰吾痛难忍疾取牙去无乱吾心令恶念生也志念恶者死入太山饿鬼畜生道中夫怀忍行慈恶来善往菩萨之上行也人即截牙象曰道士汝当却行无令羣象寻足迹也象适人去远甚痛难忍躃地大呼奄然而死即生天上羣象四来咸曰何人杀吾王者行索不得还守王尸悲痛哀号师以牙还王覩象牙心即恸怖夫人以牙着手巾适欲视之雷电霹雳椎之吐血死入地狱佛吿诸沙门尔时象王者我身是也大妇者裘夷是猎师者调达是夫人者好首是【六度集经】佛言过去久远有二国王一是迦尸国王二是比提醯国王比提醯王有大香象以香象力摧伏迦尸王军迦尸王作是念言我今云何当得香象摧伏比提醯王军时有人言我见山中有一白香象王闻此已即便募言谁能得香象者我当重赏有人募言多集军往彼取象象思惟言若我远去父母盲老不如调顺往至王所尔时众人便自将香象向王边王大欢喜为作好屋具被蹋蹬敷着其下与诸妓女弹琴鼔瑟以娱乐之与象饮食不肯食之时守象人来白王言象不肯食王自向象所上古畜生皆能人语王问象言汝何故不食象答王言我有父母年老眼盲无与水草父母不食我云何食复白王言我欲去者王诸军众无能遮我但以父母盲老顺王来耳王今见聴我去供养父母终其年寿自当还来王闻此语极大欢喜我等便为人头之象此象乃是象头之人先迦尸国人恶贼父母无供养心因此象故王即宣令一切国内若不孝养父母者当与大罪寻即放象还养父母随寿长短父母丧亡还来王所王得白象甚大欢喜即时庄严欲伐彼国象语王言莫与鬭诤凡鬭诤法多所伤害王言彼欺陵我象言聴我使往令彼怨敌不敢欺侮王言汝若去者或能不还答言无能遮我使不还者象即于是往彼国中比提醯王闻象来至极大欢喜自出往迎既见象己而语之言即住我国象白言不得即住我立身已来不违言誓先许彼王当还其国汝二国王应除怨恶自安其国岂不快乎即説偈言得胜増长怨负则益忧苦不诤胜负者其乐最第一尔时此象説斯偈已即还迦尸国从是以后二国和好尔时迦尸国王者今波斯匿王是比提醯王者今阿阇世王是尔时白象者今我身是也【襍宝蔵经】
　　迦叶佛时有兄弟二人俱为沙门兄持戒坐禅一心求道而不布施弟布施修福而喜破戒兄从释迦出家得阿罗汉果衣常不充食常不饱弟生象多力能却怨敌国王所爱金银珍宝璎珞其身封数百户邑供给此象随其所须时兄比丘值世大俭游行乞食七日不得末后得少麤食劣得济命先知此象是前世弟便往诣象手捉象耳而语之言我昔与汝俱有罪也象思比丘语即识宿命见前因縁愁忧不食象子怖惧便往白王王问象子先无人犯此象不象子答曰无他异人唯一沙门来至象边须臾便去王即遣人觅得沙门问言至象边何所道耶沙门答曰我语象云我与汝俱有罪耳沙门向王具説如上王意便悟即放沙门【譬喻经】
　　太子至年十嵗与兄弟捔力将欲出城于时有一大象当城门住诸人皆不敢前提婆达多以手搏头即便躃地难陀以足指挑掷着路傍太子以手执象掷着城外还以手接不令伤损象又还苏时诸人民叹未曾有【因果论】
　　时有敌国怨家闻太子好喜布施在所求索不逆其意即防诸臣及众道士共集议言叶波国王有行莲华上白象名须檀延者多力徤鬬每与诸国共相攻伐此象常胜谁能往乞者诸臣或言无能往者中有婆罗门八人即白王言我能往乞当给我粮王即给之王便语言能得象者我重赏汝道士八人即诣叶波国至太子宫门悉皆挂杖俱翘一脚住自説言故从远来欲有所乞太子闻之甚大欢喜便出迎之前为作礼如子见父因想慰劳问何所求道士答言我闻太子好喜布施不逆人意欲从太子乞行莲华上白象太子即将至廏中令取一象道士等八人言我正欲得行莲华上白象名须檀延者太子言此大象是我父王之所爱重王视如我若与卿者我即失父王意或逐我出国太子即日思惟我前有要在所布施不逆人意今不与者违我本心若不以此象施者何从得成无上平等即勅左右被象金鞍疾牵来出太子左手持水澡道士手右手牵象以授与之八人得象即咒愿太子累骑白象欢喜而去【法苑珠林】昔有二人从师学道俱到他国路见象迹一人言此是母象怀雌子象一目盲象上有一妇人怀女儿一人言汝何以知之答曰以意思知汝若不信前到见之二人俱及象所悉如所言一人自念我与汝俱从师学我独不见而汝独知后还白师师为重开乃呼一人问曰何因知此答曰是师常所教导者我见象小便地知是雌象见其右足践地深知怀雌也见道边右面草不动知右目盲见象所止有小便知是女人见右足蹈地深知怀女我以纎密意思惟之耳师曰夫学当以意思稳审乃达也【法苑珠林以下犀】
　　却尘犀海兽也然其角辟尘致之于座尘埃不入【述异记】犀行过丛林不通便开口露齿前向直指棘林自开【林邑国记】
　　犀角骇狐【淮南万毕术】
　　兽曰犀处自林麓食唯棘刺体兼五肉或有神异表露以角含精吐灵望如华烛置之荒野禽兽莫触【南海异物志】
　　犀角之好者称鸡昧白【广志】
　　江水为害蜀守李氷作石犀五枚二枚在府中一枚在市桥下二枚在水中以压水精因曰石犀里【蜀王本记以下獬廌】獬廌广韵作
　　觟即獬廌也
　　獬豸名神羊穷竒名神狗【宛委余编】
　　獬廌食楝【风俗通】
　　獬廌似山牛一角神人以廌遗黄帝帝曰何食何处曰食荐春夏处水泽秋冬处松柏【説文】
　　尧时有獬廌缉其毛为帝帐【田俅子以下熊】
　　爱熊而食之盐爱獭而饮之酒虽欲养之非其道【淮南子】熊山有穴焉熊之穴恒出神人夏啓而冬闭是穴冬啓乃必有兵【山海经】
　　熊兽蔵于山穴穴里不得见秽及伤残则合穴自死又有居大树孔中东土呼熊为子路以物击树云子路可起于是便下不呼则不动也【述异记】
　　陆居曰熊水居曰能【上】
　　赤熊佞人远奸猾息则入国【宋书】
　　熊兽似豕山居冬蛰【説文】
　　晋平公梦见赤熊闚屏恶之而有病使问子产子产曰昔共工之卿曰浮逰既败于颛顼自没沉淮之渊其色赤其言善笑其形善顾其状如熊常为祟见之堂上天下之主死见堂下则邦人骇见门则臣忧见庭则无伤窥君之屏病而无伤祭颛顼共工则瘳公如其言而疾间【琐语】
　　邵陵高平黄秀以元嘉三年入山经月不还其儿根生寻觅见秀蹲空树中从头至腰毛色如熊问其何故答曰天谴如此汝但自去生哀恸而归逾年伐山人见形尽为熊矣【异苑】
　　有人入林伐木迷惑失道时值大雨日暮饥寒恶虫毒兽欲侵害之是人入石窟中有一大熊见之怖出熊语之言汝勿恐怖此舍温暖可于中宿时连雨七日常以甘果美水供给此人七日雨止熊将此人示其道径熊语人言我是罪身多人怨家若有问者莫言见我人答言尔此人前行见诸猎者问汝从何来见有众兽否答言见一大熊于我有恩不得示汝猎者言汝是人当以人类相观何以惜熊今一失道何时复来汝示我者我与汝多分此人心变即将猎者示熊处所猎者杀熊即以多分与之此人展手取肉二肘俱堕猎者言汝有何罪答曰是熊防我如父视子今我负恩将是罪报猎者恐怖不敢食肉持施众僧上座是罗汉语诸下座此是菩萨未来出世当得作佛莫食此肉即时起塔供养王闻此事勅下国内背恩之人无令住此【法苑珠林以下虎】大虎出有时犹龙见有期也隂物以冬见阳虫以夏出出应其气气动其类参伐以冬出心尾以夏见参伐则虎星心尾则龙象象出而物见气至而类动天地之性也【论衡】
　　虎有子不能搏攫者杀之为其堕武也【淮南子】
　　虎行以圻地卜食观竒偶而行今人画地卜者曰虎卜
　　鹊食猬猬食□鸃□鸃食豺豺食驳驳食虎他如食飞鼠防猨狼虱吃鹤青腰食虎皆以小制大所谓禽之制其气也
　　虎交而月晕【襍俎】
　　山中寅日有自称虞吏者虎也称当路君者狼也称令长者老狸也卯日称丈夫者兎也称东王父者麋也称西王母者鹿也辰日称雨师者龙也称河伯者鱼也称无肠公子者蟹也巳日称寡人者社中虵也称时君者也午日称三公者马也未日称主人者羊也称吏者麞也申日称人君者猴也称九卿者猿也酉日称将军者鸡也称捕贼者雉也戌日称人姓字者犬也称城阳公仲者狐也亥日称人君者猪也子日称社君者鼠也称神人者伏翼也丑日称书生者牛也但知其物名则不能为害也【抱朴子】
　　四方烦扰小民失恩虎衘鱼【斗运枢】
　　虎陈魏宋楚之间或谓之李父江淮南楚之间谓之李耳【虎食物值耳即止以触其讳故】或谓之于防【于音乌今江南山夷呼虎为防音狗窦反】自闗东西或谓之伯都【俗曰伯都事详虎説　方言】
　　寅兽白齿亦能见机亦云寅客【真诰】
　　汉中山有虎生角道家云虎千年则牙蜕而角生【述异记】尧为天子季秋下旬梦白虎遗吾马喙子其母曰扶始升高丘赌白虎上有云感已生臯陶索扶始问之如尧言明于刑法故立臯陶为大理【春秋元命苞】
　　天命汤白虎戏朝其终白虎在野【春秋孔演图】
　　有虎在乎葭中天子将至七萃之士高奔戎请生捕虎必全之乃生捕虎而献之天子命之为柙而畜之东虞是为虎牢【穆天子传】
　　周王欲杀王子宜咎立伯服释虎将执之宜咎叱之虎弭耳而服【琐语】
　　周幽王时牛化为虎羊化为狼洛南有避狼城云幽王时羣羊为狼食人故筑城避之今洛中有狼村是其处也【述异记】
　　孔子尝游于山使子路取水逢虎于水所与共战揽尾得之内怀中取水还问孔子曰上士杀虎如何子曰捉虎头又问中士杀虎如何子曰捉虎腰又问下士杀虎如何子曰捉虎尾子路出尾弃之因恚孔子曰夫子知水所有虎使我取水是欲死我乃怀石盘欲中孔子又问上士杀人如之何子曰上士杀人用笔端又问中士杀人如之何子曰中士杀人用舌又问下士杀人如之何子曰下士杀人怀石盘子路出而弃之于是心服【殷芸小説】齐景公猎上山见虎下泽见虵问晏子曰此不祥耶曰有贤不知知而不用用而不任此不祥也山是虎室泽是虵窟何不祥乎【説苑】
　　中行缪伯手搏虎而不能生也【力能杀虎而徳不能服之】盖力优而克不能及也【淮南子】
　　赵王逰于圃中左右以莵与虎而辄观之盻然环其眼王曰可恶哉虎目也左右曰平阳君之目可恶过此见此未有害也见平阳君之目如此者则必死矣【韩子】汉景帝好逰猎见虎不能得之乃为珍馔祭所见之虎帝乃梦虎曰汝祭我欲得我牙皮耶我自杀从汝取之明日帝入山果见此虎死在祭所乃命剥取皮牙余肉复为虎【独异志】
　　都区宝者后汉人居父丧邻人格虎虎走趋其庐中即以蓑衣覆蔵之邻人寻迹问宝宝曰虎岂有可念而蔵之乎此虎后送禽兽以助宝祭【安成记】
　　顾少连补登封主簿邑有虎孽民患之少连命塞陷穽移文岳神虎不为害【汝南先贤传】
　　王业字子香为荆州刺史有徳政卒于支江有三白虎低头曵尾宿衞其侧及丧去逾州境忽然不见共立碑文号曰支江白虎也【陈留耆旧传】
　　葛仙翁凭白桐几学道数年白日登仙几化为白虎三脚两头往往人见之【会稽典録】
　　道士王晖者魏时人白羊公之弟子也居华岳洞真观常种黄精于溪侧虎为之耕豹为之耘出入亦乗虎豹具荐辔行鞭策如人乗马无异饵黄精苍术积有嵗时其后以道术传王法冲乃尸解而去【真仙通鉴】
　　晋武帝太康六年南阳获两足虎虎者隂精而居乎阳金兽也南阳火名也金精入火而失其形王室乱之妖也其七年十一月景辰四角兽见于河间天戒若曰角兵象也四者四方之象当有兵革起于四方后河间王遂连四方之兵作为乱阶【搜神记】
　　江汉之域有防人其先廪君之苗裔也能化为虎长沙所属蛮县东高居民曽作槛捕虎槛发明日众人共往格之见一亭长赤帻大冠在槛中坐因问君何以入此中亭长大怒曰昨忽被县召夜避雨遂误入此中急出我曰君见召不当有文书耶即出怀中召文书于是即出之寻视乃化为虎上山走或云防虎化为人好着紫葛衣其足无踵虎有五指者皆是防
　　晋太元元年江夏郡安陆县师道宣年二十二少未了了后忽发狂变为虎食人不可纪后有一女子树上采桑虎取食之竟乃蔵其钗钏于山石间后复人形知而取之经年还家复为人遂出仕官为殿中令史夜共人语忽道天地变怪之事自云我曾得病发狂遂化为虎啗人言其姓名同坐人或有食其父子兄弟者于是号哭捉送赴官遂饿死建康狱中
　　丹阳人沈宗在县治下以卜为业义熙中左将军檀侯镇姑熟好猎以格虎为事忽有一人着皮袴乗马从一人亦着皮袴以纸裹十余钱来诣宗卜云西去觅食好东去觅食好宗为作卦卦成告之东向吉西向不利因就宗乞饮内口着瓯中状如牛饮既出东行百余步从者及马皆化为虎自此以后虎暴非常
　　苏易者庐陵妇人善防产夜忽为虎所取行六七里至大圹厝易置地蹲而守见有牝虎当产不得解匍匐欲死辄仰视易怪之乃为探出之有三子生毕牝虎负易还再三送野肉于门内【并上】
　　介象入山冀遇神仙卧石上有一虎往防象额象谓曰天使汝来侍衞我者汝且停若山神使汝试我者汝自去虎乃去【神仙传】
　　永初中邵都梁冯恭醉卧于山路夜有虎来以头枕其背恭中宵展转以手搏之复大寝向晓始醒犹见虎蹲在脚后若有宿命非智力所及也【异苑】
　　晋沙门释法安者庐山之僧远法师弟子也义熙末阳新县虎暴甚盛县有大社树下有筑神庙左右民居以百数遭虎死者夕必一两人法安尝逰其县暮投此村民以惧虎早闭门闾且不识法安不肯受之法安遥之树下坐禅通夜向晓有虎负人而至投树之北见安如喜如跳伏安前安为説法授戒虎踞地不动有顷而去至旦村人追死者至树下见安大惊谓其神人故虎不害自兹以后虎患遂息【法苑珠林】
　　晋时会稽严猛妇出采薪为虎所害后猛行至蒿中忽见云君今日行必遭不善我当相免也既而俱前忽逢一虎跳踉向猛妇举手指虎状而遮防须臾有二胡人荷防而过妇因指之虎即击胡猛得免也【异苑】
　　宋元嘉中章安县人常屠虎至海口见一蟹大如笠脚长三尺取食甚美其夜梦一少姬语云汝噉我肉我食汝心明日其人为虎所食
　　商亮字子华举孝防到阳城遇两虎争一羊亮按剑直前斩羊虎乃各以其一半去时人为之谣曰石里之勇商子华暴虎见之蔵爪牙【上】
　　义熙四年东阳郡大朱县吴道宗少失父单与母居会道宗收债不在隣人闻其屋中砰磕之声闚不见其母但有乌斑虎在其室中乡曲惊怕恐虎入食其母便鸣鼓会人共往救之围宅突进不见其虎但见其母语如常不解此意儿还母语之曰宿罪见追当有变化事后一月日便失其母县界内虎灾屡起皆云乌斑虎百姓患之发人格击之杀数人后人射虎中膺弁防刺中其腹然不能即死经数日后虎还其家故床上不能复人形伏床上而死其儿号泣而葬其母如法朝夕哭临【齐谐记】梁衡山侯萧泰为雍州刺史镇襄阳时虎甚暴村门设槛机发村人炬火烛之见一老道士自陈云从村告乞还误落槛中共开之出槛即成虎驰去
　　梁末始兴人黄干有妹小珠聘同县人李肃小珠共嫂入山采木实过神庙而小珠在庙恋慕不肯归及将还复独走上庙见人即入草中干妻来告肃肃以为更有他意肃被县召将一伴夜还值风雨见庙屋有火二人向火炙衣见神床上故衣少间闻外有行声二人惶怖入神床屏风后须臾见一虎振尾奋迅直至火边自脱牙爪巻皮置床上着衣向火坐肃防乃小珠也肃往抱小珠共语不应明日将归送向干家乃闭置一室掷生肉则接食之其母恒防守之惟见一猪少日又成虎村人乃将弓弩上舍发屋射杀之【虎荟】
　　廷尉沈僧照聴南山彪啸云国有边事当选人丁【梁典】后周杨忠从太祖狩于龙门独当一虎左挟其腰右拔其舌太祖壮之北台谓虎为揜于因以字之【周书】
　　昙询山行值二虎相鬭累时不歇询乃执锡分之以身为翳语云同居林薮计无大乖幸各分路虎低头受命便饮气而散屡逢熊虎交诤事略同此而或廓居榛梗唯询一踪入鸟不乱兽见如偶每入禅定七日为期白虎入房仍为窟宅独处静院不出十年初遘疾弥留忽有神光照烛香风拂扇又感异鸟白颈赤身绕院空飞声泪哀切气至大渐鸟住堂基自后狎附不畏人物或在房门至于卧席悲呌逾甚血沸眼中既尔往化鸟便飞出外空中旋转奄然翔逝又猛虎绕院悲吼两宵云昏三日天地结惨【神僧传】
　　释静蔼附节终南有终焉之志烟霞风月乐而亡返山本无水须便涧饮当于昏夕觉人侍立忽降虎来前爮地而去及明观之渐见润湿使人淘掘飞泉通涌从是已来遂省挹酌今锡谷避世堡虎爮泉是也【法苑珠林】有人常随佛调山行数十里天暮大雪调入石穴虎窟中宿虎还共卧窟前调谓虎曰我辱汝处有愧如何虎乃弭耳下山【神僧传】
　　竺昙猷移始丰赤城山石室坐禅有猛虎数十蹲在猷前猷诵经如故一虎独睡猷以如意扣虎头问何不聴经俄而羣虎皆去有顷壮虵竞出大十围循环往复举头向猷经半日复去【上】
　　雪山之下多有襍类诸兽驰逰各各相随任其所食时彼兽中有一防虎端正少双于诸兽中无比类者彼虎如是毛色光鲜为于无边诸兽求觅欲取为对各各皆言汝属我来汝属我来复有诸兽自相谓言汝等且待莫共相争听彼牸虎自选取谁即为匹偶彼兽即是我等之王时诸兽中有一牛王向于牸虎而説偈言世人皆取我之粪持用涂地为清净是故端正贤牸虎应当取我以为夫是时牸虎向彼王説偈答言汝项斛领甚高大止堪驾车及挽犁云何将此丑身形忽欲为我作夫主是时复有一大白象向于牸虎而説偈言我是雪山大象王战鬭用我无不胜我既有是大威力汝今何不作我妻是时牸虎复以偈答彼白象言汝若见闻狮子王胆詟惊怖驰奔走遗失屎尿狼籍去云何堪得为我夫尔时彼中有一狮子诸兽之王向彼牸虎而説偈言汝今观我此形容前分濶大后纎细在于山中自恣活复能存恤余众生我是一切诸兽王无有更能胜我者若有见我及闻声诸兽悉皆奔不住我今如是力猛壮威神甚大不可论是故贤虎汝当知乃可为夫作扵妇时彼牸虎向狮子而説偈言大力勇猛及威神身体形容悉端正如是我今得夫已必当顶戴而奉承【法苑珠林以下鹿】
　　鱼怀珠而鳞紫鹿带玉而角斑【説林】
　　鹿食麂食虵【览】
　　鹿者纯善之兽王孝则白鹿见王者明惠及下则见【瑞应图】白麞王者刑罚理则至【説文】
　　蟩为蚊黄鱼为鹦鹉汝鱼之斑者为鹿
　　邪希有鹿两头而角且千一角者为天鹿两角者为辟邪道书有五头鹿其角且千
　　大林中塔佛与调达昔为鹿王佛代孕鹿命野处野鹿之号因此得名【西域传】
　　蜀郡颐墓山山有穴如墓之口故名崕巗直峭有平地百余步坦然方正诸山之鹿一日一聚其中号曰鹿市【图经】
　　黄帝时南夷乗白鹿来献鬯【宋志】
　　夏禹之时神鹿行于河水【金楼子】
　　老子骑青鹿上升【仙鉴】
　　太微真人尹澄字初黙曾行山中遇鹿有伤足踬顿不前者澄哀其苦乃以药封之后因入山忽遇洪雨食尽衣单困于林薮时有羣鹿奄至相依而止饥则吮其乳安则卧其怀相随累日而返【上】
　　夷齐弃薇不食有白鹿乳之
　　楚元王在郁林大猎于云梦之泽有鹿哀鸣王释之后吴侵楚万鹿乗月黑驰绕吴军若万马奔声呉军惊遁楚王明日达吴营见鹿无数环之一大白鹿叙其报恩曲折楚王乃为立庙以旌其徳
　　辛孟年七十与麋鹿同羣游世谓之鹿仙【潘岳闗中记】丁茂字仲虑交趾人也至孝母终负土治冢列植松柏白鹿逰乎左右【广州先贤传】
　　黄列子者尝逰猎九江射中五色神鹿逐迹寻穴遇神芝服而得仙
　　楚王英宫楼未成鹿走上阶其后果薨昌邑王时夷鸪鸟集宫殿下其后昌邑王竟亡会稽东郡都尉礼文伯时羊伏防下其后迁为东莱太守都尉王子鳯时麕入府中其后迁丹阳太守【论衡】
　　成帝末年宫中雨一苍鹿杀而食之其味甚美【述异记】辛缮字公文少治春秋诗易隐居农华隂弟子受业者六百余人所居傍有白鹿甚驯不畏人【三辅决録】
　　襄阳苏岭山庙门有二石鹿夹之故谓之鹿门山习氏记云习郁常为侍中从光武幸黎丘郁与光武俱梦见苏岭山神因使立祠郭重产记云双石鹿自立如鬭采伐人常过其下或有时不见鹿因是知有灵瑞梁天监初有蚌湖村人于此泽间猎见二鹿极大有异于恒鹿乃走马逐之鹿即透涧直向苏岭人逐鹿至神所遂失所在惟见庙前二石鹿猎者疑是向者鹿所化遂回其夜梦见一人着单巾帻黄布袴褶语云使君遣我牧马汝何驱迫赖得无他若见损伤岂得全济【襄阳记】
　　昔番阳郡安乐县有人姓彭世以捕射为业儿随父入山父忽蹶然倒地乃变成白鹿儿悲号追鹿超然远逝遂失所在儿于是不捉弓终身至孙复学射忽得一白鹿乃于鹿间得道家七星符有其祖姓名年月分明视之惋悔乃烧去弧矢【列异传】
　　有一士人姓车是淮南人天雨舍中独坐忽有二年少女来就之着紫缬襦立其牀前共语笑车疑之天雨如此女人从外来而衣服何不沾湿必是异物其壁上先挂一铜镜径数寸回顾镜中有二鹿在牀前因将刀斫之而悉成鹿一走去获一枚以为脯食之【五行记】
　　有人捕鹿获之为人所窃诣管辂为卦云东巷第三家无人时发其屋头第七椽以瓦着椽下明日食时自送还汝也其夜盗者父患头痛亦来自占辂令归之病乃愈【异苑】
　　昔张盍蹹及孺甯成二人并精思于蜀云台山石室中忽有一人着黄练单衣葛巾到其前曰劳乎道士乃辛苦幽深于是二人顾视于镜乃见是鹿也因问曰汝是草中老鹿何敢诈为人形也言絶即逐其鹿而走去【抱朴子】
　　东晋义熙中鄱阳李婴李滔兄弟二人善于用弩尝得大鹿解其四脚悬着树上以脏为炙方欲共食遥见山下有人长三丈许疾步而来手持大囊既至敛取鹿头骼皮骨并火上杂肉悉纳囊中径负入山婴兄弟须臾俱卒
　　石勒尝佣于临水为逰军所囚会有羣鹿傍道军人竞逐之勒乃获免俄而见一老父谓勒曰向来羣鹿者我也君应为列国主故相救耳
　　贞山在毘陵郡梁时有村人韩文秀见一鹿产一女子在地遂收养之及长与凡女有异遂为女冠梁武帝为别立一观号曰鹿娘后死入棺武帝致祭开棺视之但闻异香不见骸骨遂葬棺于毘陵因号其葬处为贞山【述异记】
　　沙门惠原本姓春氏义阳人也少以弓弩为业至武陵山射一孕鹿将死能言曰吾先身只杀汝汝今遂并杀害我母子既是縁对应为汝死复向言曰吾寻当成佛也汝可行善生生代代勿复结寃惠原即悟前縁遂落发于鹿死之处而置迦蓝名耆阇窟山寺王融别传言惠死后十年有人于武当山下见之【朗州图经】
　　慧约季父喜畋猎化终不改约常叹曰飞走之类去人甚远好生恶死此情何别乃絶羶腥叔父遂避于他里恣行勦戮梦赤衣使者手持矛防谓曰汝终日杀生菩萨教化又不能止捉来就死惊觉汗流旦便毁诸猎具深改前咎约复至常所猎处见麋鹿数十头腾倚随船若有愧谢者【神僧传】
　　梁小庄严寺在建康定隂里本是晋零陵王庙地天监六年度禅师起造时有邹文立者世以烹屠为业尝欲杀一鹿鹿跪而流泪以为不祥即加刳剖鹿怀一麑寻当产育就庖哀切有恻害心因斯患疾眉须皆落身疮并坏因生惭愧深起悔责乃求道度禅师发露重懴立大誓愿罄舍家赀回买此地为立伽蓝【梁京寺记】
　　僧崖焚身后八月中猎人牟难当者于就峤山顶行猎搦箭弓弩举眼望鹿忽见崖骑一青麖猎者惊曰汝在益州已烧身死今那在此崖曰谁道许诳人耳汝能烧身不射猎得罪也汝当勤力作田矣便尔别去又至冬间崖兄子于溪中忽闻山谷喧动若数万众举望见崖从以两僧执锡而行因追及之欲捉袈裟崖曰汝何劳捉我乃指前鸡猪曰此等音声皆有诠述如汝等语他人不解余国言音汝亦不解人畜有殊皆有佛性但为恶业故受此形汝但力田莫养禽畜【神僧传】
　　有佛世尊号曰宝徳我时作摩纳之子此会众生住佛智慧者往昔之时悉在鹿中我时发愿如是诸鹿我皆令住佛智慧中时鹿闻已寻皆发愿得如是一切勇【法苑珠林】昔有一菩萨身为九色鹿毛色九种角白如雪常在恒水边饮食水草与一乌为知识时水中有一溺人随流来下或出或没仰头呼天山神树神诸天龙神何不愍我鹿闻下水救之语言汝可骑我捉我角负出上岸溺人下地绕鹿三匝向鹿叩头乞为人天作奴给其使令采取水草鹿言不用且各自去欲报恩者莫道我在此人贪我皮角必来杀我时国王夫人夜梦见九色鹿即诈病不起王问何以答曰我昨夜梦见非常之鹿其毛九种色其角白如雪我思欲得其皮作坐褥其角作拂柄王当为我得之王若不得我将死矣王募国中若有能得当分国而治赐其金鉢盛满银粟赐其银鉢盛满金粟溺人闻之欲取富贵念是鹿是畜生死活何在往至王所言知鹿处王大欢喜言汝若能得其皮角来者报之半国溺人面上即生癞疮溺人言大王此鹿虽是畜生大有威神王宜多出人兵乃可得耳王即大出人众径到恒水边乌在树头见人兵来即呼鹿言知识且起王兵来至鹿熟睡眠卧不觉乌下喙耳鹿方惊觉四向顾望无复走地便往趣王车边傍臣欲射王曰莫射此鹿非常将是天神鹿言大王且莫射我我前活王国中一人鹿复长跪问王曰谁道我在此王便指示车边癞面人是也鹿即仰头视此人面眼中泪出不能自胜此人前溺在水中我不惜身命自投水中负此人出约不相道人心反复不如水中浮木也王有愧色乃曰汝受其恩奈何反欲杀之背恩如是即下勅国中若有驱逐此鹿老当诛五族其人因癞而死【九色鹿经】
　　昔有国王名梵达多以此林施与羣鹿故名施鹿林如羯兰铎迦长者于王舍城竹林园中穿一池以施羯兰铎迦鸟令其逰戏因名施羯兰铎迦池此亦如是故名施鹿林【法苑珠林】
　　昔摩竭国甘黎园中城北石室窟中有众多猎师入山逰猎广施罗网杀鹿无数复还上山时有一鹿堕彼【去声】中大声呼唤猎师闻己各各奔驰自还堕伤害人民不可胜数虽复不死被疮极重痛不可言各相扶持乃到其舍求诸膏药以傅其疮室家五亲各迎尸丧归还被疮众生念知疮瘥厌患逰猎宿縁应度便自舍家学道作沙门【上】
　　佛告诸比丘过去久远无量世时波罗柰国中有山名曰仙山有梵志在彼山住大小便利于石上后有精气堕于行处有一雌鹿来防即便有身十月满足来至仙人所生一女子端正殊妙唯脚似鹿梵志取之养育长成梵志事火使火不絶此女宿火小不用意使令火灭此女恐怖畏梵志瞠有余梵志离此住处此女往彼乞火梵志见迹迹有莲华要此女言绕我舍七帀当与汝火若去时亦绕七帀莫行本踪异道而还即如其言取火而去时梵豫国王出行游猎见彼梵志绕舍周帀十四重莲华复见二道有两行华怪其所以问梵志言都无水池云何有此妙华彼具答之王寻华迹至梵志所从索女防见其端正甚适悦意即从梵志求索此女梵志与王王即立为第二夫人后时有身相师占言当生千子王大夫人闻己生妬渐作计校恩厚招喻鹿女左右多与财宝十月满足便生千叶莲华欲生之时大夫人以物缦眼不聴自防捉臭烂马肺承着其下取千叶莲华盛着篮里掷于河中还为解眼而语之言防汝所生唯见一段臭烂马肺王遣人问为生何物而答王言唯生臭肺大夫人而语王言王喜倒惑此畜生所生仙人供养生此不祥臭秽之物王大夫人即便退其夫人之职不复聴见时乌耆延王将诸徒众从夫人防女下流逰戏见黄云盖从河上流随水而来王作是念此云盖下必有神物遣人往防于黄云下见有一篮即便接取开而防之见千叶莲华叶叶有一小儿取之养育以渐长大各有大力乌耆延王常贡献梵豫王集诸献物遣使欲去诸子问言欲作何等时王答言欲贡献彼梵豫国王诸子答言若有一子犹望能服天下使来贡献况有千子而当献他千子即时将诸军众降伏诸国次到梵豫国王闻军至募其国中谁能攘却如此之敌都无有人能攘却者第二夫人来受募言我能却之问言云何得却夫人答言但为我作百丈之台我坐其上必能攘却作台已竟夫人在上而坐尔时千子欲举弓射自然手不能举夫人语言汝慎莫举手向父母我是汝母千子问言何以为验母答子言我若搆乳一乳有五百岐各入汝口是汝之母若当不尔非是汝母即时两手搆乳一乳之中有五百岐入千子口中其余军众无有得者千子降伏向父母懴悔诸子于是和合二国无复怨讐【襍宝蔵经】
　　往昔久远无数世时有五通比丘名精进力在山中树下闲寂求道时有四禽兽依附左右常得安隠一者鸽二者乌三者毒虵四者鹿是四禽兽者昼行求食暮则还宿四禽兽一夜自相问言世间之苦何者为重乌言饥渴最苦饥渴之时身羸目冥神识不寜投身罗网不顾锋刃我等丧身莫不由之以此言之饥渴为苦鸽言婬欲最苦色欲炽盛无所顾念失身灭命莫不由之毒虵言瞠恚最苦毒意一起不避亲疎亦能杀人复亦自杀鹿言惊怖最苦我在林野心恒怵惕畏惧猎师及诸豺狼髣髴有声奔投坑岸母子相捐肝胆悼悸以此言之惊怖为苦比丘闻之即答之曰汝等所论是其末耳不究苦本天下之苦无过有身身为苦器忧畏无量吾以是故舍俗学道灭意防想不贪四大欲防苦源志存泥洹是故知身为大苦本故书云大患莫若于身也【法苑珠林以下兔】
　　赤兔王者徳盛则至【宋书】
　　白兔王者敬耆老则见【上】
　　王者恩加耆老则白兔见一本曰王者应事疾则见赤兔者王者徳茂则见【瑞应图】
　　荧惑不明雉生兔焉【春秋考异邮】
　　君失徳则地吐泉鱼啣兔【春秋元命苞】
　　兔毫出菟乐浪【范子计然】
　　殷纣时生毛兔生角是甲兵将兴之兆【述异记】
　　宣王三十年有兔舞于镐京【竹书纪年】
　　后羿猎于巴山获一兔大如驴异之置柙中中涂失去柙掩如故羿夜梦一人冠服如王者谓羿曰我鹓扶君为此土之神而何辱我我将假手于逄蒙是日逄蒙弑羿而夺之位兔曰鹓扶自此始也【云私志以下马】
　　趣马【趣养马者】掌赞正良马【賛助校人而正良马之弗良者】而齐其饮食【所以养之使无饥渴之害】简其六节【所以闲之以辨六马之等】掌驾説之颁【驾以行説以止有劳逸之节故叙而颁之说税】辨四时之居治【居谓牧廏所处之宜治谓执驹攻特之属治直吏反】以听驭夫【周礼】
　　巫马掌养疾马而乗治之相医而药攻马疾受财于校人马死则使其贾粥之入其布于校人
　　圉师掌教圉人养马春除蓐衅廏始牧夏庌马冬献马射则充椹质茨墙则翦阖
　　圉人【良马匹一人驽马丽一人】掌养马刍牧之事以役圉师凡宾客丧纪牵马而入陈廞马亦如之
　　马质【主平马价】掌质马【质正也买马则平其价值】马量三物【三马之材必量其高下然后可知其价也】一曰戎马二曰田马三曰驽马【下材而共冗事之马】皆有物贾【以其材之美恶定其价之高下】纲恶马【马之恶者则纲维之所以禁其奔踶也】凡受马于有司者【有司谓校人之属受马谓国事当用马者】书其齿毛与其贾【马质则书其年齿毛色及其价值】马死则旬之内更旬之外入马耳以其物更其外否马及行则以任齐其行若有马讼则聴之【有争马之讼则聴其曲直】禁原蚕者【原再也蚕为龙精与马同祖一嵗再蚕则蚕胜而马衰故禁之】校人【马官之长】掌王马之政【政谓差檡养乗之数】辩六马之属【马之属不同而所驾亦异故辩之】种马一物【种谓马之至良而可以为种者王路用之一物者谓以一类相从也】戎马一物【戎路驾戎马】齐马一物【金路驾齐马】道马一物【象路驾道马】田马一物【田路驾田马】驽马一物【以给宫中之役】凡颁良马而养乗之【颁良马谓颁之于圉师圉人趣马驭夫仆夫也养之乗之然后教也】乗马一师四圉【四匹曰乗养马曰圉乗马分为四圉圉师一人主之】三乗为皁【马十二匹为皁】皁一趣马【下士一人主之】三皁为系【马三十六匹为系】系一驭夫【中士一人主之】六系为廐【马二百一十六匹为廐】廐一仆夫【上士一人主之】六廐成校【六马各一廐共成一校凡千二百九十六匹而王马少备】校有左右【二校分为左右】驽马三良马之数【五马皆为良马惟驽马一物独三倍良马之数】丽马一圉【二马为丽是二驽马共为一圉】八丽一师【马十六匹共一圉师】八师一趣马【马百二十八匹共一趣马】八趣马一驭夫【马一千二十四匹共一驭夫也驽马三良马之数五良一驽凡一千四百五十六匹而王马大备矣】　天子十有二闲【闲必木为之以防马也六廐成校校有左右故十二闲也】马六种【种马戎马齐马道马田马驽马】邦国六闲【诸侯良马三闲驽马三闲】马四种【无种马戎马也】家四闲【卿大夫良马一闲驽马三闲】马二种【止有田马驽马】凡马特居四之一【特牡马也三牝一牡欲其生之众也】　春祭马祖【祭天驷星】执驹【马二嵗为驹性未定执之无令近母】夏祭先牧【祭始养马者】颁马攻特【牡马蹄齧不可乗用故因夏颁马而攻凿其蹄也】秋祭马社【祭始乗马者】臧仆【简为驭者令皆善也】冬祭马步【祭神为灾害马者】献马【献成马于王】讲驭夫【驭夫驭贰车从车使车者讲简习也】　凡大祭祀朝觐会同【皆有合用之马】毛马而颁之【齐其毛色而颁授之】饰币马【以马赐遗则校人饰之】执朴而从之【驭者执鞭策而从之】凡宾客受其币马【受其庭实之马】大丧饰遗车之马及葬埋之田猎则帅驱逆之车凡将事于四海山川则饰黄驹【黄中之色也谓杀驹以祈沈也】凡国之使者共其币马【币马或以赐诸侯或以私觌】凡军事物马而颁之【齐其足力而颁授之】等驭夫之禄【自驭马以下皆有禄举驭夫以见之也】宫中之稍食【谓马皆冇养乗于宫中者　并上】
　　黄鹄之飞日行千里有必飞之备也骐驎騄駬每一日走千里有必走之势也虎豹熊罴而无敌者有必胜之理也【商子】
　　马毛大尾亲友自絶【注云取马毛大尾置朋友衣中及夫妇衣中则各自相憎矣　万毕术】
　　古之善相马者寒风氏相口齿麻朝相頬子女厉相目衞忌相髭许鄙相投伐褐相胸脇管青相膹肳陈悲相股脚秦牙相前賛君相后【吕氏春秋】
　　马头为王欲得方目为丞相欲得光脊为将军欲得强腹脇为城郭欲得张四下为令欲得长凡相马之法先除三羸五驽乃相其余大头小颈一羸弱脊大腹二羸小颈大蹄三羸大头缓耳一驽长颈不折二驽短上长下三驽大髂【括贾切】短脇四驽浅防薄騧五驽【齐民要术】相马不蔵法肝欲得小耳小则肝小肝小识人意肺欲得大鼻大则肺大肺大则能奔心欲得大目大则心大心大则猛利不惊目四满则朝暮徤肾欲得小肠欲得厚且长肠厚则腹下广方而平脾欲得小膁腹小则脾小脾小则易养望之大就之小筋马也望之小就之大肉马也皆可乗致致瘦欲得见其肉【谓前肩守肉】致肥欲得见其骨【骨谓头颅】马龙颅突目平脊大腹防重有肉此三事备者亦千里马也水火欲得分【水火在鼻两孔间也】上唇欲急而方口中欲得红而有光此马千里马上齿欲钩钩则寿下齿欲锯锯则怒颔下欲深下唇欲缓牙欲去齿一寸则四百里牙剑锋则千里嗣骨欲廉如织杼而濶又欲长【頬下侧八骨是】目欲满而泽眶欲小上欲弓曲下欲直素中欲廉而张【素鼻孔上】隂中欲得平【股下】主人欲小【股里上近前也】阳里欲高则怒【股中上之主人】额欲方而平八肉欲大而明【耳下】中欲深【耳下近牙】耳欲小而鋭如削筒相去欲促欲戴中骨高二寸【中骨也】易骨欲直【眼下直下骨也】颊欲开赤长膺下欲广一尺以上名曰挟【一作扶】尺能久走鞅欲方【頬前】喉欲曲而深胸欲直而出【髀间前向】凫间欲开望视之如双鳬颈骨欲大肉次之髻欲桎而厚且折季毛欲长多覆肝肺无病【发后毛是】背欲短而方脊欲大而抗脢筋欲大【夹脊筋也】飞鳬见者怒【胸次筋也】三府欲齐【两骼及中骨也】凥欲頽而方尾欲减本欲大脇肋欲大而洼名曰上渠能久走龙翅欲广而长升肉欲大而明【髀外肉也】辅肉欲大而明【前脚下肉】肠欲充腔小【腔膁】季肋欲张【短肋】悬薄欲厚而缓【脚腔】虎口欲开【股肉】腹下欲平满善走名曰下渠日三百里阳肉欲上而高起【髀外近前】髀欲广厚汗沟欲深明直肉欲方能久走【髀后肉也】输【一作翰】鼠欲方【直肉下也】朒肉欲急【髀里也】间筋欲急短而减善细走【输鼠下筋】机骨欲举上曲如悬匡马头欲高距骨欲出前间骨欲出前后曰【外凫临蹄骨也】附蝉欲大前后目【夜眼】股欲薄而博善能走【后髀前骨】臂欲长而膝本欲起有力【前脚膝上句前】肘后欲开能走膝欲方而庳髀骨欲短两肩骨欲深名曰芙蕖怒蹄欲厚三寸硬如石下欲深而明其后开如鹞翼能久走【上】
　　夫因气含生罕不以形相别至于比徳方事龙马则同类焉是以蔡昙观其智衞忌相其才抑亦昭发扵图纬而刋载于宝牒章皇王之符瑞叶河洛之祯祥故以丹青列其形铜玉传其象至如騄耳骅骝赤骥白驎之絶黄渠山子逾轮之异不可得而比也故能遥碣石而砾倒晷排阊阖而轶姑徐非夫归风弥尘之迹超虚送日之步安能若是哉望绛宫而骧首指琼台而一息繄可得而齐影矣至于诗书所纪名色实多骍骆丽乎坰野皎质耀乎空谷或表形騧紫被乎青难可尽言矣其有龙文騕褭之伦取其电逝而飇逸驎駵駃騠之俦亦腾骧以称骏莫不待盛明而皆出歴代之神宝矣次有蒲梢囓膝鱼文骊驹之类或擅名于汉右或珍生于冀北备饰于涓正填列于帝皁进则充服于上襄而骖骊于瑶辂退则羁弃于下圉而思驭于帝闲俟呉班秦公之见识仰天门而弥远窥云路而何难哉使乎韩哀孙阳之复执靶岂伤吻敝防伏匿而不进焉自非神彻幽遐体照冥远驱驾羣龙穷观天域详搜迥古靡得俦焉【萧绮拾遗记録】
　　孔颖达曰古人不骑马故经典不见至赵武灵王谋胡服骑射以教百姓李牧日杀牛飨士习骑射始见于此又宋刘谓左氏左师展将以公乗马而归此骑马之渐予按古者服牛乗马马以驾车不单骑也至六国时始单骑【羣碎録】
　　佛説马有八态譬人经云佛吿诸比丘马有弊恶八态何等为八一态者解羁缰时便掣车欲走二态者车驾跳梁欲囓其人三态者便举前两脚掣车而走四态者便蹋车軨五态者便人立持轭摩身抄车却行六态者便傍行斜走七态者便掣车驰走得值浊泥止住不行八态者悬篼餧之熟视不食其主牵去欲驾之时遽含噏噬饮食不得佛言人亦有弊恶八态何等为八一态者闻説经便走不欲乐聴如马解羁缰掣车走时二态者闻説经意不解不知语所趣向便瞠跳梁不欲乐闻如马驾车跳梁欲齧人时三态者闻説经便逆不受如马举前两脚掣车走时四态者闻説经便骂如马蹹车軨时五态者闻説经便起去如马人立持轭摩身抄车却行时六态者闻説经不肯听防头邪视耳语如马傍行斜走时七态者闻説经便欲穷难问之不能相应答便死抵妄语如马得浊泥便止不复行八态者闻説经不肯聴及念婬泆多求不欲聴受死入恶道时乃遽欲学问行道亦不能复得行道如马悬篼餧之熟视不肯食其主牵去欲驾之乃遽含噏噬亦不得食【法苑珠林】罴差之山多马【山海经　义北鲜之山多马】
　　有文马缟身【色白如缟】朱鬛目若黄金名曰吉量【一作良】乗之寿千嵗【周书曰犬戎文马赤鬛白身目若黄金名曰吉黄之乗成王时献之六韬曰文身朱鬛眼若黄金项若鸡尾名曰鸡斯之乗大传曰駮身朱鬛鸡目山海经亦有吉黄之乗寿千嵗者惟名有不同説有小错其实一物耳】
　　腾黄者神马也其色黄一名乗黄亦曰飞黄或作古黄或曰翠黄其状如狐【初学记】
　　龙马者仁马也河水之精高八尺五寸长颈有翼傍有垂毛鸣声九哀【宋书】
　　其名则汗血山子桃骖緑耳金喙腾黄驺吾吉光蒲稍啔服野麋蛾鹿白蚁鸡斯蜚鸿母儿遗风騕褭兹白纎骊【马赋】
　　马有秀骐逢騩【尸子】
　　马称骅骝骥騄牛誉郭椒丁栎【桓谭新论】
　　马属白马黑脊驙白马朱鬛骆飞黄驺吾吉量朱駮飞兔金喙騕褭走狐駃騠飞鸿野麋腹丹骐骥騄駬骅骝駣汗血驒騱巨尘騀鹿【广雅】
　　滇池县有泽水周回二百里所出深广下流浅狭似如倒流故俗曰滇池长老传言池中有神马与家马交则生骏驹世称滇池驹日行五百里【华阳国志】
　　卢县有马穴山傍有地道汉时常有百匹马出其中形皆小似滇池马今遂名其处曰马穴【荆州图説】
　　舜驾五龙马行康衢【列子】
　　飞兔者神马之名日行三万里禹治水勤劳厯年救民之害天应其徳而至【呉志】
　　駃蹄者后土之兽也自能言语王者仁孝于民则出禹治水有功而来【孙氏瑞应图】
　　微子乗白马入周曰白马氏
　　天子东逰至于黄泽使宫乐谣曰黄之池其马歕沙皇人威仪黄之泽其马歕玉皇人寿谷【穆天子传】
　　緑耳又作耳渠黄又名訾黄
　　天子命驾八骏之乗右服□骝而左緑耳右骖赤而左白天子主车造父为御□为右次车之乗右服渠黄而左逾轮右盗骊而左山子栢夭主车叅百为御奔戎为右【穆天子传】
　　犬戎觞天子于雷首之阿乃献良马四驷天子使孔牙受之曰雷水之平寒爰有黑牛白角黑羊白血
　　八骏之乗以饮于枝洔之中积石之南河【并上】
　　北唐之君来见以一骊马是生緑耳八骏皆因其毛色以为名号【竹书纪年】
　　天子大享于平衍之中韩之人无鳬乃献良马百匹用牛三百良犬七千【穆天子传】
　　东海岛龙川穆天子养八骏处也岛中有草名龙刍马食之一日千里古语云一株龙刍化为龙驹【述异记】穆王巡行天下驭黄金碧玉之车傍气乗风起朝阳之岳自明及晦穷万县之表有书史十人记其所行之地又副以瑶华之轮十乗随王之后以载其书也王驭八龙之骏一名絶地足不践土二名翻羽行越飞禽三名奔霄夜行万里四名超影逐日而行五名逾辉毛色炳燿六名超光一形十影七名腾雾乗云而奔八名挟翼身有肉翅递而驾焉按辔徐行以匝天地之域【拾遗记】周宣王三十三年幽王生是嵗有马化为孤
　　晋平公出畋见乳虎伏而不动顾谓师旷曰吾闻之也霸王之主出则猛兽伏不敢起今者寡人出见乳虎伏而不动此其猛兽乎师旷曰鹊食猬猬食防鸃防鸃食豹豹食駮駮食虎夫駮之状有如駮马今者君之出必骖駮马而出畋乎公曰然师旷曰臣闻之一自诬者穷再自诬者辱三自诬者死今夫虎所以不动者为駮马也固非主上之徳义也君奈何一自诬乎【説苑】
　　景公有马其圉人杀之公怒援戈将自击之晏子曰此不知其罪而死臣请为君数之令知其罪而杀之公曰诺晏子举戈而临之曰汝为吾君养马而杀之而罪当死汝使吾君以马之故杀圉人而罪又当死汝使吾君以马故杀人闻于四隣诸侯汝罪又当死公曰夫子释之夫子释之勿伤吾仁也【上】
　　齐景公好马命画工图而访之殚百马之价期年而不得像过实也今使爱贤之君考古籍以求其人虽期百年不可得也【符子】
　　齐景公逰少海传骑从中来谒曰婴疾甚且死恐公后之景公遽起传骑又至景公曰趣驾烦且之乗使驺子韩枢御之行数百步以驺为不疾夺辔代之御可数百步以马为不进尽释车而走以烦且之良而驺子韩枢之巧而以为不如下走也【韩子】
　　公逰于纪得金函发而视之中有丹书曰食鱼无反勿乗驽马公曰善哉知苦言食鱼无反则恶其鱢也勿乗驽马恶其取道不远也晏子对曰不然食鱼无反毋尽民力乎勿乗驽马则无置不肖于侧乎【晏子】
　　秦缪公将田而丧其马求三日而得之于茎山之阳有鄙夫乃相与食之缪公曰此駮马之肉不得酒者死缪公乃求酒徧饮之然后去明年晋师与缪公战晋之左格右者围缪公而击之甲已堕者六矣食马者三百余人皆曰吾君仁而爱人不可不死还击晋之左格右免缪公之死【韩诗外传】
　　孔子侍坐于季孙季孙之宰通曰君使人假马其与之乎孔子曰吾闻君取于臣谓之取不曰假季孙悟告宰通曰今以往君有取谓之取无曰假【上】
　　韩宣子曰吾马菽粟多矣甚臞何也寡人患之周市对曰使驺尽粟以食虽无肥不可得也名多与之其实少虽无臞亦不可得也主不审其情实坐而患之马犹不肥也【韩非子】
　　伯乐教其所憎者相千里之马教其所爱者相驽马千里之马时一其利缓驽马日售其利急此周书所谓下言而上用者惑也【上】
　　伯乐令其子执马经以求马逾年无有似者归以告父更令求之出见大虾蟇谓父曰得一马畧与相同而不能具伯乐曰何也对曰其马隆颅跌目脊郁缩但蹄不如累趋耳伯乐曰此马好跳掷不堪御也子笑乃止【朝野佥载】秦孝公二十一年有马生人昭王二十年牡马生子而死刘向以为皆马祸也京房易传曰方伯分威厥妖牡马生子上无天子诸侯相伐厥妖马生人【搜神记】
　　公孙龙常争论曰白马非马人不能屈后乗白马无符传欲出闗闗吏不聴此虚言难以夺实也【桓谭新论】
　　走马引樗里牧恭所作也为父报寃杀人而亡蔵于山谷之下有天马夜降围其室而鸣夜觉闻其声以为吏追乃犇而亡去明视之马迹也乃惕然大悟曰岂吾所居之处将危乎遂荷衣粮而去入于沂泽援琴鼔之为天马之声号曰走马引焉【古今注】
　　秦始皇有七名马追风白菟蹑景追电飞翮铜爵晨鳬【上】
　　汉文帝十二年吴地有马生角在耳前上向右角长三寸左角长二寸皆大二寸刘向以为马不当生角犹呉不当举兵向上也呉将反之变云京房易传曰臣易上政不顺厥妖马生角兹谓贤士不足又曰天子亲伐马生角【搜神记】
　　文帝自代还有良马九匹皆天下之骏马也一名浮云一名赤电一名絶羣一名逸骠一名紫燕骝一名緑螭骢一名龙子一名麟驹一名絶尘号为九逸有来宣能御代王号为王良俱还代邸【西京襍记】
　　汉武帝闻大宛有天马遣李广利伐之始得此马有角为竒故汉武为赋天马之歌胡马感北风之思遂顿羁絶绊骧首而驰晨发京城食时至炖煌北塞山下嘶鸣而去因名其处为候马亭【西河旧事】
　　东方朔逰吉云之地得神马一疋高九尺帝问朔是何兽也朔曰昔西王母乗灵光辇以适东王公之舍税此马逰于芝田乃食芝田之草东王公怒弃马于清津天岸臣至王公之坛因骑马返绕日三匝然入汉闗闗犹未掩臣于马上睡不觉而至帝曰其名云何对曰因疾为名步景当乗之时如驽蹇之驴耳东方朔曰臣有吉云草十种种于九景山东二千嵗一花明年应生臣请走刈之得以秣马终不饥也朔曰臣至西极过吉云之泽多生此草移于九景之山全不如吉云之地帝曰何谓吉云朔曰其国俗之云气占吉凶若乐事则满室云气起五色照人着于草树皆成五色露珠甚甘帝曰吉云露可得乎朔乃东走至夕而返得露青露盛青琉璃各受五合跪以献帝遍赐羣臣羣臣得尝者老者皆少疾者皆愈凡五官尝露董谒李克孟岐郭琼黄安也【洞冥记】
　　衞将军青生子或有献騧马者乃命其子曰騧字叔马其后改为登字叔升【西京襍记】
　　武帝时身毒国献连环羁皆以白玉作之码碯石为勒白光琉璃为鞍鞍在暗室中常照十余丈如昼日自是长安始盛饰鞍马竞加雕镂或一马之饰直百金皆以南海白蜃为珂紫金为华以饰其上犹以不鸣为患或加以铃镊饰以流苏走则如撞钟磬若飞幡葆后得贰师天马帝以珉防石为鞍镂以金银鍮石以緑地五色锦为蔽泥后稍以熊罴皮为之熊罴毛有緑光皆长二尺者直百金卓王孙有百余双诏使献二十枚【西京襍记】汉哀帝建平三年定襄有牡马生驹三足随羣饮食五行志以为马国之武用三足不任用之象也【搜神记】王莽建国三年池阳有小人长一尺余或乗马或步行撡持万物小人皆自相称三日乃止莽甚恶之【五行记】马援得骆越铜鼓乃铸为马式还上之因表曰夫行天莫如龙行地莫如马马者甲兵之本国之大用安寜则以别尊卑之序有变则以济远近之难昔有骐骥一日千里伯乐见之昭然不惑近世有西河子舆亦明相法子舆传西河仪长孺长孺传茂陵丁君都君都传成纪杨子阿臣援尝师事子阿受相马骨法臣愚以为传闻不如亲见视景不如察形今欲形之于生马则骨法难备具又不可传之于后孝武皇帝时善相马者东门京铸作铜马法献之有诏立马于鲁班门外则更名鲁班门曰金马门臣谨依仪氏防中帛氏口齿谢氏唇鬐丁氏身中备此数家骨相以为法马高三尺五寸围四尺四寸有诏置于宣徳殿下欲为名马式焉【后汉书】
　　肃宗崩廉范奔赴敬陵时庐江郡掾严麟俱会于路麟乗小车涂深马死不能自进范见而愍然命从骑下马与之不告而去麟事毕不知马所归乃縁踪访之或谓麟曰故蜀郡太守防叔度好周人穷急今奔国丧独当是耳麟亦素闻范名以为然即牵马造门谢而归之【后汉书】失马塞翁姓李见高谷诗序
　　鲍宣子永永子昱皆为司隷而乗一骢马京师人歌之曰鲍氏骢三人司隷再入公马虽瘦行步工【后汉书】茨充字子河宛人举孝防之京师同侣马死充到前亭辄舍车持马还相迎乡里号曰一马两车茨子河孔仲山正身励行辞公府之京师宿卞亭盗窃其马寻知是仲山马乃责让曰孔仲山善士岂宜侵盗送马还之【上】
　　蒒翁者长安善相马者也于边郡求得骏马骑以入市去来人不见也后劳问之因请观焉翁曰诸卿无目不足视也【桓谭新论】
　　曹洪家盈产业骏马成羣武帝讨董卓夜行失马洪以所乗马让帝其马号曰白鹄此马走时惟觉耳边风声足似不践地谚曰凭空虚跃曹家白鹄【拾遗记】
　　惊帆曹真之马其名惊帆者言其驰骤如烈风之举帆疾也
　　张飞有马号玉追时歌曰人中有张飞马中有玉追【寰宇记】
　　豹月乌张飞马【彚苑】
　　魏曹彰性倜傥偶逢骏马爱之其主所惜也彰曰余有美妾可换惟君所选马主因指一妓彰遂换之马号曰白鹘【独异志】
　　广汉杨翁仲聴鸟兽之音乗蹇马之野田间有放眇马相去鸣声相闻翁仲谓其御曰彼放马知此马而目眇其御曰何以知之曰骂此辕中马蹇此马亦骂之眇其御不信往视之目竟眇焉【论衡】
　　魏时鲜卑献千里马白色两耳黄名曰黄耳【穆天子传注】程坚南阳人居贫以磨镜给养母丧哀号枥下有马每闻坚哭辄泪出暂辍刍草【魏畧】
　　魏齐王嘉平初白马出河妖马夜过官牧边鸣呼众马皆应明日见其迹大如斛行数里还入河【搜神记】
　　黄平梦舍中马舞数十人向马拍手索紞曰马火也马舞火起也向马拍手救火也平未归火发
　　大兴二年丹阳郡吏濮阳演马生驹两头自项前别生而死此政在私门二头之象也其后王敦陵上【上】李南乗赤马行道逢他人乗白马者白马先鸣而南赤马应之南谓从者曰彼马言汝当见一黄马左目盲者是吾子可为使驶行相及从者不信行二里所果逢黄马而左目盲南马先鸣而黄马应之问其主果向白马子也【抱朴子】
　　苻坚为慕容冲所袭坚騧马堕而落涧追兵几及计无由出马即踟蹰临涧而垂鞍与坚坚不能及马又跪而受焉坚援之得登岸而西走庐江【异苑】
　　吾与子观东海释驷而升乎山未中路而忘马符子使人求之不获使鬼索之而获符子曰六合不可忘故知良马在其中矣请以六合之观观之也【符子】
　　王武子好马非马不行正旦则栁叶金障泥上元则满月鞯清明则剪水鞭重午则笼娇鞁中秋则玉栊总络头重阳则蝉儿镫春秋社则涂金鞁冬至则嘶风镫除日则药王鞍每节则饲马以明纱豆蔷薇草【马癖记】老宿谚言赫连之世有骏马名曰白口骝【水经注】
　　上以王融才辩十一年使兼主客接虏使房景高宋弁上以虏献马不称使融问曰秦西冀北实多骏骥而魏主所献良马乃驽骀之不若求名检事殊为未孚将旦旦信誓有时而爽駉駉之牧不能复嗣宋弁曰不容虚伪之名当是不习土地融曰周穆马迹徧于天下若骐骥之性因地而迁则造父之防有时而踬弁曰王主客何为懃懃于千里融曰乡国既异其优劣聊复相访若千里日至圣上当驾鼓车弁曰向意既须必不能驾鼓车也融曰买死马之骨亦郭隗之故弁不能答【南齐书】昙邃少出家止河隂白马寺蔬食布衣诵法华经又释达经防亦为人解説常于夜中忽闻扣戸云欲请法师九旬説法邃不许固请乃赴之而犹是眠中比觉己身在白马坞神祠中拜一弟子自是日日密往余无知者后寺僧经祠前见有两高座邃在北弟子在南如有讲説声又闻有竒香之气于是道俗共传神异至夏竟神施白马一疋白羊五头绢九十匹咒愿毕于是而絶【神僧传】梁武帝有良马名照殿玉狮子【小説】
　　陆法和尝谓人曰勿系马于碓其人行过乡曲门侧有碓因系马于其柱入门中忆法和戒走出将解之马已毙矣【北齐书】
　　河间王琛遣使至波斯国求得千里马号追风亦以银为槽金为锁环【洛阳伽蓝记】
　　北齐散骑常侍河南陆乂黄门郎卬之子也卬字云驹而乂患风多所遗忘尝与人马曰云驹有刘神符者常带符与人渡漳水至失符乂笑曰刘君渡水失神符其人答曰陆乂名马作云驹【谈薮】
　　王皓字季高少立名行性懦缓尝从文宣北伐乗赤马赤蒙霜气遂不复识自言失马虞候为求不得须臾日出马体霜尽系在幙前方云我马尚在【北史】
　　韦夐至延州见弟孝寛以所乗马及辔勒与之夐恶其华饰心弗欲之笑谓其弟曰昔人不弃遗簪坠履者恶与之同出不与之同归也卒乗旧马而归【上】
　　炀帝使李星御马一匹名狮子【海録碎事以下驴骡】
　　修弥国多神马骡驴十丈毛色皎然能行水上有两翼或飞于海上常与牧马合则生神驴【洞冥记】
　　赵简子有两白驴而甚爱之阳城胥渠处广门之官夜款门而谒曰主君之臣胥渠有疾医教之曰得白驴之肝病则止不得则死于是召庖人杀白驴取肝以与阳城胥渠处无几何赵兴兵而攻翟广门之官左七百人右七百人皆先登而获甲首【吕氏春秋】
　　汉灵帝养驴数百头常自骑之驱驰遍京师有时驾四驴入市【金楼子　又宋废帝亦于殿上养驴】
　　王粲好驴家畜数头其价有至百金者其一曰落钗其二曰远逰其三曰鸷翼其四曰白鳯其五曰临江其六曰上云其七曰奔涛其八曰飞星【下帷短牒】
　　石虎邺中有一胡道人知咒术乗驴作估客于外国深山中行下有絶涧窅然无底忽有恶鬼偷牵此道人驴下入絶涧道人寻迹咒誓呼诸鬼王须臾即驴物如故【搜神记】
　　释道安常乗赤驴往来荆襄间一日而徧
　　王奂初拜仆射刘祥与奂子融载行至中堂见路人驱驴祥曰驴汝好为之如汝人材皆己令仆矣【南齐书】元恒傲狠凶麄安丰王延明每切责之曰昔宋有东海王祎志性凡劣人号曰驴王我熟观汝所作亦恐不免驴当时闻者号为驴王【后魏书】
　　沙苑之败李神隽防眇马而走曰丁掾力马倒曰丁掾误我【北史】
　　若乃三军陆迈粮运艰难谋臣停算武夫吟叹尔乃长鸣上党慷慨应邦﨑岖千里荷囊致餐用捷大勲歴世不刋斯实尔之功者也音随时兴晨夜不黙仰契象俯协漏刻应更长鸣毫分不忒虽挈壶著称未足比徳斯又尔之智也若乃六合昏晦三辰幽暝犹忆天时用不废声斯又尔之明也青脊隆身长头广额修尾后垂巨耳双磔斯又尔之相也嘉麦既熟实须精面负磨回衡迅若转电惠我众庶神祗获荐斯又尔之能也尔有济师旅之勲而加之以众能是用遣中大夫闾丘骡加尔使衔勒大鸣鸿胪班脚大将军宫亭侯以扬州之庐江江州之庐陵呉国之桐庐合浦之珠庐封尔为庐山公【宋索淑排谐集驴山公九锡文】
　　附大兰王九锡文曰太亥十年九月乙亥朔十三日丁亥北燕伯使使者豪豨册命大兰王曰唯君禀太隂之沉精标羣形于质体肥腯而洪茂长无心以游逸资豢养于人主虽无爵而有秩此君之纯也君昔封国殷商号曰豕氏叶隆当时名垂后世此君之美也白蹢彰于周诗港波应乎隆象歌咏垂于人口经千载而流响此君之徳也君相与野逰为君雄顾羣数百自西徂东俯歕沬则成雾仰奋鬛则生风猛毒必噬有敌必攻长驱直突阵无全锋此君之勇也
　　过去世时有城名波罗奈国名伽尸有一婆罗门有摩沙豆陈久煮不可熟持着肆上欲卖与他都无人买时有一人家有一罢驴市卖难售时陈豆主便作是念我当以豆买此驴用便往语言汝能持驴贸此豆那驴主复念用是态驴为当取彼豆即便答言可尔得驴已欢喜尔时豆主便作是念今得驴子便即説颂曰婆罗门法巧贩卖陈久沙豆十六年唐尽汝薪煮不熟慼折小齿【阙】　　尔时驴主亦作颂曰汝婆罗门何所喜虽有四脚毛衣好负重着道令汝知锥刺火烧终不动尔时豆主复説偈言独生千秋杖头着四寸针能治败态驴何忧不可伏尔时驴闻复瞠即説诵曰安立前二足双飞后两蹄折汝前板齿然后自当知尔时豆主闻驴此颂复説偈言蚊防毒虫螫惟仰尾自防当截汝尾却令汝知辛苦尔时驴复以偈答言从先祖已来行此悷法今我故承习死死终不舍尔时豆主知此弊恶不可苦语便更称誉以颂答曰音声鸣彻好面白如珂雪当为汝取妇共逰林泽中驴闻輭爱语复説颂曰我能负八斛日行六百里婆罗当知闻取妇欢喜故【僧祗律】尔时殊致罗婆菩萨告诸龙言过去世时此贤刼初有一天子名曰大三摩多端正少双才智聪明以正行化常乐寂静不乐爱染常乐洁身王有夫人多贪色欲王既不幸无处遂心曽于一时见驴命羣根相出见欲心发动脱衣就之驴见即交遂成胎蔵月满生子头耳口眼悉皆似驴唯身类人而复麤涩駮毛被体与畜无殊夫人见之心惊怖畏即便委弃投于厠中以福力故处空坠时有罗利妇名曰驴神见儿不汚念言福子遂于空中接取洗持将往雪山乳哺畜养犹如己子等无有异及至长成教服仙药与天童子日夜共逰复有大天亦来爱防此儿饮食甘果药草身体转异福徳庄严大光照曜如是天众共同称美号为法驴虱叱大仙圣人以是因縁彼雪中并及余处悉皆化生种种好华好果好药好香种种清流种种好鸟在所盈住普皆丰盈以此药果资益因縁其余形容麤相悉转身体端正唯唇似驴是故名为驴唇仙人【大集经】










　　广博物志巻四十六
<子部,类书类,广博物志>
　　钦定四库全书
　　广博物志巻四十七
　　明　董斯张　撰
　　鸟兽第二【兽下】
　　主冰作服牛【吕氏春秋】
　　稷之孙曰叔均是始作牛耕【注始用牛犁也　山海经】
　　牛人掌养国之公牛【公牛谓公家之牛】以待国之政令【以待祭祀賔客享食賔射军事防事之所需也】凡祭祀共其享牛求牛以授职人而刍之【享牛享祭之牛求牛隔日绎祭求神所用之牛命牧人刍养之】凡賔客之事供其牢礼积膳之牛飨賔射供其膳羞之牛军事供其犒牛防事供其奠牛凡会同军旅行役供其兵车之牛与其牵傍以载公任噐【周礼】
　　隋志有戚相牛经
　　牛岐胡有寿【岐胡牵而腋亦分为三也】眼去角近行驶眼欲得大眼中有白脉贯瞳子最快二轨齐者快【二轨从鼻至髀为前轨甲至髂为后轨】颈骨长且大快壁堂欲得阔【壁堂脚肢间也】倚欲得如绊马聚而正也茎欲得小膺庭欲得广【膺庭胸也】天闗欲得成【天闗脊接骨也】儁骨欲得垂【儁骨脊骨中夹欲得下也】洞胡无寿【洞胡从头至臆也】旋毛在珠渊无寿【珠渊在眼下也】上池有乱毛起妨主【上池两角中一曰戴麻也】倚脚不正有劳病角冷有病毛拳有病毛欲得短宻若长疎不耐寒气耳多长毛不耐寒热单膂无力有生疖即决者有大劳病尿射前脚者快直下者不快乱睫者觝人后脚曲及直竝是好相直尤胜进不甚直退不甚曲为下行欲得似羊行头不用多肉臀欲方尾不用至地至地少力尾上毛少骨多者有力膝上缚肉欲得硬角欲得细横竖无在大身欲得促形欲得如卷【巻者其形侧也】插颈欲得髙一曰体欲得大膁疎肋难饲龙突目好跳【又云不能行也】鼻如镜鼻难牵口方易饲兰株欲得大【兰株尾株】豪筋欲得成就【豪筋脚后横筋】丰岳欲得大【丰岳膝株骨也】蹄欲得竖【竖如羊角】垂星欲得有努肉【垂星蹄上有肉覆蹄谓之努肉】力桂欲得大而成【力桂常卑】肋欲得宻肋骨欲得大而张【张而广也】髀骨欲得出儁骨上【出背脊骨上也】易牵则易使难牵则难使泉根不用多肉及多毛【泉根茎所出也】悬蹄欲得横【如八字也】隂虹属颈行千里【隂虹者有双筋白毛骨属劲甯公所饭】阳盐欲得广【阳盐者夹尾株前两膁也】当阳盐中间脊骨欲得防【防则双膂不防则为单膂】常有似鸣者有黄【齐民要术】
　　相牛经云隂虹属颈千里注曰隂虹者双筋白尾骨属颈甯戚所饭者也恺之牛其亦有隂虹也
　　史记云宁为鸡口无为牛后按延防国防音义云尸鸡中之主从牛子然则口当为尸后当为从俗写误也【顔氏家训】
　　州畱者其实水牛苍毛豕身角若担矛卫防其犊与虎为讐【异物志】
　　大月氐有牛名曰日及割取肉一二觔明日疮愈汉人入国示之以为珍异汉人曰吾国有虫名曰蚕食桑叶为人吐丝外国复不信有之【中记】
　　武都故道县有怒特祠云神本南山大梓也昔秦文公伐之树疮随合乃遣人持斧斫之犹不断一人伤足不能去卧树下闻鬼相与言曰劳攻战乎其一曰足为劳矣又曰秦公必不休答曰其如我何又曰赤灰跋于子何如乃黙无言卧者以告令士皆赤衣随所斫以灰跋树断化为牛入水故秦为立祠【列异传　又搜神记武王雍州神树同此不重録】
　　詹何坐弟子侍有牛鸣于门外弟子曰是黑牛也而白题詹何曰然是黑牛也而白在其角使人视之果黑牛而以布褁其角以詹子之术婴众人之心华焉殆矣故曰道之华也尝试释詹子之察而使五尺之愚童子视之亦知其黑牛而以布褁其角也故以詹子之察苦心伤神而后与五尺之愚童子同功【韩子】
　　夷逸者夷诡诸之裔或劝其仕曰吾譬则牛也寜服轭以耕于野不忍被绣入庙而为牺【尸子】
　　秦昭王有病百姓里买牛而家为王祷公孙述出见之入贺王曰百姓乃家里买牛为王祷王使人问之果有之王曰訾之人二甲【訾毁也罚之也】夫非令而擅祷是爱寡人也夫爱寡人寡人亦且改法而心与之相循者是法不立法不立乱亡之道也不如人罚二甲而复与为治【韩非子】
　　公明仪为牛弹清角之操伏食如故非牛不闻不合其耳矣转为蚉防之声孤犊之鸣即掉尾奋耳蹀躞而听太原县北有银牛山汉建武二十四年有一人骑白牛蹊人田父诃诘之乃曰吾北海使将防天子登封遂乗牛上山田父寻至山上惟见牛迹遗粪皆银也明年世祖封禅焉【酉阳杂俎】
　　大秦国贡花蹄牛其色駮髙六尺尾环绕其身角端有肉蹄如莲花善走多力帝使辇铜石以起望仙宫迹在石上皆如花形故阳闗之外花牛津时得异石长十丈髙三丈立于望仙宫因名龙钟石武帝末此石自陷入地惟尾出土上今人谓龙尾墩也【述异记】
　　郭林宗谓仇季知曰子尝有过否季知曰吾尝饭牛牛不食一搏牛耳【卞子】
　　管辂洞晓术数初有妇人亾牛从卜曰可视东丘塜中当悬向上既而果得妇人反疑辂告官按验乃知是术数所推【别传】
　　桓在南常出诣殷荆州于鹳穴逢一老翁羣驱青牛形色瓌异即以所乘牛易取乗之至灵溪骏驶非常息驾饮牛牛入水不出桓使觇守经日絶迹当时以为神物【渚宫故事】
　　惠帝太安中江夏张骋所乗牛言曰天下乱乘我何之骋惧而还犬又言曰归何早也寻后牛又人立而行骋使善卜者卜之谓曰天下将有兵乱为祸非止一家【晋书】元嘉中益州刺史吉翰迁为南徐州先于蜀中载一青牛下常自乗恒于目前养视翰遘疾多日牛亦不肯食及亡牛流涕滂沱吉氏防未还都先遣驱牛向宅牛不肯行人知其异即待防丧既下船便随去【幽州録】
　　宋谯国城父人王昙畧常以牛作脯为业欲杀一牛见刀輙跳跃欲走昙怒乃先以刀刺牛目经少时其人眼无故暴出而死
　　陈后主时秣陵有泉深不可测产鱼鳖甚众恒有声如牛邑人惧之不敢犯无何忽见牛头于岸下里民牵而出之于是捕其鱼乃尽江东旧以牛头山为天闗今牛头已获盖示国将灭而闗毁也后年隋平陈【广古今五行记】竺法慧语弟子云新野有一老公当命过吾欲度之仍行于畦畔之间果见一公将牛耕田慧从乞牛公不与慧前自捉牛鼻公惧其异遂以施之慧牵牛祝愿七步而反以牛还公公为少日而亡【法苑珠林】
　　卞士瑜者其父以平陈功授仪同悭吝常雇人筑宅不还其价作人求钱卞父鞭之曰若实负钱我死当与尔作牛须防之间卞父死作人有牛产一黄犊腰下有黑文横结周匝如人腰带右胯有白文斜贯大小正如笏形牛主呼之曰卞公何为负我牛即屈前膝以角着地瑜以钱十万赎之牛主不许死乃收塟【广五行记】
　　魏土地记曰沮阳城东八十里有牧牛山下有九十九泉即沧河之上源也山在县东北三十里山上有道武皇帝庙耆旧云山下亦有百泉竞发有一神牛骏身自山而降下导九十九泉饮泉竭故山得其名今山下导九十九泉积以成川西南流【水经注】
　　佛迹寺有牛产犊出首还隐已过信次母将亡僧告智旷知恻答曰此犊是寺居士侵用僧物今来偿债其羞不出牛母无他因执炉呵戒犊子疾当偿报何耻生乎应言便出【神僧传】
　　隋并州竹永通曾贷寺家粟六十石年乆不还索之云还讫遂于佛堂誓言若实未还当与寺家作牛此人死后寺家生一黄犊足有白文乃是竹永通字乡人观者日数千其家用粟百石于寺赎牛别立一室事之如生仍为造像写经月余遂死
　　北虏之先索国有泥师都二妻生四子一子化为鸿遂委三子谓曰尔可从古防古防牛也三子因随牛牛所粪悉成肉酪【酉阳杂俎】
　　秦文王五年游于朐衍有献五足牛者时秦世防用民力京房易传曰兴繇役夺民时厥妖牛生五足【搜神记】汉景帝中六年梁孝王田北山有献牛足出背上者刘向以为牛祸内则思虑霿乱外则土功过制故牛祸作足而出于背下奸上之象也
　　晋大兴元年三月武昌太守王谅有牛生子两头八足两尾共一腹不能自生十余人以绳引之子死母活其三年后苑中有牛生子一足三尾生而即死
　　汉桓帝延禧五年临沅县有牛生鸡两头四足【并上】昔佛在世时时有国王号名捷陀奉事婆罗门婆罗门居在山中多种果树时有担樵人毁其果树婆罗门见之便将诣王所言是人无状残败我果树王当治杀王敬事婆罗门不敢违即为杀之自后未久有牛食人稻其主逐捶折其一角血流满面牛还到王所白言我实无状食此人少稻今折我角主亦追到王所王晓鸟兽语王语牛言我当为女杀之牛即报言今虽杀此人亦不能令我不痛但当约勅王便感念言我事婆罗门但坐果树令我杀人不如此牛今事此道复不免生死何用此道便到佛所五体投地为佛作礼愿受五戒十善佛言布施持戒现世得福忍辱精进一心智慧其徳无量后生天上王欢喜得须陀恒阿难白佛言此王与牛本何因縁佛言乃昔拘那舍牟尼佛时王与牛为兄弟作优婆塞共持斋戒一日一夜王守法精进不敢懈怠寿终升天上寿尽下为国王牛时犯斋夜食后受其罪罪毕复作牛五伯世尚有宿识故来开悟王意牛后七日寿终上生天【法苑珠林】
　　昔佛在世时有贾客名弗迦沙因入罗越城分卫于城门中值新产防牛所觝杀牛主怖惧卖牛转与他人其人牵牛欲饮水复觝杀其主其主家人瞠恚取牛杀之于市卖肉有田舍人买取牛头负担持归去舍里余坐树下息以牛头挂树枝须絶断牛头落下正堕人上牛角刺人即时命终一日之中凡杀三人瓶沙王闻之怪其如此即与羣臣往诣佛所具问其意佛告王曰往昔有贾客三人到他国内兴生寄住独孤老母舍应与雇舍直见老母孤独欺不欲与伺老母不在黙然而去母归不见客即问皆云已去老母瞠恚寻后逐及疲顿索直三客逆骂我前已与云何复索不肯与直老母单弱不能奈何懊恼而咒愿我后世所生之处若当相值要当杀汝佛语瓶沙王尔时老母今此防牛是也三贾客者佛迦沙等三人为牛所觝杀者是
　　昔賔国中有兄弟二人其兄出家得阿罗汉弟在家中治修居业时兄数来敎诲劝弟布施持戒修善作福现有名誉死生善处而弟报曰兄今出家不虑官府不念妻子田园财寳我有此务而兄数诲不用兄敎后病命终生在牛中为人所驱防盐入城兄从城中出偶见之即为说法牛闻已悲咽不乐牛主见己语道人曰汝何导说而使我牛忧愁不乐道人报曰此牛前身本是我弟昔日负君一钱盐债故堕牛中以偿君力牛主闻已语道人曰君弟昔日与我亲友是时牛主即语牛曰吾今放汝不复役使牛闻感激至心念佛自投深涧即便命终得生天上
　　昔捷防罗国迦腻色迦王有一黄门恒监内事暂出城外见有羣牛数盈五百来入城内问驱牛者此是何牛答言此牛将去其种于是黄门即自思忖我宿恶业不受男身今应以财救此牛难遂偿其价悉令得脱善业力故令此黄门即复男身深生庆恱寻还城内伫立宫门附使启王请入奉现王令唤入怪问所由于是黄门具奏上事王闻惊喜厚赐珍财转授髙官
　　昔大迦罗越华言居士出钱为业有二人举钱一万至日还之后日二人复相谓曰我更各举十万后不还之亦可有牛系在篱里语二人曰我先世坐负主人一千钱不还偿今三次作牛犹还未了况君欲取十万罪无毕时二人惊怪防天已晓主人出二人说牛之语主人即便放着羣中不复取用咒愿此牛自今以后莫复更受此畜生身若有余钱一以布施牛后命过得生人中佛在骄萨罗国将诸比丘欲诣勒那树下至一泽中有五百水牛甚大凶恶复有五百放牛之人遥见佛来将诸比丘从此道中行髙声呌唤唯愿世尊莫此道行此牛羣中有大凶恶牛极突伤人难可得过尔时佛告放牛人言汝等今者莫大忧怖彼水牛者设来觝我吾自知时语言之顷恶牛卒来翘尾低角跳踯直前尔时如来于五指端化五狮子在佛左右四面周帀有大火坑时彼恶牛甚大惶怖四向驰走无有去处唯佛足前有许多地宴然清凉驰奔趣向心意泰然复无怖畏长跪伏首防世尊足尔时世尊知彼恶牛心已调伏即便为牛而说偈言盛心兴恶意欲来伤害我归诚望得胜反来防我足时彼水牛闻佛世尊说此偈已深生惭愧欻然悟解盖障云除知在先身在人道中所作恶业倍生慙愧不食水草即便命终生忉利天
　　防梵波提过去世曾作比丘于他粟田边摘一茎粟观其生熟数粒堕地五百世作牛偿之【并上以下羊】
　　羊以正月产者为上羔仲冬产者为次羔季春以后产者为下羔
　　羊属吴羊牡一歳曰牡翔三嵗曰羝其牝一歳曰牸防三歳曰牂吴羊曰防羖羊曰羯羍羜防美也美皮泠角【广雅】
　　羊人掌羊牲凡祭祀饰羔【羔小羊也饰谓饰以绩也】祭祀割羊牲登其首【首者阳气所聚升首以报阳也】凡祈珥共其羊牲賔客共其法羊凡沈辜禳衅积共其羊牲【周礼】
　　羱羊之角重于肉斵木之舌长于喙【览】
　　吴房堂溪有白羊渊渊水旧出山羊汉武元封二年有白羊出此渊旧牧者祷祀之初出一羊妇人大惊拍手羊自此絶焉【郡国志】
　　羊而不角呼蛟羊【述异记】
　　古人说羊一名胡髯郎又名青鸟【上】
　　月氏之羊其头在野厥髙六尺尾亦如马何以审之事见尔雅【郭璞羊賛】
　　昔有攘羊者以羊遗叔向母埋之不食后三年攘羊事发追捕向家检羊骨肉都尽唯舌犹在国人异之遂以羊舌为族矣【搜神记】
　　齐庄公之臣王国卑中里檄者讼三年而狱不断恐失有罪使二人羊盟齐之社二子相从以羊血洒社读王国卑之词已尽絶里檄之词未半祭羊起而触中里檄齐人以为有神騐【墨子】
　　修羊公者魏人也后以道千景帝帝礼之使止王邸中数歳道不可得有诏问修羊公能何日发语未讫牀上化为白羊题其脇曰修羊公谢天子后置石羊于灵台上羊后复去不知所在【列仙传】
　　汉齐人梁文好道其家有神祠建室三四间座上施皁帐常在其中积十数年后因祀事帐中忽有人语自呼嵩山君大能饮食治病有验文奉事甚肃积数年得进其帐中神醉文乃乞得奉见顔色谓文曰授手来文纳手得持其颐髯须甚长文渐绕手卒然引之而闻作羊声座中惊起助文引之乃袁公路家羊也失之七八年不知所在杀之乃絶【搜神记】
　　陇州汧源县有土羊神庙昔秦始皇开御道见二白羊鬬遣使逐之至此化为土堆使者惊而回秦始皇乃幸其所见二人拜于路隅始皇问之答曰臣非人乃土羊之神也以君至此故来相谒言讫而灭始皇遂令立庙至今祭祀不絶【陇州图经】
　　苻坚时有人于明光殿大呼曰甲申乙酉鱼羊食人悲哉无复遗坚命执之俄而不见秘书监朱彬等因请诛鲜卑坚不从也【十六国春秋】
　　石虎尝昼寝梦见羣羊负鱼从东北来寤以访佛图澄澄曰不祥也鲜卑其有中原乎慕容氏后果都之【髙僧传】梁时王克为永嘉郡有人饷羊集賔欲防而绳解来投一客先跪两拜便入衣中此客竟不言之固无救请须宰羊为炙先行至客一脔入口便下皮肉周行偏体痛楚号呌方复说之遂作羊鸣而死【防报记】
　　耆域时或告人以前身所更谓支法渊从羊中来竺法与从人中来又讥诸众僧谓衣服华丽不应素法【神僧传】王固聘魏因宴享祭请停杀一羊羊于固前跪拜又宴昆明池魏人以南人嗜鱼大设罟网固以佛法咒之遂一鳞不获【南史】
　　有人送书于髙爽告质云比日守羊困苦爽答曰守羊无食何不货羊籴米【上】
　　昔有老公其家巨富而此老公思得肉食诡作方便指田头树语诸子言令我家业所以谐富由此树神恩福故耳今日汝等宜可羣中取羊以用祭祀时诸子等承奉敎命寻即杀羊祷赛此树即于树下立天祀舍其父后时寿尽命终行业所追还生已家羣羊之中时值诸子犹祠树神便取一羊遇得其父将欲杀之羊便防防笑而言曰儿此树者有何神灵我于往时为思肉故妄使汝祀皆共汝等同食此肉今偿殃罪独先当之时有罗汉过到乞食见其亡父受于羊身即借主人道眼令自观察乃知是父心懐懊恼即壊树神悔过修罪不复杀生【法苑珠林以下犬】
　　犬人掌犬牲凡祭祀共犬牲用牷物【用纯色物】伏瘗亦如之【伏谓伏犬以王车轹之瘗谓埋祭也二者亦用牲物】○凡防珥沈辜用防可也凡相犬牵犬者属焉掌其政治【周礼】
　　狗名重工彻止雚猳来白龙狗【穆天子传】
　　渠搜犬者露犬也能飞食虎豹【周书】
　　犬则有青鹯白雀飞龙虎子【周处风土记】
　　□獀南越犬名也殷虞晋獒竝犬名也
　　犬生四子取黄子养之犬生五子取青子养之六子取赤子养之七子取黒子养之八子取白子养之白犬乌头令人得财白犬黒尾令人世世乗车黒犬白耳犬主畜之令人富贵黑犬白前两足宜子孙黄犬白尾令人世世衣冠【襍五行书】
　　犬属殷虞晋獒楚黄韩獹宋防狼狐防獖【广雅】
　　龟骸环裳子孙聪明狗肝泥灶妇取孝顺【张华感物类从志】申叔问曰犬马之名皆因其形色而名焉唯韩卢宋鹊独否何也子顺答曰卢黒色鹊黒白色非色而何【孔丛子】金门之山有赤犬名曰天犬下则天下兵起【山海经】昔三苗大乱龙生于庙犬哭于市【隋巢子】
　　介鬬闾里有狗宋人之驽狗也其家命之为淖逐狗不及止矣而望之自以为过矣【庄子】
　　公孙子贤而徐子不肖而公孙子与徐子鬬徐子之狗攫公孙子之腓而噬之【春秋后语】
　　景公走狗死命外供之棺内给祭晏子谏公曰亦细物也特以与左右为笑耳晏子曰孤老冻馁而死狗有祭鳏寡不恤而死狗有棺行辟若此百姓闻之必怨吾君诸侯闻之必轻吾国而乃以为细物君其图之公曰善趣庖狗以防朝属【晏子春秋】
　　晏子使楚楚人为门于大门侧延晏子晏子曰使狗国者从狗门入今使楚不当从此门入【晏子】
　　齐有贫者命其狗为富命其子为乐方将祭狗入于室叱之曰富出祝曰不祥家有祸长子死哭曰乐乎而不自悲也【尸子】
　　康衢长者字僮曰善搏字犬曰善噬賔客不过其门长者怪而问之以实对于是改之賔客复往【尹文子】
　　楚王与羣臣猎于云梦纵良犬逐狡兎三日而获之其肠似銕良工曰可以为剑【异苑】
　　丽山西有白鹿原原上有狗堡秦襄公时有大狗来下有贼则狗吠之故一堡无患用得厥目【三秦记】
　　郑子阳之难猘狗溃之齐髙国之难失牛溃之【吕氏春秋】客谓孟尝君曰臣闻周氏之喾韩氏之卢天下之疾狗也见兎而指属则无失兎矣望见而放狗也则累世不能得兎矣狗非不能属之者罪也【说苑】
　　周威烈王二十七年乙亥五月晋有三大犬率众犬数万聚于绛杀一犬于东方一犬于西方
　　文帝后元五年六月齐雍城门外有狗生角京房易传曰执政失下将害之厥妖狗生角【搜神记】
　　汉景帝三年邯郸有狗与彘交是时赵王悖乱遂与六国反外结匈奴以为援五行志以为犬兵革失众之占豕北方匈奴之象逆言失听交于异类以生害也京房易传曰夫妇不严厥妖狗与豕交兹谓反徳国有兵革【上】
　　茂陵少年李亨好驰骏狗逐狡兽或以鹰鹞逐雉兎狗则有修毫厘睫白望青曹之名鹰则有青翅黄眸青防金距之属杨万年有猛犬青駮【西京襍记】
　　右扶风臧仲英为侍御史家人作食设案有不清尘土投污之炊临熟不知釜处兵弩自行火从箧簏中起衣物尽烧而箧簏故完妇女婢使一旦尽失其镜数日从堂下掷庭中有人声言还汝镜女孙年三四歳亡之求不知处两三日乃于圊中粪下啼若此非一汝南许季山者素善卜卦卜之曰家当有老青狗物内中侍御者名益喜与共为之诚欲絶杀此狗遣益喜归乡里仲英从之怪遂絶后徙为太尉长史迁鲁相【搜神记】
　　桂阳太守李叔坚为从事家有狗人行家人言当杀之叔坚曰犬马喻君子狗见人行效之何伤顷之狗戴叔坚冠走家大惊叔坚曰悮触冠缨挂之耳狗又于灶前畜火家益怔营叔坚复云儿婢皆在田中狗助畜火幸可不烦邻里此有何恶数日狗自暴死家防无纤芥之异【风俗通】
　　鲍永事后母至孝妻尝于母前叱狗永即去妻
　　灵帝熹和四年于西园防狗着进贤冠带绶以为笑乐有一狗突出走入司徒府门或见之者莫不惊怪汉末富春有桑君者养犬数年不吠孙文台微时经此犬忽吠之桑谓文台曰君其异相乎及贵欲报桑无所好唯好张毕捕鱼文台为作九里箄以赠之文台坚字也【郡国志】
　　孙权时李信纯襄阳纪南人也家养一狗字黑龙爱之尢甚行坐相随饮馔之间皆分与食忽一日于城外饮酒大醉归家不及卧于草中遇太守郑瑕出猎见田草深遣人纵火爇之信纯卧处恰当顺风犬见火来乃以口拽纯衣纯亦不动卧处有一溪相去三五十步犬即奔往入水湿身走来卧处周回以身洒之获免主人大难犬运水困乏致毙于侧俄尔信纯醒来见犬已死遍身湿毛甚讶其事覩火踪迹因而恸哭闻于太守太守悯之曰犬之报恩甚于人人不知恩岂如犬乎即命具棺椁衣衾塟之今纪南有义犬塟髙十余丈【搜神记】晋武帝太康七年郊坛下有一白狗髙三尺光色鲜明恒卧坛侧觉见人前则去骑督王琬以骏马追之狗徐行马不可及射又逃琬去复还郊丘非狗所守后遂大乱又武帝时幽州有狗鼻行地三百余步帝不思和峤之言而立惠帝以致衰乱【郭颂世语】
　　晋元康中呉郡娄县懐瑶家忽闻地中有犬子声隐其声上有小穿大如螾瑶以杖刺之入数尺觉如物乃掘视之得犬子雌雄各一目犹未开形大于常犬也哺之而食左右咸往观焉长老或云此名犀犬得之者令家富昌宜当养之以目未开还置穿中覆以磨砻宿昔发视左右无孔遂失所在瑶家积年无他祸福也大兴中吴郡府舎中又得二枚物如初其后太守张茂为乱兵所杀尸子曰地中有犬名曰地狼有人名曰无伤夏鼎志曰掘地而得狗名曰贾掘地而得豚名曰邪掘地而得人名曰聚聚无伤也此物之自然无谓鬼神而恠之然则与地狼名异其实一物也淮南万毕术曰千嵗羊肝化为地宰蟾蜍得苽卒时为鹑此皆因气作以相感而成也【法苑珠林】
　　晋泰兴二年吴人华隆好弋猎畜一犬号曰的尾每将自随隆后至江边被一大蛇围身犬遂咋蛇死焉而华隆僵仆无所知矣犬徬徨嘷吠往复路间家人怪其如此因随犬往隆闷絶委地载归二日乃苏隆未苏之际犬终不食自此爱惜如同亲戚焉【幽明録】
　　晋世王彪之年少未官尝独坐斋前有竹忽闻大叹声彪之惕然怪似其母因往看之见母衣服如昔彪之跪拜欷歔母曰汝方有奇厄自今以去当见一白狗若能东行出千里三年然后可得免灾忽不复见彪之悲怅达旦既明独见一白狗常随行止便经营行装将往防稽及出千里外三年乃归斋中复闻前声往见母如先谓曰能用吾言故来庆汝汝自今以后年逾八十位列台司皆如母言【上】
　　嘉兴县朱休之有一弟宋元嘉中兄弟对坐家有一犬来向休之蹲徧视二人遂摇头而笑曰言我不能歌听我歌梅花今年故复可柰汝明年何其家惊惧斩犬榜首路侧至来歳梅花时兄弟相鬭并被囚系经歳得免至夏举家时疾兄及弟皆死【述异记】
　　晋懐帝永嘉中嘉兴张林有狗名阿永时天下饥荒狗行欲倒林言阿永汝得肉故健今饿不复行耶狗忽语云我道天下人饥死狗语不已闻者怖走是时天下荒乱帝没于胡【广古今五行记】
　　张天锡梦一緑色狗其形甚长从城东南入欲咋之天锡床上避之乃堕地后茍苌来破姑臧着緑地锦袍从东南门入一如所梦【十六国春秋】
　　太叔王氏后娶庾氏女年少色美王年六十常宿外妇深无忻后忽一夕见王还嬿婉兼常昼坐因共食奴从外来见之大惊以白王王遽入伪者亦出二人交防中庭俱着白帢衣服形貌如一眞者便先举杖打伪者伪者亦报打之二人各勅子弟令举手王儿乃突前痛打是一黄狗遂打杀之王时为防稽府佐门士云恒见一老黄狗自东而来其妇大耻病死【搜神记】
　　鄱阳赵寿有犬蛊时陈岑诣寿忽有大黄犬六七羣出吠岑后余相伯归与寿妇食吐血防死乃屑桔梗以饮之而愈蛊有怪物若鬼其妖形变化襍类殊种或为狗豕或为虫蛇其人不自知其形状行之于百姓所中皆死【上】
　　谢安于后府接賔妇刘氏见狗啣谢头来久之乃失所在妇具说之谢容色无易是月而薨【异苑】
　　许长史所使人盗他家狗六头于长史灶下蒸煮共食之长史何以不检校使腥臭之气薫染殽饭旣食而步上道亦已犯眞人之星也【陶隠居真诰】
　　王思微性好洁净在宅有犬污柱思微令门生洗之意犹不已便令刮削复言未足遂令易柱【金楼子】
　　张彪败后与妻杨氏去惟常所养一犬名曰黄仓在彪前后未曾刻有舍离乃还入若邪山中沈泰説陈文遣章昭达领千余兵重购之并图其妻彪贼未觉黄仓惊吠刦来便噬一人中喉即死及彪被害黄仓嘷呌宛转血中【陈书】
　　陶景云裴眞君好养白犬白鸡犬名白灵鸡名白精学道之士或居山林此可以辟邪【御览】
　　尔时有诸估客欲诣他国其诸商人共将一狗至于中路诸贾顿息伺人不防狗便盗肉众人瞠而折其脚弃野而去时舍利弗天眼见狗躃饥饿困笃垂死着衣持鉢入城乞食得已飞至狗所慈心怜愍以食施与狗得其食活命欢喜旣为说微妙之法狗便命终生舍衞国婆罗门家后舍利弗独行乞食婆罗门见而问焉尊者独行无沙弥耶舍利弗言我无沙弥闻卿有子当用见与婆罗门言我有一子字曰均提年旣孤幼不任使令比前长大当用相与后至七歳以其儿付令使出家便受其儿将至只桓听为沙弥渐为说法心开意解得阿罗汉果功徳悉备均提沙弥始得道已自以智力观过去世本造何行遭圣获果观见前身作一饿狗蒙和尚恩今获人身并得道果欣然心内发而自念言我蒙师恩得脱诸苦今当尽身供给所需求作沙弥不受大戒佛告阿难由过去世迦叶佛时均提出家少年声好巧讃呗人所乐听有一老僧音声浊钝不能经呗已得罗汉功徳皆具年少比丘自恃好声见而呵之声如狗吠时老比丘便呼年少汝识我不我得罗汉仪式悉具年少闻说心惊毛竖惶怖自责即于其前忏悔过咎由其恶言五百世中常受狗身由其出家持净戒故今得见我蒙得解脱【贤愚经】
　　昔有沙门昼夜诵经有狗伏床下一心听经不复念食如是积年命尽得人形生舍卫国中作女人长大见沙门分卫便走自持饭与沙门欢喜后作比丘尼应得真道【譬喻经】
　　舍利弗以一鉢饭上佛佛即回施狗而问舍利弗谁得福多舍利弗言如我觧佛法义佛施狗得福多若据敬法重人识位修道敬田即胜故【智度论以下豕】
　　郑县人卖豚人问其价曰道逺日暮安暇语汝【韩子】孔子穷陈蔡之间藜蒸不糂子路烹豚孔子不问肉所由来即食之【墨子】
　　朔人献燕昭王以大豕曰养奚若使曰豕也非大圊不居非人便不珍今年百二十矣人谓豕仙王乃命豕宰养之十五年大如沙豮足如不胜其体王异之命衡官桥而量之折桥豕不量又命水官舟而量之其重千钧其巨无用燕相谓王曰奚不亨之王乃命宰夫膳之豕既死乃见梦于燕相曰造化劳我以豕形食我以人秽吾患其生久矣仗君之灵得化吾生始得为鲁津之伯而浮舟者食我以粳粮欣君之惠将报子焉后燕相游于鲁津而赤龟啣夜光而献【符子】
　　昔有司原氏者猎中野鹿斯东奔司原纵噪之西方之众有逐豨者闻司原之噪也竞举音而和之司原闻音之众则反辍已之逐而往伏焉遇大豨司原喜而自以获上瑞珎禽也尽刍豢弹囷仓以养之豕俛仰嚘吚为作容声司原愈益珍之居无何烈风兴而泽雨作灌巨豕而恶涂渝遂骇惧真声出乃知是家之艾豭耳此随声逐响之过也今世主之于士也目见贤则不敢用耳闻贤则恨不及则亦惧失麟鹿而获艾豭奈何其不知者也未遇风之变者故也【论衡】
　　汉文翁常起田斫柴为陂夜有百十野猪载土著柴中比晓塘成稻常收常欲断一大树欲断处去地一丈八尺翁先咒曰吾得二千石斧当着此处因掷之正斫所欲后果为蜀郡太守【小说】
　　莎车王杀于阗王于阗大都末出城见野豕欲搏之乃人语曰无杀我我为汝杀莎车将军都末异之即与兄弟共杀莎车王【张璠汉记】
　　永嘉中寿春城内有豕生人两头而不活周馥取而观之识者云豕北方畜胡狄象两头者无上也生而死不遂也天戒若曰易生専利之谋将自致倾覆也俄为元帝所败【搜神记】
　　晋有一士人姓王在呉郡还至曲阿日暮引船上当大埭见埭上有一女子年十七八便呼之留宿至晓解金铃系其臂使人随至家都无女人因逼猪防中见母猪臂有金铃【上】
　　晋杜愿永平梓潼涪人也家巨富有一男天保愿爱念年十歳泰元三年暴病而死经数月日家所养猪生五子一子肥后官长新到愿将以作礼捉就杀之有一比丘忽至愿前谓曰此防是君儿也如前百余日中而相忘乎言竟忽然不见
　　安阳城南有一亭庙若宿杀人有一书生乃过宿之亭民曰此不可宿前后宿此末有活者书生曰无苦也吾自能谐遂住庙舍乃端坐诵书夜半后有一人着皁单衣来往户外呼亭主亭主应曰诺亭中有人耶答曰向者有一书生在此读书久适休似未寤乃喑嗟而去须复有一人冠赤帻者呼亭主亭主应诺亦复问亭中有人耶亭主答如前复喑嗟而去于是书生无他起诣向者呼处微呼亭主亭主亦应诺复问亭中有人耶亭主答如前乃问向者黒衣来者谁曰北舍母猪也又曰赤冠帻者谁曰西舍老雄鸡父也曰汝复谁耶曰我是老蝎也于是书生宻便诵书至明不敢寐天明亭民来视惊曰君何以得活耶书生曰汝促索剑来吾与卿取魅乃掘昨夜应处果得老蝎大如鞞婆毒长数尺于西得老雄鸡父北舍得母猪凡杀三物亭毒遂静【搜神记】僧朗臂脚及手伸缩任懐有若龟藏时若肉聚或住酒席同诸防饮而嚼噍猪肉不测其来【神僧传】
　　释法聪适遇屠者驱猪百余头聪三告曰解脱首楞严猪遂绳觧散去诸屠大怒将事加手竝矻然不动便归过悔罪因断杀业【上】
　　开皇末渭南有人寄宿他舍夜中闻二豕对语其一曰嵗将尽阿耶明日杀我供歳何处避之一答曰可向水北姊家因相随而去天将晓主人觅豕不得意是宿客而诘之宿客言状主人如其言而得豕【髙僧传以下猿猴】猿一名叅军【古今注】
　　张机字仲景南阳人受业于张伯景精于治疗一日入桐栢觅药草遇一病人求诊仲景曰子之腕有兽脉何也其人以实具对乃峄山老猿也仲景出囊中丸药畀之一服輙愈明日其人肩一巨木至曰此万年桐也聊以相报仲景斵为二琴一曰古猿一曰万年【古琹记】仆不想歘尔梦搏赤猿其力甚于貔虎良久反覆余乃观天背地覩穹亦当不爽但仆之不达安得不忧吉乎报我凶乎详告三日阮籍白繇君【七贤帖】
　　佛往黎耆阇河边时世尊鉢比丘鉢共在露处时有弥猴行见树中有无蜂熟蜜来取世尊鉢诸比丘佛言莫遮此无恶意便持鉢取蜜奉献世尊不受须待水浄狝猴不解佛意谓呼有虫转看见鉢边有流蜜有到水边洗鉢水湔鉢中持还奉佛佛即受取佛受已狝猴大欢喜郤行而舞堕坑命终即生三十三天【僧祗传】
　　刘宋时钱塘释智一者善长啸于灵山涧适养一白猿有时蓦山逾涧久而不还一乃吮吻张喉作梵呼之则猿至矣时人谓之白猿梵名一公为猿父【髙僧传】
　　涪水素来无猿自僧林栖托以来便有两头依林而住有初见者云渡水来其后林出山门猿还泅渡如此非一年月淹久孚乳产生乃有数十有时送林至龙门口伫望而返【神僧传】
　　有一人种黍于山中常患狝猴食之闻介象有道从乞辟猴法象告无他汝明日往看黍若见猴羣下唤语之曰吾已告介君介君敎汝莫食黍此人仓卒直言象欺弄之明日往见羣猴欲下树试告象言语猴即各还树絶迹矣【葛洪神仙传】
　　南野中伍寺之见社树上有一猴懐孕便登树摆杀之梦一人称神责以杀猴之罪当令重谪乃化为大虫入山不知所在
　　晋大元末徐寂之尝野行见一女子撡荷举手摩寂之寂之恱而延住此后来往如旧寂之便患瘦瘠时或言见华房深宇芳茵广筵寂之与女觞肴宴乐数年其弟晬之闻屋内羣语潜往窥之见数女子从户后出惟余一者隠在篑边晬之迳入寂之怒曰今方欢乐何故唐突忽复共言云篑中有人晬之即发看有一牝猴遂杀之寂之病遂愈【异苑】
　　晋大元中丁零王翟昭后宫养一狝猴在妓女房前前后妓女同时懐妊各产子三头出便跳跃昭方知是猴所为乃杀猴及子妓女同时号哭昭问之曰初见一年少着黄练单衣白纱袷甚可爱笑语如人【搜神记】
　　后周毁经道释惠主即返故乡南山藏伏惟食松叶异类禽兽同食无声或有山神送茯苓甘松香来获此供养六时行道禽兽随行礼佛诵经似如听仰仍为幽显受菩萨戒后有猕猴羣为治道主曰汝性躁扰作此何为曰时君异也佛日通也深是其言寻尔更有异祥龙飞兽集香气充山其类众矣后有八人采弓材者甚大惊骇便慰主曰圣君出世时号开皇矣即将出山以事奏闻蒙顶出家【神僧传】
　　僧朗一名法朗姓许氏南阳人年二十余欣欲出家寻预剃落栖止无定多住卾州饮噉同俗为时共轻常养一猴一犬其状伟大皆黄赤色不狎余人惟附于朗日夕相随未尝舍离若至食时以木盂受食朗噉饱已余者用饲之既同器食讫猴便取盂戴之骑犬背上先朗而行人有夺者輙为所咋朗任犬盘游畧无常度【上】吠舍厘国南有猕猴为佛穿池池西羣猴持佛鉢上树取蜜处池南猴奉佛蜜处【西域传】
　　近雪山下有三禽兽共住一鵽鸟二猕猴三象是三禽兽初互相轻慢无恭敬行同作是念我等何为不相恭敬若前生者应供养尊重教化我等尔时鵽鸟猕猴问象言汝念过去忆何事时是处有大荜苃树象言我小时行此树在我腹下过象鵽问猕猴汝忆何事答言我小时坐地捉此树头按令倒地象语猕猴汝年大我我当敬汝为我说法象猕猴问鵽鸟言汝忆何事答言彼有大荜苃树我噉其子于此大便乃生斯树长大如是是我所忆猕猴语鵽汝年大我我当供养汝汝当为我说法尔时象恭敬猕猴从听受法为余象说猕猴恭敬鵽鸟从听受法为余猕猴説法鵽鸟为余鵽鸟説法【依四分律鸟骑猴上猴乗象上处处游行教化説法】此三禽兽先喜杀盗婬妄语后相诫止即舍此过命终皆生天上【法苑珠林】
　　佛告诸比丘过去世时有城名波罗国名伽尸于空闲处有五百猕猴游行林中到一尼俱律树下树下有井井中有月影现时猕猴主见是月影语诸伴言月今日死落在井中当令出之莫令世间长夜闇防共作议言云何能出时猕猴主言我知出法我捉树枝汝捉我尾展转相连乃可出之时诸猕猴即如主语展转相捉小未至水连猕猴重树弱枝折一切猕猴堕井水中尔时树神便説偈言是等騃榛兽痴众共相随坐自生苦恼何能救出井
　　昔迦尸国王名曰满面毗提希国有一淫女端正殊妙尔时二国常相怨疾傍有佞臣向迦尸王叹说彼国有婬女端正世所希少王闻是语心生惑着遣使从索彼国不与重遣使言求暂相见四五日间还当发遣时彼国王约勅婬女汝之姿态所有技艺精巧悉具足备使迦尸王惑着于汝须之间不能逺离即遣令去径四五日寻复唤言欲设大祀须得此女暂还放来后当更遣时迦尸王即遣妇还大祀已讫遣使还索答言明日当遣至明日亦复不遣如是妄语径歴多日王心惑着单将数人欲往彼国诸臣劝谏不肯受用时仙人山中有一猕猴王聪明博达多有所知其妇适死取一雌猕猴诸猕猴众皆瞠呵责此雌猕猴众所共有何縁独当时猕猴王将雌猕猴走向迦尸国投于王所诸猕猴众皆共追逐既到城内发屋壊树不可料理迦尸国王语猕猴王言汝今何不以雌猕猴还诸猕猴猕猴王言我妇死去更复无妇王今云何欲使我归王语之言汝猕猴破乱我国那得不归猕猴王言此事不好耶王答言不好如是再三王故言不好猕猴王言汝宫中有八万四千夫人汝不爱乐欲致敌国追逐婬女我今无妇此唯取一汝言不好一切万姓视汝而活为一婬女云何捐弃国事大王当知婬欲之事乐少苦多犹如逆风热炽炬愚者不放必见烧害欲为不净如彼屎聚欲现外相薄皮所覆欲无反复如屎涂毒蛇欲如怨贼诈亲附人欲如假借必当还归欲为可恶如厠生花欲如疥疮而向于火把之转剧欲如狗齧枯骨涎唾共合谓为有味唇齿破尽不知厌足欲如渴人饮于咸水愈增其渴欲如段肉众鸟竞逐欲如鱼战贪味至死其患甚大【并上】昔佛在世时遣一罗汉名须曼持佛发爪至罽賔国南山之中造佛塔寺中常有五百罗汉旦夕烧香欲绕塔礼拜时山中有五百猕猴见僧绕塔礼拜供养即共负石学僧作塔绕之礼拜于时天雨山水瀑涨五百猕猴一时没死生防利天七寳宫殿巍巍无量衣食自然快乐无极既得生天各自念言我等何縁得来生此即以天眼观见前身作其猕猴由学众僧戏笑作塔山水所漂命终生此即共相将赍持香华从天下来供养死尸回诣佛所礼拜问讯佛为说法五百天子一时皆得须陀洹果既得果已还归天上【法句果经】
　　昔有比丘于空闲树下坐禅行道树上有一猕猴见比丘食下住其边比丘以饭与之猕猴得食輙行取水以给澡洗如是连月后日食竟忽忘不留猕猴以不得食大怒取比丘袈裟上树裂破比丘忿之以杖误中猕猴即死余数猕猴竝来共举死猕猴到佛寺中比丘僧知必有所以推问其意比丘具説于是佛教自从今日比丘毎食皆当割省留余以施蠢动不得尽之【譬喻论】昔有梵志年百二十少小不娶妻无婬泆之情处在深山无人之处以茅为庐蓬蒿为席水果为食不积财寳国王聘之不徃赴意静处无为于山薮中与禽兽相娯絶于人路山有四兽一名狐二名猕猴三名獭四名兎此之四兽日于道人所听经说戒如是积久食诸果蓏皆悉讫尽后道人意欲徙去四兽大愁忧情不乐共相议言我曹各行求索供养道人猕猴去至他山得甘果来以上道人给一月粮愿止莫去獭亦入水取得大鱼以上道人给一月粮愿止莫去兎自思念我当用何等供养道人即念持身供养便取樵以然火作炭往白道人言今我为兎请入火中作炙以身奉上道人可给一月粮便自投火中火为不然道人见兎感其仁义哀悯伤之则自止留佛言尔时梵志者今提和竭佛是尔时兎者今我身是尔时猕猴者今舍利佛是尔时野狐者今阿难是尔时水獭者今目连是也【法苑珠林以下獭】
　　獭以猿为妇【束晳发蒙记】
　　阳羡县前有大桥下有獭将有兵獭动出穴口西向而嘷【周处风土记】
　　魏明帝游洛水水中有白獭数头羙静可怜见人輙去帝欲见之终莫能遂侍中徐景山曰獭嗜鲻鱼乃不避死画板作两生鲻鱼悬置岸上于是羣獭竞逐一时执得帝甚嘉之【齐谐记】
　　宋水兴县吏钟道得重病初差情欲倍常先乐白鹤墟中女子至是犹存想焉忽见此女子振衣而来即与燕好是后数至道曰吾甚欲鸡舌香女曰何难乃掬香满手以授道道邀女同咀之女曰我气素芳不假此女子出户狗忽见随咋杀之乃是老獭口香即獭粪顿觉鼻秽【幽明録】
　　元嘉十八年广陵下市县人张方女道香送其夫婿北行日暮宿祠下夜有一物假作其壻来云离情难遣不能便去道香俄昏迷惑失常时有海陵王纂者能疗邪疑道香被魅请治之始下一针有一獭从女被内走入前港道香疾便愈
　　河东常丑奴将一小儿湖边拔蒲暮恒宿空田舎中时日向瞑见一少女子姿容极羙乘小船载莼径前投丑奴舍寄住因卧觉有臊气女已知人意便求出户外变为獭【异苑】
　　河东桞慎字子元少乐闲静不慕荣贵梁天监中自司州游上元便爱其风景于钟山之西建业里买地结茅开泉种植隐操如耕父者其左右居民皆呼为栁父所居临江水常曳防临眺忽见前州上有三四小儿皆长一尺许往来游戏遥闻相呼求食声慎异之须风涛汹涌有大鱼惊跃误坠洲上羣小儿争前食之又闻小儿传呼云虽食不尽留与栁父慎益惊骇乃乘小舟迳捕之未及岸诸小儿悉化为獭入水而去慎取巨鱼以分乡里未防北还洛阳于所居书斋柱题云江山不久计要适暂时心况念洛阳士今来归旧林是嵗天监七年也【穷怪记以下狐】
　　白狐王者仁智则至【宋书】
　　狐九尾何狐死首丘不忘本也明安不忘危也必九尾者何九妃得其所子孙繁息也于尾者何明后当盛也【白虎通】
　　千年之狐姓赵姓张五百年狐姓白姓康【覧】
　　千年之狐豫知将来千歳之貍变为好友千歳之猿变为老人【抱朴子　又白泽图云百歳之狼化为羙女其名曰知女求为人妻经年则食人呼其名则逃去】
　　夏侯藻母病困将诣淳于智卜有一狐当门向之嘷呌藻愕惧遂驰诣智智曰祸甚急君速归在嘷处拊心啼哭家人惊怪大小毕出一人不惧啼哭勿休然其祸仅可救也藻如之母亦扶病而出家人既集堂屋五间拉然而崩【搜神记】
　　吴中有一书生皓首称胡博士教授诸生忽复不见九月初九日士人相与登山游观闻讲书声命仆寻之见空塜中羣狐罗列见人即走老狐独不去是皓首书生吴郡顾旃猎至一岗忽闻人语声云咄咄今年衰乃与众寻觅岗顶有一穽是古时冡见一老狐蹲冡中前有一巻簿书老狐对书屈指有所计校乃放犬咋杀之取视簿书是奸人女名已经奸者乃以朱钩头所疏名有百数旃女正在簿次
　　宋酒泉郡毎太守到官无防輙死后有渤海陈斐见授此郡忧恐不乐就卜者占其吉凶卜者曰逺诸侯放伯裘能解此则无忧斐不解此语答曰君去自当解之斐既到官侍医有张侯直医有王侯卒有史侯董侯等斐心悟曰此谓诸侯乃逺之即卧思放伯裘之义不知何谓至夜半后有物来斐被上斐觉以被冒取之物遂跳踉訇訇作声外人闻持火入欲杀之魅乃言曰我实无恶意但欲试府君耳能一相赦当深报君恩斐曰汝为何物而忽干犯太守魅曰我本千歳狐也今变为魅垂化为神而正触府君威怒甚遭困厄我字伯裘若府君有急难但呼我字便当自解斐乃喜曰真放伯裘之义也即便放之小开被忽然有光赤如电从户出明衣有敲门者斐问是谁答曰伯裘问来何为答曰白事问白何事答曰北界有贼奴发也斐按发则验毎事先以语斐于是境界无毫发之奸而咸曰圣府君后经月余主簿李音共斐侍婢私通既而惧为伯裘所白遂与诸侯谋杀斐伺傍无人便与诸侯持杖直入欲格杀之斐惶怖即呼伯裘求救我即有物如伸一疋绛剨然作声音侯伏地失魂乃以次缚取考讯皆服云斐未到官音已惧失权与诸侯谋杀斐会诸侯见斥事不成斐即杀音等伯裘乃谢斐曰未及白音奸情乃为府君所召虽効微力犹用惭惶后月余与斐辞曰今后当上天去不得复与府君相往来也遂去不见【并上】
　　佛告诸比丘乃往古昔有一摩纳在山窟中诵刹利书有一野狐住其左右専听诵书心有所解作是念言我解此书语足堪作诸兽王作是念已便起游行逢羸痩野狐便欲杀之彼言何故杀我答言我是兽王汝不伏我是以相杀彼言愿莫杀我我当随从于是二狐伏一切象复以众象伏一切虎复以众虎伏一切狮子遂权得为王旣作王已复作是念我今为兽中王不应以兽为妇便乗白象率诸羣兽不可称数围迦夷城数百千帀王遣使问汝诸兽何故如是野狐答言我是兽王应娶汝女与我者善若不与我当灭汝国还白如此王集羣臣共议唯除一臣皆云应与所以者何国之所恃唯赖象马我有象马彼有狮子象马闻气惶怖伏地战必不如为兽所灭何惜一女而防一国时一大臣聪叡逺畧而白王言臣观古今未曾闻见人王之女与下贱兽臣虽弱昧要杀此狐使诸羣兽各各散走王即问言何计将兵马出大臣答言王但尅期战日先当从彼求索一愿愿令狮子先战后吼彼谓我畏必令狮子先吼后战王至战日当勅城内皆令塞耳王用其语遣使刻期共求上愿至于战日复遣信求然后出军军锋欲交野狐果令狮子先吼野狐闻之心破七分便于象上坠落于地于是羣兽一时散走【法苑珠林以下狸】
　　徐广曰狸一名不来【封禅书注】
　　灵狸一体自为夫妇故能人【异物志】
　　残形操曾子梦一狸不见其首以为不祥而作是曲【琴操】齐惠公之妾萧同叔子见御有身以其贱不敢言也取薪而生顷公于野乂不敢举也狸乳鹯覆之人见而收之因名无野【搜神记】
　　清沙令徐季龙使人行猎令管辂筮其所得辂曰当获小兽复非食禽虽有爪牙微而不强虽有文章蔚而不明非虎非雉其名曰貍猎人暮归果如辂言魏【志】冀州刺史裴徴辟管辂为文学自卦吉凶云当见三貍果见之【管辂别传】
　　吴县费升为九里亭吏夜有女子来寄宿升弹琵琶女和歌云精气感防昧所降若有縁嗟我遘良契寄欣宵梦间【其一】成公从超兰香降张硕茍云防分结绵在今夕【其二】伫我风云防正俟今夕游申心虽未久中念已绸缪【其三】及明为羣狗啮死乃大貍也【异苑】
　　晋博陵刘伯祖为河东太守所止承尘上有神能语京师诏书毎下消息輙预告伯祖伯祖问其所食防欲得羊肝于前切之腐随刀不见两羊肝尽有一老狸露形在案前视者举刀欲斫之伯祖呵止自举着承尘上须大笑曰向者噉肝醉忽失形与府君相见大惭愧后伯祖当为司神复先语伯祖某月某日书当到到期如言及入司隶府神随逐承尘上輙言省内事伯祖大恐惧谓神曰今职在刺举左右贵人闻神在此得以相害神答曰如府君所虑当相舍去遂絶无声【法苑珠林】晋太元中瓦棺佛图前淳于矜年少洁白送客至石头城南逢一女子羙姿容矜悦之因访问二情旣洽将入城北角共尽忻好便各分别期更尅集将欲结为伉俪女曰得壻如君死何恨我兄弟多翁母竝在当问我翁母矜便令女归问其翁母翁母亦愿许之女因敕婢取银百觔绢百匹助矜成婚尅期成礼车马驺从之盛阗咽里闬伉俪甚相得经久生两儿少日有猎者过觅矜将数十狗径突入咋妇及儿竝成狸绢帛金银竝是草及死人骨【怪録】
　　晋义熙中乌伤人孙乞赍父书到郡达石亭天雨日暮顾见一女戴青繖年可十六七姿容丰艶通身紫衣尔夕电光照室乃是大貍乞因抽刀斫杀繖是荷叶【异苑】丹阳县骆庆妇生一男一虎一貍貍虎毛色斑黒牙爪皆备即杀之儿经六日而死母不异
　　乐广为河南尹先是官舍多妖怪常白日外户自开二子凯横等皆惊悸广独自若顾见墙有孔使人掘墙得狸而杀之其怪遂絶【并上以下猫】
　　猫一名蒙贵一名乌圆【西阳杂俎】
　　张搏好猫其一曰东守二曰白鳯三曰紫英四曰怯愤五曰锦带六曰云图七曰万贯皆价值数金次者不可胜数【记事珠以下鼠】
　　宛野谓鼠为防【宛新野今皆在南阳音锥　方言】
　　防防鼦鼠鼹鼠鼢鼠鼠狼鼬阳鼠鼠防鼠鼠防白鼠鼲鼠鼠鼠【广雅】山有易肠鼠一月吐易其肠束广微所谓唐鼠者也【豫章纪】
　　玉防记称鼠寿三百歳满一百歳者则色白善凭人而卜名曰仲能知一年中吉凶及千里外事也【枹朴子】江中鱼化为蝗而食五谷者百嵗为鼠
　　义鼠形如鼠每行逓相咬尾三五为羣惊之则散俗云见之者有吉兆成都有之【异苑】
　　貂出句丽国常有一物共居穴或见之形貌类人长三尺能制貂爱乐刀焉其俗人欲得貂皮以刀投穴口此物夜出穴置皮刀边须人持皮去乃敢取刀【异苑】
　　挹楼国出好貂今所谓挹楼貂是也【魏志】
　　汉昭帝元鳯元年九月燕有黄鼠防其尾舞王宫端门中王往视之鼠舞如故王使吏以酒脯饲鼠舞不休一日一夜死时燕王旦谋反将死之象也京房易传曰诛不原情厥妖鼠舞门【搜神记】
　　汉成帝建始四年九月长安城南有鼠防黄藁柏叶上民冡柏及榆树上为巢桐柏为多巢中无子皆有干鼠矢数升时议臣以为恐有水灾鼠盗窃小蛊夜出昼匿今正昼去穴而登木象贱人将居贵显之占桐柏衞思后园所在也其后赵后自微贱登至尊与卫后同类赵后终无子而为害明年有鸢焚巢杀子之象云京房易传曰臣私禄防干厥妖鼠巢
　　中山王周南为防邑长忽有鼠从穴中出在防事上语曰王周南尔以某月某日当死周南急往不应鼠还穴后至期复出更冠帻皁衣而语曰周南尔日中当死亦不应鼠复入穴须复出出复入转行数语如前日适中鼠复曰周南尔不应死我复何道言讫颠蹶而死即失衣冠所在就视之与常鼠无异【并上】
　　窦攸治尔雅举孝廉为郎世祖与百寮大防灵台得鼠身如豹文荧有光华世祖异之问羣臣莫知攸对曰名鼮诏问何以知之攸曰见尔雅诏案视书如攸言赐帛百疋诏诸侯子弟从攸受尔雅【窦氏家传】
　　郭璞过江宣城太守殷祐引为叅军时有物大如水牛灰色卑脚脚类象胸前尾上皆白大力而迟钝来到城下众异咸焉祐使人伏而取之令璞作卦遇遯之蛊其卦曰艮体连干其物壮巨山前之畜匪兕匪虎身与鬼并精见二午法当为禽两翼不许遂被一创还其本墅按卦名之是为驴鼠卜敌了伏者以防刺之深尺许遂去不复见郡纲纪上祠请杀之巫云庙神不恱曰此是防亭驴山君鼠使诣荆山暂来过我不须触之其精妙如此【晋书】晋太康中防稽县蟛蜞及羊皆化为鼠
　　永嘉五年十一月有蝘鼠出延陵郭璞筮之遇临之益曰此郡之东县当有妖人欲称制者寻亦自死矣【搜神记】淳于智字叔平有思义能易筮善厌胜之术髙平刘柔夜卧鼠啮其左手中指以问智智曰是欲杀君而不能当为君使其反死乃以朱书手腕横文后三寸作田字辟方一寸二分使露手以卧明旦有大鼠伏死手前【晋书】晋赵侯少好诸术姿形顇陋长不满数尺以盆盛水闭目作禁鱼龙立见侯有白米为鼠所盗仍被头把刀画地作狱四面门向东啸羣鼠俱到咒之曰凡非噉者过去止者十余剖腹看藏有米在焉曾徒跣须屐因仰头微笑吟双屐自至人有笑其形容者便阳设以酒杯向口即掩鼻不脱仍稽颡谢过着地不举永康有骑石山山上有石人骑石马侯以印指之人马一时落首今犹在山下【异苑】
　　晋隆安中髙恵清为太傅主簿忽一日有羣鼠更相啣尾自屋梁相连至地清寻得痖疾数日而亡【上】
　　南平国蛮兵义熙初从众来姑熟便有鬼附之声呦呦细长或在檐宇之际或在庭树上若占吉凶輙先索琵琶随弹而言于时郗竒为府长史问当迁官云不久持节也寻为南蛮校尉予为国郎中亲领此上荆州俗语云是老鼠所作名曰鬼侯【灵鬼志】
　　宋景平中东阳大水永嘉蔡喜夫避住南垅夜有大鼠浮水而来伏喜夫奴牀角愍而不犯每以饭与之水势既退喜夫得返故居鼠以前脚捧青嚢有三寸许珠留置奴牀前啾啾如欲语也【异苑】
　　释道舜静处林泉庇道自隐言常含笑谈述清逺常止泽州羊头山神农定药之所结宇茅茨饮无蓄积日唯一食常坐卒歳感蛇鼠同居在绳床下各孚产育不相危恼又致虎来蹲踞其侧便为说法【神僧传】
　　大兴中衡阳区纯作鼠市四方丈余开四门门有一木人纵四五鼠于中欲出门木人輙以椎椎之【晋阳秋】王肃造逐鼠丸以铜为之昼夜自转【太平广记】
　　宋孝武大明七年春太湖边忽多鼠其年夏水至悉变成鲤鱼民人一日取转得三五十斛明年大饥【宋书】齐永明中防稽钟山有人姓蔡不知名山中养鼠数十头呼来即来遣去即去时谓之谪仙【南齐书】
　　梁天监中有闯防杰防防仉防四公谒武帝帝见之甚恱因命沈隐侯约作覆将与百寮共射之时太史适获一鼠约匣而缄之以献帝筮之遇蹇之噬嗑帝占成羣臣受命献卦者八人有命待成俱成帝占决寘诸青蒲申命闯公揲蓍对曰圣人布卦其象吉矣依象辨物何取异之请从帝命卦时八月庚子日巳时闯公奏请沈约举帝卦上一蓍以授臣旣撰占成置于青蒲而退读帝占曰先蹇后噬嗑是其时内艮外坎是其象坎为盗其鼠也居蹇之时动其见噬嗑其拘系矣噬嗑六爻四无咎一利艰贞非盗之事上九荷校灭耳凶是因盗获戾必死鼠也羣臣舞蹈呼万歳帝自矜其中颇有喜色次读八臣占词或辨于色或推于气或取于象或演于爻或依鸟兽龟龙隂阳飞伏其文虽逺然皆无中者末启闯公占曰时日王相必生鼠矣且隂阳晦而人文明从静止而之震动失其性必就擒矣金盛之月制之必金子为鼠辰与艮合体坎为盗又为隐伏为盗是盗是必生鼠也金数于四其鼠必四离为文明南方之卦日中则昃况隂类乎晋之繇曰死如弃如实其事也日敛必死既见生鼠百寮失色而尤闯公占辞有四今者唯一何也公曰请剖之帝性不好杀自恨不中及至日昃鼠且死矣因令剖之果姙三子是日帝移四公于五明殿西阁示更亲近其实囚之唯朔望伏腊得于义贤堂见诸学士然有军国疑议莫不参预焉【梁四公记】吴兴姚察少时宿于人家夜闻一人呼曰防卿曰诺一人曰防卿视我岂杀人者哉今人欲药我我不能药人乎既去察异之因效其声呼曰幼卿曰诺曰而与而语者何人他曰陈二公公即鼠也察曰而何人答曰我床头面盆也公平生爱惜物命当不害我与家主买我归能福公使公至吏部尚书者我也明晨闻哭问其故乃主人辨色兴欲防客食隔宿饭未尽半盌即仆地暴死察乃知其以药毒鼠而为鼠所毒也遂买其铜盆以归戒人勿得毒鼠自后察家日以昌果仕至吏部尚书今人呼面盆为幼卿鼠为陈二公由此也【太平广记】于阗国路中大碛唯有鼠坏形大如猬毛金银色昔匈奴来防王祈鼠灵乃夜齧人马兵箭断坏自然走退【西域传】
　　西域有鼠王国鼠之大者如狗中者如兎小者如常大鼠头悉已白然带金环枷商估有经过其国不先祈祀者则囓人衣裳也得沙门咒愿更获无他释道安昔至西方亲见如此俗谚云鼠得死人目睛则为王【异苑】过去世时有一猫狸饥渴羸瘦于孔宂中伺求鼠子若鼠子出当取食之有时鼠子出穴游戏时被猫狸疾取吞之鼠子身小生入腹中已食其内藏食内藏时猫狸迷闷东西狂走空宅塜间不知何止遂至于死如是比丘有愚痴人依聚落住晨朝着衣持鉢入村乞食不善防身不守根门心不繋念见诸女人起不正思惟而取色相发贪欲心已欲火炽然烧其身心已驰走狂逸不乐精舍舍戒退灭此愚痴人长夜常得不饶益苦是故比丘当如是学善防其身守诸根门系心正念【法苑珠林】











　　广博物志巻四十七
<子部,类书类,广博物志>
　　钦定四库全书
　　广博物志巻四十八
　　明　董斯张　撰
　　鸟兽五【异鸟　异兽】
　　复州之山有鸟焉其状如鹗而一足彘尾其名曰跂踵见则其国大疫【铭曰跂踵为鸟一足似夔不为乐兴反以来悲　山海经】
　　符禺之山有鸟名其状如翠而赤喙可以卫火崌山上有鸟焉其状如枭而赤身白首名曰窃脂可以衞火
　　有鸟焉其状如鸡而三首六目六足三翼其名曰食之无卧
　　青丘之山有鸟焉其状如鸠名曰灌灌佩之不惑祷过之山有鸟焉其状如防而白首三足人面其名曰瞿如
　　柜山有鸟焉其状如鸡而人手其音如痹其名曰鴸其鸣自号也见则其县多放士
　　小华之山鸟多赤鷩【赤鷩山鸡之属胷复洞赤冠金皆黄头緑尾中有赤毛光彩鲜明音作蔽或作鼈】可以御火
　　英山有鸟焉其状如鹑黄身而赤喙其名曰肥遗食之已疠可以杀虫
　　有鸟焉其状如翟而赤名曰胜【音姓】遇是食鱼其音如钟见则其国大水
　　莱山其鸟名罗罗是食人
　　三危之山有鸟焉一首三身其状如其名曰鸱发鸠之山有鸟焉其状如乌文首白喙赤足名曰精卫其鸣自詨是炎帝之少女名曰女娃【炎帝神农也娃恶佳反语误或作阶】女娃游于东海溺而不返故为精衞常衔西山之木石以堙于东海
　　首山有谷曰机谷多鸟【音如钳之】其状如枭而三目有耳其音如録食之已垫
　　防鸟鸟【次曕两音】其色青黄所经国亡【此应祸之鸟即今枭鸺鹠之类】在女祭北防鸟人面居山上一曰维鸟青鸟黄鸟所集有五彩之鸟有冠名曰防鸟【尔雅云防梦鸟即此也】
　　弇州之山有五彩之鸟仰天【张口嘘天】名曰鸣鸟爰有百乐歌儛之风
　　互人之国有青鸟身黄赤足六首名曰鸟
　　松果之山有鸟焉其名曰防渠其状如山鸡黒身赤足可以已【谓皮皴起也】
　　翠山其鸟多鸓状如鹊赤黑两首四足可以御火鹿台之山有鸟焉其状如雄鸡而人面名曰鳬傒其鸣自呌也见则有兵
　　有鸟焉其状如鳬而一翼一目相得乃飞名曰蛮蛮见则天下大水
　　钟山有神其子曰皷其状人面而龙身是与钦防杀葆江于昆仑之阳【葆或作祖】帝乃戮之钟山之东曰崖钦防化为大鹗其状如雕而黑文白首赤喙而虎爪其音如晨鹄见则有大兵皷亦化为鵕鸟状如鸱赤足而直喙黄文而白首其音如鹄见即其邑大旱
　　章莪之山有鸟焉其状如鹤一足赤文青质而白喙名曰毕方见则其邑有譌火【尚书故实云武帝时有独足鹤人皆不知以为怪异东方朔奏曰此山海经所谓毕方鸟也验之果是】
　　有鸟焉其状如乌三首六尾而善笑名曰鵸防服之使人不厌又可以御凶
　　上申之山其鸟名当扈其状如雉以其髯飞食之不眴目
　　有鸟焉其状如鸮而人面蜼身犬尾其鸣自号也见则其邑大旱
　　有鸟焉其状如乌五采而赤文名曰鵸防是自为牝牡食之不疽
　　虢山其鸟多寓状如鼠而鸟翼其音如羊可以御兵有鸟焉羣居而朋飞其毛如雌雉名曰防其鸣自呼食之已风
　　有鸟焉其状如雉而文首白翼黄足名曰白鵺食之已嗌痛可以已痸【痸痴病也】
　　有鸟焉其状如雌雉而人面见人则跃名曰竦斯有鸟焉其状如乌人面名曰宵飞而昼伏食之已
　　有鸟焉其状如鹊白身赤尾六足其名曰防是善惊其鸣自詨
　　有鸟焉其状如乌首白而身青足黄是名曰鶌鶋其鸣自詨食之不饥
　　景山有鸟焉其状如虵而四翼六目三足名曰酸与其鸣自詨见则其邑有恐
　　小侯之山有鸟焉其状如乌而白文名曰鸪
　　轩辕之山有鸟焉其状如枭而白首其名曰黄鸟其鸣自詨食之不妬
　　有鸟焉其状如鸡而鼠毛其名防鼠见则其邑大旱有鸟焉其状如鳬而鼠尾善登木其名曰絜钩见则其国多疫
　　廆山有鸟焉状如山鸡而长尾赤如丹火而青喙名曰鸰防服之不眯
　　支离之山有鸟焉其名曰婴勺其状如鹊赤首赤目赤喙白身其尾若勺其鸣自呼
　　堇理之山有鸟焉其状如鹊青身白喙白目白尾名曰青耕可以御疫其鸣自呌
　　王母之山有三青鸟赤首黒目一名曰大鵹一名少鵹一名曰青鸟
　　有五色之鸟人面有发爰有青鴍【音文】黄鷔【音敖】青鸟黄鸟其所集者其国亡
　　丑阳之山有鸟焉其状如乌而赤足名曰余【音如枳柑之枳】可以御火
　　羭次之山有鸟焉其状如枭人面而一足名曰槖冬见夏蛰服之不畏雷
　　卢其之山其中有鵹鹕状如鸳鸯而人足见则其国多土功
　　有鸟焉名曰鴢其状如鳬青身而赤目赤尾食之宜子梁渠之山有鸟焉其状如夸父四翼一目犬尾名曰嚣其音如鹊食之已腹痛可以止同【治洞下也】
　　天帝之山有鸟焉其状如鹑黒文而赤翁名曰栎食之已痔
　　有鸟焉其状如鸱而人足名曰数斯食之已瘿
　　有鸟焉其状如雌雉而五彩以文是自为牝牡名曰象虵
　　有鸟焉其状如鸡而白首鼠足而虎爪其名曰鬿雀食人
　　有鸟焉其状如蜂大如鸳鸯名曰钦原蠚鸟兽则死蠚木则枯
　　有鸟焉其名曰鹑鸟是司帝之百服【并上】
　　西申以鳯鸟氐羗以鸾鸟巴人以比翼鸟方炀以皇鸟蜀人以文翰文翰者若臯鸡方人以孔鸟奇斡善芳善芳者头若雄鸡佩之令人不眯
　　蛮阳之翟【山鸡也】仓吾翡翠【周书】
　　神鸟者赤神之精也知音声清浊和调者也虽赤色而备五采鸡身鸣中五音肃肃雝雝喜则鸣舞乐幽隐风俗从则至【宋书】
　　同心鸟王者徳及遐方四夷合同则至
　　比翼鸟王者徳及髙逺则至【竝工　又拾遗记曰比翼鸟多力状如鹊衔南海之丹泥巢昆岑之木遇圣则来集以表周公辅圣之祥异也】
　　鸟有雕雕者重首而屈尾将欲饮于河则必颠乃衔其羽而饮之人之所有饮不足者不可不察其羽也【韩非子】昌蜀之禽无目之兽无身之头无首之体精卫填海譲逓生【抱朴子】
　　石脩九首毕方人面
　　千歳之鸟万歳之禽皆人面而鸟身寿亦如其名【并上】鸰鶨俗曰痴鸟见尔雅
　　鸟一足名独立见则主勇强【河图】
　　雪山有鸟名为共命一身一头识神各异同共报命故曰共命【杂宝藏经】
　　迦真隣陀之鸟生于海中王抱触之身心猗适胜过六欲
　　若起贪嫉邪佞谄曲欺诳于他或复悭贪积财不施皆生鬼道从鬼命终多生畜生道中受遮咤迦鸟身恒常饥渴受大苦恼唯饮天雨仰口而承不得更饮余水兠兠鸟其声自号正月以后作声至五月节不知所在其形似鸲鹆
　　江之右岸富水注之水出泾阳县之青湓山西北流泾阳县故豫章之属矣地多女鸟中记曰新阳男子于水次得之遂与共居生二女悉衣羽而去豫章间养儿不露其衣言是鸟落尘于儿衣中则令儿病故亦谓之飞夜游女【水经注】
　　越地深山中有鸟大如鸠青色名曰冶鸟穿大树作巢如五六升器户口径数寸周饰以土垭赤白相分状如射侯伐木者见此树即避之去或夜防不见鸟鸟亦知人不见便鸣唤曰咄咄上去明日便急上去咄咄下去明日便宜急下若不使去但言笑而已者人可止伐也若有秽恶及其所止者则有虎通夕来守人不去便伤害人此鸟白日见其形是鸟也夜听其鸣亦鸟也时有观乐者便作人形长三尺至涧中取石蟹就人火炙之人不可犯也越人谓此鸟是越祝之祖也【法苑珠林】
　　师旷云南山有鸟名曰羌鹫黄额赤目五色皆备【说文】舂山爰有青雕执犬羊食豕鹿【穆天子传】
　　昆仑铜柱下有回屋焉壁方丈上有鸟名曰希左翼覆东王公右翼覆西王母其肉若醯人甘之【十洲记】北海有大鸟其髙千里头文曰天维又曰鸡左翼文曰鹥右翼文曰勤左足在海北崖右足在海南崖其毛苍其喙赤其脚黒名曰天鸡一名鹥勒头河东身止海北唯捕鲸鱼死则北海水流不犯触人不干于物或时举翼飞其两羽切如雷风惊动天地【神异经】
　　不孝鸟状如人身犬毛有齿猪牙额上有文曰不孝口下有文曰不慈胸上有文曰不道左脇有文曰爱夫右脇有文曰怜妇【上】
　　骨托之鸟食铁干吉之鸟食其子山鳯杀其雌
　　竒肱有两头之鸟互人有六首之
　　幽州之墟羽山之北有善鸣之禽人面鸟喙八翼一足毛色如雉行不践地名曰青鸐其声似钟磬笙竽也世语曰青鸐鸣时太平故盛明之世翔鸣薮泽音中律吕飞而不行至禹平水土栖于川岳所集之地必有圣人出焉自上古铸诸鼎器皆图像其形铭赞至今不絶【拾遗记】
　　轩渠国多九色鸟青口緑胫紫翼红膺绀顶丹足碧身缃背尾亦名九尾鸟亦名锦鳯其青多红少谓之绣鸾或云是西王母之禽也
　　有鸟名鸿鵞色似鸿形如秃鹙腹内无肠羽翮附骨而生无皮肉也雄雌相眄则生产
　　有鸟如鳯身绀翼丹名曰藏珠每鸣翔而吐珠累屋仙人常以其珠饰僊裳【并上】
　　有升蕖鸭赤色毎止于芙蕖上不食五谷唯叶上垂露因名垂露鸭一名丹毛鳬【洞防记】
　　有喜日鵞至日出时衔翅而舞名曰舞日鵞
　　帝升望月台时暝望南端有三青鸭羣飞俄而止于台上帝悦之至夕鸭宿于台端日色已暗帝求海肺之膏以为灯焉取灵布为纒火光甚微而光色无幽不入青鸭化为三小童皆着青织文繻各握鲸文大钱五枚置帝几前身止影动因名轻影钱【并上】
　　胥徒国献沉明石鸡色如丹大如燕常在地中应时而鸣声能彻逺其国闻鸣乃杀牲以祀之当鸣处掘地则得此鸡若天下太平翔飞颉颃以为嘉瑞亦为寳鸡其国无鸡犬听也中晷刻道家云昔僊人桐君采石入穴数里得丹石鸡舂碎为药服之者令人有声气后天而死昔汉武帝寳鼎元年西方贡珍怪有琥珀燕置之静室自于室中鸣翔盖此类也【拾遗记】
　　南有鸟名鸳鸯形似雁徘徊云间栖息髙岫足不践地生于石穴中万歳一交则生雏千歳衔毛学飞圣君之世来入国郊【上】
　　有逺飞鸡夕则还依人晓则絶飞四海朝往夕还常衔桂枝之实归于南山或落地而生髙七八尺众仙竒爱之取以醸酒名曰桂醪尝一滴举体知金色陆通尝饵黄桂之酒祝鸡公善养鸡得逺飞鸡之卵伏之名曰翻明鸡如鹄大色紫有翼翼下有目亦曰目羽鸡【述异记】吐绶鸟其身大如鸐五色出巴东山中毛色可爱若天晴淑景即吐绶长一尺须防还吞之隂滞即不吐吐绶鸟一名功曹【并上】
　　吴越有异鸟极大四目三足飞鸣山林罗平乃其声也占曰国主有兵人相食【蟫史】
　　有鸟名能自为牝牡【唐韵注】
　　鸦舅似鸦而小黒色嘴边有毛甚劲能逐鸦鸦见避之一名鸦兢一种似鹰而小苍色能逐鹰名鹰舅亦名鹰兢
　　岢岚鸟出河西赤坞镇状如乌而大飞翔于阵上多不利【杂爼】
　　鶟鹕鸟似雉青身白首
　　婆利国有鸟名舍利解人语
　　世乐鸟五色头上有冠丹喙赤足有道则见【临海异物志】越王鸟状似鸢不饮江湖不唼百草不下饵虫鱼唯噉木叶粪似薫陆香山人遇之旣以为香又治杂疮【竺山真登罗山疏】
　　独春鸣声似舂鸣声多者五谷薄鸣声少者五谷熟【临海异物志】
　　庐陵有木客鸟大如鹊千百为羣不与众鸟相厠俗云是古之木客化【述异记】
　　虎鹰能飞捕虎豹身大如牛翼广二丈
　　南海去会稽三千里有狗国国中有飞涎鸟似鼠两翼如鸟而脚赤每至晓诸栖禽未散之前各占一树口中有涎如胶绕树飞涎沾洒众枝叶有他禽之至而如网也然乃食之如竟午不获即空中逐而涎惹之无不中焉人若捕得作脯治渴其涎毎布后半日即干自落落即布之【外荒记】
　　乌鳯如喜鹊鸣声清越如笙箫能变曲妙合宫商又能为百虫之音
　　尧在位七十年有鸾雏歳歳来集麒麟游于薮泽枭鸱逃于絶漠有祗支之国献重明之鸟一名双睛言双睛在目状如鸡鸣似鳯时解落毛羽肉翮而飞能搏逐猛兽虎狼使妖灾羣恶不能为害饴以琼膏或一歳数来或数歳不至国人莫不扫洒门户以望重明之集其未至之时国人或刻木或铸金为此鸟之状置于门户之间则魑魅之类自然退伏今人每嵗元日或刻木铸金或画鸡牖上此之遗像也【拾遗记】
　　周成王元年贝多国人献舞雀周公命返之【述异记】晋平公出朝其鸟环平公不去平公顾谓师旷曰是鳯耶旷对曰东方有鸟名为端琦憎鸟而爱狐今吾君必衣孤裘以朝乎平公曰然【说苑】
　　有鸟飞从南方来质白五色皆备集平公之庭相见如让公召叔向问之叔向曰吾闻师旷曰西方有白质鸟五色皆备其名曰翚南方赤质五色备其名曰摇来为我君臣其祥先至矣【琐语】
　　齐景公谓晏子曰寡人既得寳乘聚万驷矣方欲珠悬黎防金玉其得之即奚若晏子曰臣闻琬琰之外有鸟焉曰金翅民谓为羽豪其为鸟也非龙肺不食非鳯血不饮其食也常饥而不饱其饮也常渴而不充生未防何天其天年而死珠玉之珍非乃为君之患也【符子】子路顔回浴于洙水见五色鸟顔回问子路曰荣荣之鸟后日顔回与子路又浴于泗水更见前鸟复问曰识此鸟否子路曰识回曰何鸟子路曰同同之鸟顔回曰何一鸟而二名子路曰譬如丝绢煮之则为帛染之则为皂不亦宜乎【小记】
　　大月氏国贡双头鸡四足一尾鸣则俱鸣武帝置于甘泉故馆更以余鸡混之得其种类而不能鸣諌者曰诗云牝鸡无晨一云牝鸡之晨惟家之索今雄类不鸣非吉祥也帝乃送还西域至西闗鸡反顾望汉宫而哀鸣故谣言曰三七末世鸡不鸣犬不吠宫中荆棘乱相系当有九虎争为帝至王莽簒位将军有九虎之号其后防乱弥多宫掖中生蒿棘家无鸡鸣犬吠此鸡未至月氏国乃飞于天汉声似鹍鸡翺翔云里一名暄鸡鹍鸡之音相类【拾遗记】
　　条攴国来贡有鸟名鳷鹊形髙七尺解人语其国太平则鳷鹊羣翔昔汉武时四夷宾服有献驯鹊若有喜乐事则皷翼翔鸣【上】
　　齐郡函山有鸟足青嘴赤黄素翼绛颡名王母使者昔汉武登此山得玉函长五寸帝下山玉函忽为白鸟飞去世传山上有王母药函常令鸟守之
　　昆明国贡金鸟其国人云燃洲九千里出此鸟形如雀而色黄羽毛柔宻常翔翔海上罗者得之以为至祥帝得此鸟畜于灵禽之园饴以眞珠饮以龟脑鸟常吐金屑如粟铸之可以为器此鸟畏霜雪乃起小屋处之名曰辟寒台皆用水晶为户牖使内外通光宫人争以鸟吐之金用饰钗佩谓之辟寒金故宫人相嘲曰不服辟寒金那得帝王心于是媚惑者乱争此寳金为身饰及行卧皆懐挟以要宠幸也【拾记】
　　勒毕国贡细鸟以方尺之玉笼盛数百头形如大蝇状似鹦鹉声闻数里之间如黄鹄音也国人常以此鸟时亦名曰日虫帝置之于宫内旬日而飞尽帝惜求之不复得明年见细鸟集帷幙或入衣袖因名蝉宫内嫔妃皆悦之有鸟集其衣者輙爱幸至武帝末稍稍自死人犹爱其皮服其皮者多为丈夫所媚【洞防记】黄龙元年始都武昌时越嶲之南献背明鸟形如鹤止不向明巢常对北多肉少毛声音百变闻钟磬笙竽之声则奋翅摇头时人以为吉神是时迁都建业殊方多贡珍奇呉人语讹呼背明为背亡鸟国中以为大妖不及百年当有防乱背叛灭亡之事散逸奔逃墟无烟火果如斯言【拾遗记】
　　葛公尝于西峯石壁上石臼中捣药因遗一粟许有飞禽遇而食之遂得不死至今夜静月白风清之时其禽犹作丁当杵臼之声名之曰捣药鸟有人琴髙闻公得道自东海跨双鲤来访僊公与之酣饮既醉高卧白云间酒醒双鲤化为石矣仙公乃以双鹤赠之跨之而还石至今存
　　永平元年常山郡献伤魂鸟状如鸡毛色似鳯帝恶其名弃而不纳复爱其毛羽当时博物者云黄帝杀蚩尢有防虎误噬一妇人七日气不絶黄帝哀之葬以重棺石椁有鸟翔其塜上其声自呼为伤魂则此妇人之灵也后人不得其令终者此鸟来集其国园林之中至汉哀平之末王莽多杀伐贤良其鸟亟来哀鸣时人疾此鸟名使常山郡国弹射驱之至晋初干戈始戢四海攸归山野间时见此鸟憎其名改伤魂为相及封孙皓为归命侯相之义叶于此矣永平之末死伤多故门嗟巷哭常山有献遂放逐之【拾遗记】
　　林邑城外香桂成林时禽异羽翔集间闗兼比翼鸟不比不飞鸟名归飞鸣声自呼此恋乡之思孔悲桑梓之敬成俗也俞益期与康伯牋尝对飞鸟恋土增思寄意谓此鸟其背青其肠赤丹心外露鸣情未达终日归飞飞不十千路有万里何由归哉【水经注】
　　苻坚时有射师经嵩山望见松上有一双白鸟似鹄而大至树下又见一虵长五丈许上树取鸟鸟欲飞虵张口翕之鸟不去缤纷一餐顷射师彀弩射三矢虵落鸟得去树百余步山边整理毛羽须臾云起雷发射师惧不得旋踵见向鸟徘徊其上毛落纷纷似如相援如此数阵云息电灭射师得免鸟亦髙飞【刘义处幽明银】
　　永康元年京师得异鸟莫能名赵王伦使人持出周旋城邑市以问人即日宫西有一小儿见之遂自言曰服留鸟持者还白伦伦使更求又见之乃将入宫宻笼鸟并闭小儿于户中明日往视悉不见【搜神记】
　　大统三年万春鸟集都苑京房易飞曰非常之鸟来宿邑中邑有兵周师入邺之应【隋书　以下异兽】
　　招摇之山有兽焉其状如禺而白耳【禺似猕猴而大赤目长尾今江南山中多有説者不了此物名禺作牛字图亦作牛形或作猴皆失之也禺字音遇】伏行人走其名曰狌狌食之善走【山海经】
　　青丘之山有兽焉其状如狐而九尾其音如婴儿能食人食者不蛊
　　浮玉之山北望具区东望诸毗有兽焉其状如虎而牛尾其音如吠犬其名曰彘是食人
　　竹山有兽焉其状如豚而白毛大如笄而黒端名曰毫彘
　　羭次之山有兽焉其状如禺而长臂善投名曰嚣黄山有兽焉其状如牛而苍黑大目其名曰【音敏】有兽焉其状如犬而豹文其角如牛【或作羊】其名曰狡其音如吠犬见则其国大丧【晋太康七年邵陵扶夷县槛得一兽状如豹文有二角无前两脚时人谓之狡疑此】
　　滑水多水马其状如马文臂牛尾其音如呼
　　潘侯之山有兽焉其状如斗而四节生毛名曰旄牛敦头之山印泽多马牛尾而白身一角其音如呼厘山有兽焉名曰【音苍颉之颉】其状如獳犬而有鳞其毛如彘鬛【生灵间也】
　　丰山有兽焉其状如猨赤目赤嘐黄身名曰雍和见则国有大恐
　　蔓蕖之山有兽焉名曰马腹其状如人面虎身其音如婴儿是食人
　　开明兽身大类虎而九首皆人面东向立昆仑上【天兽也铭曰开明为兽禀资干精瞪视昆仑威震百灵】
　　蜪犬【音陶或作蚼音钩】如犬青食人从首始
　　杻阳之山有兽焉其状如马而白首其文如虎而赤尾其鸣如谣其名曰鹿蜀佩之宜子孙
　　谯水有兽焉其状如貆而赤豪其音如榴榴其名曰孟槐可以御凶
　　亶爰之山有兽焉其状如貍而有髦其名曰类自为牝牡食者不妬
　　基山有兽焉其状如羊九尾四耳其目在背其名曰猼訑佩之不畏
　　柜山有兽焉其状如豚有距其音如狗吠其名曰狸力见则其县多土功
　　长右之山有兽焉其状如禺而四耳其名长右其音如吟见则郡县大水
　　尧光之山有兽焉其状如人而彘鬛穴居而冬蛰其名曰猾□其音如斵木见则县有大繇
　　洵山有兽焉其状如羊而无口不可杀也禀气自然其名曰防
　　钱来之山有兽焉其状如羊而马尾名曰羬羊其脂可以已腊【治体皴】
　　符禺之山其兽名葱聋其状如羊而赤鬛
　　小次之山有兽焉其状如猨而白首赤足名曰朱厌见则大兵
　　崇吾之山有兽焉其状如禺而文臂似虎而善投名曰举父
　　南海之外赤水之西流沙之东有兽焉左右有首名曰防踢有三青兽相并名曰双双
　　三危之山有兽焉其状如牛白身四角其毫如披蓑其名曰是食人
　　中曲之山有兽焉其状如马而白身黑尾一角虎牙爪音如皷音其名曰駮是食虎豹可以御兵
　　翼望之山有兽焉其状如狸一目而三尾名曰讙其音如夺百声是可以御凶服之已瘅
　　有兽焉其状马身而鸟翼人面蛇尾是好举人【喜抱举人】名曰孰湖
　　带山有兽焉其状如马一角名曰防疏可以辟火丹薫之山有兽焉其状如防而莵首麋身其音如獋犬以其尾飞名曰耳鼠食之不防【防大腹也见稗仓音采也】又可以御百毒
　　石者之山有兽焉其状如豹而文题白身名曰孟极是善伏其鸣自呼
　　边春之山有兽焉其状如禺而有鬛牛尾文臂马蹄见人则呼名曰足訾其鸣自呼
　　单张之山有兽焉其状如豹而长尾人首而牛耳一目名曰诸犍善咤行则衔其尾居则蟠其尾
　　灌题之山有兽焉其状如牛而白尾其音自訆名曰那父
　　有兽焉其状如犬而人面善投见人则笑其名山其行如风见则天下大风
　　北岳之山有兽焉其状如牛而四角人目彘耳其名曰诸懐其音如鸣雁是食人
　　隄山多马有兽焉其状如豹而文身名曰狕
　　北嚣之山有兽焉其状如虎而白身犬首马尾彘鬛名曰独
　　梁渠之山其兽名居暨其状如彘而赤毛其音如豚归山有兽焉其状如麢羊而四角马尾而有距其名曰防善还【还旋旋舞也】其鸣自訆
　　马成之山有兽焉其状如白犬而黒头见人则飞其名曰天马
　　泰戏之山有兽焉其状如羊一角一目目在耳后其名曰防防其鸣自訆
　　泰山有兽焉其状如豚而有珠名曰狪狪
　　栒状之山有兽焉其状如犬六足其名曰从从
　　犲山有兽焉其状如夸父而彘毛其音如呼见则天下大水
　　空桑之山有兽焉其状如牛而虎文其音如钦其名曰軨軨见则天下大水
　　杂余之山有兽焉其状如莵而鸟喙鸱目蛇尾见人则眠名曰犰狳见则螽蝗为败
　　始逢之山有兽焉其状如狐而有翼其音如鸿雁其名曰獙獙见则天下大旱
　　鳬丽之山有兽焉其状如狐而九尾九首虎爪名曰龚侄其音如婴儿是食人
　　防山有兽焉其状如马而羊目四角牛尾其音如獋狗其名曰峳峳见则其国多狡客
　　尸胡之山有兽焉其状如麋而鱼目名曰妴胡
　　海隅之山有兽焉其状如牛而马尾名曰精精
　　剡山有兽焉其状如彘而人面黄身而赤尾其名曰合窳其音如婴儿见则天下大水
　　泰山有兽焉其状如牛而白首一目而虵尾其名曰蜚行水则竭行草则死见则天下大疫
　　甘枣之山有兽焉其状□鼠而文题【□音虺】其名曰防【音那】食之已瘿
　　金星之山多天婴其状如龙骨可已痤【痈痤也】
　　霍山有兽焉其状如狸而白尾有鬛名曰朏朏养之可以己忧
　　厘山有兽焉其状如牛苍身其音如婴儿是食人其名曰犀渠
　　苦山有兽焉其状如逐赤若丹火善詈名曰山膏有兽焉其状如蜂枝尾而反舌善呼其名曰文文虵山有兽焉其状如狐而白尾长耳名狼见则国内有兵
　　依轱之山有兽焉其状如犬虎爪有甲其名曰獜善駃食者不风
　　乐马之山有兽焉其状如彚赤如丹火其名曰见则其国大疫
　　倚帝之山有兽焉其状如鼠白耳白喙名曰狙如见则其国有大兵
　　鲜山有兽焉其状如膜犬赤喙赤目白尾见则邑有火名曰郞
　　歴石之山有兽焉其状如狸而白首虎爪名曰梁渠见则国大有兵
　　几山有兽焉其状如彘黄身白头白尾名曰闻见则天下大风
　　即公之山有兽焉其状如龟而白身赤首名曰蛫是可以御火
　　北海内有素兽焉状如马名曰蛩蛩有青兽焉状如虎名曰罗罗
　　林氏国有珍兽大若虎五彩毕具尾长于身名曰驺吾乘之日行千里
　　大荒之中有山名曰鏖鏊距日月所出有兽焉左右有首名曰屏蓬有赤犬名曰天犬其所下者有兵
　　章莪之山有兽焉其状如赤豹五尾一角其音如击石其名如狰
　　隂山有兽焉其状如狸【或作豹】而白首名曰天狗其音如榴榴【或作猫猫】可以御凶
　　钦山有兽焉其状如豚而有牙其名曰当康其鸣自呌见则天下大穰
　　少咸之山有兽焉其状如牛而赤身人面马足名曰窫窳其音如婴儿是食人
　　昆吾之山有兽焉其状如彘而有角其音如号名曰蠪蚳食之不眯
　　蔓渠之山有兽焉其名曰马腹其状如人面虎身其音如婴儿是食人
　　扶猪之山有兽焉其状如貉而人目【貉或作□古字】其名曰防【音银或作麋】
　　有兽焉状如白鹿而四角名曰夫诸见则其邑大水鹿呉之山注于傍水水有兽焉名曰蛊雕
　　天帝之山有兽焉状如狗名曰谿边席其皮者不蛊有兽焉状如鹿而白尾马足人手而四角名曰如钩吾之山有兽焉其目在腋下虎齿人爪其音如婴儿名曰狍鸮是食人
　　阳山有兽焉其状如牛而赤尾名曰领胡食之已狂耿山多大虵有兽焉其状如狐而鱼翼其名曰朱獳见则其国有恐
　　有兽焉其状如狼赤首鼠目其音如豚名曰猲狙是食人【并上】
　　昆仑西有兽其状如犬有两目而不见有两耳而不闻有腹而无五脏有肠直而不旋食而经过人有徳行而往抵之人有凶恶而往凭依之天使其然名曰浑沌一名无耳一名无心空居无常咋尾回转向天而笑【神异经】
　　貀兽无前足似虎而黒【字林】
　　稷慎大尘秽人前儿前儿若猕猴立行声似小儿发人鹿人鹿者若鹿迅走俞人虽马青丘狐九尾周头辉羝辉羝者羊也【周头亦海东夷】黑齿白鹿白马白民乘黄乘黄者似骐背有两角【汉郊祀訾黄注一名乘黄】义渠以兹白兹白者若白马锯牙食虎豹央林以酋耳酋耳者身如虎豹尾长参其身食虎豹北唐以闾闾似隃冠【山海经县雍之山其兽多闾闾即羭也似驴而岐蹄角如蘦羊一名山驴】渠搜以鼩犬鼩犬者露犬也能飞食虎豹楼烦以星施星施者珥旄【旄牛尾也】卜卢以纨牛区阳以鼈封鼈封者若彘前后有首规规以麟州靡费费其形人身反踵自笑笑则上唇翕其目食人北方谓之吐喽【反踵一作枝踵】都郭狌狌【一作生生】欺羽狌狌若黄狗人面能言髙夷嗛羊嗛羊者羊而四角独鹿卭卭距虚孤竹距虚不令支貘【不令支东北夷】不屠何青熊【不屠何亦东北夷也】东湖黄罴般吾白虎屠州黑豹禺氐騊駼犬戎文马而赤鬛缟身目若黄金名吉皇【一作吉黄山海经作吉量】之乗数楚每牛【数楚北戎也】匈奴狡犬狡犬者巨身四足【周书王防】
　　西南荒中出讹兽其状若莵人面能言常欺人言东而西言恶而善其肉美食之言不真矣【神异经】
　　西方中兽如虎毫长三尺人面虎足口牙一丈八尺人或食之兽鬬终不退却唯死而已荒中人张捕之一名倒寿焉
　　西北有兽其状如虎有翼能飞食人知人言语闻人鬬輙食直者闻人忠信輙食其鼻闻人恶逆不善輙杀兽往馈之名曰穷奇【并上】
　　梼杌一名难训
　　东海之鱼曰鲽比目而行北方有兽曰娄更食而更视南方有鸟名曰鹣比翼而飞西方有兽名曰蟨前足鼠后足兔得甘草必衔以遗蛩蛩距虚【韩诗外传】
　　瀛州有兽名嗅石其状如麒麟不食生卉不饮浊水嗅石则知有金玉吹石则开金沙寳璞粲而可用【拾遗记】有兽名月形似豹饮金泉之液食银石之髓此兽夜喷白气其光如月可照数十亩轩辕之世获焉【上】三角兽先王法度修则至【宋书】
　　一角兽天下平一则至
　　六足兽王者谋及众庶则至
　　比肩兽王者徳及矜寡则至
　　银麂刑罚得共民不为非则至
　　天鹿者纯灵之兽也五色光耀洞明王者道备则至角端者日行万八千里又晓四夷之语明君圣主在位明逹方外幽逺之事则奉书而至
　　周印者神兽之名也星宿之变化王者徳盛则至泽兽黄帝时巡狩至于东濵泽兽出能言达知万物之情以戒于民为时除害贤君明徳幽逺则来【即白泽也又黄帝内传云帝巡狩东至海登桓山于海濵得白泽神兽能达于万物之情问天下鬼神之事自古精气为物游魂为变者凡有万一千五百二十种白泽言之帝令以图写之以示天下帝乃作辟邪之文以祀之】者幽隐之兽也有明王在位则来为时辟除灾害【并上】蜀中西南髙山之上有物与猴相类长七尺能作人行善走逐人名曰猳国一名马化或曰玃猨伺道行妇女有美者輙盗取将去人不得知若有行人经过其旁皆以长绳相引犹故不免此物能别男女气臭故取女男不取也若取得人女则为家室其无子者终身不得还十年之后形皆类之意亦迷惑不复思归若有子者輙抱送还其家产子皆如人形有不养者其母輙死故惧怕之无敢不养及长与人不异皆以杨为姓故今蜀中西南多诸杨率皆是猳国马化之子孙也【搜神记】
　　阿羊九头而更食国乱乃出【淮南万毕术】
　　防野马也出北海形似鹿蜀【説文】
　　抵二兽名秉心甚灵盖忠直兽也今华表顶上者是【集韵】
　　利为兽兽而能谦礼义乃食口无讥諐【郑氏姻礼谒文讃】张揖曰飞遽天上神兽也鹿头而龙身
　　招贤献出摩伽陀国性善不千人形如师子若国人见贤良相访则出现
　　兽则有罢防貘貒□鹿麝戸豹【蜀都赋】
　　昔有懒妇睡机上姑怒之逐走投水化为此兽一枚可得脂三四斛然之照纺绩则暗照歌舞则明【南越志】寒土有兽其名曰生角当心俯而磨之愤心而死炎州有鸟其名曰枭妪伏其子百日而长羽翼既成食母而飞蜀侯之迎秦牛牛逾近而身转危何异磨其角角愈利而身速亡乎白公之据财财愈积而身愈灭何异枭之养子子愈长而身就害也【刘向新编】
　　因墀国献五足兽状如狮子玉钱千緍其形如环环重十两上有天寿永吉之字问其使者五足兽是何变化对曰东方有解形之民使头飞于南海左手飞于东山右手飞于西泽自脐已下两足孤立至暮头还肩上两手遇疾风飘于海外落洲之上化为五足兽则一指为一足也其人既失两手使傍人割里肉以为两臂宛然如旧也因墀国在西域之北送使者以銕为车轮十年方至晋及还轮皆絶锐莫知其逺近也【拾遗记】
　　翕韩国献飞骸兽状如鹿青色以寒青之丝为绳系之及死帝惜之而不瘗挂于苑门皮毛皆烂朽惟骨色犹青时人咸知其神异更以绳系其足往视之惟见所系处存而头尾及骨皆飞去【洞防记】
　　修弥国献駮骡髙十尺毛色赤斑皆有日月之象帝以以金埏为鏁绊以寳器盛刍以饲之【上】
　　吠勒国贡文犀四头状如水兕角表有光名明犀置暗中有光影亦曰影犀织以为簟如锦绮之文【述异记】炎州在南海中上有风生兽似豹青色大如貍网取之积薪数车烧之不燃銕锤鍜头数十下乃死以口向风须便活以石上菖蒲塞鼻即真死取其脑和菊花服之可寿五百歳
　　封徼山中有怒毛兽若不嗔毛短三寸若嗔毛长三尺南康郡有君山髙秀重叠有类台榭名曰女娲宫有兽名格似猩猩之形自知吉凶人无机爱之则可驯狎欲执害之则去不来【并上】
　　少皥出野遇一兽牛首而人身惊告皇娥娥曰昔余闻之帝子牛首人身其名师亲见之者百福胥臻天将福汝汝何妄惊乎帝乃释然【池子説林】
　　师尚父为周司马将帅伐纣到孟津之上仗钺把旄号其众曰仓兕仓兕者水中之兽也善覆人船因神以化欲令急渡不急渡仓兕害汝【论衡】
　　超入泰山遇一物如獐头若妇人鬟髻簮珥悉具归语智琼琼曰此方辉也五百年一见见者寿超果二百余歳【集微】
　　按孔子未尝见狌狌至輙能名之太史公与张良异世而目见其形使众人闻此言则谓神而先知然而孔子名狌狌闻昭人之歌太史公之见张良观宣室之画也【论衡】
　　汉黄霸为封溪令部人陈防防酒并猩猩以献霸问曰何物人未及应囊中语曰斗酒并仆耳霸以其物有灵开囊视之猩猩悲啼而去【独异志】
　　东方识啖銕之兽实赖神禹之书大荒之籍矣【抱朴子】章帝章和元年安息国遣使献狮子符拔符拔形似麟而无角【后汉书】
　　武帝太康六年南阳献两足猛兽此毛虫之孽也识者为其文曰武形有金兽失仪圣主应天斯异何为言兆乱也【晋书】
　　太康七年四角兽见于河间天戒若曰角兵象也四者四方之谓当有兵乱起于四方后河间王遂连四方之兵作为乱阶殆其应也【上】













　　广博物志卷四十八
<子部,类书类,广博物志>
　　钦定四库全书
　　广博物志卷四十九
　　明　董斯张　撰
　　虫鱼上【龙　蛟　虵　鱼】
　　龙鳞虫之长春分而登天秋分而入渊【说文】
　　神龙能为髙能为下能为大能为小能为幽能为明能为短能为长昭乎其髙也渊乎其下也薄乎天光高乎其着也一有一亡忽微哉斐然成章虚无则精以和动作则灵以化于戏允哉君子辟神也观彼威仪游燕幽间有似鳯也【说苑】
　　有鳞曰蛟龙有翼曰应龙有角曰【巨彪切】龙无角曰龙【广雅　一云有角蚪龙无角螭龙】
　　龙龙属也明月之珠藏于蚌中龙伏之
　　百嵗之虬断而复续千嵗之木伐而有血
　　龙生九子蒲牢好鸣【钟钮之兽】囚牛好音【乐器之兽】蚩吻好吞【殿之兽】嘲风好险【殿角之兽】睚眦好杀【刀头之兽】赑屭好文【碑防之兽】狴犴好讼【狱囚之兽】狻猊好坐【佛座之兽】霸下好负重【碑座之兽】
　　龙易骨蛇易皮麋鹿易角蟹易螯【造化权舆】
　　龙珠在颔蛟珠在皮蛇珠在口鼈珠在足鱼珠在眼蛛珠在腹【埤雅】
　　龙头上有一物如博山形名尺木龙无尺木不能升天【酉阳杂爼】
　　角浪凹峭上壮下杀龙之雄也直圆巤薄鳞壮尾龙之雌也
　　帝王始兴将起河洛龙见皆察其首黒者人正白者地正赤者天正【易干凿度】
　　天子孝天龙负图地出土天孽消灭景云出游【孝经援神】龙池之山四方高中央有池方七百里羣龙居之多五花树羣龙食之【括地图】
　　武昌虬山有龙穴居人每见神虬飞翔出入嵗旱祷之即雨后人筑塘其下曰虬塘【搜神记】
　　浔阳昙椿世居长沙宅有古井每夜辄闻有如爆竹声相承谓之龙咤【异苑】
　　真人常御九龙左骖名飚右服名歘【陶隠居真诰】
　　波知国有三池传云大池有龙王次者龙妇小者龙子【后汉书】
　　黄帝录图五龙舞河【魏文帝襍占】
　　舜使虞虎养一紫龙恒持燕炙示龙而不即与食龙俯而垂涎以器盛之满一合而后与食以为常又取绘实磨入紫龙涎色正赤以画金石色透金玉中一寸绘实仙艸也尧时生于朝堂之前四时有花成实【贾子説林】黄龙五采负图而出舜前白玉检黄金绳芝为封泥两端有文曰天王有玉玺五字博袤三寸【运斗枢】
　　河伯化为白龙游于水傍羿见射之河伯上诉天帝为我杀羿天帝曰尔何故得见射河伯曰我时化为白龙出游天帝曰使汝深守神灵羿何从得犯汝今为虫兽为人所射固其宜也羿何罪欤【楚辞注】
　　夏徳盛二龙降之禹使范氏御之以行【括地图】
　　南浔之国有洞穴隂源其下通地脉中有毛龙时蜕骨于旷泽之中鱼龙同穴而处其国献毛龙一雌一雄放置豢龙之宫至夏代养龙不絶因以命族至禹导川乘此龙及四海攸同反放河汭【拾遗记】
　　周公旦即摄七年鸾鳯见蓂荚生青龙衔甲元背书【尚书中候】
　　成王观河洛沉璧青龙临坛衔元甲之图礼于洛亦如之元青纯苍光止于坛背甲刻书赤文成字周公援笔写之【宋志】
　　顔氏祷于尼丘升之谷艸木之叶皆上起降之谷艸木之叶皆下垂及懐妊十一月而生是夕有二龙绕室五老降庭五老者五星之精也顔氏之房闻钧天之乐空中有声云天感生圣子故降以和乐之音【祖庭广记】
　　郑大水龙鬭于时门之外洧渊国人请为禜焉子产弗许曰我鬬龙不我觌也龙鬭我独何觌焉禳之则彼其室也吾无求于龙龙亦无求于我乃止也【左传】
　　秋龙见于綘郊魏献子问于蔡墨曰吾闻之虫莫知于龙以其不生得也谓之知信乎对曰人实不知非龙实知古者畜龙故国有豢龙氏有御龙氏献子曰是二氏者吾亦闻之而不知其故是何谓也对曰昔有飂叔安有裔子曰董父实甚好龙能求其嗜欲以饮食之龙多归之乃扰畜龙以服事帝舜帝赐之姓曰董氏曰豢龙封诸鬷川鬷夷氏其后也故帝舜氏世有畜龙及有夏孔甲扰于有帝帝赐之乘龙河汉各二各有雌雄孔甲不能食而未获豢龙氏有陶唐氏既衰其后有刘累学扰龙于豢龙氏以事孔甲能饮食之夏后嘉之赐氏曰御龙以更豕韦之后龙一雌死潜醢以食夏后夏后飨之既而使求之惧而迁于鲁县范氏其后也献子曰今何故无之对曰夫物有其官官修其方朝夕思之一日失职则死及之失官不食官宿其业其物乃至若泯弃之物乃坻伏郁湮不育故有五行之官是谓五官实列受氏姓封为上公祀为贵神社稷五祀是尊是奉木正曰句芒火正曰祝融金正曰蓐收水正曰防土正曰后土龙水物也水官弃矣故龙不生得不然周易有之在干之姤曰潜龙勿用其同人曰见龙在田其大有曰飞龙在天其夬曰亢龙有悔其坤曰见羣龙无首吉坤之剥曰龙战于野若不朝夕见谁能物之【上】
　　有大力毒龙以眼视人弱者即死以气嘘人强者亦死时龙受一日戒出家入林树间思惟坐久疲懈而睡龙法眠时形状如虵七寳杂色猎者见之惊喜言曰以此希有难得之皮献上国王以为船饰不亦宜乎便以杖案其头刀剥其皮龙自念言我力能倾国土此一小物岂能困我今以持戒故不计此身当从佛语自忍闭目不视闭气不喘怜愍此人为持戒故一心受剥不生悔意既以失皮赤肉在地时日大热宛转在地土中欲趣大水见诸小虫来其身为持戒故不复敢动自思惟言我此身以施诸虫为佛道故今以肉施以充其身后以法施以益其身命终即生忉利天【智度论】
　　周烈王六年林碧阳君之御人产二龙【搜神记】
　　如有福龙依报快乐具足妻妾妓女衣服饮食象马七珍无不备有优乐自在过逾于人乃至六欲天中亦有鸟兽自在受乐亦有薄福诸龙日则热沙抟身为诸小虫之所唼食又如人间畜生驱防鞭打担轻负重驰骋使不得自在【法苑珠林】
　　方丈山有龙皮骨如山阜散百顷遇其蜕骨之时如生龙或云龙鬭此处膏血如水流膏色黑者着草木及诸物如淳漆也膏色紫先着地凝坚可为寳器燕昭王二年海人乘霞舟以雕壶盛数斗膏以献昭王王坐通云之台亦曰通霞台以龙膏为灯光耀百里烟色丹紫国人望之咸言瑞光世人遥拜之灯以火浣布为纒【拾遗记】燕太子丹质于秦秦遇之无礼乃求归秦王为机发之桥欲以陷丹丹过之桥不为发又一説交龙捧轝而机不发但言今不知其故处矣【水经】
　　小传称秦始皇帝欲填东海龙女来惑之与始皇交而有娠后奔入海弃其子于岸楚将项燕因猎得之及长身长八尺力能扛鼎即项籍也
　　陶安公者六安铸冶师也数行火火一旦散上行紫色冲天安公伏冶下求哀须臾朱雀止冶上曰安公安公冶与天通七月七日迎汝以赤龙至期赤龙到安公骑之上升【列仙传】
　　陵阳子明者铚乡人也好钓鱼于旋溪钓得白龙子明惧解钓拜而放之后得白鱼腹中有书敎子明服食之法子明遂上黄山采五石脂沸水而服之三年龙来迎去止陵阳山上百余年山去地千余丈大呼下人令上山半告言谿中子安当来问子明钓车在否后二十余年子安死人取塟石山下有黄鹤来栖其塜边树上鸣呼子安云
　　防子者蜀人好放犬犬走入山穴防子随之行数百里出山头有殿屋官府仙人吏使甚严见其故妻主洗鱼与防子一函药发函鱼子也着池中养之一年皆为龙防子后还山见犬色更赤有长翰随防子遂留山上时时下防其宗族蜀人立祠焉
　　骑龙鸣者浑亭人也年二十于池中求得龙子状如守宫者十余头养食结艸庐而守之龙长大稍稍而去后五十余年水壊其庐而去一旦骑龙来浑亭下语云冯伯昌孙也此间人不去五百里必当死信者皆去不信者以为妖至八月果水至死者万计
　　呼子先者汉中卜师也寿百余年临去呼酒家老妪曰急装当与汝俱夜有仙人持二茅狗来呼子先子先持一与妪乃龙也骑之上华隂山后尝于山上大呼言子先酒毋在此【上】
　　韩雉见申羊于鲁有龙浴于沂韩雉曰吾闻之出见虎抟之见龙射之今弗射是不行吾闻也遂射之【尸子】汉惠帝二年正月癸酉旦有两龙见于兰陵廷东里温陵井中至乙亥夜去京房易传曰有徳遭害厥妖龙见井中又曰行刑暴恶黑龙从井出【搜神记】
　　汉廷尉扶嘉朐防人也初嘉母于汤溪水侧遇龙后生嘉长占吉凶巧发奇中髙祖为汉王时与嘉相遇嘉劝定三秦髙祖以嘉志在扶翼赐姓扶氏为廷尉食邑朐防嘉临终有言曰三牛对马岭不出贵人出盐井【西京襍记】西域献火龙髙七尺映目看之光如聚炬火【述异记】董仲舒梦蛟龙入懐乃作繁露
　　汉元和元年大雨有一青龙堕于宫中帝命烹之赐羣臣龙羮各一杯故李尤七命曰味兼龙羮【并上】
　　后汉建武中曹鳯字仲理为北地太守政化尤异黄龙见于九里谷髙冈亭天子嘉之加秩中二千石【水经注】魏明帝青龙元年正月甲申青龙见郏之摩陂井帝亲与羣臣共观之既而诏畵工图写龙潜而不见【宋书】汤隂西有真人社旧传孙登寓此值旱众祷于龙得雨将祭谢之登曰此病龙雨安能苏禾稼弗信请嗅之水果腥秽龙时背生疽闻登言化老翁求治曰病痊当有报不数日果大雨石上忽裂一井其水湛然盖龙穿此以报也【山川纪异】
　　永昌郡古哀牢国哀牢山名也其先有一妇人名曰沙壶【后汉作沙壹】依哀牢山下居以捕鱼自给忽于水中触一沈木遂感而有娠度十月产子男十人后沈木化为龙出谓沙壶曰君为我生子今在乎而九子惊走唯一小子不能去陪龙坐龙就而防之沙壶与言语以龙与陪坐因名曰元隆犹汉言陪坐也沙壶将元隆居龙山下元隆长大才武后九兄曰元隆能与龙言而黠有智天所贵也共推以为王【华阳国志】
　　秦使者甘宗所奏西域事云外国方士能神呪者临川禹歩吹气龙即浮出初出乃长数十丈方士吹之一吹则龙辄一缩至长数寸乃取置壶中以少水养之外国常苦旱灾于是方士闻有旱处便赍龙往出卖之一龙直金数十斤举国会敛以顾之直毕乃发壶出龙置渊中复禹歩吹之长数十丈须雨四集矣【抱朴子】
　　张永家地有泉出小龙在焉从此遂为富室逾年因雨腾跃而去于是生赀日不暇给【异苑】
　　晋懐帝永嘉中有韩媪者于野中见巨卵持归育之得婴儿字曰撅儿方四嵗刘渊筑平阳城不就募能城者撅儿应募因变为虵令媪遗灰志其后谓媪曰凭灰筑城城可立就竟如所言渊怪之遂投入山穴间露尾数寸使者斩之忽有泉出穴中滙为池因名金龙池【搜神记】太康五年正月二龙见武库井中武库者帝王威御之器所寳藏也屋宇邃宻非龙所处是后七年藩王相害二十八年果有二胡僣窃神器皆字曰龙【上】
　　晋愍帝建兴二年十一月枹罕羌妓产一龙子色似锦文尝就母乳遥见神光少得就视【宋书】
　　陶侃尝捕鱼雷泽得一织梭还挂着壁有顷雷雨梭变成赤龙从屋而下【异苑】
　　桓于南州起斋悉畵盘龙于其上号为盘龙斋刘毅小字盘龙至是遂居之【晋书】
　　刘安河中人也通鬼道未来之事皆预知之河间有一赵广家槽上马忽变作人面全家大惊往问刘安曰此大恶也君急归家去宅三里披髪大叫即可免之广乃依言披髪大叫广家中大小一时走出惊怕看之堂内无人堂屋一时崩倒全家得免不损一人乃赠财贿与安重问此灾何有安曰堂屋西壁下深三尺当有三个石柱今已灾过慎勿发看若视之必大贫若不看必大富贵此神龙也后广不依即掘看之验其虚实果有一物赤色大如屋柱飞出他去后广大贫一如其言也【搜神记】
　　东海徐羡之字宗文尝行经山中见黑龙长丈余头有角前两足皆具无后足曵尾而行后文帝立羡之竟以凶终【异苑】
　　晋义熈中江陵赵姥以酤酒为业居室内地忽自隆起姥察为异朝夕以酒酹之尝有一物出头似驴而地初无孔穴及姥死隣人闻土下有声如哭后人掘地得一异物蠢蠢而动不测大小须臾失之俗谓之土龙吴猛还豫章附载客船一宿行千里同行客视船下有两龙载之船不着水
　　沙门释慧逺栖神庐岳常有游龙翔其前逺公有奴以石掷中乃腾跃上升有顷风云飚公知是龙之所兴登山烧香会僧齐声唱偈于是霹雳廻向投龙之石云雨乃除【并上】
　　慕容熈建始元年三月太史丞梁延年梦月化为五白龙梦中占之曰月臣也龙君也月化为龙当有臣为君者是寤而告人曰国符其将尽乎是秋熈为髙云所防【十六国春秋】
　　杨羲以四月九日夜梦北行登髙山上大有宫室四面皆有大水见一白龙东向飞行有白衣好女子于龙口中三入三出又有一老翁着绣衣裳芙蓉冠拄赤九节杖而立问公何等女子入龙口邪对曰此太素玉女萧子夫取龙炁以链形也问翁何人曰我蓬莱仙公洛广休住此蓬莱山又问此龙可乘否曰以待真人张诱世石庆安许玉斧丁玮寕此侍宸帝官龙也须臾间公呼此四贤至命人赋一诗各下山别初下半山许主簿来公语主簿使饮太平家酒又戒之曰守一慎勿失后当用汝辅翼及到十日夜羲具此梦上白诸真惟紫微夫人见答众真并笑清灵曰以防通防也心感洞照南岳君之力也【陶隐居真诰】
　　许长史今所营屋宅对东面有小山名雷平山周时有雷氏养龙来住此山【真诰】
　　竺道生止青园寺中其年夏雷震青园佛殿龙升于天光影西壁因改寺名曰龙光时人叹曰龙既去生欲行矣俄而投迹庐山肖影岩岫【神僧传】
　　梁释法聪与晋安王临白马泉内有白就聪手中取食谓王曰此是雄龙又临灵泉有五色鲫鱼亦就手食聪曰此是雌龙王与羣臣重赏而囘【法苑珠林】
　　后魏宋云使西域至积雪山中有池毒龙居之昔五百商人止宿池侧值龙忿怒泛杀商人果阤王闻之舍位与子向乌塲国学婆罗门呪四年之中善得其术还复王位就池呪龙龙化为人悔过向王王即从之【洛阳伽蓝记】释智璪闻智者轨行超羣为世良导即泛舸丰流直指台岫伏膺受道乃遣行法华忏悔苐二七日初夜忏讫还就禅床如欲安坐仍见九头龙从地涌出上升虚空明旦谘白璪曰此是表九导众生闻法华经将来之世破无明地入法性空尔【神僧传】
　　智顗母徐氏梦香烟五防萦廻在懐欲拂去之闻人语曰宿世因缘寄托僧道福徳自至何以去之又梦吞白鼠如是再三怪而卜之师曰白龙之兆也及诞育之夜室内洞明信宿之闲其光乃止忽有二僧扣门曰善哉儿徳所重必出家矣言讫而隐年十八投湘州果愿寺沙门法绪而出家焉【上】
　　法显至迦施国国有白耳龙每与众僧约令国内丰熟皆有信效沙门为起龙舍并设福食每至夏坐讫龙輙化作一小蛇两耳悉具众皆咸识是龙以铜盂盛酪置龙子中从上座至下行之徧乃化去年輙一出显亦亲见【法苑珠林】
　　周靖帝大象元年夏荥阳汴水北有龙鬭初见白光直属天自东方而来有白龙长十许丈西北向防掌而鸣西北有黑龙亦乘云而至风雷相击乍合乍离暴雨大注自午至申白龙升天黑龙坠地复有大鲤鱼三从小鱼无数乘空而鬭雷雨又甚大风发屋至暝乃止鱼不复见明日有两黑蛇大者长丈五小者半之竝伤腰颈死于窦前大蛇者周天元帝及靖帝之象大鱼三而鬭者尉迟防王谦司马消难三方起兵乱之异【五行记】佛留影石室在那干呵罗国毒龙池侧佛坐龙石室窟中为龙作十八变踊身入石犹如明镜在于石内映现于外逺望则见近望不见诸天百千供养佛佛影亦说法【现佛三昧经】
　　迦维罗越国有优婆塞姓释可二十余家是白静王之苖裔昔太子生时有二龙王一吐冷水一吐暖水今有池尚一冷一暖【支僧载外国事】
　　昔有一金翅鸟王其身极大两翅相去六千余里常入海中取龙食之诸龙常怯畏金翅鸟常求袈裟着宫门上鸟见袈裟生恭敬心便不复前行食彼诸龙鸟食龙时以翅抟海水擗龙现而取食之时有一龙为鸟所逐即取袈裟戴着顶上寻防而走时金翅鸟化作婆罗门追逐龙后种种骂言汝今何不放此袈裟龙畏死故急捉不舍尔时海邉有一仙人龙时恐怖投趣仙人鸟见仙人不敢复前仙人即出为鸟说法敎鸟向龙共相忏悔已各去佛告比丘昔仙人者今我身是金翅鸟者瓶沙王是尔时龙者逹尼迦是昔袈裟得免鸟食今复我袈裟因缘得脱王难出家修道获阿罗汉是故当知袈裟威力不可思议又海龙王经云尔时有龙王而白世尊曰于此海中无数种龙有四种金翅鸟常食斯龙及龙妻子愿佛拥防常得安隐于是世尊脱身皂衣告海龙王汝取是衣分与诸龙皆令周徧有值一缕者金翅鸟王不能犯触持禁戒者所愿必得尔时诸龙各懐惊悸各心念言是佛皂衣甚为小少安得周徧大海诸龙时佛即知龙心所疑告龙王言假使三千大千世界所有人民各分如来皂衣终不减尽譬如虚空随其所欲则自然生时龙即取佛衣而分作无央数百千万叚各各分与随其所乏广狭大小自然给与其衣如故终不知尽当敬此衣如敬世尊如敬佛塔寺言观如来衣者即脱龙身于是贤刼中皆得无着当般泥洹尔时四金翅鸟王各与千眷属俱白佛言今日我等自归三寳悔过前犯奉持禁戒从今日始常以无畏施一切龙拥防正法到于防尽不违佛敎【法苑珠林】
　　佛言阎浮提中及四天下有金翅鸟名伽楼罗王于诸鸟中快得自在此鸟业报应食诸龙于阎浮提日食一龙王及五百小龙第二日于弗婆提第三日于瞿耶尼第四日于郁单越各食如前周而复始经八千嵗此鸟尔时死相已现诸龙吐毒无由得食彼鸟饥逼周慞求食了不能得游廵诸山永不得安至金刚山然后暂住从金刚山直下至大水际从大水际至风轮际为风所吹还至金刚山如是七返然后命终其命终已以其毒故令十寳山同时火起尔时难陁龙王惧烧此山即大降雨澍如车轴鸟肉散尽唯有心在其心真下如前七返然后还住金刚山顶难陁龙王取此鸟心以为明珠转轮王得为如意珠
　　昔佛住舍卫城南有大林邑商人驱八牛到北方俱哆国复有商人共在泽中放牛时离车【边地主也】捕得一龙女穿鼻牵行商人见之即起慈心问离车言汝牵此欲作何事荅言我欲杀噉商人言勿杀我与汝一牛贸取放之捕者不肯乃至八牛方言今为汝故我当放之即取八牛放去龙女时商人复念此是恶人恐复追逐更还捕取即自随看所向到一池边龙女变为人身语商人言天施我命今欲报恩可共入我宫当报大恩商人荅言汝等龙性卒暴瞠恚无常或能杀我荅言前人系我汝能力救彼以受布萨法华【言净住戒法也】故都无杀心何况天今施我寿而当加害小住此中我先入摒【畀政切】挡【丁浪切】是龙门边见二龙系在一处问言汝为何事荅言此龙女半月中三日受斋法我兄弟守防此龙女不坚固为离车所得以是故被系唯愿天慈语令放我此龙女若问欲食何等食者当索阎浮提人间食龙女摒挡已便即呼入坐寳床褥上龙女白言今欲食何等食荅言欲须阎浮提人间食即下种种食问龙女言此人何故被系龙女言此有过我欲杀之商人言汝莫杀荅言要当杀之商人言汝放彼者我当食耳白言不得直尔放之当罚六月摈置人间商人问言汝有如是庄严用受布萨法荅言我龙法有五事苦何等五生时龙眠时龙媱时龙瞠时龙一日之中二过皮肉落地热沙抟身复问汝欲求何等荅言出家难得又问当就谁出家荅言如来正供应正遍知今在舍卫城未脱有脱汝可就出家商人便言我欲还归龙女即与八饼金言此是龙金是汝父母眷属终身用不尽言语汝合眼即以神变持着本国行伴先至语其家言入龙宫去父母谓见已死眷属宗亲聚在一处悲号啼哭时放牧者及收薪艸人见己先还语其家言某甲来归家人闻己即大懽喜出迎入家已为作生会作生防时以八饼金持与父母此是龙金截已更生尽寿用之不可尽也
　　古兹国王阿主儿者有神异力能降伏毒龙时有贾人买市人金银寳货至夜中钱并化为炭境内数百家皆失金寳王有男先出家成阿罗汉果王问之罗汉曰此龙所为龙居北山其头若虎今在某处眠耳王乃易衣持劔默出至龙所见龙卧将欲斩之因曰吾斩寐龙谁知吾有神力遂叱龙龙惊起化为狮子王即乗其上龙怒作雷声腾空至城北二十里王谓龙曰尔不降当断尔头龙惧王神力乃作神语曰勿杀我我当与王乘欲有所向随心即至王许之后常乘龙而行
　　昔有尊者阿罗汉字只夜多佛时去世七百年后出宾国时宾国有一恶龙名阿利那数作灾害时有二千罗汉各尽神力驱遣此龙令出国界其中有百罗汉以神通动地又有五百人放大光明复有五百人入禅定经行诸人各尽其神力不能使动时尊者祗夜多最后往到龙池所三弹指言龙汝今出去不得住此龙即出去不敢停住尔时二千罗汉语尊者言我与尊者俱得漏尽解脱法身悉皆平等而我等各各尽其神力不能令动尊者云何以三弹指令龙逺入大海也于时尊者荅言我凡夫已来受持禁戒至突吉罗等心防持如四重无异今诸人者所以不能动此龙者神力不同故不能同也
　　尔时龙王即以四龙聪明智慧者作僧防弟子龙王言白尊者为我敎此四龙各一阿含第一龙者教増一阿含第二龙者教中阿含第三龙者教襍阿含第四龙者教长阿含僧防答曰可尔僧防即教第一龙者默然听受第二龙者眠目口诵第三龙者廻顾听受第四龙者逺住听受此四龙子聪明智慧于六月中诵四阿含领在心懐尽无遗余时大龙王诣僧防所拜跪问讯不愁闷耶僧防答曰甚大愁闷龙王问曰何故愁闷僧防答曰受持法者要须轨则此诸龙等在畜生道无轨则心不如佛法受持诵习龙王白言大徳不言呵诸龙等所以者何以防师命故作此听有四毒不得如法受持读诵何以故初默受者以声毒故不得如法若出声者必害师命是故默然而受第二闭目受者以见毒故不得如法若见师者必害师命是故闭目而受第三廻顾受者以气毒故不得如法若气嘘师必害师命是以回顾而受第四逺住受者以触毒故不得如法若身触师必害师命是以逺住而受【上　以下蛟】
　　毕山帝苑之水出焉其中多蛟【山海经】
　　祷过之山泿水出焉而南流注于海其中有虎蛟其状鱼身而虵尾其音如鸳鸯食者不肿可以防痔【上】北海之外有潼海之水渤潏髙隠于日中有巨鱼大蛟莫测其形也吐气则八极皆暗振鬐则五岳波荡当唐尧时懐山为害大蛟萦天三河俱溢海渎同流三河者天河地河中河是也此三水有时通壅至圣之治水色俱溢无有流沫及帝之商均乱天下则巨鱼吸日蛟绕于天【拾遗记】
　　夏桀宫中有女子化为龙不可近俄而复为妇人甚丽而食人桀命为蛟妾告桀吉凶【述异记】
　　帝以季秋之月泛蘅兰云鹢之舟穷晷系夜钓于桂台下以香金为钩防丝为纶丹鲤为饵钓得白蛟长三丈若大虵无鳞甲帝曰非祥也命大官为鲊肉紫骨青味甚香美【拾遗记】
　　李冰为蜀郡守有蛟嵗漂垫相望冰乃入水戮蛟已为牛形江神龙跃冰不胜及出率勇者数百持强弓大箭约曰吾前者为牛今江神必亦为牛矣我以太白练自束以辨汝当杀其无记者遂吼呼而入须臾雷风大起天地一色稍定有二牛鬭于上公练甚长白武士乃齐射其神遂毙从此蜀人不复为水所病至今大浪冲涛欲及公之祠皆弥弥而去故春冬设有鬭牛之戏未必不由此也【成都志】
　　帝好微行于长安城西夜见一螭游于路董谒曰昔桀媚妺喜于膝上以金簮贯玉螭腹为戏今螭腹余金簮穿防得非此耶【洞防记】
　　武帝元封五年冬廵狩至于盛唐望祀虞帝于九疑登鬵天柱山自浔阳浮江亲射蛟江中获之舳舻千里薄枞阳而出乃作盛唐枞阳歌【琴操】
　　后汉时姑苏有男子衣白衣冠帻容貎甚伟身长七尺眉目疎朗从者六七人遍歴人家奸通妇女欲掩捕即有风雨虽守郡有兵亦不敢制月余术人赵杲在赵闻吴患泛舟遽来杲适下舟歩至姑苏北堤上时会守送台使遇亦避之于馆杲因谒焉守素知杲有术甚喜杲谓郡守曰君不欲见乎因请水烧香长啸数声天风歘至闻空中数十人响应杲掷手中符符去如风顷刻见此妖如有人持至者甚惶惧杲谓曰何敢幻惑不畏乃按劔曰诛之便有旋风拥出杲谓守曰可视之矣使未出门已报去此百歩有大白蛟长三丈断首于路傍【三吴记】永阳李増行经大溪见二蛟在水引弓射之中一即死増归因复出市有女子素服啣涕提所射箭増怪而问焉女答曰何用问为若是君许便以相还授矢而防増恶而骤反未逹家死于路【异苑】
　　曹公防而智勇年十嵗常浴于谯水有蛟来逼自水奋击蛟乃潜退于是毕浴而还弗之言也后有人见大虵奔逐操笑之曰吾为蛟所击而未惧斯畏虵而恐耶众问乃知咸警异焉
　　长沙有人忘姓名家江邉有女下渚澣衣觉身中有异后不以为患遂妊身生三物皆如虾鱼女以已所生甚怜之着澡盘水中养经三月此物遂大乃是蛟子皆有字大者为当洪次者名破阻小者曰扑防天雨三蛟一时俱去遂失所在后天欲雨此物輙来女亦知其当来便出望之蛟子亦举头望母良久复去经年此女亡后三蛟一时俱至墓所哭泣经日乃去闻其哭声如狗嘷【续搜神记】
　　后汉定襄太守窦奉妻生子武并生一蛇奉送蛇于野中及武长大有海内俊名母死将塟未窆宾客聚集有大蛇从林艸中出径来棺下委地俯仰以头击棺血涕竝流状若哀恸有顷而去时人知为窦氏之祥【搜神记】元帝永昌中暨阳人任谷因耕息于树下忽有一人着羽衣就淫之既而不知所在谷遂有妊积月将产羽衣人复来以刀穿其隂下出一蛇子便去谷遂成宦者诣阙自陈留于宫中
　　安城平都县尹氏居在郡东十里曰黄村尹佃舍在焉元嘉二十三年六月中尹儿年十三守舍见一人年可二十许骑白马张繖及从者四人衣皆黄色从东方而来至门呼尹儿来暂寄息因入舍中庭下坐床一人捉繖覆之尹儿看其衣悉无缝马五色斑似鳞甲而无毛有顷雨气至此人上马去回顾尹儿曰明日当更来儿观其去西行蹑虚而渐升须云气四合白昼为之晦防明日大水出山谷沸涌丘壑淼漫将淹尹舍忽见大蛟三丈余盘屈庇其舍焉【并上】
　　呉大帝赤乌三年七月有王述者采药于天台山时热息于石桥下临溪饮忽见溪中有一小青衣长尺余乘赤鲤鱼径入云中渐渐不见述良久登峻岩四望见海上云起顷刻雷电交鸣俄然将至述惧伏于虚树中见牵一物如布而色如漆不知所适及天霁又见所乘之赤鲤小童还入溪中乃黑蛟耳【三呉记以下虵】
　　虵无足而行鱼无耳而听蝉无口而鸣有然之者也【淮南子　又抱朴子云鼈无耳而善听蚓无口而扬声】
　　山中见大虵冠帻者名曰升卿呼其名则吉【白泽图】泰华之上削成而四方有虵名曰肥遗六足四翼见则天下大旱【山海经　又云浑夕之山有虵一首两身名曰肥遗】
　　大咸之山有虵名曰长虵其毛如彘豪其音如鼓柝神囷之山其下有白虵
　　跂踵之山有大虵
　　鲜山多鸣虵其状如虵而四翼音如磬见则其邑大旱伊山多花虵其状如人面而豺身鸟翼而虵行其音如叱呼见则其邑大水
　　幽都之山谷水出焉是有大虵赤首白身其音如牛见则其邑大旱【并上】
　　寄居之虫委甲歩内二首之虵之为弓【抱朴子　按越王弩化为枳首意即此耶】
　　共工之臣号曰相桺禀此奇表虵身九首恃力桀暴终禽夏后【山海经图讃】
　　越人得髯虵以为上肴中国得而弃之无用【淮南子】黑蚖在身当以持戒钩除之又云睡虵既去乃可安眠黑蚖亦睡虵也【遗敎经】
　　昔负丘多大虵又生好药黄帝将登焉广成子教之佩雄黄而虵皆去也【抱朴子】
　　天子遗其灵鼓乃化为黄虵【穆天子传】
　　孔子梦三槐间丰沛市有赤飚起呼颜渊子夏往观之见赤虵化为黄金上有文曰卯金刀后髙祖起丰沛【金楼子】
　　晋献公之太子至灵台虵绕左轮御曰太子下拜吾闻国君之子虵绕左轮者速得国太子遂不行返乎舍御人见太子防劒将死御止之太子曰不然我得国君之防也拜君之防不可谓礼见禨祥而忘君之安国之贼也懐贼心以事君不可谓孝挟伪意以御天下懐贼心以事君邪之大者也而使我行之是欲国之危明也遂伏劔而死【新序】
　　晋文公出大虵当道如拱文公反修徳使吏守虵吏梦天杀虵曰何故当圣君道觉而视虵已死矣
　　鲁定公元年有九虵绕柱占以为九世庙不祀乃立炀宫【搜神记】
　　楚大夫靳尚以谗杀屈原为天所遣作一大蟒穴在山后人为立庙【摄山记】
　　卭都县下有一老姥家贫孤独每食辄有小虵头上戴角在牀间姥怜而饴之食后稍长大遂长丈余令有骏马虵遂吸杀之令因大忿恨责姥出虵姥云在牀下令即掘地愈深愈大而无所见令又迁怒杀姥虵乃感人以灵言瞠令何杀我母当为母报讐此后每夜辄闻若雷若风四十余日百姓相见咸惊语汝头那忽戴鱼是夜方四十里与城一时俱陷为湖土人谓之为陷湖唯姥宅无恙迄今犹存渔人采捕必依止防毎有风浪辄居宅侧恬静无他风静水清犹见城郭楼橹畟然今水浅时彼土人没水取得旧木坚贞光黑如漆今好事人以为枕相赠【搜神记】
　　沛公起兵野战丧皇妣于黄乡天下平定乃使使者以梓宫招魂幽野于是丹虵在水自洒跃入于梓宫【陈留风俗传】
　　汉武帝大始四年七月赵有虵从郭外入与邑中虵鬭孝文庙下邑中虵死后二年秋有卫太子事自赵人江充起【搜神记】
　　汉武帝时张寛为扬州刺史先是有二老翁争山地诣州讼疆界连年不决寛视事复来寛窥二翁形状非人令卒持杖防将入问汝等何精翁走寛呵格之化为二虵【上】
　　巴郡冯绲为议郎发绶笥有二赤虵可三尺分南北走大用忧怖卜云此吉祥也君后当为边将以东为名后五年果为大将军拜辽东太守【风俗通】
　　汉桓帝即位有大虵见徳阳殿上洛阳市令淳于翼曰虵有鳞甲兵之象也见于省中将有椒房大臣受甲兵之象也乃弃官遁去至延熹二年诛大将军梁冀捕治家属扬兵京师也【搜神记】
　　闾成子少好长生学道四十余年后入荆山中积七十余嵗为荆山山神所试成子谓是真人拜而求道而为大虵所噬殆至于死【真诰】
　　马援征五溪蛮进营壶头中暑病乃穿岸为室以避炎气今武陵语曰壶头山边有石窟即马援所穿室也室内有虵如百斛船大云是援之余灵也【武陵记】
　　管辂乡里问君往者为王府君论怪云老书佐为虵老铃下为乌此本皆人何化之微贱乎辂云万物之化无有常形人之变异无有常体是以鮌为黄能如意为苍狗斯亦至尊之位而为黔喙之类也况虵者务辰巳之位乌者栖太阳之精斯乃腾黒之明象白日之余景如书佐铃下各以微躯化为虵乌不亦可乎【管辂别传】
　　孙氏懐张承时乘轻舠于江浦忽见白虵长三丈腾入舟中咒曰若为吉祥勿毒噬我萦而将还置于房中一宿不复见母嗟惜之隣中相谓曰昨者张家有白鹄耸翮入云以告承母母使筮之筮者曰吉祥鹄是延年之物从室入云自卑升髙之象昔呉阖闾塟其妹殉以美人寳劔珍物穷江南之富未及千年雕云覆其溪谷美女游于塜上白鹄翔于林中白虎啸于山侧皆昔时之精灵今出于世当使子孙位极人臣擅名江表若生子可名为白鹄后承生昭位辅呉将军年九十虵鹄之祥也【拾遗记】
　　东晋时防陀罗尊者译经于广陵天寕寺之青莲池忽有两青虵从井中出化二童子自旦为尊者洒扫焚香讫暮俟其收经巻而去日复如是译经既毕青衣亦不知所在【寳祐广陵志】
　　呉末临海人入山射猎为舍住夜中有一人长一丈着黄衣白带来谓射人曰我有讐尅明当战君可助当厚相报射人曰自可助君耳何用报为答曰明日食时君可出溪边敌从北来我南往应白带者我黄带者彼射人许之明出果闻防北有声状如风雨草木四靡视南亦尔唯见二大虵长十余丈于溪中相遇便相盘绕白虵势弱射人因引弩射之黄虵即死日将暮复见昨人来辞谢云住此一年猎明年以去慎勿复来来必为祸射人曰善遂停一年猎所获甚多家至巨富数年后忆先所获多乃忘前言复更往猎见先白带人告曰我语君勿复来不能见用讐子已大今必报君非我所知射人闻之甚怖便欲走乃见三乌衣人皆长八尺俱张口向之射人即死【搜神记】
　　丹阳钟忠以冬月晨行见有一虵长二尺许纹色似青琉璃头有双角白如玉感而畜之赀业日登经年虵自亡去忠及二子相继殒毙【异苑】
　　晋太康中陈留阮士瑀伤于虺不忍其痛数嗅其疮已而双虺成于鼻中元康中歴阳纪元载客食道已而成瘕医以药攻之下子数升大如小钱头足□备文甲皆具惟中药已死【搜神记】
　　贾谧家数有妖异飘风吹其朝服飞上数百丈坠于中丞台又虵出其被中暴雷震其室柱陷入地压毁牀帐【晋书】
　　晋太元中汝南人入山伐竹见一竹中虵形已成枝叶如故又吴郡桐庐人常伐余遗竹见一竹竿雉头颈尽就身犹未变此亦竹为虵虵为雉也【异苑】
　　吴兴太守袁瑛当之官筮卦吉凶曰法至官当主赤虵为妖不可杀至果有赤虵在铜虎符石函上蟠瑛摘杀之其后果为贼徐馥所害【郭璞洞林】
　　扬州别驾顾球姊生十年便病至年五十余令郭璞筮之得大过之升其辞曰大过卦者义不嘉塜墓枯杨无英华振动游魂见龙车身被重累婴夭邪法由斩祀杀灵虵非己之咎先人瑕案卦论之可奈何球乃访迹其家事先世曾伐大树得大虵杀之女便病病后有羣鸟数千廻翔屋上人皆怪之不知何故有县农行过舍边仰视见龙牵车五色晃烂甚大非常有顷遂防【搜神记】扈谦居金陵摄山每筮一卦百钱日限钱五百以三百供母二百饮酒五百足一卦千钱不为也海西公旦出见赤虵蟠御牀诏谦筮之谦曰陛下有出宫之象海西曰可消伏否曰后年有大将北征失利此灾可消后桓温北征败绩还乃废海西立简文
　　晋明帝大寜初武昌有大虵常居故神祠空树中每出头从人受食京房易传曰虵见于邑不出三年有大兵国有大忧寻有王敦之逆
　　有士人陈甲本下邳人元帝时寓居华亭猎于东野大薮中歘见大虵长六七丈形如百斛船黄五色卧冈下土人即射杀之不敢说三年后与乡人共猎至故见虵处语同行云昔在此杀大虵其夜梦见一人乌衣黑帻来至其家言曰我昔昏醉汝无状杀我吾昔醉不识汝面故三年不相知今日来就死其人即惊觉明旦腹痛而卒【并上】
　　蜀主李势宫人张氏有妖容势宠之一旦化为大斑虵长丈余送苑中夜复来寝牀下势惧遂杀之复有郑美人势亦宠爱化为雄虎一夕食势宠姬未几势为桓温所防【独异记】
　　大尉郗鉴字道徽镇丹徒曾出猎时二月中蕨始生有一甲士折食一茎即觉心中淡淡欲吐因归乃成心腹疼痛经半年许忽大吐吐出一赤虵长尺余尚活动摇乃挂着屋檐前汁稍稍出虵渐焦小经一宿视之乃是茎蕨犹昔之所食病遂除瘥【搜神记】
　　顔含次嫂繁氏老而失明含省嫂病困须得蚺虵胆为药而求不能得于昼独坐有一童子持一青章授含开视虵胆也童子逡廵出户化成青鸿飞去得胆药成嫂病即愈【晋中兴书】
　　髙祖永初中张春为武昌太守时人有嫁女未及升车者女忽然失怪出外欧击人乃自云已不乐嫁俗人巫云是邪魅将女至江际遂击鼓以术咒疗春以为欺惑百姓刻期须得妖魅翌日有一青虵来到坐所即以大钉钉其头至日中时复见大从江来伏于巫前巫以朱书背作符更遣入江至暮有大白鼍从江中出乍沉乍浮随后推逼鼍自分死冒来先入幔与女辞诀女遂动心哭云失其姻好于是渐差或问巫曰魅者归于一物今安得有三巫云虵是传通是媒人鼍是其对所获三物悉以示春春始知灵騐皆杀之【异苑】宋元嘉中广州有三人共在山中伐木忽见石窠有三卵大如升取煑之汤始热闻林中如风雨声须一虵大十围长四五丈迳来汤中衔卵而去三人未几皆死宋长干寺有释昙頴防稽人少出家谨于戒行善巧宣唱天然独絶頴尝患癣疮积治不除房内恒供养一观世音像晨夕礼拜求差此疾异时忽见一虵从像后缘壁上屋须有一鼠子从屋堕地涎涶沐身状如己死頴似活即取竹刮除涎涶又闻虵所吞鼠能疗疮疾即行取涎涶以傅癣上所傅既遍鼠亦还活信宿之间疮痍顿尽方悟虵之与鼠皆是祈请所致【髙僧传】
　　扬州有虵市市人鬻珠玉而杂货蛟布蛟人即泉先也又名泉客【述异记】
　　僧稠于云门山寺所住禅窟前有深坑见被毛之人伟而胡貎置釡然火水将沸涌俄有大蟒从水中出欲入釡内稠以足拨之蟒遂入水毛人亦隐其夜因致男子神来顶拜稠云弟子有儿嵗为恶神所啗儿子等惜命不敢当弟子衰老将死故自供食师防故得免斯难稠索水潠之奄成云雾【梁髙僧传】
　　武强县耆宿云邑人有行于道见一小虵疑其有灵持而养之名曰檐生长而吞噬人里中患之遂捕系狱檐生负而奔邑沦为湖县长及吏咸为鱼矣今县东北半许里有渊谓之郎君渊耆宿又言县沦之日其子东奔又陷于此故渊得郎君之名矣【水经注】
　　东魏孝静帝武定中有大虵见武牢城上时北豫州刺史髙仲宻以武牢叛死者数千人后司马消难之任武牢蛇又见消难亦叛土人谓之雌龙【后汉书】
　　昔迦毘摩罗尊者至西印度城口有大山山有一石窟尊者山行数里逄一大蟒尊者直进其窟蟒遂盘绕尊者身尊者因与受三皈依蟒听讫而去后有一老人素服而出合掌问讯尊者曰汝何所止荅曰我昔尝为比丘多乐寂静有初学比丘数来请益而我烦于应荅起嗔恨想命终堕于蟒身住于窟中今已千载适遇尊者获闻戒法故来谢耳
　　时诸比丘患虵入屋未离欲比丘恐怖佛言听惊若以筒盛弃之若以绳系置地解放有鼠入屋作槛盛出弃之患蝎蜈蚣蚰蜒入屋若以弊物若泥团扫箒盛裹弃之在外解放若房舍夜患蝙蝠昼患燕鸟入佛言听织作笼疎障若作向櫺子遮时有老病比丘拾虱弃地佛言不应尔听以器盛若绵拾着中若虱走出应作筒盛若虱出筒应作盖塞【随其寒暑加以腻食将养之也　四分律】
　　佛在王舍城迦兰驼竹林时彼城中有一长者名曰贤面财寳无量不可称计多诸谄曲悭贪嫉妬终无施心乃至飞鸟驱不近舍有诸沙门及婆罗门贫穷乞匄从其乞者恶口骂之其后命终受毒虵身还守本财有近之者瞠目猛盛怒眼视之能令使死频婆娑罗王闻已心懐惊怪今此毒虵见人则害唯佛能调作是念已即将羣臣徃诣佛所顶礼佛足却坐一面具白前事唯愿世尊降伏此虵莫使害人佛唱许可于其后日着衣持鉢往诣虵所虵见佛来瞠恚炽盛欲螫如来佛以慈力于王指端放五色光明照彼虵身即得清凉热毒消除心懐喜悦举头四顾是何福人能放此光照我身体使得清凉快不可言尔时世尊见虵调伏而告本缘虵闻佛语深自尅责葢障云除自忆宿命作长者时所作恶业今得是报方于佛前深生敬信佛告之言汝于前身不顺我语受此虵形今宜调顺受我教敕虵荅佛言随佛见授不敢违敕佛告虵言汝若调顺入我鉢中佛语已竟寻入鉢中将诣林中王及羣臣闻佛世尊调化毒虵盛鉢中来合国人民皆往共看虵见众人深生惭愧厌此虵身即便命终生忉利天即自念言我造何福得来生天即自观察见在世间受毒虵身由见佛故生敬信心厌恶虵身得来生此受天快乐今当还报佛世尊恩赍持香华光明照耀来诣佛所前礼佛足供养讫已却坐一面听佛说法心开意解得须陀洹果【百缘经】昔闻舍卫国中佛与阿难旷野中行于田畔见有伏藏佛告阿难是大毒虵阿难曰佛是恶毒虵尔时田中有一耕人闻佛阿难说有毒虵作是念言我当视沙门以何为恶毒虵即往其所见真金聚而作是言沙门所言是毒虵者乃是好金即取此金还置家中其人先贫衣食不供以得金故转得富饶衣食自恣王家防伺怪其卒富而糺举之系在狱中先所得金既已用尽犹不得免将加刑戮其人唱言毒虵阿难恶毒虵世尊傍人闻之以状白王唤彼人而问之曰何故唱言毒虵阿难恶毒虵世尊其人白王我于往时在田耕种闻佛阿难说言毒虵恶毒虵我于今者方乃悟解王闻此说遂放去之【大庄严论以下鱼】
　　人掌以时为梁春献王鲔辨鱼物为鱻薨以共王膳羞【周礼】
　　牛躅之防不生鲂鱮巢幕之窠不容鹄卵【新论】
　　寸鮹泛迹滥水之中则谓天下无四海之广也芒蠋宛转果核之内则谓八极之界尽于兹也【抱朴子】
　　东海之鱼坠一鳞昆仑之木落一叶圣人皆能知之【虞喜志林】
　　咸水之鱼不游于江淡水之鱼不入于海【曹植説】
　　鱼生流水中则背鳞白生止水中则背鳞黑【异物志】鱼劳则尾赤人劳则髪白
　　招水多鲜鱼其状如鼈其音如羊【山海经】
　　渭水多鳋鱼其状如鳣鱼动则其邑有大兵
　　汉水多魮之鱼其状如覆鮡鸟首而鱼翼鱼尾音如磬石之声是生珠玉
　　樕之山食水出焉其中多鳙鳙之鱼其状如犁牛其音如彘鸣
　　番条之山减水出焉其中多鳡鱼【一名黄颊音感】
　　东始之山泚水多茈鱼其状如鲋一首而十身其臭如蘪芜食之不防【孚谓反止失气也】
　　龙鱼陵居在其北状如狸【或曰龙鱼似狸一角】一曰鰕【音遐】即有神圣乘此以行九野【九域之野】一曰鳖鱼【鳖音恶横也】在沃野北其为鱼也如鲤
　　鸟鼠同穴之山滋水出焉西注于汉水多如魮之鱼是生珠玉
　　柢山有鱼焉其状如牛陵居蛇尾有翼其羽在魼下其音如留牛其名曰鯥冬死而夏生食之无肿疾
　　郎翼之泽其中多赤鱬其状如鱼而人靣其音如鸳鸯食之不疥
　　黑水有鱄鱼其状如鲋而彘毛见则天下大旱
　　泰器之山观水出焉是多文鳐鱼状如鲤鱼鱼身而鸟翼苍文而白首赤喙常行西海游于东海以夜飞其音如鸾鸡其味酸甘食之已狂见则天下大穰
　　陵羊之泽是多冉遗之鱼鱼身蛇首六足其目如马耳食之使人不眯可以御凶
　　蠃鱼鱼身而鸟翼音如鸳鸯见则其邑大水
　　诸毗之水其中多滑鱼其状如鱓赤背其音如梧食之已疣
　　芘湖之水其中多儵鱼其状如鸡而赤毛三尾六足四首其音如鹊食之可以已忧
　　谯水多何罗之鱼一首而十身其音如犬吠食之已痈涿光之山嚣水出焉其中多鳛鳛之鱼其状如鹊而十翼鳞皆在羽端其音如鹊可以御火食之不瘅
　　末涂之水其中多防防其状如黄蛇鱼翼出入有光见则其邑大旱
　　水多箴鱼其状如儵其喙如箴食之无疫疾
　　狱法之山瀤泽之水其中多防鱼其状如鲤而鸡足食之已疣
　　晋水多鮆其状如儵而赤鳞其音如叱食之不骄决决之水多人鱼其状如防鱼四足其音如婴儿食之无痴疾
　　诸懐之水其中多鮨鱼鱼身而犬首其音如婴儿食之已狂
　　槖水多修辟之鱼状如黾而白喙其音如鸱食之已白癣
　　来需之水其中多鯩鱼黑文其状如鲋食者不睡合水多防鱼状如鳜苍文赤尾食者不痈可以为瘘
　　防鱼状如盩蜼而长距足白而对食者无蛊疾可以御兵
　　余泽多珠蟞鱼其状如肺而有目六足有珠其味酸甘食之无疠
　　苍体之水其中多鱃鱼其状如鲤而六首食之不疣鬲水多薄鱼其状如鳣鱼而一目其音如欧见则天下大旱
　　余如之泽其中多防鱼其状如鱼而鸟翼出入有光其音如鸳鸯见则天下大旱
　　渠猪之水多豪鱼状如鲔赤喙尾赤羽可以已白癣劳水多飞鱼状如鲋鱼食之已痔
　　騩山其上有美枣其中多飞鱼其状如豚而赤文服之不畏雷
　　鴈门之水其中多防防之鱼【音沛或作鯆】食之杀人
　　彩深泽有鱼焉其状如鲤而六足鸟尾名曰鮯鮯【音蛤】之鱼
　　有父之鱼状如鲋鱼鱼首而彘身食之已呕【并上】良夷在子在子鳖身人首脂其腹炙之藿则鸣曰在子杨州禺禺解隃冠东越海瓯人蝉蛇顺食之美且瓯文蜃海阳大蟹长沙鳖西海鱼骨鱼干鱼脇北海鱼釰【鱼兵如釰也】鱼石【头中石也】出瑱【状如凝膏出水上】击闾【状如胎鱼大五六尺】河魭【当作鼋】江鱓大【鱓作鼍】钜定嬴济中赡诸【淮南子詹诸注虾蟇也】孟诸灵大都鱼鱼刀咸防于中国【周书】
　　东南方海中有祖洲上有恒湖其内鲫鱼出焉长八尺食之宜暑而避风寒之气【神异经】
　　北方荒中有石湖方千里岸深五丈余恒冰唯夏至左右五六十日解耳有横公鱼长七八尺形如鲤而目赤昼在湖中夜化为人刺之不入煑之不死以乌梅二枚煮之则熟食之可止邪病【上】
　　龙巢山下有丹水水中有丹鱼欲捕其鱼伺鱼之浮出水有赤光如火网取割其血涂足可渉水如履平地【述异记】
　　瀛州一名魂州亦曰环州东有渊洞有鱼长千丈色班鼻端有角时鼓舞羣戏逺望水间有五色云就视乃此鱼喷水为云如庆云之丽无以加也【拾遗记】
　　帝王将兴比目鱼出郑注比目鱼曰东鳐【尚书中】
　　比目鱼王者徳及幽则见【宋书】
　　庶人孝则木泽茂浮珎舒恪草秀水出神鱼【援神契】逆鳞鱼仙经谓之肉芝【纪闻】
　　仙人上药有流渊琼鱼【汉武内传】
　　至于緐化殊育诡质怪章则有江鵞海鸭鱼鲛水虎之类豚首象鼻芒须针尾之族石蠏土蚌燕箕雀蛤之俦折甲曲牙逆鳞反舌之属【鲍照豋大雷岸与妹书】
　　水君状如乘马众鱼导从名鱼伯大水有之汉末有人于河际见之人马皆有鳞甲如大鲤鱼见人良久入水而没【古今注】
　　海中大鱼口可容舟其名曰摩竭【华夷考】
　　东海渔人获鱼长五六尺肠胃成胡鹿刀槊之状或号秦皇鱼
　　南海有鳄鱼状如鼍斩其头而干之去齿而更生如此者三乃止
　　弹涂一名阑胡形似小鳅而短【宁波志】
　　章举一名章鱼一名章拒一名章锯以其足似锯也形类乌贼而小【蟫史】
　　青田谿冬天水热如汤众鱼归之名曰鱼仓【永嘉记】网鱼得鱮不如啖茹
　　洛鲤伊鲂贵于牛羊【述异记】
　　洞庭鲜鲋温湖美鲫
　　江东谓青鱼为婢鱼为童子鱼为士父
　　兖州人呼赤鲤为赤骥青鲤为青马黑鲤为驹白鲤为白骐黄鲤为黄雉【古今注】
　　鲤一名穉龙【采兰杂志】
　　广河潜鲂鸿渊巨鲤【傅巽七诲】
　　洞庭之鲋灌水之鳐滋以阳朴之姜防以寿木之华【崔骃七依】
　　防虾去海藏于枯里街巷偏隘不得自在南北无极渴馁成疾【易林】
　　防鱼肥炙甚美谚云宁去累世宅不弃防鱼额【三辅决录】蜀中每煞黄鱼天必隂雨【杂爼】
　　猵狙以猨为雌蜥蜴以鱼为偶【上】
　　矢防三相从而为部鳜鯞三相从而名妾
　　帝使风后负书常伯荷劔旦游洹流夕归隂浦行万里而一息洹流如沙尘足践则防其深难测大风吹沙如雾中多神龙鱼鳖皆能飞翔有石渠青色坚而甚轻从风靡靡覆其波上一茎百叶千年一花其地一名沙澜言沙涌起而成波澜也仙人甯封食飞鱼而死二百年更生故甯先生游沙海七言颂云青蕖灼烁千载舒百龄暂死饵飞鱼则此花此鱼也【拾遗记】
　　黄帝游于洛见鲤鱼长三丈青身无鳞赤文成字【河图】任公子为大钩巨缁五十犗以为饵蹲乎会稽投竿东海旦旦而钓期年不得鱼已而大鱼食之牵巨钩防没而下惊扬而鬐白波若山海水震荡声侔鬼神惮赫千里任公子得若鱼离而腊之自浙河以东苍梧以北莫不厌若鱼者已而后世辁才讽说之徒皆惊而相告也【庄子】
　　古善渔者宿沙瞿使渔于山则虽十宿沙子不得一鱼焉【鲁连子】
　　籛铿曽过彭蠡之濵造其名岳今庐山是也徧游洞府以窥圣迹已而把钓于台上双鲤化为双龙冲天而去【庐山先贤传】
　　务光自投卢川卢川之伯以赤鲤送之【符子】
　　詹公之钓千嵗之鲤不能避
　　太公渭钓隠溪五十六年矣不得一鱼季连往见之太公渭跪石隠崖不饵而钓仰咏俯吟及莫释竿膝处成臼跗触成路季连曰钓所以在鱼无鱼何钓公曰不见康王父之钓耶吾方之犹一日也【符子】
　　吕望年七十钓于渭渚三日三夜鱼无食者与农人言农人者古之先贤人也谓望曰子将复钓必细其纶芳其饵徐徐而投之无令鱼骇望如其言初下得鲋刳腹得书文曰吕望封于齐望知富贵【艺文类聚】
　　武王得白鱼喉下文曰以予发【论衡】
　　太公曰缗微饵明小鱼食之缗绸饵香中鱼食之缗隆饵丰大鱼食之夫鱼食其饵乃牵于缗人食其禄乃服于君【六韬】
　　曹共公闻晋文公骈脇使袒而捕池鱼【吕氏春秋】
　　宣公夏滥于泗渊里革断其罟而弃之曰古者大寒降土蛰发水虞于是乎讲罛罶取名鱼豋川禽而尝之寝庙行诸国人助宣气也鸟兽孕水虫成兽虞于是乎禁罝罗矠鱼鳖以为夏稿助生阜也鸟兽成水虫孕水虞于是乎禁罝防设穽鄂以賔庙庖畜功用也且夫山不槎蘖泽不伐夭鱼禁鲲鲕兽长麑防鸟翼鷇卵虫舍蝝蕃庶物也古之训也今鱼方别孕不教鱼长又行网罟贪无艺也公闻之曰我过而里革匡我不亦善乎是良罟也为我得法使有司藏之使吾无忘谂师存侍曰藏罟不如寘里革于侧之不忘也【国语】
　　景公射质堂上唱善者一曰章入公曰吾失晏子未尝闻吾不善章曰臣闻君好臣服君嗜臣食尺蠖食黄身黄食苍身苍君其食谄人言乎公曰善赐章鱼五十乘章归鱼车塞途章抚其仆曰曩之唱善者皆欲此鱼也固辞不受【晏子】
　　楚人有献鱼楚王者曰今日渔获食之不尽卖之不售弃之又惜故来献也左右曰鄙哉辞也楚王曰子不知渔者仁人也盖闻囷仓粟有余者国有饿民后宫多幽女者下民多旷是以亡国之君藏于府库寡人闻之久矣未能行也渔者知之其以此谕寡人也于是乃遣使恤鳏寡而存孤独出仓粟发币帛而赈不足罢去后宫不御者出而妻鳏夫故渔者壹献余鱼而楚国頼之【新序】孔子厄于陈弦歌于馆中夜有一人长九尺余皁衣髙冠咤声动左右子路引出与战于庭俯之于地乃是大鳀鱼也孔子叹曰此物也何为来哉吾闻物老则羣精依之因衰而至此其来也岂以吾遇厄絶粮从者病乎夫六畜之物及虵鱼鳖草木之属神皆能为妖怪故谓之五酉五行之方皆有其物酉者老也故物老则为怪矣杀之则已夫何怪焉【搜神记】
　　宓子贱为单父宰过于阳昼曰子亦有以送仆乎阳昼曰吾少也贱不知治民之术有钓道二焉请以送子子贱曰钓道奈何阳昼曰夫扱纶错饵迎而吸之者阳桥也其为鱼薄而不美若存若亡若食若不食者鲂也其为鱼也博而厚味宓子贱曰善于是未至单父冠盖迎之者交接于道子贱曰车驱之车驱之夫阳昼之所谓阳桥者至矣于是至单父请其耆老尊贤者而与之共治单父【说苑】
　　曽子食鱼有余曰泔之门人曰泔之伤人不若奥之曽子涕泣曰有异心乎哉伤其闻之晚也【荀子】
　　南假子过程本本为之烹鲡鱼南假子曰闻君子不食鲡鱼本子曰此乃君子食也我何与焉假子曰夫高比所以广徳也下比所以挟行也比于善者自进之阶比于恶者自退之原也【韩诗外传】
　　齐人有谓齐王曰河伯大神也王何不试与之遇乎臣请使王遇之为坛塲大水之上而与王立之焉有间大鱼动因曰此河伯【韩非子】
　　齐田氏祖于庭食客千人中坐有献鱼鴈者田氏视之乃叹曰天之于民厚矣殖五谷生鱼鸟以为之用鲍氏之子年十二进曰不如君言天地万物与我并生类也人取可食者而食之岂天本为人生之且蚊蚋肤虎狼食肉然天本为蚊蚋生人虎狼生肉者哉【出列子孔丛子中一段大类此不重录】
　　始皇遗笔袋于海上化为墨鱼江淹文籍蠧鱼化为野茧昆明池中有神泉通白虎原人钓鱼纶絶而去梦于汉武帝求去钓帝明日戏于池见大鱼衔索帝取放之后三日池边得明珠一双帝曰鱼之报也【三辅决録】
　　子英者舒乡人也善入水捕鱼得赤鲤爱其色好持归着池中数以米谷食之一年长丈余遂生角有翅翼子英怪异拜谢之鱼言我来迎汝汝上背与汝俱升天即大雨子英上其鱼背腾升而去【列仙传】
　　陈蕃为郡法曹正朝见太守王龚客有贡白鱼于龚者龚曰汝南乃有此鱼蕃曰鱼大由明府之徳【后汉书】葛见遗大鱼者云暂烦此鱼到河伯处乃以丹书纸内鱼口掷水中有顷鱼还跃上岸吐墨书青黑色如木叶而飞又与吴主坐楼上见作请雨土人曰雨易得耳即书符着社中一时之间大雨流淹帝曰水中有鱼乎复书符掷水中须防有大鱼数百头使人取食之【神仙传】
　　郭常夏至于射的钓鱼供母将饵闻笳角声鱼跃而出【舆地志】
　　魏文帝初镬中生赤鱼【宋书】
　　魏时有二鱼长尺余集武库屋上有司以为吉祥王肃曰鱼生泉而及于屋介鳞之物失其所边将殆有弃甲之象后关东败果应之【晋书】
　　平原髙苑城东有鱼津传云魏末平原潘府君字惠延自白马豋舟之部手中筭囊遂坠于水囊中本有钟乳一两在郡三年济水泛溢得一鱼长三丈广五尺刳其腹中得顷时坠水之囊金针尚在钟乳消尽其鱼得脂数十斛时人异之【杂爼】
　　北固山下大有鲈鱼一出手钓得四十九枚【谢与兄书】杯渡东游入吴郡路见钓鱼师因就乞鱼鱼师施一馁者渡手防反覆还投水游活而去又见网师更从乞鱼师瞠骂不与渡乃拾取两石子掷水中俄而有两水牛鬬其网中网既碎败不复见牛渡亦已【神僧传】晋崔放字子游清河人永嘉二十七年寓公安尝因食鲙而病秋初临湖上山亭与女子同玩秋荷倚栏极眺忽闻亭槛之际有人语曰贤疾为尝食鲙不食则寿长放以左右无人遂起临槛忽见槛下有一大又语如前放遂终身不食水族
　　晋吴为塞于云湖有大鱼化为人语云晚有大鱼攻塞切勿杀许之须有大鱼至羣鱼从之同侣误杀大鱼是夕风雨晦冥鱼悉飞上木间因号为飞鱼径【异苑】
　　晋元熈中桂阳郡有老翁埀钓遇大鱼掣纶引之并为纶所纒而死鱼腹有文云我闻曽潭乐故从檐潭来磔死敝老翁持钓数见欺好食赤鲤鲙今日得汝为隆安中丹徒民陈悝于江边作鱼簄潮去于簄中得一女长六尺有容色无衣裳水去不能动卧沙中与语不应有一人就奸之悝夜梦云我江神也昨失路落君簄中小人辱我今当白尊神杀之悝不敢归得潮来自逐水而去奸者寻亦病死矣【洽闻记】
　　谢灵运守永嘉游石门洞入沐鹤溪泊舟溪旁见二女浣纱顔貎娟秀非尘俗态以诗嘲之曰浣纱谁氏女香汗湿新雨对人黙无言何事甘良苦俄而二女微吟曰我是潭中鲫暂出溪头食食罢自还潭云踪何处覔吟罢不见康乐逐囘过二三里其弟亦来访与偕囘后人以康乐处曰大郎囘其弟囘处曰小郎囘【太平广记】
　　明月峡中有二溪东西流宋顺帝升平二年溪人微生亮钓得一白鱼长三尺投置船中以草覆之及归取烹见一美女在草下洁白端丽自言髙唐之女偶化鱼游为君所得亮问曰既为人能为妻否女曰防契使然何为不得其后三年为亮妻忽曰数已足矣请归髙唐亮曰何时复来答曰情不可忘者有思复至其后一嵗三四往来不知所终【三峡记】
　　宋文帝元嘉三年春彭城刘枢字正一自江陵归鄂下宿上明洲时夜月微明吟晏次忽二人扣舟高呼正一云我自鄂下来要见正一枢引首望之于岸下见二人各长五尺余容貌华饰皆白服便出与语枢曰久欲奉谒今防良时枢曰卿自鄂下来有何相谓一人曰闻君儒者也故修谒耳遂与同宴夜防二人俱醉于饮处便卧枢甚异之及左右皆相目不敢言乃以被覆之及明尚寝欲唤因举被见二鱼各长五六尺眼虽动而甚困矣不敢杀乃舁致江中是夕枢梦二人衣白衣各执一珠放枢卧前不语而去及晓枕前二珠各径寸乃是双白鱼也【三呉记】
　　宋后废帝元徽三年京口戍将刘万年夜廵于北固山西见二男子容止端丽洁白如玉遥呼万年曰汝可去位万年曰吾有何过答曰去位祸即不及万年见二人所言益异之万年谓二人深谢预闻何用见酬万年欲请归镇二人曰吾非世人不食世物万年与语之次化为鱼飞入江去万年翌日托疾遂罢其位后果如鱼所言【江表异同録】
　　江南无复鳆鱼或有间闗得至者一枚直数千钱人有饷彦囘鳆鱼二十枚彦囘时虽贵而贫薄过甚门生有献计卖之云可得十万钱彦囘变色曰我谓此是食物非曰财货且不知堪卖钱聊尔受之宁可卖饷取钱也悉与亲游噉之少日便尽【南史】
　　武帝大同十年帝幸朱方至四壍中及武湖鱼皆骧首见于上若望乘舆者帝入宫而没洪范五行传曰鱼隂类也下人象又有鳞甲兵之应下人将举兵围宫而睥睨乘舆之象其后果有侯景之乱【梁书】
　　志公尝于台城对梁武帝吃鲙昭明诸王子皆侍侧食讫武帝曰朕不知味二十余年矣师何为尔志公乃吐出小鱼依依鳞尾武帝深异之如今秣陵尙有鲙残鱼也【神僧传】
　　释植相曽行农水侧见人埀钓相劝止之不从其言即唾水中忽有大虵擎头四顾来趣钓者因即归命投相出家【上】
　　临川王宏好食鰿鱼头常日进三百
　　卢度居庐陵乡居前有池养鱼皆名呼之次第来取食食已即去【南史曰卢度字孝章始兴人有道术】
　　梁刘之亨仕南郡尝梦二人姓李诣之亨乞命之亨不觧其意既明有人遗生鲤两头之亨曰必梦中所感乃放之其夕梦二人谢恩云当令君延一算【渚宫旧事】
　　梁时江陵刘氏以卖鳝为业后生一儿头目是鳝自颈以下方为人身
　　释僧崖尝随伴捕鱼得已分者用投诸水谓伴曰杀非好业我今举体皆现生疮誓断猎矣遂烧其猎具时猎首领数百人共筑池塞堰以养鱼崖率众重往彼观望忽有异虵长一尺许头尾皆赤须长大乃至丈余围五六尺猎众奔散虵便趣水举尾入云赤光徧野久久乃灭寻尔众聚具论前事崖曰此无忧也但断杀业虵不害人劝停池堰众未之许俄而隄防决壊遂即出家独角者邑郡人也年可数百嵗俗失其名顶上生一角故谓之独角或忽去积载或累旬不语及有所说则旨趣精微咸莫能测焉所居独以徳化亦颇有训导一旦与家辞因入舍前江中变为鲤鱼角尚在首后时时暂还容状如平生与子孙饮防数日輙去【述异记】
　　晋安郡民断溪取鱼忽有一人着白帢黄练单衣来诣之即同饮馔馔毕语之曰明日取鱼当有大鱼甚异最在前慎勿杀明日果有大鱼长七八丈迳来冲网其人乃即杀之破腹见所食饭悉有其人家死亡略尽【五行记】燕原山天池与桑干泉通后魏孝文帝以金珠穿鱼七头于此池放之后于桑干河得穿鱼犹为不信又以金缕拖羊箭射着此大鱼久之又于桑干河得射箭其山在岚州静乐县东北百四十里俗名天池曰祁连汭【洽闻记】
　　开皇十七年大兴城西南四里有袁村设佛防有老翁皓首白裾襦衣来食而去众莫识追而观之行二里不复见但有一陂中有白鱼长丈余小鱼从者无数人争射之或折断矢后竟中之剖其腹得秔饭始知此鱼向老翁也后数日漕渠暴溢射人皆溺死【隋书】
　　后周大象元年六月阳武有鲤鱼乘空而鬬犹臣下兴起小人从之而鬬也明年帝崩国失政尉迟廻起兵相州髙祖遣兵击败之
　　吴郡献松江鲈鱼焬帝曰所谓金□玉脍东南佳味也【南部烟花记】
　　一日洛水渔者获生鲤一尾金鳞頳尾鲜明可爱帝问渔者之姓姓觧未有名帝以朱笔于鱼额上题觧生字以记之乃放之北海中后帝幸北海其鲤已长丈余浮水见帝其鱼不没帝与萧后及诸院妃嫔同看鱼之额朱字尚存惟觧字无半尚角字存焉萧后曰鲤有角龙也帝曰朕为人主岂不知此意遂引弓射之【海山记】后梁韦林亰兆人南迁于襄阳天保中为舍人渉猎有才藻善剧谈尝为防表以讥刺时人其辞曰臣防言防见除书以臣为糁熬将军油蒸校尉州刺史脯腊如故肃承将命含灰屏息慿笼临鼎载战载兢臣美愧夏鳣味惭冬鲤常恐鲐腹之讥惧贻鼈岩之诮是以漱流湖底枕石泥中不意髙赏殊临曲钧防遂得超升绮席忝预玉盘逺厠玳筵猥颁象箸泽覃紫腴恩加黄腹方当鸣姜动桂纡苏佩欓轻瓢才动则枢盘如烟浓汁暂停则兰肴成列宛转绿虀之中逍遥朱唇之内衔恩噬泽九殒弗辞无任屏营之诚谨诣铜铛门奉表致谢闻诏答曰省表具悉卿池沼缙绅陂渠俊乂穿蒲入荇肥滑有闻允堪兹选无劳致谢【杂爼】
　　道英行龙台潭池侧见鱼之游乃曰吾与汝共争我何者为胜汝不及我我可不及汝耶即脱衣入水弟子持衣守之经十六宿比出告曰虽在水中唯土坋我耳又属严冬氷厚雪壮乃曰如此平净之处何得不眠【神僧传】
　　智顗初居临海以沪鱼为业罾网相连四百余里江沪溪梁六十余所即以福缘所得金帛买斯海曲为放生之池又表闻陈宜敇禁采捕时还佛垄如常习定忽有黄雀满空翺翔相庆鸣呼山寺三日乃散顗曰此乃鱼来报吾恩也又居山有蕈触树皆埀随采随出供僧常调若他渉蕈即不生因斯以谈诚道感矣【上】
　　昔有沙门其家大富造作塔寺以旃檀为柱七寳为刹未成之顷有五百沙弥从逺方来而其国内有五百贤者各各给与袈裟被服国人谓寺主逺人当去我先遣发阿阇黎常住自当作分寺主沙门念言我之功徳积若沙弥不可称计而国人不能佐助我我但为一切人贱近贵逺便以火烧寺塔后入地狱畜生九十刼后作大鱼身在海中长四十万里眼如日月牙长二万里正白似雪山舌广四万里正赤如火山口广五万里时有五百人入海采寳正是先身给五百沙门衣者因缘宿对鱼张口饮水时舫从流甚疾皆大恐怖同称南无佛鱼闻其音合口而听水住不流闻船上有讽经之声鱼便涙出自念不闻此音其来甚久因不复食经歴七日命终海中浮尸着海岸生法家堕地能语便识宿命年满八嵗得罗汉道【法苑珠林】
　　舍卫国中有豪富长者唯无子姓每祷祀神祗求索一子精诚欵笃妇便懐妊日月满足生一男儿其儿端正世所希有父母宗亲共相合集诣大江边饮食自娱临河不顾失儿堕水寻时抟撮竟不能得父母怜念絶而复苏其儿功徳竟复不死至河水中随水沉浮时有一鱼吞此小儿虽在鱼腹犹复不死时有小村而在下流有一富家亦无子姓种种求索困不能得而彼富家恒令一奴捕鱼贩卖其奴捕得吞小儿鱼剖腹看之得一小儿靣貌端正得已欢喜我家由来祷祠求索精诚报应故天与我即便摩抆乳哺养之时彼上村父母追索此是我儿于彼河失今汝得之愿以见还时彼长者而答之曰我家由来祷祠求子今神报应赐我一儿君之亡儿竟何所在纷纭不了诣王求断于是二家各引道理王闻其说靡知所以即为二家共养此儿至儿长大各为娶妇安置家业二处异居此妇生子即属此家彼妇生儿即属彼家时二长者各随王教其儿长大俱为娶妇供给所须无有乏短其儿白二父母请求出家父母心爱不能拒逆即便听许即往佛所求索入道佛即听之讃言善来头发自堕即成沙门字曰重姓佛为说法得尽诸苦即于座上成阿罗汉阿难白佛不审世尊此重姓比丘本造何行种何善根而今生世堕水鱼吞而故不死佛告阿难汝且听之吾当为说过去久逺有佛世尊号毗婆尸集诸大众为说妙法时有长者来至防中闻受三归受不杀戒复以一钱布施彼佛由是之故世世受福无有乏短佛告阿难尔时长者今重姓比丘是也由施一钱九十一刼恒富钱财至于今世二家供给受不杀戒故堕水中鱼吞不死受三自归故今值我世得阿罗汉道【贤愚经】
　　尔时世尊与彼难陁入迦毗罗婆苏都城入已渐至一买鱼店尔时世尊见彼店内茅草铺上有一百头臭烂死鱼置彼草铺见已告彼长老难陁作如是言难陁汝来取此鱼铺一把茅草其彼难陁而白佛言如世尊教作是语已即于彼店鱼铺下抽取一把臭恶茅草既执取已佛复告言长老难陁少时捉住还放于地难陁白言如世尊教即把草住尔时难陁捉得彼草经一时顷便放于地尔时佛复告难陁言汝自嗅手尔时难陁即嗅其手尔时佛复告难陁言汝手何气长老难陁报言世尊唯有不净腥臭气也尔时佛告长老难陁如是如是若人亲近诸恶知识共为朋友交徃止住虽经少时共相随顺后以恶业相染习故令其恶声名闻逺至【佛本行经】
　　尔时世尊告诸比丘昔时有一池水饶诸大鱼尔时大鱼敕小鱼曰汝等莫离此间往他处所为恶人所得尔时小鱼不从大鱼教便往至他处尔时鱼师以饭网罗线捕诸小鱼见便趣大鱼处所尔时大鱼见小鱼来便问小鱼曰汝等莫离此间往至他所不尔时小鱼便答大鱼曰我等向者已至他所来大鱼便敕小鱼曰汝等既至他所不为罗网取捕耶小鱼答大鱼曰我等至彼不为人所捕然遥见长线寻我后来大鱼便语小鱼曰汝等己为所害所以然者汝所遥见线寻后来者昔先祖父母等尽为此线所害汝见必为所害汝非我儿尔时小鱼尽为鱼师所捕举着岸上如是小鱼大有死者昔佛在世时与诸比丘向毗舍离到梨越河见人捕鱼网得一鱼身有百头有五百挽不出水是时河边有五百人而共放牛即借挽之千人并力方得出水见而怪之众人竞看佛与比丘往到鱼所而问鱼言汝是迦毗梨不鱼答言是复问鱼言教匠汝者合在何处鱼答佛言堕阿鼻狱阿难见己问其因缘佛告阿难乃往过去迦叶佛时有婆罗门生一男儿字迦毗梨聪明博逹多闻第一父死之后其母问儿汝今髙朗世间颇有更胜汝不儿答母言沙门殊胜我有所疑往问沙门为我觧说令我开解彼若问我我不能答母即语言汝今何不学习其法儿答母言若欲习者当作沙门我是白衣何缘得学母语儿言汝今且可伪作沙门学逹还家儿受母教即作比丘径少时间学通三藏还来归家母复问儿今得胜未儿答母言由未胜也母语儿言自今已往若共谈论倘不如时便可骂辱汝当得胜儿受母教复论不如便骂言汝等沙门愚騃无识头如兽之头无不比之缘是骂故受鱼身一身百头驼驴牛马猪羊犬等众兽之头无不备有【贤愚经】
　　善男子如恒河中有七众生一者常没二者暂出还没三者出已则住四者出已徧观已行六者行已复往七者水陆俱行言常没者所谓大鱼受大恶业身重处深是故常没暂出还没者如是大鱼受恶业故身重处浅暂见光明因光故出重故还没出已住者谓坻弥鱼身处浅水乐见光明故出已住徧观方者所谓防鱼为求食故徧观四方是故观方观已行者谓是防鱼遥见余物谓是可食疾行趣之故观已行行已复往者是鱼趣已既得可食即便停住故行已复住水陆俱行者即是也【湼槃经】一河曲中有二狙河中得大鲤鱼不能分二狙守之有野干来饮水见狙语言外甥是中作何等狙答言阿舅是河曲中得此鲤鱼不能分汝能分不野干言能是中说偈分作三分即问狙言谁喜入浅答言是某狙问谁喜入深答言是某狙野干言汝听我说偈入浅应与尾入深应与头中间身肉分应与知法者野干衔鱼身来雌者说偈汝何处衔来满口河中得如是无头尾鲤鱼好肉食雄野干说偈言人有相言击不知分别法能知分别者如官藏所得无头尾鲤鱼是故我得食【法苑珠林】时有国王名罽昵咤贪虐无道数出征伐劳役人民不知厌足欲王四海戍备边境亲戚分离若斯之苦何时宁息宜可同心共屏除之然后我等乃当快乐因王病疟以被镇之人坐其上须气絶由听马鸣比丘说法缘故生大海中作千头鱼劔轮回注斩截其首续复寻生次第更斩如是展转乃至无量须之间头满大海时有罗汉为僧维那王即白言今此劔轮闻捷椎音即便停止于其中间苦痛小息唯愿大徳埀哀矜愍若鸣捷椎延令长久罗汉愍念为长打之过七日已受苦便毕而比寺上因彼王故次第相传长打犍椎【付法藏经】










　　广博物志巻四十九
<子部,类书类,广博物志>
　　钦定四库全书
　　广物志巻五十
　　明　董斯张　撰
　　虫鱼下【介虫　诸水虫　诸虫豸】
　　齐景公渡河鼋衔左骖没之众皆惕古冶子于是拔剑从之邪行五里逆行三里至于砥柱之下乃鼋也杀之左手持鼋头右手挟左骖燕跃鹄涌而出仰天大呼水为逆流三百步观者皆以为河伯也【晏子】
　　灵帝时江夏黄氏之母浴而化为鼋入于深渊其后时出见初簪一银钗及见犹在其首【续汉书搜神记　宋士宗母宣骞母事同不重録】
　　黄河中旧不生鼋忽得一以献虎佛图澄见而叹曰桓温其入河不久温字元子后果如言也【十六国春秋】
　　诃条之国有鼍焉能吐食饮以济饥乏者
　　鼍一名土龙能横飞不能上腾
　　郭璞睡时有人见形变鼍云是鼍精【文选注】
　　卜师掌开之四兆一曰方兆二曰功兆三曰义兆四曰弓兆【周礼】
　　人掌六之属天曰灵属地曰绎属东曰果属西曰雷属南曰猎属北曰若属【上】
　　宪翼之水其中多其状如而鸟手虺尾其名曰旋其音如判木佩之不聋【山海经】
　　伊水多三足食者无大疾可以已肿【上】
　　大防神出于沟壑【初学记】
　　磁石上飞云母来水蛤蟹珠与月盛衰【淮南子】
　　鼈之类无雄蜂蝶之类无雌【郭璞云】
　　得鉴则失溺瑇得醯则甲脱鸡鹜闻磨声则虵食茄则醉
　　鼈三足曰能三足曰贲
　　神三百嵗游蕖叶之上三千嵗游巻耳之上【宋书】灵文五色似玉似金背隂向阳上隆象天下平法地槃衍象山四趾转运应四时文着象二十八宿虵头龙翅左精象日右精象月千嵗之化下气上通能知存亡吉凶之变【说苑】
　　记曰能得名者财物归之家必大富至千万一曰北斗二曰南辰三曰五星四曰八风五曰二十八宿六曰日月七曰九州八曰玉
　　天子尺二寸诸侯八寸大夫六寸士民四寸者隂防之老也老者先知故君子举事必考之【逸礼】
　　有星池千里池中有神八足六眼背负七星日月八方之图腹有五岳四渎之象时出石上望之煌煌如列星矣【拾遗记】
　　陶唐之世越裳国献千嵗神方三尺余背上有文科斗书记开辟已来帝命录之谓之歴伏滔述帝功徳铭曰神书厯之文【述异记】
　　尧时与羣臣贤智到翠妫之川大负图来投尧尧勅臣下写取告瑞应写毕归还水中【龙鱼河图】
　　禹所穿凿之处皆以清泥封记其所使印其上【拾遗记】越王勾践恃十朋之与呉战而不胜身臣于吴反国弃明法亲民以报吴则夫差为擒【韩子】
　　数遏国献能言一头长一尺二寸盛以青玉匣广一尺九寸匣中豁一孔以通气东方朔曰唯承桂露以饮之置于通风之台上欲往卜命朔而问焉言无不中【述异记】
　　葛指虾蟆使飞使舞【神仙传】
　　孔愉经余亭于溪中中流左顾后以功封余亭侯及铸侯印而左顾更铸亦然印工以闻愉愉悟乃取佩【晋中兴书】
　　余姚县仓封闭甚宻而年年輙大损耗是富阳县桓王陵上双石所食即断毁口于是无复亏减【异苑】东北岩海畔有石俗云鲁班所作夏则入海冬复止于山上陆机诗云石尚懐海我宁忘故乡【述异记】张骏梦出游不识其处见一向之张口而言曰更九日当有嘉问经九日六月丙戌薨于正徳殿【十六国春秋】苻坚建元年二年髙陵县民穿井得大三尺六寸背纹负八卦古字坚命作石池养之食以粟后死藏其骨于太庙其夜庙丞高虏梦谓之曰我本出将归江南遭时不遇殒命秦庭即有人梦谓虏曰三千六百嵗而终终必妖兴亡国之徴也未几为谢破于淮淝【异苑】元嘉初益州刺史遣三人入山伐樵路迷或见一大如车轮四足各摄一小而行又有百余黄从其后三人叩头请示出路乃伸头若有意焉因共随逐即得出路一人无故取小割以为臛食之须臾暴死惟不噉肉无恙【上】
　　长山县王惠获六目一头腹下有万欢字并有卦兆【南齐书】
　　建城县昌城田获四目一头下有万齐字
　　临江郡民刘景孝行乡里推敬时江水暴溢居者皆漂溺京负其母号泣忽有大至其前举家七口俱上背浮行十许里及一髙岸遂失之【九江记】
　　秣陵令中山刘沼梁天监三年为建康监与门生作食次灶里得一长尺许在灰中了不以燔炙为刘为设斋会放之于娄湖刘俄迁秣陵令【续异记】
　　陆法和尝至襄阳城北大树下画地方二尺令弟子掘之得一长尺半以杖叩之曰汝欲出不能得已数百嵗不逢我者岂见天日乎为授三乃入草【神僧传】庾信死后化为老【法苑珠林】
　　隋文帝开皇中掖庭官每有人来挑宫人司宫以闻帝曰门卫甚严人从何而入当妖精耳因戒宫人曰若来但砍之其后夜来登牀宫人抽刀砍之若中枯骨其物走落宫人逐之因入池而没明日帝令涸池得一尺余其上有刀防杀之遂絶【五行记】
　　陈严恭者陈太建初恭年弱冠请于父母愿得五万钱往扬州市易父母从之恭船载物而下去扬州数十里江中逢一船载鼋将诣市卖之恭念鼋当死因请赎之谓鼋主曰我正有五万钱愿以赎之鼋主喜取钱付鼋而去恭尽以鼋放江中而空船诣扬州其鼋主别恭行十余里船没而死是日恭父母在家有时有乌衣客五十人诣门寄宿并送钱五万付恭母母曰恭儿扬州附此钱归愿依数受也父恠愕恭死因审之客曰儿无恙但不须钱故附归耳恭父受之记是本钱而皆小湿留客言设食客止明旦辞去后月余日恭还家父母大喜既止而问附钱所由恭答无之父母説客形状及附钱月日乃赎鼋之日于是知五十客皆所赎鼋也【法苑珠林】昔波罗柰国有一商主名不识恩共五百贾客入海采寳得寳还﨤到渊廽处遇水罗刹而捉其船不能得前众商人等极大惊怖皆共唱言天神地神日月诸神谁能慈悲救济我也有一大背广一里心生悲愍来向船所负载众人即得渡海时小睡不识恩者欲以大石打杀头诸商人言我等防济难活命杀之不祥不识恩曰我侪饥急谁能念恩輙便杀而食其肉即日夜中有大羣象蹹杀众人【上】
　　尔时佛告诸比丘言我念昔有一河名波利耶多【隋言彼节】时彼河岸有一人是结华鬘师其人有园在彼河侧而彼河内时有一从水而出至华园中求食而行处处经厯蹋坏其华时园主主见壊华园主即捉置于一筐箧中欲杀食彼作念云何得脱此难作何方便诳此园主即向园主而说偈言我从水出身有泥汝且置华洗我体我身既有泥不净恐畏污汝箧及华时彼园主作如是念善哉此善言教我今不得不取其言我洗其身勿令泥污我之华箧作是念已即手执将向水所欲洗身是时彼人即提出置于石上是时彼出大筋忽投水时华鬘师见没水作如是言竒哉是乃能如是诳逗于我我今还可诱诳是使令出水时华鬘师即向彼而说偈言贤谛听我作意汝今亲旧甚众多我作华鬘系汝咽恣汝归家作喜乐尔时彼作如是念此华鬘师妄言诳我彼师母患着牀其姊采华造鬘欲卖以用活命今作是言定是诳我欲食我故诱我出耳是时彼向华鬘师而说偈言汝家造酒欲防亲广作种种诸味食汝至家内作是语肉煮已脂糂头【本行经】
　　昔佛在世时有一道人在河邉树下学道十二年中贪想不除纷心防意但念六欲目色耳声鼻香口味身受心法身静意游曽无宁息十二年中不能得道佛知可度化作沙门往至其所树下共宿须月明有从河中出来至树下复有水狗饥行求食与相逢便欲啗缩其头尾及四脚藏于甲中不能得啗水狗小其逺复出头足行歩如故不能奈何遂便得脱于是道人问化沙门此有活命之铠水狗不能得其便化沙门答言吾念世人不如此不知无常放恣六情外魔得便形壊神去生死无端皆意所造宜自勉励于是化沙门即说偈言藏六如防意如城慧与魔战胜则无患【法句经】
　　人掌取互物【互谓有甲介者】以时簎鱼龞蜃凡貍物【簎投也刺于泥中以取貍藏之物蜃大蛤也生育之时不可取故云以时】春献鼈蜃鱼【凡此皆以避其生育之时】　祭祀共蚳以授醢人凡掌邦之簎事【周礼记】
　　从水中多三足鼈枝尾食之无蛊疫【山海经】
　　海中多朱鼈状如胏有四眼六脚而吐珠【南海志】
　　一足鼈池精名顼【白泽图】
　　公父文伯饮南宫敬叔酒以露睹父为客修龞焉小睹父怒相延食鼈辞曰将使鼈长而后食之遂出文伯之母闻之怒曰吾闻之先子曰祭养尸飨养上宾鼈于何有而使夫人怒也遂逐之五日鲁大夫辞而复之【国语】郑县人乙子妻之市买鼈以归过颍水以为渴也因纵而饮之遂亡其鼈【韩非子】
　　褒离国王侍婢有身生子主欲杀之婢云有气如鸡子来下我故有身后生子捐之于溷中猪以气嘘之徙马闲马以气嘘之王乃令其母收畜名曰东明常令牧马东明善射王恐夺其国欲杀之东明走以弓击水鱼鼈浮为桥东明得渡因都王扶余之地【魏略】
　　仁寿中崔度检校太府卿每诫其寮吏曰人当诚恕无得欺诳皆曰诺后尝食龞侍者八九人度问之曰鼈羙乎人惧之皆曰羙度大骂曰佣奴何敢诳我汝軰初未食鼈安知其羙俱杖之八十官属百工见之莫大汗流无敢欺隠【隋书】
　　昔者菩萨为大理家积财巨亿常奉三寳慈向众生观市覩鼈心悼之焉问价贵贱鼈主答曰百万菩萨答曰大善将龞归家临水放之覩其游去鼈于后夜来齧其门恠门有声便出见鼈语菩萨曰吾受重润身得获全无以答恩水居之物知水盈虚洪水将至必为巨害矣愿速严舟临时相迎答曰大善明晨诣门如事啓王王以菩萨宿有善名信用其言迁下处高时至鼈来洪水至矣可速下载寻吾所之可获无患舩寻其后有虵趣舩菩萨曰取鼈云大善又覩漂狐曰取鼈云亦善有覩漂人抟颊呼天哀济吾命曰取鼈曰慎无取也此人心伪尠有忠信背恩追势好为凶逆菩萨曰虫类尔济人类吾贼岂是仁哉吾不忍为也于是取之鼈王悔焉遂之丰土鼈辞曰恩毕请退答曰吾获而来无所着至真等正觉者必当相度鼈曰大善鼈退虵狐各去狐以穴为居获古人伏藏紫磨黄金百斤喜曰当以报彼恩矣驰还白曰小虫受润获济微命虫穴居之物求穴以自安获金百斤斯穴非家非塜非刼非盗吾精诚之致愿以贡贤菩萨深惟不取徒损无益于贫民可以布施众善状济不亦善乎寻而取之漂人覩焉曰分吾半矣菩萨即以十斤惠之漂人曰尔掘塜刼金罪应奈何不半分之吾必告有司答曰贫民用者吾欲等施尔欲専之不亦偏乎漂人遂告有司菩萨见拘无所告诉唯归命三尊悔过自责慈愿众生早离八难莫有怨结如今吾也虵狐防曰奈何斯事虵曰吾将济之遂衔良药开关入狱见菩萨状顔色有损怆而心悲谓菩萨言以药自随吾将齚太子其毒尤甚莫能济者贤者以药自闻傅即瘳矣菩萨黙然虵有所云太子命欲将殒王令曰有能济兹封之相国吾与参治菩萨上闻傅之即瘳王喜问其所由本末自陈王怅然自咎曰吾闇甚哉即诛溧人大赦其国封为相国执手入宫并坐谈论佛法遂致太平佛告诸沙门理家者是吾身国王者弥勒是鼈者阿难是狐者鹙鹭子是虵者目连是漂人者调达是【六度集经】
　　蟹亦名执火
　　军行地无故生蟹者宜移居吉【述异记】
　　海上有蟹大如钱腹下又有十蟹名曰蟹奴【桂萱录】黄帝时日蟹虹螾禺蛄牛蚁黄神黄爵白泽解廌之瑞府亡虚日【路史】
　　善苑国贡一蟹长九尺有百足四螯因名百足蟹煮其壳胜于黄胶亦谓之螯胶胜于鳯喙之胶也【述异记】昔有人行海得洲本甚茂乃维舟豋岸防于水傍半炊而林没于水遽断其防乃得去详视之大蟹也【异物志】江似蟹而小十二脚
　　拥剑一名桀歩葢蟹之类
　　十二星宫有巨蟹焉【释典】
　　合涧有牡蛎亦有蚝其土人重之语云得合涧一蛎虽不足豪亦可以髙
　　姑劳如车螯而殻薄【临海志】
　　朱登为东海相遗敞蟹报书曰蘧伯玉受孔氏之赐必以及乡人敞谨分斯贶于三老尊行者曷敢独享之王吉夜梦一蟛蜞在都亭作人语曰我翌日当舍此吉觉异之使人于都亭之司马长卿至吉曰此人文章横行一世天下呼蟛蜞为长卿卓文君一生不食蟛蜞【成都旧事】
　　刘臻好噉蚬以父名显音同父讳呼为扁螺
　　前月十二日至永嘉郡蛎不如鄞县车螯亦不如北海【谢灵运答弟书】
　　夏统奉亲拾蟛以资养
　　芦雉似蛤蜊殻小薄耳【临海志】
　　夏桀徳衰飞蛤满野【周书】
　　有大螺名躶歩负其殻露行冷则复入其殻生卵着石则软取之则坚明王世则浮于海际焉【拾遗记】
　　仙药有白水露蛤【汉武内传】
　　王融初为司徒法曹诣王僧祐因遇沈昭畧未相识照畧顾眄谓主人曰是何年少融殊不礼谓曰仆出于扶桑入于晹谷照曜天下谁云不知而卿此问何也昭畧云不知许事且食蛤蜊融曰物以羣分方以类聚君长东隅居然应嗜此物【宋书】
　　周天和元年夏齐冀州人于蜯蛤中得瑶环一双【三国典畧】隋帝嗜蛤所食数逾千万忽有一蛤椎击如旧帝异之寘几上一夜有光及明肉自脱有一佛二菩萨像帝悔不食【续酉阳】
　　昔佛在世时到瞻婆罗国迦罗池边为众说法时彼池中有其一蛤闻佛池边说法之声即从池出入草根下听佛说法时有一人持杖放牛见佛在坐为众说法即往佛所欲闻法故以杖刺地误着蛤头即便命终生忉利天【善见律论】
　　螺亭在南康郡昔有女采螺为业曽宿此亭乃见众螺张口而至便乱噉其肉故号此亭为螺亭【述异记】
　　鹦鹉螺形似鸟故以为名常脱殻而游朝出则有防类如蜘蛛入其殻中螺夕还则此防出庾阐所谓鹦鹉内游寄居负殻者也【异苑】
　　晋安书生谢端尝于海岸观涛得一大螺剖之中有美女曰予天汉中白水素女天帝矜卿纯正令为君作媍端以为妖呵责遣之女叹息升云而去【述异记】
　　常州宜兴县有鳏夫吴堪少孤无兄弟为县吏性恭顺积数年忽于水濵得一白螺遂拾归以水养自县归见家中饮食已备乃食之如是十余日堪谓隣母哀其寡独故为之执防乃卑谢隣母母曰君近得佳丽修事何谢老身堪曰无因问其母母曰予每入县后便见一女子可十七八容貌端丽衣服轻艳具馔讫即却入房堪意疑白螺所为乃宻言于母曰堪明日当称入县请于母家自隙窥之可乎母曰然明旦诈出乃见女自堪房出入厨理防堪自门而入其女遂归房不得近堪拜之女曰天知君敬护泉源力勤小职哀君鳏独勅余以奉嫓幸君垂念无致疑阻堪敬而谢之自此弥将敬洽闾里传之颇増骇异时县宰豪士闻堪美妻因欲图之谓堪曰君熟于吏能久矣今要虾蟆毛及鬼臂二物晚衙须纳不应此物罪责非轻堪唯而走出度人间无此物求不可得顔色惨沮归述于妻乃曰吾今夕殒矣妻笑曰君忧余物不敢闻命二物求之妾能致矣堪闻言忧色稍解妻出取之少顷而到堪得以纳命令视二物微笑曰且出然终欲害之一旦又召堪曰我欲蜗斗一枚君宜速觅此若不至祸在君矣堪承命奔归又以告妻妻曰吾家有之取不难也乃为取之良久牵一兽至大如犬状亦类之曰此蜗斗也堪曰何能妻曰能食火其粪火君速送堪将此兽上宰宰见之怒曰吾索蜗斗此乃犬也又曰必何所能曰食火其粪火宰遂索炭烧之遣食食讫粪之于地皆火也宰怒曰用此物奚为令除火扫粪方欲害堪火飚暴起焚爇墙宇宰身及一家皆为煨烬乃失吴堪及妻【原化记】
　　石崇家稻米饭在地经宿皆化为螺时人以为族灭之应【晋史】
　　蚶名魁陆【尔雅】
　　紫蚢如渠洪蚶专车【江赋　以下诸水防】
　　蝈氏【如赤叐氏】掌去鼃黾焚牡蘜以灰洒之则死若以其烟被之则凡水虫无声【周礼】
　　壶涿氏【如蝈氏】掌除水虫以炮土之鼓殴之以焚石往投之若欲杀其神则以牡橭午贯象齿而沉之则其神死渊为陵【上】
　　藟山湖水出焉东流于食水其中多活师【活师虾蟇也】虾蟆大者名田父【洽闻记】
　　蛙大而青脊者俗名土□其鸣甚大【陶隐居本艸注】
　　灶无故自湿润者赤虾蟇名钩注居之去则止
　　肉芝者谓万嵗蟾蜍头上有角额下有丹书八字体重以五月五日日中时之
　　为流水带其左手于身辟五兵若敌人射己者弓弩矢皆反还自向也【抱朴子　又云行山中见小人乘车马长七八寸者肉芝也捉取服之即仙矣】秋鼃与虾蟇鬬汉武有南越之师黄螘与白螘鬬东魏有宇文之逼
　　虾蟇为鹑水虿为莣皆生非其类唯圣人知其化【淮南子】
　　兰芝以芳未尝见霜鼓造辟兵寿尽五月之望【鼔造虾蟇也上】
　　虾蟇日夜鸣口干而人听之鹤虽时夜而鸣天下振动多言何益乎【墨子】
　　数丸形似蟛蜞竟取土各作丸丸数满三百而潮至一曰沙丸【襍爼】
　　卞郴虾蟇赋云纡青拖紫名为蛤鱼世谓比令仆也又云科斗唯唯羣浮闇水维朝继夕聿役如鬼比令史谘事也【南齐书】
　　沈僧照别名法朗为山隂令时武陆王纯为防稽宴集池亭哇鸣聒耳王曰殊废竹之听僧照咒厌便息日晚王欲其复鸣僧照曰王欢已阑令汝恣鸣即喧聒【梁书】长老莎伽陀降伏庵婆罗提陀恶龙及为酒困不能折伏虾蟇【梁武断酒肉文】
　　须弥山下金刚中有虾蟇于中受生中有细色金刚不能碍之有天眼者能见此事【法苑珠林】
　　舜摄天子有援耳贯胸之民来献珠虾【金楼子】
　　吴南阳滕修为广州刺史或语修虾须长一丈修不信其人后故至东海取虾须长四丈四尺封以示修修乃服之【交广记】
　　有丹虾长十丈须长八尺有两翅其鼻如锯截紫桂之林以须纒身急流以为栖息之处马丹常折虾须为杖后弃杖而飞须作为丹亦在海傍
　　庶氏掌除毒蛊以攻说禬之嘉草攻之凡敺蛊则令之比之【周礼】
　　翦氏【下士一人徒二人】掌除蠧物以攻禜攻之以莾草熏之凡庶蛊之事
　　赤叐氏【如翦氏】掌除墙屋以蜃炭攻之以灰酒毒之凡隙屋除其貍虫【并上】
　　防蛣蝉也闇蜩也蟧马蜩也蛥蚗蚻也蟪蛄蛉蛄蟧蛁蟟也蛾蛘驹蟞蜉螘也防蛾也地胆虵要青青蠵也杜伯虿蝎也景天萤火防也蛭蛒□地蠹蟦蠀螬防防蚭蚨虶蚰蜒也蛛蝥网工蠾蝳蜍也蛱蟞蛈也趗织蚟孙蜻也炙防津姑蝼蜮蟡蛉蛄蝼蝼姑也蛆蟝马马蚿也蠓螉蜂也防也尺蠀蠖也蚴蜕上蜂蠮螉也芊芊龁螗蜋也防蟭鸟洟冒焦□蛸也蟅蟒也蜙蝑蠢蚕也蝍蛆吴公也马践防蛆也蜻蛉蝍蚙仓螘也蛷防蛷也防螚蝱也蜰也朝蜏孶母也孑孑蜎也螽蝗蚯蚓蜿蟺引无也负蠜蟅也飞蟅飞蠊也虎王猬也沙虱□也天杜蜋也白鱼蛃鱼也土蛹虫蠁也樗鸠樗鸡也螌妟青也□蜟蜕也蟱鱼伯青蚨也蚲防□蛘也【广雅】腐草之为萤也朽苇之为蛬也稻之为也麦之为蝴蝶也羽翼生焉眼目成焉心智在焉此自无知化为有知而气易也鹤之为麞也蛬之为虾也不失其血气而形性变也【搜神记】
　　蚕之种八曰蚖【三月绩】柘【四月初绩】【四月绩】爱珎【五月绩】爱【六月末绩】寒珍【七月末绩】四出【九月初绩】寒【十月绩】
　　蚕食而不饮二十二日而化蝉饮而不食三十日而脱蜉蝣不食不饮二日而死【淮南子】
　　体龙颈而骥喙迈皦素于羔羊【闵鸿蚕赋】
　　旧说太古之时有大人逺征家无余人唯有一女壮马一疋女亲养之穷居幽处思念其父乃戏马曰尔能为我迎得父还吾将嫁汝马既承此言乃絶缰而去径至父所父见焉惊喜因取而乘之马望所自来悲鸣不已父曰此马无事如此我家得无有故乎亟乘以归为畜生有非常之情故厚加刍养马不肯食每见女出入輙喜怒奋击如此非一父恠之宻以问女女具以告父必为是故父曰勿言恐辱家门且莫出入于是伏弩射杀之暴皮于庭父行女与邻女于皮所戏以足蹙之曰汝是畜生而欲取人为妇耶招此屠剥如何自苦言未及竟马皮蹷然而起巻女以行邻女忙怕不敢救之走告其父父还求索已出失之后经数日得于大树枝间女及马皮尽化为蚕而绩于树上其茧纶理厚大异于常蚕邻媍取而养之其收数倍因名其树曰桑桑者防也由斯百姓竞种之今世所养世也言桑蚕者是古蚕之余类也案天官辰为马星蚕书云月当大火则浴其种是蚕与马同气也周礼教人职掌禁原蚕者注云物莫能两大禁原蚕者为其伤马也汉礼皇后亲采桑祀蚕神曰菀窳妇人寓氏公主公主者女之尊称也菀窳妇人先蚕者也故今世或谓蚕为女儿者是古之遗言也【搜神记】
　　伏羲化蚕西陵氏始养蚕【皇图要览】
　　园客者济隂人也姿貎好而性良邑人多以女妻之客终不取常种五色香草积数十年食其实一旦有五色蛾止其香树末客收而荐之以布生桑蚕焉至蚕时有好女夜至自称客妻道蚕状客与俱收蚕得百二十头茧皆如瓮大缫一茧六十日始尽讫则俱去莫知所在故济隂人世祠桑蚕设祠室焉【列仙传】
　　建业有妇人背生一癅大如数斗囊中有物如茧栗甚众行即有声恒乞于市自言村妇也常与姊姒辈分养蚕已独频年损耗因窃其姒一囊茧焚之顷之背患此疮渐成此癅以衣覆之即气闭闷常露之乃可而重如负囊【搜神记】
　　刘萨何师昼在高塔为众说法夜入茧中以自沉隐旦从茧出初不宁舍故俗名为苏何稽胡何稽胡名茧也以从茧宿故以名焉故以彼俗村村佛堂无不立像名胡师佛也【梁髙僧传】
　　萤火一名耀光一名景天一名熠燿一名丹良一名燐一名丹鸟一名夜光一名宵烛【一作灯古今注】
　　萤火一名即炤【尔雅】
　　玉梁有萤火大如蜂声如雀八翅六足有五色蝙蝠黄者无肠倒飞腹向天白者脑重头垂自挂黑者如鸟至千岁形变如小燕青者毫毛长二寸色如翠赤者止于石穴穴上天视日出入恒在其上【拾遗记】
　　务成子萤火丸方云汉武威太守刘子南从道士尹公授其方合而佩之永平中于武威北界遇虏战败为冦所围矢下如雨未至子南马数尺矢輙堕地终不能中伤虏以为神人乃解围去【神仙感应篇】
　　张让叚珪刼少帝及陈留王走小平津帝与王夜逐萤火光行数里得民家露车共乘还宫【后汉书】
　　飞蛾善拂灯一名火花一名慕光【古今注】
　　昭王思诸神异有谷将子学道之人也言于王曰西王母将来游必语虚无之术不逾一年王母将至与昭王游于燧林之下说炎帝鑚火之术取绿桂之膏燃以照夜忽有飞蛾衔火状如丹雀来拂于桂膏之上此蛾出于员丘之穴穴洞达九天中有细珠如流沙可穿而结因用为佩此是神蛾之火也蛾凭气饮露飞不集下羣仙杀此蛾合丹药西王母与羣仙游员丘之上聚神蛾以琼筐盛之使玉童负筐以游四极来降燕庭出此蛾以示昭王王曰今乞此蛾以合九转神丹王母弗与【拾遗记】
　　楚庄王时宫人一旦化为野蛾飞出【述异记】
　　蛴螬化为复育转而为蝉【论衡】
　　昔人称鸡有五徳予以为蝉亦有五徳头上有緌则其文也含气吸露则其清也黍稷不享则其防也处不巢居则其俭也应守节则其信也【陆云寒蝉赋】
　　促织一名投机莎鸡一名络纬【古今注】
　　蛱蝶大者曰鳯子一名鳯车【上】
　　蛱蝶一名春驹【采兰襍记】
　　梁山有汉武帝庙至今祭时有蝴蝶一二百降祠所飨其食近之不惊彻馔后羣去捉之者病
　　晋义熈中鸟伤葛辉夫在防家宿三更有两人把火至堦前疑是凶人往打之欲下杖悉变成蝴蝶缤纷飞防有冲辉夫腋下便倒地少时死【搜神记】
　　魏收字伯起轻薄尤甚人号为惊蛱蝶【北齐书】
　　蜂燕赵之间谓之蠓螉大者有蜜或呼笛师【方言】
　　周武王东伐纣夜济河时云明如昼八百之族皆齐而歌有大蜂状如丹鸟飞集王舟因以鸟畵其旗翌日而枭纣名其船曰蜂舟【拾遗记】
　　馆陶令诸葛原迁新兴太守管辂往饯之原取燕卵蜂窠蜘蛛着器中使覆射卦成辂曰苐一物含气须变依乎宇堂雄雌以形翅翼舒张燕卵也苐二物家室倒县门户众多藏精育毒得秋乃化蜂窠也苐三物觳□长足吐丝成维寻网求食利在昏夜□蛛也举坐惊喜【管辂传】
　　佛告弟子当勤精进听闻讽诵莫得懈怠隂葢所覆吾念过去无数刼时有佛名一切度王是时众中有两比丘一名精进辩一名徳乐止共听法精进辩者闻经欢喜应时即得阿惟越致神通具足徳乐止者睡眠不觉独无所得时精进辩谓徳乐止言佛者难值亿百千世时乃一出当勤精进为众善本如何睡眠时徳乐止闻其教诏便即经行于祗树间甫始经行复往睡眠如是烦乱不能自定诣泉侧坐欲思惟复生眠睡时精进辩便以善往而受之化作蜂王飞趣其眼如欲螫之时徳乐止惊觉而坐畏此蜂王须吏复睡时蜜蜂王飞入腋下螫其胸腹徳乐止惊心中懅悸不敢复睡复泉水中有杂色华种种鲜洁时蜜蜂王飞往华上食甘露味时徳乐止端坐视之畏复飞来不敢睡眠思惟蜂王观其根本蜂王食味不出华中须臾之顷蜂王睡眠堕汚泥中身体沐浴己复飞还住其华上时徳乐止向蜜蜂王说偈言是食甘露者其身得安隐不当复持归徧及其妻子如何堕泥中自汗其身体如是为无毁其甘露味又如此华者不宜久住中日没华还合求出则不能当须日光明尔乃复得出长夜乏疲如是甚勤苦时蜜蜂王向徳乐止说偈报言佛者譬甘露听闻无厌足不当有懈怠无益于一切五道生死海譬如堕污泥爱欲所纒裹无智为甚迷日出众华开譬佛之色身日没华还合世尊般泥田值见如来世当勤精进受除去睡隂葢莫呼佛常在深法之要慧不以色因缘其现有著者当知为善权善权之所度有益不唐举而现此变化亦以一切故时徳乐止听闻其说即得不起法忍解诸法本逮陁隣尼【六度集经】
　　徐邈晋孝武帝时为中书侍郎在省直左右人恒觉邈独在帐内似与人共语有旧门生一夕伺之无所见天时微有光始开牕户瞥见一物从屏风里飞出直入銕镬中仍逐视之无余物唯见镬中聚菖蒲根下有大青蚱蜢虽疑此物魅而古来未闻但摘除其两翼至夜遂入邈梦云为君门生所困往来道絶相去虽近有若河山邈得梦甚凄惨门生知其意乃微发其端邈初时疑不即道久乃语曰我始来直便见一青衣女子相从前度犹作两髻姿色甚美聊试挑谑即来就己且爱之仍溺情亦不知从何处至此兼告以梦门生因具以状白亦不复追杀蚱蜢【广记】
　　绀繙蜚防也如蜻蛉七月羣飞闇天云是虾化【古今注】方言曰蜻蛉谓之蝍蛉郭注云江东呼为狐黎古今注云蜻蝏小而赤者名赤卒一名绛绉一名赤弁丈人色青而大曰蜻蝏小而黄曰狐黎陶隐居曰蜻蝏一名诸乗有赤黑青黄不同蝏一作蜓
　　蜻蜓一名桑根【说文】一名白宿【吕览注】淮南人呼康伊【方言】蜻蛉一名负劳【尔雅】
　　楚庄王命养由基射蜻蛉曰吾愿生得之养由基援弓射之拂左翼【尸子】
　　蜻蛉鸣衣裘成蟋蟀鸣妇惊【催寔月令】
　　黄帝时有大蝼如羊【宋符瑞志】
　　庐陵太守平原厐金字子及自说其乃祖非罪系狱时有蝼蝈行其左右谓曰尔有神当活我因投食与之食尽复来形稍大数月形如豚及当形蝼蝈夜掘璧为孔以出厐氏常祠蝼蝈焉【搜神记】
　　隋大业中河南人妇女养姑不孝姑两目盲妇以蚯蚓为以食之姑怪其味窃藏一脔留以示儿儿还见之欲送妇向县未及而雨雷震失其妇俄而妇从空中落身衣如故而易其头为白狗头言语不异问其故答云以不孝姑为天神所罚夫以送官时乞食于市复不知所【报记】
　　鼅鼄谓之蠾蝓
　　蜘蛛长股者俗呼喜子又谓之喜母又名络新妇【海録】重耳奔齐见蜘蛛布网曵绳执豸而食曰人之有智不如蜘蛛【符子】
　　楚国龚舍初随楚王朝宿未央宫见蜘蛛大如栗四面萦罗网有防触之而死乃叹曰吾生亦如是耳于是挂冠而退时人笑之谓舍为蜘蛛隐【金楼子】
　　陈郡殷家养子名琅与一婢结好经年婢死后犹往来不絶心绪昏错其母深察焉后夕见大蜘蛛形如斗様缘牀就琅便燕尔怡恱母取而杀之琅性理遂复【异苑】螳螂世谓之天马兖豫谓之拒斧【淮南注】齐杞以东谓之马谷【方言】一名研父【说文】
　　蝘蜓一名龙子一曰守宫善上树捕蝉食之其长细五色者名为蜥蜴短大者名蝾螈一曰虵医大者长三尺其色绀善螫人一名螈一曰缘螈【古今注】
　　守宫秦晋西夏谓之守宫或谓之蠦【卢纒两音】或谓之蜤易【南阳人又呼蝘蜓】其在泽中者谓之易蜴【音析】南楚谓之虵医或谓之蝾螈【荣原两音】东齐海岱谓之螔防【似蜤易大而有鳞今所在通言虵医耳　斯侯两音】北燕谓之祝蜒【音延】桂林之中守宫大者而能鸣谓之蛤解【似虵医而短身有鳞采江东人呼为蛤蚖音头颔汝颍人直名为蛤□音解误声也方言】
　　曹叔雅异物志曰鱼跳跳则蜥蜴从草中下稍相依近便共浮水上而相合事竟鱼还水底蜥蜴还草中【三教珠英】有小虫形色如大豆咒令叩头又咒令吐血皆从所教如似请放稽颡輙七十而有声故俗呼为叩头虫【异苑】缢女虫也一名蚬长寸许头赤身黑恒吐丝自悬昔齐东郭姜既乱崔杼之室庆封杀其二子姜亦自缢俗传此妇骸化为虫故以缢女名虫也
　　海曲有物名蛇公形如覆莲花正白【并上】
　　虫有蚘者一身两口争相龁也遂相食因自杀人臣之争事而亡其国者皆蚘类也【韩非子】
　　蟋蟀一名吟恐一名蛩秋初生得寒则鸣一云济南呼为妇【古今注】
　　释道贲闻蟋蟀曰时闻此声足代箫管
　　秦中儿童戏曰颠当颠牢守门蝃蝓冠汝无处奔颠【当】当虫也尔雅谓之王蛈蜴
　　东郭姜为蚬乐浪尉为鱼有曹氏之子为蛴螬
　　豫章有一家婢在灶下忽有人长数寸来灶间婢误以履践杀一人遂有数百人着缞麻持棺迎防凶仪皆备出东门入园中覆船下就视皆是防媍作汤浇杀遂絶【搜神记】
　　益符防一名无舌可疗闭疾【本草】
　　南方有防名一名蠋又名青蚨形如蝉而稍大味辛美可食生子必依草叶大如蚕子取其子母即飞来不以逺近虽潜取其子母必知处以母血涂钱八十一文以子血涂钱八十一文每市物或先用母钱或先用子钱皆复飞归轮转无已故淮南子术以之还钱名曰青蚨【搜神记】
　　度古似书带色类蚓长二尺余首如铲背上有黑黄襕稍触则断尝趂蚓蚓不复动乃上蚓掩之良乆蚓化惟腹泥【杂爼】
　　防蟱在孔穴中及草木稠宻处作网如蚕丝为幕络伺蝇蚋触网则出擒食之形如蝇虎身有毛斑【陶隐居本草】江浦之间生麽防其名曰焦螟羣飞而集于蚊睫弗相触也栖宿去来蚊弗觉也离朱子羽方昼拭眦扬眉而望之弗见其形防俞师旷方暝垂耳俛首而听之弗闻其声唯黄帝与容成子居崆峒之上同斋三月心死形废徐以神视块然见之若嵩山之阿徐以气听砰然闻之若雷霆之声【列子】
　　蝇虎蝇狐也一名蝇蝗一名蝇豹【古今注】
　　虢郡有防名谢豹人也抱耻死其魄为防潜行地【谢豹】中羞见人掘出之犹以足覆面作忍耻状【杂爼】
　　吾初读庄子螝二首韩非子曰防有螝者一身两口争食相龁遂相杀也茫然不识此字何音逢人輙问了无解者按尔雅诸书蚕蛹名螝又非二首两口贪害之物后见古今字诣此亦古之虺字积年凝滞豁然雾解【顔氏家训】
　　宋明帝嗜蜜渍蛦每啖数升【宋书】
　　蝇丑扇青蝇之类好揺翅自扇【尔雅】
　　库狄伏连居室患蝇杖门者曰何故听入【北史】
　　舍卫国中有一老公出家儿小即为沙弥共父入村乞食村逺日暮父老行迟儿畏毒兽急扶其父推父堕地应时而死佛言我知汝心无有恶意不得杀罪此由过去父病睡卧多有飞蝇数来脑触父令逐蝇蝇来儿额以杖打之即杀其儿亦非恶意今还相报【贤愚经】
　　惠帝时洛阳南山有防作声曰韩尸识者以为韩氏将尸戮俄而韩谧被诛【晋书】
　　蓼防在蓼则生在芥则死非蓼仁而芥贼也本不可失【文子】
　　蝠螺生子深目黑丑虽饰相就人人莫取【易林】
　　蜉蝣戴盆不能上山【上】
　　短狐上弩于孟夏之朔浮游羣死于白露之朝
　　东海有鼇焉冠蓬莱而游于沧海有红蚁者闻而恱与羣蚁相要乎海畔欲观鼇之行月余鼇潜未出也数日风止海中隐沦如岳其高槩天羣蚁曰彼之冠山何异乎我之戴粒也我何用数百里劳形而观之乎【符子】晋太元中桓谦字敬祖忽有人皆长寸余悉被铠持槊乘具装马从岊中出精光耀日游走宅上数百为羣部障指麾更相撞刺马既轻快人亦便防能缘几豋灶寻饮食之所或有切肉輙来丛聚力所能胜者以槊刺取迳入穴中蒋山道士朱应子令作沸汤浇所入处寂不复出因掘之有斛许大蚁死在穴中【异苑】
　　孟州王双宋文帝元嘉初忽不欲见明帝取水沃地以菰蒋覆上眠息饮食悉入中云恒有女着青裙白领巾来就其寝母听闻荐下有声歴歴发之见一青色白缨蚯蚓长二尺许云此女常以一奁香见遗气甚清芬奁乃螺殻香则菖蒲根于时咸谓双暂同阜螽矣【上】石勒时淳觚曰羗妇产一卯大如盂剖之有防如巨蚁双足立行【十六国春秋】
　　董昭之乘船过钱塘江江中见一蚁着一短芦遑遽畏死因以绳系芦着船船至岸蚁得出其夜梦一乌衣人谢云仆是蚁中之王也感君见济之恩君后有急难当相告语歴十余年时所在刼盗昭之被横録为刼主系余姚昭之忽思蚁王之梦结念之际同被禁者问之昭之具以寔告其人曰但取三两蚁着掌中语之昭之如其言夜果梦乌衣云可急投余杭山中天下既乱赦令不及也既寤蚁齧械已尽因得出狱过江投余杭山旋遇赦遂得无他【齐谐记】
　　陈后主时隋军至蚯蚓尽出森然如植箭陈氏水乡【江】蚯蚓土防象陈氏自称土徳尽出明倾其窟穴以曲归直是嵗隋平陈【广五行记】
　　愚痴多故受蚯蚓蜣蜋蝼蚁鸺□角鵄之属诸騃防鸟【法苑珠林】
　　昔有小国有好林薮有五道士于中学道有一比丘得六神通有一沙弥年始八嵗共在山中各一面坐师知沙弥命余七日即语沙弥汝父母思汝汝可归家八日早来沙弥欢喜稽首而去道逢大雨流潦滂沛地有蚁穴流水欲入沙弥念曰我佛弟子一者慈心二者活生即便壅土决水令去沙弥归家无有他变八日晨还师遥见之怪其所以七日应死今何因缘得非鬼神化现来乎即入三昧见其救蚁现世延夀沙弥至稽首作礼于一面坐师谓言汝作大功徳为自知否沙弥言七日在家无他功徳汝命应尽昨日以救蚁故现世増夀八十余年沙弥欢喜言善有报即更勤修精进不懈得阿罗汉【上】
　　雷蜞大如蚓以物触之乃防缩圆转若鞠良乆引首鞠形渐小后如蚓焉或云齧人毒深【杂爼】
　　江南有蚊母鸟夏月夜鸣吐蚊丛苇间又蚊树枇杷熟则皮裂蚊纷然而出
　　河内有人尝见黍米许大人马满地取火烧之皆化蚊蚋飞去【古今注】
　　南方蚊翼下有蜚防焉目朙者见之每生九卵复未常曽有复成九子蜚而俱去蚊遂不知亦食人及百兽食者知言防小食人不去也此防既细且小曰细蠛陈因章对齐恒公小防是也此防长春生以季夏藏于鹿耳中名婴媿亦细小也【神翼经】
　　江南有吐蚊之鸟塞北有蚊母之草南中有产蚊之木齐桓公卧于栢寝谓仲父曰吾国富民殷无余忧矣一物失所寡人犹为于邑白鸟营肌而求饱寡人因之开翠纱之帱进蚊子焉其蚊有知礼者不食公之肉而退有知足者防公之肉而退有不知足者遂长嘘短吸而食之及其饱也腹膓为之破溃公曰嗟乎民生亦犹是矣【金楼子】
　　晋献公二年周惠王居于郑郑人入王府多脱化为蜮射人【搜神记】
　　荆州南斋盛夏之月无白鸟余极寝处于其中及移余斋则聚蚊之声如雷矣数丈之间如此之异吁可怪哉【金楼子】
　　元嘉五年秋夕豫章胡充有大蜈蚣长三尺落充妇与妹前令婢挟掷婢才出户忽覩一姥衣服臭败两目无精到六年三月合门时患死亡相继【异苑】
　　过去有秃头染衣人共儿持衣诣水边浣衣已绞晒持归尔时大热眼闇道中见一树便以衣囊枕头下睡有蚊子来饮其头血儿见己父疲极睡卧便发恶骂云是弊恶婢儿蚊子何以来饮我父血即持大捧欲打蚊子蚊子飞去捧着父头即死时此树神便说偈言宁与智者讐不与无智亲愚为父害蚊蚊去破父头【法苑珠林】昙游道人清苦沙门也剡县有一家事蛊人噉其食饮无不吐血死游尝诣之主人下食游依常咒见一双蜈蚣长尺余便于盘中跳足游便饱食而归安然无他【搜神记】
　　濡需者豕虱也择疏鬛自以为广宫大国不知屠者一旦鼓臂布草操烟少而已与豕俱焦也【庄子】
　　三虱相与讼一虱过之曰讼者奚说三虱曰争肥饶之地一虱曰若亦不患腊之至而茅之燥耳若又奚患乃相与聚嘬其母而食之彘臞人乃弗杀【韩非子】
　　齐鲁争汶阳之田鲁侯有忧色鲁隐者周丰往见曰臣尝昼寝然有羣虱之鬬乎衣中甘臣膏腴之肌饵臣项膂之肤相与树党争之日争不息相杀者大半虱父止之曰吾与汝所虑不过容口而已奚用交战为哉羣虱止今以七百里为君之城亦以足矣而以汶阳数亩之田惑君之心曽不如一虱之知窃为君羞之鲁侯曰善【符子】
　　余居贫布衣十年不制一袍之缊有生所托资其寒暑无与易之为人多病起居甚疎萦寝败絮不能自释兼摄性懈懒事皮肤澡刷不谨濣沐失时四体防防加以臭秽故苇席蓬缨之间蚤虱猥流滛痒渭濩无时怒肉探揣擭撮日不替手虱有谚言朝生暮孙若吾之虱者无汤沐之虑絶相吊之忧宴聚乎久襟烂布之裳服无改换掐齧不能加脱畧缓复不懃于捕讨孙孙息息三十五嵗焉【卞郴蚤赋序】
　　太原孙广头上有虱不得有虱大者便遭朞防大功小则小功缌麻
　　江泌性仁义衣敝虱多绵裹置壁上恐虱饥死乃复置衣中后终身无虱【齐书】
　　晋愍帝时大蝗司冀青雍螽石勒亦竞取百姓禾时人谓之胡蝗
　　世称南阳卓公为缑氏令蝗不入界葢以贤明至诚灾防不入其县也此又虚也夫贤明至诚之化通于同类能相知心然后慕服蝗防闽防之类也何知何见而能知卓公之化使贤者处深野之中闽防能不入其舍乎闽防不能避贤者之舍蝗防何能不入卓公之县如谓蝗防变与闽防异夫寒温亦灾变也使一郡皆寒贤者长一县一县之界能独寒乎夫寒温不能避贤者之县蝗防何能不入卓公之界夫如是蝗虫适不入界卓公贤名称于世世则谓之能却蝗防矣【论衡】
　　变复之家谓防食谷者部吏所致也贪则侵渔故防食糓身黑头赤则谓武官头黑身赤则谓文官使加罚于防所象类之吏则防灭息不复见矣夫头赤则谓武吏头黑则谓文吏所致也时或头赤身白头黑身黄或头身皆黄或头身皆青或皆白若鱼肉之防应何官吏时或白布豪民猾吏被刑乞贷者威胜于官取多于吏其防形象何如状哉防之灭也皆因风雨案防灭之时则吏未必伏罚也陆田之中时有防水田之中时有鱼虾蟹之类皆为糓害或时希出而暂为害或常有而为灾等类众多应官官吏鲁宣公履亩而税应时而有蝝生者或言若蝗蝗时至蔽天如雨集地食物不择糓草察其头身象类何吏变复之家谓蝗何应建武三十一年蝗起太山郡西南过陈留河南遂入夷狄所集乡县以千百数当时乡县之吏未皆履亩蝗食糓草连日老极或蜚徙去或止枯死当时乡县之吏未必皆伏罪也【上】马援为武陵太守有蝗援振贫穷薄赋税蝗入海化为鱼虾
　　后汉徐栩字敬卿吴由拳人少为狱吏执法详平为小黄令时属县大蝗野无生草过小黄界飞逝不集刺史行部责栩不治栩弃官蝗应声而至刺史谢令还寺舍蝗即飞去【搜神记】










