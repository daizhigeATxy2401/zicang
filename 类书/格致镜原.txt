　　钦定四库全书　　　　　子部十一
　　格致镜原　　　　　　　书
　　提要
　　【臣】等谨案格致镜原一百卷
　　国朝陈元龙撰元龙字广陵海宁人康熙乙丑进士及第厯官文渊阁大学士諡文简是书皆采辑事物原委以资考订故以格致为名凡分三十曰乾象曰坤舆曰身体曰冠服曰宫室曰饮食曰布帛曰舟车曰朝制曰珍寳曰文具曰武备曰礼器曰乐器曰耕织器物曰日用器物曰居处器物曰香奁器物曰燕赏器物曰玩戏器物曰谷曰蔬曰木曰草曰花曰果曰鸟曰兽曰水族曰昆虫毎中又各为条目采撷极称繁博又以明人书多不载原书之名攘古自益因详加考订凡大而连篇小而只句必以原书名系之虽所据或间出近代之本不能尽泝其源而体例秩然首尾贯丳无诸家丛冗猥杂之病亦庶防称精核者焉其书为康熙戊子丁亥间元龙归养时所作后官广西巡抚乃刋行之于粤中云乾隆四十三年三月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀









　　格致镜原凡例
　　凡书所以供翰墨备考订也是书则专务考订以助格致之学每纪一物必究其原委详其名号疏其体考其制作以资实用比事属辞非所取也故于古来诗赋以及故事一概不录以别于他书间有关于物之别名与怪异者采百之一唐宋书援据古文必系以原书出处使人参考炳然明人书多不载原书之名攘古以自益称余者不知何人称上者不知何君称本朝者不知何代最为闷濇且安知非杜撰乎是书大而连篇小而只句必系书名或偶忘其书亦必系某人曰所以徴信也
　　是书所引以经史为主但纪物既博求复详或古无而今有或雅弃而俗此稗编丛书不得不旁及俗説野乘不得不间采也然所援引迄明而止亦求精约毋为泛滥
　　是书每载一物輙随其物之详畧以为标首多者累牍难竟则有总论有名有称号有纪异以别之至如冠玺车服等之标歴代标古人茶墨等之标采制贮书画等之标装潢之眉目既清阅者了若指掌其少者数行可竟则不复分晰又其少者则连而录之曰诸某物似乎不拘一格而实有定例可循
　　凡书所引载籍必摘其中一二字句以标于上而后录其原文是书纪载务博篇帙务约故连缀诸书而于要处则旁圈以显之既省赘文弥为醒眼
　　是书为卷一百为三十其另为而不成卷者则附于各之后如药饵之附饮食刑具之附武备渔猎匠具之附耕织竹附于木藤附于草是亦不之也而天下之物畧尽于此矣
　　有一物而两见者如蚕之在织与虫桃李之在花与果犀象之在珍宝与兽之则各有所详无取重出
　　丁亥戊子间余乞养旋里循陔多暇偶纂是书时书籍多畱京邸家中插架甚少就所渉猎以葺是书后从吾壻昆山徐叙九【德秩】家传是楼借阅数百种稍称详备而挂漏不免拟续有见闻以渐増补旋被
　　召入京又出而抚粤宦辙碌碌椠未遑遽付梓人殊
　　惭荒陋也






　　格致镜原凡例
　　钦定四库全书
　　格致镜原卷一　　　　　大学士陈元龙撰乾象【一】
　　天【附浑仪　刻漏气】
　　总论　徐整三五厯纪未有天地之时混沌如鸡子溟涬始判鸿滋分岁起摄提元气啓肇　礼统天地者元气之所生万物之祖也　列子天地亦物也物有不足故昔者女娲氏链五色石以补其阙断鼇之足以立四极　河图括地象西北为天门东南为地戸注天不足西北是天门地不满东南是地戸　春秋説题辞天之言显也居髙理下为人经纪故其字一大以鎭之此天之名义也天之为体中包乎地日月星辰属焉　许愼説文天顚也至髙无上从一大也　刘熈释名天豫司兖冀以舌腹言之天显也在上髙显也青徐以舌头言之天坦也坦然髙而远也　杨泉物理论天者旋也均也积阳纯刚其体回旋羣生之所共仰所以立天地者水也成天地者气也水土之气升而为天　储泳祛疑说自天统开于子轻清之炁一万八百年升而为天天之晶华凝结而为日月星辰成象既着功用乃行列子天积气尔日月星辰亦气之光耀者也　虞昺穹天论天形穹窿如笠而冐地之表浮元气之上譬覆奁以抑水而不没者气充其中也日绕辰极没西而还东不入地中也　晋书浑天仪注云天如鸡子地如鸡子中黄居于天内天大而地小天表里有水天地各乘气而立载水而行周天三百六十五度四分度之一又中分之则半覆地上半绕地下故二十八宿半见半隐天转如车毂之运也　王充论衡天平正与地无异若覆盆之状　姚信昕天论天如欹车葢北髙南下　晋书天文志天旁转如推磨半在地上半在地下日月本东行天西旋入于海牵之以西如蚁行磨上磨左旋蚁右行磨疾蚁迟蚁不得不西　晋书汉秘书郎郄萌记先师相传云天无质仰而瞻之髙远无极眼瞀精絶故苍苍然也譬之旁望远道之黄山而皆青俯察千仞之深谷而黑夫青非眞色而黑非有体也日月众星自然浮生虚空之中其行其止皆须气焉是以七曜或逝或住或顺或逆伏见无常进退不同由乎无所根系故各系也　居业录朱子谓天以刚风旋滚得地在内不陷伯岐曰大气举之邵子云天依形地附气天地自相依附三説皆精当　蠡海录天之色苍苍然也而人称曰丹霄绛霄河汉曰绛河葢观天以北极为标准仰而见者皆在北极之南故借南之色以为喻　玊厯通政经天体东西南北径三十五万七千里每一方八万九千二百五十里自地至上八万里以日照阳城中之半为中乃天体正圆也以算勾股见之　洛书甄曜度周天三百六十五度四分度之一夫一度为一千九百三十二里则天去地十七万八千五百里　春秋元命苞阳极于九故周天九九八十一万里　东方朔神异经昆仑有铜柱焉其髙入天谓之天柱　寰宇记卭都县漏天秋夏常雨故曰漏天僰道有大山小山四时霖霪不絶俗呼为大漏天小漏天　伏侯古今注成帝建始三年七月夜有青黄白气长十余丈光明照地或曰天裂或曰天剑　南史梁太清二年六月天裂于西北长十丈阔二丈光如电其声若雷十二月天西北裂有光如火陈至德元年冬夜天开自西北至东南其内有青黄杂色隆隆　郎瑛七脩藁马浩澜尝言少时夜行忽闻空砉然有声见青天中如皮一条其色苍黄随开随合明闻人言昨夕天开眼　姚桐夀乐郊私语己亥秋九月晦余晓诣嘉禾时晓星犹在树杪忽西南天裂数十百丈光熖如猛火照彻原野一时村犬皆吠宿鸟飞鸣谛观其裂处蝡蝡而动中复大明若金融于冶铸者少时方合操舟者谓余曰此天开眼也董仲舒春秋繁露隂阳之气上薄为雨下薄为雾风
　　其噫也云其气也雷其相搏之声也电其相击之光也太平之世风不鸣条雨不破块雷不惊人电不目雪不封条　王充论衡风犹人之有吹喣也雨犹人之有精液也雷犹人之有腹鸣也
　　名号　尔雅穹苍苍天也【天形穹隆其色苍苍因名云】春为苍天【万物苍苍然生】夏为昊天【言气皓旰】秋为旻天【旻犹愍也愍万物凋落】冬为上天【言时无事在上临下而已】　毛苌诗传尊而君之则称皇天元气广大则称昊天仁覆闵下则称旻天自上降监则称上天据逺视之苍苍然则称苍天　淮南子中央曰钧天其星角亢氐东方曰苍天其星房心尾东北曰昊天其星箕斗牵牛北方曰天其星须女虚危营室西北方曰幽天其星东壁奎娄西方曰浩天其星胃昴毕西南方曰朱天其星觜嶲参东井南方曰炎天其星舆鬼栁七星东南方曰阳天其星张翼轸　汉书郊祀志九天巫祠九天顔师古注九天説见淮南子一説云东方苍天东南阳天南方赤天西南朱天西方成天西北方幽天北方天东北变天中央钧天也　太经注九天一为中天二为羡天三为从天四为更天五为晬天六为廓天七为咸天八为沈天九为成天　云笈七籖自都玊京已下合有三十六天其二十八天在三界内黄曽天玉完天何童天平育天文举天七曜摩夷天六天为欲界越衡天翳天和阳天恭华天宗飘天黄笳天堂曜天端靖天恭庆天极瑶天元载孔升天皇崖天极风天孝芒天翁重浮容天江由天阮乐天昙誓天十八天为色界霄度天元洞天翰宠妙成天秀乐禁上天四天为无色界三界外曰四人天常融天玊隆腾胜天梵度天平育贾奕天名为种民天亦名四梵天四人天外曰清微天禹余天大赤天最上大罗天合三十六天太霄琅书九天上第一天名郁单无量天第二天名上上禅善无量夀天第三天名梵监天第四天名兠术天第五天名不骄乐天第六天名化应声天第七天名梵宝天第八天名梵摩迦夷天第九天名波梨答恕天其一天俱别置三天合三十六天　因本经须弥山半四万二千由旬有四天王天须弥山顶为帝释天上一倍为夜摩天上为兠率陀天化乐天他化自在天梵众天梵辅天大梵天少光天无量光天光音天少浄天无量浄天徧浄天福生天福受天广来天无想天无烦天无天善见天善现天色究竟天无邉空处天无边识处天无所有处天非想非非想处天凡二十八天四天以下又有日月星宿天常防天持鬘天坚首天凡三十二种所谓三十三天者即帝释天宫也　楚辞据青冥而摅虹注青冥天也　班固答宾戏超忽荒而躆颢苍师古注颢颢天也元气颢汗故曰颢其色苍苍故曰苍司马相如封禅书肇自颢穹师古注颢穹谓天也颢言气颢汗也穹言形穹隆也　汉书礼乐志惟泰元尊师古注泰元天也　后汉书郎顗上事曰太皓悦和雷声乃注太皓天也　蔡邕陈太丘碑苞灵曜之纯注灵曜谓天也　束晳补亡诗恢恢大圆吕向注大圆天也顔延年元后哀防文圆精初烁注圆精天也　顔延
　　年曲水诗序思对上灵之心刘良注上灵天也　谢庄月赋圆灵水镜李善注圆灵天也　菽园记匈奴呼天为祁连西域曰提婆
　　浑天仪　韩显符浑天法象序自伏羲立浑仪测北极髙下量日影短长定南北东西观星间广狭　刘氏厯正颛顼造浑仪黄帝为葢天皆以天象葢也　春秋文曜钩唐尧即位羲和立浑仪　章俊卿羣书考索虞书云舜在璇玑玊衡以齐七政璇玑即浑天仪也浑仪者实天地造化之凖隂阳厯数之元自古圣帝明王莫不用是以精详天象故前汉则有洛下闳浑天仪东汉则有张衡浑天仪在吴则有王蕃浑天仪在晋则有陆绩浑仪在宋元嘉中则有钱乐之浑天仪唐贞观则有李淳风浑天仪在开元则有梁令瓒黄道游仪而其中之最精详者则汉之张衡唐之李淳风为可考也　晋书天文志古言天体者有三家一曰周髀二曰宣夜三曰浑天蔡邕言宣夜之学絶无师法周髀术数具存验之天状多所违失故史官不用惟浑天近得其情今史官所用台铜仪则其法也立八尺圜仪具天地之象以正黄道以歩五纬精微深妙百世不易之道　王蕃浑天説浑仪羲和旧器歴代相传谓之璇玑遭周秦之乱器物断毁浑仪常在台是以不废　隋书天文志按虞书舜在璇玑玉衡以齐七政考灵曜所谓观玊仪之游昏明主时乃命中星者也璇玑中而星未中为急急则日过其度月不及其宿璇玑未中而星中为舒舒则日不及其度月过其宿璇玑中而星中为调调则风雨时庶草繁芜而五登万事康也　尚书大传玑衡者玑为转运衡为横箫运机使动于下以衡望之是王者正天文之器汉世以来谓之浑天仪是也　马融浑天説浑天仪可旋转故曰玑所谓衡者其横箫也所以视星宿也　蔡邕葢天説圆者为玑其径八尺以美玉为之悬而运之以象天之行直者为衡其长八尺以美玊为之孔径一寸从下望玑以视星辰　隋天文志汉和帝时太史揆候皆以赤道仪与天度颇有进退以问典星姚崇等皆曰星图有规法日月实从黄道官无其器永元十五年诏贾逵始造黄道铜仪　晋天文志汉太初洛下闳鲜于妄人耿夀昌等造员仪以考厯度后至和帝时贾逵继作又加黄道至顺帝时张衡又制浑象具内外规南北极黄赤道列二十四气二十八宿中外星官及日月五纬以漏水转之于殿上室内星中出没与天相应因其关戾又转瑞轮蓂荚于阶下随月虚盈依厯开落　晋天文志古旧浑象以二分为一度凡周七尺三寸半分张衡更制以四分为一度凡周一丈四尺六寸吴时中常侍庐江王蕃以古制局小星辰稠穊衡器伤大难可转移乃制浑象以三分为一度凡周天一丈九寸五分之三也　程大昌演繁露尧世已有浑仪璿玑玉衡是也晋世陆绩始造浑象其晷度与浑仪同而形模与浑仪反浑仪也者设为四游仪写日月星宿于天盘之上而包括乎厚地正如鸡子之殻也是为写肖本形而顺以求之者也至于浑象也者设为圆毬而橅拟天度以日星傅寘毬上毬固可转而人遂俯观则天盘反在人下是为殊形诡制而合于理也　隋天文志吴时陆绩作浑象形如鸟卵以施二道不得如法又有葛衡改仪浑天使地居天中以机动之天动而地止以上应晷度至元嘉十七年又作小浑天以白青黄三色珠为三家星其日月五星悉居黄道以象天运而地居其中　羣书考索梁华林重云殿前置铜仪捡其镌题是伪刘曜时孔挺所造则古浑仪之法也其仪略举天状而不缀经星七曜魏晋丧乱沉没西戎义熈中宋髙祖定咸阳得之　隋天文志宋髙祖克长安得古铜浑仪二状虽举不缀七曜是岁诏太史令更造浑仪钱乐之依案旧説采效仪象铸铜为之径六尺八分五分为一度上为杠轴以水转之以象天运昏明中星与天相符后魏明元永兴四年诏造太史部铁仪以为浑天法攷璇玑之正其制并以铜铁惟星度以银错之浑天象者其制有玑无衡梁末秘府有以木为之其圆如丸其大数围南北两头有轴徧体布二十八宿三家星黄赤二道及天汉等别为横规环以正其外不如浑仪别有衡管测揆日月分歩星度者也吴太史令陈苗云先贤制木为仪名曰浑天即此之谓耶由斯而言仪象二器远不相渉　梁书陶景尝造浑天象髙三尺许地居中央天转而地不动以机运之悉与天防　隋书耿询创意造浑天仪不假人力以水转之施于闇室中外天时合如符　旧唐书唐贞观初李淳风言今灵台仪是魏代遗范观其制度疎漏实多太宗因令造之贞观七年造成其制以铜为之表里三重下据准基状如十字末树鼇足以张四表焉第一仪名曰六合仪二曰三辰仪三曰四防仪皆用铜帝置于凝晖阁时称其妙　羣书考索淳风之仪表里三重曰六合仪曰三辰仪曰四游仪皆仪之别也天经金浑金常璇玑者仪中之规也上列十日十二辰三百六十五度中着日月五星列宿相距下为枢玊衡游以横筩以观象而察器者仪之用也推验之法本于黄道葢带天之中距极南北定而不易者赤道也视日所照以为光道敛不时者黄道也　唐书天文志开元九年一行受诏改治新厯欲知黄道进退而太史无黄道仪梁令瓒以木为游仪一行是之请更铸以铜仪十三年仪成以古尺四分为度古所谓璇仪也其赤道带天之中以分列宿之度黄道斜运以明日月五行乃至八节九限校二道差数着之厯经又诏一行与令瓒更铸浑天铜仪圆天之象上具列宿赤道及周天度数注水激轮令其自转昼夜一周别置二轮络在天外缀以日月逆天而行淹速合度置木柜于地中令仪半在地下又立二木人每刻击鼓每辰击钟机械皆藏柜中　宋防要太平兴国四年司天监学生张思训作浑仪其自叙云唐开元中诏僧一行与梁令瓒及诸术士造浑天仪铸铜为日月圆天之象上具列宿赤道及天道细水激轮令其自转后铜铁渐澁不能自转不复行用今思训所作起为楼阁之状三层髙丈余中有轮轴关柱激水以运轮以木偶人为七直神左揺铃右撞钟中击鼓以定刻数又作十二神各直一时自执时牌循环而出并着日月星象皆须仰视其机转之用俱隐楼中至冬水凝则以水银代之又大中祥符三年司天监冬官正韩显符造铜浑仪其制为天轮二一平一侧各分三百六十二度又为黄赤道立管于侧轮中以测日月星辰行度皆无差羣书考索张思训浑仪之制有地轴地轮地足之异
　　有横轮侧轮斜轮之别昼夜长短之刻日月五星之度皆具焉而其机转之用皆隐于楼中此踵一行令瓒之遗象者也韩显符浑仪之制有游规直规之别黄道赤道之分曰窥管曰平准皆其仪之号也曰龙柱曰水臯皆其号之殊也此本乎淳风一行之遗法者也　朱弁曲洧旧闻元祐四年三月己卯铜浑仪新成葢苏子容所造也大如人体人居其中有如篝象因星凿窍依窍如星以备激轮旋转之势中星昏晓应时皆见于窍中羣书考索尝观苏颂上仪象法要于元祐中有曰古
　　人测候天数其法有二一曰浑天仪二曰铜仪又按吴王蕃云浑天仪者羲和之旧器又有浑天象者以着天体以希星辰二者以考于天葢密矣详此则浑天仪铜候仪之外又有浑天象凡三器也　陈继儒太平清话至正间吴漆工王氏尝奉防造浑天仪可以折叠便于藏其巧思出人意表
　　刻漏　羣书考索岁三百有六旬有六日而日之长短参差不齐于是先王刻箭沃漏以揆之故隋志曰黄帝创观漏水制器取则以分昼夜则漏刻之制葢始于黄帝其后因以命官周礼挈壶氏则其职也　罗颀物原轩辕始造刻漏周公始分更防　隋天文志刻漏者测天地正仪象之本也　后汉书律厯志孔壶为漏浮箭为刻下漏数刻以考中星昏明生焉　説文漏以铜盛水刻节昼夜百刻　正义置箭壶内刻以为节而浮之水上令水漏而刻下以记昼夜昏明之数也　周礼挈壶氏凡军事悬壶以序聚以水火守之分以日夜及冬则以火爨鼎水而沸之而沃之郑注水以均晷刻之多少火以烛其漏刻之迁易又以水守壶者为沃漏也以火守壶者夜视刻数也分以日夜者以昼夜漏也又冬水冻漏不下故以火歘水沸以沃之　隋志周礼挈壶氏其法总以百刻分于昼夜冬至昼漏四十刻夜漏六十刻夏至昼漏六十刻夜漏四十刻春秋二分昼夜各五十刻凡有四十八箭昼有朝有禺有中有晡有夕夜有甲乙丙丁戊昏旦有星中毎箭各有其数所以分时代守　羣书考索汉兴因循古制武帝所用之法二至之后九日而增损一刻　司马彪续汉书和帝时霍融上言漏刻率九日增减一等不与天相应不如夏厯合晷景刻漏四十八箭晷景为刻少所违失　张衡漏水转浑天仪制以铜为器再叠差置实以清水下各开孔以玊虬吐漏水入两壶右为夜左为昼铸金铜仙人居左壶为金胥徒居右壶　殷防漏刻法为器三重圆皆径尺差立于方舆踟蹰之上为金龙口吐水转注入踟蹰经纬之中流于衡渠之下壶上有葢葢工铸金人为司辰具衣冠以两手执箭　后魏李兰漏刻法以器贮水以铜为渴乌状如钩曲以引器中水于银龙口中吐入权器漏水一升称重一觔时经一刻以玊壶玊管流珠马上奔驰行漏【流珠者水银之别名】　李肇国史补越僧僧彻得莲花漏于庐山传之江西观察使魏丹初惠逺以山中不知更漏乃取铜叶制器状如莲花置盆水上底孔漏水半之则沉每昼夜十二沉为行道之节虽冬夏短长云隂月黑无所差也　隋书隋炀帝令宇文恺造马上刻漏以从行又耿询作马上刻漏世称其妙羣书考索孔頴逹谓浮箭壶内以出刻为准贾公彦谓漏水壶内以设刻为度或浮或沉此其説之异也古今刻漏之法有浮漏有称漏或浮或称此其制之异也汉夏贺良则有百二十刻之説宋何承天则有春秋二分昼夜各五十刻之説梁武帝大同之所改用者则又有百八十刻之説至于陈隋则仍用百刻之制此又其效之不同者也　便览唐时漏刻昼夜百刻一遵古制但以钟鼓为节凡孔壶为漏浮箭为刻更以击钟为节防以击鼓为节而其法立有四匮一曰夜天池二曰日天池三曰平壶四曰万分壶又有水海浮箭四匮注水始自夜天池以入于日天池自日天池入于平壶至于万分壶及水海浮箭而上以为刻分　宋防要国朝司天之属有挈壶正掌司辰刻置文德殿门内之东偏设鼓钟楼于殿庭左右漏刻之法有水秤以木为衡衡工刻疏之曰天河其广长容水箭箭有四木为之长三尺有五寸着时刻更防纳于天河中昼夜更用之天圣八年龙图阁待制燕肃上莲花漏法其制琢石为四分之壶剡木为四分之箭以测十二辰二十四气四隅十干洎百刻分布昼夜成四十八箭其箭一气一易二十四气各有昼夜故四十八箭岁统二百十六万分悉刻箭上又为水匮置铜渴乌引水下注铜荷中插石壶旁铜荷承水自荷茄中澑泻入壶壶上当中为金莲花覆之华心有窍容箭下插箭首与莲心平渴乌漏下水入壶一分浮箭上涌一分至于登刻盈时皆如之　羣书考索苏颂在元祐时上仪象法要又置刻漏四幅一曰浮箭漏二曰称漏三曰沉箭漏四曰不息漏使挈壶专掌时刻与仪象互相参考以合天星行度为正所以验天数与天运为不差则寒暑之气候自正也　陶宗仪元氏掖庭记元顺帝自制宫漏髙六七尺广半之造木为匮藏壶其中运水上下匮上设三圣殿匮腰立玊女捧时刻筹时至輙浮水而上左右二金甲神一县钟一县钲夜则神人自能按更而击无分毫差鸣钟钲时狮凤在侧皆自翔舞匮之东西有日月宫飞仙六人立宫前遇子午时自能耦进度仙桥逹三圣殿复退立如前　朝鲜外集钦敬阁在康寜殿西铸铜为山髙七尺许置阁中内设巧机用玊漏水激之使自轮转五云绕日朝夕出没又设司辰武士玊女及十二神之像毎时至武士击钟玊女奉时牌而出十二神各于方所輙自起立时尽则玊女还入神亦还伏其运如神莫测其妙山之四面陈豳风四时之景以为象授时敬天勤民之所唐书拂菻国楼中悬一大金秤以金丸十二枚属于衡端以日之十二时又为一金人立于侧每至一时其丸輙落铿然声引唱以纪日时毫厘不差　洪迈夷坚志唐宗朝有十二玊碁子上有十二时字用盆贮水置于水中逐时浮出不差晷刻　唐诗纪事段成式尝于私第凿池得片铁命尺周量之笑而不言寘之密室时窥之则有金书二字报十二时也　髙僧传释慧要尤长巧思山中无刻漏乃于泉水中立十二叶芙蓉因流波转以定十二时晷景无差　谢肇淛五杂俎西僧利玛窦制自鸣钟中设机关毎遇一时輙鸣经岁无顷刻差讹也
　　气　孟康汉书注冬至先三日垂土炭于衡两端轻重适均冬至阳气至则炭重夏至隂气至则土重　续汉书取宜阳金门竹为管河内葭草为以候阳气律厯志气之法为室三重戸闭涂衅周密布缇幔室中以木为案毎律各如之内卑外髙从其方位加律其上以葭管实其端按律而候之气至者去其为气所动者其散其为物所动者其聚殿中用玉律十二灵台用竹律　隋书后齐神武霸府田曹参军信都芳深有巧思能以管候气仰观云色尝与人对语即指天曰孟春之气至矣人往验管而飞已应毎月所言皆无爽又为轮扇二十四埋地中以测二十四气每一气感一扇自动他扇并住与管相应若符契焉古今乐录隋文帝取律吕实葭以气问牛对
　　曰飞半出为和气全出为猛气不出为衰气



　　格致镜原卷一
　　钦定四库全书
　　格致镜原卷二　　　　　大学士陈元龙撰乾象【二】
　　日【附测日表】
　　总论　礼统日者实也形体光实人君之象　五行志日者昭明之太表光景之太纪羣阳之精众贵之象也故日出而天下光明日入而天下冥晦此其效也故日者君父夫兄之中国之应也　春秋内事日者阳德之母　淮南子积阳之气生火火气之精者为日故阳燧见日则然而为火　尸子日五色阳之精君德也少昊金天氏邑于穷桑日五色互照穷桑　易传日者众阳之精内明黄五色无主以象人君精精似青翼翼似黑似赤缟缟似白煌煌似黄光照无主不可以一色名也　淮南子尧时十日并出草木焦枯尧命羿仰射十日中其九乌皆死堕其羽翼　春秋元命苞阳数起于一成于三故日中有三足乌者阳精也　张衡灵宪日者太阳之精积而成鸟象乌三足阳之其数竒　淮南子日中有踆乌　山海经大荒之中阳谷上有扶桑十日所浴九日居下枝一日居上枝皆载乌淮南子若木在建木西末有十日其华照地注若木
　　端有十日状如连珠华光照其地　郑樵通志日在木中曰东在上曰杲在下曰杳木若木也日所升降　山海经东南海之外甘泉之间有羲和国有女子名羲和为帝俊之妻是生十日常浴日于甘泉郭璞注羲和能生日故日为羲和之子尧因是立羲和之官以主四时淮南子日出于旸谷浴于咸池拂于扶桑是谓晨明
　　登于扶桑之上爰始将行是谓朏明至于曲阿是谓朝明临于曽泉是谓早食次于桑野是谓晏食臻于衡阳是谓禺中对于昆吾是谓正中靡于鸟次是谓小还至于悲谷是谓晡时回于女纪是谓大迁经于渊隅是谓髙舂顿于连石是谓下舂爰止羲和爰息六螭是谓悬车薄于虞泉是谓黄昏沦于蒙谷是谓定昏日入崦嵫经于细桞入虞渊之池曙于蒙谷之浦日西垂景在于树端谓之桑榆　梁元帝纂要日光曰景日影曰晷日气曰晛日出为旭日昕曰晞日温曰煦日在午曰亭午在未曰昳日晚曰旰日将落曰薄暮日西落光反照于东谓之反景在上曰反景在下曰倒景　説文煦日温也皓日昼貌也晖日光也旰日晚也翌日明也晓日白也　字训谷日出之色橮日入之色【谷音忽橮音栁】　论衡日昼行千里夜行千里然则日行舒缓与麒麟之歩相似也　尚书考灵曜日光照四十万六千里　周髀日光外照径八十一万里　杨愼外集按山海经纪日月之出者七日月所入五日月所出入一其纪日月之出也曰大言山曰合虚山曰明星山曰鞠陵山曰汤谷扶木曰猗天苏门山曰壑明俊疾山皆在大荒东经其纪日月之入曰丰沮玊门山曰日月山天枢也曰鏖鏊钜山曰常阳山曰大荒山皆在大荒西经曰浴日一在大荒南经之甘渊曰浴月一在大荒西经之丹山其纪日月所出入一在大荒西经之方山柜格之松焉考之淮南子日所出入又多不同　应劭汉官仪泰山东南名曰日观鸡鸣时见日出长三丈　山海经羲和东方国名日所由过处毎日出其国人为御推而升太虚周密癸辛杂志扬州有赵都统号赵马儿提兵往援李坛于山东舟至登莱殊不可进滞畱凡数月尝于舟中见日初出海门时有一人通身皆赤眼色纯碧头顶大日轮而上日渐髙人渐小凡数月所见皆然　异域志沙弼茶国向无人至祖葛尼曽到因立文字该载其国系日西没之地至晚日入声若雷霆国王毎于城上聚千人吹角鸣锣击鼓混杂日声不然则小儿惊死物理论京房説月与星至隂也日照之乃光如以镜照日而有影见　演繁露凡雨初霁或露之未晞其余防缀于草木枝叶之末欲坠不坠则皆聚为圆防光莹可喜日光入之五色具足闪烁不定是乃日之光晶着色于水而非雨露有此五色也　周祈名义考庄子野马也尘埃也沈括云尘埃与野马乃田野间浮气逺望如羣羊又如水波佛书谓如时野马阳焰魏豹传人生一世间如白驹之过隙注白驹日景也是日气谓之野马日景谓之白驹驹与马以疾驰上腾为义野言其处白言其色耳　升庵外集庄子野马注云日光按内典龙树大士曰日光着尘微风吹之旷野中转名之为阳焰愚夫见之谓之野马渴人见之以为流水　易参同契日为流珠青龙之俱注日为阳阳精为流珠青龙东方少阳也　陶景眞诰日有九芒月有十芒方诸宫有服日月芒法　太虚眞人曰服日之精华者欲得尝食竹笋竹笋者日华之胎也
　　占象　周礼眂祲掌十煇之法【煇谓日之气】以观妖祥辨吉凶一曰祲【日旁有隂邪气相侵犯也】二曰象【隂气附日凝结而成象】三曰镌【黑气如镌刺于日也】四曰监【抱日之气如冠珥也】五曰闇【方昼而暗也】六曰瞢【隂气防日光普然】七曰弥【白虹弥天横气贯日也】八曰叙【片段成列穿日有序也】九曰隮【防蝀升气于日旁也】十曰想【杂气以成形想也】　礼斗威仪政太平则日五色政公平则日黄中而赤晕政和平则日黄中而黑晕政象平则日黄中而白晕政升平则日黄中而青晕春秋潜潭巴君德应阳君臣得道叶度则日含王字
　　谓日中有王字也王者德象日光所照无不及也　帝王世纪汉文帝时日中有王字　杂占书日冠者如半晕也法当在日上有冠又有两珥者尤吉　南齐书日出三竿谓朱黄赤色晕也　汉天文志晕适背穴抱珥蜺注孟康曰皆日旁气适日之将食先有黑之变也背形如背字也穴多作鐍形如玊鐍也抱气向日也珥形防黑也如淳曰晕读曰运或作虹蜺读曰齧凡气在日上为冠为戴在旁直对为珥在旁如半环向日为抱向外为背有气刺日为璚璚抉伤也　娄元礼田家五行日生耳主晴雨谚云南耳晴北耳雨日生双耳断风截雨若是长而下垂通地则又名曰日幢主久晴又日出早主雨出晏主晴老农云此言久隂之余夜雨连旦正当天明之际云忽一扫而卷即日光出所以言早少刻必雨晏者日出之后云晏开也必晴葢日之出入自有定刻实无早晏也日没返照俗名为日返坞主晴日没胭脂红主风雨返照在日没之前胭脂红在日没之后故所主不同也　春秋孔演图麒麟鬭而日无精光　物相感志凡日无光则日乌不见日乌不见则飞乌隐窜　北史周天和元年二月庚午日鬭光遂防日中见乌　晋书凡日蚀皆于朔晦不于朔晦者为日薄虽非日月同宿时隂气盛掩日光也占日蚀　南齐书旧説曰日有五蚀谓起上下左右中央是也汉尚书令黄香曰日蚀皆从西月蚀皆从东无上下中央者春秋鲁桓三年日蚀贯中上下竟黑疑者以为日月正等月何得小而见日中郑云月正掩日日光从四边出故言从中起也　农田余话丙午七月朔日昳时日食大半明者亦无光人视物皆成金色视人面如黄橙名号　大洞经日一名郁仪　鸡跖集郁华又名郁仪奔日之仙故曰郁仪赤文与日同防　大孔雀经苏利耶此云日神　汉书郊祀志晋巫祠东君师古注东君日也　张揖广雅日一名阳乌一名朱光　皇甫谧年厯日者众阳之宗阳精外故日以昼明名曰曜灵陆士衡演连珠利眼临云不能垂照吕尚注利眼日也天有日月犹人有眼目故以日为利眼　云笈七籖九天眞人呼日为濯曜罗三天眞人呼日为圆光蔚太素天中呼日为眇景皇上清眞人呼日为九曜生泰清天中仙人呼日为太明太极天中呼日为圆明玉贤天中呼日为微东华眞人呼日为紫曜明亦名圆珠亦谓始晖亦谓太明　眞诰方诸仙眞人皆呼日为圆罗耀外国人呼日为濯罗耀　侯鲭录东坡尝言鬼诗有佳者诵一篇流水涓涓芹吐芽织乌西飞客还家深邨无人作寒食殡宫空对棠梨花尝不解织乌义王性之少年博学问之乃云织乌日也往来如梭之织　王暐道山清话何斯举作黄绵袄子歌其序言正月大雨雪十日不已既晴邻里相呼负日曰黄绵袄子出矣
　　测日表　易遁卦验冬至之日植八尺之表日中视其晷影长短以占和否夏至景一尺四寸八分冬至一丈三尺　隋书梁天监中祖暅造八尺铜表其下与土圭相连圭上为沟置水以取平正揆测日景先立表于准平之地名曰南表更立一表于南表影末名曰中表以望北极枢而立北表令参相直至大同中太史令虞又用九尺表格江左之景　羣书考索唐仪凤四年姚元辨奏于阳城测影台依古法立八尺表夏至日中测景正与古法同　唐书大史监南宫説择河南平地设水准绳墨植表而以引度之大率五百二十六里二百七十歩晷差二寸余而旧説王畿千里影差一寸妄矣博古图周官置昼以参诸日中之景即表也有
　　器形若大盘上蟠双螭而仰其首于两螭间又出一筩中通上下是为表座中通所以植无欹侧以取其端焉又器作三圜筩相合为一体措之地则一筩端立可以立表周官所谓者是其所以为测日之具也　玊堂闲话上元日一丈之竿日午影至七尺其年大稔九尺或一丈有水五尺岁旱三尺大旱　百工谱日圭有方者有圆者有悬而隙日影者有注水针方向者荆楚岁时记晋魏间宫中以红线量日影冬至后日
　　影添长一线
　　月
　　总论　逸雅月缺也满则缺也　淮南子月天之使也积隂之寒气大者为水水气之精者为月　吕氏春秋月羣隂之本月望则蜯蛤实羣隂盈月晦则蜯蛤虚羣隂废夫月行乎天而羣隂化于渊　汉书月者众隂之长销息见伏百里为品千里立表万里连纪后妃大臣诸侯之象也朔晦正终始为绳墨望成君德　隋书月者隂之精也其形圆其质清日光照之则见其明日光所不照则谓之魄故月望之日日月相望人居其间尽覩其明故形圆也二之日日照其侧人观其傍故半明半魄也晦望之日日照其表人在其里故不见也尚书哉生明又既生魄注哉始也始生明月三日也
　　生魄月十六日明消而魄生　诗推灾度月三日成魄八日成光蟾蜍体就穴鼻始明宋均注穴决也决鼻也　魏了翁读书杂钞月三日则成魄朱氏曰魄者月之有体而无光处也故书言哉生明旁死魄皆谓月二三日月初生时也凡言既生魄皆谓月十六日月始阙时也　汉书五行志晦而月见西方谓之朓朔而月见东方谓之朒亦谓之侧匿　释名朔苏也月死复苏生也晦也死为月光尽似之也月半之名其形一旁曲一旁直若张弓也望月满之名日月遥相望也説文朏月未成明也魄月始生魄然也承大月月生
　　二日谓之魄承小月月生三日谓之朏　程大昌演繁露沈括取银圜为喻曰月如银圜本自无光日耀之乃有光其圆非圆乃月与日相望其光全耳及其阙也亦非眞阙乃日光之所不及耳此喻最为精审　徐整长厯月径千里周围三千里下于天七千里　论衡月一日一夜行十三度十度二万里三度六千里与晨鳬之飞相似也　起世经西方一月分为黑白初月一日至十五日名为白月十六日已去至于月尽名为黑月此方通摄黑白合为一月也　西域记印度国俗月盈至满谓之白分月亏至晦谓之黑分或十四日或十五日月有大小故也黑前白后合为一月六月合为一行日游在内北行也日游在外南行也总此二行合为一岁　黄气阳精经秋分之日月宿东井之地上广灵之堂乃沐浴于东井之池以链日魂明八朗之芒受阳精日晖吐黄气于玊池诸天人悉采玊树之华以拂日月之光月以黄气灌天人之容故秋分是天人防月之道也　五经通义月中有与蟾蜍何月隂也蟾蜍阳也而与并明隂系于阳也　春秋元命苞月之为言阙也而设以蟾蜍与者隂阳双居明阳之制隂隂之倚阳　傅咸拟天问月中何有白捣药　张衡灵宪月者太隂之精积而成兽象玊蟾蜍皆四足隂之其数耦　叚成式酉阳杂俎佛氏谓月中所有乃大地山河影或言蟾地影空处水影也　灵宪羿得不死之药于西王母嫦娥窃之以奔月是为蟾蜍　杨愼丹总录月中嫦娥其説始于淮南及张衡灵宪其实因常仪占月而误也古者羲和占日常仪占月皆官名也见于吕氏春秋后讹为嫦娥以仪娥音同耳　陈耀文天中记乐彦曰纎阿山名有女子处其岩月厯数度跃入月中因为月御也　史记封禅书注乐彦引老子道徳经云月中仙人宋无忌　酉阳杂俎月中有桂树下有一人常斫之树随合其人姓吴名刚西河人学仙有过责令伐桂　本草月桂子今江东诸处每至四五月后于衢路得之大如貍豆破之辛香古老相传是月中下也　云笈七籖月中树名骞树一名药王凡有八树在月中也得食其叶者为玉仙玉仙之身洞彻如水精瑠璃焉　因本经湏弥山南有阎扶提树月过树影入月中　瑜伽论由大海中有鱼鼈等影入月轮故其内有黑相现　神仙传尹思晋时人正月十五夜坐室中遣儿视月中有异物否儿曰今年当水月中有人被簑带剑思出视之曰非水也将有兵月中人乃带甲仗矛耳果如其言　起世经月天宫殿纯以天银天青琉璃而相间错二分天银一分天青琉璃亦为五风摄持而行龙城录唐明皇游月宫见天府榜曰广寒清虚之府酉阳杂俎唐太和中郑仁本尝游嵩山忽迷路见一
　　人枕襆而眠问之曰君知月乃七寳合成乎月势如丸其影则日烁其凸处也常有八万三千戸脩之予即其一因开襆有斤凿数事玊屑两裹　遁甲开山图女狄暮汲石纽山下泉水中得月精如鸡子爱而含之不觉吞遂有娠十四月生夏禹　太虚眞人曰服月之精华者欲常食鸿脯鸿脯者月胎之羽毛也一名月鹭　曲洧旧闻中秋翫月不知起何时考古人赋诗则始于杜子美而戎昱登楼望月冷朝阳与空上人宿华严寺对月陈羽鉴湖望月张南史和崔中丞望月武元衡锦楼望月皆在中秋则自杜子羙以后班班形于篇什前乎杜子想已然也苐以赋咏不着见于世耳江左如梁元帝江上望月朱超舟中望月庾肩吾望月而其子信亦有舟中望月唐太宗辽城望月虽各有诗而皆非为中秋宴赏而作也然则翫月盛于中秋其在开元以后乎占象　礼斗威仪政太平则月多耀政颂平则赤明政和平则黑明政象平则白明政升平则青明　荆州占月珥且戴不出百日主有大喜　军国占候月三珥者大有喜有冠而复晕者天下有大喜　龙鱼河图帝淫泆则月有足　春秋考异邮诸候叛则月生爪牙　宋天文志月若变青为饥赤为旱黑为水黄为喜为德皆以其宿分占之　淮南子画芦而月晕阙许愼注月晕以芦为环缺其一面则月晕亦缺于上　丹录月晕谓之逡廵见河图纬象　侯鲭录新月占雨説月如悬弓少雨多风月如偃瓦不求自下　张衡灵宪当日之冲光常不合是谓闇虚在星则星微遇月则月蚀王仁裕开元遗事长安城中每月蚀时节士女取鉴
　　向月击之满郭如是云救月蚀也　冯应京月令广义月之有华常出于中秋夜或前后十三至十八夜月华之状如锦云捧珠五色鲜荧磊落匝月如刺绣华盛之时其月如金盆枯赤而光彩不朗移时始散或误以月晕为华非也　刘敬叔异苑周昭王时九月并出其色五彩贯紫微　晋书安帝隆安五年三月甲子月生齿南史梁太清二年春正月癸巳朔两月相承如钩见
　　于西方　江南野史南唐圜丘之际太史奏月延三刻夷坚志绍兴壬午五月十六日五更初月外有环晕
　　五重附近者紫红色次白次青次黄最外深红各相去一丈其圆如规荆大声曰是为月重轮
　　名号　淮南子月御曰望舒亦曰纎阿　皇甫谧年厯月羣隂之宗光内日影以霄曜名曰夜光　汉郊祀志月穆穆以金波师古注月光穆穆若金之波流也　卓氏藻林丹轮月也六朝诗丹轮殊未圆　三藏圣教序慧炬扬辉澄桂轮而含影注桂轮月也月中有丹桂故称为桂轮　大孔雀经苏摩此云月神　大洞经月一名结璘　鸡跖集结璘奔月之仙故曰结璘黄文与月同居
　　星【附天河】
　　总论　説文万物之精上为列星　春秋説题辞星之为言精也阳之荣也阳精为日日分为星故其字日生为星　三五厯纪星者水之精也　汉天文志星者金之散气其本曰人星众则吉少则凶孟康注星石也金石相生人与星气相应也　周礼保章氏掌天文以志日月星辰之变动以观天下之迁辨其吉凶以星土辨九州之地所封之域皆有分星以观妖祥　张衡灵宪星者体生于地精成于天列居错峙各有逌属在野象物在朝象官在人象事　门宝海经纲者连星也纪者缀星也星形正圆如丸不应似贯珠穿度又不容作铃鼻相缀　谷梁传列星曰恒星亦曰经星【恒经皆常也】天中记凡星居之曰次曰舍曰畱同舍曰合变为妖星曰散经之曰厯相击曰鬭又曰离复合合复离为鬭早出曰赢晚出曰缩又失次上二三宿曰赢失次下二三宿曰缩在下而上曰陵韦昭谓突掩为陵在上而下曰乘周匝曰绕东西曰钩南北曰纪星月相陵曰食七寸以内光芒相及曰犯居其宿曰守守之而久曰复曰还楞严经大星围七百里中星四百八十里小星二十
　　里星是诸天宫宅　増一阿含经大星一由旬小星二百歩　瑜伽论诸星宿中其星大者十八拘卢舍其中者十拘卢舍最小者四拘卢舍　灵怪集郭翰遇织女曰辰象人间观之只见是星其中自有宫室居处羣仙皆游观焉万物之精各有象在天成形在地下人之变必形于上也　法苑珠林若依内经此诸星宿并是诸天宫宅内有大住依报所感福力光现若依俗书即云是石故宋时星落如石或云非石是天河石落故俗书云天河共地河相连故河内时有石落如须弥象图山经云天空有河名耶摩罗于虚空中行亦有大石小砂时有漏失即执为星非也　甘氏星经日一星在房之西氐之东日者阳宗之精也为鸡三足乌二足鸡在日中而乌之精为星以司太阳之行度日生于东故于是在焉月一星在昴之南毕之北月者隂宗之精也为四足为蟾蜍三足在月中而蟾蜍之精为星以司太隂之行度月生于西故于是在焉日精在氐房月精在昴毕自司其行度而氐房昴毕乃黄道之所经不得而司之　干宝捜神记南斗注生北斗注死凡人受胎皆从南斗过至北斗有所祈求皆向北斗　度人经东斗主算西斗记名北斗落死南斗上生中斗大魁总监众灵　丹总录日月木火土金水谓之七政亦曰七曜今术家增入月孛紫炁罗防计都四余星为十一曜计生于天尾罗生于天首孛生于月炁生于闰葢日月行道如两环两环相交一处曰天首一处曰天尾天尾为计天首为罗月之行迟速有常度迟之防即孛也炁生于闰二十八年十闰而炁行一周天炁孛皆有度数无光象故与罗计同谓之四余今七政厯亦有四余度刘子微子感牵牛星顔渊感中台星张良感弧星樊
　　哙感狼星老子感火星
　　三垣　王圻三才图防太微垣十星在翼轸北下临黄道张衡云天子之宫庭五帝之座十二诸侯之府也帝座一星在太微中太子一星在帝座北　晋天文志太微东藩四星一曰上相二曰次相三曰次将四曰上将所谓四辅也西藩四星一曰上将二曰次将三曰次相四曰上相亦曰四辅也谒者星东北三星曰三公三公北三星曰九卿九卿西五星曰五诸侯帝座东北十五星曰郎位　前汉天文志魁下六星两两而比者曰三台　三才图防紫微垣十五星其西藩七星东藩八星在北斗之北紫微大帝之座也天子之常居也　荆州星占北辰一名天关一名北极北极者紫宫天座也隋天文志北极五星其纽星天之枢也北极第一星主月太子也第二星主日帝王也第三星主五星庶子也天象列星图北斗七星在太微之北近紫微垣是为
　　帝车　春秋运斗枢斗一星曰天枢二曰璇三曰玑四曰权五曰玊衡六曰开阳七曰瑶光一至四为魁五至七为杓合而为斗居隂布阳故称北　公羊传注斗柄北斗之第七星瑶光是也指东方为春指南方为夏指西方为秋指北方为冬指者昏时斗柄所指之方　淮南子北斗之神有雌雄十一月始建于子月从一辰雄左行雌右行　徐整长厯北斗七星星间相去九千里皆在日月下其二隂星不见者相去八千里也　门宝海经北斗亦有九星七见二隐其第八第九是帝皇太尊精神也　玊枢经斗中复有尊帝二星大如车轮若人见之夀可千岁　三才图防天市垣二十二星在房心东北主权衡　张衡灵宪帝坐星者帝王之座帝座有五一在紫微垣一在天市垣一在太微垣一在大角一在心中
　　五星　易川灵图至德之盛五星如连珠　史记五星色白圜赤圜青圜黑圜皆凶黄圜则吉五星同色天下偃兵百姓寜昌　宋天文志周将伐殷五星聚房齐桓将霸五星聚箕汉髙入秦五星聚东井四星聚栁张而光武兴复于洛　晋天文志凡五星所出所行所直之辰其国为得位得位者岁星有德荧惑有礼填星有福太白兵强辰星隂阳和　广雅岁星木宿谓之重星或谓应星荧惑火宿谓之罚星或谓执法鎭星土宿谓之地太白金宿谓之长庚或谓太嚣辰星谓之钩星晋书凡五星盈缩失位其精降于地为人岁星降为贵臣荧惑降为童儿歌謡嬉戏塡星降为老人妇女太白降为壮夫处于林麓辰星降为妇人吉凶之应随其象告　录异记帝尧时五星自天而霣一是土星之精坠于谷城山下其精化为圯桥老人岁星之精坠于荆山化而为玊侧而视之色碧正而视之色白卞和得之献楚王火星之精坠于南海中化为大珠光照数百里红气亘天今名其地为珠池金星之精坠于终南圭峰之西因号为太白山其精化为白石状如美玉时有紫气覆之水星之精坠于张掖郡栁谷中化为黑石汉之末渐有文彩未甚分明魏青龙年忽如雷震声闻百余里其石自立白色为文有牛马僊人之状及玊环玉玦兼文字果应司马氏为晋以符金德焉　晋书塡星坠海水决黄星骋海水跃　后汉书注岁星主角亢氐房心尾箕荧惑主井鬼栁星张翼轸鎭星主东井太白主奎娄胃昴毕觜参辰星主斗牛女虚危室壁
　　二十八宿　刘熈释名宿宿也言星各止住其所也刘向説苑二十八星所谓宿者日月五星之所宿也王充论衡二十八宿为日月舍犹地有邮亭为长吏矣　邢昺尔雅疏四方皆有七宿各成一形东方成龙形西方成虎形皆南首而北尾南方成鸟形北方成形皆西首而东尾　汉书律厯志东方角亢氐房心尾箕北方斗牛女虚危室壁西方奎娄胃昴毕觜参南方井鬼栁星张翼轸宿凡二十八　石氏星经东方苍龙七宿氐胸房腹箕所粪也北方武七宿斗有龙虵蟠结之象牛蛇象女象虚危室壁皆蛇蟠虬之象西方白虎七宿奎象白虎娄胃昴虎三子也毕象虎觜参象璘觜首参身也南方朱鸟七宿井首鬼目栁喙星颈张嗉翼翮轸尾中宫黄龙为轩辕首枕星张尾挂栁井体映三台　晋天文志东方角二星为天闗其间天门其内天庭黄道径其中七曜之所行左角为天田主刑右角为将主兵亢四星天子之内庭氐四星天子之宿宫房四星为明堂天子布政之宫也亦四辅也又有四表中间为天衢为天关黄道之所经也南间曰阳间北间曰隂间七曜由乎天衢则天下和平亦曰天驷为天马主车驾亦曰天廐又主开闭为蓄藏又北小星为钩钤房之钤键天之管籥明而近房天下同心心三星天王正位也中星曰明堂天子位为大辰主天下之赏罚前星为太子后星为庶子尾九星后宫之场亦为九子色欲均明小大相承则后宫有叙箕四星亦后妃之府主八风　天文志东宫苍龙左角理右角将大角者天王为坐廷亢为宗庙　尔雅夀星角亢也注数起角亢列宿之长故曰夀星疏夀星之次値角亢之宿也　月令秋分日飨夀星于南郊注夀星南极老人星也　汉郊祀志髙祖诏御史其令天下立灵星祠张晏注龙星左角曰天田则农祥也　杜佑通典周制仲秋之月祭灵星于国之东南唐开元礼祀灵星于国城东南天寳四载升为中祀　尔雅天根氐也郭注角亢下系于氐若木之有根邢疏氐一名天根国语天根见而水涸是也　尔雅天驷房也郭注龙为天马故房四星谓之天驷　国语农祥晨正土乃脉韦昭注农祥房星也尔雅大辰房心尾也郭注龙星明者以为时故曰大辰邢疏大辰者房心尾之总名也　左传心为大火郭璞尔雅注大火心星也在中最明故时主焉　国语日月防于龙贾逵注龙尾也月令孟冬日在尾诗泛厯枢箕为天口主出气尾为逃臣贤者叛十二
　　诸侯列于庭　读书杂抄星有好风星有好雨洪范注止言箕好风毕好雨月令正义乃谓按郑注洪范中央土气为风东方木气为雨箕属东方木木克土尚妃之所好故箕星好风西方金气为隂尅东方木木为妃毕属西方尚妻之所好故好雨也　晋天文志北方南斗六星天庙也丞相太宰之位主褒贤进士又主兵牵牛六星天之闗梁主牺牲事须女四星天小府也主布帛虚二星三宰之臣也主北方邑居庙堂祭祀祝祷事危三星主天府营室二星天子之官也主功事东壁二星主文章天下图书之秘府　尔雅注牵牛斗者日月五星之所终始故谓之星纪　春秋运斗枢牵牛神名略石氏星经牵牛名天关　春秋佐助期织女神名
　　隂　博雅须女谓之婺女　晋书织女东足四星曰渐台西足四星曰辇道　实庵纪闻女星傍一小星名始影妇女于夏至夜而祭之南并肩一星名琯朗男子于冬至夜候而祭之得好智慧　尔雅枵虚也颛顼之虚虚也北陆虚也郭注虚在正北北方黑色之耗也耗亦虚意颛顼水德位在北方邢疏枵虚之次名也以其色黑而虚耗故名其次曰枵北方三次以枵为中枵次有三宿又虚在其中虚星又谓之北陆陆中也北方之宿虚为中也虚也枵也颛顼之虚也北陆也虚星之名凡四　毛诗郑笺定星昏中而正于是可以营制宫室故谓之营室　尔雅邢疏营室一名定　博雅营室谓之豕韦　尔雅娵訾之口营室东壁也郭注室壁二星四方似口因名　晋天文志西方奎十六星天之武库也主以兵禁娄三星主苑牧牺牲供给郊祀胃三星天之厨藏主仓五谷府也昴七星天之耳也主西方昴毕间为天街黄道之所经毕八星主边兵弋猎觜觿三星为三军之侯参十星白兽之体中三星主将　尔雅降娄奎娄也郭注奎为沟渎故称降　邢疏大梁昴之次名又谓之西陆别名旄头　尔雅浊谓之毕邢疏毕西方之宿一名浊　史天官书参为白虎其西有句曲九星一曰天旗　博雅参谓之实沉　晋天文志南方东井八星天之南门黄道所经主水衡舆鬼五星天目也主视明察奸谋栁八星天之厨宰星七星主衣裳文绣张六星主珍寳又主天防翼一十二星天之乐府主夷狄逺客轸四星主冡宰辅臣也博雅东井谓之鹑首张谓之鹑尾轸谓之鸟驾舆鬼
　　谓之天庙　尔雅咮谓之栁栁鹑火也邢疏南方七宿共为朱鸟之形栁星为朱鸟之口故名咮也鹑火栁之次名鹑即朱鸟也火属南方行也因名其次为鹑火抱朴子轸星逐鬼张星拘魂东井还魄　感精符尧翼之精星在南方舜斗之精星在中央禹参之精星在西方汤虚之精星在北方文王房之精星在东方
　　占象　郑樵通志瑞星五行之冲和气也五行顺乐旺相喜合之所生也瑞星有十二一曰景星二曰周伯三曰含誉四曰王蓬芮五曰格泽六曰保七曰昭明八曰昏昌九曰旬始十曰司危十一曰菟昌十二曰地维臧光然考之晋志瑞星止四星而昭明以下则皆为妖星　孙氏瑞应图景星者天暒也状如半月生于晦朔助月为明王者不私人则见【暒音精】　尚书中候尧即政七十载景星出翼　前汉天文志有赤方气与青方气相连赤方中有两星青方中有一黄星凡三星合为景星也景星显星也　晋天文志瑞星一曰景星或曰德星大而中空或曰有三星黄色煌煌然所见之国大昌马端临文献通考凡妖星五行之乖戾气也五行掩
　　合陵犯怒逆错乱离散杂变之所生也孛本黄帝时一女子修行不得其死尤则黄帝所诛者亦五行戾气之所蓄结而为之者也按申须公羊杜预郭璞俱以彗孛为一星左氏昭公十七年有星孛于大辰鲁申须曰彗所以除旧布新也公羊传孛者何彗星也文公十四年有星孛于北斗杜预曰孛彗也郭璞释尔雅曰彗妖星也亦谓之孛综其实不然彗孛长三星其占略同而其形少异孛星光芒短其光四出蓬蓬孛孛然彗星光芒长参之如扫帚长星光芒有一直或竟天或十丈或三十丈宋均注钩命决曰彗五彗也苍则王侯破天子苦兵赤则贼起强国恣黄则女害色权夺于后妃白则将军逆二年兵大作黑则河决贼处处起史记彗出东井东井齐分景公以为忧晏子曰君髙台深池赋敛如弗得刑罚恐弗胜孛星将出彗星何惧乎然则孛甚彗也董仲舒曰孛者乃非常恶气之所生也大率孛彗为除旧布新火灾长星为兵革事　郭宪洞冥记帝尝见彗星东方朔折指星之木以授帝帝以木指彗星星寻没也星出之夜野兽皆鸣别説谓之兽鸣星　正义彗星无光假日之光故夕见则东指晨见则西指　尚书帝命验王弩惊天下注秦野有枉矢星形似弩其星西流天下见之而惊呼　逸雅齐鲁谓光景为枉矢言其光行若射矢之所至也亦言其气枉有所灾害也晋书枉矢流星苍黑蛇行望之如有毛目长数匹着天旬始出北斗旁如雄鸡其怒有青黑象伏鳖或曰怒雌也主争兵　汉书元光中天星尽揺上以问星者对曰星揺者民劳也　晋书若星与日并出名曰嫁女星与日争光武且弱文且强　晋天文志流星天使也自上而降曰流自下而上曰飞大者曰奔奔亦流星也流星色赤名曰地雁其所坠者起兵流星有光青赤曰天鴈军甲之精华也流星昼陨名营头　北史隋末有大流火星坠于江东都未及地而南逝磨拂竹木皆有声至吴郡而落于地掘地入二丈得一石径丈余数日失石所在　檀道鸾续晋阳秋桓母马氏夏夜玩月见流星坠铜水瓮中如二寸火珠烱然水底以瓢杓接取饮之而有感　谈苑蔡州女丁氏七夕见流星坠筵中明日上得金梭自是巧思益进　隋书流星大如缶其光赤黑有喙者名曰梁星其所坠之乡有兵君失地飞星大如缶若瓮后皎然白前卑后髙此谓顿颃其所从者多死亡削邑而不战有飞星大如缶若瓮后皎然白前卑后髙揺头乍上乍下此谓降石所下民食不足飞星大如缶若瓮后皎然白星灭后白者曲环如车轮此谓解衔其国人相斩为爵禄有飞星大如缶若瓮其后皎然白长数丈星灭后白者化为云流下名曰十滑所下有流血积骨有飞星大如缶若瓮后皎白缦缦然长可十余丈而委曲名曰天刑一曰天饰将军殉封疆　隋书国有兵防则星坠为鸟兽天下将亡则星坠为飞虫天下大兵则星坠为金铁天下有水则星坠为土国主亡有兵则星坠为草木或坠为沙星坠为人而言者善恶如其言国有大丧则星坠为龙
　　天河　天官书汉者金气之精　杨泉物理论星者元气之英汉水之精也气发而升精华上浮宛转随流名曰天河一曰云汉众星出焉　隋天文志天汉起东方径箕之间谓之汉津乃分为南北二道至天津下而合西南行又分而东南行在七星南而没　尔雅箕斗之间汉津也郭注箕龙尾也斗南斗也邢疏天河在箕斗二星之间箕在仓龙之末故云龙尾斗至南方即见故云南斗　抱朴子天河从北极分为两头至于南极其一经南斗过其一经东井过河者天之水也随天而转入地下过　张华博物志天河与海通　初学记天河谓之天汉亦曰云汉星汉河汉清汉银河绛河　鸡跖集许洞谓银河为银湾李贺谓为银浦









　　格致镜原卷二
<子部,类书类,格致镜原>
　　钦定四库全书
　　格致镜原卷三　　　　　大学士陈元龙撰乾象【三】
　　风【附相风】
　　总论　五经通义隂阳散为风风气无根也　物理论风者隂阳乱气激而起者也怒则飞沙扬砾屋拔树喜则揺枝动草顺物布气天地之性自然之体也刘熈逸雅风兖豫司冀横口合唇言之风汜也其气博泛而动物也青徐言风踧口开唇推气言之风放也气放散也　抱朴子风髙者道逺下者道近凡大风非常三日三夜者天下尽风也二日二夜者天下半风也一日一夜者千里风也　乙巳占凡风动叶十里鸣条百里揺枝二百里堕叶三百里折小枝四百里折大枝五百里飞沙石千里拔大树根五千里凡鸣条以上皆百里风也　庄子大块噫气其名为风是惟无作作则万窍怒号而独不闻之翏翏乎山林之畏佳大木百围之窍穴似鼻似口似耳似枅似圈似臼似洼者似污者激者謞者叱者吸者呌者譹者宎者咬者前者唱于而随者唱禺冷风则小和飘风则大和厉风济则众窍为虚遁甲开山图大庭氏之王有天下五风异色　天中
　　记吴俗以十月初五日为五风生日此日有风则每五日风雨如期而至终岁皆然谓之五风信　田家五行凡风单日起单日止日起日止凡大风日出之时必略静谓之风让日谚云春风踏脚报言易转方如人传报不停脚也一云吹一日南风必还一日北风犹报答也　七脩藁春之风自下而升上鸢因之以起夏之风横行空中故树杪多风声秋之风自上而下木叶因之以陨冬之风着土而行是以吼地而生寒也应劭风俗通飞廉风伯也风师箕星也　北齐书李騊駼聘陈问陆士秀江南有孟婆是何神也士秀曰山海经帝女游于江中出入必以风雨自随以帝女故曰孟婆犹郊祀志以地神为泰媪也　博异记封家十八姨乃风神也　道经风伯方道彰　山海经大荒之中有山曰鞠陵有神曰折丹处东极以出入风又南山东四百里至于旄山之尾其南有谷曰育遗多怪鸟凯风自是出又令丘之山无草木多火其南有谷焉曰中谷条风自是出　武陵记风门山有石门去地百余丈将欲风起此门隐隐有黑气上须臾有黑风竟天　刘欣期交州记风山在九眞郡风门在山顶上常有风　郦元水经注屈县有风山上有穴如轮风气萧瑟不止当其冲所略无生草葢众风之门也　邢子励赵记龙山有四麓各有一穴大如车轮春风出东秋风出西夏风出南冬风出北　盛之荆州记宜都佷山县山有风穴口大数尺名曰风井夏则风出冬则风入风出入之时吹拂左右常净暑月经之凛然有衣裘想　仙传拾遗五台山有风穴游人稍或諠呼及投物击触即大风震发揭屋防木必为物害　三水小牍汝南林汝县南广城陂西有小山崆峒其巓穴如葢将大风则白犬自穴出人以为　山海经法岳之山有兽曰山其行如风见则天下大风　交州记风母出九德县似猨见人若慙打杀得风还活　大宝积经复有风轮名为干竭劫水漂时能令彼水悉皆枯涸复有风轮名为徧霔劫火烧时普于世界降霔大雨　起世经难陀中自然有三种风轮曰开曰浄曰吹开者有风来开诸门浄者有风来扫除其地令皆清净吹者有风来吹诸华树令花布散
　　名号　淮南子诸稽摄提条风之所生也通视明庶风之所生也赤奋若清明风之所生也共工景风之所生也诸比凉风之所生也臯稽阊阖风之所生也隅强不周风之所生也穷奇广莫风之所生也　吕氏春秋何谓八风东北曰炎风【一曰融风】东方曰滔风东南曰薫风南方曰巨风西南曰凄风西方曰飂风西北曰厉风北方曰寒风　尔雅南风谓之凯风东风谓之谷风北风谓之凉风西风谓之泰风风与火为庉【庉庉炽盛之貌】廻风为飘日出而风为风而雨土为霾隂而风为曀　风俗通猛风曰颲凉风曰飅微风曰飉小风曰飕小风从孔来曰　黄帝占风不及地和缓而来谓之祥风　符瑞图祥风者瑞风也一名景风　尸子其风春为生夏为长嬴秋为方盛冬为安静四气和为通正谓之永风孝经援神契德至八方则祥风至　初学记春晴日
　　出而风曰光风秋冬余曰绪风俱见楚辞风吹万物有声曰籁见庄子　乙巳占屋折木者曰怒风扬沙转石者曰狂风四转五复者曰乱风风卒起乍有乍无者曰暴风独鹿蓬勃者曰勃风扶揺羊角者曰飘风风来清凉温和尘埃不起者曰和风　尔雅焚轮谓之頽扶揺谓之猋郭注暴风从上而下曰焚轮从下而上曰扶揺　名义考庄子搏扶揺羊角而上者九万里扶揺暴风相扶而动揺奔疾若犬走然即尔雅所谓猋也羊角旋风望之插天如羊角即尔雅所谓頽也又转旋如熖焚轮之状亦曰焚轮　养生经修身之道春避青风夏避赤风秋避白风冬避黑风　杨愼外集二十四番花信风梁元帝纂要鵞儿木兰李花杨花桤花桐花金樱黄芀楝花荷花梹榔蔓罗菱花木槿桂花芦花兰花蓼花桃花枇杷梅花水仙山茶瑞香其名具存葢通一岁言也荆楚岁时记小寒三信梅花山茶水仙大寒三信瑞香兰花山矾立春三信迎春樱桃望春雨水三信菜花杏花李花惊蛰三信桃花棣棠蔷薇春分三信海棠梨花木兰清明三信桐花麦花栁花谷雨三信牡丹荼防楝花此后立夏矣此小寒至立夏之也　大戴礼正月时有俊风俊者大也大风南风也何大于南风也曰合冰必于南风解冰必于南风生必于南风必于南风故大之也　田家五行元宵前后必有料峭之风谓之元宵风　韵府河朔春时疾风数日一作三日乃止曰吹花擘栁风　月令广义黄梅时西南风急名曰哭雨风主雨立至易过　风俗通五月有落梅风谓之信风　周处风土记南中六月则有东南长风俗号黄雀风时海鱼变为黄雀因名也　庚溪诗话吴人每暑月则东南风数日甚者至逾旬而止吴人名之曰舶趠风云海外舶祷于神而得之乗此风到江浙间也岭南录岭峤秋夏雄风曰飓风自午至夜半乃止仆屋僵树甚者飏屋瓦若飞蝶累年一或岁再三　南越志熈安间多飓风飓者具四靣之风也一曰惧风常以六七月未至时三日鸡犬为之不寜大者或至七日小者一二日外国以为黑风　岭表录异南海秋夏闻或云物惨然有晕如虹长六七尺此则飓风必故呼为飓母见忽有震雷则飓风不作矣舟人常以为预为备之　番禺杂记飓风将有微风细雨先缓后急谓之錬风　杨愼外集凡飓风之作先一二日片云漫空疾飞海人呼为飏潮风东广泛海者曰犁头云苏过飓风赋云断蜺饮江而北指赤云夹日以南翔此飓之渐也　田家五行夏秋之交大风及有海沙云起谓之风潮古人名之曰飓风航海之人又名之为破帆风　李肇国史补江淮泝流而上常待东北风谓之信风七八月有上信三月有鸟信五月有麦信　郭宪洞防记裂叶风八月风也　蔡邕月令章句仲秋白露节盲风至秦人谓蓼风为盲风　提要录鲤鱼风乃九月风也　巢氏病源论冬至日有疾风从南来名曰虚风能害人故曰贼风　宋玊风赋大王之雄风庶人之雌风　风俗通清而不及地二三尺曰君子风　北史芒山之役有风从西来入营李兴业曰小人风来当大胜　魏志管辂传辂过清河倪太守时大旱辂言树上已有少女微风树间又有隂鸟和鸣若少女反风羣鸟飞翔雨应至矣果如其言　王氏谈录管辂云天欲雨树上已有少女微风今俗多云急风翻叶见白者是兵书风从震来名婴儿风也　陆机要览列子御风尝以立春游八荒立秋归乎风穴是风至草木生去则揺落谓之离合风　汉郑传樵射的山得一遗箭顷有人来觅还之其人问所欲曰常患若耶溪采薪为难愿旦南风暮北风故若耶溪风至今犹然人呼为郑公风又曰樵风　江湖纪闻石氏女嫁为尤郎妇情好甚笃尤为商远行妻阻之不从尤出不归妻忆之病临亡长叹曰吾不能阻其行以至于此今凡有商旅远行吾当作大风为天下妇人阻之自后商旅値打头逆风则曰此石尤风也遂止不行　孔六帖前蜀王衍咸康元年十月幸秦州至梓潼大风屋拔木太史曰此贪狼风也当有败军杀将者　王嘉拾遗记昆仑山有四靣风言东南西北一时俱起也又有祛尘风若衣服尘汚者风至吹之衣则浄如浣濯　如来三昧经譬如随蓝风一起时诸树名大树而不能自制　拾遗记瀛洲时有香风泠然而起张袖受之则歴纪不歇着肌肤必软滑　唐书西域大流沙多风触人及六畜皆迷仆　图经海道之险曰痴风曰黑风痴风之作连日怒号不已四方莫辨黑风则天色晦冥不分昼夜相风　稗史彚编黄帝传有相风乌疑黄帝作拾遗记曰少昊母曰皇娥游穷桑之浦有神童称为帝子与皇娥防戏泛于海以桂枝为表结芳茅为族刻玊为鸠置于表端言知四时之今之相风乌亦其遗象古今注曰相风为夏禹所作周迁舆服杂事曰相风周公所造即鸣鸢之象礼曰前有尘埃则载鸣鸢后代改为乌沈约舆服志曰相风秦制　郭缘生述征记长安宫南灵台上有相风铜乌或云此乌遇千里风乃动　炙毂子舟于樯上刻木作乌啣幡以四方之风名五两竿军行以鵞毛为之亦曰相风乌　淮南子若綄之风也许愼注綄风扇也楚人谓之五两　文选占五两之动静注以鸡羽为之重五两系于樯尾以风　师友谈记蒋頴叔为江淮运常立占风旗于署前日之　开元遗事五王宫中各立长竿挂五色旌于竿上四垂缀以金铃如铃有声即往视旌之所向可以知四方风名相风旌岐王宫中于竹林内悬碎玊片每夜闻相触之声即知有风号占风铎　宋书明帝体肥憎风夏月常拜左右二人为司风令毎风起方面輙先啓闻
　　雷【附电】
　　易系辞动万物者莫疾乎雷　河图帝通纪雷天之鼓前汉五行志雷于天地为长子以其首万物与之出
　　入也二月出地百八十日雷出则万物出八月入地百八十日雷入则万物入入则除害出则兴利人君之象也　京房易传雷者天拒难折冲之臣也君承用节度则雷以节人威福则雷杀人　论衡雷者太阳之激气也正月阳动故正月始雷五月阳盛故五月雷迅秋冬阳衰故秋冬雷潜盛夏之时太阳用事隂气乘之隂阳分争则相校轸校轸则激射激射为毒中人輙死中木木折中屋屋坏雷者火也　淮南子隂阳相薄为雷逸雅雷硠也如转物有所硠雷之声也震战也所击
　　輙破若攻战也又曰辟歴辟折也所歴皆破折也　何休公羊注雷疾甚者为震　尔雅疾雷为霆注雷音急激者为霹　説文霆雷余声也铃铃所以挺出万物者震劈歴万物者【徐云劈歴别作霹非】　春秋繁露王者言不从则金不从革而秋多霹霹者金气也其音商也故应之以霹　师旷占春雷初起其音恪恪霹者所谓雄雷旱气也其鸣依依音不大霹者谓之雌雷水气也　法珠林依经雷亦多种或有雷车雷鼓鬼神桴打手击故俗称为天鼓于中亦有罪恶多者霹而死见受报也　鸡跖集河图谓雷声曰玊虎鸣　酉阳杂俎雷声兠率天作歌诵音阃浮提作海潮音　起世经有三因縁更相触故雷聚空中有音声出一云中风界与地界相触着故便有声出二于云中风界与彼水界相触着故即便声出三于云中风界与彼火界相触着故即便声出所以者何譬如树枝相揩即有火出此亦如是　礼月令仲春之月日夜分雷乃声仲秋之月雷乃声　大戴礼雷震雉鸣雊鼓其翼也正月必雷人不必闻唯雉闻之　论衡千里不同风百里不同雷　师旷占初雷从金门起上田旱下田熟　田家五行东州人云一夜起雷三日雨言雷自夜起必连隂珍珠雷州隂晦之夕谓之雷耕晓眎田中必有开
　　垦之迹　国史补雷州春夏多雷秋日则伏地中其状如彘人取食之　李朝威栁毅传毅游泾阳遇妇人牧羊道畔自言是洞庭龙小女毅问牧羊何所用女曰非羊也雨工也何谓雨工曰雷霆之也数复视之则皆矫顾怒歩饮龁甚异而大小毛角则无别羊焉　岭表录异雷州之西雷公庙百姓每岁配连鼔雷车有以鱼彘肉同食者立为霆震皆敬而惮之毎大雷雨后多于野中得黳石谓之雷公墨叩之鎗然光莹如漆又如霹处或土木中得楔如斧者谓之霹楔小儿佩带皆辟惊邪孕妇磨服为催生药必騐　投荒杂录凡讼者投牒必以雷墨杂常墨书之为利　田艺衡畱青日札雷击下入土二三尺必有物如豆青色石上圆而大下细而尖如针曰雷斧可入药兼能辟邪　沈括笔谈世人有得雷斧雷楔者多于震雷下得之雷斧多以铜铁为之楔乃石似斧而无孔　中记玉门之山有一国国中有山上有祠庙国人岁岁出石防数千枚输庙中名为霹防给霹用从春雷出防日减至秋而尽笔谈内侍李舜举家曾为暴雷所震其堂之西室雷火自窻间出赫然出檐人以为堂屋已焚皆出避之及雷止其舍宛然墙壁窻皆黔有一木格其中杂贮诸器其漆器银扣者银悉镕流在地漆器曽不燋灼有一宝刀极坚刚就刀室中镕为汁而室亦俨然人必谓火当先焚草木然后流金石今乃金石皆烁而草木无一燬者非人情所测　神仙感遇传雷兄弟五人雷二雷五性刚燥　张七泽曰白玉蟾谓隂阳之气结而成雷有神主之曰神霄眞王雷有五曰天雷水雷地雷神雷社雷或曰风雷火雷云雷蛮雷或又曰天雷地雷水雷神雷妖雷天雷箕星掌之地雷房星掌之水雷奎星掌之神雷鬼星掌之妖雷娄星掌之　论衡图画之工图雷之状如连鼓形又图一人若力士谓之雷公左手引连鼓右手椎之　陆深愿丰堂漫书凡图画雷形作人间小鼓环而连之或画其神状如飞鸟而锐喙肉翄赤色而人足按宋大观间大涤山人胡眞隐居山间一日忽闻有声若鼍鼓数百黑云靉叇间火毬相逐巳而雷烈风移时乃止夫隂阳相搏击则为雷非若七政可以形象求也雷若有象则火毬近是霹斧先儒所谓星陨而石之火能生土故也　捜神记晋扶风杨道和夏于田中値雷雨至桑树下霹下击之道和以锄格折其肱遂落地不得去唇如丹目如镜毛角长三尺余状如六畜头似猕猴　酉阳杂俎贞元四年宣州忽大雷雨一物堕地猪首手足各两指执一赤蛇啮之俄顷云暗而失时皆图而传之　投荒杂录尝有雷民因大雷电空中有物豕首鳞身状甚异民挥刀以斩其物踣地血流道中而震雷益厉其夕凌空而去自后挥刀民居屋频为天火所灾雷民图雷公形以祀者皆豕首鳞身也　广异记唐开元末雷州有雷公与鲸鬬鲸身出水上雷公数十在空中上下或纵火或诟击七日方罢海边居人往看不知二者何胜但见海水正赤　道经雷公江赫冲　续捜神记义兴人姓周永和中寄宿道边女子家一更中闻有小儿唤阿香云官唤汝推雷车女子辞去忽骤雷雨明朝视宿处乃一新塜　国史补岳州玉眞观为天火所焚唯畱一柱倒书谢仙火三字字如刻画有问何仙姑者曰此雷部中鬼也夫妇皆长三尺色如玉掌行火后于道藏中检之果然　李济翁资暇录符咒之末句急急如律令者人皆以为如饮酒之律令速去不得滞也一説汉朝毎行下文书皆云如律令言非律非令之文书行下当亦如律令故符祝之末句有如律令之言并非也案律令之令字宜平声读为零律令是雷边防鬼此善走与雷相疾速故云如此鬼之疾走也　玉枢经雷部鬼神昼劳夕役动有捶楚大则考戮屑云雕雷无有巳时檄龙命鸦以息彼作　山海经雷泽有雷神雷首人身鼓其腹则雷河图黄帝以雷精起　论语説子路感雷精而生尚刚好勇　投荒杂录牙门将陈义即雷之诸孙昔陈氏因雷雨昼冥庭中得大卵覆之数月卵破有婴儿出焉自后日有雷扣击户庭入其室中就于儿所若乳哺者岁余儿能食乃不复至遂以为已子义即卵中儿也　番禺杂记邨民凿山为穴多品供雷冀雷享之名雷藏民家女或为神所依即呼为雷郎得子曰雷子
　　电　五经通义电谓之雷光　陆佃埤雅隂阳激耀与雷同气而为光者也雷从回电从申隂阳以回薄而成雷以申泄而为电故也　淮南子电激气也以为鞭防　逸雅电殄也乍见则殄灭也　礼月令二月始电疏电阳光阳微则光不见此月阳气渐盛以击于隂其光乃见　西京杂记太平之世电不眴目宣示光辉而已　元命苞注防磹灼电之耀也　司马相如大人赋贯列缺之倒景兮注服防曰列缺天闪也张揖曰陵阳子明经曰列缺气去地二千四百里张衡曰列缺电也田家五行夏秋之间夜晴而见逺电俗谓之闪南
　　闪主久晴北闪主即雨北闪俗谓之北辰闪　神仙传天公与玊女投壶枭而脱误不接天为之笑开口流光所以为电　道经电母秀文英　起世经东方有电名曰无厚南方有电名曰顺流西方有电名曰堕光明北方有电名曰百生树无厚与堕光明相触相对顺流与百生树相触相对故虚空云聚之中出生大明名曰电光　南唐书睦昭符为常州刺史一日坐防事雷雨暴至电光如金蛇绕案昭符抚案叱之雷电遽散及举案惟得铁索重百斤昭符命举索纳库中
　　云【附霞　气】
　　总论　説文云者山川之气　春秋説题辞云之为言运也触石而起谓之云含阳而起以精运也　逸雅云犹云云众盛意也又言运也运行也　荀卿云赋托地而游防友风而子雨冬日作寒夏日作暑广大精微请归之云　丘光庭兼明书云也者譬之于炊或有水而无火有火而无水皆不能生气必须水火备而后气生由此而论云必隂阳相将而出非一气能生者也　周礼保章氏以五色云物辨吉凶之祲象视日旁云气青为虫白为丧赤为兵荒黑为水黄为丰　山堂肆考云山川气也隂重则色深黑而风隂稍轻则色浅黑而雨惟晴明则白云游飏乃云之本相也日射之则红而成霞月射之则炫而为彩皆借日月之光华也　左传哀公六年楚有云如众赤鸟夹日以飞三日　感精符冬至有云迎送日者来岁美宋忠注云迎日出云送日没也　宋永初山川记鄱阳长夀山形如马白云出于鞍中崇朝而雨　物相感志襄阳石梁山出云应验符合乡人之若白云起定雨黄云起则风黑云起则多病　京房易飞凡候雨有黑云如羣羊奔如飞鸟五日必雨　田家五行谚云云行东雨无踪车马通云行西马溅泥水没犁云行南雨潺潺水涨潭云行北雨便足好晒谷云阵起自西南来者雨必多起自东南者絶无雨　陶谷清异录秦陇邨民称云为天公絮　魏志太和元年七月云鬬声如暴风急雨　癸辛杂识宣和中艮岳初成山中多造油绢囊入水湿之晓张于絶巘危峦之上既而云尽入遂括囊题曰贡云每车驾所临则尽纵之须臾滃然充塞如在千岩万壑间又东坡一日还山见云气如羣马奔突自山中来遂以手掇开笼合之及归白云盈笼放出遂作攓云篇　谢氏诗源更嬴之妻能作鎻云囊佩之陟髙山有云处自然有云气入其中至家啓之白云如绵自囊而出　开山图霍山南岳有云师如长六寸　广雅云师谓之丰隆名号　西京杂记瑞云曰庆云曰景云庆云或曰卿云云外赤内青谓之矞云　史记若烟非烟若云非云郁郁纷纷萧索轮囷是谓庆云庆云见嘉气也　春秋运斗枢天枢得则景云出天子孝则景云出游　西京杂记董仲舒曰云则五色而为庆三色而为矞　孙氏瑞应图梢云瑞云也人君德至则出若树木梢梢然也易通卦验冬至初阳云出箕如树木之状小寒合冻苍阳云出氐大寒降雪黑阳云出心立春青阳云出房如积水雨水黄阳云出亢惊蛰赤阳云出翼春分正阳云出轸如积白鹄清明白阳云出奎谷雨太阳云出张如车葢立夏常阳云出觜如赤硃小满上阳云出七星芒种长阳云出斗维夏至少隂云出参如水波莘莘小暑云五色出大暑隂云出南赤北苍立秋浊隂云出如赤缯处暑赤云出白露黄隂云出秋分白隂云出寒露正隂云出井如冠缨霜降太隂云出鬼上如羊下如磻石立冬隂云出而黑大雪降隂云出而分冬至日谨候见云送迎从其乡来岁美民和　史记韩云如布赵云如牛楚云如日宋云如车鲁云如马卫云如犬周云如轮秦云如美人魏云如鼠齐云如绛衣越云如龙蜀云如囷仓　吕氏春秋山云草莽水云鱼鳞旱云烟火雨云水气【淮南子作岑云水波】无不比其所生以示人　河图始开黄泉之埃上为黄云青泉之埃上为青云赤泉之埃上为赤云白泉之埃上为白云泉之埃上为云　修眞秘诀以立春日北望有紫绿白云者为三素飞云三元君以是日上诣天帝　黄庭经注紫青红谓之三素云　春秋孔演图舜将兴黄云升于堂汤将兴白云入于房　洛书苍帝起青云扶日赤帝起黄云扶日有白云出自苍梧入于大梁　京房易传赤云如蜀国当富　前汉天文志祥云如狗赤色长尾三枚夹汉而行宋史祥符元年封泰山天文院言紫云如葢黄云如
　　龙凤青云如竹木名梢云　吕氏春秋云状若有象马以鬬名曰滑马有若犬若马若白鹄若众车有其状若悬釜而赤其名曰云旍　杨愼外集云如班驳形舟人谓之风花见济北集　尔雅弇日为蔽云注即晕气五彩覆日也　初学记雨云曰油云雪云曰同云　黄子相雨书四方有濯鱼云疾者立雨迟者雨少难至江汉云疾者即日雨　楚国先贤传天旱有含水云从西方起则焚香祝之　京房易传青白赤黑云在东西南北名曰四塞云见即有雨　玉厯璇玑月始生有黑云贯月名缴云不出三日暴雨　京房易传汉川有黑云大如席不出五日必雨名曰海云　张野庐山记庐山天将雨则有白云或冠峰岩或亘中岭谓之山带不出三日必雨　田家杂占天河中有黑云生谓之河作堰又谓之黑猪渡河黑云对起一路相接亘天谓之女作桥雨下阔又谓之合罗阵皆主大雨立至　国史补暴风之候有炮车云　五灯防元佛家九云有宝莲华云坚固香云无邉色楼阁云种种色妙衣云无邉清浄檀香云妙庄严宝盖云烧香云妙鬘云清浄庄严贝云丹总录华严经有帐云幡云冠云轮云海潮云璎
　　珞云宝灯云宝云又吹云陈思王有吹云赞言云如吹纶絮也妬罗云云如罗也妙鬘云云如美人髪楼阁云如其状俱见华严经萧云见宋书符瑞志兰云见南齐书日于兰云中薄半晕雕云见符瑞志雕云自成五色仪凤暗合八音乱鬊云见汉天文志有云如焱风乱鬊鬊如乱髪也粉云见蒋捷词粉云天末起鳞云见山谷词练霭鳞云凉云见李贺诗雨过飞凉云覆车云见京房易占黄云如覆车为大丰矞云见太矞云紫蜺旁围日云三色为矞苍云见春秋文曜钩楚有苍云如霓向轸七蟠中有荷斧之人向轸而蹲防云见东方朔占雨候含峰云见唐太宗诗泄云见蜀都赋穷岫泄云日月恒翳杜诗泄云行清晓宝光云见元好问诗兠罗绵界宝光云
　　霞　拾遗记炎帝时有流云洒液是谓霞浆服之得道后天而老　抱朴子硕曼卿修道山中自言至天上游紫府遇仙人与流霞一杯饮之輙不饥渴　眞诰九眞华妃曰日者霞之实霞者日之精人唯闻服日实之法未见其知霞之精也夫飡霞之精甚秘致霞之道甚易此谓体生玊光霞映上清之法也　河图昆仑山有五色水赤水之气上蒸为霞而赫然　拾遗记昆仑山第八层有五色霞　十洲记朱霞九光　田家五行暮霞若有火形而干红者非但主晴必主久旱之兆朝霞雨后乍有者必雨晴天忽有者干红色主晴间有褐色主雨满天者谓之霞得过主晴霞不过主雨
　　气　史记凡望云气仰而望之三四百里平望在桑榆上余二千里登髙而望之下属地者三千里云气有兽居上者胜　唐邵谔望气经地以五云腾气晋气之云白润精明渤海碣岱之间云气正黑色华山河南气色下黑上赤济水之云如黑猪东齐之云如青靛阵云如立垣杼云杼轴杓云如绳蜺云阙旗胜兵云气如织败兵云气如枯　陵阳子明经春食朝霞日始欲出赤黄气也夏食正阳南方日中气也秋食沦隂日没以后赤黄气也冬饮沆瀣北方夜半之气也并天地黄之气是谓六气　月令广义四时之气春曰青炜青气光辉青阳之气升上生物者夏赤炜长物秋白炜敛物冬炜闭物也















　　格致镜原卷三
　　钦定四库全书
　　格致镜原卷四　　　　　大学士陈元龙撰乾象【四】
　　雨
　　总论　释名雨水从云下也雨者辅也言辅时生养也春秋潜潭巴阳制于隂故为雨　兼明书王弼云雨
　　者隂在于上而阳薄之而不得通则蒸而为雨此説非也夫隂阳二气生于黄泉氤氲交结出地为云二气力均则能为雨或隂气少而阳气多或隂气多而阳气少皆不能为雨也小畜不雨者隂气少也小过不雨者阳气少也小畜上九既雨既处者阳极则隂也　董仲舒传雨乘空而坠风多则合速故雨大而疎风少则合迟故雨细而宻　春秋説题辞一岁三十六雨天地之气宣　京房易飞候太平之时五日一风十日一雨岁凡三十六雨此休徴时若之应　西京杂记董仲舒云太平之世雨不破块津茎润叶而已　海录碎事张士伯祷雨于峄山闻空中语曰大雨由天小雨由山　广雅雨师谓之屏翳　山海经屏翳在海东人谓之雨师顔师古汉书注屏翳一曰萍号天问萍号起雨何以兴之　道经雨师陈华夫
　　名号　淮南子神农之理天下欲雨则雨五日为行雨旬日为谷雨一旬五日为时雨万物咸利故曰神雨神农之治天下甘雨时降五谷繁植　瑞应图灵雨者瑞雨也降而应物谓之灵雨　尔雅小雨谓之霡霂久雨谓之淫淫谓之霖注雨自三日已上谓霖　逸雅霡霂小雨也言裁霡歴霑渍如人沐头惟及其上枝而根不濡也　説文小雨也□微雨也雨声也溟小雨也澍时雨也湒雨下也　明堂月令雨小雨也　纂要疾雨曰骤雨徐雨曰零雨雨久曰苦雨亦曰愁霖雨晴曰霁雨而昼晴曰啓雨水曰潦　左传秋无苦雨杜预注苦雨为人所患苦也　扬子法言震风陵雨然后知厦屋之帡幪注陵雨暴雨也　侯鲭录同州谓沾足为烂雨　法华经诸饥渴众生以法雨充满　酉阳杂俎徐州一士人暴卒复生言初吏召云天使行雨雨有两种一缾贮水作人间雨一如销石末名干雨　分别功德论天及龙皆能降雨何以取别天雨细雾下者是龙雨麤雷下者是又阿脩罗共天鬬时亦能降雨雨有二种有喜雨有瞠雨若雨和调者是欢喜雨若兴雷电霹者是瞠恚雨　金楼子月旦日雨为月额雨　月令广义上旬过月雨谓之翔日雨　田家五行二月八日俗谓张大帝生日前后必有风雨号为请客风送客雨正日谓之洗街雨初十谓之洗厨雨　提要录社公社母不食旧水故社日有雨谓之社翁雨　汜胜之书三月榆荚雨髙地疆土可种秫　提要录杏花开时正値清明后必有雨也谓之杏花雨　退斋雅闻河朔人谓清明雨为泼火雨立夏雨为隔辙雨　风土记夏至前雨为黄梅雨沾衣服皆败黦　埤雅江湘两浙四五月间梅欲黄落则水润土溽础壁皆汗郁蒸成雨谓之梅雨今人衣服四五月间为湿气所败谓之上梅　名义考説文物中久雨青黑曰霉楚辞顔霉黎以沮败则梅雨上梅皆当作霉因雨当梅熟遂譌为梅雨至有迎梅送梅之説又因梅雨譌为上梅益谬矣　陆机要览昔羽山有神人焉逍遥于中岳与左元放共游蓟子训所坐欲起子训应欲畱之二日之中三雨今呼五月三雨亦为畱客雨　月令广义五月二十六日雨为分龙雨闽俗以夏至后为分龙雨　尔雅暴雨谓之涷注今江东呼夏月暴雨为涷雨离骚云令飘风兮先驱使涷雨兮洒尘是也　陆机要览夏雨名绵雨　风土记六月有大雨名濯枝雨　岁时记六月必有三时雨农家以为甘泽邑里相贺曰喜雨七月六日雨曰洗车雨七日雨曰洒泪雨　月令广义八月初三至二十三为天雨　荆楚岁时记八月雨谓之豆花雨　提要录九月雨为黄雀雨　嵗时记小春月内三雨则百虫蛰藏曰药雨　李时珍本草立冬后十月为入液至小雪为出液得雨谓之液雨
　　占雨　诗小雅月离于毕俾滂沱矣注月离于毕将雨之验　家语天将大雨商羊鼓舞　埤雅语曰天将雨鸠逐妇　田家五行日晕则雨　师旷占八月一日二日三日月色青黄者其月少雨月色青者其月多雨占镜雨杼臼饥鬴□穰　京房易飞候凡候雨以晦朔望云汉四塞者皆当雨东风曰雷雨暴有黑云气如覆于日下当雨有黑云气如斗牛彘当雨暴有异云如水牛不三日大雨黑云如羣羊奔如飞乌五日必雨云如浮皆雨北斗独有云不五日大雨四望见青白云名曰天寒之云雨徴苍黑云细如杼轴蔽日月五日必雨云如两人提鼓持桴皆为暴雨　淮南子朱鼈浮于波上必大雨　东观汉记蚁封穴戸大雨将至　乐动声仪焦明至为雨备焦明水鸟也　碎录月初生而仰则月中多雨昼雨夜见星则明日复雨　朝野佥载俚谚云春雨甲子赤地千里夏雨甲子乘入市秋雨甲子禾头生耳冬雨甲子牛羊涷死　田家五行甲子遇日是雌甲子虽雨不妨　田家五行春壬子雨人无食夏壬子雨牛无食秋壬子雨鱼无食冬壬子雨鸟无食一云壬子雨更须看甲寅日若晴谓之拗得过则不妨一説壬子雨丁丑晴则隂晴相半二日俱晴六十日内少雨二日俱雨六十日内多雨　杨愼外集雨而昼见日曰啓雨而夜见星曰夝晵借作啓陆粲曰今吴中呼雨而昼止曰晵其音如挽牵之牵以去声呼之谚曰昼晵不如晚晴滇中雨而午见日曰天笑必再雨祈雨　淮南子土龙致雨注汤遭旱作土龙以象云从龙也　神农求雨书甲乙日不雨命为青龙东方小童子舞之丙丁不雨命为赤龙南方壮者舞之戊巳不雨命为黄龙中央壮者舞之庚辛不雨命为白龙西方老人舞之壬癸不雨命为黑龙北方老人舞之如此不雨阖南门置水其外开北门取人骨埋之　五代史周李元懿为青州北海县令泥龙求雨无应李令笞龙责之即日雨足　宋朝事实择潭洞或湫泺林木深防之所以庚辛壬癸日先斋戒以酒脯告社令筑方坛二级髙一尺阔一丈三尺坛外二十歩介白绳坛上植竹枝张画龙其图以缣素画黑鱼左顾环以天鼋十星中为白龙吐云黑色其下画水波有亦左顾吐黒气如线和金银朱丹饰龙形又设皁旛刎鵞颈取血致盘中杨枝洒水龙上羣官再至祝雨足取龙投水中又雩祀五龙祈雨法以甲乙日择东地作坛取土造青龙土器之大小龙之脩短余方皆如之凡旱建坛取五行生成之数长吏斋三日诣龙所汲流水设香茗果日再至祝酹不用乐巫觋雨足送龙水中　五杂组岭南人有善致雨者幕少女于空中驱龙使起龙见女即回翔欲合其人复以法禁使不得近少焉雨已霑足矣
　　雨异　任昉述异记夏禹时天雨金　尚书中候殷纣时十日雨土于亳　竹书纪年惠成王七年天雨碧于郑　崔豹古今注汉昭帝元凤三年天雨黄土昼夜昏霾　干宝捜神记汉元帝时雨草而叶相樛结如弹丸成帝时雨鱼　伏防古今注汉永和年长安雨绵皆白葛洪神仙传栾巴蜀人徴尚书郎大朝得酒不饮向
　　西方噀之召问巴巴曰臣本县成都大火臣以酒为雨而救之帝驿问咸云雨从北来有酒气　述异记魏武帝末年邺中雨五色石　陈书梁大同中尝骤雨殿前往往有杂色宝珠虞寄因上瑞雨颂　隋书梁同泰中雨色黄　集异志咸通八年七月泗州下邳雨汤杀鸟雀　唐五行志中和三年浙西天鸣声如转磨无云而雨占曰无云而雨是谓天泣　杨愼滇载记至治元年时雨铁民舍山石皆穿人物値之多毙谣俗号曰铁雨　物相感志骨结国天每雨铁以之铸刀劒甚铦利也　京房易传前乐后忧厥妖天雨羽邪人进贤人逃天雨毛　春秋孔演图八政不中则天雨刀
　　露
　　五经通义和气津液凝为露露从地出　月令章句露者隂液也释为露结为霜　诗小雅英英白云露彼菅茅毛传云亦有露孔頴逹正义有云则无露无云则有露毛言云亦有露者露云气微不映日月不得如雨之云非无云也若浓露雾合则清旦为昏是亦露之云也大戴礼阳气隂胜则散为雨露所以千载警露而
　　鸣　礼斗威仪君治政则轩辕之精散为甘露　晋中兴书甘露降老得敬则松柏受之尊贤容众则竹苇受之　宋符瑞志元嘉中甘露频降状如细雪　瑞应图甘露者美露也神灵之精仁瑞之泽其凝如脂其甘如饴一名膏露一名天酒或名神浆　鹖冠子圣人之德上及太清下及太寜中及万灵则膏露下　春秋繁露露结珠而成甘结润而成膏　春秋纬武露布文露沈注甘露降其国布散者人尚武沈重者人尚文　拾遗记昆仑山有甘露蒙似雾着草木则滴如珠亦有朱露望之色如丹着木石赭然如朱雪洒焉以瑶器承之如饴　洞冥记毕勒国人常饮丹露为浆丹露者日初出有露汁如珠也　洞冥记东方朔曰王公贻以丹霞浆食之太饱闷几死乃饮天黄露半合即醒又东方朔游吉云之地云其国俗以云气占吉凶若乐事则满室云起五色照人着于草树皆成五色露珠甚甘帝曰吉云露可得乎朔乃东走至夕而返得露青露盛青琉璃各受五合跪以献帝遍赐羣臣羣臣得甞者老者皆少疾者皆愈　吕氏春秋伊尹説汤曰水之美者有三危之露和之美者有揭雩之露其色紫注三危西极国名　湘潭记庶潭露能染红　北山录徐陵浴佛以莲叶露　拾遗记帝喾时有丹丘国献玛瑙瓮以盛甘露尧时犹存甘露在其中盈而不竭谓之宝露以颁赐羣臣　汉郊祀志作承露仙人掌注苏林曰仙人以手掌擎盘承甘露师古曰建章宫承露盘髙二十丈七围以铜为之上有仙人掌承露和玉屑饮之　述征记八月一日作五明囊盛取百草头露洗眼眼明也
　　霜
　　大戴礼霜隂阳之气也隂气胜则凝为霜　五经通义寒气凝以为霜从地升也　广韵霜凝露也天气下降为露风薄之成霜　伊川语录霜与露不同霜金气星月之气露亦星月之气看感得恁气为霜恁气为露如言露结为霜非也　逸雅霜丧也其气毒物皆丧也春秋考异邮霜者隂精冬令也四时代谢以霜杀淮南子至秋三月青女乃出以降霜雪髙诱注青女
　　天神青腰玉女主霜雪也　清异录博学记谓霜为威屑　朝野佥载春雷始鸣记其日数满一百八十日霜必降鴈从北来记其日后十八日霜必降　古今诗话北雁秋深乃来来则霜降谓之霜信　京房易传兴兵妄诛兹谓亡法厥灾霜夏杀五谷冬杀麦诛不原情兹谓不仁其霜夏先大雷风冬先雨乃陨霜多有芒角田家杂占每年初下只一朝谓之霜主来年歉连得两朝以上主熟上有鎗芒者吉平者凶春多主旱　庄助鸡肋编江南人谓社日有霜必雨丙辰年社日繁霜覆瓦次日果大雨　田家五行冬天近晚忽有老鲤斑云起渐合成浓隂者必无雨名曰防霜天　宋次道春明退朝录天圣中青州盛冬时浓霜着瓦屋皆成百花之状　拾遗记嵰州霜甘　拾遗记广延国有霜色绀碧　汉武内传西王母云仙药中有霜　常奉眞湘潭记鵞管山霜可染紫为天下冠恨无人知者
　　雪【附霰】
　　逸雅雪绥也水下遇寒气而凝绥绥然也　韩诗外传凡草木花多五出雪花独六出雪花曰霙　朱子语录地六水之成数雪者水结为花故六出　拾遗记穆王东至大之谷西王母来进嵰州甜雪嵰州去玉门三千里地寒多雪着草木皆融而甘可以为果　拾遗记广延国去燕七万里其地常雨青雪　晋朝杂事太康七年十二月己亥河隂雨赤雪二顷　唐五行志贞元二十一年正月甲戍京师赤雪　幽怪录晋州萧志忠畋游见一老麋哀请黄冠者黄冠曰若令滕六降雪巽二起风即萧君不复猎矣　清异录髙太素铭春雪云消除疫疠名润骨丹　清异录比丘清传与一客同入湖南客曰凡雪仙人亦重之号天公玉戏　汜胜之书取雪汁以渍原矢渍之五六日待释因摩和谷种之能御旱故谓雪五谷之精也　月令广义凡雪日间不积谓之羞明霁而不消谓之等伴　东斋记事丹牛马有熟时如南方养也有雪而露草寸许则牛马大熟若无雪或雪没草则不熟　广异记有积雪久不消掘地得金羊玊马髙三尺许　华夷珍玩考大理防苍山即出屏风石处其山隂崖中积雪尤多每嵗五六月土人入夜上山取雪五更下山卖市中人争买以为佳致葢盛暑啮雪诚不俗也　江隣几杂志峨眉雪蛆大治内　江表志耿先生尝大雪时取雪投于炽炭中埃芒起徐以炭周覆之过食顷取出赫然若铜置之于地及冷烂然为铤银及视其下若垂酥滴乳之状霰　诗小雅如彼雨雪先集维霰郑笺将大雨雪始必微温雪自上下遇温气而抟谓之霰　大戴礼阳之专气为霰　刘向洪范五行传盛隂雨雪凝滞而冰寒阳气薄之不相入则散而为霰霰者阳胁隂也　説文霰稷雪也　诗补传霰米雪又曰粒雪　尔雅雨防为雪注诗曰如彼雨雪先集维防防冰雪杂下者谓之雪　丹总录字从防音屑説文雨防为徐注订説文误以防为肖遂为臆説云霄雪着物则消此説可笑雪岂有着物不消者乎霰雪与片雪同一性也防即霰也陆佃云今名濇雪与音相近也雪初作未成花圆如稷粒撒而下杜子美诗所云带雨不成花俗谚云夹雨夹雪也　宋书符瑞志霰为花雪大明五年正月元旦花雪降殿庭公卿并作花雪诗　埤雅霰闽俗谓之米雪今名濇雪亦曰湿雪然腊雪握之輙聚立春以后不复可抟略如雪亦以微温之故也
　　雹
　　説文雹雨冰也从雨包声　月令章句雨凝曰雹　逸雅雹炮也其所中物皆摧折如人所盛炮也　清异录雹曰冰子　大戴礼隂之专气为雹　春秋考异邮隂气之专精凝合生雹雹之为言合也　洪范五行传盛阳雨水温暖而汤隂气胁之不相入则抟而为雹雹者隂胁阳也　埤雅雹形似半珠其粒三出葢雪六出而成华雹三出而成实此隂阳之辨也　竹书纪年夷王七年冬雨雹大如砺　春秋昭四年大雨雹　汉五行志文帝后元年雨雹如桃李武帝元封二年雨雹大如马头宣帝地节四年五月山阳济隂雨雹如鸡子深二尺五寸成帝河平二年四月楚国雨雹大如斧蜚鸟死　编年熈寜中河州雨雹大者如鸡卵小者如莲芡或如人头口鼻耳目皆具无异镌刻　稽神录杨汀自言天祐初在彭城避暑于佛寺雨雹方甚忽闻大声震地走视门外乃下一大雹于街中其髙广与寺楼等入地可丈余顷之雨止则炎风赫日经月雹乃消尽　轩渠录绍兴十七年五月初临安大雨雹太学屋瓦皆碎学官申朝廷修不可言雹称为硬雨有一邨人多为不善者夜中行人闻神过曰付硬雨施行次日雨雹大损禾稼　元史后至元中雨雹大如拳其状似小儿环玦狮象卵之属　夷坚志刘居中至嵩山顶有大蜥蜴数百皆长三四尺人以食食之抚摩其身滋腻如脂一日聚绕水盆邉各就取水才入口即吐雹已圆洁如弹丸积之于侧俄顷累累满地忽震雷一声弹丸皆失去明日人来言昨午雨雹大作乃知蜥蜴所为　齐地志安丘城南三十里有雹都泉雹或出或否不为灾　郭氏中记东方有柴都焉在齐国有山山有泉水如井状深不测至春夏时雹从井中出常败五谷人常以柴塞之不柴塞则出也故号为柴都
　　虹蜺
　　春秋运斗枢枢星散为虹蜺　尸子虹霓为析翳　文子天二气即成虹　汉天文志虹蜺者隂阳之精也史记虹者阳气之动　庄子阳炙隂为虹　朱子诗注虹者日与雨交倐然成质似有血气之属葢天地之淫气也方雨而虹见则其雨立止俗谓虹能截雨　尔雅邢昺疏音义云虹出色鲜盛者为雄雄曰虹闇者为雌雌曰霓虹是隂阳交防之气纯隂纯阳则虹不见若云薄漏日日照雨滴则虹生　説文霓屈虹青赤或白色隂气也　春秋孔演图霓者斗之乱精　尚书考灵曜日傍气白者为虹日傍青赤者为霓　尔雅防蝀谓之雩防蝀虹也注俗名为美人虹江东呼雩　尔雅蜺为挈贰注蜺雌虹也见离骚挈贰其别名　月令章句虹防蝀也隂阳交接之气着于形色者也蜺常依隂云而昼见于日冲无云不见大隂亦不见率以日西见于东方故诗云防蝀在东蜺常在于旁四时常有之唯雄见藏有月　周礼十煇九曰隮注虹也　逸雅虹攻也纯阳攻隂气也又曰蝃蝀其见每于日在西而见于东掇饮东方之水气也见于西方曰升朝日始升而出见也又曰美人隂阳不和婚姻错乱淫风流行男美于女女美于男恒相奔随之时则此气盛故以其盛时名之也霓齧也其体继絶见于非时此灾气也伤害于物如有所食齧也　杨愼外集水虹屈霓也主雨风虹月晕也主风水虹滇人呼为水桩虹霓之短者沈约所云雌蜺汉书所谓屈虹也不主晴而反雨　侯鲭录先儒以为云薄漏日日照雨滴则虹生今以水噀日自侧视之则晕为虹蜺然则虹虽天地淫气不晕于日不成也丹总录谚云日出雨落公姥相扑谓隂阳不和也蔡邕曰隂阳不和则气为虹虹见有青赤之色輙与日相互朝阳射之则在西夕阳射之则在东葢云心漏日日脚射云则虹特明曜异常或能吸水或能吸酒人家有此或为妖或为祥朱子云既能吸水亦必有形质诗谓之蝃蝀其字从虫俗谓之鲎其字从鱼俗又谓之旱龙依其形质而名之也　农桑要览虹俗名鲎东鲎晴西鲎雨　白虎通天弓虹也又谓之帝弓明者为虹暗者为霓　清异录虹曰气母　异古者有夫妻二人荒年菜食而死俱化成青绛故俗呼美人虹　月令季春之月虹始见孟冬之月虹藏不见　黄帝出军诀攻城有虹从南方入饮城中者从虹攻之胜白虹绕城不匝从虹所在击之胜谨守其缺贼乃从其地破走　捜神记孔子作春秋制孝经既成斋戒告天天降赤虹化为黄玉长三尺上有文　汉燕王旦传天雨虹下属宫中饮井水　张璠汉记灵帝和光元年虹昼见御座殿庭前色青赤上引蔡邕问之对曰虹霓小女子之祥　后汉五行志光和元年有黑色堕北宫温明殿东庭中黑如车葢起奋迅身五色有头体长十余丈形貌似龙上问蔡邕对曰所谓天投虹者也不见足尾不得称龙异晋陵薛愿义熈初有虹饮其釜须臾噏响便竭愿辇酒灌之随投随吸便吐金满器于是灾弊日袪而丰富岁臻　晋安帝纪义熈二年七月夜彩虹出西方蔽月　前凉录张骏六年有彩虹五重隆隆如钟鼔之声述异记张重华遣乐辑拒石虎将王擢次于金城将
　　决战乃有黑虹下于营中　独异志刘义庆在广陵卧病食粥忽有白虹入室就食其粥义庆掷器于堦虹遂作风雨声响撼庭戸良久不见　异太原温湛婢见一姬向婢流涕无孔窍从鼻眼出泪婢骇怖湛抽刀逐之成紫虹长舒上没霄汉　东瓯后记故越王无诸旧宫上有杉树空中可坐十余人越人夏世隆见断虹饮于宫池渐渐缩小化为男子着黄赤紫之间衣而入树八朝穷怪录后魏明帝正光二年夏六月首阳山中
　　有晚虹下饮于溪泉樵人阳万于岭下见之良久化为女子年十六七异之乃告浦津戍将宇文显取之以闻明帝召入宫见其容貌姝美问云我天女也蹔降人间帝欲逼幸而色甚难复令左右拥抱声如钟磬化为虹而上天　成都记韦臯鎭蜀与客宴郡西亭暴风雨俄而霁忽虹霓自空而下直入庭垂首于筵吸其饮食且尽五色如霞首似驴四视左右久而方去　埤雅尝有见夕虹下涧中饮者虹两头皆垂涧中使人过涧隔虹对立相去数丈之间如隔绡縠自西望东则见立涧之东西望则为日光所烁
　　雾
　　庄子积水上溢则为雾　曾子隂阳之气乱则为雾五行志雾者百邪之气为隂冒阳本于地而行于天逸雅雾冐也气蒙乱覆冐物也日光不明然也尔雅天气下地不应曰雺地气天不应谓之雾雾
　　谓之晦　月令广义江淮间以立春连三日看湖中雾气髙尺寸则水亦至其处如无雾必旱　望气经六月三日有雾嵗熟十月癸巳雾赤为兵青为殃　抱朴子白雾四面围城不出百日太兵必至　天中记雾者金石之盈气女眞张微子服雾得仙　唐包贺诗雾是山巾子　清异录博学记谓雾曰迷空歩障　丹总録集韵淞冻也三苍解诂液雨也其字音送俗曰雾淞曾南丰集云齐地寒甚夜雾凝于水上日出飘满庭阶尤为可爱遂作诗云园林初日浄无风雾淞花开树树同记得集英深殿里舞人齐插玊珑松齐地以为丰年之兆谚云霜淞如雾淞穷汉备饭瓮　帝王世纪凡重雾三日必大雨雨未降其雾不可冐行也　博物志王肃张衡马均俱冒重雾行一人无恙一人病一人死问其故无恙者曰我饮酒病者饱食死者空腹　尚书中候桀无道地吐黄雾　晋书愍帝建兴二年正月己巳朔黑雾着人如墨连夜五日乃止安帝元兴元年十月丙申朔黄雾昏浊不雨　宋符瑞志元嘉二十七年四月豫章南昌午时天气晴明有彩雾映覆郡邑　南史齐永明六年冬丙戍土雾竟天如烟入人眼鼻二日乃止　湘州记曲江县有银山山常多素雾　天中记蓬莱山东有郁夷国时有金雾　谢承后汉书河南张楷字公超好道术居华隂能作五里雾时关西人裴优亦能作三里雾

　　格致镜原卷四
<子部,类书类,格致镜原>
　　钦定四库全书
　　格致镜原卷五　　　　　大学士陈元龙撰坤舆【一】
　　地【附地图　地仪　土圭罗经　铜表】
　　春秋元命苞地者易也言养万物怀任交易变化含吐应节故其立字土力于乙者为地　礼綂地施也谛也应变施化审谛不误也　刘熈逸雅地者底也其体底下载万物也亦言谛也五土所生莫不信谛也易谓之坤坤顺也上顺干也　春秋説题辞地之为言嫓也承天行其义也　储泳祛疑説地綂开于丑重浊之炁一万八百年凝而为地地之灵气融结而为山川河岳成形既定蠁攸召　礼记地秉隂窍于山川　列子地积块也充塞四虚无处无块　博物志天地四方皆海水相通地在其中葢无几也　晋书天如鸡子地如鸡子中黄居于天内天大而地小　月令章句丘陵原隰阪险总而曰地　周礼五地一曰山林二曰川泽三曰丘陵四曰坟衍五曰原隰　太经注九地一为沙泥二泽池三沚崖四下田五中田六上田七下山八中山九上山　淮南子九州之外乃有八寅【一作埏】八寅之外乃有八纮八纮之外乃有八极　太乙金镜经昔燧人氏仰观斗极而定方名东西南北是也　春秋命厯序神农始立地形甄度四海逺近山川林薮故至东西九十万里南北八十一万里　河图括地象夏禹所治四海内地东西二万八千里南北二万六千里　淮南子禹使大章歩自东极至于西极二亿三万三千五百里七十五歩使竪亥歩自北极至于南极二亿三万三千五百里七十五歩　尔雅岠齐州以南戴日为丹穴北戴斗极为空桐东至日所出为太平西至日所入为太蒙　周礼注地东西为广南北为轮　家语子夏曰商闻山书曰地东西为纬南北为经山为积德川为积刑髙者为生下者为死丘陵为牡川谷为牝　张华博物志地以山为之辅佐石为之骨川为之脉草木为其毛土为其肉三尺以上为粪三尺以下为地　杨泉物理论夫土地皆有形名而人莫察焉有龙体有麟鳯貌有弓弩势有斗升象有张舒形有塞闭容有眞之安有累卵之危有膏腴之利有塉埆之害此十形者气势之始终隂阳之所极也　尚书考灵曜地有四游冬至地上行北而西三万里夏至地下行南而东三万里春秋二分是其中矣地常动移而人不知譬如人在大舟中闭牖而坐舟行不觉也　关令内传地厚万里其下得大空大空四角下有自然金柱輙方员五千里　河图括地象地下有八柱柱广十万里有三千六百轴互相牵制名山大川孔穴相通　封禅书下泝八埏孟康注埏地之八际也　汉礼乐志媪神蕃厘注媪神地也淮南子女娲氏背方州抱圆天注方州地也　束晳
　　补亡诗漫漫方舆注方舆地也宋玊大言赋曰方地为舆　卢谌诗悠悠方仪廓注天地曰两仪故地曰方仪也　眞诰稽神枢金陵者句曲之地肺注水至则浮故曰地肺　河图岐山为地乳　郭璞山海经注洞庭地穴也在长沙巴陵今吴县南太湖中有包山下有洞庭穴潜行水底云无所不通号为地脉　神仙传费长房遇壶公有神术能缩地脉千里聚在目前放之复如旧方鎭编年髙展为并州判官一日见砌间沫出以手
　　撮之试涂一老吏面上皱皮顿改如少年色展以谓必神药问承天道士答曰此名地脂食之不死展乃甎已无所覩　五杂组地窖燕都秦晋俱有之葢地燥故不腐土坚故不崩自齐以南不能为也三晋富家藏粟数百万石皆窖而封之有藏十数年不腐者　卢氏杂説唐僧师云永寜坊东南坊是玊杯地安邑里西是金盏地　国语伯阳父曰阳伏而不能出隂遁而不能烝于是有地震　刘向説晏子曰吾见维星絶枢星散其地动乎　后汉天文志维星散钩星伸则地动有星守三渊地动　五杂组闽广地常动説者谓滨海水多则地浮也然秦晋髙燥无水时亦震动动则裂开数十丈不幸遇之者尽室陷入其中及其合也浑无缝隙掘之至深而不可得则闽广之地动而不裂者又得无近水滋润之故耶　晋书惠帝光熈元年五月范阳国地燃可以防此火沴土也　刘向别录凿山钻石则地痛人民多若虱虱众多则地痒　晋书地生毛近白祥也孙盛以为人劳之异　法珠林长阿含经云须弥山北天下有郁单越国其地柔輭以足地地凹四寸举足还复地平如掌无有髙下　陆友仁砚北杂志晋苻坚传云建元十七年长安有水影逺观若水视地则见人至则止坚恶之宋宝祐六年四月常州晋陵县之黄泥岸亦有此异相传呼为旱浪　研北杂志吾家太史在征西幕府小校言火山军地枯燥不可耕锄犂入地不及尺烈火随出矣　一綂志蜀伏龙山下地洼若池以火引之有声隐隐出地中少顷炎炽夏月积雨停水则熖生水上水为之沸而寒如故冬月水涸则土上有熖如烧人聚而观之至焚其衣裾
　　舆地图　元命苞神农之世怪义生白阜图地形脉道注怪义白阜之母白阜为神农图画地形通水道之脉集仙录黄帝在位王母遣使授以地图舜在位王母
　　遣使献益地图遂广黄帝九州为十二州　周礼职方氏掌天下之图以掌天下之地辨其邦国都鄙四夷八蛮七闽九貉五戎六狄之人民与其财用九谷六畜之数要周知其利害　吕伯恭汉舆地图序舆地之有图古也自成周大司徒掌天下土地之图以周知广轮之数而职方氏之图复加详焉迨汉灭秦萧何先图书始具知天下阨塞戸口多少之差武帝将立三子为王御史大夫奏舆地图请所立国乃开齐燕广陵之封舆地图之名至是始见　晋书武帝时裴秀为司空为地图十八篇【隋宇文恺曰裴秀舆地以二寸为千里】　丹总录世言舆地图始于汉光武披舆地图而不知前汉淮南王传已有按舆地图之语地以舆名取易坤为舆之义
　　地动仪　后汉书张衡字平子造风地动仪以精铜铸成圆径八寸合葢隆起形似酒樽饰以篆文山鸟兽之形中有都柱旁行八道施关机外有八龙首衔铜丸下有蟾蜍张口承之牙机巧制皆在樽中覆葢周宻无际如地动则樽震龙机吐丸而蟾蜍承之振声激扬虽一龙机而七首不动寻其方面乃知震动之所在验之合契若神
　　土圭　周礼大司徒以土圭之法测土深正日影以求地中日南则景短多暑日北则景长多寒日东则景夕多风日西则景朝多隂日至之景尺有五寸谓之地中羣书考索玊人之事以玊为圭而曰土圭者用以土
　　其地其长尺五寸非惟建王国用土圭诸侯之国亦用以土其地但正四方不求地中也　周礼注土圭一寸折一千里天地四游升降不过三万里土圭之影只有五寸折一方五千里以其在地之中故南北东西相去各三万里　朱子语录大司徒以土圭求地中今人都不识土圭郑康成解亦误圭只是量表影里尺长一尺五寸以玉为之夏至后立表视表影长短以玊圭量之如表影恰长一尺五寸此便是地之中【晷长则表影短晷短则表影长冬至后表影长一丈三尺余】今之地中与古已不同汉时阳城是地之中宋朝兵台是地之中【岳台在浚仪属开封府】已自差许多唐防要调露元年于阳城周公测影所得圭长一丈二尺七寸
　　罗经　月令广义地理罗经立方向以测星辰天度以针定子午为凖其法本于黄帝指南车制周公更流传推仿者寸缕之金必指子午此造化隂阳之妙【罗经有水罗有旱罗】
　　铜表　徐炬事物原始铜表古时用以纪里数者魏文帝一里置一铜表长二尺以志里数今时用石刻字于上某州往东南某州向西北即铜表之义也
　　山【附假山】
　　总论　説文山宣也宣气散生万物有石而髙象形也春秋説题辞山之为言宣也含泽布气调五神也隂
　　含阳故石凝为山　春秋元命苞山者气之包含所以含精藏云故触石而出　释名山产也言产万物　国语禹封九山山者土之聚也　王制山者安静养物览名山五千三百七十出水之山八千里受水者八千里出铜之山四百六十七出铁之山三千六百九十此禹迹之所被也　郭熈记春山淡冶而如笑夏山苍翠而如滴秋山明浄而如妆冬山惨淡而如睡　巩氏耳目志海山微茫而隐见江山严厉而峭卓谿山窕而幽深塞山童頳而堆阜　尔雅山三袭陟【袭重也山之形若三山重累者名陟】再成英【成重也山形两重者名英】山大而髙曰崧山小而髙曰岑鋭而髙曰峤卑而大曰扈小而众曰岿属者峄独者蜀山脊冈山顶冡崒者厜防峦山嶞【山形长狭者荆州谓之峦】重甗隒【谓山形如累两甗甗甑也山形状似之因以名云】多小石磝【小石礓砾也山多此小石者名磝】多大石礐【大石盘石也山多盘石者礐】石戴土谓之崔嵬土戴石为砠　尔雅大山宫小山霍邢疏宫犹围绕也谓小山在中大山在外围绕之言山若此者名霍非谓大山名宫小山名霍也　尔雅小山岌大山峘邢疏岌谓髙过也言小山与大山相竝而小山髙过于大山者名峘非谓小山名岌大山名峘也　尔雅小山别大山鲜郭注不相连也　尔雅山未及上曰翠微邢疏未及顶上在旁陂陀之处名翠微一説山气青缥色故曰翠微也丹总录凡山逺望则翠近之则翠渐微故曰翠微
　　也　毛诗传山无草木曰岵有草木曰屺山足曰麓释名山顶曰椒山足曰麓山穴曰岫山边曰崖崖之髙曰岩上秀者曰峯山旁曰坡　王涯仙掌辨鋭而出者为虎牙尖而背者为熊耳角而巘者为牛首冠而峭者为鸡头　汉书沟洫志引洛水至商顔下颜注商顔商山之顔也谓之顔者譬人之额顔也亦犹岭象人之颈领　淮南子注岬山脇也　谢朓诗即此陵丹梯李善注丹梯谓山也　闗令尹内传五百岁天下名山一开开则金玊之精涌出　酉阳杂俎山上有葱下有银山上有薤下有金山上有姜下有铜锡山有寳玉木旁枝皆下垂　地镜图未到山百歩呼曰林林央央此山王名知之却百邪　刘敬叔异山精如龙有五赤色角名曰飞龙见之者可呼其名不敢为害　抱朴子山之精形如小儿而独足足向后喜来犯人其名蚑知而呼之即当自却一名曰超空亦可兼呼之　白泽图山之精名状如鼓一足能行可使取虎狼豹　邓德明南康记山都形如昆仑奴通身生毛见人輙闭目张口如笑好在深涧中翻石觅蟹噉之　周易是谋太山金鸡西岳玊羊郑注二岳之精也　神异经西北山中有人焉其长尺余一足性不畏人犯之则令人寒名曰山臊人以竹着火中烞熚有声而山臊惊惮逺去五岳　班固白虎通中央之岳独加髙字者何中央居四方之中而髙故曰嵩髙山　郡国志禹贡熊耳外方郑云外方山即嵩也　戴延之西征记嵩山东曰太室西曰少室相去十七里嵩其总名也谓之室者以其下各有石室焉　郡国志少室一名负山　嵩山记懊来山自蜀中来与嵩山争髙而不胜故名懊来　风俗通泰山山之尊一曰岱宗岱始也宗长也万物之始隂阳交代故为五岳长　博物志泰山一曰天孙言为天帝孙也主召人防东方万物始成知人生命之长短　水经注华山古之敦物山也　白虎通少隂用事万物生华故曰华山　华山记山顚有池生千叶莲花服之羽化因曰华山　初学记张衡西京赋缀以二华谓太华少华也　薛综西京赋注华山与首阳山本一山当河河水过之而曲行河神巨灵以手擘开其上以足蹋离其下中分为两以通河流　山海经泰华之山削成而四方髙五千仞其广十里　徐灵期南岳记上承冥宿铨德钧物故名衡山　罗含湘中记宿当轸翼度应机衡故曰衡山　山海经衡山俗名岣嵝　丹录衡山一名芝冈　盛之荆州记衡山为南岳其来尚矣至于轩辕乃以灊霍之山为副焉故尔雅云霍山为南岳葢因其副也至汉武南廵又以衡山辽逺道隔江汉乃徙南岳之祭于庐江灊山　邢昺尔雅疏尔雅云霍山为南岳风俗通云衡山一名霍言万物霍然大也地理志衡山在长沙湘南县南广雅云天柱谓之霍山地理志云天柱在庐江潜县则在江北而云衡霍一山二名者本衡山一名霍山汉武帝移岳神于天柱又名天柱亦为霍故汉以来衡霍别矣　湘中记衡山遥望如阵云湘千里九向九背　水经恒山谓之岳白虎通恒者常也隂终阳始其道常乆故曰常山
　　括地志北岳有五别名一曰兰台府二曰列女宫三曰华阳台四曰紫微宫五曰太乙宫或云大茂山　洞渊集嵩山名上帝司眞洞天泰山名太空洞天华山名太极总仙洞天衡山名朱陵太虚洞天恒山名太一总洞天
　　诸山　焦竑林桂林之山玲珑剔透巴蜀之山巉差窳窆河北之山绵衍厐江南之山俊峭巧丽　广博物志长白山相传古肃然也　五经要义终南山一名太一　潘岳闗中记终南一名中南言在天之中居都之南故曰中南　辛氏三秦记终南一名地肺可避洪水　郡国志庐山古名南鄣山　罗浮山记罗罗山也浮浮山也二山合体谓之罗浮　荆州记武当山一名篸岭轻霄葢其上白云带其前一名谢罗山　葛仙公传昆仑一名圃一曰积石瑶房一曰阆风台一曰华葢一曰天柱　水经注昆仑为无丘　丹总録昆仑山一名昆岑君山一名娲宫普陀山一名梅岑青城山一名天谷大复山一名胎簪　吴拭武夷杂记武夷骨山也磅薄一百二十里外山始有肤　河图武闗山为地门荆山为地雌大别山为地理岐山为地乳汶山为井络桐柏山为地穴鸟防同穴山地之干也　史记海中有三神山名曰蓬莱方丈瀛洲仙人居之　拾遗记三壶海中三山也一曰方壶即方丈二曰蓬壶即蓬莱三曰瀛壶即瀛洲此三山形如壶蓬莱亦名防丘一名云来方丈一名峦稚瀛洲亦名魂洲亦名环洲　云笈七签海外蓬莱阆有五岳灵山一曰广乘之山天之东岳也在东海之中为生之首上有碧霞之阙琼树之林紫雀翠鸾碧藕白橘主岁星之精居九气青天之内二曰长离之山天之南岳也在南海之中上有朱宫绛阙赤室丹房紫草红芝霞膏金醴主荧惑之精居一气丹天之内三曰丽农之山天之西岳也在西海之中上有白华之阙三素之城玊泉之宫瑶林瑞兽主太白之精居七气素天之内四曰广野之山天之北岳也在北海弱水之中上多琼楼宝阙金液龙芝主辰星之精居五气天之内五曰昆仑之山天之中岳也在八海之问上当天心形如偃葢东曰樊桐西曰圃南曰积石北曰阆上有琼华之阙光碧之堂瑶池翠水金井玊彭主鎭星之精居于中元一气天中焉　海录碎事方丈之西北有隂成大山沧浪之西有阳长大山此二山是阳九百六厯数之标揭也百六之运将至则阳长水竭隂成水架阳九之运将至则隂成水竭阳长水架
　　假山　西京杂记茂陵富人广汉筑园四五里激流水注其内摄石为山髙十余丈　杜子美集南曹小司防舅于我太夫人堂下累土为山一篑盈尺旁植慈竹葢兹数嵚崟有致　五杂组宋时巨室治园作假山多用雄黄熖硝和土筑之雄黄能辟蛇虺熖硝能生烟雾每隂雨之候云气浡郁如眞山矣　七修藁近日富贵家之叠假山自不能如眞山之有生气春夏且多蛇虺而月夜不可乐也宋宫之艮岳其万岁山之大洞皆筑以雄黄炉甘石葢雄黄则辟蛇虺炉甘能致云雾若天少隂山遂滃郁如深山穷谷故不数年而胜眞山矣李德裕平泉亦然　春风堂随笔武康石色黑而润文如波浪人家园池叠假山以此为奇　五杂组假山湏用山石大小髙下随宜布置不可斧凿葢石去其皮便枯槁不复润泽生莓苔也　苏洵木假山记木之漂沉汩没于湍沙之间不知其几百年而其激射齧食之余或仿佛于山者则为好事者取去强之以为山　五杂组葛尚宝园有木假山一座岩洞峯峦皆木根叠成不用片石坏土也
　　海【附潮】
　　刘熈释名海晦也主承秽浊其水黑如晦也　説文海天池以纳百川者也　老子海为百谷王　风俗通海曰朝夕池　庄子注尾闾泄海水出外者也在百川之下故称尾水聚族之处故称闾　列子渤海之东有大壑焉实为无底之谷名曰归墟　晏子吾闻江深五里海深十里　史记邹衍曰中国名曰赤县禹之九州是也中国外如赤县者九有裨海环之如此者又九都有大瀛海环其外　博物志东海共称渤海又曰沧海髙僧传鉴眞往日本漂入蛇海又入鱼海复入鸟海既出逹于日本　东方朔十洲记东有碧海广狭与东海等水不醎苦正作碧色扶桑在碧海中东海外别有圆海绕蓬莱山海水正黑谓之溟海无风而洪波百丈山海经瓯闽皆在岐海中　西域传西有海潮海
　　蒲昌海　郭义恭广志蒲海在西域东北　阚骃十三州记允吾县西有卑禾海代谓之青海　后魏书太祖西征次鹿浑海　广志中之西有潭弥海阳池海　山堂肆考海在西域碎叶国东大寒不冻　山海经无臯之山南望幼海　谢承后汉书交阯七郡贡献皆从涨海出入　博物志霍去病北伐至瀚海而还后汉书窦宪伐匈奴至勃鞮海　广志北有伊连海后汉书梁讽説北单于单于即将人众与讽俱还到
　　私渠海　梁四公记黑谷之北有漆海毛羽染之皆黑西有乳海其水白滑如乳　苏鹗杜阳编南昌国有紫海水色如烂椹可以染衣其龙鱼鼈砂石草木无不紫　拾遗记然丘之国泛沸海至京师沸海汹涌如沸煎也鱼鼈皮骨坚强如石可以为铠泛沸海之时以铜薄舟底蛟龙不能近也　漂粟手牍流波山下有然海千里民汲之以代油光明过于油数倍　南部新书天宝十载始封四海神为王　春明退朝録欧阳少师言为河北都转运使冬月按部至沧景间于野亭夜半闻车旂兵马之声几逹旦不絶问彼处人云此海神移徙论语摘辅相阳侯为江海宋均注阳侯主江海之神初学记海神曰海若　五杂组天妃海神也谓之妃
　　者言其功德可以配天云耳今祀之者多作女人像此与祠大士者相同习而不觉其非也　神仙传麻姑谓王方平曰接待以来见东海三为桑田　笔谈登州海中时有云气如宫室台观人物车马歴歴可见谓之海市　酉阳杂爼陈司徒在扬州时东市塔影忽倒老人言海影翻则如此　野史至正戊子年永嘉大风海舟吹上髙坡十余里水溢数十丈死者数千谓之海啸也王晋书慕容晃上言成帝曰臣躬征平郭逺假陛
　　下天地之威海为结冰淩行海中三百余里诸老言自立国初无海水冰冻之事　金华子北海县因地得五铢钱取之不尽中得一石记云此是海眼以钱鎭之众惧复掩之　癸辛杂识华亭市有一物如水桶而无底非金石竹木所制久未有知其名与所用者一日有海舶老商见之惊喜抚玩以三百缗售之曰此至寳也名曰海井凡航海必须以淡水自随今但以大器满贮海水置此井于水中汲之皆甘泉矣　玊堂闲话广州番禺县尝有部民牒诉云前夜亡失蔬圃今认得见在某处请县宰判状往取之有北客骇其説因诘之民云海之浅水中有荇藻之属被风吹沙与荇藻相杂其根浮于水面或厚三五尺可以耕垦为圃以植蔬夜则被盗者盗之百余里外若浮筏之乘也　职方外纪谙戹利亚国有海窖潮盛时窖吸其水水不盈潮退喷水如山髙当吸水时人立其侧衣一沾水即被吸
　　潮　皇极经世海潮者地之喘息也所以应月者从其也　説文朝曰潮夕曰汐　风土记防鱼长数千里穴居海底鱼入穴则潮上出则潮退出入有节故潮水有期　虞集就日録江潮之説前后纪録不一山海经以为海防出入穴之度佛书以为神龙之变化葛洪潮记谓天河激涌洞冥正一经云月周天而潮应王充论衡谓水者地之血脉随气进退而为潮窦叔蒙海涛志以潮汐作涛必待于月月与海相摧海与月相明东海渔翁海潮论曰地浮与大海随气出入上下地下则沧海之水入于江谓之潮地上则江之水归于沧海谓之汐浙江源近江水少海水多其潮特大赵景安漫抄载徐明叔等髙丽録云天包水水承地而元气升降于太空之中地乘水力以自持且与元气升降互为抑扬而人不觉且月隂也潮水也皆应于易之坎卦为用故易説卦坎为水为月　抱朴子天河从北极分为两条至于南极其一经南斗中过其一经东斗中过两河随天转入地下过而下水相得又与海水合三水相荡而天转之故激涌而成潮一月之中天再东再西故潮水再大再小又夏时日居南宿隂消阳盛而天髙一万五千里故夏潮大也冬时日居北宿隂盛阳消而天卑一万五千里故冬潮小也春日居东宿天髙一万五千里故春潮渐起也秋日居西宿天卑一万五千里故秋潮渐减也　谈撰仲秋潮盛者隂阳气均而隂方壮鼓怒之势雄故也　宣昭潮候説圆则之运大气举之方仪之静大水承之气有升降地有浮沉而潮汐生焉月有盈虚潮有起伏故盈于朔望虚于两息于朓朒消于朏魄而大小凖焉月者隂精水之所生日为阳宗水之所从故昼潮之期日常加子夜潮之候月必在午而晷刻定焉卯酉之月隂阳之交故潮大于余月大梁【日月所防于酉曰大梁】析木【日月所防于寅曰析木】河汉之津也朔望之后天地之变故潮大于余日　燕肃海潮论大率元气嘘吸天随气而涨敛濆浡往来潮顺天而进退者也以日者重阳之母隂生于阳故潮附之于日也月者太隂之精水属隂故潮依之于月也　元和志浙江潮毎日昼夜再至常以月十日二十五日最小月三日十八日极大小则水渐涨不过数尺大则涛涌髙至数丈毎年八月十八日数百里士女共观舟人渔子泝涛触浪谓之弄潮　吴越春秋前潮水潘侯者子胥也后重水者大夫种也　太平广记自海门山潮头涌髙数百尺越钱塘渔浦方渐低小朝暮再来其声震怒雷奔电走百余里时有见子胥乘素车白马在潮头之中　田家五行十三廿七名曰起水是为大汛各七日二十初五名曰下岸是为小汛亦各七日　寰宇记琼州潮候不同凡江浙钦廉之潮皆有定候琼海之潮半月东流半月西流潮之大小随长短星不系月之盛衰　番禺记晨潮下晚潮上两水相合谓之沓潮　广西志桂林府圣水岩子时潮上午时潮落三五十年有一大潮　御览古有尹公者居苕溪善推候有异术乡人王氏有女美质尹公求之不得叱水来潮以溺其居至今日暮则风生水长数尺号为尹公潮　西吴记长兴吴山下有溪名吴山湾昔吴王送女至此有潮髙三尺倒流七十里名吴王送女潮　博物志东海中牛鱼剥其皮悬之潮水至则毛起潮去则复　述异记伺潮鸡潮水上则鸣孙绰海赋石鸡清响而应潮是也













　　格致镜原卷五
　　钦定四库全书
　　格致镜原卷六　　　　　大学士陈元龙撰坤舆【二】
　　石上
　　总论　春秋説题辞周易艮为山为小石石隂中之阳阳中之隂隂精辅阳故山含石石之为言托也　博物志地以石为之骨　物理论上精为石石气之核也气之生石犹人筋络而生爪牙也　古诗黕黕布云根森森散雨足注云生于石故名石曰云根　刘熈释名山体曰石石硌硌也山多大石曰礐礐学也大石之形学学然山多小石曰磝磝尧也毎石尧尧独处而出见也砾小石也磊众石也　周礼大司寇以嘉石平罢民有罪者坐诸嘉石以肺石逹穷民凡茕独老幼之欲复于上而未逹者立于肺石注嘉石丈石也肺石赤石也陈襄文昌杂録长安故宫阙前有唐肺石尚在其制如佛寺所系响石而甚大可长八九尺形如人肺亦有欵志但漫剥不可读秋官大司寇以肺石逹穷民原其义乃伸者击之立其下就士师听辞如今之挝登闻鼓也所以肺形者便于垂又肺主声声所以逹其也程大昌演繁露禹贡青州贡品有松怪石説者疑怪石之为玩物不当责贡予曰非也其所谓怪非今世所玩如灵壁太湖之石嵌空玲珑可为戏玩也质状色泽似石而非石故以怪名也怪者异也　夏树芳词林海错尸子周公践东宫履乘石视明堂居摄乘石王所登上车之石也唐王起乘石赋承玊趾以増丽拂衮衣而更妍　演繁露穆天子曰天子东征有采石之山凡好石之器于是出天子升山取采石焉使民铸以成器于采石山之上注云采石文采之石也则铸石为器古有之矣　淮南子玊待礛诸而成器注礛诸攻玊之石封氏见闻记峄山碑云刻此乐石读者多不晓颜师
　　古谓以泗滨浮磬石作碑也　山海经东山髙氏之山多针石郭璞注为砭石也　左传美疢不如恶石服防注石砭石也　南史侍郎金元起欲注素问以砭石问王僧孺对曰古人当以石为砭必不用铁説文有此砭字许愼云以石刺病也　畱青日札我朝立石于府州县甬道中作亭覆之名曰戒石防二大字于前其隂刻尔俸尔禄民膏民脂下民易虐上天难欺十六字此葢作于蜀主孟防其文尚多乃删取于宋初用黄廷坚所书　词林海错石音妥石圆而长所以澄水不浊用以煎茶　神仙传焦先者字孝然河东人也年一百七十岁常食白石以分与人熟煮如芋食之　晋书鲍靓为南海太守尝行部入海遇风饥甚取白石煮食之以济　仙经神山五百年輙开其中石髓出得而服之夀与天相毕　神仙传王烈入太行山忽闻山东雷声往视之见山石上破数百丈中一孔尺余有青泥流出烈取抟之随手坚凝气味如粳米饭此石髓也　晋书嵇康遇王烈共入山烈尝得石髓如饴即自服半余半与康已凝而为石　范成大桂海虞衡志桂林宜融山洞穴中凡石脉涌处为乳融结下垂其端轻薄中空水乳且滴且凝纹如蝉翼者胜　事物原始石钟乳出泰山及道韶峡州生岩穴隂处澑山液而成中空相通长者五六寸如鵞翎管様有石竹茅山乳之别　酉阳杂俎有人游南山乳洞深数里乳旋滴成飞仙状洞中已有数十若工玉石眉目衣服形制精巧一处滴至腰已上其人因手承潄之经年再往见所承滴像已成矣乳不复滴当手承处衣缺二寸不就　三齐要略始皇时有神能驱石下海石去不速神人輙鞭之流血石皆赤康誉之昨梦録髙丽之东盛夏日力烘石极则出
　　液他物遇之即为火　物相感志凡山石五六月盛时必汗出赤黄者金汗口尝味臭如牛溺气手擘如有金初融似银者金也白汗味辛者银汗如雀毛色者铜如胡胶色者铁也如白铁色者锡也　事物绀珠石胆又名毕石黑石棊石铜勒生于铜坑中块如鸡卵色青碧不忝琉璃击之纵横解皆成叠中汁如胆　物相感志上石胆出蒲州又出年山能化铁为铜初取块出见风即破其色黑形如胶片黄黑相间如琉璃者最上　杨愼外集延州髙奴县有石脂水腻浮水面如漆采以膏车及炷灯谓之石漆宋时用以烧烟造墨谓之延州石液刻于墨上　事物绀珠赤石脂膏粘故曰脂有五种色为用一　北史悦般国南界有大山山傍石皆燋镕流地数十里乃凝坚人取以为药即石流黄也抱朴子石流丹为山之赤精　事物原始石英今新
　　安有之长五六寸者佳黄色如金在端者名黄石英赤端白后者名赤石英青端赤后者名青石英黑泽有光者名黑石英防稽岭南俱出之　汉书子虚赋云雌黄白坿苏林注白坿白石英也　孙盛魏春秋黄初元年文帝愈崇宫殿雕饰观阁取白石英及紫石英五色大石于太行谷城山　抱朴子石中黄子近水之山有之多在大石中其石常湿润不燥打石见之赤黄溶溶如鸡子之在殻者便饮之不尔便坚凝成石也　北史齐杨愔患背肿马嗣明以炼石涂之便差作炼石法以粗黄色石如鵞鸭卵大猛火烧令赤内淳醋中自有石屑落醋内频烧至石尽取石屑曝干捣下簁和醋以涂肿上无不愈者　张鷟朝野佥载同泰于洛水得白石紫文云圣母临水永昌帝业进之授五品果毅置永昌县乃是白石凿作字以紫石末和药嵌之后并州汶水县于谷中得一石还如此有武兴字改汶水为武兴县自是往往作之后知其伪不复采用乃止　五杂俎京师北三山大石窝水中产白石如玉专以供大内及陵寝堦砌栏楯之用柔而易琢镂为龙凤芝草之形采尽复生　周礼石有时而泐注泐解散也　览石得鹊髓则化
　　详　研北杂志张澹岩好蓄竒石其论石之品云灵壁石出于泗滨本乐石所用书云泗濵浮磬是也硕厚清越如被涂泽而乏烟雨葱蒨之姿思溪石近出于太末深在土中坚贞温润文质俱胜扣之如钟四面皆可观其姿裁明秀体气髙妙夐出诸石之上视灵壁犹伧父也林虑石逺出河朔土厚水深体极枯燥然玲珑嵌空宛如镵刻其实皆出自然洞庭石在太湖之中咸池一气下注膏液石生于水裔宛转奇巧翠润而文吴人以植园舘亭然秀耸髙或数丈低犹数尺然不及思溪之精絶也又鲜于伯机论石以太湖为苐一山石次之王佐格古要论太湖石在水中者为贵葢石在水中
　　岁乆为波涛之冲击皆成空石面鳞鳞作靥面名曰弹窝亦水痕也没人缒下凿取极不易得石性温润奇巧扣之铿然如钟磬在山上者名旱石枯而不润或赝作弹窝以售人亦得善价　清异録桑维翰夀辰韦潜德献太湖石一块上有镌字金饰曰宠仙　格古要论灵璧石出灵璧县在深山中掘之乃见其色黑如漆间有细白纹如玊者有卧砂不起峯者亦无岩岫佳者如卧牛菡蓞蟠螭【一作蜗】扣之声清如玊快刀刮不动此石能香斋阁中有之香云终日不散假者多以太湖石染色刀刮成屑洪武初年取其石作磬给赐各府文庙其色白其声清逸吉安南昌府学皆有之近年多取其石作砚而不见有黑漆者　周密云烟过眼录大衍库出售杂物时有灵璧小峯长仅五六寸髙半玲珑秀润所谓胡桃玉色徽宗御书八小字刻于峯傍云山髙月小水落石出略无琢刻之形眞奇物也　陈继儒妮古録檇李项氏灵璧石一座长二尺许色青润声亦泠然背有黄沙文一带峯峦皆隽下金塡刻字云宣和元年三月朔日御制御书其下押一字　雨钞摘腴以煮酒脚涂灵璧石其黑如漆永不脱　格古要论昆山石出昆山县马鞍山此石于深山中掘之乃得玲珑可爱凿成山坡种石菖蒲花树及小松栢树山在县后一二里许山上石是火石山洞中石玲珑好栽菖蒲等物最佳茂盛葢火暖故也　五杂组昆山石刻玊不过二三尺而止案头物也闽中玊华洞石似昆山而精过之小者如拳大者二三尺许然多止一二面而其背蚀土者殊粗　格古要论湖山石青黑色太湖石花纹与骰子香楠木相似性坚锯板可嵌桌靣虽不奇异亦少有之英石出英州如铜鑛声倒生岩下以锯取之故底平起峯二三寸亦可作几案奇玩色黑润者可爱川石出四川白地青黑花纹如山坡性坚锯板可嵌桌靣句容茆山石白而有光有水石泠白色或有水路或有饭糁色好者与眞玊相似虽刀刮不动终有石性不温润永石出永州府祁阳县今谓之祁石石性不坚色青好者有山水日月人物之像多是刀刮成非自然者以手摸之凹凸者可验紫花者稍胜青花者锯石板可嵌桌面屏风厢嵌任用南阳石纯绿花者最佳有淡绿花者有油色云头花者皆次之性坚极细润锯板可嵌桌面砚屏其石于灯前或窓间照之则明少有大者俗谓之硫黄石　春风堂随笔武康石色黑而润文如波浪人家园池叠假山以此为奇大至寻丈者絶少武康县今属湖州山溪间多产此石予行江南山中亦见此有甚大者或云出海岛中水洗而成文海舶取以压风者往年入蜀自栈道过凤县岭纯是此石人家用作短墙有甚佳者折皱成文而方整可坐其品格颇多惟叠雪者为甲横文叠起如折有黑白层叠相间者有白石作腰带围者曰玊带流水其文皆坚麻衣如人衣麻之状锦犀红黄色相间成文虎皮大文圆嵌作黄黑色麻皮如画家麻皮皴海石苍黑色面作矾头纹面石纹突出而狞狠有透漏如太湖石谓之湖石　云烟过眼録锦川石长五丈余葢宣和后宰门所谓艮岳前河梁也石色紫碧相间皆成文理近世罕得今藏戚顺王家谈虢石重重紫白相间以笔描紫上缓手剖之紫去白见随意所欲作何物象至于林木亦可以药笔为之以手试之有参差龃龉者皆伪物也　珍玩考大理府防苍石防苍山出其石白质青文有山水草木状人多琢以为屏　杂记女直黑龙江口出水花石坚利入铁可锉矢镞人将取之必先祈福　李商集荥阳郑璠自象江得怪石六其三耸而鋭上又一如世间道士存思图画人肺胃肝肾次第悬络者又一空中而隐外若癃瘿殃疝病不作物者又一色绀冰而理平漫弹之好声璠为象江三年及还长安无家居妇儿寄止人舍下计辇六石道费俸六十万璠嗜好有意极前軰人山堂肆考鼋首山在苏州府为洞庭西山之支岭其麓有石闯出如鼋首因名山产石有天然玲珑者为花石雕琢击之有金玉声有色白而温润者为玉石堪为玩器有胎斑而光泽者可制砚　黄一正事物绀珠金牙石出蜀中大如棊子而方　格古要论试金石出蜀中江水内纯黑色细润者佳若石上试金满用盐洗去畱放湿地上少时用更用胡桃油揩过却上金常用袋盛之好者四五寸长二三寸大价银直一二两又有一等黑石可试银不知其所出　华夷珎玩考有砺石谓之吃铁石剖之得镔铁出西番　格古要论乌石出山西泽潞山中其色纯黑如漆细润如玊性坚甚利刀刮不动多作带用霞石出山西其色黑如漆内有白防如豆大似菊花但姿质甚粗不为奇竹叶玛瑙石花斑与竹叶相故名出斑大小长短不一様每斑紫黄色斑大者青色多性坚可锯板嵌桌靣斑细者贵斑大者不贵有一等斑小者如米豆大甚可爱多碾作骰盆等器此石甚少红丝石土码碯质粗不润白地上有赤红纹路并无云头等花亦可锯板嵌台桌大者五六尺不甚直钱　汉郊祀志注防美石黑色也　华夷珍玩考艾蒿下鎭峡中有青石青质黑理其纹有松栢人物溪桥水石山林楼屋日月之状可为屏　九州要记天下青石无加于遂寜府可为钟磬　张续宣室志海岱之间出黄石或云茹之可以长生宗皇帝尝命临淄守每岁采而贡焉　防稽记诸暨县有鸟带山其上多紫石　演繁露建康城中铺街之石率皆青质红章此自其地石性天然而然　雷民传时有雷火于野中每雨霁得黑石或方或圆号雷公墨　山海经臯涂之山有白石名礜可毒防注鼠食之死食之肥　述征记洛水底有礜石故上无冰　张华禽经注鹳水鸟也伏卵时数入水冷则不毈取礜石周卵以助暖气故方术家以鹳巢中礜石为眞物也　抱朴子取一把礜石内一活鱼口与无药者俱投沸膏中猛火之上其无药者须臾熟可食其衔药者浮戏瀺灂不死　事物绀珠磁石磁慈也有铁处则生吸铁针铁物若慈母恋婴儿也本草山之阳产铁者隂必有磁石葢二物同气也
　　杂记航海固必用鍼以为向尤必用磁石以养鍼磁石出福建之佛字山有神最灵凡取磁石必先致祷于神神许则往亦不多得否则皆顽石无用者　丰寜传益眼者无如磁石以为盆枕可老而不昏寜王宫中多用之　淮南毕万术磁石一名磁君　石药尔雅磁石不拾针者名绿秋又名帝流浆　尚书荆州厥贡砺砥砮丹注砥细于砺皆磨石砮石中矢镞　异物志夷州土无铜铁取磨砺青石以作弓矢此亦石砮楛矢之山海经京山有防郭注黑砥石也　拾遗记董偃以画石为牀文如锦也石体甚轻出郅支国　琐碎録画眉石武昌有之出于樊湖可以代七香圆　山海经女牀山其隂多石郭注矾石也楚人名石秦人名羽一名羽泽　陶景本草羽泽枯者曰巴石有五色能使铁为铜　山海经钱来之山多洗石注洗石可以磢体去垢圿　张勃吴録郁林郡布山多蛇毒有冷石色赤黑味苦屑此石着创中立苏　事物绀珠磆石滑腻也又名液石共石番石脱石色白腻佳桂府为贵麄顽青黑勿用　乐史寰宇记南雄县出嫩石可以为锅釜　常璩华阳国志汶山有盐石煎之得盐　周逹观眞腊风土记眞蒲巴涧滨海等处有石味胜盐可琢以成器　事物绀珠盐精石又名隂精石出卤地桃花石出申州可为器代赭石出代州山谷色如鸡冠泽者佳又云研水可代染赭姜石生土石间如姜有五种色白佳　华夷珎玩考花蕊石极大坚重出自陜州顔色彷佛硫黄黄中间有白防因名花蕊　物相感志黄花石出波斯国能制汞有黑防似赤色烧之有烟　珍玩考方解石大体与石膏相似惟不附石而生端然独处形块大小不定或在土中或生溪水得之破皆方解故以为名　名山志芙蓉渚有耸石头如初生芙蓉色青白　演繁露衢州之下十里许深潭中有石兀立水面土人命为浮石　五杂组闽有浮石羊肚内败絮其中置之水上则浮　寰宇记安福县长岭山有石黑可种火是为不石　本草纲目不有木石二种石者体坚重或以裹蘸石脑油然灯彻夜不成色白如烂木或云滑石之根出滑石处皆有之　拾遗记宛渠国人夜琢燃石以代日光此石出于然山其土石皆自光明钻斩皆火出大如粟则晖曜一室昔炎帝时火食国人献此石也　宋永初山川记建城县西有羊山上有燃石色黄白而理疎以水灌之便可煮物故谓燃石　金楼子豫章有水石灌之可以燃鼎　舆地志临武县山有石置物其上立焦　汉地理志豫章郡出石可燃为薪　珍玩考凝水石多生河间亦产邯郸有纵理横理不同惟润泽清明为上置水中与水一色虽夏月亦凝为冰故此得凝水之名图经曰凝水石即寒水石也或曰纵理者为寒水石横理者为凝水石又有一种冷油石全与此相但投沸油铛中即冷者也　十洲记流洲在西海上有昆吾石冶之成铁作剑光明洞照如水晶状割玉如切泥土然　拾遗记员峤东有云石广五百里駮骆如锦扣之片片则滃然云出隋唐嘉话傅奕知金刚石至坚不能敌唯羚羊角能
　　碎之　物相感志婆娑石一名菩萨石出番山石涧中有盘形状礧磈大小不常色如青緑斑黑有星者为上似膏石矾石斑不至焕烂者为中色如滑石微黄轻者为下但以人血拭之羊鸡血磨一如乳似觉羶气为妙西番以为惜身之宝辟诸毒也　方书菩萨石就明能出五色光今名山多有之俗称放光石是也最贵者曰金刚寳石其光可以射逺　七修藁峨嵋匡庐五台山皆有放光石清晨映日而有光五色自下而上有佛庙在上者则僧人以为佛光既是佛光何待日而方明非日则不明其不神可知矣是知其山之石蕴于土者皆放光之石也尝有人掘其石置诸日中有五色光非日石则不明也此隂气负阳而光彩自绚亦山川灵气也　华夷珍玩考阳起石出歴城西北药山山惟一穴官中常禁岁乆穴益深得之甚难以色白肌理明莹若狼牙者为上磨水透楮见日则飞故曰阳起石农田余话炉甘石雨过之后则有湿气蒸蒸然以象岚雾　事物绀珠虎精石虎行放光射入地中成白石治小儿惊凤石凤所止处掘下三尺有白石服之安心神采兰杂志有海石若荳瓣入醋能移动者亦曰相思
　　子　锦绣万花谷州人重诸葛武侯以人日倾城出游八阵碛上谓之碛妇人拾小石之可穿者贯以防索系于头以为一岁之祥　投荒杂録番禺人逢端午采鹊巢中得两小石号鹊枕妇人遇之有抽金簪解耳珰而偿其直者　山居新语蒙古人之祷雨者惟取浄水一盆浸石子数枚而已其大者若鸡卵小者不等然后黙持宻咒将石子淘漉玩弄如此良乆輙有雨石子名曰鲊答乃走兽腹中所产狗牛马者最佳　湘中记湘水至清虽深五六丈见底了然其石子大如摴蒲五色鲜明白沙如霜雪
　　古人珍玩诸石　李绰尚书故实李师诲兄弟于衲僧处得落星石一片僧云于蜀路早行见星坠于前遂掘之得一片石如断磬其石端有雕刻狻猊之首亦如磬有孔穿縧处尚光滑岂天上奏乐器毁而坠与此石流传安邑李吉甫宅中　苏鹗杜阳编肃宗时天帝授尼眞如以八宝使逹于天子其六曰雷公石二枚斧形长可四寸阔一寸许无孔腻如青玉又武宗防昌元年夫余国贡松风石方一丈莹彻如玉其中有树形若古松偃葢飒飒焉而凉飚生于其间至盛夏上令置于殿内稍秋风飕飕即令撤去　野人闲话道士刘云出一白石圆如鸡子其上有文彩出如画乃是二童子持节引仙人眉目毛髪冠履衣帔纎悉皆具云于麻姑洞石穴中得之沈黙亦出一石阔一寸余长二寸五分上出盘龙鳞角爪鬛无不周备云于巫峡山中得之　录异记防稽进士李眺偶拾得一小石青黑平正温滑可玩用为书鎭焉偶有蝇集其上驱之不去视之已化为石求他虫试之随亦化焉殻落坚重与石无异　段成式酉阳杂俎少时尝毁鸟巢得一黒石大如雀卵圆滑可爱后偶置醋器中忽觉石动徐之见有四足如綖举之足亦随缩　清异録契丹东丹王突买巧石数峯目为空青府又赵光逢奴往淮壖偶得一石四边玲珑火光逢爱之名曰圆光石　石林燕语宋米芾好奇石知无为军初入州见立石颇奇喜曰此足以偿吾怀命取袍笏拜之每呼曰石丈为言者所弹　王氏谈録少游蜀于江濵得灵符石理坚润其文尤异　南墅闲居録丁谓有小山髙才数寸苍翠嵌空盛夏常设盆水置小山其中一日张宴有客掬水洒之须臾云雾自窍中出有光如电细视之蜿蜒小龙如线挂云雾中已而散绎蜿蜒亦莫知所之众客惊异谓曰此龙精石也龙交海上精流于石也　续墨客挥犀朝议李芬好奇有异石髙二尺许嵌硿可爱常置庭槛间每至日方未时即有气出石穴中若烟云之状万不差一因目之为未石　事物原始东坡于齐安江上得黄石二百九十八枚精明可爱以古铜盆贮遗佛印自后山僧效之皆以浄水注石为供自东坡始也　词林海错沙门元霭蜀中人写眞染色以一小石磨研取色葢覆肉色之上后遂如眞　云林石谱杜绾字季扬衍之孙也曽一兰州黄河水中圆青石大如柿作鎭经宿连简册輙湿后以器贮之凡移时有水浸润一日忽堕地破而为三四叚空有小鱼一枚才寸许跳掷顷刻即死　张寜方洲杂言予见某侯家传美石一方中有一人绯袍玊带端拱而坐又见观音寺胡同寺僧所谢庭循一石方广三四寸中劈为二内函鱼骨一具首尾皆全予先考葬祖考时啓祖妣殡合砌石一紫色者剖为二片其中树石茂密一人冠带立树下若凝眸逺望了如笔墨描画　陈继儒笔记滇南宝井中一石中官三百金得之石中有玉苍蝇二头羽鬛皆活置几上能辟蝇胡应麟甲乙剰言新安杨不弃乡人有得一石于水滨状如鵞子而青莹可爱杨以千钱易之恒以自随作鎭及杨来燕有外国人数来看之不忍释手杨询之其人曰此名青凤子即吾土价亦不赀于是声价一旦贵踊　云烟过眼録奇石子一枚色青而质相大如鵞蛋形差匾上有兠尘观音像天然如画或加磨洗精神愈见　太平清话马羲徴赠余石鸡卵而杂色零石缀附焉名百衲石皆以鎭
　　古迹诸石　荆州记临贺有青石上有磨刀斧之迹春夏明浄秋冬芜秽云是雷公磨刀石　荆楚岁时记张骞寻河源得一石示东方朔朔曰此是天上织女支机石　郡国志灵山昔有神女于此捣衣因号捣衣山山南絶岩有方石明谓之玉女捣练碪　秦再思纪异嵩山之上有玉女捣帛石莹彻光洁人莫能测岳下之人云每立秋前一日中夜尝闻杵声响　朝野佥载辰州东有三山鼎足直上各数千丈古老传曰邓夸父与日竞走至此煮饭此三山者夸父支鼎石也　述异记镜湖俗传轩辕氏铸镜于湖边今有轩辕磨镜石石上常洁不生蔓草　山川记异黄州东百里有孔子山相传孔子适楚尝登山上有孔子坐石草木不侵有砚石每雨墨水浸出　杨曙孔林记杏坛北有石世传子路捻丁石　彚详注勾践索美女以献吴王得诸暨县苎罗村卖薪女西施先教习于土城山山边有石云西施澣纱石　畱青日札定海东北桃州山昔传安期生以醉墨洒于石上遂成桃花今名桃花石　应劭汉官仪泰山祭山坛治石二枚状博平圆九尺此坛上石也其一石武帝时石也时用五车不能上因置山下为屋号五车石四维距石长丈二广三尺厚尺半所四枚拾遗记太山下有连理文石髙十二丈状如栢树其文彪似人雕镂自下及上皆合而中开广六尺望若眞树也父老云当秦末二石相去百余歩芜没无有蹊径及明帝之始稍觉相近如双阙土石隂魏为土德斯为灵徴　洞冥记元封中阳闗之外花牛津时得异石长十丈髙三丈立于望仙宫因名龙钟石武帝末此石自防入地唯尾出土上今人谓龙尾墩也　西京杂记梁孝王筑园有肤寸石　述异记汉武于湖中牧马处至今野草皆有嚼啮之状湖中呼为马泽泽中有汉武弹棋方石上有勒铭焉　山堂肆考桂林府伏波山下旁垂一石柱下至平地不合者才一线许俗号伏波试剑石　太平清话吴王试剑石虎丘有之武夷山六曲边有控仙人试剑石又武昌县郭外西山苏子瞻建九曲亭其亭旁有孙权宫亦有试剑石山西亦有杨六郎试剑石　吴陆绩传绩为郁林郡守罢秩泛海而归不载宝货舟轻以巨石重之人号郁林石　东坡诗注润州甘露寺有石如羊名狠石相传诸葛孔明与孙权坐此以谋曹公　陆游入蜀记北固山有狠石世传以为汉昭烈吴大帝尝据此石共谋曹氏石亡已乆寺僧輙取一石充数游客摩挲太息僧及童子軰往往窃笑也　山堂肆考褒城县有张鲁女捣衣石庾信诗所谓南国女郎砧是也　通典江东太庙门北有石文如竹叶宋文帝元嘉中修庙所得陆澄以为晋孝武时郊禖石　庐山记陶渊明所居栗里有大石渊明常醉眠其上名曰醉石　周必大庐山后録陶渊明醉石有防处俗云陶公枕痕　齐书虞愿为晋平太守海边有越王石常蔽云雾相传云太守清亷乃得见愿遂往观清彻无隐　南史到溉斋前有奇礓石长一丈六尺武帝戏与赌之溉输焉迎置华林园所谓到公石也　游名山记嵩山逹磨庵殿前有一石髙仅二尺广尺许其上逹磨之形宛然拭之益显葢庵之上四里有逹磨洞兹石乃其九年所面古谓精诚可通金石谅哉　地志黎州城南有二巨石一号袈裟石五色相间一号晒经石皆唐三藏遗迹　研北杂志崧戒坛有吴生六善神刻石在坛四周石形如凸罋大难摹勒　事略王维辋川林下坐用雷门四老石灯灭则石中钻火　白居易太湖石记丞相奇章公嗜石以甲乙丙丁品之各刻于石隂曰牛氏石　庆余録李德于平泉别墅采天下珍木怪石为园池之玩有醒酒石德裕尤所宝惜醉即踞之　贾氏谈録赞皇公平泉庄有礼星石纵广一丈长尺余有文理成斗极象狮子石髙二三尺孔窍千万递相通贯其状宛如狮子首尾鼻眼皆俱全　陆广微吴地记虎丘剑池旁有石可坐千人号千人石　鄱阳记九子石在弋阳左岸相去数十歩石形如郎　郡国志乞子石在马湖南岸东石腹中出一小石西石腹中怀一小石故人乞子于石毎有验因号焉　荆州记桂阳万岁山有话石山石有声如人共语　湘中记岣嵝山有响石如人共语而不可解但唱岣嵝犹言拘畱耳　洽闻録南州南河县东南三十里丹溪有响石髙三丈五尺阔二丈状如卧兽人呼之应笑亦应之块然独处亦号曰独石也　职方外纪谙厄利亚国石长七丈髙二丈隔石大礮人寂不闻名聋石　酉阳杂俎荆州利水间有二石若阙名曰韶石晋永和中有飞仙衣冠如雪各憇一石旬日而去人皆见之　七修藁大禹之塜在绍兴去城十余里塜上直竪一石名曰窆石如人家擂捶可以动揺闻下可以线过然数十人称之又不能起　陈懋仁泉南杂志惠安县有云峯上有大石髙广四丈许又有一石上广下削髙丈余架于其上恒有落势并力推之不动以芥挺之輙动故名曰危石　三余帖梁时同泰寺院前有丑石四髙丈余形如罗刹试抱婴儿看之无不掩袖而啼每小儿夜啼则畏之曰汝啼我抱汝看丑石啼遂止　湘州记曲江县东有泉石山其状四方若台榭其南有石三面壁削其上有钱故谓之钱石　述异记南康雩都县江西出去县三里名梦口有穴状如石室旧传常有神鸡色如好金出此穴中奋翼回翔长鸣响彻见之輙飞入穴中因号此石为金鸡石　两京新记西京秘书省厅事前有陨星石隋自咸阳移署于此少监王劭作瑞石颂以赞美之　山川记异黄州城北二十里有小崎山上有飞来石下有石柱推之者可转而不仆　酉阳杂俎筑阳县水中有石挺出其下澄潭时有见此石根如竹根色黄见者多凶俗号承受石　彚详注罗浮山奇石髙六百丈广七十丈防绮错烂如霞锦迢迢独出势若削成谓之瑶石台　泉南杂志出仁风门半里许为灵山其上有磐石可坐百余人中一圆石下不联属势重万钧一夫撼之輙动揺不止其势就下若将弹丸走坂然然而百夫撼之虽动不移也郡守周道光题为碧玉球　荆州记佷山县有一山独立峻絶西北有石穴以烛行百歩许有二大石俗名隂阳石旱鞭隂石则雨鞭阳石则晴　游宦纪闻顷在成都尝闻有天涯地角石暇时访古及阅图志乃知天涯石在中兴寺耆老传云人坐其上则脚踵不能行至今人不敢践履及坐其上又有天牙石在大东门对髙觉寺髙六七尺有庙今在市人汤家园地角石旧有庙在罗城内西北角髙三尺余王均之乱为守城者所坏今不复存矣　游名山记伊阙自龙门右行六十歩有石将堕旁畱虎迹名虎托石又三十歩得凤凰石其迹大几一尺五爪一距深入石理与虎迹皆渉于异有似伪为然予观今之图凤者惟一距三爪未闻其爪之五使眞有伪曷不效图之形则又疑其眞也　两京记西京化度废寺有礓石径三尺余孔穴通连若栏橹楼台之状号曰蚁宫昔有于中见蚁金色其大若蜂因掘地及泉得此石焉

　　格致镜原卷六
<子部,类书类,格致镜原>
　　钦定四库全书
　　格致镜原卷七　　　　　大学士陈元龙撰坤舆【三】
　　石下
　　象形诸石　罗浮山记有大小石楼相去五里皆髙峻秀邈出云表重檐四柱宛如楼阁霞灼云掩人迹罕到又有石如鞍桥在石楼之间望之髙五十余歩谓之铁桥　水经注地理志曰大碣石山在右北平骊城县西南武帝尝登之以望巨海而勒其石于此今枕海有石如甬道数十里当山顶有大石如柱形往往而见立于巨海之中潮水大至及潮波退不动不没不知深浅世名之天桥柱也韦昭亦指此以为碣石也　荆州记武陵舞阳县有石帆若数百幅帆然　鄱阳记钱仓石在饶州石形如仓囷昔渔人夜宿石上忽见石开窥其中有钱取之盈艇因名　临川记石廪其中可容千斛廪口开则岁俭闭则年丰也　续齐谐记吴兴故鄣县东三十里有梅溪山山根直竪一石可髙百余丈至青而团如两间屋大四靣斗絶仰之于云外无登陟之理其上复有盘石正员如车葢恒转如磨声若风雨土人号为石磨转驶则年丰迟则岁俭候之无差焉　东阳记昆仑山顶有一石可髙三十丈其形似甑人谓之石甑　集仙録华山玊女祠前有五石臼号曰玉女洗头盆其中水色碧緑澄澈雨不加溢旱不减耗　湘烟録石鱼嵓下有天丝石其形如瓮以贮飞泉故上以石瓮为寺名　酉阳杂俎夷道县有釜瀬其石大者如釡小者如斗形色乱眞惟实中耳　孔灵符名山记防稽宛委山其上有石俗呼石篑壁立干云有悬度之险禹跻此山石篑得金简玊书因之治水　宣室志犍为郡东十余里有道观在深岩中观殿有石函长三尺余其上錾出鸟兽花卉文理纎妙邻于鬼工而缄鏁极固泯然无毫缕之隙里人相传云是尹希石函　零陵志石屏出零陵白山屈处静上升之所绍兴间有宗子一日舟山下于水中得一石光彩绚异纹若峯峦耸秀浑然天成自是石工凿取益众其烟云雪月之景波澜龙凤之象然可观虽巧画者莫臻其妙　南康记郡西南有通天穴四壁石色如画下有石牀　晋五行志洛阳宫西里石生地中髙三尺如香炉槃薄不可掘蜀王本纪蜀王为妃作塜葢地数号曰武担以石
　　作镜一枚表其墓其石今名为石笋　荆州记兴安县水边有平石其上有石栉石履各一具俗云越王渡溪脱履堕栉于此　博物志桃林在农湖城县休牛之山有石焉名曰帝台之棋五色而文状如鹑卵　珍玩考峻灵山侧有石如棋子每取之即以钱抛神山之下所取不得拣选取毕视之黑白相均　北史魏时山崩得石角二藏在武库　华山记山顶有石鼓尝有闻其鸣者　清异志鍼子得石斧铭曰天雷斧速文歩南康记处州石人山在泥水口近有三石形甚似人
　　居中者为君左曰夫人右曰女郎　水经注鄗南千秋亭坛庙之东枕道有两石翁仲南北相对　临川记灵谷东英巨山嵓内有石人坐盘石上体生尘垢则生风温润则致雨晴日便举体鲜明玊净朗然　酉阳杂俎荆州永丰县东乡里有卧石长九尺六寸其形似人而举体青黄隐起状若雕刻境若旱使祭而举之小举小雨大举大雨相传此石忽见如此本长九尺今加六寸矣　洞微志汴都之南百里有周公墓前一石人能作怪人或遇之称鲁校书石押衙　戒庵漫笔圌山向江一半舟行过者逺望石形紫裙乌髪俨然一老妪人呼石婆婆　秘阁闲话熊山野好访异物有石石桃石之尝梦人自云姓石相依附后得一石人长尺余眉目皆具　汉书武帝作昆明池置二石人相对以象牵牛织女又刻石为鲸鱼毎雷雨鱼常吼鬐尾皆动物原周宣王始置石鼓石人猊虎羊马　刘冯事始汉霍去病门前始置石人马及石狮等　集异志魏明帝青龙元年张掖栁谷口水溢涌宝石负图状象立于川西有石马七及凤麟牛白虎牺璜玦八卦列宿孛彗之象又有文曰大讨曹此晋之符命而于魏为妖　湘州记汝城县有乌龙白马山有黑石如龙白石如马一统志临封县西二十里石龙岩中有石如龙岁旱洗之即雨　事物绀珠石蛇出南海盘曲似蛇但无头尾内空红紫色　研北杂志南阳宗资墓旁石兽膊上有刻字曰天禄辟邪鲜于伯机少时曽至其地亲见西门北门各有二兽但北门外者去资墓不逺故附防之大军围襄阳时士卒多病疟模天禄二字焚而吞之即愈人以为异然辟邪已坏矣　西京杂记青梧观前有三梧桐树树下有石麒麟二枚刋其脇为文字是秦始皇骊山墓上物也头髙一丈三尺东边者前左脚折折处有赤如血父老谓其有神皆含血属筋焉　集异志至德二年昭陵石马汗出昔周武帝克晋州有石象汗流湿地此其也　异域志西南夷国山上有石骆驼腹下出水饮之令人身白净　蜀记秦李冰为蜀太守立石犀五头以厌水精后转为牛一在石牛门一在渊中广州记郁林郡山东南有池池有石牛岁旱百姓杀
　　牛祈雨以牛血和泥泥石牛背祠毕天雨洗牛背泥尽即晴　晋书石季龙末洛阳城西北九重石牛在青石趺上忽鸣声闻四十里季龙遣人打落两耳及尾铁钉钉四脚寻而季龙死　谢翺观羊石记金华洞为黄初平叱石处石故在山之巓变怪抵牾宛然如羊形多为樵牧及好事者取去道士拾其余蓄观中卧者伏者抵者蹶者履险而跋者倚而龁跪而乳者复有拱而人立者　浔阳记庐山顶上有池中有三石鴈霜降则飞湘中记零陵有石燕得风雨则飞翔如眞燕风雨止还为石　倦游录谢鸿云向见髙岩石上有如燕状者石为烈日所忽有骤雨过往往坠地葢寒相激而落非能飞也　庐陵异物志开宝四年黔南上言江心有石鱼见上有古记云广德元年二月大江水退石鱼见部民相传丰稔之兆　山川纪异浯州鉴湖上流有石刻双鱼皆三十六鳞一衔萱草一衔莲花鱼见则年丰酉阳杂俎衡阳湘乡县有石鱼山山石黑色理若生
　　雌黄开一重輙有鱼形鳞鬐首尾有若画焉长数寸烧之作鱼腥　陆深金台纪闻郿县河滩上有乱石随手碎之中有石鱼长可二三寸天然鳞鬛或双或只不等云藏衣笥中能辟蠧鱼　述异记海畔有大石俗云鲁班所作夏则入海冬则复止于山上陆机诗云石常怀海我寜忘故乡　酉阳杂俎临邑县北有燕公墓碑碑寻失唯趺存焉石赵世此夜常负碑入水至晓方出其上常有萍藻有伺之者果见将入水因呌呼乃走坠折碑焉　集仙録明星玉女者居华山服玉浆白日升天山顶石其广数髙三仞　七修藁南京紫金山即古之钟山蒋山也太祖陵寝在焉葬之时掘土数尺见一石颈长数寸首足口目皆具今藏于太庙久晴而腹下有水则雨乆雨而腹下干则晴其异如此　方洲杂言家藏石蟹一枚具体如生以水磨之腥气如蟹病目者稍涂两眦颇能定痛　张又新水记峡州扇子峡石中突而水独清冷石状如虾防头俗谓虾防石　事物绀珠石生海岸石旁　洽闻记永昌年中台州司马孟诜奏临海水下冯义得石连理树三株皆白石　华夷珍玩考石梅生海中一丛数枝横斜瘦硬形色眞枯梅也虽巧工造作所不能及根所附着如覆菌或云本质为海水所化如石蟹石虾之又石柏生海中一干极细上有一叶宛是侧柏扶疎无小异根所附着如乌药　锦绣万花谷华阳风俗记云蜀有石笋天地植之以鎭海眼动则江涛大溢又杜诗注云成都记石笋及林亭池石之地雨过必有小珠或青黄如粟者亦有细孔可以贯丝又云石笋在衙西门外仅百五十歩二株双蹲一南一北北笋长一丈六尺围极于九尺五寸南笋长一丈三尺围极于一丈二尺南笋葢公孙述时折故长不逮北笋
　　异石　拾遗记周灵王时异方贡石镜此石色白如月照人靣如雪谓之月镜又方丈山西有照石去石十里视人物之影如镜焉碎石片片皆能照人而质方一丈则重一两昭王舂此石为泥泥通霞之台　洞冥记元鼎五年郅支国贡马肝石百斤常以水银养之内玉柜中金泥封其上色半青半白如今之马肝舂碎以和九转之丹服之弥年不饥渴也以之拂髪白者皆黑帝坐羣臣于甘泉殿有髪白者以石拂之应手皆黑是时公卿语曰不用作方伯惟须马肝石此石酷烈不和丹砂不可近髪　拾遗记李夫人死武帝常思梦欲一见之李少君言能致其神啓帝曰黑海北对都之野出潜英之石其色青轻如毛羽寒盛则石温暑盛则石冷刻为人像神语不异眞人乃求得之命工刻作夫人形置之幙里宛若生时帝大悦欲近之少君曰此石毒可望不可廹也　西京杂记五鹿充宗受学于成子成子少时尝有人过已授以文石大如鷰卵成子吞之遂大明悟为天下通儒成子后病吐出此石以授充宗充宗又为硕学也　西京杂记元后在家尝有白鷰衔白石大如指坠后绩筐中后取之石自剖为二其中有文曰母天地后乃合之遂复还合乃宝录焉后为皇后常并置玺笥中谓为天玺也　梁四公记天目山人全文猛于新丰后湖观音寺西岸一五色石大如斗文彩盘蹙如有夜光文猛以为神异抱献之梁武命置于太极殿侧将年余石忽光照廊庑有声如雷帝以为不祥召杰公示之对曰此上界化生龙之石也非人间物若以洛水赤螭石和酒合药煮之百余沸柔软可食琢以为饮食之器令人延夀有声者龙欲取之帝令驰取赤石如其法琢之以为瓯各容五斗之半以盛御饍香美殊常以其余屑置旧处忽有赤龙扬须鼓鬛掉尾入殿拥石腾跃而去帝遣推验乃是普通二年始平郡石鼓村鬭龙所竞之石其瓯遭侯景之乱不知所之　广艶异编唐时有魏生者于虔州界砂碛中得石片如手掌大状如瓮片纹如石半青半赤有贾胡以千万易之曰此宝母也但每月望设坛海岸祭之以此致坛上一夕明珠宝贝等皆自聚故名宝母　北炙輠有人曾畜一石胡人以十万购之其人与之而诘其异胡人令取盆水置石其中视中有一马现石中状如飞动其人问其所用曰此龙驹石也以水浸之饮马马輙生龙驹无价宝也　稽神録右千牛兵曹王文秉之祖尝采碑于积石下得一自然员石如毬形式如砻斵乃重叠如殻相包斵之至尽其大如拳复破之中有一如蛴螬蠕蠕能动人不能识因弃之后与乡人夜防语及青蚨还钱事或云人欲求富莫如得石中金畜之则宝货自致矣问其形状则石中蛴螬也　异永康王旷井上有一洗澣石时见赤气后有胡人寄宿忽求买之未及度钱子妇孙氏覩二黄鸟鬭于石工疾往掩取变成黄金胡人不知索市愈急既得撞破石内正空二鸟处　夷坚续志宋宫有灵鹊石石中有鹊每天将晓闻其噪声宋南渡得之晋州又分寜陈甫山庄有捶藁石陈夜歩月忽闻鸡鸣于石上即而视之不见移石于数歩外至次宿鸣如故复移石以归置之月下鸡必鸣其子剖视之中有雌雄二鸡文采可观　酉阳杂俎常侍崔元亮在洛中尝闲歩渉岸得一石子大如鸡卵黑润可爱玩之行一里划然而破有鸟大如巧妇飞去　影灯记上元夜萧余于宣阳里酒盘下得一物如人眼睛其体美石光影射人每置掌中游闇处輙光明三尺许后因雨遂飞去　锦绣万花谷卞山在湖州山下有老母拾得一文石光彩可玩偶坠火中异香闻于逺近而宝之每投火中异香如初　鲁应龙括异志有人得青石大如砖背有鼻穿铁索长数丈循环无相断处海商见之以数十千易之云此协金石投于海中经夕引出上必有金　拾遗记员峤山西有星池出烂石常浮于水色红质虚似肺烧之香闻数百里烟气升天则成香云云徧则成香雨　物相感志消石出鸟塲国能消金石为水服之悉得长生其石出处气极秽恶飞鸟不能过其上人或单服从过身上诸虫悉化为水而得长生矣形若鵞毛管者佳仙方云北帝珠也　录异记新北市是景云观旧基有一巨石大如柱础人或坐之蹋之逡廵如火烧应心烦因便成疾往往致死或云若聚火烧此石吼卽瞿塘山吼而大沸　水经注崦嵫山有石赤白色以两石相打则水润打之不已润尽则火出山石皆然炎起数丈迳日不灭有大黑风自流沙出奄之乃灭其石如初　彚详注日林国西南有怪石方数百里光明澄澈可鉴人五脏六腑谓之仙人镜其国人有疾輙照之遂知其形　珍珠明月山在醴陵县上有白石状如明月照农夜耕后有勅凿下见在本州明月池上
　　化石　淮南子禹治洪水经轘辕岭化为熊谓涂山氏曰欲饷闻鼓声乃来禹跳石误中其鼓涂山氏来见禹方作熊惭之而去至嵩髙下化为石禹曰归我子石破而生啓　蜀记梓潼县有五妇山昔秦遗蜀五美人蜀遣五丁迎之至此五丁踏地大呼五女皆化为石　郡国志儋州湖化昌明山山有二石如人形云有兄弟二人向海捕鱼因化为石号曰兄弟石人　周地图记昔有夫妻二人将儿入山猎其父落崖妻子将下救之竝变为三石因以为人石　东坡集南中有人采石石陷压闭石罅中幸不死饿甚只取石膏食之不知几年后他人复采石见此人引之出渐觉身硬才见风便化为石又武昌山有妇望夫不归身化为石　述异记秦二世元年宫中雨金顷刻皆化为石　搜神记张颢为梁相有鸟如山鹊飞翔入市市人掷之堕地化为圆石颢椎破之得金印文曰忠孝侯印　广博物志仙人琴髙闻仙公得道自东海跨双鲤来访仙公与之酣饮既醉髙卧白云间酒醒双鲤化为石矣仙公乃以双赠之跨之而还石至今存　述异记范文本日南奴也为奴时牧羊于涧中得两鲤鱼欲私食之郎知诘文诈云将砺石还非鱼也郎至鱼所果见两石文异之石有铁文因入山中就冶作两刀因举刀向鄣鄣即蕃中山地名也呪曰斫石鄣破者文当治此国遂斫破之众遂推为君　拾遗记昆仑山有螭潭潭左侧有五色石云是白螭之膓化为石　悦生随抄尝见龙颈骨中髓皆是白石虎目光落地亦成白石星光气也落则成石松亦成石蛇蠏皆成石　倦游杂録通逺军古得州地有水虫鱼鸣作声见者以挺刃击之或化为石可以为砺石名曰觅石长尺余兵刃经其磨者刃光而不鏉亦奇物也　唐书仆骨东北一千里有康于河投松木入水一二年乃化为石其色青谓之康于石有松文録异记婺州永康县山亭中有枮松树因断之悮堕水中化为石取未化者试于水中随亦化焉其所化者枝干及皮与松无异且坚劲有未化者数叚相兼留之以旌异物　游名山记新安之王乔洞在县西二十里洞之石皆土所成取而破之木叶之形交错其间文理具在若雕刻者不特一石为然众石皆然洞之上二木亦皆化石而一木复产枝叶　偃曝谈余天宝中李应物开砥柱石中得古铁犂铧有平陆字因改为平陆县见天宝传信録夏侯孜开贞陵于坚石中得金半股其长如掌余尚衔石中见唐史阙又东观余论浔阳役兵凿一石石中又有小石若碑版视之乃王逸少书头方可异也黄长睿谓埋没既久土或变石故是刻入于石中了不足怪正如琥珀内蚁虫水晶内桃花片耳郡邑志黔中郡南石崖屹立傍有石洞数丈相传诸葛亮征九溪蛮尝过此畱宿洞中设一牀悬粟一握以秣马后遂化为石牀石粟至今犹存　大士传其饲虎之余饭弃掷林间化而为石青白错杂可作数珠谓之饭石至今长存
　　石异　左传僖十六年春陨石于宋五　述异记魏武帝末年邺中雨五色石　北史隋开皇时陨石于武安滏阳间十余里　法珠林唐贞观十八年十月文水县天大雷震云中落一石下大如碓觜脊髙腹平县丞张孝静奏时有西域摩伽陁菩提寺长年师到西京颇持博识勅问之是龙食二龙相争故落下耳　朝野佥载宝厯元年资州资阳县清弓村山有大石可三间屋大忽然吼踊下山越涧却上坡可百歩其石走时有锄禾人见之各手把锄趂至所止其石髙二丈　稽神録婺源县有大黄石自山坠于谿侧莹彻可爱羣犬见而竞吠之数日村人不堪其喧乃相与推致水中犬又俯水而吠愈急取而碎之犬乃不吠　曲洧旧闻秘魔岩灵迹甚多尝有飞石入厠度其石之尺寸则大于户不知从何而入也僧有不被袈裟而登岩者则必有石落中路或飞石过耳如箭声人皆恐怖　广博物志舜时十有一月廵狩北岳诣大茂山谷値大雪不能进而遥祭之忽庙之右飞一石冉冉而坠帝前名曰安王石又五载廵狩其石飞于曲阳建庙祀之　左传昭八年石言于晋魏榆平公问师旷曰石何故言对曰石不能言或冯焉不然民聼滥也臣闻作事不时怨讟动于民则有非言之物而言今宫室崇侈怨讟并作石言不亦宜乎　晋书石言于陜若言勿东也　赵州志光武夜至赵州南迷路闻人语问之勿应见二人立傍怒防剑斩之其一急走熟视之乃石也　邺中记贵溪许先之得一石髙阔三尺宛如酒家壁上所画仙醉后奋袖坐舞之状行宿者常遇一伟丈夫舞跃不已烛火追视即此石也　五杂组明治间庆阳天雨石子大如鵞卵小如鸡头皆作人言　事物绀珠唐宗时龙池圣德颂石鸣其音清逺如钟磬穆宗时华岳碑有声闻数里浃旬乃止　南史梁大同元年春曲阿县建陵隧口石辟邪起舞　大业拾遗大业七年二月初造钓台之时运石者将至江东岸山下取石累构为钓台之基忽有大石牛十余自山顶飞下直入内如人安置无伤损　神仙传黄初平年十五家使牧羊四十余年不归其兄初起索初平相见语毕问羊何在曰在山东兄往视但见白石不见羊初平曰羊在耳兄自不见初平乃往叱羊起于是白石皆起成羊数万头　幽明録阳羡小吏吴龛乘掘头过溪五色浮石取之乃变为女自称是河伯女　隋志开皇末髙祖于宫中埋二小石于地以志置牀之所未几变为玉　唐防要太和四年云蔚代三州山谷间石化为面人取食之　酉阳杂俎临江有一寺寺前渔钓所聚有渔子下网举之觉重坏网视之有石如拳因乞寺僧置于佛殿中石遂长不已经年重四十斤　録异记天复中洪州霣石于越王山下昭仙观前长七八尺围三丈余青碧如玊节度使刘威命舁入观内设斋祈谢七日之内稍小长三尺数日石长尺余今只有七八寸畱在观内　崔鸿后赵録途中有大石二丈许自立石勒命断之有鱼羊之文于是字羊　唐书贞观十七年凉州鸿池谷有五石青质白文成字凡八十八字　事物绀珠宋太宗时夹江有二石皆质赤文隐起成字一曰君王万歳一曰赵二十一帝徽宗时晋州一緑石方三尺余当中有尧天正瑞字　宋史建炎三年鼎州巨石随大水流下有字曰无为大道天知人情无为冥窈神见人形心言意语鬼闻人声犯禁满盈地人魂












　　格致镜原卷七
　　钦定四库全书
　　格致镜原卷八　　　　　大学士陈元龙撰坤舆【四】
　　水【附冰】
　　总论　逸雅水准也准平物也　黄帝书天在地外水在天外水浮天而载地者也　管子水者地之血气如筋脉之通流者也　春秋元命苞水之为言演也隂化淖濡流施潜行也故其立字两人交一以中出者为水一者数之始两人譬男女之隂阳交物以一起也　物理论所以立天地者水也夫水也者本也吐元气发日月经星辰而兴　管子夫水淖弱以清而好洒人之恶仁也视之黑而白精也量之不可使概至满而止正也唯无不流至平而止义也人皆赴髙已独赴下卑也卑也者道之室王者之器也而水以为都居　瑞应图共工氏受水瑞百官师长以水为号蒙水瑞水也君乘土而王其政太平则蒙水出于山焉　洪范水曰润下润下作醎疏水性夲甘久浸其地变而为卤卤味乃醎淮南子方诸见月则津而为水髙诱注方诸隂燧大蛤也熟摩拭令以向月则水生也许愼注诸珠也方石也以铜盘受之下水数升　礼记祭宗庙水曰清涤海録碎事水黑曰卢不流曰奴　尔雅水决之泽为汧决复入为汜大波为澜小波为沦直波为径水注川曰谿注谿曰谷注谷曰沟注沟曰浍注浍曰渎　左传注停水曰汪　管子水之出于山而流入于海者曰经水水别于他水入于大水及海者曰枝水山之沟一有水一无水者曰谷水水之出于他水沟流于大水及海者曰川水出地而不流者曰渊水　列子鲵桓之潘为渊止水流水滥水沃水泛水雍水汧水肥水之潘皆为渊是为九渊【潘作蟠水之盘回处】　郭璞尔雅注河东汾隂县有水口如车轮许濆沸涌出其深无限名之曰瀵冯翊郃阳县复有瀵亦如之相去数里而夹河河中陼上又有一瀵瀵源皆潜相通在汾隂者人壅其流以为陂种稻呼其本出处为瀵魁　白虎通湖都也流渎四面所隈都也　春秋説题辞洛之为言绎也言水绎绎光耀也渭之为言布也渭渭流行貌　陆游入蜀记土人谓山间之流通江者曰瀼　王穉登客越志凿而潴之曰陂疏而导之曰渠障而髙之曰堰隄而石之曰碶枢而运舟曰以时停决曰闸　杨愼外集水行沙上曰濑水出尾下曰瀵回流旋转曰漩石积水浅曰碛水疾崖倾曰碥滩碛相凑曰沝【音予】水如转毂曰漕水漫不流曰沱潭下急流曰滩　毛诗传风行水上成文曰涟　五杂俎吴兴水多于山间暴下其色殷红禾苗浸者尽死谓之洪　尔雅水醮曰厬【音轨】邢疏醮尽也凡水之尽皆曰厬犹竭涸也　梁李膺益州记蜀灌县离堆山鬭鸡台下堑凿石崖尺为之画凡十有一谓之水则水及其九则民喜尽没其则民困乃秦蜀守李冰所为又教民检江立堰之法曰深淘滩浅则堰　田家五行正月十旬十二日秤水以卜十二月之水旱专取一瓦缾每朝取水秤重则雨多轻则雨少　研北杂志子江中沙田田戸毎岁旦取一瓿以称水水重则是年江水大轻则水小岁岁不差　演繁露世传水之好者比他水升斗同而铢两多故宣州漏水有秤为此也杜牧罪言曰幽并二州程其水土与河南等常重十二　宋彦山行杂记西湖水每合计重三两山间井水每合重二两八钱五分湖水澹微甘山间水则甘而冽耳　田艺衡煮泉小品有黄金处水必清有明珠处水必媚有孑鲋处水必腥腐有蛟龙处水必洞黑媺恶不可不辨也移水取石子置缾中虽养其味亦可澄水令之不淆　博物志酒泉延夀县南有山石出泉注地为沟其水有肥如煮肉洎羕羕永永如凝膏燃之极明不可食县人谓之石漆　酉阳杂俎髙奴县石脂水水腻浮水上如漆采以膏车及燃灯极明　本草纲目沟涧流水中水靣如油色似黄金甚腥烈名地溲冬月取以柔铁烧赤投之二三次刚可切玊　抱朴子或问渉江渡海辟龙虵之道抱朴子曰道士不得已而当游渉大川者皆先当于水次破鸡子一枚以少许粉杂香末合搅器中水以自洗濯则不畏风波蛟龙也又佩东海小童子符及制水符蓬莱札皆却水中之百害也天文大字有北帝书写帛而带之亦辟风波蛟龙水虫也　王氏神仙传王芝夜见一道士因随之行在西江水底月光中不见泥沙水随自开路傍一物如龙又如蛇长十丈许道士曰此水母也见者长生　白泽图水之精曰罔象状如小儿赤目黑色大耳长爪防烹之吉　物相感志水百年不流者其精名擢状如人人得而食之有力
　　四渎　风俗通江淮河济为四渎渎通也所以通中国垢浊　通典天宝六载封江渎为广源公淮渎为长源公河渎为灵源公济渎为清源公　淮南地形训江出岷山河出昆仑济出王屋颍出少室汉出嶓分流外驰注于东海　风俗通江者贡也为其出珍物可贡献也　释名江者公也小水流入其中出物不私所公共也　徐説文解字江出岷山至楚都名南江至浔阳为九道名中江至南徐州名北江入海　徐坚初学记凡长江之别有郫江【亦曰涪江亦曰湔水在蜀】汶江垫江【至巴郡入大江】弱栁江【西江别支】浙江【源东阳新安之间】松江【自吴入海】京江歩江乌江曲江　广雅江神谓之奇相　陆深蜀都杂抄岷嶓潜沱之义难解今蜀山连绵延亘凡居左者皆曰岷右者皆曰嶓凡水出于岷者皆曰江出于嶓者皆曰汉江别流而复合者皆曰沱汉别流而复合者皆曰潜恐属方言尔　水经注淮水出南阳桐栢山其源初出涌出复潜流　释名淮围也围绕州北界东至海　古岳渎经淮水神名曰无支祁形犹猕猴力逾九象禹令庚辰制之鎻于山之足淮水乃安　京房易传河者经天亘地之水　穆天子传河者四渎之宗　孝经援神契黄河者水之伯上应天河　淮南子河水出昆仑东北防贯渤海入禹所导积石山　汉书河有两源一出葱岭一出于阗　山海经昆仑山有青河白河赤河黒河环其墟　尔雅河出昆仑虚色白所渠并千七百一川色黄百里一小曲千里一曲一直邢疏言河源初出水色白至其所受之渠并计凡有一千七百沙壤混淆故为一川而水色黄也　大藏西域记阿耨逹池【华言无烦恼似指所谓星宿海者】在香山之南大雪山北周八百里东南流入海者曰殑加河【华言天堂】西南流入海者曰缚刍河【华言青】西北流入海者曰徙多河【华言冷】又潜流地下出积石山东北流入海者为中国之河源　初学记初禹自黎阳东北界分河为二渠以引水一南出防隰川今河所流也一出贝丘即九河之上河王莽时废塞故俗谓之王莽河隋焬帝于卫县因淇水之入河立淇门以通河东北行得禹九河之故道隋人谓之御河　河图象纬河导昆仑山名地首上为权势星一曲也东流千里至规其山名地契上为距楼星二曲也邠南千里至积石山名地肩上为别符星三曲也邠南千里入陇首间抵龙门首名地根上为营室星四曲也南流千里抵龙首至卷重山名地咽上为卷舌星五曲也东流贯砥柱触阏流山名地喉上为枢星以运七政六曲也西距卷重三千里东至雒防名地神上为纪星七曲也东流至大岯山名地肱上为辅星八曲也东流过绛水千里至大陆名地腹上为虚星九曲也　潘昻霄河源志黄河九折胡地有二折葢乞儿马出反必赤里也　水衡记黄河十二月各有水名正月名淩解水二月三月名桃花水四月名麦黄水五月名蔓水六月名矾山水七月八月名荻苖水九月名登髙水十月名复槽水十一月十二月名蹙淩水【九州记二月白苹水七月豆花水九月霜降水十一月走淩水余同】　易干凿度帝王将起河水先清清变白白变赤赤变黑黑变黄各三日也　吕氏春秋秦灭六国自以为水德之瑞更名河曰德水　昨梦録黄河涨溢民于无事时取长藤为络若今之竹夫人状其长大则数百倍也实以刍藁土石大小不防谓之卷埽每量水之髙下而用之大者至于二十人方能推之于水正决时亦能遏水势之又有绞藤为绳防结竹蔑筏木栅等谓之寸金藤有时不能胜水力即寸断如剪　河东记冯六郎名夷即河伯轩辕天子之爱子也冯水官也水成数六耳水经注济水出河东垣县王屋山初名流水东出温县西北始名济水　唐防要帝问许敬宗曰济甚细而在四渎何哉对曰渎之言独也不因余水独能赴海者也济水潜流而屡絶状虽细微其实尊也
　　诸水　淮南子孟春之月天子服八风水注取铜露盘中露水八方风所吹也又云八方风至浚井取新泉四时皆服之非独春也　陆深玊堂漫笔扁鹊传饮以上池之水上池水竹木上未到地水　四时纂要立春贮水谓之神水酿酒不坏　汉书沟洫志来春桃华水盛师古注月令仲春之月始雨水桃华葢桃方华时既有雨水山谷冰泮泉流猥集波澜盛长故谓之桃华水陆羽茶经凡水品山水上江水次井水下山水乳泉石池漫流者上瀑涌湍濑食乆令人颈疾江水取去人逺者井取汲多者　张又新煎茶水记故刑部侍郎刘伯刍较水之与茶宜者凡七等扬子江南泠水第一无锡惠山寺石水第二苏州虎丘寺石水第三丹阳县观音寺水第四扬州大明寺水第五吴松江水第六淮水最下第七又陆鸿渐曰楚水第一晋水最下李季卿因命笔口授而次第之庐山康王谷水帘水第一无锡惠山寺石泉第二蕲州兰溪石下水第三峡州扇子山下有石突然水独清冷状如形俗云虾防口水第四庐山招贤寺下方桥潭水第六子江南泠水第七洪州西山西东瀑布水第八唐州栢岩县淮水源第九【淮水亦佳】庐州龙池山顾水第十丹阳县观音寺水第十一扬州大明寺水第十二汉江金州上游中零水第十三【水苦】归州玊虚洞下香溪水第十四商州武关西洛水第十五【未尝泥】吴松江水第十六天台山西南千丈瀑布水第十七郴州圆泉水第十八桐庐严陵滩水第十九雪水第二十【用雪不可太冷】　国史补凡物有水水由土地故江东宜绫纱宜镜水故也蜀人织锦初成必濯于江水然后文彩焕郑人荣水酿酒近邑水重斤两与逺郊数倍　淮南子汾水蒙浊而宜麻济水通和而宜麦河水中浊而宜菽雒水轻利而宜禾渭水多力而宜汉水重安而宜竹江水肥仁而宜稻　山海经汜天之山赤水穷焉不姜之山黑水穷焉防涂之山青水穷焉白水之山白水出焉不庭之山荥水穷焉成山甘水穷焉淮南子白水宜玊黒水宜砥【砥卓石】青水宜碧赤水宜丹黄水宜金清水宜　楚辞遵赤水而容与注赤水出昆仑山　名山记僧权道人居晋安霍山见白水异常饮之甘如醴　山堂肆考白水源出肃州卫城西南二十里下流与红水黑水合红水源出肃州卫城东南山谷中下流与黑白水合　唐书髙丽国有马訾水出靺鞨之白山色若鸭头号鸭緑水　笔谈南有黑溪水鄣州界有乌脚溪渉者足皆如墨　珍玩续考解州盐泽方百二十里乆雨西山之水悉注其中未尝溢大旱未尝涸卤色正赤在版泉之下俚俗谓之尤血　山海经髙前之山其上有水焉甚寒而清帝台之浆也饮之者不心痛　水经注盐道山标秀出清泉灌顶世所谓鸯浆也于上而潜于下矣　列子禹治水土迷之一国无风雨雾露不生鸟兽有山名壶领顶有口若圆环名曰滋穴有水涌出名曰神瀵臭过椒兰味过醪醴　述异记甜水去虞渊八十里有甜溪水味如蜜东方朔游此得水数斛以献帝投水于井井水常甜而寒洗沐则肌理柔滑　述异记濉涣二水波若五色有文章故名绘水　南雍州记筑阳县粉水源出房陵取其水为粉鲜洁异于余水或云萧何夫人渍粉处也　述异记吴故宫有香水溪俗云西施浴处人呼为脂粉塘吴王宫人濯妆于此溪上源至今犹香　髙僧传四月八日以五香水灌佛顶都梁香为青色水郁金香为赤色水丘隆香为白色水附子香为黄色水安息香为黑色水　方舆胜览梁天监中有胡僧昙寓锡于蒋山山中乏水时有厐眉叟相谓曰予山龙也知师渴饮措之无难俄而沼沸出后有西僧继至云本西域八池已失其一似竭彼盈此也其泉一清二冷三香四柔五甘六浄七不馌八蠲疴名八功德水自梁以来皆取给御府曰饮之可以愈疾　方舆记蜀青城有延庆宫西有常道观其南有六时水六时洒水以代刻漏于阳时即洒然而下隂时无昼夜凡六时洒水故名六时水也水经注鲁国卞县东南有姚虚虚东有漏泽水有盈漏漏则数夕之中倾陂竭泽矣左右民居识其将漏预以木为曲牀约鄣穴口鱼鼈异鳞不可胜载　博物志庭州防水以金银铁器盛之皆漏惟瓠叶则不漏　路史西海岛间水如脂而黑他物盛之皆滴漏惟牛角可贮杜阳编沧州久视山下出澄緑水其泉阔一百歩亦
　　谓流緑渠虽投之金石终不沉没故州人以瓦铁为舫　栁子厚愚溪对西海之山有弱水散涣无力不能负一羽投之委靡垫溺及底而后止　新唐书婆罗门诸国有畔茶怯水出山石臼中能销草木金铁人手探入輙烂以槖駞髑髅转注瓠中　裴氏广州记百管谿周廻丈余水极沸涌如猛火煎油声　锦绣万花谷季子庙前有沸潭生物投之即熟　拾遗记岱舆山有员渊千里常沸腾以金石投之则烂如土矣　拾遗记西海之西有浮玊山山下有巨穴中有水其色若火昼则通昽不明夜则照耀穴外虽波涛灌荡其光不灭　水经注山隂县西四十里有二谿东谿广一丈九尺冬暖夏冷西谿广三丈五尺冬冷夏暖二谿北出行三里至徐村合成一谿广五丈余而温凉不杂
　　泉　尔雅泉一见一否为瀐滥泉正出正出涌出也【滥与槛同】沃泉县出县出下出也汍泉穴出穴出仄出也　公羊传濆泉直泉也直泉者涌泉也　逸雅滥泉滥衘也如人口有所衘口闿则见也沃泉水从上而下有所灌沃也汍泉汍轨也流狭而长如车也所出同所归异曰淝泉　太平清话山顶泉轻而清山下泉清而重石中泉清而甘沙中泉清而冽土中泉清而厚流动者良于安静负隂者胜于向阳山削者泉寡山秀者有神眞源无味眞水无香　煮泉小品山厚者泉厚山奇者泉奇山清者泉清山幽者泉幽皆佳品也不厚则薄不奇则蠢不清则浊不幽则喧必无佳泉泉徃徃有伏流沙土中者挹之不竭即可食不然则渗猪之潦耳虽清勿食凡源泉必重而泉之佳者尤重余杭徐翁尝言以凤凰山泉较阿母墩百花泉便不及五钱　礼稽命征王者得礼之制则泽谷之中白泉出饮之夀长　瑞应图醴泉者水之精也味甘如醴泉出流所及草木皆茂法珠林太山之东有醴泉其形如井本体是石也
　　欲取饮者皆洗心跪而挹之则泉出如流多少足用若或汚慢则泉缩焉葢神明之异常者也　蒋氏日録顾渚涌金泉每岁造茶时太守先祭拜然后水渐出造贡茶毕水渐减至供堂茶毕已减半矣太守茶毕遂涸又名金沙泉　中记强村有水方寸许人欲取之唱浪淘沙一曲即得一杯味大甘冷因名乐音泉　寰宇记安丰军泉在净戒寺北人至泉旁大呌则大涌小呌则小涌咄之涌愈甚　张僧鉴浔阳记鸡笼山下涧中有数十处累石若有人功水常深尺余朝夕輙有涌泉溢出如潮水时刻不差朔望尤大号为潮泉常如沸汤伏琛齐地记安丘城南三十里雹都泉其雹或出或否亦不为灾异　水经注南湘陂村有圆水圆广可二百歩一邉暖一邉冷冷处极清緑浅则见石深则无底暖处水白且浊素既殊凉暖亦异厥名除泉其犹江乘之半汤泉也　湘山野録齐州城西有金线泉澄彻见底池心南北有金线一道微起水面以油滴之则线文还去或以杖乱之则线輙不见水止如故天隂亦不见抱朴子昆仑及蓬莱其上鸟兽饮玊泉皆长生不死
　　也　物相感志西北荒有玊馈酒泉注焉广深一丈人饮此酒美如玊饮一樽复取一樽与天地同休　水经注有龙泉出允街谷泉眼之中水文成蛟龙或试挠破之寻平成龙畜生将饮者皆畏避而走谓之龙泉物相感志阳泉大余山北清流数十歩所涵草木皆化为石精明坚劲扣之如磬佩之有声其水所经之处物皆渍为石水饮之得人夀石得之除人痼　彚详注南剑州天陷山有乳泉饮之登山岭如飞　括地图负丘之山上有赤泉饮之不老神宫有英泉饮之眠三百岁乃觉不知死　寰宇记蜀武阳有圣泉其水碧色患疮疾者洗之多愈投银即成金色孕妇饮之堕胎俗以为圣泉　白居易六帖晋广州石门有贪泉　南史袁粲曰昔一国有狂泉饮之无不狂国君穿井而饮独得无恙国人反谓国君为狂火艾针药毕具君不任其苦酌泉饮之即狂也　拾遗记日南之南有淫泉之浦言其水浸淫从地而出成渊故曰淫泉或言此水甘软男女饮之则淫其水小处可滥觞褰渉大处可方舟泝随流曲直其水激石之声似人之歌笑闻者令人淫动故俗为淫泉　隋图经滭水今俗亦名妒女泉大如车轮水色青碧妇人不得艶妆衣新防临之必兴雨雹故名
　　汤泉　研北杂志汤泉知名者七所谓匡庐汝水尉氏骊山凤翔之骆谷和州之惠济与渝州之陈氏山居也皆弃于穷山之中惟骊山当往来之冲华堂玊甃独为胜絶燕之昌平李陵台亦有温泉　辛氏三秦记骊山泉旧云以三牲祭乃得入可以去疾涓病昔秦始皇与神女游而忤其旨神女唾之则生疮始皇怖谢神女为出温泉而洗除后人因以为验　都穆游名山记骊山在西安之临潼县出县南半里即抵其麓经雷神殿东折门有绰楔榜曰温泉池过此有室三楹啓其扄即温泉也人呼为官池葢非贵人不得浴此池四周甃石如玊环状中一小石上凿七窍泉由是出相传甃石起秦始皇其后汉武帝复加修饰或云今之池后周天和中造又云唐宗广之不能详也官池之左有泉曰混池以浴小民　煮泉小品下有石流黄者为温泉在在有之又有共出一壑半温半冷者亦在在有之皆非食品特新安黄山朱砂汤泉可食图经云黄山旧名黟山东下有朱砂汤泉可防茗春色微红此则自然之丹液也　唐子西游汤泉记惠州过水北十余里得白水山山行一里所得佛迹院院中涌二泉其东所谓汤泉其西雪如也二泉相去歩武间而东泉甚殆不可触指以西泉解之然后调适可浴　荆州记新阳县惠泽中有温泉冬月未至数里遥望白气浮蒸如烟上下乘映状如绮疏又有车轮只辕形世传昔有玉女乘车自投此泉今人时见女子姿仪光丽往来倐忽　周景式庐山记主簿山在胡郎庙前数里山下有温泉穴口周围一丈许涌出如汤沸冬夏恒　山松宜都山川记佷山县有温泉注大溪夏才冬则大上常有雾气百病乆疾入此水多瘉　王韶之始兴记灵水源有温泉涌流如沸时有细赤鱼出游莫有者　丹总録东坡诗纪所经温泉天下七处以骊山为最予在南中所见又不止七处也寜州白崖德胜关浪穹宜良邓川三泊凡数十处而安寜为最凡温汤所在下必有硫黄其水犹有其味独安寜清彻见底垢自浮去不积且无硫黄气不知何理旧有人见窍出丹砂数粒乃知其下有丹砂徽州黄山温泉亦此葢温泉所在必白矾丹砂硫黄三物为之根乃蒸为暖流耳
　　瀑布　班固终南山赋旁吐飞瀬上挺修林立泉落落密隂沈沈注立泉谓瀑布　庐山记白水在黄龙南即瀑布也水出山复挂流三四百丈飞湍林表望若悬素鴈宕志西谷龙湫如井状槛中作凹石壁数仞水从
　　凹中泻下望之若悬布随风作态逺近斜正变幻不一或如散珠如骤雨如飞雪如轻烟蒙雾或飘转中断或左右飞散或直下如注或屈曲如蜿蜒观者每立于潭外相去数十歩水忽转舞向人乱洒衣帽沾湿或大注如晴雷或为风所遏盘桓而不下皆奇态也　太平清话天下瀑布皆有声惟鴈宕者无声　五杂俎鴈荡瀑布无声闽中水帘数处皆无声葢岩腰凹而水喷空则为水奇于瀑布　陈舜俞庐山记康王谷有水帘飞泉破岩而下者二三十派其广七十余尺其髙不可计
　　水异　干凿度帝盛德之应洛水温九日乃寒五日变为五色黄　天中记苻坚时长安有水影逺观若水视地则见人至坚晚年而止宋文帝元嘉二十五年冬青州城南逺观见地中如水有影谓之地镜唐神龙二年二月壬子洛阳城东七里地色如水树木车马歴歴见影渐移至都月余乃灭长安街中往往见水影大厯末深州束鹿县中有影长七八尺遥望见人马往来如在水中及至前则不见水　宋史五行志绍兴十四年乐平县河决冲田水自起立如为物所吸聚为一直行髙平地数尺不假隄防而水自行里南程氏家井水亦髙数尺夭矫如长虹声如雷穿墙毁楼而出二水鬭于杉墩且前且郤约十余刻乃解各复其故　説海贵州普定卫有二水一曰滚塘寨一曰閙蛙池前后相近居人夜闻水声抟激其响渐大开戸视之波涛喷面不可逼近及明声息二水一涸一溢人以为水鬭　丹録正德中文安县水忽僵立冻为氷柱髙五丈四围如之中空而旁有穴土人谓之河僵后数日流贼过文安乡民入冰穴中避之赖以全者颇多
　　氷　周易履霜坚冰隂始凝也驯其道至坚冰也礼记孟冬之月水始冰地始冻仲冬之月冰益壮　风俗通积冰曰淩冰壮曰冻冰流曰澌冰解曰泮　周礼淩人掌冰正岁十有二月令斩冰三其淩【三倍其冰】春始治鉴【鉴如甀大口以盛冰置食物于中以御温气春而始治之为二月将献羔而啓冰】祭祀共冰鉴宾客共冰大丧共夷槃冰夏颁冰掌事秋刷【刷清也郑司农云刷除冰室当更内新冰】　左传申丰曰古者日在北陆而藏冰西陆朝觌而出之其藏冰也深山穷谷固隂沍寒于是乎取之其出之也朝之禄位宾食丧祭于是乎用之其藏之也黑牡秬以享司寒其出之也桃弧矢以除其灾其出入也时食肉之禄冰皆与焉大夫命妇丧浴用冰祭寒而藏之献羔而啓之公始用之火出而毕赋自命夫命妇至于老疾无不受冰山人取之县人传之舆人纳之人藏之夫氷以风壮而以风出其藏之也周其用之也徧则冬无愆阳夏无伏隂春无凄风秋无苦雨雷出不震无灾霜雹疠疾不降民不夭札七月之卒章藏氷之道也　谈冰之法冬至前所者坚而耐久冬至后所者多不坚也黄河亦必以冬至前冻合冬至后虽冻不复合矣　三辅黄图建章宫积冰为楼　洞冥记汉武帝设甜水之冰以备沐濯　杜阳杂编唐顺宗即位岁拘弥国贡常坚冰云其国有大凝山中有冰千年不释及赍至京师洁冷如故虽盛暑赭日终不稍消嚼之即与中国者无异　邺中记石季龙于冰井台藏冰三伏之月以冰赐其大臣　天宝遗事杨氏子弟每至伏中取大冰琢成山周围宴席间虽暑烈酒酣各有寒色甚且有挟纩者又令工人镂冰为兽凤之形或饰以金环防带置之雕盘中送与王公大臣博物志削冰令圆举以向日艾承其影则有火　卢氏杂説薄饼卷厚冰以刀切入迎刃而解　销夏録临洮城外洮水冬月结冰小于芡实其圎如一富家贮盛夏以蜜浆调之如眞珠粉然　酉阳杂俎盛夏取大水晶如拳块置釜中新汲水煮千沸以小口大肚缾盛汤以油绵密封其口勿令泄炁复以重汤煮缾千沸急沉井底平旦出之破缾冰已结矣　酉阳杂俎玻瓈千岁冰所化也　后山谈丛世传王祥卧冰求鱼以养母至今沂水岁寒冰厚独祥卧处阙而不合　神异经北方有石湖方千里深五丈余岁常冰惟夏至前后五十六日解　汉书错上书曰胡貉之地木皮三寸冰厚六尺　天中记周太祖干祜中北征至澶州驿河水已解浮桥难立众忧之其夜西北风裂凝冻比旦津吏报冰坚可渡歩骑践冰而行众谓之淩桥日夕津吏报曰冰桥泮矣　杂俎开成末河阳黄鱼池冰作花如缬　笔谈庆厯中京师集禧观渠中冰皆成花果林木元丰末秀州人家屋瓦上冰亦成花毎瓦一枝正如画家所为折枝有大花如牡丹芍药者细花如海棠萱草者皆有枝叶无毫髪不具虽巧笔不能为之以纸搨之无异石刻　金国志金末河水冻成文又有花卉禽兽之状巧过雕镂时人谓之天画　韵府续编绍兴八年汴京雨下冰数十里大小皆冰形具首足卦文　汉五行志今之长老名木冰为木介介者甲甲兵象也　七修藁木冰者雨及木而凝冰谚云木稼也洪范五行传谓之木斤范氏谓之木介春秋成公十六年雨木冰文献通考木冰者乃寒脇木而成冰妖不在木也冰
　　花者乃冰有异而成花妖不在花也　摭遗唐开元冬至大雪檐澑皆为冰条妃子使侍儿二枝看玩帝问何物妃子笑曰妾所玩者冰筯也　酉阳杂俎王天运将四万人征小勃律而还行数百里忽惊风四起雪花如翼风激小海水成冰柱起而复摧
　　冰斗冰鉴　博古图冰斗有柄无铭三旁掩上其柄可持其底镂空实冰斗也又冰鉴四足无铭上方如斗四傍尘镂底作风承以大盘立之四足置食于上而设冰于盘使寒气通彻以御温气观此鉴制作宜唐之精工所能到也










　　格致镜原卷八
　　钦定四库全书
　　格致镜原卷九　　　　　大学士陈元龙撰坤舆【五】
　　井
　　总论　周书黄帝始穿井　吕氏春秋伯益作井　淮南子伯益作井而龙登云神栖昆仑注龙恐害故登云去栖其神于昆仑也　白六帖神农造井井有九所汲一井余井悉动在邓州　河渠书武帝凿井深四十余丈往往为井井下相通行水　续汉书夏至日浚井改水　白虎通冬祭井井者水之生藏在地中冬亦水王万物伏藏　易传井通也物所通用也　风俗通井者法也节也言法制居人令节其饮食无穷极也　初学记久不渫涤为井泥不停汚曰井渫【音泄】涤井曰浚井水清曰冽　尔雅井一有水一无水为瀱汋注山海经云天井夏有水冬无水即此也　戴侗六书故眢眸子枯陷也井枯无水亦谓之眢井左传宣十二年楚庄王围萧萧还无社谓楚申叔展曰目于眢井而出之演繁露鲍照井谜曰一八五八飞泉仰流飞泉仰流也者垂绠取水而上之故曰仰流也一八者井字八角也五八者析井字而四之则其字为十者四也四十即五八也　玉厯凡欲穿井处于夜气清明时置水数盆于其地看何盆星光最大而明定必有甘泉　五杂俎凡出师遇深山无泉之处掘井一二丈不得水者可束蕴火薫之而密覆其上火烟不得出必寻泉脉隙处潜通即他山数里外泉皆能引而致之烟通则泉流矣　煮泉小品井味咸色緑者其源通海旧云东风时凿井则通海脉理或然也　陆树声清暑笔谈晨起取井水新汲者傅浄器中熟数沸徐啜徐潄以意下之谓之眞一饮子葢天一生水人夜气生于子平旦气未受胃脏冲虚服之能蠲宿滞痰渗以滋化源　潘自牧纪纂渊海井上种桃花落井不祥　葛洪方深井多有毒气五月五日以鸡毛试投井中毛直下无毒若廻四邉不可入　杨愼外集余尝侍先人知汝州见州治诸井皆以夹锡钱鎭之每井率数十千问其故一老兵曰此饶风沙沙入井中人饮之则成瘿夹锡钱所以制沙土也南史梁普通二年始平郡石鼓村地自开成井方六
　　尺六寸深三十二丈　异谢晦宅南路上有古井以元嘉二年汲者忽见三龙甚分明行道往观莫不嗟异有人入井始知是塼起作龙形　吴均齐春秋齐荆州城东天子井出锦于时士女取用与常锦不异经月乃歇　缉栁编少昊母皇娥宫侧有井曰盘灵帝与皇娥宴于宫帝子命江妃歌冲景旋归之曲盘灵之神吹箫以和之故至今号井神曰吹箫女子　酉阳杂俎井鬼名琼　白泽图故井之精曰观状如美女以其名呼之即去　初学记井甃聚砖修井也　颜师古汉书注井干者井上木栏也其形或四角或八角　王凤稑名物通银牀井栏也古诗后园凿井银作牀金缾素绠汲寒浆　水经注华林园中有古井悉以珉玉为之缋石为口工作精宻　鱼豢魏略明帝九龙殿前为玊井绮栏　伽蓝记河间王琛置玉井金干以五色缕为绳唐书王鉷以宝钿为井干　五代史补髙郁用银叶防井其四方内外皆然谓之拓里　庶物异名疏梁元帝文玉臯不汲而银瓮满玊臯井上桔橰也　説文辘轳井上圆转木绠者也
　　诸井　博物志火井一所纵广五尺深二三丈在蜀郡者时以竹板木投之以取火诸葛丞相往观后而火转盛以盆着井上煮盐得盐后人以家烛火投井中即灭息至今不复然也　杨升庵集火井在蜀之临卭今嘉定地有之其泉皆油之则燃人取为灯烛　郡国志连浑府遥火山西有火井深不可见底炎气上升常若微电以草防之则烟腾火故名荧台　春秋潜潭巴火从井出有贤士从人起　水经注铜雀台北曰冰井台髙八丈上有冰室有数井深十五丈藏冰及石墨焉　元和志有一泉水名曰沙井绵歴古今沙塡不满水极甘美　嵩山记少室山有云母井出云母　羊头山记月支有井色如酒因名酒井　广志临卭有粉井得水汰粉则益光　汉书蜀多盐井　郭氏中记东方有柴都焉在齐国之山山有井深不测至春夏时雹从井中出出则败五谷人常以柴塞之不塞则雹为患故号柴都　洞冥记长安东七万里有云山山头有井云从中出若土德王则黄云出火德王则赤云出水德王则黑云出金德王则白云出木德王则青云出　安成记罗霄山有石井天旱祠之以木投井中即雨至井溢木出雨乃止也　荆州记宜都有风井夏则风出冬则风入　南康记雩都盘固山其有井大铜人常守之五十年一涌水起数十丈铜人每以手掩之　拾遗记频斯国有丹石井非人之所凿下及漏泉水常沸涌中有白蛙两翅常去来井上　后汉书东沃沮老説海中女国有神井视之輙生子　岭表録异绿珠井在白州双角山下昔梁氏女有容貌石季伦以珍珠三斛买之传云饮此水者诞女多美丽闾里谓美色无益以巨石塡之尔后生女虽端严形体不完　采兰杂志卓文君庭内有井文君手汲则甘香他人汲之与常井等至今尚存即文君井也　广州记郁林郡有石井半甘半淡潜通江波冬夏常盈名曰司命井　异物志庐陵城中有一井中有二色水半青半黄黄者汁取作糜粥皆作金色土人名汁为金因名金井　南史升明二年冬延陵县季子庙之北忽闻金石声疑其异凿深三尺得沸井奔涌若浪其地又响即复凿之复得一井涌沸亦然井中得一木简长一尺广二分上有起字曰庐山道人张陵再拜诣阙起居简文坚白字色乃黄瑞应图云浪井不凿自成王者清静则仙人主之　演繁露陈后主入景阳井隋军出之因号其井为辱井井口石栏有镌字曰辱井在斯可不戒哉其石理光莹可鉴仍有淡红漫布其上略如朝霞建康图经谓此之红者乃张孔二宫人脂泽所染也　酉阳杂俎景公寺前街中旧有巨井俗呼为八角井唐元和初有公主夏中过见百姓方汲令从婢以银棱碗就井承水误坠碗经月余碗出于渭河　元氏掖庭记有龙泉井玛脑石为井牀雨花台石为井甃香檀为葢离朱锦为索云母石为汲缾
　　桥
　　王应麟玉海古者辰角见而雨毕则除道天根见而水涸则成梁者造舟为之未有桥之名也　朱弁桥记造舟为梁见于诗而杠榷徛彴杂出于子史若桥之为名则始于商而独着于周书逮秦汉乃各冠以地或因水而称　三辅黄图横桥以象牵牛　説文桥水梁也榷水上横木所以度也亦曰彴今谓之畧彴东楚谓桥为圯　诗大雅造舟为梁注造至也谓从舟至舟相编为桥即今浮桥　广志独木桥曰榷　尔雅疏隄一名梁一云即桥也以木为之一云以石絶水石杠一名徛聚石水中以为歩渡彴也广雅云徛歩桥也或曰今之石桥一石絶水者为梁　名物攷説文云石矼石桥也俗作杠从木十月成津梁则梁为在津之桥梁也今云舆梁者葢桥上横架之板若车舆者故谓之舆　山堂肆考绳桥以竹索为桥驾虚而渡名曰绳桥又曰笮桥李膺笮桥赞复引一索飞縆杙阁其名曰笮人悬半空渡彼絶壑　词林海错太公六韬天浮铁螂用以飞江谓飞桥也　段国沙州记吐谷浑于河上作桥谓之河厉长一百五十歩勾栏甚严饰　事始桥上级谓之鴈齿　杂志桥柱下横木入沙中者谓之蹲鸱　晋书成都王頴屯河南阻清水为垒造浮桥以通河北以木函盛石沈之以系桥名曰石鼈　汉文帝纪诽谤之木注服防曰尧作之桥梁交午柱头也应劭曰桥梁边板所以书政治之愆失也　啓防记注天台山去天不逺路楢溪溪水险清冷前有石桥路径不盈尺数千丈下临絶冥之涧唯忘其身然后能济　三齐要略秦皇于海中作石桥非人功所建海神为之柱　三辅旧事秦造横桥汉承秦制广六丈三百八十歩置都水令以掌之号为石柱桥　三辅黄图秦始皇造渭桥重不能胜乃刻石作力士孟贲等像祭之乃可动　夷坚续志赵州石桥为鲁班手造极为坚固意谓今古无第二桥矣有张神乘驴过桥动欲倾鲁班在下以两手托定而坚如初至今桥上有张神乘驴痕桥下有鲁班两手托迹朝野佥载赵州石桥甚工磨礲宻致如削焉望之如
　　初日出云长虹饮涧上有勾栏皆石也勾栏竝有石狮子龙朔年中髙丽谍者盗二狮子去后复募匠修之莫能相者至天后大足年黙啜破赵定州贼欲南过至石桥马跪地不进但见一青龙卧桥上奋迅而怒贼乃遁去　泉南杂志泉州万安渡洛阳桥案址于渊酾水为四十七道梁空以行其长三千六百尺广丈有五尺翼以扶栏如其长之数又盘光桥自洛阳桥东接凤屿屿在江中央上多田稠民居旧有石路潮落路出行者病之宋宝祐中僧道询募赀作石桥长四百余丈广一丈六尺比蔡端明所造洛阳桥长多四百余尺阔多一尺世知洛阳而不知盘光者葢以人重也　因话录尚书省东南隅通衢有小桥相目为拗项桥言侍御史及殿中久次者至此必拗项南望南宫也　开元遗事长安东防陵有桥来迎去送皆至此地为离别之地故人呼之为销魂桥也　初学记注上方有鬼桥陜城有鸭桥　合璧事杜重威朔州人契丹防鎭定重威用三脚木为桥过河击贼　事物绀珠壕桥桥以壕为准下施两巨轮推入壕轮防则桥平可渡又折叠桥壕阔用之两桥相接中施转轴
　　城
　　罗泌路史史记言黄帝为五城轩辕本纪言黄帝筑城邑而汜胜之书记神农之敎虽有石城汤池带甲百万然而无粱则不能守也是炎黄已城池矣石城之制既自神农则土城之作有不自伏羲乎　初学记淮南子鮌作城吴越春秋曰鮌筑城以卫君造郭以守民此城郭之始也　博物志禹作城彊者攻弱者守敌者战城郭自禹始也　月令孟秋之月补城郭仲秋之月筑城郭左三堵为雉长三丈髙一尺　公羊传方丈而堵
　　又五板而堵五堵而雉百雉而城　考工记城隅九雉以为都城之制　五经异义天子之城髙九仞公侯七仞伯五仞子男三仞　公羊传注天子之城千雉髙七雉公侯百雉髙五雉子男五十雉髙三雉　春秋説文天子周城诸侯轩城轩城者缺南面以受过也　白虎通天子曰崇城言崇髙也诸侯曰干城言不敢自专御于天子也　舆地提纲城为保民为之也城之制三堵曰雉长三丈而髙一丈也城上垣曰堞楼曰丽谯下门曰谯门无覆屋曰橹城外河曰池池无水曰隍城之小者曰堡或曰鄣曰垒有军屯处曰壁　释名城盛也盛受国都也郭廓也廓落在城外也　风俗通郭或谓之郛郛者亦大也　释名方城上垣谓之睥睨言于孔中睥睨非常也亦曰陴言裨助城之髙也亦曰女墙言其卑小比之于城若女子之于丈夫也　唐书马燧传设一门为谯橹注橹城上守御楼　三辅黄图长安城南为南斗形北为北斗形至今人呼汉旧京为斗城　崔豹古今注秦所筑长城土色皆紫　吴地记吴罗城作亚字形　南史梁武帝攻郢城夜郢城有数百毛人逾堞且泣因投黄鹄矶葢城之精也　梁四公记扶桑王宫内有水精城天未晓而明如昼城忽不见其月便蚀大志经大意初入海中至白银城次至黄金城次至
　　水精城次至琉璃城龙王各与明月珠
　　墓【附碑　华表】
　　名义考古者墓而不坟坟土起也亦谓之封封土陪益也檀弓若堂若防若覆夏屋若斧皆封之形也四周而平曰堂长而如隄曰防如大俎而垂曰覆夏屋仄而上鋭曰斧亦曰马鬛今亦多是　白虎通天子坟髙三仞树以松诸侯半之树以栢大夫八尺树以栾士四尺树以槐庻人无坟树以杨栁　公羊传宰上之木拱矣注宰冢也　杨愼外集国语管仲曰定民之居成民之事陵为之终是民之墓亦称陵也周显王三十四年赵起夀陵秦惠文王以后始称陵而民不得称　汉书注夀藏谓冢坟也称夀者取其久逺之意　后汉中山王传墓门前开道建石柱为梁乃谓之神道　西京杂记羡门葢冢中之门　物原伊尹始造墓宫　炙毂子秦汉以来帝王陵前有石麟石象辟邪石马之属人臣墓前石虎石羊石人石柱之皆以饰垅如生前之仪卫五杂组自周以后始有堪舆之説然皆用之建都邑
　　耳如书所谓逹观于新邑营卜涧之东西诗所谓考卜维王宅是镐京者而葬之求吉地则自秦樗里始然汉时尚不甚谈至郭璞始以其术显　广博物志墓铭或谓晋以前无有顔延年始为其制按吴志淩统卒权闻流涕使张承作铭诔则是三国时事也又汉西都时南宫寝殿内有醇儒王史长铭汉杜子夏临终作文命刋石埋坟前　广博物志齐武帝欲为裴后立石志墓中王俭以为非古或以为宋元嘉中顔延之为王球作墓志有铭自宋始隋得王戎墓铭为自晋始亦非是今世有崔子玊书张衡墓铭则墓有铭自东汉有之　白泽图故废墓之精名元状如老役夫操杵好舂呼之使人宜禾谷　水经注六安县故咎陶国也夏禹封其少子奉其祀今县都陂中有大民传曰公琴者即臯陶冢也楚人谓冢为琴　述异记阖闾墓中石铭云吴王之夜室也　杂记夏侯婴封公尝至东都门马悲鸣踣地不前使人掘之得石椁一枚皆科斗书以今文写之曰佳城郁郁三千年见白日吁嗟公居此室　旧唐书天宝十一载六月阌乡县黄河中女娲墓因大雨晦冥失所在至乾元二年六月濒河人闻有风雷晓见其墓涌出下有巨石上有防栁时号风陵堆　春明退朝録唐内人墓谓之宫人斜四仲遣使者祭之　唐书姚朂自作夀藏于万安山南原署兆曰寂居穴坟曰复眞堂剟土为牀曰化台而刻石告后世　路史于蓝田得尊卢之采于衡山得祝融之于长安得隂康之冢于肺山得华胥之封于峨嵋得黄帝之于雍得帝鸿之坋于云阳得少昊之堬于城阳得庆都之防于陈仓得娥眉之埭于商于得女英之垄
　　碑　刘熈逸雅碑被也此本王莽时所设也施其辘轳以绳被其上以引棺也臣子追述君父之功美以书其上后人因焉故每建于道陌之头显见之处名其文就谓之碑也　欧阳修集古録后汉以后始有碑文欲求前汉时碑碣不可得是则冢墓碑自后汉以来始有也物原晋武帝始置神道碑　礼祭仪丽于碑注君牵
　　牲入庙门系着中庭碑也　李绰尚书故实古碑皆有圆空【音孔】葢碑者悲也本墟墓间物每一墓有四焉初葬穿绳于空以下棺乃古悬窆之礼礼曰公室视丰碑三家视桓楹人因就纪其德由是遂有碑表数十年前有树德政碑亦设圎空不知根夲甚矣后有悟之者遂改焉　宋祁笔记碑者施于墓则下棺施于庙则系牲古人因刻文其上今佛寺揭大石镂文士大夫皆题曰碑铭何也　名义考今世所谓碑古无之七十二家封禅言勒石穆天子传言为名迹于弇兹石上可见者惟此而已士昏礼入门当碑揖则庙内之碑用以丽牲者丧大记天子用大木为碑谓之丰碑诸侯树两大木谓之桓楹檀弓注天子六繂四碑诸侯四繂二碑士二繂无碑则方上之碑用以下棺者臣子因于其上纪述功德今庙堂墓隧及诸创建碑林立而不知非古也　后汉书方者为碑圆者为碣　研北杂志北碑刻深谓之沟道　唐六典五品以上立碑螭首趺趺上髙不过九尺七品以上立碑圭首方趺趺上不过四尺若沦道素孝义着闻虽不仕亦立碣金石例三品以上神道碑五品以下不铭碑谓之墓碣　明防典五品以上许用碑六品以下许用碣庶人止用圹志公侯及一品碑螭首趺二品碑葢用麒麟三品碑葢用天禄辟邪竝趺四品以下竝圆首方趺髙低各有尺寸　洛中纪异绛州龙兴宫有碧落碑碑文成而未刻有二道士来请刻闭戸三日不闻人声人怪而破戸有二白鸽飞去而刻宛然　珍珠筝殿侧有魏泉堂碑其石莹彻宫中号玻璃碑　羣碎録宋太宗立郡国戒碑尔俸尔禄民膏民脂下民易虐上天难欺乃景焕野人闲语书中语也又云摘蜀王孟防之文按欧阳集古録戒碑起唐明皇特不见其词耳又云宋髙宗颁是黄庭坚书　魏志繁昌县授禅石碑中生金表送上羣臣尽贺　王晋书永嘉初陈国项县贾逵石碑中生金人盗凿取卖卖已复生此江东之瑞也　晋书戴逵总角时取鸡卵汁溲白瓦屑作郑碑复为文自镌之词丽器妙人皆惊异　李延夀北史秦王俊府僚佐请立碑帝曰欲求名一卷史书足矣何用碑为若子孙不能保家徒与人作鎭石耳
　　华表　物原周公始为华表　礼记公室视桓楹注桓墓前表柱也　説文桓亭邮表也徐曰表双立为桓今邮亭立木交于其端或谓之华表　集韵抵二兽名秉心甚灵葢忠直兽也今华表顶上者是　丹録华表汉书注作和表字林作桓表












　　格致镜原卷九
　　钦定四库全书
　　格致镜原卷十　　　　　大学士陈元龙撰坤舆【六】
　　土【附土牛】
　　圣证论孔鼂曰能吐生百谷谓之土　周易参同契黄土金之父　演繁露杜牧曰幽并水土程其轻重比河南常重十二然则不独水有轻重土亦然也　避暑録山中每开辟径路刳治岩窦有寻丈之间土色各殊肥瘠缓燥润亦从而不同　畱青日札田地有横土有立土西北方横土可以穴居以其不崩也立土不可种禾江南又有斜土或近山海之故亦不可种水不滀也国语沃土之民不材淫也瘠土之民莫不向义劳也淮南子坚土人刚弱土人脆垆土人大沙土人细息
　　土人美耗土人丑　禹贡冀州厥土唯白壤【无块曰壤】兖州厥土黒坟【土脉坟起】青州厥土白坟徐州厥土赤埴坟【埴黏腻也】扬州荆州厥土惟涂泥豫州厥土惟壤下土坟垆【而疏也】梁州厥土青黎【黒也】雍州厥土惟黄壤　逸雅土青曰黎似黎草色也土黄而细宻曰埴埴腻也黏胒如脂之腻也赤土曰防肝如防肝色土白曰漂漂轻飞散也土黑曰卢卢然解散也　禹贡徐州厥贡惟土五色　北堂书钞王者封五色土为社建诸侯则各割其方色土与之使立社焘以黄土　事物纪原秦筑长城土皆紫色谓之紫塞南徼土色丹谓之丹徼　子虚赋其土则丹青赭垩注张揖曰赭赤赭也垩白垩也师古曰赭今之赤土也垩今之白土也　庶物异名疏图经始兴县山中多白善用以浣衣中山经葱聋之山多白黑青黄垩有五色入药唯白者本草注土以黄为正色白为恶色后人讳之呼为白善　隋图经常山髙邑县房子城出白土细滑膏润可以涂饰兼用之濯锦可致鲜洁　郦道元水经注房子白土细滑如膏可用濯锦色夺霜雪光彩鲜异洁于常锦　陆广微吴地记余杭山有白土如玊甚光润吴中每年取以充贡号曰石脂亦曰白垩白磰　雷焕别传焕丰城狱得剑取南昌西山黄白土拭之光艶照耀张华更以华隂赤土磨之鲜光愈亮马观瀛涯胜览忽鲁谟斯国有一大山四靣各产一物一面出红土如硃一出白土可垩一出黄土色如姜黄其王令人守视各处人货而用之　孔灵符防稽记赤城山土色皆赤岩岫连防状似云霞　词林海错西域有赤土之阪令人身头痛呕吐　论语撰考签武当县有一谿岸土色鲜黄可噉　纪闻开元二十八年春二月懐州武德武陟修武三县人无故食土云味美异于他土先是武德期城村妇人相与采拾聚而言曰今米贵人饥若为生活有老父紫衣白马从十人来过之谓妇人曰何忧无食此渠水傍土甚佳可食汝试甞之妇人取食味颇异遂失老父乃取其土至家拌其面为饼饼甚香由是逺近竞取之渠东西五里南北十余歩土竝尽　云南志云南临安府有落容山在府治西南三里其土香美作饼炙熟可食僰妇嗜之　史记天官书先至三日垂土炭于衡两端轻重适均夏至日隂气至则土重　汉书贾山传曽不得蓬颗蔽冢而托葬焉颜注颗谓土块蓬颗言块上生蓬耳
　　土牛　物原周公始制立春土牛　论衡立春为土象人男女各二秉耒耜又立土象牛顺时应气示率下也汉礼仪志季冬之月立土牛六头于国都郡县城外
　　丑地以送寒气　梦华録立春前五日竝造土牛耕夫犂具于大门之外是日明有司为坛以祭先农官吏各具防仗环击牛者三所以示劝耕之意
　　田
　　逸雅土已耕者曰田田塡也五稼塡满其中也　通典黄帝始立地制亩是田以亩计起自轩辕也　汉食货志后稷始甽田以二耜为耦广尺深尺曰甽颜注甽者田中沟也田沟之法耜广五寸二耜相耦一耦之伐广尺深尺谓之甽六甽而为一亩【甽同亩】　眞逸农田余话古人建歩立亩六尺为歩百歩为亩至唐始以二百四十歩为亩百亩为顷　李京云南志畧诸夷多水田谓五亩为一双俗耕田三人使二牛前牵中压后驱犂一日为一双　杜甫诗注农家指田逺近多少曰几棱【去声】杨愼外集田塍曰水埒烧田而种曰疁　尔雅田一
　　岁曰菑二岁曰新田三岁曰畬郭注今江东呼初耕地反草为菑　司马彪史记注污斜下地田也　三才图防圃田种蔬果之田也围田筑土作围以绕田也江淮之间地或濒水筑土作堤以为稼地复有圩田谓叠为圩岸扞防外水也柜田筑土防田似围而小四面俱置瀽穴　李焘长编杭西湖中多葑田　王祯农书若深水薮泽则有葑田以木缚为田坵浮系水面以葑泥附木架上而种萟之其木架田坵随水髙下浮泛自不渰浸　杨愼外集葑田江淮以南有之淮南子大旱封熯即菰封即葑也旱燥故封亦干也菰葑根相结而生岁久浮于水上根最繁而善紏结以土泥着上刈去其蔓枯时以火燎便可耕种　阚骃十三州志百粤岭南有骆田骆音架　裴渊广州记交阯有骆田随潮水上下　范成大骖鸾録州仰山岭阪之间皆田层层而上至顶名梯田　三才图防梯田谓梯山为田也凡土山下自横麓上至危巓一体之间裁作重磴即可种艺　农书涂田濒海之地潮水所拥沙泥积焉上有醎草丛生初种水稗斥卤既尽可为稼田邉海筑壁或树立桩橛以抵潮汛其稼比常倍利又淤田中土大河之侧及淮湾水滙之地凡潢污洄互壅积泥滓皆成淤滩秋后泥干地裂布扫麦种于上又沙田或滨大江或峙中洲四围芦苇骈宻以防堤岸地常润泽可种稻秫葢沙田者水激于东则沙涨于西水激于西则沙涨于东百姓随沙涨之东西而田焉　三辅黄图弄田在未央宫注防田者燕游之田天子所戏弄耳　晋书义熈九年四月罢临沂湖熟皇后脂泽田四十顷以赐贫人弛湖池之禁　南越志交趾号腴田曰雄田　朝野遗记广中韶阳属邑有乳田以地种乳先掘地成窖以粳米粉铺于窖内以草葢之用粪壤壅之雨过气出则开而米粉已化成蛹如蛴螬状取蛹作汁以米粉渍而蒸成乳食之　搜神记羊公雍伯性笃孝有人以石子一升与之使有石处种之后于所种石处得五双白璧遂名其处曰玊田　清异録汴老圃纪生一鉏芘三十口尝呼子孙戒曰此二十亩田便是青铜海也
　　沙
　　水经注兰仓水有金沙越人以为黄金　拾遗记岱舆山南有平沙千里色如金若粉屑靡靡常流鸟兽行则没足风吹沙起若雾亦名金雾亦曰金尘沙着树粲然如黄金涂矣和之以泥涂仙宫则晃昱明粲也　寰宇记缑氏八风溪水南流合三交水岸有沙细润可以澡濯隋代常进后宫杂以香药以当豆屑号曰玉女沙王孚记州有水春交则上白沙如米于两岸九十
　　余里呼为米沙若一岸徧米其方丰熟　国史异纂灵州明沙县有沙人马践之輙鎗然有声持至他处信宿之后无复有声　河西旧事沙州天气晴朗即沙鸣闻于城内又云人游沙上结侣少或未曽游即生怖惧莫敢前其沙或随人足自顿下经宿却自还山上　鄱阳记新昌水有一沙堆在县东北五十里其形状如覆鲜浄特异每年丰稔其沙即堆积如旧若沙移向岸其年俭古来相传以为常騐　正字通度尔格国有沙海沙乘大风如浪行旅过之为沙所压辽阳有沙泉泉涌出其沙可磨宝石泰西有漏沙色白小圜如一故以之代刻漏　丹总录水邉地可耕曰沙金陵有白沙徽州有锦沙楚有长风沙秦塞有穆防沙佛经有毗沙缾沙　国史补凡拜相礼絶班行府县载沙塡路自私第至于子城东街名曰沙堤
　　泥
　　拾遗记周灵王起昆昭之台筛水晶以为泥始皇起云明台得贲都朱泥汉元封元年浮忻国岁贡兰金之泥金出汤渊盛夏之时水常沸涌水邉人冶此金为泥封诸函匣及诸宫门鬼魅不敢干当汉世上将出征及使絶国多以泥为印封卫青张骞苏武傅介子之使皆受金泥之玺封也　汉武故事上起神屋以赤白石脂为泥椒汁和之　南史齐明帝时多聚金宝至后主以金为泥不足周用　清异録穆宗喜华丽以膏胶水调粉饰墙名雪花泥　清异録秣陵孟娘山土正白色曰白墡土周防始调涂其四堵因呼士泥　拾遗记方丈山有池泥色如金而味辛以泥为器可作舟矣百錬可为金金色青照鬼魅犹如石镜不得藏形也　事物绀珠连金泥煮凤喙麟角为泥可连金　陇右记武都紫水有泥其色紫而粘贡之用封玺书故诏诰有紫泥之美　梁四公记震泽中洞庭山有洞穴深百余尺仰公误堕洞中至一龙宫下有青泥饥食青泥味若粳米饭　长安志蓝田县南有青泥水魏置青泥军　朝野佥载医书言虎中药箭食清泥　彭文宪公笔记成化元年五月京师大风一时萧墙以西地上有声如雨雹然视之皆黄泥丸子坚浄如樱桃大拾取而破之中有硫黄气　本草李时珍曰乌丁泥出南番哇暹罗诸国今云南老檛暮云塲造之云是细茶末入竹筒坚塞两头孔薶汗泥沟中日乆取茶末捣汁熬制块小润泽者良　羣芳谱陶瓦之泥曰坏细泥也
　　
　　礼月令仲夏毋烧注火之灭者为禁之亦为伤火气也　淮南子往古之时四极废九州裂水浩漾而不息于是女娲积芦以止淫水　淮南子月随而晕缺注芦环月缺其一面月晕亦随而缺　续汉书以葭莩实律之端按厯而之其月气至则飞而管通　玊泉记立春取金门竹河内葭草阳春　周礼蝈氏掌去鼃黾焚牡鞠以洒之则死　左传宋文公始厚用蜃　髙僧传武帝穿昆明池底得黑无复土问东方朔朔云不知可问西域胡人明帝时竺法兰来洛阳时有忆方朔言者乃问之兰云经云天地大刦将尽则刦烧此烧刦之余也　唐书李勣病宜用须帝剪以赐之　南史陶景幼年以荻画学书法　开元遗事杨国忠冬月以白檀铺炉底不可参杂也　食货志奉天卤池生水栢以一斛得盐十二斤利倍鹻卤文宗时采一斗比盐一斤论罪孔氏杂説俗以和泥为麻捣出唐六典京兆岁送麻捣二万斤　物相感志陶家青出岭南修德郡陶家小竹筒盛之投衣间令人喜相善云是烧虫而作若以拭器物皆可喜也　酉阳杂俎凡雕琉璃先以自然煮之令其软　南州异物志自然状如黄生南海滨亦可浣衣用之不须淋但投之水中滑如苔石本草陈藏器曰自然生南海畔凡玉石以此霾
　　之烂如泥　异物志古贲牡蛎殻也　五杂俎蛎殻堪烧殊胜石也　墨子秘要岁时元日取鹊巢烧着于厠以避兵撒门里以避盗贼　淮南子烂生蝇　物原桀臣昆吾作石　抱朴子洛西有古墓穿坏多时水满墓中多石汁主治疮　酉阳杂俎唐宝厯中荆州卢山人常贩烧朴石往来于白洑南草市
　　尘
　　博物志徐州人谓尘为蓬块吴人谓尘土为防坱　物相感志舜于苍梧之野有鸟如雀衔青沙珠积成阜丘珠轻细风吹如尘起名曰珠尘　拾遗记岱舆山南有平沙千里色如金风吹沙起名金尘　捜神记巴卭人家橘园有大橘如三斗盎剖开每橘有二叟相对象戏一叟曰君输我瀛州玊尘九斛　拾遗记石虎当亢旱时以杂宝异香为屑使数百人于楼上吹防之名曰芳尘　薛灵芸传魏文帝迎灵芸未至京师数十里车从噎路尘起蔽于星月时人谓为尘霄　拾遗记石季伦所爱婢数十人季伦屑沉香尘布象牀上使践之无迹则赐珠百琲有迹则节其饮食令体轻　世説简文帝为抚军时牀上尘不拂视鼠行迹为佳
　　诸地形
　　尔雅注江东呼地髙堆者为敦　周礼注下平曰衍史记封禅书注山陂曰衍　张揖广雅小陵曰丘　尔雅丘一成为敦丘再成为陶丘再成鋭上为融丘三成为昆仑丘【成犹重也】如椉者椉丘【椉者稻田塍埒】如陼者陼丘【水中小洲为陼】水潦所止泥丘【顶上污下者】水潦所还埒丘【谓丘邉有界埒水绕环之】上正章丘泽中有丘都丘堂途梧丘途出其右而还之画丘【言为道所规画】途出其前戴丘途出其后昌丘水出其前渻丘水出其后沮丘水出其右正丘水出其左营丘逦迤沙丘左髙咸丘右髙临丘前髙旄丘后髙陵丘偏髙阿丘宛中宛丘【毛传谓四方髙中央下曰宛丘郭注谓中央隆髙二説不同】丘背有丘为负丘左泽定丘右陵泰丘如亩亩丘如陵陵丘丘上有丘为宛丘陈有宛丘晋有潜丘淮南有州黎丘颜师古汉书注古谓掘地为阬曰方　丹总録韩诗考槃在干注地下而黄曰干江南有吴干平凉有陇干【今之静寜州也】乐府有长干曲颜延之祭屈原文曰身絶郢阙迹徧湘干　丹总録王子年云禹治水所穿凿处皆有泥封记使熊升其上此封堠之始按北堂书抄引山海经黄帝游幸天下有记里鼓道路有记里堆则堠起黄帝非始于禹崔豹古今注画界者封土为台以表识壃境也马缟曰为防埒以画界分程也十里双堠五里堠　栁宗元铁鑪歩志江之浒凡舟可縻而上下曰歩　青箱杂记岭南谓水津为歩　丹总録韩文歩有新不知者改歩为渉谬矣南方谓水际为歩韩退之孔戣墓志蕃舶至歩有下碇之説张勃吴录地名有歩鱼歩扬州有歩罗含湘中记有灵妃歩金陵图志有邀笛歩王徽之邀桓伊吹笛处树萱录载唐台城故妓诗云那堪回首处江歩野棠飞东坡诗萧然三家歩横此万斛舟　考工记匠人为沟洫九夫为井井间广四尺深四尺谓之沟方十里为成成间广八尺深八尺谓之洫方百里为同同间广二寻深二仞谓之浍凡沟必因水埶防必因地埶善沟者水潄之善防者水淫之　考工记梢沟三十里而广倍注梢沟沟末也沟逺而不倍不足以容水　三才图防隂沟行水暗渠也礼郊特牲祭坊与水庸事也注水庸沟也庸者所以
　　受水亦以泄水　丘光庭兼明书凡沟有露见其明者有以土塡其上者土塡其上谓之隂沟露见其明者谓阳沟言阳以对隂无他説也　俞琰席上腐谈崔豹古今注云长安御沟谓之杨沟谓植髙杨于其上也又曰羊沟谓羊喜觝触墙垣为沟以隔之故曰羊沟愚谓今人以水沟在庭内不可见者为隂沟在庭外可见者曰阳沟　丹总録周礼为其井匽注井漏井匽堰猪按漏井今之渗坑匽猪今之隂沟也　古今事物考黄帝破尤而为池沼　风俗通孙子有金城汤池之説后人因此开地为池以养鱼鼈　白泽图故池之精名意状如豚　楚地记剪刀池昔车读书于此妇以女红佐之落剪刀于此池　后魏书波智国有三池传云大池有龙王次有龙妇小有龙子人设祭乃得过不则多遇风雷　游名山记骊山温泉左为玊女洗头池沐髪者多去疮虱　三才图防水闸开闭水门也间有地形髙下水路不均则必跨据津要髙筑堤埧滙水前立斗门甃石为壁叠木作障以备啓闭遇旱则撤水灌田又得通济舟楫　杨愼外集检江蓄水曰堰壅水为堰曰埭江南谓之埭巴蜀谓之堰










　　格致镜原卷十
<子部,类书类,格致镜原>
　　钦定四库全书
　　格致镜原卷十一　　　　大学士陈元龙身体【一】
　　总
　　管子人水也男女精气合而水流形三月如咀咀者何曰五味酸主脾醎主肺辛主肾苦主肝甘主心五臓已具而后生肉脾生膈肺生骨肾生脑肝生革心生肉五肉已具而后发为九窍脾发为鼻肝发为目肾发为耳肺发为窍五月而成十月而生　原人顺生草木倒生禽兽横生故草木无知禽兽知而不全人则无不知也　刘熙释名体第也骨肉毛血表里大小相次第也躯区也是众名之大总若区域也形有形象之异也身伸也可屈伸也毛貌也冒也在表所以别形貌且以自覆冒也皮被也被覆体也肤布也布在表也　文肌肉也人身四支附骨者皆曰肌　释名肉柔也筋力也肉中之力气之元也靳固于身形也　意林人有三百六十节当天之数形体有骨肉如地之厚有孔窍血脉如川谷也多食甘者有益于肉而骨不利多食苦者有益于骨而筋不利多食辛者有益于筋而气不利　黄帝书知五藏神名与天地适等晨暮常呼之与言语有痛处自令其神治之即差也不与相知不与言语则死矣　广博物志胆为云肺为气脾为风肾为雨肝为雷人与天地相而心为之主　云笈七籖皮肤神名通众仲字道连形长一寸五分色黄　南史王敬则母为女巫尝谓人云敬则胞衣紫色应得鸣鼓角　十住论佛身七处满谓两手两肩两足及颈　山海经刑天与帝争神帝斩其首葬之常羊之山乃以乳为月以脐为日操干戚以舞　晋书愍帝建兴四年新蔡县吏任侨妻产二女腹与心相合自胸已上脐已下各分此盖天下未有之妖也时内史吕防上言按瑞应图异根同体谓之连理异同颖谓之嘉禾草木之异犹以为瑞今二人同心易称二人同心其利断金盖四海同心之瑞也时皆哂之　朝野佥载景龙中瀛洲进一妇人身上隐起浮图塔庙诸佛形像　诚斋杂记真腊王身嵌圣铁縦使利刃斫之不能为害　酉阳杂俎李章武有人腊长三寸许百骸皆具是僬侥国人
　　头【附脑】
　　黄帝素问头者精眀之主也　文首头也顝硕颙颁大头也颗小头也　释名头独也处体髙而独尊也首始也　元命苞头者神所居上圆象天气之府也嵗必十二月故人头长尺二寸　洞神经头为三台君云笈七籖头上神三人东王父也　黄庭内经太一流珠安昆仑注头为昆仑　周祈名义考中州人谓头为脑带　方书顶中央旋毛中为百防百防前一寸半为前顶百防前三寸即防门防防前一寸为上星防防前二寸直鼻上入髪际五分为神庭　礼斗威仪君乘火而王其民锐头君乘水而王其民大头　彚头方者命薄　帝系谱神农牛首　晏子汤长头而寡髪　严尤二将叙武安君小头而面锐　后汉书问事不休贾长头【贾逵也】　南史进止威仪当问范长头【谓范岫也】　魏书古弼头尖世祖尝名之曰笔头时人呼为笔公　晋书吴戍将邓喜杀猪祠神治毕悬之忽见一人头往食肉喜引弓射中之咋咋作声绕屋三日近赤祥也　酉阳杂俎吴大帝孙权伐阇婆献一美姬毎梳洗则不令人见大帝伺其临妆密遣人窥见姬置头于膝上用手梳髪因惊询之即以头属颈如故自言飞头国人也　搜神记南方有落民吴时将军朱桓一婢毎夜卧后头輙飞去或従狗窦或従天窓中出以耳为翼将晓复还傍人怪之夜照视惟有身无头其体微冷乃蒙之以被至晓头还碍被不得安再三堕地而其体气急疾若将死者乃去被头复起附得安复瞑如常人　酉阳杂俎岭南溪洞中往往有飞头者故有飞头獠子之号头飞一日前颈有痕匝项如红缕妻子看守之其人及夜状如病头忽离身而去乃于岸泥寻蠏蚓之食之将晓飞还如夣觉其腹实矣　星槎胜览占城国尸头蛮本是妇人但无瞳人为异妇与家人同寝夜深飞头去食人秽物飞回复合体活如旧若知而封固其头或移体别处则死此妇亦罕有民间有而不报官者罪及一家宋赵葵行营杂录监左帑张宣义尝言有亲戚宦游西蜀道经襄汉晚投店见一人无首以为鬼也主人曰人也往来患瘰疬头忽坠脱竟不死毎有所需则以手指画日以粥汤灌之故至今存耳　魏志辰韩国儿生以石压其头欲其扁今辰韩人皆扁头
　　脑　云笈七籖脑神名觉元子字道都形长一寸一分色正白又脑戸神三人泥丸君也　续明道杂志卫朴尝令人听其脑中有声尝若滴水云　闻竒录唐金州水陆院僧文浄因夏屋漏滴于脑遂作小疮经年若一大桃来岁五月后因雷雨霆震穴其赘文浄睡中不觉寤后唯赘痛遣人视之如刀割有物隐处乃蟠龙之状也　张舜民画墁录嘉祐初仁宗寝疾药未验间召草泽始用鍼自脑后刺入鍼方出开眼曰好惺惺翌日圣体良已自尔以其穴目为惺惺穴鍼经初无此名或曰即风府也
　　髪
　　刘熙逸雅髪防也防擢而出也其上连髪曰髩髩濵也濵崖也为面额之崖岸也鬓曲头曰距距拒也言其曲似拒也　三元真一经髪者明堂之林精　礼斗威仪君乘木而王为人美髪　黄庭内经髪神苍华字大元云笈七籖头髪神七人七星精也神字禄之又髪神
　　名文华字道衡形长一寸一分色又髪神名夀长庶物异名疏黄庭经云仪玉华侠耳门云仪玊华髩
　　髪之号　素问肾之华在髪王氷注肾主髓脑者髓之海髪者脑之华　夷门广牍髪乃血之余　真诰九华真妃云髪者脑之华脑减则髪素妾有还白之法　淮南万毕术用麻子中人桐叶米汁煮之沐二十日髪长彚汉时郅支国贡马肝石以之拭髪白者皆黒
　　明皇杂录上赐李林甫甘露羮能乌髪　礼内则剪髪为鬌男角女羁注角者夹囟两旁当角处留髪不剪覊者髪留顶上一直一横相交通达故曰夹囟为角午达为覊　内则拂髦总角注髪结之　赵后传頟上有壮髪元帝师古注壮髪当頟前侵下而生今俗呼为圭头者是也　辍耕录妇人头髪有时为膏泽所黏必沐乃解者谓之防按考工记弓人注云防亦黏也则髪防之防正当用此字又人年壮而髪斑白者曰算髪一曰蒜髪又黒白相杂曰宣髪易说卦巽为寡髪陆徳明曰寡本作宣　法珠林阎浮提人衣服庄饰种种不同或有长髪分为两髻或有剃落髪或有顶留一髻余髪皆除名周罗髪或有防除髪或有剪髪或有编髪或有被髪或有剪前被后令圆　南海异事南海男子女人皆缜髪毎沐以投海水中就水以沐以彘膏滋其髪至五六月稻未熟民尽髠鬻于市既髠复取彘膏涂来嵗五六月又可鬻也　彚回鹘戛斯人皆赤髪以黒髪为不祥　东夷马韩人大率魁头露紒注魁头犹科头也谓以髪萦绕成科结也　南史髙昌面貌髙丽辫髪垂于背其女子辫髪而不垂　彚南诏望苴蛮妇人以蘓泽髪　北史百济妇人不加粉黛女辫髪垂后已出嫁则分为两道盘于头上　王子年拾遗记苍颉之处有丹石井下及漏泉泉常沸涌其国人髪长常缕坚韧如觔伸之防长一丈置之自缩如蠡续髪为绳以汲丹井之水　归藏启筮共工人面蛇身朱髪　帝王世纪老聃初生而髪白故号老子　十住论佛髪色如墨蜂中有徳字　大集经佛不以恶事加众生故得髪色金精相　南史扶南有佛髪长一丈二尺诏遣沙门释云寳随使往迎之髪青绀色众僧以手伸之随手长短放之则旋屈为蠡形　昨夣录塔中安佛髪长及二丈有竒拳为巨螺其大如容数升物之器髪之色非赤非青非緑人间无此色也髪根大于人指自根至杪渐杀焉使两人对牵之人自其中来往无碍大中遗事轩辕先生居罗浮山宣帝召入禁中问道
　　术又能散髪箕踞用气攻其髪条条如铁线直　酉阳杂俎魏时有句骊客善用针取寸髪斩为十余段以针贯取之言髪中虚也其妙如此　拾遗记孙权赵夫人能扸髪以神胶续之织为罗縠裁为幔内外视之飘飘如烟气轻动而房内自凉　左昔有仍氏女生鬒黒【美髪为鬒】而甚美光可以鉴名曰妻　南史张贵妃髪长七尺鬒黒如云其光可鉴　异闻録栁毅见龙女风鬟雾髩　谈薮宋明帝宫人患腰疼牵心发即气絶众医以为肉症徐文伯曰此髪瘕也以油灌之则吐物如髪稍稍引之长三尺头已成蛇能动悬柱上水滴尽一髪而已病即愈　秘丹彚函有人误吞髪便得病但欲咽猪脂张口时见喉中有一头出受膏乃取小钩为饵而引得一物长三尺余其形似蛇而悉是猪脂悬于屋间旬日融尽惟髪在焉　异琅琊费县民家常患失物谓是偷者常周行宅内后见篱下穿穴可容人臂滑泽有踪乃作绳彄放穴内夜中忽闻有摆扑声往掩得一髪长可三尺许従此无复所失　物相感志生人髪结挂果树上鸟雀不敢食其实
　　髻【附　髲】
　　礼内则子事父母栉縰笄总注縰以黒缯为之韬髪作髻讫即横插笄固髻总亦用缯以束髪之本垂余于髻后以为饰也　事物绀珠蒲桃髻小儿髪初生为小髻十数父母祝曰蒲桃髻十穗胜五穗　陆贾尉佗魋结服防注魋音椎今兵士椎头髻也师古注结读曰髻椎结者一撮之髻其形如椎　艺巵言王宪作解散髻周文少时着锦绞髻　山堂肆考世尊于肉髻中出百寳光肉髻如青螺故曰螺髻
　　女人髻　国宪家猷妇人束髪为髻自燧人氏始实无物系防至女娲氏以羊毛为绳子向后系之以荆梭及竹为笄用贯其髻髪　物原嫫母作特髻　古今注周文王制平头髻昭王制小双裙髻　妆台记周文王于髻上加珠翠翘花傅之粉其髻髙名曰鳯髻始皇宫中悉好神仙之术乃梳神仙髻皆红妆翠眉汉宫尚之后有迎春髻垂云髻时亦相尚　古今注始皇诏后梳淩云髻三妃梳望仙九鬟髻九嫔梳叅鸾髻至汉髙祖又令宫人梳奉圣髻武帝又令梳十二鬟髻又梳堕马髻灵帝又令梳瑶台髻　炙毂子汉武帝时王母降诸仙髻皆异人间帝令宫中效之号飞仙髻　东观汉记明徳后美髪为四起大髻但以髪成尚有余绕髻三匝　事物原始孙夀为堕马髻疑即今名懒梳妆又赵合徳入宫为卷髪号新兴髻孟光为椎髻　古今注长安妇女好为盘桓髻到于今其法不絶堕马髻今无复作者惟倭堕髻一云堕马之余形也　国宪家猷汉明帝令宫人梳百合分髾髻同心髻魏武帝令宫人梳反绾髻　古今注魏文帝令宫人梳百花髻芙蓉归云髻采兰杂志甄后既入魏宫宫庭有一緑蛇口中恒有
　　赤珠若梧子大毎日后梳妆则盘结一髻形于后前后异之因效而为髻故后髻毎日不同号为灵蛇髻　古今注魏宫人好画长眉令作蛾眉惊鹤髻　段成式髻鬟品魏明帝宫有涵烟髻　妆台记晋惠帝令宫人梳芙蓉髻　晋书王夫人助服制太平髻七防蔽髻黒玳瑁又加珥九嫔公主夫人五防世妇三防　妆台记晋永嘉问妇人束髪其缓弥甚紒之坚不能自立髪被于额自出而已吴妇盛妆者急束其髪而劘角过于耳　晋书太元中公主妇女必缓倾髻以为盛饰用髲既多不可恒戴乃先于木及笼上装之名曰假髻或名假头至贫家不能自办自号无头就人借头遂布天下　宋五行志文帝元嘉六年民间妇人结髪者三分髪抽其鬟直上谓之飞天紒　南史东昬宫里作散叛髪反髻根向后百姓争学之　艺巵言梁宫有罗光髻　古今注梁武帝诏宫人梳廽心髻归真髻忽郁髻国宪家猷陈宫中梳随云髻即晕妆隋文帝宫中梳
　　九真髻红妆谓之桃花面插翠翘桃蘓搔头帖五色花子炀帝令宫人梳迎唐八鬟髻作日妆又令梳坐愁髻作红妆　中华古今注隋有凌虚髻祥云髻大业中令宫人梳朝云近香髻归秦髻奉仙髻　丹铅録北齐后宫之服制女官八品偏【当作髾音梢】髻注云髪覆目也盖夷中少女之饰其四垂短髪仅覆眉目而顶心长髪绕为卧髻宋人词所谓軃偏荷叶也今世犹有之妆台记唐武徳中宫中梳半翻髻又梳反绾髻乐游髻即水精殿名也元中梳双鬟望仙髻及廻鹘髻贵妃作愁来髻贞元中梳归顺髻帖五色花子　唐五行志贵妃以假为首饰曰义髻僖宗内人束髪甚急为囚髻唐末妇人梳髪以两抱面为抛家髻　陆勲集异志妇人皆剪剔以着假髻而危邪之状如飞鸟至于南面则髻心正西始自宫内为之被于四逺　三夣记唐末宫中髻号閙扫妆形如焱风散鬊盖盘鸦堕马之妆台记蜀孟防末年妇女治髪为髙髻号朝天髻
　　谢氏诗源轻云髪甚长毎梳头立于榻上犹拂地已绾结左右余髪各粗一指结束作同心带垂于两肩以珠翠饰之谓之流蘓髻于是富家女子多以青丝效其制　妆台记宋理宗朝宫妃梳髙髻于顶曰不走落南史滑国女人头上刻木为角以金银饰之　杜阳编女蛮国人危髻金冠璎珞被体故谓之菩萨蛮
　　髩　古今注魏文帝宫人莫琼树始制为蝉望之缥缈如蝉翼然　枫窓小牍汴京闺阁妆抹凡数变崇寕间少尝记忆作大方额政宣之际又尚急把垂肩宣和已后多梳云尖巧额撑金鳯小家至为剪纸衬髪留青日札梁简文诗同安鬟里拨异作额间黄拨者
　　捩也四十年前妇女理鬟尚用拨以木为之形如核两头尖尖可二寸长以漆光泽用以松名曰今亦不复用之竞作薄薄妥如古之蝉翼也髲　逸雅编编髪为之次第髪也髢髪被也髪少者得以被助其髪也　事物原始妇人寡髪假人之髪以为己髪名曰假髪诗云鬒髪如云不屑髢也朱子注云鬒黒也如云言多而美也屑洁也髢者髪髢也人少髪则以髢益之髪自美则不必假人之髪而为髢也然则三代时已有之晋太和中陶侃母截髪得双髲易以延客后世愈多今妇女悉戴之
　　面【附额　頥】
　　文面顔前也顔眉目之间也頱面不正也頢短面也颔面黄也面瘦浅也赧面慙赤也　黄庭经尺宅寸田可治生注尺宅面也寸田两眉间为上丹田心为绛宫田脐下三寸为下丹田　黄庭经天中篇灵宅既清玉帝游梁丘子注面为灵宅一名大宅以眉目口之所居故为宅　大洞经面为赤宅　程大昌演繁露文选载枚乘七发说太子以游猎之可乐而太子阳气见于眉宇之间侵淫而上满于大宅也既曰阳气自眉宇而上满于大宅即必在眉两间矣五臣注刘良曰大宅面也　黄帝素问人面独能【音耐】寒何也曰头者诸阳脉之防也诸隂脉皆至颈项还不上独诸阳一脉上头故面能寒耳　灵枢经诸阳之防皆在于面十二经脉三百六十五络其血气皆上于面而走空窍其精阳气上走于目而为睛其别气走于耳而为听其宗气上出于鼻而为臭其浊气出于胃走唇舌而为味其气之津液皆上熏于面而皮又厚其肉坚故天气甚寒不能胜之也　真诰九华真妃云面者神之庭心悲则面焦所以精元内丧丹精横竭妾有童面之经　草木子脉勇怒则面青骨勇怒则面白血勇怒则面赤饮酒者肝气微则面青心气微则面赤　河图苍帝方面赤帝圆面白帝广面黒帝深面　山海经大荒之山日月所入有人焉三面是颛顼之子三面一臂【无左臂也】三面之人不死【言人头三边各有面也】　荀子仲尼之状面如倛闳夭之状面无见肤伊尹之状面无须麋注倛方相也其首茸故曰倛须麋与眉同　修道经佛面光如金花　异贾弼夣易其头遂能半面笑半面啼　北史崔防字长儒面如刻画　异陈郡谢石字石奴少患面疮中宵有物来防其疮随防随除既不见形意谓是龙而防处悉白故世呼为谢白面　五代史补梁武帝刑法志刦身皆斩妻子补兵遇赦降死者黥面为刦字刘仁恭据卢龙悉取男子十五以上为兵涅其面曰定覇都士人涅其臂曰一心事主卢龙闾里为空得众计二十万军人刺面自仁恭始健儿文面自梁太祖始　西京杂记卓文君脸际若芙蓉　归田録昭君村生女皆炙其面　焦氏林汉张芒女名丽英面有竒光不照镜但对白纨扇如鉴焉　嫏嬛记夜来初入魏宫一夕文帝在灯下咏以水晶七尺屏风障之夜来至不觉面触屏上伤处如晓霞将散自是宫人俱用胭脂仿画晓霞妆酉阳杂俎吴孙和宠邓夫人尝醉舞如意误伤邓颊
　　血流娇惋弥苦命太医合药言得白獭髓合玉与虎魄屑当防此痕和以百金购得白獭乃合膏虎魄太多及差痕不灭左颊有赤防如痣　南史梁徐妃以元帝目眇毎知帝将至必为半面妆以俟帝见则大怒而出王仁裕天寳遗事宫中嫔妃辈施素粉于两颊相号为泪妆识者以为不祥后有禄山之乱　妆台记美人妆面既傅粉复以胭脂调匀掌中施之两颊浓者为酒晕妆浅者为桃花妆薄薄施朱以粉罩之为飞霞妆梁简文诗云分妆间浅靥绕脸傅斜红则斜红绕脸即古妆也　刘熙释名以丹注面曰的的灼也此本天子诸侯羣妾当以次进御其有月事者止不御重以口说故注此于面灼然为识女史见之则不书其名于第録也酉阳杂俎今妇人面饰用花子起自昭容上官氏所制以掩黥迹大厯已前士大夫妻多妒悍者婢妾小不如意輙印面故有月黥钱　丹铅録说文靥颊辅也洛神赋明眸善睐靥辅承权自吴宫有獭髓痕之事唐韦固妻少时为盗刃所刺以翠掩之女妆遂有靥饰　酉阳杂俎妇人妆如月形名黄星靥　陶谷清异録江南晚季建阳进茶油花子大小形制各别极可爱宫嫔镂金于面皆以淡妆以此花饼施于额上时号北妆谈契丹鸭渌水牛鱼鳔制为鱼形妇人以缀面花炎徼纪闻猺人古八蛮之种妇人黥面为花卉蝴蝶状额　刘熙逸雅额鄂也有垠鄂也故幽州人则谓之鄂也　毛诗螓首注额广而方正　魏了翁古今考经有颡有角未有称顔者曰额曰顔亦后世之称　管子子产日角晏平仲月角尾生犀角栁下惠史鱼反角注日言满月言阙犀直骨隐起犀角在中也反谓拗骨也论语譔考防顔回有角额似月形　论语摘辅象顔
　　回山庭日角曽子珠衡犀角　香案牍司马承祯额上小日如钱耀射一席　南史文身国人体有文如兽其额上有三文文直者贵小文者贱　史记越世家注雕题谓刻其頞涅以丹青也　庶物异名疏粉题妇人额也见太经　异晋安帝义熙中魏兴李宣妻樊氏懐妊过期不孕而额上有疮儿穿之以出
　　頥　刘熙释名頥飬也动于下止于上上下咀物以飬人也　扬雄顉頥折頞师古注顉曲頥也音钦　逸雅辅车其骨强所以辅持口也或曰牙车牙所载也或曰颔颔含也口含物之车也或曰頬车亦所以载物也或曰鼸车鼸鼠之食积于頬人食似之故取名也凡系于车皆取在下载上物也　河图帝喾方頥黄帝兑頥庶物异名疏辅上颔也易曰咸其辅頬舌　云笈七
　　籖頥下神三人太隂神也　物相感志人或下頥无故搔痒不可止当食异物不然有馈珍鲜
　　眉
　　刘熙逸雅眉媚也有娬媚也　春秋元命苞天有摄提人有两眉为人表阳立于二故眉长二寸注摄提两星颇曲人眉似之也　隽人年老必有毫眉秀出者故谓毫眉　三元真一经眉者日元之华盖　云笈七籖眉间神三人南极老人元光天灵君也　王莽盱衡厉色孟康注眉上曰衡盱衡举眉目也　胜天王经佛自八十种好相眉髙而长形如初月绀琉璃色璎珞经佛眉象珠火　陈继儒太平清话如来眉间
　　有白毫相犹如珂雪长一丈五尺毫有八楞周围五寸其毫中空右旋宛转如琉璃洞
　　古人眉　抱朴子有古强者自云已四千嵗云见尧舜禹汤说之了了世云尧眉八彩不然也直两眉头甚似八字耳　帝王世纪文王虎眉　秘笈吕望芝眉世家孔子眉十二彩　法轮经老子眉有北斗其色翠緑其间紫毛长五寸余　吴越春秋伍子胥眉间广一尺　列士传莫耶子赤鼻眉间一尺又干将子赤鼻眉广三寸　东观汉记天鳯五年樊崇起兵于莒皆朱其眉由是号曰赤眉　襄阳耆旧马氏五常白眉防良马良眉中有白毛故以称之　晋载记刘曜生而眉白南史简文帝双眉翠色　金台録朱泚眉分九聚相
　　者告以大贵信之　天中记毛若虚眉毛覆于眼性残忍天寳末为武功丞　唐书李贺字长吉为人纎瘦通眉
　　女人眉　事物绀珠红妆翠眉始始皇时　妆台记汉武帝令宫人扫八字眉　葛洪西京杂记卓文君姣好眉色如望逺山　东观汉记明徳皇后眉不施黛独左眉小缺补之以缥　崔豹古今注梁冀妇改鸳翠眉为愁眉愁眉者细而曲折　妆台记魏武帝令宫人扫青黛眉连头眉一画连心细长谓之仙娥妆齐梁间多效之　孔氏杂周宣帝禁天下妇人不得施粉黛自非宫人皆黄眉墨妆所谓黄以此欤　留青日札后周静帝令宫人黄眉墨妆庾信诗眉心浓黛直防额角轻黄细安卢照邻诗纎纎初月上鸦黄又云鸦黄粉白车中出司马槱诗梅粉妆成半额黄盖眉黄起于汉宫也霏雪録唐时妇女画眉尚濶故老杜北征云狼籍画
　　眉濶或云言女幼不能画眉狼籍而濶耳余记张司业倡女词有轻髩丛梳濶扫眉之句盖当时所尚如此谚曰宫中好广眉四方且半额　杨慎外集唐眀皇令画工画十眉图一曰鸳鸯眉又名八字眉二曰小山眉又名逺山眉三曰五岳眉四曰三峯眉五曰垂珠眉六曰月棱眉又名却月眉七曰分稍眉八曰涵烟眉九曰拂云眉又名横烟眉十曰倒晕眉　妆台记五代宫中画眉一曰开元御爱眉　清异録范阳鳯池院尼童子年未二十秾艶眀俊颇通賔防创作新眉轻纎不时俗人以其佛弟子谓之浅文殊眉　清异録莹姐平康妓也玉浄花眀尤善梳掠画眉日作一様唐斯立戏之曰西蜀有十眉图汝眉癖若是可作百眉图更假以嵗年当率同志为修眉史矣有细宅【一作它】眷而不喜莹者谤之为胶煤变相自昭哀来不用青黛扫拂皆以善墨火煨染指号薫墨变相
　　目
　　易卦离为目　刘熙逸雅目黙也黙而内识也眼限也童子限限而出也睫插接也插于眼眶而相接也瞳子瞳重也肤幕相裹重也子小称也主谓其精明者也或曰眸子眸冒也相裹冒也　越世家目见毫毛而不见其睫　盎不交睫师古注睫目旁毛也　韩非子目见百歩之外而不能见其眦　汉书报睚眦怨注睚举眼也眦即眦字谓目眶也言举目相忤者即报之也　庶物异名疏防干眼眶也白乐天歌曰玊容寂寞泪防干　甘泉赋玉女无所眺其清矑兮注清矑目瞳子也　赵崇绚鸡肋道家以目为银河　云笈七籖人之目左为司徒公右为司空公　黄庭经眼神明上字英　云笈七籖两目神六人日月精也左目字英明右目字光又目神名朱映又目神名虚监生字道童形长三寸六分衣五色　灵枢经岐伯曰五藏六府之精气皆上注于目而为之精精之窠为眼骨之精为瞳子筋之精为黒眼血之精为络其窠气之精为白眼目者荣卫魂魄之所常营也神气之所生也是故目者心使也心者神之舍也　抱朴子或问明目之道抱朴子曰能引三焦之升景召大火于南离熨之以阳光及烧丙丁洞视符以酒和洗之古人曽以夜书也或苦酒煮芜菁子令熟暴干末服方寸匕日三尽一斗能夜视有见矣或以犬胆煎青羊斑鸠石决明充蔚百花散或以鸡舌香黄连乳汁煎注之诸有百疾之在目者皆愈而更加精明倍常也　白虎通肝象木色青而有枝叶目为之何目为出泪而不能内物木亦能出枝叶而不能有所内也　真诰九华真妃云眼者身之镜视多则镜昬妾有磨镜之石　新书物之始形也先分而为目目成也形乃従是以在人者莫精于目目清而润泽若濡无毳秽杂焉故能见也　青箱杂记人之心相外见于目睛色杂而光浮浅者心不定无信人也睛色光彩溢出者聪明人也睛色紫黒而光彩端谛者好隐遁人也睛色黄瞻视端直者慕道术人也睛多光而不溢不散彻而视瞻端正者亦慕道人也睛急眨者若不嫉妒则虚妄人也　北史魏御史贾子儒曰人身七尺之形不如一尺之面一尺之面不如一寸之眼　述仙记八月一日作五明囊盛百草露以洗眼　珍珠船常以鸡鸣时念目中各有一人成三寸黒衣而立名念眼令人见万里外事　真诰名在琼简者目有緑筋名在星书者眼有四规　物相感志人或将鸟目研注目中夜则见鬼物又鸮鸟目吞之令人夜中见物信天鸟实灵禽号唯怪鸟注眼生吞之必验　槃经有盲人诣良医医者即以金鎞刮其眼膜使复明　晋书景王婴孩时有目疾宣王令华佗治之出眼瞳割去疾而纳之傅药　倦游杂録凡视五色皆损目惟黒色无损李氏有江南日中书皆用皁罗糊屏风所以飬目也　物相感志人或目瞤有吉凶不常若他人思已则动或彼咒诅动占法时别　珍珠船笺云睡是眼之食七日不眠眼则枯
　　古人目　孝经援神契伏羲大目　春秋孔演图苍颉四目是谓并明大舜重瞳子是谓重明　孙卿子尧舜三眸子　史记项羽亦重瞳子　刘子顔回重瞳　王莽莽重瞳子　北史隋鱼俱罗相表异人目有重瞳凉州记吕光身长八尺四寸目重瞳子　梁书沈约
　　左目重瞳子　南唐书李后主煜重瞳子　五代史梁康王友孜目重瞳子　五代史汉髙祖目多白睛凛如也　南史褚彦回眼睛白多所谓白虹贯日亡宋者终此人也　新唐书张公素允伸性暴厉眸子多白燕人号白眼相公　五代史李克用少骁勇军中号曰李鵶儿一目眇及其贵也又号独眼龙　五国故事王延禀审知之飬子眇一目人亦谓之独眼龙　汉书东方朔目若悬珠　神仙渉正字真汉末従二十弟子入吴莫有见其目者开目之时有音如霹而光如电照已复还闭目　晋书王戎视日不裴楷曰戎眼烂烂如岩下电　名义考晋书阮籍能为青白眼母死嵇喜来吊籍作白眼弟康赍酒挟琴造焉籍大悦乃见青眼故后人有青盼垂青之语人平视睛圆则青上视睛藏则白上视怒目而视也　晋书桓温刘惔常称之曰温眼如紫石棱　洪神仙李根两目瞳子皆方仙经云八百岁则瞳子方　南史仙书云眼方者夀千嵗陶景末年一眼有时而方　隽武攸绪晚年瞳有紫光昼能见星　南史徐陵目有青睛时人以为聪慧之相也又马枢目精洞黄能视闇中物　杜阳杂编罗浮先生轩辕集年过数百而顔色不老坐于暗室则目光可长数丈　南史宋废帝挑取刘义恭眼睛以蜜渍之为鬼目粽　吴越备史唐立武选以击毬较其能否置铁钩于毬仗以相击周寳尝与此选为铁钩所摘一目睛失寳取睛吞之复击毬头筹遂授泾原勅赐木睛以代之一日晨起潄木睛坠水弃之注木睛不知何木置目中无所碍视之如真睛矣　太平御览唐崔嘏失一目以珠代之施肩吾嘲之曰二十九人及第五十七眼看花　彚详注陶谷夣人以二丸药换双眼后相者曰贵人骨气奈二鬼眼以此不至大位附　小史集雅胎生者眼胞自上而瞑　山海经一臂国为人一目中其面而居　偃曝谈余狐乌瞳人其状赤色故夜见昼不见人目中瞳人黒色故昼见夜不见犬马瞳人黄色故昼夜俱见诸鱼目中瞳人眵泪所覆故水见陆不见人目中瞳水泡所成故陆见水不见鼈虾蟇水蛭瞳人骨之所成故水陆俱见也　皇极经世走之上睫接下飞之下睫接上使之然也注走地隂有余也飞天阳有余也
　　耳
　　易坎为耳　春秋元命苞耳者心之　逸雅耳耏也耳有一体属着两边耏耏然也　真诰娇女耳神名黄庭经耳神空闲字幽田　真诰九华真妃曰耳者身之牖听众则牖闭妾有决牖之术　白虎通心象火色赤而锐也人有道尊天本在上故心下锐也耳为之何耳能遍内外别音语火照有似于礼上下分明　夷门广牍耳乃肾之余　抱朴子或问聪耳之道枹朴子曰能龙导虎引熊经咽燕飞虵屈鸟伸天俛地仰令赤黄之景不去洞房猿据兔惊千二百至则聪不损其既聋者以薫之或以棘头羊粪桂毛雀桂成裹塞之或以狼毒冶葛或以附子葱涕合内耳中或以蒸鲤鱼脑灌之皆愈　物相感志人或夜卧夏坐多为百虫入耳为患用两刀耳边以刄相击筑声其虫必出又人耳急鸣似击铜器之韵者同嵗人死俗占尤为徴验登真隐诀人觉耳鸣者外使入也赤子帝君命两耳
　　神女云仪钟磬以闻九宫使知外人未入令警备也钟磬者即今耳鸣之声音也或有魔邪恶气欲入者守十二神先鸣铃以闻帝君乃命耳神响告九宫今人耳鸣者便掩耳以两手掩而拍之面乃佳也　物相感志俗间云耳珰他人骂我也不然谈己之美则应于听门也　樊氏相法人耳囷长寸三夀百三十嵗一寸夀百嵗如豆生即死耳门前有仙人杖四理一百嵗三理八十二理六十耳门不容麦百嵗　长沙耆旧传太尉刘夀少遇相师曰耳为天柱今君耳有城郭必典家　淮南子禹耳三漏是谓大通　抱朴子老君耳长七寸　濑乡记老子耳有三门　列仙务光夏时人耳长七寸阳都女耳细而长众皆言此天人也　蜀志先主顾自见其耳　五代史蜀后主王衍方頥顾自见耳　仇池笔録欧阳公耳白于面名满天下　拾遗记沐胥国人左耳中出青龙右耳中出白虎龙虎初出之时如绳缘頬手持面如龙虎皆飞去地十余丈而云气绕龙风吹虎俄而以手一挥龙虎皆还入其耳　拾遗记秦始皇好神仙有羽人乘蠡舟而至方耳出于项间　汉武纪应劭注儋耳者大耳种也其渠率耳垂肩三寸　山海经有大耳国其人寝常以一耳为席一耳为衾　博物志南方有飞头民其头能飞以耳为翼太平广记兖州张审通尝为泰山府君所召令为词判録申天曹天曹允之府君悦问曰子何愿曰特更欲聪眀耳乃命取一耳安其额上既寤觉颇痒踊出一耳尤更聪时人曰天有九头鸟地有三耳秀才亦呼为鸡冠秀才　幽怪録薛君曹见二青衣驾赤犊出耳二童子曰兠国在吾耳中一童子倾耳示君曹乃别有天地花卉因扪耳投之至一都防城池楼堞穷极瑰丽因作思归赋自童子耳中落　见闻録永乐中吴城有一老父偶治耳于其中得五谷金银衣服器皿等诸物凡得一箕后更治之无所得视其中已洁浄唯其正中有一小木校椅制精妙椅上坐一人长数分亦甚有精气其后亦无别异　祝枝山志怪録葑门一妪年逾五十令人剔其耳耳中得少绢帛屑以为偶遗落其中已而毎治耳必得少物丝花谷粟稻穗之属为品甚多始大骇怪久亦任之且毎贮至年七十有八而卒算其所得耳物防一斛焉
　　鼻【附人中】
　　养生经鼻者心之门　白虎通鼻者肺之使　逸雅鼻嘒也出气嘒嘒也　黄庭经鼻神玊垄字灵坚亦曰玊庐　四命鼻神名冲灵玊字道微　酉阳杂俎鼻神一名勇卢见龙鱼河图　文頴髙纪注凖鼻也　真诰鼻中隔之际名曰山源山源者一名鬼井一名神池一名邪根一名魂台也　三元真一经鼻者三元之丘山黄庭经天中之岳谓鼻也一名天台　周祈名义考方言梁益谓鼻为祖兽之初生其鼻先见故谓鼻为祖鸿书人懐胎鼻先受形　真诰鼻如山仙相也　物相感志鼻者肺之门通华盖之气人或闭口鼻之息一缓一急若直而急则阳时也若缓而散则隂时也之法以子为阳以丑为隂寅阳卯隂依此例以率之则正也　白虎通肺象金色白也鼻为之何鼻出入气髙而有窍山亦有金石累积亦有孔穴出云布雨以润天下雨则云消鼻能出入气也　论衡鼻不知臰为
　　古人鼻　法轮经老子鼻有双柱形如截筒　孝经援神契伏羲山凖禹虎鼻　史记始皇蜂目长凖　史记髙祖为人隆凖而龙顔　三辅故事卫太子岳鼻　天中记谢安本能为洛下书生咏有鼻疾故其音浊　北史王氏世皻鼻江东谓之皻王王慧龙鼻渐大崔浩曰真贵种　长沙耆旧太尉夀少遇相师谓曰凡鼻为气户君鼻大贵之象也　孙光宪北夣琐言王庭凑酒困寝于路隅骆山人过熟视之曰贵当裂土君鼻中之气左如龙而右如虎龙虎气交王在今秋是年果为留后　贤奕编元载不饮人以针挑鼻尖出一小虫谓之酒麽即日饮一斗　异物志狼防之民夜为市以鼻齅金之好恶　溪蛮丛笑犵狫饮不以口而以鼻名曰鼻饮　隽南蛮有穿鼻种以金环径尺贯其鼻下垂过頥君长以丝系环人牵乃行其次以二花头金钉贯鼻下出
　　人中　刘熙逸雅鼻下曰立人取立于鼻下狭而长似人立也　七修藁人中人居天地之中天气通于鼻地气通于口天食人以五气鼻受之地食人以五味口受之此穴居中故云若曰人有九窍自人中而上皆双自人中而下皆单故云此则可名为窍中矣
　　口【附唇　齿　舌　喉】
　　文口人之所以言食也　列子口者言之门　易卦兑为口　尹公内口为华池　黄庭经口为天关精神机　鬼谷子口者机关也所以闭情意也　三元真一经口者绛宫之朱源　释名口下曰承浆浆水也　云笈七籖口旁神二人厨宰守神也口中神一人太一君也字丹朱　白虎通脾象土色黄也口为之何口能啖尝舌能知味亦能出音声吐滋液　名义考臄说文口上阿也通俗文云口上曰噱口下曰函校猎赋注口中之上下曰臄腭广韵口中龂腭梵书作谓齿内上下也是臄者通指口中之上下分之则上为臄下为函龂通指齿根之内外分之则内为腭　养生经军营之中有甘泉军营口也甘泉唾也　相书杂要口大容手赤如朱丹贵而且夀欲知人多言舌当视其口如鸟喙言语皆聚此多舌人也
　　古人口　孝经援神契孔子海口　论语摘辅相子贡斗绕口　大智论佛口色如瑚　濑乡记老子方口史记韩非口吃不能道说而善著书　汉书司马相
　　如口吃而善著书　汉书周昌为人吃　汉雄雄口吃不能剧谈而好深湛之思　魏志邓艾以口吃不得作干佐为稻田守丛草吏　后周郑伟伟口吃尝逐鹿于野失之遇牧而问焉牧答之其言亦吃伟怒谓其效已遂射杀之　玊泉子唐丁棱口吃及第引见致词本言棱等登科乃曰棱等登棱等登竟不能发其后语而罢友人戏之曰君善筝耶　倦防録王汾口吃刘攽嘲曰恐是昌家又疑非不见雄名唯闻艾气以周昌韩非扬雄邓艾皆吃也　吴越春秋越王勾践尝吴王溲恶后遂病口臭范蠡令左右食岑草以乱其气　汉官仪桓帝时侍中刁存年耆口臭上出鸡舌香使含之　唐书则天谓崔融曰非不知宋之问有竒才但恨有口过耳口过谓口臭也
　　唇　春秋元命苞唇者齿之垣　列子唇者舌之藩释名唇縁也口之縁也吻免也入之则碎出则免也又取防也潄涶所出恒加拭因以为名也　胜天王经佛自八十种好相唇色润泽如频婆果　晋书魏咏之字长道生而兔缺　摭言方干为人唇缺遇医补唇年已老矣人号曰补唇先生　琐言杜紫微唇厚不称才名　仇池笔録欧阳公唇不着齿无事得谤　五行志元和末妇人不施朱粉惟以乌膏注唇状似悲啼者妆台记僖昭时都下竞事妆唇妇人以此分妍否其
　　防注之工名字差繁其畧有燕脂晕品石榴娇大红春小红春嫩吴香半边娇万金红圣檀心露珠儿内家圆天宫巧洛儿殷淡红心猩猩晕小朱龙格双唐媚花奴様子
　　齿　释名齿始也少长之别始乎此也以齿食多者长食少者防也牙摣牙也随形言之也　杨泉物理论夫齿者年也身之寳也藏之斧凿所以调谐五味以安性气者也　文齓毁齿也男八月生齿八嵗而齓女七月生齿七嵗而齓　三元真一经齿者胃宫之威力夷门广牍齿乃骨之余　曲礼笑不至矧注齿本曰矧海録碎事齿本曰哂大笑开口则见故哂谓之笑也云笈七籖齿神名丹朱有患呼之九过恶自却　黄
　　庭内经牙神皓华字虚成齿神腭锋字罗千　抱朴子或问坚齿之道抱朴子曰养以华池浸以醴液清晨建齿三百过者永不揺动次则含地黄或含胆汤及虵脂丸石丸九散则已动者更牢有虫者即愈服灵飞散可令脱者更生　河图帝喾骈齿　元命苞武王骈齿　太平清话俗传伍子胥美齿牙避楚至防牙山恐为人所识以石击毁其牙山神为震因名防牙山晋书杜皇后少有姿色然长犹无齿求婚者輙中止
　　及帝纳采之日一夜齿尽生　梁冀孙夀能为龋齿笑　北史齐武成帝生齻牙问诸医以实对武成挞之徐之才拜贺曰此是智牙生智牙者聪明长夀武成赏之　唐书张廵毎战大呼嚼齿皆碎及尹子竒视之其齿存者不过三四　法轮经老子齿如编贝其坚如银数有六八上下均平　止戈集孔戣好术艺延接方士多所授能口中现五色齿防色光绚一瞬即改　孔六帖明皇谓髙力士曰吾闻饮堇无苦者竒士也时天寒因取以饮张果三进頽然曰非佳酒也乃寝顷视齿燋缩顾左右取铁如意击堕之藏带中更出药傅其龂良久齿已生粲然骈洁帝益神之　安宇僧伽罗刹经如来齿上有千辐轮相　西域记梵衍那国度大雪山东寺有佛齿及刦初独觉齿长五寸广四寸又有金轮王齿长三寸广二寸　五代史赵鳯唐明宗时有西域僧得佛牙以献明宗以示大臣鳯言世传佛牙水火不能伤因以斧斫之应手而碎是时宫中施舍已及数千因鳯碎之乃止　闻见近録咸平县有僧藏佛牙一株其大两指许淡金色余尝请而供之须臾利自牙中出初如露廵行牙上或逺数十歩求者輙得余请至四十八粒欲求为四十九粒经夕不可得明日发箧则已足其数　留青日札西湖法相寺中藏一异齿其大如拳正碧緑色透明山僧云是佛牙其状如盘牙想是西域异兽口中者且云此佛丈六金身如有此牙则须十六丈长乃可容此头也古人所载郍衍国有金轮王齿长三寸岂是物耶　太平清话陆五台官南司防时有僧携佛牙至公命以金丝笼紫檀龛装供天戒寺中余曽见之阔寸余长二寸许僧见有光发瓦砾中掘得之　留青日札黒齿东夷漆齿西夷战国防黒齿雕题大吴之国也吴都赋黒齿之酋注云西屠以草染齿染白作黒今芒市长官司多以酸石榴皮以药染成黒齿人但知云南有金齿不知又有银齿见唐书又嵇康养生论齿居晋而黄　天中记医云晋地多人常置之懐袖中若粤人之噉槟榔味甘伤脾故齿黄也舌　养性经舌者和之也　逸雅舌泄也舒泄所当言也舌卷也可以卷制食物使不落也　元命苞舌之为言达也阳立于三故舌在口中者长三寸象斗玉衡隂合有四故舌沦入嗌内者长四寸　三元真一经舌者元英之龙辕　云笈七籖舌神名始梁峙字道岐形长七寸正赤色　黄庭内经舌神通命字正伦　相书杂要吐舌及鼻三公之位舌如綘赤者贤人也　孝经钩命诀仲尼舌理七重　偃曝谈余梁武舌文八字宋书南都王义宣生而舌短言澁　神异録州道士王法朗舌长呼字不正乃日诵道徳经忽夣老君剪其舌既觉语遂正　法轮经老子舌长且广形如锦丈玉泉充溢其味甘香　大智论佛舌相色如瑚　佛经诸佛出广长舌能覆于面能遍覆三千大千世界　广异记则天时西国献辟支佛舌青色大如牛舌　广博物志岐舌国在不死国东【其人舌皆岐或云支舌也】　拾遗记太始二年西方有因霄之国人皆善啸丈夫啸闻百里妇人啸闻五十里如笙竽之音秋冬则声清亮春夏则声沉下舌尖倒向喉内亦曰两舌重沓以爪徐刮之则啸声愈逺吕览云反舌殊乡之国即此　搜神记永嘉中有天竺胡僧能断舌先吐舌示宾客然后刀截血流覆地乃取置器中传示人取舌还含有顷如故　山堂肆考唐金舌和尚赵人睿宗开成间三召不至乃截其舌以进上即命焚之乃为金舌夜哦经如故遂以金舌名之太平清话石斗山法华寺寺碑载樵者掘地得石函
　　藏一童子舌不壊上生莲花一枝
　　喉　庶物异名疏孙子批亢捣虚亢喉咙也黄庭经重堂焕焕扬八威梁丘子云重堂喉咙名一曰重楼亦名重环喉咙在心上故曰重堂　释名咽咽物也防在頥缨理之中也青徐谓之脰物投其中受而下之也又谓之嗌气所流通阨要之处也　云笈七籖喉神名百流放字道通形长八寸八分九色衣　三昧经佛咽喉如琉璃筒　酉阳杂俎许州有一老僧自四十嵗后毎寝熟即喉声如鼓簧若成均节许州伶人伺其寝即谱其声按之丝竹皆合古奏僧觉亦不自知二十余年如此朝野佥载洛州有士人患应病语即喉中应之以问
　　善医张文仲经夜思之乃得一法即取本草令读之皆应至其所畏者即不言仲乃录取药合和为丸服之应时而愈
　　
　　释名口上曰髭髭姿也为姿容之美也頥下曰秀也物成乃秀人成而生也亦取须体干长而后生也在颊耳旁曰髯随口动揺髯髯然也　七修藁人之髪血之余也各有所属髪乃太阳之毛也太阳属心火火炎上故上生眉乃少阳之毛少阳属肝木木多旁枝故侧生乃阳明之毛阳明属肾水水流下故下生少年而黒者血色黒中则变白者白气色也老尽白者血耗而气存之时矣　酉阳杂俎鳖为臛数食可长南史梁何敬容尝以胶清刷　孔六帖嘉兴释子
　　希遁深于缮生之术能用日辰可代药石为韦敷镊白请镊其半及生色若黳矣座客有祈镊者僧言取时稍差防后髭色果带绿　晋书张华多姿制好帛绳缠南史崔文仲尝献齐髙帝缠绳一枚　唐书李勣
　　病验方可以疗之太宗乃自剪为其和药　毛诗其人美且偲注偲多之貌　名义考左传于思于思弃甲复来注于思多貌按广韵防防多也作不思于当是不之讹　典略黒山黄巾诸帅自相号字饶者则自称于羝根　寰宇志多髯者谓之羖公古人　帝王世纪庖羲垂委地　孔丛子舜身修八尺有竒而颔无毛　左灵王生而有頿　羣碎録孔子无孔丛子子思告齐君先君生无眉天下侯王不以此损其敬今像多误　晋史刘琰称桓温作猬毛磔　金罍子晋王彪之年二十髩皓白时人谓之王白后卒年七十三　酉阳杂俎太宗虬尝戏张弓挂矢　异识资谐关云长美髭髯内一尤长二尺余色如漆索而劲常自震动必有大征战公在襄时夜夣一青衣神辞曰我乌龙也久附君身以壮威武今君事去矣我将先往语毕化为乌龙驾云而去公寤而怪之至夜公走麦城与吴兵对天曙捋失其长者始悟前夣至晋太始元年樊城大旱祈雨无验有司夣黒衣神自称龙能为我立庙当致雨以救民有司防请至午果雨淡云中乌龙现身遂为创祠掘址得一长意即龙也遂以塑于龙神颈中题其庙曰龙庙隋唐嘉话晋谢灵运美临刑施为南海秪恒寺维摩诘寺人寳惜初不亏损中宗朝安乐公主鬭百草欲广其物色令驰驿取之又恐为他人所得因剪弃其余遂絶　北史王颁陈武帝陵见其皆不落本皆出自骨中
　　女人　赵崇绚鸡肋唐李光弼母有数十长五寸许封韩国太夫人　宋史丰乐楼酒保朱氏子之妻年四十余忽生髭长六七寸疏秀而美宛然一男子特诏度为女道士　偃曝谈余郑阳一妇人美色生三缭约数十茎长可有数寸许人目为娘云

　　格致镜原卷十一
　　钦定四库全书
　　格致镜原卷十二　　　　大学士陈元龙身体【二】
　　颈项【附肩】
　　释名项确也坚确受枕之处也颈俓也俓挺而长也云笈七籖项中神二人字上间颈外神二人玊女君也南史梁简文帝项毛左旋　河图黒帝修颈　毛诗
　　领如蝤蛴注言白而长也　晋书初攻江陵呉人知杜预病瘿惮其智计以瓠系狗颈示之毎树似瘿輙砍使白题曰杜预颈及城平尽捕杀之　张舜民画墁录郭祖少时有道士善雕刺郭令刺之即于项右作雀左作谷粟曰尔俟雀衔谷即亨显之时也世号为郭雀儿秉旄之后雀谷稍近登位之后雀遂衔谷
　　肩　释名肩坚也甲阖也与胷脇皆相会阖也　赵崇绚鸡肋道家以两肩为玊楼
　　胷【附乳　腹　脐腋　脇　】
　　释名胷犹啌也啌气所冲也臆犹抑也抑气所塞也膺壅也气所壅塞也　云笈七籖胷中神二人虎贲神也帝王世纪禹母吞神珠胸拆而生禹　论语摘辅象
　　孔子胸应矩是谓仪古　孔演图孔子之胷文曰制作定世符　酉阳杂俎太极真仙中名在青琳者胷有偃骨　事林广记贯胷国在盛国之东其人胷有窍尊者去其衣令卑者以物贯其胷擡之
　　乳　吴元满总要乳音汝胷酥也　云笈七籖两乳下日月也日月中有太神各一人王父母也　河图苍帝并乳　北史昭成皇帝什翼犍生而竒伟卧则乳垂至席　南史王敬则年长而两腋下生乳各长数寸　贤奕编佛图澄左乳下一孔围七寸以絮窒之夜欲读书絮则光照一室时时水边引肠胃涤之复纳于内神仙服食经仙药有阳丹有隂丹隂丹妇人乳汁也妇人十五已上下为月客有身月客絶上为乳汁　杂事秘辛梁商女胷乳菽　杨妃杨妃出浴对镜匀面裙腰褪露一乳明皇扪弄曰软温新剥鸡头安禄山在旁对曰润滑由来塞上酥　物相感志母乳湩爱惜子之至则出爱疎则出少唐赞善大夫吕旬有母张氏八十余旬不归母念之忽乳汁自出　南史女人国入水则妊胸前无乳顶后生毛根白毛中有汁以乳子汉书李元遗孙失恃苍头李善代哺孙乳为湩　物
　　相感志则天朝孟景休有弟景袆在襁褓景休乳之乳为之溢又毕搆为户部尚书二妹俱在襁褓搆自乳之乳为之出饮至长成　唐国史补元鲁山自乳兄子数日两乳湩流兄子能食其乳方止
　　腹　书正义腹为五臓之总　文腹厚也　逸雅腹复也富也肠胃之属以自裹盛复于外复之其中多品似富者也　黄庭经腹为玉池　释名自脐以下曰水腹水汋所聚也又曰少腹少小也比于脐以上为小也真诰腹有丘者仙相也　北史冀州人语曰显公
　　钟宋公鼓道晖屐李洛姬肚谓之四大洛姬妇人也通鉴安禄山腹垂过膝尝自称重三百斤
　　脐　云笈七籖脐者人之命也一名中极一名太渊一名昆仑一名特枢一名五城　释名脐济也肠端之所限剂也　方书子初生所系包断之为脐带一名命蔕胎在母腹脐连于胞胎息随母胎出母腹脐带剪断真气属之脐干自落如熟脱蔕以其当心肾之中前直神阙后直命门故谓之脐也　画墁录冯晖少无頼有道士善雕刺因令刺之于脐上作瓮中作雁数只戒曰尔于脐自爱雁出瓮即亨显之时也后秉旄雁自瓮中累累而出
　　腋　释名腋绎也言可张翕寻绎也　云笈七籖两腋下神二人魂魄兆神也　珍珠船魏淩风台至髙韦诞书榜即日皓首榜有未正募整之有铃下卒复登缘如履平地诘之云无术但两腋各有翅数寸
　　胁释名胁挟也在两旁臂所挟也肋勒也检勒五臓也　左传晋文公出亡至曹曹共公闻其骈脇欲观其裸浴薄而观之注骈脇合干也干者脇肋骨也骈云者脇骨之生两两相竝也　云笈七籖两脇神名辟假马字道成形长四寸一分赤白色
　　腰　逸雅要约也在体之中约结而小也　马廖疏楚王好细腰宫中多饿死　梁冀冀妻孙夀能作折腰舞　南史羊侃儛人张净婉腰围一尺六寸能掌上舞又有孙荆玉能反腰帖地衔得席上玉簪
　　心【附肝　膈　胆　肺脾　胃　肠　肾】
　　白虎通心之为言任也任于恩也　释名心纎也所识纎微无物不贯于心也　春秋元命苞心者火之精成于五故人心长五寸　子华子心之精为火其气为离其色为赤其状如覆莲其神为朱鸟其窍上通于舌白虎通心火之精也南方尊阳在上卑隂在下礼有尊卑故心象火色赤而锐也人有道尊天本在上故心下锐也　子华子火宿于心炎上而排下其神燥而无凖人之暴急以取祸者心使之也　云笈七籖心为绛宫元阳府　黄庭经灵台郁蔼望横野注灵台心也　云笈七籖心神名为豪丘字陵阳子明又心神名焕阳昌字道明形长九寸色赤　黄帝书西方兵法心南方赤其人姓为张氏字巨明衣赤衣　黄庭内经心神丹元字守灵　珍珠船陶景欲使心正常以日出三丈错手两肩上以日当心心中开暖则心正矣有姜伯真行道采药值仙人仙人使平倚日中其影偏仙人曰子笃志学仙不知心不正之为失因教以此得道　独异志周兴嗣为散常侍武帝出千言无章句令嗣次之因成千字文归而两目俱防及死视之心如掬燥泥谈羌人以心顺为心白人以心逆为心黑人　夷门广牍三蛮国其人不种田只食土死者埋之心肝肺不朽百年复化为人一与无防国民相
　　肝　释名肝干也五行属木故其体状有枝干也凡物以木为干也　文肝木藏也生于木魂所藏　白虎通肝之为言干也肝者木精木之为言牧也人怒无不色青目脤张者是其效也　乐动声仪五藏肝仁肝所以仁者何肝木之精也仁者好生东方者阳也万物始生故肝象木色青而有枝叶目为之　子华子肝之精为木其气为震其色青其状如悬瓠其神为苍龙其窍上通于目　子华子木宿于肝触突干扺而锐其神狷束而无当人之朴戆以取祸者肝使之也　云笈七籖肝为清冷宫兰台府　黄庭内经肝神龙烟字含明黄帝书西方兵法肝东方青其人姓为娄氏字君明
　　衣青衣　云笈七籖肝神名开君童字道青形长六寸色青黄又肝神名为方长宜字子元
　　膈　释名膈塞也塞上下使气与谷不相乱也
　　胆　黄庭经胆为中池　云笈七籖胆为紫微宫无极府　黄庭内经胆神龙曜字威明　云笈七籖胆神名龙徳拘字道放形长三寸六分色青黄绿　世语姜维死时见剖胆如斗大　南史东阳人李瞻起兵为贼所执破出肝肠其胆乃如升焉　马观瀛涯胜览王当贺日以人胆汁沐浴将领献人胆为礼　贤奕编象胆按四时在四足熊胆亦在四足鱼胆春夏近上秋冬近下蚺蛇胆随击而防
　　肺　释名肺防也言其气防鬰也　白虎通肺之为言费也　云笈七籖肺为玉堂宫尚书府　子华子金宿于肺防訇而不屈罄而不能仰也其神阔疎而无法人之讦决以取祸者肺使之也　子华子肺之精为金其气为兊其色白其状如悬罄其神为伏虎其窍上通于鼻　黄帝书西方兵法肺西方白其人姓为文氏字元明衣白衣　黄庭内经肺神皓华字虚成　云笈七籖肺神名为青龙字□龙子方又肺神名素灵生字道平形长八寸一分纯白　开元遗事太真妃宿酒初消吸花露以润肺
　　脾　白虎通脾之为言辨也所以积精禀气也　释名脾裨也在胃下裨助胃气主化谷也　子华子脾之精为土其气为戊巳其色黄其状如覆缶其神为鳯凰其窍上通于口　子华子土宿于脾磅礴而不尽其渗漉也下注而不止其神好大而无功人之重迟纳以取祸者脾使之也　云笈七籖脾为中黄宫太素府　黄帝书西方兵法脾为中央戊巳土其人姓为己氏字元已衣黄衣　云笈七籖脾神名为黄庭字飞黄子又脾神名寳元全字道骞形长七寸三分色正黄　黄庭内经脾神常在字魂停
　　胃　释名胃围也围受食物也　云笈七籖胃神名同来育字道还形长七寸色黄
　　肠　释名肠畅也通畅胃气去滓秽也　云笈七籖肠中神名兆滕康字道还形长二寸四分黄赤色　拾遗记北有浣肠之国従口中引肠出而浣濯之更递易其五臓浣毕啸傲而飞焉　北史东魏彭乐骁勇善射尝因醉深入被刺肠出内之不尽截去复战
　　肾　白虎通肾之为言写也以窍写也肾色黒水隂故肾双窍为之何窍能泻水亦能流濡　释名肾引也肾属水主引水气灌注诸脉也　云笈七籖肾为幽昌宫太和府　子华子肾之精为水其气为坎其色黒其状如介石其神为其窍上通于耳　子华子水于肾瑟缩以凑险其神伏而不人之媕婀脂韦以取祸者肾使之也　黄庭内经肾神字育婴　云笈七籖肾神名为双以字林子又左肾神名春元真字道卿形长三寸七分数变白赤青五色无常右肾神名象地无字道生形长三寸五分色白或黒　黄帝书西方兵法肾北方黒其人姓为氏字子真衣黒衣
　　背
　　逸雅背倍也在后称也脊积也积续骨节终上下也云笈七籖肩背神二人少隂少阳之精也字女爵　唐史太宗览明堂针炙图见人五臓皆近背遂禁无得鞭背　白虎通周公背偻　南史梁简文连钱入背　广博物志苻秦背有文隐起曰草付　酉阳杂俎荆州街子清勇不肤挠自颈以下遍刺白居易人诗成式常令其自背上能闇记反手指其去处至不是此花偏爱菊则有一人持杯临菊丛又黄夹缬林寒有叶则指一树树上挂缬缬窠鏁胜絶细凡三十余处体无完肤　酉阳杂俎段成式门下驺路神通背劄天王至朔望日具乳糜焚香袒坐使妻儿供养其背而拜焉
　　手【附掌　指爪　臂】
　　三元真一经手者胆神之外援　释名手须也事业之所须也掌言可以排掌也　云笈七籖两手中神二人太阳之精也字魂隂　大戴礼布指知寸布手知尺舒肘知寻　孝经援神契舜手握褒宋均注握褒手中有褒字　通考后稷之孙生而有文在手曰鞠因以为氏左传唐叔生而有手文曰虞遂以为名又仲子鲁惠
　　公夫人生有手文曰为鲁夫人　唐表周昭王少子生而有文在手曰阎康王封于阎城　元和姓谱周平王少子生而有文在手曰武遂以为氏　鲜于血脉谱子他之子曰文生而有文在手左曰鱼右曰羊及长封渔阳姓鲜于氏为燕附庸　论语摘辅象仲弓钩文在手是谓知宰我握户是谓守道子游握文雅是谓繁土公冶长手握辅是谓道子夏握五是谓受公伯周手握直期是病恶　偃曝谈余张良手纹如琴陈平手纹有兵符　十六国春秋彭神符生而有文在手曰神符　虚空藏经寳手菩萨手中出无量花香璎珞　拾遗记韩房以丹砂画左右手如日月盈缺之势可照百余歩北史隋卢大翼目盲以手摸书而知其字　晋书王衍毎捉玉柄麈尾与手同色　南史梁简文帝手执玉如意不相分辨　酉阳杂俎翟天师名干祐长六尺手大尺余毎揖人手过胷
　　掌　春秋元命苞掌圆法天以运动　孝经钩命决仲尼虎掌是谓威射　论语摘辅象澹台灭明岐掌是谓正直　拾遗记赵飞燕身轻能掌上舞　南康记傅咸掌有卧龙纹　南方异物志乌浒人以人掌蹠为珍重以食长老　真腊风土记国主跣足足下及手掌皆红药染色出则手持剑百姓间惟妇女染手足掌男子不敢也　郭缘生述征记华山与首阳本一山河神巨灵擘开以通河流故掌迹存焉　长安记仙人掌大七围以铜为之
　　指　春秋元命苞五者法五行　事物绀珠脶罗窝二音手文　文拇将指也　孟子注巨擘大指也左郑人献鼋于郑灵公子公之食指动谓子家曰
　　必尝异味　北史孝文少善射有膂力年十余能以指弹碎羊髆骨　酉阳杂俎则天右手中有黒毫左旋如黒子引之长尺余　涅槃经阿阇王令醉象蹋佛佛舒五指遂为五狮子醉象惶惧而退　嘉话录道宣持律第一忽一旦霹绕户外不絶宣乃视其十指有一黑防如油麻者在右手小指上疑之乃出于隔子孔中一震而失半指黒防是蛟龙之藏处也　异域志长人国人长三四丈国朝有使往辽阳舟被风至其国其人来拿舟斩其一指大若人臂
　　爪　逸雅爪绍也筋极为爪绍续指端也　夷门广牍爪乃筋之余　胜天王经佛自八十种好相爪如赤铜叶　法轮经老子纎长爪有玉甲　南康记傅咸指甲上隐起花草如雕刻是以文章过人　王逺传麻姑手爪似鸟蔡经见之心中念曰背大痒时此爪以爬背当佳也　偃曝谈余陈武章皇后手爪长五寸色竝红白毎遇朞功之服则先折一爪　妆台记妇人染指甲用红按事物考杨贵妃生而手足爪甲红谓白鹇精也宫中效之此其始也　物相感志人或爪甲上生白瑕拂拂然谓之爪花得服饰之兆俗人为验常无失山堂肆考伎女以鹿角琢为爪以弹筝曰系爪　异
　　识资谐浙有士人一指忽隐痛不可忍其中指甲间生一瑚髙二寸血色气缕成海市人士战马城郭戈矛人已皆见其人嗜饮烧酒医谓火所吐幻景服以大黄稍减久服遂絶然火何得成此异哉　明泳化编主事戴春松江人言其乡有卫旧公者手大甲中见一红筋或曲直或蜿蜒而动或惧之曰此必承雨濯手龙集指甲也卫因名其指曰赤龙甲一日与客泛湖酒防雷电绕船水波震荡卫戏客曰今日吾家赤龙得无去耶因出手船窓外龙果裂指而去
　　臂　释名臂裨也在旁曰裨也肘注也可隐注也腕宛也言可宛屈也　淮南子羿臂左长而善射　论衡汤臂再肘　史记李广猿臂　段龙凉州记吕光左肘生印及征南城印内隐起文字曰巨霸　清异录齐赵人好以身为供养谓两臂为灯台顶心为香炉晋书泰始九年帝多简良家子女以充内职自择其
　　美者以綘纱系臂　史讳录明皇开元初被进者曰印选以绸缪记印臂上曰风月常新印以桂红膏则水洗不退其色　广古今五行志长山赵宣母妊身臂上生疮儿従疮中出　孟熙霏雪录山东民间妇人一臂有物隐然肤中屈佶如蛟龙状妇喜以臂浸盆水中一日雷电交作妇自牖出臂果一龙擘云而去　彚详注瓯越之民错臂左袵谓丹青错画其臂　地志儋耳国东有一臂国人皆一臂
　　足【附股　膝】
　　逸雅胫茎也直而长似物茎也足续也言续胫也趾止也言行一进一止也足后曰跟在下旁着地一体任之象木根也踵钟也钟聚也上体之所钟聚也脚却也以其坐时却在后也　六书故今人以膝端为髁踵两旁圜骨为踝　书叙南脚胫曰胻【音衡】　吴越春秋阖闾伤将注将足大言其将领诸也　贾谊病非徒肿也又苦盭师古注古蹠字足下曰蹠今所呼脚掌是也盭古戾字言足蹠反不可行也　云笈七籖两胫神二人金木神也字随孔子两足神二人太隂之精也字柱天力士　礼记堂上接武堂下布武注武足迹也又行不举足车轮曵踵又行不敢髙其趾如车轮循地行揺曵足跟也　司马法一举足曰跬跬三尺两举足曰歩歩六尺　杨慎外集茄子根煎汤浴足能治瘃足跟冻疮也　朝野佥载定州人崔务坠马折足医令取铜末和酒服之遂痊平及亡后十余年改葬视其胫骨折处有铜末束之　赵崇绚鸡肋史记始皇时有大人见临洮脚迹六尺汉武帝求神仙公孙卿至东莱言见大人长数丈迹甚大魏咸熙二年大人见襄武县迹长三尺二寸唐则天长安元年司刑寺囚伪作大人迹五尺改元大足　帝王世纪大禹右足文履己子　抱朴子老君足下有八卦　法轮经老君足蹈二卍　玉堂闲话晋太常卿程逊足下有文招相者视之相者告曰君终有沈溺之厄其后使于浙右竟葬于海鱼之腹李固曰固足履文而位至三公卒无水害同事而异应也　偃曝谈余黄巢足有黄巢二字广博物志交胫国在贯胷国东其为人交胫【言脚胫曲戾相交所谓交趾者也】　物相感志沅陵有武陵山山有美人毎土人聚即来入众莫能辨惟脚在后而踵在前若以刀斧斫不死以杉木为刀拟之则去　炎徼纪闻猺人古八蛮之种儿时烧铁石烙跟蹠以油蜡渍之重趼若鞹事林广记丁灵国在海内其人従膝下生毛马蹄善
　　走自鞭其脚一日可行三百里
　　女人足　代醉编古今事物考谓商妲己狐精也或曰雉精犹未变足以帛褁之宫中效焉　文汉杂事秘辛载保林吴姁奏言乘氏忠侯梁商女足长八寸踁跗丰妍底平敛约缣收束微如禁中汉尺小妇人缠足始此其来古矣　车若水脚气集妇人缠脚不知起于何时小儿未四五嵗无罪无辜而使之受无限之苦缠得小来不知何用后汉戴良嫁女练裳布裙竹笥木是不干古人事或言自唐杨太真起亦不见出处　张基墨庄漫录道山新闻云李后主宫嫔窅娘纎丽善舞以帛绕足令纎小屈上如新月状由是人皆效之以此知札脚五代以来方有之如熙宁元丰前人犹为者少近年则人人相效以不为者为耻也　留青日札至理宗朝宫妃束足纎直名快上马则又不以屈上为贵矣　杨慎丹铅总录墨庄漫录载妇人弓足始于五代李后主非也予观六朝乐府有双行缠其辞云新罗绣行缠足趺如春妍他人不言好独我知可怜唐杜牧诗云钿尺裁量减四分碧琉璃滑裹春云五年少欺他醉笑把花前出画裙段成式诗云醉袂防侵鱼子缬彯缨长戞鳯凰知君欲作闲情赋应愿将身作锦鞋花间集词云慢移弓防绣罗鞋则此饰不始于五代也或谓起于妲已乃瞽史以欺闾巷者士夫或信以为真亦可笑哉　胡应麟笔丛妇人缠足谓唐以前无之余歴考未得其古人风俗流传如堕马愁眉等史传尚不絶书此独不着太白至以素足咏女子信或起于唐末至宋元而盛矣又古言妇人弓腰而不言弓鞋言纎而不言纎足则陶宗仪之未为无见晋木兰歌述妇人改服但称云花黄略不言足诚似可疑苐六朝前妇人之履不知与男子竟有别否
　　股　释名股固也谓强固也髋缓也其腋皮厚而缓也髀卑也在下称也臀殿也髙厚有殿遌也尻廖也尻所在寥牢深也　广博物志股之国在黒齿国北【髀以下尽黒故云】　广古今五行记宋孝武时荆州人杨欢妻于股中生女　张舜民画墁录太祖招军格不全取长人要琵琶腿车轴身取多力　孙棨北里志崔垂休于金陵妓王小润髀上题记同年嘲之曰何事博陵崔四十金陵腿上逞欧书
　　膝　释名膝伸也可屈伸也膝头曰防防团也因形团圜而名之也或曰蹁蹁扁也亦因形而名之也　庶物异名录犊鼻穴在膝下见本草纲目注　云笈七籖两膝神字枢公　水经注太公垂钓渭川两膝遗迹犹存清异录温韬少无赖拳人防死市魁将送官谢过魁
　　前拜逾数百魁释之韬毎念之以为耻既贵达拍金薄为搭膝带之曰聊酬此膝
　　骨【附髑髅　筋】
　　逸雅骨滑也骨坚而滑也　文骨体之质也之核也　事林广记人骨节中有涎所以转动滑利中风则涎上潮咽喉衮响以药压下俾归骨节可也若吐其涎时间快意枯人手足縦活亦为废人矣　主制羣徴首骨自额连于脑其数八上额之骨十有二下则浑骨一焉齿三十有二膂三十有四胷之上有刀骨分为三肋之骨二十有四起于膂上十四环至胷前直接刀骨所以防心肺也下十较短不合其前所以寛脾胃之居也之骨大指二余各三手与足各二十有竒谓骨或縦入如钉或斜迎如锯或合笋如匵或环抱如攒总期体之固动之顺也　灵枢经骭以下至天枢心岐骨也长八寸人有有骭者有无骭者无骭者心髙骭小短举者心下长者心下坚弱小以薄者心脆直下不举者心端正倚一方者偏倾　物相感志朝廷之人多立立多伤骨食榆则多睡睡多则骨稳　物相感志凡防乱之人父母死亡暴骨无志认者即齧指血滴之于骨上若已亲则血沁入不是则否　陈汤掩骼埋胔注应劭曰禽兽之骨曰骼骼大也鸟防之骨曰胔胔可恶也臣瓒曰枯骨曰骼有曰胔师古曰瓒是也
　　古人骨　广博物志殷时有仙女名昌容隔窓见骨尸子徐偃王有筋而无骨　列异传子文汉末为秣陵尉自谓骨青死当为神　邺侯外李泌每导引骨节皆然有声时人谓之鏁子骨　宣室志商居士毎运支体珑然若戛玉之音或曰居士之骨真鏁子骨也鏁骨连络如蔓故动揺之则有清越之声卒后三日门弟子焚居士于野及视其骨果鏁骨也支体连贯若纫缀之状风一拂则纎韵徐引于是里人竞施金钱建一塔以居士鏁骨于塔中　国语吴伐越堕防稽骨节专车吴子使聘鲁问孔子子曰禹致羣臣于防稽之山防风后至禹杀而戮之其骨节专车此为大矣　韦绚刘賔客嘉话录公尝于贵人家见梁昭明太子胫骨微红而润泽　陆深知命录予登华山观希夷蜕骨作黯淡黄色入手坚实而骨节颇长大唯颅骨顶有二窍为异世云作粉红色与异香咸无之
　　佛骨　释氏要览注释迦佛既化弟子阿难等焚其身有骨子如五色珠光莹坚固名曰利子因造塔以藏之　西域传迦毕试国古王寺有佛顶骨一片广二寸余色黄白髪孔分明　酉阳杂俎那掲罗国城东塔中有佛顶骨周二尺欲知善恶者以香涂骨其迹焕然善恶相悉见　梁髙僧传刘萨何师卒于肃州形骨小细状如葵子中皆有孔可以绳连　广异记则天时西国献毗娄博义天王下颔骨大如胡牀　孔六帖咸通十四年春诏迎佛骨鳯翔乃以金银为刹珠玊为帐孔鹬周饰之　吴莱南海古迹记蘓文忠公古舍利塔在东莞西资福寺罗汉阁状若覆盂文理若芭蕉五色备具盖古佛脑骨也　续语录延州有妇人甚有姿色少年子弟悉与狎数嵗而没人塟之道左大厯中有胡僧敬礼其墓曰斯即锁骨菩萨慈悲喜舍顺缘已尽众人墓视其骨钩结如鎻状遂与起塔
　　髑髅　文髑髅顶也　广雅颡颅谓之髑髅　南州异物志乌浒人得髑髅破之以饮酒　北史有以骨为刀子把者五色斑斓徐之才曰此人瘤也问得处云于古冢见髑髅骨长数寸试削视有文理故用之　陈继儒笔记太宗白沟河大战阵亡军士积骸遍野上念之命收其头骨规成数珠分赐内官念佛冀其轮廻又有脑骨深大者则以盛浄水供佛名天灵椀　志有主号廼呵一髑髅在穹庐中覆之以毡人不得见国有大事则杀白马牛以祭始变人形出视事已则入穹庐复为髑髅后因国人窃视之失其所在　物相感志髑髅以蓬穿之则夜语矣凡百先徴无不响告初得唯以巨大者为以香水洗之然后以穿始则呻吟然后问之或以土实之以赤豆植之夜则言告吉防相状焉
　　筋　朝野佥载筋断须续者取旋覆根绞取汁以筋相对以汁涂而封之即相续如故蜀儿奴逃走多割筋以此续之百不失一
　　血【附汗　泪　唾】
　　逸雅血濊也出于流而濊濊也脓醲也汁醲厚也晋书政刑舒缓则有常燠赤祥之妖淖齿杀齐湣王日天雨血霑衣以告也此之谓乎京房易传曰佞人禄功人戮天雨血　庄子外物篇苌死于蜀藏其血三年而化为碧　陶侃传相者师圭谓侃曰君左手中有竪理当为公若彻于上贵不可言侃以针决之见血洒壁而为公字以纸裛手公字愈明　晋书晋丞相府斩督运令史淳于伯血逆流上柱二丈三尺此赤祥也遂频旱三年干寳以为气之应　台州志王贞妇为元兵所刦至嵊县清风岭囓指出血书字山石投崖死血渍石间天且隂即坟起如始书　列子马血为转粦人血为野火　穆天子天子渇于沙衍求饮未至七萃之士髙奔戎刺其左之颈取其青血以饮天子汗　逸雅汗也出在于表然也　古今注五藏化液心为汗　王仁裕天寳遗事贵妃每至夏月有汗红腻而多香或拭之于巾帕之上其色如桃红也涙　李时珍本草涙者肝之液五藏六府津液皆上渗于目凡悲哀笑欬则火激于中心系急而藏府皆揺揺则宗脉感液道开津上溢故涙出犹烝甑上水滴之意三水小牍鲍溶诗谓涙曰眼泉　彚玊筯言妇人
　　啼泣涙如玉筯也　郭宪别国洞记味勒国在日南其人乘象入海防取寳宿于鲛人之宫得涙珠则鲛人所泣之珠也亦曰泣珠　陆翽邺中记文帝纳薛灵芸灵芸别父母歔欷累日涙下沾衣至升车就路时以玉唾壶承涙壶即红色及至京师壶中涙凝如血　天寳遗事贵妃初承恩召与父母相别泣涕登车时天寒涙结为红冰　丽情集灼灼锦城官妓也以软绡多贮红涙密河东人　金志女真亲友死以刀割额血涙交下谓之送血涙
　　唾　事林广记唾者溢为醴泉聚流为华池府散为津液降为甘露溉臓润身宣通百脉化养万神肢节毛髪坚固长春　古今注五臓化液肾为唾脾为涎　清异录仙家以津液为种夀泉　养生经甘泉唾也　释名津进也汁进出也　庄子夫唾大者如珠小者如雾览云中五原雁门之野唾出口而成冰　述异记南康雩都县西沿江有石室名夣口穴尝有船人遇一人遍身黄衣担两笼黄纸求载行至崖下此人唾盘上径下崖直入石中船主初甚忿之见其入石始知神异视盘上唾悉是黄金　珍珠船刘纲唾盘成鲤其妻樊夫人唾盘成獭食之　飞燕外飞燕与其妹婕妤坐误唾其袖合徳曰姊唾染人绀碧正似石上花　刘玊已疟编都下妓栁青一时文人达士尽与之逰厚者常唾之唾丝白如雪香滑可爱目为唾花人争以得唾为荣
　　痣【附瘢　瘤】
　　物相感志人身黒子一云痣谓小儿死墨黛胭脂涂其肌体咒欲重生为己子即志记防寻认也今往往有之或题名字有儿生复如所志然古善相者于此上取其象以定吉凶若汉髙祖唐髙祖痣若龙鳞星斗之状或黒子大而尤润者富贵长夀之相也　法轮经老子腹有白痣　髙纪左股有七十二黒子师古注今中国通呼为压子吴楚俗谓之志志者记也　南史陶景右膝有数十黒子作七星文　南史梁武帝丁贵嫔生而有赤痣在左臂疗之不灭帝纳之失痣所在
　　瘢　楚国先贤孔休伤頬有瘢王莽赐玉屑白附子香与之消瘢　王羲之帖颅鷀粪白去防瘢黡令人色态
　　癅　庄子附赘县肬注癅也　晋书司马师目有癅疾使医割之文鸯之来攻也惊而目出　物相感志丁贵嫔体多疣及武帝纳之并失所在　三国典畧侯景左足上有癅状似战应克捷癅则隐起分明如其不胜癅则低下至石头之役癅隐中　物相感志李光易额癅财耗散则癅减验无失　南史薛伯宗善徙痈疽公孙泰患背伯宗为气封之徙置斋前栁树上明旦痈消树边起一癅如拳大稍稍长二十余日癅大脓烂出黄赤斗余其树为之痿损　徐稽神录浮梁李生背突起如盂痒甚医士李徳立云此虱癅也以药傅之一夕癅溃出虱斗余即日体轻　续怪录安康伶人刁俊朝其妻巴妪项瘿者初微若鸡卵渐巨如三四升缾盎积五年大如数斛之鼎重不能行其中有琴瑟笙磬埙篪之响细而听之若合音律泠泠可乐积数年瘿外生小穴如针芒者不知防亿毎天欲雨则穴中吹白烟霏霏如丝缕渐髙布散结为屯云雨则立降其家少长惧之妻曰君当为我决拆之看有何物俊朝磨淬利刃挥挑将及妻前瘿中轩然有声遂四分披裂有一大猱跳跃而去即以帛絮裹之虽瘿疾顿愈而防然大渐矣　物相感志人身血气周身不知防千息人血行而壅则疮疖于虚穴处则生核谓之舋舋疮所生也疮瘥核亦消
　　【附】像
　　李绰尚书故实佛像本胡夷朴陋人不生敬今之藻绘雕刻自戴颙始也颙尝刻一像自隐帐中听人臧否随而改之如是者十年厥工方就　尚书故实郑广文作圣善寺报慈阁大像记云自顶至颐八十三尺额珠以银铸成虚中盛八石　张鷟朝野佥载周证圣元年薛师名懐义造功徳堂一千尺于眀堂北其中大佛像髙九百尺鼻如千斛船中容数十人并坐夹纻以漆之蘓鹗杜阳杂编新罗国献万佛山雕沈檀珠玉以成之其佛形大者或逾寸小者八九分其佛之首有如黍米者有如菽者其眉目口耳螺髻毫相悉具而辫缕金玉水精为幡盖流蘓庵罗薝卜等树搆百寳为楼阁台殿其状虽微势若飞动前有行道僧不啻千数下有紫金钟阁三寸以蒲牢衔之毎击钟行道僧礼拜至地其中隐隐谓之梵声盖关捩在乎钟也其山虽以万佛为名其数则不可胜计上置九光扇于岩巘间四月八日召两街僧徒入内道塲礼万佛山是时观者叹非人工及见有光出于殿中咸谓之佛光即九光扇也　李肇国史补南中有伍子胥庙者其像分其谓之五髭金像　国语越王金铸范蠡　霍去病破匈奴休屠祭天金人注祭天以金人为主佛徒祠金人也师古曰今之佛像是也　南史晋刘敬宣八嵗防母四月八日见众人灌佛乃下头上金镜为母灌像　洛阳伽蓝记北魏孝昌三年二月洛阳平等寺金身两目垂涙遍体俱湿时人称为佛汗如此三日而明年尔朱荣入洛诛戮百官殆尽　宣室志初唐有神像用金而制传云周隋间有术士镕范而成之可以占王者之在位防何年其法当厉声而叱之茍年甚永则其像揺震亦乆不然一撼而止
　　银像　尚书故实圣善寺银佛天寳为贼截将一耳后少傅白公奉佛银三铤添补然不及旧
　　铜像　后汉蓟子训与一老翁共摩挲铜狄人相谓曰适见铸此物而已近五百嵗　山堂肆考翁仲姓阮身长一丈二尺秦始皇并天下使翁仲将兵守临洮声振匈奴秦人以为瑞翁仲死遂铸铜像置咸阳司马门外　北史光州故吏闻崔挺凶问莫不悲感共铸八尺铜像于城东广固寺赴八闗斋追福　事林广记周世宗废佛寺二千三百八十曰佛法割截身体利物犹为之况铜像耶诏毁天下铜佛铸钱
　　铁像　薛用弱集异记隋皇间释子澄空于晋阳汾西铸铁像髙七十尺至唐开元初节度使李暠造重阁以覆之谓之平等阁
　　锡像　百官志太和三官诏佛像以铅锡土木为之饰带以金银防石乌油蓝铁唯鉴磬钉镮钮得用铜余皆禁之
　　玉像　拾遗记周灵王时异方贡玉人机捩自能转动锦绣万花谷蜀先主置甘后于白绡帐中望之如月
　　中聚雪时河南献玉人长三尺夕则拥后而玩玉人卢元明嵩山记岳庙神像有玉人髙五寸五色甚光润制作亦佳莫知早晚所造盖岳神之像屡常失之或经旬复见　南史晋义熙初师子国献玊像经十载乃至像髙四尺二寸玊色洁润形制殊特殆非人工此像厯晋宋在瓦官寺至齐东昏遂毁玉像前截臂次取身为嬖妾潘贵妃作钏　北史隋蓝田令王昙于蓝田山得一玉人长三四寸着大领衣冠帻奏之诏问羣臣莫有识者崔頥答曰谨按汉文帝已前未有冠帻即是文帝已来之所制也臣见魏大司农卢元明嵩髙山记云有神人以玉为形像长数寸或出或隐出则令世延长伏惟陛下应天顺人定鼎嵩雒岳神自见臣敢称庆陶宗仪辍耕录丞相伯顔至于阗国凿井得玊佛髙
　　三四尺色如截肪照之皆见筋骨脉络
　　牙像　南史梁大通中丹丹国奉表送牙像及画塔二躯
　　瑚像　南史梁天监中扶南遣使送瑚佛像香像　清异录以龙脑为佛像者有矣未见着色者也汴都龙兴寺惠乘寳一龙脑小儿雕制巧妙彩绘可人南史梁时扶南国送天竺旃檀瑞像　清异录海舶
　　来有一沉香翁剜镂若工髙尺余舶酋以上吴越王王目为清门处士　格古要论尝有降真香节内及木节中生成真武像此乃天地造化世之竒寳也
　　硃砂像　格古论正统中贵州硃砂中有生成观音像又石中及蚌中生成观音像
　　甆像　广异记卢赞善家有一甆新妇子经数载其妻戏谓曰与君为妾卢因尔惘惘恒见一妇人卧于帐中积乆意是甆人为祟送往寺中供养有童人晓于殿中扫地见一妇人问其由来云是卢赞善妾为大妇所妒送来在此其后见卢家人至因言见妾事赞善穷覆本末所见服色是瓷人遂命击碎心头有血大如鸡子木像　列子周穆王时偃师所造倡者顉其颐则歌合律捧其手则舞应节剖散之皆傅防革木胶漆白黒丹青之所为废其心则口不能言废其肝则目不能视废其肾则足不能歩　韩非子桓赫曰刻削之道鼻莫如大目莫如小鼻大可小小不可大也目小可大大不可小也　天寳遗事申王以龙檀木雕成童子绿袍束带执画烛列立晏席之侧目为烛奴又宁王于帐前木雕矮婢饰以彩绘各执华灯达旦谓为灯婢
　　土偶　邵氏录古人画塑一法杨惠之见吴道子画笔已工乃去学塑古今称第一　东京夣华录七月七夕京城内外瓦子街巷皆卖磨喝乐乃小塑土偶耳悉以防装栏座红碧纱笼饰以金珠牙翠有一对直千者本佛经云摩防罗俗云摩喝乐　书蕉宋时鄜州田氏作泥孩儿名天下态度无穷虽京师工效莫之能及陆务观家藏一对卧者有一小字云鄜畤田玘制虞学士伯生亦有记言其精絶今古
　　蜡人　同话录西方之教结夏之时随其身之轻重以蜡为其人夏之后以蜡人为验轻重无差即为验定而无妄想其有妄想者气血耗散必轻于蜡人矣　羣碎录七夕俗以蜡作婴儿形浮水中以为戏为妇人宜子之祥谓之化生










　　格致镜原卷十二
<子部,类书类,格致镜原>
　　钦定四库全书
　　格致镜原卷十三　　　　大学士陈元龙撰冠服【一】
　　冠
　　总论　説文冠首服弁冕之总名　董巴汉舆服志上古衣毛而冒皮后代圣人易之见鸟兽有冠角胡之制遂作冠冕缨緌以为首饰　羣书考索黄帝以前则以羽皮为之冠黄帝以后则以布帛为之饰凡冠冕缨緌之作皆有所象也古者冠其饰有缘其贯有笄其束有武其系有缨其垂有緌　白虎通冠也所以持髪也人示成礼有修饰文章故制冠以饰首别成人也逸雅冠贯也所以贯韬髪也缨颈也自上而系于颈
　　也　礼书二组属于笄顺颐而下结之谓之缨缨之垂者谓之緌　説文纮冠卷也缨冠系也　礼记冠朱组缨天子之冠也缁布冠缋緌诸侯之冠也冠丹组缨诸侯之齐冠也冠綦组缨士之齐冠也缟冠武子姓之冠也垂緌五寸游惰之士也冠缟武不齿之服也　庄子剑士皆垂冠曼胡之缨注垂冠不髙其冠如今包巾也曼胡粗鲁也　尉缭子天子冠缨诸侯素冠素缨大夫以下练冠练缨　汉书江充传冠飞翮之缨注服防曰以鸟羽作缨也臣瓒曰飞翮缨谓如蝉翼也
　　厯代冠制　三礼图大古冠布齐则缁之后以为冠冠之始也　诗小雅彼都人士台笠缁撮注缁撮缁布冠五侯鲭黄收尧冠也　三礼图夏之冠曰母追以漆
　　布为殻以缁缝其上前广四寸髙三寸商之冠曰章甫其制与周之委貌夏之母追俱用缁布为之　名物考礼记曰孔子冠章甫之冠庄子曰孔子冠枝木之冠盖枝木之冠即章甫也　三礼图周之冠曰委貌一名冠　白虎通委貌者何朝廷理政事行道徳之冠也周统十一月为正万物始萌冠饰最小故为委貌言委曲有貌也　晋书委貌冠行乡射礼则公卿冠之以皁绢为之形如覆杯　庶物异名疏仪礼委貌周道也注委犹安也言所以安正容貌也后汉舆服志大射辟雍公侯大夫冠委貌长七寸髙四寸制如覆杯前髙广后卑锐按礼记制度示掌图则与此异前方大后如刀下有系者　事物绀珠缁布冠后用乌纱漆为之五积向左象五常　蔡邕独断通天冠天子所冠　徐爰释问通天冠金博山蝉谓之金顔　汉舆服志通天冠髙九寸正竪顶少邪却乃直下为鐡卷梁前有山展筩为述乘舆所常服　晋书通天冠本秦制前后有展筩冠前加金博山述郊祀天地明堂宗庙元防临轩介帻通天冠平冕　唐书通天冠冬至朝贺祭还燕羣臣养老之服唐书太宗甞以幞头起于后周便武事者也方天下
　　偃武采古制为翼善冠自服之元日冬至朔望视朝服翼善冠　事物绀珠冲天冠唐制交天冠以展脚相交于上国朝改展脚不交向前朝其冠缨象善字名翊善后改展脚向上名冲天　淮南子楚荘王冠通梁组缨注通梁逺游冠　晋书逺游冠秦冠也似通天而前无山述有展筩横于冠前皇太子及王者后帝之兄弟帝之子封郡王者服之太子则以翠羽为緌缀以白珠其余但青丝而已　独断诸侯王冠逺游冠　梁书帝临轩冠太子于太极殿旧制太子着逺游冠金貂蝉翠緌缨至是诏加金博山　独断公侯冠进贤冠　三礼图周之委貌今之进贤冠乃其遗像也　汉百官表注博士祭酒一人掌国子学皇朝服进贤两梁冠佩水苍玉唐车服志进贤冠者文武朝防三老五更之服也
　　晋书进贤冠古缁布遗象儒者之服前髙七寸后髙三寸长八寸有五梁三梁一梁人主服始加缁布则冠五梁进贤三公及封郡公县公郡侯县侯乡亭侯则冠三梁乡大夫八座尚书闗内侯二千石及千石以上则冠两梁中书郎秘书丞郎著作郎太子洗马舍人六百石以下至令史门郎中吏并冠一梁　车服志唐太宗制进徳冠以赐贵臣玉象如弁以金饰梁花趺三品以上加金络五品以上附山云　舆服志却非冠制似长冠下促宫殿门吏仆射冠之赤幡青翅燕尾　三礼图却非冠髙三寸　独断却敌冠前髙四寸通长四寸后髙三寸监门衞士服之　晋书方山冠其制似进贤　独断方山冠以五采縠为之汉祀宗庙大享八佾乐五行舞人服之衣冠各从其行之色如其方色而舞焉　事物绀珠方山冠汉制前髙七寸后髙三寸长八寸　北堂书钞汉制洗马冠髙山冠　独断髙山冠盖齐王冠也秦防齐以其君冠赐谒者　晋书髙山冠一名侧注髙九寸鐡为卷梁制似通天顶直竪不斜却无山述展筩中外官谒者仆射所服魏明以其制似通天逺游故改令卑下　顔师古汉书注谓之侧注者言形侧立而下注也　独断巧士冠髙五寸要后相通似髙山冠而小　舆服志巧士冠髙七寸不常服惟郊天黄门从官四人服之在卤薄中次乘舆车前以备宦者四星　独断术士冠前圆吴制逦迤四重赵武灵王好服之　舆服志獬豸神羊也楚王之以为冠及秦防楚以其君冠赐执法近臣御史服之　汉官仪獬豸兽性能触不直故执宪者以其角形为冠　独断法冠楚冠也一曰柱后惠丈冠髙五寸以纚裹鐡柱卷今御史廷尉监平服之谓之獬豸冠獬豸一角今冠两角以獬豸为名非也大傅胡公説曰左氏传有南冠而絷者国语曰南冠以如夏姬是知南冠盖楚之冠　孔六帖宋太祖制百官服饰于御史执法官冠服加獬豸至元日或冬至朝防侍御史则乘马具服戴黑豸冠升殿　事物绀珠国朝獬豸冠内外台官梁冠上加金装獬豸与古制不同　羣书考索言柱后惠文则法冠也但言惠文则侍中冠也惠文之名盖起于赵自赵武灵王改胡服以金铛饰前前挿貂尾以为贵职后代效之故名惠文至汉因之亦名武弁或曰大冠　独断武冠或曰繁冠今谓之大冠武官服之侍中中常侍加黄金附蝉为文貂尾饰之赵武灵王始施貂蝉之饰秦防赵以其君冠赐侍中　汉官仪貂蝉冠侍中中常侍服黄金珰附蝉为文貂尾为饰侍中插左常侍插右　晋书武冠一名建冠一名笼冠即古惠文冠或曰赵惠文王所造因名亦云惠蟪也其冠文轻细如蝉翼故名或云齐人见千岁涸泽之神名曰庆忌冠大冠乘巾车好疾驰因象其冠而服焉　宛委余编冠加金珰貂蝉者金取刚强百炼不耗蝉居髙饮清口在腋下貂内竞悍而外柔缛盖真貂也故曰貂不足狗尾续今则取丝绳屈曲而上有缨耳　事物绀珠国朝公冠八梁加笼巾貂蝉立笔五折四柱香草五段前后用玉蝉侯冠七梁加笼巾貂蝉立笔四折四柱香草四段前后用金蝉伯冠七梁加笼巾貂蝉立笔二折四柱香草二段前后玳瑁为蝉俱左揷雉尾　史记汉惠帝时侍中皆冠鵔鸃冠　通典鵔鸃冠即武弁也　汉书注以鵔鸃毛羽饰冠　独断建华冠以鐡为柱卷贯大珠九枚今以铜为珠形制似缕簏记曰知天文者服之左传曰郑子好聚鹬冠前图【一作徒】以为此则是也天地五郊明堂月令舞者服之左传注鹬冠聚鹬羽为冠　秕言礼记知天者冠述注通天冠误矣述建华冠也注礼记者以通天冠前有山述故误述为通天冠耳逸周书知天文者冠鹬述即鹬也天将雨鹬先知之故知天者以为冠礼图以鹬冠为术士冠此又以述与术音相近而误汉志自有术士冠赵武灵好服之汉不施用非鹬冠也　髙士传鹖冠子于幽山以鹖为冠　汉官仪虎贲冠插两鹖尾　禽经鹖冠武士服之象其勇也　淮南子楚文王好觟冠楚国效之注觟冠今力士冠　战国策鳀冠秫缝大呉之国也　宋书何尚之致仕在家常着鹿皮冠　南史陈伯之年十三四好着獭皮冠　笔记葛延之常亲制冠献东坡　周书成王将加服周公使人来零陵取文竹为冠　事物原始原宪戴桦皮冠　灯录天台寒山子以桦皮为冠　汉书髙祖为亭长以竹皮为冠及贵常冠之所谓刘氏冠也后令爵非公乘以上无得冠刘氏冠注竹皮冠以竹始生皮为冠今鹊尾冠是也　晋书长冠一名齐冠髙七寸广三寸漆纚为之制如版以竹为里汉髙祖微时以竹皮为此冠其世因为刘氏冠后除竹用漆纚司马彪曰长冠盖楚制人间或谓之鹊尾冠非也救日蚀则服长冠　南史齐髙帝赐明僧绍笋箨冠　潜书束髪冠古制也三王画像多作此冠名曰束髪者亦以仅能撮一髻耳　庄子宋钘尹文为华山之冠以自表　战国防宋康王为无头之冠以示勇　独断樊哙冠汉将军樊哙造次所冠以入项籍营广七寸前出尺四寸司马殿门大防衞士服之　晋书樊哙在鸿门时持鐡楯闻急裂裳苞楯戴以为冠排入羽营后人壮其意乃制冠象焉　山堂肆考切云髙冠名楚辞冠切云之崔巍　汉记马援与公孙述有旧援从冀入蜀述见之令冠交让冠立旧交之位汉书江充初召见犬台宫冠蝉纚步揺冠　前燕录
　　慕容廆曽祖父莫防防见燕代少年多冠步揺冠好之乃敛髪袭冠诸部因呼之为步揺其后音讹而为慕容遂以慕容为氏　汉书杜钦字子夏家富而目偏盲茂陵杜业亦字子夏时人号钦为盲杜子夏以相别钦恶以疾诋乃为小冠髙广裁二寸由是京师更谓钦为小冠杜子夏　汉旧仪新改令长皆试小冠满嵗为真以次迁别制大冠　续汉书梁冀改舆服制卑帻狭冠清异录士人暑天不欲露髻则顶矮冠清泰间都下星货铺卖一冠子银为之五朶平云作三层安置计止是梁朝物匠者遂依效造小様求售　礼记黄衣黄冠而祭息田夫也野夫黄冠黄冠草服也　家语大夫请罪用白冠缨
　　妇人冠　事物原始黄帝制为冠冕而妇人首饰无文至周时不过副笄而已汉时宫掖承恩者始赐以或碧或绯芙蓉冠子　崔豹古今注冠子秦始皇之制也令三妃九嫔当暑戴芙蓉冠子以碧罗为之插五色通草苏朶子宫人戴黄罗髻蝉冠子五花朶子隋帝令宫人戴通天百叶冠子插琴瑟钿朶皆垂珠翠　明皇杂记持盈公主玉叶冠希世之寳　苏鹗杜阳编寳厯二年浙东贡舞女戴轻金冠以金丝结之为鸾鹤状仍饰以五采细珠玲珑相续可髙一尺秤之无二三分　孔六帖后蜀王衍后宫皆戴金莲花冠酒酣免冠其髻髽然更施朱粉号醉妆国中人皆效之　山堂肆考宋魏国大长公主下嫁李遵朂章献太后甞赐金龙小冠　宋燕翼贻谋录旧制妇人冠以漆纱为之而加以饰金银珠翠采色装花初无定制仁宗时宫中以白角改造冠并梳冠之长至三尺有等肩者梳至一尺议者以为妖仁宗亦恶其侈皇祐元年十月诏禁中外不得以角为冠梳冠广不得过一尺长不得过四寸梳长不得过四寸终仁宗之世无敢犯者其后侈靡之风盛行冠不特白角又易以鱼枕梳不特白角又易以象牙玳瑁矣李廌谈记孙敬之曰吕相夫人乃中表亲也为某言禁中礼数甚详曰御宴惟五人上居中寳慈在东长乐在西皆南向太妃暨中宫皆西向寳慈暨长乐皆白角团冠前后惟白玉龙而已衣黄背子衣无华采太妃暨中宫皆缕金云月冠前后亦白玉龙而饰以北珠珠甚大衣红背子皆用珠为饰　江休复隣几杂志钱明逸知开封府时都下妇人白角冠阔四尺梳一尺余上疏禁之重其罚告者有赏　草木子元朝后妃及大臣正室皆戴姑姑其次即戴皮帽姑姑髙二尺许用红色罗盖唐金步揺冠之遗制也　席上腐谈向见官妓舞柘枝戴一红物体长而头尖俨如鞋形想即今之姑也　胡侍真珠船顾姑冠用鐡丝结成如竹夫人长三尺许用红青锦绣或珠玉饰之　南村辍耕录翰林学士承防阿木喀巴拉带娘子十五人聂碧诗云双栁重鬟别様梳醉来马上倩人扶江南有眼何曽见争卷珠帘看固姑顾姑姑姑固姑实一物也　事物绀珠国朝皇后礼冠圆匡冒以翡翠上饰九龙四鳯十二树小花如之两博鬓十二钿东宫王妃礼冠九翚金四鳯花九树小花如之寳钿九翠云博鬓描金皁罗额珠睂心珠牌环金牌环脚一双其燕居冠犀冠刻以花鳯冠上火珠博鬓结子金鳯二金寳钿二十七金二世子妃冠珠翠七翟冠命妇一品冠金事件珠翠五个珠牡丹开头二珠半开三翠云二十四玉牡丹叶十八翠口圈一副上金寳钿花八个金翟二衔珠结二二品至四品冠金事件珠翟四珠牡丹开头二珠半开头四翠云二十四片翠牡丹叶十八翠口圈一副上金寳钿花八个金翟二衔珠结二五品六品冠金银事件珠翟三珠牡丹开头二珠半开五翠云二十四翠牡丹叶十八翠口圈一副上抺金银寳钿花八个抹金银翟二衔珠结子二七品至九品冠抹金银事件珠翟二珠月桂开头二珠半六翠云二十四翠月桂叶十八翠口圈一副上抺金银寳钿花八个抺金银翟二衔珠结二
　　外国冠　鸡跖集南齐永明中髙丽使至冠拒风冠北史髙句丽国人头着折风形如弁士人加插二鸟羽贵者其冠曰苏骨多用紫罗为之饰以金银　孔六帖髙丽国王以白罗制冠大臣青罗冠　北史林邑国王戴金花冠形如章甫　南史新罗国呼其冠曰遗子礼隋书于阗国王锦帽金鼠冠妻戴金花其王髪不令
　　人见俗云若见王髪年必俭　孔六帖南蛮东谢蛮贞观三年其酋元深入朝冠乌熊皮　叶隆辽志番官戴氊冠上以金华为饰或以珠玉翠毛为饰盖汉魏时辽人步揺冠之遗像也额后重金花织成夹带中贮髪一总服紫窄冠带以黄红色条裹革为之用金玉水晶碧石缀饰又有冠如纱帽无檐不撒双马额前缀金花上结紫带末缀朱或紫皁幅巾　李材解酲语至元间马八儿国入贡寳花冠十顶其冠以金作花七寳装缨络为饰
　　仙道冠　五岳图青城丈人戴盖天之冠　八景经东元君道君冠七色曜天玉冠　上清经玉真九天建金华七曜之冠　太洞诀皇初紫元天中真人巾緑霞之冠　上清经玊真九天丈人戴飞精百变之冠　汉武内传上元夫人戴九星灵芝夜光之冠西王母戴太真晨缨之冠　变化经太紫真君建紫晨巾太帝建七气朱冠帝君建紫冠　神仙服食经汉武帝闲居未央殿有人乘白云车驾白鹿戴芙蓉冠曰我中山衞叔卿也　清异録道士所顶者槖籥冠　山堂肆考二仪冠道士服也六朝诗法冠二仪立　事物绀珠两仪冠后垂飞叶二片鱼尾冠七星冠三山冠掩月冠披云冠卷云冠玉叶冠降魔冠椰子冠黄冠华阳冠交泰冠皆道冠也
　　冕
　　总论　三礼图冕者俛也后髙前下有俯伏之形　释名祭服曰冕冕犹俛也亦言文也上纁下前后垂珠有文饰也　世本胡曹作冕注胡曹黄帝臣也盖冕服起于黄帝加饰起自唐虞　三礼图制冕皆前圆后方朱里元表　通典礼篇黄帝作冕垂旈目不邪视黈纩示不聴防言也　事物绀珠黈纩以黄绵为丸用纽悬冕垂于两耳　古今注牛亨问冕旒称繁露者何也答曰缀而下垂如露之多故曰繁露
　　厯代冕制　礼记有虞氏皇而祭夏后氏收而祭商人而祭周人冕而祭　周礼弁师掌王之五冕皆冕朱里延纽五采缫十有二就皆五采玉十有二玉笄朱纮诸侯之缫斿九就瑉玉三采其余如王之事缫斿皆就玉瑱玉笄注五冕衮冕至冕是也其为制在上朱在下延版之覆上者纽缀于冕傍者以五采为缫绳垂于前后以五色玉贯于缫绳而垂之就成也玉笄以玉为笄而横贯朱纮以组为纮而下垂诸侯当作诸公缫斿九就如其命数也瑉玉三采朱白苍也其余制度皆与玉同缫斿皆就玉瑱玉笄总言侯伯子男之冕也侯伯七命则七就子男三命则三就以玉为瑱所以塞耳也　周礼司服掌王之吉凶衣服王之吉服享先王则衮冕享先公飨射则鷩冕享四望山川则毳冕享社稷五祀则希冕祭羣小祀则冕　唐志天子之服大裘冕祀天地衮冕践祚飨庙鷩冕有事逺王毳冕祭海岳絺冕祭社稷飨先农冕蜡祭百神朝日夕月　礼记天子玉藻十有二旒前后邃延龙卷以祭注祭先王之法服也杂采曰藻天子以五采藻为旒旒十有二前后邃延者言皆出冕前后而垂也天子齐肩延冕上覆元表纁里　筠轩释略记曰天子玉藻玉谓冕前后垂旒之玉也藻谓杂采丝绳之贯玉者也盖以藻穿玉以玉饰藻故总谓之玉藻　白虎通麻冕者何用周庙之冠也所以用麻为之者女功之始示不忘本不以皮反太古未有礼文之服也　三礼图叔孙通制礼多依周法古今之冕俱广八寸长尺六寸　独断汉孝明帝永平二年诏有司采尚书陶篇及周官礼记定而制焉皆广七寸长尺二寸前圆后方朱緑里而上前垂四寸后垂三寸系白玊珠于其端是为十二旒组缨如其绶之色三公及诸侯之祠者朱緑九旒青五珠卿大夫七旒黑五珠皆有前无后组缨各视其绶之色旁垂黈纩当耳郊天地祠宗庙祀明堂则冠之鄙人不识谓之平天冠　晋书天子郊祀天地明堂宗庙元防临轩介帻通天冠平冕冕皁表朱緑里加于通天冠上前圆后方垂白玉珠十有二旒以朱组为缨无緌佩白玉垂珠黄大旒绶黄赤缥绀四采　晋书晋过江服章多阙而冕饰以翡翠瑚杂珠顾和奏冕旒用白玉珠今美玉难得可用白璇珠　通典北齐采陈之制旒玉用五采以组为缨色如其绶其四时祭祀封禅皆服衮冕　通典后周设司服之官掌皇帝十二冕祀昊天则苍冕五帝各随其方色朝日用青冕夕月用素冕地祗用黄冕神州社稷用冕享先王加元服笄象冕享先帝食三老耕籍等以衮冕视朝大射等以山冕视朝临法门适宴等以鷩冕皆十有二旒　通典隋采北齐之法衮冕垂白珠十二旒组为缨色如其绶充耳玉笄裴正奏色并用　隋书六等之冕皆有黈纩黄绵为之其大如橘自皇太子以下并犀道青缨　长编干徳元年闰十二月诏乘舆所服冠冕去珠玉之饰　合璧事治平二年诏裁定衮冕制度天子之服有衮冕前后十有二旒二纩并贯珠玑又十有二碧鳯衔翠旒在珠□外板以龙麟锦表上缀玉为七星旁施琥珀瓶犀瓶各二十四缀金丝网钿以珠玑杂寳玉如紫云白鹤锦衣四柱饰以七寳衮服间以云朶饰以金钑花钿窠装以珠玑琥珀杂寳玉祭天地宗庙朝享太清玉清昭应灵宫等服之　合璧事元丰四年臣僚言古者冕弁则用纮冠则用缨今衣服令乘舆服大裘冕以组为缨色如其绶衮冕朱丝组带为缨冕而用缨不与礼合请改用朱组纮仍改平冕为冕用缨不赤而微黑者又别图上韨制从之　见闻录古冕十有二旒旒十二玊前后各用玉百四十四宋时冕中贵人呼为平天冠共用北珠一百四十五颗麻珠四千五百九十颗调珠八千六十四颗则冕冠可谓至重　大明防典凡祭天地宗庙及正旦冬至圣节则服衮冕祭社稷先农册拜亦如之洪武十六年定冕前方后圆表纁里前后十二旒毎旒五采玉十二珠五采缫十有二就就相去一寸红丝组为缨黈纩充耳玉导二十六年定冕版广一尺二寸长二尺四寸冠上有覆表朱里前后各有十二旒旒五采玉珠十二玉导朱缨永乐三年定冕冠以皁纱为之上覆曰綖桐版为质衣之以绮表朱里前圆后方广一尺二寸长二尺四寸前后各有十二旒每旒各五采缫有十二就贯五采玉珠十二赤白青黄黑相次以玉衡维冠玉贯纽纽与冠武并繁缨处皆饰以金綖左右垂黈纩充耳系以紞承以白玉瑱朱纮嘉靖八年定冠制以圆匡乌纱冒之冠上有覆版长二尺四寸广二尺二寸表朱里前圆后方前后各有采玉珠十二旒以黄黒青白黑红緑为之玉珩玉导朱缨青纩充耳缀以玉珠二凡尺皆以周尺为度　明诸司职掌东宫冕九旒旒九玉金导红组缨两玉瑱亲王冕五采玉珠九旒红组缨青纩充耳金导世子冕三采玉珠七旒红组缨青纩充耳金导郡王冕同世子
　　弁
　　白虎通弁之为言攀持髪也　顔师古汉书注皮弁以鹿皮为冠形如人手之弁合也　舆服志皮弁与委貌同制长七寸髙四寸制如覆杯前髙广后卑鋭所谓夏之母追殷之章甫者也行大射礼辟雍公卿诸侯大夫行礼者冠委貌执事者冠皮弁　晋书皮弁以鹿皮浅毛黄白色者为之天子五采诸侯三采天子则缝十二侯伯七子男五四卿大夫三　羣书考索周礼司服云视朝则皮弁服弁师云王之皮弁防五采玉璂士冠礼云皮弁服素积聘礼云宾皮弁聘诗云防弁如星玉藻云天子皮弁以日视朝郊特牲云王皮弁以聴祭报盖皮弁天子以视朝以宴以聴郊报诸侯以聴朔以巡牲卿大夫以聘士以冠学士以释菜凢士大夫之朔月皆皮弁服则皮弁之所施者众矣　尚书顾命四人綦弁执戈上刃夹两阶戺注綦文鹿子皮弁　郑周礼注防缝中也璂读如綦结也皮弁之缝中每结五采玉十二以为饰谓之綦　彚详注魏晋以来皮弁有缨无笄导何稠曰此古之田服也既以入朝宜变其制故弁施象牙　事物绀珠国朝皮弁为纱冒之前后各十二缝毎缝各缀五采玉十二为饰玉导红组缨朔望视朝降诏降香进表四夷朝贡觐服东宫皮弁九缝缀九玉金朱缨　三礼图爵弁士助君祭之服以祭其庙无旒韦弁王及诸侯兵服也　董巴舆服志爵弁一名冕广八寸长尺二寸如爵形前小后大其上似爵头色有收持笄所谓夏收殷哻者也祠天地五郊明堂云翘舞乐人服之　独断爵弁以三十升漆布为殻周黑而赤如爵头之色前小后大殷黑而微白前大后小夏纯黑而赤前小后大皆有收以持笄　周书二人雀弁执惠立于毕门之内注雀弁韦弁也　白虎通以韎韦为之谓之韦弁　晋书韦弁制似皮弁顶上尖韎草染之色如浅綘　汉书王莽初献大乐于明堂太庙羣臣冠麟韦之弁　羣书考索司服凢兵事韦弁服弁师诸侯及卿大夫之冕韦弁或曰周礼有韦弁无爵弁书与冠礼礼记有爵弁无韦弁士之服止于爵弁而荀卿曰士韦弁则爵弁即韦弁也　汉舆服志武冠一曰武弁　唐车服志武弁者武官朝防殿廷武舞郎堂下鼓人鼓吹按工之服也　左传楚子玉自为琼弁玉缨邺中记石季龙宫婢数十尽着皁褠头着神弁如今
　　礼先冠也





　　格致镜原卷十三
　　钦定四库全书
　　格致镜原卷十四　　　　大学士陈元龙撰冠服二
　　巾
　　辍耕录释名巾谨也当自谨于四教按仪礼二十成人士冠庶人巾则古者士以上有冠无巾帻惟庶人戴之秦谓民为黔首汉谓仆隷为苍头汉书谓卑贱者所服此其证也后世上下通用之谓之燕巾蔡邕独断曰汉元帝额有壮髪不欲人见故加巾帻以包之古者冠制皆硬殻自额上至于顶如今礼冠者然后世乃作小冠厪以束髪冠下施帻冠帻之上又总施巾皆效汉元帝所服之制也　学斋占古者有冠而无巾非无巾也盖巾止以羃尊罍果之用不加于首也故六经止言冠下至于虞人亦以皮冠野老亦以黄冠是有导方为冠也至于罪人方去其冠而加黑幪汉世之冠以附之而所谓巾帻稍稍施于执事贱人之首如庖人緑帻是也至晋人轻浮方有接防白葛漉酒之巾然起于后汉郭林宗之折角巾矣至近代反以巾为礼而戴冠不巾者为非礼　诸事音考头巾古所未有汉王莽头秃始施巾或以皁罗裹髪因有此制与今式不同自后宋制渐繁始有圆象天方象地者　晋书汉末王公名士多委王服以幅巾为雅是以袁绍崔钧之徒虽为将帅皆着缣巾　中华古今注隋大业十年礼官上疏裹头者宜裹巾子以桐木为之内外皆漆在外及庶人常服沿至证明二年则天赐羣臣丝葛巾子呼为武家髙巾子亦曰武氏内様　隋唐嘉话旧人皆服衮巾至周武始为四脚国初又加巾子焉　唐书武后擅政多赐羣臣巾子勒以囘文之铭皆无法度不足纪至中宗又赐百官踣様巾帝在藩时冠也其后文宫以紫黑絁为巾赐供奉官及诸司长官则有罗巾圆顶巾子后遂不改　朝野佥载唐魏王为巾子向前踣天下欣忻慕之名为魏王踣后坐死至孝和时陆颂亦为巾子同此様时人又名为陆颂踣未一年而陆颂殒　秦再思记异昭宗播迁于鳯翔时侯王将帅在岐下者军人咸以珠饰巾竞相夸尚　清异录同光即位身预俳优尚方进御巾裹名品日新今伶人所顶尚有合其遗制者曰圣逍遥安乐巾珠龙便巾清凉寳山交龙太守六合舍人二仪幞头乌程様玲珑髙常侍小朝天虚令漆相公自在冠鳯三十日华轻利巾九叶云黑三郎庆云仙圣天宜卿凡二十品　清异录桑维翰服蝉翼纱大夫帽庶表四方名为化巾　孔六帖前蜀王衍好裹尖巾其状如锥　米芾画史士子国初皆顶鹿皮冠弁遗制也更无头巾其后方见用紫罗为无顶头巾谓之额子其后举人始以紫纱罗为长顶头巾垂至背以别庶人黔首今则士人皆戴庶人花顶头巾稍作幅巾逍遥巾周燀北辕录金国人所顶之巾谓之蹋鸱　陶宗仪元氏掖庭记后妃侍从有定制妃二百人冠悬梁七曜巾嫔八十人冠文縠巾又有春阳一线巾乃方士所进云是东海长生公所服　沈文初政记洪武三年二月命制四方平定巾式颁行天下以士民所服四带巾未尽善复制此令士人吏民服之　七修藁今里老所戴黑漆方巾乃杨维桢入见太祖时所戴上问曰此巾何名曰四方平定巾也遂颁式　王达椒宫旧事后见秀才巾服与胥吏同乃更制儒巾蓝衫令上着之上曰此真儒服也遂颁天下　事物绀珠儒巾国朝仿幞头制设垂带生儒服　郭林宗外传林宗常行陈梁之间遇雨故其巾一角霑而折二国学士着巾莫不折其角云林宗巾其见仪则如此　畱青日札折角巾今有六角巾八角巾常服本四角此好异者　庶物异名疏冒絮巾名汉薄太后以冒絮提文帝晋灼曰巴蜀异物志以头上巾为冒絮应劭谓陌额絮顔师古云冒覆也老人所以覆其头也按汉书皇后亲丝絮织室作祭服皇后得以作絮巾管宁别传宁着絮巾博物志蜀人以絮巾为帽絮晋説是也　晋书巾以葛为之形如防而横着古之尊卑共服　宋书陶潜好酒郡将潜逢其酒熟取头上葛巾漉酒毕还复着之　南史刘訏常着谷皮巾破衲衣在林谷之间意气弥逺遇者皆谓神仙南史梁武赐陶景以鹿皮巾　刘商鹿耳巾歌赵侯首带鹿耳巾防模出自陶景　杜诗锦里先生乌角巾　豫章记王隣西山顶菱角巾又甞就人买菱脱顶巾贮之甞未遇而叹曰此巾名实相副矣　酉阳杂俎皇甫真以辟尘巾遗髙瑀因出郊风埃大作瑀马左右并无纎尘　孔六帖裴冕自制巾子工甚人争效之号仆射巾　浣花旅地志拂油巾蜀人奉亲之服畱青日札唐巾唐制四脚二系脑后二系领下服牢不脱有两带四带之异今进士巾亦称唐巾两仪巾后垂飞叶二扇飞檐巾东坡巾云蘓子遗制山谷巾黄庭坚遗制万字巾上阔而下狭形如万字凿子巾如唐巾而去其带耳　玉烛寳典洛阳人家冬至戴一阳巾　竹楼记戴华阳巾　畱青日札云巾一名燕尾巾蘓子瞻有谢人惠云巾诗　丹铅录巾説文青丝绶也音闗仲长统昌言身无半通青之绶而窃三辰龙章之服尔雅似组似组东海有之皆以草色似也鹿角菜组海中苔今之燕窠菜也诗人白巾紫巾皆合用此字而俗多用纶自纶自纶岂可混用也畱青日札石季龙以女骑一千为卤簿皆着紫纶巾织锦袴金银缕带五纹织成靴游于戏马观魏瓘捣衣赋黄金兮碧云髪白纶巾兮青女月佳人聴兮良未歇则是妇人亦冠白纶巾也　演繁露隋时以白防通为庆吊之服国子生服白纱巾晋人着白接防窦平酒谱曰接防巾也南齐垣崇祖守夀春着白纱帽肩舆上城今人必以为怪古未以白色为忌也　玉堂漫笔襄阳大隄曲有倒着接防花下迷盖用白纱作巾南朝虽帝王亦服白纱帽沈攸之所谓大事若克白纱帽共着耳又别有白叠巾白纶巾后世惟凶服乃用白　地理志湖州土贡折皁巾　后汉书灵帝时张角聚众十六万皆着黄巾　七修藁今乐人朝制以碧緑之巾裹头原唐史李封为延陵令吏人有罪不加杖罚但令裹碧緑巾以辱之随所犯之重轻以定日数吴人遂以着此服为耻意今吴人骂人妻有淫行者曰緑头巾及乐人以碧緑之巾裹头皆此意但又思当时李封何必欲用緑巾及见春秋时有货妻女求食者谓之娼夫以緑巾裹头以别贵贱然后知从来已逺李封亦因是以辱之耳　李白诗吴江女道士头戴莲花巾　陶宗仪元氏掖庭记丽嫔张阿乃私制一昆仑巾上起三层中有枢转玊质金枝纫防为花团缀于四面又制为蜂蝶杂处其中行则三层磨运百花自揺蜂蝶欲飞皆作攒蕊之状
　　帻
　　舆服志帻者也头首严也　应劭汉官仪帻古者卑贱执事不冠者之所服也　演繁露帻者冠下覆髻之巾也史游急就章曰冠帻黄结髪钮顔师古释之曰帻者韬髪之巾所以整乱髪也当在冠下或单着之雄方言曰覆髻谓之帻巾或谓之承露或谓之覆髻皆赵魏间通语也夫其从覆髻而言则顔师古谓为整髪者是也冠冕有旒崔豹古今注以为垂露则承露云者从借冠言之也汉元帝额有壮髪始进帻服庾凯醉堕帻机上以头就穿取檀道济被收脱帻投地皆顔师古谓或单着之者也若其人应着冠则以帻籍其下贱而执事则无冠单着帻也盖始有帻时未以覆髻但韬里鬓毛使着冠使不防面耳凡此言冠而及帻者其冠皆冕冕冒额故必用帻以收髪也　舆服志未冠童子帻无屋者示未成人也入学小童帻用句卷屋者示尚防小未逺冒也　舆服志古者有冠无帻秦以为武将首饰为綘帕以表贵贱后稍作顔题汉兴续其顔却结之施巾连题却覆之至文帝乃髙顔续为之耳且崇其屋贵贱皆服之　秕言隋礼仪注曰帻始于秦然吴越春秋云公孙圣劝吴王遣下吏太宰嚭王孙骆冠帻肉袒徒跣稽首谢于句践是则春秋时已有帻矣　独断元帝额有壮髪不欲使人见始进帻服之羣臣皆随焉然尚无巾如今半帻而已王莽无髪乃施巾故语曰王莽秃帻施屋冠进贤者宜长耳冠惠文者宜短耳各随所宜　舆服杂事汉桓帝延熹中梁冀诛后京师作帻皆顔短耳长短上长下以为服妖　刘桢答魏文帝牋貂鼲之尾挂侍臣之帻　五杂俎古人帻上加巾冠想因髪不齐之故今网巾是其遗意但帻以布绢为之加屋其上可以代冠今俗名脑包者　演繁露后汉书曰刘侠卿为刘盆子制半头赤帻续汉书曰半头帻即空顶帻其上无屋故以为名东宫故事曰太子有空顶帻一枚空顶即半头也元帝时尚未有巾故东宫用空顶巾者本古也王莽秃帻施屋屋即巾也有顔有屋即异乎空顶矣梁冀改易服制作庳帻狭冠是冀自改莽制损下其屋也　南史王俭作防帻朝野慕之争相仿效　晋书汉时冠进贤者宜长耳今介帻也冠惠文者宜短耳今平上帻也始时各随所宜遂因冠为别介帻服文吏平上帻服武官也又有纳言帻帻后收又一重广三寸又立秋日猎服缃帻　唐车服志平上帻者武官衞官公事之服也黑介帻者国官视品府佐谒府国子太学四门生俊士防见之服也介帻者流外官行署三品以下登歌工人之服也緑帻者尚食局主膳典膳局典食大官署食官署供膳奉觯之服也　汉书董偃緑帻傅鞲拜谒武帝　汉舆服志凡斋用绀帻耕用青帻秋防刘用绯帻　通典虎贲羽林即将皆赤帻挚虞决疑要注凡救日食皆着赤帻以助阳也　演繁露东观汉记载光武初起服赤帻赐段颎赤帻大冠一具孙坚为董卓所围着赤帻溃围而出皆执事者单帻之证也夫止雨救日执事者皆赤帻未必主为助阳也盖汉以火王其在五徳尚赤耳故董仲舒繁露曰以赤统者帻尚赤是専汉制也　孔六帖朱桃椎益州成都人长史窦轨遗以麂帻委之地不肯服　洛阳伽蓝记于阗国国王头着金冠以鸡帻头垂二尺生绢广五寸以为饰　緑云亭杂言明太祖一日微行至神乐观有道士于灯下结网巾问曰此何物也对曰网巾用以裹头则万髪俱齐明日有防召道士命为道官取巾十三顶颁于天下使人无贵贱皆裹之也　新知録予读礼问丧篇亲始死鸡斯徒跣陈澔注曰鸡斯读为笄纚笄骨笄也纚韬髪之缯也亲始死孝子先去冠惟畱笄纚也夫曰纚曰缯字皆从丝是知网巾盖托始于此也道士特变其制而加饰耳
　　幞头【附帩头　帕头】
　　二仪实録古以皁罗三尺裹头号头巾黔首以皁绢裹髪亦为军戎之服后周武帝裁为幞头　席上腐谈幞头起于周武帝以幅巾裹首故曰幞头幞字【音伏】与幞被之幞同今讹为仆　曽公説后周武帝裁为四脚名服头　身章举要幞头有圆顶方顶软脚硬脚之不同宋郭思画论后周以三尺皁绢向后幞髪名折上巾
　　通谓之幞头隋朝惟贵臣服乌纱帽次用桐木黑漆为巾子裹于幞头之内前系二脚后垂二脚贵贱服之而乌帽渐废则天朝以丝葛为幞头巾子以赐官开元间始易以罗又别赐供奉官及内臣圆头宫様巾子至唐末方用漆纱裹之乃今幞头也　唐史马周议裹头左右各三折象三才重系前脚法二仪诏从之　唐语林开元中燕公张説当朝冠服以儒者自处宗嫌其异已赐内様巾子长脚罗幞头　演繁露幞头之制裁纱覆首尽韬其髪两脚系脑后故唐装悉垂脚其改为硬脚史不载所始莫知其的自何时也孙角谈载栁玭在东川有从子来省玭不甚顾眎其家人为之叙説房派行第亦不领略仆隶辈相与献疑曰得毋责敬于君之幞头也乎姑垂脚入见以占其意可也此郎乃垂下翘翘之尾果抚接则知当栁玭时幞头不皆垂脚其尾而下垂者乃其用以为敬也　朱子语録唐人幞头初止以纱为之后以其软遂斫木作一山子在前衬起名曰军容头其説以为起于鱼朝恩一时人争效之士大夫欲为幞头则曰为我斫一军容头来及朝恩被诛人以为语防　语録唐人朝服犹着礼朋幞头圆顶软脚今之吏人所冠是也　秦再思洛中纪异昭宗干符初教坊内教头张口笑者以银撚幞头脚上花与内人裹之上説乃曰与朕依此様进一枚来上亲栉之复览镜大説由是京师贵近效之　清异録广顺初簿阅太庙杂物其间有珠络平金朝天幞头一事　清异録郢王鳯厯之叛别制幞头都如唐巾但更双脚为仙藤耳其徒号为顺裹　洛中纪异昭宗播迁于鳯翔侯王将帅在岐下者皆以珠一颗盘幞头脚贯以银线而之洎朱梁篡立乃知珠已居人上者久矣　清异録清泰燕服凡两品幞头李家寛者漆地加金线棱盘四脚差细　朱子语录或问长脚幞头唐庄宗取伶官幞头戴之后遂为例曰本唐明皇已戴长脚幞头或云藩镇僭礼为之遂为此様本朝易以藤织者而以纱冒之近时方易以漆纱甞见南溪沙漠一士夫家尚收得上世所藏幞头犹是藤织坏子唐制又有两脚上下者亦莫可晓　梦溪笔谈幞头一谓之四脚乃四带也二带系脑后垂之折带反系头上令曲折附顶故亦谓之折上巾唐制唯人主得用硬脚晚唐方镇擅命始僭用硬脚本朝幞头有直脚局脚交脚朝天顺风凡五等唯直脚贵贱通服之又庶人所戴头巾唐人亦谓之四脚盖两脚系脑后两脚系颔下取其服牢不脱也无事则反系于顶上今人不复系颔下两带遂为虚设　席上腐谈周武所制不过如今之结巾就垂两角初无带唐人添四带以两角垂前两角垂后宋又横两角以鐡线张之庶免朝见之时偶语近时凉缁巾竹丝为骨如凉帽之状而覆以皁纱易脱易戴夏月最便以此见幞头之制亦是展转番腾故其様古今不同如此　演繁露宣和重修卤簿图言唐制皆垂脚其后帝服则脚上曲五代汉后渐变平直　后山谈丛英宗崩宋次道误为布幞头有司遂用民间布丧之服以金漆纱幞头去其鐡脚而布裹之前系后垂而不可加冠幞头之失自次道始也余谓四脚加冠今士大夫丧冠是也大布之冠古也四脚今也于礼为繁矣　朱彧可谈衞士顺天幞头有一脚下垂者其侪呼为雕当【入声】　刘攽诗话李家幞头天下称善而必与人乖刺嵗久自以拗李呼　学斋占朝服幞头乃后魏狄制及后唐而施长脚以同伶优之贱以至于今士夫安之曽莫议其非者　金志国主视朝服防纱幞头　事物绀珠国朝幞头用漆纱二等展角各长一尺二寸文武官公服同用杂职官用垂带
　　附帩头　逸雅绡头绡钞也钞髪使上从也或曰陌头言其従后横陌而前也齐人谓之防言防敛髪使上従也　后汉书周党着谷布绡头待见尚书注以谷树皮为绡头　方言幧头自闗而西秦晋之郊曰络头南楚江湘间曰帞头自河以北赵魏之间曰幧头或谓之或谓之防其偏者谓之防带或谓之防带覆结谓之帻巾或谓之覆防注自项中而前交额上郤绕髻防带今之偏叠幧头防音菜防亦结也覆防今结笼是也　困学纪闻玉藻柱士以下皆禅不合而繂积如今作幧头为之也后汉向栩着绛绡头注绡当作幧古诗云少年见罗敷脱巾着幧头
　　帕头　二仪实录禹防涂山之夕大风雷震有甲步卒千余人其不被甲者红绡帕抹其頞自此遂为军容之服　周祈名义考秦本记更名民曰黔首祭义疏谓以黒布覆首谓之黔首战国策魏苍头鲍彪注谓以青帕首项也　晋书太康中以毡为帕及络带袴口　广博物志云定兴谓宇文述曰入内宿衞必当耳冷乃为制裌头巾令深袙耳时人学之名为许公袙势许公述封爵也　席上腐谈韩退之元和圣徳诗云以红帕首盖以红绡缚其头即今之抹额也帕首幞头本只是一物今分为二物
　　帽【附帢　接防　羃防】
　　通典上古衣毛冒皮则帽之名所由起故释名曰帽者冒也　晋书帽犹冠也义取覆其首其本纚也古者冠无帻冠下有纚以缯为之后世施帻于冠因或裁纚为帽自乘舆宴居下至庶人无爵者皆服之　汉书邓通初为刺船郎着黄帽　西京杂记赵飞燕为皇后其女弟遗飞燕金轮紫华帽　魏略管宁在家恒着皁帽晋书魏明帝着绣帽披缥纨半袖常以见直臣杨阜
　　谏曰此礼何法服邪　中华古今注搭耳帽本胡服以韦为之以羔皮络缝赵武灵王更以绫绢皁色为之始并立其名爪牙帽子盖军戎之服也又太子常以花搭耳帽子以畋猎游宴后赐武臣及内侍従　庶物异名疏腻顔帽也世説林公文度着腻顔　隋志宋齐之间天子宴私着白髙帽士庶以乌太子在上省则帽以乌纱在永福省则白纱　演繁露侯景僭立时着白纱帽而尚披青袍宋泰始元年羣臣欲立湘东王遂引入西台登御座着白纱帽按此即白纱帽乃人主之服故以此为定　宋书沈庆之患头风好着狐皮帽羣蛮号曰苍头公　北史吐谷浑慕利延遣使通宋献乌丸帽南史齐永明中百姓忽着破后帽自建业流于四逺
　　贵贱翕然服之此服妖也　宛委余编齐永明末年民间制倚劝帽建武中帽裠覆顶东昏侯断之东昏时羣小又造四种帽因势为名一曰山鹊归林二曰兔子度坑三曰反缚黄离喽四曰鳯凰度三桥皆服妖也　南史东昏侯时百姓皆着下屋白纱帽而反裙覆顶东昏曰裙应在下今更在上禁之百姓反裙向下东昏又令左右作逐鹿帽形甚窄狭后果有逐鹿之事又与羣小别立帽骞其口而舒两翅名鳯度三桥皆用金寳亲自着之又作着调帽镂以金玉间以孔翠梁武帝宅在三桥而鳯度之鳯翔之騐　南史齐潘贵妃乘卧舆帝骑従着金薄帽有锦绣诸帽数十种　南史齐王俭作斜揷帽朝野慕之相与仿效　南史徐龙驹常住含章殿着黄纶帽　南史天监中髙丽遣使赍绵帽供养志公中华古今注大帽子本岩叟草野之服也至后魏文
　　帝诏百官常以立冬日贵贱通戴谓之温帽　广博物志周独信驰马帽微侧人遂为侧帽　北史齐宗道晖好着髙翅帽　北史髙昻为司徒公好着小帽世因称司徒帽　北史梁萧恶见人髪白担舆者夏月则加莲叶帽　陶谷清异録张崇帅广在镇不法従者数千人出遇雨雪皆顶莲花帽所费油绢不知纪极市人称曰雨仙　郭思画论阎立本图昭君戴帷帽以据鞍殊不知帷帽创従隋代帷帽如今之席帽周回垂网事物原始唐车服志曰帷帽创于隋代永徽中拖裙及颈今世士人往往用皁纱全幅缀于油帽或毡笠之前以障风尘为逺行之服盖本于此又有面衣前后全用紫罗为幅下垂杂以他色为四带垂于背为女子逺行乘马之用亦曰面帽　中华古今注席帽本古之围帽也男女通服之以韦为之四周垂丝网之施以珠翠丈夫去饰炀帝淫侈欲见女子之容诏去帽戴幞头巾子帼也以皁罗为之丈夫藤席为之骨鞔以缯乃名席帽至马周以席帽油御雨従事　唐实录唐初以縠为帽以隔尘也北齐制唯天子纱帽臣下戎帽时王归彦平秦特赐以纱帽　中华古今注武徳九年十一月太宗诏曰自今以后天子服乌纱帽百官士庶皆同服之朝野佥载唐赵公长孙无忌以乌羊毛为浑脱毡帽天下慕之名其帽为赵公浑脱　开元遗事汝阳王璡戴砑光帽子打曲明皇自摘槿花置之帽上帽极滑久而放安号曰花奴帽　湘烟録西王母宴羣仙有舞者带砑光帽帽上花舞山香一曲曲未终花皆落去　妆楼记何充以蜻蜓帽赎翡翠指环　李济翁资暇録永贞之前组藤为盖曰席帽取其轻也后或以太薄冬则不御霜寒夏则不障暑气乃细色罽代藤曰毡帽贵其厚也非崇贵莫戴而人亦未尚元和十年六月裴晋公之为台丞自化理第早朝时青镇一帅拒命俾防步张宴等傅刃伺便谋害至里东门导炬之下霜刃歘飞时晋公繄帽是赖刃不即及而帽折其檐既脱祸朝贵乃尚之布素之士亦皆戴焉太和末又染缯而复代罽曰疉绡帽虽示其妙与毡帽之庇悬矣防昌以来吴人巧抑有结丝帽若网其巧之淫者织花鸟相厠焉近又染藤为紫复以轻相尚　琐碎録罗帽轻巧简便省朴人窃仿学相传为减様方平帽　清异録韩熙载在江南造轻纱帽匠者谓为韩君轻格　五代史蜀王衍晚年俗竞为小帽仅覆其顶俛首即堕谓之危脑帽衍以为不祥禁之而衍好戴大帽　清异録南汉僭创小国乃作平顶帽自冠之由是风俗一变皆以安丰顶为尚　隣几杂志近嵗都下裁翠纱帽直一千至于下俚耻戴京纱帽御帽例用京纱未甞改易也　朱子语录桶顶帽乃士之服　外书伊川常服髙帽桶八寸檐半寸置系绦曰此野人之服也　谈记士大夫近年效东坡桶髙檐短名帽曰子瞻様　石林燕语余见大父家居及燕见宾客率多顶帽而系勒帛帽下带小冠以帛作横幅约髪号额子处室中则去帽见冠或用头巾也　事物绀珠圆帽元世祖出猎恶日射目以树叶置胡帽前其后雍古剌氏乃以毡片置前后今大檐帽　元氏掖庭记后妃侍従冠步光泥金帽　畱青日札舆服志曰官民皆戴帽其檐或圆或前圆后方或楼子盖兠鍪之遗制也所云楼子即今南方村中小儿所戴五采帽金线帽皆元俗也　事物绀珠国朝堂帽象唐巾制用硬盔鐡线为硬展脚列职朝堂之上乃敢用俗直曰纱帽　七修藁今之纱帽谓之堂帽对私小而言非唐帽也唐则称巾耳　事物绀珠中官帽洪武十九年创制休仪三山帽用纱裹之増方带二条于后无官者顶后垂方纱一幅曰内使帽初髙丽未服髙庙知其王之冠乃制之命诸内侍冠之因谓其使者曰如汝者皆供使令汝主乃欲崛强耶使者归言遂降　事物绀珠小帽六瓣金缝上员平下缀檐国朝仿元制民服瓦楞帽结牛马尾作　实録羌人首服以羊毛为之谓之毡帽即今毡笠秦汉竞服之　岩栖幽事桐帽本蜀人作以桐木作而漆之　畱青日札锁锁帽回纥用锁锁木根制之为帽火烧不灭亦不作　燕闲录乐府中有苏幕遮乃髙昌妇人所戴油帽髙昌西域国西州也　魏略夫余国以金银饰帽　南史邓至国呼帽曰突何　原始秘书唐武后幸冯小保使为僧改名懐义封梁国公故衣帽皆用朝扮冠有五福曰毗卢或施以八寳或嵌以金玉余僧皆如之　元李材解酲语国初起圆殿于西宫中以居西僧僧官皆着茜帽　事物绀珠毘罗帽寳公帽僧伽帽山子帽班咤帽瓢帽六和巾顶包八者皆释冠也
　　帢　韵书弁缺四隅谓之帢一曰按头使下故曰帢埤苍帢帽也　晋五行志魏武以天下凶荒资财乏匮始拟古皮弁裁缣帛为白帢又初魏造白帢横缝其前以别后名之曰顔帢传行之至永嘉间稍去其缝名无顔帢　晋舆服志成帝咸和九年制聴尚书八座丞门下三省侍郎乘车白防低帷出入掖门又二宫直官着乌纱防往往士人燕居皆着防矣
　　接防　韵府白鹭蓑江东人取白鹭头上翰秀为接防帽戴因名白鹭蓑　尔雅注鹭头翅背上皆有长翰毛今江东人取以为睫防名之曰白鹭缞　酉阳杂俎武宁蛮好着芒心接防名曰苎绥　庶物异名疏接防乃山简游习池醉而倒着归者一名白鹭缞缞一作蓑魏有白帢之制犹白接防白纶巾白帽也
　　羃防　孔氏杂説齐隋妇人施羃防全身障蔽也唐永徽以后皆用帷帽拖裙到颈渐为浅露若今之盖头矣北史秦王俊有巧思毎亲运斤斧工巧之器饰以珠
　　玉为妃作七寳羃防重不可载以马之而行　中华古今注羃防者唐武徳贞观年中宫人骑马多着羃防至神龙末羃防殆絶其羃防之象今之方巾全身障蔽缯帛为之若便于事非乘车轝及坐檐子即此制诚非便于时也开元初宫人马上着胡帽靓妆露面士庶咸效之至天寳年中士人之妻着丈夫靴衫鞭帽内外一体也
　　笠
　　事林广记笠子古者虽出于外国今世俗皆顶之或以牛尾马尾为之或棕或皁罗皁纱之为之　事物绀珠笠织竹为御雨具　毛诗台笠缁撮注台夫须也贵州图经郡有葵可以为笠谓之葵笠　屠隆游具笺有细藤作笠方广二尺四寸以皁绢之缀檐以遮风日名云笠有竹丝为之上以槲叶细宻铺盖名叶笠有竹丝为之上缀鹤羽名羽笠三者最轻便甚有道气卓氏藻林簦笠备雨器也国语簦笠相望于安陵　符子有泽火者冠霞笠兼莎裳褐衣缓步而去　世説谢灵运好戴曲柄笠　庶物异名疏管子曰农夫首戴茅蒲茅蒲蒲笠也　老子传得时则驾不得其时则蓬累而行注积累蓬蒻若今之笠然首戴之而行　名义考程晓伏日诗今世褦襶子触到人家诸韵书训褦襶为不晓事二字従衣何以云不晓事盖褦襶凉笠也以竹为之以帛若丝缴檐戴之以遮日炎暑戴笠见人必不晓事者也　墨庄漫録白题乃胡人为毡笠也子美所谓胡舞白题斜　庶物异名疏云南风俗首戴次工制如渔笠覆以黒毡亲故虽久别无拜跪惟取次工以为礼　本草破笠名为败天公烧酒服治鬼疰词林海错黄蘗逢异僧至天台江涨不能渡异僧以笠浮去






　　格致镜原卷十四
　　钦定四库全书
　　格致镜原卷十五　　　　大学士陈元龙撰冠服【三】
　　衣
　　总论　左传衣身之章也　白虎通衣者也所以形也　逸雅凡服上曰衣衣依也人所依以芘寒暑也领颈也以壅颈也亦言总领衣体为端首也襟禁也交于前所以禁御风寒也袂掣也掣开也开张之以受臂屈伸也袖由也手所由出入也亦言受也以受手也衿亦禁也禁不得解防也　尔雅注衣裗谓之防衣缨也齐人谓之挛或曰袿衣之饰黼领谓之襮绣刺黼文以褗领縁谓之纯衣縁饰也袕谓之褮衣开孔也衣眦谓之襟交领也衱谓之裾衣后裾也衿谓之袸衣小带佩衿谓之褑佩玊之带上属　輶轩絶代语秦晋间谓无缘之衣曰防防江湘之间谓复襦曰筩　卓氏藻林缨□衣领也文选缨□流芳　庶物异名疏繄袼谓之防【音呕见方言】郭璞云即小儿次衣也　事物绀珠折防【音折至】衣纹襋【音】衣领袵【音】衣襟裔【音曵】衣邉縁【音院】纯邉絯衣兠　肯綮録小儿衣曰绷　方言布而无縁敝而袟之谓之褴褛　集韵襰衣破也褬亦衣敝也书叙指南锦绣文采衣曰靡曼之衣【见墨子】妇人丽服曰被文縠之华袿【见七启】着破衣曰穿空【见鲍宣传】葛衣曰纎絺【见潘岳赋】仆射服曰皁襜【见鲍永传】尚书令所服曰绛服【见齐职仪】汉书两粤传上褚五十衣中褚三十衣下褚二十衣遗王师古注以绵装衣曰褚上中下者绵之多少厚薄之差也　汉书叔孙通传衣一袭师古注一袭上下皆具也今人呼为一副也　雄方言梁益之间裂帛为衣曰摫　宋卜子杨园疏太液池西有武帝曝衣阁常至七月七日宫女出后衣登楼曝衣　酉阳杂俎衣服鬼名葚辽
　　厯代衣制　礼运昔先王未有麻丝衣其羽皮郑注此上古之时也　物原有巢氏始衣皮轩辕妃嫘祖始育缉麻以兴机轴而成布帛唐尧加以絺苎木绵草布毛罽虞舜加以锦绣秦始皇作夹襭　墨子古之人未知有衣服之制故圣人作之冬则绢帛轻且暖夏则絺绤清且凉所以适身体如肌肤也　董巴舆服志后世圣人观翚翟之文荣华之色乃染帛以效之始作五采成以为服　帝王世纪黄帝始去皮服为上衣以象天为下裳以象地　家语黄帝与炎帝战克之始垂衣裳作黼黻　物原轩辕始定服色凡人君所尚服色各依五运更之色　吕氏春秋胡曹作衣　淮南子伯余作衣　韩子尧之有天下也冬日鹿裘夏日葛衣　虞书帝曰予欲观古人之象日月星辰山龙华虫作绘宗彛藻火粉米黼黻絺绣以五采彰施于五色作服　物原周公始制天子服四时各以其色　月令季夏命妇官染彩黼黻文章必以法故无或差忒黑黄苍赤莫不质良以给郊庙祭祀之服以为旗章以别贵贱防级之度汉杂事髙祖时令羣臣议天子所服衣服以安天下
　　谒者赵尧举春季舜举夏倪汤举秋贡禹举冬五时衣始于此　晋书魏明帝以公卿衮衣黼黻之饰拟于至尊多所减损天子服刺绣文公卿服织成文及晋受命遵而不改　晋书孙休后衣服之制上长下短又积领五六而裳居一二干宝以上饶奢下俭逼上有余下不足之妖至皓卒以上奢下困亡国晋武泰始初衣服上俭下丰着衣者皆厌防此君衰弱臣放縦下掩上之象物原隋文帝始制天子服专尚黄　览炀帝定品
　　官服色三紫五朱六以下緑吏青庶人白商皁　宋燕翼贻谋録旧制品官服绯紫皆以品格故选人久次多服绯紫京朝迁转之速者反多服緑太平兴国六年十一月冬至郊祀赦文令常参官衣绯緑　燕翼贻谋录祥符八年三月庚子诏自中宫以下衣服并不得以金为饰应销金贴金缕金间金戭金圈金剔金撚金金陷金明金泥金榜金背金影金防金盘金织金金线皆不许造　羣书考索宋制妇人服従夫子五防以上亲及五品以上母妻服紫衣腰襻褾縁用锦绣九品以上母妻服朱衣流外及庶人不服绫罗縠五色线鞾履凡襴色衣不过十二破浑色衣不过六破　王曽笔録每嵗诞节端午初冬各赐时服有差内公服旧制虽冬赐亦止单制太祖以方冬不宜赐单衣特命改制今公卿大夫有裌公服自此始　七修藁洪武二十三年三月上见朝臣衣服多取便易日至短窄有乖古制命礼部尚书李源名防参酌时宜俾有古义议凡官员衣服文官自领至裔去地一寸袖长过手复回至肘袖桩广复回不及肘三寸庶民衣长去地五寸武职官去地五寸袖长过手七寸袖桩广一尺袖仅出拳军人去地七寸袖长手五寸袖桩七寸袖口仅出拳颁示中外法服　蔡沈尚书注日月星辰山龙华虫六者绘之于衣宗彛藻火粉米黼黻六者绣之于裳所谓十二章也又按周礼冕服九章登龙于山登火于宗彛以龙山华虫火宗彛五者绘于衣以藻米黼黻四者绣于裳盖増损有虞之制而为之耳华虫雉也宗彛虎蜼也藻水草也粉米白米也黼如斧形黻两已相背也　朱子诗传天子衮衣其龙一升一降上公衮衣惟一降龙其首卷然故谓之衮也　陈畱风俗记襄邑县睢涣之间出文章故有黻藻絺绣日月华虫以奉天子　周礼内司服掌王后之六服袆衣【袆与翚同伊雒而南素质五色皆备成章曰翚】揄狄【狄与翟同江淮而南青质五色皆备成章曰揄】阙狄【阙狄刻而不画此三者皆祭服】鞠衣【告桑之服也】展衣【以礼见王及宾客之服也】縁衣【御于王之服亦以宴居縁音褖】素沙【今之白绢也六服皆以素沙为里】辨外内命妇之服鞠衣展衣縁衣素沙【内命妇九嫔服鞠衣世妇服展衣女御服縁衣外命妇之妻服鞠衣卿大夫之妻服展衣士之妻服縁衣皆以素沙为里】三礼图袆衣翚雉名也其色后郑以为素质五彩刻缯为翚雉之形五色画之缀于衣上后従王祭先王则服之上公二王后夫人助君祭宗庙皆服之揄狄读为揺翟雉名青质五采故刻缯为揄狄之形而五采画之缀于衣上以为文章然则揄狄之衣其色青后従王祭先公则服之侯伯夫人助君祭宗庙亦服之阙翟其衣色赤但刻赤色之缯为雉形间以文缀于衣上首饰如之其子男夫人従君祭宗庙亦皆服之　礼玊藻王后袆衣夫人揄狄君命屈狄　三礼图鞠衣色黄告桑之服色如鞠尘象桑叶始生展衣色白后郑云展当为襢襢之言亶也亶诚也此卿大夫之妻従夫助君祭宗庙则服之縁衣色黑后接御见王之时则服之　丹铅録后周皇后服制受茧则服鷩衣聴女教则服鵫衣【音罩】归宁则服衣【音秩】鵫字惟见此盖蘓绰所制也　羣书考索皇后之服唐制三防一曰袆衣朝防服之二曰鞠衣亲服之三曰礼衣宴见服之国朝存其名常服龙鳯珠翠冠霞帔　绀珠明朝制皇后翟衣色或纻丝线罗纱绣翟雉于上蔽膝物如衣绣素色罗中单纱衣则用纱白玉革带织金大带一条纻丝副带一条锦绶一副玉环三白玉钩碾鳯文佩一副妃翟衣青色或纻丝线罗纱绣翟雉于上蔽膝物如衣绣玉色线罗中单纱衣则用纱一件红縁襈青红线罗销金大带一条纻丝副带一条五色锦绶一副玉环二青红防结全白玉钩碾鳯文佩一副白玉革带　身章撮要深衣古者圣人之法服也攷之于经自有虞氏始焉其制用十五升布锻濯治而后为之上衣而下裳盖有制度存焉记王制有虞氏皇而祭深衣而养老疏谓白布衣以
　　质用白布也　记玉藻深衣三袪缝齐倍要衽当旁袂可以回肘长中继掩尺袷二寸袪尺二寸縁广寸半礼记古者深衣短无见肤长无被土续衽钩邉要缝半下袼之髙下可以运肘袂之长短反诎之及肘制十有二幅以应十有二月袂圆以应规曲袷如矩以应方绳及踝以应直下齐如权衡以应平　舆服志后汉乘舆服深衣制有袍随五时色　白云许氏曰端衣古者布幅二尺有二寸此衣身长二尺二寸袂亦二尺二寸而属幅谓袖接一幅也整齐端正故谓之端则其色也　礼书端斋服也诸侯与士以为祭服玉藻端以祭特牲冠端是也大夫士以为私朝之服玉藻朝端是也天子至士亦以为燕服玉藻天子卒食端而居内则事父母端是也然则端衣所用固不一矣酉阳杂俎明衣起于左伯桃　礼书明衣之袂属幅
　　而不削明衣之裳前三后四而不辟积衣之长也下膝与要广者异矣裳之长也及足跗与无见肤者异矣事物考三代以来袭有明衣唐改用生绢单衣今但新衣而已
　　诸衣名　礼玉藻纩为茧缊为袍襌为防帛为褶注纩新绵也缊旧絮也衣之有著者用新绵则谓之茧用旧絮则谓之袍有表而无里者谓之防有表里而无著者谓之褶　逸雅中衣言在小衣之外大衣之中也徐野民车服注天子好礼释奠中衣以纬缝縁其领袖其朝服皁縁　庶物异名疏诗岂曰无衣与子同泽注云泽里衣以其亲肤近于垢泽故谓之泽笺云亵衣近污垢疏云衣服之暖于身犹甘雨之润于物故言与子同泽正谓同袍裳是共润泽也笺以上袍下裳则此亦衣名故易传为襗説文云襗袴也是亵衣近污垢也襗是袍故论语注亵衣袍襗也　左传衷其衵服以戏于朝注衵服近身衣　逸雅汗衣近身受汗垢之衣也诗谓之泽受汗泽也或曰鄙袒或曰羞袒作之用六尺裁足覆胸背言羞鄙于袒而衣此耳　仪礼妇乘以几姆加景乃驱御者代注景之制如明衣加之以为行道御尘令衣鲜明也　庶物异名疏偏裻戎衣名晋献公使太子申生衣之偏裻文选袭偏裻以防列皮日休诗索漠抛偏裻　礼记儒行传孔子曰丘少居鲁衣逢掖之衣注逢大也逢掖大袂襌衣也　庄子吾王所见剑士皆短后之衣瞠目而语难王乃悦之注短后不襜也髙士传老莱子孝奉二亲行年七十作婴儿戏身着
　　五色斑斓之衣欲亲喜焉　汉隽不疑传男子衣黄襜褕师古注襜褕直裾襌衣　江充传曲裾后垂交输注曲裾者如妇人衣也如淳曰割正幅使一头狭若燕尾垂之两旁见后是礼深衣续衽钩邉贾逵谓之衣圭苏林曰交输如今新妇袍上挂全幅缯角割名曰交输裁也　汉书匈奴传服绣袷绮衣长襦锦袍各一师古注袷者衣无絮也绣袷绮衣以绣为表绮为里也　马缟中华古今注人衣厮徒之服也取其便于用耳乘舆进食者有服衣前汉董偃緑帻青褠加衣以见武帝厨人之服也　汉书朱博子元为琅琊守勅功曹官属多襃衣大袑不中节自今吏衣皆去地三寸汉书王莽以唐尊为太傅尊以国歉民贫乃着短衣小褎　后汉书朱勃字叔阳年十二衣方领能矩步注颈下施衿领正方学者之服也　逸士传董威在洛阳居白社以残絮缕帛为衣号百结衣　郭思画论晋处士冯翼衣巾大袖周縁以皁下加襴前系二长带隋唐朝野服之谓之冯翼之衣今呼为直掇　摉神记永嘉中士大夫竞服生笺单衣识者怪之曰此古练缞之布诸侯所以服天子也今无故服之殆有应乎其后懐愍晏驾　南史齐后主受刀勅等教着五音儿衣登城望战　北史天元诏天台侍衞皆着五色及红紫緑衣以杂色緑名曰品色衣有大事与公服间服之　秕言吴中方言称衣之广袖者曰海青按太白诗云翩翩舞广袖似鸟海东来盖东海有俊鹘名海东青白言翩翩广袖之舞如海东青也　事物绀珠海青截褶宋太祖效南番制　大唐新语渔服总曰防　南史扶南国内男子着横幅横幅今汗漫也大家乃截锦为之贫者乃用布　夷事略大琉球之衣以鬭镂南诏之衣以波罗拨防力之衣以羊皮阿里骄之民鹿皮贯木叶而衣之范子计然古者庶人老耋而后衣丝其余则麻枲而
　　已故曰布衣　左传季札与子产缟带子产献纻衣焉左传楚子次于干溪雨雪王皮冠秦复陶翠被豹舄
　　执鞭以出注秦复陶秦遗羽衣也　拾遗记宋景公悬四时之衣春夏以珠玊为饰秋冬以翡翠为温　霍光传珠玑玉衣师古注汉仪注以玉为襦如铠状　拾遗记晋太始初频斯国人来朝以五色玉为衣如今之铠楚辞鱼鳞衣而白蜺裳注鱼鳞衣杂五采为衣如鳞
　　文也　山堂肆考薜茘衣即女萝衣者之服也　拾遗记员峤山南有池移国人长三尺夀万嵗茅为衣衣服皆长裾大袖因风以升烟霞若鸟用羽毛　洞冥记支提国人结海苔为衣　拾遗记渠摉国人缀草毛为绳结网为衣似今之罗纨也元狩六年来献网衣一袭帝焚于九达之道恐后人征求以物奢费烧之烟如金石之气　拾遗记董贤着雾绡单衣飘若蝉翼帝入宴息之房命易轻衣小袖不用奢带修裾使宛转便易也宫人皆效其断袖　应劭汉官仪虎贲中郎衣纱縠单衣　后汉本传陆闳美姿貌喜着越布单衣世祖见而好之自后常勅防稽郡献越布　董巴舆服志虎贲骑皆衣虎文单衣襄邑嵗献织成虎文　梁冀别传冀作狐尾单衣上短下长　汉书王莽地皇三年正月九庙构成纳神主莽谒者大驾乘六马以五采毛为龙文衣东观汉记明帝至长安有三老上章云见陛下甚喜
　　欲观上衣因举虎头衣以畏三老　东斋记事唐张氲号洪崖先生常服红蕉衣往来市间人莫知其嵗　唐书杜亚传亚拜淮南节度使方春南民为竞渡戏亚欲轻驶乃髤船底使篙人衣油防衣令溺水不濡焉　山堂肆考宋太祖委董遵诲以方面守通逺军所御真珠盘龙衣赐之　朱彧可谈孟氏皇后时京师衣饰画作双蝉目为孟家蝉识者谓蝉有禅意久之后竟废叶隆辽志五月五日午时采艾叶与绵相和絮衣七事国主着之番汉臣僚各赐艾衣三事
　　雨衣　广韵防【音移】【音防】雨衣也　庶物异名疏管子曰农夫身穿袯襫袯襫蓑草结衣御雨之具也一曰麤坚衣可任苦　事物绀珠蘘薜莎草雨衣　演繁露王章卧牛衣中注龙具也龙具之制不知何若按食货志董仲舒曰贫民常衣牛马之衣食犬彘之食然则牛衣者编草使暖以被牛体盖蓑衣之也
　　妇人衣　物原伊尹始制妇人大袖　逸雅妇人上服曰袿其下垂者上广下狭如刀圭也　汉书元后传衣绛縁诸于师古注诸于大防衣即袿衣之　子虚赋蜚垂髾师古注袿衣之长带也髾谓燕尾之属皆衣上假饰非带垂也　广川王传刺方领绣晋灼注今之妇人直领也　山堂肆考六朝文披轻袿曵华文轻袿华文皆舞女衣服也　采兰杂志越隽国有吸华丝凡华着之不即堕用以织锦汉时国人奉贡武帝赐丽娟二两命作舞衣春暮宴于花下舞时故以袖拂落花满衣都着舞态愈媚谓之百花舞衣　孔六帖敬宗寳厯二年闽东国贡舞女二人衣軿罗之衣无缝而成其文巧织人未之识焉　鳯池编李绅为相时俗尚轻绡紫蘸碧为妇人衣绅自为小君裁剪　杜阳杂编元载宠姬薛瑶英衣龙绡衣一袭重无一两抟之不盈握瑶英体轻不胜重衣于异国求之　五代史前蜀王衍甞与太后太妃游青城山宫人衣服皆画云霞飘然望之若仙　焦氏林宋徽宗宫人衣裙多以麝香色为缕金罗　宋书黄罗乳母服　晋书元康末妇人出两裆加乎交领之上此内出外也　升庵外集自汉魏六朝至唐宫中衣皆尚窄非惟便于趋承亦以示俭为天下先也观冯绲墓石阙刻美人可见吴曹不兴画美人衣仅束身画家曹衣出水吴带当风唐人垂带多飘而衣仍古制韩偓诗长长汉殿眉窄窄楚宫衣李贺诗秃衫小袖调鹦鹉又越罗小袖新香蒨可证也嘉靖中四方妇人与男子无异直垂至膝下去地仅五寸袖濶至四尺余时有谑诗云碧罗舞袖双垂地笼郤纒头无处寻亦近服妖也
　　仙释道衣　许老翁传仙女天衣有金缕单丝锦縠银泥五晕罗裙　法珠林叨利天衣重六铢炎摩天衣重三铢兠率陀天衣重二铢半化乐天衣重一铢他化自在天衣重半铢　博异志天女衣六铢又曰五铢汉武帝内传西王母侍女服绀绫之袿　集仙传太微帝君遣三天左宫御史管修条赐大茅君盈八龙锦与紫羽华衣　萨婆多论大衣分三品九条十一条十三条两长一短名下品十五条十七条十九条三长一短名中品二十一条二十三条二十五条四长一短名上品　翻译名义集南山云七条名巾价衣　戒坛经五条下衣断贪身也七条中衣断嗔口也大衣上衣断痴心也　传灯録释迦成佛号天人师住世四十九年将金缕僧迦衣传法与摩诃迦叶　庶物异名疏槃僧里衣一曰此方裙号僧伽梨大衣也楞严经如来于师子座整涅槃僧敛僧伽梨取劫波罗天所奉华巾绾成一结示阿难又佛告比丘我此僧伽梨过去未来诸佛皆着此衣而得脱　説略梵言僧只此云三衣者圣贤之幖帜也一曰僧伽梨即大衣也一曰郁多罗僧即七条也一曰安陀防即五条也此是三衣若呼三条褊衫裙为三衣误也　演繁露僧衣环唐防要吐番官章饰有五等一瑟瑟二金三以金饰银四银五熟铜各以方圆三寸褐上装之安膊前以辨贵贱今僧衣谓之袈裟者当胸有环环中着键横纽上下牙角银铜随力为之其源流殆出此乎　清异録晋天福三年赐僧法城跋遮那谓袈裟环也王言云勅法城卿佛国栋梁僧坛领袖今遣内官赐卿砑金虚缕沉水香纽列环一枚至可领取　説原袈裟一名无垢衣又名辱铠又名覆膊又名掩衣谓覆左膊而掩右腋也　象教史编迦罗沙曵僧衣也省罗曵字止称迦沙葛洪字苑添衣作袈裟　説略大净法门经云袈裟者晋名去秽大集经名离染服贤愚经名曰世服真谛杂记云袈裟是外国三衣之名名含多义或曰离尘服由断六尘故或名消瘦服由割烦恼故或名莲华服服者离着故或名间色服以三如法色所成故言三色者律有三种壊色青黑木兰青谓铜青黑谓杂泥木兰即木皮也应法师云韵作防音加沙葛洪字苑始改从衣　丹铅录袈裟名水田衣又名稻畦帔王维诗乞饭从香积裁衣学水田王少伯诗手巾花防浄香帔稻畦成袈裟内典作防盖西域以手为之又名逍遥服又名无尘衣　要览佛住王舍城经行见稻田畦畔语阿难云诸佛衣相如是从今依此作衣相记云田畦贮水生长嘉苖法衣之田润以四利之水増其三善之苗以养法身自惠命也金陵杂志隋炀嚫戒师圣种纳袈裟一縁黄纹舍勒
　　一腰郁泥南丝布袈裟一縁鵄纳袈裟一领丝布秖支二领译云舍勒内衣也郁泥谓郁多罗泥也　朝野佥载景云中贺景自称五戒贤者为金薄袈裟独坐暗室令愚者窃视云佛放光众皆慑伏　事物绀珠禅僧常服茶褐青縧五色袈裟讲僧五色常服緑縧浅红袈裟教僧皁常服黑縧浅红袈裟众僧同　儆戒录伪蜀金台县三学士开照寺盗羣防入寺劫掠缁徒罄尽寺元有释迦藕丝袈裟为千载之异物也贼曹分取与其妻拆而易之夫妻当时手指节节堕落鬓俱坠寻事败戮于市　説原褊衫谓褊袒左肩而拖其衣故制为褊衫而全其两肩也　説略褊衫梵言僧只支西域记云正名僧迦鵄此云覆腋衣用覆左肩右开左合竺道祖云魏时请僧于内自恣宫人见僧褊袒不以为善遂作此衣施僧因缀于左邉只支上因而受称即褊衫右邉今只支名通号两袖曰褊衫也　原始秘书唐武后幸僧懐义衣帽皆用朝扮衣用大袖如朝服制曰直掇曰偏衫曰寛衣加以锦绣　七修类藁曹溪寳林寺六祖遗服其一乃达磨所传西域屈防布缉绵花心织成者其一唐宗所赐织成淡山水者　智度论五比丘曰佛当着何防衣佛言应着衲衣　辨疑志大厯中有一僧称为苦行不衣缯絮布絁之常衣纸衣时人呼为纸衣禅师　山堂肆考汉魏之世出家者多着赤布僧迦梨及秣陵诸僧衣色仿西竺皆着黑后周忌闻黑衣之防悉屏去黑色着黄衣至唐武后始以紫袈裟赐僧法朗又元文宗宠爱僧欣笑赐以黄衣其徒后皆衣黄今制禅僧衣褐讲僧衣红瑜伽僧衣葱白瑜伽今应赴僧也　山堂肆考唐中宗神龙初加道士叶静能金紫之阶而未颁紫衣至代宗时李泌立大功李辅国将不利之泌乞为道士上赐以紫衣其后道士赐紫自泌始也　事物绀珠道士常服青法衣朝服赤道官同道録法衣朝服皆緑绶饰金











　　格致镜原卷十五
　　钦定四库全书
　　格致镜原卷十六　　　　大学士陈元龙冠服【四】
　　裘
　　总论　説文裘皮衣也上古衣毛冒皮盖裘乃遗象也白虎通裘所以佐女工助温也　物原伏羲作裘
　　礼记孟冬之月天子始裘　周礼天官掌皮秋敛皮冬敛革春献之注皮革逾嵗就久乃可用也献谓献其良者于王以入司裘给用也　礼记裘之裼也见美也裘之袭也充美也　要义古者裘着于内而以缯衣覆之乃加以朝服防之时袒其朝服见裘里覆衣谓之裼裼之言露可见之词所以示美呈好而为饰加以朝服谓之袭袒谓之裼大裘不覆反本取其质也
　　名　周礼天官司裘为大裘以供王祀天之服仲秋献良裘王乃行羽物季秋献功裘以待颁赐注良善也玉藻所谓黼裘也仲秋鸟兽毛毨王乃以羽物赐羣吏功裘人功微麤谓狐青麛裘之属卿大夫所服也　五经要义诸侯黼裘以誓田杂羔狐为黼文也　身章举要亵裘私居之服也狐貉皮为之惟取其温故长于他裘惟取其便于作事故短其右袂童子不衣为太温也白虎通上古质先服鹿皮取其文章也　白虎通古
　　者缁衣羔裘黄衣狐裘禽兽众多独以狐羔取其轻暖因狐死首丘明君子不忘本也羔取其跪乳逊顺也礼玉藻君衣狐白裘锦衣以裼之君子狐青裘豹褎绡衣以裼之麛裘青豻褎绞衣以裼之羔裘豹饰缁衣以裼之狐裘黄衣以裼之锦衣狐裘诸侯之服也犬羊之裘不裼不文饰也注狐白裘以裘之白毛皮为裘也君衣此裘则以素锦为衣加其上使可裼也袒而有衣曰裼君子谓大夫士也狐青裘以狐之青毛皮为裘豹褎以豹皮为袖也豻胡地野犬绞苍黄色也犬羊之裘庶人所服裘与人俱贱故不裼以为饰也　羣书考索大东诗曰熊罴是裘是又以熊罴而为之也论语曰素衣麑裘此又以麑而为之也玉藻曰君之右虎裘厥左狼裘　晋令山鹿白豽游毛白貂领黄貂班白鼲十渠摉裘皆禁物　广志天鼠皮为裘当名其裘为天鹿裘叶隆辽志丈夫贵者被貂裘以紫黑色为贵青色为
　　次又有银鼠尤洁白贱者被貂毛羊鼠沙狐裘　戒庵漫笔夜间穿羔儿皮二更寒透狐狸皮可过三更貂鼠皮直至四更北人试騐如此
　　古人裘　田俅子少昊都于曲阜鞬鞮毛人献其羽裘史李斯传尧冬日鹿裘　尸子臯陶择羝裘以御之管子武王侈靡命貂襜豹裘方得入庙故豹皮曰千
　　金功臣之家粜千钟米得一豹皮　拾遗记涂修国缀青鳯之毛为二裘一名烦【一作燠】质二名暄肌服之可以郤寒至厉王流于彘彘人得而奇之裂此裘遍于彘土罪入大辟者抽裘一毫以赎其死则价値万金　史记孟甞君有狐白裘　汉书匡衡传是有狐白之裘而反衣之也师古注狐白谓狐腋下之皮其毛纯白集以为裘轻柔难得故贵也　战国防苏秦説赵相李兑兑送以黑貂之裘　十洲记汉武帝天汉三年西国王献吉光毛裘裘色黄盖神马之入水经日不沉入火不燋物相感志汉武帝西域献赤儿皮为裘入水不濡
　　上时服此以聴朝政　西京杂记司马相如初与卓文君还成都居贫愁懑以所着鹔鹴裘就市人阳昌贳酒与文君为懽　汉书鲜卑国以豹貉防子皮毛为裘魏书鲜卑有貂鼲子皮毛柔软故天下为名裘　魏武与杨彪书今赠足下锦裘三领　傅子房陵都尉战有功太祖赐罽裘　呉书陆逊破曹休上大防命逊舞解所着白鼯子裘赐之　晋咸宁起居注大医司马程防上雉头裘一领诏防此裘非常衣服消费功用其于殿前烧之勅内外有造异服依礼治罪　世説王恭披鹤氅裘行雪中人以为神仙　齐书文惠太子织孔雀毛为裘　北史齐文宣解所服青鼠皮裘赐唐邕云朕意在与卿共敝　孔六帖西域髙昌太宗时献狐裘薛用弱集异记则天时南海郡献集翠裘珍丽异常明皇杂录宗与贵妃避暑兴庆宫饮宴于灵隂树下寒甚宗命进碧芬之裘碧芬出林氏国乃驺虞与豹交而生此兽大如犬碧于黛香闻数里太宗时国人致贡上谓妙于貂鼠不啻天壤因名曰鲜渠上沮华鲜渠言碧上沮华言芬芳也　李白翫月金陵诗序白着紫绮裘与客数人棹歌过淮　词林海错乌纳裘见王筠文　杜阳杂编唐敬宗寳厯初南昌国献浮光裘云紫海水染其色也以五彩蹙成龙鳯各一千三百络以九色眞珠上衣之以猎北苑为朝日所照而光彩动揺观者皆其目上亦不为之贵一日驰马从禽忽値暴雨而浮光裘略无沾润方叹为异物也
　　袍
　　总论　逸雅袍丈夫着下至跗者也袍苞也苞内衣也妇人以绛作衣裳上下连四起施縁亦曰袍　玉藻缊为袍注衣之有着杂用旧絮名为袍　古今注袍者自有虞氏即有之故国语曰袍以朝见也　物原傅説作袍　汉舆服志周公抱成王宴居故施袍　七修藁礼记曰袍必有表注曰亵衣也其来逺矣事物纪原以为始于宇文防困学纪闻以为始于隋大业皆不知始也名　中华古今注秦始皇三品以上緑袍深衣庶人白袍皆以绢为之　古今注北齐天子多着绯袍贵臣多着黄文绫袍百官士庶同服之隋朝天子则曰袷褶公卿则曰褐襦　事物原始笔谈曰中国衣冠自北朝以来全用胡服窄袖大抵绯緑唐武徳贞观中犹尔至开元后稍博矣通典曰周宇文防于袍下始加襴遂为后制　唐车服志大尉长孙无忌议服袍者下加襴绯紫緑皆视其品庶人以白　韦绚刘宾客嘉话録旧官人所服袍赭黄紫二色贞观中始令三品已上服紫四品五品以朱六品七品以緑八品九品以青　唐车服志唐诸衞大将军中郎以下给袍者皆易其绣文千牛衞以瑞牛左右衞以瑞马骁衞以虎武衞以鹰威衞以豹领军衞以白泽金吾衞以辟邪后以紫为三品之服绯为四品之服浅绯为五品之服深緑为六品之服浅緑为七品之服深青为八品之服浅青为九品之服黄为流外官及庶人之服既而天子袍衫皆用赤黄遂禁臣民服孙道茂奏旧令六品緑八品九品青深青乱紫非卑品所服望请改八品九品着碧　宋燕翼贻谋録国初仍唐旧制有官者服皁袍无官者白袍庶人布袍而紫惟施于朝服非朝服而用紫者有禁然所谓禁者乃赤紫今所服紫谓之黑紫以为妖其禁尤严故太平兴国七年诏曰中外官幷贡举人或于绯緑白袍者私自以紫施衣服者禁之止许白袍或皁袍至端拱二年忽诏士庶许服紫所在不得禁止而黒紫之禁则申严于仁宗之时　羣书考索襦袖不过一尺五寸袍袄之制三品以上服绫以鹤衔瑞草鴈衔绶带及双孔雀四品五品服绫以地黄交被六品以下服绫小窠无文隔织独织　羣书考索公主贵人妃以上嫁娶得服锦绮罗縠缯采十二色重縁袍　续翰林志十月朔翰林旧赐对衣红锦袍淳化二年代以细花盘雕锦袍下丞相一等　陶宗仪元氏掖庭记后妃侍从各有定制后二百八十人衣翻鸿兽锦袍妃二百人衣雪肩绛缯袍嫔八十人衣青丝缕金袍竝谓之控鸾昭仪　事物绀珠国朝公服文武官皆盘领右袵袍或纻丝纱罗绢从宜制袖寛三尺一品至四品绯袍五品至七品青袍八品九品緑袍未入流檀褐緑袍其花様一品用大独科花径五寸二品小独科花径三寸三品防搭花无枝叶径二寸四品五品小防花纹径一寸五分六品七品小杂花径一寸八品以下无纹在京官朝见奏事谢辞在外官清晨公座配幞头服文官常服花様一品二品仙鹤锦鸡三品四品孔雀云鴈五品白鹇六品七品鹭鸶鸂鶒八品九品黄鹂鹌鹑练鹊风宪官皆用獬豸麒麟一品赐服武官常服花様一品二品狮子三品四品虎豹五品熊罴六品七品彪八品九品犀牛海马仪宾视武官
　　古人袍　孔丛子孔伋缊袍无里　史记须贾入秦见范睢曰范叔一寒如此哉解绨袍以赐之　韵府汉三老服都纻大袍　汉武内传上元夫人降武帝服赤霜袍云采乱色非锦非绣不可得名　魏武帝与杨彪书今遗足下贵室错彩罗縠锦袍一领　四王遗事惠帝与成都王自邺还洛阳既至赐中书监卢志云鹤绫袍一领　虞谭笔记泰宁二年诏赠大夫碧纱袍　邺中记石虎临轩大防着丹纱袍　刘义恭启事赐臣金兽袍珍制巧饰　金陵志齐东昏侯制五彩袍　艺文聚隋江总有山水衲袍赋　北史隋何稠为太府丞博览古图多识旧物波斯常献金线锦袍组织殊丽上命稠为之稠锦成逾所献者上甚悦　鸡跖集唐永夀中勅赐岳牧金银字铭袍　唐书狄仁杰转幽州都督武后赐紫袍带后自制金字十二于袍以旌其忠　唐车服志武后擅政多赐羣臣巾子绣袍勒以囘文之铭皆无法度不足纪　彚苑详注刘宴十嵗宗赐以黄纹袍　李白传白甞乘月与崔宗之自采石至金陵着宫锦袍坐舟中旁若无人　酉阳杂俎赐安禄山品目有金鸾紫罗绯罗立马寳鸡袍　唐书韦绶在翰林徳宗甞至其苑韦妃从幸防绶方寝时适大寒帝以妃蜀缬袍覆而去　李石传文宗曰吾闻禁中有金乌锦袍二昔宗幸温泉与杨贵妃衣之今富人皆有之矣清异録鳯尾袍者相国桑维翰时未仕缊衣也谓其防缕穿结乎鳯尾　外书伊川常服茧袍此野人之服也
　　袄
　　古今注袄子盖袍之遗象也汉文帝以立冬日赐宫侍承恩者及百官披袄子多以五色绣罗为之或以锦为之始有其名　物原伊尹作夹袄　南史宋武帝微时贫陋过甚甞自新州伐荻有纳衣布袄防皆是敬皇后手自作武帝既贵以此衣与公主曰后世若有骄奢不节者可以此衣示之　旧唐书舆服志袄子燕服古防服也亦谓之常服江南以巾褐裙襦北朝杂以戎夷之制至北齐有合袴袄子朱紫黄各任所好若非元正大防一切通用盖取于便　中华古今注侍中马周请于汗衫等上常以立冬日加服小缺袄子诏从之永以为式　中华古今注炀帝宫中有云鹤金银泥披袄子则天以赭黄罗上银泥袄子以燕居　清异録明宗天资恭俭甞因苦寒左右进蒸黄透绣袄子不肯服索托罗毡袄衣之　周必大玉堂杂记十月旦赐锦袄子学士院观察使簇四金雕尚书执政八搭晕锦　同话録近嵗衣制有一种如旋袄长不过腰两袖仅掩肘以最厚之帛为之仍用夹里或其中用绵者以紫皁縁之名曰貉袖闻之起于御马苑圉人短前后襟者坐鞍上不妨脱着短袖者以其便于控驭耳
　　战袄　南史董暹金帖织成战袄直七百万　中华古今注隋文帝征辽诏武官服缺胯袄子取军用如服有所妨也其三品已上皆紫至武徳元年髙祖诏其诸衞将军每至十月一日皆服缺胯袄子织成紫瑞兽袄子左右武衞将军服豹文袄子左右翊衞将军服瑞鹰文袄子其七品已上陪位防员官等皆服緑无文绫袄子至今不易其制
　　衫【附袖】
　　逸雅衫芟也衫末无袖端也　古今注衫子自黄帝为衣裳而女人有尊一之义故衣裳相连始皇元年诏宫人及近侍宫人皆服衫子亦曰半衣盖取便于侍奉古今注三皇及周末庶人服短褐襦服深衣秦始皇以布开胯名曰衫用布者尊女工之尚不忘本也　事物原始三代女子衣与裳连如披袄短长与裙相似秦始皇方令短作衫子长袖犹至于膝盖衫裙之分自秦始也又云陈宫中尚窄衫子才用八尺当是今制也　郭思画论三代之际皆衣襴衫秦始皇时以紫绯緑袍为三等品服庶人以白至周武帝时下加襴　中华古今注秦始皇令妃嫔当暑披浅黄丛罗衫　飞燕外传帝御流波文縠无缝衫　世説晋孝武年十二时冬天昼日不着复衣但着单练衫五六重　晋东宫旧事太子纳妃有白縠白纱白绢衫竝紫结缨　南史薛安都与魏战怒甚乃脱兠鍪解所带铠唯着绛纳两当衫　新唐书士人以棠苎襴衫为上服贵女功之始也一命以黄再命以黑三命以纁四命以緑五命以紫士服短褐庶人以白中书令马周上议礼无服衫之文三代之制以深衣请加襴袖褾襈为士人上服开骻者名曰骻衫庶人服之　事物原始马周制襴衫以为士服今举子所衣者即襴衫之始也　丹铅録马周缺骻衫即今之四防衫襈褾衣袂有縁也防衣裾分也　崔令钦教坊记开元中初置圣夀乐舞衣襟皆各绣一大窠皆随其衣本色制纯缦衫下才及带若短汗衫者以笼之所以藏绣窠也舞人初出乐次皆是缦衣舞至第二叠相聚塲中即于众中从领上抽去笼衫各纳懐中观者忽见众女咸文绣炳焕莫不惊异　合璧事昭宗既诛宦官第五可范等准国故事量畱三十人各赐黄绢衫一领以备宫中指使　朱子语録隋炀帝数出幸因令百官以戎服从后世循袭遂为朝衣国朝度江乃变为白凉衫绍兴二十年士人犹是白凉衫至后来军兴又变为紫衫皆戎服也　朝野杂记孝宗之丧赵子眞当国始令羣臣服白凉衫皁带以治事　隣几杂志凉衫以褐防为之以代毳袍韩持国云始于内臣班行渐及士人今两府亦然　朱子语録祖宗时元正冬至皆有大朝防君臣多着法服诸州解头亦预着白罗衫青縁有裙有佩　身章撮要紫衫非公服特小衫也皁衫士人家居常服今易以背子而皁衫不之用流俗之失非也　席上腐谈古之素积即今之细折布衫也今之蒙衫即古之毳衣蒙谓毛之细软如诗所谓狐裘蒙茸之蒙俗作氁其实即是毛衫毛讹为又转而为氁庶物异名疏元史法服库收掌法服窄紫窄紫者窄紫罗衫也　元氏掖庭记凝香儿着琐里縁之衫琐里夷名产撒哈刺茸如氊毼但轻薄耳宜于秋时着之有红緑二色至元间进贡帝又命工以金笼之妆出鸾鳯之形制为十大衫香儿得一焉　解酲语元成宗诸嫔衣碧鸾朱绡半袖衫　事物绀珠国朝命妇服大袖衫眞红色五品以上纻丝绫罗六品以下绫罗防绢梁福庐陵记成芳麦林山剥苎织布为短襴寛袖之衣着以酤酒自称士衫　影灯记赏以红圈帔緑晕衫　浣花旅地志笼桶衫蜀人奉亲之服　清异録谚曰叠垜衫谓补衲盖掩之多　身章撮要大衣者今寛衫为妇人礼服非命妇皆可着
　　汗衫　古今注汗衫盖三代之衬衣也礼曰中单汉髙祖与楚交战归帐中汗透遂改名汗衫至今亦有中单但不缏而不开　身章撮要汗衫本古之中单以白绫为之青领褾襈裾古者燕朝及祭祀接神衮冕有白纱中单有明衣皆汗衫之象　庶物异名疏汉石建取亲中裙厠牏【音投】身自浣涤晋灼云今世谓反闭小袖衫为侯牏此最近厠近身之衣也释名反闭襦之小者也却向着之领反于背后闭其襟也　顔师古汉书注中帬若今言中衣厠牏者近身之小衫若今汗衫也　逸雅齐人谓如衫而小袖曰侯头侯头犹言解渎臂直通之言也
　　襦　物原禹作襦　演繁露襦者短衫也　方言汗濡自关而东谓之甲襦陈魏宋楚之间谓之襜襦或谓之襌襦　西京杂记赵合徳遗飞燕织成上襦鸳鸯襦董贤传东园秘器珠襦玉柙豫以赐贤师古注珠襦以珠为襦如铠状连缝之以黄金为缕要以下玉为柙至足方缝以黄金为缕霍光传太后被珠襦晋灼曰贯珠以为襦形若今革襦矣　语林谢镇西着紫罗襦防胡牀在大市佛图门楼上弹琵琶作大道曲　艺文聚梁沈约有齐竟陵王赉母赫国云气黄绫裙襦启　庶物异名疏方言汗襦自关而西或谓只裯郭璞云亦呼为掩汗也　南史新罗呼其襦曰尉解
　　袖　物原伊尹始制妇人大袖又隋炀帝作长袖　司马温公书仪注袪今袖口也袂今袖也　事物原始大袖衣商周时宫内世妇服之至唐武后襦裾大袖为行礼之始　赵飞燕外传飞燕与其妹婕妤坐后误唾其袖合德曰姊唾染人绀碧正似石上花假令尚方为之未必若此衣之芳茜乃号石华广袖　韵府隋时内官多服半涂即今长袖　张端义贵耳集夀皇问王抃如何北使在庭舞蹈极可观此间舞蹈皆不及之抃奏云北人袖窄但公裳袖大一举手便可观南人袖内外皆寛大举手便不可看北人视此为大礼数
　　半臂
　　名义考古者有半臂背子事物纪原隋大业中内官多服半臂除即长袖也又曰秦二世诏衫子上朝服加背子其制袖短于衫身与衫齐而大袖按方言襜褕其短者自关之西谓之防防郭璞云俗名防掖一曰褴褛即是诸于上加绣防如今半臂汉书音义云诸于大掖衣也此可见大掖衣加半臂在手臂之间如今搭防相似脱去半臂即大掖衣故曰除即长袖也又衫子外加背子在脊背之间如今披风相似所谓其制袖短于衫身与衫齐而大袖也　中华古今注尚书上仆射马周上疏云士庶服章有所未通者臣请中单上加半臂以为得礼其武官等诸服长衫亦谓之判余以别文武诏从之　孔氏杂説今之衣半臂非礼之服也魏明帝常着帽被缥绫半袖杨阜曰此于礼何法服也　王皇后传后宠衰一日诉曰三郎独不记阿忠脱新紫半臂换一斗麫为生日汤饼耶上戚然闵之　孔六帖来子珣游击将军常以锦半臂自异　时逢青阳记闗文衍为散骑常侍画九华山图于白绫半臂号九华半臂自云令吾此身常在云泉之内　实录半臂今背子也江淮之间或曰绰子士人竞服隋始制之也　中华古今注隋大业末炀帝宫人百官母妻等绯罗蹙金飞鳯背子以为朝服及礼见宾客舅姑之长服也天寳年中西川贡五色织成背子宗诏曰观此一服费用百金其后金玉珍异竝不许贡　米芾画史近以半臂军服披甲上不带者谓之背子　朱子语录上御便殿着纱帽背子则国初已有背子　身章撮要背子本半臂武士服古礼士人只系勒帛盖有垂绅之意后有勒帛不便于搢笏故稍易背子然须用上襟掖下与背皆垂带大观间未之有改近背子又引为长袖与半臂袖又不同士人而衣武士服恬不为异妇人背子本婢妾之服以其行直主母之背故名焉今亦习俗相承　演繁露长背子古无之或云近出宣政间然小説载苏文忠襌衣衬朝服即在宣政之前矣详今长背既与裘制大同小异而与古中单又大相似殆加减其制而为之耳中单掖下缝合而背子则离异其裾中单两掖各有带穴其掖而互穿之以约定里衣至背子则既悉去其带惟此为异也至其用以衬借公裳则意制全是中单也今世好古而存旧者缝两带缀背子掖下垂而不用盖仿中单之交带也虽不以束衣而遂舒垂之欲存古也　演繁露今人服公裳必以背子背子者状如单襦袷袄特其裾加长直垂至足焉耳其实古之中襌也襌之字或为单皆音单也古之法服朝服其内必有中单中单之制正如今人背子而两掖有交带横束其上今世之慕古者两掖各垂双带以准襌之带即本此也　事物绀珠国朝褙子凢命妇皆深青段疋一品至七品绣云霞文八品九品皆绣枝花
　　帔
　　逸雅帔披也披之肩背不及下也　物原秦始皇制霞帔　中华古今注女人披帛古无其制开元中诏令二十七世妇及寳林御女良人等寻常宴参侍令披画披帛至今然矣至端午日宫人相传谓之奉圣巾亦曰续夀巾续圣巾盖非参从见之服　事林广记实録曰三代无帔秦时有披帛以缣帛为之汉即以罗晋永嘉中制绛晕帔子开元中令王妃以下通服之今代霞帔非恩赐不得服而直帔通用于民间霞帔名始于晋矣名义考説文农谓帬为帔玉篇在肩背也今命妇衣外以织文一幅前后如其衣长中分而前两开之在肩背之间谓之霞帔即古之帔也　事物原始唐制士庶女子在室搭披帛出嫁披帔子以别出处之义今士族亦有循用者　中华古今注秦始皇令宫人披浅黄银泥飞云帔隋帝于江都宫水精殿令宫人披紫罗帔陈鸿长恨传上皇得成都方士入蓬莱宫见一人霞绡帔　演繁露唐睿宗召司马承祯问道遂赐绛霞红帔以还公卿赋诗送之今世之谓霞帔者殆起此耶　幽怪录巴卭人家有橘橘中有老叟相对象戏一叟曰我输紫绡帔一副　灯影记赏以红圈帔　事物绀珠国朝霞帔凡命妇皆用深青段疋公侯及二品金绣云霞翟文钑花金坠子三品四品金绣云霞孔雀文钑花金坠子五品绣云霞鸳鸯文镀金钑花银坠子六品七品绣云霞练鹊文八品九品绣纒枝花皆钑花银坠子
　　袜
　　丹铅总录袜女人脇衣也　畱青日札今之袜胸一名襴裙自后而围向前故又名合欢襴　中华古今注袜肚盖文王所制也谓之腰巾但以缯为之宫女以防为之名曰腰防至汉武帝以四带名曰袜肚至灵帝赐宫人蹙金丝合胜袜肚亦名齐裆　胡侍墅谈建炎以来临安府浙漕司所进成恭后御衣之目有粉红纱袜胸眞红罗裹肚乃知袜胸里肚之制其来不近　家世旧事伯祖母有珠子装袜胸卖得十三千　逸雅心衣抱腹而施钩肩钩肩之间施一裆以掩心也抱腹上下有带抱裹其腹上无裆者也帕腹横帕其腹也　杨慎外集按梁王筠诗咏裁衣有云两裆双心共一抹袙腹两邉作八撮襻带虽安不缝开孔裁穿犹未达其曰袙腹者今之裹肚也
　　格致镜原巻十六
<子部,类书类,格致镜原>
　　钦定四库全书
　　格致镜原卷十七　　　　大学士陈元龙撰冠服类【五】
　　带
　　总论　物原轩辕始作带颛顼制绦　逸雅带蔕也着于衣如物之系蔕也　老学庵笔记古谓带一为一腰犹今谓衣为一领周武帝赐李贤御所服十三环金带一是也近世乃谓带为一条语颇鄙不若从古为一腰也　唐旧史唐髙祖诏带令向下插垂头名曰防尾取顺下之义　宋志防尾即今之鱼尾　元志用金造钑水地龙鹅眼防尾　汉郊祀志注绅大带搢谓插笏于大带革带之间　白虎通所以必有绅带示敬谨自约整绩缯为结于前下垂三分身半绅居二焉以有鞶带者示有事也　匏庵家藏集绅带之垂者也礼曰参分带下绅居二焉则绅之为制其长可知长则作事不便至于失容失容反陷于不谨矣故礼又曰勤者有事则收之走则拥之是知之有带带之有绅固所以谨其身而于绅收之拥之亦所以谨其身也　合璧事类绅大带所以搢笏垂三尺天子素带朱里以缯采饰其侧诸侯不朱里大夫饰其纽及末士但饰其末而已处士锦带竝纽约用组组之广三寸长齐于带麻者不绅此古之制也今按深衣用大带以白缯广四寸夹缝之其长围腰而结于前再缭之为两耳乃垂其余为绅下与裳齐以黒缯饰其绅复以五防绦广三分约其相结之处长与绅齐所谓绅者所以自绅约也　周祈名义考楚辞小绣颈若鲜卑只注鲜卑滚带头也言好女之状支细小颈鋭秀长若以鲜卑之带约而束之也鲜卑一为东胡号一为滚带头或是带出于东胡因以得名云　汉书文帝遗单于黄金犀毘一注带钩也丹铅杂録古者妇人长带结者名曰绸缪垂者名曰
　　褵结而可解曰纽结而不可解曰缔　汉书班婕妤赋申佩离以自思师古注离袿衣之带也女人适人父亲结其离而戒之　隋书大业末翟让甞见李密带化为赤蛇　清异录谚曰防单带防单破裂状
　　厯代带制　大戴礼黄帝黼黻衣大带　玉藻天子素带朱里终辟诸侯素带终辟大夫素带辟垂士练带率下辟居士锦带弟子缟带大夫大带四寸杂带君朱緑大夫华士缁辟二寸再缭四寸凡带有率无箴功杂记率带诸侯大夫皆五采　礼书天子至士带皆合帛为之或以素或以练或终辟或辟垂或辟下其饰或朱緑或华盖素得于自然练成于人功终辟则所积者备辟垂辟下则所积者少朱者正阳之色緑者少阳之杂与缁者隂之体华者文之成天子体阳而兼乎下故朱里而禆以朱緑诸侯虽体阳而不兼乎上故饰以朱緑而不朱里大夫体隂而有文故饰以华士则体隂而已故饰以缁然于大夫言带广四寸则其上可知而士不必四寸也于士言绅三尺则其上可知而有司止于二尺五寸也凡带有率无箴功则带率而已无刺绣之功也　身章撮要带革为之古鞶带也又谓之鞶革上自乘舆至文武众官牧守丞令下及驺寺皆服之秦二世时始名带　刘冯事始带所以结束衣服者古有带以革为之以纩为带自秦二世始　古今注汉中兴每以端午赐百僚乌犀腰带魏武帝赐宫人金起师子銙腰带　晋书革带古谓之鞶革其有囊绶则以缀于革带其戎服则以皮络带代之　南史宋景和中讨义阳王防六军戒严应须紫左右欲营办王琨曰元嘉初征谢晦有紫在匣中不须作检取果得焉注音标以缯为之长四尺广一寸腰有络带以代鞶中官紫外官络俗曰飘带　隋书侯王贵臣多服九镮惟天子带加十二镮以为差异　北史李穆遣使谒隋文帝并上十三镮金带盖天子服也　中华古今注唐革隋政天子用九镮带百官士庶皆同车服志唐初诏令腰带一品二品銙以金六品以上以犀九品以上以银庶人以鐡　中华古今注腰带自三代以来降至秦汉皆庶人服之而贵贱皆以铜为銙以韦为鞓六品已上用银为銙九品已上及庶人以鐡为銙沿至贞观二年则自三品已上以金为銙服緑庶人以鐡为銙服白向下插垂头而取顺合呼挞尾【挞一作防】古今注髙祖贞观中端午日赐文官黑玳瑁带武官黑银带示色不改更故也　二仪实录开元后带钩尚穿带本为孔至宋朝加顺折也　郭思画论唐髙宗朝勅品官紫服金玉带深浅绯服竝金带深浅緑服竝银带深浅青服竝鍮石带庶人服黄铜鐡带　唐书上元中勅文武官三品以上赐金玉带四品五品竝金带六品七品竝银带八品九品竝鍮石带庶人铜鐡带文武竝带手巾袋刀子砺石九月百官具新服上宴之于麟徳殿　演繁露唐防要章服太和六年勅一品二品服色许服犀玉及斑犀按斑犀者犀文之黑黄相间者也此时止云斑犀至近世其辨益详黑质中或黄或白则为正透外晕皆黄而中涵黑文则名倒透透即通也唐世槩名通天犀若正透倒透之别出于近世也今世士夫便服而系犀带惟两府始服正透从班已下即服倒透本无定制直是以正透为重耳　格古要论宋制乘舆东宫系玉带亲王勲旧间赐玉带大臣金带其次则犀带角带此不易之制　演繁露本朝玉带虽出特赐须得閤门关子许服方敢用以朝谒则体益以重续闻见近录太宗曰犀近角玉近石金百链百不变
　　真寳也遂作笏头带以赐辅臣　春明退朝录太宗命创方团毬路带【亦名笏头带】以赐二府文臣其罢免尚亦服之至赵文定罢参知政事为兵部侍郎后除景灵宫副使真宗命赐御仙花带自后二府罢者通服此带以为故事　燕翼贻谋录国初士庶所服革带未有定制大抵贵者以金贱者以银富者尚侈贫者尚俭太平兴国七年正月壬寅诏三品以上銙以玉四品以金五品六品银銙金涂七品以上并未常参官并内职武官以银上所特赐不拘此令八品九品以黑银今世所谓药防乌银是也流外官工商士人庶人以鐡角二色其金茘枝銙非三品以上不许服太宗特新此銙其品式无传焉其后毬文笏头御仙又出于太宗特制以别贵贱而茘枝反为御仙之次虽非従官特赐皆许服初品京官特赐带者即服紫矣　容斋随笔国朝惟緑绯紫三防而紫袍者除武臣外文臣之制其别有六庶僚黑角带佩金鱼未至侍従而特赐带者为茘支五子不佩鱼中书舍人谏议待制权侍郎红鞓黑犀带佩鱼权尚书御史中丞资政端明殿阁学士直学士正侍郎给事中金御仙花带不佩鱼谓之横带翰林学士以上正尚书御仙带佩鱼谓之重金执政官宰相方团毬文带俗谓之笏头是也其叙如此　燕翼贻谋录旧制中书舍人谏议大夫权侍郎竝服黑带佩金鱼霍端友为中书舍人奏事徽宗皇帝顾其带问云何以无别于庶官端友奏非金玉无用红鞓者乃诏四品従官改服红鞓黑犀带佩金鱼今武臣大使臣以上红鞓不知何所従始也正字通明制革带前合口处曰三台左右排三圆桃排方左右曰鱼尾有辅弼二小方后七枚前大小十三枚事物绀珠国朝朝服革带一品用玉或花或素二品
　　犀三品四品金五品银钑花六品七品银八品九品乌角黑鞓公服带一品用玉或花或素二品犀三品四品金茘枝五品以下乌角青鞓垂挞于下常服带一品玉二品花犀三品金钑花四品素金五品银钑花六品七品素银八品九品乌角皆黑鞓　王世贞觚不觚录世庙晚年不视朝以故羣臣服饰不甚依分若三品所系则多金镶雕花银母象牙明角沉檀带四品则皆用金镶玳瑁鹤顶银母明角伽楠沉速带五品则皆用雕花象牙明角银母防带六七品用素带亦如之而未有本色者今上颇注意朝仪申明服式于是一切不用惟金银花素二色而已
　　带名　周易或锡之鞶带终朝三褫之　事物原始鞶大也即今之鸾带之属　左传郑伯之享王也王以后之鞶鉴予之注后王后也鞶带而以鉴为饰也今西方羌胡为然古之遗服　五杂俎説文曰带绅也男子鞶带妇人丝带古人之带多用韦布之属取其下垂诗曰容兮遂兮垂带悸兮匪伊垂之带则有余似今衣之有大带耳至鲁仲连谓田单曰将军黄金横带骋于临淄之间则金带之制兴矣　羣书考索古之带则有大带浅带博带之别素带练带锦带缟带杂带之辨大戴礼曰黄帝黼黻衣大带此大带之谓也荀子曰逢衣浅带隽不疑曰襃衣博带盖浅带即博带也　左传吴季札聘郑见子产如旧相识与之缟带　史记文帝遗匈奴黄金饰贝带一具　后汉周盘传解韦带就孝防之举注以韦皮为带未仕之服也已仕则服革带故解之汉书注韦带以单韦为带无饰者也　东观汉记郑导破匈奴于是上赐金刚鲜绲带一具金银各二　班固与窦将军牋复赐固犀比金头带曰将军所自服也典略魏文帝甞赐刘桢廓落带　张勃呉录钩落者革带也世名为钩落带　荀朂答王琛书陶丘神庙有鲜卑金头寳带二枚　髙士春秋宗测春游山谷见奇花异草则系于带上归而图其形状名聚芳图百花带人多效之　艺文类聚梁刘孝仪有谢晋安王赐银装丝带启　北史周赵青雀反侯莫陈顺于渭桥破之文帝解所服金缕玉梁带赐顺　北史宇文孝伯生与周武帝同日长又与武帝同学帝赐以十三镮金带　北史薛道衡出为检校襄州总管帝赐九镮金带　隋杨素传上赐素以万钉寳带　酉阳杂俎天寳初安思顺进五色玉带　明皇杂录上自解红玉带赐宁王　明皇杂录上以紫金带赐岐王盖昔髙宗破髙丽所得开元中髙丽遣使来朝宴内殿因従容言于内臣曰紫金带本国亡是嵗荒民防干戈屡起幸在内帑一见足矣上闻之命封付其使　杜诗注翰林拜命日赐金茘枝带丹铅录京师閙装带其名始于唐白乐天诗贵主冠
　　浮动亲王带閙装薛田诗九苞绾就佳人髻三閙妆成子弟韀曲有角带閙黄鞓今作傲非也　胡应麟笔丛闹装带余游燕日尝见于东市中合众寳杂缀而成故曰閙装　杜阳编文宗朝李训讲周易颇叶上意时方盛夏遂命取水玉带以赐李训　清异录武宗縁金丹示孽中境躁乱内侍童膺福希防进脆玉绦用锦作虚带以冰条裸腹系之心腑俱凉移时销镕复别更替国史补李靖五代孙彦芳其旧物有靖破萧铣时所
　　赐于阗玉带十三胯七方六刓胯各附环以金固之所以佩物者天子悉留禁中　朝野佥载唐巧人张崇者能作画带铰具每一胯大如钱画烧之见火即起作龙鱼鸟兽之形莫不悉备　九国志楚马希声海商有鬻犀带者直百万昼夜有光洞照一室希声杀商而取之逾月光遂灭　五代东汉世家刘旻兄闻旻自立颇幸中国多故乃遣其贵臣述轧髙勲以十二稻玉带报聘　天中记钱武肃王时有献云鹤水犀带者武肃登碧波亭命许彦方系带试水水开七尺许蔡绦鐡围山丛谈太宗得巧匠因亲督视于紫云楼下造金带得三十条匠者为之神耗而死以一赐曹彬一以自御后以随葬余二十八条贮之于库号镇库带焉后人徒传其名而宗戚有服金带异花精致者往往指目此紫云楼带其实非也徽宗以赐童贯诸人钦宗追复还库髙宗十三年有客来自海外忽出紫云楼带上以四胯出示岳珂盖金人再入适纷纭时钦宗所追不及者其金紫磨也光艳溢目异常金又其文作醉拂菻人皆突起长不及寸眉目宛若生动虽吴道子画所弗及若其华纹则又六七级层层为之镂篆之精细防之像殆入于鬼神而不可名且往时诸带方胯不若此带乃独大至十二稻是在往时为穷极巨寳珂不觉为之再拜　格古要论金带有六种毬路御仙花茘枝师蛮海防寳藏金涂带九种天王八仙犀寳缾师蛮海防双鹿行虎洼面金束带八种茘枝师蛮戏童海防犀牛胡荽鳯子寳相花金涂束带四种犀牛双鹿野马胡荽犀带有二种以牯防为别又有笏头毬文带又有花犀带后山谈丛都市大贾赵氏世居货寳言玉带有刻纹
　　者皆有疵疾以蔽映尔美玉盖不琢也比嵗州化洛石为假带质如瑾瑜然可辨者以有光也　龙江梦余录张九成蓄犀带一围文理缜密中有一月影过望则见贵重在通天之上盖犀牛望月之久故感其影于角王氏谈録李防给事有一金带唐之制作挞尾刻云
　　龙朔某年紫宸殿宣赐郑畋其制作与色泽尤奇　鱼豢魏略汉阳嘉三年疎勒国王献西海青石带　魏略文帝时西域来献紫球带　呉时外国传大秦国人皆着络带　南史狼牙修国王及贵臣以金绳为络带突厥传统叶防可汗献万钉寳钿金带　宋史周显
　　徳五年占城王释利因徳漫遣其臣莆诃防贡方物有云龙形通犀带
　　佩【附防缕　觿刚卯】
　　总论　説文佩従人凡声也佩必有巾従巾　蔡谟毛诗疑字议佩者服用之称佩者玉器之名称其服用则字従人名其器则字従玉　释名佩倍也言其非一物有倍贰也有珠有玉　白虎通所以必有佩者表意见所能故修道无穷即佩环能本道徳即佩琨能决嫌疑即佩玦是以见其所佩即知其能故农夫亦佩其耒耜工匠佩其斧妇人佩其针缕亦佩玉也　礼记天子佩白玉而组绶公侯佩山玉而朱组绶大夫佩水苍玉而缁组绶世子佩瑜玉而綦组绶士佩瑜玫而缊组绶注山水苍玉之文也绶者所以贯佩玉相承受之礼玉藻古之君子必佩玉右征角左宫羽注角征宫
　　羽以玉声所中言也征角为阳宫羽为隂阳主动隂主静右佩隂也而声中征角之动左佩阳也而声中宫羽之静何哉盖佩所以爲行止之节时止则止时行则行此设佩之意也不言商者或以西方肃杀之音故遗之欤　羣书考索古者有徳佩有事佩徳佩则左右皆玉事佩则左纷帨右玦捍之类左佩皆有五右佩皆有六以左阳而奇右隂而耦故也左佩者小右佩者大以左不如右之强也先设事佩后设徳佩以事成而下徳成而上故也　礼玉藻君在不佩玉左结佩右设佩居则设佩朝则结佩齐则綪结佩而爵韠注朝则结佩朝于君亦结左也綪屈也结又屈之也　三礼图凡玉佩上有双衡衡长五寸博二寸下有双璜璜径三寸冲牙蠙珠以纳其间上下为衡半璧为璜璜中横以冲牙以苍珠为瑀杂佩者左右佩玉也上横曰珩系三组贯以蠙珠中组之半贯瑀末悬冲牙两傍组各悬琚璜又两组交贯于瑀上系珩下系璜行则冲牙触璜而有声也服饰总论佩上设以衡衡上设银钩衡之下凡三直垂下中以金镀银兽面其次以琚瑀下以冲牙两旁直下中以双璜在兽面之两旁下设双滴在冲牙之两旁三道各穿以药玉珠间之其琚瑀双璜冲牙滴子竝以珉玉又一説以金涂银为之　礼外传下垂三道之斿以穿珠左右对垂两璜当中有冲牙用触之使鸣以为行节注珠用琚瑀似玉者也璜半璧也牙以玉为之两头鋭而似牙用冲其左右　曲礼左佩纷帨刀砺小觿金燧右佩玦捍管遰大觿木燧郑注纷帨拭物之佩巾也刀砺小刀及砺砻也金燧可取火于日者捍谓拾也言可捍也管笔彄也遰刀鞸也木燧钻火者觿解结也服饰总论佩之旗也古者以玉为之贯以组绶冲
　　牙居中央以前后触也古之为佩三代同之五霸迭兴战攻不息佩非战器于是解而去之留其系璲以为章表故诗曰鞙鞙佩璲自佩之既废秦乃以采组连结于璲光明章表转相结受故谓之绶汉承秦制用而弗改后加以玺印佩刀之饰迨至于唐又复佩佩鱼矣古人佩　物原尧为玉佩　礼记孔子去鲁佩象环五寸　盐鐡论子思银佩　汉武帝内传上元夫人带六出火玉之佩　洞记汉武帝宫人丽娟以琥珀佩置衣中不使人知乃言娟骨节自鸣相与为神怪也　鱼豢魏略有双璜双珩琚瑀冲牙琨珠为佩者汉明帝采古文始制　蔡邕舆服志孝明帝作宾珠之佩以郊天地　后汉书杨赐拜太常诏赐御衣一袭冠帻绶金鐍钩佩　挚虞决疑注汉末丧乱无玉佩侍中王粲识旧佩始作之今玉佩受法于粲　晋东宫旧事皇太子纳妃织成衮带白玉佩　搜神记元康中妇人饰五兵佩晋宋旧事太皇太后雀钮白玉佩　翾风传石崇使
　　翾风调玉以付工人为倒龙之佩　朝野佥载上元年中合九品已上佩刀砺等袋彩帨为鱼形结帛作之取鱼之象强之兆也至天后朝乃絶景云之后又复前结白鱼为饼　事物绀珠国朝朝服佩一品玉二品犀三品至九品药玉　韵府飞霞佩仙佩也古诗愿乞飞霞佩　离骚纫秋兰以为佩　史记子路性鄙好勇力冠雄鸡冠佩豭豚凌暴孔子　范丹传西门豹性急佩韦董安于性缓佩
　　防缕　西京杂记戚夫人侍髙祖至七月七日临百子池作于阗乐毕以五色缕相羁谓为相连爱　丹铅録王符潜夫论或纺防丝而縻断截以绕臂此盖防丝之乐府双行纒云朱丝系绳真如白雪凝梁昭明乌栖曲云江南稚女朱腕绳　风俗通五月五日以五防丝系臂辟鬼及兵令人不病瘟一名长命缕一名续命缕一名辟兵缯一名五色缕一名朱索　提要录北人端午以防丝结合欢索纒手臂　合璧事端午结防丝又名条逹织组杂物以相赠遗及日月星辰鸟兽之状文绣金缕帖画贡献于所尊　演繁露裴元新言曰五月五日集五防缯谓之辟兵不解以问伏君伏君曰青赤白黑为之四面黄居中央名曰襞方缀之于复以示妇人养之工也传声者误以为辟兵予按此即今人五月防索也今索合五色线为之此之所言乃自用缯其曰四色为之四面即是裁色缯为方片各案四色位而安之于衣而黄缯居四色缯之中以此缀诸衣上以表工之成故名襞方襞者积而防之也方者各案其方以其色配之也今人用防线系臂益文也　畱青日札小儿周嵗项带五色彩丝绳名曰百索不知何义按东宫旧事中有六色罽防云象水中莙藻以饰绲带者魏书宋齐谓魏为索人谓以索辫髪也今小儿亦以色丝辫髪而后垂之又宋淳熙中剃削童髪必畱大钱许于顶左右偏顶或畱之顶前束以防缯宛若博焦之状曰鹁角　溪蛮丛笑不防带蛮女以织带束髪状如经带不阑者斑也　唐百官志中尚署五日进百索绶带赐学士诸官夀索　续汉书桃印本汉制以止恶气今世端午以防缯篆符以相问遗亦以置屏帐之间　物原越巫始制端午防符健线艾人　荆楚嵗时记或问辟五兵之道抱朴子曰以五月五日作赤灵符着心前今头符是也　风俗通夏至着五防辟兵题曰游光游光厉鬼也知其名者无瘟疾
　　觿　诗衞风童子佩觿注觿锥也以象骨为之成人之佩非童子之饰　礼内则左佩小觿右佩大觿　说文觿角鋭端可以解结　庶物异名疏治烦决乱者佩觿觿状如锥今男妇絶无佩者惟北路服马邉戌邮卒之流尚得遗意佩之解结带也不専用象骨间以小鹿角为之有天然之鋭　妮古录汉玉佩觿皆卧文自首至尾稍曲而鋭沈存中云当如芄兰之叶但今不复见耳余一见于张黄门之子起之一见于璩仲玉张觿长璩觿短觿字从角想玉者又贵人所佩也
　　刚卯　王莽传注服防曰刚卯以正月卯日作或用玉或用金或用桃着革带佩之今有玉在者　备忘小钞刚卯佩印也其制卯以正月卯日作铭刻于上以辟邪厉　王莽传注晋灼曰刚卯长一寸广五分四方当中央从穿作孔以防丝葺其底如冠缨头防刻其上面作两行书文曰正月刚卯既央灵殳四方青赤白黄四色是当帝令祝融以教夔龙庶疫刚瘅莫我敢当其一铭曰疾日严卯帝令防化顺尔固伏化兹灵殳既正既直既觚既方庶疫刚瘅莫我敢当　説文防【音开以】大刚卯以逐鬼魅　庶物异名疏广韵曰防大坚也防者佩印也以正月卯日作故谓刚卯又谓之大坚以辟邪也所谓佩双印也　后汉礼仪志五月五日用朱索连五色刚卯为门户饰以止恶气　云烟过眼录叶森曽见先师吾真白所刚卯一四面皆有字乃汉隶也非真字
　　韠
　　郭知唐韵韠朝服蔽膝説文曰绂也所以蔽前也一命缊韠再命赤韠　杂记韠以素郑注素生帛也　车服志朝服谓之韠冕服谓之黻　羣书考索郑康成曰古者佃渔而食之衣其皮先知蔽前后知蔽后后王易之以布帛而独存其蔽前者不忘本也盖韠之作也在衣之先其服也在衣之后及战国连兵而韨非兵饰故去而不用汉明帝复制韨天子素皮蔽膝魏晋以来或用绛纱为之皆古之遗制也　身章撮要芾即韠也韦为之所以蔽膝其色视裳其形圜杀直天子四角直无圜杀公侯杀四角使之方变于天子也所杀者去上下各五寸大夫圜其上角变于君也士上下正士贱于君同不嫌也然天子之士则直诸侯之士则方大抵下广二尺上一尺长三尺其颈五寸两角皆上接革带以系之字从巾取象连带之形亦作韨冕服谓之芾朝服谓之韠名虽不同其义一也又一説以罗为表绢为里其色纁上有纯下有緆去上五寸绘以山火　羣书考索有曰韨曰韠曰韎韐诗曰朱芾斯皇三百赤芾易曰朱韨方来困于赤绂玉藻曰一命缊绂幽衡再命赤韨幽衡三命赤绂葱衡此所谓韨也玉藻又曰韠君朱大夫素士爵韦此所谓韠也诗曰韎韐有奭左传曰有韎韦跗注此所谓韎韐也　明诸司职掌皇帝衮冕红罗蔽膝上广一尺下广一尺长三尺织火龙山三章弁服绛纱衣蔽膝随衣色东宫亲王衮冕蔽膝随裳色织火山二章弁服绛纱袍红裳蔽膝随裳色世子郡王衮冕襈赤韨弁服同文武官朝服赤罗蔽膝
　　格致镜原卷十七
　　钦定四库全书
　　格致镜原巻十八　　　　大学士陈元龙撰冠服【六】
　　裳
　　总论　物原黄帝臣伯余为裳　白虎通裳者鄣也所以形自鄣闭也　身章撮要裳下饰以罗为表绢为里其色天子诸侯朱大夫素士黄裳之杂色也凡七幅殊其前后前三幅后四幅绣四章藻粉米黼黻于其上　通典十二章六章在裳宗彛藻火粉米黼黻　学斋占毕上衣下裳各为长短之制衣至膝裳乃裙也今之祭服是也后魏胡服便于鞍马遂施裙于衣为横幅而缀于下谓之襴今之公裳是也　楚辞制芰荷以为衣兮集芙蓉以为裳又青云衣兮白蜺裳　晋书孙登字公和于汲郡北山为土窟居之夏则编草为裳身章撮要裙即裳按释名羣也谓连接羣幅而为之扬雄方言陈魏之间谓裙为帔绕衿谓之裙　古今注裙古之前制衣裳相连至周文王令女人服裙裙上加翟衣皆以绢为之　五行志献帝时女子好为长裙而上甚短　留青日札梁简文诗罗裙宜细裥先见广西妇女衣长裙后曵地四五尺行则以两婢前擕之裥多而细名曰马牙裥或古之遗制也汉文后宫衣不曵地其贴地者以不纒足欲裙盖之也又杜牧咏韈诗五陵年少欺他醉笑把花前出画裙是唐之裙亦足足也韵书裥裙幅相摄也　唐舆服志妇人裙不过五幅
　　曵地不过三寸　新志淮南观察使李徳裕令管内妇人衣褏四尺者皆阔一尺五寸裙曵地四五寸者减三寸　隣几杂志妇人不服寛袴与襜制旋裙必前后开胯以便乘驴其风始于都下妓女而士夫家反慕之曽不知耻辱如此　演繁露传授经曰老子去周左慈在魏并葛巾单裙不着褐则是直着短衫而以裙束其上不用道家法服也　天宝遗事都人士女每至春时各乘车走马郊外为探春之宴遇名花则借草而坐解裙四围如棊布焉谓之裙幄
　　古人裙　中华古今注始皇元年宫人令服五色花罗裙至今礼席有短裙焉　飞燕外传后衣南越所贡云英紫裙碧琼轻绡又帝令冯无方持后裾风止裾为之绉他日宫姝或襞裙为绉号畱仙裙　明徳马皇后传永平元年立为皇后常衣大练裙不加褖六宫莫不叹息　晋循复山陵故事梓宫衣物有缃绛双裙六腰晋东宫旧事皇太子纳妃有绛纱复裙绛碧结绫复裙丹碧纱纹双裙紫碧纱纹双裙紫碧纱纹绣缨双裙紫碧纱縠双裙丹碧杯文罗裙　晋宋旧事崇进皇太后为太皇太后有绛碧绢双裙绛绢防裙缃绛纱复裙白绢裙　演繁露晋王献之书羊欣练裙朱公叔絶交论谓西华之子冬月葛衣练裙盖古人不徒衣袴必以裙袭之是正上衣下裳之制也　珍珠船梁武帝造五色绣裙加朱绳眞珠为饰隋帝作长裙十二披名仙裙中华古今注隋大业中炀帝制五色夹缬花罗裙以
　　赐宫人及百僚母妻又制单丝罗以为花笼裙常侍宴供奉宫人所服后又于裙上剪丝鳯缀于缝上取象古之褕翟至开元中犹有制焉　北史魏乐良王忠着红罗裙绣作领碧防袴锦为縁孝武帝谓曰朝廷衣冠应有常式何为着百戏衣　北史齐武成帝为胡后造真珠裙袴所费不可称计被火烧后主既立穆后复为营之　陆鲁望文集侍御史赵郡李君出古锦裙一条示余幅长四尺下广上狭下阔六寸上减下三寸半皆周尺如直其前则左有鹤二十势若飞起率曲折一胫口中衔莩蘤辈右有鹦鹉肩舒尾数与鹤相防二禽大小不而又以花卉均布无余地界道四向五色间杂道上累细钿防缀其中防云璅结互以相带里有缯防下制线尚仍旧两旁皆解防盖坼灭零落仅存此故耳縦非齐梁物亦不下三百年矣昔时之工如此妙耶五行志安乐公主使尚方合百鸟毛织二裙正视为一色旁视为一色影中为一色而百鸟之状皆见以其一献韦后　朝野佥载安乐公主造百鸟毛裙以后百官百姓家效之山林奇禽异兽披山满谷扫地无遗至于网罗杀无数　事物绀珠单丝碧罗笼裙安乐公主作献韦后缕金为花鸟细如丝髪大如黍米眼鼻觜甲皆备了视者方见之　清异録同光年上命染工作霞様纱为千折裙分赐宫嫔是后民间尚之号拂拂娇清异録男子出家学佛始衣墨连裙黮谓之氅装西河记西河无桑妇女着碧缬裙加细布裳　正字通金俗妇人裳曰锦裙裙左右各阙二尺许鐡条为圈裹以绣帛上以单裙袭之　元氏掖庭记凝香儿服五河花蕊之裳于阗国乌玉河生花蕊草采其蕊织之为锦　西王母传汉初有四五小儿戏于路中一儿歌曰着青裙入天门揖金母拜木公　许老翁传仙女天衣有金缕单丝锦縠银泥五晕罗裙　眞人三君内传南极夫人被锦服青羽裙　珍珠炖煌俗妇人作裙挛缩如羊肠用布一疋皇甫隆禁改之　溪蛮丛笑犵狫裙裙幅两头缝断自足而入防班厚重下一段絶以红范史所谓独力衣恐是也盖裸袒以裙代袴虽盛服不去去则犯鬼　炎徼记闻犵狫一曰犵獠种有五蓬头赤脚轻命死党以布一幅横围腰间旁无襞绩谓之桶裙男女同制花布者为花犵狫红布者为红犵狫
　　袴
　　説文袴胫衣也　逸雅袴跨也两股各跨别也　物原禹作袴　古今注袴盖古之裳也周武王以布为之名曰褶敬王以缯为之名曰袴但不缝口而已庶人衣服也至汉章帝以绫为之加下縁名曰口　疑耀裈即袴也古人袴皆无裆女人所用皆有裆者其制起自汉昭帝时上官皇后今男女皆服之矣　事林广记史记屠岸贾灭赵氏赵朔之妻有遗腹生男贾索之夫人置其袴中袴始见此　通鉴韩昭侯有敝袴命藏之以待有功者　朱博传功曹官属多襃衣大袑【音绍】不中节度注袑大袴也　魏旧事杨平善裁袴以官绢百疋作小袴百枚　方言胫衣大者曰倒顿小者曰防郭璞注倒顿今雹袴防今袴　方言齐鲁之间袴谓之褰或谓之襱关西谓之袴小袴谓之芙蓉衫楚通语也　词林海错袴谓之畱幕冀州所名　南史新罗国呼其袴曰柯半　正字通一名触衣俗呼小衣　汉书周仁景帝时为郎中令常衣溺袴注溺读曰尿尿袴者为小袴以借其尿　汉书上官后传宫人使令皆为穷袴多其带注服防曰穷袴有前后裆不得交通也师古曰穷袴即今之裩裆袴也　古今注汉以端午日赐百官水纹绫袴盖取清慢而理人若百官母及妻妾等承恩者则别赐罗纹胜袴取其日胜今太常二人服紫绢袴褶绯衣执籥以舞之　汉官仪虎贲郎将衣虎文锦袴　东宫旧事皇太子纳妃有绛真文罗袴七　搜神记谢尚脱略细行不为流俗之事好衣刺文袴　邺中记石虎出猎着金缕合欢袴　南史宋王敬左右甞使二老妇女戴五条辫着青纹袴饰以朱粉　南史梁刘显将之寻阳朝贤毕祖显悬帛十匹约曰险衣来者以赏之周正緑丝布袴轩昻而至折标取帛　海墨徽言李白游慈恩寺僧用水松牌乞诗白为题讫僧献兰缣袴　清异録潞王従珂出驰猎从者皆轻零衫佛光袴佛光者以杂色横合为袴　北疆记虞主南郊着皁斑褶绣袴　清异録余在翰苑以油衣渐故遣吏市新者回云马行油作铺目録芭蕉袴一副二贯　解酲语元成宗宫人着白防袴为鞠弋流跄之戏　戊辰杂钞新婚三日后命工分作二袴婿女各穿其一谓之永谐袴南史金线锦袍师子锦袴波斯国迎妇时婿所着妇
　　亦如之　南齐书永明中髙丽使至服穷袴曰此古之遗像也　异域志扑子蛮以青婆罗为通身袴　南史髙昌国着缦裆袴　説文薉貉中女子无袴以帛为胫空用絮补核名曰繜衣状如襜褕　身章撮要裈亵衣小袴按説文云亦曰衳　逸雅裈贯也贯两脚上系要中也　中华古今注裩三代不见所述周文王所制裩长至膝谓之衣贱人不下服曰良衣盖良人之服也至魏文帝赐宫人绯交裆即今之裩也【裩与裈同】　秕言相如传相如身自着犊鼻裈师古曰即今之衳也形似犊鼻故以名云今俗因谓之牛头裈然其形与犊鼻不似姚令威曰膝上二寸为犊鼻穴言裈之长财至此此説得之　畱青日札犊鼻裈以三尺布为之形如牛鼻盖前后各一幅中裁两尖裆交辏即今之牛头子裈一名梢子　七修藁二仪实録云西戎以皮为之夏后氏以来用绢长至于膝汉晋名犊鼻北齐则与袴长短相似考犊鼻之名是起于西戎变于三代而折中于北朝孰谓小人之服而不出于古耶　竹林七贤论阮咸于七月七日竪长杆标大布犊鼻裈曝于庭中曰未能免俗聊复尔耳　南史齐废帝在华林园华光殿露着黄縠裈跂牀垂脚　解酲语天厯中人着紫花草裈　词林海错刑部侍郎辛亶常衣绯裈俗云利于官　事物原始今呉中妇女多穿大脚开裆裈独蒲城妇人不穿裈广西土官妇女亦不穿裈着裙五六层其后曵地四五尺盖夷俗也唐人以花上晒裈为杀风景　西京杂记合徳遗飞燕金错绣裆
　　袜【附膝袴裹脚】
　　説文袜足衣也　逸雅袜末也在脚末也　炙毂子文子曰文王伐崇袜系带则其物色已见于商代　中华古今注三代及周着角袜以带系于踝至魏文帝吴妃乃改様以罗为之后加以防绣画至今不易　身章撮要袜足衣自三代有之以绯罗为表绯绢为里着以穿履有带与今之制者不同　陆防杂记武王罢朝而袜系絶衞褚师呼声子结袜而登席汉廷尉为王生结袜袜有带尚矣今独亡古之制亡者十八九矣奚袜带之足云　王符潜夫论饰袜必緰　名义考七林云文綦【音其】防緤【音屑】緰袜罗縢【音滕】防緤袜系之有采色者緰説文赀布也緰袜以赀布为袜也　髙文惠妇与文惠书今奉织成袜一緉　晋惠帝起居注愍懐太子赐典兵中郎将复纻袜一緉　中华古今注隋炀帝宫人织成五采立鳯锦袜靿　太眞外传妃子死之日马嵬媪得锦靿袜一只每遇过客一翫百钱前后钱无数　清异録唐制立冬进千重袜其法用罗帛十余层锦夹络之　清异録去习者云行至峨眉山而蓄三只韈常穿二补一岁久裂帛交杂望之茸茸焉自呼为狮子韈搜神记橘中二叟曰君输我瀛洲玉尘九斛龙缟袜
　　八緉后日于青城草堂还我尔　五侯鲭鸦头韈农妇所著者
　　膝袴　畱青日札韈足衣今之膝袴　笔丛自昔人以罗袜咏女子六代相承唐诗尤众至杨妃马嵬所遗足征唐世妇人皆着袜无疑也然今妇人纒足其上亦有半袜罩之谓之膝袴恐古罗袜或此　致虚阁杂俎太真着鸳鸯竝头莲锦袴袜上戏曰贵妃袴袜上乃真鸳鸯莲花也太真问何得有此称上笑曰不然其间安得有此白藕乎贵妃由是名袴袜为藕覆注云袴袜今俗称膝袴　余冬序録男子跪用防膝冬寒亦用防膝驿马逺行用防臁若膝袴缚膝下袴脚上今日妇女下体之饰朱子语録秦太师死髙宗告杨郡王云朕免得膝袴中带匕首矣岂当时男子亦或着膝袴邪抑袴两脚曰膝袴邪
　　裹脚　逸雅偪所以自逼束今谓之行縢言以裹脚可以跳腾轻便也　名义考縢増韵约也纒也偪束其足今小男子行纒自足至膝此则施之足罗縢以罗为之笔丛乐府双行纒盖妇人以衬韈中者即今俗谈裹
　　脚也唐以前妇人未知扎足势必用此与男子同男子以帛妇人则罗为之加文绣为美观以蔽于袜中　焦氏笔乘淮南子纒以朱丝纒读如战古乐府有双行纒谓行縢即足衣也
　　履【附屦　舄鞋　屩】
　　总论　逸雅履礼也饰足所以为礼也　古今注履屦之不带者　事物纪原世本曰于则作屝履宋注云黄帝臣草曰屝麻皮曰履实録曰三代皆以皮为之单底曰履复底曰舄盖祭服曰舄朝服曰履燕服曰屦也方言屝屦粗履也徐兖之郊谓之屝自闗而西谓之
　　屦中有木者谓之复舄自闗而东复履其痹者谓之下襌者谓之鞮丝作之者谓之履麻作之者谓之不借麤者谓之□东北朝鲜冽水之间谓之角南楚江之间总谓之麤西南梁益之间或谓之□或谓之防履其通语也徐土邳圻之间大麤谓之角　地理志弹跕躧师古注跕音帖躧与屣同谓小履之无跟者跕谓轻蹑之也　演繁露案今人夏月以生帛为屧其三面稍隆起惟当脚跟处正低即师古所指也　説文靸小儿履也鞮革履也麤草履也枲履也　畱青日札屧履中荐也曰歩屧曰舞屧呉王宫中有响屧廊以楩梓板借地西子行则有声故名响屧是妇女通服之韩偓屧子诗六寸趺圆光致致唐尺虽短谓之六寸趺圆想亦不纒足也梁诗画屧重髙墙画之者当是绘以五采髙墙者想是阔颊耳今之髙底鞋　南史萧宏奢侈过度所幸江无畏服玩侔于东昏潘妃寳屧直千万贾谊传冠虽敝不以苴履师古注苴者履中之借也丹铅録周礼履絇黄繶青句今文作絇注絇谓拘着
　　舄履鼻在屦头用缯一寸屈为之以受穿贯张正见履赋采絇绣繶寳屧香綦宋词有鸾絇鳯繶之句繶紃縧也履缝中縁按絇古云鞋鼻今之鞋结是其遗像繶则俗云锁线也又仪礼青絇繶纯纯【音衮】縁也今云衮邉郭思画论伊尹以草为之名曰履秦世参用丝革　身章撮要履用绯罗表皮里头饰以絇缝中紃且纯且縁下带口两旁各着带用以缚足或以为单底　急就章旃裘蛮夷民顔注胡履之缺前雍者是也黄氏云胡履也王氏云新唐书西域传言曵履也　急就章履麤羸窭贫顔注圆头掩上之履也广韵云儿履也皮为之麤者麻枲杂履之名也急就章靸鞮卬角褐袜巾顔注靸为韦履头深而兑平底也今俗呼为跣子鞮薄革小履也卬角履上施也如今木履黄氏补云下邳谓漆履有齿者曰靳角徐氏云鞮亦履今胡人履连胫谓之络鞮　急就章履舄鞜裒绒缎紃顔注鞜生革之履也缎履跟之帖也紃縁履之圆縧也　逸雅不借言贱易有宜各自蓄之不假借人也　五总志不借草履也谓其易办人人自有不待假借故名曰不借又云左不借于右两不相借故名不借庶物异名疏不借草履刘熙以为皮作之雄以为
　　麻作之事物纪原云夏商以草周以麻汉文帝履不借视朝潜夫论谓以皮作之者　致虚阁杂俎昔有仙人鳯子者一日大雨隣人来借草履鳯子曰他人草履则可借我之草履乃不借者也其人怒詈之鳯子即以草履掷与化为鹤飞去故后世名草履为不借
　　古人履　晏子景公为履黄金之綦饰以银连以珠良玉之絇其长尺冰月服之以聴朝晏子朝公迎之履重仅能举足　战国防春申君上客三千皆蹑珠履　拾遗记西王母曵丹玉之履　南史有盗古冡者相传云是楚王冡玉履　盐鐡论古者庶人粗屝草履今富者韦沓丝履　事物纪原古今注曰魏文帝段巧笑始制丝履按礼少仪云国虽靡敝君子不履丝屦则周人已用丝为屦也　魏武内式令前于江陵得杂防丝履以与家人约当着尽此履不得效作也　列仙传胡母班为太山府君赍书诣河伯河伯贻其青丝履甚精巧　李肇翰林志翰林学士给紫丝履　清异録曹翰性贪侈为周世宗枢密承防常着金线丝履　崔寔四民月令八月制韦履十月作帛履　汉书革鞜不穿师古注鞜革履音踏　汉书郑崇为尚书仆射数谏诤每闻曵革履上笑曰我识郑尚书履声　南史齐髙帝宫人着紫皮履　五行志文宗时吴越间织髙头草履如绫縠前代所无履下物也织草为之又非正服而被以文饰盖隂斜阘茸泰侈之象也　笔丛六朝前率草为履古称芒屩盖贱者之服大抵皆然唐张志和以防为履至五代蒲履盛行　东方朔语木履起于晋文公时介之推逃禄自抱树而死公抚木哀叹遂以为履每思従亡之功辄俯视其履曰悲乎足下足下之称亦自此始也　南方草木状抱木生于水松之傍若寄生然极柔弱不胜刀锯乘湿时刳之而为履易于削干则韧不可理也履虽猥大而轻风至则随飘而动夏月纳之可御蒸湿之气太康六年扶南贡百双帝深叹异然哂其作之陋但置诸外府以备方物而已　青州杂记青齐间桃花有一种盛开时垂丝二三尺者采之练以松脂递相纒织成鞋履寄往都下人皆不辨何物晋令士卒百工履色无过緑青白奴婢无过纯青古
　　侩卖者一足着白履一足着黑履　贾子天子黑方履诸侯素方履大夫素圆履　八景经东元君道君蹑九色之履　金真玉光经有五色九色狮子之履　拾遗记穆王起春霄之宫西王母来焉纳丹豹文履　丹铅録汉有伏虎头鞋加以锦饰曰绣鸳鸯履昭帝令冬至日上舅姑　西京杂记赵飞燕立为后女弟合徳进同心七寳綦履　秦嘉与妇书今致龙虎组缇履一緉晋东宫旧事太子纳妃有绛地文履一量　古今注东晋以草木织成有鳯头履聚云履五朶履　炙毂子西晋永嘉元年始用黄草为履宫内妃御皆着之谓之伏鸠头履梁天监中武帝以丝为之名解脱履　古今注南宋有重台履梁有笏头履分捎履立鳯履又有五色云霞履　后魏史王遵业従容恬素常着穿角履好事者多毁新履以学之　丹铅録隋帝令宫人靸瑞鸠头履谓之仙飞履　二仪録唐大厯中进五朶草履建中间进百合履　清异録宣宗儒雅令有司效孔子履制进名鲁风鞵宰相诸王效之而微杀其式别呼为遵王履　神仙通鉴郭翰赠张氲以孔子二仪履一双后于晋州尸解与里人剧饮畱衣履而别　樵人直説白乐天烧丹于庐山草堂作飞云履绫为质四面以素绡作云朶染以四选香振履则如烟雾乐天着示山中道友曰吾足下生云不久上升天府矣　説略唐文徳皇后遗履为米元章冩图左方有小跋是元章为画学博士时笔跋云右唐文徳皇后遗履以丹羽织成前后金叶裁云为饰长尺底向上三寸许中有两系首缀二珠盖古之岐头履也臣米芾图并书　嫏嬛记马嵬老媪拾得太真袜以致富其女名玉飞得雀头履一只真珠口以薄檀为苴长仅三寸玉飞奉为异寳不轻示人云仙杂记赵廷芝作半月履以千纹布为之托以精
　　银填以绛蜡唐辅明过之夺以贮酒　张华轻薄篇足下金薄履　甄述美女诗足蹑承云履　枕谭张衡同声歌鞮芬以狄香鞮履也狄香外国之香也谓之香薫履也　藻林文选曰文履谓美人文绣之花履也　庶物异名疏颡推之履见吕氏春秋髙诱云敝履也屦　逸雅屦拘也所以拘足也齐人谓韦屦曰屝屝皮也以皮作之　輶轩絶代语自闗而西谓之屦　周礼屦人掌王及后之服屦为赤繶黄繶【以赤黄之丝为下縁】青句【以青丝饰屦头之鼻】素屦【禆下曰屦素屦有凶去饰用之】葛屦【夏衫絺绤以葛为屦冬则以皮为之】辨外内命夫命妇之命屦功屦防屦注命屦命夫妇屦也功屦去饰士及妻屦防屦及素屦大祥时履也　左传共其资粮屝屦注屝屦草屦也　藻林左传曰菅屦谓草屦也防者之所服　士冠礼屦夏用葛冬用皮屦可也　玉堂闲话江南有芒草贫民采之织屦縁地土卑湿此草耐水而贫民多着之　内则屦着綦注綦屦头之饰即絇也着犹施也朱子曰綦鞋口带也古人皆旋系今人从简易缀之于上如假带然　邢疏絇屦头饰也士冠礼曰端黑履青絇郑注云絇之言拘也以为行戒状如刀衣鼻在屦头是也
　　舄　释名舄腊也地或泥湿故复其末下使干腊也古今注以木置屦下干腊不畏泥湿故曰舄　笔丛古篆舄字象鹊形以为履饰也履象取诸鹊鹊知太嵗欲人行履知方也古易履舄然敬之无咎今文改舄作错不识古文也　三礼图复下曰舄单下曰履其色各随裳色夏用葛冬用皮　诗风赤舄几几注赤舄冕服之舄也　周礼冬官屦人掌王及后之服屦为赤舄黒舄注凡舄之内有屦屦外又加以舄王赤舄下有白黑二舄后舄下有赤青二舄但言赤黑特言其尊者耳三礼图皇后翚衣舄揄翟赤舄鞠衣着履　左传
　　楚王皮冠豹舄以出杜预注豹舄以豹皮为履　汉书文帝足履革舄　汉武内传王母履璚鳯文之舄抱朴子安期生卖药海邉计已千嵗秦始皇召见与语赐之金璧安期以赤玉舄一两为报　藻林丹鳯舄仙舄也唐诗月邀丹鳯舄又文选曰金华舄谓舄以金为华而饰之也　事物绀珠露舄踏露着　王乔传显宗时王乔为叶令有神术每月朔望朝帝怪其来数不见车骑宻令太史伺望之言其临至有双鳬从南飞来于是举罗张之但得双舄焉诏尚方视则所赐尚书属履也
　　鞋　宛委余编今世总称履曰鞋　释名鞋解也着时缩其上如履然解其上则舒解也　实録履夏商皆草为之周以麻晋永嘉中以丝或云马周始以麻为之名鞋也　中华古今注鞋子自古即有皆谓之履絇繶皆画五色至汉有伏虎头始以布鞔繶上脱下加以锦为饰麻鞋起自伊尹以草为之曰草屩周文王以麻为之名曰麻鞋至秦以丝为之令宫人侍从着之庶人不可至东晋又加其好公主及宫中贵人皆丝为之凡娶妇之家先下丝麻鞋一防取其和鞋之义　岩栖幽事防鞋出蜀中南丛林皆作呉人不能制也　卢公范馈饰仪三月三日上踏青鞋履　戴侗六书故今人以履无踵直曵之者为靸　辍耕録西浙之人以草为履而无跟名曰靸鞋妇女非纒足者通曵之　逸雅靸韦履深头者之名也靸袭也以其深袭覆足也　炙毂子靸鞋舄三代皆以皮为之自始皇二年遂以蒲为之名曰靸鞋至二世加以鳯首尚以蒲为之西晋永嘉元年始用黄草为之宫内妃御皆着之　中华古今注靸鞋盖古之履也秦始皇常靸望僊鞋以对逸求神仙至梁天监年中武帝解脱靸鞋以丝为之今天子所履也　九国志江南李昪常履蒲靸　畱青日札今之纒足者以丝为鞋则梁制也以羊皮销金箔为之则三代之遗意而极其奢巧也以蒲草麻葛为之则古今之通用也首以鳯头伏鸠鸳鸯则昉于秦晋绣以云露花草则昉于五朶百合而其髙底鞋即古之重台履也琴面鞋即笏头履也至若饰以金寳珠玉则淫风极矣　笔丛崔豹云古履絇繶皆画五色秦始皇令宫人靸金泥飞头鞋笔丛履也屣也舄也屐也四者小异而大同古男子
　　妇人共之盖其形制不甚悬絶自唐宋五代纒足遂专以弓鞋属之妇人而履屣屐舄皆归之男子　代醉编纒足不始五代唐人诗多可据偶观丽情集载唐郭华吞鞋而死店主于喉中拔出红绣鞋一只此唐事也使如男子之鞋安能入于喉中耶又唐典籖魏简妻郑氏取一只履击王头破据此只履能击头流血非弓鞋明矣用修谓纒足起于后世此或一证　羣书考索武徳间妇人曵履及线鞋　采兰杂志徐月英卧履皆以薄玉花为饰内防以龙脑诸香屑谓之玉香独见鞋　老学庵笔记宣和末妇人鞋底尖以二色帛合成名错到底　丹铅録宋蒋防词裙松翠褶鞋腻红帮帮女履墙也　辍耕録杨鐡崖耽好声色每于筵间见舞女有纒足纎小者则脱其鞋载琖以行酒谓之金莲杯
　　屩　释名屩蹻也出行着之蹻蹻轻便因以为名也中华古今注伊尹始为草屩周文王以麻为之至秦以丝为屩令宫人侍从着之　身章撮要屩草履轻便出行着之　汉卜式传式为郎在上林中布衣着屩而牧羊注屩草履也南方谓之屩　晋书元康太安之间江淮之域有败屩自聚于道多者至四五十量人或防投坑谷明日视之复如故或云见狐狸衔聚之　齐书东昏侯宫人皆着緑丝屩　唐书朱桃椎结庐山中甞织十芒屩置道上见者曰居士屩也为鬻米茗易之置其处辄取去终不与人接其为屩草柔细环结促密人争蹑之
　　靴
　　名义考古者以皮为履止于拘足赵武灵王作胡服变履为鞮连胫服之今靴也　学斋占笔古有舄有履有屦而无靴故靴字不见于经至赵武灵王变履为靴而至今服之本朝徽宗政宣间甞变靴为履矣至髙宗时务反政宣之失仍变履为靴　魏武与杨彪书今遗足下织成花靴一緉　慕容晃与顾和书今致绣靴一緉舆地志石虎女妓皆着五纹织成靴游于戏马观
　　南史萧琛年少着虎皮靴防桃枝杖直造王俭坐　笔谈北齐全用胡服长靿靴　隋书帝王贵臣多服乌皮六合靴　説略唐初天子服六合靴　畱青日札乌皮六缝靴也唐有此名故曰髙力士终以脱乌皮六缝为深耻　中华古今注靴者盖古西胡服也昔赵武灵王好胡服常服之其制短靿黄皮闲居之服至马周改制长靿以杀之加之以毡及绦得着入殿省敷奏取便乘骑也文武百僚咸服之至贞观三年安西国进绯韦短靿靴诏内侍省分给诸司　羣书考索皁靴乃马上鞋也后世循袭遂为朝服　郭思画论靴本胡服赵灵王好之制有司衣袍者宜穿皁靴唐代宗朝令宫人侍左右者穿红锦靿靴　纪原开元中裴叔通以羊皮为靴加以带子装束　唐书朱桃椎澹泊絶俗长史窦轨遗以麂鞾委之地不肯服　郑文宝南唐近事元宗甞谓冯权曰我富贵日为尔置银靴及保大初因击鞠赐银三十斤权命工鍜靴穿之　程大昌演繁露今使北者其礼例中所得有韦而红光滑可鉴问其名则徐吕皮也问其何以名之则曰徐氏吕氏二氏实工为之也予案燕北杂礼所载契丹兴宗甞禁国人服黑斜喝里皮并红虎皮靴黑斜喝里皮谓回纥野马皮也用以为靴骑而越水水不透里故可贵也红虎皮者回纥獐皮也揉以硇砂须其软熟用以为靴也本此而言则知徐吕皮者斜喝里声之转音也然斜喝里之色黑而徐吕之色红恐是野马难得而硇砂熟韦可以常致故染而红之以当獐皮也为欲髙其名品遂借斜喝里以为名呼也　周燀北辕録金俗无贵贱皆着尖头靴　事物绀珠鵞顶靴元制　庶物异名疏革华皮靴也韩退之作革华传封下邳侯　畱青日札于阗国有石鞾　通志华亭出蒲靴甚惜足耆老多着以御寒　畱青日札古人有舞靴李太白诗青黛画眉红锦靴杨廉夫诗绣靴蹴踘勾骊様罗帕垂鬟女直妆　事物原始今辽东军人着靴名曰防腊并州妇人临水浣衣亦着此靴　酉阳杂爼波斯属国有阿軬茶国城北大林中有伽蓝音佛于此聴比丘着函缚屣函缚此言靴也　南史新罗国呼靴曰洗
　　屐
　　释名屐搘也为两足搘以践泥也　郭思画论三代已前人皆跣足三代已后始服木屐　事物原始夏禹山行乘用鐡如锥以施屐下疑即今之屐下用钉之木屐也　孔丛子孔穿振方屐见平原君　风俗通延嘉中京师长者皆着木屐妇女始嫁作漆画屐五色采为系　晋书闗中多蒺藜司马懿使军士二千人着软材平底木屐前行蒺藜悉着屐然后马步俱进　笔丛御览云晋制屐妇人圆头男子方头盖作意欲别男女也太康妇人皆方头屐男子无异　世説晋阮孚字遥集性好屐有诣孚者见其自理蜡屐　晋书石勒击刘曜使人着鐡屐施钉登城　畱青日札宋髙祖好着连齿木屐见南史盖即今之拖屐也　晋书谢灵运好登山常着大屐上则去前齿下则去后齿　齐书旧为屐者齿皆达楄上名曰露卯太元中忽不彻名曰隂卯　南史虞玩之为少府犹蹑屐造席髙帝取屐亲视之讹黑斜鋭蒵断以芒接之云着已三十年　北史齐宗道晖好着大屐谒见州将仰头举肘拜于屐上　交州记赵妪者乳长尺不嫁入山着金鞮屐　畱青日札屐以木为之即今之木屐古妇女亦着之李白浣纱石上女诗一双金齿屐两足白如霜今广东妇女虽晴天亦穿木屐　逸雅帛屐以帛作之如屩不曰帛屩者屩不可践泥也屐践泥者也此亦可以步泥而浣之故谓之屐也
　　【附】诸服饰
　　采兰杂志衣服神曰厌多　诗注缟白色男服也綦苍艾色女服也　霏雪録古人画人物上衣下裳互用黄白粉青紫四色未甞用緑色者盖緑近妇人服色也珍珠船汉髙帝八年令贾人毋得衣锦绣绮縠苻坚制金锦绣工商皁隶妇女不得服之犯者弃市洪武十四年令农民之家许穿防纱绢布商贾之家止穿绢布如农民家但有一人为商贾亦不许穿防纱今农民絺毼不蔽体而商贾之家往往以锦绮为襦袴矣　汉书祢衡着岑牟单绞之服岑牟鼓角士谓也　礼记公仪仲子之丧檀弓免焉注免音问以布广一寸从项中而前交于额上又却向后绕于髻本五世之服　丹铅録唐人邉塞曲金装带重锦缝耳衣寒耳衣今之暖耳也溪蛮丛笑朱漆牛皮以防头颈名固项　续秘笈辽
　　俗有一制围于肩背名曰贾哈鋭其两隅其式如箕左右垂于两肩以锦貂为之　贾谊传注偏诸若今织成以为要襻及褾领之者也　汉武内传王母着黄金褡防文彩鲜明光仪淑穆　翰林志翰林学士给青绮方褡　解酲语许谦孙从宗言上方珍异库有鸣玉系腰　瀛涯胜览哇国王蓬头顶金叶冠胷萦嵌丝帨腰束锦绮曰压腰　齐本纪先是百姓及朝士皆以方帛填胸名曰假两此服袄也　解酲语元时长春殿宴羣臣供事内臣进馔有咳病帝恶其不洁命为叠金罗半面围之许露两眼下垂至胷自是进馔者以此为例词林海错裲裆音两当一以当背一以当胷故云六
　　朝诗阳春二三月单衫绣裲裆　通雅裆言裲裆之盖其外也六朝乐府有绣緉鐡裲裆解者但以为袴裩此盖褶之外如罩甲也唐大仗有裲裆螣蛇朝集从事立外州品子服之有大口袴紫附褠文武官骑马服之则去裲裆螣蛇以此知为罩甲也唐文武郎黄纱袍黑领襈白练裆布大口袴后晋定乐八佾有白练裆皆谓盖其上也　南史齐建元三年蠕蠕国欲俱攻魏献师子皮袴褶　文昌杂録晋志云袴褶之制未详所起近代车驾亲戎中外戒严则服之唐制三品已上紫褶五品已上绯褶通用细绫七品已上碧褶通用小绫玉藻云襌为防引急也帛为褶褶袷也郑云襌为防有衣裳而里者也帛为褶有表里而无著者也周舆服杂事云赵武灵王缦胡之缨戎服有袴褶之制始自汉武近世服以从戎隋制缵严文武百官咸服之车驾亲戎制缚袴使不舒防皇朝导驾官袴褶盖马上之服也　觚不觚録袴褶戎服也其短袖或无袖而衣中断其下有横折而下复折之若袖长则为曵腰中间断以一线道横之则谓之程子衣无线导者则谓之道袍又曰直掇此三者燕居之所常用也迩年以来忽谓程子衣道袍皆过简而士大夫宴防必衣曵是以戎服为盛而雅服为轻吾未之从也　庶物异名疏跗注戎服也跗足上左传有韎韦之跗注赤皮为之若袴而属于跗与袴连










　　格致镜原巻十八
　　钦定四库全书
　　格致镜原卷十九　　　　大学士陈元龙撰宫室【一】
　　总
　　易系辞上古穴居而野处后世圣人易之以宫室上栋下宇以待风雨葢取诸大壮　古史考有巢氏搆木为巢及其乆也木处而顚乃编槿而庐缉藿而扉　黄帝内传帝斩尤因建宫室　白虎通黄帝作宫室以避寒暑　世本尧使禹作宫室　初学记淮南子云舜作室筑墙茨屋令人皆知去岩穴各有家室此其始也风俗通室其外也宫其内也　尔雅宫室始成而祭之为落　墨子上古之人未知为宫室就陵而居处下润伤民故圣人作为宫室之法高足以避润湿中足以御风寒上足以待霜雪墙高足以别男女故以便生不以为乐也　曲礼君子将营宫室宗庙为先廐库为次居室为后
　　宫
　　释名宫穹也屋见垣上穹隆然也　苏氏演义宫中也宫处都邑之中也又方也为宫必以雉堞方正也　礼记儒有一亩之宫　初学记自古士庶通谓之宫汉以来尊者以为帝号下乃避之　管子黄帝有合宫以听政　东方朔传殷作九市之宫而诸侯畔　大戴礼周时徳泽和洽蒿茂大以为宫柱名曰蒿宫　述异记阖闾搆水精宫尤极珍怪皆出自水府　西京杂记武帝为七宝牀杂宝桉厠宝屏风列宝帐设扵桂宫时人谓之四宝宫　汉礼乐志天子自竹宫望拜注韦昭曰以竹为宫天子居中　拾遗记汉成帝扵太液池傍起宵逰宫以漆为柱铺黑绨之幕　魏畧大秦国城中有五宫相去各五十里宫室皆以水精为柱　列子周穆王时西胡国有化人来王执化人之袪腾而上天暨化人之宫构以金银络以珠玉出云雨之上实为清都紫微也　神异经东方有宫青石为墙高三仞左右阙高百丈画以五色门有银榜以青石镂题曰天地长男之宫西方有宫白石为墙五色黄门有金榜而银镂题曰天地少女之宫西北方有宫以金为墙门有金榜以银题曰天皇之宫南方有宫以赤石为墙赤铜为门有银榜题曰天地中女之宫北方有宫以黑石为墙题曰天地中男之宫东北有宫以黄石为墙以黄碧镂题曰天地少男之宫西南有宫以黄铜为墙题曰地皇之宫东南有宫题曰天地长女之宫　十洲记方丈山上有琉璃宫　又青丘山上有紫宫天真仙女多逰扵此　大洞真经圆华宫黄老之所处　上清经纳台宫南朱君居之音光宫西华君居之七瑶宫九元君居之返香宫元昭君居之紫曜宫司命君居之金华宫黄房君居之
　　殿【附行殿】
　　演义殿殿也取众屋拥从如军之殿　初学记仓颉篇曰殿大堂也商周以前其名不载案史记秦始皇本纪始曰作前殿上可以坐万人下可以建五丈旗　事物纪原商君书有言天子之殿则是秦孝公而来已云然矣　事物原始周及春秋称朝扵路寝未闻称殿也至秦始皇作阿房于渭南先作前殿是秦始称殿也汉因之乃有涵徳眀光等殿名葢称殿始扵秦而殿之名则始于汉　黄帝经序帝见岐伯于銮殿　三辅黄图前殿周曰路寝汉曰前殿　汉霍光传鸮数鸣殿前树上师古注古者室屋高大则通呼为殿耳非止天子宫中汉宫阁名萧何曹参韩信并有殿　三辅黄图未央
　　宫因龙首山以制前殿至孝武以木兰为棼橑文杏为梁柱金铺玉户华榱璧珰雕楹玉磶重轩镂槛青琐丹墀左墄右平黄金为壁带间以和氏珍玉风至其声玲珑然也　三秦记未央宫渐台西有眀光殿皆金玉珠玑为帘箔处处眀月珠金戺玉堦昼夜光眀　三辅黄图汉武帝于甘泉宫起紫殿雕文刻镂黼黻以玉饰之成帝时神光降于紫殿　西京杂记成帝设云帐云幄云幙扵甘泉紫殿世谓三云殿　西京杂记赵飞燕女弟居昭阳殿中庭彤朱而殿上丹漆砌皆铜防黄金涂白玉堦壁带往往为黄金釭含蓝田璧眀珠翠羽饰之戴延之西征记太极殿上有金井栏金博山金辘轳
　　蛟龙负山扵井上又有金狮子在龙下歴代殿名沿革不一惟此殿自晋以下不易名　北史秦王俊为水殿香涂粉壁玉砌金阶梁柱楣栋之间周以明镜间以宝珠极营饰之美　广博物志流杯殿两边有亭子以间山池殿上作漆地九曲从陶光园引水入渠帝于此为曲水之饮　五代史南汉刘防聚南海珍宝以为珠殿　薛综西京赋注天子殿高九尺阶九齿各为九级风俗通殿堂东井形刻作荷菱水物所以厌火
　　挚虞决疑要注凡大殿乃有陛堂则有阶无陛也左墄右平者以文塼相亚次塼者为阶级也九锡之礼纳陛以登谓受此陛以上　泊宅编唐含元殿前龙尾道凡诘曲七转由丹凤门北望宛然龙尾下垂扵地　演繁露按唐志天子御正殿则郎舍人分左右立有命则俯陛以听退而书之若伏在紫宸内阁则夹香案分立殿下直第二螭首和墨濡笔皆即防处时号螭头徽宗朝李诫营造法式有殿陛螭首图绘载极详其言曰螭首施之对柱及殿四角随阶斜出其长七尺　朱氏实录唐殿庭间多种花柳我宋惟植槐楸郁然有严毅气掖庭记元祖肇建内殿制度精巧题头刻螭形以檀
　　香为之螭头向外口中衔珠下垂珠皆五色用防金丝贯串负柱融滚霞沙为猊怒目张牙有欲动之状瓦滑琉璃与天一色硃砂涂壁红重胭脂彤橑华棁金桷雕櫋务穷一时之丽殿上设水晶帘堦琢文绕以曲槛槛与堦皆白玉石为之太阳东升殿中灿烂堦更飞辉又有紫檀殿以紫檀香木为之　登真隐诀寥阳殿乃玉清宫中殿名　上清经紫微珠殿中央黄老君居之
　　行殿　拾遗记汉成帝造飞行殿方一丈如今之辇选羽林之士负之以趋帝扵辇上觉其行快疾闻其中若风雷之声言其行疾也名曰云雷宫　北史宇文恺造观风行殿上容衞者数百人离合为之下施轮轴推移倐忽若有神功
　　阁
　　帝王世纪黄帝时凤凰巢扵阿阁　春秋纬黄帝坐扵扈阁　文选注周书曰眀堂咸有四阿然则阁有四阿者谓之阿阁　三辅故事秦二世起云阁欲与山齐洞冥记招仙阁上翠羽麟毫为青琉璃为扇悬火齐为床　南史陈后主起临春结绮望春三阁皆以沈檀香木为之临春后主自居之结绮张丽华居之望春以龚孔二妃居之　天宝遗事杨国忠尝用沈香为阁檀香为栏槛以麝香乳香筛土和为泥饰阁壁谓之四香阁
　　楼
　　总论　説文楼重屋也　尔雅狭而修曲曰楼　释名楼言牗户诸射孔慺慺然也　初学记案汉书武帝时方士言黄帝为五城十二楼以神人又济南人公玉带上黄帝眀堂图图中有一殿四靣无壁以茅葢通水圜宫垣为复道上有楼从西南入葢楼之始也　史记仙人好楼居　唐书耨陀洹俗喜楼居谓为栏干古诸楼　吴越春秋范蠡为勾践立飞翼楼以天门汉郊祀志立井干楼高五十丈师古注井干楼积木
　　而高为楼若井干之形也井干者井上木栏也其形或四角武八角张衡西京赋云井干叠而百层即为此楼也　汉书陈胜传谯门中师古注谯门谓门上为高楼以望者耳楼一名谯故谓美丽之楼为丽谯谯亦呼为巢所谓巢车者亦扵兵车之上为楼以望敌也谯巢声相近本一物也　庄子注丽谯战楼也谓华丽而嶕峣世説淩云楼楼观极精巧先称平众材轻重当宜然
　　后造构乃无锱铢相负揭台虽高峻恒随风揺动魏眀帝登台惧其势危别以大材扶持之楼即便頽坏论者谓轻重力偏故也　舆地志俗传万嵗楼飞向江外以铁锁縻之方已　汉武故事太液池西有汉武帝曝衣楼七月七夕宫女出后衣曝之　舆地志齐武帝起层城观七月七日宫人多登之穿针世谓之穿针楼　十六国春秋石虎建玳瑁楼纯用金银装饰悬五色珠帘白玉钩带　异域志西域尼婆罗宫中建七重楼覆铜瓦楹栋皆大琲杂宝四隅置铜槽下有金龙口激水仰注槽中　梁书陶景于句容之句曲山更筑三层楼景处其上弟子居其中賔客至其下与物遂絶唯一家僮得至其所　东观汉记公孙述造十层赤楼　南史齐武帝兴光楼上施青漆世人谓之青楼后主曰武帝不巧何不纯用琉璃　酉阳杂俎安国寺红楼睿宗在东宫时造元和中广宣上人住此上有诗号红楼集齐书置钟于景阳楼上令宫人闻钟声早起妆饰
　　陆防入蜀记采访殿前有钟楼高十许丈三层累塼所成不用一木而栏桷翚飞虽木工之良者不能加也但钟为塼所揜蔽声不甚扬亦是一病　北史李崇为兖州牧州多盗乃村置一楼楼一鼓以警盗贼
　　防楼　嵗华记丽巧匠毛顺上元为宗扵上阳宫庭建灯楼一百五十尺悬以珠玉风至铿然成韵　天宝遗事唐天宝宫中七夕以锦防结成楼殿高百丈可容数十人陈花果酒炙设坐具以祀牛女二星　梦华录京师七夕贵家多结防楼扵庭谓之乞巧楼铺陈磨喝乐花酒炙笔研针线或儿童裁诗女郎呈巧焚香列拜谓之乞巧里巷与妓馆往往列之门首争以侈靡相尚
　　台
　　总论　邢疏积土四方而高者名台一名阇李巡云积土为之所以观望　释名台持也言筑土坚高能自胜持也　老子九层之台起扵累土　吕览先圣王之作台榭也足以辟燥湿而已矣　黄帝内传帝既斩尤因立台榭无屋曰台有屋曰榭　尔雅邢疏台上有木起屋名榭月令仲夏云可以处台榭谓此也　左传注观台台上搆屋可以逺观者也　谈苑砌台即今擦擦台也王侯家作以为临观之戏唐张仲素诗云骋望临香阁登高下砌台林间青去席上寄笺来即知唐以来有之王审都尉家其子承祐幼时其父戏补砌台使　白泽图故台屋之精名两贵状如赤狗呼之使人目眀
　　古诸台　三坟伏羲有敷教之台　山海经西王母之山有轩辕台射者不敢西向畏轩辕之台　吕氏春秋有娀氏有二佚女为九成台饮食必以鼓　归藏昔者夏后启作为璿台扵水之阳　左传夏后启有钧台之飨　玉海夏为清台商为神台周为灵台　五经要义天子有三台灵台以观天文时台以观四时施化囿台以观鸟兽鱼鳖诸侯卑不得观天文无台但有时台囿台也　天问璜台十成谁所极焉　七命璇台九重穆天子传天子逰扵河济盛君献女为造重璧台　拾遗记灵王起昆昭之台亦名宣昭得崿谷隂生之树一树而台用足焉大干为桁栋小枝为栭桷其木有龙蛇百兽之形　拾遗记秦始皇筑台有巧工二人腾虚缘木挥斤斧扵空中子时起工午时已成秦人谓之子午台　汉书文帝尝欲作露台召工计之直百金曰百金中人十家之产吾奉先帝宫室常恐羞之何以台为汉武故事武帝渐台高三十丈南有璧门三层内殿阶陛咸以玉为之铸铜凤凰高五丈饰以黄金　拾遗记魏文帝筑台高四十丈列烛置台下名曰烛台逺望如列星之坠地以处美人薛灵芸焉　邺中记邺城西北立台皆因城为台中央名铜雀北则氷井又有西台高六十七丈上作铜凤皆铜笼疏云母幌日之初出乃流光照耀　拾遗记石虎扵大武殿前起楼高四十丈结珠为帘垂五色玉佩上有铜龙腹空盛数百斛酒使胡人扵楼上噀酒风至望之如云雾名曰黏雨台使以洒尘　郡国志朔方太平城后魏穆帝治也太极殿琉璃台及鸱尾悉以琉璃为之　杜阳编唐宝防三年浙东贡舞女二人一曰飞燕一曰轻凤修眉黟首兰气融冶冬不纩衣夏无汗体上琢玉芙蓉为二女歌舞台广州记尉佗立台以朝汉室圆基千步直峭百丈螺道登进顶上三亩望升拜号为朝台　述征记蠡台梁孝王所筑回道似蠡故名　帝王世纪周赧王为诸侯所侵逼与家人无异贳于民无以归之乃上台以避之周人名其台曰逃债台　水经注陈留县有吹台方一百许步晋世丧乱乞活慿居削堕故基遂成二层上基犹方四五十步高一丈余世谓之乞活台　博物志江陵有台甚大而唯有一柱众梁皆共此柱　幽眀录海中有金台出水百丈结搆巧丽穷尽神工横光岩渚竦曜星汉　邓眀徳南康记雩都君山上有玉台方广数丈周回尽是白石柱自然石覆如屋形也　金根经天阙上有六层玉台太上真人集晏之所也　登真隐诀七宝台在上清境玉晨道君所居　茅君内传玉清天中有散华台是四斗七晨道君所治　陶景眞诰含眞台处士之得道者居之萧闲堂童男之得道者居之
　　阙【附观】
　　释名阙阙也在门两傍中央阙然为道也　广雅魏阙也　王应电同文备考王侯臯门崇左右为两观空其中其形阙故名亦取不自满意与寡不谷义同崔豹古今注阙者观也古每门树两观扵其前所以标表宫门也其上可居登之则可逺观故谓之观人臣将朝至此则思其所阙故谓之阙其上皆丹垩其下皆画云气仙灵竒禽怪兽以昭示万民焉　周祈名义考古者宫庭为二台扵门外作楼观扵上上圆下方两观双植中不为门门在两傍中央阙然为道以其县法谓之魏法也魏其状巍然高大也以其记列教令谓之冀阙冀记也阙中央阙然也以其使民观之谓之观双植谓之两观名虽殊其实一也犹今午门然　臧荣绪晋书孙氏无阙大晋南都亦不暇立门阙遂废　古今注苍龙阙画苍龙白虎阙画白虎武阙画武朱雀阙上有朱雀二枚　汉郊祀志建章宫东凤阙高二十余丈师古注三辅故事云其阙圜上有铜凤凰　张平子赋上觚棱而栖金爵注觚棱阙角金爵凤也　史记蓬莱方丈瀛洲此三神山也皆以黄金白银为宫阙十洲记昆仑山有水精阙　楚辞紫贝阙兮珠宫王
　　逸注言河伯所居以紫贝作阙也
　　观　释名观者扵上观望也　史记公孙卿谓武帝曰仙人好楼居扵是上令长安作飞防桂观甘泉则作延夀观　三国遗录魏文帝为阅书观读书千卷者许登此凡六人而已　魏志眀帝置崇文观征善属文者以充之
　　堂【附眀堂】
　　释名堂犹堂堂高显貌也　演义堂当也当正向阳之屋又眀也言眀礼义之所　玉海古者为堂自半已前虚之为堂半已后实之为室　春秋因事轩辕氏始有堂室　墨子尧舜堂高三尺　礼记天子之堂九尺诸侯七尺大夫五尺士三尺　尚书大传天子之堂高九雉公侯七雉子男五雉　汉书玉堂在太液池南　汉武故事玉堂去地十二丈基皆用玉　汉礼乐志眺瑶堂师古注以瑶饰堂　汉书注甲观画堂宫殿中通有彩画之堂室　汉食货志左塾右塾注门侧之堂曰塾通俗文客堂曰庌　郡国志鸡陂之侧即春申君子
　　为假君之殿也后太守居之以数失火故涂以雌黄遂名黄堂　彚苑详注鲤堂在宁海州石落村刘氏扵海濵得文鱼取其骨搆此堂　传信记李林甫扵正堂后别创一堂制度弯曲有却月之形名偃月堂　元遗事王元宝都中巨豪也于宅中置一礼贤堂以沈檀为轩槛以碔砆甃地靣以锦文石为柱础　元氏掖庭记有温室曰春熙堂以椒涂壁被之文绣规地以罽賔毺　唐书高丽俗爱书籍至扵衡门厮养之家各有街衢造大屋谓之局堂子弟昼夜在此读书习射　十洲记昆仑山有光碧之堂西王母所居
　　眀堂　周礼夏后氏世室殷人重屋周人眀堂　三礼图眀堂者布政之宫周治五室东为木室南为火室西为金室北为水室土室在中秦为九室十二阶各有所居　周书明堂方一百一十二尺室中方六十尺牖高三尺门方十六尺东曰青阳南曰明堂西曰总章北曰堂中曰太庙亦曰太室左为左个右为右个　大戴礼眀堂凡有九室一室而有四户八牖总三十六户七十二牖以茅葢屋　白虎通眀堂上圆法天下方法地八牕八风四闼法四时九室法九州十二坐法十二月三十六户法三十六雨七十二牖法七十二风　徐防眀堂议明堂在国门之外一堂九室四门八阶　三辅黄图明堂有十二室法十二月　孔六帖魏征请为五室重屋上圆下方既体有则又事多故实下室备布政之宫上堂为祭天之所人神不杂礼亦有之其高下广袤之规几筵丈尺之制则并随时立法因事制宜通典总章三年具眀堂规制下诏其眀堂院每靣三
　　百六十步当中置堂院四隅各置重楼其四墉各依方色堂周回十二门二十四堂心八柱外置四辅上以清阳玉叶覆之
　　亭
　　总论　释名亭者停也言道路所舎人之所停集也风俗通亭民所安定也汉家因秦大率十里一亭亭留也行旅宿食之所馆也亦平也民有讼诤吏留辨处勿失其正也　事物纪原按秦制十里一亭则亭名始于秦　白六帖五里一短亭十里一长亭　汉官典职洛阳二十四街街一亭十二城门门一亭　司马相如传往舎都亭注所治都之亭　汉黄霸传邮亭乡官注邮行书舎谓传送文书所止处如今之驿馆　汉息夫躬传居丘亭注丘空也　张衡西京赋旗亭五里注市楼立亭于上　正字通子亭谓别立小亭也李白传宗坐沈香子亭谓以沈香为子亭栁公权为翰林文宗夜召对子亭宫人以蜡液濡纸继之　国语畺有寓望注寓望今之亭也　事物纪原今二十里马铺有歇马亭即周礼路室之遗事也　赵眀诚金石録防昆阳城中汉街弹碑云周名耡汉名街弹今申眀亭也　汉眀帝起居注帝东巡过亭障有乌飞鸣乘舆上亭长祝曰乌乌哑哑引弓射洞右腋陛下夀万年臣为二千石射中之帝赐钱百万令天下亭障皆画乌
　　古诸亭　王韶之始兴记尧山下有平陵陵上有古大堂基十余处谓曰尧故亭相传尧南巡登此山故亭即其行宫　汉书武帝幸缑氏登太室闻山呼万嵗声者三故立万嵗亭　封氏见闻记天宝中御史大夫王鉷太平坊宅数日不能遍宅内有自雨亭从檐上飞流四注当夏处之凛若高秋　天中记宋理宗时禁苑渐頺赏荷池宴但张葢设屏扆扵烈日中董宋臣黙防意不日而成一亭于池傍再宴上大喜未防冬月赏梅园又有一亭上意不乐谕宋臣曰前造荷亭朕不为较今复有此半年之间劳民动众如此宋臣曰此梅亭即前之荷亭也上问其故对曰此乃拆卸折叠之亭上愈称赏之　苕溪渔隐东坡守汝隂作择胜亭以帷幕为之世所未有也　天中记张镃字功甫张循王诸孙也甞于南湖园作驾霄亭扵四古松间以巨铁絙悬之空半当风月清夜与客梯登之飘摇云表　解酲语元时雅克特穆尔扵第中起水晶亭亭四壁水晶镂空贮水养五色鱼其中剪防为白苹红蓝等花置水上壁内置瑚栏杆镶以八宝奇石红白掩映光彩玲珑前代无有也后山丛谈陜之守居多古屋下柱不过九尺唐制不为高大务经乆耳行露亭用斗百余数倍常数而朱实亭不用一斗亦一奇也
　　馆【附舎　驿】
　　总论　説文馆客舎也　周礼五十里有市市有馆馆有积注以待朝聘之官也　元文字待賔之舎曰馆凡事之宾客馆为客舎逆旅名馆私馆者自卿大夫以下之家　国语敌国宾至司里授馆　周礼司冠凡诸侯入王则逆劳于畿及郊劳视馆致馆　左传叔孙所馆者虽一日必葺其墙屋去之如始至
　　古诸馆　西京杂记公孙为宰相营客馆以招天下之士其一曰钦贤馆以待大贤次曰翘材馆以待大才次曰接士馆以待国士　西京杂记河间王作日华宫置客馆二十余区以待学士　飞燕外传婕妤益贵帝为作少嫔馆　拾遗记汉灵帝扵西园起裸逰馆千间采緑苔而被阶引渠水以绕砌　南史梁天监四年诏五馆以五经教授　唐六典注隋于建国门外置四方馆以待四方使客各掌其方国及互市等　南部新书荆南五花馆待客之上地也　荆州图副襄阳县南有桃林馆是则饯行送归之所萃也
　　舎　汉书注郡国朝宿之舎在京师者率名邸邸至也言所归至也　汉郦食其传沛公至高阳传舎注传舎者人所止息前人已去后人复来转相传也一云谓传置之舎也　汉食货志里区谒舎注谒舎今之客舎也魏志胡昭传注隐者焦先作圆舎形如蜗牛谓之蜗
　　牛庐
　　驿　事物纪原今六十里有驿驿有饩给即馆之遗事也汉自郑庄置驿以召賔客故后世亭传有驿名通典唐制三十里置一驿其非通途大路则曰馆由是通谓之馆驿　孟子注置驿也邮驲也【驲音日】　六书故驲置马代驰取疾也以车曰传以马曰驲　左传楚子乘驲注驲驿马也　汉书注如淳云律四马高足为置传四马中足为驰传四马下足为乘传一马二马为轺传急者乘一乘传师古曰传者若今之驿古者以车谓之传车其后又单置马谓之驿骑
　　屋
　　总论　释名屋奥也其中温奥也　物原伏羲始以茨覆屋　皇甫湜传屋漏曰蛟漏雀穿　清异录贫者以屋不露眀上安油瓦以窃微光又或四隣局塞则半空架版垒垜箱筥分寝儿女故有假天假地之称　十三贤庐山记饶子卿隐庐山康王谷无瓦屋代以茅茨每年易一茅谓之屋龙更衣或时雨致漏则以油幄承梁坐扵其下初不愁叹　孔六帖韦丹为江南观察使始民不知为瓦屋草茨竹椽乆燥则戛而焚丹召工教为陶聚材扵场度其费为估不取赢利人能为屋者受材瓦于官免半赋　销夏录拂菻国盛暑之节乃引水潜流上通扵屋宇机制巧宻人莫之知观者唯闻屋上泉鸣俄见四檐飞出悬波如瀑布激气成凉风　谈苑造屋主人不恤匠者则匠者以法魇主人木上鋭下壮乃削大就小倒植之如是者凶
　　诸屋　汉书注广厦大屋也　宋玉招魂冬有穾夏夏室寒注穾夏重屋也　广雅廜防平屋也　通俗文屋平曰廜防　释名大屋曰庑庑幠也幠覆也并冀人谓之庌庌正也屋之正大者也　汉胡建诸校列坐堂皇上注屋无壁曰皇　汉书注区者小室之名若今小庵屋之故衞士之屋谓之区　尔雅连谓之簃郭注堂楼阁边小屋今呼之簃防连观也　升庵外集声宫室相连曰誃陆云集曹公有誃唐文选誃门曲榭刘曜传誃门旦空未央朝寂　事物原始古时白葢之屋以茅覆之名曰葺屋故礼记曰匠人葺屋三分瓦屋四分葺屋者民之茅茨屋也　吾丘夀王传今三公有司或由穷巷起白屋裂地而封注白屋以白茅覆屋　诗秦风在其板屋注西戎之俗以板为屋　汉武故事上起神屋　戴延之西征记洛阳城有郁金屋　隋书葱岭山有顺天神者仪制极华金银鍱为屋以银为地林邑记林邑王范文铸铜屋　广志大秦国以青水精为屋　孔六帖西域拂菻无陶瓦屑白石塈屋坚润如玉　隋书鉢室韦国用桦皮葢屋　杨扵陵传扵陵出为岭南节度使教民陶瓦易蒲屋以絶火患　销夏录尝至江上见竹屋截大竹长丈余平破去其节编之又以破竹覆其缝檐则横竹夹定下施牕户与瓦屋无异此屋甚宜大暑也　溪蛮丛笑山穴居野处虽有屋以庇风雨不过剪毛叉木而已名打寮
　　第宅
　　事物原始左传曰齐景公欲更晏子之第则周之中时已有第之名矣史记齐自淳于髠以下皆命曰列大夫为第扵康庄之衢　汉高帝纪赐大第室注有甲乙次第故曰第也　升庵外集汉世有东第所谓爵为通侯列居东第是也有西第马融作大将军西第颂是也有北第赐夏侯婴北第第一是也独无南第　汉书五侯大治第宅上幸成都侯商第见赤墀青琐　初学记出不由里门靣大道者名曰第爵虽列侯食邑不满万户不得作第其舎在里中皆不称第　淮南子哀公欲西益宅史争之以为西益宅不祥　风俗通宅不西益俗説西者为上上益宅者妨家长也原其所以西益者礼记曰南向北向西方为上尔雅曰西南隅谓之奥尊长之处也不西益者恐动摇之耳审西益有害增广三岂能独吉乎
　　房
　　蘓鹗演义房方也室内之方正也又防也防风雨燥湿也　説文房室在旁者也　李谧眀堂论尚书顾命篇曰大贝鼖鼓在西房兑之戈和之弓垂之竹矢在东房此则路寝有左右房也　班固西都赋后宫则掖庭椒房后妃之室合欢増城安处长宁　汉官仪皇后椒房取椒聊之实蕃衍盈升之义以椒和泥涂壁取其温暖而芳辟除恶气犹天子以朱泥殿上曰丹墀也　眞人内传有流云九色之房
　　室
　　释名室实也言人物实满于其中也　老子凿户牖以为室当其无有室之用　国语智襄子室美士茁夕曰臣惧土木胜人人不安室　尔雅室西南隅谓之奥西北隅谓之屋漏东北隅谓之宧东南隅谓之防　汉周昌传吕后侧耳扵东箱听师古注正寝之东西室皆曰箱言似箱箧之形　礼记儒有环堵之室注堵长一丈高一尺而环一堵为方丈故曰环堵之室　通鉴外纪纣为琼室　汉霍光传止画室中不入注近臣所止计画之室也防曰雕画之室也　三辅黄图暴室主掖庭织作染练之署谓之暴室取暴晒为名　三辅黄图长安有非常室　飞燕外传帝为婕妤作温室凝釭室浴兰室　十洲记昆仑山上有琼华之室　淮南子西方有金室　事物纪原西域国有维摩诘石室以手板纵横量之得十笏　杜阳编上崇释氏教乃舂百品香和银粉以涂佛室　白泽图故室之精名傒龙状如小儿长一尺四寸黑衣赤帻带剑持防呼其名则去
　　庙【附祠堂　位版　木主】
　　释名庙貌也先祖形貌所在　尔雅室有东西厢曰庙轩辕本纪帝升天臣寮追慕取几杖立庙扵是曽逰
　　处皆祠　白虎通圣王所以制宗庙何曰生死殊路故敬神而逺之所以有屋何所以生之居　明堂位山节藻棁复庙重檐刮楹达乡反坫出尊崇坫康圭疏屏天子之庙饰也　楚辞天问序屈原彷徨山泽见楚有先王之庙及公卿祠堂图画天地山川神灵及古贤怪物行事　王盈孙传僖宗还蜀议立太庙盈孙议曰故庙十一室二十三楹楹十一梁垣墉广袤称之祠堂　家礼君子将营宫室先立祠堂于正寝之东魏了翁经外杂钞龚胜戒子孙勿随俗动吾冡种柏作祠堂按此汉时墓有祠堂　事物纪原汉于公为县吏曹决狱平郡中为立生祠自三代而来无生为立祠者始于汉世
　　位板　岳珂愧郯录宋朝郊祀天地祖宗正配位皆有金版书神位以金饰木为之如匣之制稍高博且表以金字按徽宗政和六年蔡攸言臣昨受睿防讨论位版之制退考太史局所掌见用位版皆无所稽据谨按周官有神示之居则知凡事未尝无位旅上帝供金版则知凡位未尝无版唯长短广狭厚薄之数不见扵书恭考礼文傅以经谊伏请昊天上帝位版长三尺取参天之数厚九寸取乾元用九之数广一尺二寸取天之备数书徽号以苍色取苍璧之义皇地只位版长二尺取两地之厚六寸取坤元用六之数广一尺取地之成书号以黄色取黄琮之义仍取周官之制皆以金为之饰　宋朝防要天地版位贮以漆匣舁床覆以黄缣帕坛上四位以朱漆金字第一神位黑漆金字第二黑漆黄字第三已降黑漆朱字天地祖宗为一匣余十二陛为一匣
　　木主　説文宗庙之木主名曰祏　挚虞决疑要注凡庙之主藏扵户外西牖之下有石函故名宗祏　北堂书钞礼云宗庙之主以木为之长尺二寸孝子入宗庙之中虽见木主亦当尽敬　公羊传虞主用桑练主用栗用栗者藏主也　五经要义木主之状四方穿中央以达四方天子长尺二寸诸侯长尺皆刻諡扵其背庶物异名疏周礼祭祀则共匰主经史直音匰葢宗庙藏主之也
　　学宫
　　礼记天子曰辟雍诸侯曰頖宫　白虎通辟者璧员法天雍之以水教化流行　唐书古天子学曰辟雍壅水环绕如璧故前世曰璧池璧沼　白虎通泮宫学宫也眀尊卑有差听化少也半扵天子之宫半者璜也独南礼仪之方有水耳　陆徳明释文泮水半水也半有水半无水也　五经通义诸侯不得观四方故缺东以南半天子之学故曰頖宫
　　官
　　周礼太宰以八法治官府注百官所居曰府　续世説近代通谓府廷为公衙即古之公朝　周礼朝士掌建外朝之法左九右九靣三槐注树以为位者取其赤心而外刺槐之言懐来人也　名义考唐制天子居曰衙行曰驾遂谓正朝为正衙后通谓官府为衙门乃牙门之讹　闻竒录京兆府判司特云东士曹防时号为念珠防葢判案一百八道西士防为莎防防前有莎周回可十五步　鸡跖集河中府有绿莎防　石林燕语宋初京师职事官旧皆无公虽宰相执政亦僦舎居每出省有中批外奏则省吏徧诣私第呈押既稽缓又多泄漏
　　寺
　　总论　风俗通寺司也官府所止故曰寺　名山藏汉眀帝遣使西域求佛书及沙门图其形像置于鸿胪寺以胡人为六卿之爵改庙曰寺　李华杭州元寺碑汉永平中佛教初至洛阳始置寺度腾兰二古徳者官之庭府称寺葢賔而尊之比于曹署此其源也　翻译名义集寺者嗣也治事者相嗣续于其内本是司名西僧乍来权止公司移入别居不忘其本还标寺号　高僧传汉眀帝扵城门外立精舎以处摩腾即白马寺是也名白马者相传云天竺国有伽蓝名招提其处大富有恶国王利扵财将毁之有一白马绕塔悲鸣即停毁自后改招提为白马诸处多取此名焉　文殊师利菩萨经佛初得道在摩伽陀国伽耶山寺　增一阿含经波斯匿等五王白世尊此僧伽户水侧福妙最是神地欲造寺　譬喻经阿育王起千八百寺　事物纪原僧史畧曰东晋何充始舍宅安尼此葢尼寺之所起也唐食货志武宗废浮屠法毁天下寺四千六百招提兰若四万
　　别名　白六帖仁祠招提精舎法门梵宫宝地祗园绀园化城净土花界莲宫鹫峯鹿苑花宫柰苑鸡园龙宫金界金刹香刹皆佛寺　法苑珠林寺有多名或名道塲即无生廷也或名寺即公廷也或名净住舎名法同舎名出世间舎名精舎防名清浄无极园名金刚净刹名寂灭道塲名逺离恶处或名亲近善处　杨慎外集佛寺曰仙陀【金仙也】又曰仁祠又曰宝坊又曰香阜又曰柰园又曰香界　鸡跖集昔西域国有柰树生果果生有一女子王为妃女乃以苑地施佛为伽蓝故曰柰苑　祖庭事苑梵语贫婆此云丛林譬如大树丛丛故僧聚处得名丛林　唐高僧传王防之西域至毘耶城有维摩居石室以手板纵横量之遂得十笏故云方丈　鸡跖集给长者布黄金地为伽蓝故寺宇号为宝坊　释氏要览梵云刹瑟故此云竿今畧名刹即旛柱也沙门得一法者便建旛告四逺伽蓝　大藏经须弥山下有青鸳伽蓝　佛逰天竺本记达嚫国有迦叶佛伽蓝穿大石山作之有五重最下为雁形第二层作师子形第三层作马形第四层作牛形第五层作鸽形
　　招提　僧史后魏太武帝始元元年造伽蓝创立招提之名　释氏要览梵语云拓鬬提奢唐言四方僧物讹拓为招去鬬奢留提故称招提即今十方住持寺也兰若　释氏要览梵言兰若唐言无净四分律云空净处菩萨名论云闲静处知度论云逺离处小异大同
　　塔
　　总论　翻译名义集塔西国浮图也　事物纪原高僧传云唐僧防于吴赤乌十年至建邺孙权使人求舎利子既得之权乃造塔藏之此中国造塔之始　法苑珠林有舎利者名塔无舎利者名支提　古今诗话俗言塔顶为天门　南史阿育王塔即铁轮王王阎浮提一天下佛灭度后一日一夜役神造八万四千塔此即其一　谈苑钱镠曰释迦真身舎利塔见扵明州鄞县阿育王所造八万四千而此震旦得十九之一也太宗命取舎利禁中度开宝寺地造浮屠十一级以藏舍利珍珠船刹韵防以为佛寺非也王简栖头陀寺碑列
　　刹相望李周翰注列刹佛塔也又崇基表刹刘良注刹塔也南史虞愿传以孝武庄严刹七层帝欲起十层不可立分为两刹各五层刘孝仪平等刹下铭惟兹宝塔妙迹可传　归田录开宝寺塔在京师诸塔中防高而制度甚精都料匠顾浩所造也塔初成望之不正而势倾西北人怪而问之浩曰京师地平无山而多西北风吹之不百年当正也其用心之精葢如此　五侯鲭西方佛沙伏国王造塔用珠为网　王辟之渑水燕谈景祐初姜遵奉太后意悉取长安碑石为塔材　法苑珠林塔者梵名塔婆此云方坟或云支提翻为灭恶生善处西梵正音名为窣堵波　欧阳修集古录十六角者庸俗所造佛塔也观碑后书云造十六角镇国大浮图则知为塔矣其谓之十六角只见此碑　拾遗记申毒国有道术人名尸罗善惑之术扵其端出浮屠十层高三尺乃诸天神仙巧丽特絶人皆长五六分列幢葢歌舞绕塔而行歌唱之人如真人矣　建康实录谢尚尝梦其父曰西南有气至冲人必死可杖头刻作塔形见有气来可拟之尚遂刻小塔施杖头置左右诸塔　魏书干陀国都城有佛塔高七十丈周三百步所谓雀离佛图也　五侯鲭小月氐国有塔围三百五十步高八十丈谓百丈佛图　防南城记慈恩寺永徽三年沙门奘起塔初惟五层砖表土心效西域窣堵波即袁宏汉记所谓浮图祠也长安中摧倒天后及王公施钱重加营建至十层荐福寺景龙中宫人率出钱起塔十五层贞祐乙亥嵗塔之缠腰尚存辛夘迁徙废荡殆尽惟砖塔在焉　山堂肆考应天府西北冈上有二铁塔　西域记昔有比丘见羣鴈飞翔忽有一鴈投下自陨众曰此鴈垂戒宜旌彼徳扵是鴈建塔　朝野佥载天后中成王千里将一虎子来宫中养损一宫人遂令生饿数日而死天后令葬之其上起塔设千人供勒碑号为虎塔至今犹在　戒庵漫笔韦南康镇蜀时有一鹦鹉甚慧驯养者晓以佛理一日不震不仆敛翼委足奄然而絶焚之有舎利韦公为立塔之号曰鹦鹉塔
　　塔异　五侯鲭望徳寺两塔相对高十三层忽震动合如欲倒者　冯鉴研北杂志虢令陈偲説凤翔东塔上有石照见南山草木鸟兽　五侯鲭至正间彰徳天宁寺塔忽红色自顶至踵表里洞彻如煆铁先是童谣曰塔儿红朱衣人作主翁塔儿黑北人作主南为客五侯鲭南雄延祥寺有三塔其影不以隂睛见扵壁
　　间二悬影向上一倒影賔兴年见防堂主有入选者七修藁苏州有砖砌之塔名曰宫巷塔虽高不过三丈大不过数围人撼之即动顶之风铃每为人摇下因此塔亦每损每修今官府以栏木障之好事者拄木以摇　诚斋杂记真腊有石塔塔中一洞卧佛脐中尝有水流味如中国酒易醉人　七修藁真腊国俗两家交讼曲直难辨则国宫之对有小石塔十二座令二人各坐一塔中塔外则两家亲属自相隄防坐一二日三四日无理者必得疮疖咳发之证有理者畧无纎事谓之天狱
　　观【附牌　珓】
　　续事始周穆王尚神仙召尹杜冲居终南山尹真人草栖之所因号楼观葢道观之初也黄帝内传西王母授帝白玉元始真容置扵高观之上时人谓之道观名观之义疑取诸此隋炀帝改为坛后复曰观　白六帖清观紫宫鹤观灵宫银宫金阙紫府丹房碧洞丹台皆道观也　唐百官志天下观一千六百八十七　一统志一柱观在松滋县东丘家湖中　拾遗记瀛海南有金峦之观饰以众宝左悬则火精为日刻黑玉为乌右以水精为月削青瑗为蟾蜍又有神龙神凤徘徊其边
　　牌　事物原始宋防要曰天禧元年四月诏内出圣祖神化金宝牌分给在京宫观及外州名山圣迹之处文曰玉清昭应宫成天尊万夀背文曰永镇福地今寺观金字牌自此始也　蔡绦铁围山丛谈徽宗政和以来道家者流始盛道士居上者必赐以涂金银牌上有天篆咸使佩之以为外饰被宠异则又得金牌焉珓　演繁露后世问卜扵神有名杯珓者以两蚌殻投空掷地观其俯仰以断休咎自有此制后后人不专用蛤殻矣或以竹或以木畧斵削使如蛤形而中分为二有仰有俯故亦名杯珓杯者言蛤殻中空可以受盛其状如杯也珓者本合为教言神所告教现扵此之俯仰也后人见其质之为木也则书以为校字义山杂纂曰殢神掷校是也校亦音珓也今野庙之荒凉无资者止破厚竹根为之俗书者是也宗懔荆楚嵗时记曰秋社拟教扵神以占来嵗丰俭其字无所附并乃独书为教犹言神所告扵飏掷乎见之也此説防为明径又嵗时记注文曰教以桐为之形如小蛤言教教令也其掷法则以半俯半仰者为吉此其所以为教也　珓图阳珓俱仰隂珓俱俯胜珓一仰一俯此羲画所传两仪四占三之则成卦而六十四具扵其中
　　厨
　　帝王世纪太昊取牺牲以供庖厨　物原神农作厨升庵外集夏日供帐饮食处曰冰厨见越絶书闾庐庖所也　清异录段文昌丞相精饮食事第中庖所防曰链珍堂在涂曰行珍馆　维摩经维摩诘往上方有国号香积以众香钵盛满香饭悉饱众防故今僧舎厨名香积
　　灶
　　释名灶造也创造食物也　苍颉篇楚人呼灶曰窹张揖广雅窹谓之灶其唇谓之陉其窻谓之堗堗下谓之甄　鲁连子灶五突分烟者众也　墨子灶必为屏心突高出屋四尺防失火也　庶物异名疏小雅卬烘于煁【音辰】尔雅煁烓也説文行灶也郭璞云今之三隅灶孔氏曰烓者无釡之灶止以燃火照物今之火炉朱子曰煁可燎而不可烹餁者也　庄子仲尼读春秋老耼踞灶觚听之注觚灶额也　汉五行志豕出圂壊都灶注都灶烝炊之大灶也　李尤灶铭燧人造火灶　淮南子黄帝作灶死为灶神　礼臧文仲安知礼燔柴于灶灶者老妇之祭也故盛扵盆尊扵瓶郑注灶神祝融是老妇　庄子灶有髻注灶神名髻着赤衣状如美女　五经异义灶神姓苏名吉利夫人姓王名搏头酉阳杂俎灶神名隗状如美女又姓张名单字子郭
　　夫人字卿忌有六女皆名察治其属神有天帝娇孙天帝大夫天帝都尉天帝长兄硎上童子突上紫官君太和君玉池夫人等一曰灶神名壤子　白虎通夏祭灶者火之主人所以自养也夏亦火王长养万物　史记李少君曰祠灶丹砂可化为黄金　艺文聚作灶法当辰巳间隟地取土先掘去上五寸以水美酒一升合和泥之以癸亥日修之此日安灶自如也作灶法广四尺长五尺欲安两釡长七尺子孙富贵作灶余泥不可泥井井余土不可泥灶大凶猪肝泥灶令妇孝　酉阳杂俎灶无故自湿润者赤虾蟇名钩注居之去则止説苑扁鹊造轩光之灶八成之汤　水经注宜春县江之左岸絶崖壁立数百丈有一火炉插在崖间望见可长数尺父老相传昔洪水之时泊舟崖侧以余烬挿之谓之插灶先后相承至今尚在　范成大吴船录蜀中眉郡治有古灶在防事后太守不敢居扄钥奉祠之孔六帖陆防升舟赍茶灶徃来
　　仓库
　　月令孟冬命有司穿窦窖修囷仓　事物纪原仓所以贮国储也商有钜桥汉有成臯敖仓及常平隋有黎阳自古亦无名额通典食货篇隋皇三年华州置广通仓则仓有名额此其始也六帖云吴仓春申君所造名均输　事物原始通典曰藏米粟曰廪葢仓廪乃一物也瞽瞍使舜完廪则唐虞时已有廪矣　释名库舎也言物所在之舎也　説文库兵所藏帑金布所藏故藏之为名也谓之库藏焉　礼记季春之月审五库之量一曰车库二曰兵库三曰祭库四曰乐库五曰宴库　商君书汤武破桀纣海内无患筑五库藏五兵
　　廐
　　事物纪原廐马舎也周礼校人掌颁良马而养乘之三乘为皁三皁为系六系为廐六廐成校此名廐之始也汉五行志未央殿辂軨中注辂軨廐名也　百官志
　　左右仗廐左曰奔星右曰内驹两仗内又有六廐左飞右飞左万右万东南内西北内
　　浴室
　　物原高辛氏始造为湢　礼记外内不共湢浴注浴室谓之湢　拾遗记石虎为浴室用鍮石碔砆为堤厈以琥珀为缾杓又以纱縠为囊盛百杂香渍于水中严冰之时作铜屈龙数十枚各重数十斤烧如火色投水中则池水恒温名曰焦龙池又曰清嬉浴室　七修藁吴俗甃大石为池穹幕以砖后为巨釡令与池通辘轳引水穴壁而贮焉一人专执爨池水相吞遂成沸汤名曰混堂榜其门则曰香水男子纳一钱扵主人皆得入澡焉
　　厠
　　説文厠清也　释名厠言人杂在上非一也或曰溷言溷浊也　仪礼人温厠　资暇集俗命如厠为屋头言并州人咸凿土为室厠在所居之上故也一説北齐文宣帝怒其魏郡丞崔叔宝以溷汁沃头后人或食或避亲长不能正言溷因影为沃头焉　世説石崇厠常有十余婢侍列皆丽服藻饰置甲煎粉沈香汁之属又与新衣着令出客多羞不能如厠　语林太尉刘寔诣石崇如厠见有綘纱帐大床茵蓐甚丽两婢持锦香囊寔遽反走谓崇曰误入卿内崇曰是厠耳　世説王敦尚舞阳公主如厠有漆箱盛干本以塞鼻敦谓厠上亦设食噉之至尽　洛阳要记陈宛盛其居止厠上术汤盥手槐板覆蔽粪穴为都城第一　续幽怪录厠神每月六巡　杂五行书厠神后帝也　葆光录台州有民姓王常祭厠神一日至其所见着黄女子云某厠神也　酉阳杂俎顼天竺厠名一名笙




　　格致镜原巻十九
<子部,类书类,格致镜原>
　　钦定四库全书
　　格致镜原巻二十　　　　大学士陈元龙撰宫室【二】
　　梁
　　名　尔雅杗廇谓之梁疏梁即屋大梁也一名杗栋屋檼也一名桴今屋脊也　汉天文志流星下燕万载宫极东去注李奇曰极屋梁也三辅间名为极或曰极栋也三辅间名栋为极　事物绀珠驼梁大梁防钩梁木桁条屋横木乳梁枋上短梁　卓氏藻林防栌曲短梁也　邢昺尔雅疏楣即梁也召伯雍云门枢之横梁也郭云门户上横梁乡射记云堂则物当楣是也　逸雅楣眉也近前若靣之有眉也　升庵外集悬楣横木施扵前后两楹之间下不装构如偏桥栈道之势今人谓之挂楣
　　古梁　风俗通夏禹庙中有梅梁忽一表生枝叶　孟熙霏雪录禹庙梅梁乃大梅山所产梅树也山在鄞县东南七十里葢梅子真隐处石洞仙井丹灶药罏犹在山顶大梅树其上则为防稽禹祠之梁其下则为他山堰之梁禹祠之梁唐张僧繇图龙其上夜大风雨尝飞入镜湖与龙鬬人见梁上水淋漓湿萍藻满焉始骇异之乃以铁索锁于柱他山堰之梁长二丈许去岸数尺嵗乆不朽大水不漂因刀坠悮伤之出血不止今禹庙以他梅树代之不斵不削存故事耳非旧物也　玉笥山录汉武帝时玉笥山置一观既搆殿缺中梁一条将选奇材未忽一夜晴天降白玉梁一条因号为玉梁观至魏武帝时遣使取之雷电大震裂殿脊化为白龙而去晋永嘉中有戴氏子入山见两座青石搘一条白玉梁于岩下上有赤书五行之声如钟鳞甲张起戴氏惊走告人再寻之不复见　三辅黄图柏梁台武帝元鼎二年春起此台在长安城中北阙内三辅旧事云以香柏为梁也　朝野佥载宗楚客造一宅新成皆是文柏为梁　金陵览古晋孝武太元三年仆射谢安作新宫太极殿欠一梁有海木流至石头城下取用之画梅花扵梁上表瑞因名梁殿　广州记州防梁上画五羊又作五谷囊随羊悬之云昔高固为楚相五羊衔谷萃扵楚庭故图其为瑞六国时广州属楚
　　柱
　　名　邢昺尔雅疏楹柱也其梁上短柱名棁礼云藻棁者谓画梁上柱为藻文也一名侏儒柱以其短小故也閞者柱上木名也又谓之槉又名欂亦名枅柱上方木是也又曰防是一物五名也栭一名楶即栌也皆谓斗栱也礼云管仲山节者谓刻柱头为斗栱形如山也　礼记郑注边栭谓之节梁上楹谓之棁宫室之饰士首本大夫达棱诸侯断而砻之天子加宻石焉无画山藻之礼也　逸雅棳儒梁上短柱也棳儒犹侏儒短故以名之也　藻林栭梁上短柱也芝栭画芝扵上王莽传为铜薄栌注薄栌柱上枅今所谓防也　升
　　庵外集唐韵防音塔柱防头也今俗名防朽　事物绀珠栾挛也其体上曲挛拳斗在栾两头负上员稳　演繁露春秋庄公丹桓宫楹非礼也在礼楹天子丹诸侯黝垩大夫苍士黈黈黄色也案此即自士以上屋楹方许循等级用采色庶人则不许夫是以谓为白屋也后世诸王皆朱其邸今世凡官寺皆施朱存古也
　　古柱　大戴礼周时徳泽和洽蒿茂大以为宫柱　三辅黄图汉未央宫以文杏为柱甘泉宫南有昆眀池池中有灵波殿皆以桂为柱风来自香　拾遗记汉成帝好微行于太液池傍起宵逰宫以漆为柱铺黑绨之幕魏畧大秦国城中有五宫相去各五十里宫室皆以
　　水精为柱　南史何扵波若寺内立明珠柱柱乃七日七夜放光　珍珠王元宝以锦石为柱　清异录广府刘防僭大号晚年亦事奢靡作南薰殿柱皆通透刻镂础石各置炉燃香故有气无形上谓左右隋帝论车烧沈水却成粗疎争似我二十四个藏用仙人　神异经昆仑有铜柱焉其高入天所谓天柱也围三千里圆周如削　汉武故事上起神屋铸铜为柱黄金涂之大五围　晋书太始二年七月营太庙致荆山之木采华山之石铸铜柱十二涂以黄金镂以百物缀以眀珠焦氏笔乘铜柱不止马援吴黄武二年程暜闗侯分
　　界铸铜柱为誓在衡山县又唐御史唐九征立铜柱扵苍之湍溪又五代晋与楚王马希范立铜柱为界学士李臯铭在辰州　山堂肆考江西省城内宫前有井水黑色其深莫测与江水相消长有铁柱立其中相传晋许真君旌阳所铸以息蛟害者　博物志江陵有台甚大而惟有一柱众梁皆共此柱　渚宫故事宋临川王义庆镇江陵于罗公洲立观甚大而惟一柱　山堂肆考樟柱殿在台城内陈高祖作太极殿少一柱忽有樟木大十围长四丈余自流扵陶家渚遂取以造殿酉阳杂俎齐建元二年夏庐陵长溪水冲击山麓崩长六七尺下得柱千余根皆十围长者一丈短者八九尺头题古文字不可识江淹以问王俭俭云江东不闲书秦汉时柱也　盛之荆州记巴东有一折柱直高三丈大可十围传云是公孙述楼柱破之血出枯而不朽　古今注汉和帝时江夏民舎柱生两枝其一长尺五寸分为八枝一长尺六寸分为五枝　白六帖朱偓始家第堂柱生槐枝朞而茂既而偓秉政　广古今五行记唐怀州凝眞观东廊柱已九十余年道士往往闻柱中有虾蟇声不知的处后因柱朽壊易之厨人砍以为薪柱中得一虾蟇其柱先无孔也　唐五行志如意中济源路敬淳家水碾柱壊易之为薪中有鮎鱼长尺余犹生
　　柱础　事物考石础古谓之质础　卓氏藻林玉舄即玉礩也以承柱者见文选　尚书大传大夫有石材庶人有石承注石材柱下质也石承当柱下而已不外出以为饰也　述异记吴王夫差射堂柱础皆如伏续高僧传隋相州刺史内阳公薛胄所居堂础忽变为玉胄谓为善征也设斋庆之释灵云斯琉璃耳
　　椽
　　名　尔雅桷谓之榱桷直而遂谓之阅直不受檐谓之交疏桷屋椽也一名榱梠齐鲁名桷周人名榱易曰鸿渐扵木或得其桷左传子产曰栋折榱崩侨将压焉是也屋椽长直而遂达五架屋际者名阅郭云谓五架屋际椽正相当若其椽直不上扵檐者名交言相交扵檼上也郭云谓五架屋际椽不直上檐交扵檼上　逸雅桷确也其形细而疎确也或谓之椽椽传也相传次而布列也或谓之榱在檼旁下列衰衰然垂也　説文员者为榱方者为桷　何宴景福殿赋承以阳马接以圆方注阳马屋四角引出以承短椽者　三辅黄图孝武营未央宫以木兰为棼橑注棼橑栋椽也　事物绀珠禁楄【音骈】短方椽筕篖椽上竹又梠旅也又曰櫋绵也榱头使平上入曰爵头　贤奕编结屋枋凑合处必有牝牡笋俗呼为公牡笋是也　甘泉赋旋题玉英注题头也榱椽之头以玉饰言其英华相烛也　卓氏藻林珰椽头也以彩饰之曰文珰见文选
　　古椽　国语庄公丹桓宫之楹而刻其桷　宋玉招魂仰观刻桷画龙蛇些　汉武故事上起神屋以金为椽刻玳瑁为禽兽以薄其上椽首皆作龙首衔铃流苏悬之　三辅黄图武帝作通天台元凤间自毁椽桷皆化为龙凤从风雨飞去　西京杂记赵昭仪所居昭阳殿椽桷皆刻作龙蛇萦绕其间鳞甲分眀见者莫不兢栗南史王晏未败前见屋桷子悉是大蛇就视之犹木
　　也晏恶之方以纸裹桷子犹纸内揺动有声　伏滔长笛赋序柯亭之观以竹为椽　广志篃竹宜为屋椽　唐房千里竹室记环堵所栖率用竹以结其四角植者为柱楣撑者为榱桷
　　藻井
　　西京赋蔕倒茄扵藻井披红葩之狎猎注藻井当栋中交木方为之如井干也茄藕茎也以其茎倒植扵藻井其花下向反披狎猎花叶参差貌　风俗通殿堂东井形刻为荷菱藻三者皆水物所以厌火灾　埤雅説者以为藻取其文葢藻非特为取其文亦以禳火今屋上覆橑谓之藻井取扵此亦曰绮井又谓之覆海亦谓之罳项　杨慎外集绮井谓之鬬八又曰藻井今俗曰天花板也　事物绀珠閙鬬八天花板上鬬八角井口内画藻曰藻井
　　承尘
　　逸雅承尘施扵上承尘土也　事物绀珠承尘施扵上俗名仰尘伊尹制　楚辞经堂入奥朱尘筵些注尘承尘也言升殿过堂入房至室奥处上则有朱画承尘下则有簟筵好席可以休息也　支僧载外国事斯诃条国有大富长者条三弥与佛作金箔承尘一佛作两重承尘
　　鸱吻
　　要东海有鱼似鸱喷浪即降雨唐以来设其扵屋脊　苏氏演义蚩海兽也汉武作柏梁殿以蚩尾水之精能郤火灾因置其扵上　墨客挥犀汉以宫殿多灾术者言天上有鱼尾星宜为其冠于室以禳之今自有唐以来寺观旧殿宇尚有为飞鱼形尾上者不知何时易名为鸱吻状亦不鱼尾　名义考椒园杂记螭形似兽立扵屋角上又云似龙鳌鱼亦似龙皆立扵屋上者今殿庭曰衙舎曰兽头大抵皆蚩也殿庭为龙形衙舍为兽形或为鱼形以别扵宫殿皆以意为之非其本则然也
　　门
　　总论　皇图要记轩辕造门户　説文门从二户形也　释名门扪也在外为人所扪摸也　易説卦艮为门阙　礼月令仲春乃修阖扇注治门户也木曰阖竹苇曰扇或曰双曰阖单曰扇　白虎通秋祭门门以闭藏自固也秋亦万物成熟内备自守也　白泽图故门之精名野状如侏儒见人则拜呼之宜饮食
　　名　隽礼云天子门曰臯门库门雉门应门路门又郑云天子五门鲁有库雉路则诸侯三门又外传云自外及内第一臯门次库门中雉门其四应门极内即路门为五也　周礼王行幸设车宫辕门帷宫旌门无宫则供人门郑注次车为藩则卬车辕以表门张帷为宫则树旌以表门陈列周衞则立长人以表门　汉武帝纪掖门注服防曰正门之旁小门如人臂掖也长安志宣政门内有宣政殿东有东上阁门西有西上阁门故以掖称　仪礼注闱门如今东西掖门　贾谊书天子宫门曰司马门　汉书高后赞不出房闼注闼宫中小门　汉献帝纪注禁门曰黄闼　前五行志宫正门曰端门　汉书孝成皇帝元帝太子也初居桂宫上尝忽召太子出龙楼门张晏注门楼上有铜龙　史记金马门者宦者署门也门傍有铜马故谓之曰金马门　汉书元后传赤墀青琐注孟康曰以青画户边镂中天子制也如淳曰门楣格再重如人衣领再重里者青名曰青琐天子门制也师古曰青琐者刻为连琐文而青涂也　水经注磁石门在阿房前悉以磁石为之故专其目　神异经南方有宫以赤石为墙赤铜为门汉书陈平家负郭穷巷蓆以为门然门外多长者车
　　辙　礼记儒有荜门圭窦注圭窦者墙上凿门上鋭下方如圭之状　诗义问横一木作门而上无屋谓之衡门　尔雅閍谓之门正门谓之应门宫中之门谓之闱【谓相通小门也】其小者谓之闺小闺谓之閤衖门谓之闳阖谓之扉　説文阎里中门也阓市外门也闶阆高门也防门响也闾里门也阍门竪也门昏也门常昏闭故曰阍即守门隶也闬门也汝南平舆里门曰闬阊阖天门也楚人名门皆曰阊阖　名义考古者建大牙旗立扵帐前谓之牙门公孙瓒传拔其牙门是也后通谓官府为衙门乃牙门之讹　毛诗出其闉阇注阇城上重门也闉城内重门也
　　门铺　演繁露风俗通义门户铺首昔公输班见水中蠡引门其户终不可遂之立扵门户案今门上排立而突起者公输班所饰之蠡也义训曰门饰金谓之铺铺谓之鏂【音欧】今俗谓之浮沤钉也案此沤者水上浮沤状亦蠡也　丹铅总录铺字从金宫门铜环所谓金铺也其制不始扵汉三代以来有之或以苇索或以螺蚌或以金铜各随其所王之徳今俗嵗节以苇索悬门亦此意佛经金摩竭鱼装饰门柱亦金铺之　甘泉赋排玉户而飏金铺注李奇曰铺门首也　三辅黄图金铺扉上有金华中作兽及龙蛇铺首以衔环也汉哀帝纪孝元庙殿门铜形蛇铺首鸣注如淳曰
　　门铺首作蛇之形师古曰门之铺首门以衔环者也留青日札杨烱青苔赋曰暗琼铺谓扉上有金玊龙
　　兽以衔环者我明公侯一二品门用兽靣摆锡镮三品至五品惟摆锡环六品至九品用铁环　汉五行志童谣曰木门仓琅根注师古曰门之铺首及铜锾也铜色青故曰仓琅铺首衔环故谓之根　名义考京师人谓门镮曰曲须当是屈膝葢门镮双曰金铺单曰屈膝言形如膝之屈也古乌栖曲作屈戍　研北杂志李长吉宫娃歌云屈膝金铺锁阿甄金铺门饰也屈膝葢铰链上二乘者为下三衡为钺云　留青日札屈戍一作屈膝即今之蝴蝶扇铰也可以屈申折叠　山堂肆考今人家牕户设铰具或铁或铜名曰环纽即古金铺遗意北方谓之屈戍其称甚古
　　门枢　汉五行志视门枢下注枢门扇所由闭者也尔雅疏枢者门扇开阖之所由也一名椳易曰枢机
　　之发是也其持枢之木或达北檼以为牢固者名落时檼即栋也落时又名是持枢一木而有此二名也丘光庭兼明书孔頴达曰枢户臼明曰枢是门闗非户臼也何以知之枢是门闗闗发即扉则是门之闭由闗不由臼也且臼非能动转安得谓之发乎道书云流水不腐户枢不蠧葢以门闗来去故不蠧败户臼何谓不蠧乎是知頴达之説谬也　贾谊过秦论陈涉瓮牖绳枢之子注以绳系户枢也
　　门限　尔雅柣谓之阈邢昺疏柣者孙炎云门限也经传诸注皆以阈为门限谓门下横木为内外之限也俗谓之地柣一名阈曲礼云不履阈是也　名义考门限之制有三有一定者今宫府及南人门多用之有起落者有不设者葢古者多乘车入门必脱限　汉书赵后传切皆铜沓冒黄金涂注切门限也沓冒其头也　尚书故实永公住吴兴永欣寺人来觅书并请题额者如市所居户限为穿穴乃用铁叶裹之谓为铁门限　明兴杂记南京国子监内号房皆无门限葢太祖之意谓士人当出用不宜限隔故门皆无限
　　枨闑　邢昺尔雅疏枨者门两傍长木一名楔李巡曰枨谓梱上两傍木礼记玉藻云君入门上介拂枨郑笺云枨门楔　汉书冯唐传闑以外将军制之注门中橛为闑　尔雅所以止扉谓之闳注门辟旁长橛也长杙即门橛也　名义考枨门两旁斜柱两木中为容以受限耑以便起落也橛门中所短木以碍扉此不设限者也二者今驿舎城门及北人门多用之
　　门闗　颜氏家训百里奚词烹伏雌炊扊扅声作扊又作扂案蔡邕月令章句曰键闗也所以止扉或谓之剡移然则当时贫困并以门牡木作薪炊耳　汉五行志成帝元延元年长安章城门门牡自亡函谷闗次门牡亦自亡谷永曰城门闗守国之固国将去故牡飞也注牡所以下门者也　名义考老子善闭者无闗楗而不可按説文闗以横木持门户也广雅楗拒门木是知闗即今门楗为闗之入牝处总曰拒门木也　谈苑以皁角木作门闗者凶　事物绀珠【音拴】闭门机芝田录门钥必以鱼者取其不瞑目守夜之义
　　门神　荆楚嵗时记绘二神贴户左右左神荼右郁垒俗谓之门神　枫牕小牍靖康已前汴中家户门神多番様戴虎头盔而王公之门至以浑金饰之説者谓虎头辟邪殆祖桃板之意而易制改观也　风俗通东海度朔山有大桃树蟠屈三千里其卑枝向东北曰门万鬼出入也有二神一曰神荼一曰郁垒主阅领众之出入者执以饲虎扵是黄帝法而之因立桃板扵门户上画神荼郁垒以御凶此则桃板之制也葢制起自黄帝故今世画神像扵板上犹扵其下书左神荼右郁垒　白六帖元日造桃板着户谓之仙木郁垒山桃百所畏　事物绀珠桃符门旁二板　典术桃者五木之精其精生门制百故今作桃人着门以厌邪　艺苑雌黄古人以正旦画鸡扵门七日贴人扵帐　天中记江淮间寒食家家折栁插门　后汉礼仪志五月五日用朱索连五色刚卯为门户饰以止恶气嵗时记荆楚人端午采艾结为人悬门户上以禳毒
　　气洛阳人家除夜以铜刀刻门
　　阀阅　事物绀珠阀阅明其等曰阀在门左明其功曰阅在门右　册府元石晋天福二年闰七月壬申尚书户部奏李自伦义居七世准敕旌表门闾先有登州义门王仲昭六代同居其旌表有防事步栏前列屏树乌头正门阀阅一丈二尺二柱相去一丈柱端安瓦桶墨染号为乌头染双阙一丈在乌头之南二丈七尺夹街十有五步槐栁成列今举此为例则令式不该宜从令式只表门闾扵李自伦所居之前量地之宜高其外门门安棹楔门外左右各建一台高一丈二尺广狭方正称台之形圬以白泥四隅染赤其行列树植随其事力其同籍课役一准令式
　　户
　　逸雅户防也所以谨防闭塞也　文子圣人法蠡蚌而闭户　説文半门曰户　白虎通春祭户户者人所出入亦春万物始触户而出也　説文窬者穿木以为户也一曰凿板为户　尔雅疏植谓户之维持锁者也植木为之因名又名传又名突　大戴礼明堂四户八牖赤缀户白缀牖　列士传吴王阖闾畏王僚之子庆忌作石室铜户以备之　庄子原宪居鲁蓬户不全　汉册魏公九锡文以君翼宣风化华夏充实是用锡君朱户赤户以居　宋玉招魂网户朱缀刻方连些王逸注网户绮文镂也横木闗柱为连言门户之楣皆刻镂绮文朱丹其缘雕镂其木使方好也　卓氏藻林网户以木为门刻为方目使如罗网之状也
　　墙
　　物原舜作墙　淮南子舜作室筑墙茨屋令人皆知去岩穴有家室　説文垣蔽曰墙　尔雅墙谓之墉　逸雅墙障也所以自障蔽也墉容也所以蔽隐形容也垣援也人所依阻以为援衞者也　尚书大传天子贲墉诸侯疏杼注贲大也言大墙正直也疏衰也杼亦墙也言衰杀其上下不得正直　刘向新序诸侯垣墙有垩之色无丹青之彩　古今注阛者市墙也　清异录穆宗喜华丽所建殿阁以纸膏胶水调粉饰墙名雪花泥又一等鳔清和丹砂末谓之长庆赤　朱弁曲洧旧闻河东见所在酒垆皆饰以红墙询之父老云相沿袭如此不知其所始也　南州异物志大秦国以瑠璃为墙　神异经西北裔外大夏山有宫以黄金为墙南方裔外冈眀山有宫以赤石为墙西南裔外老寿山有宫以黄铜为墙东南裔外阓清山有宫以青石为墙西方裔外西眀山有宫以白石为墙　海录阁皁山僧勤种植芋甚多杵之如泥造堑为墙后遇饥数十口俱活杨慎外集蔡衡仲一日举温庭筠华清宫诗澁浪浮
　　琼砌晴阳上防斿之句问予曰澁浪何语也予曰子不观营造法式乎宫墙基自地上一丈余叠石凹入如崖隒状谓之叠澁石多作水纹谓之澁浪　事物原始説文云筑墙两旁之木也用以制板以舂墙者今之舂墙柱也柱下横木名曰地尺　事物绀珠桢干植木以筑墙俗谓之司头
　　壁
　　物原周公作壁　逸雅壁辟也辟御风寒也　洞防记元狩三年帝复起凌霞观去地九十丈累白玉为壁以八分篆写羲皇以来讫周成王封禅之事所谓事登壁文葢帝王之本绩也　汉车千秋传未央椒房师古注椒房皇后所居以椒和泥涂壁取其温而芳也　西京杂记赵婕妤居昭阳殿中壁带往往为黄金釭含蓝田璧明珠翠羽饰之　汉书注服防曰釭壁中之横带也晋灼曰以金环饰之也师古曰壁带壁之横木露出如带者也扵带之中以金为釭若车釭之形也釭音工俗读音江非　后汉书琅琊王京都莒好修宫室穷极伎巧殿馆壁带皆饰以金银　女红志魏文帝宫人田尚衣能歌舞多病文帝用硃砂涂四壁以辟邪谓之红壁陈书后主起临春结绮望仙三阁壁带县楣皆以沈
　　檀为之　世説石崇以椒为泥泥壁王君夫以赤石脂泥壁　图书防粹羲之为防稽子敬出戏见北馆新白土壁白净可爱子敬令取扫帚沾泥汁中以书壁为方丈二字晻暧斐亹极有势　锦绣万花谷唐宗楚客造新第沉香红粉以泥壁门则香气蓬勃　南康记鱼朝恩有洞房四壁夹安琉璃板中贮江水及萍藻诸色鱼虾号藻洞　杜阳编元载造芸晖堂扵私地芸晖香草也出于阗国其香洁白如玉入土不朽为屑以涂壁故号芸晖焉　蔡质汉官典职省中皆以胡粉涂壁紫素界之画古烈士也　藻林楚辞砥室谓以砥石为壁使其平而滑泽也　王逸楚辞注红壁沙板言堂上四壁皆垩之令红白又以丹沙画饰轩板　杨慎外集杨惠之塑佛壁为天下第一郭熙见之又出新意遂令圬者不泥掌【今云泥抹】止以手抢泥或凹凸干则以墨随其形迹晕成峯峦林谷加之楼阁人物宛然天成谓之影壁今衙门屏墙亦曰影壁
　　牕
　　总论　逸雅牕聪也扵内窥外为聪明也　説文在墙曰牖在屋曰牕　周礼夏后氏世室四旁两夹牕　孝经注眀堂之制八牕四达　尔雅牖户之间谓之扆郭注牕东户西也邢疏牖者户西牕也　礼记刮楹达乡注达通也乡牕牖也每室四户八牕牕户相对故云达乡　説文牖穿壁以木为交牕也徐曰但穿眀则为牕牖者更以木为交古者一室一户一牖室暗故设牖以通明也　丹铅总录木经云爻者交疏之牕也其字牕形今之眼牕也一牕之孔六十四六牕之孔凡三百八十四也　名义考魏都赋皎皎白间离离列钱张説注白间牕也以白涂之画以钱文犹绮疏青琐之青即今门之有亮隔者刻镂为连琐文本注是白间即今菱花牕隔文如列钱自生虚白非以白涂为钱文也　丹铅总录左传同官为寮文选注寮小牕也宋王圣求号初寮高似孙号疎寮谢伋号灵石山药寮唐诗绮寮河汉在鍼楼皆牕也古人谓同官为寮其斋署同牕为义今士子同业曰同牕官先事士先志官之同寮亦士之同牕也　升庵外集罘罳花蒂牕也天上櫺星营造法式名杮蒂牕　韵防廘廔绮牕也朝野佥载阳滔为中书舍人时促命制敕令史持库
　　钥他适无旧本检寻乃斵牕取得之时人号为斵牕舎人
　　古人牕　过秦论陈涉瓮牖绳枢注瓦瓮为牕也　汉武故事西王母降东方朔扵朱鸟牖中窥之　汉武故事帝起神屋有云母牕瑚牕　陆机洛阳地记宫中有临高凌云宣曲广望阆风万世修龄总章听讼凡九观皆高十六七丈以云母着牕里日曜之炜炜有光辉西京杂记赵昭仪所居昭阳殿牕扉多是绿琉璃亦
　　皆达照毛发不得藏焉　世説满奋畏风在武帝琉璃牕内坐实宻似疎奋有疑帝问之答曰臣犹吴牛见月而喘　邺中记西台高十六七丈上作铜凤牕日之初出流光照曜　南部烟花记炀帝观书处牕户玲珑相望金铺玉观辉映溢目号为闪电牕　凤池编杨炎在中书后阁糊牕用桃花纸涂以冰油取明也　清异录韩熙载家过纵姬侍第侧建横牕络以丝绳为观觇之地初惟市物后或调戏赠与所欲如意时人目为自在牕　暇日记邵先生尧夫雍扵所居作便坐曰安乐窝两傍牕曰日月牖　偃曝谈余赛玛尔堪古罽賔地人多巧艺善治宫室门楹皆雕文刻镂牕牖缀以瑟瑟
　　栏槛
　　汉袁盎传百金之子不骑衡注如淳曰骑倚也衡楼殿边栏楯也　史记建章宫后阁重栎中有物状似麋注重栎栏楯下有重栏处也　演繁露栏槛之版为兰子虚赋云宛虹拖扵楯轩注云楯轩轩之兰版也张平子西都赋曰伏櫺槛而俯听薛综曰櫺台上栏也为轩槛可以限隔高下故名之为栏是皆阑干之防也　名义考阶际木勾栏曰栏杆亦作防干葢阑干以横斜为义勾栏木纵横为之故曰防干以木为之故字从木　李济翁资暇录今园庭中药栏栏即药药即栏犹言围援非花药之栏也有不悟者以为藤架蔬圃堪作切对是不知其由乖之矣按汉宣帝诏曰池药未御幸者假与贫民苏林注云以竹绳连绵为禁药使人不得往来尔汉书阑入宫禁字多作草下阑则药栏作药兰尤分明易悟也【按汉诏池籞非药字济翁此説大谬】　吴志建昌侯孙虑扵堂前作鬭鸭栏颇施小巧陆逊正色曰君侯勤览经典用此何为虑即毁之　玉麈录穆宗每宫中花香则以重顶蔽栏槛置惜春御史掌之号曰括香　梦华录京师七月七夕城市悉以雕木防装栏坐或用红碧纱笼或饰以金珠牙翠有一对直数千者　玉逸楚辞注槛楯也纵曰槛横曰楯　汉史丹传天子自临轩槛上师古注轩槛阑版也　汉朱云传云攀殿槛师古注槛轩前栏也　班倢伃赋房栊虚兮风泠泠注栊疏槛也　天宝遗事杨国忠子弟每春至之时求名花异木植于槛中以板为底以木为轮使人牵之自转所至之处槛在目前而便即欢赏目之为移春槛　李义山诗注镜槛水槛也　甘泉赋据軨轩而周流兮注軨轩谓前轩之軨軨者轩间小木軨字与櫺同
　　檐【附廊　霤　铁马】
　　邢昺尔雅疏屋檐一名樀一名屋梠又名宇皆屋之四垂也【檐同檐】　方言屋梠谓之棂郭注雀梠即屋檐亦曰连绵　礼明堂位复庙重檐注复庙上下重屋也檐下复有板檐免风两坏壁　子虚赋暴扵南荣注荣屋南檐也　事物绀珠荣屋翼梠两头起者　西域记西域重堂殿梁檐皆以七宝饰之
　　廊　子虚赋步櫩周流注步櫩言其下可行步即今步廊也　汉张敞传得之殿屋重轑中注苏林曰轑椽也重轑重棼中师古曰重棼即今之廊也一边虚为两厦者也　周书作雒五宫明堂咸有重廊　演繁露李试义训曰屋垂谓之宇宇下谓之庑步檐谓之廊峻廊谓之岩　汉窦婴传陈廊庑下注廊堂下周屋也庑门屋也　古今事物考走马廊自秦有之谓房外出檐一楹可以乘马而行
　　霤　逸雅霤流也水从屋上流下也　汉宣帝纪金芝产扵函徳殿铜池中顔师古注铜池承霤也以铜为之席上腐谈古之承霤以木为之用行水即今之承落
　　也
　　檐马　芸私志元帝时临池观竹既枯后每思其响不能寝帝为作薄玉龙数十枚以缕线悬扵檐外夜中因风相击听之与竹无异民间效之不敢用龙以什骏代今之铁马是其遗制　丹铅总录古人殿阁檐棱间有风琴风筝皆因风动成音自谐宫商
　　堦
　　墨子尧之土堦三尺　尚书舞干羽扵两堦　周书夹两堦戺　升庵外集古者堂之前无堦惟左右设两堦右为賔堦左为阼阶天子之尊亦惟两阶书曰舞干羽于两阶是也至秦时中为甬道亢然自尊今佛寺道观犹有古制　挚虞决疑要注凡大殿乃有陛堂则有阶无陛也左墄右平者以文塼相亚次墄者为阶级也九锡之礼纳陛以登谓受此陛以上　汉官仪尚书奏事扵明光殿省中以丹朱漆地故曰丹墀尚书伏其下奏事　汉书注丹墀上之堦曰螭头　王仁裕入洛记含元殿玉阶三级其第一级可高二丈许每间引出一石螭头东西鳞次而排一一皆存犹不倾垫第二三级各高五尺许莲花石顶亦存阶两靣龙尾道各上六七十步方达第一级皆花砖微有损　演繁露龙尾道夹殿阶旁上而玉阶正在道中阶凡三大层每层又自疏为小级其下二大层两旁虽皆设扶栏栏柱之上但刻为莲花形无压顶横石其上一大层者每小级固皆有栏栏柱顶更有横石通亘压之而刻其端为螭首溢出柱外　汉武故事玉堂去地十二丈基阶皆用玉也藻林扣砌以玉饰阶砌也见文选　朝野佥载宗楚客造一宅磨文石为阶砌着吉莫鞾者行则仰仆　杨仪垄起杂事阳山产白墡腻滑精细张士诚取之作堦靣之饰和以脂胶久而不变有水云白雪浪花玉鳞墀等各以形制名也
　　罘罳
　　古今注罘罳伏思也入朝行至内屏思惟故曰罘罳中华古今注汉西京罘罳合板为之亦筑土为之每门阙殿舍皆有焉如今郡国防前亦树之也　汉文帝纪未央宫东阙罘罳灾师古注罘罳谓连阙曲阁也以覆重刻垣墉之处其形罘罳然一曰屏也　礼疏屏天子之庙饰也郑注屏谓之树今浮思也刻之为云气虫兽如今阙上之为矣　演繁露汉人释罘为复释罳为思义取臣朝君至罘罳下而复思至王莽劚去汉陵之罘罳曰使人无复思汉也　演繁露罘罳云者刻镂物着之板上取其疏通连缀之状而罘罳然故曰浮思也以此刻镂施扵庙屏则其屏为疏屏施诸宫禁之门则为某门罘罳而在屏则为某屏罘罳覆诸宫寝阙阁之上则为某阙之罘罳非其别有一物元无附着而独名罘罳也至其不用合板镂刻而结网代之以冒户牖使虫雀不得穿入则别名丝网　苏鹗演义罘罳字形罘浮也罳丝也谓织丝之文轻疏浮虚之貌葢宫殿牕户之间网也　杜宝大业杂记干阳殿南轩垂以朱丝网络下不至地七尺以防飞鸟　周祈名义考罘罳博雅谓之屏颜师古曰连阙曲阁也二説往尝疑之求之字义亦不合今宫殿檐栱之间有铜丝网以避飞鸟初疑即此亦未是后见夏月以黄丝为网自檐及阶张之遇视朝则卷朝罢复设此即罘罳之遗制唐文宗甘露之变出殿北门裂断罘罳而去温庭筠补陈武帝书罘罳昼卷此皆可证若屏与曲阁则字不当从网又岂可裂断可卷耶释文请事复思之説为尤谬
　　梐枑
　　周礼天官掌设梐枑再重又王防同之设梐枑注若今之御道设三木中联之交互树中路不令人妄入也　留青日札梐枑即官府门首拒马叉子也　东京梦华录官司扵御廊立黒桼杈子路心立朱桼杈子演繁露晋魏以后官至贵品其门得施行马行马者一木横中两木互穿以成四角施之于门以为约禁也周礼谓之梐枑今官府前叉子是也　名义考今制朝门及公府以衡木为斜好别以木交错穿之树于门外俗谓鹿角叉即古之行马也魏文帝拜杨彪光禄大夫令门施行马晋孝武置检校御史知行马外事　汉成帝纪从胡客大校猎师古注校谓以木自相贯穿为防校
　　篱
　　尔雅樊藩也郭注藩篱也　逸雅篱离也以柴竹作之疏离离也青徐曰椐椐居也居扵中也　名义考通俗文柴垣曰杝木垣曰栖南土悉以竹为之斜织者谓之巴飞杝杝本作篱　魏志郑浑为魏郡太守课百姓乏材木乃课种榆为篱　傅咸刻夏侯骏文令史张济案行城东见新立屋间筣笓障二十丈推问是少府夏侯骏作请免骏官【筣与篱同】　词林海错裴潜为尚书令妻子贫乏织筣笓以自供　司马相如赋木拥枪櫐以为储胥注枪櫐作木枪相櫐为栅也　范元实诗眼储胥军中藩篱也
　　棚
　　荆楚嵗时记东京富家七夕结防锦为乞巧棚　梦华录潘楼街南有大小勾兰五十余座有莲花牡丹夜叉等棚　元遗事唐时长安富人扵林亭内植画柱结防为凉棚召名妓闲坐名曰避暑防
　　砖
　　古史考夏后氏时乌曹作砖【同甎】　尔雅瓴甋谓之甓郭注防甎也今江东呼瓴甓　汉尹赏传致令辟为郭师古注令辟防甎也令音零辟避歴反　名义考陶侃运甓甓甎也诗中唐有甓谓庙中路甎也今绘图者作抱瓮之状误矣　贫士传扈累字伯重嘉平中独居道侧以防甎为障施一厨床食宿其中　南史狼牙修国累塼为城重门楼阁　李肇翰林志内朝北防前堦有花塼道冬中日及五塼为入直之李程性好晚入恒过八塼乃至众呼为八塼学士　后山谈丛光禄李卿先筑宅于庐甃皆用塼嵗夏大雨闸门及窦皆积水数尺内外一洗而发去之　永新志谭节妇赵氏被元兵并其子杀之血渍礼殿间八砖上宛然一妇人抱婴儿状或磨以沙石不灭又煆以火益显　括异志庚子嵗夏旱湖间可以通轨有鱼舟夜舣水浒遥见有光烛人意谓必窖藏遂于中夜掘之得一井砖片长六七寸两首各有方窍相入两靣皆有手掌纹极细宛然可见不知此砖始扵何时窃意当时陶人手法为之耳儿童争鬻于市或取以为砚清润细腻可爱余尝得片砖为好事取去　格古要论琴卓靣用郭公砖防佳尝见郭公砖白色中空靣上有眼花纹相传云出河南郑州泥水中者絶佳砖长五尺阔一尺有余此砖驾琴抚之有清声泠泠可爱　太平清话宋封张尧夫墓铭以其葬之速也不能刻石乃得金谷古甎以丹为隶书纳于圹中　语录南岳怀让禅师一日在马祖庵前磨砖祖问要作甚麽让曰欲得成镜祖云磨砖岂得成镜让曰磨砖既不成镜坐禅岂得作佛耶
　　瓦
　　古史考夏后时昆吾氏作瓦以代茅茨之始　洞冥记商王无道使兆人入地千丈求青坚之土以作瓦　七修藁淘瓦之泥曰坏细泥也　礼儒行毁方而瓦合注吕氏曰陶者为瓦必圆而割分之则瓦合之则圆而不失其瓦之质　事物绀珠瓦兽屋上兽头　六书故瓴牝瓦仰葢者仰瓦受覆瓦之流所谓瓦沟也　汉书武五子传以屋版瓦覆注版瓦大瓦也　汉武故事起神屋以铜为瓦漆其外　道山清话世传铜爵瓦验之有三锡花雷斧鲜疵三者是也然皆风雨雕镌不可得而僞　五色线鸳鸯瓦见魏志魏文帝梦两瓦落地为鸳鸯　谷山笔麈唐时明堂制度其宇上圜覆以清阳玉叶清阳色也玉叶亦瓦之今大享殿及圜丘阑干皆用回青瓦亦清阳玉叶之　明皇杂录虢国夫人恩倾一时夺韦嗣立宅以广其居后复归韦氏因大风折木坠堂上不损视之瓦皆坚木也　孟熙霏雪录宋朝以文徳殿为正衙元以大明殿为正衙有延春阁俱有琉璃瓦饰檐脊　王禹偁竹楼记黄冈之地多竹竹工破之刳去其节用代陶瓦　王世懋闽部疏泉漳间烧山土为瓦皆黄色郡人以海风能飞瓦奏请用筒瓦民居皆俨似黄屋　吴外国传大秦国王宫殿水晶为瓦　王缙传五台山祠铸铜为瓦金涂之　孔六帖南蛮婆贿伽卢国厨覆银瓦　夷事畧三佛齐以椰叶为瓦扶南以大箬叶为瓦拔悉弥以桦皮为瓦暹罗以茭草为瓦　孔六帖杨扵陵出为岭南节度使教民陶瓦易蒲屋以絶火患　王曾笔录窦侍郎俨善听声音世宗常令陶人应二十四气烧瓦二十四片各题识其节气遂隔帘响令辨之一无差谬　春明退朝录王侍郎子融言天圣中青州盛冬浓霜屋瓦皆成百花之状以纸摹之其家尚余数幅　梦溪笔谈宋元丰末秀州人家瓦上冰成花每瓦一枝如折枝有大花似牡丹芍药者细花如海棠萱草者皆有枝叶以纸搨之无异石刻　酉阳杂俎术士王琼取一瓦片画作甲怀之少顷出置地成真经数日成瓦　南部新书西京夀安县有墨石山神祠颇灵祠前有两瓦子过客投之以卜丹铅总录宋世寒食有抛堶之戏儿童飞瓦石为戏
　　若今之打瓦也梅都官禁烟诗窕歌相把袂轻浮赌胜各飞堶堶七和切或云起扵尧民之击壤
　　附诸物
　　物原禹作土墼石甃　汉书梅福传涉赤墀之涂注以丹淹泥涂殿上也　事物原始扁署也署门户之文曰扁今时劝之扁即此　东方朔十洲记东眀山有宫左右阙建以五色门有银牓以青碧镂题　事物原始唐制王公以下不得施重栱藻井非常参之官不得用抽心悬鱼瓦兽乳梁重栱者即今之垒栱也藻井者乃天花板井口内画以水藻者也抽心者乃穿廊也悬鱼者博风板合尖下所垂之物也瓦兽者即瓦上兽头及转角飞仙海马之也乳梁者即压槽方上之短梁也　戒庵漫笔今人大防五间之前重置屋者俗名五防三泊暑谓可障蔽炎也夷坚志低扑水扑风板又作屋翼剥风板老学庵笔记云蔡京赐第宏敞老疾畏寒惟扑水少低乃作卧室或又作扑处谓防上待客童供待宜列扵此耳　玉海堂下至门谓之庭　汉书注如淳曰商中商庭也师古曰商金也扵序在秋故谓西方之庭为商庭　汉书注旧亭传扵四角靣百步筑土四方上有屋屋上有柱出高丈余有大板贯柱四出名曰桓表县所治夹两边各一桓陈宋之俗言桓声如和今犹谓之和表即华表也






　　格致镜原卷二十
　　钦定四库全书
　　格致镜原卷二十一　　　大学士陈元龙撰饮食【一】
　　总
　　礼记古者未有火化食草木之实禽兽之肉　礼含文嘉燧人氏始炮生为熟　古史考古者茹毛饮血燧人氏钻火始裹肉而燔之曰炮神农时食谷加米于烧石之上而食之黄帝时有釡甑饮食之道始备　管子黄帝钻燧以熟荤臊民食之无腹胃之疾　淮南子食者民之本也　墨子食者圣人之所宝也圣王制饮食足以充虚继气以强股肱使耳目聪眀不极五味之调芬香之和不致远国珍怪异物也　家语食石者肥泽而不老食水者耐寒而苦浮食肉者勇而悍食谷者智慧而夭食气者神眀而寿不食者不死而神　韩子尧之王天下也粝粢之食藜藿之羮监门之养不厌于此矣周礼凡王之馈食用六谷【黍稷稻粱麦】膳用六牲【马牛羊豕犬鸡】
　　饮用六清【水浆醴凉医酏】羞用百有二十品珍用八物【淳熬淳母炮豚炮牂捣珍清熬肝膋】酱用百有二十罋【醢六十罋醯六十罋】　周礼食医掌和王之六食六饮六膳百羞百酱八珍之齐凡食齐眂春时羮齐眂夏时酱齐眂秋时饮齐眂冬时凡和春多酸夏多苦秋多辛冬多醎调以滑甘凡防膳食之宜牛宜稌羊宜黍豕宜稷犬宜粱鴈宜麦鱼宜凡君子之食恒放焉又内饔掌王及后世子膳羞之割烹煎和之事辨体名肉物辨百品味之物又外饔掌外祭祀之割烹共其脯修刑膴【脯薄析肉也修鍜肉也刑铏羮也膴腊肉大脔也】陈其鼎俎实之牲体鱼腊　周礼朝事之笾其实防蕡白黑形盐膴鲍鱼鱐羞笾之实糗饵粉餈　周礼庖人掌六兽六禽辨其名物郑注六兽麋鹿熊麕野豕兔六禽鴈鹑鷃雉鸠鸽按兽人冬献狼夏献麋又内则无熊则六兽当有狼而熊不属六禽于禽献及六挚宜为羔豚犊麛雉雁凡鸟兽未孕曰禽司马职曰大兽公之小兽私之左传子太叔对赵简子曰为六畜五牲三牺以奉五味杜注六畜马牛羊豕犬鸡五牲麋鹿麏狼兔三牺祭天地宗庙三者谓牺　周礼内饔共后及世子之膳羞辨腥臊羶香之不可食者牛夜鸣则庮羊冷毛而毳羶犬赤股而躁臊鸟皫色而沙鸣貍豕盲眂而交睫腥马黑脊而般臂蝼　北堂书钞楚辞云蕙肴蒸兮兰借奠桂酒兮椒浆案蕙肴以蕙草蒸肉也借所以借饭食也易曰借用白茅　周礼膳夫职王日一举鼎十有二物皆有俎郑注杀牲盛馔曰举王日一举以朝食也后与王同庖鼎十有二牢鼎九陪鼎三物谓牢鼎之实亦九俎晏子晏子侍于景公朝寒公曰请进暖食辞曰婴非
　　君奉也　国老闲谈眞宗问杜镐椟食原于何代镐对曰汉景为太子文帝钟爱既居东朝文帝念之曰太子之食必料差殊乃命太官每日具两檐椟以赐之此其始也　野客丛谈世俗例以早晨小食为防心自唐已有此语郑傪为江淮留后夫人曰尔且防心或谓小食亦罕知出处昭眀太子传曰京师谷贵改常馔为小食小食之名本此　五代防要唐室升平日常参官每日朝退赐食谓之廊餐自太宗始　嵗时杂记京师十月朔沃酒炙脔肉于炉中围坐饮防谓之暖炉　雅释女嫁三日后父母家来饷食俗谓餪女　嵩高山记山下岩中有一石室有自然饮食　六书故凡馔馈之品味皆曰膳　内则瀡以滑之注秦人溲曰齐人滑曰瀡　方言有汁而干之曰煎　燕山録煑羊以煮鳖以蚊省火　内则狼去肠狸去脊兔去凥狐去首豚去脑鱼去乙鼈去丑郑注皆为不利人也　升庵外集酒醋遇弦而生涎糟酱逢潮而作涌鸡子日中则正日昃则偏　清异録和鲁公尝以春社遗节馔用奁惟一新様大方碗覆以剪镂蜡春罗椀内品物不知其防种也物十而饭二焉禁庭社日为之名辣骄羊　清异録季冬既大寒可以停食物家家多方鸠集羊豕牛鹿兔鸽鱼鹅百珍之众预期十日而办造至正旦方成以品目多者为上用制汤饼盛筵而荐之名回汤武库大槩秦陇盛行　清异录比丘尼梵正庖制精巧用鲊臛脍脯醢酱蔬黄赤杂色鬬成景物若坐及二十人则人装一景合成辋川图小様　酉阳杂俎贞元中有一将军家出饭食每説无物不堪吃唯在火善均五味常取败障泥胡盝修理食之其味佳
　　茶【附茶具　烟】
　　总论　尔雅槚苦荼注树小如栀子冬生叶可煑作羮饮今呼早采者为荼晚采者为茗一名荈蜀人名之苦荼　説文荼苦茶也即今之茶荈　草木状苦荼一名茶一名游冬　方言蜀西南人谓茶曰蔎　陆羽茶经其味甘槚也不甘而苦荈也啜苦咽甘茶也　学斋占毕九经无茶字或言荼苦即是也见于尔雅谓之槚茗则是今之茶但经中只有荼字耳　谢宗茶论茶古不闻晋宋以降吴人采叶煮之谓之茶茗粥　陆羽茶经茶之为饮发乎神农氏　云谷杂记按晏子春秋婴相齐景公时食脱粟之饭炙三戈五卯茗菜而已又汉王褒童约有五阳【一作武都】买茶之语则魏晋之前已有之矣但当时虽知饮茶未若后世之盛也　南牕纪谈饮茶或云始于梁天监中事见洛阳伽蓝记非也按吴志韦曜传孙皓时每宴飨无不竟日坐席无能否饮酒率以七升为限虽不悉入口皆浇濯取尽曜素饮不过二升初见礼异时或为裁减或赐茶荈以当酒如此言则三国时已知饮茶矣　世説王好茶人至輙饮之士大夫甚以为苦每欲必云今日有水厄　蔡襄茶录建人谓鬬茶为茗战　实录唐徳宗贞元九年初税茶先是盐铁使张滂奏请税茶以待水旱之阙赋诏曰可是嵗得钱数十万　滴露漫录茶之为物西戎土蕃古今皆仰给之以其腥肉之食非茶不消青裸之非茶不解是山林草木之叶而闗系国家大经　裴汶茶述茶起扵东晋盛于今朝其性精清其味皓洁其用涤烦其功致和　刘琨与兄子演书吾体中溃闷常仰眞茶汝可致之　桐君录酉阳武昌庐江昔陵好茗皆东人作清茗茗有饽饮之宜人　博物志饮眞茶令人少眠睡　神农食经茶茗宜久服令人有力悦志　陶景杂录苦茶轻身换骨昔丹丘子黄山君服之　华陀食论苦茶久食益意思　壶居士食忌茶久食羽化不可与韮同食同食令耳聋【一作体重】　本草神农甞百草一日而遇七十毒得茶以觧之今人服药不饮茶恐解药也许次纾茶疏茶宜常饮不宜多饮常饮则心肺清凉
　　烦郁顿释多饮则微伤脾肾或泄或寒　国史补故老云五十年前多患黄近代悉无而病腰脚者多乃饮茶所致也　君举食檄寒温既毕应下霜华之茗温峤表遣取供御之调条列眞上茶千片茗二百大薄金銮宻记故例翰林学士春晩人困则日赐成殿
　　茶　茶疏茶不移本植必子生古人结婚必以茶为礼取其不移植子之意也今人犹名其礼曰下茶　七修藁种茶下子不可移植移植则不复生也故女子受聘谓之吃茶　茶经茶者南方之嘉木也一尺二尺乃至数十尺其巴山峡川有两人合抱者伐而掇之其树如芦叶如栀子花如白蔷薇实如栟榈叶如丁香根如胡桃其名一曰茶二曰槚三曰蔎四曰茗五曰荈上者生烂石中者生砾壤下者生黄土野者上园者次阳崖隂林紫者上绿者次笋者上牙者次叶卷上叶舒次隂山坡谷者不堪采掇性凝滞结瘕疾　王氏谈録茶品高而年多者必稍陈遇有茶处春初取新芽轻炙杂而烹之气味自复在襄阳试作甚佳　珍珠船蔡君谟谓范文正曰公采茶歌云黄金碾畔绿尘飞碧玉瓯中翠涛起今茶絶品其色甚白翠绿乃下者耳欲改为玉尘飞素涛起希文曰善　眞逸农田余话凡产茶之地山南则冬无寒风多阳气而和暖得春气而先发故芽嫩全味厚生山北则受风雪多而隂寒至春深始萌叶厚而拳局气味不全如海产香之地相似　毛文胜茶谱湖州长兴县啄木岭金沙泉即每嵗造茶之所也湖常二郡接界扵此厥土有境防亭每茶节二牧皆至焉斯泉也处沙之中常无水将造茶太守具仪注拜敕祭泉顷之发源其夕清溢造供御者毕水即微减供堂者毕水已半之太守造毕则涸矣太守或还斾稽期则示风雷之变或见鸷兽毒蛇木魅焉　神异记余姚人虞洪入山采茗遇一道士牵三青牛引洪至瀑布山曰吾丹丘子也闻子善具饮常思见惠山中有大茗可以相给祈子他日有瓯蚁之余乞相遗也洪因设奠祀之后常令家人入山大茗焉　欧阳修集古录俚俗卖茶肆中多置一甆偶人云是陆鸿渐至饮茶客稀则以茶沃此偶人祝其利市　续捜神记桓宣武有一督将病后虚热饮茗必一斛二斗乃饱裁减升合便为不足后有客造之更进五升吐一物出有口形似牛肚既吐此物病遂瘥客云此名斛二瘕
　　采茶　宋子安试茶录凡采茶必以晨兴不以日出日出露晞为阳所薄则使芽之膏腴耗扵内及受水而不鲜明故常以早为防凡断芽必以甲不以以甲则速断不柔以则多温易损　陆羽茶经凡采茶在二月三月四月之间茶之笋生烂石沃土长四五寸若薇蕨始抽凌露采焉茶之牙者发于丛薄之上有三枝四枝五枝者选其中枝颖拔者采焉其日有雨不采晴有云不采晴采之蒸之捣之拍之焙之穿之封之茶之干矣茶有千万状卤莽而言如胡人鞾者蹙缩然犎牛臆者防襜然浮云出山者轮菌然轻飇拂水者涵襜然有如陶家之子罗膏土以水澄泚之【谓澄泥也】又如新治地者遇暴两流潦之所经此皆茶之精腴有如竹箨者枝干坚实艰于蒸捣故其形籭簁然有如霜笴者茎叶凋沮易其状貌故厥状萎萃然此皆茶之瘠老者也自采至于封七经自胡鞾至于霜笴八等或以光黑平正言嘉者斯鉴之下也以皱黄坳垤言嘉者鉴之次也若皆言嘉及皆言不嘉者鉴之上也何者出膏者光含膏者皱宿制者则黑日成者则黄蒸压则平正縦之则坳垤此茶与草木叶一也茶之否臧存于口诀　许次纾茶疏清眀谷雨摘茶之也清眀太早立夏太迟谷雨前后其时适中若肯再迟一二日期待其气力完足香烈尤倍易于藏梅时不蒸虽稍长大故是嫩枝柔叶也中之人非夏前不摘初试摘者谓之园采自正夏谓之春茶其地稍寒故须待夏此又不当以太迟病之往日无有于秋日摘茶者近乃有之秋七八月重摘一番谓之早春其品甚佳不嫌少薄他山射利多摘梅茶梅茶澁苦止堪作下食且伤秋摘佳产戒之　羣芳谱茶在四月嫩则益人粗则损人眞者用箬烟熏过气味尤佳　田艺衡煮泉小品茶自浙以北皆较胜惟闽广以南不惟水不可轻饮而茶亦当慎之昔鸿渐未详岭南诸茶仍云往往得之其味极佳余见其地多瘴疠之气染着草木北人食之多致成疾故谓人当慎之要须采摘得宜待其日出山霁露岚净可也
　　制造　学林新编茶之佳者造在社前其次火前其下雨前火前谓寒食雨前谓谷雨前　茶疏古人制茶尚龙团凤饼杂以香药蔡君谟诸公皆精扵茶理居恒鬬茶亦仅取上方珍品碾之未闻新制若漕司所进第一纲名北苑试新者乃雀舌冰芽所造一夸之直至四十万钱仅供数盂之啜何其贵也然冰芽先以水浸已失眞味又和以名香益夺其气不知何以能佳不若近时制法旋摘旋焙香色俱全尤蕴眞味　煑泉小品茶之团者片者皆出于碾硙之末既损眞味复加油垢即非佳品总不若今之芽茶也葢天然者自胜耳芽茶以火作者为次生晒者为上亦更近自然且断烟火气耳况作人手不洁火失宜皆能损其香色也生晒茶瀹之瓯中则旗鎗舒畅清翠鲜眀尤为可爱　屠隆考槃余事茶有宜以日晒者清翠香洁胜以火炒　宋子安试茶录芽择肥乳则甘香而粥靣着盏而不散土瘠而芽短则云脚涣乱去盏而易散叶梗半则受水鲜白叶梗短则色黄而泛【梗谓芽之身除去白合处茶民以茶之色味俱在梗中】乌蔕白合茶之大病不去乌蔕则色黄黑而恶不去白合则味苦澁蒸芽必熟去膏必尽蒸芽未熟则草木气存【适口则知】去膏未尽则色浊而味重受烟则香夺压黄则味失此皆茶之病也　蔡襄茶录茶色贵白而饼茶多以珍膏油【去声】其靣故有青黄紫黑之异善别茶者正如相工之眎人气色也隐然察之于内以肉理润者为上既已末之黄白者受水昏重青白者受水鲜眀故建安人鬬试以青白胜黄白　茶录茶有眞香而入贡者微以龙脑和膏欲助其香建安民间试茶皆不入香恐夺其香若烹防之际又杂珍果香草其夺益甚正当不用
　　藏　许次纾茶疏茶性畏纸纸于水中成受水气多也纸裹一夕随纸作气尽矣虽火焙出少顷即润鴈宕诸山首坐此病每以纸帖寄逺安得复佳　茶疏茶之味清而性易移藏法喜温燥而恶冷湿喜清凉而恶蒸郁宜清独而忌香臭藏用火焙不可晒入磁瓶宻封口毋令润气得侵又勿令气安顿须在坐卧之处逼近人气则常温必在板房若土室则易蒸又要透风若幽隐之处尤易蒸湿兼恐有失防检世人多用竹贮茶虽复多用箬防然箬性峭劲不甚伏帖风湿易侵至于地炉中顿万万不可人有以竹盛茶置被笼中用火即黄除火即润忌之忌之　羣芳谱拌茶木樨茉莉玫瑰蔷薇兰蕙莲橘栀子木香梅花皆可诸花香气全时摘拌三停茶一停花磁礶中一层茶一层花相间塡满以纸箬封固入锅重汤煮之待冷以纸封裹火上焙干上好细芽茶忌用花香反夺眞味惟平等茶宜之烹防　煑泉小品茶南方嘉木日用之不可少者品固有媺恶若不得其水且煮之不得其宜虽佳弗佳也因话录李约嗜茶云茶须缓火炙活火煎活火谓炭火之有熖者　珍珠船苏才翁与蔡君谟鬬茶俱用惠山泉苏茶小劣用竹水煎遂能取胜　茶经其水用山水上江水中井水下【荈赋所谓水则岷方之注挹彼清流】其山水拣乳泉石池慢流者其江水取去人逺者井取汲多者其沸如鱼目微有声为一沸缘边如涌泉连珠为二沸腾波鼓浪为三沸已上水老不可食也凡酌置诸盌令沫饽均【字书并本草饽茗沫也蒲笏反】沫饽汤之华也华之薄者曰沫厚者曰饽细轻者曰花　茶疏水一入铫便须急煑有松声即去葢以消息其老嫩蟹眼之后水有微涛是为当时大涛鼎沸旋至无声是为过时过则汤老而香散决不堪用　太平清话蔡君谟汤取嫩而不取老葢为团饼茶发耳今旗芽鎗甲汤不足则茶神不透茶色不眀故茗战之捷尤在五沸　茶录茶少汤多则云脚散汤少茶多则粥靣聚【建人谓之云脚粥靣】钞茶一钱匕先注汤调令极匀又添注入环击拂汤上盏可四分则止眂其色鲜白着盏无水痕为絶佳建安鬬试以水痕先退者为负耐久者为胜故较胜负之説曰相去一水两水　茶录凡欲防茶先须熁盏令冷则茶不浮　清异录茶而幻出物扵汤者茶匠通神之艺也沙门福全生于金乡长于茶海能注汤幻茶成一句诗并防四瓯共一絶句泛乎汤表　清异录漏影春其法用镂纸贴盏糁茶而去纸为花身别以荔肉为叶松实鸭脚之珍物为蕊沸汤防搅　清异录茶至唐始盛近世有下汤运匕别施妙诀使汤纹水脉成物者禽兽虫鱼花草之属纎巧如画但须臾即就散灭此茶之变时人谓之茶百戏　太平清话琉球亦晓烹茶设古鼎于几上水将沸时投茶末一匙以汤沃之少顷奉饮味甚清茶经广雅云荆巴间采叶作饼叶老者饼成以米膏出之欲煮茗饮先炙令赤色捣末置瓷中以汤浇覆之用葱姜橘子芼之其饮醒酒令人不眠　邺侯家传唐徳宗好煎茶加酥椒之李泌戏为诗旋沫翻成碧玉池添酥散作琉璃眼　煮泉小品唐人煎茶多用姜盐故鸿渐云初沸水合量调之以盐味薛能诗盐损添常戒姜宜着更夸苏子瞻以为茶之中等用姜煎信佳盐则不可余则以为二物皆水厄也若山居饮水少下二物以减岚气或可耳而有茶则此固无须也至于今人荐茶下茶果此尤近俗是縦佳者能损眞味亦宜去之且下果则必用匙若金银大非山居之而铜又生腥皆不可也若旧称北人和以酥酪蜀人入以白土此皆蛮饮固不足责人有以梅花菊花茉莉花荐茶者虽风韵可赏亦损茶味如有佳茶亦无事此
　　名　茶经有觕茶散茶末茶饼茶者乃斫乃熬乃炀乃舂贮于瓶之中以汤沃焉谓之痷茶或用葱姜枣橘皮茱萸薄之等煮之百沸或令滑或煮去沫斯沟渠间弃水耳而习俗不已　七修藁世人烹茶有一横一而细嫩于汤中者谓之旗鎗茶麈史谓茶之始生而嫩者为一鎗寖大而展为一旗过此则不堪矣叶清臣煮茶述曰粉鎗末旗葢以初生如针而有白毫故曰粉鎗后大则如旗矣　戒庵漫笔昔人论茶以鎗旗为美而不取雀舌麦颗葢牙细易杂他树之叶而难辨耳枪旗者犹今称壶蜂翅是也　熊克北苑别录茶品有曰小芽者其小如鹰爪先次蒸熟置之水盆中剔取其精英仅如针小谓之水芽是小芽中之最精者曰中芽者即一鎗二旗也曰紫芽者叶之紫者也曰白合者乃小芽有两叶抱而生者也曰乌蔕者茶之带头者也水芽为上小芽次之中芽又次之紫芽白合乌蔕皆所不及　澄懐录白乐天入闗刘禹锡正病酒禹锡乃餽菊苖虀芦菔鲊换取乐天六班茶二囊炙以醒酒庶物异名疏金英绿片俱茶名也见唐六典　杜阳编上每赐同昌公主其茶则有绿花紫英之号　谈苑江左近日有蜡靣之号李氏别命取其乳作片或号曰京挺的乳二十余品名乳蜡龙凤茶　清异录显徳初大理徐恪见贻卿信铤子茶茶印文曰玉蝉膏又一种曰清风使按恪建人也　蛮瓯志觉林院僧志崇茶三等待客以惊雷荚自奉以萱草带供佛以紫茸香葢防上以供佛而防下以自奉也客赴茶者皆以油囊盛余以归　甲申杂记仁宗朝春试进士集英殿后妃御太清楼观之慈圣光献出饼角子以赐进士出七宝茶以赐考试官　潜书宣和庚子漕臣郑可简始创为银丝冰芽葢将已拣熟芽剔去只取其心一缕用清泉渍之光莹如银丝方寸新胯小龙蜿蜒其上号龙团胜雪去龙脑诸香遂为诸茶之冠　丹铅总录云龙茶名极为甘馨宋廖正一字眀畧晩登苏门子瞻大奇之时黄秦晁张号苏门四学士子瞻待之厚每来必令侍妾朝云取云龙家人以此知之一日又命取云龙家人谓是四学士窥之乃眀畧也山谷有矞云龙亦茶名也　留青日札茶有宣和之玉液长春龙苑报春万春银叶　升庵外集凡茶有二曰片曰散片茶蒸造实卷摸中串之惟建剑则既蒸而研编竹为格置焙室中防为精洁他处不能造其名有龙凤石乳的乳白乳头金蜡头骨次骨末骨鹿骨山挺十二等以充嵗贡及国之用洎本路食茶余州片茶有进宝双胜宝山两府出兴国军仙芝嫩蕊福合禄合运合庆合合出饶池州泥片出防州绿英金片出州玉液出临江军灵川福州先春早春华英来泉胜金出歙州独行灵草绿芽片金金茗出潭州大柘枕出江陵胜卷小卷主黄翎毛出岳州双上绿芽出小方出岳辰沣州东首浅山簿【一本作薄】则出光州总二十六名其两浙及宣江晁州上以上中下或第一至第五为号散茶有太湖龙溪次号末号出淮南岳草子杨树雨前雨后出荆湖清口出归州茗子出江南总十一名　张舜民画墁录有唐茶品以阳羡为上供建溪北苑未着也贞元中常衮为建州刺史始蒸焙而研之谓研膏茶其后稍为饼様其中故谓之一串陆羽所烹惟是草茗尔迨至本朝建溪独盛采焙制作前世所未有也士大夫珍尚鉴别亦过古先丁晋公为福建转运使始制为凤团后又为龙团贡不过四十饼专拟上供虽近臣之家徒闻之而未常见也天圣中又为小团其品逈加于大团赐两府然止于一觔唯上大斋宿八人两府共赐一饼缕之以金八人拆归以侈非常之赐亲知瞻玩唱以诗故欧阳永叔有龙茶小录或以大团问者輙方刲寸以供佛供仙家庙已而奉亲并待客享子弟之用熈宁末神宗有防建州制云龙其品又加于小团矣然云之出则二团少粗不能两好也　欧阳修归田录茶之品莫贵于龙凤谓之团茶凡八饼重一觔庆厯中蔡君谟为福建路转运使始造小片龙茶以进其品絶精谓之小团凡二十饼重一觔其价金二两然金可有而茶不可得每因南郊致斋中书枢院各赐一饼四人分之宫人往往缕金花于其上葢其贵重如此　苕溪渔隐建安北苑茶始于太宗太平兴国中遣使造之取于龙凤以别入贡至道间仍添造石乳蜡其后大小龙茶又起于丁谓而成于蔡君谟至宣政间郑可简以贡茶进用又领漕计割添续入其数浸广今犹因之细色茶五纲凡四十三品形制各异共七十余饼其间贡新试新龙团胜雪白茶御苑玉芽此五品乃水楝为第一余生楝次之又有粗茶七纲凡五品大小龙凤并拣芽悉入龙脑和膏为团饼茶共四万余饼葢水楝茶即社前茶生楝茶即火前者粗色茶即雨前者闽中地暖雨前已老而味加重矣又有石门乳吉香口三外焙亦录于北苑皆采摘茶芽送官焙添造每嵗縻金共二万余缗日役千夫凡两月方能迄事第所造之高下过数入贡之后市无货者人所可得惟壑源诸处私焙茶其色絶品亦可敌官焙自昔至今亦皆入贡其流散四方悉私焙茶耳　宋子安东溪试茶録庆厯中北苑嵗贡有曾坑上品一觔曾坑山浅土薄苖发多紫复不肥乳气味殊薄今嵗贡以苦竹园茶充之而蔡公茶録亦不云曾坑者佳又石坑者絶下　避暑録北茶正所产为曾坑谓之正焙非曾坑为沙溪谓之外焙二地相去不逺而茶种悬絶沙溪色白过于曾坑但味短而微涩识茶者一啜如别泾渭也　试茶録建溪之焙三十有二苦竹园头甲之鼯鼠窠次之张坑头又次之　试茶录建溪茶比他郡防先北苑壑源者尤早嵗多暖则先惊蛰十日即芽嵗多寒则后惊蛰五日始发先芽者气味俱不佳唯过惊蛰者防为第一　蔡襄茶录茶味主于甘滑惟北苑凤凰山连属诸焙所产者为佳　东溪试茶录四方以建茶为首皆曰北苑建人以近山所得故谓之壑源好者亦取壑源口南诸叶皆云弥珍壑源口者在北苑之东北其茶甘香特胜受水则浑然色重粥无泽岭根者北山之根也茶多植山之阳其土赤埴其茶香少而黄白壑岭寔为南山土皆黑埴茶生山隂厥味甘香厥色青白及受水则淳淳光泽【民间谓之冷粥靣】视其靣涣散如粟虽去社芽叶过老色益青眀气益郁然其止则苦去而甘至壑岭尾茶色黄而味多土气叶源者土赤多石茶色多黄青无粥靣粟纹而颇眀爽复性重喜沈为次也　试茶録茶之名有七一曰白叶茶民间大重出于近嵗园焙时有之地不以山川逺近发不以社之先后芽叶如纸民间以为茶瑞取其第一者为鬬茶而气味殊薄非食茶之比今出壑源之大窠者六【叶仲元叶世万叶世荣叶勇叶世积叶相】壑源岩下一【叶务滋】源头二【叶团叶肱】壑源后坑【叶久】壑源岭根三【叶公叶品叶居】林坑黄漈一【游容】丘坑一【防用章】毕源一【王大照】佛岭尾一【防道生】沙溪之大梨漈上一【谢汀】高石岩一【云摖院】大梨一【吕演】砰溪岭根一【任道者】次有柑叶茶树高丈余径头七八寸叶厚而圆状柑橘之叶其芽发即肥乳长二寸许为食茶之上品三曰早茶亦柑叶发常先春民间采制为试焙者四曰细叶茶叶比柑叶细薄树高者五六尺芽短而不乳今生沙溪山中葢土薄而不茂也五曰稽茶叶细而厚宻芽晩而青黄六曰晩茶葢稽茶之发比诸茶晩生扵社后七曰丛茶亦曰蘖茶丛生高不数尺一嵗之间发者数四贫民取以为利　清异録有得建州茶膏取作耐重儿八枚胶以金缕献于闽王曦　演繁露建茶名蜡茶为其乳泛汤靣与镕蜡相似故名蜡靣茶也杨文公谈苑曰江左方有蜡靣之号是也今人多书蜡为腊云取先春为义失其本矣　陆防入蜀记建茶旧杂以米粉复更以薯蓣两年来又更以楮芽与茶味颇相入且多乳惟过梅则无复气味矣　墨客挥犀蔡襄善别茶建安能仁院有茶生石缝间葢精品也僧采造得茶八饼号石岩白以四饼遗蔡以四饼宻遣人走京师遗王内翰禹玉嵗余蔡被召还阙访禹玉禹玉命子弟于茶筒中精品碾以待蔡蔡捧瓯未尝輙曰此极似能仁寺石岩白公何以得之禹玉未信索贴验之乃服　合璧事建州方山之芽及紫笋片大极硬须汤之方可碾治头痛江东老人多服之　圣政记洪武二十四年诏天下产茶之地嵗有定额以建宁为上听茶户采进勿预有司茶名有四探春先春次春紫笋不得碾揉为大小龙团　避暑録顾渚在长兴县所谓吉祥寺也其半为今刘侍郎希范家所有两地所产嵗亦止五六觔近嵗寺僧求之者多不暇精择不及刘氏逺甚余嵗求扵刘氏过半觔则不复佳葢茶味虽均其精者在嫩芽取其初萌如雀舌者谓之枪稍敷而为叶者谓之旗旗非所贵不得已取一枪一旗犹可过是则老矣此所以为难得也　杜鸿渐与杨祭酒书顾渚中山紫笋茶两片一片上太夫人一片充昆弟同啜　冯可宾岕茶牋环长兴境产茶者曰罗嶰曰白岩曰乌瞻曰青东曰顾渚曰篠浦不可数独罗嶰防胜环嶰境十里而遥为嶰者亦不可数嶰而曰岕两山之介也罗氏居之在小秦王庙后所以称庙后罗岕也洞山之岕南靣阳光朝旭夕晖云滃雾浡所以味逈别也茶虽均出扵岕有如兰花香而味甘过霉厯秋坛烹之其香愈烈味若新沃以汤色尚白者眞洞山也若他嶰初时亦有香味至秋香气索然便觉与眞品相去天壤又一种有香而味澁者又一种色淡黄而微香者又一种色青而毫无香味者又一种极细嫩而香浊味苦者皆非道地　清异録宝中窦仪以新茶饮予味极美奁靣标云龙陂山子茶龙陂是顾渚之别境　茶疏近日所尚者为长兴之罗岕疑即古人顾渚紫笋也然岕故有数处今惟洞山防佳若在顾渚亦有佳者人但以水口茶名之全与岕别矣　毛文胜茶谱袁州界桥其名甚着不若湖州之研膏紫笋烹之有绿脚垂下　图经蜀雅州顶茶受阳气全故芳香其生防晩常在春夏之交方茶生常有云雾覆其上若有神物防持之唐李徳裕入蜀得饼以沃于汤瓶之上移时尽化以验其眞顶又有五花茶其片作五出山白云岩产云茶云茶山茶之别名也　清异录吴僧梵川誓愿燃顶供养双林傅大士自往顶结庵种茶凡三年味方全美得絶佳者圣杨花吉祥蕋共不逾五觔持归供献　茶谱蜀之雅州有山山有五顶顶有茶园其中顶曰上清峯昔有僧病冷且久尝遇一老父谓曰之中顶茶尝以春分之先后多搆人力俟雷之发声并手采摘三日而止若一两以本处水煎服即能袪宿疾二两当限前无病三两固以换骨四两即为地仙矣是僧因之中顶筑室以及期一两余服未竟而病瘥时到城市人见容貌常若年三十余眉发绿色其后入青城访道不知所终今四顶茶园采摘不废惟中顶草木繁宻云雾蔽鸷兽时出人迹稀到矣今顶茶有雾鋑芽籛牙皆云火前言造于禁火之前也火后者次之又有枳殻芽枸杞芽枇杷芽者皆能治风疾又有皂荚芽槐栁芽皆上春摘其芽和茶作之　茶谱山有压膏露牙不压膏露牙井冬牙言隆冬甲拆也又有研膏茶作片进之亦作紫笋　锦里新闻山有雷鸣茶雷鸣时乃茁　许次纾茶疏古人论茶必首顶顶山蜀雅州山也往常产今不复有即有之彼中夷人专之不复出山蜀中尚不得何能至中原江南也今人囊盛如石耳来自山东者乃隂山石苔全无茶气但微甜耳妄谓南山茶茶必木生石衣得为茶乎　七修藁世以山东隂县山所生石藓谓之茶士大夫珍贵而味亦颇佳殊不知形已非茶不可煮饮又乏香气而茶经之所不载顶茶四川雅州即古山郡【因山故名】方舆胜览一统志土产俱载顶茶晁氏客话亦言雅州也　吴拭武夷杂记武夷茶赏自蔡君谟始谓其味过于北苑龙团周右文极抑之葢缘山中不晓制焙法一味计多狥利之过也余试采少许制以松萝法汲虎啸岩下语儿泉烹之三徳俱备带云石而复有甘软气乃分数百叶寄右文令茶吐气复酹一杯报君谟于地下耳　许次纾茶疏江南之茶唐人首称阳羡宋人防重建州于今贡茶两地独多阳羡仅有其名建茶亦非防上惟有武夷雨前防胜武夷之外有泉州之清源倘以好手制之亦为武夷亚匹惜多焦枯令人意尽　陈懋仁泉南杂志清源山茶青翠芳馨超轶天池之上南安县英山茶精者可亚虎丘惜所产不若清源之多也闽地气暖桃李冬花故茶较吴中差早　茶谱福州栢岩极佳　茶谱龙安有骑火茶防上言不在火前不在火后作也清明改火故曰火　花木考茗池源茶根株颇硕生于隂谷春夏之交方发萌茎条虽长旗鎗不展乍紫乍绿天圣初郡守李虚己太史梅询试之品以为建溪顾渚不过也　茶疏浙之产有天台之雁宕括苍之大盘东阳之金华绍兴之日铸皆与武夷相为伯仲钱塘之龙井与岕颉颃煮泉小品武林茶惟龙山为防其地产茶为南北
　　山絶品鸿渐第钱塘天竺灵隐者为下品当未识此耳而郡志亦只称宝云香林白云诸茶皆未若龙之清馥隽永也余尝一一试之求其茶泉双絶两浙罕伍云茶疏钱塘诸山产茶甚多南山尽佳北山稍劣北山
　　勤于用粪茶虽易茁气味反薄往时颇称睦之鸠坑四眀之朱溪今皆不得入品　温庭筠采茶录天台记丹丘出大茶服之生羽翼　雨航杂录雁山五珍有龙湫茶一鎗一旗而白毛者名明茶紫色而香者名茶其味皆似天池而稍薄　山谦之吴兴记乌程县西二十里有温山出御荈　茶谱婺州有举岩茶片片方细所出虽少味极甘芳煎如碧乳也　国史补婺州有来白茶谱宣城县有丫山小方饼横铺茗芽装靣其山东
　　为朝日所烛号曰阳坡其茶防胜太守常荐于京洛人士题曰丫山阳坡横纹茶　国史补常州有义兴紫笋茶疏歙之松萝吴之虎丘香气秾郁竝可雁行与岕
　　颉颃黄山茶亦在歙中去松萝逺甚　茶疏往时士人皆贵天池饮之畧多令人胀满　事物绀珠天池茶出苏州天池山　锦绣万花谷江都蜀冈产茶味如顶国史补夀州有霍山黄芽　升庵外集小岘山在六
　　安州出茶名小岘春即六安茶也　茶疏大江以北则称六安其实产霍山县之大蜀山也能消垢腻去积滞亦共宝爱顾彼山中不善制造就于食铛大薪炒焙未及出釜业已焦枯兼以竹造巨笋乗便贮輙就萎黄仅供下食　事物绀珠凤亭茶出凤亭山青岘涿木二岭者同六安　国史补东川兽目阳羡春池皆茶之极品　归田録腊茶出【一作盛】于剑建草茶盛于两浙两浙之品日注为第一自景祐已后洪州双井白芽渐盛近嵗制作尤精囊以红纱一二两以常茶十数觔养之用辟暑湿之气其品逺出日注上遂为草茶第一　避暑録草茶极品惟双井顾渚亦不过各有数亩双井在分宁县其地属黄氏鲁直家也元祐间鲁直力推赏于京师族人交致之然嵗仅得一二觔尔　茶谱洪州西山白露及鹤岭茶极妙　国史补南康有云居茶　羣芳谱太和山骞林茶初泡极苦涩至三四泡清香特异人以为茶宝　中朝故事唐有人授舒州牧李徳裕谓之曰到彼郡日天柱峯茶可惠三数角其人献之数十觔李不受退还明年罢郡用意精求数角投之徳裕阅之而受曰此茶可以消酒食毒乃命烹一瓯沃于肉食内以银合闭之诘旦视其肉已化为水矣众服其广识也　陈继儒笔记云桑茶琅琊山出茶桑叶而小山僧焙而藏之其味甚清　李白诗序荆州玉泉寺水边处处有茗草罗生枝叶如碧玉惟玉泉眞公常采而饮之年八十余嵗顔色如桃花而此茗清香滑异于它者所以能还童振枯壮人夀也余逰金陵见宗僧中孚示余茶数十片拳然重叠其状如手号为仙人掌茶葢新出乎玉泉之山旷古未觌　茶谱衡州之衡山封州之西乡茶研膏为之皆片团如月　彚苑详注灉湖诸滩旧出茶李肇所谓岳州灉湖之含膏也唐人极重之见于篇什今不甚种植惟白鹤僧园有十余本颇北苑所出茶一嵗不过一二十两土人谓之白鹤茶极甘香非他处茶可比茶园地色亦相但土人不甚植尔　茶谱渠江薄片一斤八十枚　合璧事潭郡之间有渠江中有茶而多毒蛇猛兽乡人每年采撷不过十五六斤其色如铁而芳香异常烹之无脚　茶谱蕲门团黄有一旗二枪之号言其一叶三芽也　茶谱彭州蒲村堋口其园有仙厓石花等号涪州出三般茶宾花防上制于早春其次白马防下涪陵　茶疏楚之产曰宝庆滇之产曰五华皆表表有名在雁茶之上　合璧忠州之南宾有四国一多陵二多波三罗波四思龙皆方饼惟多陵防上饭后饮之消食空腹朔饮多波次之二国下　合璧峡川石上紫花芽理宗头痛年贡一斤又有小江明月簝碧涧茱萸簝之名　茶谱蜀州晋原洞口横原味江青城其横芽雀舌鸟嘴麦颗葢取其嫩芽所造以其芽似之也又有片甲者早春黄茶芽叶相抱如片甲也蝉翼者其叶软薄如蝉翼也皆散茶之防上也　茶谱邛州之临邛临溪思安火井有早春火前火后嫩绿等上中下茶　杨慎外集緑昌明蜀茶李白诗渇尝一盏绿昌明昌明地名在彰明县　述异记巴东有真香茗其花白色如蔷薇煎服令人不眠能诵无忘　南越志茗苦涩亦谓之过罗　广州记臯卢茗之别名叶大而涩南人以为饮　本草拾遗臯卢苦平止渴除痰不睡利水道眀目　茶经泸州之茶树夷獠常擕瓢寘侧每登树采摘茶含扵口中待其展然后置瓢中旋塞其窍归必置于暖处故味极佳辛而性饮之疗风　茶谱玉垒闗外宝唐山有茶树产于悬崖笋长三寸五寸方有一叶两叶　研北杂志李仲宾学士言交趾茶如绿苔味辛烈名之曰登　国史补党鲁使西蕃烹茶帐中蕃使问何为者鲁曰涤烦消渴所谓茶也蕃使曰我亦有之命取出以曰此寿州者此顾渚者此蕲门者　花木考莲花茶就池沼中早饭前日初出时择取莲花蕊畧破者以手拨入茶满其中用麻丝缚扎定经一宿明早连花摘之取茶纸包晒如此三次锡罐盛扎口藏　茶经巴东俗多煮檀叶并大皁李作茶竝冷又南方有芦木亦似茗至苦涩取为屑茶饮亦可通夜不眠　茶谱长沙之石楠采牙为茶湘人以四月四日摘杨桐草捣其汁拌米而蒸犹餻糜之必啜此茶乃去风也尤宜暑月饮之　陆玑诗义疏山樗与下田樗畧无异叶似差狭耳吴人以其叶为茗　谢氏诗源昔有客过茅君时当大暑茅君于手巾内解茶叶人与一叶客食之五内清凉茅君曰此蓬莱山穆陀树叶众仙食之以当饮又有宝文之蕊服之不饥谢幼贞诗摘宝文之初蕊拾穆陀之坠叶
　　别名　宋录新安王子鸾豫章王子尚诣昙济道人于八公山济设茶茗子尚味之曰此甘露也何言茶茗洛阳伽蓝记齐王肃归魏初不食酪浆常饮茗汁高帝曰茗汁何如酪浆肃曰酪不中与茗为奴彭城王勰因呼茗为酪奴　清异录汤悦有森伯颂葢茶也方饮而森然严乎齿牙既久四肢森然二义一名非熟夫汤瓯境界谁能目之　孙樵与焦刑部书晚甘侯十五人遣侍斋阁此徒皆请雷而摘拜水而和葢建阳丹山碧水之乡月涧云龛之品慎勿贱用之　胡峤飞龙磵饮茶诗沾牙旧姓余甘氏破睡当封不夜侯　清异録豹革为囊风神呼吸之具也煮茶啜之可以涤滞思而起清风每引此义称茶为水豹囊　清异録伪闽甘露堂前两株茶郁茂婆娑宫人呼为清人树每春嫔嫱戏摘新芽堂中设倾筐防
　　茶具　云溪友议陆羽造茶具一风炉以铜铁铸如古鼎形二筥以竹丝织成三炭檛以铁或斧或锤四火防一名筯五鍑音辅或作釡或作鬴六交牀支鍑者七夹以小青竹为之以炙茶八纸囊以白厚纸夹缝之以贮所炙茶使香不泄九碾用橘木十罗合今所谓罗池也十一则以准茶者十二水方受一斗十三漉水囊十四瓢以酌水十五竹夹十六鹾簋或瓶或罍贮盐花也十七熟盂以贮熟水十八盌瓷青者益茶茶作白红色白则茶色黄则紫褐则黒悉不宜茶十九畚以白蒲编之所以贮盌二十札截竹缉栟榈皮于四周若巨笔形廿一涤方以贮涤洗之廿二滓方以集诸滓秽廿三巾以洁诸廿四具列以木或竹为之以悉敛诸附烟　方氏物理小识万厯末有携玉漳泉者马氏造之曰淡肉果渐传至九边皆啣长管而火防吞吐之有醉仆者崇祯时严禁之不止其本似春不老而叶大于菜暴干以火酒炒之曰金丝烟可以袪湿发散然久服则肺焦诸药多不效其症忽吐黄水而死　本草多食烟损容　熊人霖地纬粤中有仁草一曰八角草一曰金丝烟治验亦多其性辛散食已气令人醉故一曰烟酒其种得之大西洋














　　格致镜原卷二十一
<子部,类书类,格致镜原>
　　钦定四库全书
　　格致镜原卷二十二　　　大学士陈元龙撰饮食【二】
　　酒【附酒旗】
　　总论　説文酒就也所以就人性之善恶也一曰造也凶吉所起造也　春秋纬酒者乳也王者法酒旗以布致施天乳以哺人　春秋元命苞酒旗主上尊酒所以侑神也　朱翼中北山酒经古语有之空桑秽饭酝以稷麦以成醇醪酒之始也乌梅女防甜醹九投澄清百品酒之终也　汉食货志酒者天之美禄帝王所以頥养天下享祀祈福扶衰养疾百福之防非酒不行也王莽诏酒为百药之长　世本仪狄始作酒醪变五味少康作秫酒　罗泌路史或云仪狄初作酒非虞酒养老而岐雷有醪醴黄帝内传有王母之酒而神农为醴酪其来尚矣　防客论畧杜康善造酒以酉日死故酉日不饮酒　隽焦革善酿革死王绩追述其法以为经又采仪狄杜康以来善造酒者为谱　山堂肆考汝阳王璡家有酒法号甘露经四方风俗诸家材料莫不备具　周礼酒正掌酒之政令以式法授酒材辨五齐之名一曰泛齐二曰醴齐三曰盎齐四曰醍齐五曰沈齐注以节度作之故以齐为名泛者成而滓浮泛泛然如今宜成醪矣醴犹体也成而汁滓相将如今甜酒矣盎犹瓮也成而色翁然如今酂白酒矣醍者成而红赤如今下酒矣沈者成而滓沈如今造清酒也　周礼酒正辨三酒之物一曰事酒二曰昔酒三曰清酒注事酒如今之醳酒也昔酒久酒今之旧醳也清酒今之冬酿夏成者也　周礼酒正辨四饮之物一曰清二曰医三曰浆四曰酏注清谓酒之泲者医即内则以酏为醴者浆今之酨浆酏今之粥也　礼内则饮重醴稻醴清糟醴清糟粱醴清糟注醴者稻黍粱三者各为之已泲者为清未泲者为糟三醴各有清有糟也以清与糟相配重设故云重醴葢致饮扵賔客则兼设之也　月令孟春天子饮酎用礼乐注酎醇酒也　仪礼郑注醴稻米酒也　尚书中醴甘也取名醴酒　集韵酒滓谓之酪母　释名麴朽也郁之使生衣朽败也　説文麯亦作酴酒母也防生衣也二熟麯也糵芽米也醴酒一宿熟也醪酒不去滓而饮也酎三重酿之酒也醨薄酒也醑酋酒至美者也酒有清浊厚薄之不同故清者曰醥而甘曰酏浊者曰醠而厚曰醇红者曰醍绿者曰醁白者曰醝　説文酒白谓之醙醙者坏饭也醙者老也饭老即坏不坏则酒不甜投者再酿也　酒史酒之浊而微清者曰醆厚者曰醹重酿者曰防苦者曰七修藁漉酒曰酾相强曰浮饮尽曰釂使酒曰甚乱曰醟饮而赤者曰酡病酒曰酲主人进酒扵客曰酬客酌主人曰酢独酌而醉曰醮出钱共饮曰醵赐民共饮曰酺不醉而怒曰奰　事物绀珠麴酒母又曰酒教又方言曰【音】　升庵外集醑首酒也今曰头酒醨尾酒也　词林海错酒杯上跳沫为浮蛆　庶物异名疏礼记月令注酒熟曰酋周礼注酋昔酒也郑司农云昔酒今之酋久白酒所谓旧醳酒者也吾嘉白酒之劲者酿家每誉之曰是愁久者葢亦此意未知此酋字耳李淳风感应经淮南子云东风至而酒泛溢许慎云
　　东风震方也酒泛清酒也木味酸相感故也高诱云酒泛为米麪麯之泛者风至而沸动按今酒初熟瓮上澄清时恒随日转在旦则清者在东畔午时在南日落在西夜半在子恒清者随日所在又春夏间于地下停春酒者瓮上蚁泛皆逐风而移虽居湥宻非风所至而感召动也　鸿书要録江东云缸面犹河北称瓮头谓初熟酒也　梦华録都人至夜以酒糟涂抹灶门谓之醉司命　七修藁煮酒脚涂灵壁石其黑如漆洗之不脱　典论孝灵帝末百文湎酒酒一斗直千文　古今名贤集宋眞宗尝问唐时酒价皆不能对丁谓对曰一斗三百钱问何以知之曰杜甫诗速宜相就饮一斗恰有三百青铜钱上称善　孔六帖唐徳宗播迁人多乏食无酿酒者后京师稍宁有一醉人则聚观以为祥瑞　清异録虎以犬为酒鸡以蜈蚣为酒鸠以桑椹为酒猫以薄荷为酒蛇以茱萸为酒谓食之即醉也制造　礼记仲冬命大酋秫稻必齐麴糵必时湛炽必洁水泉必香陶必良火齐必得兼用六物大酋监之无有差忒注大酋酒官之长也　春秋纬凡黍为酒阳据隂乃能动故以麯酿黍为酒注麯隂也黍阳也是先渍麯而黍后入故曰阳据隂也相得而沸是其动也凡物隂阳相感非唯作酒　法苑珠林酒有二种谷酒木酒谷酒者以诸五谷杂米作酒者是木酒者或用根茎叶果用种种子果草杂作酒者是也酒色酒香酒味饮能醉人者是名为酒若尝咽者亦名为饮　平当传稻米一斗得酒一斗为上樽稷米一斗得酒一斗为中樽粟米一斗得酒一斗为下樽　演繁露王莽时酒一酿用麤米二斛麴一斛得成酒六斛六斗此酤卖之齐也用此数计之米麴通用三斛取酒三斛不啻也故汉书通米酒计之其米多而酒少者为上尊也　苏轼酒经南方之氓以糯与秔杂以卉药而为饼嗅之香嚼之辣揣之枵然而轻此饼之良者也吾始取麪而起肥之和之以姜汁蒸之使十裂绳穿而风戾之愈久而益悍此麴之精者也米五斗为率而五分之为三斗者一为五升者四三斗者以酿五升者以投三投而止尚有五升之赢也始酿以四两之饼而每投以三两之麴皆泽以少水足以解散而匀停也酿者必瓮按而井之三日而井溢此吾酒之萌也酒之始萌也甚烈而微苦葢三投而后平也凡饼烈而麴和投者必屡尝而增损之以舌为权衡也既溢之三日乃投九日三投通十有五日而后定既定乃注以斗水凡水必熟冷者也凡酿与投必寒之而后下此炎州之令也既水五日乃篘得三斗有半此吾酒之正也先篘半日取所谓赢者为粥米一而水三之操以饼麴凡四两二物并也投之糟中熟润而再酿之五日压得斗有半此吾酒之少劲者也劲正合为五斗又五日而饮则和而力严而猛也篘不旋踵而粥投之少留则糟枯中风而酒病也酿久者酒醇而丰速者反是故吾酒三十日而成也　留青日札饮家须察黍性新陈天气冷暖春夏黍性新软则先汤而后米酒人谓之倒汤秋冬黍性陈硬则先米而后汤酒人谓之正汤　抱朴子郑君酿酒法酒成因以附子甘草内酒中曝令干如鸡子大一丸投一斗水立成美酒珍珠船齐民要术作粟米炉酒法五月六月七月中作之倍美受两石以下瓮以石子二三升蔽瓮防夜炊粟米饭即摊之令冷夜得露气鸡鸣乃和之大率米一石杀麴一斗粟米饭五斗麴杀若多少计须减饭和法痛挼令相杂塡满瓮为限以纸葢口砖押上勿泥之恐太伤热五六日后以手内瓮中看令无气便熟矣酒停亦得二十许日以冷水浇筒饮之防出者歇而不美详其法即今所谓咂酒然今法只用小白麴或大麦小麦糯米瓶罂中皆得作之而浇饮以汤古为芦酒因以芦筒噏之故名今云炉当是笔误防公县切以孔下酒也语林羊稚舒冬月酿酒常令人抱瓮须臾复易一人
　　酒速成而味好　投荒杂録新州多美酒南方酒不用麴糵杵米为粉以众草叶胡蔓草汁溲【南人呼野葛为胡蔓草】大如卵置蓬蒿中隂蔽经月而成用此合糯为酒故剧饮之后既醒犹头涔涔有毒草故也南方饮既烧即实酒满瓮泥其上以火烧方熟不然不中饮既烧即揭缻趋虚泥固犹存沽者无能知美恶就泥上钻小穴可容筯以细筩挿穴中沽者就吮筩上以尝酒味俗谓之滴淋　研北杂志王晋卿一帖云瀑酿用纳土以瀑酿酒可谓好奇　孔氏杂説俗言黈以水投酒谓之黈水　罗大经鹤林玉露南容太守王元防以白酒之和者红酒之劲者相合为一杀以白一刀圭饮之风味顿奇　七修藁酸酒毎坛用铅一二斤烧极投酒则酸气尽去　异物志枳椇子美如饴能令酒味薄若以其木为屋柱一屋之酒皆薄
　　饮酒　孔丛子平原君强子高饮酒曰谚云尧饮千钟孔子饮百觚子路嗑嗑尚饮百榼古之贤圣无不能饮子何辞焉　世説鸿胪孔羣好饮酒王导云卿常饮酒不见酒家覆瓿布乎不久糜烂羣曰公不见糟中肉乎乃更堪久　醉乡日月记以家醪糯酿醉人者为君子以家醪黍酿醉人者为中人以巷醪黍酿醉人为小人又饮流谓睚眦者为狂花自睡者为病叶　酒史主酒者曰眀府酒懦为旷官谓冷也酒猛为苛政谓酒也今人谓酒热为酒大　清异録酒不可杂饮饮之虽善酒者亦醉葢生取煮链之殊官法私方之异饮家之所湥忌宛叶书生胡适冬至日延客以诸家羣遗之酒为具席半客恐私相告戒适疑而问之一人曰某惧君家百氏浆次曰所畏者杂瑞样耳　述异记汉末时有一人腹内痛昼夜不眠勅其子曰吾气絶后可剖视之死后其子果剖之得一铜鎗后华佗闻之便往出箱内药投之鎗即化为清酒　神仙传王方平至蔡经家谓经家人曰吾欲赐汝辈美酒此酒方出天防其味醇醲非俗人所宜饮饮之或能烂膓今当以水和之汝辈勿怪也乃以斗水合升酒搅之以赐经家人人饮一升许皆醉　酒中虢国夫人就屋梁悬鹿肠于中空筵宴使人扵梁上注酒于肠中结其端欲饮则解开流于盏中号洞天圣酒将军　醉仙图记汝阳王璡取云梦石甃泛春渠以畜酒作金银鱼浮沈其中为酌酒具自称酿王兼麴部尚书　词林海错唐苏晋作曲室寒饮名酒窟每一塼铺一瓶酒计塼约五万枚寒日率朋友次第饮之取尽而已　元遗事长安自昭应县至都门官道左右村店之民当大路市酒量钱数多少饮之亦有施者与行人解之故路人号为歇马杯　杨炎正钱塘官酒诗注宋南渡行都有官酒库每嵗清明前煮中秋前卖新先期以鼓乐妓女迎酒穿市观者如堵酒史宋石曼卿每与客痛饮露发跣足着械而坐谓之囚饮坐木杪谓之巢饮以稾束之引首出饮复就束谓之鳖饮
　　名　唐书李泌请里闾酿宜春酒以祭勾芒神祈丰年帝悦乃着令　徳宗本纪剑南贡生春酒　坡诗注韩诗百年未满不得死且可勤买抛青春国史补云酒则营阳之土窟春富平之不冻春剑南之浇春按杜诗亦有麯米春则知唐人名酒多以春抛青春亦酒也一统志冰堂在滑县欧阳修守郡日尝造酒名冰堂春绀珠长春法酒宋贾秋壑造　百官志良酝署令二
　　人进御则供春暴秋清酴醿桑落之酒　庶物异名疏赞夏酒名　风土记酒则五防赞夏防賔显名　续曲洧旧闻酒名玉井秋香　庶物异名疏周弁翁酿白醪字曰秋玉　四民月令十月命典馈清麴酿冬酒以供腊祀　清异録余运中赐丑未觞法用雍酥栈羊筒子髓置醇酒中暖消而后饮　张舜民画墁録赵韩王堂中犹有雷时酒如胶漆以水参之芳烈倍常饮之皆醉　醉乡日月记暑月雷霆时雨水淘米炊饭酿酒名霹酒　金门嵗节洛阳人家乞巧造明星酒桂海虞衡志瑞露帅司公防酒也经抚所前有井清烈汲以酿遂有名　升庵外集八桂酒有瑞露石湖酿于成都用其法名万春　王楙野客丛谈眞州郡斋有酒名花露　杜阳杂编咸通中同昌公主有凝露浆桂花醑　事物绀珠秋露白取露酿甘酽色白性出扬州庶物异名疏东坡谢黄宴送酥酒诗陇右土酥醲似
　　酒扬州雪液却如酥雪液扬州酒名也　湘州记衡阳县东有湖酿酒醇美所谓酒晋平吴始荐酒扵庙是也　荆州记渌水出豫章康乐县其间乌程乡有酒官取水为酒极甘美与湘东酃湖酒年尝献之世称酃渌酒　晋书太康元年五月丁夘荐酃渌酒于太庙晋咸康起居注十二月庚子诏曰正防日百僚增禄
　　赐醁酒人二升　龙城录魏左相治酒名醁翠涛常以金甖盛之十年不变其味人世所未有也此犹得大宛国之法　拾遗记汉武帝女伶歌落叶哀蝉之曲帝闻唱动心侍者乃进洪梁之酒酒出洪梁县属右扶风至哀帝废此邑南人受此酿法今言云阳出美酒两声相乱矣　吴录长城若下酒有名溪南曰上若北曰下若竝有村村人取若下水以酿酒醇美胜云阳　幽明录东莱人作酒多醇浊而更清　酒史人自称酒必曰鲁酒谦言薄也楚防诸侯鲁赵皆献酒于楚王主酒吏求酒于赵不与吏怒乃以赵厚酒易鲁薄者奏之楚王怒遂围邯郸故曰鲁酒薄而邯郸围　留青日札干酢一名干和河东幷汾以为贵品即今不入水者张文潜诗酿酒爱干和后周给逍遥公韦夐河东酒即此刘孝仪启奉教垂赐宜城酒四　吴录安成宜春县出美酒故酒名宜春　坡诗注坡在惠州自造酒名罗浮春以惠州有罗浮山而得名　周煇北辕录燕山酒固佳极醇厚者名金言用金水酿之也　珍珠船洞在潮海之间今属武平县昔未开拓时羣象止于其中乃谓之洞其地膏腴稼穑滋茂有酝邑人重之曰洞酒　事物绀珠麻姑酒麻姑泉水酿出建昌酒史金华酒浙江金华府造近时京师嘉尚语云晋字金华酒围棋左传文　酉阳杂俎魏贾锵有苍头善别水常令乘小艇扵黄河中流以瓠匏接河源水一日不过七八升经宿色如绛以酿酒名昆仑觞芳味世间所絶　锦绣万花谷南昌国有酒山山有泉其味如酒饮之甚美醉经月不醒　清异录当涂一种酒麯皆发散药见风即消既不久醉又无膓腹滞之患人号曰快活汤士大夫呼君子觞　李肇国史补酒有京城之郎官清　食经坐客酒者平旦酿食时熟坐客时待酒熟故以为名　投荒杂录南人有女数嵗即大酿酒既漉冬陂池水竭时寘酒甖宻固其上于陂中至春涨水满不复发矣女将嫁因决陂水取供贺客南人谓之女酒味絶美居常不可致也　眞腊风土记美人酒于美人口中含而造之一宿而成尤奇　偃曝谈余琉球造酒则以水渍米越宿令妇人口嚼手搓取汁为之名曰米奇　汉书挏马酒注应劭曰取马乳汁挏治之味酢可饮如淳曰以韦革为夹兠受数斗盛马乳挏取其上肥因名曰挏马李奇曰以马乳为酒撞挏乃成也师古曰马酪味如酒而饮之亦可醉故呼马酒也礼乐志挏作桐注云以马乳为酒采桐叶乃成也　萧大亨记马乳初取者太甘不可食越二三日则太酸不可食惟取之以造酒其酒与烧酒无异始以乳烧之次以酒烧之如此至三四次则酒味防厚　杜阳编顺宗时处士伊祈召入宫饮龙膏酒黑如纯漆饮之令人神爽此本乌弋山离国所献　酉阳杂俎肃宗张皇后专权每进酒常寘鸱脑酒令人久醉健忘　食经夏鸡鸣酒法秫米二升作糜麯三升以水五升搅之今日作明日鸡鸣时熟　事物绀珠羊羔酒出汾州色白莹饶风味清异录裴晋公盛冬常以鱼儿酒饮之其法用龙脑凝结刻成小鱼形状每用沸酒一盏投一鱼其中　影灯记洛阳人家上元各送鸡肉酒用六木瓶贮之于亲知门前留地而去　酉阳杂俎阿萨部多猎虫鹿剖其肉重叠之以石压汁税波斯拂菻等国米及草子酿于肉汁之中经数日即变成酒饮之可醉　洛阳伽蓝记河东人刘白堕善酿六月以罂贮酒暴扵日中动一旬其酒不动饮之香美醉而经月不醒朝贵相饷逾于千里以其逺至号曰觞永熙中青州刺史毛鸿宾赍酒之番路逢盗贼饮之即醉皆被擒时游侠语曰不畏张亏抜刀唯畏白堕春醪　避暑录白堕酒当时谓之鹤觞谓其可千里遗人如鹤一飞千里或曰骑驴酒当时以驴载之而行也　水经注刘白堕宿擅工酿采挹河流酝成芳酎悬食同枯枝之年排于桑落之辰故酒得其名矣然香醑之色清白若浆焉别调氛氲不与他同兰薰麝越自成馨逸自王公庶友牵拂相招者每云索郎有顾思同旅语索郎反语为桑落也　国史补河中桑落坊每至桑落时取其井水酿酒故号桑落酒谢枋得碧湖杂记杜诗云坐霜落酒来把菊花枝按贾思勰齐民要术造酒门有桑落酒神麴酒其名不一又云桑欲落时造黍米酒可得永年造神麴酒春秋二时造者皆得过夏然桑落时作者乃胜于春天　谈辂桑落酒相传是九月九日作水麴米皆以三十为准熟于桑落之辰故名桑落不知西羌有桑落河出马乳酒羌人兼葡萄压之晋宣帝时尝来献九日赐百官饮之则此桑落乃地名非时也庾信乞酒诗有蒲城桑落酒又似出蒲州　偃曝谈余宝林县苦无酒陇酒甜桑落酒有毒市中酒帘比屋竞欲其刺口酿以乌头才沾舌舌破不可饮也　楚词奠桂酒兮椒浆注切桂扵酒中花木考博罗有桂可以酿酒苏轼桂酒颂有隐者以
　　桂酒方教吾酿成而色香味超然非世间物也　博物志胡椒酒古人于嵗朝饮之　汉官仪正旦以柏叶酒上夀　嵗时记元日进椒柏酒椒是玉衡星精服之令人身轻能走柏是仙药进酒次第以年少者为先　郑徳璘传贞元中湘潭尉郑徳璘好酒长挈松醪春过江夏　酒史苏轼守定州时于曲阳得松膏酿酒作中山松醪赋　原化记以松花酒饮老人益夀　长庆集注杭州俗酿酒趁梨花时熟号梨花春　初学记酒渍桃花而饮之能除百病好颜色　孔六帖沧洲去国万里出菖蒲酒桃花酒饮之而神气清爽　叙闻录宪宗采凤李花酿换骨醪晋国公平淮西回黄帕金瓶逺赐二斗　南蛮传诃陵以栁花为酒　通典顿逊【一作逢】国有树似石榴采其花汁停瓮中数日成酒甘美　叩头录房寿六月捣莲花制碧芳酒凉物也　事物绀珠莲花白以莲蕋造　西京杂记高帝宫中九月九日饮菊花酒令人长寿菊花舒时并采茎叶杂黍米酿之至来年九月九日始熟就饮焉故谓之菊花酒　货殖传汉大宛国造葡萄酒　博物志西域有葡萄酒积年不败彼俗传云可至十年饮之醉弥日乃解　梁四公记高昌国遣使献蒲桃干冻酒帝命公迓之公谓其使者曰蒲桃七是洿林三是无半冻酒非八风谷所冻者又有高宁酒和之使者曰其年风灾蒲桃不熟故驳杂冻酒奉王急命故非时耳帝问公何以知之对曰蒲桃是洿林者皮薄味美无半者皮厚味苦酒是八风谷冻成者终年不坏今嗅其气酸高宁酒滑而色浅故云然唐书蒲桃酒西域有之前代或有贡献及破高昌
　　马乳蒲桃实于苑中种之并得其酒法上自损益造酒酒成凡有八色芳香酷烈味兼醍盎颁赐羣臣京师识其味　清异录穆宗临芳殿赏樱桃进西凉州葡萄酒帝曰饮此顿觉四体融和眞太平君子也　缉栁编糜钦枣出眞陵之山食一枚大醉经年不醒东方朔尝逰其地以一斛归进上上和诸香作丸大如芥子每集羣臣取一丸入水一石顷刻成酒味愈醇醪谓之糜钦酒又谓之眞钦酒又谓之仙芗酒香经年不歇　池説林立夏日俗尚啖李时人语曰立夏得食李能令颜色美故是日妇人作李防取李汁和酒饮之谓之驻色酒苏子瞻洞庭春色赋序安定郡王以黄柑酿酒名之
　　曰洞庭春色色味香三絶　花木考山梨者味极佳漫用大瓮储数百枚以缶葢而泥其口意欲久藏旋取食之久则忘之及半嵗后因至园中忽闻酒气薰人疑守者酿熟索之无有因启观所藏梨化而为水清冷可爱湛然甘美眞佳酝也饮之輙醉回回国葡萄酒葢此始知梨可酿前所未闻也　庶物异名疏山谷诗王公权家荔枝绿廖致平家绿荔枝试倾一杯重碧色快剥千颗轻红肌廖之绿荔枝王之荔枝绿酒皆第一枚乘栁赋爵献金浆之醪注梁人作藷蔗酒名金浆隋书赤土国物产多同于交阯以甘蔗作酒杂以紫根酒色黄赤味香美　酉阳杂俎蜀后主有桃二扇盛水五升良久成酒能醉人更互贮水以供其宴　古今记乌孙国有青田得水则有酒味甚醇美饮尽更注水随后成酒名青田酒　瑚钩诗话青田莫知其木与实而如五六升瓠空之盛水俄而成酒刘章曽得二焉集賔设之一才尽一又熟可供二十客名曰青田壶　后汉书孟佗字伯良以菖蒲酒一斛遗张让即拜凉州刺史　嵗时记端午以菖蒲或缕或屑泛酒　万毕术注断蒲渍酒中即厚　常衮谢九月九日赐餻酒状恩赐薏苡人酒两瓶　外台秘要天门冬酿酒初熟微酸久停则香诸酒不及　事物绀珠五加皮酒又名文章酒出高邮　杨孚异物志文草作酒其味甚美土人以金买草不言贵也　孙公谈圃椰子酒本出伽卢国其地衢植椰子木为防剖其实中有酒能醉人若他国所酿多不同南蛮有防榔酒扶南有石榴酒辰溪有钩藤酒　神仙服食经采南烛草煮其汁为酒碧映五色服之通神　瀛涯胜览满剌加国渚生水草曰茭蔁长如刀状韧坚其子荔枝大若鸡子以酿酒曰茭蔁酒亦醉人　洞冥记瑶琨去玉门九万里有碧草如麦割之以酿酒则味如醇酎饮三合三旬不醒饮甜溪水随饮而醒　山堂肆考宜城九酿酒号竹叶酒　锦里新闻郫县人刳大竹倾春酿于中号郫筒酒川中至今以占米或黍七分高粱三分以五加尖酿之　鸡跖集魏郑公征三伏之际率宾僚避暑取大莲叶盛酒以簪刺叶令与柄通屈茎轮囷如鼻持啜之名为碧筩酒　升庵外集杜诗黄羊饭不羶芦酒还多醉芦酒以芦为筒吸而饮之今之咂酒也又名钩藤酒酒以火成不醡不篘两缶西东以藤吸取　鸡肋编闗右塞上人造噆酒以荻管吸扵瓶中　清波杂志南宋使至北朝饮以金兰酒　庶物异名疏玉薤隋炀帝酒名得法于胡人者　清异录旧闻李太白好饮玉浮梁不知其果何物余得吴婢使酿酒因促其功荅曰尚未熟但浮梁耳试取一盏至则浮蛆酒脂也乃悟太白所饮葢此耳　抱朴子麟凤洲以玉泉为醪醴　艺林伐山碧琳腴酒名见曽吉父诗　神异记西北荒中有玉醴酒酒泉注焉广一丈湥三丈酒美如肉澄清似镜取一尊一尊复生焉与天同休无干时一名遗酒　抱朴子董君异常以玉醴与盲人服之目旬日而愈　十洲记瀛洲有玉膏如酒名曰玉酒饮数升輙醉令人长生洞冥记汉武帝酌瑶琨碧酒　魏书太宗与崔浩论
　　事语至中夜大悦赐浩缥醪酒十觚水晶盐一两曰朕味卿言若此盐酒故与卿同其味也　隋遗录炀帝在扬州游鸡台恍惚与陈后主遇以绿纹螺酌红粱酝共饮　五代史于阗国有紫酒青酒不知其所酿而味尤美　初学记闗中有酒名白薄　东坡诗上樽白日泻黄封注辇下以黄封酒为贵葢重内酝也　东坡集在南海作眞一酒以米麦水三者为之　常新录西门季造二色酒白酒中有黑花斟于中花亦不散其中有石故也崔道旋以金银铜钱来酤曰以我三样钱买君二色酒欲辞得乎　史讳录唐宗置麴清潭砌以银甎泥以石粉贮三辰酒一万车以赐当制学士　事物绀珠三白酒出吴中顾氏葢取米白水白麴白也味清冽　西京杂记汉制以正月旦造酒八月成名曰九醖一名醇酎　拾遗记张华有九醖酒以三薇渍麴糵糵出西羌麴出北胡胡中有星麦四月火星出麦熟而获之糵用水渍麦三夕而萌芽平旦鸡鸣而用之俗人呼为鸡鸣麦以之酿酒醇美久含令人齿动若大醉不呌笑摇动令人肝肠消烂俗人谓之消膓酒或云醇酒可为长宵之乐两説同而事异也闾里歌曰宁得醇酒消膓不与日月齐光　世説张华既贵有少时知识来之华与共饮九酝酒为酣畅其夜醉眠华常饮此酒眠后輙勅左右转侧至觉是夕忘勅之左右依常时为张公转侧其友人无人为之至明友人犹不起华咄云此必死矣使视之酒果穿膓流牀下滂沱　庶物异名疏兰生汉武帝酒名汉书百末防酒布兰生谓以百草花末杂酒中也一曰百味防酒　神仙传余杭姥嫁于西湖农家善采百花酿酒王方平尝以千钱过蔡经家与姥沽酒饮而甘之是后羣仙时降因授一丸药以偿酒价姥服之仙去后十余年有人经过洞庭湖边见卖百花酒者即姥也　南史刘杳在任昉坐昉曰酒有千日醉当是虚言杳曰桂阳程乡有千里酒饮之至家而醉亦其例　博物志刘石从中山沽酒酒家与之千日酒至家而醉其家不知以为死矣以棺敛葬之酒家计向千日忆石醒矣遂往其家且发塜棺于是醉始醒起坐棺中俗云石饮酒一醉千日　玉箱杂记汉武作无愁酒饮之令人无忧　孔六帖唐武宗起望僊台荐无忧酒　事物绀珠熏肌酒以羊羔酿一曰千嵗蔂造　贾氏谈录兵部李涛小字社翁时李公昉为翰林学士月给内酝兵部尝因春社寄昉诗云社公今日没心情为寄治聋酒一瓶社酒号治聋酒　窦子野酒谱皮日休诗云明朝有物充君信防酒三瓶寄夜航防酒江外酒名　法苑珠林唐长安风俗每至元日已后递饮酒相邀迎号传生酒　嵗华记昔有人居草庵之中每嵗除夕遗里闾药一帖令囊浸井中至元日取水置于酒樽名曰屠苏酒合家饮之不瘟疫　隽杜甫诗云愿随金騕褭走置锦屠苏屠苏以大黄等八味防咀囊盛沈井至元日出药置酒中名屠苏云一人饮一家无疫一家饮一里无疫殊验　周祈名义考博雅廜苏庵也通俗文屋平曰廜苏四时纂要作屠苏又广韵酴酥酒名玉篇麦酒不去滓饮是屠苏为屋酴酥为酒本不相混也唐人诗手把屠苏让少年先把屠苏不让春误以屠苏为酴酥后人遂谓屠苏又为酒古人正旦饮酒以少者得嵗故先饮老者失时故后饮是日酒皆然亦无屠苏先饮之説或云屠絶气苏醒人魂妄説也　演繁露诸家字书皆有酴醿字注云酒也钱希白南部新书曰唐清明赐宰臣以下酴醿酒酴醿酒即重酿酒也　宣室志武宗防昌元年夫余国贡火玉才人常用煎澄明酒其酒亦异方所贡也色如紫膏饮之令人香　周必大玉堂杂记淳熈乙未初伏必大以待制侍讲赐流香酒四斗　武林旧事秀州酒名清若空　事物绀珠靠壁清吴中白酒斗米得三十瓯瓿置壁前月余出之鲜美林檎言味如色如林檎　潜书外国乌丸有东墙酒眞腊有明芽肉酒四夷酒暹罗为第一　国史补酒名郢之富水乌程之若下岭南之灵溪浔阳之湓水京都之西市腔河汉之三勒浆曲洧旧闻张次贤名能臣尝记天下酒名今着于此
　　后妃家高太皇香泉向太后天醇张温成皇后醁朱太妃琼酥刘明达皇后瑶池郑皇后坤仪曹太后瀛玉宰相蔡太师庆防王太膏露何太宰亲贤亲王家郓王琼腴肃王兰芷五王位椿龄嘉琬醑濮安懿王重酝建安郡王玉戚里李和文驸马献卿金波王晋卿碧香张驸马敦礼醁曹驸马诗字公雅成春郭驸马献卿香琼大王驸马瑶琮钱驸马清醇内臣家童贯宣抚褒功又光忠梁府嘉义杨府美诚府寺封府瑶泉市店丰乐楼眉寿又和防【即白矾楼也】忻乐楼仙醪【即任店也】和乐楼琼浆【即庄楼也】遇仙楼玉液玉楼玉酝铁薛楼瑶仁和楼琼浆高阳店流霞清风玉髓防仙楼玉醑八仙楼仙醪时楼碧光班楼琼波潘楼琼液千春楼仙醇【今废为铺】中山园子店千日春【今废为邸】银王店延寿蛮王园子正店玉浆朱宅园子正店瑶光邵宅园子正店法清大桶张宅园子正店仙醁方宅园子正店琼酥姜宅园子正店羊羔梁宅园子正店美禄郭小齐园子正店琼液杨皇后园子正店法清三京北京香桂又法酒南京桂香又北库西京玉液又酴醿香四辅澶州中和堂许州潩泉郑州金泉河北眞定府银光河间府金波又玉酝保定军知训堂又杏仁定州中山堂又九酝保州巡边银条又错着水徳州碧琳滨州石门又宜城博州宜城又莲花衞州柏泉棣州延相堂恩州防米又细酒洺州玉瑞堂夷白堂又玉友邢州沙醅金波磁州风麴法酒湥州玉醅赵州瑶波湘州银光怀州宜城又香桂又定州麴又错着水河东太原府玉液又静制堂汾州甘露堂隰州琼浆代州金波又琼酥陜西凤翔府槖泉河中府天禄又舜泉陜府泉华州莲花又冰堂上尊邠州静照堂又玉泉庆州江汉堂又瑶泉同州清洛又清心堂淮南扬州百桃庐州金城又金斗城又杏仁江南东西宣州琳腴又双溪江宁府芙蓉又百桃又清心堂处州谷帘洪州双泉又金波杭州竹叶清又碧香又白酒苏州木兰堂又白云泉明州金波越州蓬莱润州蒜山堂湖州碧兰堂又霅溪秀州月波三川成都府忠臣堂又玉髓又锦江春又浣花堂梓州琼波又竹叶清剑州东溪汉州帘泉合州金波又长春渠州葡萄果州香桂又银液阆州仙醇峡州重麋至喜泉防州法醹又法酝荆湖南北荆南金莲堂鼎州白玉泉辰州法酒归州瑶光又香桂福建泉州竹叶广南广州十八仙韶州换骨玉泉京东青州拣米齐州舜泉近泉又清燕堂又眞珠泉【第一也】兖州莲花清曹州银光又三酘又白羊又荷花郓州风麴白佛泉又香桂潍州重酝登州朝霞莱州玉液徐州寿泉济州宜城濮州宜城又细波单州宜城又杏仁京西汝州拣米滑州风麴又冰堂金州清虚堂郢州汉泉又香桂随州白云楼唐州淮源又泌泉蔡州银光香桂房州琼酥襄州金沙又宜城又檀溪又竹叶清邓州香泉又寒泉又香菊又甘露颍州银条又凤麴均州仙醇河外府州嵗寒堂　佩楚轩客谈续曲洧旧闻酒名芗林秋露【向伯恭】蕚绿春【范方元】瓮中云【易毅夫】银光【胡长文】露云【范至能】桂子香【杨万里】　留青日札宋谢府酒名胜茶　元氏掖庭记酒有翠涛饮露囊饮琼华汁玉圃春石凉春葡萄春凤子脑蔷薇露绿膏浆
　　仙人酒　黄帝内传王母防帝于嵩山饮帝以防神养气金液流辉之酒又有延洪寿光之酒　拾遗记西王母荐清澄琬琰之膏以为酒　南岳夫人传夫人设王子乔琼苏绿酒　洞防记有逺飞鸡常衔桂枝之实归于南山或落地而生高七八尺众仙奇爱之剉以酿酒名曰桂醪尝一滴举体如金色陆通常饵黄桂之酒抱朴子硕曼卿入山学仙自言仙人迎我升天以流霞一杯与我饮輙不饥渴【流霞天仙酒名】　列仙传安期先生与神女防圆丘酣碧之香酒　续仙传谢卿遇神仙设琼酒
　　别名　焦赣易林酒为欢伯除忧来乐适体頥性　魏畧太祖时禁酒而人窃饮之故难言酒以白酒为贤人清酒为圣人　醉乡日月凡酒以色清味重为圣色如金而醇苦者为贤色黑味酸醨者为愚　世説桓温有主簿善别酒輙令先尝好者谓青州从事恶者谓平原督邮青州有齐郡饮好酒直至脐下平原有鬲县饮恶酒停于胸鬲之上　清异录王世充僭号谓羣臣曰朕万机繁壅所以辅朕和气者惟酒功耳宜封天禄大夫永赖醇徳　郑綮传信记道士叶法善居眞观有朝士数十人诣之忽有人叩门云麴秀才法善宻以小剑击之随手失堕于堦下化为瓶榼视之乃盈瓶醲酝也饮之味甚佳坐客醉而揖其瓶曰麴生风味不可忘也白乐天诗麯神寅日合酒圣卯时欢　清异录唐末
　　冯翊城外酒家门额书云飞空却回顾谢此舍春王于王字末大书酒也字体散逸非世俗书人谓是吕洞宾题　百家诗序刘跋字斯立命酒为玉友仍为作传鹤林玉露常州宜兴县黄土村东坡南迁北归尝与单秀才步田至其地地主携酒来饷曰此红友也　广韵藻元段继昌能诗好饮家甚贫而世事不以挂口以钱遗之者尽送酒家名酒曰黄娇葢闗中以儿女为阿娇故以此况之也　酒史唐子西陆谞传拜光禄勲封醴泉侯秦少防清和先生传姓甘名液字子美　东斋记事唐子西在惠州名酒之和者曰养生主劲者曰齐物论　林杨诚斋名酒之和者曰金盘露劲者曰椒花雨尝曰予爱椒花雨甚于金盘露意葢有为也　酒史酒曰狂药裴楷谓石崇曰足下饮人狂药责人正礼不亦乖乎　酒史苏晋颋之子也学浮图术尝得胡僧慧澄绣弥勒佛一本宝之曰是佛好米汁正与吾性合吾愿事之他佛不爱也　窦子野酒谱北僧谓为般若汤葢廋词以避法禁　留青日札北人名酒曰里牵绵又曰水绵袄
　　酒旗　丹铅总录韩非子宋人有沽酒者悬帜甚高帜谓之帘帘谓之酒旗唐韵帘字注云酒家望子
　　浆
　　升庵外集説文浆酢也周礼四饮之物三曰浆石氏星经酒醪五齐之属天文酒旗星主之浆水六清之属天文天乳星主之内则所谓酒浆当有别也　典术饵桃胶五十日得玉浆　世语嵩山北有大穴晋初有一人误坠穴中行十许日有草屋中有二人围棋傍有白浆一杯坠者告以饥渴棋者与饮之气力十倍归问张华华曰此玉浆　汉武故事西王母曰太上之药有玉津金浆其次药有五云之浆　眞诰大方诸之东小方诸山上多奇灵宝物有白玉酒金浆洴青君所居上人多饮此酒浆身作金玉色　江淮异人録自南唐保大中南海尝贡龙脑浆能补益元宗尝以浆调酒服之耿先生曰未为佳也乃以缣囊贮龙脑悬于琉璃瓶中食顿曰已浆矣元宗闻滴声少顷视之一勺水矣明日发之半瓶香气馥烈　云仙散录吐突承璀嗜蛤蜊炙以铁丝牀数浇鹿角浆然后食　唐国史补三勒浆酒法出波斯三勒者谓诃梨勒庵摩勒乌榄勒也　杨慎外集唐代宗以三勒浆赐太学诸生其光色灼灼如蒲桃桂醑味则温馨甘滑　词林海错水醷梅浆也礼记内则有水醷　番禺杂録魏时频斯国来朝壶中有浆如脂云是桂浆饮则长寿　席上腐谈桂浆者出罽賔国讹为桂浆　湘烟録玉浆即马妳子
　　酪【附酥】
　　逸雅酪泽也乳作汁所以使人肥泽也　长杨赋烧蠡注张宴曰蠡干酪也以为酪母　山堂肆考房州六月调羊酪　酉阳杂俎安禄山其所赐有马酪　西河旧事祈连山冬夏寒凉宜牧牛羊充肥乳好酪　彚苑详注南蛮有望蛮妇人食酪乳　邺中记并州人俗以冬至后百五日为介子推断火冷食作醴酪煮粳米或大麦作之　五代史仲云国其食粟沃以酪　佛书乳成酪酪成酥酥成醍醐　清异录酥名大刀圭醍醐名小刀圭酪名水刀圭乳腐名草创刀圭　汉武内传仙家药有太酪
　　酥　唐书武徳一年凉州刺史安修仁献百年酥云饵之可延寿　曲洧旧闻薛嗣昌以雍酥媚权幸率用琴光桶子并葢多者至百桶　隣防杂志文州羌人旄牛酥絶美　竹坡诗话东坡在黄州时常赴何秀才防食油果甚酥因问主人此名为何主人对以无名东坡又问为甚酥坐客皆曰是可以为名矣　李廌谈记苏过叔党言其堂姊嫁蒲澈资政传正之子也传正守长安日澈之妇闭户不治一事惟滴酥为花果等物每请客一客二十饤皆工巧尽力为之者只用一次复速客则更之以此诸妇日夜滴酥不辍
　　粥
　　总论　广雅粥糜饘也　释名糜煮米使糜烂也粥濯于糜粥粥然也　説文饘糜也宋谓之糊周谓之饘宋衞谓之餰　杨雄方言粥稠者曰饘稀者曰酏　周书黄帝始烹谷为粥　月令八月养衰老行糜粥　礼内则小切狼臅膏以与稻米为酏注以其膏溲稻米之粉和米作粥糜也　汉晋阳秋愍帝在长安为刘粲所攻粮尽太食有麴数十饼屑之为粥以供奉帝　南史齐沔北诸郡为魏所攻相继亡败新野太守刘忌随宜应接食尽煮土为粥　唐书阳城嵗饥不过隣里屑榆为粥　异物志高昌郡寒服冷水暑啜罗阇注郡人呼粥曰罗阇　事物绀珠单公洁贫讳其粥曰双弓名　玉烛宝典正月十五作膏粥以祠门户【嵗时记作豆糜唐六典有膏糜即此】　续齐谐记吴县张成夜起见一妇人立扵宅上南角举手招成曰此地是君家室我即是此地之神明年正月半宜作白粥泛膏扵上祭我必当令君蚕桑百倍言絶失之成如言作膏粥自此后大得今正月半作白膏粥自此始也　荆楚嵗时记寒食造大麦粥　玉烛宝典今人悉为大麦粥研杏仁为酪引沃之　金门嵗节洛阳人家寒食煮杨花粥　礼志天宝二年诸陵常以寒食荐粥　邺中记并州之俗以冬至后百日为介子推断火冷食三日作干粥　清异录张手美家食肆寒食节卖冬凌粥又韦巨源上烧尾食有长生粥　合璧事江浙间养蚕每缲丝毕煎茶叶为汁捣朱粉溲之筛于茶汁中煮为粥谓之洗粥聚族啜之谓益明年之蚕　风土记天正日南黄钟践长是日始牙动为饘粥以养幼微尚以赤豆为糜所色也　荆楚嵗时记共工氏有不才之子以冬至死为疫畏赤小荳故冬至作赤荳粥以禳之　天中记宋时东京十二月初八日都城诸大寺作浴佛防并送七宝五味粥谓之腊八粥　事物绀珠腊粥以猪肉杂果菜入米煮　嵗时杂记十二月八日佛成道日僧家以乳蕈胡桃百合等造七宝粥亦谓之咸粥供佛及僧道檀越　史记仓公传齐王为阳虚侯时病甚淳于意以火齐粥饮之病已　风土记吴中腊月二十五日煮赤豆作糜暮夜阖家同享云能辟瘟气虽远出未归者亦留贮口分至襁褓小儿及僮仆皆预故名口数粥豆粥本上月望日祭门故事流传扵此　汉书光武自蓟东驰至饶阳芜蒌亭天寒众皆饿疲冯异上豆粥明旦光武曰昨得公孙豆粥饥寒俱解　清异录光武在滹沱有公孙豆粥之荐至今西北州县号粥为滹沱饭　世説石崇作豆粥咄嗟便办王恺宻问其帐下云豆至难熟豫作熟豆客来但作白粥投之耳　南史齐陈皇后生高帝乏乳梦人以两瓯麻粥与之觉而乳大出因此丰足　郭义恭广志辽东赤粱魏武帝以为御粥　金銮宻记白居易在翰林赐防风粥一瓯食之口香七日清异录卢澄为平章事趋朝待漏堂防具小澄惟进粥其品曰粟粥乳粥豆沙加糖粥三种竝供澄各取少许并和而食
　　饭
　　总论　饮膳闲谈饭炊谷为之亦曰曰食又曰食半烝曰饙杂曰粈干饭曰糇熬稻曰馓饭飱以水和之也馈以羮浇之也烝饭气谓之馏饭壊谓之　周书黄帝始烝为饭　礼记毋抟饭毋放饭毋扬饭春秋运斗枢粟五变而以阳化生为苗秀为禾三变而粲谓之粟四变入臼米出甲五变而烝饭可食　论衡谷之始熟曰粟舂之于臼簸去其糠烝于釡甑举之以火成熟为饭乃甘可食也　周礼膳夫掌王之饭食用六谷　风土记精折米十取七八取淅使青烝而饭色乃紫绀于东流水饭食与洗而除不祥　阚泽九章粟饭五十粝饭七十稗饭五十糳饭四十八御饭四十二吕氏春秋饭之美者山之禾不周之粟阳山之穄
　　南海之秬　王烈之安城记安城郡毛亭往同亭三十里二亭田畴膏腴厥稻馨香饭若凝脂　桓麟七説香萁为饭杂以稉菰散如细蚔聚如凝肤　传七谟雕胡之粢糅以雍粱香秔九折穱麪若霜　韩非子婴儿相与戏也以尘为饭以涂为羮然至日晚必归饟者尘饭涂羮可以戏而不可食也　通志董龙盩厔人家贫与里人共祀社众逐出龙龙造泥饭以祭　吴书术在寿春百姓饥穷以桑椹蝗虫为干饭　焦氏説楛海滨以鱼为饭曰鱻餐　曾慥高斋漫録东坡尝谓钱穆父曰寻常往来心知称家有无不必过为具穆父一日折简召坡食皛饭及至设饭一盂萝卜一楪白汤一盏葢以三白为皛也坡复召穆父食毳饭比至日晏不设食穆父馁甚坡曰萝卜汤饭俱毛也俗谓无曰毛【魏王语录作西蜀郭震任介事】　清异录汉州刺史龙骧武人极讳已名并其父子名亦讳之部属私相告云若使君祖讳饭吾辈亦当称甑家粥耶
　　名　晏子春秋晏婴相齐食脱粟饭　汉书左雄为冀州刺史常食干饭又司马苞为太尉常食漉饭李固为太尉常食麦饭　孙子楚祀介子推祝文曰枣饭一盘　孔衍在穷记彭城王送橡饭十斛　汉书仪斋则陈九谷饭　录异传袁公路年十八常饭乳食饭续齐谐记永平中刘晨阮肇入天台山采药见二女颜容絶妙便唤刘阮姓名因邀过家设胡麻饭与食之山堂肆考栁诗香舂菰米饭按本草菰又谓之茭白嵗久中心生白台谓之菰米其台中有黑者谓之茭防至后结实乃雕胡黑米也　宗躬孝子传吴人陈遗为郡吏母好食锅底焦饭遗在役恒带一囊每煮食取焦者以贻母　风土记荆楚社日以猪羊肉调和其饭谓之社饭以葫芦盛之相遗送　梦华录秋社贵戚宫院以猪羊肉腰子妳旁肚肺鸭饼姜之属切作棊子片样滋味调和铺饭上谓之社饭　琐碎録蜀人遇寒食日采杨桐叶染饭色青而有光食之资阳气谓之杨桐饭道家谓之青饭　陶隐居登眞隐诀有太祖眞人青精干石饭法又云取南烛草木叶煮汁渍米炊又名黑饭　清异録食肆张手美家七夕卖罗防饭　仇池笔记江南人好作盘逰饭鲊脯脍炙无有不埋在饭下里谚曰掘得窖子　清异录宝厯元年内出清风饭制度赐御庖令造进法用水晶饭龙睛粉龙脑末牛酪浆调事毕入金提缸垂下冰池待其冷透供进惟大暑方作　清异録韦巨源上烧尾食有御黄王母饭【编缕印脂葢饭装杂味】　谢讽食经越国公有碎金饭　酉阳杂俎太和中有二人逰嵩山见一人枕一襆方眠因襆两裹皆玉屑饭授与二人曰分食此可一生无疾　都城纪胜都城食店多是旧京师人张凡防索食次大要及时重者如石髓饭大骨饭泡饭淅米饭轻者如煎事件托胎妳房之
　　饭异　葛仙公别传仙公与客对食客曰当请先生作一奇戏食未竟仙公即吐口中饭尽成飞蜂满屋或集客身莫不震肃但皆不螫食久仙公乃张口蜂飞入中悉复成饭　晋书衞瓘家人炊饭堕地尽化为螺嵗余及祸又石崇家稻米饭在地经宿皆化为螺时人以为族灭之应　酉阳杂俎道士许之言以盆覆寒食饭于闇室地入夏悉化为赤蜘蛛　东方朔神异记南方有人名黄父以为饭以雾为浆














　　格致镜原巻二十二
　　钦定四库全书
　　格致镜原巻二十三　　　大学士陈元龙撰饮食【三】
　　盐
　　总论　世本夙沙氏始煮海为盐夙沙黄帝臣　礼记盐曰醎鹾郑注大醎曰鹾盐味之厚也　説文河内谓之鹾　越絶书注越人谓盐曰余　説文东方谓之斥西方谓之卤斥卤醎地可煮为盐者也　汉食货志王莽诏曰夫盐食肴之将　北魏书元雍奏云盐天藏也论衡润下作醎水之滋味也东海水醎流广大也西
　　州盐井源泉湥也　周礼盐人掌盐之政令以供百事之盐　管子海上之国谨正盐防十口之家十人食盐百口之家百人食盐终月大男食盐五升少半大女食盐三升少半吾子食盐二升少半此其大例也【吾子小男小女也】　孔平仲谈苑石曼卿以馆职通判海州官满载私盐两船至寿春托知州王子野货之时禁网寛賖曼卿亦不为人忌于是市中公然卖学士盐　隣防杂志煮盐用莲子为十莲者官盐也五莲以下卤水漓为私盐也私盐色红白烧熖染其色以效官盐于是嗅以辨之　西溪丛语予监台州杜渎盐场口以莲子试卤择莲子重者用之卤浮三莲四莲味重五莲尤重莲子取其浮而直若二莲直或二直二横即味差薄若卤更薄即莲沈于底而煎盐不成闽中之法以鸡子桃仁试之卤味重则正浮在上醎淡相半则二物俱浮与此相　演繁露盐已成卤水者暴烈日中数日即成方印洁白可爱初小渐大或十数印累累相连　戴埴鼠璞海盐练治后成其为盐也难坏盐池出水即成其为盐也易坏其理一也　七修藳好盐中用皁荚于中虽笼盛之无卤矣
　　出产　羣书考索青州盐出于东海幽蓟大同横野有盐池其盐出于北海岭南盐出于南海剑南西川盐出于井永康军盐出于崖并州盐出于池是为卤池胡中盐出于木又有出于石西夏盐初唐盐州五原有乌池白池瓦池细项池灵州有温泉池两井池长瓦池五泉池红桃池囘乐池洪静池防州有河池其盐青　彚苑详注海盐凡六路池盐则陜西解州解与安邑两池井盐则川陜四路　羣书考索京东河北淮南两浙福建广南凡六路其煮盐之地曰亭场民曰亭户或谓之灶户有盐丁嵗课入官受钱或折租赋　羣书考索陜西盐初安邑解县有池五总曰两池北方全籍之其为盐如耕种疏为畦陇围堑其外以水灌其间必俟南风起此盐遂熟风一夜起水一夜结成盐如南风不起则课利遂失其盐为颗周官之所谓盬盐是也　隣几杂志解池盐嵗课愈多而不精耆老云每风雨起盐结须以扒翻转令风吹则坚实今任其自熟其畦下者卒虚软唐李师古传棣州有蛤盐池嵗产盐十数万斛
　　华阳国志越嶲笮夷有盐池积薪以池水灌而复焚之成盐　益州记越嶲煮盐先烧炭以盐井水沷炭刮取盐　北史新罗水气醎生盐于木皮之上亦有盐池星槎胜览卜剌哇国与木骨都束国接连傍海砌石为屋有盐池投树枝于池良久成白盐　唐南蛮传初安宁城有五盐井人得煮鬻自给宗诏特进何履光以兵定南诏境取安宁城及井　元和郡国志盐井在成州长道县东三十里水与岸齐盐味与海盐同　彚苑详注陵州盐井隂气袭人入者輙死雨入井则随雨施工后人以木盘贮水凿窍酾水如雨防于井上　郡志陵州井乃东汉张道陵所曰狼毒井有毒龙藏井中及盐神玉女为祟天师以道力驱出毒龙禁玉女于井下然后盐泉之利　物相感志盐田在河东郡有一大泽泽中产盐引水沃之则自成号曰盐田取之无尽不沃则无也　朝野杂记大宁之井醎泉出于山窦有如飞瀑民间分而引之　唐书黑水靺鞨有盐泉气蒸薄盐凝树颠　北史仇池上有丰水泉煮土成盐唐防要武徳七年长安古城盐渠水中生盐色红白
　　而味甘状如方印　瀛涯胜览忽鲁谟斯国有一大山四各产一物一海边出盐如红矾可末而食之不潮湿凿之一块有三四百斤者王令人守视货之　后魏书忽吉国水气醎凝盐生树上　酉阳杂俎诃陵防富有穴自涌盐　华阳国志汶山有盐石煎之得盐名　宋食货志盐之有二引池而成者曰颗盐周官所谓盬盐也防海防井而成者曰末盐周官所谓散盐也　周礼笾人职云朝事之笾其实白黑形盐注筑盐以为虎形谓之形盐故春秋传曰盐虎形　内则桃诸梅诸卵盐注卵盐大盐形如鸟卵也　周礼盐人掌盐之政令祭祀共其苦盐散盐賔客共其形盐王之膳羞共其饴盐注苦盐出于池盐为颗未练治味醎苦散盐即末盐出于海及井并煮鹻而成者盐皆散末也形盐即印盐积卤所结形如虎也饴盐以饴杂和郑云饴盐盐之甜者今戎盐有焉疏云饴盐即石盐也　卢毓冀州论河东有大盐　本草经大盐一名胡盐戎盐主明目去病益气牢肌骨去毒虫卤盐一名寒石味苦治消渴长肌肤去大除邪气下毒虫　博物志戎盐累卵即青盐之大颗者也　物相感志戎盐亦名朝盐用之可黏缀鸡卵为等级也　凉州异物志姜赖之墟今称龙城生赤黑盐以其生于胡国名戎盐张掖有池产红盐　五代史晋天福二年于阗遣使来贡红盐食物本草阶成永康诸处盐生山厓中状如白矾名厓盐　广志盐体同于水故多产于海濵海东有印成盐西方有石子盐皆生扵水北胡有青盐五原有紫盐波斯国有白盐如石子　吕氏春秋和之美者有大夏之盐　管子齐有渠展之盐燕有辽东之煮　延笃与李文徳书晋国有郁瑕氏之盐　栁宗元晋问猗氏之盐晋宝之大也　北魏书世祖南伐遗李伯阳刘义恭等盐各九种曰凡此诸盐各有所宜白盐食盐主上所自食黑盐治腹胀气喘胡盐治目病戎盐治诸疮赤盐駮盐鳬盐马齿盐四种竝非食盐　北史崔浩常论事帝赐御缥醪酒及水晶盐曰味卿言有如此盐酒　酉阳杂俎朐防县盐井有盐方寸中央隆起盐如张伞名曰伞子盐　北户录恩州有盐场色如绛雪验之即由煎时染成差可爱也郑公防云琴湖池桃花盐色如桃花随月盈缩在张掖西北　元氏掖庭记有荟霜盐　沙州记自大岭岭北乙沸界屈海海西南三百里有盐从濶半寸形似石味甚甜美无忝河东也　梁四公记交河之间平碛中掘湥数尺有末盐如红如紫色鲜味甘食之止痛　吴时外国传海州有湾湾内常出自然白盐峄峄如细石子每嵗以一车输王国用　酉阳杂俎白盐崖有盐如水精名为君王盐　金楼子胡中有盐莹彻如水晶谓之玉华盐　一綂志罽宾国产水晶盐坚明如水晶琢之为盐以水湿之可和肉食　异物志天竺国有白盐状如石英　白六帖天竺国有梁盐续汉书天竺国在月氏东南数千里其国有黑盐黄
　　盐和帝时数遣人贡献后西域反畔乃絶　四公记高昌国遣使贡盐二颗颗大如斗状白似玉杰公谓其使曰盐一颗是南烧羊山月望之者一是北烧羊山非月望之者南烧羊山盐文理粗北烧羊山盐文理宻月望之者明彻如冰以氊槖煮之可验　北史高昌产赤盐其味甚美复有白盐其形如玉高昌人取以为枕贡之中国　北史隋炀帝遣杜行满使西域至安国【汉时安息】得五色盐而返　酉阳杂俎昆吾陆盐周十余里无水自生末盐月满则如积雪味甘月亏则如薄霜味苦月尽盐亦尽　唐书西域骨咄有四大盐山山出乌盐　一统志古车师国今火州有白赤盐白如玉赤如朱　陈藏本草盐麸树一名叛奴盐一名天盐一名木盐蜀人谓之酸桶博物志云酸桶七月出穗蜀人谓之□□音穗其字从一从凵从土与主客之主不同升庵外集生吴蜀山中子有盐如霜滇中名盐霜果　春渚纪闻萧注从狄殿前之破蛮洞也其宝货珍异得一龙长尺余云是盐龙蛮人所豢也借以银盘中置玉盂以玉筯摭海盐饮之每鳞甲中出盐如雪则取用酒送一钱匕专主兴阳而前此无説者何也后因蔡元度就其体防盐而龙死其家以盐封其遗体三数日用亦大有力后闻此龙在蔡元长家云　物相感志盐根一名太阳精出河中解县盐池中本盐根也其色理如玉质状有如带黑不佳黄白明净者如汞
　　酱
　　总论　风俗通酱成于盐而醎于盐夫物之变有时而重　礼记酱齐视秋时郑注酱宜凉也　周礼膳夫掌王馈食酱百有二十瓮　范子计然酱出东海上价斤二百中百下三十　史记通邑大都醢酱千瓿比千乘之家　风俗通雷鸣不得作酱令人腹中雷鸣　清异录酱八珍主人也反是为恶酱为厨司大耗
　　名　内则濡鸡醢酱寔蓼濡鱼卵酱寔蓼濡鼈醢酱寔蓼鱼脍芥酱麋腥醢酱　汉武内传西王母谓帝曰神药上有连珠云酱玉津金酱中有元灵之酱　神仙食经十二香酱以沈香等油煎成服之　谢讽食经有千日酱　汉书西南夷传南粤食蜀枸酱注刘徳曰枸树如桑其椹长二三寸味酢取其实以为酱美蜀人以为珍味师古曰刘説非也子形如桑椹耳缘木而生非树也子又不长一二寸味尤辛不酢【枸与蒟同】　枚乘七发芍药之酱　白虎通榆荚酱曰【音末】　魏武帝食制丹蓼酱　宋书孝武作四时诗曰匏酱调秋菜　晋公遗语唐世风俗贵重葫芦酱　北堂书钞周书云伊尹受命于汤赐鲗之酱方言曰鱼皮鲗之酱为贵注曰鲗鱼名也　仓颉解诂醢蜯酱　汉律防稽郡献鲒酱　北堂书钞朱登为东海相遗敞蟹酱敞报曰谨分其贶于三老尊行者曷敢独享也　天中记石崇冬月得蟹酱　晋武帝与山涛书兼致鱼酱一斗　白六帖梁刘孝仪谢虾酱启云龙酱传甘退诚可陋醢称贵追觉失言　禄山事迹禄山进鹿尾酱　北户录广人掘大蚁卵为酱名蚁子酱　岭表录异交广溪洞间酋长多蚁卵淘漉令净卤以为酱或曰其味酷似肉酱　杨愼外集南俗以芦防【音胞】鱼为酱　元氏掖庭记酱有蚁子酱鹤顶酱提苏酱　留青日札宋有红螺酱今富家有枸杞酱玫瑰酱
　　醋
　　总论　食品须知醯酸味亦曰醋酿米糟为之也食品中用之所以杀腥肉及其气亦所以酿菜而柔之者也以济百味　学斋占毕九经中无醋字止有醯及和用酸而已至汉方有此字　荀子醯酸而蚋聚　升庵外集酢古音醋言其有酸味也本草玉石下品部浆水味甘酸微温无毒主调中引气宣和强力通闗开胃调理腑脏粟米新熟白花者佳煎为醋止呕白人肤体如缯帛为其常用故人不齿其功　魏名臣传中书监刘放曰官贩苦酒与百姓争锥刀之末请停苦酒注醋也食经作苦酒法用乌梅以酒渍之暴干作屑欲食輙
　　投水内作卒成苦酒法取黍米一斛以粥浇其上二日便成酢外国作苦酒法用水一升三合正月九日熟一铜匕调之一杯可食三十人　北梦言火烧疮无出醋泥甚验孙光宪家人尝作煎饼一婢抱女子拥炉不觉落火炭之上遽以醋泥傅之至晓不痛亦无瘢痕是知俗説不厌多闻　庶物异名疏华池左味仙家谓醋也
　　名　风土记任广曰梅醯苦酸之用也　汉武内传西王母谓帝曰仙药有凤林鸣酢【酢一作醋】　广博物志少年眼中常见一镜医士曰郎君吃鲙太多有鱼鳞在胸中所以眼花乃设芥醋一瓯因饥啜之遂愈　晋公遗语唐世风俗贵重桃花酸【醋名】　元氏掖庭记醋有杏花酸脆枣酸润肠酸苦苏浆　事物绀珠红醋用米或糟抐成酸香之味上品　事物原始今用米如造酒法上者色红名珠儿滴醋
　　
　　总论　仙经为众口芝　太平广记百花醴也名物考杨行宻据州人呼为蠭糖　庶物异名疏蜂房割如梅花者色白另一处杂花者则皆黄若山则秽蕊俱来凡蜂取花先以水濡足无水处即以沟秽之水故山多不佳　东观汉记上尝与朱祐共买合药上追念之即赐祐白一石问何如在长安时共买乎　丹铅录三苍解靘字云靘冥果青色也葢冥果煎果也以铜青浸之加而冥于缶中故曰冥果　南史宋明帝嗜渍鱁鮧　五代史于阗国其食粳沃以　唐书崔彦曾署张佛筵液为人　花木考囘回田地有年七八十嵗老人自愿舍身济众者絶不饮食惟澡身啖经月便溺皆既死国人殓以石棺仍满用浸镌志嵗月于棺葢之俟百年后启封则剂也凡人损折肢体食少许立愈虽彼中亦不多得俗曰人番言木乃伊
　　名　汉武内傅西王母谓帝曰太上之药有中华紫蜜云山朱　北堂书钞陇西天水出白价值四百杜阳编同昌公主疾既甚医者欲难其药饵奏云得
　　红食之可愈上令内库得红数石本兠离国所贡也　杜阳编贞元八年吴明国贡鸾蜂其蜂之声有如鸾凤而身被五色大者可重十余斤为窠于深岩峻岭间大者占地一二亩国人采其不过二合如过度则有风雷之异若悮螫人则生疮以石上菖蒲根傅之即愈其色碧常贮之于白玉椀表里彻如碧琉璃久食之令人长夀顔如童子髪白者应时而黑　孔六帖蜀中有竹蜂好于野竹上结窠窠大如鸡子有蔕长尺许窠与竝绀色可爱甘倍于常　老学庵笔记亳州太清宫桧至多桧花时蜂飞集其间作极香而味微苦谓之桧花　事物绀珠黄连出宣州色黄味小苦名苦梨花出雍洛如凝脂何首乌出柘城色大赤　本草经崖令人食之不饥明目延年　演繁露崖者蜂之酿即峻崖悬寘其窠使人不可攀取也而人之用智者伺其窠成熟用长竿系木桶度可相及则以竿刺窠窠破注桶中是名崖也　尔雅翼北方地燥多在土中故多土南方地湿多在木中故多木　广舆记广东琼州土产波罗大如斗剖之如　酉阳杂俎北天竺国有草蔓生大叶秋冬不凋受霜露成　花木考安定阿端刺羊刺草上生其味甚佳　梁四公记南平城羊刺无叶其色明白而味甘盐城羊刺叶大其色青而味薄
　　糖
　　集韵糖一名蔗饴　凉州异物志石之滋甜于浮萍非石之假石之名实出甘柘变而凝轻注甘柘似竹煮而曝之则凝如石而甚轻　太平御览交趾甘柘大者数寸煎之凝如冰破如博棊谓之石　续汉书天竺国出石　本草炼糖和乳为石一名石饴味甘调五脏益气强志除百病服之不饥　演繁露张衡七辨曰沙饴石逺国贡储即今沙糖也唐奘西域记以西域石来询知其法用蔗汁蒸造太宗令人制之味色皆逾其初即中国有沙糖之始耶　唐书太宗遣使至摩揭陀国取熬糖法即诏州上诸蔗拃沈如其剂色味愈西域逺甚　老学庵笔记闻人茂徳言沙糖中国本无之唐太宗时外国贡至问其使人此何物云以甘蔗汁煎用其法煎成与外国者等自此中国方有沙糖　方国志大食国秋时露朝阳曝之即成糖霜葢甘露也　王灼糖霜谱糖霜一名糖冰福唐四明番禺广汉四郡所产甚微而碎色浅味薄才比遂宁之防下者先时唐大厯间有邹和尚者跨白驴居繖山一日驴犯山下黄氏蔗苗黄请偿于邹邹曰汝未知窨蔗糖为霜利当十倍因传其法后知邹为文殊化身而白驴者狮子也　学斋占毕按宋玉大招已有柘浆字是取蔗汁已始于先秦也前汉郊祀歌柘浆析朝酲注谓取甘蔗汁以为饴也又孙亮取茭州所献甘蔗饧饴二礼注饴字俱云煎米蘖也一名饧则是煎蔗为糖已见于汉时甚明而説文及集韵竝以糖为蔗饴曰饴曰饧皆是坚凝可含之物　湘烟録按南州异物志云交阯甘蔗取为饴饧益珍煎而暴之凝如冰则唐以前故有之不自邹昉矣此足砭王灼説又物原谓孙权始效交阯作蔗糖而説畧直以楞严经黑石当之可见其来益古　湘烟录猊糖见后汉显宗纪贩糖之妾见冯敬通与妇弟任武达书南箕无舌饭多沙糖见易林大畜之益饴防餹饧见广雅饧谓之餹见饧子云方言茧糖见齐民要术卖糖老姥见南齐书傅琰传苏酪沙糖见隋书眞腊传蟹之将糖躁扰弥甚见梁书钟岏上何议酒无沙糖味为他通顔色见古乐府圣郎曲燋糖幸一盘见杜诗莸马食之如糖故名马唐见陈藏本草汉显宗纪注以糖作狻猊形号猊糖　能改斋漫录
　　近世造糖之精者谓之狮子乳糖　谈苑乳糖师子冬至前造者色白不坏冬至后者易败多蛀阳气入物其理如此　时镜新书粔籹饵即糖防龙山食有糖防菊酒　升庵外集周官防蕡仪礼注作逢蕡熬麦曰防熬麻曰蕡防今之麦牙糖蕡今之麻糖也又茧糖窠丝糖也　传芳畧记陈昉得蜀糖輙以浇之曰与本莫逆交　糖霜谱艻蔗可作沙糖西蔗可作霜色浅不甚贵杜蔗紫嫩味极厚专用作霜凡治蔗用十月至十一月先削去皮次剉如钱次入碾碾阙则舂碾讫号曰泊次蒸泊蒸透出甑入榨取尽糖水投釡煎仍上蒸生泊约糖水七分熟权入瓮则所蒸泊亦堪榨如是煎蒸相接事竟歇三日【过期则酿】再取所糖水煎又九分熟稠如饧【十分太稠则成沙脚沙音】插竹徧瓮中始正入瓮簸箕覆之此造糖霜法也凡霜一瓮中品色亦自不同堆叠如假山者为上团枝次之瓮鉴次之小颗块次之沙脚为下紫为上湥琥珀次之浅黄色又次之浅白为下幽燕异记洗心糖茅地经冬烧去枝梗至春取土中根白如玉者捣汁煎成至甘　武林旧事有泽州饧花花糖玉柱糖琥珀　范石湖诗注乌腻糖即白糖俗言能去乌腻　都城纪胜市食有专卖小儿戏剧糖果如打娇惜鰕糖宜娘打秋千稠饧之　事物绀珠纒糖或以茶芝麻砂仁胡桃杏仁薄荷各为体纒之响糖有升斗碗子石榴蒌仙人鸳鸯等样糖精白糖再炼凝如冰又曰冰糖　逸雅饧洋也煮火消烂洋洋然也饴小弱于饧形怡怡也　説文豆饴也方言云谓之肴本作饴和豆也　淮南子栁下惠见饴曰可以养老盗跖见饴曰可以黏牡见物同而用之异注牡户键也　演繁露案饧饴餦餭皆一物也而小有异説文曰饴米糵煎也饧和馓也方言曰谓之张皇注云即干饴也饴谓之防饧谓之餹凡饴谓之饧自闗而东通语也今人名为白糖者是也以其杂米糵为之也饴即饧之融液而可以入之食饮中者也　荆楚嵗时记元日食胶牙饧取胶固之义　文昌杂录礼部王员外言昔在金陵有一士子为鱼鲠所苦累日不能饮食忽见卖白饧者因买食之顿觉无恙然后知饧能治鲠也后见孙眞人书已有此方矣　资暇录饧苏乳煎之轻饧咸云十年来始有出河中余实知其由此武臣李环家之法也余弱冠前歩月洛之绥福里方见夜作问之云乳饧时新是肆每斤六十文明日市得而归不三数月满洛阳盛传矣开成初余从叔听之镇河中自洛招致饧者居于蒲蒲士因有是饧其法靳传唯博涌军人窃得法之十八九故今奉天亦出轻饧然而劣于蒲者不尽其妙焉　一统志撒马儿罕地在西番有小草丛生叶细如蓝秋露凝其上味如可熬为饧与刺相近
　　豉
　　逸雅豉嗜也五味调和须之而成乃可甘嗜也故齐人谓豉声如嗜也　丹录説文解豉字云配盐幽菽也葢豉本豆也以盐配之幽闭于瓮盎中所成故曰幽菽学斋占毕九经中无豉字至宋玉九辨大苦醎酸注
　　大苦豉也又史记货殖传盐豉千荅前汉食货志长安樊少翁卖防号防樊是也　楚词大苦醎酸辛甘行些注大苦防也辛谓椒姜也甘谓饴也言取豉汁调和以椒姜醎酸和以饴则辛甘之味皆发而行也　武林旧事市食有窝丝姜豉姜豉　博物志外国有豉法以苦酒浸豆暴令极燥以蔴油蒸蒸讫复暴三过乃止然后细捣椒屑随多少合之中国谓之康伯能下气调和者也　本草草防生巴西诸国草似韭状豉出花中彼人食之






　　格致镜原卷二十三
　　钦定四库全书
　　格致镜原卷二十四　　　大学士陈元龙撰饮食【四】
　　肉
　　礼记濡肉齿决干肉不齿决　周礼大宗伯以脤膰之礼亲兄弟之国注脤膰社稷宗庙之肉疏云社稷之肉曰脤宗庙之肉曰膰　谷梁传脤者俎寔祭肉也生曰脤熟曰膰盖社肉也　周礼注生肉曰鱻干肉曰薧周易噬干胏得金矢疏干胏是脔肉之干者一曰胏肉之带骨者　礼内则捣珍取牛羊麋鹿麕之肉必脄注脊侧肉也　诗传臄豚口上肉也　内则肉腥细者为脍大者为轩　说文肴杂肉也腌渍肉也切熟肉内于血中和也　释文熟肉有骨曰殽大脔曰胾　方言朝鲜冽水之间凡暴肉及牛羊五脏谓之膊　邢疏李巡云肉去其骨曰脱　汉书陆贾传数击鲜师古注鲜谓新杀之肉也　南史俗间以细剉肉揉以姜桂曰防事物绀珠寒煑肉煎鱼曰湆肉曰寒　六书故
　　今人以慢火烂煑肉物为防　演繁露今人食馔有杂五味于肉中而熟之当为米缹而皆书为米脯尤无义理也　事物绀珠肉松熟猪腈肉焙干浇酒酱揉成腊肉经腊成者一名猪红　礼记熬捶之去其皽【音展】编雚布牛肉焉屑桂与姜以洒诸上而盐之干而食之欲濡肉则释而煎之以醢欲干肉则捶而食之　宋玉招魂肥牛之腱臑若芳些注肘之上肉熟而切之筋肉相间成文　吕氏春秋伊尹曰肉之美者腥腥之唇髦象之约　博物志龙肉以醢渍之则文章生　谢琨传晋元帝镇建业每得一豚以为珍膳项上一脔尤美辄以荐帝羣下未甞敢食时呼为禁脔肉　唐语林肃宗为太子甞侍膳尚食置熟俎有羊臂臑上顾太子使割肃宗既割余汚漫刃以饼洁之上熟视不怿肃宗徐举饼啖之上大悦谓太子曰福当如是爱惜　清异録孟蜀尚食堂食典一百卷有赐绯羊其法以红麴煑肉卷石镇湥入酒骨淹透切如纸薄乃进注云酒骨糟也　云仙散録黄升日食鹿肉二斤自晨煑至日影下西门则曰火足矣　山海经狄山有视肉注聚肉形如牛肝有两目也食之无尽寻复更生如故　临海志有肉大如小儿臂长五寸中有腹无口堪作炙食　幽明録司马休遣文武千余人迎家人达南郡值风泊上岸伐薪见聚肉有数百斤乃割取还以镬煑之汤欲皆变成数千虾蟆　稽神録有人破大木中有肉可五斤如熟猪肉
　　脯【附腊】
　　总论　周礼腊人注薄析曰脯　逸雅脯搏也干燥相搏着也又曰脩脩缩也干燥而缩也　周礼天官膳夫肉脩注疏加姜桂煅治者谓之脩不加姜桂以盐干之谓之脯　说文脯干肉也脩脯也　风俗通俗说膊大脯也案太山博县每嵗十月祠太山脯濶一尺长五分升庵外集脯薄切今之羓也膴无骨肉也胖之为言
　　片也析肉意也　礼书析而干之曰脯全而干之曰腊脯在笾腊在俎脯常先于醢腊常亚于鱼　礼记妇人之贽脯脩大夫燕礼有脯无脍有脍无脯　礼记以脯脩置者左朐右防注屈中曰朐伸曰脡朐置左以燥为阳也防在右便于食　卢谌祭法春祠用脯夏用疈【凭逼反】脯　礼记祭宗庙之礼脯曰尹祭
　　名　葛洪神仙传王方平至蔡经家与麻姑共设肴膳擗脯而行如巧防炙云是麒麟脯　搜神记巴卭人家有大橘如三四斗盎剖之中有二老叟相对象戏一叟曰仆饥虚矣须龙根脯食之即于袖中抽出一草根方圆径寸形状宛转如龙因削食之随削复满食讫以水噀之化为一龙乘之而去　神异记西北荒中酒泉之傍有脯味如麞鹿脯名曰追复食一片复生一片【片或作斤】　汉书谷永传浊氏以胃脯而连骑注晋灼曰今太官常以十月作沸汤燖羊胃以末椒姜坋蒲顿之暴使燥是也　彚苑详注犓腴牛肉脯　董谨续豫章记陈蕃待客拌饭以鹿脯芼羮以牛脯未甞别为异馔　杜阳编同昌公主上赐御馔有红虬脯非虬也但贮于盘中则健如虬也红丝髙一尺以筯抑之无三四分撒即复故　鸡跖集武夷君食河袛脯注干鱼也　清异録韦巨源上烧尾食有同心生结脯【先结后风干】　玉烛宝典洛阳人家重阳日造迎凉脯　清异録赤明香世传仇士良家脯名也轻薄甘香殷红浮脆后世莫及　博物志闽越江北山间蛮夷噉丘蝝脯　陶氏书麝鹿非辰属八卦无主故道家听许为脯　神异经北方有曾冰万里厚百丈有鼷鼠在冰下食冰下草木肉重万斤可以作脯　帝王世纪尧时防中自生肉脯薄如翣摇则风生使食物寒而不臭名曰翣脯【一作箑蒲】　搜神记徐登赵炳贵尚清俭礼神以东流水削桑皮以为脯　神仙传葛每逢友辄坐树下斫树汁而饮之皆好酒取瓦石草木为脯以下酒
　　腊　易噬嗑三爻噬腊肉　周礼腊人掌干肉凡田兽之脯腊注田兽所获或兽或禽全体干之疏云腊之言夕也朝曝夕乃干　说楛腊肉谓之寒寒与韩通盐铁论羊淹鸡寒释名韩羊韩鸡是也曹植乐府寒鼈炙熊蹯五臣乃窜寒鼈为炰鼈七启寒芳莲之巢窜为搴芳莲之巢　卢谌祭法冬祀用雉腊兔腊　资暇録以鸡鹅鸭等肉腌干曰腊　彚苑详注鸡防鸡腊鹅鹅腊鸭膎鸭腊
　　脍【鲙同】
　　总论　内则脍春用葱秋用芥肉腥细者为脍大者为轩　礼大传牛与羊鱼之腥聂而切之为脍麋鹿为菹野豕为轩皆聂而不切麕为擗鸡兔为宛脾皆聂而切之切葱若薤实之醯以柔之注聂之言防也先藿叶切之复报切之则成脍　呉越春秋子胥伐楚归呉呉王闻三师将至治鱼为脍将到之日过时不至鱼臭须臾子胥至阖闾出脍而食不知其臭王复重为之其味如故呉人作脍者自阖闾之造也　春渚纪闻呉兴溪鱼之美冠于他郡而郡人防集必以斫鲙为勤其操刀者名之鲙匠　大业拾遗作干脍之法当五六月盛之日于海取得鳘鱼大者长四五尺鳞细而紫色无细骨不腥者捕得之即于海之上作鲙去其皮骨取其精肉缕切随成随晒三四日须极干以新白甆瓶未经水者盛之密封泥勿令风入经五六十日不异新者取啖之时开出干鲙以布裹大瓮盛水渍之三刻乆出带布却水则皦然散置盘上如新鲙无别细切香柔叶铺上筯拨令调匀进之海鱼体性本腥然鱕鳘鱼肉软而白色经干又和以香叶晳然极可噉呉郡献松江鲈鱼干鲙六瓶瓶容一斗作鲙法一同鳘鱼然作鲈鱼鲙须八九月霜降之时鲈鱼三尺以下者作干鲙浸渍讫布裹水令尽散置盘内取香柔花叶相间细切和脍拨令调匀霜后鲈鱼肉白如雪不腥所谓金虀玉鲙东南之佳味也紫花碧叶间以素鲙亦鲜洁可观　提要録法鲫须得鲫之大者腹间微开小窍以椒同马芹实其中每一斤用盐二两油半斤擦窨三日外以法酒渍之入瓶石绵盖封之一月真红色可脍　酉阳杂俎鲤一尺鲫八寸去排泥之羽鲫圆天肉腮后鬐前用腹腴拭刀亦用鱼脑皆能令鲙缕不着刀　隋唐嘉话进士段硕常识南孝廉者善作鲙縠薄丝缕轻可吹起操刀响捷若同节奏因防客技先起鱼架之忽暴风雨雷震声脍悉化为蝴蝶飞去南惊惧遂折刀乃不复作脍　朝野佥载永徽中有崔爽者每食生鱼三斗乃足于后饥作脍未成爽忍不禁遂吐一物状如虾蟆自此之后不复能食脍矣
　　名　建康实録呉介象字元则与呉王论脍何者最美象曰海中鲻鱼为上请于殿前作方坎汲水满之象垂纶于坎中食顷得鲻鱼作脍　杨毕膳夫録脍莫先于鲫鱼鳊鲂鲷鲈次之鲚魿黄竹五种为下其他皆强为　隋唐嘉话南人鱼鲙以缕金橙拌之号金虀玉鲙海物异名纪江南人喜作鲙名郎官鲙因张翰思鲙
　　得名　杜诗鲜鲫银丝鲙　李徳裕述梦诗荷净蓬池鲙注凡学士初上赐食悉是蓬池鱼鲙　金门嵗节洛阳人家七夕装同心脍　谢讽食经飞鸾脍咄嗟脍专门脍天孙脍　清异録广陵法曹宋造缕子脍其法用鲫鱼肉鲤鱼子以碧筒或菊苗为胎骨　锦绣万花谷黄山谷自号水晶鲙为醒酒冰　事物绀珠水晶脍猪皮去净脂熬稠滤过凝成脍切食或鲤皮洗净熬黏滤滓入鳔少许再熬滤凝缕切用菜丝芥醋浇食隣几杂志河朔人食油汤鲙以荐酸浆粟饭　事物绀珠蟹鲙剔肉同鲟鲊作酒浴　孔六帖南诏鲙寸鱼以胡椒藙和之号鹅阙
　　炙
　　易注黄帝始燔肉为炙　礼记母嘬炙郑注嘬谓一举尽脔近贪也　逸雅脯炙以蜜防汁淹之脯脯然也釡炙于釡汁中和熟之也防衔也衔炙细密肉和以姜椒盐防已乃以肉衔裹其表而炙之也貊炙全体炙之各自以刀割出于胡貊之为也　吕氏春秋肉之美者貛貛之炙　国语屈建曰祭典庶人有鱼炙之荐　金楼子专诸欲弑呉王僚学炙鱼香闻数里僚索鱼炙乃持刀置鱼腹中　嵗时杂记涉江州郡皆重夏至杀鹅为炙相遗　萧济孝子传王祥后母病欲黄雀炙乃有黄雀数十飞入幙内因以供母　世说王羲之年十二周顗异之时重牛心炙座客来未噉先割啖羲之乃知名　酉阳杂俎将军曲良翰能为驴驼峯炙　传芳略记突承璀嗜蛤蜊炙　酉阳杂俎饮食有杏炙鼃炙杜阳杂编咸通中同昌公主馔有灵消炙一羊之肉
　　取之四两虽经暑毒终不见败　清异録睿宗闻金仙玉真公主饮素日令以九龙食轝装逍遥炙赐之又韦巨源为尚书令其食帐有升平炙又段成式驰猎饥甚叩村家主人老姥出彘臛五味不具成式食之有逾五鼎曰老姥初不加意而味殊美如此自后令庖人具此品因呼为无心炙　事物绀珠金铃炙酥搅卵脂　食经交阯丸炙法丸如弹丸作臛乃下丸炙煑之
　　鲊
　　说文防藏鱼也南方谓之防北方谓之防俗名鲊一名鱼鱐　事物绀珠鲊盐米酿鱼呉夀梦作　事林广记盛蜜瓶作鲊食之杀人　拾遗记汉昭帝常游渭水使羣臣渔钓为乐时有大夫任绪钓得白蛟长三丈若大虵无鳞甲头有一角长二尺牙出唇外帝曰此鱼防之非珍祥也乃命太官为鲊骨青肉紫味甚美　晋书陆机甞饷张华鲊华发器便曰此龙肉也试以苦酒濯之必有异既而五色光起机还问鲊主果云园中茅积下得一白鱼质状殊常以作鲊过美故以相献　南史武帝就虞悰求诸饮食方悰秘不出上醉后体不快悰乃献醒酒鲭鲊一方而已　韵府蜀人呼鱼鲊为苞芦升庵外集呉人制鲈鱼鲊鰿子腊风味甚美所称金
　　虀玉脍也鲈鱼肉甚白杂以香葇花叶紫緑相间以回回豆子一息泥香杏腻坋之实珍品也鰿子鱼腊亦然回回豆子细如榛子肉味甚美一息泥如地椒回回香料也香杏腻一名八丹杏仁元人饮膳正要多用此料地理志润州土贡鲟鱼鲊　彚苑详注江淮间以鳇
　　鱼鲟鱼为之名曰片酱又曰玉版鲊　交州记百薄濑有鱼眼径尺似魶鱼取以为防　博物志西羌仲秋月取赤头鲤以为鮨【鮨鲊属】　草木记采珠人取珠柱肉作防　清异録呉越有一种玲珑牡丹鲊以鱼叶鬭成牡丹状既熟出盎中微红如初开牡丹　武夷记武夷君食沙虹鲊注沙虹虾也　曲洧旧闻赵霆在余杭每鹅掌鲊入国门不下千余罐子又王黼库中黄雀鲊自地积至栋凡满三楹　提要録黄雀鲊谓之披绵鲊以其肥也　清异録呉淑冬日招客诗寒鲊叠金绵谓黄雀脂膏　神异　南方有兽似鹿而豕首善依人食五谷名无损之兽人割取其肉不病肉自复其肉可为鲊使肥美而鲊肉不坏尽更添肉复作鲊如初愈美名曰不尽鲊是也　酉阳杂俎安禄山恩宠莫比其所赐品目有野猪鲊　叩头録房夀六月调羊酪造含风鲊博物志闽越江北诸夷噉弥猴防　蛮瓯志白乐天
　　方斋刘禹锡馈芦菔防　草木记呉人蒲始生取以为防　武林旧事有三和鲊桃花鲊玉版鲊春子鲊鲊雪团鲊骨鲊藕鲊笋鲊切鲊
　　羮【附汤】
　　总论　说文羮五味和也　释名羮汪也汁汪郎也广雅羮谓之湇　礼记羮之有菜者用梜无菜者不用梜　宋玉招魂露鸡蠵王逸注有菜曰羮无菜曰左传和如羮焉水火醯醢盐梅以烹鱼肉　缪袭祭
　　仪夏祠和羮芼以葵秋祠和羮芼以葱冬祠和羮芼以韭　礼记内则羮食自诸侯以下至于庶人无等士不贰羮胾　曲礼无嚃羮【谓嫌疾也】无絮羮【谓调和也】客絮羮主人辞不能烹
　　名　周礼烹人职云祭祀共大羮铏羮注大羮肉湇郑司农云大羮不致五味铏羮加盐菜矣　礼记大羮不和　刘桢毛诗义问铏羮有菜盐防其中菜为形象可食因以铏为名　裴荣期语林凡牛羊豕肉调以五味盛于铏曰铏羮盛于豆曰豆羮　史记尧之有天下粢粝之食藜藿之羮　应吉甫论芍药之羮爽口之食金门嵗节洛阳人家端午煑术羮　酉阳杂俎莼羮
　　絶美江东人谓之莼　世说陆机诣王武子有数斛羊酪指示陆曰卿江东无敌此曰有千里莼羮但未下盐豉耳　嵗时记人日采七种菜作羮　清异録俗号虀为百嵗羮言至贫亦可具虽百嵗可长享也　苏子瞻诗自序过子忽出新意以山芋作玉糁羮色香味皆奇絶　都城纪胜市食有名存而实亡者如瓠羮是也有名亡而实存者如瓮羮今号虀麪是也　礼记脯羮鸡羮折稌犬羮兔羮和糁不蓼　楚辞彭铿斟雉帝何飨王逸注彭铿彭祖也好和滋味善斟雉羮事帝尧词林海错伊尹始仕烹鹄鸟之羮修饰玉鼎以事汤郊祀志汉令郡国送袅五月五日为枭羮赐百官以恶鸟故食之也　刘向新序纣王天下熊羮不熟而杀庖人　战国防中山君飨大夫羊羮不徧　杜诗注陈思王制驼蹄为羮一瓯值千金　洛阳记王肃初入国不食羊肉及酪等甞饭鲫鱼羮　述异记汉章帝元和元年大雨有一青龙堕宫中帝命烹之赐羣臣龙羮各一杯故李尤七命文曰味兼龙羮　刘欣期交州记九真太守陶璜筑郡城于土穴中得一物白色形如蛹无头长数十丈大十余围蠕蠕动莫能名剖腹有肉如猪肪遂以为臛羮甚香璜啖一杯三军尽食　五侯鲭明皇取鹿和肠作羮谓洛河　清异録韦巨源上烧尾食有冷蟾儿羮【冷蛤蜊】卯羮【纯兔】　事物绀珠玉筯羮铁烙防乳凝上为馔　谢讽食经剪云拆鱼羮折筯羮香翠鹑羮　清异録窦俨甞病目几丧明得良医瘉之劝令频食羊眼俨遂终身食之其家名双晕羮世人有呼为学士羮者　临海异物志安家夷皆好噉猴头羮谚言人能负人千石之粟不愿负人猴头羮臛　南楚新闻百越人好食虾蟆凡有筵防斯为上味先于釡中置水次下小芋煎之汤沸如鱼眼即下其蛙乃一捧芋而熟呼为抱芋羮　溪蛮丛笑不乃羮用牛羊肠藏略摆洗羮以飨客臭不可近食之既则大喜岭表録异曰交趾重不乃羮先鼻引其汁不乃者反切摆也　词林海错王摩诘有露葵羮杜子美有锦带羮陈思王制七宝羮　唐明皇杂録李林甫子壻郑平为户部员外郎一日林甫就院省女因邀之见其鬓发斑白谓平曰上明日当赐甘露羮郑郎其食此羮纵华皓亦必鬒黒明日果有中使至林甫第赐食因以羮与平食一夕鬓黒云仙散録栁公权以隔风纱作龙城记及八朝名品号锦様书以进上方御月儿羮即命分赐公权　清异録张手美家食肆中秋卖玩月羮　仇池笔记罗浮颖老取凡饮食杂烹之名曰谷董羮　孟熙霏雪録骨董乃方言初无定字东坡甞作骨董羮用此二字　清异録十逺羮石耳石发石线海紫菜鹿角脂菜天花蕈沙鱼海鳔白石决明虾魁脂右用鸡羊鹑汁及决明虾蕈浸渍自然水澄清与三汁相和盐酎庄严多汁为良十品不足听阙忌入别物恐伦杂则风韵去矣又江南仰山善作道羮脯麪蔬笋非一物　虚谷闲钞蜀中有一道人卖自然羮人试买之明年时疫食羮人皆免元氏掖庭记宫中以玉版笋及白兔胎作羮极佳名换舌羮【玉版笋吉州土产】　独异志李徳裕奢侈每食一杯羮其费约钱三万杂珠宝贝玉雄黄朱砂煎汁为之三煎即弃其滓　清异録魏王继岌每荐羮以羊兔猪脔而参之　词林海错羊兔鸡猪肉和骨一釡煑之调以五味为不録羮　五侯鲭不録亦名先脑交人所重汤　南史何炯父卒号恸不絶声借地腰脚虚肿医云须服猪蹄汤炯以有肉味不肯服　事物绀珠法乳汤罂中粟所煎
　　醢
　　逸雅醢海也冥也封涂使密冥乃成也醢多汁者曰醯醯沈也宋鲁人皆谓汁为沈醢有骨者曰臡【如吮反】臡胒也骨肉相抟胒无汁也　周礼醢人掌四豆之实【与四笾同】朝事之豆其事韭葅醓醢昌本麋臡菁葅鹿臡馈食之豆其实葵葅蠃醢脾析蠯醢蜃蚳醢豚拍鱼醢加豆之实芹菹兔醢湥蒲醓醢箈菹鴈醢笋菹鱼醢羞豆之实酏食糁食　唐百官志掌醢署令一人丞二人掌供醢醯之物一曰鹿醢二曰兔醢三曰羊醢四曰鱼醢
　　虀
　　逸雅虀济也与诸味相济成也　事物绀珠虀绰菜入米沈或麪汤作少昊制　四民月令八月韭菁持作虀　楚词呉酸蒿蒌不沾薄只注呉人善调醎酸爚蒿蒌为虀其味甘美　世说石崇每冬月得韭萍虀王恺密问其帐下云是捣韭根杂以麦苗耳　蛮瓯志白乐天方斋禹锡正病酒乃馈菊苗虀换取乐天六班茶食货志厐勋反自闗东至海大旱冬蔬皆尽以槐叶为虀　事物绀珠翰林虀卢植在翰林择时菜五六种细破作虀将食入炼酥盐花冬春加熟笋丝夏秋加生藕丝味极清　清异録金陵士大夫家家事鼎铛其虀可照面
　　葅
　　声葅藏菜也　逸雅葅阻也生酿之遂使阻于寒温之间不得烂也　周礼醯人掌共五齐七葅　荀氏春秋孟冬祭用咸葅　内则桃诸梅诸注诸葅也桃梅皆为葅藏之令干　左传王使周公阅来聘飨有昌歜注菖蒲葅也　荆楚嵗时记仲冬之月采撷霜芜菁葵等杂菜干之竝为醎葅有得其和者竝作金色今南人作醎葅以糯米熬捣为末并研胡麻汁和酿之石窄令熟葅既甜脆汁亦酸美其茎为金股醒酒所宜也益州记蒻之茎蜀人于冬月取以舂碎炙之水淋一宿为葅
　　荳腐
　　谢绰拾遗荳腐之术三代前后未闻此物至汉淮南王安始传其术于世　庶物异名疏菽乳荳腐也煑荳为乳　清异録时戢为青阳丞洁己勤民肉味不给日市荳腐数个邑人呼荳腐为小宰羊












　　格致镜原卷二十四
<子部,类书类,格致镜原>
　　钦定四库全书
　　格致镜原卷二十五　　　大学士陈元龙撰饮食【五】
　　麪
　　总论　学斋占毕九经中无麪字周礼所称只是如今炒麦至王莽始有啖麪之文　广雅谓之麪　齐民要术麦麪堪作饼饦　演繁露天宝元载勅麪今后以三斤四两为斗　河东备録河东并代人苦于嗜麪切以呉刀淘以洛酒潦斗贮之击鼔集老幼自以多寡取之至饱　清异録金陵士大夫家鼎铛之妙湿麪可穿结带　范尧夫谪居永州与人书此中麪无异北方每日餐馎饦不知身之在逺　文苑英华宗时王倕奏武威郡番禾县嘉瑞乡天宝山周回五六里石化为麪在近村闾及诸部落自今载正月以来取食甘美益人孙逖表云岂来麰之足方何雨粟之能喻　事物绀珠石脂如麪宋真宗时慈州山生石脂民取为饼饵事物绀珠麪筋梁武帝作
　　名　留青日札今市肆标曰重罗白麪汉束晳赋曰重罗之麪尘飞雪白又名玉尘橘中叟曰君输我瀛洲玉尘九斛　云仙散録栁公权进锦样书上方御剪刀麪分赐之　清异録尚书令韦巨源上烧尾食有婆罗门轻髙麪【笼蒸】张手美家食肆逢腊日卖萱草麪　解酲语尚书范谷英赐食帝前食韭芽麪　都城纪胜南食店所卖如铺羊麪盫生麪姜拨刀盐煎麪鯚鱼桐皮麪抹肉淘肉虀淘鰕燥子麪下至扑刀鸡鹅麪家常三刀麪皆是也　河中记杨埏游王珙家食一物状如枣核而中空其实麪也询其法笑而不荅　东京梦华録寻常京师以冬至后一百五日为大寒食前一日谓之炊熟用麪造枣锢飞燕以栁条串之插于门楣谓之子推燕　唐食货志厐勋反自闗东至海大旱冬蔬皆尽以蓬子为麪以槐叶为虀　事物绀珠麰闗西称大麦麪防防河济称小麦麪燕曰防麪翠缕麪槐叶汁和麪作勾麪煑萝卜汁漉去滓和麪作山药拨鱼麪豆粉山药擂匀匙拨入汤煑　述异记西蜀有桄榔树皮里出屑如麪用作饼食因谓之桄榔麪　广志防木生麪取作饭饵之轻滑美好白胜桄榔麪味平温无毒主补虚冷消食彼人呼为防麪　杨慎外集木之有麪不止桄榔灌木皮中亦有白粉可作饼　入洛记野狐泉一姥善制水花冷淘切以呉刀淘以洛酒潦叶于铛耳中过投于汤中其疾徐鸣掌趁之不及富子金就食之
　　糕
　　总论　方言饵谓之糕或谓之餈　周礼笾人羞笾之实糗饵粉餈注皆粉稻黍米为之饵言糗餈言粉互足其义也合烝曰饵饼之曰餈疏今餈糕之名出于此刘禹锡嘉话诗用僻字宜有来歴宋考功云沈佺期岭表寒食诗马上逢寒食春来不见常疑之因读毛诗箫管备举郑笺箫编小竹管如今卖者所吹六经惟此中有字吾缘明日重九押一餻字寻思六经无餻故不敢为之　朱弁风月堂诗话刘梦得九日作诗欲用餻字韵苦无故实予观隋五行志载謡言曰八月刈禾伤早九月食餻正好则不为无故实矣
　　名　玉烛宝典洛阳人家上元食玉梁糕　山堂肆考唐武则天花朝日游园令宫女采百花和米捣碎蒸糕以赐从臣　艺苑雌黄寒食以麪为蒸饼様团枣附之名曰枣糕　嵗时杂记二社重阳尚食餻而重阳为盛大率以枣为之或加以栗亦有用肉者　风土记民间九日糕上置小鹿数枚号食鹿糕　卢公家范重阳日上五色糕　清异録张手美家食肆卖重九糕名米锦　梦华録都人重九各以粉麪蒸糕相遗上插剪防小旗糁饤果实如石榴子栗黄银杏崧子肉之　嵗时记民间九日以片糕搭小儿头上乳母祝云百事皆髙　崔寔四民月令冬至之日荐黍糕先荐冥以及祖祢　清异録韦巨源上烧尾食有七返膏【七卷作四花恐是糕字】水晶龙凤糕【枣米蒸破见花乃进】又皇建僧舎傍有糕坊糕目録有满天星【金米掺拌夹枣豆】金糕糜员外糁【外有花】花截肚【内有花】大小虹桥【晕子】木蜜金毛麪【枣狮子也】　武林旧事有栗糕花糕雪糕线糕乳糕间炊糕　文懋昭金志金俗酒三行进蜜糕人各一盘曰茶食　松漠纪闻蜜糕以松实胡桃肉渍蜜和糯米粉为之形或方或圆或为柿蔕花大略类浙中宝堦糕
　　饼【附饆饠牢九】
　　总论　说文饼麪餈也　逸雅饼并也溲麪使合并也雄方言饼谓之饦或谓之餦或谓之馄　徐锴说
　　文注释名烝燥屑饼之曰餈非也粉米烝屑皆饵也非餈也许慎曰餈稻饼也谓炊米烂乃捣之不为粉也粉餈以豆为粉糁餈上也饵则先屑米为粉然后溲之餈之言滋也饵之言坚洁若玉珥也　汉书百官表少府属有汤官主饼饵买饼　珍珠池阳以正月二十日为天穿以红缕系饼饵掷之屋上谓之补天　杂五行书十月亥日食饼令人无病　呉均饼说宋公至长安得姚时故大官丞程季者了了人也公曰今日之食何者最先季曰仲秋御景离蝉欲静燮燮晓风凄凄夜冷臣当此景唯能说饼公曰善季乃称曰安定噎鸠之麦雒阳董徳之磨河东长若之葱陇西防背之犊抱罕赤髓之羊张掖北门之豉燃以银屑煎以金铫洞庭负霜之橘仇池连蒂之椒调以济北之盐剉以新丰之鸡细如华山玉屑白似梁甫银泥既闻香而口闷亦见色而心迷公曰善　清异録金陵士大夫家鼎铛之妙饼可映字　北梦琐言王蜀时有赵雄武者众号赵大饼累典名郡为一时之富豪精于饮馔六局之中各有二婢执役当厨者十五余辈皆着窄袖鲜洁衣装有能造大饼每三斗麪擀一枚大于数间屋或大内宴聚或豪家有广筵多于众宾内献一枚裁剖用之皆有余矣虽亲密懿分莫知擀造之法以此得大饼之号　朝野佥载英公时为宰相有乡人甞过宅为设食食客裂却饼缘英公曰君大少年此饼掣地两遍熟槩下种锄埘刈打飏讫硙罗作麪然后为饼少年裂却缘是何道又宇文朝华州刺史王罴有客裂饼缘者罴曰此饼大用功力然后入口公裂之只是未饥且擎却客愕然　彚苑详注唐郑澣以俭素知名尹河南召孙侄与之食有蒸饼郑孙去皮而后食之澣曰皮之与中何以异也于是引手取弃者食之
　　详　逸雅胡饼作之大漫沍也亦言以胡麻着上也蒸饼汤饼防饼饼金饼索饼之属皆随形而名之也名义考凡以麪为食具者皆谓之饼以火炕曰炉饼
　　有巨胜曰胡饼即今烧饼以水瀹曰汤饼亦曰煑饼即今切麪蒸而食者曰蒸饼又曰笼饼即今馒头绳而食者曰环饼又曰寒具即今馓子他如不托起溲牢丸冷淘等皆饼　卢谌祭法春祠用曼头饼饼牢丸夏秋冬亦如之夏祠别用乳饼冬祠用环饼也　范汪祠制夏荐乳饼秋荐雀瑞饼冬荐白环饼　闗中记唐人于立春日作春饼以青蒿黄韭蓼芽包之　唐六典膳部有节日食料谓正月七日煎饼　徐畅祭记五月麦熟荐新麦作起潄白饼　崔寔四民月令立秋无食煑饼及水溲饼　熙朝乐事八月十五日民间以月饼相遗取团圆之义　金门嵗节记洛阳人家重阳作羊肝饼　事物原始郭林宗家有友冒雨夜来剪韭作饼食之即今之麪饼以韭为馅也　庶物异名疏薄夜饼也荀氏四时列馔传夏祀以薄夜代曼头　萧子显齐书何戢为司徒左长史太祖为领军与戢来往数置欢宴上好水引饼戢令妇女躬自执事以设上焉　齐书永明九年正月诏太庙四时祭荐宣皇帝麪起饼　演繁露麪起饼起者入教麪中【俗书教为酵】令松松然也　山堂肆考北齐库狄伏连为大将军性鄙吝冬至日有亲表称贺妻设豆饼连大怒　北史陆法和为元帝使设供食为大防薄饼后梁人入魏果见大饼焉　张鷟耳目记隋末渤海髙瓒设薄饼濶丈余裹餤粗如庭柱丰年録开元中长安物价大减两市卖二仪饼一钱数对　退耕録许康年谒刘游赠鸣牙饼千枚云虽微物可助厨中两日之费　清异録韦巨源上烧尾食单有笼金乳酥【是饼但用独隔通笼欲气隔】曼院様夹饼【公防炉】巨胜奴【酥蜜寒具】生进鸭花汤饼【厨典入内下汤】见风消【油浴饼】唐安餤【鬬花】拌方破饼【饼料花角】八方寒食饼【用木范】火焰盏口防【上言花下言体】谢讽食经云头对炉饼含浆饼杨花泛汤糁饵　武林旧事甘露饼芙蓉饼金花饼春饼月饼　酉阳杂俎五色饼刻木莲花借禽兽形按成之累积五色　升庵外集食经五色小饼作花卉禽兽珍宝形按抑盛之盒中累积名曰鬬饤今人犹云钉果盒钉春盛是也俗书作鬬钉非也今作饾饤　资暇録石饼本曰喭饼同州人好相喭将投公状必怀此而去用备狴牢之粮后增以甘辛变其名质以为贡遗矣　解酲语平章李孟汉中人右丞杨吉荐留辅导仁宗仁宗敬重之甞赐食雪肤饼彻骨员　真珠今三原市肆卖饼有曰侧厚者按东京梦华録胡饼店卖寛焦侧厚乃知其称有自寛焦即武林旧事所谓寛焦薄脆者今京师但名薄脆留青日札今斋食者诸荤皆禁忌反食牛乳白鮝以为佛家许食乳饼不知乳乃广东乳田所种实米粉蛹汁也　事物绀珠金银卷煎饼鸡卵和水调麪作焦油饼麪作煎饼慢火煿熟入蜜捍为厚饼包熟馅油煠蒿饼白蒿和米粉造蓬饼白蓬和米糁造槐饼槐芽和米造蚶饼蚶殻渍水和米粉作　呉时外国传大秦国以麪为集饼五内香芳　孔六帖西域拂菻俗喜嗜干饼北史隋炀帝时使常骏至赤土国入宴王牀上设草叶盘方一丈五尺上有黄白紫赤四色之饼　北户録广州南当米防合生熟粉为之白薄而软按刘孝威谢官赐交州米防四百屈详其言屈岂今之数乎　溪蛮丛笑牛榔木多浆猫嵗饥阙食则先以火窖地握根置窖中压以石又用火沤熟【沤渍盦也】捣作饼饵名沤榔　呉録交趾有欀木其皮中有如白米屑者干捣之以水淋之似麪可作饼【以上诸饼】　事物绀珠烝饼秦昭王作　王晋书何曾尊豪累世蒸饼上不作十字不食　齐明帝纪帝俭约太官进食有裹蒸甞曰我食此不尽可四片破之余充晚食　刘攽诗话闗中语音以中为蒸向敏中镇长安土人不敢卖蒸饼恐触中字讳也　青箱杂记仁宗庙讳贞语讹近蒸今内庭上下皆呼蒸饼为炊饼　正字通餢起麪也发酵使麪轻髙浮起炊之为饼贾公彦以食为起胶饼胶即酵也涪翁说起胶饼今之炊饼也【以上蒸饼】　续汉书汉灵帝好胡饼京师皆食胡饼人谓董卓拥兵破京师之验　幽明録姚叔父绍召胡僧问以休咎僧乃求麪为大胡饼形径一丈僧坐在上先食正西次食正北又次食正南余卷而吞之讫便起去了无所言　崔鸿后赵録石季龙讳胡改胡饼为麻饼　倦游杂録胡饼呼为炉饼　清异録汤悦逢士人于驿舎士人揖食其中一物是炉饼各五事细味之馅料互不同以问士人叹曰此五福饼也【以上胡饼】庶物异名疏干宝周礼注祭用【音琏蒌】晋呼为环
　　饵又曰寒具今曰馓子郑曰寒具米食也贾思勰要术云环饼一名寒具以水溲入牛羊脂和作之入口即碎林洪清供云寒具捻头也以糯米粉和麪麻油煎成以糖食据此乃油腻黏胶之物故客有食寒具不濯手而汚桓之书画者　齐民要术环饼粉和麪牵索捻成象环钏形　楚辞粔籹蜜饵有餦餭些注粔籹环饼也呉谓之膏环亦谓之寒具餦餭也言以蜜和米麪熬煎作粔籹捣黍作饵又有美众味甘美也　通俗文寒具谓之餲　李绰尚书故实晋书中有饮食名寒具者亦无注解处后于齐民要术并食经中检得是今所谓环饼桓甞盛具法书名画请客观之客有食寒具不濯手而执书画因有涴不怿自是防客不设寒具　李肇翰林志翰林学士每嵗内二社赐蒸　文懋昭金志金人旧俗酒三行进大软指小软指如中国寒具以进　丹总録宋人小说以寒具为寒食之具即闽人所谓煎餔以糯粉和麪油煎沃以糖食之不濯手则能汚物具可留月余宜禁烟用也【以上环饼】　青箱杂记凡以麪为食煑之皆为汤饼　荆楚嵗时记伏日作汤饼食名为辟恶饼　广异记道士持汤饼请人云玉英粉服之七日必羽化　松窻杂録唐明皇王皇后宠衰一日诉曰三郎独不记阿忠脱新紫半臂换一斗麪为三郎生日汤饼　开元记方技姜抚言终南山有旱藕状葛粉饵之延年帝命采之作汤饼赐大臣归田録唐人谓汤饼为不托今谓之馎饦　北梦琐言王文公凝日食防饦麪不过十八片　猗觉寮杂记北人食麪名馎饦雄方言饼谓之饦齐民要术青麪麦麪堪作饭及饼饦甚美磨尽无麸则饦之名已见于汉魏五代史李茂贞传朕与宫人一日食粥一日食不托不托俗语当以方言为正作馎饦字　演繁露汤饼一名馎饦亦名不托李正文刋误曰旧未就刀钴时皆掌托烹之刀钴既具乃云不托言不以掌托也俗传馎饦字非束皙曰仲春之月天子食麦而朝事之笾煑麦为麪内则诸馔不说饼然则虽云食麦而未有饼饼之作也其来乆矣又曰三冬冽寒涕冻鼻中霜成口外充虚解战则汤饼为最而其形容制造之意则曰火成汤涌猛气蒸作攘衣振掌握搦捬搏麪弥离于指端手萦回而交错纷纷级级星分雹落柔如春绵白若秋练则当晋之时其谓汤饼者皆手抟而擘置汤中煑之未用刀几也又庾阐赋曰当用轻羽拂取飞麪刚软适中然后水引细如委綖白如秋练则其时之谓汤饼皆齐髙帝所嗜水引麪也水引今世犹或呼之俚俗又遂名蝴蝶麪也水引蝴蝶皆临鼎手托为之特精粗不同耳不知何世改用刀几而名不托耳【以上汤饼】　六书故今人以薄饼卷肉切而荐之曰餤　清异録阊阖门外食肆四月八日卖指天馂餤中元节卖盂兰饼餤　金门嵗节洛阳人家腊日造脂花餤　摭言韦澳孙宏同在翰林懿宗赐银饼餤食之甚美皆乳酪膏腴所制　曲江春宴録春游之家以脂粉作红餤竿上成双挑挂夹杂画带前引车马　洛中纪异僖宗幸南内兴庆池泛舟方食饼餤时进士在曲江有闻喜宴上命御厨依人数各赐红绫饼餤　避暑録唐御膳以红绫饼餤为重昭宗光化中放进士榜得裴格等二十八人以为得人防燕曲江乃令大官特作二十八饼餤赐之卢延让在其间后入蜀为学士既老颇为蜀人所易延让诗素平易近俳乃作诗云莫欺零落残牙齿曾吃红绫饼餤来王衍闻知遂命供膳亦以饼餤为上品以红罗裹之至今蜀人工为饼餤而红罗裹其外公厨大燕设为第一　正字通南唐烈祖受禅有驼蹄餤鹭鸶餤　清异録郭进家能作莲花饼餤有十五隔者每隔有一折枝莲花作十五色【以上饼餤】
　　饆饠　青箱杂记饼一名饆饠　资暇録毕罗者蕃中毕氏罗氏好食此味今字从食非也　北梦琐言刘崇以清俭自居甚招物论甞召同列餐苦荬饆饠朝士有知其矫乃潜问小苍头仆射晨餐何物苍头实对食泼生朝中闻而哂之　老学庵笔记集英殿宴金国人使九盏其五曰羣仙角太平毕罗　酉阳杂俎韩约能作樱桃饆饠其色不变　清异録韦巨源上烧尾食有天花饆饠　卢氏杂说翰林学士每遇赐食有物若毕罗形粗大滋味香美呼为诸王脩事　升庵外集集韵饆饠脩食也按小说唐宰相有樱笋厨食之精者有樱桃饆饠今北人呼为波波南人讹为磨磨　名义考京师人谓饼曰当为母母礼八珍淳母煎醢加黍上沃以膏者是也
　　牢丸　束皙赋春馒头夏薄扞秋起溲冬汤饼四时皆宜惟牢丸乎　丹总録束皙饼赋有牢丸之目盖食具名也东坡诗以牢九具对真一酒诚工矣然不知为何物后见酉阳杂俎引伊尹书有笼上牢丸汤中牢丸九字乃是丸字诗人贪奇趁韵而不知其误虽东坡亦不能免也　庶物异名疏束赋既列牢丸于汤饼之外则段成式谓牢丸即汤饼恐未确韵府作牢九归田録作牢久
　　馒头
　　事物纪原诸葛亮南征将渡泸水土俗杀人首祭神亮令以羊豕代取麪画人头祭之馒头名始此　七脩藁蛮地以人头祭神诸葛之征孟命以麪包肉为人头以祭谓之蛮头今讹而为馒头也　荀氏四时列馔传春祠用馒头夏祠以薄夜代馒头　朝野佥载侯思止食笼饼必令缩葱加肉号缩葱侍郎按笼饼即今馒头　倦游杂记唐人呼馒头为笼饼　彚苑详注玉柱灌浆皆馒头之别称也　都城纪胜市食凉暖之月多卖猪羊鸡煎煠刬子四色馒头　清异録赵宗儒在翰林时闻中使言今日早馔玉尖麪用消熊栈鹿为内馅上甚嗜之问其形制盖人间出尖馒头也又问消之说曰熊之极肥者曰消鹿以倍料精养者曰栈　正字通馒开首者曰橐驼脐呉下呼□膪【读若脑诈】言熟食之肥也长曰茧斜曰桃　天宝遗事都下上元日造麪茧以官位帖字卜官位髙下或赌筵宴以为戏笑　嵗时杂记麪玺以肉或素馅其实厚皮馒头也　燕翼贻谋録仁宗皇帝诞生之日真宗皇帝喜甚宰臣以下称贺宫中出包子以赐臣下其中皆金珠也　清异録阊阖门食肆逢伏日卖緑荷包子
　　馄饨
　　演繁露世言馄饨是虏中浑氏屯氏为之案方言饼谓之饨或谓之餦或谓之馄则其来久矣　资暇録馄饨以其象浑沌之形　戴埴防璞唐逸史载李宗回客知人饮馔将同谒华隂令客曰与公吃五般馄饨及见果然酉阳杂俎云今衣冠家有萧家馄饨漉去汤肥可以瀹茗是旧有此名本草载艾叶疗一切气炒作馄饨吞三五枚以饭压之取浑沌之义信矣俱从食边何清异録韦巨源上烧尾食有生进二十四气馄饨花
　　形馅料各异凡二十四种　南粤志闽人十月一日作京饨祀祖告冬　清异録金陵士大夫渊薮家家事鼎铛有七妙其一馄饨汤可注砚
　　粽子
　　荆楚嵗时记夏至节日食糉　风土记端午进筒糉一名角黍以菰叶裹黏米栗枣以煑令熟盖取隂阳包裹未散之象　续齐谐记屈原午日投汨罗死楚人哀之每于此日以竹筒贮米投水祭之汉建武中长沙欧回白日忽见一人自云三闾大夫谓回曰君甞见祭甚善但常年所遗并为蛟龙所窃今若有惠可以楝树叶塞以五色丝缚之此二物蛟龙所惮回依其言今作粽带五色丝及楝叶皆汨罗之遗风　事物原始粽子其制不一有角粽粒粽茭粽锥粽筒粽九子粽秤锤粽宋时有杨梅粽　纲目卢循遗刘裕以益智粽注益智药名以之为粽　南史范云使魏魏使李彪宣命至云所甚见称美彪为设黄甘粽　开元遗事开元宫中端午造粉团角黍贮盘中以小角弓射之中者得食都市盛行此　文昌杂録唐嵗时节物五月五日有百索粽子酉阳杂俎庾家粽子白莹如玉　清异録韦巨源上
　　烧尾食有赐绯含香粽子　戒庵漫笔镇江医官张天民在湖广荣王府端午赐食不落荚云即今之粽子












　　格致镜原巻二十五
　　钦定四库全书
　　格致镜原巻二十六　　　大学士陈元龙撰饮食【六】
　　诸食馔
　　周礼醢人掌四豆之实王举则共醢六十瓮以五齐【虀同】七醢七菹三臡实之注五齐谓昌本脾析蜃蚳豚拍湥蒲也七醢谓醓蠃蠯蚳鱼兔雁也七葅谓韭菁茆葵芹菭笋也三臡谓麇鹿麇　潜确书按礼所谓八珍者淳熬淳母炮豚捣珍渍熬糁肝膋炮牂盖八法也其品则牛羊麋鹿麕豕狗皆所以养老者也后世则侈云龙肝凤髓豹胎鲤尾鹗炙腥唇熊掌酥酪蝉【羊脂为之】迤北八珍醍醐吭野駞蹄鹿唇駞乳麋天鹅炙紫玉浆玉浆【即马妳子】　内则春宜羔豚膳膏芗夏宜腒鱐膳膏臊秋宜麛膳膏腥冬宜鲜羽膳膏羶注牛膏芗犬膏臊鸡膏腥羊膏羶如春时食羔豚则煎之以牛膏故云膳膏芗也余放此腒干雉鱐干鱼麛鹿子鲜生鱼羽鴈也　周礼朝事之笾其实膴鲍鱼鱐注鲍者于室糗干之土室也或曰煏同火焙也　演繁露享有体荐体者牲之全体也荐进也谓举全体以进也宴有折俎俎者所以盛肉也折者解牲体而析之但供其肉不供全体矣　正字通凡牲烹熟体解骨切而载诸鼎骨拆脔割而升之俎者皆曰脀周礼内饔注实鼎曰脀实俎曰载吕氏春秋肉之美者猩猩之唇獾獾之炙嶲燕之翠
　　述荡之掔旄象之约流沙之西丹山之南有凤之丸沃民所食鱼之美者洞庭之鱄东海之鲕　拾遗记其食则有渠沧之鳬煎以桂髓丛庭之蒸以蜜沫淇漳之鳢脯以青茄九江珠穟爨以兰苏华清夏洁洒以纎缟孔炜七引龙脇之肪凤趾之筋麕髓鹿肠鹄舌麒防
　　秋熊柔蹯文豹胎　崔骃七依丹山凤卵粤泽龙胎刘邵七华煎嵩陵之翠蒸防岭之碧鸡　傅七
　　谟爚凤凰之胎煿飞龙之肝　张协七命范公之鳞出自九溪頳尾丹腮紫翼青鬐尔乃命支离【古之屠人】飞霜锷红肌绮散素肤雪落娄子之毫不能厠共细秋蝉之翼不能拟其薄　延笃与李文徳书吾食赤乌之防麦饮化益之醴折张骞大宛之蒜歃晋国郇理之盐　升庵外集内典言饮食之侈曰炮凤烹龙雕蚶镂蛤　续仙传谢卿遇神仙设凤冠粟龙睛稻素麟脂斑螭髓洲白柰空洞灵扶桑丹椹清河文藻　西京杂记五侯不相能宾客不得来往娄防传食五侯间各得其欢心竞致奇膳防乃合以为鲭世称五侯鲭以为奇味南越志汉有五侯鲭君臣鲭父子鲭结盟人致共为
　　之飱　南史永明九年诏太庙四时祭宣皇帝荐起麪饼鸭臛孝皇后荐笋鸭卵脯酱炙白肉髙皇帝荐肉脍葅羮昭皇后荐茗粣炙鱼竝平生所嗜也　南史虞悰家富于财而善为滋味豫章王嶷盛馔享宾谓悰曰肴羞有所遗否悰曰何曾食疏有黄颔臛恨无之　金门嵗节洛阳人家正旦造丝鹅防燕粉茘枝　事物绀珠聚八仙众肉丝百菜丝醋酪盐拌　礼祭统凡为俎以骨为主骨有贵贱殷人贵脾周人贵肩疏殷质贵脾之厚贱肩之薄周文贵肩之显贱脾之　北堂书钞释名云血防以血作之増其酢防之味使甚苦以消酒也案卢谌祭法云春夏秋祠皆用輱血　资暇録今缕生肝肚为饭食之一味曰生肝镂防言其细切如雕镂之义一说名生肝虏胙言似胡虏祭之余胙声譌故云镂防也　清异録金陵士大夫渊薮家事鼎铛有七妙可照面馄饨汤可注研饼可映字饭可打擦擦台湿麪可穿结带饼可作劝盏寒具嚼着惊动十里人　清异録韦巨源拜尚书令上烧尾食其家故书中尚有食帐今择奇异者略记贵妃红【加味红酥】通花软牛肠【胎用羊膏髓】金铃炙【酥揽印脂取真】金银夹花平截【剔蟹细碎卷】玉露团【雕酥】汉宫棋【钱様印花煑】甜雪【蜜爁大例麪】素蒸音声部【麪蒸象蓬莱仙人凡七十字】逡巡酱【鱼羊体】呉兴连带鲊【不发缸】西江料【蒸彘肩屑】升平炙【治羊鹿舌拌三百数】八仙盘【剔鹅作八副】雪婴儿【治蛙豆英贴】小天酥【鹿鸡参拌】水炼犊炙【尽火力】五生盘【羊儿牛熊鹿竝细治】格食【羊肉肠脏纒豆英各别】过门香【薄治羣物入沸油烹】红罗饤【膋血】汤浴绣丸【肉麋治卵花】　清异録阊阖门外有食肆人呼为张手美家每节专卖一物元阳脔【元日】六一菜【人日】油画明珠【上元油饭】涅槃兠【二月千五】手里行厨【上巳】如意圆【重五】辣鸡脔【二社】宜盘【冬至】法王料【腊八】　周燀北辕録淳熙丙申待制张子政贺金国生辰抵馆供晚食果饤如南方斋筵先设茶筵具瓦垅桂皮鸡肠银铤金刚镯西施舌取其形似蜜和麪油煎之次供馒头血羮毕罗肚羮荡羊饼子解粥肉齑羮索麪骨头盘子　庶物异名疏七发曰肥狗之和冒以山肤山肤即七啓熊素肤之肤产于山故曰山肤　南史髙帝时御膳不宰牲陈显达上熊蒸一盘上即以充饭　酉阳杂俎梁刘孝仪曰邺中鹿尾乃酒肴之最崔劼曰生鱼熊掌孟子所称鸡跖猩唇吕氏所尚鹿尾乃有奇味竟不载书籍每用为恨孝仪曰寔自如此或古今好尚不同梁贺季曰青州蟹黄乃为郑氏所记此物不书未解所以李骞曰郑亦称益州鹿但未是尾耳　卢氏杂记宗命射生官射鲜鹿取血煎鹿肠食之谓之洛河赐安禄山哥舒翰　东观汉记光武至河北胡子进狗防马醢　穆天子传天子渴于沙衍求饮未至七萃之士髙奔戎刺其左骖之颈取其青血以饮天子注今西方羌胡刺马咽取血饮渴亦愈　礼少仪凡膳告于君子其礼太牢则以牛左肩臂臑折九个注臂臑肩脚也九个自肩上至蹄折为九段也　事物绀珠甲乙膏蜀人二月以豉杂黄牛肉作非上客不献　锦绣万花谷膷牛臛也臐羊臛也膮豕臛也藙内则三牲用藙煎茱萸也　青州杂记熊翻每防客酒至半旋杀羊令客自割随所好者防线系定记号毕蒸熟自认取以竹刀切食号过防羊食经糁脠法羊肉二斤煑令熟用生姜鸡子调之春
　　用蓼秋用苏着其上　释名生脠以一分脍二分细切合和挻搅之也　说文脠生肉酱也　事物绀珠琉璃肺用羊肺作　晋书武帝甞幸王济宅供蒸防甚美帝问其故荅曰以人乳蒸之　食经作悬熟以猪肉和米五升防三升调和而蒸之　庶物异名疏少仪曰君子不食圂腴疏云圂犬豕也腴猪犬肠也言猪犬亦食米谷其腹与人相似故君子俱食他处辟其腴　事物绀珠灌肠细切猪肉料拌纳肠中风干　释名韩羊韩兔韩鸡本法出韩国所为也　卢氏杂记京都人说两军每行从进食及其宴设多食鸡鹅之就中爱食子鹅鹅每只价值二三千每有设据人数取鹅燖去毛及去五脏酿以肉及糯米饭五味调和先取羊一口亦燖剥去肠胃置鹅于羊中缝合炙之羊肉若熟便堪去却羊取鹅浑食之谓之浑羊殁忽　卧游録蔺先生上亭望九里山七日不能下但食鹅蒸三千段　北户録恩州出鹅毛脡乃盐藏其味絶美其细如针　事物绀珠姜鸭实姜鸭内加五味蒸熟　广志晨鳬肥而耐寒宜为臛　淮南子善学者如齐王之食鸡必食其跖数千而后足　逸雅鸡纎细擗其腊令纎然后渍以酢也兔纎亦如之　清异録昌公愈晚年颇亲脂粉故事服食用硫黄末搅粥饭啖鸡男不使交千日烹庖名火灵库公间日进一只　武林旧事市食有鹌鹑馉饳儿玲珑双条水晶脍　事物绀珠筯头春炙活鹑子　荆楚嵗时记古之豪家食称画卵今代犹染蓝茜杂色仍加雕镂递相饷遗或置盘俎管子曰雕卵然后瀹之所以发积藏散万物　礼少仪羞濡鱼者进尾冬右腴夏右鳍注疏凡鱼冬时阳气在下肥美在腹腴者腹下肥处夏则阳气在上肥在脊也　明道杂志汉阳武昌滨海多鱼土人取江鱼皆剖之不加盐暴江岸上数累千百虽盛暑为蝇蚋所败不顾也其干乃以物压作鱐谓之淡鱼载往江西卖之一斤近百钱饶信间尤重之若饮食祭享无淡鱼则非盛礼　风俗通祝阿不食生鱼俗说祝阿凡有宾婚吉凶大防有异馔极止蒸鱼　演繁露阖闾甞思海鱼而难于生致乃令人即此地治生鱼盐渍而日干之故名为鮝其读如想又玉篇说文无鮝字唐韵始入也鮝即鱼身矣而其肠胃别名逐夷本草乌鲗鱼盐干者为明鮝淡干者名脯鮝　大业
　　拾遗呉郡献鳘鱼含肚千头极精好作之法当六月七月盛之时取鳘鱼长二尺许去鳞净洗停二日待鱼腹胀起方从口抽出肠去腮留目满腹纳盐竟即以末盐封周徧厚数寸经宿乃以水净洗日则曝夜则还安平板上又以板置石压之明日又晒夜还压如此五六日干即纳干甆瓮封口经二十日出之其皮色光彻有如黄油肉则如糗又如沙棊之苏者微醎而有味味美于石首含肚然石首含肚亦年常入献而肉彊不及事物绀珠鱁鮧取石首沙鱼鳜鱼三种肠净洗加盐
　　内器中密封置日中夏二十日春秋五十日冬百日乃熟下姜鲊食极香美或以蜜渍亦美　辍耕録江隣几杂志云丁正臣赍玉腴来馆中沈景休云福州人谓之佩羮即鱼脬也　庶物异名疏细飘一曰鱼鳔见酉阳杂俎　事物绀珠凤凰胎杂治鱼白金粟平防鱼子作齐谐记江北华本者好鳖臛　王粲七释鼋羮蠙臛祢衡别传黄祖大防宾客作香臛　南齐书虞悰善
　　为滋味豫章王嶷飨宾问今日肴羞有所遗否悰曰恨无黄颔臛　风土记仲夏端午端初也谓初五也俗重五日煑肥烂去骨加盐豉蒜蓼名葅骨表肉里阳内隂外之形取以赞时也　庶物异名疏周礼庖人注曰若青州之蟹胥说文云胥蟹醢也　归田録淮南人藏盐酒蟹凡一器数十蟹以皁荚半挺置其中则可藏经嵗不沙　大业拾遗呉郡献海虾子三十梃梃长一尺濶一寸厚一寸许甚精美作之法取海白鰕有子者每三五斗置密竹篮中于大盆内以水淋洗鰕子在鰕腹下赤如覆盆子则随水从篮目中下通计鰕一石可得子五升从盆内漉出缝布作小袋子如径寸半竹大长二尺以鰕子满之急系头随袋多少以末盐封之周厚数寸经一日夜出晒夜则平板压之明旦又出晒夜如前压十日干则拆破袋出鰕子梃色如赤琉璃光彻而肥美胜于鰦鱼数倍　南史齐何侈于味食方丈后稍欲去其甚者犹食白鱼防脯糖蟹使门人议之学生钟岏曰防之就脯骤于屈申蟹之将糖躁扰弥甚仁人用意湥怀如怛至于车螯蚶蛎眉目内阙慙浑沌之奇犷殻外缄非金人之慎不悴不荣曾草木之不若无馨无臭与瓦砾其何算故宜长充庖厨永为口实泉南杂志闽之逺海近番处有燕名金丝者首尾似燕而甚小毛如金丝临卵育子时羣飞近沙沙泥近石处啄螺食有询海商闻之土番云螺背上肉有两筋如枫丝坚洁而白食之可补虚损已劳痢故此燕食之肉化而筋不化并津液呕出结为小窝附石上乆之与小雏鼔翼而飞海人依时拾之故曰燕窝也　五杂组海粉乃鼋之属腹中肠胃也以巨石压其背则从口中吐粉吐尽而毙名曰海粉持斋者常误食之　升庵外集岭南獠人好食蜜唧取鼠胎未瞬通身赤蠕者淹之以蜜饤之筵上盘内蹑蹑而行挟取啮之唧唧有声号曰蜜唧　玉堂闲诂王蜀刘谓南州设宴诸味将半然后下麻虫裹蒸裹蒸乃取麻蕨蔓上虫如今之刺猱者是也以荷叶裹而蒸之　嵗时记荆楚三月为流杯曲水之饮取黍麴菜汁和蜜为米以厌时气　事物绀珠麻团公刘制汤团周公制　嵗时记端午作水团又名白团或杂五色人兽花果之状其精者名滴粉团或加麝香又有干团不入水者　庶物异名疏楚辞精琼爢以为粮琼爢今之米糊羮　南史虞悰作扁采粣　南史齐萧钧年五嵗所生区贵人病便加惨悴左右依常以五色防饴之不肯食曰须待姨差　锦绣万花谷唐御厨进馔用九饤盘　杜阳编懿宗迎佛骨入内道场荐琼膏乳诃陵国所献也　品物聚呉兴米炊之甑香白扁豆食之齿醉虢国夫人厨吏郑连以此米捣为以豆洗去皮作灵沙臛供翠鸳堂名透花礼内则糁取牛羊豕之肉三如一小切之与稻米稻
　　米二肉一合以为饵煎之注糁米粉也米二肉一米为主肉为辅合以为饵也　周处风土记元日造五辛盘注五辛所以发五脏之气即大蒜小蒜韭菜云台胡荽是也　影灯记洛阳人家上元日造芋郎君食之宜男女　荆楚嵗时记三月三日取鼠麴草汁蜜和为粉谓之龙舌防　梦华録京师七夕以菉豆小豆小麦于磁器内以水浸之生芽数寸以红蓝丝缕束之谓之种生又以油麫糖蜜造为笑靥儿谓之果食花様奇巧百端如捺香方胜之若买一斤数内有一对被甲胄者如门神之像盖自来风俗不知其说谓之果食将军　清异録五代时贵势以筵具更相尚陆珍水异毕集于前至于方丈之案不胜列傍挺二案翼之珠花玉果蔬笋鲊醢糖品香剂参差数百谓之绰楔台盘　南粤志十月一日闽中风俗皆作糍或作京饨以祀先祖盖告冬之义也　梦华録馉饳菜杂众味为之　卢氏杂録唐卢怀慎为相清俭召客食戒烂蒸去毛莫抝折项客疑是鹅鸭已而下粟米饭一器及蒸葫芦一枚耳　事物绀珠爽团金杏新水浸没以生姜甘草丁香椒缩砂白荳盐花沈檀龙麝各取末搅匀晒干水尽未透更以香药糁之可解酲雕梅刀刻玲珑百巧花様偷去其核蜜渍不损鹦哥舌草荳初结取红盐干之才如小舌红盐茘枝以盐梅汁浸佛桑花入荔枝玉延熟炊山药片切渍以生蜜琼珠荔枝圆眼肉煑以清泉
　　【附】药饵
　　总论　搜神记神农以赭鞭鞭百草尽知其毒及寒温气味所主　周礼凡药以酸养骨以辛养筋以醎养脉以苦养气以甘养肉以滑养窍凡有疡者受其药焉医略药有君臣佐使以相宣摄合和一君二臣三佐五使　本草经太一子曰凡药上者养命中者养性下者养病　神仙传药之上者有九转还丹太乙金腋服之皆立登天不积日月矣其次有云母雄黄之属虽不即乘云驾龙亦可役使神变化长生次乃草木诸药能治百病补虚驻顔断谷益气不能使人不死也　汉武内传西王母谓武帝曰太上之药乃有风实云子玉津金浆宜隣驎胆炎山夜日东掇扶桑之丹椹俯采长河之文藻太真红芝九色凤脑有得食之后天而老此太上之所服非众仙之所宝也次药有斑龙黑胎阆风石髓山白凤之胏灵丘苍鸾之血有得服之后天而逝此天帝之所服非下仙之所逮也其次药有丸丹金液紫华红芝五云之浆霜绛雪若得食之白日升天此天仙之所服非地仙之所见　酉阳杂俎仙药有黑河蔡瑚青津碧荻八天赤薤虹丹　述异记仙药有紫凤脑千里髑髅是也　涅槃经愿诸众生得阿伽陀药以是药力能除一切无量恶毒　汉书灌夫传适有万金良药师古注万金者言其价贵也金字或作全言得之者必生全也
　　丹　仙传拾遗金液九丹之经丹分三品以鈆为君以汞为臣八石为使黄芽为苗君臣相得运火功全七日为轻汞二七日变紫峯三七日五彩具内赤外黄状如窻尘复运火二年日周六百再经四时重履长至初则十月离其胞胎已成初品即能干汞成银丸而服之可以袪疾三年之外服者延年益算发白反黑三年之后服之刀圭游散名山周游四海初品地仙服之半剂变化万端坐在立亡驾驭飞龙白日升天大都此药经十六节已为中品便能使人长生药成之日五金八石黄芽诸物与君臣二药不相杂乱矣千日功毕名上品还丹　神仙传仙方凡有九品一名太和自然龙胎之醴二名玉胎琼液之膏三名飞丹紫华流精四名朱光云碧之腴五名九种红华神丹六名太清金液之华七名九转霜雪之丹八名九鼎云英九名云光石流飞丹此皆九转之次第也　汉武内传汉武炼丹以赤者为风实白者为云子　列仙传王仲都遇太白真人授以虹丹能御寒暑汉元帝时人后仙去　黄庭经九转八琼丹注八者朱砂雄黄空青硫黄云母戎盐硝石雌黄也韵府七返丹从寅至申为七返　抱朴子和安丹法
　　以兔血和丹与蜜蒸之百日服之有神女来侍可役使也　太平御览金华和丹其光上与日月相连丹金为盘椀以承月得神精如方诸　南史陶景以神丹可成而苦无药物帝给黄金朱砂曾青雄黄等后合飞丹色如霜雪服之体轻帝服之有验益敬重之大通初景献二丹一名善胜一名成胜并为佳宝　韵府绛雪丹仙药也服之死者能再生碧霞丹亦仙药也　王暐道山清话山谷有宜州服紫霞丹　韵府魏伯阳丹成饲犬犬死伯阳服之亦死弟子服之亦死伯阳即起再以丹纳犬及弟子口中皆起仙去有第二弟子不服者始懊恨
　　丸　物原轩辕臣巫彭始制药丸伊尹创煎药　神仙感遇传刘子南者乃汉冠军将军武威太守也从道士尹公受务成子萤火丸辟疾病疫气百虎狼虺蛇蜂虿诸毒及五兵白刃贼盗凶害用雄黄二两萤火箭蒺藜各一两铁槌柄烧令焦黑煅灶中羖羊角各一分半研如粉麪以鸡子黄并丹雄鸡冠血丸如杏仁大者以三角绛囊盛五丸常带左臂上从军者系腰中居家悬户上子南合而佩之一名冠军丸亦名武威丸海録梁武帝元旦赐羣臣却丸【一作却邪】　北史孙搴字彦举甞服棘刺丸　隋书隋邵王子隆年二十一而体过充壮常使徐嗣伯合芦茄丸服以自销损　方书苏颂曰雀肉和蛇牀子熬膏和药丸服能补下名驿马丸此法始于唐明皇服之验　魏夫人传嵗在甲午王君复与东华青童来降与夫人成药两剂一曰迁神白骑神散一曰石精金光化形灵丸便顿而服之称疾不行凡七日太一仙遣飚车来迎夫人乃托剑化形而去朝野佥载郝公景于泰山采药经市过有见者怪
　　羣见公景皆走避之公景遂取药和为杀丸有病患者服之差　天医方序江夏刘次卿见以正旦至市见一书生入市众悉避刘问书生曰子有何术以至于此书生言我本无术出之日家师以一丸药绛囊裹之令以系臂防恶气耳于是刘就书生借此药至所见诸处诸悉走所以世俗行之其方用武都雄黄丹散二两蜡和令调如弹丸正月旦令男左女右带之四民月令七月七日作麴合丸药及蜀漆丸　抱朴
　　子或问曰昔闻谈昌或步行水上或乆居水中以何法乎曰以葱涕和桂服如梧桐大七丸日三服至三年则能行水上也或食六戊符千日或以赤斑蜘蛛及七重水马以合冯夷水仙丸服之则亦可以居水中或问不之道曰以立夏日服六壬六癸之符或行六癸之炁或服水【一作冰】之丸或服飞霜之散然此用萧丘上木皮及五月五日中时北行黒蛇血故少有得合之者也唯幼伯子王仲都此二人衣裘曝之于夏日之中周以十二炉之火口不称身不流汗盖用此方者也或问不寒之道曰以立冬之日服六丙六丁之符或闭口行五火之炁千二百遍则十二月中不寒也或服太阳酒或服紫石英米漆散或先服雄丸一雌丸二亦可堪一日一夕不寒也雌丸用雌黄曾青矾石磁石也雄丸用雄黄丹砂石胆也　清异録食草木方黑豆一升去皮贯众一两甘草如之茯苓呉术缩砂仁减半剉之用水五升同豆熬煑火须文武慢得中直至水尽拣去药取豆捣如泥作鸡头实大有盖甆瓶密封黄巢乱江淮人窜入山林多饿死八公山有刹帝利种友禅制此药名大道丸嚼一丸则恣食苗叶可为终日饱虽异草殊木素所不识亦无毒甘甜与进饭粮一同济者众南方草木状药有乞力伽木也濒海所产一根有至数斤者刘涓子取以作煎令可丸饵之长生　抱朴子灵飞散未央丸制命丸羊血丸皆令人驻年却老　清异録却老霜丸链松枝为之辟谷长生　清异録郑文宝云英麨予得食酷嗜之宝赠方藕莲菱芋鸡头荸荠慈姑百合并择净肉烂蒸之风前吹防少时石臼中捣极细入川糖熟蜜再捣令相得取出作一团停冷性硬净刀随意切食糖多为佳蜜须合宜过则大稀
　　散　后汉方术书樊阿从华陀学陀授以漆叶青黏散漆叶屑一斗青黏十四两以是为率乆服去三虫利五藏轻体使人头不白阿从其言夀百余嵗漆叶所在皆有之青黏生丰沛彭城及朝歌间注青黏一名地节一名黄芝【黏一作防】　晋书皇甫谧初服寒食散而性与之忤每委顿不伦甞悲恚叩刃欲自杀叔母谏之而止　晋书裴秀服寒食散当饮酒而饮冷酒薨　酉阳杂俎梁武每嵗旦赐羣臣辟恶散　列仙传崔文子者太山人也文子世好黄老事居潜山下作黄散赤丸卖药都市后有疫气民死者万计文拥朱旛系黄散以徇人门饮散者即愈故世宝崔文赤黄散实近于神焉　嫏嬛记孙真人有黄昏散夫妻反目服之必和又名合欢叔良制以为丸　本草凡散药有云刀圭者十分方寸匕之一准如梧桐子大也方寸匕者作匕正方一寸抄散取不落为度
　　汤饮　清异録潜山老黄冠年一百一嵗扈长官好修摄赂黄冠仆窃药而来乃呉茱萸艾叶川椒杜仲干木木鳖肉瓦上松花扈信之名曰链骨汤此仙家谓之水炙香　合璧事元日服桃汤进敷干散盖桃者五行之精压邪气制百　大业拾遗呉郡送扶芳二百树其树蔓生纒绕它树叶圆而厚凌冬不凋夏月取其叶微火炙使香煑以饮深碧色甚香美令人不渴先有筹禅师仁夀间常在内供养造五色饮以扶芳叶为青饮拔楔根为赤饮酪浆为白饮乌梅浆为饮江茥为黄饮又作五香饮第一沈香饮次泽兰香饮次甘松香饮皆有别法以香为主尚食直长谢讽造淮南王食经有四时饮
　　诸药　览人参千嵗为小儿　谈苑邵化及为髙丽国王治药云人参极坚用斧断之香馥一殿　名物通紫团参紫大稍扁出潞州紫团山髙丽参俗呼鞑参色紫体虚白调参俗呼羊角参白坚且圆出边外百济国今臣属髙丽新罗参防黄味薄诸种不如黄参黄参生辽东黄润有须稍纎长人衔走气息自若肖人形神皆具如人双手足者神力全具盖人参之名因类著者也类鸡腿者力洪春参因汁升萌芽抽梗无力秋后得汁降结晕成胶布金井玉栏入方剂极品每参一两和细辛二两封固甆瓶中不蛀　神仙传容成公服三黄得仙所谓雌黄雄黄黄金也　抱朴子或问居山泽治蛇蝮之道曰昔圆丘多大蛇又生好药黄帝将登焉广成子教佩雄黄而蛇皆去今带武都雄黄色如鸡冠者五两以入山林则不畏蛇蛇若中人以少许雄黄末傅之疮中立愈饵服雄黄之法或以蒸煑之或以酒饵或先以硝石化为水乃凝之或以铜锡裹蒸之于赤土下或以松脂和之或以三物链之引之如布白如冰服之皆令长生　事物绀珠雄黄产山之阳故曰雄块如丹砂明彻不挟石色如鸡冠者贵青黑色而坚者名薰【音训】黄形色佳而臭者名臭黄以醋洗可断其臭皆不可服雌黄产山之隂山有金金精熏则生其色如金甲错层层又若云母　孙公谈圃三伏日饵硫黄百粒去脏府滞秽以暖而速下也　北史梁彦光七嵗时父遇笃疾医云饵五石可愈时求紫石英不得彦光忧悴不知所为忽于园中见一物彦光所不识怪而持归即紫石英也亲属咸异之以为至孝所感　孔六帖髙冯授太子右庶子数上书言得失辞诚切至帝赐钟乳一剂曰而进药石之言朕以药石报之　词林海错王屋山人言何以得长夀何不食石用玉防何以得长年何不食石用金盐金盐五加也玉防地榆也皆可煑石而饵淮南子天下之物莫凶于鸡毒然而良医槖而藏之有所用也　朝野佥载髙宗时有刘龙子妖言惑众作一金龙头藏袖中以羊肠盛蜜水绕系之每相聚出龙头言圣龙吐水饮之百病皆差遂转羊肠水于龙口中出与人饮之皆妄云病愈施舍无数　投荒杂録有在番禺逢端午闻街上喧然卖相思药声笑讶召之乃蛮媪荷山中异草鬻富妇人为媚男药用此日采取如神晋书炖煌人单道开不畏寒暑常服小石子药有松蜜姜桂茯苓之气时饮茶苏一二升而已　抱朴子金饼散三阳液昌辛丸荤草耐冬煎独摇膏菌芋华散秋地黄血丸皆不过五十日服之而止不畏风湿若服金丹大药虽未升虚轻举然体不受疾虽当风卧湿不能伤也　唐书卢照隣病去官居太白山得方士明膏饵之　补注本草药有宣通补泄轻重涩滑燥湿十种宣可去壅姜橘之属是也通可去滞通草防己之是也补可去弱人参羊肉之是也泄可去闭葶大黄之属是也轻可去实麻黄葛根之属是也重可去怯磁石铁粉之属是也涩可去脱牡砺龙骨之属是也滑可去着冬葵榆皮之属是也燥可去湿桑白皮赤小豆之属是也湿可去枯紫石英白石英之属是也又有寒二种寒可去大黄朴硝之属是也可去寒附子桂之属是也　抱朴子凡方书所名药物或与常药物同而实非者如河上姹女非妇人也陵阳子明非男子也禹余粮非米也尧浆非水也而俗人见方用龙胆虎掌鸡头鸭蹠马蹄犬血鼠尾牛膝皆谓之血气之物也见用缺杯覆盆釡防大防箭天钩则谓之铁瓦之器也见用胡王使者倚姑新妇野丈人守田公戴文裕徐长卿则谓之人姓名也近易之草或有不知秘之方孰能悉解　清异録药有五天决明为肝天紫苑为肺天神麯为脾天逺志为心天苁蓉为肾天　云笈七籖华腴蜜也火精茯苓也水宝胡麻也








　　格致镜原卷二十六
<子部,类书类,格致镜原>
　　钦定四库全书
　　格致镜原卷二十七　　　大学士陈元龙撰布帛类
　　总
　　礼记孔子曰昔先王未有麻丝衣其羽毛后圣有作治其麻丝以为布帛　王逸机赋帝轩龙跃桑叶是创仰揽三光悟彼织女爰制布帛　礼记布帛精粗不中数幅尺广狭不中量不鬻于市　释义布帛有幅为之制度使无迁也　容斋随笔今人或以缣帛一匹为一端或总言端匹按左传币锦二两注云二丈为一端二端为一两所谓匹也二两二匹也然则以端为匹非矣唐史天子巡狩刺史令贽其土之宝锦绮缯布皆五两为束
　　丝
　　总论　皇图要记伏羲化为丝　黄帝内传黄帝斩蚩尤神献丝乃称织维之功　考工记防氏湅丝以涗水沤其丝七日去地尺暴之画暴诸日夜宿诸井七日七夜是谓水涷湅帛以栏为渥淳其帛实诸泽器淫之以蜃清其而盝之而挥之而沃之而盝之而涂之而宿之明日沃而盝之注防音忙沤渐也楚人曰沤齐人曰涹宿于井谓悬于井中以栏为沤以木栏之渐泽其帛滑泽之器也蜃谓也郑曰淫薄粉令其帛白也蛤为蜃今东海有之清澄也于澄而出盝反令尽挥去其蜃而盝之而宿之更渥淳也朝更沃至夕盝之又更沃至旦而盝之上七日而沤丝　周礼天官典丝掌丝入而辨其物以其贾楬之掌其藏与其出以待兴功之时颁丝于外内工皆以物授之注丝入如兖州厥贡漆丝青州厥贡丝枲之类以其贾揭之者将以为献功授功之程也外内工谓九嫔世妇及诸侯夫人大夫妻也以物授之者若缣帛则授以素丝文绣则授以彩丝也　礼祭义及良日夫人缫三盆手遂布于三宫夫人世妇之吉者使缫遂朱緑之黄之以为黼黻文章注此所以为君祭服者三盆手置茧盆中以手三次淹之每淹则以手振之出其绪也　邹长倩与公孙书五丝为防倍防为升倍升为倍为纪倍纪为倍緵为襚此自少之多自微至着也类士之立功勲故赠君素丝一襚　六书故今之络丝者别其最细者为缅次曰大缅凡缅皆以为纬　唐百官志织染署丝五两为钩　山海经欧丝之野有一女子跪树而欧丝注盖也
　　名　公羊传六月辛未朔日有食之以朱丝萦社演繁露古诗曰中妇织流黄鲁直诗曰明于机上之流黄则流黄者织丝之色也染丝而织惟锦为然今专言流黄恐是黄茧之丝也　四公记杰公甞与诸儒语曰扶桑之长七尺围七寸色如金四时不死五月八日呕黄丝布于条枝而不为茧烧扶桑木汁煑之其丝坚韧四丝为系足胜一钧俄而扶桑国使使贡方物有黄丝三百斤即扶桑所吐之丝也帝有金炉重五十斤系六丝以悬炉丝有余力　妮古録宋人以墨丝织楼阁精于刺绣真古之所谓丝絶针絶　药溪谈禹贡曰莱夷作牧厥篚檿丝史记作酓丝尔雅曰檿山桑顔师古曰山桑之丝其韧中琴瑟之苏氏曰惟东莱为有此丝以此为缯坚韧异常莱人谓之山茧　琴赋以园客之丝　采兰杂志越隽国有吸华丝凡华着之不即堕落用以织锦汉时国人奉贡武帝赐丽娟二两命作舞衣春暮宴于花下舞时故以袖拂落花满身都着舞态愈媚谓之百花之舞　贾子说林有寡女独宿不寐傍壁孔中视隣家离箔明日茧都之然如愁女蔡邕见之厚价市归缫丝制弹之有忧愁哀怨之声问其女琰琰曰此寡女丝也　说林沈休文雨夜斋中独坐风开竹扉有一女子络丝具入门便坐风飘细雨如丝女随风引络络绎不断断时亦就口续之若真丝焉烛未及跋得数两起赠沈曰此谓氷丝赠君造以为氷纨忽不见沈后织成纨鲜洁明净不异于氷制扇当夏日甫在手不摇而自凉　乐府杂録康老子本长安富家子生计荡尽遇老妪持旧锦褥货鬻乃以半千获之寻有波斯人见之乃曰此是氷丝所织暑月置于座满室清凉即酬十万　杜阳杂编碧玉丝即永泰元年东海弥罗国所贡其金色其丝碧亦谓之金丝纵之一尺引之一丈撚而为绡表里通莹如贯其韧虽并十夫之力挽之不断为琴瑟则神悲愁忭舞为弩则箭出一千步为弓则箭出五百步上令藏之于内府　杜阳杂编大轸国人缫丝以织神锦谓之灵泉丝　月令通考广西南宁府所属有横州其地枫始生叶有虫食之虫形似而赤黑四月间熟亦如之将丝州人擘取其丝光明如琴海滨蜑人鬻之作钓缗甚适于用
　　锦
　　总论　说文锦金也作之其用功重价如金故制字从帛与金也　六书故织采为文曰锦　说畧锦绣之始按王子年拾遗云员峤环丘氷茧长一尺五防尧时海人织锦以献入水不濡入火不烧后代效之染五色丝织成又丹阳记云锦始蜀地所谓锦江以此也　山谦之丹阳记歴代尚未有锦而成都独称妙故三国时魏则市于蜀呉亦资西蜀至是始有之　益州志成都织锦既成濯于江水其文分明胜于初成他水濯之不如也故蜀都赋云贝锦斐成濯色江波　大唐新语前秦苻坚时窦滔镇襄阳宠姬赵阳台之任其妻苏蕙因织锦回文五采相宣其锦纵广八寸题诗三十余首计八百余言纵横反覆皆成文章名曰璇玑图寄至襄阳　孔六帖新罗真徳袭王春秋遣子法敏入朝真徳织锦为颂以献　米芾书史朱长文锦织成诸佛濶四赤长五六赤上有织成牌子题晋永和年造与余家一古书囊织成山水神仙锦一同云凤山禽猿鹿如画也【赤同尺】　格古要论古锦帐濶一丈有余多织昼锦堂记滕王阁序字方四寸又有小幅者亦有花竹翎毛者虽富贵可爱然但可装堂遮壁非士大夫清玩也闻吾邑太源坪下人织昼锦堂记盖前元时也今泉州府苏州府有织者大小幅皆有然不及古逺甚　杨慎外集晋徐景于宣阳门外得一锦麝防酉阳杂俎云锦麝防绣佛也　清异録相如文君用鹔鹴裘贳酒长沙浪士王渲与名倡董和仙客为丽服涂鹔鹴状号相如锦演繁露唐书代宗诏许大臣燕郭子仪于其第鱼朝恩出锦三十疋为纒头之费赏歌舞人以锦防置之头上谓之纒头宴飨加惠借以为词　戊辰杂抄女初至门壻去丈许逆之相者授以红緑连理之锦各持一头然后入俗谓之通心锦又谓之合欢梁言夫妇自此相通如桥梁也
　　名　黄庭内景经黄庭为不死之道受者先斋九日然后受之结盟立誓期以勿盟以云之锦九十尺拾遗记周成王时因祗国献女工一人体貌轻洁被
　　纎罗杂绣之衣长袖脩裾风至则结其衿带恐飘飖不能自止也善织以五色丝纳于口中手引而结之则成文锦其国人来献有云昆锦文似云从山岳中出有列堞锦文似云霞覆城雉楼堞有杂珠锦文似贯珠佩也有篆文锦文似大篆之文也有列明锦文似列灯烛也幅皆广三尺　拾遗记周灵王起昆昭之台以享羣臣张鸾章锦文如鸾翔　左传齐侯使归夫人重锦三十两注重锦锦之熟细者以二丈双行故曰两三十两三十匹也　西京杂记尉佗献髙祖鲛鱼荔枝髙祖报以蒲桃锦四疋又霍光妻遗淳于衍蒲桃锦二十四疋郭子横洞冥记元鼎元年起招仙灵阁于甘泉宫西编翠羽麟毫为帘有走龙锦有翻鸿锦有云凤锦　韵府续编汉武帝时日本贡麒麟锦十端金花目　博物要览赵合徳献飞燕鸳鸯万金锦一匹又成帝赐樊嫕蛟文万金锦二十四匹　魏文帝诏前后每得蜀锦殊不善鲜卑尚复不受也呉所织如意虎头连璧锦来至洛邑亦皆下恶是为下土之物皆有虚名　魏志景初中赐倭女王绛地交龙锦五疋绀地勾文锦三疋　拾遗记呉主权赵夫人善画巧妙无双能于指间以防丝织云霞龙凤之锦大则盈尺小则方寸宫中谓之机絶呉张温表刘禅送臣温熟锦五端　邺中记石虎冬
　　月施斗帐用蜀地博山文锦或用紫绨小明光锦　邺中记织锦署在中尚坊三署皆数百人锦有大登髙小登髙大明光小明光大博山小博山大茱萸小茱萸大交龙小交龙蒲桃文锦斑文锦凤凰朱雀锦韬文锦桃核文锦工巧数百不可尽名也　唐代宗勅所织大张锦软锦及盘龙对凤麒麟狮子天马辟邪孔雀仙鹤芝草之类竝宜禁断其长行髙丽白锦杂色等锦竝依旧制　杜阳杂编明霞锦唐大中初女蛮国所贡云链水香麻以为之也光耀芬馥着人五色相间而美丽于中国之锦　锦绣万花谷唐冯定字介夫文宗亲诵定送客西江诗召升殿赐禁中瑞锦　孔六帖武宗使封敖作诏书赐以宫锦　乐府杂録康老子甞卖一锦褥有波斯见之者乃曰此氷丝所织暑月陈于座满室清凉　五代史阿保机遣使者解俚随顷以朝霞锦防梁孔六帖五代室韦其人工巧善织毛锦　金坡遗事
　　学士旧规十月赐锦长袄国初以来赐翠毛锦太宗改赐黄盘雕锦　梅尧臣碧云騢文彦博知成都张贵妃以近上元令织异色锦彦博遂令工人织金线灯笼载莲花中为锦纹以进　庶物异名疏纳石失一曰纳失失緑贴可皆金锦也元冕服于玉环绶及舆褥之用费着蜀锦谱当时所织之锦其别有四曰上贡锦曰官告锦曰臣僚袄子锦曰广西锦上贡锦三疋花样有八荅晕锦官告锦四百疋花様有盘毬锦簇四金雕锦葵花锦八荅晕锦六荅晕锦翠池狮子锦天下乐锦云鴈锦臣僚袄子锦八十七疋花様有簇四金雕锦八荅晕锦天下乐锦广西锦二百疋花样有真红锦一百疋大窠狮子锦大窠马大毬锦双窠云鴈锦宜男百花锦又青丝锦一百疋有宜男百花锦青绿云鴈锦　蜀锦谱州皁大被绯大被皁中被绯中被四色中被七八行锦玛瑙锦叙州真红大被褥真红双连椅背南平军真红大被褥真红双窠锦皁大被褥文州犒设红锦细色锦名色青緑瑞草云鹤锦青緑如意牡丹锦真红宜男百花锦真红穿花凤锦真红雪花毬露锦真红樱桃锦真红水林檎锦秦州细法真红锦鵞黄水林檎锦秦州中法真红锦紫皁段子秦州麤法真红锦真红天马锦真红湖州大百花孔雀锦真红飞鱼锦四色湖州百花孔雀锦真红聚八仙锦二色湖州大百花孔雀锦真红六金鱼锦　佩楚轩客谈蜀时制十様锦名长安竹锦天下乐锦雕团锦宜男锦界地锦方胜锦狮团锦象眼锦八韵锦铁梗襄荷锦　杜阳杂编大轸国以五色彩石甃池塘采大柘叶饲于池中始生如蚊睫游泳于其间及老可五六寸池中有挺荷虽惊风疾吹不能倾动大者可濶三四尺而经十五月即跳入荷中以成其茧形如斗自然五色国人缲之以织神锦　拾遗记员峤山有氷长七寸黑色有角有鳞以霜雪覆之然后作茧长一尺其色五彩织为文锦入水不濡以之投火经宿不燎唐尧之世海人献之尧为黼黻　洞防记末多国人织凤毛锦以锦为帷幙也　游蜀记成都有九璧村出美锦嵗充贡　孔六帖吐蕃贡波斯锦杜阳编女蛮国贡鱼油锦纹防尤异入水不濡湿云
　　有鱼油故也　孔六帖大食有重锦其载二十槖驼乃胜既不可兼负乃裁为二十匹每三嵗一饷戛斯格古要论古有楼阁锦摴蒱锦又曰阇婆锦紫驼花锦鸾鹊锦此锦装背古画尤佳今苏州府有落花流水锦及各色锦　博物要览宋锦名目有紫宝阶地锦紫大花锦五色簟纹锦紫小滴珠方胜鸾鹊锦青緑簟文锦紫鸾鹊锦紫百花龙锦紫纹锦紫珠熖锦紫曲水锦紫汤荷锦红云霞鸾锦青楼阁锦青藻花锦紫滴珠龙团锦青樱桃锦皁方圆白花锦褐方圆白花锦方胜盘象锦毬路锦衲锦杮红背锦摴蒱锦宝照锦莲锦练雀锦方胜练雀锦绶带锦瑞草锦八花晕锦银钩晕锦细花盘雕锦狮子锦盘毬锦水藻戏鱼锦红遍地杂花锦红遍地翔鸾锦红遍地芙蓉锦红七宝金龙锦倒仙牡丹锦白地纹锦黄地碧牡丹方胜锦皁木锦
　　绣
　　释名绣修也文修修然也　事物纪原正义云舜令禹制绣以五种之彩明施于五色制作衣服则帝舜始为绣也　周礼五色备谓之绣　说畧虞书曰黼黻絺绣实録曰诸朝祭之服皆绣汉魏宫内竞绣名花瑞兽飞禽晋永嘉中御服皆绣刺绣之制乆矣　留青日札织曰锦刺曰绣慎肃难成故从丝肃也五色备故曰文绣春秋元命苞曰齐能成文绣应天道　洞冥记元鼎初起招仙阁于甘泉宫西阁有霞光绣有藻龙绣有连烟绣　解酲语至元间马八儿国入贡绣丝绞百段
　　克丝【附纻丝】
　　事始克丝起于宋其楼阁百花龙凤等様极其工巧今时颇尚之　庄季裕鸡肋宋人刻丝法起定州不用大机以熟色经于木棦上随所欲作花草禽兽以小梭纎纬时先留其处方以杂色线缀于经纬之上合以成文不相连视之如雕镂之象故名刻丝如妇人一衣终嵗方就使百花不相亦可盖纬线非通丝所织也松漠记闻回鹘以五色线织成袍名曰尅丝甚华丽格古要论刻丝作宋时旧织者白地或青地子织诗词山水或故事人物花木鸟兽其配色如傅彩又谓之刻色作此物甚难得甞有舞裀阔一尺有余者且匀净厚　名义考刻丝宋已有之而刻之义未详广韵缂乞格切织纬也则刻丝之刻本作缂误作刻周礼内司服晕衣其色揄狄青阙狄赤皆刻缯为雉形误作刻纻丝　格古要论纻丝作新织者刻丝作而欠光净厚不逮刻丝多矣　庶物异名疏席上腐谈曰玉藻云士不衣织郑氏注云织染丝织之释文云织音志今讹为注遂称注丝志注声相近也或写为苎丝则又转讹矣今皆书纻丝以为确然既未攷织义又妄读纻为去声而不知本上声也
　　绫
　　总论　逸雅绫凌也其文望之如氷凌之理也　说文东齐谓布帛之细者曰绫　汉官典职汉尚书郎主作文书起草更直于建礼门台给青缣白绫　白六帖汉内臣卧青绫被　裴松之三国志注马先生为博士居贫乃思绫机之变不言而世人知其巧矣旧绫机五十综者五十镊六十综者六十镊先生患其丧功费日乃皆易以十二镊其奇文异变因感而作者犹自然之成形隂阳之无穷　事物原始唐褚遂良九世孙造绫之始今杭州褚家堂立祠名通圣祠至今祠之按汉时已有绫矣疑褚公所造乃今之花绫耳　唐代宗纪大厯六年禁文纱呉绫为龙凤麒麟天马辟邪者
　　名　西京杂记霍光妻遗淳于衍散花绫二十五匹绫出钜鹿陈宝光家宝光妻传其法霍显召入其第使作之机用一百二十镊六十日成一匹匹直万钱又与緑绫百端　谢灵运诗客从逺方来赠我鹤文绫　北史祖珽招城市年少游集诸倡家出山东大文绫百余匹掷摴蒱赌之以为戏乐　魏畧大秦国有金缕杂色绫其国利得中国緑素解以为胡绫　北史魏毕众敬以笃老还乡献仙人文绫一百匹　隋遗録炀帝时越溪进耀光绫绫文突起有光彩越人乘樵风泛舟于石帆山下野茧缫之缫丝女夜梦神人告曰禹穴三千年一开汝所得茧即江淹集中壁鱼所化也织丝为裳必有奇文织成果符所梦　唐书韦坚传坚凿潭通漕二年而成帝为登楼召羣臣临观坚豫取洛汴宋山东小斛舟三百首贮之潭每舟署某郡以所产暴陈其上若广陵则官端绫防稽则呉绫呉郡方丈绫船皆尾相衔进数十里不絶　白六帖马眼蛇皮竹根柹蔕皆今时绫名　杜阳编龙油绫文彩尤异入水不濡湿云有龙油故也唐时女蛮国所贡　地理志越州土贡十様花文绫润州贡水纹方纹鱼口绣叶花文绫湖州贡鸟眼绫蔡州土贡四窠云花甲鸂鶒等绫　白居易杭州春望诗红袖织绫夸杮蔕青旗沽酒趁梨花注杭州土产绫曰杮蔕曰狗脚皆形拟绫文也　洪皓松漠纪闻回鹘国有注丝熟绫　唐书敬宗诏索盘绦缭绫千疋李徳裕奏言立鹅天马盘绦掬豹文彩怪丽乘舆当御今广用千疋臣所未喻　留青日札花绫着油粉自唐已然苏拯织绫词不学邻妇事慵懒蜡揩粉拭谩官眼所言鹊凤阑花鸟鲜活张翅鹤折枝梅即今花様也　博物要览宋绫名目有碧鸾绫白鸾绫皁鸾绫皁大花绫碧花绫姜芽绫云鸾绫摴蒱绫大花绫杂花绫盘雕绫涛头水波纹绫仙纹绫重莲绫双鴈绫方棊绫子绫方毂纹绫鸂鶒绫枣花绫鉴花绫叠胜绫白毛绫辽国绫回文绫白鹫花绫白鸾雀绫粟地绫皮毬绫演繁露今世蜀地织绫其文有两尾尖削而中间寛
　　广者既不象花亦非禽兽乃遂名为摴蒱岂古制流于机织至此尚存也耶
　　绮
　　六书故织素为文曰绮　汉书髙帝纪贾人毋得衣锦绣绮縠絺纻注师古曰绮文缯也即今之细绫也逸雅绮欹也其文欹斜不顺经纬之纵横也有杯文形似杯也有长命其防色相间皆横终幅此之谓也言长命者服之使人命长之意也有棋文者方文如棋也地理志宣州土贡绮
　　罗
　　地理志镇州贡孔雀罗瓜子罗春罗越州贡宝花罗花文罗　洞冥记汉武时西域献蛱蝶罗　黄庭内景经盟以金简凤文之罗四十尺　东宫旧事太子纳妃有绛真文罗幅被一绛真文罗袴七　北史祖珽甞游集诸倡家出连珠孔雀罗百余匹掷摴蒱赌之　六帖新罗遣子弟入太学学经术帝赐五色罗　清异録僧贯微甞织小叠胜罗染椹服号紫织方　丽情集贾知微遇增城夫人杜兰香以秋云罗帕裹丹十粒与知微曰此罗是织女练玉茧织成遇雷雨时密藏之后大雷雨失帕所在　留青日札元稹赠刘采春诗谩裹常州透额罗即今之亮罗也盖罗者言其文罗疏也故曰方目罗以细匀为贵故曰轻罗其厚重者曰结罗越地名越罗苏子诗舞衫初试越罗新今呉地出水纬罗子虚赋云离纎罗垂雾縠是也
　　纱
　　顔师古汉书注纺丝而织之轻者为纱皱者为縠　周礼内司服注素纱今之白防也　汉元帝纪罢齐三服官注李斐曰齐国旧有三服之官春献冠帻縰为春服纨素为冬服轻绡为夏服师古曰縰与纚同即今之方目纱也轻绡今之轻纱也　汉肃宗纪诏齐相省氷纨方空縠吹纶絮注縠纱也方空者纱薄如空也或云孔也即今之方目纱也纶如絮而细吹者言吹嘘可成亦纱也　齐东野语纱之至轻薄者曰轻容即今之银条纱也　王建宫词注轻无花薄纱　元丰九域志越州嵗贡轻容纱五匹　老学庵笔记亳州出轻纱举之若无裁以为衣真若烟雾谓即轻容也　清异録临川上饶之民以新智剏作醒骨纱用纯丝蕉骨相兼撚织夏月衣之轻凉适体陈凤阁乔始以为外衫号太清氅又为四防肉衫子呼小太清　清异録同光年上因暇日晚霁登兴平阁见霞彩可人命染院作霞様纱作千折裙分赐宫嫔是后民间尚之竞为衫裙号拂拂娇述异记南海出鲛绡一名龙纱以为服入水不濡
　　海物异名记泉女织纱轻如蝉翼名蝉纱
　　縠
　　逸雅縠粟也其形足足而踧视之如粟也又谓沙縠亦取踧踧如沙也　广雅繁繐鲜支縠绢也　汉江充传衣纱縠禅衣师古注縠纺纱而织之也轻者为纱绉者为縠　名义考縠即今绉纱　子虚赋垂雾縠注张揖曰縠绉如雾也师古曰雾縠者言其轻靡如雾非谓绉纹也　唐地理志绛州土贡白縠越州贡轻容生縠河南府土贡缯縠
　　绡
　　说文绡生丝缯也　山堂肆考龙绡绛绡紫绡云雾绡皆美人衣也　辩音集李年至岐王宅二妓赠三破红绡　张渎宣室志荥阳郑氏子见妇人自称汜人后汜人于筐中出绛绡一端令鬻之有胡人千金偿其价北梦琐言张建章为幽州司马曾以府命往渤海遇
　　水仙遗鲛绡轴之如箸以红线纒之夏天溽暑展之满室凛然　丰年録开成中物价至贱村路卖鱼肉者俗人买以胡绡半尺士大夫买以乐天诗
　　绢【附缣】
　　留青日札丝厚而疎者曰绢　唐食货志开元八年颁租庸调于天下绢阔者一尺八寸长者四丈　方言注今之短度绢谓之叶输　汉书注纨素今之绢也　升庵外集后汉志云襄邑嵗献虎文衣即今彰徳府虎斑绢也不为珍绮而古人重之何　曹昭古画论唐绢丝麤而厚或有捣熟者有独梭绢阔四尺余者五代绢极麤如布宋有院绢匀净厚密亦有独梭绢有等极细密如者元绢宋绢有宓机绢极匀净厚密出嘉兴府魏塘宓家故名宓机赵松雪盛子昭王若水多用此绢作画国朝内府绢与宋绢同
　　缣　留青日札绢之兼丝而细密者曰缣晋令缣一匹当绢六丈疎布一匹当绢一匹绢一匹当绵二觔广二尺二寸为幅长四十尺为端　逸雅缣兼也其丝细致数兼于布绢也细且致不漏水也
　　绵
　　逸雅绵犹湎湎柔而无文也　书禹贡豫州厥篚纎纩注纩细绵　日南志一嵗八之绵　戏瑕古乐府有丝用同功緜今呉兴养家以两共作茧者谓之同功緜价倍于常其丝以三茧抽者为合罗丝嵗以充造御服山龙华虫粉米藻火竝出于此士庶家不得滥用也谢肇淛着西呉枝乘载之据此则乡贡八之绵当时定以八共作一茧后世所无而解者误为一嵗之中得八岂同功之义哉　经其为绵也蛾口为最上岸次之黄茧又次也茧衣为最下蛾口者出蛾之茧也上岸者缲汤无绪捞而出者也茧衣茧外之戎初作茧而营者也　杨慎外集绵有三一曰丝绵出于缉一曰木绵出于交广名斑枝花三曰草绵绵花是也　杜阳杂编咸通中同昌公主有火绵云得之炎洲絮衣一袭用一两稍过则熇蒸之气不可近也夷门广牍莎罗树子内绵织者与剪绒相似阔五六尺多作被亦作服　洪皓松漠纪闻回鹘国有兠罗绵事物绀珠兠罗绵出西域如霜香细　集异志齐髙帝建元元年荆州井湖出绵人用与常绵不异　崔鸿北凉録酒泉南有铜驼山言虏犯者有大雪沮渠逊遣工取之得绵数万觔　晋书谢万就太傅乞裘自云畏寒太傅荅曰若畏寒无复胜绵者乃遂以三十斤绵与万　南史朱百年家素贫母以冬月亡衣竝无絮自此不衣绵帛甞寒时就孔顗宿衣悉裌布饮酒醉眠顗以卧具覆之百年不觉也既觉引卧具去体谓顗曰緜定奇温因流涕悲恸顗亦伤感
　　帛【附缯　绨　素　缬防　防　段】
　　说文帛缯也　舜典五玉三帛郑氏注帛所以荐玉髙阳氏后用赤缯髙辛氏后用黑缯其余诸侯皆白缯杜阳编同昌公主一日大防暑气特甚公主命取澄水帛以水蘸之挂于髙轩满座皆思挟纩澄水帛长八九尺似布而细明薄可鉴云其中有龙涎故能消暑　老学庵笔记政和宣和间妖言至多织文及缬帛有徧地桃
　　缯　财货源流缯帛之总名　演繁露蔡邕女诫曰缯贵厚而色尚深为其坚韧也案此即厚帛乃始名缯其着色深也　尚书徐州厥篚纎缟注黑缯缟白缯纎细也纎在中明二物皆当细　王莽传太后宜且衣缯练注师古曰缯练谓皁无文者　相如子虚赋被阿緆注齐东阿县缯帛所出亦曰阿缟　金门嵗节记洛阳人间乞巧造明星酒装同心缯　周礼春官舞师教帗舞帅而舞社稷之祭祀注帗舞以五色采缯为之如帗故曰帗舞帗乃舞者所执
　　绨　逸雅绨似虫之色緑而泽也　汉武帝纪赞身衣弋绨师古注弋黑色也绨厚缯　十六国春秋或青绨或白绨或黄绨或緑绨或紫绨或蜀绨工巧数百素　汉韩安国传彊弩之末力不能入鲁缟师古注缟素也曲阜之地俗善作之尤为轻细故以取喻　汉书叙传任于绮襦纨袴之间注晋灼曰白绮之襦氷纨之袴也师古曰纨素也　书蕉李嬴遇神女遗以疋素云蛟须所织后胡人以三百万易之曰此龙颔髯所织三十小劫方断一综
　　缬　增韵缬文缯也　杜牧诗花坞团宫缬　二仪实録秦汉间有之陈梁时贵贱通服　演繁露唐宗时栁婕妤妹适赵氏性巧慧使工镂板为杂花象之而为夹缬因婕妤生日献王皇后上见而赏之因勅宫中依样制之当时甚秘后渐出徧于天下　丹铅总録元时染工有夹缬之名别有檀缬蜀缬浆水缬三套缬緑丝班缬诸名问之今时机坊亦不知也
　　防　韵瑞防绘缯也　荆楚记人日剪防为人以贴屏风亦戴之头鬓　合璧事立春之日士夫之家剪防为小幡谓之春幡或悬于家人之头或缀于花枝之下又剪为春蝶春钱春胜以为戏　风俗通五月五日以五防丝系臂者辟及兵名辟兵缯　致虚阁杂俎薛瑶英于七月七日剪轻防作连理花千余朶以阳起石染之当午散于庭中随风而上徧空中如五色云霞乆之方散谓之渡河吉庆花借以乞巧
　　防　六书故今人织大丝为缯亦谓之防
　　段　名义考今言段者纨缯之坚美者古无段之称其曰段者犹言端疋也今人妄从丝作缎非是　续松漠记闻耀段褐色泾段白色生丝为经羊毛为纬好而不耐丰段有白有褐最佳駞毛段出河西有褐有白
　　布
　　总论　逸雅布布也布列众缕为经以纬横成之也又太古衣皮女工之始始于是施布其法使民尽用之也山堂肆考释文布亦帛也然世俗所谓布者乃用棉
　　葛蔴苎等物为之又似不可以帛槩论焉　路史伏羲作布是以神农有不织之令　汉书太公以布为货广二尺二寸为幅长四丈为疋　礼记大祭以疏布为尚反女工之始　晏子春秋晏子相齐衣十升之布　王莽传布二疋注孟康曰八十缕也　荀子皮弁素积杨倞注素积为裳用十五升布为之蹙其腰中故谓之素积一升八十缕十五升千二百缕盖细布也　名义考古者布称升盖精粗之名广韵升成也犹乐小成大成俗谓银一成二成至十成之意　陈潜室木钟集一升是八十缕一眼簆用两缕千二百眼簆极细布如礼三月之服十五升去其半世俗以为七升半不知乃是一眼簆用一缕如今单串黄草布　困学纪闻仪礼布八十缕为一升郑谓升当作登登成也呉仁杰曰今织具曰簆以成之多少为布之精麤大率四十齿为一成而两缕共一齿正合康成之说　徐献忠布赋若乃铁木相轧手挽足压且捼且扐出絮吐核张弓柱急声噎牵条络车吚哑错杂嫠妇卷袖妖姬解佩含愁入机凝寒弄杼流苏绾综一伏一起踏蹑相次上下不已缕断苦接梭澁恐腻　汉货殖传荅布皮革千石注荅布麤厚之布也其价贱故与皮革同其量耳荅者重厚之貌而读者妄为搨音非也　盐鐡论南汉之布中国以一端缦得匈奴累金之物　三礼图凡布细而疏者谓之缌邓氏造有名缌者谓之邓缌　冯氏口谈用白布在靛缸染即提出勿涤晾干包貂鼠风领暖耳等物不落毛
　　葛布　夏书青州厥贡盐絺豫州厥贡漆枲絺纻　周礼地官掌葛以时徴絺绤之材　酉阳杂俎北朝妇人立春日进春书以青缯为帜刻龙象衔之或为虾蟇财货源流絺绤皆葛为之精曰絺粗曰绤　呉越春秋越王允常使民男女入山采葛作黄丝布献之　汉江都王建传越繇王闽侯遗建荃葛师古注许慎云荃细布也字本作絟今南方筩布之属皆为荃也葛即今之葛布也以荃及葛遗建也　庶物异名疏防【音先】趐细葛也见通俗文　左思呉都赋蕉葛升越弱于罗纨注蕉葛升越皆草布也
　　麻布　羣芳谱大麻一名汉麻剥其皮绩之可为布陆玑诗疏苎【同纻】亦麻也荆扬之间一嵗三刈剥取皮以竹刮其表得里韧如筋者煑之用缉布谓之徽纻今南越纻布皆用此麻　溪蛮丛笑汉传载阑于防于者獠言纻也今有绩织细白苎麻以旬月而成名娘子布演繁露乐府白纻歌质如轻云色如银制以为袍余作巾袍以光躯巾拂尘呉竞乐府要解案旧史白纻呉地所出则诚今之白纻而西子之舞所谓白纻纷纷鹤翎乱者是也今世人丽妆必不肯以白纻为衣古今之变不同如此
　　棉布　呉録交阯定安县有木棉树髙丈余实如酒杯口有绵如之绵也可作布名曰白緤一名毛布　裴氏广州记蛮夷不采木绵为絮　南史狼牙修国其俗以古贝为于漫其王及贵臣乃加云霞布覆胛古贝树名其花成时如鹅毳抽其绪纺之以作布与纻布不殊亦染成五色织为班布　演繁露唐环王传出古贝古贝革也缉其花为布粗曰贝精曰防案今吉贝亦缉花为之而古吉二字不同岂讹名耶抑两物也　墨客挥犀闽岭已南多木棉土人竞植之有至数千株者采其花为布号吉贝布余后因读南史海南诸国传言林邑等国出古贝木正此种也盖误古为吉耳　泊宅篇闽广多种木绵纺织为布名曰吉贝海南蛮人织为布上出细字杂花卉尤工巧即古所谓白叠布李琮诗有腥味鱼中墨衣成木上绵之句　南华志六祖信衣九条金缕即屈眴布西域以屈眴为细布　庶物异名疏翻译名义集云屈眴【音舜】此云大细布缉木棉华心织成其色青黑即达磨所传袈裟　云间郡志以丝作经而纬以棉纱旧志谓之丝布即俗所称云布也又紫木棉色赭而淡名紫花布　事物绀珠人织青红间道木绵布
　　毛布　洞冥记末多国人长四寸织麟毛为布　孔六帖波斯国织水羊毛为布曰海西布　一统志琐里国产撒哈剌布以毛织之茸如氊毼有红緑二色　丹铅总録晋载记防毛布也　庶物异名疏书曰熊罴狐狸织皮孔安国云织皮罽一曰毛布说文罽西胡毳布也安息国有五色罽孙炎云毛牦为罽织毛而言皮者毛附于皮故以皮表毛耳　十六国春秋其御罽有豹头文罽鹿子罽花罽
　　火浣布　十洲记火林山中有火光兽大如鼠毛长三四寸或赤或白山可三百里许晦夜即见此火林乃是此兽光照状如火光相似取其兽毛以缉为布时人号为火浣布是也国人衣服垢汚以汁浣之终无洁净唯火烧此衣服两盘饭间振摆其垢自落洁白如雪魏志景初二年二月西域献火浣布神异经曰南荒之外有火山昼夜火燃火中有鼠重百斤毛长二尺余细如丝可以作布恒居火中时时出外而白色以水逐而沃之乃死取缉其毛织以为布　魏志汉时梁冀以火浣布为单衣甞防宾客冀佯争酒失杯而汚之伪怒解之曰烧之布得火燃如及布垢尽火灭灿然洁白发记西域有火鼠之布　隽言火毳见后汉西南夷传火毳即火浣布也　十洲记海中有大洲洲上有树生火中洲左近人剥取其皮纺绩作布以为手巾与蕉麻无异而色微青黑若小垢污则投火中复更精洁或作灯炷用之不知尽　览毗骞有燃火之洲有木可绩是谓火浣之布　方洲杂言火浣布予初于苏州张廷义家及仁和县纯一僧院见者皆大如折二钱近于朱孟瑜家见者狭长如衣带渍油则可代烛覆火则可爇香油尽火熄则完全如故梁冀帨巾魏武时所贡元别怯赤山石绒所织信皆不妄　庶物异名疏元史别怯赤山出石绒织为布火不能然杨升庵云火浣布出蜀建昌其白如雪出于石隙元史所谓石绒也　四公记南海商人赍火浣布三端杰公遥识之曰此火浣布也二是缉木皮所作一是绩鼠皮所作以诘商人具如杰公之说因问木鼠之异公曰木坚毛柔是可别也以阳燧火山隂柘木爇之木皮改常试之果验　野客丛书甞见一杂说论火浣布或谓木皮所织或谓鼠毛所织未知孰是仆谓二说皆有之按沈约宋志炎洲在南海中有狤兽人捕之斩刺不伤积薪烈火缚以投火中而此兽不焦又火山国甞有火虽雨不息火中有白鼠然洲上林木得雨则皮焦得火则皮白洲人以春月取其木皮织布为火浣布则是木皮鼠毛皆可为布也疑耀逸周书有火浣布赞火浣之布入火不灭布则
　　火色垢则布色出火而振之皎然疑乎雪是白色也山海经云布出火山国火中有白鼠毛可作布敝则以火烧之如新与十洲记同此即周书所称疑雪者也中记又云南中有炎山其山有木取以为薪烧之不烬取其皮绩之为火浣布是火浣布有二种也今海外诸国入市岭南者往往有之余甞见乃色者未及询其为木皮为鼠毛也今回纥之野马川有木曰锁锁烧之不烬亦不作妇人取根为帽入火不焚亦岂炎山木之类　阅耕余録火浣布诸书所载不同异物志以为出斯调国南海中有火洲其上有野火木生其中采其皮以为布也搜神记则云昆仑之墟有炎火之山草木鸟兽皆生于炎火中故有火浣布非此山草木之皮枲则其鸟兽之毛也
　　各种布　明徳马后传赐诸贵人白越三千端注白越越布也　汉书陆闳为尚书令美姿貌着越布单衣世祖见而好之遂勅防稽献越布　庶物异名疏越蒲属可缉为布潜夫论葛子升越筒中草布荆州记秭归县室多幽闲其女尽织布至数十升谓之升越　六研斋笔记大食国贡白越议三段白越议番布之精者　正字通王防图曰于越纳即今细纳绉积之布今松江有织成指甲鱼鳞水波纹者即古之纳也　庶物异名疏纳布名宋武帝微时有纳布衣袄既贵以此付主者曰后世有骄奢不节者以此示之太平御览有李氏与夫书并致纳一端　晋王导传苏峻之乱帑藏空竭惟有綀数千端鬻之不售而国用不给王导患之乃与朝贤俱制练布单衣于是士人翕然竞服之綀遂踊贵　隋姚察传门生送南布花綀察曰吾止麻布蒲练安用此桂海虞衡志綀子出两江州洞似苎织有花曰花綀庶物异名疏列子云衣阿锡张湛曰阿细縠锡细布
　　淮南子云弱锡细布也雄蜀都赋细都弱析析即锡也又礼锡十五升布即缌也加治之曰锡言锡然滑易也　庶物异名疏急就篇有緰防注云緰防音投兹緆布之尤精者集韵太布曰防　雄蜀都赋其布则筩中黄润一端数金注黄润谓筒中细布也司马相如凡将篇曰黄润纎美宜制禅　晋书王戎为侍中南郡太守刘肇赂戎筒中细布五十端为司所纠　南史广州甞献入筒细布一端八丈宋武帝恶其精丽劳人即付有司弹太守以布还之并制岭南禁作此布　史记张骞在大夏时见蜀桐华布　蜀都赋布有橦华华阳国志益州有梧桐木其花采如丝人绩以为布名曰桐华布　后汉书哀牢夷有梧桐木华织以为布幅广五尺洁白不受垢名曰桐华布　一统志金齿有桐华布　诗义疏云南防牱人绩白桐以为布　广志骠国有白桐木其华有白毳取其毳淹渍缉织以为布瀛涯胜览榜葛剌国布有白者树皮制成腻滑光润如鹿皮　朝野佥载炀帝令朱寛征留仇【即流虬也】国还男女口千余人并杂物产与中国多不同缉木皮为布甚细白幅阔三尺二三寸亦有细斑布幅阔一尺许　溪蛮丛笑桑味苦叶小分三义所不食犵狫取其皮绩布系之于腰以代机经纬回环通不过丈余名圈布南史髙昌有草实如茧茧中丝如细纑名曰白叠子国人取织以为布布甚软白交市用焉　一统志哈密出白防本野结网丝如细纑取织为布用以市易又金齿有缥防即白防坚厚缜密颇丝防　洞冥记波弋国献神精香草亦名荃蘼一名春芜一根百条如竹节柔软其皮如丝可为布所谓春芜布亦名香荃布坚密如氷纨握一片满室皆香妇人带之弥月芬馥　南方草木状箪竹叶疎而大一节相去五六尺出九真彼人取嫩者磓浸纺绩为布谓之竹疎布　广州记蛮夷不剥古緑藤绩以为布　中记菟北有山山有花人取纺绩为布　南越志蕉布之品有三有蕉布有竹子布又有葛焉　事物绀珠红蕉布白蕉布出婆罗拾遗记汉末羽山之民献赤布梁冀制为衣谓之丹衣明皇遗事颜真卿问范氏尼曰吾得五品否尼指示
　　紫丝布云颜卿衫色如此　留青日札隋文帝焚绫文布即今花云布鄱阳王恢焚筒布即今细布飞花布之　北史林邑王衣朝霞布珠玑缨络　唐书贞观时南蛮王献朝霞布　地理志庆州土贡胡女布泗州土贡锦赀布嶲州土贡丝布花布　刘悟王钊守洛州给土防布一端　隋志夜浣纱而旦成布名鸡鸣布唐地志劒南道有交梭弥牟布　事物绀珠石脉布出晡东国细如丝生石里破石得之一脉可缒万斤又曰石脉　物相感志纹布巾云得自国其布洁白如雪光染特异拭水不濡用弥年亦无垢腻　后汉南蛮传嵗令大人输布一匹小口二丈谓之賨布注賨者总率其所有不切责之也　庶物异名疏魏都赋賨幏积墆南夷税名幏布也　瀛涯胜览西洋布曰撦出于邻坎巴夷之属每疋阔四尺五寸长二丈五尺直金钱八文　格古要论乡姻鄹凤律得西洋布其白如雪阔七八尺　瀛涯胜览哑鲁国市易用小绵布曰栲泥瀛涯胜览榜葛刺国布有数色荜布曰卑泊阔三尺
　　余长五丈五七尺细腻如粉牋姜黄布曰满者提阔四尺长五丈余密坚实曰沙纳巴付阔五尺长三丈如生罗即布罗也曰圻白勒搭阔三尺长六丈布眼疎麤即沙布也以纒头曰沙塌儿阔二尺五寸长四丈若三梭曰蓦黒蓦勒阔四尺长二丈背面皆毳绒厚可五分即兠罗锦也　溪蛮丛笑事少桑多柘茧薄小不可缲可缉为防或以五色间染布为伪名顺水班又模取铜鼓文以蜡刻板印布入靛缸渍染名防蜡慢附　篇纱一曰纺纑　六书故麻绩而纺之者亦为纱
　　毼
　　唐地理志陇右道厥赋有毛毼　松漠纪闻回鹘有斜褐　庶物异名疏紫驼尼番褐也山谷诗饥防青精饭寒赠紫驼尼　事物绀珠兔褐出宣州以毛为褐亚于锦绮　裴渊南海记蛮夷俗不取谷皮熟槌为褐以拟氊　席上腐谈褐乃编枲粗短衣不黄不皁贱者之服非毛布也褐字从衣毼字从毛郑氏误以褐为毼遂云褐毛布也毛布乃今之斜毼价贵于苎麻多矣此岂贱者之服　名义考褐说文编枲鞿也马络头也亦谓之马衣贱者编枲为衣寛大有似于鞿故曰褐寛博毛布以御寒何取于寛博哉今士子出身曰释褐言去贱而将贵也若毛布则罽【音计】也亦谓之毼其字从毛康成杜预诸人皆误释
　　【附羢】
　　雄蜀记重南越之毭注罽也今之　丹铅总録吐蕃贡霞防今之红　正字通毾防毛席中天竺有毾防今曰秦蜀之边有之似褐五色方锦广中洋舶亦有至者又名多罗羢　格古要论普罗出西番及陜西甘肃亦用羢毛织者阔一尺许与洒海剌相似却不厚其价亦低洒海剌出西番羢毛织者阔三尺许厚如毡西番亦贵
　　羢　席上腐谈北方毛段细软者曰子氄子谓毛之细者氄温柔貌书尧典云鸟兽氄毛是也今讹为紫茸庶物异名疏元史怯绵里翦茸也　事物绀珠西洋剪羢单极细其红緑永晒不退
　　琐伏
　　外国志哈烈古大宛地有琐伏花毬织鸟毳成文　一统志满剌加出琐袱哈烈亦出一名梭服乌毳为之纹如纨绮　庶物异名疏急就篇服琐緰防【音投兹】与众连注服琐细布织为连琐之文按今之琐服阔不盈咫亦有玉色其文似云水斑帘似縠非布性坚厚如砑光闻是鸟毛　留青日札鸟名锁幅其羽细密如衣幅锁其毳织以为布纹如纨绮今名锁伏　朱泽民集佛晽国人能撚毛为布谓之梭福染成沈緑浣之不淡　庶物异名疏元史天子质孙服青速夫速夫回回毛布之精者
　　氊
　　事始三代时王大旅则张氊案设皇邸注云以毡为牀于幄下周官掌皮供毳毛为氊则周制也或曰黄帝作旃古氊字　淮南子胡人见麻不知其可以为布越人见毳不知其可以为氊　圣主得贤臣颂夫荷氊被毳者难与道纯绵之丽密　汉书食货志毡席千具亦比千乘之家　搜神记太康中天下以毡为陌头及带身袴口　魏武与杨彪书今赠足下青毡牀褥三具　朝野佥载张易之母阿臧为蛩蟁之毡　丹铅总録史西域传冉駹人能作斑罽青顿毲羊羧斑罽今之杂色毾青顿今名丝顿顿音墩毲今紫毾也羊羧今宝装也酋长妇女以为背饰



　　格致镜原卷二十七
　　钦定四库全书
　　格致镜原卷二十八　　　大学士陈元龙撰舟车【一】
　　舟
　　原始　晋书太陵星北九星曰天船一曰舟星所以济不通　世本古者观落叶因以为舟　淮南子古人见窽木浮而知为舟　易系辞伏羲氏刳木爲舟剡木爲楫舟楫之利以济不通葢取诸涣　山海经番禺始爲舟　世本共鼓货狄作舟【共鼔货狄黄帝二臣】　墨子弃作舟吕氏春秋虞姁作舟　物理论化狐为舟　束晳发防记伯益作舟　拾遗记轩皇变乗桴以造舟楫　黄帝内传帝既斩尤乃剏舟楫　物原遂人以匏济水伏羲氏始乗桴轩辕作舟楫
　　总论　刘熙释名船循也循水而行也又曰舟言周流也　尔雅天子造舟诸侯维舟大夫方舟士特舟注连四船曰维并両船曰方单船曰特造舟者比船为桥即今浮桥　礼月令季春命舟师覆舟五覆五反乃告舟备具于天子天子始乗舟注舟牧主乗舟之官五覆五反所以详视罅漏倾侧之处也　谈苑相船之法头髙于身者谓之望路如是者凶双板者凶只板者只板谓五板七板双板谓六板八板以船底板数之也　北戸录船神呼为孟公孟姥其来尚矣按梁简文船神记云船神名冯耳五行书云下船三拜三呼其名除百忌又呼为孟公孟姥刘思真云防为水官死为水神防孟声相似又云孟公父名防母名衣孟姥父名板母名或云防父防姥因防也　五行书河伯以庚辰日死不可治船　汉书武帝自浔阳浮江而下舳舻千里注舳后施柁处舻前头刺櫂处也　淮南子龙舟鹢首注鹢水鸟也画其象着船首以御水患　释名船上施屋曰庐施重室曰飞庐又其上施重屋曰雀室取其于中候望若鸟雀之警视也　稗编舟之设屋开门而入者其门谓之马门必先闯首而后能入因其字义析而称之也　释名舟中牀以荐物者曰笭言但有箦如笭牀也南方人谓之笭突言湿漏之水突然从下过也奚囊橘柚孙权命工人潘芳造船夜梦一老父谓曰船将下水矣苐楫徼【楫之入水处】宜更杀其角柁福【柁离水处曰福】宜更杀其顿【福上曲处曰顿】则日行千里矣言毕化赤龙飞去如法果然　晋史陶侃都督荆湘尝造船竹头皆令籍掌之及桓温伐蜀以竹头作钉装船　山海经昆仑有沙棠木食其实不溺爲舟不沉　拾遗记玉山傍有丹桂紫桂白桂皆直上百寻可为舟航谓之文桂之舟　酉阳杂俎樟木江东人多取为船船有与蛟龙鬭者　五侯鲭梓潭有梓叶广丈余垂柯数吴王伐作船使童男女挽之船飞下男女皆溺死至今潭中有歌唱之声　偃曝谈余朝鲜酒岩有酒流出其下舟状如亭上覆重茆下布纹席栋梁榱桷丹青炳燿四靣皆悬以素幕　北梦言唐干符中绵竹王俳优者有巨力毎遇府中飨军宴客先呈百戏王生腰背一船船中载十二人舞河传一曲畧无困乏　续闻见近录诸纲有厨船诸船不动火惟厨船造饭以给诸船一无火烛之虞二无盗米之弊　研北杂志今人不善乗船谓之苦船苦音库　嵩山记东北五方山上有一池池中有破舟云禹所乗来者　广古今五行记濡湏口有大船船覆在水中水小时便出见长老云是曹公船常有渔人夜宿其旁以船系之但闻竽笛歌之音又香气非常渔人始得眠梦人驱遣云勿近官妓传云曹公载妓船覆于此至今在焉　天中记乌山下无水魏末有人掘井五丈得一石函函中得一龟大如马蹄积炭五枝于函傍复掘三丈遇磐石下有流水汹汹然遂凿石穿水北流甚驶俄有一船触石而匠人窥船上得一杉木板板刻字曰吴赤乌二年八月十日武昌王子义之船
　　名　扬雄方言自关而西谓舟为船自闗而东或谓之舟　説文舫方舟也　集韵鹢首天子舩也舩也艘海大船也　子虚赋榜人歌声流喝注张楫曰榜船也　广雅吴曰艑　李防通俗文晋曰舶【音白】　埤苍海中船曰艆防【音郎邹】　説文江中舟曰□【音礼】　方言东南丹阳会稽之间谓艖为欚　释名上下重板曰舰四方施板以御矢石其内如牢槛也狭而长曰艨冲以冲突敌船也三百斛曰貂也短也江南所名短而广安不倾危也二百斛已下曰艇其形径艇一人二人所乗行也　輶轩絶代语江湖间大船曰舸小舸曰艖【音义】小艖曰防小防防曰艇长而薄者曰艜【音带】短而深者曰【音步】小而深者曰□【音卯】方舟谓之艎　南州异物志外域人名船曰大者长二十余丈髙去水三四丈望之如阁载六七百人物万斛　风土记小曰舟大曰船温庥五会者永宁县出豫章材合五板以为大船因以五防爲名也晨鳬即青桐大船名诸恪所造鸭头船也魏樟柟防诸木皆以多曲理盘节为坚劲也漂泛者言船之在水如莲花散落浮于川也　通雅艑艖浅船也唐刘崇龟乗艑艖亡去　荆州记湘洲七郡大艑皆受万斛　山堂肆考船有牖者曰舲楚辞乗舲以上流　留青日扎蚱蜢尖头尾虫生于草中今小艇之形似之故曰蚱蜢　孙仲益尺牍未果造谒斋舰注板屋舟也　舆服杂事其轻行则乗海合木船也又云合木为槽　汉书注戈船越人于水中负人船又有蛟龙之害故置戈于船上因以为名又大船上施楼曰楼船　陈懋仁庶物异名疏越人谓船为须虑见越絶叶隆辽志长白山其俗刳木为舟长可八尺形如梭
　　子曰梭船上施一桨止以捕鱼至渡车则方舟或三舟庶物异名疏刘桢鲁都赋绿鹢葱鹙俱船名以此鸟
　　形画船首者也　白六帖青雀舟名　事物绀珠海鹘船头低尾髙前大后小左右置浮板如翅蜈蚣船底大両靣平人立处卧板蔽捍両旁架防三四十嘉靖间造王粲海赋菌桂之舟晨鳬之舸　越地传竞渡起于
　　越王勾践今龙舟是也　荆楚嵗时记按五月五日竞渡俗为屈原投汨罗日伤其死所故竝命舟楫以拯之舸舟取其轻利谓之飞鳬一自以为水车一自以为水马州将及土人悉临水而观之盖越人以舟为车以楫为马也　都城纪胜西湖舟船大小不等有一千料约长五十余丈中可容百余客五百料约长三二十丈可容三五十余客皆雕栏画栋行运如坐平地游人赁假舟中所需器物毕备朝出登舟而饮暮则径归不劳余力惟费钱耳西湖春中浙江秋中皆有龙舟争标轻防可观　清波杂志顷年西湖上好事者所置船舫随大小皆立佳名如泛星槎凌风舸雪篷烟艇扁额不一溪蛮丛谈蛮乡最重重午不论生熟界出观竞渡三日而归既望复出谓之大十五船分五色皁船之神尤恶去一必有风雨一月前众船下水饮食男女不敢共处吊屈原正楚俗也名船　中吴纪闻夜航船惟浙西有之然其名旧矣古乐府有夜航船曲皮日休答陆天随诗云明朝有物充君信酒三缾夜航
　　古人船　蜀记夏禹欲造独木船知梓童县尼陈山有梓木径一丈二寸令匠者伐之神为童子不伏禹责而伐之　语林武王伐纣夜济河月明如昼有大蜂状如丹鸟飞集王舟因以象画旛旗翌日而枭纣名其船曰蜂舟　穆天子传天子乗龙舟鸟舟浮于大沼注舟以龙鸟为形制犹今吴之青雀舫　事物绀珠莲叶舟齐景公造宫女驾之　广博物志夫差作天池造青龙舟日与西施为水嬉　任昉述异记鲁班尝刻木兰爲舟诗家云木兰舟出于此　王子年拾遗记昭王时海人乗霞舟以雕壶盛数斗龙膏以献王　説苑庄辛爲襄城君曰鄂君方泛舟于澌波乗青翰之舟　蜀王本记蜀王有鹦鹉舟　拾遗记始皇时宛渠之民乗螺舟而至舟形似螺沉行海底而水不浸入一名沦波舟汉宫殿疏武帝作昆明池周匝四十里爲豫章大船可载万人船上起宫室　拾遗记帝乗冲澜灵鶂之舟以香金为钩霜丝为纶丹鲤为饵钓于台下得白蛟焉述异记武帝穿影娥池中有逰月船触月船鸿毛船逺见船载数百人或以青桂之枝为櫂或以木兰之心为檝练实之竹为篙纫石之脉为绳防也　拾遗记汉武帝思懐徃者李夫人不可复得时始穿昆灵之池泛翔禽之舟帝自造歌曲使女伶歌之　洞防记昆灵池中有凌波舰掖电舰　飞燕外传媫妤接帝于太液池作千人舟号合宫之舟　三辅黄图成帝常以秋日与赵飞燕戏于太液池以沙棠木为舟以云母餙于鹢首一名云舟又刻大桐木为虬龙雕饰如真夹云舟而行以紫桂为柁枻及观云棹之玩撷菱蕖帝毎忧轻荡以惊飞燕命佽飞之士以金鎻防云舟于波上毎轻风时至飞燕殆欲随风入水帝以翠缕结飞燕之裾　西京杂记太液池中有鸣舟容与舟清旷舟采菱舟越女舟洞防记昆明池中有撞雷舟　西京杂记昆明池中
　　有弋檀舟　三辅旧事昆明池三百三十二顷中有戈船各数十楼船百艘船上建戈矛四角悉垂旛旄葆麾盖照烛涯涘　洞防记虬泉池在五柞宫北中有追云舟起风舟待僊舟含烟舟　洞防记旦露池中有转羽舫凌波舫逐龙舫吴志周瑜传注江表传刘先主之自京还也权乗飞云大船送之　马缟中华古今注孙权时号舸为赤龙小船为驰马言如龙之飞于天如马之走陆地也　吴志太傅诸恪制为鸭头船　吴志将军贺齐性奢绮所乘船雕刻丹镂青盖绛襜艨艟鬭舰望之若仙　王濬瓜皮船本图以仓卒用之耳宁可以深入敌境耶　义熈起居注卢循新作八槽舰九枚起四层髙十余丈　晋宫阁记天泉池有紫宫舟升进舟曜阳舟飞龙舟射猎舟灵芝池有鸣鹤舟指南舟舍利池有云母舟无极舟都亭池有华泉舟常安舟　萧方等三十国春秋卢修富冠京邑芙蓉舰千余艘　南史祖冲之造千里船于新亭江试之日行百余里　南史时天泉池新制鳊鱼舟形狭而短梁武帝暇日常从此舟泛之　南史梁昭明乗雕文舸摘芙蓉　梁书羊侃传侃初赴衡州于両艖防起三间通梁水斋饰以珠玉加之锦缋盛设帏屏陈列女乐乗潮解防临波置酒縁塘傍水观者填咽　梁史湘州贼陆纳造青龙舰白虎舰衣以牛皮髙十五丈　隋志炀帝遣陆士澄徃江南采木造龙舟凤艒　大业拾遗行次洛口御龙舟皇后御翔螭舟又有小水殿九名浮景舟诸妃嫔所乗又有大朱航三十六名漾防船贵人羙人及十六夫人所乗又有朱鸟航二十四艘苍螭航二十四艘白虎航二十四艘武航二十四艘又有飞羽舫六十艘青鳬舸十艘凌波舸十艘宫人习水者乗之余人有五楼船五十二艘诸王公主及三品以下坐三楼船一百二十艘四品宫人及四道塲坛僧尼道士坐二楼船二百五十艘五品以上及诸国蕃官乗板榻二百艘载羽仪服饰百官供奉之物黄蔑艘二千艇六品以下九品以上从官并及五品以上家口坐又有平乗五百艘青龙五百艘艨艟五百艘八櫂舸二百艘蚱蜢舸二百艘竝十二衞所乗　杜阳杂编隋处士元藏玑至海中沧洲去中国数万里藏玑思归洲人制凌风舸送之激水如飞旬日之间即抵东莱　孔六帖刘宴为歇艎支江船二千艘毎船受十斛十船为纲毎纲三百人篙上五十人自州遣将部送至河隂上三门号上门填阙船米斗减钱九十调巴蜀襄汉麻枲竹篠为绹挽舟　北梦言唐天祐中成中令汭造巨舰一艘三年而成号曰和州载舰上列防宇洎司局有若衙府之制又有齐山截海之名其余华壮即可知也　皮日休五贶诗序买钓船一修二丈阔三尺施篷以蔽烟雨谓之五泻舟以魏君不琢以资云水之兴　稗编元丰元年春命安焘陈陆二学士使髙防勅明州造万斛船二只仍赐号一为凌虚致逺安济神舟一为虚飞顺济神舟令御书院勒字明州造牌　宋史米芾喜蓄书画尝发运江淮掲牌行舸曰米家书画船　金史张中字制小舟不假胶漆而首尾相钩带谓之鼓子卯　庶物异名疏元史王思诚云粮船开洋之前遣将士乗海仙入海庶防粮道宁息葢廵哨船也　权衡庚申外史元顺帝造龙舟巧其机括能使龙尾鬛俱动而龙尾自拨水　陶宗仪元氏掖庭记帝于内院造龙船首尾长一百二十尺广二十尺上有五殿龙身并殿宇俱五采金装日于后宫海子内游戏船行则龙首尾眼皆动　陈继儒笔记杨鐡崖舫名春水宅
　　战船　稗编墨子曰公输般自鲁之楚为舟战之具谓之钩拒此舟之始也　太白隂经水之具始于伍员制之以船为车以防为马　越絶书阖庐见子胥敢问船运之备何如对曰船名大翼小翼突冒楼船桥船令船军之教比陵军之法乃可用之大翼者当陵军之重车小翼者当陵军之轻车突冒者当陵军冲车楼船者当陵军之行楼车也桥船者当陵军之轻足剽定也　七命浮三翼注大翼一艘十丈中翼九丈六尺小翼九丈　左传吴伐楚战于长岸大败吴师其乗舟余皇以归　蜀王本纪秦为太白船万艘欲以攻楚海物异名记越人水战有舟名海鹘急流浴浪不溺吴志吕袭关侯至浔阳尽伏其精兵于中　晋书武帝谋伐吴诏王濬修舟舰濬乃作大船连舫方百二十步受二千余人以木为城起楼橹开四出门其上皆得驰马来徃又画鹢首怪兽以惧江神舟楫之盛自古未有　晋书陶侃击蜀贼王真真钩得侃青雀船侃入小舫得脱　晋令水战有飞云舟相去五十步仓隼船相去四十步金船相去二十步小儿先登飞鸟船相去五十歩　南史宋西平将军黄回军至西阳乗三层舰作羗胡伎泝流而进　南史王镇恶率水军自河入渭桥所乗皆冲小舰行船者悉在舰内泝渭而进舰外不见有行船人北土素无舟楫莫不惊以为神　南史王琳每战胜舰则有声如野猪其战舰千数以野猪为名　南史裴防征邵阳州魏人为长桥断淮以济防宻作没突舰会両淮水暴涨乗舰径造船侧进击大破之　北史陈将戚欣以青龙百余艘屯兵守狼尾滩以遏军路　词林海错隋文帝诏曰陈国未尽藩节诚须责罪兴师若命水龙终当屈水龙谓战船也　隋书杨素在永安造大舰名曰五牙上起楼五层髙百余尺左右前后置六拍竿竝高十尺容战士八百人次曰黄龙置兵百人自余平乗舴艋等各有等差　卜大同备倭记宋嘉祐三年知福州蔡襄奏福兴泉漳各有鱽鱼船乞修整以备海道又淳祐九年漳州守章大任造巨雕巨鳌二船荻芦寨有巨舟曰赤马　宋史洞庭湖贼杨么四轮激水船行如飞　中兴系年录绍兴二年王彦恢制飞虎战舰旁设四轮每轮八檝四八旋转日行千里　杨诚斋海防船赋序采石战舰曰冲曰海防绍兴辛巳海陵至江北掠民船欲济虞允文伏舟于七寳山后令曰旗举即出伺其半渡卓旗于山人在舟中车以行船但见船行而不见人敌以为船也舟中忽发一霹礟遂压敌舟人马皆溺大败之　枫小牍余少从家大夫观金明池水战见船舫廻旋戈甲照耀为之目动心骇比见钱塘水军戈船飞虎迎弄江涛出没聚散歘忽如神令人汗下以为金明池事政如儿戏耳至如韩蕲王鏖战王天荡飞轮八檝踏车槃回江靣者更不知何如也　白六帖青龙飞燕苍鹰赤雀鐡轴牙樯竝战船名
　　附金船　瑞应图王者徳盛则金人下乗金船游王后池
　　铜船　交州记安定县有越王铜船潮退则见又隂雨日百姓樵采见铜船出水上　拾遗记然丘之国贡献使者泛沸海至京师以铜薄舟底蛟龙不得近
　　铁船　淮南子鐡可以为船　华山记王仲登莲花峯顶见有池菡蓞盛开又有破鐡舟存焉　述异记沧州人乆视山下有澄绿水其泉阔一百歩投之金石终不沉没州人以瓦铁为船舫
　　石船　临海记白鹄山中有湖湖中有一石舴艋竹船　山海经卫丘之田有竹大可为舟注一节竹为之
　　土船　世本廪君名务相姓巴氏与樊氏瞫氏相氏郑氏凡五姓皆争事鬼神以土为船雕文画之而浮于水内约船浮者当以为君他姓船不能浮独廪君船浮因立以为君长
　　皮船　后汉书防羗校尉邓训令长史任尚缝革为船置于箄上以渡河掩击迷唐　南史宋沈攸之等攻浓河造皮舰千乗　夷事畧嘉良之夷以皮为舟　太平清话至正间吴漆工王氏以牛皮制一舟内外饰以漆解卸作数节载至上都游漾滦河中各容二十人上都之人未尝识舟观者异之　正字通明少保戚继光济水法用生牛马皮竹木縁之如箱形火亁再用竿系助之以浮水一皮船可乗一人両皮船合缝可乗三人漆船　续述征记石壶台有败赤漆船土民皆谓尧时物　三秦记太虚山上有池神人尝乗漆船于其内今有故漆船在焉
　　橹　浆
　　名物考观鱼翼而创橹　物原颛顼作桨帝喾作橹逸雅在旁曰橹橹膂也用膂力然后舟行也　洞防记汉宫含烟舟以木兰文杏为橹　隋遗录帝幸江都每舟择妙防长白女子千人执雕板金檝号为殿脚女逸雅在旁拨水曰櫂櫂濯也濯于水中也且言使舟
　　櫂进也又谓之札形似札也又谓之楫楫防也拨水使舟防疾也　輶轩絶代语楫曰桡或曰櫂所以穏棹曰桨桨揺橹小掘也　留青日扎橹进船具纵曰橹今之三橹船亦名三尾桨横而后拽也古诗艇子打両桨苏诗急催艇子操三桨今长江曰棹桨船吾乡有扳桨船
　　篙【附戙】
　　刘熈逸雅所用斥旁岸曰交一人前一人还相交错也物原颛顼作篙　卓氏藻林庄子杖拏拏船篙也方
　　将杖拏而引其船　述异记汉武帝穿影娥池其船以练实之竹为篙　世説陶公尝发所在竹篙有一官长连根取之仍当足注就连竹根用为篙以代铁足　杨慎谈苑醍醐齐武帝乗龙舟以鍮石为篙足　俞益期与韩豫章牋马伏波昔开道篙迹凿石犹存　荆州记鱼复县瞿塘滩上有神庙先极灵验刺史二千石经过者皆不得鸣鼓角商旅恐触石有石声以布裹篙头防　庶物异名疏唐王周志峡船具诗序畧云岸石壁立濆之忽作篙力难制以其木之坚韧竿直防其首以竹纳防之者谓之防【音洞】竹为而勾其防者谓之纳为船之良辅者防与篙状殊而用一也在船独出悉不如防云云按説文防从同弋诗归从同戈误盖戙为船板防乃船左右大木音则一也
　　柁
　　物原帝喾作柁　逸雅其尾曰柂柂拖也后见拖曵也且弼正船使顺流不使他戾也　名物考视尾而制柂　浔阳记庐山之西岭有甘泉曽见一柁从山顶流下后人号为柁下溪
　　帆樯
　　逸雅帆泛也随风张幔曰帆使舟疾泛泛然也其前立柱曰椳椳巍也巍巍髙貌也　广雅张布障风曰帆风土记帆从风之幔也施于船前各随宜大小为制大者用布一百二十幅髙九丈　物原夏禹作舵加以篷碇防樯　事物绀珠防悬桅受风禹效鲎制　谭苑醍醐齐武帝数乗龙舟游江中以絍越布为帆绿丝为帆縴　白六帖隋炀帝以锦为帆　倦防录刘濬白舫百棹皆绣帆青多载妓女　吴时外国传加郍调州乗大舶张七帆　异物志外域人随舟大小或作四帆或三帆前后沓施以取风气而无高危之虑故行不避迅风激浪安而能疾　南越志南海有卢头木叶如甘蔗织以为帆名曰防　永嘉记郡有石如帆相传云古有神人以破石为帆故曰石帆
　　縴缆【附锚　綄　柯　艞】
　　物原尧作维牵　释名引舟者曰筰筰作也作起也起舟使动行也　纂文竹索谓之筰　南史朱超石传宋武北伐超石董舟师入河阳军人縁河南牵百丈有漂度北岸者注百丈以巨竹四破之大如人臂用麻索连贯为牵舟具　演繁露杜诗舟行多用百丈问之蜀人云水峻岸石又多廉棱若用索牵即遇石辄断不耐故劈竹为大辫以麻索连贯其际以为牵具是名百丈百丈以长言也　尔雅绋缡维之绋也缡緌也邢昺疏李廵云竹为索所以维持舟者郭璞云緌系也孙炎曰舟止系之于木戾竹为大索然则绋训为是絙缡训为緌緌又为系正谓舟之止息以絙系而维持之也
　　鐡猫　焦竑俗书刋误船上鐡猫曰锚或曰锚锚同即今船首尾四角义用鐡索贯之投水中使船不动揺者俗谓若茅　留青日扎鐡十字即鐡锚所以矴船綄　文选占五两之动静注以鸡羽为之重五両系于樯尾以候风　淮南子若綄之候风也注綄风羽也楚人谓之五两
　　柯　顔师古汉书注牂柯系船杙也
　　艞　正字通舟泊岸去岸丈许置长板于船首与岸接以通徃来俗呼艞板读若跳
　　筏
　　禆编拾遗记曰轩皇变乘桴以造舟楫则是未为舟前苐乘桴以济矣筏即桴也葢其事出自黄帝之前今竹木之谓之筏是也　尔雅庶人乘泭注并木以渡方言泭谓之谓之筏　留青日扎古者庶人乘柎谓维木以为渡也即木牌后汉哀牢夷遣兵乘箄船注箄音蒲佳反竹木为箄以当船也　晋史王濬传吴人于江碛要害处作鐡锥长丈余暗置江中以逆拒舟舰王濬作大筏数十方百余歩缚草为人被甲执斧令善水者以筏先行遇鐡锥锥辄着筏而去
　　【附】槎
　　拾遗记尧登位三十年有巨查浮于西海查上有光夜明昼灭海人望其光乍大乍小若星月之出入矣查常浮绕四海十二月一周天周而复始名曰贯月查亦谓挂星槎羽人栖息其上羣仙含露以潄日月之光则如暝矣　湘中记衡山白槎庙古老相传昔有神槎皎然白色祷之灵无不应晋孙盛临郡不信神乃伐之斧下流血其夜波流神槎向上但闻鼓角之声不知所止词林海错横槎江在广西横州县晋咸元间有一枯
　　槎坚如鐡石横于滩上其色然照人或曰天河所流也　洞天集　严遵仙槎唐置之于麟徳殿长五十余尺声如铜鐡坚而不蠧李徳截细枝尺余刻为道像徃徃飞去复来广明已来失之槎亦飞去　异苑赵牙行舟于阖庐见水际有大槎人牵不动牙徃举得以之着船船破变为龙浮水而逝


　　格致镜原巻二十八
<子部,类书类,格致镜原>
　　钦定四库全书
　　格致镜原卷二十九　　　大学士陈元龙撰舟车【二】
　　车
　　原始　淮南子圣人观转蓬而为车　释名黄帝造车故曰轩辕氏　路史轩辕氏作于空桑之北绍物开智见转风之蓬不已者于是作制乘车横木为轩直木为辕以尊太上　黄帝内传帝既斩尤因乘车辂又帝令邑夷造车以便民　谯周古史考黄帝作车少昊时畧加牛禹时奚仲驾马　山海经番禺生奚仲奚仲生吉光是始以木为车　吕氏春秋乘雅作驾寒哀作御奚仲作车　世本黄帝之臣臣胲作服牛相土作驾马物原伏羲始乘牛马而制羁縻鞭杖轩辕作挽辂少
　　昊制牛车奚仲制马车而造鞍的勒靷驾六马建旂旌斿旐以别尊卑等级周公制进贤四望二车汉武帝作羊车芝车　广博物志王肃曰古者一辕之车夏后氏驾両马谓之防殷益以一騑谓之骖周人又益以一谓之驷　后汉车服志上古圣人见转蓬始知为轮轮行可载复谓之舆舆轮相乘流运罔极任重致逺天下享其利后世圣人观于天见斗周旋魁方柄曲以龙角为帝车于是乃曲其辀乘牛驾马
　　总论　礼斗威仪山车垂句山车者自然之车也句者曲也不揉治而自员曲故言垂句　孝经援神契徳至山林则山出根车注根车应载飬万物也　宋书象车者山之精也王者徳泽流洽四境则出　孝经援神契金车王者行仁徳则出　瑞应图舜时金车见帝庭春秋厯命传人皇驾六羽乘云车　蜀记三皇乘祗车出谷口　帝王世纪竒肱氏能为飞车从风逺行汤时西风吹竒肱车至于豫州汤破其车不以示民十年东风至汤复作车遣赐之去　周书王防成王时白州献比闾者其叶若羽伐其木以为车终日行　白泽图故车之精名曰宁野如輼车见之伤人目呼其名则无害风俗通车一両谓両両相与体也原其所以言两者
　　箱装及轮两两而耦故称两　刘熙释名车古者曰车声如居言行所以居人也今曰车车舍也行者所处若车舍也　周礼舆人为车圎者中规方者中矩立者中县衡者中水直者如生焉继者如附焉注如生如木从地生也如附如木之附枝也　周礼轸之方也以象地也葢之圎也以象天也轮辐三十以象日月也葢弓二十八以象星也　陈祥道礼书车之制前轼而后戸前而后轸旁輢而首以较下轴而衔以轐对人者谓之如舟者谓之辀揉而相迎者谓之牙辀之曲中谓之前疾轭之上平谓之衡衡之材与衡之下木皆曰任以其力任于此也毂之端与輢之下木皆曰轵以其旁止于此也轸可以名舆可以名车达常可以名部轸前横木可以名辂此又因一材而通名也其为车也有长毂有短毂有杼轮有侔轮有反揉有仄揉有两轮有四轮有有辐有无辐有曲辕有直辕有一辕有两辕有直舆有曲舆有广箱有方箱有重较有单较者或驾马或驾牛或挽以人或饰以物或漆或素皆因宜为制称事为文然论其任重则同称为车也　逸雅辀句也辕上句也衡横也横马颈上也伏也在前人所伏也轼式也所伏以式敬者也车中重荐也轻小貂也毂埆也体坚埆也辕援也车之大援也枕横在前如卧床之有枕也枕横也横在下也荐板在上如荐席也齐人谓车枕以前曰缩言局缩也兖兾曰育御者坐中执御育育然也较在箱上为辜较也立人象人立也或曰阳门在前曰阳两旁似门也槅枙也所以扼牛颈也马曰乌啄下向又马颈似乌开口向下啄物时也辋罔也罔罗周轮之外也关西曰輮言曲輮也或曰防防緜也緜连其外也轮纶也言弥纶也周匝之言也言辐入毂中也舆举也轴抽也入毂中可抽出也釭空也其中空也锏间也间釭轴之间使不相摩也辖害也车之禁害也輠裹也裹轵头也轵指也如指而见于毂头也笒横也在车前织竹作之孔笒笒葢在上覆葢人也軬藩也蔽水雨也轑葢义也如屋构橑也杠公也众义所公共也防輗犹袐齧也在车轴上正轮之秘齧前却也钩心从舆心下钩轴也缚在车下与舆相连缚也棠鏿也在车両旁幰使不得进却也幰宪也御也　器物发挥辂大车轺小车輶轻车辇挽车輼辌卧车辎重载衣物车兵车一也有軘车防车轈车之别丧车一也而有輀车防车輴车之辨就车析而言之轮有辐辐亦曰轑辁轮无辐者毂轮之心毂三十辐毂小穿曰轵所以纳辐也毂端鐡曰輨辖毂饰曰軧轴头曰轊车脂毂曰輠又其盛膏器碍车轮曰轫舆车之所以载者也车防曰軨横軨曰轛车箱曰轓车曰辋车羽曰车耳曰防车前曰轼轼中防轼前轨骖马内辔系轼前者曰軜车横木轸车后横木轐车伏兎亦曰軧车辕辀直辕缚曰辕端持衡木曰輗以轭辕端上曲钩衡曰軏车轭下曲者曰钩轨辙皆车之迹绥上车索造车自舆始察车又自轮始轮舆其车之要欤　考工记轮人为盖上欲尊而宇欲卑则吐水疾而霤逺葢已崇则难为门也盖已卑是蔽目也　左传注兵车无葢尊者则邉人执笠依毂而立以御寒暑名曰笠毂　汉书黄霸字次公为颍川太守宣帝下诏赐车盖特髙一丈别驾主簿车缇油屏泥于轼前以彰有徳　急就篇葢轑俾倪枙索棠注俾倪持葢之杠在轼中央环为之所以止葢弓之前却也　周礼薻车薻蔽鹿浅革饰郑注故书薻作杜子春读为华藻之藻直谓华藻也谓藻水草苍色以苍土垩车以苍缯为蔽也　周礼乘夏篆卿乘夏缦注夏篆以五采画毂约也夏缦画以五色而无瑑也夏五色也染人云秋染夏缦无文汉书二千石车朱两轓千石至六百石朱左轓注应
　　劭曰车耳反出所以为之藩屏翳尘泥也防以簟为之或用革师古曰据许慎李登説轓车之蔽也左氏传云以轓载栾盈即是有鄣蔽之车也言车耳反出非矣庶物异名疏　郑笺帏裳童容也郑司农云容谓襜车山东谓之裳韦或谓之童容以帏幛车之旁如裳以为容饰故或谓之帏裳或谓之童容其上有盖四旁垂而下谓之襜故杂记其輤有裧裧谓鼈脚邉縁是也然则童容与襜别司农云襜车者以有童容上必有襜故谓之襜车也此惟妇人车饰为然故士昏礼云妇车亦如之有襜是也　词林海错　簈篂蔽筜也一作屏星孔恂传别驾车旧有屏星刺史欲去之恂曰别驾可去屏星不可去　仪制令诸车一品青油纁通朱里朱丝络网三品以上青通朱里五品以上青偏碧里六品以下皆不得用幰　庶物异名疏　重耳古重较也见古今注文官青耳武官赤耳或曰重较在军车藩上重起如牛角故曰重较耳考工记疏较谓车舆两相今人谓之平鬲　北堂书钞徐野民舆服志云轼车前膝也案魏都赋注云轼车横覆膝人所凭者也　演繁露古者乘车皆立不坐车前横木曰轼在车遇所敬则俯身以手案式武王式箕子闾葢如此惟安车乃始坐乘杜延年赐安车驷马顔师古曰安车坐乘车是也　博古图舆辂饰弛曲作鵞颈形匾而方下而镦可以植于栏楯上有螭纹而为斧刃状然其两旁皆以行虎饰之考其形制疑为伏轼所用之物　庶物异名疏诗疏释器云舆革前谓之艰后谓之茀李巡曰舆革前谓舆前以革为饰曰艰茀后户也郭璞曰艰以韦靶车轼也茀以韦靶后户也　周礼轮人为轮斩三材必以其时三材既具巧者和之毂也者以为利转也辐也者以为直指也牙也者以为固抱也注三材以为毂辐牙也毂用杂榆辐用檀牙用橿　周礼轮人为轮行泽者欲杼行山者欲侔杼以行泽则是刀以割涂也是故涂不附侔以行山则是抟以行石也是故轮虽敝不甐于凿注杼谓薄其践地者侔上下等抟圜厚也甐亦敝也轮厚则不敝于凿中　羣书考索毂者车轮之中外持辐内受轴者也大车之毂一尺有半兵车之毂长三尺二寸故兵车曰畅毂　考工记凡斩毂之道必矩其隂阳阳也者稹理而坚隂也者疏理而柔是故以火飬其隂而齐诸其阳则毂虽敝不藃　风俗通桑车榆毂声闻数里俗説凡人揉桑作车又以榆为毂牢强朗彻声响乃闻数里白六帖车辕之外挽牛曰牵傍　博古图辟邪车辂
　　托辕舆辂饰也作辟邪蹲伏之状复饰以螭虺其圜空可以容横梁葢所谓车之托辕也　博古图古之车制行一车者有辀驾一辀者有梁服马则出于梁下而两骖乂所以佐服马耳故辀一谓之承辕为衔梁之具作虎首侈口则口衔其梁也其上间错金银复饰以鸾鹊回舞之态固知昔人于舆服每有法度此特一辕之饰耳　石崇奴劵作车当取大良白槐之辐茱茰之轫考工记辀人为辀辀有三度国马之辀深四尺有七寸田马之辀深四尺驽马之辀深三尺有三寸轴有三理一者为羙也二者以为久也三者以为利也凡揉辀欲其逊而无弧深　世本卫公叔文子作蜺轴　庶物异名疏诗间关车之牵兮礼记輨以冐毂辖以制轴二者皆金为之牵车轴头鐡也无事则脱行乃设之古者车不驾则脱其牵陈遵所投即是物也　山堂肆考天子车为紫盖故曰紫轪轪车辖也以玉饰之又谓之玉轪升庵外集子夏易传曰輹车下伏兔也今人谓之车
　　形如伏以绳缚于轴故车下缚曰輹　庶物异名疏诗云小戎俴收毛传小戎兵车俴浅收轸也孔氏曰轸者车之前后两端之横木也所以敛所载故名焉兵车言浅轸者对大车平地任载之车为浅也　稗编銮者所谓和銮也礼云行前朱雀谓朱鸟也銮辂衡上金爵者朱鸟口衔铃故谓之銮或谓为鸾字一而异义也　博古图蹲龙作龙状而蹲之疑宫庙乘舆之饰考其器则唐物也　礼记正义武车绥旌者武车革辂也取其建戈刄即曰兵车取其威猛即曰武车也徳车结旌者徳车谓玉金象木四路不用兵故曰徳也　左传齐庆封献车于季武子羙泽可以鉴　薛灵芸传魏文帝遣车十乘以迎灵芸车皆镂金为轮丹画其毂轭前有杂寳为龙凤衔百子铃锵锵和鸣响于林野　事物绀珠长檐车梁制也顔氏家训云梁朝全盛时贵逰子弟驾长檐车今时逍遥轿之飞檐即梁时之长檐车也　隋遗录帝离都旬日幸宋何妥所进车车前只轮髙广防钉为刃后只轮庳下以柔榆为之使劲不滞使牛御焉
　　歴代车制　通典黄帝作车至少昊始驾牛及陶唐氏制彤车乘白马则马驾之初也有虞氏因彤车而制鸾车夏后氏因鸾车而制钩车奚仲为夏车正建其斿旐尊卑上下各有等级商因钩车而制大辂周因商辂以制木辂约木以加饰　羣书考索汉书应劭曰古者诸侯属车九乘秦灭九国兼其车服于是属车八十一乘矣汉制因秦大驾八十一乘法驾三十六乘自髙至文车服御无所损益至武帝天汉中始定舆服之制郊祀所乘谓之大驾又备车千乘万疋旧制以金根车为最尊比周之玉辂至后汉大驾则御凤凰车以金根为副东汉上原陵用大驾八十一乗祀天南郊则法驾晋武帝始设金玉象革木五路竝为法驾东晋俭不中礼副车惟设五乗宋则十二乗魏道武命礼官采古制三驾卤簿一曰大驾设五辂建太常属车八十一乗法驾属车二十六乗小驾属车十二乗十二乗起于宋王宏之议而罢于隋大业之中唐制武徳着令五辂属车十乗【指南黄帝作记里鼓刘裕白鸾隋鸾旂汉辟恶秦皮轩汉耕根汉安车周四望齐羊车晋】贞观中始加黄钺【晋制】豹尾【周制】二车通为十二乗髙宗不喜乗辂每大礼则御辇元宗以辇不中礼开元冬祀南郊乗辂礼毕还自是行幸郊祀皆于仪仗之内五辂腰舆皆陈于卤簿而已　羣书考索秦制大驾属车八十一乗法驾半之左右分行其车皆皁葢赤里木轓辎戈矛卷箙尚书御史所载最后一乗悬豹尾豹尾以前为省中　北堂书钞续汉书云汉承秦制为乗舆金根立车安车轮皆朱班重牙贰毂两辖金簿缪龙为舆倚较文虎伏轼龙首衔轭左右吉阳筩鸾雀立衡文画辀羽盖华瑵建大旂十二斿画日月升龙驾六马象镳镂钖金鍐方釳揷翟尾朱缣樊缨赤罽易茸金就十有二是为徳车五时车安立亦皆如之各如方色马亦如之白马者朱其髦尾为朱鬛云所御驾六余皆驾四后从为副车案方甫曰楚卫之间辕谓之辀徐广曰缪交错之形也较在箱上説文曰文画蕃兵箱也通俗文曰车箱为较　蔡邕独断凡乘舆车皆羽葢金华爪黄屋左纛金鍐方釳繁缨重毂副牵黄屋者葢以黄为里也左纛者以牛尾为之大如斗在最后左騑马騣上金鍐者马冠也高广各四寸如玉华形在马騣前方釳者鐡广数寸在騣后有三孔插翟尾其中繁缨在马膺前如索帬者是也重毂者毂外复有一毂施牵其外乃复设牵施铜金鍐形如缇亚飞铃以缇油广八寸长注地左画苍龙右白虎系轴头今二千石亦然但无画耳独断前驱有九斿云防闟防皮轩銮旗车后有金钲黄钺黄门鼓车古者诸侯贰车九乘秦灭九国兼其车服故大驾属车八十一乘也尚书御史乘之最后一车悬豹尾以前皆皮轩虎皮为之也　独断永安七年建金根耕根诸御车皆一辕或四马或六马金根箱轮皆以金鏄正黄两臂前后刻金以作龙虎鸟形上但以青缣为葢羽毛为后戸　羣书考索东晋属车五乘而已加绿油幢朱丝络青交路黄金涂五朱轮毂犹素两箱无金锦之饰其一车又是轺车旧仪天子所乘驾六元兴中属车惟九乘苻坚败又得伪车辇增为十二乘通典东晋过江副车遗缺有事权以马车代之建旗于上后制五色木牛象五时车立旗于背行则使人舆之牛取负重致逺而安旗常纒而不舒所谓徳车结旌是也　羣书考索东晋则始建大辂戎辂宋孝武始建五辂后周置司辂之官掌公车之政皇帝之辂十有二等曰苍辂曰青辂曰朱辂曰黄辂曰白辂曰辂曰玉辂曰碧辂曰金辂曰象辂曰革辂曰木辂唐因隋制玉金象革木是为天子五辂　晋书皇太后皇后法驾乘重翟羽葢金根车驾青辂青帏裳云画辕黄金涂五采葢爪施金华驾三左右騑其庙见小驾则乘紫罽軿车云画辀黄金涂五采驾三非法驾则皇太后乘辇皇后乘画轮车皇后先乘油画云母安车驾六騩马【騩浅黑色】油画两辕安车驾五騩马为副又金薄石山軿紫绛罽軿车皆驾三騩马为副女旄头十二人持棨防二人共载安车俪驾女尚辇十二人乘辎车俪驾女长御八人乘安车俪驾三夫人油軿车驾两马左騑其贵人驾节画辀三夫人助蚕乘青交路安车驾三皆以紫绛罽軿车九嫔世妇乘軿车驾三　羣书考索汉景帝诏二千石者车朱两轓千石至六百石者朱左轓三百石以上皁葢二千石以上白葢此景帝所定之制也通典谓武帝天汉四年始定舆服之制令诸侯王大国朱轮特虎居前左兕右鹿小国特熊居前麋皆居于左右此武帝所定之制也然所乘之车其名不一皇孙乘绿车丞相乘高葢车三公皆乘使车列侯乘安车太守乘藩车刺史乘传车大夫乘官车使者追捕考按则乘小使车佐吏则乘小车致仕者则或赐安车　董巴舆服志诸车之文乘舆倚龙伏虎灵文画辀皇太子皇子诸侯倚虎伏鹿灵文画轓公侯倚虎伏熊黑轓朱班轮　晋书中二千石二千石皆皁葢朱两轓铜五采驾二中二千石以上右騑千石六百石朱左轓长六尺下屈广八寸上业广尺二寸九丈十二初后谦一寸若月初生示不敢自满也　稗编汉初马少故曰自天子不能具纯驷将相或乘牛车言唯天子之车然后有马然亦不能纯具一色至将相则时或驾牛也自吴楚诛后诸侯惟是食租衣税无有横入故贫者或乘牛车则此之以牛而驾自縁贫窭无资可具非有禁约也汉韦成以列侯侍祠天雨淖不驾驷马车而至庙下有司劾奏削爵则舍车而汉已有禁矣东晋惟许乘车其或者御史弹之则汉法仍在也至其驾车遂改用牛晋王导短辕犊车犊牛犊也王济之八百里驳驳亦牛也言其色驳而行速日可行八百里也石崇之牛疾奔人不能追此其所以独异也南史吴兴太守之官皆杀轭下牛以祭项羽知驾车用牛也岂通三晋之制皆不得驾马耶羣书考索晋之赐王公则有云母车三公有勲徳者
　　有皁轮车而位至公者或四望或三望或夹望或油幢车至后周诸侯则有辂或九方或碧或金或象或犀或贝或革或篆或木之属　南史齐王子公侯旧乗纒帷车萧鸾独乗下帷仪从如素士　北齐书后魏大臣老者多歩挽车　唐车服志皇后之车六重翟车厌翟车翟车安车四望车金根车皇太子之车三金辂轺车四望车亲王及武职一品有象辂青油纁朱里通幰朱丝络网二品三品有革辂朱里青通幰四品有木辂五品有轺车皆碧里青偏幰象饰朱班轮八鸾左建旂画升龙右载闟防革辂木辂左建轺车曲壁碧里青通幰诸路朱质朱葢朱旗朱班轮一品之九旒二品八旒三品七旒四品六旒鞶缨就亦如之三品以上珂九子四品七子六品以下去通及珂王公车辂藏于太仆受册行册命巡陵昏葬则给之余皆以代车　山堂肆考唐宣宗大中二年冬十一月万寿公主适起居郎郑颢旧例公主下降以银装车帝曰吾欲以俭约化天下当自亲者始命依外命妇以铜装车
　　名　礼记鸾车有虞氏之路也钩车夏后氏之路也大路殷路乗路周路也注鸾车车有鸾和也钩有曲舆者也曲舆谓曲前防也舆谓车牀　周礼巾车掌王之五路一曰玉路钖樊缨十有再就建太常以祀金路钩樊缨九就建大旗以賔同姓以封象路朱樊缨七就建大赤以朝异姓以封革路龙勒条缨五就建大白以即戎以封四卫木路前樊鹄缨建大麾以田以封藩国注王在焉曰路钖马面当卢刻金为之樊读如鞶马大带也缨在钩膺娄颔也以宾谓防賔客象路朱以朱饰勒也龙勒龙駹也以白黒杂色饰勒也条读为绦以绦丝饰缨前读为翦浅黒也鹄缨鹄色饰　晋书玉金象革木是为五路并天子法车皆朱班潻轮画为文三十辐法月之数重毂贰辖以赤油广八寸长三尺注地系两轴头谓之飞铃金薄缪龙绕之为舆倚较较重为文兽伏轼龙首衔轭左右吉阳筩鸾雀立衡文画辕及轓青盖黄为里谓之黄屋金华施橑朱橑二十八以象宿两箱之后皆玳瑁为鹍翅加以金银雕饰故世人亦谓之金鹍车斜注旂旗于车之左又加棨防于车之右皆槖而施之棨防韬以黼绣上为□字系大虾蟆幡轭长丈余于防之杪以牛尾大如斗置左騑马轭上是为左纛辕皆曲向上取礼纬山车垂句之义言不揉而能自曲　晋书五路并以黄金为文髦挿以翟尾象鹿而镂钖【当颅】金防而方釳樊缨赤罽易茸金就十有二皆有钖鸾之饰和铃之响钩膺玉瓖【马带玦名】龙辀【车辕头为龙象】华轙【车衡上环】朱幩法驾行则五路各有所主不俱出临轩大防则陈乗舆车辇于殿庭　唐车服志凡天子之车曰玉辂者祭祀纳后所乘也青质玊饰末金辂者飨射祀还饮至所乘也赤质金饰末象辂者行道所乘也黄质象饰末革辂者临兵巡守所乘也白质鞔以革木辂者搜田所乘也黑质漆之五辂皆重舆左青龙右白虎金翅画苣文鸟兽黄屋左纛金凤一铃二在轼前鸾十二在衡龙辀前设鄣尘青葢三层绣饰土设博山方镜下圎镜羽轮金根朱班重牙左建旂十有二旒画升龙其长曵地青绣绸杠右载闟防长四尺广二尺黻文旂首金龙衔锦结绶及緌带垂铃金鍐方釳插翟尾五焦镂鞶缨十二就旌旗葢鞶缨皆从辂质唯葢里皆用黄礼王后五路一重翟二厌翟三安车四翟车五辇车周礼王后之五路重翟面朱总厌翟勒面缋总安车雕面鹥总皆有容葢郑注重翟重翟雉之羽也厌翟次其羽使相迫也勒面谓以如玊龙勒之韦为当面饰也雕者画龙以饰其韦安车坐乘车凡妇人车皆坐乘故书朱总为缋郑司农云马靣钖缋当为总书亦或为总鹥读为鳬鹥之鹥鹥总者青黑色以缯为之总着马勒直两耳与两镳容谓幨车山东谓之裳帏或曰幢容谓朱总缋总其施之如鹥总车衡輨亦宜有焉缋画文也葢如今小车葢也皆有容有葢则重翟厌翟谓蔽也重翟后从王祭祀所乘厌翟后从王賔飨诸侯所乘安车无蔽后朝见于王所乘谓去饰也　左传大路越席昭其俭也注大路王路天子之车越席结蒲越之草为席也　北史旧制五辂于辕上起箱天子与参乘同箱内何稠曰君臣同所过为相逼乃广为盘舆别搆栏楯侍臣立于其中于内复起须弥平坐天子独居其上晋书舆服志　五牛辂平吴后所造以建旗车设五牛青赤在左黄在中白黑在右　词林海错楚辞来吾导夫先路先路车名郊特牲先路三就左传郑赐子展先路子产次路　元志玉辂用栲栳轮【以上辂】　董巴舆服志商瑞山车金根之色商人以为大辂于是秦始皇作金根之车　羣书考索秦平六国荡灭典籍旧制多亡改商瑞山车为金根车以金为饰谓之帝轸旗皁斿以从水徳法水之数驾马以六　宋书礼志秦阅三代之车独取殷制古曰桑根车秦曰金根车也汉氏因秦之旧亦为乘舆所谓乘殷之辂者也　留青日扎南史齐志曰殷有瑞因乘钩而制车因桑根而为色古所谓器车也桑根车一曰金根车言桑色黄如金也汉仪天子法驾曰金根车不学之子误改为金银车　徐广车服注天子金根车马上挿以翟毛皇后法驾乘重翟羽葢　魏文帝诏前于阗王山习所上孔雀尾万枝文彩五色以为金根车葢遥望耀人眼　晋书金根车驾四马不建旗帜其上如画轮车下犹金根之饰　魏收后魏书金根车公主封君皆得乘之但右騑而已【以上金根车】　卤簿令耕根车青质葢三重余同玉辂借田则供之　晋书耕根车驾四马建赤旗十有二旒天子亲耕所乘者也一名芝车一名三葢车置耒耜于轼上　通典耕根汉制如副车有三葢一曰芝车置车辐耒耜之服晋驾四马隋以青质羽葆雕装轼青囊乘耜而加之也【以上耕根车】　晋书鸾旗车驾四先辂所载也鸾旗者谓析羽毛而编之列系于幢傍也　舆服志鸾旗车亦曰鸡翘车　通典鸾旗车汉制也绣鸾于旗插旗于上以为前驱　羣书考索汉制鸾旗车胡广曰以铜作鸾鸟于车衡上晋宋因之唐备之于大驾卤簿【以上鸾旗车】　通典白鸾车隋制也一名鼓吹车上施层楼楼上有翔鸾栖焉车柱之杪刻木为鹭以啣鵞毛筒唐时御史亦以鹭羽饰车取鹭见水中鱼能察微之义　通典皮轩车汉制以虎皮为轩作前驱之车取曲礼前有士师则载虎皮之义也　上林赋前皮轩后道游注文頴曰皮轩以虎皮饰车天子出道车五乘游车九乘在乘舆车前李善曰皮轩最居前而道游次皮轩之后　古今注辟恶车秦制也车上有桃弓苇矢以禳不祥太史令一人在车执弓箭　宋朝防要崇徳车本秦辟恶车干徳元年八月改今名中载皇旗太卜令在车执旗　宋朝防要黄车汉制唐贞观后始加此车于卤簿内　卤簿令黄车或曰金车左武卫队正一人在车次豹尾车右武卫队正一人在车皆武弁朱戈【以上各色车】　逸雅槛车上施栏槛以格猛兽之车也　晋书猎车驾驷马天子校猎所乘也重辋轮缪龙绕之一名阘防车一名蹋猪车魏文帝改为蹋兽车【古天子猎则乘木辂后人代以猎车】　羣书考索猎车周礼谓之竒车曲礼曰国君不乘竒车注云猎车也巾车氏木辂以田汉制一曰阘猪车亲校猎乘之魏改名阘虎车【以上猎车】　汉书杜周传赐安车驷马师古注安车坐乘之车也后汉舆服志云公列侯安车朱班轮倚鹿较伏熊轼皁葢倚鹿较者画立鹿于车之前两轓外也伏熊轼者车前横轼为伏熊之形也　车服志安车者临奉所乘也金饰重舆曲壁紫油纁朱里通幰朱丝络网朱鞶缨朱髪具络驾赤駵副辂耕根车安车皆八鸾　晋书皇太子安车驾三左右騑朱班轮倚兽较伏鹿轼九旒画绛龙青葢金华蚤二十八枚黑文画轓文辀黄金涂五防亦谓之鸾辂　晋东宫旧事皇太子初拜有石山安车一建九旗青色四马魏后魏书安车紫葢朱里与公侯同子男皁葢青里宋朝防要进贤古安车也干徳中元年八月改今名通典进贤车周致仕之老及后乘之　逸雅安车葢
　　卑坐乘今吏之乘小车也　晋书车坐乘者谓之安车倚乘者谓之立车亦谓之高车按周礼唯王后有安车也王亦无之自汉以来制乘舆乃有之有青立车青安车赤立车赤安车黄立车黄安车白立车白安车黑立车黑安车合十乘名为五时车俗谓之五帝车　留青日扎汉有安车有立车安车可坐者也即步辇白虎通曰制车以步故立乘孔子所以升车必正立葢车广六尺四寸深四尺轼去舆髙三尺三寸较去轼又髙二尺二寸共深髙九尺五寸故仲尼长九尺余亦可立也列女传立辎无軿是妇女亦立也　稗编安车轮不欲髙髙则揺车身止长六尺可以卧其广合辙轫以蒲索之索如钱大车上设四柱葢宻簟为之糊黒漆厢高尺四寸设茵鞯车后为门前设扶板加于箱上在前可凭在后可倚临时移徙以銕距子簪于两厢之上板可阔尺余令可容书防及肴樽之厢下以板铺之卧则可蔽风雨近后为戸以备侧卧可观山景车后施油幰幰两头有轴雨则展之傅于前柱欲障风则半展或偏展一邉临时以鐡距子簪于车葢梁及厢下无用则卷之立于车后车前为纳陛令可垂足而坐要卧则以板架之令平【以上安车】　释名轺车轺遥也逺也四向逺望之车也　汉书食货志算轺车师古注轺小车也　白六帖刘歆等新定昏礼亲迎立轺軿马轺立乘小车也軿马俪驾也　晋书轺车古时军车一马曰轺车二马曰轺传汉世贵辎軿而贱轺车晋魏重轺车而贱辎軿三品将军以上尚书令轺车黑耳有后户仆射但有后戸无耳并皁轮尚书及四品将军则无后戸漆毂轮晋公卿礼秩安平王孚薨葬给徘徊黒耳车一乘傅畅故事曰尚书令轺车黒耳　通典鹿轓轺梁制三公开府尚书令给之凤辖轺尚书仆射中书监秘书监给之聊泥轺尚书列卿等给之龙雀轺诸王除刺史带将军给之方葢轺中丞给之【以上轺车】　逸雅辎车载辎重卧息其中之车也辎厠也所载衣物杂厠其中也軿车軿屏也四面屏蔽妇人所乘牛车也辎軿之形同有邸曰辎无邸曰軿　周礼翟车贝面组总有握郑注翟车不重不厌以翟饰车之侧尔贝面贝饰勒之当面也有握则此无葢矣如今軿车是也后所乘以出桑　张敞传君母出门则乘辎軿注辎軿衣车也　五代史王出入闾里乗辎軿车　庶物异名疏葱灵辎车也左传疏贾逵云葱灵衣车也有葱有灵然则此车前后有蔽两邉开中坚木为灵今人犹名木为灵子齐侯执阳虎载葱灵寝于其中而逃　东观汉记梁兾僭侈作平上軿车【以上辎軿】　晋先蚕仪将生择吉日皇后乘油画云母安车加六騩马载筐钩从　袁子正书以云母饰犊车谓之云母车臣下不得乘时以赐王公　晋书谢败苻坚于淝水所乘云母车　晋太康起居注齐王出镇诏赠清油云母犊车【以上云母车】　史记封禅爲蒲轮车恶伤土石草木　汉书枚乘传以安车蒲轮徴乘师古注蒲轮以蒲裹轮　晋书皁轮车驾四牛形制如犊车但皁漆轮毂上加青油幢朱丝绳络诸王三公有勲徳者特加之　南史齐武帝给豫章王嶷皁轮车晋书画轮车驾牛以防漆画轮毂故名上起四夹杖
　　左右开四望绿油幢朱丝络青交路其上形制事事如辇其下犹如犊车耳　南史宋明帝赐建安王休仁漆轮车　后汉舆服志皇子爲王锡青葢车　晋书王青葢车皇孙绿葢车并驾三左右騑　晋书恵帝济河张方率三千以阳燧青葢车逢迎　庶物异名疏竽摩董卓车名卓乘金华青葢车时人号竽摩车言逼上也蔡邕以爲逾制卓改乘金华皁葢车　吴均续齐谐记汉宣帝以皁葢车一乘赐大将军霍光悉以金铰具至夜车辖上金凰輙亡去莫知所之至晓乃还如此非一后南郡黄君仲北山罗鸟得凤凰入手即化成紫金毛羽冠翅宛然具足可长尺余诣阙上之帝置承露盘上俄而飞去帝使寻之直入光家止车辖上乃知信然帝取其车每游行即乘御之　晋书位至公或四望三望夹望车油幢车驾牛形制如皁轮但不漆毂耳王公大臣有勲徳者特给之　魏武帝与杨彪书今赠足下画轮四望通幰七香车二乘　东宫旧事皇太子初拜有画轮四望车皇太子纳妃四望车羽葆前后部鼓吹各一部　羣书考索齐四望车通幰油幢络班漆轮毂亦曰皁轮车以加贵臣　宋朝防要明逺车古四望车也驾以牛干徳元年八月改仍驾四马制如屋上层四面垂帘　晋阳秋魏舒子亡诏给阳燧四望车使出入观望散其哀懐　南史齐永明十一年给南郡王皁轮三望车　事物原始高贵乡公好士性急欲望外官特给车一乘武贲五人每有宴集奔驰而至号曰追锋车晋书追锋车去小平葢加通幰如轺车驾二取其迅
　　速在戎阵为博乘　晋书天子诏宣帝镇关中及次白屋有诏召帝乃乘追锋车自白屋四百余里一宿而至晋书大使车立乘驾四赤帷裳驺导从小使车不
　　立乘驾四轻车之流也兰舆皆朱赤毂赤屏纯白葢赤帷裳从驺四十人又别有小使车赤毂皁葢追捕考按有所执取者之所乘也凡诸使车皆皁班轮赤衡轭汉宣帝纪太仆以軨车奉迎曾孙注文頴曰軨
　　小车前有曲舆不衣也李竒曰兰舆轻车也师古曰时未备天子车驾故且取其轻便耳　逸雅容车妇人所载小车也其葢施帷所以蔽其形容也　周礼注巾犹衣也以衣饰车故曰巾车　汉书陈遵传乘藩车师古注藩车车之有屏蔽者　汉书卫后传轩中得幸师古注轩谓轩车即今车之氊幄者　南史齐武帝赐豫章王嶷以魏所送毡车　续汉书舆服志大行载车其饰如金根加施组组连璧交结四角金龙首衔璧垂五采析羽流苏　晋书通幔车驾牛犹如今犊车制但举其幔通覆车上也诸王三公并乘之　拾遗记周穆王巡行天下驭黄金碧玊之车又副以瑶华之轮十乘汉书武帝作画云车　隋大业杂记大驾羽卫有行漏车钟车鼓车　汉书刘屈传载屈车以狥师古注厨车载食之车　南史宋广州刺史刘道锡饷庾仲文白檀牵车装饰甚严　沈约宋书沈庆之每朝贺常乘猪鼻无幰车　左传齐侯归夫人鱼轩杜注鱼轩夫人车以鱼皮爲饰　汉书西域传冯夫人名嫽汉宫人也善史书乘锦车持节和戎而归　北史齐后主市真珠为穆后造七寳车　隋遗录自都抵汴日进御女车车幰垂鲛绡网杂缀片玉鸣铃行揺玲珑以混车中笑语兾左右不闻也　文懋昭金志后妃并用殿车其车如五花楼之状上以锦绣青氊爲葢四围以秋冬亦用氊并用金饰縁柱廊月板防泥皆饰以金玉或四轮或二轮并朱车之四角后用金凤妃用金孔雀如一品二品车之四角夫人并用银螭头　陶宗仪元氏掖庭记宫中制五云车车有五箱以火爲槛式乌棱爲轮辕顶悬明珠左张翠羽葢曵金铃结青锦爲重云覆顶旁建青龙旗列磨锷雕银防五右张白鸠缉毳葢曵玊铃结素锦为层云覆顶旁建白虎旗列豹绒连珠枪五前张红猴毛氊葢曵木铃结赤锦爲重云覆顶前建朱雀旗列绛锋火金戈五后张黑团毫葢曵竹铃结墨锦爲层云覆顶后建武旗列画竿五中张雕羽曲柄葢曵石铃结黄锦为层云覆顶建勾陈旗中箱为帝座外四箱爲妃嫔座每晦夜游幸苑中御此以行不用灯烛【以上各色车】　黄帝内传女爲帝制司南车当其前记里鼓车居其右　马缟中华古今注指南车起于黄帝与尤战于鹿之野尤作大雾皆迷四方于是乃作指南车以示四方遂擒尤而即位故后汉恒建旧记云周公所作也周公致治太平越裳氏重译来献白雉一黑雉二象牙一使者迷其归路周公锡以文锦二疋軿车五乘皆为司南之制使越裳氏载之以南縁扶南林邑海际朞年而至其国使大夫窭将送至国而还至始制车辖轊皆以鐡还至鐡亦销尽以属巾车氏攻而载之常爲先导示服逺人而正四方也车法在尚方故事汉末丧乱其法中絶马先生钧绍而作焉今南车马先生之遗法也　典畧明帝使博士马钧作司南车　晋书司南车一名指南驾四马其下制如楼三级四角金龙衔羽葆刻木爲僊人衣羽衣立车上车虽回运而手常指南大驾出行爲先啓之乘　南史初宋武平关中得姚兴指南车有外形而无机杼每行使人于内转之升明中齐髙帝辅政使祖冲之改造铜机圎转不穷而司方如一　述征记尚方北门中有指南车车上有木仙人持信旛车转而人常指南　陈师道后山丛谈龙图燕学士肃悟木理造指南车不成出见车驰门动而得其法　事物绀珠指南车髙一尺四寸二分下长七寸四分辖木口员径三寸七分管立木口员径三寸四分琢玉人手常指南足底通员窍作旋转轴踏尤之上　晋书记里鼓车驾四形制如司南其中有木人执槌向鼓行一里则打一槌　晋舆服志记里鼓车过江忘失制度而谢安率意造焉及京师旧辇形制无差　古今注记里鼓车一名大章车晋安帝时刘灭秦得之　山堂肆考宋仁宗天圣五年内侍卢道隆造鼔车其制独辕双轮厢上有两层各安木人平执木槌车行一里下一层木人击鼔上平轮转一周车行十里上一层木人击镯　朝野佥载则天如意中海州进一匠造十二辰车廻辕正南则午门开马头人出四方廻转不爽毫【以上指南记里时辰车】　逸雅柏车柏伯也大也丁夫服任之小车也墨车漆之正黒无文饰大夫所乘也役车栈车皆庶人所乘也　西京杂记汉朝舆驾有象车鼓吹十三人前　晋舆服志象车汉卤簿最在前　羣书考索大车牛车也牛车大则柏车中羊车小矣大车以行泽柏车以行山羊车以行宫中　闗令内传尹喜常登楼望东极有紫气西迈果见老君乘青牛车来过　韵府薄板车即老子青牛车　北史隋五品以上给犊车通幰三公亲王加油络　明皇杂録　上将幸华清宫贵妃姊妹竞饰车服各爲一犊车展以金翠间以珠玊一车之费不啻数十万既成甚重而牛不能引　逸雅羊车羊祥也祥善也善饰之车今犊车是也　晋书羊车一名辇车其上如轺伏兔箱漆画轮轭舆服志晋卫玠风神秀异乘羊车入市见者皆以为
　　玊人　晋书武帝掖庭并者众莫知所适乘羊车恣其所之宫人乃取竹叶揷戸盐汁洒地以引帝车　南史潘淑妃以貌进始未见赏帝好乘羊车经诸房淑妃每装饰褰帷以并宻令左右以醎水洒地帝每去户羊輙舐地不去帝曰羊乃为汝徘徊况于人乎于是爱倾后宫【文帝妃也】隋礼仪志　羊车小儿数人引之汉代或以人牵或驾果下马梁贵贱通得乘之名曰牵子　蜀志后主刘禅乘骡车降邓艾　合璧事张楷公超家贫无业尝乘驴车至市卖药足给而还又蓟子训尝乘驴车　左传荜路蓝缕以啓山林注荜路柴车　风俗通鹿车柴车也窄小裁容一鹿故云汉冗散郎乘之晋书刘伶常乘鹿车　后汉书忠爲沛相乘苇车到官以清亮称　晋书时湘土荒残公私困弊司马承躬自俭约乘苇茭车　词林海错笨车竹车也顔延之尝乘笨车徜徉自得又东汉李膺与郭林宗共乘薄笨车上大槐板　南史刘凝之与妻共乘蒲笨车出市贸易【以上各色车】　司马法戎车夏曰钩车商曰寅车周曰元戎周礼车仆掌戎路之萃广车之萃阙车之萃苹车之
　　萃轻车之萃郑注萃犹副也此五者皆兵车所谓五戎也戎路王在军所乘　晋书戎车驾四马天子亲戎所乘者也载金鼔羽旗幢翳置弩于轼上其建旄麾悉斜注　左传晋厉公伐郑楚子登巢车以望晋军注兵车髙如巢可以望敌故楚共王登以望晋军之动息　庶物异名疏扶胥车之别名六韬曰大扶胥三十六乘材士强弩矛防爲翼一车二十四人推之以八尺车轮车上立旗鼓兵法谓之震骇　孙吴兵法有巾有葢谓之武刚车武刚者为先驱又爲属车后为殿焉　汉书卫青伐匈奴以武刚车自环爲营　魏书太祖与绍战起土山射营中太祖乃爲发石车击绍号霹车　事物绀珠杷车上设伏机下引绳发之石飞逺击又名李公车孩儿把出交阯　晋书马隆讨羗依八阵图作偏厢车地广爲鹿角车营路狭则爲木屋施于车上且战且前弓矢所及应而倒　车颎秦书茍苌围襄阳作飞云车以攻城克之　南史宋刘勔西讨筑长围创攻道于东西并作大虾蟆车载土牛皮之三百人拥以塞堑殷琰始降　后汉书舆服志轻车古之战车也洞朱轮舆不巾不葢建矛防幢麾辐辙弩服藏在武库中兴系年录绍兴二年王彦恢制神武战车下安四轮略同飞虎顶张布帷以避矢石傍斜冲击其用如神又有拒马车一人之力可以转用比之冲偏厢鹿角此尤至要　韵府渠冲攻城车也　事物绀珠冲輣车有楼以撞城下城绞车立两木横施转轴施十字木垂两绳下贯蹈板木牛车坚木厚板为平屋下四轮推攻城轒輼下虚上葢如斧四轮攻城飏尘车推车逼城飏尘使城上难守虎车一轮虎口设锋刄象车四轮象口设锋刄鎗车六轮前及两傍设鎗巷战车一轮短小【以上兵车】汉书季布传置广柳车中注服防曰东郡谓广辙车
　　爲广柳车郑氏曰作大柳衣车若周礼防车也李竒曰广柳大窿穹也晋灼曰周礼説衣翣柳柳聚也众饰之所聚也此为载以丧车欲人不知师古曰晋郑二説是也窿穹所谓车辇者耳非此之谓也　霍光传载光尸柩以輼辌车注文頴曰輼辌车如今丧轜车也孟康曰如衣车有牖闭之则温开之则凉故名之輼辌车也臣瓒曰秦始皇道崩秘其事载以輼辌车百官奏事如故此不得是轜车也案杜延年奏载霍光柩以辌车驾大厩白虎驷以輼车驾大厩白虎驷爲倅师古曰輼辌本安车也可以卧息后因载丧饰以柳霎故遂为丧车耳輼者宻闭辌者旁开牖各别一乘随车为名后人既专以载丧又去其一总为藩饰而合二名呼之耳倅副也　词林海错鲭车丧车也殡则谓之鲭车葬则谓之柳车　陆士衡诗注舆棺之车其葢曰柳【以上丧车】黄帝岐伯经岐伯乘绛云之车驾十二白鹿游蓬莱之上　洞天经灵景道君乘赤云车　太洞玊经八皇老君乘黄琅之车　道经太真丈人登白鸾之车　真诰东海君乘独飞轮车按行诸洞天　续稗海司马紫微状陶贞白天降车上有字曰赐司马承祯承祯自号白云先生故人谓车为白云车至文宗朝并张骞海槎同取入内　藻林白鹿车青龙车白虎车皆升天车也仙官薄延乘白鹿车司马生乘青龙车徐福乘白虎车共载升天　山堂肆考五云车仙人所乘也【以上仙人车】附车　诸亮集木牛者方腹曲头一脚四足头入领中舌着于腹载多而行少宜可大用不可小使特行者数十羣行二十里也　后山谈丛蜀中有小车独推载八石前如牛头又有大车用四人推载十石葢木牛流马也　稗编蜀相诸亮之出征始造木牛流马以运饷葢巴蜀道阻便于登陟故耳木牛即今小车之有前辕者流马即今独推者是而民间谓之江州车子按后汉郡国志巴蜀有江州县疑亮始作之于江州县故后人以爲名也　元志俗有狗车木马轻防便利狗车形似船以数十狗拽之徃来递运木马形如弹弓击足激行可及奔马二者可氷雪上行　博古图鸠车状鸤鸠形置两轮间轮行则鸠从之汉鸠车其禽背负一子有钮置之前以贯绳葢絷维之所也六朝鸠车其禽前后负二子亦有钮以贯绳焉尾际又有小轮以助之葢制度相似但增损不同耳　张让传汉灵帝作番车渇兔省百姓洒道之费注番车设机车引水者渇为曲筒以气引水上　庶物异名疏輼都胡中承乳之车元世祖而下山陵各有輼都取马乳以供祀事
　　辇
　　刘熈逸雅辇车人所辇也　物原夏禹制辇　羣书考索夏氏末代制辇司马法曰夏后氏二十人而辇商十八人而辇周十五人而辇　原始通典曰夏后时谓之辇周曰辎车许慎説文云挽车也汉书云驾人以行曰辇秦始皇去其轮以人荷之谓人在前使引之也汉代遂为人君之乘隋时亦称辇　周礼辇车组挽有翣羽葢郑注辇车不言饰后居宫中从容所乘但漆之而巳通典王后辇车以羽作小葢翳日　赵书皇后出
　　乘羽葢金华辇　东宫旧事皇太子有坐辇步舆　霍光传召皇太后御小马车注张晏曰皇太后所驾游宫中辇车也汉廐有果下马高三尺以驾辇　霍光传霍禹广治第室作乘舆辇加画绣絪冯黄金韦絮荐轮侍婢以五采丝挽显游戏第中注如淳曰絪亦茵冯谓所冯者也以黄金涂饰之师古曰茵缛也以绣为茵冯而黄金涂舆辇也晋灼曰御辇以韦縁轮着之以絮师古曰取其行安不揺动也　晋公卿礼秩太宰安平王孚给云母辇一乘　晋太康起居注齐王归藩诏赐香衣辇一乘　晋书桓造大辇容三十人坐以二百人舁之　邺中记石虎好游猎体壮大不堪乘马作猎辇使二十人舁之如今之歩辇上安排曲葢坐处施转关若射鸟兽宜有所向开身而转之　邺中记石虎南郊有金根辇云母辇武刚辇数百乘虎皇后出乘高路辇香衣辇或朱漆卧辇以纯云母代纱中外四望皆通彻通典刘执慕容超金钿辇　南史车府令尝以
　　辇防故请改易之又辇旧以乌皮縁故欲代以紫皮宋文帝以竹防未至于坏紫色贵并不听改　南史梁改素辇名大同辇郊祀宗庙乘佩辇　后魏书天楼辇辀十二加以玉饰衡轮乘舆辂用驾牛十二　后魏书乾象辇羽葆圎葢画日月五星二十八宿大阶云汉山林云气神仙圣贤明忠孝节义防龙飞凤朱雀武白虎青龙竒禽异兽可爲饰者皆办图焉皇太后祭郊庙则乘之　羣书考索唐制辇有七一曰大凤辇二曰大芳辇三曰仙游辇四曰小轻辇五曰芳亭辇六曰大玉辇七曰小玉辇大驾卤簿先玉辂以行　杜阳杂编咸通中同昌公主乘七寳步辇四面缀五色香囊刻镂水精玛瑙辟尘犀为龙花其上仍络以真珠玳瑁又金丝爲流苏雕轻玊爲浮动每一出游则芬馥满路晶荧照灼观者惑其目　清异录蜀衍荒于游幸乃造平底大车下设四卧轴每轴安五轮凡二十轮牵以骏马其去如飞谓之流星辇　宋防要干兴元年礼仪院奉防制造皇太后御座担子乞详定制度所称名目诏以大安辇为名　事物绀珠平辇又名平头辇太平辇饰如逍遥辇而无屋逍遥辇以防榈为屋常行幸所乘皆宋制　庶物异名疏服连见管子葢辇名所以载作器人挽之　拾遗记周穆王驭黄金碧玊之辇从朝及暮而穷宇宙之内焉又穆王东廵西王母乘翠之辇而来汉武内传王母乘紫云之辇驾九色班龙　真人王
　　君内传清虚真人入阳谷山忽见天尊贵神乘三云之辇驾九龙之舆　灵寳五符序北方有夜光玊女服云林之翠罗驾鹿辇于天河
　　舆【附轿】
　　羣书考索天子之凡三曰五色舆曰常平舆曰腰舆孔氏杂説今之肩舆是以人代畜也　决疑要录腰
　　舆以手挽别于肩舆　大飨明堂记十二神舆载十二月之神象　通典按小舆今犊车軿车之流宋制小舆形如轺车小行幸则乘之　闲居赋注板舆一名步舆周迁舆服杂事步舆方四尺素木为之以皮为防
　　之自天子至庶人通得乘之　王楙野客丛谈世率以板舆爲奉母亲事用如乐天诗朱旛四从板舆行取潘安仁闲居赋太夫人乃御板舆之意不知当时三公告老亦许以板舆上殿如傅袛者是则板舆事不可专为奉母也梁韦睿以板舆自载督厉众军则知板舆不止一事　物原汉高祖作竹兠　张耳传贯高以箯舆前何休公羊传注笋者竹箯一名编舆　鸡肋编广南
　　里俗呼竹舆爲逍遥子　传五帝真人并乘八景玉舆　上清诀母乘三素之舆　晋书桓体大不堪乘马作徘徊舆施转关令廻动无滞　晋书陶潜有脚疾使一门生二儿篮舆　南史宋贬让诸侯王条格舆不得重防　演繁露杜诗夫人常肩舆上殿称万寿按唐防要命妇朝谒并不得乘担子其尊属年高特敕赐担子者不在此例王珪母殆得特恩欤　天寳遗事申王每醉即使宫妓将锦绣结一兠子令宫妓軰擡舁归寝室本宫呼曰醉舆　唐书吐蕃防西山严武遣崔宁将而西既克蕃而还武大恱装七寳舆迎入以夸于军　研北杂志故宋宫人出入着前兵士呵喝车马者葢在京时乘坐车故也渡江后用肩舆此声尚存何耶　稗编旧唐书舆服志曰开成末定制宰相三公诸司官及致仕官疾病官许乘担子如汉魏载舆之制按唐乾元以来始用兠笼代车舆疑此为担子之制也亦汉魏载舆步舆之遗事云然则今之大臣朝廷所崇敬而老疾则赐以肩舆葢仿开成之制也兠子巴蜀妇人所用乾元以来蕃将多着勲于朝兠笼易于担负京师始用兠笼代车舆矣兠笼即今之兠子葢其制起于巴蜀而用于中朝自唐乾元以来也
　　轿　物原秦始皇作轿　汉书严助传舆轿而隃领注臣瓒曰今竹舆车江表作竹舆以行是也项昭曰轿旗庙反领山领也不通船车运转皆担舆也师古曰此直言以轿过领耳　演繁露古有车车以辕系马而行已而有辇辇者设杠以人肩之故皇甫谧曰桀为无道以人驾车是步辇之始也既有辇则以竹为舆智起于是矣淮南王安曰舆轿而入领始名轿也　演繁露百官得于寓京乘轿自州始后遂不复乘马惟从驾则乘之祖宗时臣僚虽在外亦不许乘轿也唐会要曰开成五年植奏朝官出使自合乘驿马不合更乘担子自此请不限髙卑不得輙乘担子如疾病即任所在陈牒申中书门下及御史台其担夫自出钱雇其宰相至仆射致仕官疾病者许乘之　山家清事夏禹山行乘橇汉南粤王舆轿过领洪景卢谓山行之车只可平地而行孰若今轿爲便橇即轿无疑矣若山轿则无如今庐山建昌高下轮转之制或施以青罩用肩扳棕绳低舆之今贵介郊行者甚便游赏　稗编古称肩舆腰舆版舆兜子即今轿也洪武永乐间大臣无乘轿者观两京诸司仪门外各有上马台可知矣或云乘轿始于宣徳成化间始有禁例文职三品以上得乘四品以下乘马宋儒谓乘轿以人代畜于理不宜固是正论然南中亦有无驴马顾处纵有之山岭陡峻局促处非马驴所能行两人肩一轿便防之甚此又当从民便不可执一论也　留青日扎汉有安车有立车安车可坐者也即步辇今之四轿八轿其滥觞也　事物原始簈今车上及轿上之竹帘用以障面尘者俗呼为轿帘始于周时
　　【附】马具【辔　鞍　鞯　障泥镫　鞭】
　　总论　魏了翁读书杂钞左传主人焚冲或濡马以救之注冲车也褐马衣按此古者马有衣　汉书百官表爵三簪袅注以组带马曰袅簪袅者言饰此马也南史时朝廷器甲皆充南讨萧道成军容寡阙乃编防皮爲马具装　南史齐武帝子庐陵王子卿作瑇瑁乘具诏责之　南史齐后主马乘具用锦绣处患为雨所湿织杂采珠为覆备诸雕巧　稗编马胸前以韦爲蔽曰马当胸系腹带曰镂膺甲马曰介马马额镜曰月题　蔡邕独断金鑁高广各四寸在马前　山堂肆考金匼匝马络头也又駞背以锦帕之谓之锦糢糊毛诗指南图俴者马之甲铄金以为其札也　事物
　　绀珠搭后马后甲鸡项马项甲荡胸马胸甲　词林海错荀子蛟韅注马服之革葢以蛟皮为之韅【音绚】左传韅靷鞅靽在背曰韅在胷曰靷诗隂靷□续注靳环靳者言其常处游左骖马背上左传如骖之有靳在腹曰鞅今之衮肚在后曰靽
　　辔　释名辔拂也言牵引拂戾以制马也　初学记辔之爲饰有衔勒镳羁缰鞚之以成其用也衔在口中之言也勒络也络其头而引之镳包也在旁包敛其口也羁捡也所以持制之也缰也系之使不得出限也缰亦曰靮故埤苍曰靮马缰也鞚取控制之义通俗文云所以制马曰鞚　西京杂记武帝时身毒国献玛瑙勒以玛瑙石爲之　庶物异名疏镳者衔两旁之鐡今之排沫是也一作扇汗　卓氏藻林庄子羁即马笼络也羁以络马之头以紏其足也今所谓前秋后秋　山堂肆考缰在口曰鞿络在头曰羁　西京杂记武帝时身毒国献连环羁皆以白玉作之
　　鞍　説文鞍马鞁具也　盐鐡论古者庶人贱绳控革鞮皮荐而已及其后革鞍成鐡镳不饰今富者耳银镊黄金琅勒罽绣弇污垂珥胡鲜　西京杂记武帝时身毒国献白光琉璃鞍鞍在暗室中常照十余丈如昼日自是长安始盛饰鞍马竞加雕镂或一马之饰直百金皆以南海白蜃为珂紫金爲华以饰其上犹以不鸣爲患或加以铃镊饰以流苏走则如撞钟磬若飞幡葆　西京杂记汉武得贰师天马造玫防石爲鞍镂以金银鍮石　三辅决录平陵公孙奋富闻京师梁兾知奋俭恡以镂衢鞍遗奋从贷五千万　中华古今注孙文台青玊马鞍其光照于衢路　永昌记文帝秦王金银鞍加翠毛之饰　刘义恭谢金梁鞍啓赐臣供御金梁桥鞍制作精巧宜副龙驷圣慈下逮猥垂光锡初学记魏百官各有紫茸题头高桥鞍一具　天寳
　　遗事明皇在蜀以七寳鞍赐张后　天寳遗事宁王有暖玉鞍每至冬月则用之虽天气严寒而坐于鞍上如温火之气　北梦言蜀朝许承杰爲都头军僭越奢大碧暖座碧暖座者即暖马鞍也　清异录刘鋹自结珠龙九五鞍献阙下　觧酲语西僧杨琏真伽发宋高宗陵得真珠戏马鞍乃岭南刘鋹所结以献太祖者锦绣万花谷学士新入院飞龙廐赐马一匹银閙妆
　　鞍辔　宋燕翼贻谋录鞍辔之别亦始于太宗时太平兴国七年正月诏常参官银装鞍丝绦六品以下不得閙装仍不得用刺绣金皮饰鞯未仕者乌漆素鞍则是一命以上皆可以银装鞍也近嵗惟郡太守犹存银装丝绦之制此外无敢用者若乌漆则庶人通用而鞍皮之巧无所不至其用素鞍者鲜矣　孔平仲谈苑禁中近清明节神宗侍曹太皇因语自来却无人做珠子鞍辔虽云太华然亦好也太皇闻此语已宻令人描様矣不数日促就珠子鞍辔其上作小红罗销金坐子劣可容体送神宗神宗大感悦取小乌马于福宁殿亲试之长编初马军用大鞍不便野战熙宁六年上始以邉
　　様皮防小鞍用木鞍长缰回旋转射得尽驰骤之技丹铅录錽音减以镂金饰马首又鐡质金文曰錽今名马鞍曰錽银事件当用此錽字或作鍐非
　　鞯　晋张方传军乱入宫割流苏武帐以爲马帴【与鞯同】五行志中宗朝安乐公主令上方以百兽毛爲鞯回
　　视之各见本兽形也　事物绀珠韦后集鸟毛爲鞯皆具其鸟兽状工费巨万
　　障泥　西京杂记武帝时得贰师天马以绿地五色锦为蔽泥后梢以熊罴皮为之熊罴毛有绿光皆长二尺者直百金　魏百官名黄地金缕织成万嵗障泥一具世説王武子常乘一马着连干障泥前有水马不肯
　　渡王云此必是惜障泥使人觧去马乃渡　升庵外集文鸳与石虎战败觧马罗披自障马罗披即障泥也北史长孙道生拜司空性廉约衣不华饰食不兼味一熊皮障泥数十年不易　真珠船障泥一名障污一名弇污一名蔽泥韩及治王睦病死以豹皮马障泥卧上立愈
　　镫　宋志百官鞍勒有陷银衔镫　广韵玉帖镫马具也世説谢万在寿春奔走犹求玉帖镫　方书马镫治野田燐火或火光出没用马镫相戞作声即灭故张华云金叶一振游光敛色注金叶马镫也
　　鞭　初学记鞭防棰皆马檛之名説文所谓驱迟者也古者用革以驱马故其文从革其后以竹代革故防棰二文又并从竹葢因驱防棰击之义以立名也　萧方等三十国春秋王敦谋害王澄而澄众有二十人持鐡马鞭为卫　世説王敦在姑熟晋明帝出防敦觉追帝帝以金马鞭与客姥追者问姥姥云去已乆矣　凉州记咸宁二年发张骏陵得鞭饰以瑚　杜阳编天寳中兴国献软玉鞭屈之则首尾相就舒之则劲直如绳杜阳编贞元三年中常侍自蜀使廻进瑞鞭一其文
　　节高有麟龙之形体质微而鳞甲毛羽无不备具其色照烂有琥珀于暗中挥之有如电光　致虚阁杂俎宣宗时西域国人献马见愁皮帝赐羣臣编为马鞭一即走谓之不湏鞭　太平广记□木节以虫兽可以为鞭　朝野佥载被马咬者烧鞭稍涂之

　　格致镜原卷二十九
　　钦定四库全书
　　格致镜原卷三十　　　　大学士陈元龙撰朝制类【一】
　　玺
　　总论　格古要论按许愼説文玺王者印也以守此土故为文从尔从土其义盖曰天付尔此器俾宝之以守尔土也至周太史籒易为从尔从玉义取天付尔此宝以为天下君也三代以上玺文无所考考诸史籍并宝玺篆文图説曰传国玺方四寸　蔡邕独断玺者印也印者信也天子玺以玉螭虎钮古者尊卑共之月令曰固封玺春秋左氏传曰鲁襄公在楚季武子使公冶问玺书追而与之此诸侯大夫印称玺者也自秦以来天子独以印称玺又独以玉羣臣莫敢用也　汉旧仪玺王者印也绶带也所以系玺黄赤绶四彩武都紫泥封盛以青囊白素裹两端无缝尺一版中约署　西京杂记中书以武都紫泥为玺室加绿绨其上　汉旧仪皇后玉玺文与帝同皇后玉玺金螭虎钮　隋志皇后有金玺盘螭钮文曰皇后之玺　宋书皇太子妃金玺钮纁朱绶佩瑜玉　汉百官表诸侯王金玺师古注古者印玺通名今则尊卑有别汉旧仪云诸侯王黄金玺槖佗钮文曰玺谓刻云某王之玺
　　歴代玺　春秋运斗枢舜东巡临观黄龙五采负图出置舜前图以黄玉为柙黄金绳封两端有文曰天皇有玉玺五字博袤三寸此黄帝符玺也　春秋合诚图尧坐中舟与太尉舜临观凤皇负图授尧赤玉为柙黄玉检白玉绳其章曰天赤帝符玺五字　拾遗记武王伐纣樵夫牧竖探髙鸟之巢得玉玺文曰水德将灭木祚方盛　汉旧仪秦以前民皆以金银铜犀象为方寸玺各服所好自秦以来天子玺始以玉为之　太平御览传国玺是秦始皇所刻其玉出蓝田山是丞相李斯所书其文曰受命于天既夀永昌　元崔彧进玺笺秦始皇得楚卞和之璞命李斯篆其文玉工孙夀刻之　博古图秦玺有二一曰受命于天既夀永昌一曰受天之命皇帝夀昌受字晋阳秋作昊字　孔氏杂记传国玺秦始皇始为之面文曰受命于天既夀永昌玺上隐起为盘龙文曰受天之命皇帝夀昌方四寸　晋书六玺秦制也曰黄帝之玺皇帝行玺皇帝信玺天子行玺天子之玺天子信玺汉遵秦不改　汉旧仪秦玉玺螭兽钮在六玺之外秦王子婴以献汉高帝谓之传国玺汉书高祖入咸阳得秦玺及即天子位因御服其玺世世相授号曰传国玺　汉舆服志天子有传国玺及八宝皆以玉为之神玺以镇中国藏而不用受命玺以封禅礼神皇帝行玺以报王公书皇帝之玺以劳王公皇帝信玺以召王公天子行玺以报四夷书天子之玺以劳四夷天子信玺以召四夷大朝防则符玺郎进神玺受命玺于御座行幸则合八宝为五轝函封从于黄之内　西京杂记窦太后在家尝有白燕衔石大如指堕后绩筐中后取石剖为二中有文曰母天地后乃合之遂不复开后为皇后常并置玺椟中号曰天玺也太平御览传国玺汉昭帝时殿中一夜相惊霍光即召持节郎取玺郎不与光欲夺之郎按劔曰头可得玺不可得光善之明日迁郎秩二等光后废昌邑王贺立宣帝光自手解取贺玺扶令下殿至汉平帝王莽位就元后求玺乃出玺投之于地玺上螭一角缺及莽败时带玺绶避火于渐台商人杜吴杀莽取绶不知取玺及莽头公賔就见绶问绶主所在乃斩莽首并玺与王宪宪得无所送乃自乗天子车辇李松入长安斩宪送玺诣宛上更始赤眉大司马谢禄至高陵更始奉玺赤眉赤眉立刘盆子建武三年盆子败于宜阳玺还光武续汉书建武二十二年上许梁松等奏方求元封时故事议封禅所施用有司奏当刻玉玺一枚方寸三分玉版方五寸　汉末记董卓时大乱天子北诣河上六玺不自随掌玺者以投井孙坚讨董卓顿军城南有五色气从井中出坚使人浚之得汉传国玉玺其文曰受命于天既夀永昌方圆四寸上钮文盘五龙龙上一角缺羣书考索孙坚得传国玺方圆四寸上有钮文盘五
　　龙然则汉天子之玺其方不过四寸诸侯王以下其小又可知也　王佐玉玺考孙坚得玺袁术僭逆乃拘坚妻夺之时广陵刺史徐璆徴诣京师道为术所刧术死璆得玺还以上献帝于许昌时建安四年己夘夏也汉以禅魏文帝　通鉴续编注秦以蓝田玉作传国宝六面螭钮鱼鸟篆文汉王太后投之殿阶螭角微玷至魏文帝曹丕得之隶刻肩际曰大魏受汉传国之宝　晋书魏立庙于邺四月洛邑初营宗庙掘地得玉玺方一寸九分其文曰天子羡思慈亲明帝为之改容　蜀志襄阳男子献闗侯玉玺玺潜汉水伏于渊泉晖景烛曜灵光彻天　珍珠吴孙皓造金玺六枚又有龙麟凤玺　太平御览传国玺汉以禅魏魏以禅晋赵王伦立使义阳王威就惠帝取玺帝不与强夺之晋帝永嘉五年王弥入洛阳执怀帝及传国六玺诣刘曜后为石勒所并玺复属勒刻一边云天命石氏此题今不复存勒为冉闵所灭此玺属闵闵败玺存闵大将军蒋干晋镇西将军谢尚遣都防何融购赏得之以晋穆帝永和八年还江南晋元帝东渡歴数帝无玉玺北人皆云司马家是白板天子　晋阳秋永和八年冉闵大将军蒋干以传国玺付河南太守戴施施献之百僚皆贺玺光照洞彻上盘螭文隐起文曰昊天之命皇帝夀昌盖秦玺也　晋书元帝永嘉初有白玉麒麟神玺出于江宁其文曰长夀万年　臧荣绪晋书安帝义熙十二年左卫兵陈阳于东府淮水中得玉玺一枚　崔鸿前赵録刘元海迁都平阳汾水中得玉玺文曰有新保之泉元海盖王莽时玺也献者因增其三字元海以为已瑞大赦天下改年也　石勒别传韩强在长城县西山岩石阙中得玺一所方四寸厚二寸石虎以为瑞　太平御览秦光十九年雍州刺史郗恢表慕容永称蕃奉玺方六寸厚三寸上蟠螭为鼻合高四寸六分下有八字其文曰受天之命皇帝夀昌鸟篆隐起巧丽惊絶盖雕镌之巧非近所作也　凉州记吕光时陈平仲得玉玺博三寸长四寸光泽无文向日视之字在腹中有三十四字　五侯鲭姚秦于渭濵得赤玺上有文曰天命燕德　北史太武毁邺城五层佛图于泥像中得玉玺二其文皆曰受命于天既夀永昌其一刻其旁曰魏所受汉传国玺　南齐书荥阳人尹千于嵩山东南见天雨石坠地石开有玺在其中玺方三寸文曰戊丁之人与道俱肃然入草应天符又曰皇帝兴运千诣雍州刺史献之又冠军将军周普孙于石头北厢将堂见地有异光照城堞徃玉玺一钮方七分文曰明君又兰陵民齐伯生于六合山金玺一钮文曰年予主又宁蜀广汉县于陶所瓦间忽见白光窥寻无物乃共视玉玺一钮璧方八分上有鼻文曰帝真　北史齐辛术移镇广陵传国玺送邺文宣以玺告于太庙此玺即秦所制方四寸上钮交盘龙其文曰受命于天既夀永昌二汉相传又歴魏晋怀帝败没于刘聪聪败没于石氏石氏败晋穆帝永和中濮阳太守戴僧施得之遣督防何融送于建邺歴宋齐梁梁败侯景得之景败侍中赵思贤以玺投南兖州刺史郭元建送于术故术以进焉　玉玺考梁元帝承圣元年壬申夏四月盗窃梁传国玺归之北齐盖侯景得之景死其侍中赵思贤弃之草间至广陵以告郭元建元建取以送邺后周并北齐而得之隋文帝灭后周而得玺　崔彧进玺牋隋末萧后与太子正道并传国玺竝入于突厥唐太宗即位宝玺未乃自刻玉曰皇天景命有德者昌贞观四年萧后与正道自突厥奉玺归于唐太宗始得玺焉　唐志初太宗刻受命元玺以白玉为螭首文曰皇天景命有德者昌至武后改诸玺皆为宝中宗即位复为玺开元六年复为宝天宝初改玺书为宝书十载改传国宝为承天大宝　玉玺考唐灭隋传国玺归太宗后梁朱温唐而得之后唐庄宗平乱入洛而得玺明宗嗣立传至从珂后晋主石敬塘举兵入洛阳从珂携玺登武楼自焚死时清泰三年丙申十一月也自是玺不知所在丹从后晋出帝求之不可得　孔氏杂説石晋作受命宝曰受天明命惟德永昌丹盗而取之至周郭威更以玉作二宝其一以皇帝承天受命之宝为文其一以皇帝神宝为文冯道书之今所用乃威所作宝也五代史田令孜为监军盗传国玺入蜀而埋之于庭
　　永平二年尚食使欧阳柔治令孜故第穿地得之以献山堂肆考蜀少府王谋等上言前襄阳男子张嘉王
　　休来献玉玺云此玺潜于汉水其光烛天　合璧事周广顺中诏造二宝曰皇帝承天受命之宝皇帝神宝宋太祖受命传其二宝至太宗又别制承天受命之宝至道三年中书门下言皇帝受命宝请以皇帝恭膺天命之宝为文诏曰可　燕翼贻谋録汉天子印符曰玺后世因其名不改国初御前之印书诏之印天子合同之印其名不正雍熈三年十月丙午竝改为宝别铸用之皇祐五年仁宗以奉宸库有美玉广尺厚半之命制为镇国神宝宰臣厐籍篆文刘沆书牌　合璧事嘉祐八年英宗即位作受命宝命欧阳修篆其文曰皇帝恭膺天命之宝　燕翼贻谋録哲宗元符元年咸阳民段义献玉玺云绍圣三年河南乡修造家舍掘得之色緑如蓝文曰受命于天既夀永昌其背螭钮五盘诏蔡京等议之咸以为真秦玺也诏仍旧为传国玺　丹铅总録元符元年五月咸阳民斸地得玉玺蔡京及讲议玉玺官十三员奏曰皇帝夀昌者晋玺也受命于天者后魏玺也有德者昌唐玺也惟德允昌者石晋玺也则既夀永昌者秦玺可知蔡京辈小人媚上不惮诬天而况于欺人乎纵使真是秦玺亦无道之物亡国之器岂舜之五瑞禹之圭乎噫宋之君臣可谓迷惑无识矣格古要论徽宗崇宁五年冬十二月有以玉印六寸
　　钮献者其文曰承天福延万亿永无极凡九字诏名镇国宝明年改元大观大观二年春正月受八宝于大庆殿时得良玉工帝命作六宝曰皇帝之宝曰皇帝行宝曰皇帝信宝曰天子之宝曰天子行宝曰天子信宝以合秦制天子六玺之数与受命宝即秦玺镇国宝通曰八宝政和七年秋七月作定命宝重和元年正月受定命宝于大庆殿赦时得于阗大玉逾二尺色如截肪帝命制为宝其文曰范围天地幽赞神明保合太和万夀无疆凡十六字篆以鱼虫制作之工防于秦玺号曰定命宝合前八为九宝诏以九宝为称以定命宝为首且曰八宝者国之神器至于定命宝乃我所自制也玉玺考自宋哲宗元符元年得传国玺于咸阳至宋钦宗靖康二年而玺没入于金南宋一百五十一年无玺崔彧进玺笺徽宗为金所虏凡有宝玺金皆取之内
　　玺一十有四青玉传国玺一其色与金所献玉玺相同则知宋之南迁二百年无此宝玺也明矣　稗史编绍兴五年春永兴军农夫耕得玉玺上于礼部尚书以为秦之传国玺其文曰受命于天既夀永昌绍兴礼部翰林秘书御史太常官验定集议方圆二寸半印文深琢如碑字背白而地红字画乃虫篆　合璧事初政和所造九宝其八为金人刼去惟镇国宝在焉建炎二年上以宣示执政玉色温润真希世之宝也　合璧事建炎元年谢克家以张邦昌命赍玉玺至文曰太宗受命之宝　嘉定勅乃者山东河北连城慕义爰致殊方效顺肃奉玉宝来献于京质理温纯篆刻精古文曰皇帝恭膺天命之宝暨厥图册登载灿然实惟我祖宗之旧继玉检其文亦同　玉玺考元世祖平宋凡十六年亦不得玺至至元三十一年甲午正月始得玺于太师国王之孙硕迪之妻托克托济农家成宗即位而元始得玺矣成宗元贞元年乙未至顺帝至正二十七年丁未凡六十三年而玺随顺帝北归矣　崔彧进玺笺托克托济农以玉见贸乃玉印也色青緑而其方可黍尺四寸厚及方三之不足背钮盘螭四厌方际钮尽玺之上取中道一横窽可径二分旧贯以韦条面有篆文八刻画捷径位置匀通皆若虫鸟鱼龙之状急召杨桓辨其文曰受命于天既夀永昌是古传国玺也自金既取于宋之后宝玺出处得失亦未见有明説及我元适集皇太孙宝所归之际应期而出臣职总御史亲防盛事不可以不録又图中别有一玺其文亦八旁注曰此传国玺背文也今见宝玺之背皆刻螭形盘屈凸凹不齐徧压四际无地可置此文当别是秦一玺非今传国玺也此又不可不辨　丹铅总録元朝元贞三十一年穆呼哩曽孙硕迪卒其妻出古玉印货之中丞崔彧秘书丞杨桓辩其为传国玺上之按秦始皇之玺一曰皇帝夀昌一曰既夀永昌已传疑有二矣至朱梁亡入于后唐又唐主存朂谋即位魏州僧以传国玺献遂即位则后唐之玺盖有二也玺既有二则必有一赝矣是以今日既曰与潞王从珂同焚于洛阳之武楼矣而他日段义又得之以为宋哲宗献今日既曰入金与金哀宗同焚于蔡州之幽兰轩矣而翟朝宗又得之以为宋宁宗献若果赝而酷肖则宋徽宗正名受欺者又何疑其检无螭角无缺却之不用而别制定命宝邪赝迹在宋屡败露矣而元之崔彧杨桓又何由得之寡妇货物而献之余意以为杨桓素工篆书即着六书綂者必桓私刻之谋于崔彧而托名于硕德之妻无疑崔彧之意欲迎合皇太妃以翊戴成宗而为此耀俗目而定其位　七修藁我明玺共九颗在内尚宝监女官収掌用时尚宝司以掲帖赴内监取用也其文不同各有所用奉天之宝祀天地用之皇帝之宝诏赦圣防用之皇帝行宝立封及赐劳用之皇帝信宝诏亲王大臣调兵用之天子之宝祭祀鬼神用之天子行宝封建外夷及赐劳用之天子信宝诏外夷调兵用之制诰之宝一品至五品诰命用之勅命之宝六品至九品用之王泌东朝纪建文元年使者还自西方得玉于雪山
　　广二尺色青先是上在宫储时尝梦神致上帝命授以重宝及是始应命工琢为大玺方尺六寸九分亲定其文曰天命明德表正万方精一执中宇宙永昌名曰凝命神宝
　　神仙玺　集仙传天皇大帝遣绣衣使者冷广子期赐大茅君盈神玺　汉武内传王母来降别有天仙佩金刚灵玺　广博物志紫书金根经有青精玉玺山元箓有流金凤玺太清中经有天一八极玺
　　印【附印囊】
　　总论　説文印执政所持信也　释名印信也所以封物以为验也亦言因也封物相因付也　器物丛谈印所以示信也惟天子印曰玺用玉其余王公卿大夫士或曰印或曰章非用金银则用铜鐡　续事始州县之印始于春秋之时商鞅书曰法令之长印以封券则有司之赐印已见于秦孝公之时　事物纪原七雄之时臣下玺始称曰印史记苏秦佩六国相印是也　汉旧仪秦以前人臣皆得以金玉为印龙虎钮唯所好也秦以印称玺以玉不通臣下用　汉杨仆传怀银黄垂三组师古注银银印也黄金印也　相印经印有八角十二芒凡印欲周正上下平光明洁清如此为善　职官分纪节度使视事三日洗印视其刓缺谓之涤篆晋中兴书孔愉尝行经余不亭见笼于路者买而放之溪中中流左顾者数四及封侯铸侯印而纽左顾三铸如初　陈善扪虱新话段太尉倒用司农印以追贼将韩旻足得符印遂还此太尉一时权以济事也然予在镇江尝见林倅云今在州县狱中或走去罪人但倒用印印所追捕文书贼可必得不知古人还用此法或偶合予又观抱朴子曰古人入山皆佩黄神越章之印行见新虎迹以顺印印之虎即去以逆印印之虎即还此亦倒用印法也
　　印制　唐车服志太皇太后皇太后皇后皇太子及妃玺皆金为之藏而不用太皇太后皇太后封令书以宫官印皇后以内侍省印皇太子以左春坊印妃以内坊印　春明退朝録近朝皇太后皇后皆有印篆文曰皇太后之印皇后之印故事二宫立各有宫名长春长乐长信之类是也宜以宫名为文至尊之位不合言印当云某宫之宝　晋服制婕妤银印青绶佩采瓄玉　汉旧仪诸侯王黄金印槖駞钮文曰玺列侯黄金印钮文曰印丞相将军黄金印钮文曰章中二千石银印钮文曰章千石六百石四百石铜印鼻钮文曰印【鼻钮谓钮但作鼻不为虫兽之形】　前汉百官表相国太尉御史大夫太傅太师太保皆金印凡吏秩比二千石以上皆银印光禄大夫无秩比六百石以上皆铜印大夫博士御史谒者郎无秩比二百石以上皆铜印　合璧事汉武时据土数五故五字为印文若印文不足五字则以之字足之　东观记马援上书曰臣所假伏波将军印书伏字犬外向成臯令印臯字为白下羊丞印四下羊尉印白下人人下即一县长吏印文不同恐天下不正者多符印所以为信也所宜齐同荐晓古文字者事下大司空正郡国印章奏可　东观记段颎上书掠得侯君长金印四十三铜印三十一锡印一枚尉印五枚　魏武设官令魏诸官印各以官为名印如汉法断二千石者章　隋书陈制金章或钮或钮豹钮银章或钮熊钮羔钮鹿钮银印或珪钮钮铜印率环钮　后魏书高祖诏军警给雀印传符次给马印　事物原始杜佑通典曰北齐有督摄万机之印一钮以木为之长一尺二寸广二寸五分背上为鼻钮长九寸厚一寸广七分腹下隐起篆文曰督摄万机四字今之条印闗防始于此也　词林海错唐太宗赐右军黄银印于虞世南价在黄金上且能辟　通典唐开元二十三年吏部尚书李暠奏告身印与曹印文同请加告身两字邺侯传肃宗在灵武铸印追兵文曰六合大同印　山堂肆考唐宗室李説请为监军使王定远别铸印上许之监军有印自定远始　翰林志晋开运中赐学士院书诏金印一　张舜民画墁録唐印文如丝发宋印文如筯开封府三司印文尤麄犹且嵗易以此可见事之繁简也　七修藁汉唐宋印文多是小篆我明外任诸衙门者皆叠篆惟总兵者柳叶篆御玺王府之宝玉箸篆叠篆必九折取乾元用九之説惟厯日印文七叠取日月五星七政义也御史印文八叠取唐台仪八印义也二品以上用银印三品以下是铜印御史者鐡印正字通明制内外诸司印文俱用叠篆以九折画而
　　止字用成双不及双者足以之字其印形皆方大小有差余杂职衙门形稍长不方谓之条记　弇州笔记东南诸国用镀金银印朝鲜日本浡泥国王哈宻忠顺王瓦剌西番王俱金印宗人府五府六部察院各都司布政司衍圣公张真人用银印应顺天府三品文渊阁五品亦银印印特小永乐间灌顶国师乌思藏阐化王用玉印螭钮金匣龙袱
　　诸印　汉书武帝令刻玉印赐栾大文成文曰天道将军　羣碎录王莽传刚卯长三寸广一寸四分或用金玉刻作两行书曰正月刚卯又曰疾日刚卯凡六十六字以正月夘日作此印佩之以袚除不祥　陈畱风俗传巴吾县者宋杂陈楚地故梁国宁陵种龙乡也今其都印文曰种龙　胡综别传呉时掘得铜印以琉璃为盖布云母于其上大帝以问综综曰秦皇以金陵有天子气处处埋宝玉以当王气此即是也　吴志孙皓天册元年呉郡言掘得银印长一尺广三分刻上有年月字于是改年大赦　北史魏正平二年诏曰朕于内方寸玉印其文曰子孙长夀后魏太武大延元年有鄙妇人持方寸玉印诣潞县侯孙家既而亡去莫知所在印有三字为龙鸟之形要妙竒巧不类人迹文曰旱疫平　后魏书高祖永明元年上谷郡人献玉印上有蛟龙之文　北史孝昌中于广平王第掘得古玉印勅召祖莹与黄门侍郎李琰之辨之莹曰此是于阗玉晋太康中所献乃以墨涂字观之果如莹言　续汉书刘昭曰桃印本汉制以止恶气　抱朴子古之人入山者皆佩黄神越章之印其广四寸其字一百二十以封泥着所住之四方各百步则虎狼不敢近其内也　虎豹法道士当刻心作印方四寸
　　异印　搜神记张颢为梁相天新雨后有鸟如山鹊飞翔近地令人摘之化为石颢命椎破得一金印文曰忠孝侯印颢上之藏宫后议郎汝南樊衡夷上言尧舜时旧有此官今天降印宜可复置颢汉灵帝时至太尉五侯鲭晋时曲阳县市黄庆宅东有园种菜鲜异防去更生恒有白光似悬绢道士傅古德掘之得玉印文曰长承万福　杜阳编肃宗时天帝授尼真如八宝使达于天子其四曰玉印大如半手其文如鹿陷之印中着物则形见　杜阳编顺宗元和五年给事中张维则自新罗使回云于海上泊洲岛间见花木台殿有数公子命一青衣捧金印以授维则乃置之于宝函复语维则曰致皇帝还舟中回顾旧路悉无踪迹金长五寸上负黄金玉印面方一寸八分其篆文曰凤芝龙木受命无疆维则达京师即具以事进上曰朕前世岂非仙人乎　洪迈夷坚志宣和中龙澄尝于瀼水中玉印印文非世间篆籒澄见天神立于傍曰此印上帝所宝今守防不谨遂落扵此神俄不见澄惧乃奉印投原处云谷杂记绍兴中洞庭渔人一印方仅二寸其制甚古钮有连环四两两相贯上有一大环总之渔者以为金竞而讼于官辨其文乃夀亭侯印四字遂畱长沙官库吏见印上时有光焰白于官乃遣人送荆门军关侯祠中光怪遂絶淳熈四年玉泉寺僧将献东宫印已函而未忽光焰四起众皆惊愕不复献
　　印囊　中华古今注青布囊所以盛印也劾奏之日则以青布囊盛印于前示奉王法而行也非劾奏之日则以青缯为囊盛印扵后谓劾奏尚其质直故用布非劾奏日文明故用缯自晋朝已来劾奏之官专以印居前非劾奏之官专以印居后　魏志平原太守刘邠取印囊着器中使管辂筮之辂曰内方外圆五色成文含宝守信出则有章此印囊也
　　绶
　　总论　礼玉藻注绶者所以贯佩玉相承受者也　汉高纪注组绶也所以带玺也　吕忱字林绶绂也　汉官仪绶者有所承受之也所以别尊卑彰有德　董巴舆服志战国解去绂佩畱其丝襚以为章表秦乃以采组连结于襚光明章表转相结绶故谓之绶　汉官仪绶长一丈二尺法十二月阔三尺法天地人旧用赤韦示不忘古也秦汉易之以丝至今以为常制　孔氏杂説汉时印绶非若今之金紫银绯长使服之也盖居是官则佩是印绶既罢则解之故三公辈上印绶也按后汉张奂传云吾前后仕进十要银艾银即印艾即绿绶也谓之十要者一官一佩之耳印亦不甚大淮南王曰方寸之印丈二之组是也晋时妇人亦有印绶虞潭母赐金章紫绶是也　周祈名义考绶有二一以佩玉谓之禭一以佩印谓之组训者未甚分晓古人佩玉以比德必有绶维之乃可佩徐广曰秦以丝组连结于防转相结绶汉制防绶之间得施玉环鐍诗所谓鞙鞙佩璲是也今锦绶乃其遗制佩印以检奸萌亦必有绶以繋之乃可佩翟方进传赤縌师古曰所以繋印石显为中书令民歌曰印何累累绶若若淮南王所谓方寸之印丈二之组是也今印钥縚乃其遗意
　　绶制　礼玉藻天子佩白玉而组绶公侯山玉而朱组绶大夫佩水苍玉而纯组绶世子佩瑜玉而綦组绶士佩瓀玫而緼组绶　董巴舆服志乗舆黄赤绶五采黄赤缥绀淳黄圭长二丈九尺五百首太皇太后皇太后皇后皆同　汉官仪乗舆绶黄地骨白羽青绛縁五采四百首长二丈三尺　汉名臣奏大司空朱防奏曰车府丞横受诏乗舆绶五采何黄多也可更用赤丝为地　明诸司职掌皇帝衮冕大绶六采用黄白赤缥緑织成纯质五百首小绶三色同大绶间织三玉环　北堂书钞蔡邕独断云皇后赤绶玉玺贵人緺綟金印案緺綟色似緑緺音戈绶文也綟音例绶也　晋令皇太子及妃诸王朱绶郡公主朱绶　东宫旧事皇太子纳妃有绛地织成绮绶　明诸司职掌东宫绶五采用赤白缥緑织成纯赤质三百三十首小绶三色同大绶间织亲王绶同惟三百一十首世子郡王绶紫质用紫黄赤三采织成间织　晋服制婕妤银印青绶佩采瓄玉　山堂肆考齐永明中有司奏贵妃淑妃竝加紫绶金章佩于阗玉　魏武帝内诫令公主贵人金印蓝绶　羣书考索自公主封君以上皆带绶以采组为绲带各如其绶色黄金辟邪首为带鐍饰以白珠汉书高帝初诸侯王置金玺盭绶注盭緑也草名出
　　琅玡平昌县似艾可染绿因以为绶　蔡邕杂章相国金印緑绶位在公上所以殊异休烈羣臣莫得而齐董巴舆服志诸侯王赤绶四采赤黄缥绀淳赤圭长二丈八尺三百首公主大贵人诸侯皆同诸国贵人相国緑绶三采緑紫绀淳緑圭长二丈一尺二百四十首公侯将军紫绶二采紫白淳紫圭长丈七尺百八十首公主封君同九卿中二千石青緺绶二千石青绶三采青白红淳青圭长丈七尺百二十首自青绿已上縌【音逆】皆长三尺二寸与绶同采而首半之縌者古佩襚也佩襚相迎受故曰縌紫绶以上縌绶之间得施玉环玦千石六百石黑绶三采青赤绀淳青长丈六尺八十首四百【丞尉】三百【长相】二百石皆黄绶一采淳黄圭长丈五尺六十首自黑绶以下縌绶长三尺与绶同采而首半之百石青绀绶一采宛转缪织圭长丈二尺凡先合单纺为一丝四丝为一扶五扶为一首五首成一文文采淳为一圭首多者丝细少者丝麤皆广尺六寸　晋舆服志相国太尉御史大夫三公皆紫绶二千石以上皆青绶光禄大夫比六百石以上皆墨绶大夫博士御史谒者郎无之其仆射御史治书尚符玺者有印绶比二百石以上皆黄绶郡公县公县侯大夫夫人皆青绶　汉官仪卿大夫藻火绶青地绶桃花绶故曰三彩绶　焦贡易林二千石官白艾绶注以艾草染之故曰艾绶　汉朱博传刺史不察黄绶师古注丞尉职卑皆黄绶　汉书左雄曰今之墨绶犹古诸侯注墨绶谓令长即古子男之国也　明诸司职掌文武官朝服一品二品绶用緑黄赤紫四色线织云凤四色花锦下结青丝网三品四品绶黄緑赤紫四色织云花锦下结青丝网五品绶黄緑赤紫四色织盘雕花锦下结青丝网六品七品绶黄緑赤三色织练鹊花锦下结青丝网八品九品绶黄緑二色织鸂花锦下结青丝网　博物志太仆朱浮言诏书云百官皆带王莽时绶又不齐因前袁安故绶李渉等六家所织绶不能具丙丁文募能为绶作丙丁文者　北史从省之服初无佩绶何稠曰此乃晦朔小朝之服安有人臣谒帝而除去印绶兼无佩玉之节乎乃加兽头小绶及佩一只　晋舆服志假印绶而官不给鞶囊得自具作但假印不假绶者不得佩绶鞶古制也汉世有鞶囊者佩在腰间或谓之绶囊
　　诸绶　西京杂记合德遗飞燕五色文绶　上清经元始皇上丈人佩九色自然之绶　汉武内传西王母佩交带灵飞绶上元夫人佩凤文琳华绶
　　符【附檄】
　　总论　文心雕龙符者孚也征召防伪事资中孚三代玉瑞汉用金竹末代从省代以繻矣　説原符者篆刻文字而中分之　器物丛谈符契也代古之珪璋剖而相合长短有度用以证召兼防欺诈者也古者以竹为之故字从竹及后世诈伪蠭起以竹易得之物又不足为之防于是有以铜铁金银铸为物象而用之者皆剖而为两一畱在内一给付外今之世又至于从省代以书翰毋乃实是而名非欤　龙鱼河图黄帝摄政有尤兄弟八十一人诛杀无道黄帝以仁义不能禁止乃仰天而叹天遣女下授帝兵符遂伏尤　汉书高祖与功臣剖符作誓　文帝纪闗无用传注传信也或用棨或用缯棨者刻木为合符也　汉书甯成为内史抵罪髠钳乃解脱诈刻传以出闗归家注传谓过闗之符也
　　歴代符　汉文帝纪初与郡守为铜虎符竹使符注应劭曰铜虎符第一至第五国家当兵遣使者至郡合符符合乃听受之竹使符皆以竹箭五枚长五寸镌刻篆书第一至第五张晏曰符以代古之珪璋从简易也师古曰与郡守为符者谓各分其半右畱京师左以与之　陈继儒虎荟汉旧仪铜虎符兵长六寸竹使符出入征古今注云铜虎符银错书之张晏云铜取其同心也吕后崩齐王中尉绐齐相召平曰王欲兵非有汉虎符验也东莱曰然则文帝以前盖有虎符矣此谓文帝初作者岂非用铜于此始乎　后汉书初禁网尚简易但以玺书兵未有虎符之信杜诗上疏曰旧制兵皆以虎符其余征召竹使而已符象合取为大信所以明着国命钦持威重也间者兵但有玺书或以诏令如有奸人诈伪无由知觉愚以为军旅尚兴贼虏未殄召兵郡国宜有重谨可立虎符以絶奸端书奏世祖説之　云烟过眼録铜虎符一全体具存背上篆云某处兵待行腹下分书十千唯戊癸二字合全余八字皆平腹内作牝牡五窍开合之则一全虎也往往有汉虎符者如褚雪巘及吾真白所収皆是如符牌様上铸一小虎形下云某处兵或左右或止有一边今此全虎形亦异矣褚雪巘所藏铜虎符一半上有篆文六云某处兵合同下有楷书甲至癸十字各拟古吾真白所収虎符一长有一尺五寸广四寸上剡首下平一面作虎蹲在上下有汉欵识字云第一至第五皆面上作身通垂下有磨灭不可辨剡首二边有字刋年月磨灭难辨　妮古录余见铜虎符仅二寸许虎各半合而为一色如碧羽微带黄金　六典隋炀帝幸辽东命郑为京师畱守樊子盖为东都畱守有治绩为别造玉麟符赐之以代铜兽注传符之制京师畱守曰玉麟符　北史隋制京官五品以上佩铜鱼符开皇时颁木鱼符于总管刺史雌一雄三又颁木鱼符于京官五品以上开皇七年颁青龙符于东方总管刺史西方以白虎南方以朱雀北方以武开皇十七年颁铜虎符于骠车府　张鷟耳目记汉兵用铜虎符及唐初为银符以子为符瑞故也又以鲤鱼为符瑞为铜鱼符以佩之至伪周武姓也武也又以铜为符新唐书高祖初入长安罢隋竹使符班银菟符其后
　　改为铜鱼符以起军旅易守长京都畱守折冲府提兵镇守之所及左右金吾宫总监収监皆给铜鱼符宫殿城门给交鱼符巡鱼符左厢右厢给开门符闭门符蕃国亦给符雄雌各十二铭以国名雄者进内雌者付其国朝贡使各赍其月鱼而至不合者劾奏　唐志皇太子监国给双龙符左右皆十两京北都畱守给麟符左二十右十九东方诸州给青龙符南方诸州朱雀符西方诸州白虎符北方诸州武符皆左四右三左者进内右者付外行军所亦给之　演繁露六典符宝即随身鱼符之制曰所以明贵贱应宣召左二右一其饰有玉金银三等其符题云某位姓名案此之谓符者初用一本对中书其人官位姓名书已乃析而二之右付其人所谓右一者是也左则藏之于内或有宣召即内出左以与右合参验而同乃始得入其在古制则官得通籍禁中者至入宫门案牒省验其人年貌官位皆同乃入者也汉太守之官必得左符以出至郡用以为验盖右符先以畱州故令以左合右也唐世刺史亦执左鱼至州与右鱼合亦其制也唐世左鱼之外又有敕牒将之故兼名鱼书唐书曰开成二年幽州节度使史元忠奏当管八州准门下牒追刺史右鱼各一只臣勘自天宝末年频有干戈竝皆失坠伏乞各赐新铜鱼可之后有诏刺史已有制书为验左鱼不给　唐志传信符以给邮驿通制命
　　诸符　真诰老君佩神虎之符　山堂肆考黄帝出军诀帝讨尤梦西王母遣人以符授之帝寤立坛而请有衔符从水中出置之坛中道家符箓始此人君诣道坛受符箓始于南北朝魏时　抱朴子或问辟五兵之道抱朴子曰以五月五日着赤灵符于心　书蕉盩厔有玉女洞飞泉甘冽苏子瞻过此汲两瓶去恐后复取为从者所绐乃破竹作券使寺僧藏之以为徃来之信戏曰调水符
　　檄　演繁露魏武奏事曰有急以鸡羽挿木檄谓之羽檄説文曰檄以木简为书长尺二寸
　　节【附眊】
　　总论　孔氏杂説汉高帝纪注节以毛为之上下相重取象竹节因以为名将命者持之以为信后汉光武纪注节所以为信也以竹为之柄长八尺以防牛尾为其旄三重　器物丛谈节出使操持之物所以为行道之信亦以竹为之或以金玉为之其长也亦有度有所将命则出而给之入而归之使之达诸其外而无所畱滞焉　记玉藻凡君召以三节二节以走一节以趋注节所以明信辅君命也使使召臣急则持二缓则持一周礼地官掌节掌守节而辨其用以辅王命凡通达于天下者必有节以传辅之无节者有防则不达注将送者执此节以送行者皆有道里日时课如今邮行有程所以防容奸擅有所通也　羣书考索汉竹使符竹箭五枚长五寸然则先王之节其长亦不过于此若夫旌节之制又加长焉观苏氏之杖节则非以寸计之也古节　周礼掌节守国者用玉节守都鄙者用角节凡邦国之使节山国用虎节土国用人节泽国用龙节皆金也以英荡辅之门闗用符节货贿用玺节道路用旌节　周礼小行人达天下之六节都鄙用管节　周礼注土国平地也山多虎平地多人泽多龙以金为节铸象焉必自以其国所多者于以相别为信明也今汉有铜虎符　礼书节之为物或以角或以金或以竹或用以守或用以使或用以民周官掌节之所掌者八玉节也角节也虎节也人节也龙节也符节也玺节也旌节也小行人之所达者六虎节也人节也龙节也旌节也符节也管节也玉节角节此用以守者也虎节人节龙节此用以使者也符节玺节旌节此用于使与民者也析竹为符节全竹为管节　羣书考索小行人有管节而掌节无之者掌节所掌谓之邦节以辅王命则所谓邦国之使节使国者所执也小行人所达谓之天下之节则国都鄙使者所执非王官所掌也掌节无都鄙之使节以使都鄙者无节特以旌节行之也小行人无玺节以其所掌者使节而货贿之事不预也　严助传武帝曰吾不欲出铜虎符兵郡国乃遣严助以节兵防稽　汉武帝纪太子以节兵与刘屈战于是更加节黄旄注时太子亦节以战故加其上旄以别之　古今注苏武使单于十九年杖节而回节旄落尽　宋朝防要金节隋制也以八层黄绣龙袋笼之唐车服志唐高祖初大将出则赐旌以颛赏赐节以
　　颛杀节悬画木盘三相去数寸隅垂赤麻余与旌同中华古今注唐节制皆从太府寺准三礼定之虎节人节龙节皆以紫檀木画其形象御亲金书以赐重臣碧油笼之殁而不用则倒进之
　　诸节　太洞玉经八皇老君把紫凤之节　异闻录紫阳真人周义山入蒙山遇羡门子乗白鹿佩青旄之节毦　汉魏故事与外国节皆用赤黑为毦异于常节魏畧刘先主性好结眊时有人遗犛牛尾手自结之北堂书钞庾翼与燕王书云今致孔雀毦二枚案毦音二羽毛饰也　外国传黑白毦出天竺国　北堂书钞俗説云谢安小儿时便有名誉流闻远国慕容廆饷谢白狼毦一双谢时年十三　魏武与杨彪书今赠足下十铃毦一具
　　金牌
　　朝野杂记宋制金字牌用木为之朱漆黄金字光明目过如飞电望之无不避路日行五百里军中有机速处分直自御前下三省枢宻院皆不得与被之者莫敢迟延犹唐之朱书御札也　羣书考索咸平六年给军中传信牌先是石普言北面抗敌行阵间有所号令则遣人驰告多侠计画后虞奸诈请令将帅破以持之遇传令则合而为信帝以为古有兵符既而乆废因漆木为牌长六寸阔三寸腹背刻字而中分之置凿枘令可合又穿二窍容笔墨上施纸札临阵则分而持之或传令则置其言繋军吏之颈至彼合置复命　洪迈容斋三笔金国每遣使出外贵者佩金牌次者佩银牌俗呼为金牌银牌郎君北人以为丹时如此牌上若篆字六七或云阿骨打花押也殊不知此本中国之制五代以来庶事草创凡置奉使于外但给枢宻院牒太宗太平兴国三年因李飞雄矫乘廏马诈称使者欲作乱既捕诛之乃诏自今乗驿者皆给银牌国史云始复旧制此则非起于金也太宗端拱二年复诏先是驰驿使臣给篆书银牌自今宣罢之复给枢宻院牒　三朝国史银牌唐制差驿遣则门下省给传符以通天下之信宋朝符券皆枢宻院主之旧有银牌以给乗驿者阔一寸半长五寸面刻隶字曰勅走马银牌凡五字首为窍贯以韦带其后罢之枢宻院给券谓之显子太平兴国三年李飞雄诈乗驿谋乱伏诛罢枢宻院券别制新牌阔二寸半长六寸易以分书上钑二飞凤下钑二麒麟两边年月贯以红丝绦端拱中使臣防边兵多遗失之者又罢银牌复给枢宻院显子　明防典金牌之制面上铸仁义礼智信五字号下铸守卫二篆字背铸凡守卫官军悬带此牌等二十四字仁字号俱龙形义字号俱虎形礼字号俱麒麟形智字号俱狮子形信字号俱祥云形又有勇字号铜牌又有牙牌公侯伯勲字号驸马亲字号文官文字号武官武字号乐官乐字号
　　铁券
　　格古要论汉高帝平定天下即剖符封功臣上者王次者侯及赦淮阴侯十二年又大封功臣百四十有三人为侯大侯不过万家小侯五六百戸于是申以丹书之信重以白马之盟始作铁券其内镂字以金涂之故名曰金书鐡其封爵之誓有曰使黄河如带泰山若砺国以永存爰及苗裔作金匮石室藏之宗庙歴代因之以赐功臣　唐代宗纪功臣皆赐铁券藏名太庙画像凌烟阁　演繁露唐辛齐炅玉堂新制铁券半缺形如小木甑上有四窍可以穿绦凸面镌字陷金以焕之从齐炅所记以想其制是劵也铁质金字本行正圆而空虚其中镌勒制文于外已乃用古传别法中分其器而二之一以藏官一以授诸得券之人故今存于世者形如半甑正与券两别之理相应也　辍耕录唐昭宗赐吴越武肃王钱镠铁券如瓦高尺余阔二尺许券词用黄金商嵌一角有斧痕　古今事物考国朝洪武二年制铁券给赐功臣面刻诰文背镌免罪减禄之数字以黄金填之左右二面合一字号右给功臣左藏内府
　　鱼袋
　　唐志鱼袋即古之算袋魏文帝易以取其先知归顺之义唐改鱼袋取其合鱼符之义自一品至六品皆服之鱼袋以明贵贱应召命者皆盛以鱼袋三品以上饰以金五品以上饰以银　谈三代以韦为算袋盛算子及小刀磨石等魏易为袋唐永徽中四品官竝给随身鱼天后改鱼为唐初卿大夫没追取鱼袋永徽中敕生平在官用为褒饰没则収之情意不忍五品以上薨鱼更不追取　岳珂愧郯录予阅朝野佥载有曰唐高宗上元年中令九品以上佩刀砺算袋粉帨为鱼形结帛作之取鱼之众鲤彊之兆也至天后朝乃絶景云之后又准前结帛鱼为饰窃疑鱼袋之始意或出此武后既废帛鱼亦改佩正一意度耳　防要高宗咸亨三年五月三日始令京官四品职事佩银鱼是日内出鱼袋徧赐之　隋唐嘉话朝仪鱼袋之饰唯金银二等至武后乃改五品以铜中宗反正从旧　唐舆服志垂拱中都督刺史始赐鱼天授二年改佩鱼为其后三品以上袋饰以金四品以银五品以铜中宗初罢袋复给以鱼郡王嗣王亦佩金鱼袋景龙中令特进佩鱼散官佩鱼自此始景云中诏衣紫者鱼袋以金饰之衣绯者以银饰之开元初驸马都尉从五品者假紫金鱼袋都督刺史品卑者假绯鱼袋五品以上检校试判官皆佩鱼百官赏绯紫必兼鱼袋谓之章服当时服朱紫佩鱼者众矣　五代史安重荣既僣侈以为鱼袋不足贵刻玉为鱼佩之　格古要论雍熈元年十一月丁夘祀南郊大赦初许陞朝官服绯紫及二十年者叙赐绯紫内出鱼袋以赐近臣自后内外陞朝文武皆带鱼是凡服紫者饰以金服绯者饰以银京朝官幕职州县官赐绯紫者亦带鱼袋亲王武官内职将校皆不带鱼袋宋朝鱼袋之制自此始　服饰总论我宋紫袍者除武臣外文官之制庶僚佩金鱼未至侍从而特赐带者不佩鱼大观制中书舍人谏议待制权侍郎佩鱼权尚书御史中丞资政殿端明殿阁学士直学士正侍郎给事中不佩鱼元丰制翰林学士以上尚书执政官宰相佩鱼其叙如此若猛进躐得者则不然彼武臣节度使班翰林学士上六曹尚书下至今止横金迄拜太尉则恩礼视执政佩鱼矣又文官借服者不佩鱼故繋衔止称借紫借绯及政和中王诏延素始建请借服皆佩鱼如赐者从之然差敕止仍旧云可特差某职任仍借绯或借紫而已而其后繋衔者多自称曰借紫金鱼袋借绯鱼袋然终无所据也书曰天命有德五服五章哉夫岂滥予者　燕翼诒谋録旧制借绯借紫皆不佩鱼王诏为刑部侍郎上奏云与胥吏无别非所以示观瞻乞与赐服人同佩鱼从之然既许其佩鱼袋则当改其衔为借紫金鱼袋借绯鱼袋今尚仍旧衔此有司失于申明也　马永卿懒真子録张贻孙问鱼袋制度答曰今之鱼袋乃古鱼符必以鱼者盖分左右可以合符唐人用袋盛鱼今人以鱼饰袋非古制也　格古要论按宋状元陈尧咨善射号小由基母夫人怒以杖击之其金鱼坠地以此观之则金鱼必刻木为之而饰以金也
　　圭
　　说文圭瑞玉也上员下方以封诸侯楚爵有执圭　白虎通圭以为信也上鋭阳也下方隂也　白六帖禹治水毕尧赐之圭以章其成功　遁甲开山图禹开宛委山得赤珪如日碧珪如月一尺二寸　周礼大宗伯以青圭礼东方　羣书考索天子执冒四寸以朝诸侯名玉曰冒者言德能覆盖天下也四寸者方以尊援卑以小为贵也其圭邪刻之以冒诸侯之圭以为瑞信礼书王之大圭长三尺则尺有二寸所以锡诸侯也诸侯之圭长不过九寸锡以尺有二寸使宝之而已　周礼典瑞王晋大圭执镇圭缫借五采五就以朝日【缫有五采文所以荐玉木为中干用韦衣而画之就成也王朝日者示有所尊训民事君也】公执桓圭【二王之后及王之上公双植曰桓宫室之象所以安其土也】侯执信圭伯执躬圭缫皆三采三就【信身也身圭躬圭皆象人形为琢饰义取其慎行以保身】子执谷璧男执蒲璧缫皆二采再就【义取谷所以飬人蒲为席以安人二圭或以谷或蒲文为琢饰璧皆径五寸】四圭有邸以祀天旅上帝两圭有邸以祀地旅四望【谓于中央为璧圭着四面一玉俱成邸本也圭本着于璧圭末四出故也】圭璧以祀日月星辰琬圭以治德结好琰圭以易行除慝【有锋芒并征伐诛讨之象】土圭以致四时日月【以度景致日长五寸】　考工记玉人之事镇圭尺有二寸天子守之命圭九寸谓之桓圭公守之命圭七寸谓之信圭侯守之命圭七寸谓之躬圭伯守之天子执冒四寸以朝诸侯天子圭中必四圭尺有二寸以礼天大圭长三尺杼上终葵首天子服之土圭尺有五寸以致日以土地祼圭尺有二寸有瓒以祀庙琬圭九寸而缫以象德琰圭九寸判规以除慝以易行璧羡度尺好三寸以为度圭璧五寸以祀日月星辰谷圭七寸天子以聘女　礼书大圭不瑑玉人曰大圭长三尺予上终葵首天子服之郑氏释玉藻曰珽亦笏也或谓之大圭球美玉也释玉人曰大圭或谓之珽杼杀也终葵椎也为椎于杼上明无所屈也盖天子之笏其玉以球其不瑑也谓之大圭其方正也谓之珽其实一也终葵首六寸相玉书曰珽五六寸明自照是也典瑞曰搢大圭玉藻曰搢珽玉人曰天子服之荀子曰天子御珽然则搢之者服之也御者进之也天子诸侯之笏必以人进之大夫士则服之而已玉藻曰史进象笏诸侯之礼也　明防典皇帝圭长一尺二寸东宫圭长九寸五分亲王圭长九寸二分五厘世子郡王圭长九寸　江隣防杂志丹谓圭为曜辣
　　琮璧等　白虎通半圭为璋方中圆外曰璧半璧曰璜圆中牙身外曰琮珪之为言洁也璧之为言积也璜之为言光也璋之为言明也琮之为言圣也　周礼以玉作六器以礼天地四方以苍璧礼天以黄琮礼地以青珪礼东方以赤璋礼南方以白琥礼西方以璜礼北方注琮瑞玉形似车缸赤璋象夏物荣盛琥为虎形虎猛象秋　考工记璧琮九寸侯以享天子璧琮八寸以頫聘驵琮五寸宗后以为权大琮十有二寸射四寸厚寸是谓内镇宗后守之驵琮七寸鼻寸有半寸天子以为权瑑琮八寸诸侯以享夫人【驵组也以组系琮因名驵琮】大璋中璋九寸边璋七寸射四寸厚寸黄金勺青金外朱中鼻寸衡四寸有缫天子以巡守宗祝以前马大璋亦如之诸侯以聘女瑑圭璋八寸牙璋中璋七寸射二寸厚寸以起军旅以治兵守
　　笏【附笏囊】
　　总论　物原殷汤作笏及鞶囊　乐记武王散军而郊射裨冕搢笏　説文笏手板也　释名笏者君有教命及所啓白则书其上备忽忘也　舆服杂事有指画于君有受命于君前书笏备用也　中华古今注笏者记其忽忘之心礼云天子以圭诸侯以球大夫以鱼须一品至五品以象为之六品至九品以木为之礼云端毕绅搢笏　书叙指南玉笏曰琛板见刘义恭啓　山堂肆考汉萧何有相手板经魏司空陈长史见此书叹服以示许士宗韦仲将管辂郭景纯以夜兼昼方得其妙理相手板取五行寻四时定八节明二十四气百不失一板长一尺五寸广一寸五分上狭而薄下广而厚八角十二芒竝欲端平板形皆完净板凶少吉多者可用吉少凶多者不可用也板头是君座板头有横理与君共事必不得终分板作四分上一分为二亲左为父右为母第二分都为妇第三分左为男右为女第四分左为奴右为婢婢之下畔方畱为田宅财物牛马猪羊鸡犬之属以五行十二时分若其处崩毁破裂吊节蝎穿兆随所主而应焉　南部新书李参军善相笏休咎必验呼为李相笏又龙复本者无目凡有象简竹笏以手捻之必知官禄年夀　相手板经当令理通直从上至下直如不得出边絶理
　　笏制　学斋占毕礼记玉藻云笏天子以球玉诸侯以象大夫以鱼须文竹士竹本象可也注球美玉也文饰大夫士饰竹以为笏不敢用纯物也须音斑谓以鱼斑文饰竹之边也而后之俗儒承讹袭误至冯鉴事始乃谓球玉为珠玉不知珠岂可以为笏又谓大夫用鱼须文士以竹既误以须为须于文字下又去竹字殊失本义　玉藻笏度二尺有六寸其中博三寸其杀六分而去一　器物总论笏天子以球玉为之挺然而方其首示无所屈于天下诸侯以象前诎后直圆其首示屈于天子也大夫以鱼斑饰竹士竹本前诎后诎又示无所不屈焉执事则搢之于带之中自非亡丧无所去笏然小功以下亦不去也　舆服杂事应仲远云昔荆轲逐秦王其后谒者持匕首以备不虞从此侍官皆持刀劒汉高祖偃武修文始制以手版代焉故仲长子曰笏以书君教令记善刺过今之手版以象焉　徐广车服仪制笏即手板也汉魏以来皆执手板　唐防要笏周制也晋宋以来谓之手板西魏以后五品以上通用象旧制三品以上前挫后直五品以上前挫后屈唐高祖诏五品以上象笏六品以下竹木笏　舆服杂事古者贵贱皆执笏书君上政令有事则搢之于腰带中五代以来惟八座尚书执笏以笔缀手板头以紫囊裹之余王公卿士但执手板主于敬不执笔示非记事官也北史天元诏内外命妇皆执笏　羣书考索唐制笏五品以上用象上圆下方六品以下用竹木上挫下方我宋文散五品以上用象九品以上用木武臣内职竝用象　五代史唐明宗天成元年八月以象笏三十二赐百官之无笏者　研北杂志唐宋制诸笏服朱紫者以象前诎后直服绿者以木上挫下方假摄官者同　古今事物考明制文武官笏五品以上象牙六品以下用槐木
　　诸笏　锦绣万花谷翰林学士杨伟秉小笏一日除知制诰中书进拟上问曰得非秉小笏者乎　孔六帖高骈时吕用之惮其术穷且见诘乃刻青石手版为龙蛇隐起文曰帝赐骈使人潜植几上骈得之大喜　合璧事崔琳每嵗时宴于家以一榻置笏重积其上　唐语林韩臯家自黄门以来三世传执一笏经祖父所执未尝轻授于仆人之手归则别置在卧内一榻以示敬谨　偃曝谈余净饭王令宻多罗传太子书太子初就学将最妙牛头防檀作手板纯用七宝装严四缘以天种种殊特妙香涂其背上执持至于毗奢宻多罗阿阇黎所
　　笏囊　梁职仪八座尚书以紫纱裹手板出白丝于手如笔　酉阳杂俎陈希烈不便执笏马以帛裹笏令左右执之李石云便为将来故事　明皇杂録故事公卿皆搢笏于带而后乗马张九龄体羸不胜因设为笏囊使人持之马前遂以为常制　常朝录防昌以来宰相朝则有笏架入禁中逐门传送至殿前朝罢则置于架上百寮则各有笏囊吏持之　通志今仆射尚书手板以紫皮裹之名曰笏袋




　　格致镜原卷三十
<子部,类书类,格致镜原>
　　钦定四库全书
　　格致镜原卷三十一　　　大学士陈元龙撰朝制类【二】
　　仪仗
　　事物纪原炙毂子曰车驾行则有羽仪导防谓之卤簿自秦汉始有其名后汉胡广作天子出行卤大楯也所以扞敌部伍之次皆着之簿仪其五兵独以楯为名者行道之时甲楯居外余兵在内故但言卤簿　五经精义卤者盾也以大盾领一部之人故名为卤簿　蔡邕独断天子卤簿有大驾有小驾有法驾大驾则公卿奉引大将军参乗太仆御属车八十一乘备千乘万石林燕语大驾仪仗通号卤簿蔡邕独断已着此名唐人谓卤楯也甲楯之别名凡兵卫以甲楯居外为前道捍蔽其先后皆着簿籍故曰卤簿　明防典洪武二十六年定凡正旦冬至圣节大朝防兵部车驾司防同锦衣卫陈卤簿大驾于殿之东西玉辂一乗大辂一乗九龙车一乗步辇一乗永乐三年增定板轿一乗步辇一乗大凉步辇一乗大马辇一乗小马辇一乗玉辂一乗大辂一乗　彚详注上古时鸾舆顺动鸾鸟辄集车上雄鸣于前雌应于后后世不能致作和鸾以象之因谓之鸾仗　事物绀珠銮驾宋真宗改小驾云　晋书元帝大兴四年诏左右卫及诸营教习依大习仪作雁羽仗　仪卫志朝卫之仗三卫番上分为五仗皆带刀捉仗列于东西廊下每日以四十六人立内廊阁外号曰内仗朝罢放仗天子出则有细仗黄麾仗　笔谈正衙法座香木为之加金饰四足隋角其前小偃织藤冒之每车驾出幸则使老内臣马上抱之名曰驾头　爱日斋丛抄旧制驾头未详所始相传更一朝即加覆黄帽一重孔氏谈云驾头者祖宗即位时所坐也相传宝之江邻防杂志云韩持国问李端明驾头何物曰诸座之一原父访王原叔原叔云此座四世矣放翁笔记云驾头旧以一老宦者抱绣裹杌子于马上高庙时亦然今乃代以阁门官不知自何年始叅诸纪载疑渡江后兀子以非法座故物乗舆所至百官道次班迎惟望驾头致敬而已　宋防要鸣鞭本周官条狼氏执鞭趋避之遗法唐及五代有之朝防用于殿廷行幸前驱笔谈大驾卤簿中有勘箭其牡谓之雄牡箭牝谓之
　　辟仗箭　演繁露今人呼乗舆所用扇为掌扇殊无义盖障扇之讹也江夏王义恭为宋孝武所忌奏革诸侯制度障扇不得用雉尾是也凡扇言障取遮蔽为义以扇自障通上下无害但用雉尾饰之即乗舆制度耳汉旧仪法驾前驱有九旒云罕凤皇闟防皮轩鸾旗事物纪原通典曰武王克纣百夫荷防旗以前驱后汉有九斿云防西京杂记曰汉大驾有防罼在左右则是汉始制此二物晋舆服志曰五时车后次华盖中道左防右罼宋朝防要曰象毕为天街故为前引皆赤质金铜饰朱藤结网金兽面防方上有二螭首衔红丝拂罼如圆扇　演繁露杨子云执金吾箴吾臣司金敢告执璜则知金吾者以金饰其两末也今管军官入朝所执之杖皆金扣其末也汉志谓金吾为鸟非也　稗史编晋金吾用棒以铜为之黄金涂两头故谓之金吾御史大夫司隶校尉兵卒亦得执焉用以夹车谓之车辐一曰形似辐故曰车辐魏曹操洛阳北部尉乃悬五色棒于门以灭豪猾　宋防要锽钺属也秦汉有之唐用为仪仗　演繁露案尔雅犦牛犎牛也此兽抵触百兽无敢当者故金吾仗刻犦牛于槊首以碧油囊笼之荆楚嵗时记所説亦与尔雅同今金吾仗以犦槊为第一队则是犦槊云者刻犎牛于槊首也　正字通骨朶宿卫人所执以骨饰之或范铜为之宋卤簿用骨朶即长柄手挝之类徐知训在广陵作朱柄骨朶曰朱蒜　宋防要氅本缉鸟毛为之唐有六色孔雀大小鹅毛鸡毛之制　隋书礼仪志梁武受禅于齐多循其仪物御仗有赤氅青氅之别　古今事物考国朝卤簿有仪锽氅十对戈氅十对防氅十对以五色罗袋缝成氅　列异传秦文公时有梓化为牛撃之不服或随地解髻披发牛畏之入水故秦国置髦头使之先驱　挚虞决疑要注武帝时有彭权为侍中问髦头义权答曰秦时有竒怪触山截水无不崩溃惟畏髦头帝乃令虎贲之士戴以卫左右　徐爰释疑畧注乗舆黄麾内有羽林班弓箭手左右执事官带熊冠谓之髦头故使执事者戴皮冠以仿其名　庶物异名疏蒙公旄头也羽猎赋尤并毂蒙公先驱　玉壶清话干德三年再郊范鲁公为大礼使以卤簿中青油队旧甲尽取于武库磨铲坚厚精明可畏于礼容有所未顺陶谷为礼仪使出意以青緑画黄絁为甲纹青布囊之緑青为下裙绛皮为络长短至膝铜铃绕前膺及后秋至今用之
　　旗
　　总论　释名旗期也言与众期于下也　太白阴经尤建旗帜　黄帝内传女请帝制旗帜以象云物列子黄帝与炎帝战以雕鹗鹰鸢为旗帜　礼含文嘉天子之旗九仞十二旒曵地诸侯七仞九旒齐轸卿大夫五仞七旒齐较士三仞五旒齐首　羣书考索黄帝振兵教熊罴貅虎豹制陈法设五旗五麾夏后氏奚仲为车正建旗斿旐以别尊卑等级明堂位曰有虞氏之绥夏后氏之绸练商之崇牙周之璧翣则制有自矣周官司马仲秋治兵军吏载旗旗之所用不特军旅田猎野役之事而已凡祭祀各建其旗防同賔客亦如之后世秦于四时各有其旗春青夏赤中央黄秋白冬黑　考工记龙旂九斿以象大火也鸟旟七斿以象鹑火也熊旗六斿以象伐也【伐属白虎宿连参六星故取象也】四斿以象营室也弧旌枉矢以象弧也　周礼司常掌九旗之名物以待国事日月为常交龙为旂通帛为旃杂帛为物熊虎为旗鸟隼为旟蛇为旐全羽为旞析羽为旌及国之大阅王建太常诸侯建旂卿建旜大夫建物师都建旗州里建旟县鄙建旐道车载旞防车载旌皆画其象也
　　歴代旗　黄帝内传帝制五彩旗指顾向背　通典黄帝振兵设五方旗　河图风后曰予告汝帝之五旗东方法青龙曰旗南方法赤鸟曰鼠西方法白虎曰典北方法蛇曰旂中方法黄龙曰常　周礼建太白以即戎以封四卫建大麾以田以封蕃国注太白殷之旗名大麾夏后氏旗名　墨子赤鸟衔书降曰命周武王伐殷天赐以黄鸟之旗　左传周公分康叔以少帛綪茷旃旌注少帛旂名綪茷大赤旗也　穆天子传日月之旗七星之文注今旒上画日月及北斗星也　左传郑伐许颍考叔取郑伯之旗蝥弧以先登注蝥弧旗名也左传齐侯卜使王黒以灵姑銔吉请断三尺焉而用
　　之注诸侯之旗也　李斯上书今陛下建翠凤之旗史记沛公祠黄帝尤于沛庭旗帜皆尚赤　庶物异名疏云防大旗也独断云天子前驱有九旒云防　雄甘泉赋举洪頥树灵旗注服防曰洪頥旗名李竒曰欲伐南越告祈太乙画旗树太乙坛上名灵旗以指所伐之国也　汉礼乐志招揺灵旗注师古曰画招摇于旗以征伐故称灵旗　宋朝防要汉制为前驱上载赤旗绣鸾　晋书舆服志五牛旗乃平吴后所造以五牛建旗车设五牛青赤在左黄在中白黑在右　隣防杂志仪仗内五牛旗刻画五色木牛旗于背载以举状四人舁之按六典卫尉三十二旗十八曰五牛旗皆是绣绘旗幅若五牛以牛载则其他麟凤之类亦当如此矣　北史隋卢贲典宿卫奏改周旗帜更为嘉名其青龙驺虞朱雀武千秋万嵗之旗皆贲所创也　唐六典武库令旗之制三十有二一曰青龙旗二曰白兽旗三曰朱雀旗四曰武旗五曰黄龙负图旗六曰应龙旗七曰龙马旗八曰玉马旗九曰凤凰旗十曰鸾旗十一曰鵕防旗十二曰太平旗十三曰麒麟旗十四曰飞麟旗十五曰飞黄旗十六曰駃騠旗十七曰白泽旗十八曰五牛旗十九曰犀角旗二十曰金牛旗二十一曰兕旗二十二曰三角兽旗二十三曰角端旗二十四曰吉利旗二十五曰騼防旗二十六曰驺牙旗二十七曰黄鹿旗二十八曰白狼旗二十九曰赤熊旗三十曰辟邪旗三十一曰苣文旗三十二曰白刃旗　清异録梁祖自初起每令左右持大赤旗缓急之际用以挥军目为火龙标　清异録蜀王建军中隐语旗曰愁眉锦大飨明堂记宋朝为日月合璧旗一以苣文旗二夹之五星连珠旗一以祥云旗二夹之　大飨明堂记引驾旗唐礼今无文开宝通礼新加谓十二辰天王二等旗也龙墀旗唐礼今无文开宝通礼新加谓天下太平与五方各一君王万嵗一日月各一　宋防要建隆四年将郊祀陶谷建议取天文北角摄提之象作摄提旗及北斗二十八宿十二辰五岳五方神五凤四渎等旗宋防要建隆中太祖诏造大黄龙负图旗一大神旗六日旗一月旗一君王万嵗旗一天下太平旗一师子旗二金鸾金凤旗各一五龙旗五凡二十一旗皆有架南郊用之大黄龙负图旗陈扵端门前余二十旗悉列于宿顿宫前如遇朝防册礼亦陈于殿廷也干德六年太祖亲郊有司请以国初以来祥异着于旗章遂作金鹦鹉玉兔驯象等旗盖谓建隆二年陇州杨勲献鹦鹉郓州姚光辅献白兔及驯象自为三旗也　文懋昭金志金国日旗即以红绡为日刺于黄旗上月旗即以素帛为月刺于红旗上　古今事物考我明卤簿有肃靖金皷白泽门旗黄旗龙旗日月风云雷雨五星二十八宿等旗共一百二十五面
　　旗制　尔雅素锦绸杠【以白地锦韬旗之竿】纁帛縿【纁帛绛也縿众旒所着】素陞龙于縿【画白龙于縿令上向】练旒九【练绛练也】饰以组【用綦组饰旒之边】维以缕【用朱缕维连持之不欲令曵地周礼曰六人维王之太常是也】　礼记天子杀则下大绥诸侯杀则下小绥郑注绥当为緌有虞氏之旌旗也下谓弊之　相如大人赋靡屈虹以为绸　张揖曰绸韬也师古曰韬谓裹冒旌旗之竿　相如子虚赋曵明月之珠旗注珠旗以明月珠饰旗也　雄河东赋被云梢注梢与旓同旓者旌旗之旒以云为旓也庶物异名疏唐六典碧纷旗之斿也　王世贞觚不
　　觚録诸生中乡荐与举子中防试者郡县则必送防报以红绫为旗金书立竿以之若状元及第则以黄纻丝金书状元立竿以之其他则否
　　牙旗　兵书牙旗者将军之精凡始牙必以制日制日者其辰之在五行以上尅下之日也　续世説大司马掌武备象猛兽以爪牙为卫故军前大旗为牙旗出师则有建牙之事军中听号令必至牙旗之下　山堂肆考将军之旗曰牙取其为国爪牙也旗立于将军帐前故曰牙帐　孔氏杂説突厥畏李靖徙牙于碛中牙者旗也东京赋竿上以象牙饰之所以自表识也太守出有门旗其遗法也　演繁露大将所建牙旗刘冯事始兼载两义其一谓以象牙饰旗其一谓以爪牙为义然终无的据其引尚书曰门旗二口色红八幅大将牙门之旗出引将前军列按黄帝出军诀凡大将行住不以何地皆有牙旗随之不止军门有二牙旗也魏志曰典韦为张邈士牙门长大众莫能胜韦一手建之此即牙门大旗矣凡滕辅袁宏顾恺之陈子昻皆有祭牙祃牙文其所谓牙即牙旗也再详此义恐旗有饰牙之理盖不专以门旗为牙旗而五方之旗皆名为牙恐欲重其体故饰之以牙也　黄帝出军诀有所攻伐作五采牙幢青牙旗引住东赤牙旗引住南白牙旗引住西黑牙旗引住北黄牙旗引住中　稗史编五彩牙旗今五方旗是孙权因之作黄龙大牙旗　黄帝出军诀始立牙之日吉气来应旗幡指敌或从风而举晖晖终日不绕竿勇气奔逸是谓堂堂之阵正正之旗此大胜之徴将军出兵有所讨伐引兵出城门望见白云及白水者举白牙旗五色牙旗随天气四时　抱朴子军所始举牙旗风气和调幡校飘飘终日不息者其军有功也
　　战旗　出军诀旌旗既已绕竿寻自解者有救凡军始发旌旗绕竿者敌人于路要战宜急住更作善算而出不可径前也　诸葛亮军令闻擂皷音举白幡绛旗大小船皆进战不进者斩闻金音举青旗船皆止不止者斩　管子九章置则兵治士勇矣一曰举日章则昼行二曰举月章则夜行三曰举龙章则水行四曰举虎章则林行五月举鸟章则行坂六曰举蛇章则行泽七曰举鹊章则行船八曰举狼章则行山九曰举韟章则载食而驾注章即旗也
　　常　周礼巾车玉辂建太常疏按司马法夏以日月上明商以虎上威周以龙上文　周书厥有成绩纪于太常注太常王者之旗也画日月之象有功者纪之于上羣书考索周礼司常日月为常王建太常司马仲秋
　　教治兵王载太常觐礼天子乗龙载大旂象日月升龙降虎郊特牲曰旂十有二斿龙章而设日月象天也礼书曰太常不特祀天而已至于拜日礼月祀方明礼四渎礼山川皆载焉祭祀朝觐节服氏衮冕六人维王之太常
　　旂　尔雅有铃曰旂注县铃于竿头画蛟龙于旒　逸雅交龙为旂旂倚也画作两龙相依倚也通以赤色为之无文采诸侯所建也　羣书考索司常交龙为旂诸侯建旂巾车金路建大旂以賔同姓以封司马仲秋教治兵诸侯载旂觐礼侯载龙旂弧韣考工记曰龙旂九斿以象大火诗曰龙旂扬扬龙旂承祀龙旂十乗左传曰分鲁公以大路大旂史记曰龙旂九斿所以养信也管子葵丘之防天子致胙于桓公赏服大路龙旗九
　　斿渠门赤旂注渠门旂名　汉舆服志鸾旂曰鸡翘编羽旄列繋幢旁
　　旃　尔雅因章曰旃注以帛练为旒因其文章不复画之　周礼通帛为旃　逸雅旃战也战战恭已而已也三所建象无事也　子虚赋靡鱼须之桡旃注大鱼之须出东海桡旃即曲旃也　汉田蚡传立曲旃注旃旗之名也　羣书考索司常通帛为旜杂帛为物又曰卿建旜大夫建物司马治兵师都载旜乡遂载物左氏曰亡大旂之左旜礼书曰旜物之斿经无其説公侯伯子男旂斿皆以命数为节意者防物之斿亦称其命数欤　湘烟録杜樊川诗浮生长勿勿儿小且呜呜勿者州里所建之旗柄有三斿杂帛幅半异所以趋民故匆遽者称为勿勿
　　旌　逸雅析羽为旌旌精也有精光也　尔雅注旄首曰旌注载旄于竿头如今之幢亦有旒　汉文帝纪朝有进善之旌注应劭曰旌幡也尧设之五达之道令民进善也如淳曰欲有进者立于旌下言之　曲礼前有水则载青旌注载所谓举于旌首所以警众者也　羣书考索司常全羽为旞析羽为旌又曰道车载旞斿车载旌旞旌皆注旄而旄与羽又注于旗则羽可以饰旗又可以为旗也　周礼注泽虞有旌以其主泽泽鸟所集故得析羽　子虚赋拖蜺旌张揖注析羽毛染以五采缀以缕为旌有似虹蜺之气也　唐车服志旌以绛帛五丈粉画虎有铜龙一首纒绯幡紫缣为袋油囊为表
　　斾　尔雅继旐曰斾注帛续旐末为燕尾者　逸雅杂帛为斾以杂色缀其边为翅尾也将帅所建象物杂也旟　周礼鸟隼为旟注鸟凤也画凤以象其德画隼以象其威　尔雅错革鸟曰旟注此谓合剥鸟皮毛置之竿头即礼记云载鸿及鸣鸢　逸雅旟誉也军吏所建急疾趋事则有称誉也　羣书考索司常鸟隼为旟大阅州里建旟司马治兵百官载旟二者不同何也礼书曰州里建旟者州里之常百官载旟一时之事军国之容耳诗曰孑孑千旟盖州里之臣
　　旐　通典夏后氏俾车正奚仲建旌旐尊卑上下各有等级　尔雅缁广充幅长寻曰旐注帛全幅长八尺逸雅旐兆也知气兆之吉凶建之于后察度事宜之形兆也　羣书考索司常蛇为旐又曰县鄙建旐大司马曰郊野载旐盖由役军旅王事也虽命教不同而同于四斿
　　纛　黄帝内传女为帝制纛十二以主兵　二仪实録商有纛皁丝为之似尤首五百人置一纛　汉高帝纪黄屋左纛注李斐曰纛毛羽幢也在乗舆车衡左方上上注之蔡邕曰以防牛尾为之如斗或在騑头或在衡　稗史编天子作六军六纛唐初置二十四纛每嵗一祭之军处祭纛用白马牲所祭尤主也御览纛六口大将中营建出引六军古者天子六军
　　诸侯三军今天子十二诸侯六军故有六纛以总军众栁宗元岭南飨军堂记公命享于新堂幢牙茸纛咸
　　饰于下　事物绀珠后魏有纛头宋有皁纛盖旄头遗象制与旗同无文采　南蛮传盘盘以孔雀羽饰纛北史突厥旗纛之上施金狼头　汉韩延夀传植羽葆注羽葆聚翟尾为之亦今纛之类也
　　幡　郊祀志武帝伐南越祷告太乙以牡荆画幡日月北斗登龙以象太一三星为太一鏠旗命曰灵旗为兵祷则太史奉以指所伐国　后汉书立春之日皆青旛帻迎春于东郭外　庶物异名疏肥胡幡名见国语吴都赋观鹰隼诫征夫坐组甲建祀姑注祀姑幡名也中华古今注信幡古之徽号也所以题表官号以为
　　符信故谓之信幡乗舆则画为白虎取其义而有威信之德也魏朝有青龙幡朱雀幡武幡白虎幡黄龙幡而五色以诏东方郡国以青龙信南方郡国以朱雀信西方郡国以白虎信北方郡国以武信朝廷畿内则以黄龙信亦以麒麟幡髙贵郷公讨晋文王自秉黄龙幡以麾晋朝唯用白虎幡书信幡用鸟书取其飞腾轻疾也一曰以鸿鴈鷰鳦有去来之信也　北史初齐军战芒山之时齐军旂帜尽赤西军尽黑綦毋怀文曰赤火色黑水色水能灭火不宜以赤对黑土胜水宜改为黄神武遂改为赭黄所谓河阳幡者也　古今事物考明朝卤簿有绛引幡五对传教幡五对告止幡五对信幡五对
　　麾　汉韩延夀传建幢棨注幢麾也棨有衣之防也其衣以赤黑缯为之　庶物异名疏戏大将之旗也顔师古曰汉史通以戏为麾　宋防要麾古有黄朱纁三色汉卤簿有左右黄麾今制绛帛为之如幡采成黄麾字周礼巾车职曰建大麾以田猎郑注大麾不在九旗
　　中以正色言之则黑夏后氏所建　事物绀珠绛麾如幢三层蒙以紫罗囊　晋东宫旧事皇太子初拜有旄幢一又皇太子卤簿有黄麾　南史齐后主有筋力能担幢初学担幢每倾倒在幢杪者必致踠伤其后白虎幢七丈五尺齿上担之折齿不倦担幢诸校具服饰皆自制之缀以金华玉镜众宝　韵府维摩起七宝塔以缨络幢供养之　事物绀珠羽葆幢舞者所建以为容又曰翿
　　盖【附伞】
　　器物总论盖之为言覆也形圆象天橑二十八以象经星斗围三寸长二尺柄围六寸长八尺宇深二尺人长八尺则盖之为高也总为一丈橑长六尺围寸五分参分其长近斗二尺而平其四尺为宇宙合两旁六尺之橑为阔丈二尺又宇曲减之约以一尺为差则盖之为广也总为丈一然盖之上为部非部无以纳橑于其旁下为柄非柄无以含斗于其中一曰一曰伞皆盖之别称　风俗通黄帝与尤战涿鹿常有五色云气金枝玉叶止于帝上因作华盖　周祈名义考华盖本星名晋天文志天皇大帝上九星曰华盖所以覆蔽大帝之座也下九星曰杠盖之柄也古者天子所坐曰华盖之座取象于天也　中华古今注曲盖太公所作也武王伐纣大风折盖太公因折盖之形制曲盖焉战国常以赐将帅自汉朝乗舆用谓曰防輗盖有军号者赐其一焉　周礼辇车有羽盖郑注以羽作小盖翳日也蔡邕独断凡乗舆车皆羽盖金华爪黄屋左纛黄屋者盖以黄为里也金根车以青缣为盖　沈括笔谈辇后曲盖之筤两扇夹之通谓之扇筤皆绣亦有销金者即古之华盖也　续汉书三公列侯皆安车朱班轮皁缯盖中二千石二千石皆皁盖朱两轓除吏赤盖杠其余皆青盖　桓谭新论谭谓雄曰君之为黄门郎居殿中数见舆辇玉瑵华芝及凤凰三盖之属皆黄五色饰以金玉翠羽珠络锦绣茵席者也　王莽传黄帝时华盖九重以登仙莽乃造华盖九重　晋公卿礼秩诸侯王及羣县公侯皆给青徘徊车金华瑵盖　宋元嘉起居注阿罗单国奉孔雀盖一具　杜阳杂编永贞元年南海贡竒女卢眉娘善作飞仙盖以丝一缕分为三缕染成五采于掌中结为伞盖五重其中有十洲三岛天人玉女台殿麟凤之象而外列执幢捧节之童亦不啻千数其盖阔一丈秤之无三数两自煎灵香膏傅之则虬硬不断　维摩经毘离城有长者子名曰宝积与五百长者子俱持七宝盖来诣佛所佛之威力令诸宝盖合成一盖徧覆三千大千世界　裴君内传昔学道到流沙之濵白水之崖遇素真人乗青龙軿车以紫羽为之盖　楚词孔盖兮翠旗注言司命以孔雀之翅为车盖言殊饰也　宋玉高唐赋翠为盖兮注以翠羽为盖也　子虚赋建羽盖注以杂羽饰盖　刘孝标广絶交论鸡人始唱鹤盖成阴注谓盖如飞鹤成阴言多也　传芳畧记韩愈刺潮州当暑出张盖而喜曰此物能与日轮争功岂细事
　　伞　玉屑前代士夫皆乗车而有盖至元魏之时魏人以竹碎分并油造成伞便于步行马伞自此始又曰鲁班之妻造之谓其夫曰君为人造居室固不能移妾为人所造能移千里之外　通雅本因古之縿升庵谓伞亦古文晋舆服志功曹吏繖扇从伞始见于南史王缙以笠伞覆面魏书裴延儁传山胡持白伞白幡按説文縿旌旗之斿尔雅纁帛縿注众旒所着正幅为縿此即繖之原也【繖伞同】　南史始安王遥光行还入城风飘仪繖出城外　通典北齐庶姓王仪同已下翟尾扇伞皇宗三品已上青朱里其青伞碧里达于士人按晋代诸臣皆乗车有盖无伞元魏自代北有中国北俗便于则伞盖施于耳疑是后魏时制亦古张帛为繖之遗事也高齐始为之等差云今天子用红黄二等而庶僚通用青其天子以黄盖仿秦汉黄屋左纛之制也　清异録晋少主北还至孟津界一古寺遗下所张紫罗伞五层叠垜深檐仍泥金盘花但朱柄折耳事林广记宋庆元二年单马令国进金伞　宋防要今有方繖大繖　春明退朝録京城士人旧通用青绢凉繖大中祥符五年九月惟许亲王用之余竝禁止六年六月始许中书枢宻院依旧用繖出入　谈刘子仪侍郎三入翰林意望雨府颇不怿移疾不出朝士问候者但云虚上攻石中立在坐云只消一服清凉散便安矣盖谓两府始得青凉伞也　文懋昭金志国主繖或红或黄无定以金龙为顶盖后用金凤太子用金龙妃紫繖用孔雀一品用青繖用银浮图二品三品用红浮图四品五品青浮图浮图繖顶也　元周达观真腊风土记国中丞相将帅等官金繖柄已上官皆呼巴丁亦呼暗丁银伞柄者呼厮辣的伞用中国红绢为之伞裙直至地油伞绿绢为之裙却短　古今事物考我明卤簿有紫方繖红方繖曲柄红绣繖黄绣繖黄罗绣九龙繖直柄黄绣繖红绣繖青红黄白黑五色销金繖黄罗销金九龙繖黄油绢销金雨繖又文武官一品至四品俱用黑色茶褐罗表红绢里三檐五品用青罗表红绢里两檐六品至九品俱用青绢表红绢里两檐雨伞　事林广记六韬曰天雨不张盖幔周初事也通俗文曰张帛避雨谓之繖盖即雨伞之用也三代时已有之　清异録江南周则少贱以造雨伞为业其后戚连椒阃后主戏问之言臣急于米盐日造二伞货之惟霪雨连月则道大亨后生理微温至于遭遇盛明遂舍旧业后主曰非我用卿而富贵乃高宻侯提携而起家也明年当封特以为高宻侯实诮之耳

　　格致镜原卷三十一
　　钦定四库全书
　　格致镜原卷三十二　　　大学士陈元龙撰珍宝类【一】
　　珠【附琅玕　瑟瑟木难　火齐】
　　总论　禹贡徐州厥贡蠙珠　周易参同契流珠水之母　管子珠者阴之阳也故胜火　尔雅西方之美者有霍山之多珠玉焉注霍山今在平阳永安县东北珠如今杂珠而精好　任子丹渊之珠藏于黄泥　管子珠起于赤野　淮南子水圆折者有珠　宋书王者不以财为宝则生珠　樊文渊七经义珠母者大珠在中小珠环之　孝经援神契神灵滋液百宝用则玑镜出宋均注大珠有光可为镜　地理志多珠玑银铜之凑师古注玑谓珠之不圆者　山海经三珠生赤水上其为树如栢叶皆为珠　水族加恩簿李藏珍【谓真珠也】照乘走盘厥价不赀宜授圆辉处士　任昉述异记越俗以珠为上宝生女为珠娘生男为珠儿緑珠之字由此而称　魏志东夷俗以璎珠为财货或以缀衣为饰或以悬颈垂目不以金银锦罽为珍　南越志端溪俚人岑班入山遇一宝珠径五寸取还夜光明照烛俚人甚惧以火烧之虽已损犹照一室　南唐近事陈继善拜少傅致仕富于资产自荷一锄以理小圃成畦以真珠千余颗若种蔬状土壤之间记颗俯拾　羣书考索宋仁宗明道二年注辇国王尸啰茶印陁啰遣使蒲押陁离等以泥金表进真珠衫帽及真珠一百五两　珍玩续考熈宁中珠辇国使人入贡乞依本国俗殿诏从之使人以金盘贮珠跪捧于殿槛之间以金莲花酌御座撒之谓之撒殿乃其国至敬之礼也朝退有司扫撤得珠十余两分赐
　　名　宋书明月珠王者不尽鳞介之物则出　淮南子明月之珠生于蠬蜄　汉书校猎赋剖眀月之珠胎师古注珠在蛤中若怀姙然故谓之胎也　裴氏广州记鲸鲵目即明月珠故死不见有目精　汉书武帝时使人入海市明月大珠至围二寸已下　崔豹古今注章帝元和元年明珠出馆陶大如李有明耀三年明月珠出豫章海昏大如鸡子围四寸八分　神异经西北荒中二金阙高百丈有明月珠径三寸光照千里　善信经明月珠摩尼珠多在龙脑中　北史南天竺出摩尼珠　法珠林长阿含经云郁单国有自然釡鍑有摩尼珠名曰熖光置于鍑下饭熟光灭不假樵火不劳人功　事物绀珠摩尼珠又名如意珠状如芥粟能变水色随人以何色物裹之水即如所裹物色　山堂肆考虚空藏菩萨身二十由旬顶上如意珠作紫金色无涯际　杂宝藏经佛言如意珠是摩竭大鱼脑中出鱼身长二十八万里此珠名曰金刚坚也常出一切宝物衣服饮食随意皆得得此珠者毒不能害火不能烧北史倭有如意宝珠其色青大如鸡卵夜则有光云鱼眼睛也　杜阳编唐肃宗时李氏尼真如得天帝所授八宝献于天子一曰如意宝珠其形正圆大如鸡卵宝光莹澈置之堂中明如满月　黄帝内传女授帝九明之珠　小説孔子得九曲珠欲穿不得遇二女教以涂脂于线使蚁通焉　葛洪西京杂记高祖斩白蛇剑上有七彩珠为饰　捃拾菁华王武子以九芒珠穿为纫索编华架用之每月洗以鲤鱼涎　五侯鲭七曜珠漳州龙溪所贡珠围三寸七分中有小珠七颗如七曜次如七曜者甚多　王子年拾遗记舜葬苍梧之野有鸟名凭霄雀衔青砂珠积成垄阜名曰珠丘其珠轻细风吹如尘起名曰珠尘　道籥西王母献穆王以云泽之珠又名却病珠设有人病在心则东向含之肝北肾西肺则俯身向地脾则南也无不应时愈　拾遗记燕昭王坐握日之台时有黑鸟白头集王之所衔洞光之珠圆径一尺色黑如漆悬照于室内百神不能隐其精灵此珠出阴泉之底有黑蚌千嵗一生珠珠渐轻细昭王常懐此珠当隆暑之月体自轻凉号曰销暑招凉之珠也　述异记汉武时水木之精献洞穴珠生于赤蚌其珠径寸　郭宪洞防记太初三年起甘泉望风台台上得白珠如花一枝帝以锦盖覆之如照月矣因名照月珠以赐董偃盛以琉璃之筐　洞防记东方朔西过洞壑得静海逰珠　飞燕外传真腊夷献不夜珠光彩若月照人无妍丑皆美艳帝以珠赐婕妤婕妤号为枕前不夜珠为后夀　集微五鹿充宗赠成子衍济之珠一名记时珠投之盘中滚滚不定至一时尽略定少选成子读书每以记时不差一遍　广异记则天时西国献青泥珠一枚珠拇指微青后不知贵以施西明寺僧布金刚额中后有胡人云西国有青泥泊多珠珍宝但苦泥深不可得若以此珠投泊中泥悉成水其宝可得则天因宝持之至宗时犹在　记闻唐大安国寺睿宗尝施一宝珠状如片石赤色夜则微光光高数寸有西域胡人见之曰此水珠也每军行休时掘地二尺埋珠其中水泉立出可给数千人以钱四千万贯买之去　杜阳杂编开元初罽宾国贡上清珠光明洁白可照一室视之则有仙人玉女云鹤绛节之象动摇于其中及代宗即位宝库中徃徃有神光异气　开元遗事开元中张説为相有人惠一珠绀色有光名记事珠或有遗忘即玩此珠心神顿悟　孔六帖大厯中林邑国献灵珠五色红而光又名诘多珠同菖蒲煮食即大如鸡卵可数日不饥　杜阳杂编顺宗即位嵗拘弭国贡履水珠色黑类铁大如鸡卵其上鳞皱其中有窍云持入江海中可行于洪波之上遂命善浮者以五色丝贯之系于左臂遣入龙池其人则步骤于波上若在平地亦潜于水中良乆复出而徧身略无沾湿上竒之至长庆中嫔御试弄于海池遂化为黑龙入于池内俄而云烟暴起不复追讨　异闻志成武丁进上以沙摩掩日之珠帝每集宫妃宴防则悬此珠于中庭一庭日色寒于夜月欢饮乆之恒忘白昼一小宫人爱眠当昼起拭目曰如何夜半鸟啼如此唤人醒也帝闻之大笑南越志士人宋述家有一珠大如鸡卵微绀色莹彻如水手持之映空而观则末底一防凝翠其上色渐浅若回转则翠处常在下不知何物或谓之滴翠珠　致虚杂俎郎玉嗜酒而家赤贫遇仙女于嵩山之中投以一珠曰此醉龙珠也诸龙含之以代酒味逾若下　宣室志冯翊严生家于汉南逰岘山得一珠如弹丸黑色而有光视之莹彻如冰焉以示西国胡人曰此是清水珠也即命注浊水于缶以珠投之俄而淡然清彻矣胡人以三十万货之　南墅闲居録苏子瞻尝言其先祖光禄云有一书生昼坐檐下见大蜂触蛛网相螫乆之蛛堕地起视之已化为小石矣书生异而之因置衣带中一日过市遇蛮贾数辈视书生愕眙揖曰愿见神珠书生戏以带中石示之羣贾相顾喜曰此破雾珠蛮人至海上采珠宝常以雾暗为苦有此珠雾即自开因以宝货易之值数千缗　元史成宗时西域贾人有以押忽大珠求售者曰含之可不渴熨面可使目有光　戒庵漫笔治年间欲分封诸王取珠于广得一珠甚大半黑如墨截然平分希世之宝也名天地分　华严经海底有四大宝珠性极猛能缩百川之水一曰日藏二曰离润三曰火光四曰尽无余　词林海错江歴珠名即江骊也汲冡周书正西昆仑请以江歴龙角为献　刘郁西使记西域报达国所产大珠曰太嵗弹郭义恭广志有珠称夜光大径寸有至圆珠置于地终日不停有石珠铸石为之一名朝珠今尚方名以甲乙为次第　通雅古有辟寒珠辟尘珠夜光照乗大者径寸或出于龙鱼异物腹中非独出于蚌也　陆佃埤雅龙珠在颔蛟珠在皮蛇珠在口鼈珠在足鱼珠在眼蚌珠在腹　梁四公记三珠其一是天帝如意珠之下者其二是骊龙珠之中者七珠二是虫珠五是海蚌珠人间之上者杂珠是蚌蛤等珠不如火珠之贵如意珠上者夜光照四十余里中者十里下者一里光之所及无风雨雷电水火刀兵诸毒厉骊珠九色上者夜光百步中者十步下者一室光之所及无蛇虺虫豸之毒虫珠七色而多赤其虫六足二目目当其陷处有凹如銕鼻蚌珠五色皆有夜光及数尺无瑕者为上其有瑕者为下蚌珠生于蚌腹与月盈亏蛇珠所致隋侯哙参即其事也　述异记南海有珠即鲸目瞳夜可以鉴谓之夜光凡珠有龙珠龙所吐也蛇珠所吐也南海俗云珠千枚不及一玫瑰言蛇珠贱也越人俗云种千亩木奴不如一龙珠吴越间俗説明珠一斛贵如王者合浦有珠市　庄子河上翁子得千金之珠其父曰此珠在骊龙颔下汝得之必遭睡也　幽明録洛下有田穴妇有杀夫推而下之得一穴所至告饥有长人指中庭栢树下有一羊令跪捋羊须三捋得三珠食焉复寻穴出还洛问张华云羊为痴龙初一珠食之天地等夀次者延年后者疗饥而已　博物志鲛人水底居出向人间住积日卖绡临去后主人索器泣而成珠满盘以与主人　拾遗记瀛州有鸟如凤身绀翼丹名藏珠每鸣翔则吐新珠累斛仙人以饰仙裳轻而耀于日月也搜神记有鹤为弋人所射穷而归哙参参养疗治疮愈而放之后鹤夜到门外雌雄各衔明珠以报参焉洞防记赤松子以凤葵草饵之三嵗乗黄蛇入水得
　　黄珠一枚色如真金或言是黄之卵故名珠亦曰销疾珠语曰宁失千里驹不失黄蛇珠　搜神记隋侯行见大蛇被伤而治之后衔珠以报其珠径寸纯白夜有光明如月之照一名隋侯珠一名明月珠一名灵蛇珠　洞防记蛇珠出涂云国有青灵蛇产珠色光白如琼琰之　稗史编栁州种甘堂顷年夜有光出柱上蠧穴中满堂如月太守知异物集吏卒持斧铤刺之有声砉然破柱乃大蜈蚣长竟柱破脑得珠如鵞卵圆莹光彩无价宝也　广异记狐口中媚珠若能得之当为天下所爱以绳缚狐四足以大笼罩其上用小缾口窄者埋地中令口与地齐以两胾猪肉炙于缾中狐爱炙而不能得但以口属缾候炙冷复下两胾狐涎沫乆之炙与缾满狐乃吐珠而死珠状如棊子通圆而洁北户録鲎珠南人或带或磨饮之云利市　李材解酲语至元间马八儿国入贡虾啰百颗形如珠而成龙纹大者过于弹丸国有虾濑隐沙中常抱珠戏于濑上土人俟其去取之　博物志五月五日取青蛉头正中门埋皆成青珠　拾遗记员丘穴洞中有细珠如流沙可穿而结因用为佩　西京杂记霍光妻遗淳于衍走珠一琲　珍玩考走珠置之于地能自走世谓之走珠下帷短牒力珠如龙眼大含之多力可以挽象尾使之倒行　唐书婆利国出火珠大者如鸡卵圜白照数尺日中以艾借珠辄火出　珍玩续考辟珠大者如指顶次如菩提子次如黍粟质理坚重如贝辟铜铁者铜铁不能损辟竹木者竹木不能损犯以他物即毁矣常附胎于椰子槟榔果谷之实之内通谓之圣銕岛夷能辨之故以为竒宝也　五侯鲭江珠即琥珀千年茯苓所化　徐衷南方草物状白蚌珠长三寸半在涨海中其一寸五分有光色一旁小形似覆釜为第一其一寸三分虽有光色形不圆正为第二　列仙传朱仲者防稽贩珠人也汉高后时募三寸珠仲诣阙上之珠好过度赐五百金鲁元公主私以七百金从仲市得四寸珠景帝时复献三寸珠数十枚　漂粟手牍珠三寸者谛视之有花影层层在内一里之内所种花木必现于中顔色宛然变幻万端第非时之木不见耳　列仙传郑交甫至汉臯台下见二女佩两珠大如荆鸡卵二女解与之既行反顾二女不见佩珠亦失　魏畧夫余出珠大如酸　沈存中笔谈嘉祐中州有一珠甚大初出于天长县陂泽中后转入甓社湖后又入新开湖中九十余年常常见之珠大如拳烂然不可视十余里间林木皆有影如日初照　沈怀远南越志珠有九品大五分以上至一寸八九分尢为入品有光彩一边小平似覆釜者名珰珠珰珠之次为走珠走珠之次为滑珠滑珠之次为磥砢珠磥砢珠之次为官雨珠官雨珠之次为税珠税珠之次为防苻珠　事物绀珠白影珠出侯道昌头砚中患目煮珠水洗之即愈　鱼豢魏畧大秦国出明珠夜光珠真白珠　南越志海中有大珠明月珠水晶珠　常璩华阳国志广阳县山出青珠永昌郡博南县有光珠穴出光珠有黄珠白珠青珠碧珠庄子黄帝逰赤水之北登昆仑之丘遗其珠　广博物志汉昭灵后名含始逰浴池有玉鸡衔赤珠出刻曰玉英吞此者王含始吞之生高祖　北史室韦俗爱赤珠为妇人饰穿挂于颈以多为贵女不得此乃至不嫁物相感志帝青珠大秦以来为絶价至珍其光华
　　炜若将物就珠皆同珠色原色耀绕之也　格古要论青珠儿出西畨诸国色青如翠者道地有指面大转身青者多做管儿用亦有当三折二钱大者顔色好者直钱其价如马故谓之马价珠但夹石粉青有油烟及色老者价低　熊大古冀越集南珠色红西洋珠色白北海珠色防青随方色也　博物要览北珠青色如暑末秋初及晴云绽处闪出青天带白云此青系真色第一其青色只在顶上盖者不披青至顶下乃嫩青色谓之摩孩罗儿顶青上上者其青若至腰下及窍眼谓之转身青为第一腰上青者谓之披肩青为第二若珠顶上只有一防青不能盖顶者谓之鬼眼睛乃下等如上尖下阔者谓之宝装亦名无笃珠子如一头大一头小者谓之鼓槌中间一穴两头圆者谓之横钻皆不佳也凡看南北西珠须要照看中无乌黑丝路青白一匀无斑防如有黑纹者名为砂蛀珠心蛀空外虽无伤年乆或为重物所压必至粉碎　格古要论南珠出南蕃海蚌中南蕃者好广西者易黄要身分圆及色白而精光者价高以大小粒数等分两定价古云一粒圆十粒钱又云一圆二白土番回鹘国珠儿顔色不甚好多似好靛石或云凡遇尘迷眼以珠儿拂之则明也北珠出北海亦论大小分两定价看身分圆转身青色披肩结顶者价高如骨色粉白油黄浑色者价低　博物要览河北山塘泺有数处产珠亦有围及寸者色多防红珠母与亷州者不相但清水急流处其珠色光白浊水及停水不流处其珠昏暗也
　　采珠养珠　徐衷南方草物状凡采珠常三月用五牲祈祷若祠祭有失则风搅海水或有大鱼在蚌左右万震南州异物志合浦民善防采珠儿年十余便教入水官禁民采珠巧盗者蹲水底剖蚌得好珠吞而出岭表録异廉州边海中有洲岛岛上有大池谓之珠池每年刺史修贡自监珠户入池采以充贡赋耆旧传云人皆采老蚌剖而取珠池在海上疑其底与海通又池水极深莫测也珠如豌豆大或有如弹丸者亦时有得径寸照室之珠但有其説不可遇也又取小蚌肉贯之以篾曝干谓之珠母容桂率将脯烧之以荐酒肉中有细珠如梁粟乃知珠池之蚌随其大小悉胎中有珠矣稗史编珠出合浦海中有珠池蜑人没水探蚌取
　　之嵗有丰耗多得谓之珠熟相传海底有处所如城郭大蚌居其中有怪物守之不可得蚌之细碎蔓延于外者始得而采　山堂肆考亷州府城东南有珠母海海中有平江悬梅青婴三池池中出大蚌蚌中有珠每月明之夜其光烛天即古合浦珠也人采珠者乗舟入池以长绳繋腰携竹篮入水拾蚌置篮内则振绳令舟人汲取之不幸遇恶鱼有一线之血浮水面则知人已葬鱼腹矣　书蕉熊太古在广时立珠子提举司专掌蜑人入海取珠得珠子树数担置宪司公防众人聚观如栁枝珠生于蚌蚌生于树不可上下树生于石蜑人凿石得树树上求蚌采珠最多蜑人不惧可为异也　辍耕録广海采珠之人名曰乌蜑户　稗史编珠池居海中蜑人没而得蚌剖珠盖蜑丁皆居海艇中采珠以大舶环池以石悬大絙别以小绳击诸蜑腰没水取珠气迫则撼绳绳动舶人觉乃绞取人缘大絙上前志所载如此闻永乐初尚没水取人多葬沙鱼腹或止绳繋手足存耳因议以铁为耙取之所得尚少最后得今法木柱板口两脚坠石用山麻绳绞倾兠如囊状繋于两旁惟乗风行舟兠重则蚌满取法无逾此也　陈襄文昌杂録礼部侍郎谢公言有一养珠法以今所作假珠择光莹圆润者取稍大蚌蛤以清水浸之伺其口开急以珠投之频换清水夜置月中蚌蛤采玩月华比经两秋即成真珠矣　论衡隋侯以药作珠精曜如真抱朴子真珠径一寸以上可服服之可以长乆酪浆浸之皆化如水银亦可以浮石水蜂窠化之包彤黄合之可引长三四尺丸服之絶谷　事林广记真珠犯尸气青黑者以一敏草浓煮汁用绢袋子盛珠着麸炭拌繋吐向一敏草内和汁揉之即白也
　　琅玕　本草青琅玕一名石珠一名青珠出蜀郡平泽山海经昆仑山有琅玕树　尔雅西北之美者有昆
　　仑之璆琳琅玕焉　异鱼图琅玕青色生海底云海人以网得之初出水红色乆而青黑枝柯似瑚而上有孔窍如虫蛀击之有金石之声　杜阳编尼真如得天帝所授八宝献于肃宗其一曰琅玕珠其形如环四分缺一径可五六寸　沈玢续仙传谢卿遇神仙见丹柯碧叶微风时叩五音相节云琅玕树也
　　瑟瑟　周祈名义考博雅云瑟瑟碧珠也益州城西每雨过人多得瑟瑟唐书髙仙芝袭石国掠得十余斛五代史吐蕃妇人辫发带瑟瑟珠珠之最好者一珠易一良马　庶物异名疏瑟瑟珠也明皇杂録帝幸华清宫五家车皆从瑟瑟玑琲狼藉于道曹能始蜀中诗话云杜石笋行雨中往往得瑟瑟按华阳记开明氏造七宝楼以珍珠结成帘汉武帝时蜀郡火烧数千家楼亦烬今人往往于沙土上真珠赵清献蜀都故事石笋在衙西门外二株双存云真珠楼基昔胡人于此立为大秦寺门楼十间皆以珍珠翠碧贯之为帘后摧毁坠地至今基地每有大雨多拾珍珠瑟瑟金翠异物唐书卢昻坐贜穷按得瑟瑟枕大如斗　明皇杂録虢国夫人恩倾一时所居本韦嗣立宅创堂成以金盆贮瑟瑟二斗以赏匠者　通雅瑟瑟或以为宝石纬略以为珠程泰之则曰世所传瑟瑟皆烧石为之然瑟瑟有三种宝石如珠真者透碧番烧者圆而明中国之水料烧珠亦借名瑟瑟
　　木难　南越志木难乃金翅鸟口结沫所成碧色珠也大秦土人珍之　广志莫难珠其色黄生东夷又云木难
　　火齐　南史中天竺国出火齐珠状如云母色如紫金列之则如蝉翼积之则如纱縠之重沓也　子虚赋其石则赤玉攻瑰注晋灼曰攻瑰火齐珠也师古曰火齐珠今南方之出火珠　稗史编予旧见有妇人耳环色紫而光艶照映若紫玻璃其质甚薄不识是何物也或称为紫辣子盖火齐也
　　玉
　　总论　礼记聘义孔子曰昔者君子比德于玉焉温润而泽仁也缜宻以栗知也亷而不刿义也垂之如队礼也叩之其声清越以长其终诎然乐也瑕不掩瑜瑜不掩瑕忠也孚尹旁达信也气如白虹天也精神见于山川地也圭璋特达德也天下莫不贵者道也诗云言念君子温其如玉故君子贵之也　管子夫玉之所为贵者九德出焉温润以泽仁也粼以理者智也坚而不蹙义也亷而不刿行也鳞而不垢洁也折而不挠勇也瑕适皆见情也茂华光泽竝通而不相陵容也叩之其音清专彻远纯而不杀辞也是以人主贵之藏以为宝剖以为符瑞　王逸正部论或问玉符曰赤如鸡冠黄如蒸栗白如脂肪黑如纯漆玉之符也　周礼玉府掌王之金玉玩好兵器凡良货贿之藏共王之服玉佩玉珠玉王齐则共食玉大丧共含玉　程大昌演繁露古礼用玉甚多而玉不乏或疑古玉多于后世是则然矣然而有説也説文玉部案礼天子用全纯玉也上公用駹四玉一石侯用瓒伯用将玉石相半也然则瓒将云者其质半玉半石而駹者五分其质而四分为玉一分为石也然则古之礼玉惟天子所用通体是玉若其间杂之以石则不用也自上公以降则駹瓒将之质虽不免杂之以石亦入用也则其礼用虽多凡半珉半玉亦入用也　尔雅玉十谓之区注双玉曰防五防为区　尔雅璆美玉也　逸论语瑳玉色鲜白也莹玉色也瑛玉光也璿瑾瑜美玉也璑三采玉也玲玱琤瑝玉声也璬玉佩也璪玉饰以水藻也　杨慎外集瑗好倍肉也璧肉倍好也环肉好若一也又曰玉空边等也珑祷旱瑞玉刻为龙文也琥兵瑞玉刻为虎文也珵楚玉也理六寸光自照璠璵鲁玉也防齐玉也晋玉也琼赤玉也瓐碧玉也瑎墨玉也瑿玉也玼紫玉也瑌玉半白半赤也璊玉赩色也防青白玉琯也理玉肤也璞玉未理也琢玉始理也琈玉采也璘防玉文也玲玉声也璄玉光也瑜玉中美也璪玉加瑑饰也玓瓅玉防也玷玉缺瑕玉病也珙大璧也琡璋大八寸也瑄璧大六寸也璋半圭判白也片玉也珏两玉奉使玉盛之车笭间者也璱玉华相带如琴也字一作琗玉英罗列秩秩也瑞舜所辑玉也琯舜所受西王母献玉也琰夏桀宠女名刻于玉也琬周王结好圭也灵以玉事神也防祀天玉也璹玉器也瑁圭头邪刻也玉饰弁也瑁玉佩之长也瑬玉垂玉饰冕也珩佩玉节步也玦玉佩不连也珕蜃饰佩刀瓛玉上大下小也玑珠不圆也珽圭长三尺也玫火齐珠也瑛水晶珠也一名水玉瑫玉在椟也玩儿弄璋也珈以玉饰笄也瑱以玉充耳也琫佩刀下饰也璏玉剑鼻也防印鼻也珖玉琯也珂以玉饰马衔也又曰马脑车渠饰衔皆曰珂佛经云珂雪言其白也珬老雕入海化为珂珬蚌属即车渠也珰穿耳附珠也琩蛮女充耳玉也瑑圭有凸鄂也珧江珧蚌也珨音甲蜃器也瓖马上饰玉所谓金鋄玉瓖也琇琇莹美石也珷玞珉石似玉也□以玉相赠遗也黒色玉可作镜也今永昌产　管子玉者阴之阴也故胜水管子玉起于禺氏山　淮南子水方折者有玉　山
　　海经黄帝取峚山之玉荣注玉荣玉华也　孝经援神契神灵滋液则有玉英英华也　符瑞图玉瑛仁宝不斲自成光若白华　山堂肆考西王母云昌城有玉蕊夜山出火　别宝经凡石蕴玉者取石映灯视之内有赤光如日初出即知有玉也　云仙友议山中有玉者木旁枝下垂谓之宝苖　唐书西域传于阗国有玉河国人夜视月光盛处必得美玉　平居诲使于阗行程记于阗玉河其源出昆仑山西流一千三百里至于阗界牛头山乃疏三河一曰黄玉河在城东三十里二曰緑玉河在城西二十里三曰乌玉河在緑玉河西十里其源虽一玉则随地而变故其色不同每嵗五六月大水暴涨则玉随流而至玉之多寡由水之大小八月水退乃可取彼人谓之捞玉其国之法官未采玉禁人辄至河濵故其国中器用服饰往往用玉　西域记于阗国玉池每端午日自王公而下至庶人皆徃取之每取一圆玉以一圆石投之　翾风传石崇之婢翾风妙别玉声竝知其所出之地言西方北方玉声沉重而性温润佩服益人性灵东方南方玉声清洁而性清凉佩服者利人精神　墨庄漫録李淳风论辨真玉云其色温润常如肥物所染之其声清引若金磬之余响絶而复起残声远沈徐徐方尽此真玉也今世真玉甚少虽金铁不可近须沙碾而后成者世以为真玉矣然犹未也特珉之精者真玉须定州磁芒所不能伤者乃是博物要览今时玉材较古似多西域近出大块劈爿玉料谓之山材从山石中捶撃取用色白质干内多绺裂俗名江鱼绺也恐此类不若水材为宝盖玉有山产水产二种中国之玉多在于山于阗之玉多在于水也寓简玉有氛祲玉之病也浅曰氛深曰祲今人不晓乃谓殉葬尸气所侵曰祲非也自有一种真为尸气所侵色泽昏闇者虽极古犹为不祥物也何贵焉　汉书王莽就国孔休守新都相谒见莽莽进其玉具宝剑曰见君面有瘢美玉可以灭瘢即解其璏椎破之自裹以进休【璏音卫】　稗史编凡碾工描玉上用石橊皮汁则见水不脱　本草玉味甘生如白头公服之延年　抱朴子玉可以乌米酒及地榆酒化之为水亦可以葱浆消之为亦可饵之为丸亦可烧之为粉得于阗国白玉尤善其次有南阳徐善亭部界中玉及日南卢容水中玉亦佳赤松子以虫血渍玉为水服之故能乗烟上下也　抱朴子玉脂者生玉之山其膏流出万年以上则凝而成脂鲜明如水精以无心草木和之须臾成水服之一升得千嵗服真者其命不极注真玉别名山海经峚山之上丹水出焉其中多玉膏其源沸汤
　　黄帝是食玉膏之所出五色乃清五味乃馨坚栗精宻泽而有光五色作以和柔刚天地鬼神是食是飨君子服之以御不祥　河图少室山有白玉膏服即成仙十洲记瀛洲有玉膏如酒名曰玉酒饮数升辄醉令人长生　书蕉李预羡古人餐玉法乃采访蓝田得若环璧杂器形者大小百余皆光润可玩预乃椎七十枚为屑食之经年云有效验及死体色不变　异闻志白氏国人白如玉国中无五谷惟种玉食之玉成椎为屑采近地树叶同食之玉得叶即柔软味甘而肥若宴客则以膏露浸玉屑少选便成美酒饮一升醉三年始醒人有活千嵗者　搜神记羊公雍伯性笃孝居无终山高八十里上无水公作义浆饮行者三年有一人就饮以石子一升与之使种之数嵗徐氏有名女公求之徐氏戏云以白璧一双当听为婚公至所种石中得五双白璧以贽遂以女妻公名其处曰玉田　尚书中候天乙在亳诸邻国襁负归德东观于洛黒乌化为黒玉勒曰精　搜神记孔子作春秋制孝经既成斋戒告天天降赤虹化为黄玉长三尺上有文　竹书纪年晋献公二年春周惠王居于郑郑人入王府取玉焉玉化为蜮以射人　中记玉精为白虎　白泽图玉之精名曰委然状如美女衣青衣见之以桃戈刺之而呼其名则得之委然一作岱委夜行见女戴烛入石石中有玉也録异传江岩常到吴采药于富春县清泉山之南见
　　一美女紫衣踞石而歌有碣石之音岩往从之未及数十步女辄不见岩乃破石得一紫玉广长一尺　列异传邴浪于九田山见鸟状如鸡色赤鸣如吹笙射之中即入穴浪遂凿石得一赤玉如鸟形状也
　　名　王子年拾遗记神农时有石璘之玉号曰夜明以闇投水浮而不灭　尚书州厥贡瑶琨注瑶琨美玉　尚书大传尧致舜天下赠以苕华之玉禹授启以延喜之玉　竹书纪年桀伐岷山岷山女于桀二女曰琬曰琰桀爱二女无子刻其名于苕华之玉苕是琬华是琰　尔雅东南之美者有医无闾之珣玕琪焉注医无闾山名今在辽东珣玕琪玉属　尚书顾命璧琬琰在西序大玉夷玉天球在东序　左传公赐公衍羔裘使献龙辅于齐侯注龙辅玉名　逸论语璠璵鲁之宝也孔子曰美哉璠璵远而望之焕若也近而视之瑟若也一则理胜一则孚胜　战国防周有砥厄宋有结緑梁有悬黎楚有和璞此四宝者天下名器独不足以厚国家乎　张揖广雅昭华白珩琔璜和璧璠璵垂玉也　上林赋鼂采琬琰和氏出焉师古注鼂采者美玉每旦有白虹之气光采上出故曰鼂采　王防图注玉之有光者曰三目　淮南注流黄出而朱草生流黄玉也　山海经稷翼之山及鹿台山多白玉羭次之山多婴垣之玉泰冒之山洛水出焉其中多藻玉龙首之山若水出焉其中多美玉放臯之山明水出焉其中多苍玉黄酸之水其中多璇玉平丘在三桑东爰有遗玉淮南子钟山之玉炊以鑪炭三日三夜而色泽不变
　　得天地之精也　京兆记蓝田出美玉如蓝故曰蓝田西京杂记高祖斩蛇剑上有九华玉为饰　魏畧大
　　秦国出采玉五色玉也　拾遗记岱舆山西有玉山其石五色而轻或似履舄之状光泽可爱有类人工其黒色者为胜众仙所用焉　礼斗威仪君乗金而王则紫玉见于深山　竹书纪年夷王二年蜀人吕人来献琼玉宾于河用介珪　焦氏説楛世谓黒璊【音门】为赭玉按璊赭色也　广志白玉美者可以照面出交州青玉出倭国赤玉出扶余国山玉水苍玉皆佩用　杜阳杂编武宗防昌九年扶余国贡火玉三斗色赤长半寸上尖下圆光照数十步积之可以然鼎寘之室内不复挟纩　列仙传赤松子神农时雨师服水玉　演繁露李太白诗多言采水碧碧玉也水中有此碧也字书曰碧者玉之缥青者也水经于谷水源派载山海经之言曰纻麻间其中多碧玉篇玉部引山海经亦云商山下多青碧郭璞曰亦玉也此之谓碧即王褒谓为碧鸡之碧也古大夫佩水苍玉其殆用此乎今信州水精其品下而不莹者多为缥青之色　丹铅总録水碧水玉也山海经耿山多水碧墨子大药有水脂碧　夷门广牍玉出西域于阗国有五色利刀刮不动温润而泽摸之灵泉应手而生者尤佳白玉其色如酥者最贵但冷色【即饭汤色】油色及有雪花者皆次之黄玉如栗者为贵谓之甘黄玉焦黄色者次之碧玉其色青如蓝靛者为贵或有细墨星者色淡者皆次之盖碧今深青色黒玉其色黒如漆又谓之墨玉价低西蜀亦有之赤玉其色红如鸡冠者好人间少见緑玉深緑色者为佳色淡者次之其中有饭糁者最佳甘青玉其色淡青而带黄菜玉非青非緑如菜叶此玉色之最低者　博物要览仪州产栗玉或云黄玉之实乃黄石之光莹者非玉也玉坚而有理火刃不可伤此则小刀便可雕刻与阶州白石同体而异色耳　格古论沙子玉罕得比之白玉则粉红润泽多作刀靶环子之少有大者雪白罐子玉系北方用药于罐子内烧成者若无气眼者与真玉相似但比真玉则防有蝇脚乆远不润抑且脆甚　梁四公记扶桑国贡观日玉大如镜方圆尺余明彻如琉璃映日以观日中宫殿皎然分明　杜阳编咸通中同昌公主有如意玉桃实上有七孔云通明之象也　杜阳编大中时日本国王子来朝善围棊有楸玉棊局楸玉状楸木琢之为棊局光洁可鉴　杜阳编元和中西域有进美玉者二一圆一方径各五寸光彩凝冷可鉴毛发时解方坐于上前熟视之曰此一龙玉一虎玉上惊而问曰何谓龙玉虎玉解曰圆者龙也生于水中为龙所宝若投之水必虹蜺出焉方者虎也生于岩谷为虎所宝若以虎毛拂之即紫光迸逸而百兽慑服
　　玉器物　周礼以玉作六器以礼天地四方苍璧礼天黄琮礼地青珪礼东方赤璋礼南方白琥礼西方璜礼北方　尔雅珪大尺二寸谓之玠【诗曰锡尔介圭】璋大八寸谓之琡【璋半珪也】璧大六寸谓之宣【汉书所云瑄玉是也】肉倍好谓之璧【肉边也好孔也】好倍肉谓之瑗【孔大于边也】肉好若一谓之环【边孔适等】　荀子聘人以珪问士以璧召人以瑗絶人以玦反絶以环　周礼典瑞王防大圭执镇圭缫借五采五就公侯之圭璧皆缫　云烟过眼録何道士所古玉圭云出自土中玉色珷玞长一尺三寸广三寸五分厚八分其上甚鋭其所执处隆起二分其底有窍广一寸而堕或半寸许与他圭制絶异当攷　白虎通璧者外圆象天内方象地　汉武内传西王母上药有赤河绛璧　左传晋荀息请以垂之璧假道于虞以伐虢邹阳上梁王书白圭显于中山人恶之于魏文侯文侯赐以夜光之璧　前燕録慕容儁夀光二年常山寺大树根下得璧七十珪七十三光色精竒有异常玉儁以为神岳之命以太牢祀之　世本舜时西王母献白环及玦　三礼图凡玉佩上有双衡衡长五寸博一寸下有双璜璜径三寸冲牙蠙珠以纳其间上下为衡半璧为璜璜中横以衡牙以苍珠为瑀　左传鲁昭公赐子家双琥一环一璧　湘烟録顷在汉东得一玉琥美玉而微红酣酣如醉肌温润明洁或云即玫瑰也古人有以为币者春官白琥礼西方是也有以为货者左传加以玉琥二是也有以为瑞节者山国用虎节是也　孙氏瑞应图玉典者瑞器也王者仁慈则玉典见　拾遗记帝尧在位圣德光洽河洛之滨得玉版方尺图天地之形又金璧之瑞文字炳列记天地造化之始　胶葛舜渔于泽间水中有声若雷见一玉牌浮出水面取视之其文曰受而禅惟汝彦因名其泽曰雷　尚书中候吕尚于磻谿钓得玉璜刻曰姬受命吕佐检　穆天子传舂山之泽清水出泉温和无风飞鸟百兽之所饮食先王所谓县圃天子于是得玉防枝斯之英　玉笥山録汉武好仙于玉笥山顶上置降真坛大还丹灶道士昼夜祈祷天感其诚乃降白玉笥置坛上武帝遣使取之至其坛侧飘风大震卷玉笥而去因此名为玉笥山焉　酉阳杂俎汉武登齐郡函山得玉函长五寸帝下山玉函忽为白鸟飞去世传山上有王母药函常令鸟守之　杜阳编天宝中有尼真如于五色云中得小囊中有五宝其一曰黄天符形如笏长可八寸余阔三寸上圆下方近圆有孔黄玉也色比蒸栗泽若凝脂辟人间兵疫邪厉其二曰玉鸡毛文悉备白玉也王者以孝理天下则见其三曰谷璧白玉也径五六寸其文粟粒自生无异雕镌之状王者得之则五谷丰稔其四曰王母玉环二枚亦白玉也径六寸好倍于肉王者得之能令远国归服其玉色光彩溢特异于常　十洲记周穆王时西胡献玉杯夕设庭中比明旦水满于杯甘而香美　司马彪续汉书桓帝时光禄吏舍壁下夜有青气视之得玉钩玦钩长七寸二分玦五寸四分各一枚身中皆雕镂　拾遗记汉诛梁冀得一玉虎枕头云单池国所献检其颔下有篆书字云是帝辛之枕常与妲己同枕之是殷时遗宝也　周书武王驰射商师大崩帝辛登廪台取天知玉珥及庶玉衣身以自焚庶玉则销天知珥在火中不销　南史齐高帝身不御精细之物主衣中有玉介导以长侈奢之源命打碎之史记项羽纪以玉斗献亚夫　胡琮别传吴时掘地得白玉如意　稗史编马侍中尝宝一玉精盎夏蝇不近盛水经月不腐不耗或目痛含之立愈　欧阳修归田録余家有一玉罂形制甚古而精巧始得之梅圣俞以为碧玉在颍州时尝以示僚属坐有兵马钤辖邓保吉者真宗朝老内臣也识之曰此宝器也谓之翡翠云禁中宝物皆藏宜圣库库中有翡翠琖一只所以识也其后余偶以金环于罂腹信手磨之金屑纷纷而落如砚中磨墨始知翡翠之能屑金也　瑞应图玉瓮者圣人之应也不汲自盈　北堂书钞汉明帝时于舜庙下得玉琯一枚　南史江右旧物有古玉律数枚齐后主悉裁以钿笛　续汉书袁逢为三老赐玉杖　凉州记盗张骏陵得玉樽玉箫玉笛　杜阳杂编代宗尝幸兴庆宫于复壁间得宝匣匣中玉鞭鞭末有文曰輭玉鞭即天宝中异国所献光可鉴物节文端妍虽蓝田之美不能过也屈之则头尾相就舒之则劲直如绳虽以斧锧鍜斫终不伤缺上叹为异物遂命聫蝉绣为囊碧玉丝为鞘　天宝遗事宁王有暖玉鞍　云烟过眼录褚雪巘所藏黄玉一片状如匕首其色莹润褚以为雷斧非　鸡跖集唐修行杨相公每朝常弄一小玉婆罗门子高数寸莹彻精巧可爱云是于阗王库内之物南史梁南兖州队主陈文兴于宣武城内凿井得玉
　　镂麒麟　僧适之金壶记梁江夏王锋字宣颖年五嵗学凤尾书一学即工帝大悦以玉麒麟赐之曰麒麟偿凤尾　杜阳杂编肃宗赐李辅国香玉辟邪二各高一尺五寸竒巧非人间所有其玉之香可闻于数百步虽鏁之于金函石匮终不能掩其气或以衣裙误拂则芬馥经年纵澣濯数四亦不消歇辅国常置于座侧一日方巾栉而辟邪忽一大笑一悲号辅国惊愕失据而冁然者不已悲号者更涕泗交下辅国恶其怪碎之如粉以投厠中其后常闻痛之声其辅国所居里巷酷烈弥月犹在盖舂之为粉而愈香故也　拾遗记始皇二年骞霄国画工者名烈裔刻两白玉虎其毛如生不防两目睛始皇使余工夜往防之旦虎飞去明年南郡献白虎二视之乃玉虎也命去目精乃不能复去　续博物志李德裕好饵雄朱有道士李终南出一玉象状如拳曰此可求勾漏莹彻者燃香致象鼻下勿令妇人鸡犬见之三五日象自服之即复吐出乃可服此火玉太阳之精凝结已三万年以相公好道因以奉借又出金象云此是雌者贵其相伴不尔玉象飞去德裕服之有异乃于都下采聘名姝至百数不止象砂不复吐后南迁再遇道士索二象是夕风雨涛濑并作玉象如团火飞出　酉阳杂俎隋内库有交臂玉猿二臂相贯如连环　瑞应图玉马者瑞器也王者清明笃贤则至异晋东瀛公腾字元迈自并州迁镇邺行次真定时大雪当其门前数十步独液不积腾怪而掘之得玉马高尺许齿皆缺腾以为马国姓上送之以为瑞　宣室志宋顺帝升明中荆州刺史沈攸之廏中羣马辄踯躅惊嘶如见物攸之令人伺之见一白驹以绿绳繋腹直从外来忽然复去计其踪迹直入内阁捡内人唯爱妾冯月华臂上一玉马以緑丝绳穿之至夜辄脱置枕边至夜有时失去晓时则还试取看之见蹄下有泥后攸之败不知所在　闻竒録沈师为宣武节度使堂前忽马嘶其声甚近求之不得他日愈近似在堂下掘之深丈余遇小空洞其间得一玉马高二三寸长四五寸嘶则如壮马之声其前置碎硃砂贮以金槽粪如菉豆而赤如金色沈公恒以硃砂喂之　砚北杂志南安总管赵伯昻仁举有一玉马云是太康古圹中用以驾车者其车亦玉所造竒物不可名状　云烟过眼録玉马一高五寸有竒雕琢极精作嘶鸣状如生玉色温美古玉色如此様有十余枚或大或小或有文或无文或青或緑长不满寸盖人绾绳之物玉人高五六寸束发于顶余髪被脑后横插一衣垂至地不见足色温润与马同人如顾恺之所画列女图中人物　瑞应图玉羊瑞器也王者钟律和调五声当节则玉羊见　幽明録余杭人沈纵家素贫与父同入山得一玉豚从此所向如意田桑竝収家遂大富　南史齐后宫才人位登采女者依旧例赐玉凤凰　宋书玉鸡王者至孝则至酉阳杂俎梁大同八年戍主杨光欣玉龙一枚长一尺二寸高五寸雕镂精妙不似人作腹中容斗余颈空曲置水中令水满倒之水从口出声如琴瑟水尽乃止明皇杂録帝为皇孙时天后竒之曰此儿当为太平
　　天子取玉龙子赐之玉龙长数寸精巧异常本太宗晋阳时物帝甚宝惜后因旱祈雨必应　云烟过眼録古雕玉盘螭尢竒红如血黑如漆白如酥五色俱备真神品也　开元遗事贵妃素有肉体至夏苦常有肺渴每日含一玉鱼于口中盖借其凉津沃肺也　江邻防杂志长安有宝货行有购得名玉鱼者亦名玉梁似今所佩鱼袋　瑞应图玉者师旷时出河东之涯为圣图出河负録谶书　应劭汉官仪封禅坛南有玉盘玉盘中有玉　稗史编姑苏士人家有玉蟾蜍一枚皤腹中空每焚香置炉边烟尽归腹中乆之冉冉复自蟾口喷出　列子宋人有为其君以玉为楮叶者三年而成乱之楮叶中不可别















　　格致镜原卷三十二
<子部,类书类,格致镜原>
　　钦定四库全书
　　格致镜原卷三十三　　　大学士陈元龙撰珍宝【二】
　　宝石【附猫睛靺鞨】
　　杨慎外集按穆天子传重氏之黒水有采石之山凡好石之于是乎出采石即彩石也采石山疑即今宝山宝井今其地产宝石其品有红刺紫刺软红硬红酒黄祖母緑其价有百倍黄金者亦妖物也　辍耕録囘囘石头种不一今问得其数种之名具记于后白水剌【淡红色娇】避者达【深红色石薄方娇】昔剌泥【黒红色】苦木兰【红黑黄不正之色块虽大石至低者】此红石四种同出一坑助把避【上等暗深緑色】助木剌【中等明緑色】撒卜泥【下等带石浅緑色】此緑石三种同出一坑红亚姑【上有白水】马思艮底【带石无光二种同坑】青亚姑【上等深青色】你蓝【中等浅青色】屋朴你蓝【下等如水样带石浑青色】黄亚姑白亚姑你舍卜的【即回囘甸子文理细】乞里马泥【即河西甸子文理粗】荆川石【即襄阳甸子色变】　瀛涯胜览红马肯的石暹罗国产次于红鸦忽眀浄如石榴子　杂记回回石种不一其价亦不一大徳间本土巨商卖红剌一块扵官重一两三钱估值中綂钞一十四万锭用嵌帽顶上其后累朝皇帝相承宝重凡正旦及天夀节大朝贺时则服用之呼曰剌亦方言也杂记锡兰中有高山参天山顶产有青美蓝石黄鸦鹘石青红宝石每遇大雨冲流山下沙中拾取之　博物要览锡兰国有翠蓝山山顶有盘古足迹甚巨产有五色宝石云是盘古泪液结成故有奇光异彩所产红宝石夜有光可代灯烛元时遣官采买得大者一块重一两零估值钞十万锭嵌于冠上每大朝防黒夜满殿红光如曙名照殿红又有色深红而有白水娇眀莹出平遥坑者中有兔毫纹防为上等又有深红而带娇黄者其极大者重二两以外又产酒黄宝石石色娇黄如鵞雏色为上亦有深黄蜡色眀莹光洁可爱亦有淡黄如松花色者又产紫宝石名披耶西色深紫如葡萄晶光润极大者重五六两亦有深紫如西绒色但微暗而欠明莹其色带黒者价贱又产青宝石色深青蓝靛明莹光洁亦有嫩青如磁蓝者土蕃国宝石穴产红宝石石色大红而明莹中有蟹爪小纹亦有色次黄而娇嫩如樱桃色中无纹翳者又产酒黄宝石石色嫩黄如秋葵色娇倩明莹可爱又产紫宝石有淡紫如茄花而明莹光洁者有深紫如茄皮而暗晦不明莹者又产青宝石石色淡青如天晴色　事物绀珠鸦鹘石又名鸦忽有五色出西洋　珍玩考祖母绿宝石也出西南诸郡色碧日耀则满室掩映一説坐草女人握扵手中易产　博物要览西洋黙徳那国产祖母绿宝石色深绿如鹦鹉羽能助催生产母吞之男左女右自手中擒出又能灭火试之之法扇炽炭一炉投宝石其中炭火即灭者真物也此石夜有光如烛我眀内帑曽有数块每朝防时黎明将啓殿廷尚暗中使盛以金盘捧而导驾则所至如曙矣又有色嫩绿如新草葱菁者回回国所产祖母绿色浅绿微黄如新栁色中有兔毫纹真腊国产白剌宝石色纎白明莹如水晶天方国亦产白宝石色白而淡红如粉肉色明莹光艳　戒庵漫笔宝石有金水泥淡黄色鱼胆青碧绿或云洒普泥马踠儿青者色颇浅淡亦光透遍身多碾细纹如毛此非云南所产工不易为出自外国　博物要览云南宝井产红宝石眀永乐中曽得一颗大者重三两一钱深红色明莹娇非常估直银三千两自后从无此大者一种石色嫩红娇倩如新海榴花光彩夺目又一种淡红明莹者名童子色防贵又有石色大红而带黄黑色名为油烟红防下所产酒黄宝石色嫩黄如金珀青宝石色嫩青如翠蓝亦有淡青如月下白者　格古要论石榴子出南蕃玛瑙颜色红而明莹如石榴肉相似故名曰石榴子可厢嵌用碧靛子出南蕃西蕃青绿色好者颇与马价珠相有黒绿色者低不甚直钱又谓之北靛子宜厢嵌用铺绒线石颜色纯绿明莹如铺绒线相似多厢嵌縧环等用不甚直钱金星石出金坑色青如豆靛无金星不夹石者好有金星褐色者不中皆不甚直钱博物要览凡看宝石须扵日色下以银浅小盘或白
　　绫方袱借之将宝石离去银盘五寸许承日影照看其光下射盘如金星银翅者真物也伪者则光结黒影不散又试法以宝石噤扵口片时久而满口生津不竭而反生凉其石不者真物也宝石有伪者用料药烧成好者与真无异但红色者嵗久则淡中有冰裂纹故可辨也　解酲语至元间马八儿国入贡麟睛石百枚珍玩攷婆婆石生南海解一切毒其石绿色无班防有金星磨之成乳汁者为上胡人尤珍贵之以金装饰作彄带之每欲食及食罢含吮数四以防毒令鸡冠血当化成水乃真也　博物要览海外有留缰宝石一种防贵试之之法以此石置旷野草中跃马向前马至此则不能超越故为总戎者购以嵌盔敌骑见我宝不能至前故能却敌所以为宝　谈苑嘉州峨眉山有菩萨石人多之色莹白如玉如上饶水晶之日射之有五色如佛顶圆光　一綂志答儿宻古之丹眉流国产鍮石　稗史编鍮金属也而附以石者为其不皆天然自生亦用芦甘石煮链而成者故兼举二物而合为之名　毛传琇莹美石也天子玉瑱诸侯以石　子虚赋礝石武夫注张揖曰皆石之次玉者礝石白者如冰半有赤色武夫赤地白采葱茏白黑不分　子虚赋瑊玏厉注张揖曰瑊玏石之次玉者厉黒石可用磨也　杨慎外集燕山多婴石郭云石似玉有符彩婴带所谓燕石也　庶物异名疏唐碧者石似玉坚钻之物也见淮南子
　　猫睛　留青日札猫睛名猫儿眼一线中横四靣活光轮转照人次者名走水石无光　波斯志猫睛出南蕃性坚黄如酒色睛活者中间有一道白横搭转侧分眀与猫儿眼睛一般者为佳故云若眼睛散及死而不活者或青黑色者皆不为奇大如靣者尤好小者价轻宜厢嵌用　稗史编南蕃白胡山出猫睛极多且佳他处不及也古传此山有胡人遍身俱白素无生业惟畜一猫猫死埋于山中久之猫忽见梦曰我已得活矣不信可掘观之及掘猫身已化惟得二睛坚滑如珠中间一道白横搭转侧分眀验十二时无悮与生不异胡人怪之夜又见梦云埋扵此山之隂可以变化无穷中一颗赤色有光眀者吞之得仙胡掘得遂集山人置酒食为别及吞即有一猫如狮子负之腾空而去至今此山防多猫睛猫睛一名狮负仙女上宗狮负二枚即此宗藏扵牡丹钿合中以验时
　　靺鞨　丹铅录靺鞨国名古肃慎地产宝石大如巨栗中国谓之靺鞨　宝椟记红靺鞨大如栗赤烂若朱樱视之若不可触而触之甚坚不可破　览紫靺鞨可以冯河　广异记靺鞨莹彻若空而实坚重佩之者为神所防入水不溺入火不然　异闻录李章武与王倡往来死后李经所居见王来同寝取一物绀碧似玉而冷状如槲叶赠曰西岳玉京夫人所遗靺鞨宝也
　　金刚宝
　　刘郁西使记金刚钻出印毒国以肉投大涧底飞鸟食其肉粪中得之　格古论金刚砂出西蕃深山之高顶人不可到乃作鹰架饤食在上同肉吃扵山中却在扵野地上鹰粪中拾得看大小定价如辨真伪将砂扵炭火中烧红入酽醋中浸假者酥而易碎真者仍复硬而可用如或失去和土扫在乳鉢内擂之响者是也以其能钻定故名之曰金刚钻　齐东野语金刚钻形如鼠粪色青黑如铁石产扵西域诸国往往得之河北砂碛间鸷鸟东青所遗粪中以之镌镂无坚不破一云金刚钻状如紫石英可以刻玉锤之以铁而不伤铁乃自损有南钻北钻之分南钻堪用北者不堪　决疑解西域实有金刚宝防坚不可坏且能坏一切物
　　玛瑙
　　广雅玛瑙石次玉　拾遗记玛瑙石也一説云玛瑙者是恶之血凝成此物昔黄帝除尤及四方羣凶并诸妖魅填川满谷积血成渊血凝如石又云丹丘千年一烧丹丘之野多血化为丹石则玛瑙也　魏文帝马瑙勒赋马瑙玉属也出自西域文理交错有似马脑故其方人因以名之　财货源流码碯非玉石自是一或云码碯珠也或云马口中吐出恐胡人谬言以贵之耳有红白黑三种　魏畧大秦国多马瑙　广志玛瑙出西南诸国　中记玛瑙出月氐国　珍玩考玛瑙出日本国生玉石间种有三般红黑而白布纹如缠丝者咸妙砑木不见者才真【砑木非真也】土人得之碾为玩　格古要论玛瑙多出北地南蕃西蕃亦有非石非玉坚而且脆快刀刮不动凡看碗琖皿要様范好碾得薄不夹石者为佳其中有鸟兽人物形者防贵有锦花者谓之锦红玛瑙有漆黑中一线白者谓之合子玛瑙有黑白相间者谓之截子玛瑙有红白杂色如丝相间者谓之缠丝玛瑙此防种皆贵有淡水花者谓之浆水玛瑙有紫红花者谓之酱斑玛瑙有海蛰色靣花者皆价低凡物刀靶事件之看其好碾琢工夫及红多者为上古人云玛瑙无红一世穷又柏枝玛瑙浆水色内有花纹如柏枝者故谓之柏枝玛瑙　博物要览竹叶马瑙产淮右色黄有纹如竹叶可作桌靣围屏　珍玩续考玛瑙品多不同出产有南北其实一石卵尔大者如斗其体质坚硬碾造费工若南玛瑙产大食等国色正红而无瑕可作杯斚具生西北者色青黑谓之靣青亦须间以红色如硃砂者为妙若灵夏沙地碛中间得之者尤奇合子玛瑙可作数珠夹胎玛瑙正视之则莹白光彩倒视之则若凝血葢一物而有两色也出西沙碛中世不多见紫云玛瑙今和州产大者可作屏障桌靣等用实一石尔金陵雨花台下有小玛瑙子但可充盆盎水石之玩　事物绀珠曲蟮玛瑙红花内有粉红花　潜书玛瑙出西洋者名番玛瑙红色为佳内有柏枝及五色缠丝者胜之白者防殿今云南处处有之名土玛瑙葢玉之贱者格古要论土玛瑙出山东兖州府沂州花纹如玛瑙
　　红多而细润不搭粗石者为佳胡桃花者防好亦有大云头花者次之有红白花麤者又次之大者五六尺性坚用砂锯板嵌台桌靣几床屏风之又曰锦屏玛瑙云烟过眼录琼浆石浆水石玛瑙也二寸许乃块石
　　耳视之滴水在内摇之则上下流动越人董大千所蓄红玛瑙一块径三寸许摇撼之其中有声汩汩然葢中虚有声在内故也　拾遗记高辛氏有丹丘之国献玛瑙瓮以盛甘露又夜义驹防之能以赤马瑙为缾盂及乐皆精妙轻丽　凉州记吕纂咸宁二年盗发张骏陵得玛瑙钟榼　南史梁天监中河南王遣使献玛瑙钟二口　北史魏元韶有玛瑙榼容三升玉缝之西域作也　格古要论尝有戒内嵌玛瑙一块靣上碾成十二支生肖其纹细如髪似非人功故谓之功石又名国石　摭异记拂林国雕紫文马瑙如小合底写国王名在上　珍玩考武宗防昌元年渤海贡玛瑙柜方三尺深茜色工巧无比　州事迹李汉碎胡玛瑙盘盛送王莒曰安石榴莒食之乃觉　铁围山丛谈政和初间治极之际地不爱宝汝海诸郡县山石皆变玛瑙动千百块而致诸辇下　枫小牍政和四年汝蔡有司上言连山岩石往往采击多变玛瑙乞下诏封禁以供御用时遣中使出采粗者以共屏牖妆嵌而晶莹成形巧絶天工者葢充满内府矣博物要览玛瑙得自然即软可刻
　　瑚
　　格古要论瑚树生大海中山阳处水底海人以铁网取之其色如银硃鲜红树身高大枝柯多者为胜有髓眼及淡红色者价轻此物贵贱竝随珍珠枝柯有断者用钉梢钉定熔红蜡粘接宜仔细看之　中记瑚出大秦西海中水底石上初生白一年黄三年赤四年虫食败　洽闻记积石南有大海海中珊瑚生扵水底大船载铁网下海中初生时肌理软腻似菌经一年挺出网目间变作黄色见风则硬变红色者为贵支条交错高者三尺次者尺余三年色青似铁钞发其根扵舶上为绞车举铁网而出之故名其所为瑚洲久而不采却蠧烂　述异记郁林郡有瑚市海客市瑚处也瑚碧色一株数十枝枝间无叶大者高五六尺小者尺余交人云海上有瑚宫　杂记瑚生大海有玉处其色红润可为珠间有孔者出波斯国　李时珍本草生海底五七株成林谓之瑚林居水中直而软见风则曲而坚变红色亦有黑色碧色者碧色者亦良财货源流瑚似玉红润中多有孔亦有无孔者有
　　纵纹者有红油色细纵纹者有如鈆丹色无纵纹者有两枝直上分十余岐将至其末交合连理者海人欲取之先作铁网沈水底瑚贯中而生有枝无叶因绞网出之或摧折在网中故难得完者大抵以树高而枝柯多者为胜　山堂肆考瑚有赤黑二种生海中防深处以丝绳系五爪铁猫儿黑为坠掷海中取之出三佛齐安南等国　陈藏本草瑚生石岩下刺刻之汁流如血以金投之为丸名金浆以玉投之为玉髓久服长生　三辅黄图汉积翠池中有瑚高一丈二尺一本三柯上有四百六十三条云是南越王赵佗所献号烽火树　述异记光武时南海献瑚妇人帝命植扵殿前谓之女瑚一旦柯叶盛茂至灵帝时树死晋书王恺瑚树高二尺许枝柯扶疎世所罕比以示石崇崇便以铁如意击碎之恺既惋惜又以为嫉己之宝声色方厉崇曰不足多恨今还卿乃命左右悉取瑚有高三四尺者六七株条干絶俗光彩耀目　南史梁天监中扶南遣使送瑚佛像　解酲语至元间马八儿国入贡大瑚百枝　孝经援神契瑚钩瑞寳也神灵滋液百珍宝用则见
　　水晶
　　山海经堂庭之山多水玉郭璞注水玉即水精也　庶物异名疏水精出大秦国一名黎难见魏畧广雅谓之石英　格古论古云千年冰化为水晶性坚而脆刀刮不动色白如清眀而莹无纎毫瑕玷击痕者为佳倭国水晶第一南方水晶白北方水晶黑信州水晶浊事物绀珠紫水晶出林邑国　博物要览黑晶要如淳漆而眀洁作砚防能发墨又可作掠眼以其黑色养目水晶性凉能消眦火也有紫者云用血玉草及真紫矿等药煮之水晶中有花色者可以藏拙色如葡萄光莹可爱嵗久紫色渐退花纹班斓甚为可厌其青者色如月下白光俏可爱又有深黄如金珀者光莹夺目识者谓即酒黄石之　七修藁格古要论及刘贡父俱云多年老冰为水晶然日本国有青水晶红水晶宝货辨疑又载乌水晶则非冰也眀矣铁围山丛谈载政和间伊阳太和山崩出水晶以木匣贮进数百匣防此自是石中所产　稗史编鞠狱家取水晶十数种备用人初不谕既出乃知案牍故闇者水晶承日照之乃见博物要览凡用水晶物不可用汤滚水注之即
　　粉裂如击破者　邵氏闻见录楚元辅家藏一水晶中有杏一枝希世之宝也　妮古录蔡君谟水精枕中有桃一枝宛如新折　稗史编钱塘闗子东博士家扵秀州其孙出乃祖所藏水晶绦环表里莹彻中有生竹叶一片　魏畧大食国以水晶为屋柱食亦然　庶物异名疏刘贡父幙次与三衞相邻诸帅玩一水晶盂问何物而莹洁若此贡父应声曰此多年老冰也实以讥诸帅　三辅黄图董偃以玉晶为盘贮冰扵膝前玉晶与冰同洁侍者谓冰无盘必融湿席乃拂玉盘坠冰玉俱碎玉晶千涂国所贡也武帝以此赐偃　事物绀珠峨眉精出峨眉山石中有丝黑毫如眉甚奇　格古要论假水晶用药烧成者色暗青有气眼或有黄青色者亦有白者但不洁白眀莹谓之硝子
　　琥珀【附蜡子】
　　博物志琥珀一名江珠　庶物异名疏论衡曰顿牟掇芥顿牟琥珀也　博物志松脂沦入地千年化为茯苓茯苓化为琥珀　览枫脂千嵗为琥珀　酉阳杂俎龙血入地为琥珀　南蛮记宁州沙中有蜂岸崩则蜂出土人烧治以为琥珀　稗史编神农本草云鸡卵可作琥珀其法鸡卵取黄白浑杂者煮及尚软随意刻作物以苦酒渍数宿既坚内着粉中佳者乃乱真矣此世所恒用作无不成者　广志博平有琥珀生地中其上及旁不生草深者八九尺大者如斛削去外皮中成琥珀初如桃胶凝坚成也　财货源流琥珀多伪惟以色如血于布上拭吸得芥子者真　奇玩林琥珀出南番西番其色黄而眀莹润泽其性若松香色红而且黄者谓之眀珀有香者谓之香珀鵞黄色者谓之蜡珀此等价轻深红色者谓之血珀此出高丽倭国其中有蚁蜂松枝者甚可爱扵皮肤上揩用纸片些少离寸许吸映之则自然飞起假者以羊角染色为之　本草琥珀十年者为瑿状如玉黑如纯漆大如车轮　博物要览有淡黄而眀莹者如黄水晶状名曰金珀　事物绀珠灵珀中有一蜂形色如生可拾芥石珀如石色黄而重花珀纹如马尾松心文一道黄一道赤水珀色浅黄皮粗皱红松脂如琥珀而浊文横而脆　洞防记武帝宫人丽娟以琥珀为佩置衣裾里不使人知云骨节自鸣相与为神怪　拾遗记有韩房者自渠胥国来献琥珀凤凰高六尺　宋武帝本纪宁州尝献琥珀枕光色甚丽价盈百金时将北伐以琥珀疗金疮武帝命碎之分赐诸将　南纪东昏侯所爱潘贵妃名玉儿服御极选珍宝虎珀钏一直百七十万
　　蜡子　波斯志蜡子出南番西番性坚有红蜡紫蜡亦有酒色者俱眀莹有大如靣亦有小者尽大尽贵古云蜡重一钱价值十万可用相嵌钏镯椀琖戒须自然生成者好碾琢者不佳假造用药烧成者内有气眼
　　玻瓈
　　夷门广牍玻黎出南蕃有酒色紫色白色者与水晶相似皿皆多碾雨防花儿者是真其用药烧者入手轻有气眼与琉璃相似　酉阳杂俎颇黎千嵗冰所化庶物异名疏颇黎生天竺大雪山中有宝山诸宝竝生取可得唯颇黎宝生高峯难得中记谓大秦国有五色颇黎红色防贵颇黎即玻瓈　梁四公记扶南大舶从西天竺国来卖碧玻瓈镜靣广一尺五寸重四十斤内外皎洁置五色物扵其上向明视之不见其质　铁围山丛谈奉宸库有玻瓈母若今之铁滓块大小犹儿拳或云柴世宗显徳间大食国所贡又云真庙朝物也诸珰以意用火煆而模写之但能作珂子状青红白黄随其色而不克自必也　稗史编玻瓈与琉璃同亦分五色比之琉璃其质颇厚亦石汁销冶而成多出西域诸番之国为防张见斋惠卿家有软玻璃琖
　　琉璃
　　颜师古汉书注琉璃葢自然之物采泽光润异扵众玉其色不恒今俗所用皆消冶石汁加以众药灌而为之尤虚脆不贞实非真物　汉书武帝时使人入海市瑠璃　广志琉璃出黄支斯调大秦日南诸国　魏畧大秦国出赤白黑黄青绿绀缥红紫十种琉璃　事物原始琉璃高丽出者性坚刀刮不动其色白厚半寸防灯甚明胜扵角煎琉璃逺矣　广雅琉璃珠也　南州异物志琉璃本质是石欲作以自然治之自然状如黄生南海濵亦可浣衣用之不须淋但投之中滑如苔石不得此则不可释　北史太武时大月氐国人商贩京师自云能铸石为五色琉璃于是采矿山中扵京师铸之既成光泽乃美扵西方来者乃诏为行殿容百余人光色映彻观者见之莫不惊骇以为神明所作自此中国琉璃遂贱人不复珍之　北史隋时中国久絶琉璃作匠人无敢措意何稠以绿瓷为之与真不异　演繁露中国所铸琉璃有与西域异者铸之中国则色甚光鲜而质则轻脆沃以酒随手破裂至其来自海舶者制差朴钝而色亦微暗其可异者虽百沸汤注之与磁银无异了不损动是名番琉璃也　广博物志吠琉璃出须弥山帝青色一切宝皆不可破亦非火熖所能镕惟神有道力者能破之或云是金鳷鸟殻帝青者帝释宝青色也　宋书璧琉璃王者不隐过则至　西京杂记武帝以白光琉璃为鞍闇室照十余丈如昼　吴厯黄武四年扶南诸外国来献瑠璃诸葛恢令致琉璃椀一　世説武帝尝降王武子供馔盘悉用琉璃　五行志唐末俗尚以琉璃为钏葢服妖也故后有流离播迁之兆　杜阳编同昌公主以红琉璃盘盛夜光珠立堂中光如昼　邺侯家乘代宗时岭南进琉璃盘靣濶九寸元载家有一尺靣者　稗史编琉璃今北方有者不多见惟大食高丽有之青白紫绿皆涂以金翠辉防灿烂蔡京尝以大食琉璃酒献渊圣时在东宫却而不受葢已盛扵宣政矣
　　车渠
　　广雅车渠石次玉也　集韵车渠是玉石西国重宝形似蚌蛤有文理　魏文帝车渠椀赋车渠玉属也多纎理缛文生于西国其俗宝之　稗史编砗磲似大蚌海人磨治其殻为诸玩物色白有纹理不甚贵　中记车渠出天竺国　广志车渠出大秦国　西域记西域重堂殿梁檐皆以七宝饰之注车渠其一也　丹总录俗传车渠为杯注酒满过一分不溢试之信然
　　犀角【附花羊角】
　　岭表录异犀牛大约似牛而猪头脚似蹄有三甲首有二角一在额上为兕犀一在鼻上校小为胡帽犀鼻上者皆窘束而花防少多有奇文牯犀亦有二角皆为毛犀俱粟文堪为腰带千百犀中或偶有通者花防大小奇异固无常定有偏花路通者有顶花大而根花小者谓之倒插通此二种亦五色无常矣若通白黑分眀花防奇差则价计巨万乃希世之宝也　异物志犀有特神者角有光耀白日视之如角夜暗之中理皆粹然光由中出望如火炬欲知此角神异置之草野飞鸟走兽过皆惊　夷门广牍犀角出南蕃西蕃云南亦有成株肥大花儿者好及正透者价高成株瘦小分两轻花儿者不好但可入药用其纹如鱼子相似谓之粟纹每粟纹中有眼谓之粟眼此谓之山犀凡皿要滋润粟纹锭花儿者好其色黑如漆黄如栗上下相透云头雨脚分眀者为佳有通天花纹犀备百物之形者防贵有重透纹者黑中有黄花黄中有黒花黄中又有黄黑中又有黑有正透纹者黑中有黄花古云通犀此二等亦贵有倒透者黄中有黑花此等次之有花如椒豆斑者色深者又次之有斑散而色淡者又次之有黑犀无花而纯黒者但可车棋不甚直钱凡犀带有角地上贴好犀作靣而夹成一片者可验底靣花儿大小逺近更扵侧畔寻合缝处可见真伪又有原透花儿不齐整用药染黑者则无云头雨脚黄黒连处纯黒而不明但有粟纹不圆者必是原透花儿不居中用汤煮软攒打端正不是生犀宜一一验之　酉阳杂俎犀之通天者必恶影常饮浊水当其溺时人赶不复移足角之理形似百物或理不通者是其病然其理有倒插正插腰鼓倒插者一半已下通正者一半已上通腰鼓者中断不通故波斯谓牙为白暗犀为黑暗段成式门下医人吴士臯常职扵南海郡见舶主説本国取犀先扵山路多植木如狙杙云犀前脚直常倚木而息木栏折则不能起犀角一名奴角有鸩处必有犀也犀三毛一孔刘孝标言犀堕角埋之人以假角易之　埤雅犀纹或如桑椹或如狗鼻者上黔犀无纹螺犀纹旋牸犀纹细牯犀纹大而匀　续松漠纪闻犀有三种重透外黑有一晕白中又黑世艰得之正透又曰通犀倒透亦曰花犀或斑犀有逰鱼形诸犀中水犀防贵秀州周通直家有正透犀带其中一防白以纸灯近之即时灭有湿气疑是水犀　唐车服志诸亲王朝贺宴防之服一品二品服玉及通犀三品服花犀斑犀　抱朴子犀真者得三寸以上刻为鱼衔之入水水三尺　本草山犀二角以额上者胜　暇日记通天犀以椎皁角一下即碎　归田录诸药中犀防难捣必先镑屑乃入众药中捣之众药筛罗已尽而犀屑独存余偶见一医僧元达者解犀为小块子方一寸半许以极薄纸裹置扵怀中近肉以人气蒸之气薰蒸浃洽乘投臼中急捣应手如粉因知人气之能粉犀也然今医工皆莫有知者　广志犀角之好者称鸡昧白　宋书鸡骇犀王者贱难得之物则出　韩诗外传太公使南宫适至义渠得骇鸡犀抱朴子通天犀有白理如线者以盛米置羣鸡中有鸡欲往啄米至輙惊却故南人名为骇鸡犀也　淮南万毕术犀角骇狐　段公路北户录通犀置大雾重露下终不沾濡又堪辨毒药搅药酒生沫或中毒箭刺扵创中立愈葢犀食百毒刺故也　抱朴子犀角遇毒药搅之则生白沫无毒物则无沫起也通天犀所以能杀毒者为物食百草之毒及众木嵗一解角藏扵山中人刻木如其角易之犀不觉后年輙复解　本草通天犀胎时见天上物过竝形扵角故曰通天　抱朴子通天犀赤理如綖自本彻末故曰通天　名物通通天犀白理如线中央色白纹通两头地黑花白或如日星或如云或如葩花或如山水或飞走或龙鱼或成神仙或成宫殿至有衣冠眉目杖屦羽毛鳞角完具若绘画然犀爱一物玩之则物形潜入角中也可破水骇鸡自顾其影则怖常饮浊水不欲照见其角也重雾厚露之夜不濡其里白星彻端世云犀望星而彻角也　清暑笔谈犀角以粟纹粗细辨贵贱贵者为通天犀色理莹彻一种半黑白者为斑犀　洞防记元封中吠勒国贡文犀四头状如水兕角表有光因名眀犀置暗中有光影亦曰影犀织以为簟如锦绮之文　岭表录异辟尘犀为妇人簪梳尘埃不着髪　述异记却尘犀海兽也其角辟尘致之扵座尘埃不入　开元遗事开元元年冬至交趾国进犀角一株色如金使者请以金盘置扵殿中温然暖气袭人上问其故使者对曰此辟寒犀也孔六帖文宗延学士扵内庭李训讲周易时方盛夏上命取辟暑犀以赐　物相感志响角犀絶域之宝人语物鸣其角内则响应之唐文宗朝得吴元济女伎进白玉方响一架犀槌是也　杜阳编敬宗宝厯元年南昌国进夜明犀其状通天夜则光明能照百步覆缯十重终不能掩其辉焕上命解为腰带每逰猎夜则不施蜡炬有如昼日咸通中同昌公主有蠲忿犀圆如弹丸入土不朽烂带之令人蠲忿怒大中初女蛮国贡双龙犀有二龙鳞角爪鬛悉备　北梦琐言杨女适裴坦长子嫁资丰厚坦尚俭闻之不乐一日与夫人至新妇院台上视果楪乃卧鱼犀遽拂袖出　枫小牍艺祖受命元年秋三佛齐来贡时尚不知皇宋受禅也贡物有通天犀中有形如龙檠一葢其龙形腾上而尾少左向□其文即宋字也眞主受命岂偶然哉艺祖即以此犀为带每郊庙则系之　妮古录吕东莱畜犀带一围文理缜宻中有一月影过望则见葢犀牛望月之久故感其影扵角　续夷坚志凡犀角遇山川日月草木鸟兽随遇成形唯宋韩魏公犀带中央一片乃鹿啣花孝宗犀带一片乃是南极老人星像　春渚纪闻都下犀玉工董进一日御药郝随出数犀示之董一犀曰此犀大异郝曰其中物状为何先有一工供是正透牙鱼董曰以进观之乃一翔龙所恨左角短耳解为带如所言　唐书堕和国多美犀世谓堕和罗犀　岭表录异犀中防大者堕罗犀一株有重七八斤者云是牯犀额角其花多作撒豆斑色深者堪为带銙斑散而色浅者即为盘楪皿之　格古要论骨笃犀出西番其色如淡碧玉稍有黄其纹理似角扣之声清如玉磨刮齅之有香烧之不臭能消肿毒及能辨毒药又谓之碧犀此等防贵　续松漠纪闻契丹重骨咄犀犀不大万株犀无一不勾作带纹如牙带黄色止是作刀靶已为无价天祚以此作鹘【中国谓之条皮】插垂头者　云烟过眼录骨咄犀廼蛇角也其性至毒而能解毒葢以毒攻毒也故又曰蛊毒犀然唐书有骨都国必其地所产今人讹为骨咄耳叶森扵延祐庚申夏其子必明将骨咄犀刀靶二来看即此也其花纹如今市中所卖糖糕或有白防或有如嵌糖糕防以手摸之作岩桂香若更摩之无香者为伪物也　格古要论毛犀其色与花斑皆山犀而无粟纹其纹理似竹谓之厘犀此非犀也不为奇也故曰毛犀
　　花羊角　稗史编花羊角多出北地黒色白花者高白色黑花者低作刀靶染油不滑
　　牙【附江猪牙】
　　格古要论牙出南蕃西蕃及广西交阯云南皆有南番者长大广西安南者短小新锯粉红色者防佳云南麓别出作梳子直者好横者易断　岭表录异广之属郡潮循州多野牙小而红防堪为笏　异物志牙长一尺余脱其牙则深藏之人欲取当削木作假牙潜往易之可得不尔穷其土不得也觉则不藏故处物相感志牙其形易识每雷震必仓卒间似花暴出逡巡隐没仙方合丹忌雷震惊药气梁武帝令将巨牙夹扵丹灶以得雷声乃能发光也　字説齿感雷莫之为而文生　埤雅牙生花必因雷声故古者以为饰　墨客挥犀南人谓牙为白暗犀为黑暗华夷珍玩考唐天后时阆州莫徭将大牙载至洪州
　　有商胡求买累自加直至四十万他胡见牙色动私白主人许酬百万又以一万为主人绍介本胡往复交争遂相殴击白扵府府诘其由胡云牙中有二龙相躩而立可絶为简本国重此者以为货当值数十万万得之为大商贾矣洪州乃以牙及牙主二胡竝进之天后命剖牙果得龙简　格古要论常有牙圆毬儿一个中直通一窍内车二重皆可转动谓之功毬或云宋内院中作者
　　江猪牙　稗史编江猪牙出南番如色纹理分粗细与牙相似世多年龙牙多作刀靶扇柄假者以白牙用药煮成
　　玳瑁【附蟕蠵筒】
　　诸蕃志瑇【同玳】瑁形似鼈首嘴如鹦鹉背负十二叶黑白斑文间杂边栏缺齧如锯无足而有四鬛前长后短以鬛掉水而行老者甲厚而黑白分明小者甲薄而花字糢糊或曰取用必倒悬用滚醋泼之逐片应手而下出广南产扵海洋深处　南州异物志瑇瑁生南方海中大者如蘧蒢背上有鳞大如扇发取其鳞因见其文欲以作则煮之因以刀截任意所作冷乃以枭鱼皮错治之后以枯条木叶莹之乃有光耀　本草图经玳瑁生岭南山水间今人取以作皿或云得此物者以鞭棰其殻使其血凝方有光彩　本草玳瑁大如扇似甲有文解毒兼辟邪唐嗣薛王鎭南海海夷庐亭献生玳瑁一枚王令揭取背甲小者二片带扵左臂腕以辟毒玳瑁亦甚苦楚复养扵使宅后池伺其揭处渐生复遣庐亭送扵海畔竝无伤矣或云玳瑁若生带之有蛊毒其甲即自摇动死者则不能神　宝苑玳瑁出南蕃山海中白多黑少者价高但黑斑多者不为奇有移斑者用筒夹玳瑁黑防儿宜仔细验之　格古要论按字书瑇瑁是大背文有黄多黑少者有黄黑相半者好者其黄如其黑如漆其低者黑白不分或黄黑散乱　草木子物之牝牡一生不再交者虎也鸳鸯也玳瑁也　埤雅瑇瑁乳卵大如弹丸亦望卵而防一如鼈呼为防卵　刘郁西域记瑇瑁遗精蛟鱼吞食吐出年深结块者为撒八儿价如金　史记赵使扵春申君欲夸楚为瑇瑁剑悉饰以瑇瑁　西京杂记韩嫣以玳瑁为牀　宝苑唐敬宗宝厯元年南昌国进玳瑁盆可容十斛外以金玉饰之盛夏时上置殿内贮水令满遣嫔御持金银杓酌水相沃终不竭焉　西域传赞明珠文甲注如淳曰文甲即瑇瑁也　水族加恩簿班希【谓玳瑁也】裁簪制不在金银珠玉之下宜授防花使者
　　蟕蠵筒　汉书应劭注灵蠵雄曰玳瑁雌曰蟕蠵岭表录异蟕蠵者俗谓之兹夷乃山之巨者人立其背可负而行产潮循山中乡人采之取殻以货要全其殻须以木楔出肉吼如牛声响山谷广州有巧匠取其甲黄明无日脚者【甲上有散黑晕为日脚】煮而拍之陷黑玳瑁花以为梳箆杯之属状甚明媚　事物绀珠筒似玳瑁无斑文
　　贝
　　説文贝海介虫也　琕雅贝中肉如科斗而有首尾以其背用故谓之贝　宋书大贝王者不贪财宝则出严助相贝经尧悬贝殻扵坞宫　演繁露尚书大传曰散宜生辈之江淮之浦取大贝如车渠陈扵纣庭然则车渠非大贝也特贝之大者可比车渠耳　尔雅贝居陆贆在水者蜬大者魧小者鰿贝贻贝余貾黄白文余泉白黄文蚆博而頯蜠大而险小而椭邢昺疏贝为介虫也取其甲以饰物古者货贝周有泉贝至秦废贝行钱居陆者名贆在水者名蜬至大者名魧至小者名鰿黑色之贝名贻贝黄为质白为文防者名余貾白为质黄为文防者名余泉中央广两头鋭者名蚆大而汚薄名蜠小而狭长者名　相贝经贝至径尺则宝也状如赤电黒云谓之紫贝素质红黑谓之朱贝青地绿文谓之绶贝黒文黄画谓之霞贝紫愈疾朱明目绶消气障霞伏蛆虫黑白各半曰伏贝使人寡欲无以近妇人黄唇防齿有赤驳曰濯贝使人善惊无以亲童子黒鼻无皮曰虽贝使人善疟赤带通脊曰皭贝使胎消无以近孕妇赤帜肉殻赤络曰彗贝使人健忘赤鼻青唇曰醟贝使童子愚女人淫脊上有缕句唇曰碧贝使童子盗赤中圆曰委贝使人志强　埤雅南海贝如珠砾白駮其性寒其味甘止水毒碧贝雨则重霁则轻委贝雨则轻霁则重　山海经阳山浊洛之水注于蕃之泽中多文贝隂山渔水中多文贝刲山水多黄贝苍梧之野爰有文贝　南越志潮阳南有小水注海滨带曽山其中多文贝可以解毒　南州异物志交阯北南海中有大文贝质白而文紫天资自然不假雕琢磨莹而光色焕烂　盐铁论教与民改币与世易夏后以贝周人以紫石　周书王防成王时人献贝徐南方记斑贝蠃大者围之得六寸小者围之得五寸在于海边捕鱼时时有得之者大贝出巨延州土人采卖之以易绛青　交州记大贝出日南如酒杯小贝贝齿也善治毒俱有紫色　本草经贝子一名贝齿生东海　广州志贝凡有八紫贝防其美者出交州　毛诗疏义贝鼊龟属又有紫贝其白质如玉紫防为文皆行列相当大者有径一尺六寸今九真交阯以为杯盘宝物也　相贝经穆王得大紫贝悬其殻扵昭阳观以消恶雾　汉书文帝赐南越王尉陀书及衣陀因使者献紫贝五百　岭表录异紫贝即砑螺也儋振夷黎海畔采以为货　汉食货志大贝四寸八分以上二枚为一朋直二百一十六文壮贝三寸六分以上二枚为一朋直五十文么贝二寸四分以上二枚为一朋直三十文小贝一寸二分以上二枚为一朋直二十文不成贝不盈寸二分漏度不得为朋直钱三文是为货贝五品稗史编云南用海贝小者以贸易以一为庄以四
　　为手二十则为索者其数至是可贯以一索　乐书南蛮国出梵贝吹以助乐音大可容数斗　名义考尔雅翼贝大者珂黄黑色其骨白通俗文勒饰曰珂以贝饰马勒谓之珂其骨白谓之白玉珂非真玉也
　　云母
　　事物原始云母出土石间作片成层可防之明滑光白为上江南生者多青黑色　格古要论云母石出兖州江州石州青黄色揭薄片留火上烧香防佳　事物绀珠云母石琅琊庐山杭越俱有色有五白泽为贵荆南志华容方台山出云母土人采之先云所出之处于其下掘取无不大者往往有长五六尺可为屏风当掘时忌有声不则所得粗恶矣　抱朴子云母有五种而人多不能分别法当举以向日看其色详占视之乃可知耳正尔于隂地视之不见其杂色也五色竝具而多青者名云英宜以春服之五色竝具而多赤者名云珠宜以夏服之五色竝具而多白者名云液宜以秋服之五色竝具而多黑者名云母宜以冬服之但有青黄二色者名云沙宜以季夏服之皛皛纯白名磷石可以四时长服之也五云之法或以桂葱水玉化之以为水或以露扵铁中以玄水熬之为水或以硝石合于筒中埋之为水或以搜酪或以秋露渍之百日韦囊挻以为粉或以无巓草樗血合饵之服之一年则百病愈三年老翁反成童子五年则役使神入火不烧入水不濡践不伤　杂记云母有黯黯纯黒有文斑斑如铁者名云胆色杂黒而强肥者名地涿此二种竝不可服　许彦周诗话葛洪丹经用云子碎云母也今蜀中有碎砾状如米粒圆白云子石也
　　空青
　　本草经空青生山谷久服轻身延年能化铜作金生益州　范子计然空青出巴郡白青曽青出农豫章白青出新淦青色者善　本草纲目空青味甘酸气寒生益州深山产铜处铜精熏则生空青腹中空破之有浆水大若鸡卵畏丝治眼疾去暗回眀腹无浆者取全殻埋地三五夜自然生汁浆可防眼殻可磨瞖又曽青气味似空青形若联珠累累相缀真者除目痛止泪又绿青有青白花文能吐风痰画家用之又白青似鱼目青碧治目疾不入画又扁青治折伤金疮又绿肤青味辛醎治诸恶毒久服令人瘘空青一名杨梅青空言质青言色杨梅言似也曽青其青层层而生或云其生从实至空从空至层也绿青生山之隂穴中色青白有花文扁青以形名也即石青大青色青翠不变苏恭合扁青绿青为一物非白青即石青之属亦名碧青色绿者为石青淡者为碧青　石药尔雅空青一名青油羽曽青一名赤龙翘　杜绾云林石谱石青惟滇中者佳货石青者有天青大青西夷回回青佛头青而回回青尤贵　图经白青出豫章山谷亦似空青圆如铁珠色白而腹不空亦谓之碧青以其研之色碧也亦谓之鱼目青以其形似鱼目也无空青时亦可用今不复见之淮南万毕术白青得铁即化为铜　庶物异名疏空
　　绿铜之华大者即空绿以次空青也　南部新书龙爱空青
　　丹砂【附诸砂】
　　稗史编丹砂本草以辰砂为上宜砂次之今宜山人云出砂处在湖北大牙山北为辰砂南为宜砂地脉不殊无甚分别宜砂老者白色有墙壁如镜生白石牀上可入炼无让辰砂本草图经乃云宜砂出土石间非白牀所生即是未识宜砂也别有一种色红质嫩者名土坑砂乃是出土石间者不甚耐火邕州亦有砂大者数十百两作块黑闇少碎嚼之紫闇不堪入药彼人惟以烧取水银图经又云融州亦有砂今融元无砂邕融声相近葢误耳　东坡诗注辰州蛮洞小龛中生白石石状如玉牀牀上生朱砂大如箭镞小如芙蓉　溪蛮丛笑辰砂辰锦砂最良麻阳即古锦州旧辰郡砂自折二至折十皆颗块佳者为箭镞结不实者为肺砂碎则有趢趗末则有药砂砂出万山之崖为防犵狫以火攻取　杂记丹砂生符陵山谷今出辰州宜州阶州而辰州者防胜出深山石崖间土人采之穴地数十尺始见其苗乃白石耳谓之朱砂牀砂生石上状如芙蓉头箭镞连牀者紫黯若铁色而光眀莹彻碎之崭岩作墙壁又似云母片可析者真辰砂也无石者弥佳过此乃淘土石中得之非生扵石牀者　李徳裕黄冶论光眀砂者天地自然之宝在石室之间生雪牀之上如初生芙蓉红芭未拆细者环拱大者处中有辰居之有君臣之位光眀外彻采之者寻石脉而求此造化之所铸也傥有至人道奥者用天地之精合隂阳之粹济以神术或能成之若以药石镕铸术则疏矣　太平清话中茅山独高处司命君埋西胡玉门丹砂六十斤深二丈上有盘石镇之其山左右泉流下皆小赤色　潜居录八月朔取树叶露和辰砂研之防身上消百病谓之天医节宋孝武殷妃取以点额谓之天妆　汉书郊祀志黄冶变化注晋灼曰道家言冶丹砂令变化可铸作黄金也　瑚钩诗话世传丹砂链为黄金碎以染笔入石不去名曰红沫予侍先人官厯阳尝览李翔作白字书霸王庙碑而其法不传亦红沫之欤　许彦周诗话李太白作草创大还诗云髣髴眀尘死同至寂初不晓此语后得李氏链丹法至眀尘丹砂妙药也荀子注丹矸丹砂也　王逺麻姑欲见蔡经母及
　　妇等时经弟妇新产数日姑见知之曰噫且立勿前即求少许米来得米掷之堕地谓以米袪其秽也视其米皆成丹砂　清波杂志季才元大临元祐间知汝州时辰州贡丹砂道叶县遗其二箧乃化为二雉鬭山谷间耕者之
　　诸砂　事物原始硼砂西戎出者块大如拳河东陜西出者杂碎如麻　物理小识釬药以硼砂合铜为之用胡桐汁合银坚如石今玉石刀柄之釬药加银一分其中永不脱　李时珍本草硼砂生西南番分黄白二种白者似眀矾柔物去垢能杀金　本草拾遗特蓬杀出贺州山中似硇砂即大硼砂俗譌呼为特蓬杀也图经气砂以其能透五金名透骨将军今分气硇番硇二种气硇出云南得番硇亦可死汞硇色白者良性毒人食之即化　华夷珍玩考撒马儿罕白山山中常火烟出碙砂处采者着木底鞋皮底即焦下有穴生青泥出穴外即为砂石土人取以治皮　本草北庭产者曰北庭砂
　　水银
　　事物原始水银出秦州商州土人采得砂石皆大块如升斗碎之乃可烧锻故西来水银极多广雅谓之澒丹灶家谓之汞飞炼即为轻粉　范成大桂海虞衡志邕州丹砂盛处椎凿有水银自然流出客贩皆砂烧成者稗史编水银以邕州溪洞硃砂末入炉烧取极易
　　成以百两为一铫制之以猪胞为骨外糊厚纸数重贮之不漏　溪蛮丛笑水银出扵朱砂因火而就或谓砂腹生水银非也名粉红水银　事物绀珠水银其形流动不止色白如银　偃曝谈余佛国使来朝备言其域当日没之处土地甚广有七十二酋长地有水银海周回可四五十里国人取之之法先扵近海十里掘坑井数十然后使健夫骏马驰骤可逐飞鹰者人马皆贴以金薄迤行近海日照金光晃曜则水银滚沸如潮而来势若粘裹其人即回马疾驰水银随后赶至行稍迟缓则人马俱为水银拦没人马既回速于是水银之势渐逺力渐微却复奔回遇坑井则水银溜积其中然后其国人渐取之用香草同煎皆化银也　三辅故事秦始皇葬骊山起陵高五十丈以水银为泉　真诰汉期门郎郑伟妻通神变化煎水银成银伟欲从受方妻谓骨相不应得之逼之不已妻乃尸解去
　　【附】诸寳
　　穆天子传天子大朝于黄之山乃搜图视典用观天子之珤曰天子之珤玉果璿珠银烛黄金之膏天子之珤万金阙珤百金士之珤五十金鹿人之珤十金　词林海错吴都赋致流离与珂珬珂珬宝名流离亦宝名日南郡山老雕入西海化为珬已裁割若马勒者谓之珂珬者珂之本璞也　事物绀珠鹤顶红出南番大海中有鱼魫红如血名鹤鱼可为带出湖湘者低　珍玩续考太隂精生解州盐泽大□中渠土内得大者如杏叶小者如鱼鳞悉皆尖角端正如甲其裙襴小堕如前则不刻正如穿山甲相掩之处全是甲更无异也色绿而莹彻叩之则直理而析莹眀如鉴析六角如栁叶火烧过则悉解析薄如栁叶片片相离白如霜雪平洁可爱此乃禀积隂之气凝结故皆六角今天下所用精乃绛州山中所出绛石耳非精也楚州盐城古盐仓下土中又有一物六棱如马牙消清莹如水晶润泽可爱彼方亦名太隂精然喜暴润如盐鹻之惟解州所出者为正　西使记撒八儿出西海中葢瑇瑁之遗精蛟鱼食之吐出年深结成价如金其假者即犀牛粪为之也　物相感志父婆律味辛白色亦有赤者状如石质内有金星文能制锡出波斯国随手杂录钱王有外国所献颇伽宝其方尺余其状如水精云可厌十里火殃乃置扵龙兴寺佛髻中余杭数回禄而龙兴不可近也　珍玩考无名异出大食国内【今广州宜州亦有】生山谷石中大者如弹丸小者如槠栗【又云小者如墨石子】颜色黒褐嚼之甜鸡血滴之即化为水海南人云有石无名异絶难得有草无名异彼人不甚贵重岂本经説者为石而今所有者为草乎无名异小黒石子也桂林山中极多一包数百枚


　　格致镜原卷三十三
<子部,类书类,格致镜原>
　　钦定四库全书
　　格致镜原卷三十四　　　大学士陈元龙撰珍宝【三】
　　五金总论
　　财货源流金者金银铜铁铅锡之总名按五行地四生金是也　洪范金曰从革注金可以改更　夏书州厥贡惟金三品注三品金银铜也　汉食货志古者金有三等黄金为上白金为中赤金为下注白金银也赤金铜也　拾遗记少昊时金鸣扵山银涌于地或如蛇之乍如人之形　中记黄金之气为火白金之气为雄鸡铜铁为胡人铜之精为马金至百斤以上其精为羊　宝藏志白狐白鼠白雀白蛇皆金银之精也　地镜图凡观金玉宝剑铜铁皆以辛之日待雨止明日平旦或黄昏夜半观之所见光白者玉也赤者金黄者铜黑者铁　席上腐谈三茅君以丹阳嵗歉死者盈道因取丹头点银为金化铁为银以救饥人故后人以煆粉防铜者名其法曰丹阳死砒防铜者名其法曰防茅
　　金
　　总论　逸雅金禁也其气刚严能禁制也　白虎通金者少隂有中和之性　説文金有五色黄金为长久埋不生衣百陶不轻从革不违西方之行也　淮南子正土之气御乎埃天埃天五百嵗生黄埃黄埃五百嵗生黄澒黄澒五百嵗生黄金　酉阳杂俎山上有薤下有金　管子上有丹砂者下有黄金　周易参同契黄土金之父　天文训金生扵巳壮扵酉死扵丑　广雅金神谓之清明　中记金精为车马　抱朴子亥日称妇人者金也　梁简文论凡雄鸡戴烛而行此金精也地镜图金宝化为青虵　地镜图黄金之气赤黄千
　　万斤以上光大若镜盘金气发本上赤下青也　白泽图黄金之精名石状如豚居人家使人不宜妻白鼠以昏时见扵丘陵之间视所出入中有金　白泽图絶水有金者精名侯伯状如人长五尺防衣　奇事记黄金生扵山石其始也是山石之精而千年为水银水银受太隂之气固流荡而不凝定微遇纯阳之气合则化黄金扵倐忽也今若以水银欲化成黄金必须在山即化不在山即不化但遇纯隂之石气合即化也　搜神记夫金之性一也以五月丙午日中铸为阳燧以十一月壬子夜半铸为隂燧　览金得伯劳之血则昏考工记凡铸金之状金与锡黒浊之气竭黄白次之黄白之气竭青白次之青白之气竭青气次之然后可铸也　汉食货志周黄金方寸而重一斤　南史武陵王纪以黄金一斤为饼百饼为簉至有百簉银五倍之孔氏杂説孝惠纪注引食货志黄金一斤直万钱乃知汉金之贱也今金两有直万者则汉金一斤如今一两价矣高祖善家令之言赐金五百斤罢医不使之治疾赐金五千斤使陈平为反间捐金四万斤使其价不贱安得如是之多哉唐时金必贵太宗以于志宁孔頴达能谏太子各赐金一斤帛五百疋沈存中云古之一斤今四两余也然则一两之直亦二千五百也　胡侍珍珠黄金汉时防多自西教盛行弃之扵土木者既不胜计而衣物之饰又日趋扵华靡有金线金箔泥金销金贴金镂金间金戗金圈金戭金解金剔金撚金陷金明金楞金背金影金阑金盘金织金蹙金金搯金镀金流金渗金减金描金煮金洒金皮金遍地金其名号至伙耗费若斯焉得如昔之多　燕翼诒谋录大中祥符元年二月诏金箔金银线贴金销金间金蹙金线装贴什土木玩之物并行禁断非命妇不得以金为首饰许人紏告并以违制论　丹总录张怀瓘书录往在翰林见古钟二枚高二尺许有古文三百余字纪夏禹功绩皆紫金钿似大篆神彩惊人葢三代钿金为篆其精如此又李伯时得雕戈虫鸟书黄金文铭六字曰主用父作雕戈钿金法今亦不唐六典有十四种金曰销金曰拍金曰镀金曰织金曰砑金曰披金曰泥金曰镂金曰撚金曰戗金曰圈金曰贴金曰嵌金曰裹金而钿金不在其中今并其名亦不知矣　博物要览明御府内帑有镇库金锭金饼金钱金铤【方长如笏形径三寸二分一印江山之纹一印宸字】金砖【两靣印龙凤花纹】奉宸库金米金豆女官库金线金箔【金箔有名浄黄者因分浓淡二色】　史记秦献公十八年天雨金栎阳　述异记翁仲孺家贫力作居渭川一旦天雨金十斛于其家由是与王侯争富　异苑晋陵薛愿有虹饮其釡翕响便竭乃吐金满釡　广博物志汉建信侯娄敬晚得道居好畤明月山北能种金其地曰种金坪　晋永和起居注庐江太守路永表言扵谷城北见水岸边紫赤光得金一枚状如印齿　魏志繁昌县授禅石碑中生金表送上羣臣尽贺　王隐晋书永嘉初陈国项县贾逵石碑中生金人盗凿取卖卖已复生　朝野佥载陈怀卿岭南人也养鸭百余头后扵鸭阑中除粪粪中有光爚然试以盆水沙汰之得金十两乃觇所食处扵舎后山足下土中有麸金销得数千斤遂巨富　岭南异物志广州浛洭县金池王家有养鵞鸭池尝于鸭粪中见麸金遂多掬之日得一两缘此而致富贵　丹总录穆天子传示汝黄金之膏束晳曰金膏可以续骨崔寔政论呼吸吐纳非续骨之膏博物要览黄金真者剪有茶口宝光射目脚如新菜花松黄鲜艶如茶口闪色光浑脚带红色者内有红铜脚带青色者有银气凡欲试真金将金物扵掌心摩嗅之有香如松花含之味甘者真金也若气腥味醎而苦者内有铜气或药防者凡看金物扵杉木卓上从高投下卓然不动良久微颤者真金也投下直跃去者内有铜也投下连颤者内有银也投下卓然不动良久不微颤而寂然者内有铁也　格古要论金性软插铜则硬如和银者性柔石试则色青火烧色不黒
　　名　尔雅黄金谓之璗其美者谓之镠鉼金谓之钣郭注镠即紫磨金邢疏金之最有光泽者名铣　孔融圣人优劣论金之优者名曰紫磨犹人之有圣也　庶物异名疏陶隐居曰仙方名金为太眞　丹房镜源凡金有二十件雄黄金雌黄金曽青金硫黄金土中金生铁金生铜金鍮石金沙子金土碌砂子金金母砂子金白锡金黒金硃砂金已上十五件惟只有还丹金水中金子金青麸金草砂金等五件是真金余皆是假博物要览熟金至良者有丹穴之还丹金焉金出丹
　　穴中体含丹砂色尤鲜赤合丹服之希世之宝也　格古论南蕃子金麸皮金皆生金也云南叶子金西番回回金皆熟金也其性柔而重其色七青八黄九紫十赤以赤为足色也足色者靣有椒花凤尾及紫霞色庶物异名疏趾腹紫胆皆金之形也酉阳杂俎云金中蝼顶金最上六两为一垜有卧蝼蛄穴及水臯形当中陷处名曰趾腹又铤上凹处有紫色名紫胆　孔六帖西域鉢露种多紫金　格古要论古云半两钱即紫金今人用赤铜和黄金为之然世人未尝见真紫金也唐书扶南出刚金状紫石英生水底石上人没水取之可以刻玉　格古要论在京见苏人唐宗仁将青金熔成足色赤金中有一大防紫色谓之紫衣凡买金者不见紫衣不肯信为足色南京又有人将金打箔亦作叶子金其中多有沙屑成交方肯熔锭子与买主恐沙不能出也宜仔细用水洗验切不可轻易须烧三出以醋扵瓦或木盆内淬之真则黄有铜则黒　博物要览西洋国产绿金　合璧事颗块金即穴山或至百十尺见作金石其色褐一头如火烧黒之状此定是金也其金色深赤黄　韩子荆南丽水之中生金　南蛮传丽水多金麸　博物要览金产云南丽江浮水靣如沙糖土人以铁杓取之铸炼方成　合璧事麸金即在江沙水中淘汰而得其色浅黄此等皆生金得之皆当销炼金耗折少块金销折多　博物要览胯子金产湖广湖南北诸郡沙土中像腊茶腰带胯子豆瓣金产梁州土中掘土十余丈方见形员扁如豆瓣土人铸錬成铤麦颗金产梁州属县山石砂土中形尖如麦叶子金产云南省城者为道地各铺户将杂色足赤金拍造叶子有八色九色至九五色止无十成者诸金中惟叶子金为最下　广州记大食国出金防多凡是货易并出金钱性多寒生者有毒　本草陈藏云尝见人取金掘地深丈余有粉子石石皆一头黑焦下有金大者如小犹麻豆色如桑黄咬时极软即是真金夫匠多窃而吞之又饶信南剑汀州出金处采得金亦多品或有若山石状者或有若米豆者若此未经火皆可为生金　稗史编生金出西南州峒生山谷田野沙土中不由矿出民间以淘沙为生淋土出之自有融结成颗大者如麦粒小者如麸片便可煆金作服用色差淡耳欲令精好则重炼取足色耗去十二三既炼则是熟金丹砂所须生金故录其所出　函史金出水沙者鵞鸭啖沙从膍胵内淘之有金屑皆谓生金生者杀人炼熟用　岭表录岭南人云生金是毒蛇屎中采之本草高丽扶南及西域外国金已成皆炼熟可服梁书扶南有山出金金露生扵石上无所限也　山海经荆山之阳多赤金　王隐晋书鄱阳乐安出黄金凿土十余丈披沙所得大如豆小如粱米　梁书林邑国有山赤色其中生金夜则出飞状如萤火　博物要览马蹄金产林邑国凿石取之状如马蹄每得必双每二蹄成一斤足十二成至难得【即紫磨金】　溪蛮丛笑沙中链金又出扵石碎石而取者视沙色为金有夫匠识之名土丝金　事物绀珠橄榄金出荆湖岭南　博物要览橄榄金形大如橄榄两头皆尖红紫色　庶物异名疏南海扶南王阳迈初在孕其母梦生儿有人以金席借之其色光丽夷人因谓金之精者为阳迈若中国紫磨者紫磨华之上金也　汉武帝诏往者泰山见黄金有白麟神马之瑞以其金铸麟趾褭蹄以叶瑞焉　拾遗记汉武帝有透骨金大如弹丸凡物近之便成金色帝戏以檀香屑共裹一处置李夫人枕旁诘旦视之香皆化为金屑　拾遗记昆明国贡金鸟常吐金屑如粟铸之可以为宫人争以金用饰佩谓之辟寒金故宫人相嘲曰不服辟寒金那得帝王心扵是媚惑者争此宝金为身饰及行卧皆怀挟以要宠幸也　吴地志晏子娶吴王女筑城扵此至今耕者得黄金状如菱角中有齐字名晏子金　郡国志苏秦宅在洛阳利仁里后魏高显业每夜见赤光于光处掘得金百斤铭曰苏家金业为之造寺　法苑珠林俱名国有商人驱八牛牧扵泽中时有离车捕得一龙云将食之商人以八牛易致取放别池中龙忽人语邀入宫中有龙女与八饼金云此是龙金截已更生足汝父母养属终身用之不尽　拾遗记浮忻国贡兰金之泥此金出汤泉状混混若泥如紫磨之色百铸其金变白有光如银即银烛是也常以此泥封诸圅匣及诸宫门鬼魅不敢干当汉世上将出征及使絶国多以此泥涂为玺　拾遗记方丈山有池方百里水浅可渉泥色如金而味辛以泥为可作丹矣百链可为金色青照鬼魅犹如石镜魑魅不能藏形矣　广异记隋末有道者居太白山炼丹砂得道有成弼者给侍之持白刃杀道者得其丹多化赤铜为黄金唐太宗召弼造金凡数万斤所谓大唐金也百炼益精至今外国传成弼金以为宝货　席上腐谈夀州八公山侧土中及溪涧间往往得小金饼世传淮南王药金有印子篆文谓印子金也襄阳之间舂陵白水地发土多得金麟趾褭蹄金如干柿谓之柿子金小説谓麟趾褭蹄乃娄敬所为药金也方家谓娄金和药防良汉书注亦云异扵他金　席上腐谈王捷汀洲沙人得烧金术上召见与语悦之特授许州参军改名中正留京师前后贡金累巨万其金以铁为之百余两为一饼每饼辐解凿为八片谓鸦觜金是也上令尚方铸为金金牌各数百天庆观金宝牌即其金所铸也每用蛇岗制炼雄黄所杀蛇葢不少矣后因治第掘土见一巨蛇首大如栲栳惊悸得疾卒　孟熙霏雪录欲试药金烧火其上当有五色气起　财货源流药金乃是水银及铜铁用药煮成水银乃是采山石中麤次朱砂作罏置砂扵中下承以水上覆以盎外加以火煆养则飞烟扵上水银留扵下皆非造化自然也　韩文衞造微曰我闻南方多水银丹砂杂佗奇药爊为黄金可饵以不死　抱朴子取金液及水银以黄土塸盛置之猛火上皆化为丹以此丹金为盘盌食其中令人长生席上腐谈予尝阅华严经云有药汁名诃宅迦人或得之以其一两变十两铜番成真金予尝以胆矾少许擦刀头皆金也意者诃宅迦其胆矾之谓乎至大辛亥铸钱时予在饶州曽见一胆水化铁成铜但饶州之胆铜坑所出故成铜蒲州之胆出金坑必能化铜铁成金华严所谓诃宅迦今人不识之耳佛语必不妄也　格古要论金诈药用熖硝绿矾盐留窑入干浄水调和火上煎色变即止然后刷上金物上烘干留火内畧烧焦色急入浄水刷洗如不黄再上然俱在外也　张衡传注兼金价倍于恶者故曰兼金　广博物志金曽在丘冢及为钏溲陶隐居谓之辱金不可合炼金异　搜神记孔子脩春秋制孝经成斋戒向北斗星辰而拜告备扵天乃有赤虹见虹化黄金有刻文孔子受而跪读之　武帝故事先帝河东立庙告祠有一人骑马持一尺札赐将作丞曰汝绩已成赐金一斤忽不见札变为金　怪录隋皇初广都孝亷侯遹入蜀至剑门外忽见四黄石皆大如斗遹爱之藏扵书笼负之以驴因歇鞍取看皆化为金　酉阳杂俎太宗时汾州言青龙白虎吐物在空中有光如火坠地隐入二尺掘之得金广尺余高七尺　述异记南康雩都县西防江有石室名梦口穴尝有人遇一人通身黄衣担两笼黄纸求寄载过至崖下此人唾盘上径下崖直入石中主初甚忿之见其入石始知神异视盘上唾悉是黄金　宣室志韦思求链金之术一日有居士辛鋭来谒病痈溃血且甚韦方防食居士溺扵筵上客怒皆起鋭亦告去忽不见因视其溺乃紫金液光彩粲然客有解者曰居士金精也验其名氏信矣　清异录王鲸遇卖蕨妪黄衣破结有饥色悯之乃以千文买蕨谢而去及归蒸扵乌豆甑尽成黄金　后山谈丛夏英公宴客酒半取瓦砾蘸药水为黄金以娱客
　　金物　齐书金车王者至孝则出金人王者有盛徳则游扵后池林邑有金山汁流于浦　稽神录天复中豫章有人治舎掘地得一木柜发之得金人十二头各长数寸皆古衣冠首戴十二辰属数欵精丽殆非人功其家宝祠之因以致福时兵革未定遂为戍将刦取之后不知所终　北史魏故事将立皇后必令手铸金人以成者为吉不则不得立也　宋书金胜国平盗贼四夷賔服则出　玉海晋永和九年春民得金胜一长五寸状如织胜　庶物异名疏金胜仁宝也不斲自成光若眀月晋孝武时阳谷氏得金胜一枝长五寸家遂大富今人日遗胜肇于此　南齐书齐时长沙寺僧业富沃铸黄金为龙数千两埋土中厯相传付称为下方黄铁莫有见者萧颖胄取此龙以充军实　张璠汉记永昌太守铸黄金为蛇献梁冀益州刺史种暠发其事白六帖唐文宗宫中有黄金蛇出阶光灼宫人以
　　瑚玦掷之并玦带去上寻库得真金蛇贯玦上曰此隋炀帝为晋王赐陈夫人熟视下有阿字　南史刘敬躬田间得白蛆化为金龟将销之龟生光照室敬躬以为神而祷之　史记秦始皇葬于骊山以黄金为凫雁胶葛除夕梅妃与宫人戏镕黄金散泻水中视巧拙
　　以卜来年否泰梅妃一泻得金凤一只首尾翅足无不悉备　稗史编南城童梦弼宗教授説自其上祖因浴于水滨忽见一物如飞蛾从厓而下试引手扑之而形状全似鸭不能动时已近暮归而烛之黄金所为也大如人拇而羽翮纎悉毕备混然天成畧无雕刻人功亟缄于笥宝藏之越三日啓视其尻乃有金屑葢遗粪也自是数日輙一扫取积之益久持货扵肆皆紫金上色得价多于常品家赀赖以衍盛至钱流地上传之累代及子孙分析一位拈得之偶子妇半夜生男感疾医者急欲生金煎汤下药姑喜扵得孙谓钏金不洁不可用于是煮金鸭挹其汤既一经煮不复有粪其家亦浸以衰削今饮汤之儿犹在贫无立锥矣鸭亦失所在　孙氏瑞应图金牛瑞也王者土地辟则金牛至　刘道真钱塘记眀圣湖在县南父老相传湖中有金牛古尝有见其映宝云泉照耀流精神化莫测遂以眀圣为名　刘义庆幽眀录巴丘县有黄金潭莫测其深上有濑亦名黄金濑古有钓扵此潭一金鏁引之遂满一有金牛出奔钓人骇惧牛因奋踊跃而还潭鏁将尽钓人以刀斫得数尺潭濑因此取名　北史魏元库汗为羽林中郎将从北巡有起乘舆前命库汗射之应而毙太武大悦赐一金以旌其能
　　银
　　总论　汉书殷得金徳银自山溢　抱朴子弱土之气御于白天白天九百嵗生白礜白礜九百嵗生白澒白澒九百嵗生白金　酉阳杂俎山上有葱下有银　后魏书银出始兴阳山县又出桂阳阳安县骊山有银矿二石得银七两白登山亦有银矿八石得银七两　周礼荆州其利银　汉书益州盢町山出银贲古羊山出银无雷国出银　后魏书孝眀帝恒州银山之禁与人共之　博物要览银与金生处不同所在皆有而以虢州者为胜此外多秽为劣　瑞应图王者宴不及醉则银罋呈祥　地镜图银之气夜正白流散在地拨之随手散复合此是也又云白银见有雄鸡　抱朴子银但不及金玉耳可以地仙也服之法以麦浆化之亦可以朱草酒饵之亦可以龙膏链之　览银得雉粪则枯　魏志秽国男女系银广数寸以为饰　吴越史钱瓘十余子夫人慈爱如一常置银鹿帐前坐诸儿于上弄之
　　名　尔雅白金谓之银其美者谓之镣　穆天子传天子之宝璿珠银烛　郭璞注银有精光如烛也　宝藏论银有十七种天生牙出银坑内石缝中状如乱丝色红者上入火紫白如草根者次之生乐平鄱阳产山一名龙牙一名龙生银出石丌中成片块大小不定状如锡母砂银生五溪丹砂穴中色理赤光黒铅银得子母之气此四种为真银有银草砂银曽青银石绿银雄黄银雌黄银硫黄银胆矾银灵草银药制成者丹阳银铜银铁银白锡银药防化者皆假银也外国四种新罗银波斯银林邑云南银并精好　山海经少阳之山赤银酸水出焉　本草陈藏曰乌银今人用硫黄熏银再宿泻之则色黑工人用为养生家以煮药可辟恶　山海经臯涂山多银黄金礼斗威仪君乘金而王则黄银见　北史隋辛公义为并州刺史山出黄银之以献　方勺泊宅编黄银蜀中人罕识朝散郎颜京监在京抵当库有以十质银者其色与上金无异试之则正白　珍玩考昔唐太宗以黄银带赐房龄时杜如晦已死又欲赐之乃曰鬼神畏黄银易之金带格古要论金花银第一细花松纹第二麤丝松纹第
　　三两头丝曰麤丝第四细丝松纹脸白光第五　汉书朱提银重八两为一流直一千五百八十他银一流直一千是为银货注朱提县名属犍为　王韶之始兴记宋元嘉元年夏霖雨小首山崩自巓及麓崩处有光辉居人往观皆是银砾铸之成银　广州记广州市司用银米遂成县任山银穴有银砂　长编至道二年有司言定州出银防请置官掌其事上曰地不爱宝当与众庶共之不许　溪蛮丛笑西溪接靖州境出中有银银体差黒未经坯销名出山银　博物要览官估十一等有金漆花银浓稠花银茶花银大胡花银薄花银薄花细渗银纸花银细渗银兼渗银断渗银无渗银又进御奉宸库滴硃银名曰元宝封桩库镇库银名曰海船元宝【有边高耸若海舟然而中心凹下】又北直常用银名京槽锭福建银名虾防锭【员扁无边突心】陜西有腰鼓锭山东有鸡卵锭山西有书帕锭【方扁平底平心】又假银名一见九【红铜煮就出北直】顿罐铜【出南直】白爊鸡【白铜及水银防就不可炼冶出广东】白眼【出山东】快活三【出河南】罁猫铜【出湖南】飞天白鹁鸽青阆丝绰边油纹【皆方士炉火烹防铜而成出江西】茘子红【出广西】　格古要论银出闽浙两广云南贵州交阯等处山中足色成锭者靣有金花次者绿花又次者黑花故谓之花银蜂窝中有倒滴而光泽火烧色不改者又次之松纹假金花以陀僧为之若靣有黑斑而不光泽者必有黑在内有八成色谓之狗蚤斑九成色者火烧后死白边色谓之吹松纹雪白者有九六成色伪银有鼎银一烧则烟起飞去水银郤有六分好银　五代史慕容彦超为泰宁节度性好聚敛尝得奸民为伪银者寘之深室使教十余人为之皆铁为质而包以银号铁胎银　汉食货志武帝时钱益多而轻物益少而贵乃制白金三品以更造银锡白金以为天用莫如龙地用莫如马人用莫如故白金三品其一曰重八两圜之其文龙名曰白直三千二曰以重差小方之其文马直五百三曰复小撱之其文龟直三百【撱圆而长之也是时号钱轻昻银以为币而八两直三千八钱止直三百也】颜氏家训新论以金昆为银　七脩藁宋张循王
　　以银铸成一毬名曰没柰何
　　银异　东方朔神异经西南有银山长五十余里广四五里高万余丈皆悉白金不杂土石不生草木　稽神录陈尚书言某昔在乡里尝有二道士一黄衣一白衣诣家求宿舎之防事夜闻二客牀上鍧然有声久之若无人秉烛视之见白衣下乃银人也黄衣不复见家遂富　五侯鲭薛琼至孝父病家贫琼采薪遇老父以一物与之曰银实也用四壁土种之铜盆中置牀下当得银琼如言种之旬日生苗再旬生花花有银色如钿螺及结实皆银　异人录耿先生有姿色眀道术能以雪为银取雪实之削如银铤投炽炭中及冷烂然为铤银
　　铜
　　总论　越絶书若耶涸而出铜欧冶因为纯钩之体管子上有磁石者下有铜　世语太康八年淩云台上生铜　淮南子壮土之气御扵赤天赤天七百嵗生赤丹赤丹七百嵗生赤澒赤澒七百嵗生赤金　汉食货志古者金有三品赤金为下注赤金丹阳铜也　抱朴子铜有牝牡在火中尚赤时令童男女以水灌铜铜自分二段凸起者牡铜凹陷者牝铜也　庶物异名疏书曰墨辟疑赦其罚百锾【音还】传六两曰锾锾黄铁也正义舜典云金作赎刑传以金为黄金此言黄铁者古者金银铜铁总号为金今别之以为四名此传言黄铁舜典传言黄金皆是今之铜也古人赎罪悉皆用铜而传或称黄金或言黄铁谓铜为金为铁耳　唐食货志元和时天下嵗采铜二十六万六千斤及宣宗嵗率铜六十五万六千斤　朝野杂记宋朝铜坑冶闽蜀湖广江淮浙路皆有之祖宗时天下嵗产铜七百五万斤有奇渡江后其数日减　长编靖国元年宣徳郎防经专切提举措置江淮荆浙福建广西铜事自言尝究讲有胆水可以浸铁成铜者韶州岑水潭州浏阳信州鈆山饶州徳兴建州蔡池婺州铜山汀州赤水邵武军黄济漳州矾山温州南漠池州铜山凡十一处　崔鸿北凉录先酒泉南有铜鉇出言虏犯者大雨雪沮渠逊遣工取之得铜万斤　酉阳杂俎衡阳唐安县东有略塘塘有铜神往往铜声激水水为变绿作铜腥鱼尽死　中记铜精为童仆　本草李时珍曰苍术粉铜巴豆软铜慈姑乳香哑铜物性然也　朝野佥载定州人崔务堕马折足医者令取铜末和酒服之遂痊平及亡后十余年改葬视其胫骨折处有铜束之
　　名　神异记丹阳铜似金可鍜以作错涂之故淮南子有曰饵丹阳之伪金即此也　拾遗记炎帝采峻锾之铜以为峻锾山名也下有金井白气冠其上人升于其间雷霆之声在于地下井中之金柔弱可以缄縢也　庶物异名疏英青铜也见淮南子　南史齐永眀中刘悛献山铜一片又铜石一片　谈苑自然铜黄如金粉价值于金　山海经橿谷山昆吾山蛊尾山白马山皆多赤铜京山其阳有赤铜其隂有防　方书赤铜屑治接骨　格古论和气子者即红铜又名张公又名身子石试有声而落屑色赤而性硬火烧黑色难打又发裂　事物绀珠倭铜出倭国如黄金白铜出滇南如银马蹄铜白如银黄铜入芦甘石造　广雅白铜谓之鋈　稗史编世有鍮石者质实为铜而色如黄金特差淡耳　格古要论鍮石自然铜之精者也潜书鍮鉐黄铜似金者我眀皇极殿顶名是风磨铜更贵扵金一云即鍮鉐也　事物绀珠铜青铜绿出右江有铜处铜之苗也
　　铜物　汉食货志贾谊言铜勿布以作兵注古以铜为兵　汉律厯志凡律度量衡用铜者所以同天下齐风俗也铜为物之至精不为燥湿寒暑变节不为霜露风雨改形介然有常似士君子之行是以用铜也唐史太和三年诏唯鉴磬钉镮钮得用铜余皆禁之魏志魏眀帝景初二年铸铜人二列扵司马门外号
　　曰翁仲　水经注蓟子训与一老翁共摩挲铜狄曰适见铸此已五百年　西征记太极殿前有铜龙长二丈铜尊容四十斛正旦大防羣臣龙从腹内受酒口吐之于尊内　张敞晋东宫旧事皇太子有铜水羊一枚管自副　朝野佥载韩王元嘉有铜鸠毡上摩之则鸣如真鸠之声　砚北杂志史忠武王之甥张梦卿总管家有太康墓中所得紫金钿铜天禄高仅寸余长可一尺许文镂细如丝发所嵌珠琲瑟瑟等多脱落其存者皆如败酱赤土不别为何物也　演繁露楚王马希范既破羣蛮自以为伏波之后以铜五千斤铸柱高丈二尺入地六尺铭誓状于上立之溪州
　　铁
　　总论　説文铁黑金也　淮南子牝土之气御于天天六百嵗生砥砥六百嵗生澒澒六百嵗生金　夏书梁州厥贡银镂注镂刚铁也　山海经荆山其隂多铁　管子上有赭者下有铁　宝藏论铁禀太阳之气始生时为卤石积久成慈石石成铁铁成铜今取慈石碎之有铁片可验也　山堂肆考黄帝之先不用铁至帝始炒铁铸锅釡造干戈军之物　北史大业五年制民间铁义搭钩防刀之咸禁絶之南史齐永明世市里小儿以铁相击扵地谓之鬭凿天宝遗事太白山隐士郭休有运气絶粒之术以锤击一片铁子鸟兽闻之即集庭下名曰唤铁　方书劳铁烧赤投酒中饮疗贼风马衔铁煮汁服疗小儿癎　庶物异名疏刀烟铁屑也见本草纲目　览铁得防鹈之膏则莹　正字通冶铁时铁内有坚块不可成者为铁香油涂之即散　东齐故事铁碪以煆金银虽百千年不坏以椎皁角则一夕破碎　闻见录峡有长芦寺临江门起水中每为蛟所坏本朝眀肃太后以服用为资以建长老曰后必欲起之须用生铁数万斤叠其下乃成葢蛟畏铁也　集异志汉武帝征和二年春涿郡铁官铸铁铁销皆飞去河平二年正月沛郡铁官铸铁铁不下隆隆如雷声又如鼓音工十三人惊走音止还视地地防数尺罏分为十一罏中销铁散如流星皆上去　集异志魏州地出铁如船数十丈
　　名　广志蕃碛之中有圣铁焉含之可以辟兵　锦绣万花谷隆州井研县之东北六十里其山出铁诸葛亮取以为兵其铁刚利堪充贡焉　溪蛮丛笑铁之精英在水数十年者名水秀铁　卢仝诗我家有剪刀人云国铁　格古论广东铁高衡州铁无用易断闽铁亦好锭铁出甘肃北方青黑色性防坚燥北方多用此铁作利刀其价直低于镔铁多矣　夷门广牍镔铁出西蕃靣上有旋螺花者有芝蔴雪花者凡刀剑打磨光浄用金丝矾矾之其花则见价值过于银古云识铁强如识银假造者是黑花宜细验　事物绀珠哈宻有砺石名曰吃铁石剖之得镔铁　本草李时珍曰钢分三种有生铁夹熟铁炼成者有精铁百炼出钢者有西南海山中生成状如紫石英者凡刀剑诸刃皆是钢铁也　珍玩考世间鍜铁所谓钢铁者用柔铁屈盘之乃以生铁陷其间泥封炼之鍜令相入谓之团钢亦谓之灌钢此乃伪钢耳暂假生铁以为坚二三炼则生铁自熟仍是柔铁然而天下莫以为非者葢未识真钢耳予出使至磁州鍜坊观炼铁方识真钢凡铁之有钢者如中有筋濯尽柔则筋乃见炼铁亦然但取精铁鍜之百余火每鍜称之一鍜一轻至累鍜而斤两不减则纯钢也虽百链不耗矣此乃铁之精纯者其色清眀磨莹之则黯黯然青且黑与常铁逈异亦有炼之至尽而全无钢者皆系地之所产　广雅金锴铁也铁朴谓之矿　庶物异名疏艺海泂酌云秦行唐公洛能制奔牛射洞犁耳犁耳铁名最厚而坚
　　铁异　异苑楚王与羣臣猎于云梦纵良犬逐狡三日而之其肠是铁良工曰可以为剑　烈士传楚王夫人于夏纳凉抱铁柱心有所感遂怀孕产一铁王命莫邪铸为双剑　南楚新闻段成式尝于私地凿一池扵土下铁一片乃特静一室悬铁其室中之北壁已而泥户但一牖方才数寸亦缄鐍之时与近亲辟牖窥之则有金书两字以报十二时也
　　锡【附铅】
　　尔雅锡谓之鈏郭注白镴也　淮南子偏土之气御乎清天清天八百嵗生青曽青曽八百嵗生青澒青澒八百嵗生青金注青金锡也　星槎胜览满刺加国山梁中淘沙取锡不假煎炼成块曰斗锡　管子上有陵古者下有锡　酉阳杂俎山上有姜下有锡　本草纲目锡有黒有白　説文锡银之间也　格古论蕃锡出云南最软宜厢椀琖花锡亦出云南大花者高小花次之衡州锡亦高　正字通庆逺产锡为最俗谓门限锡作片声如铜成日久则起橘皮纹　本草图经临贺出锡尤盛　庶物异名疏贺锡之美者出临贺故名贺丹房镜源云羊脂柔银软铜羖羊角缩贺独滔云羖羊角五灵脂伏龙肝马鞍草皆能缩贺　考工记金有六齐六分其金而锡居一谓之钟鼎之齐五分其金而锡居一谓之斧斤之齐四分其金而锡居一谓之戈防之齐三分其金而锡居一谓之大刃之齐五分其金而锡居二谓之削杀矢之齐金锡半谓之鉴燧之齐注多锡为下齐少锡为上齐鉴镜也金多于锡则刃白且明　留青日札锡银色而铅质古称铅为黑锡锡粉胡粉也当曰铅粉葢铅可烧粉而锡不可烧今之定粉水粉是也然锡为五金之贼或造化物理之相制也　夲草纲目砒性猛如故名惟出信州故人呼为信石而又信字为人言又曰此乃锡之苗故新锡器盛酒日乆能杀人者为有砒毒也
　　铅　禹贡青州贡铅　广雅铅矿谓之链　寳藏论铅有数种波斯铅坚白为第一草节铅出犍为银之精也衘银铅银坑中之铅内含五色上饶乐平铅次之负版铅铁苗也独淊曰雅州钓脚铅形如皁荚大如蝌蚪子黑色生沙中亦可干汞　中记铅精为老婢















　　格致镜原卷三十四
　　钦定四库全书
　　格致镜原卷三十五　　　大学士陈元龙珍宝【四】
　　钱【附楮钞】
　　总论　鲁褒钱神论昔黄帝尧舜教民农桑以币帛为本上智先学变通之乃掘铜山俯视仰观铸而为钱内方地外圆天　文献通考自太昊以来则有钱矣太昊氏高阳氏谓之金有熊氏高辛氏谓之货陶唐氏谓之泉商周谓之布齐莒谓之刀　管子禹九年水汤七年旱人无粮有卖子者汤以庄山之金铸币以赎之禹以厯山之金铸币以救人之困　魏了翁古今考诗所谓钱葢农也上声以泉币为钱不知自何时始小学书亦无此字史记平准书载虞夏之币三品管子论禹汤以金铸币未有钱之号也至管子国语吕氏春秋史记汉则周齐秦晋楚赵之币皆名钱矣　汉食货志利于刀流于泉注如淳曰名钱为刀者以其利于民也泉者流行如泉也　郑周礼注钱泉也其藏曰泉其行曰布取名流行无不徧也　物原轩辕造钱而无文周景王改铸大钱始为有文　周礼注泉之始葢一品周景王铸大泉而有二品王莽改货多至十品　名义考夹漈郑氏云古钱其形如篆□文一变而为刀再变而为圜法钱文载年号自宋武帝始称元宝自唐高祖始称重宝自唐肃宗始称通宝自宋人误读通钱文始改元更铸自宋太宗始今制钱轻重大小仿唐通而文则袭宋人之误读也　学斋占毕冯鉴事始载后魏孝庄时用钱稍薄高道穆曰论今复古宜改铸大钱文载年号以记其始鉴遂以钱载年号始于此余按杜佑通典厯叙古今钱币之制载宋武帝孝建初铸四铢钱文曰孝建一边文曰四铢则是钱载年号实始于宋武孝建也孝建元年甲午距后魏孝庄永安二年己酉铸永安五铢钱之嵗凡七十有六年纪载昭昭岂可谓始扵永安高之奏乃谓改铸大钱年分之始非事始也　羣书考索自秦汉以来钱币不知其防变如晋之比轮陈之六铢汉之八铢梁之两柱后周之曰五行曰大布曰永通万国唐之乾元及第五琦之重轮乾元此皆失之太重者也汉之榆荚后魏之曰水浮曰风飘曰鵞眼宋之曰綖环曰莱子曰荇叶曰吴之沈郎钱此皆又失之太轻者也惟汉之五铢与唐之元防为折汉书贾捐之以少府禁钱续之师古注少府钱主
　　供天子故曰禁钱　桓范世论汉灵帝置西园之邸卖爵号曰礼钱　焦氏林钟离意上书荐刘平等有诏征之特赐办装钱　通鉴安禄山生日上赐甚厚后三日召入禁中贵妃以三日洗禄山儿上往视之喜赐妃洗儿金银钱　承平旧纂进士不第者诸亲知供酒肉之费号买春钱　庶物异名疏倓钱蛮夷赎罪货也华阳国志秦王复夷人顷田不税十妻不算伤人者论杀人顾死倓钱　山堂肆考汉京房卜易卦以钱掷以甲子起卦　天中记益州严贞观有通仙井与广汉绵竹君平宅井相通有人淘井得铜钱三径可二寸因恍惚不安复投井中立愈或云此君平卜卦钱也　羣碎录今之卜者以钱葢唐时已用之贾公彦仪礼注云以三少为重钱重钱九也三多为交钱交钱六也两多一少为单钱单钱七也两少一多为拆钱拆钱八也　梁冀传意钱之戏注即今摊钱也　天宝遗事内庭嫔妃每至春时各扵禁中结伴三人至五人掷金钱为戏　避暑漫钞宋光献曹后在父母家时与羣女共为撚钱之戏而后一钱輙独旋转盘中凡三日方止　妆楼记长安有妓乐者三月三日结钱为龙作钱龙宴　地镜图钱铜之气望之如青云　晋书北落西北有十星曰天钱　汉食货志臧繦千万孟康注繦钱贯　邹长倩与公孙书扑满者以土为以蓄钱具有入窍而无出窍满则扑之土麤物也钱重货也入而不出积而不散故扑之　钱神论亲爱如兄字曰孔方　南部新书唐王元宝家富厚人以钱文有元宝字因呼钱为王老酉阳杂俎元和初洛阳村百姓王清佣力得钱五镮因买田畔一枯栗树将为薪以求利经宿为隣人盗斫创及腹忽有黑蛇举首如臂语人曰我王清本也汝勿斫其人惊惧失斤而走及眀王清率子孙薪之复掘其根下得大瓮二散钱实之王清因是利而归十余年巨富遂甃钱成龙形号王清本
　　厯代钱法　汉食货志周武王时太公为周立九府圜法钱圜函方轻重以铢　国语周景王患钱轻将铸大钱单穆公曰不可古者天灾降戾于是乎量资币权轻重以振救民民患轻则为之作重币以行之于是乎有母权子而行民皆得焉若不堪重则多作轻以行之亦不废重于是乎子权母而小大利之今王废轻而作重民失其资能无匮乎王勿听卒铸大钱注母重也其倍大故为母子轻也其轻少半故为子民患币之轻而物贵则为重币以平之权时而行以废其轻故曰母权子民皆得者本末有无皆得其利也民患币重则多作轻钱而行之亦不废去重者故曰子权母言以重者贸其贵以轻者贸其贱如此则钱有大小而民皆得以为利也汉书周景王铸大钱文曰宝货好皆有周郭注
　　钱形也好钱孔也　研北杂志先秦货布篆文奇古多铸地名余在京师得数十品曰屯【音纯】留曰安邑全货曰平阳曰高阳曰安阳者甚多其文有不可尽识者以汉书地理志考之屯留在上党高阳在涿郡安阳在汝南安邑平阳并在河东　汉食货志秦兼天下铜钱质如周钱文曰半两重如其文　平准书汉兴患秦钱重难用更令民铸荚钱【言如榆荚之薄】至孝文五年荚钱益多而轻乃更铸四铢钱其文为半两令民纵得自铸　山堂肆考荚钱患其太轻故高后二年行八铢钱八铢本秦钱所谓质如周钱文曰半两者也六年行五分钱即所谓荚钱也　汉书武帝时有司言今半两钱法重四铢而姧或盗磨钱质而取鋊钱益轻薄而物贵乃令县官销十两钱更铸三铢钱　封演钱谱三铢又有别种穿下有三竪文恐以此三画为铢之别钱重三铢文曰半两今有折二小钱共六样皆篆文　汉书元狩五年更铸五铢钱周郭其质令不可得摩取鋊注周匝为郭文漫皆有也鋊铜屑也摩钱漫靣取其屑更以铸钱　汉书元鼎二年京师铸官赤仄一当五非赤仄钱不得行后赤仄钱贱又禁郡国无铸钱专令上林三官铸钱天下非三官钱不得行诸郡国钱皆废销之注赤仄钱所谓子绀钱也以赤铜为其郭　西京杂记文帝时邓通得赐蜀铜山听得铸钱文字好皆与天子钱同故富侔人主时吴王亦有铜山铸钱故有吴钱微重文字好与汉钱不异　汉食货志王莽居摄变汉制更造大钱径寸二分重十二铢文曰大钱五十又造刀错刀刀其环如大钱身形如刀长二寸文曰刀五百错刀以黄金错其文曰一刀直五千与五铢钱凡四品并行后以刘字有金刀乃罢错刀刀及五铢钱而更作金银贝钱布之品名曰宝货钱径六分重一铢文曰小钱直一次七分三铢曰么钱一十次八分五铢曰幼钱二十次九分七铢曰中钱三十次一寸九铢曰壮钱四十并前大钱五十是为钱货六品直各如其文文质周郭仿汉五铢钱天凤元年罢大小钱改作货布长二寸五分广一寸首长八分有奇广八分其圜好径二分半足枝长八分间广二分其文右曰货左曰布重二十五铢直货泉二十五货泉径一寸重五铢文右曰货左曰泉枚直一与货布二品并行　汉官仪王莽位罢五铢更作小钱其文曰白水真人此则世祖中兴之兆也华阳国志公孙述废铜钱置铁钱百姓货卖不行【铁钱】
　　【自此始】　东观汉记建武十六年马援上书曰富国之本在扵食货宜如旧铸五铢钱帝从之于是复铸五铢钱献帝春秋灵帝作角钱钱犹五铢钱而有四道连扵
　　边轮识者以为妖征窃言钱有四道京师将破坏此钱四出散于四方乎遂如其言　后汉书董卓坏五铢钱更铸小钱悉取洛阳及长安铜人钟虡飞防铜马之属以充铸焉故货贱物贵谷石数万又钱无轮郭文章不便人用　高谦之表魏文帝罢五铢钱至眀帝复立蜀志刘先主初拔成都军不足用刘巴曰但铸直百钱平诸物价备从之　封演钱谱传形五铢刘备所铸文字轻重大小与五铢无别但以五字在左铢字在右谓之传形　羣书考索吴大帝嘉禾五年铸大钱一当五百文曰大泉五百径一寸三分重十二铢赤乌元年铸一当千大钱径一寸四分重十六铢　晋食货志元帝过江用孙氏旧钱轻重杂行大者谓之比轮中者谓之四文吴兴沈充又铸小钱谓之沈郎钱　稗史编天福鎭宝晋氏日史以为赵石勒所铸　宋书文帝元嘉七年立钱署铸四铢钱元嘉二十四年以货贵制大钱一当两　通典宋孝武帝孝建初铸四铢文曰孝建一边为四铢其后稍去四铢专为孝建废帝即位铸二铢钱文曰景和形式转细官钱每出人间即模效之而大小厚薄皆不及也无轮郭不磨剪凿者谓之莱子钱薄者谓之荇叶永光元年沈庆之启通私铸由是钱货乱改一千钱长不盈三寸大小称之谓之鵞眼钱劣于此者谓之綖环钱入水不沈随手破碎市中不复断数十万钱不盈一掬斗米一万商货不行寻复禁断唯用古钱　齐书曹武为右衞将军晚节在雍州致见钱七千万皆厚轮大郭　通典梁武帝铸钱好周郭文曰五铢重四铢三参二黍又别铸除其郭谓之公式女钱径一寸文曰五铢重如新铸五铢二品并行百姓或私以古钱交易者其五铢径一寸一分重八铢文曰五铢三吴属县行之女钱径一寸重五铢无轮郭郡县皆通用太平百钱二种并径一寸重四铢源流本一但文字古今之殊耳文并曰太平百钱定平一百五铢径六分重一铢半文曰定平一稚钱五铢径一分半重四铢文曰五铢源出于五铢但狭小东境谓之稚钱五铢钱径七分半重三铢半文曰五朱源出稚钱但稍迁异以铢为朱耳三吴行之差少扵余钱又有对文钱其源未闻丰货钱径一寸重四铢代谓之富钱藏之令人富也布泉钱一寸重四铢半代谓之男钱云妇人佩之即生男也此等轻重不一天子频下诏书非新铸二种之钱并不许用而趋利之徒私用转甚至普通中乃议尽罢铜钱更铸铁钱人以铁贱易得并皆私铸　董遹钱谱钱径一寸重四铢悬针书者自梁武帝以来有之文曰布泉世谓之男钱　南史梁敬帝太平二年铸四柱钱一当二十又改四柱钱一当十未防复用细钱　隋食货志陈初承梁丧乱之后铁钱不行始梁末又有两柱钱及鵞眼钱于时人杂用其价同但两柱重而鵞眼轻私家多镕铸又间以锡钱至文帝天嘉五年改铸五铢初出一当鵞眼之十宣帝时又铸大货六铢以一当五铢之十与五铢并行后复当一人皆不从乃相与謡言六铢钱有不利县官之　董遹钱谱五铢又有川上一星五字上下各一星南朝梁宋名两柱钱镘靣旁一星至三星者五字之内上下各一星上或有小星字或有五字穿上横文穿下横文外四角缺文有郭无郭阔缘不可穷尽疑皆当时工人之意非有别于年代　魏书孝文帝始诏天下用钱冶铸粗备文曰太和五铢宣武帝永平三年冬又铸五铢钱　通典后魏孝庄帝初私铸者益更薄小乃至风飘水浮　北史东魏王则为洛州刺史性贪在州不法旧京诸像毁以铸钱于时号河阳钱皆出其家　稗史编永安五铢后魏敬宗永安年铸径九分重五铢北齐神武皇帝亦铸永安五铢事林广记陈文帝后魏宣帝西魏文帝又有鸡目五铢隋书北齐神武霸政之初承魏犹用永安五铢迁邺
　　已后百姓私铸体制渐别后遂各以为名有雍州青赤梁州生厚紧钱古钱河阳生涩天柱赤牵之称文宣受禅除永安之钱改铸常平五铢重如其文其钱甚贵且制造甚精至干明皇建之间往往私铸邺中用钱有赤郭青熟细眉赤生之异河南所用有青薄铅锡之别北史周武帝保定元年更铸钱文曰布泉以一当五与五铢并行　稗史编布泉有玉箸篆者有栁叶篆者又有重郭者　后周武帝纪建徳三年六月更铸五行大布钱以一当十与布泉钱并行四年七月禁五行大布钱不得出入闗　钱谱张合曰小者重径八分旧钱之文上五下行又有上大下布者皆古篆文　后周书宣帝大元年铸永通万国钱以一当千与五行大布并行　隋食货志高祖受周禅以天下钱货轻重不等乃更铸新钱背肉好皆有周郭文曰五铢而重如其文至大业后王纲防紊巨奸大猾遂多私铸钱转薄恶初每千犹重二斤后渐轻至一斤或剪铁鍱裁皮糊纸以为钱相杂用之货贱物贵以至于亡　唐食货志高祖入长安民间行线环钱其制轻小凡八九万才满半斛武徳四年铸元通宝得轻重大小之中　张舜民画墁录唐高祖武徳初铸通钱仰篆隶八分体十攵重一两为通元宝亦曰开元通宝皆有眉乃文徳窦后甲防也进样时误以甲承之其铜剂后人皆不能法今独隶体钱行于世八分与篆体钱皆不复见矣元之防已见武徳年　孔氏杂説隋末钱币滥薄至裁皮糊纸为之民间不胜其敝至唐武徳方行开元通宝钱六典谓之通元宝径八分重二铢四黍凡积十钱重一两轻重大小防为折衷逺近便之命给事中欧阳询其文书回环可读世俗不知遂以为元钱眀皇所铸也　稗史编唐志武徳四年铸通元宝钱积十钱重一两计一千重六斤四两苏冕曰今钱为古秤七铢以上比古五铢钱则加重二铢以上通谓一大两为七十二铢即一钱为七铢畸十分铢之二则所谓三两为一大两者可无疑矣郑防防粹云询初进蜡样日文徳皇后搯一甲迹故钱上有搯文熙宁中刘斧青琐集则谓事由明皇杨贵妃而天下谓之曰儿钱谬矣彼徒见钱文有元字便谓明皇元事尔亦不攷实之过也　唐防要高宗祀昊天上帝于泰山改元干封以是年铸钱故名干封泉宝径一寸重二铢六分以一当十　唐食货志宗元时诏出铜所在置监铸元通宝钱盗铸益起江淮偏鑪钱数十种杂以铁锡轻漫无复钱形公鑪者号官鑪钱一以当偏鑪钱七八稗史编有左挑元钱双挑元钱篆文元钱研北杂志唐元钱烧之有水银出可治小儿急惊唐书史思明僭号铸顺天得一钱　事物绀珠得一元宝钱径一寸四分当元钱之百后改为顺天元宝史思眀据东都时铸字体俱精好　唐食货志肃宗乾元元年第五琦铸乾元重宝钱径寸每缗重十斤与元通宝参用以一当十亦号乾元十当钱复铸重轮乾元钱径一寸二分背之外郭为重轮又谓之重棱每缗十二斤以一当五十法既屡易物货腾涌米斗钱至七千饿死者满道上元元年减重轮钱以一当三十元旧钱与乾元钱皆以一当十代宗即位乾元钱以一当二重轮钱以一当三凡三日而大小钱皆以一当一　封演钱谱武宗防昌五年铸元钱时废天下佛寺宰相李徳裕请以废寺铜钟佛像及僧尼缾碗等物命所在铸钱州节度使李绅乃以所废寺名铸钱背加昌字以表年号又有敕令铸钱所各加本郡州号名为背文京【京兆】洛【河南】秦【凤翔】梁【汴州】荆【江陵】桂【广西】潭【河南】广【广东】福【福建】越【浙东】洪【江西】润【镇江】蜀【成都】鄂【湖广】兖【兖州】梓【东川】襄【襄州】丹【河北】益【四川】宣【宣州】平【燕山】扬【扬州】蓝【蓝田共二十三监】　稗史编太兴平宝钱之镘有丁字疑五代僭伪钱也大徳重宝伪殷王延政所铸钱之镘有殷字　五代史闽王延义改元永隆铸大铁钱以一当十　防要伪蜀广政中始铸铁钱每铁钱一千兼以铜钱四百凡银一两直钱千七百绢一疋直钱千二百而铁工精好殆与铜相乱既平蜀沈伦等悉取铜钱上供及增铸铁钱易民铜钱益买金银装发颇失裁制物价增长寻又禁铜钱入川界铁钱十乃直铜钱二孔六帖刘建锋拜湖南留后教马殷铸铁钱十当铜钱一　通考晋天福三年诏令三京诸道州府无问公私有铜者并许铸钱仍以天福元宝为文左环读之每一钱重二铢四黍　大定录显徳五年七月江南李氏亦铸永通泉货　孔六帖韩熙载铸铁钱以一当二山堂肆考宋张齐贤初除转运使太宗谓曰江南多出铜即为朕宻经营之齐贤乃访得江南承旨丁钊厯饶信处州山谷产铜锡之所又求前代铸法惟饶州永平监用唐元钱料坚实可久于是定取其法嵗铸三十万贯凡用铜八十五万斤三十六万斤锡十六万斤齐贤诣阙靣陈其事帝可之　侯鲭录前世钱文并无草书者淳化中太宗皇帝始以宸翰为之既成以赐近臣　通略宋初钱文曰宋元通宝太平兴国后又铸太平通宝淳化九年太宗亲书淳化元宝其文作草真行三体自后每改元必更铸以年号元宝为文　研北杂志魏文靖云咸平钱十文重一两【眞宗年号】　防要景徳元宝大铁钱依福州铁钱每贯用铁三十斤取二十五斤八两成直铜钱一小铁钱十相兼行用甚便【景徳眞宗年号】　合璧事川陜旧皆行铁钱祖宗时益利防三州皆有铁冶故即山铸钱卭州旧铸嵗十万缗　燕翼诒谋录江南李唐旧用铁钱葢因韩熙载建议以铁钱六权铜钱四然铜钱之价相去甚逺不可强也江南末年铁钱十仅直铜钱一江南平民间不肯行用转运使樊若水请废之太平兴国二年二月诏官民间铁钱铸为农以给江北流民之归附者于是江南铁钱尽矣然川蜀陜西用之如故川蜀每铁钱一贯重二十五斤铜钱一当十三小民镕为用卖钱二千于是官钱皆为小民盗销不可禁止大中祥符七年知益州淩荣请改铸每贯重十二斤铜钱一当十民间无鉟销之利不复为矣庆厯初知商州皮仲容议采洛南红崖虢州青水铜置阜民朱阳二监铸大钱一可当小钱三以之当十民间趋利盗铸不已至八年张方平宋祁议以为当更乃诏改铜钱当十先是庆厯元年十一月诏江饶池三州铸铁钱一百万贯助陜西经费所积尤多钱重民苦之至是并罢铁铸钱其患方息【庆厯仁宗年号】　归田录国家宝中所铸钱文曰宋通元宝至宝元中则曰皇宋通宝近世钱文皆着年号惟此二钱不然者以年号有宝字文不可重故也【宝太祖年号宝元仁宗年号】　长编嘉祐四年以陜西民间多盗铸大钱于是以见行当三大钱折小铜钱二谓之折二钱【嘉祐仁宗年号】　长编徽宗大观元年诏河北昨铸夹锡当五钱其样制大小当十铜钱若或行用奸民趋利染为铜色私作当十难于验察宜改铸当二自今可令计备物料广铸当二以足一路之费合璧事淮上旧铸铜钱兵火后舒州不复铸钱但行饶建等钱而已乾道初林枢宻安宅为右谏议大夫议以铜钱多入北境请禁之而即蜀中取铁钱行之淮上【乾道孝宗年号】　稗史编阜昌重宝高宗建炎四年伪齐刘豫僭号改元阜昌时铸大定元宝金世宗铸镘有申酉字　续文献通考辽景宗始铸干亨新钱圣宗铸太平钱道宗之世钱有四等曰咸雍曰太康曰大安曰寿隆皆因改元易名天祚之世更铸干统天庆二等新钱金初用辽宋钱海陵正隆三年始置钱监铸钱文曰正隆通宝轻重如宋小平钱而肉好字文峻整过之　稗史编元世皇尝以钱币问太保刘文贞公秉忠公曰钱用于阳楮用于阴华夏阳眀之区沙漠幽阴之域今陛下龙兴朔漠君临中夏宜用楮币俾子孙世守之若用钱四海且将不靖遂絶不用钱迨武宗颇用之不久輙罢　元史武宗至大三年初行钱法立资国院泉货监以领之其钱曰至大通宝者一文准银钞一厘曰大元通宝者一文准至大通宝钱十文与厯代铜钱通用其当五当三折二并以旧数用之　草木子元朝只行钞法而不铸钱独至大官里行至大二等钱当五以古字书小钱以楷书　郑纪疏通钱法疏洪武之钱最小而重一钱永乐之钱稍大而重八分轻重大小殊无定制今铸钱若以一钱六分为则比之永乐之钱再大一圆每铸料一百斤止该钱一万文仍要铸匠刮磨光洁陆深燕闲录予少时见民间所用皆宋钱杂以金元
　　钱谓之好钱唐钱间有通元宝偶忽不用新铸者谓之低钱每以二文当好钱一文人亦两用之治末京师好钱复不行而惟行新钱谓之倒好正徳中则有倒三倒四而盗铸者蜂起矣嘉靖以来有五六至九十者而裁剪纸之滥极矣
　　钱数　汉武帝纪初算缗钱注李斐曰緍丝也以贯钱一贯千钱出算二十也　稗史编南部新书载京兆户曹曰俸一百八索葢谓钱之贯于索者一百有八耳今北方以千钱为一吊百钱为一串曰吊曰串亦是索之义也自古用钱贯皆以千陌皆以足钱以八十为陌自梁朝始　隋书梁大同以后自破岭以东八十为百名曰东钱江郢以上七十为百名曰西钱京师以九十为百名曰长钱大通十一年天子乃诏通用足陌诏下而人不从钱陌益少至于末年遂以三十五为百　稗史编宪宗朝吴元济王承宗拒命经费尽竭皇甫镈建议内外用钱每緍垫二十民间垫陌至七十穆宗即位米盐每陌钱垫七八所在用钱垫不一诏从风俗所宜则跷垫之起自唐皇甫镈也今俗谓眀除者为跷暗者为垫　防要唐昭宗天佑二年四月敕准向来事例每贯抽除外以八百五十文为贯每陌八十五文闻坊市之中多以八十为陌更不除折今后委河南府挥市肆交易并须以八十五文为陌不得更有改移　沈括笔谈今之钱数百钱谓之陌借陌字用之其实只是百字如什与伍耳唐自皇甫镈为垫钱法至昭宗末乃定八十为陌汉隐帝时三司使王章每出官钱又减三文以七十七为陌输官仍用八十　归田录用钱之法自五代以来以七十七为百谓之省陌今市井交易又尅其五谓之依除　防要太宗诏闻江南民多用新小钱自今所用铜钱每贯七百七十陌须及四斤半以上方得行用　通畧天祐中兵乱窘乏始令以八十五钱为百后唐天成中又减五钱汉干祐初复减三钱国初因汉制其输官亦用八十或八十五然诸州私用犹各随俗至有以四十八为百者丁酉诏所在悉用七十七为百每千钱必及四斤半以上禁江南新小钱民先有畜藏者悉令送官官据铜给其直　续通考金世宗时民间以八十为陌谓之短钱官用足陌谓之长钱古杂钱　封演钱谱汉有厌胜钱藕心钱状如干盾长且方不圆葢古刀布之变也与近世花蕊夫人封绶及穿钥钱相似　博古图厌胜钱五一重六两有半四皆重三两有半汉武造银锡白金为三品一曰其文龙二曰其文马三曰其文而小椭之谓其圜而长也今此钱一体之间龙马并着形长而方意有于此然下体蟠屈隐起粟纹似非汉武之制者又李孝美图谱有永安五男钱体势虽圜轮郭皆着粟文与此少然孝美号之曰厌胜钱则是钱殆亦用之为厌胜者耶藕心钱四一重二两一钱一重一两三钱一重一两二钱一重二钱有半四者大小虽殊皆若破藕状按李孝美钱谱称世有藕心钱不着出扵何时及观其画像与此虽异然其説以谓上下通缺若藕挺中破状与此正相合但未知何世物耳　继古丛编金错刀名一而义二钱一也刀一也　齐武帝本纪帝幼时得异钱文为北斗星双刀双贝及有人形带剑焉又于盆城掘堑得一大钱文曰太平百嵗　妮古录项氏藏一古钱甚緑楷书赵将防颇四字其阴一马秦汉皆篆隶不应有楷故是后世镇魅之物　洪遵泉志旧谱曰径寸重六铢好背皆周郭其形五出穿亦随之文曰长命守富贵背靣皆为五出文若角钱状景龙中中宗出降睿宗女荆山公主特铸此钱用以撒帐敕近臣及修文馆学士拾钱其银钱则散贮绢中金钱每十文即系一彩绦　董遹钱谱有所谓异钱虽不见于纪然制之近古者今录之如李唐铸撒帐钱其文有曰长命富贵金玉满堂又有忠孝传家五男二女天下太平封侯拜相之　稗史编博戏中私铸钱有合门清吉秦将散骑【镘有骑马将军】称心遂意【镘有琢】龙凤文钱出入通宝【镘有马鞍】长生不老【镘有云日草团圆二字】八卦钱【靣有八卦爻文】命钱【靣有十二生肖】　姚氏残语今世有一様古钱其文曰半两无轮郭医方中用以为药者此也
　　外国钱　汉书西域传罽宾国以金银为钱文为骑马幕为人靣【张晏曰钱文靣作骑马形漫靣作人靣目也幕音漫】乌弋山离国钱货与宾国同独文为人头幕为骑马安息国以银为钱文为王靣幕为夫人靣王死輙更铸　拾遗记因墀国在西域之北晋武帝时献玉钱千缗其形如环环重十两上有天寿永吉四字　孔六帖骠国以金银为钱形如半月　瀛涯胜览榜葛剌国市用银钱曰傥伽重三钱径寸二分靣有文古里国市用六成金钱曰吧南重二分文二靣小银钱曰搭儿重三厘阿丹国有赤金钱曰哺噜黎重一钱靣有文红铜钱曰哺噜厮市易用之柯枝国用金钱九成色曰法南计一分一厘银钱仅如螺靥曰答儿计四厘每十五当金钱之一苏门答喇国用金锡钱金钱曰那底儿重五分　偃曝谈余拂林国铸金银钱无穿孔靣凿弥勒佛　稗史编三韩重宝【楷书一样】东国通宝【楷书篆二样】东国重宝海东通宝海东重宝朝鲜通宝【真书】已上是海东番钱共六样　董遹钱谱重防国钱径七分厚薄内外不异中夏字文若梵书凡十样
　　钱异　述异记周成王时咸阳雨钱终日不絶汉世颍川民家雨金五铢钱　洞冥记汉武升望月台有三青鸭羣飞俄而止于帝台化为三小童各握鲛文大钱五枚置帝几前身止而影动因名曰轻影钱　搜神记南方有虫名一名蠋又名青蚨形似蝉而稍大取其子母即飞来以母血涂钱八十一文以子血涂钱八十一文每市物或先用母钱或先用子钱皆复飞归轮转无已故淮南子述之以还钱名曰青蚨　山堂肆考葛以数十钱使人投井中以一于井上呼钱出于是钱一一从井中飞出　幽冥录海陵黄寻家先贫困忽大风雨散飞钱至其家触篱园误落无数随处皆拾得后富至数千万擅名江北　文献通考宋宁宗庆元二年吴县金鵞乡铜钱百万自飞　南史梁元帝幸洲见大虵盘屈于前羣小蛇绕之皆黑色帝恶之宫人曰此非怪恐是钱龙以钱千万镇其处　稗史编湖州城外十八里曰大钱村乾道十年春农民朱七为人佣耕一日天气隂晦见一青物自东北乘风飞过状若蘧蒢坠下散钱如两俯拾之得七百余枚俗所谓钱龙者疑此是也　朝野佥载隋绛州夏县树提家新造宅欲移之忽有蛇无数从室中流出门外其稠如箔上葢地皆遍时有行客云解符镇取桃枝四枝书符绕宅四靣钉之蛇渐退符亦移就之蛇入堂中心有一孔大如盆口蛇入并尽令煎汤一百斛灌之经宿以鍫掘之深尺得古铜钱二十万贯因陈破铸新钱遂巨富蛇乃是古铜之精　郑还古博异志岑文本山亭避暑忽有人叩门云上清童子元宝参奉冠青圆角冠衣浅青衣岑因问其冠帔答曰仆外服圆而心方正此是上清五铢服也又天衣六铢尤细五铢也言讫送出门行数步至墙下忽不见文本使人掘之乃一古墓其中唯得一古钱文本方悟上清童子者谓青铜也名元宝者钱之文也外圆心方正钱之状也青衣者铜衣也五铢者亦钱文也此乃汉朝所铸也文本自是钱帛日盛至中书令忽失古钱岑遂亡矣　大中遗事轩辕先生居罗浮山宣宗召入禁中能以桐竹叶满手挼之悉成钱张端义贵耳集钱穆父尹封有店主告有道人独赁一房每日以新钱三千置之座侧沽酒市迄暮而返乃擕炭一小篮入房中人语小定则拥炉铸钱未半夜三千成矣不敢不告穆父遣人追之至庭下诘之道人曰贫道铸者泥钱不曾用铜似不碍法令但得半干半湿泥一块以两钱脱就便可成贯之呈穆父大怒掷于案傍激而有声迸散在地道人忽不见取其钱重穿之每钱背二口字知其洞宾也今以铁化铜为钱亦近于用泥矣
　　楮钞　稗史编轩辕臣伯陵始以布帛为楮币汉武帝改制皮币唐宪宗始置闗子时呼为飞钱宋孝宗改制防子元世祖始造交钞　唐食货志宪宗以钱少复禁用铜时商贾至京师委钱诸道进奏院及诸军诸使富家以轻装趋四方合劵乃取之号飞钱　羣书考索飞钱即楮所由起也　宝训真宗朝张咏镇蜀患蜀人铁钱之重不可贸易于是设质剂之法一交一缗以三年为一界而换之始祥符之辛亥至熙宁之丙辰六十五年三十二界虽至巧有不能易　长编仁宗天圣元年初蜀民以铁钱重私为劵谓之交子以便贸易富民十六户主之　羣书考索绍兴三十年钱端礼知临安府建言楮币以行累月合支官钱造防子流输官亦许用之　续文献通考宋时防子壅滞物价踊甚贾似道请改造闗子以一准十八界防子三出奉宸库珍货敝防于官废七界防子不用其闗子之制上一黑印如西字中三红印相连如目字下两傍各一小长黑印宛然一贾字也　宋史绍兴二十四年女真以铜少循宋交子法造钞引一贯二贯三贯五贯十贯五等谓之大钞一百二百三百五百七百五等谓之小钞与钱并用以七年为限纳旧易新诸路置交钞库官受之每贯取工墨钱十五文公私便焉　稗史编钞之名始见宋史钞之制外为阑作花纹具横贯例外书禁条阑下备书经由行换之法及其印章花押一贯至五十贯名大钞一百文至七百文名小钞以七年两限新旧易迹元史记钞之文云以十记者四曰一十文二十文三十文五十文以一百记者三曰一百文二百文五百文以贯记者二曰一贯文二贯文然皆不详其尺寸之制今之钞葢始于金而元承其制本朝袭之闻洪熙宣徳间犹有百文钞今但有贯文者每贯值银三厘钱二文非复国初之直矣今钞之制以桑楮皮为之竪长一官尺横八寸额上横作楷书云大明通行宝钞中作楷书一贯二字字下图一贯钱形左右作叠篆各四字云大眀宝钞天下通行其下楷书钞法禁例上下钤户部印四围花文阑　洪庆善杜诗辨诬齐废帝东昏好神翦纸为钱　五代周本纪后序寒食野祭而焚纸钱则礼乐刑政防何其不坏矣　虞集就日录焚纸钱之説唐王璵传曰汉以来葬者皆有钱后世里俗稍以寓钱为事至是璵乃用为禳祓则是丧葬之焚钱起于汉世之钱也其祷神而用寓钱则是王璵始矣　合璧事邵康节春秋祭祀约古今礼行之燔楮钱程伊川怪问之则曰明器之也






　　格致镜原卷三十五
　　钦定四库全书
　　格致镜原卷三十六　　　大学士陈元龙珍宝【五】
　　古玉器
　　稗史编古玉器物白玉为上有红如血者谓之血古又谓之尸古最佳青玉上有黑漆古有渠古有甄古者价低尝见菜玉联环上俨然有黄土一重并洗不去此土古也　珍宝论凡看玉物白色为上黄色碧色亦贵更碾琢奇巧敦厚者尤佳若有瑕玷散动夹石及色不正欠温润者价低　博物要览玉器如汉唐宋之物入眼可辨若古玉存遗传世者少出土者多土锈尸侵似难伪造余见一玉玦半裹青绿此必与铜器墓中相近故为所染耳亦奇物也南中良工伪造古玉器法以苍黄杂边皮葱玉或带淡墨色玉如式琢器物以药熏烧斑防作血侵尸古之状每用乱真以得高价　北史魏元韶娶孝武帝后魏室奇宝多随后入韶家有二玉钵相盛可转而不可出皆西域鬼作也　珍玩续考古玉器有奇特细巧非人所能雕琢者多传工所为予曰非也此皆昆吾刀及虾蟇肪【脂也】所刻按本草云虾蟇能合玉石陶隐居亦云其肪涂玉则刻之如蜡但肪不可多得取肥者剉煎膏以涂玉亦软滑易琢惜未尝试耳　演繁露绍兴十三四年间或于防稽禹庙三清殿前发地得玉官寺初未之知人多分取及县官知而录之止余四物其一苍玉也色带青色一边有土黯处稍变为土黄色不知在防年矣其二苍璋也极小略可三四寸许正为半圭之形此三者葢真玉也又有一物体圆如璧而旁出两角角末即是圭头在礼所谓两圭有邸者也色如玉带白而体质甚輭观者多用爪搯试已成深穴细视正是寒长解石辈耳亦恐未可名之为珉也其器则藏禹庙县尉典之前后官递相付授防换窃也　砚北杂志李伯时古器图有雕玉盘螭之名今世所见者皆出太康古圹中姚端夫学士得其三独李广叔所藏差小而特妙后见龙川李氏购得齐叔刚者玉质蚀尽而瑑饰奇古一螭角上有小鼠或名太虚负鼠又名虚木相符皆不可晓环窍仅若当五钱钩之首正方径围二寸强以铜尾并带贯环窍中乃可系梁江总诗云绿桷朱帘金刻凤雕梁绣柱玉盘螭岂伯时取其语以名之乎　云烟过眼录子母螭玉钩环径六寸螭身白头红子亦红走母腹上作相视之状宛然如生　王氏谈录皇祐中出玉二一为四龙行走上腾之形其端寸余可置物一为梳形旁上连窣缫缲可插羽下有柄雕以蜻蜓蝘蜓絶工巧疑皆物柄也梳形者疑古人羽扇之柄其他莫可知　事物绀珠璊玉璏剑鼻饰长四寸三分阔一寸三分红古斓斑而内质白螭齿纎利与子螭对视若不容刀玉鹿卢上小方环连下大方环佩剑具玉螭琫玉色白而古斑黑琫玉色微青而古斑红黑高辛墓中物凡刀削具装上曰下曰琫纹制虽有异而其为用则一也　三栁轩杂识曽见玉麟符如今香囊白玉为质石碾麒麟又有片玉长可一尺阔三两如刀有柄名抶衣古帝王既御袍带以此抹腰无折绉又片玉甚薄上鋭下阔多压舌殉葬含玉也又块玉如笋名代进讲相以防题经籍汉遗物　庶物异名疏纬略云俗説毛泰买一玉洼八十八万玉洼二字甚奇当是也　妮古录余藏汉玉杯乃细腰半瓢而下琢瓢叶细茎承之真有宋人三年为楮之意人言前古民醇工作率多卤拙而沈括谓古物至巧正由民醇知言哉　妮古录王闲仲玉豆如灯台盘皆卧文高五寸阔如之汉玉也　甲乙剰言都下有高邮守杨君家藏合玉杯一器此杯形制奇怪以两杯对峙中通一道使酒过两杯之间承以威凤凤立于蹲兽之上高不过三寸许耳其玉温润而多古色至碾琢之工无毫发遗恨葢汉器之奇絶者也　演繁露穆天子天子升采石之山取采石焉天子使重之民铸以成器于黑水之上郭璞注云今外国人所铸作器者亦皆石也按此所言殆今药玉药琉璃之华夷珍玩考石器出掖县色青白或有五色润腻如玉具备烟云山水竹木人物之状莱人取之雕琢为器
　　古铜器
　　稗史编铜器入土千年纯青如铺翠名曰土古其色午前稍淡午后感阴气翠润如滴间有土蚀处或穿或剥并如蜗篆自然或有釡凿防则伪也铜器坠水千年则纯绿色而莹如玉未及千年绿而不莹其蚀处如前名曰水古今人皆以此二品体轻者为古不知器大而厚者铜性未能尽其重止能减三分之一或减半器小而薄者铜性为水土蒸陶易尽故有锄击破处并不见铜色惟翠绿彻骨或其间有线红色如丹然尚有铜声传世古则不曽入水土惟流人间色紫褐如有硃砂斑甚者其斑突起如上等辰砂入釡以沸汤煮之良久斑愈见伪者以漆调硃砂为之易辨也　览铜为物入土千年而青入水千年而绿莹在人间者紫褐而朱斑其色有蜡茶者有漆黑者凡辨古彜器夏欵嵌以金商欵质素周欵雕巧以纎古敦鼎以丹砂鹧斑为尚今以漆古澒古文为上古器尚大今尚小　博物要览曹眀仲谓铜器入土千年者色纯青如翠入水千年则色绿如皆莹润如玉未及千年虽有青绿而不莹润此语大槩未尽然也若三代之物迄今何止千年岂尽莹润而青绿各纯色也若云入水则绿入土则青其水银色褐色并黑漆古者此又埋于何地者也凡三代之器入土年逺近山冈者山气蒸湿郁而成青近河源者水气卤浸润而成绿余见一物乃三代欵识半身水浸年逺水痕涸溢数层此为入水无疑而色乃纯青其着水潭底方寸则黄绿色则水土之説岂尽然哉余思铸铜之时铜质清莹不杂者多发青质之浑杂者多发绿譬之白金成色足者作器纯白久乃发黒色不足者久则发红发绿此论质不论制理可推矣他如古墓中近尸者作水银色然水银色亦分二种有银色有色惟镜居多者尸以水银为殓彼世死者以镜相遗殓者即以镜殉取照幽眀之义故铜质清莹者先得水银沾染年久入骨满背皆成银色千古亮白谓之银背其有先受血水秽汚始得水银浸入铜质原杂年逺色滞则背如其有半水银半青绿朱砂斑堆者先因受血秽腐其半日久酿成青绿其浄者仍染水银故一镜之背二色兼杂也今之古镜以水银为上背次之青绿又次之若背埋土年逺遂变纯黑名为黑漆古此价又高而此色甚易为假至于古铜鼎亦有水银色何也此在墓中得水银散漫之气沾染而成故惟一角一耳有之或地近生水银处亦成此色所以鼎无全水银色而钟磬则万无一二矣上古铜器以质厚为佳年既久逺土锈侵骨质已松脆厚者尚有受用薄者若少击抟不破即裂又如无青绿而有纯紫褐色者格古要论以为人间流之色此説非是三代之物因入土沈埋后人方得集以世若云三代流到今方有此色何能在世防千年不为兵燹销铄破损沈沦者耶此等器皿皆因出自高阜古塜砖宫石室燥地秘藏又无水土浸润又无尸气沾惹列之石案间惟地气蒸润且原制精美光莹变为褐色纯一不杂故鼎居多而小物并秦汉物褐色絶少近见褐色上有青绿防子乃出土之后人以醎酸之味防染而成非透骨绿色故褐色上有云头斑芝麻防硃砂片并青绿两雪防者此为传世物也非传世上三五千年始成褐色故古铜以褐色为上水银黑漆鼎为次青绿者又次也若得纯青纯绿一色不杂莹若水磨光彩射目者又在褐色之上故宣庙铜器喜仿褐色凡宣铜褐色为多凡铜器出自三代不惟青绿莹润其质其制其花纹欵识非后人可能彷佛自不能伪若格古要论所云必三代之物方有硃砂斑此大谬矣宋元之物亦有大片硃斑若鱼子者更多葢因受人血气浸染便成硃斑亦有一二层堆叠者刀刮磨擦不可冺也岂尽三代物哉不可不考　稗史编上等古器并无腥气惟土古新出土尚带土气久则否伪作者摩手心以擦之铜腥触鼻可畏　事物绀珠蜡茶色三代及秦汉间器流传世间嵗月寖乆其色微黄而润泽近代铸者虽精色毕竟黒而燥　稗史编古人作事必精致工人预四民之列非若后世贱丈夫之事故古器欵必细如发而匀整分晓无纎毫糢糊识文笔完如仰瓦而不深峻大小深浅如一亦无纎毫糢糊此葢用铜之精者并无砂颗一也良工精妙眀浄分晓二也不吝工夫非一朝一夕所为三也今设有古器欵稍或糢糊必是伪作质色臭味亦自不同　博古图古有欵识欵谓阴文凹入者识谓阳文凸出者欵在外识在内夏器有欵有识商器无欵有识　格古要论或云欵乃花纹以阳饰皿居外而凸识乃篆字以纪工所谓铭书钟鼎居内而凹者三代用隂识其字凹入汉用阳识其字凸起间有凹者亦阴铸葢隂识难铸阳识易成但有阳识者决非三代之器也　稗史编夏禹鸟迹篆商则虫鱼周似虫鱼大篆秦用大小篆汉以小篆隶书三国隶书晋宋以来皆用楷书唐宋用楷隶三代用阴识谓之偃囊字其字凹入也汉以来或用阳识其字凸间有凹者或用刀刻如镌碑也古人惟钟鼎祭器称功颂徳则有识盘盂寓戒则有识他器亦有无识者不可遽以为非古但辨其体质文顔色臭味足矣稗史编夏尚忠商尚质周尚文制器亦然商器素
　　无文周器雕篆细宻此固一定不易之论而夏器独不然予尝见夏雕戈于铜上相嵌以金其细如发夏器大抵皆然嵗久金脱则成阳窍以其刻画处或凹也相嵌今讹为商嵌　稗史编古者铸器先必用蜡为模如此器样又加欵识刻画然后以小桶加大而略寛入模于桶中其桶底之缝勿令有丝线漏处以澄泥和水如薄糜日一浇之干再浇必令周足遮防讫解桶防去桶板急以细黄土多用盐并纸筋固济于元澄泥之外再加黄土二寸留窍中以铜汁泻入然一铸未必便成此所以为贵也　稗史编造伪古铜器法以水银杂锡末即今磨镜药是也先上在新铜器上令匀然后酽醋调细碙砂末笔蘸匀上如蜡茶靣色急入新汲水满浸即成蜡茶色如漆急入新水浸成漆色浸之稍缓即变色矣若不入水则成纯翠色三者并以新布擦令光莹其铜腥为水银所匮并不发露然古铜声微而清新铜声浊而閧不能逃识者之鉴　博物要览近日山东陜西河南金陵等处伪造鼎壶觚尊缾之式皆法古分寸不遗而花纹欵识悉从古器但以古器相形则逈别矣其上伪色之法以井花水调泥矾浸一伏时取起烘干再浸再烘三度为止名作脚色干以磠砂胆矾寒水石硼砂金丝矾各为末以青盐水化浄笔蘸刷三两度一两日洗去干又洗之全在调停颜色水洗工夫须三五度方定次掘一地坑以炭火烧红令遍将酽醋泼下坑中放铜器入内仍以醋糟罨之加土覆实窑藏三日取看即生各色斑防用蜡擦之要色深者用竹叶烧烟薰之其防缀颜色有寒煴二法均用明乳香令人口嚼濇味去尽方配白蜡镕和其色青以石青投入蜡内绿用四支緑红用硃砂煴用蜡多寒则乳蜡相半以此防成凸起颜色其堆叠用卤锈针砂其水银色以水银砂锡涂抹鼎边角上以法蜡顔色罩葢隐露些少以愚隶家用手擦摩则香腥触鼻洗不可去或做成入盐卤地内埋藏二三年者似有古意　稗史编句容器非古物葢自唐天宝至南唐后主时于升州句容县置官塲以铸之故其上多有监塲官花押其轻薄漆黑欵细虽可爱要非古器嵗久亦有微青色者世所希见天宝时有凤环缾此亦极品也　格古要论宋句容县台州铸者多是小雷纹花儿元杭州姜娘子平江路王吉铸铜器皆得名花纹却麤姜铸胜于王吉皆不甚直钱　砚北杂志观古铜器先看皮毛　格古要论尝考汉铜钱至今一千五百余年虽有青緑而少有莹润亦无硃砂斑凸起者汉印亦然今所见古铜器有青绿剥蚀彻骨莹润如玉及有硃砂斑凸起者非三代时物葢古无此也　稗史编古铜器多能辟异祟人家宜蓄之葢山精水魅之能为祟以歴年多耳三代钟鼎器歴年又过之所以能辟诸祟　张谦徳缾花谱铜器之可用插花者曰尊曰罍曰觚曰壶古人原用贮酒今取以插花极似合宜　稗史编古铜器入土年久受土气深以之养花色鲜眀如枝头速而谢迟或谢则就缾而结实若水秀传世古则否陶器入土千年亦然　云烟过眼録铜器中最佳者莫如监水匜文藻精妙色如绿玉第无欵耳三代之器都无欵　南史张永武湖过古冢上得一铜斗有柄文帝以访之朝何承天曰此亡新威斗王莽时三公亡皆赐之　王楙野客丛谈避暑録载韩玉汝家有王莽铜枓状如勺以今尺度之长一尺三寸其柄有铭曰大官乘舆十湅铜枓重三斤九两新始建国天凤上戊六年十二月工遵造史臣闳臣岑掌旁丞臣令臣栩第二十六枓食器其文如此按天凤四年八月莽亲之南郊铸作威斗以五石铜为之若北斗长二尺五寸欲以厌胜众兵既毕令司命负之莽出在前入在御旁其用如此玉汝家所藏铜枓正此物也　南史刘悛为司州刺史得古礼器铜罍甑山铜罍鐏铜豆钟各二口献之　枫窻小牍宣和三年二月新郑门官夫淘沟从助产朱婆婆墙外沟底得一铜器如壶两傍有环腹上有线其色翡翠间之以緑其文曰绥和元年供三昌为汤官造三十链铜黄涂壶容二斗重十二斤八两涂工乳防纹级様临主守右丞同守令宝省苐重六斤耳汉权虽减不宜如许权知封府王革上之内府　丹总録金台田景延得古饕餮拱泉而垂腹嬴其靣而坐则人焉其下有若承盘者元裕之考定为古器无疑也
　　附　续汉书桓帝祠老子用纯金扣器　名义考今人谓金饰器外曰鎏包器内曰镶传写不知其非玉篇鎏美金也美金安得谓之饰外当用涂字涂广韵饰也谓以金饰其外也譌而为鎏涂又宅加切东方朔传谐语老柏涂俗书作搽广韵镶兵器也兵器安得谓之包内当用襄字襄广韵包也谓以金包其内也譌而为镶俗又作厢尤非杨用修谓当作瓖引马融广成颂金錽玉瓖似为得之不知錽马首饰瓖马带玦东京赋钩膺玉瓖国语怀缨挟瓖皆马带玦言并非包意又以金饰器曰镀饰器口曰扣
　　古窑器
　　总论　白六帖礼范金合土谓陶器也　考工记凡陶旊之事髺垦薛暴不入市注髺薄也垦伤也薛破裂也暴爆起也　研北杂志古陶器或言舜时物按三代铜器至今存者多不完舜时更逺陶益难完吾子行谓当是秦铸金人之后合土为器耳　叶寘笔衡陶器自舜时便有三代迄于秦汉所谓甓器是也今土中得者其质浑厚不务色泽末俗尚靡不贵金玉而贵铜甆遂有秘色窑器　缾花谱古无磁缾皆以铜为之至唐始尚窑器厥后有柴汝官哥定龙泉均州章生乌泥宣成等窑而品多矣尚古莫如铜器窑则柴汝最贵而世絶无之官哥宣定为当今第一珍品而龙泉均州章生乌泥成化等缾亦以次见重矣　觚不觚録窑器当重哥汝而十五年来忽重宣徳以至永乐成化价亦骤增十倍　事物绀珠国朝专于景徳镇置窑造自今窑器兴而古铜防废葢以其能易味也　正字通窑器色光滑者俗曰泑饶景徳鎭磁器用苎蔴淋汁涂之黄色者赤土汁涂坯烧之用芝蔴稭淋汁染色则成紫又源县界麻仓窑有土可泑庐陵新建产黑赭石磨水画磁坯初无色烧之成天蓝景徳镇取诸源名画烧青一曰无名子　稗史编江浙官窑烧造供上磁器其始抟作涂饰求其精致一也窑之日反覆比量而美恶辨矣其中有同是质而遂成异质有同是色而特为异色者水土所合人力之巧不复能与是之谓窑变葢数十窑中千万品而一遇焉　博物要览官哥二窑烧出器皿时有窑变状蝴蝶禽鸟麟豹等像于本色泑外变色或黄或红紫肖形可爱乃火之幻化理不可晓博物要览官窑质之隐纹如蟹爪哥窑质之隐纹如鱼子但汁泑不如官窑后有董窑乌泥窑质麤不润而泑水燥暴溷入官哥窑今亦世若元末新烧逺不及此近年诸窑美者亦有可取惟紫骨与粉青色不相似耳若今新烧去诸窑逺甚亦有粉青色干燥无华即光润者变为緑色且索大价愚人更有一种复烧者取旧官哥磁器如炉欠耳足缾损口棱者以旧补旧加以泑药一火烧成如旧制无二但补处色浑而本质干燥不甚精然得此更胜新者　格古要论古人吃茶多用撆取其易干不留滓饮酒用琖未尝把琖故无劝盘今所见定器劝盘乃古之洗也古人用汤缾酒注不用壶缾及有觜折盂茶钟台盘此皆胡人所用者中国人用者始于元朝古定官窑俱无此器　事物绀珠窑器方为难今制方窑器为盛　春渚纪闻万延之家蓄一瓦缶葢初赴铨时遇都下铜禁严甚因以十钱市之以代沃盥之用时当凝寒注汤颒靣既覆缶出水而有余水留缶凝结成冰视之桃花一枝也众人观异之以为偶然明日用之则又成双头牡丹一枝次日又成寒林满缶水村竹屋断鸿翘鹭宛如图画逺近景者自后以白金为防什袭而藏遇凝寒时则预约客张宴以赏之未尝有一同者
　　秘色窑　曽慥高斋漫録秘色磁器钱氏有国时越州烧进为供奉之物臣庶不得用故云秘色　笔衡世言秘色窑器乃钱氏有国日越州烧进然陆龟诗九秋风露越窑夺得千峰翠色来如向中宵承沆瀣共嵇中散鬭遗桮则越陶唐世已有非始于钱氏
　　柴窑　夷门广牍柴窑出北地世传柴世宗时烧者故谓之柴窑天青色滋润细媚有细纹足多麤黄土近世少见　博物要览昔人论柴窑曰青如天明如镜薄如纸声如磬　事物绀珠柴窑制精色异为诸窑之定窑　格古要论古定器俱出北直隶定州土脉细色白而滋润者贵质麤而色黄者价低外有泪痕者是真划花者最佳素者亦好绣花者次之宋宣和政和间窑好但难得成队者有紫定色紫有黑定色黑如漆东坡诗云定州花瓷琢红玉凡窑有茅篾骨出者价轻葢损曰茅路曰无油水曰骨乃骨董市语也　留青日札定州今真定府似窑色有竹丝刷纹者曰北定窑南定窑有花者出南渡后　博物要览定器有画花绣花印花三种多因牡丹萱草飞凤三种时造式多工巧近如新仿定如文王鼎炉兽靣防耳炉不减定人制法可用乱真若周丹泉初烧为佳亦须磨去满靣火气可玩又若继周而烧者合炉桶炉以锁子甲毬门锦纹穿挽为花地者制作极工不入清赏较丹泉之造逺甚　稗史编金花定碗用大蒜汁调金描画然后再入窑烧永不复脱　妮古録余秀州买得白定缾口有四纽钭烧成仁和馆三字字如米氏父子所书老学庵笔记故都时定器不入禁中惟用汝器以定器有芒也　格古要论元朝戗金匠彭均宝效古定器制折腰样者甚整齐故名曰彭窑土脉细白者与定器相似比青口欠滋润极脆不甚直钱卖骨董者称为新定器好事者以重价之尤为可笑
　　汝窑　格古要论汝窑器出汝州宋时烧者淡青色有蟹爪纹者真无纹者尤好土脉滋润薄亦甚难得　留青日札宋以定州白磁器有芒不堪用遂命汝州造青窑器北唐邓耀州悉有之而汝为冠色如哥而湥微带黄　博物要览汝窑色卵白汁水莹厚如堆脂然汁中棕眼隐若蟹爪底有芝蔴花细小挣钉
　　官窑　留青日札政和间京师自置窑烧造曰官窑文色上白而薄如纸者亚于汝其价亦然　博物要览官窑品格大率与哥窑相同色取粉青为上淡白次之油色色之下也纹取冰裂蟮血为上梅纹片墨纹次之细碎纹纹之下也　格古要论官窑器宋修内司烧者土脉细润色青带粉红浓淡不一有蟹爪纹紫口铁足好者与汝窑相有黑土者谓之乌泥窑伪者皆龙泉所烧者无纹路　博物要览官窑在杭凤皇山下其土紫故足色若铁时云紫口铁足紫口乃器口上仰泑水流下比周身较浅故口露紫痕此何足贵惟尚铁足以他处之土咸不及此也　稗史编后郊坛下别立新窑亦曰官窑比之旧窑大不侔矣　留青日札宋南渡有邵成章提举号邵局袭故京遗制置窑扵修内司造青器名内窑模笵极精油色莹彻为世所珍
　　哥窑　稗史编哥窑与龙泉窑皆出处州龙泉县南宋时有章生一生二弟兄各主一窑生一所陶者为哥窑以兄故也生二所窑为龙泉以地名也其色皆青浓淡不一其足皆铁色亦浓淡不一旧闻紫足今少见焉惟土脉细薄油水纯粹者最贵哥窑则多断纹号曰百圾碎　春风堂随笔哥窑浅白断纹宋时有章氏兄弟皆处州人主龙泉之琉田窑弟所陶青器纯粹如美玉为世所贵即官窑之兄所陶色淡　格古要论旧哥窑色青浓淡不一亦有铁足紫口色好者董窑今亦少有成羣队者是元末新烧土脉麤燥色亦不好　妮古录余于项度家见哥窑一枝缾哥窑八角把杯哥窑乳炉项希宪言司马公哥窑合双桃杯一合一即有哥窑盘承之盘中一坎正相容亦奇物也后入刘锦衣家
　　龙泉窑　博物要览龙泉窑妙者与官哥窑争艳但少纹片紫骨耳器质厚实极耐摩弄不易茅篾　稗史编龙泉窑至今温处人称为章窑　格古要论古龙泉窑今曰处器青器古青器土脉细且薄翠青色者贵有粉青色者有一等盆底有双鱼盆外有铜掇环体厚者不甚佳
　　吉州董等窑　格古要论吉州窑出今吉安府庐陵县永和镇其色与紫定器相体厚而质麤不甚直钱宋时有五窑书公烧者最佳有白色有紫色花缾大者直数两小者有花又有碎器最佳相传云宋文丞相过此窑变成玉遂不烧焉今其窑尚有遗迹在人家永乐中或掘有玉杯琖之理或然也　留青日札窑色如牙又次彭窑　格古要论窑有蟹纹色白而滋润者高色黄而质麤者低俱不甚直钱　格古要论董窑淡青色细纹多有紫口铁足比官窑无红色质麤而不细润不逮官窑多矣今亦少见　留青日札均州窑稍具诸色光彩太露器极大今河南新改禹州其器有丝纹火熖青者　博物要览均州窑有硃砂红葱翠青俗名鹦哥绿茄皮紫者红如胭脂青若葱翠紫若墨黒三者色纯无少变露者为上品底有一二数目字号为记猪肝色火里红青緑错杂若埀涎色皆上三色之烧不足者非别有此色样俗取鼻涕猪肝等名是可笑耳此窑惟种菖蒲盆底佳甚他如坐墩炉合方缾罐子俱是黄沙泥坯故器质麤厚不佳近年新烧此窑皆宜兴砂土为骨泑水微似制有佳者但不耐用耳　留青日札建安乌泥窑品最下苏州翠窑又下　格古要论古磁器出河南彰徳府磁州好者与定器相似但无泪痕亦有划花绣花素者价高于定器新者不足论也建窑碗琖多是撆口色黒而滋润有黄斑滴珠大者真但体极厚俗甚少见薄者霍器出山西平阳府霍州饶窑　格古要论饶器出今江西饶州府浮梁县御土窑者体薄而润色白花青较定器少次元朝烧小足印花内有枢府字号者最高新烧大足素者欠润有青色及五色花且俗甚又有青黑色戗金者多是酒壶酒琖甚可爱　江西大志景徳镇在今浮梁县西兴乡水土宜陶宋景徳中始置镇因名以奉御董造元泰定本路总管监陶皆有命则供否则止洪武三十五年始窑烧造解京供用有御厰一所官窑二十座窑之名有六曰风火窑【六作之中惟风火窑匠最劳苦方其溜火一日之前固未甚劳惟第二日紧火之后则昼夜省视添柴时刻不可停歇或倦睡失于添柴或神昏悮观火色则器有苦窳拆裂阴黄之患葢造坯彩画始条理之事也入窑火候终条理之事也火弱则窳火猛则偾】曰色窑【造颜色制圆而狭每座止容烧小器三百余件】曰大小熿窑曰大龙缸窑曰匣窑【大小不一】曰青窑【烧小器】陶土出浮梁新正都麻仓山曰千户坑曰龙坑坞曰高路坡曰低路坡四处为上土土埴垆匀有青黒缝糖防白玉金星色【他如寺前绵花土东步石牛山南李坞墩口鄱阳县仪城土相无诸色样系假土不堪用】石末出湖田一二图【和官土造龙缸取其坚也】土出新正都曰长岭作青黄曰义坑作浇白器二处为上有柏叶斑【他如石牛山李家坞有黒缝者不堪】陶用回青本外国所贡嘉靖中烧御器时给之旧陂塘青产于本府乐平一方嘉靖中乐平格杀遂塞石子青产于瑞州诸处回青行石子遂废用回青法先用锤碎内硃砂斑者为上青有银星者为中青每斤可得青三两青后取其奇零琐碎碾入注水中瓷石引【缺】石真青澄定每斤可得五六钱验青法回青淳则色散而不石青加多则色沈而不亮每回青一两加石青一钱谓之上青四六分加谓之中青中青用以设色则笔路分明上青用以混水则顔色清亮至于各种设色有油色用豆青油水炼黄土合成紫金色用礶水炼紫金石水合成翠色用炼成古铜水硝石合成金黄色用黒末一斤碾成赭石一两二钱金緑色用链过黒末一斤古铜末一两四钱石末六两合成金青色用錬成翠一斤石子青一两合成矾红色用青矾炼红每一两用粉五两用广胶合成紫色用黑末一斤石子青一两石末六两合成浇青用水炼石子青合成又纯白用水炼合成又描金用烧成白胎上全黄过色窑如矾红过炉火贴金二道过炉火二次余色不上全黄又堆器用白泥加坯上以笔堆成各样龙凤花草加水炼烧成又锥器各样坯上用铁锥锥成龙凤花草加水炼烧成又五彩用烧过纯白瓷器缋彩过炉火烧成【以上总论】留青日札明永乐窑宣徳窑成化窑皆纯白或回青
　　石青画之或加彩色宣窑之贵今与汝敌而永乐成化亦以次重矣秘色在当时已不可得而内窑亦未见有售者　事物绀珠永乐宣徳二窑皆内府烧造以骔眼甜白为常以苏麻离青为饰以鲜红为宝　博物要览永乐年造压手杯坦口折腰沙足滑底中心画双狮滚毬毬内篆书大明永乐年制六字或四字细若粒米此为上品鸳鸯心者次之花心者又其次也杯外青花深翠式样精妙世可久价亦甚高若近时仿效规制蠢厚火底火足略得形似殊无可观宣徳年造红鱼靶杯以西红宝石为末图画鱼形自骨内烧出凸起宝光鲜红夺目若紫黒色者火失手似稍次矣青花者如龙松梅花靶杯人物海兽酒靶杯硃砂小壶大碗色红如日用白锁口又如竹节靶罩葢卤壶小壶此等发古未有他如妙用种种惟小巧之物尤佳描画不茍而炉缾盘碟最多制如常品若罩葢扁罐厰口花尊食桶罐甚美多五彩烧色他如琖心有坛字白瓯所谓坛琖是也质细料厚式美足用真文房佳器又有等白茶琖较坛琖少低而瓮肚釡底线足光莹如玉内有絶细龙凤暗花底有大明宣徳年制暗欵隐隐橘皮纹起虽定磁何能比方真一代絶品又若坐墩之美如漏空花纹填以五彩华若云锦又以五彩实填花纹绚艳恍目二种皆深青地子有蓝地填画五彩如石青剔花有青花白地有冰裂纹者种种式样似非前代曽有成化窑上品无过五彩葡萄口扁肚靶杯式较宣杯妙甚次若草虫子母鸡劝杯人物莲子酒琖五供养浅琖草虫小琖青花纸薄酒琖五彩齐筯小碟香合各制小罐皆精妙可人余评青花成窑不及宣窑五彩宣庙不如宪庙葢宣窑之青乃苏泥勃青也后俱用尽至成化时皆平等青矣宣窑五彩深厚堆垜故不甚佳而成窑五彩用色浅淡颇有画意【以上永乐窑宣徳窑成化窑】　事物绀珠正徳窑正徳间大珰镇云南得外国回青以炼石为伪宝价初倍黄金已知其可烧窑器用之色愈古嘉靖窑回青盛作鲜红土断絶烧法亦不如前惟可烧矾红色　江西大志嘉窑所烧青花白地陶器有赶珠龙外一秤金娃娃花碗福夀康宁花钟里升降戏龙外凤穿花碟里外满池娇花样碗里外云鹤花碟里外万嵗藤外抢珠龙花茶钟灵芝捧八宝罐八仙过海罐孔雀牡丹罐狮子滚绣毬礶转枝宝相花托八宝礶满池娇鲭鲌鲤鳜水藻鱼礶江下八俊礶巴山出水飞狮礶水火捧八卦礶竹叶灵芝团云鹤穿花花样龙凤碗转枝莲托八宝八吉祥一秤金娃娃花坛外海水苍龙捧八卦寿比南山久福如东海深里三仙炼丹花碗外耍戏娃娃里云龙等花钟外四季花里三阳泰花盘外天花捧夀山福海字里二仙花琖外四季花耍娃娃里出水云龙花草瓯外龙穿西蕃莲里穿花凤花碟转枝莲托百夀字花样坛八瓣海水飞龙花样礶双云龙等花缸里云龙海水外九龙花盘里青云龙外团龙菱花茶钟里青云龙外双云龙花酒琖海水飞狮龙捧福夀字花盘青苍狮龙盒龙凤羣仙捧寿字花盒外四画神仙里云鹤花盘外结子莲里团花花碟苍狮龙花缾耍戏鲍老花罐外云龙里升凤花琖外鲭鲌鲤鳜里云鹤花碗出水龙里狮子花瓯里八仙捧夀外云龙花盘里龙凤外结子莲碟里云龙外龙凤鸾鹤碗里升龙外乾坤六合花瓯里花团外云龙花钟里云鹤外博古龙花酒琖里双凤外双龙花琖松竹梅酒罇灵芝四季花缾云鹤龙果盒青陶器有青色瓷砖青碗青盘青碟青靶钟青瓷茶钟青酒琖青双云龙穿花样坛青枝宝相花回回花罐暗鸾鹤花碟暗龙花罐双云龙缸纯青里海水龙外拥祥云地贴金三狮龙等花盘外青双云龙宝相花缸里青如意团鸾凤外穿花鸾凤花膳碗里青穿花龙边穿花龙凤外荷花鱼水藻瓯天青色碟碗翠青色碟碗豆青甆素缸里白外青陶器有双云龙雀琖双云龙花碗四季花琖白陶器有白瓷盘白爵琖暗鸾鹤花酒琖暗姜芽海水花碗暗龙花茶钟暗姜芽海水花坛白瓷壶罐磬口白瓷茶瓯甜白色酒钟又紫色碟碗暗龙紫金碟碗金黄色碟碗鲜红改作矾红色碟碗翠緑碟碗黄色暗龙凤花盒素穰花鉢青地闪黄鸾凤穿宝相等花碗紫金地闪黄双云龙花盘碟黄地闪青云龙花瓯青地黄鸾凤穿宝相花琖爵又祭器毛血盘大羮碗和羮盌笾豆盘大尊牺尊着尊山罍匾壶看缾牡丹瓶壶缾方罐拜砖　博物要览嘉窑青花五彩二窑制器悉备柰饶土渐恶较之二窑往时大不相侔有小白瓯内烧茶字酒字汤姜汤字者乃世宗经箓醮坛用器亦曰坛琖制度质料逈不及宣徳矣嘉窑如罄口馒心员足外烧三色鱼扁琖红小花合子其大如钱二品亦为世珍小合子花青画美向后恐官窑不能有此物矣得者珍之【以上正徳嘉靖窑】　陶书隆庆烧造青花白地陶器有双云龙凤霞穿花喜相逢翟鸡朶朶菊花枝宝相花灵芝葡萄桌器外穿花龙凤五彩满池娇朶朶花里团龙鸾凤松竹梅玉簪花碗外双云龙凤九龙海水枝宝相花里人物灵芝四季花盘外双云龙凤竹叶灵芝朶朶云龙松竹梅里团龙四季花碟外双云龙芙蓉花喜相逢贯套海石榴回回花里穿花翟鸡青鸂荷花人物狮子故事一秤金全黄暗龙钟外穿花龙凤八吉祥五龙淡海水四季花捧乾坤清泰字八仙庆寿西番莲里飞鱼红九龙青海水鱼松竹梅穿花龙凤瓯双穿云龙花凤狮子滚绣毬枝牡丹花青花果翎毛五彩云龙香草宝相花草虫罐穿花龙凤扳枝娃娃长春花回回宝相花缾外梭龙灵芝五彩曲水梅花里云龙葵花松竹梅白暗云龙琖外云龙五彩满池娇人物故事荷花龙里云龙曲水梅花盆双云龙回回花果翎毛九龙淡海水荷花红双云龙枝宝相花香炉双云梭龙松竹梅朶朶菊花香盒双云龙花凤海水兽狮子滚绣毬穿花喜相逢翟鸡柦斗双云龙花凤海水兽穿花翟鸡狮子滚绣毬朶朶四季花醋滴双云龙凤草兽飞鱼四季花八吉祥贴金孔雀牡丹花坛葢狮子样万厯烧造青花白地陶器有外双云荷花龙凤枝西番莲宝相花里云团龙贯套八吉祥龙边姜芽海水如意云边香草曲水梅花碗外云龙荷花鱼耍娃娃篆福夀康宁字回回花海兽狮子滚绣毬里云鹤一把莲萱草花如意云大明万厯年制字碗外团云龙鸾凤锦地八宝海水福禄寿灵芝里双龙捧夀长春花五彩凤穿四季花碗外夀意年灯端阳节荷花水藻鱼里底青正靣云龙边松竹梅碗外双云龙八仙过海盒子心四季花里正靣龙篆夀字如意葵花边竹叶灵芝碗外穿花云龙鸾凤枝宝相松竹梅里朶朶四季花回回样结带如意松竹梅边竹叶灵芝盘外荷花龙穿花龙凤松竹梅诗意人物故事耍娃娃里朶朶云边香竹叶灵芝暗云龙宝相花盘外团螭虎灵芝如意宝相花海石榴香草里底龙捧永保万寿边鸾凤宝相花永保洪福齐天娃娃花盘外枝莲托八宝龙凤花果松竹梅眞言字折枝四季花里底穿花龙边朶朶四季花人物故事竹叶灵芝寿意牡丹花盘外穿花鸾凤花果翎毛夀带花满池娇草兽荷叶龙里八宝苍龙宝相花捧真言字龙凤人物故事碟外枝牡丹花托八宝姜芽海水西番莲五彩异兽满池娇里双云龙暗龙凤宝相花狮子滚绣毬八吉祥如意云灵芝花果碟外长春转枝宝相花螭虎灵芝里五彩龙凤边福如东海八吉祥锦盆堆边宝相花结带八宝碟外竹叶灵芝花果八宝双云龙凤里龙穿四季花五彩寿意人物仙桃边葡萄碟外双云龙贯套海石榴狮子滚绣毬里穿花云龙如意云边香草红九龙青海水五彩鸂荷花遍地眞言字钟外蟠桃结篆寿字枝四季花真言字里云鹤火熖宝珠暗双云龙荷花鱼青海水钟外穿花龙凤八仙庆夀回囘枝宝相花里团云龙荷花鱼江芩子花捧眞言字瓯外团龙如意云竹叶灵芝五彩水藻鱼里篆寿字如意牡丹花五彩如意瓯外云龙长春花翎毛士女娃娃灵芝捧八吉祥里葡萄朶朶四季花真言字寿带花琖外穿花双云龙人物故事青九兽红海水里如意香草曲水梅花穿花翟鸡海兽白姜芽红海水琖外双云龙凤里黄葵花转枝灵芝五彩菊花琖如意云龙穿花龙凤风调雨顺天下太平四鬅头捧永保长春字混元八卦神仙捧乾坤清泰字盒异兽朝苍龙如意云锦满池娇锦地葵花方胜花果翎毛草虫盒万古长春四海来朝靣龙四季花人物故事盒天下太平四方香草如意回纹五物五彩方胜盒人物故事靣云龙娃娃靣四季花五彩云龙花果翎毛灵芝捧篆夀字盒外海水飞狮枝四季花长春螭虎灵芝石榴里葵花牡丹海水宝相花杯外牡丹金菊芙蓉龙凤四季花五彩八宝葡萄蜂赶梅花里葵花牡丹篆夀字五彩莲花古老钱杯盘外云龙海水里顶妆云龙筯盘枝金莲花托夀字酒海乾坤八卦灵芝山水云龙香炉外莲花香草如意顶妆云龙回纹香草云龙灵芝宝相玲珑灵芝古老钱炉穿花龙凤草兽衔灵芝锦鸡牡丹云鹤八卦麻叶西番莲缾团龙四季花西番莲托真言字凤穿四季花葡萄西瓣云龙捧圣夀字杏叶五彩水藻金鱼壶缾云龙芦鴈松竹梅半边葫芦花缾花果翎毛香草草虫人物故事花缾凤穿四季花满池娇五彩龙穿四季花灵芝托八宝璎珞香草花缾山水飞狮云龙孔雀牡丹八仙过海四阳捧夀陆鹤乾坤五彩人物故事罐双云龙穿花喜相逢柤斗云龙回纹香草人物故事花果灵芝柤斗双云龙枝宝相花醋滴云龙棊盘海水云龙四季花金菊芙蓉檠台陆鹤乾坤灵芝八宝宝相花如意云龙烛台宝山海水云龙团座攀桂娃娃茈菰荷叶花草烛台云龙凤穿四季花剪烛罐锦地花果翎毛边双龙捧珠心屏锦地云穿宝相花灵芝河图洛书笔管八宝团龙笔冲麒麟盒子心枝宝相花回纹花果八吉祥灵芝海水梅花香奁云龙回纹扇匣海水顶妆玲珑三龙山水笔架蹲龙宝人物砚水滴人物故事香草莲瓣槟榔盝锦地盒子心龙穿四季花冠盝外盒子心锦地双龙捧永保长春四海来朝人物故事四季花里灵芝松竹梅兰巾盝玲珑双龙捧珠飞龙狮子海马凉墩庆云百龙百鹤五彩百鹿永保乾坤坛水鱼八宝香草荷花满池娇海水梅花缸五彩陶器有云龙棊盘升降海水云龙笔管海水龙盒子心四季花笔冲贯套如意山水灵芝花罇宝山海水云龙人物故事香草莲瓣烛台云龙凤穿四季花剪烛罐穿花山水升降龙青云鸾凤缸香草玲珑松纹锦四季花香奁锦地盒子心四季花果翎毛八宝罐云龙回纹扇匣玲珑山水笔架四季花巾盝云龙回纹四季花柤斗升转云龙回纹香草缸又有里白外青贯套海石榴瓯里白外青对云龙狮子滚绣毬枝金莲宝相花缸青地白花白龙穿四季花笔冲青双云龙捧夀字飞丝龙穿灵芝草兽人物故事百子图坛五彩荷花云龙黄地紫荷花凉墩暗花云龙宝相花全黄茶钟黄瓷地五彩里白外螭虎灵芝四季花香草回纹香炉暗花鸾凤宝相花白瓷缾里白外红绿黄紫云龙膳碗【以上隆庆万厯窑】
　　高丽等窑　格古要论古高丽窑器皿色粉青与龙泉窑相上有白花朶儿者不甚直钱　博物要览玻璃窑出自岛夷惟闽中有之其制不一柰无雅品惟缾之小者有佳趣色有白丝天青黄锁口三种俱可观但不耐用耳　格古要论大食窑器皿以铜作身用药烧成五色花者与佛郎嵌相似尝见香炉花缾合儿琖子之但可妇人闺阁之中用非士大夫文房清玩也又谓国窑今云南人在京多作酒琖俗呼曰国嵌内府作者细润可爱
　　古漆器
　　稗史编韩子曰舜作食器黒漆其上禹作祭器黒漆其外朱画其内唐太宗曰舜作漆器而谏者十七人则器之布漆自舜始也　事物绀珠漆器始于舜而髹器起于后世剔红戗金螺钿则又因而成之者　席上腐谈漆器有所谓犀皮者出西毘国讹而为犀皮　演繁露今世用朱黄黒三色漆沓冒而雕刻令其文层见累出名为犀皮与虎刺同　稗史编髹器称西皮者世人误以为犀角之犀者非也乃西方马鞯自黒而丹自丹而黄时复改易五色相叠为镫磨擦有凹处灿然成文遂以髹器效为之今之黑朱漆而刻画而为文以作器皿名曰犀皮意海犀之皮必不如是　格古要论攒犀器皿漆坚者多是宋朝旧做戗金人物景致用钻钻空闲处故谓之攒犀古剔犀器皿以滑地紫犀为贵底如仰瓦光泽而坚薄其色如胶色俗谓之儿犀亦有剔深峻者次之福州旧做者色黄滑地圆花儿者谓之福犀坚且薄亦难得有云者是也元朝嘉兴府西塘杨滙新作者虽重数多剔得深峻者其膏子少有坚者但黄地子者防易浮脱剔红器皿无新旧但看硃厚色鲜红润坚重者为好剔剑环香草者尤佳若黄地子剔山水人物及花木飞走者虽用工细巧容易脱起硃薄而红者价低宋朝内府中物多是金银作素者元朝西塘有张成杨茂剔红最得名但硃薄而不坚者多日本国琉球国独爱此物今云南大理府人专工作此然伪者多南京贵戚多有此物有一等通硃红有一等带黒色好者絶高伪者亦多宜仔细辨之假剔红用团起外用硃漆漆之名曰堆红但作剑环及香草者多不甚直钱又曰罩红今云南大理府多有之戗金器皿漆坚戗得好者为上元朝西塘有彭君宝者甚得名戗山水人物亭观花木鸟兽种种精妙宁国府今有描金器皿两京匠人亦多作之　泊宅编螺填器本出倭国物百态颇及工巧非若今之市人所集者　格古要论螺钿器皿出江西吉安府庐陵县宋朝内府中物及旧做者俱是坚漆或有嵌铜线者甚佳元朝时富家不限年月做造漆坚而人物细可爱今庐陵新做者多用作料猪血和桐油不坚而易坏甚者又用藕泥其贱不可当然好者须在家自作方为坚固今吉安各县旧家藏有螺钿牀椅屏风人物细妙照人可爱诸大家新作果盒简牌胡椅亦不减其旧者葢自作故也洪武初抄没苏人沈万三家条凳椅桌螺钿剔红最妙六科各衙门犹有存者　七脩藁古有戗金而无泥金有贴金而无描金洒金有剔红而无缥霞彩漆皆起自本朝因东夷或贡或传而有也描金洒金浙之宁波多倭国通使因与情熟言餂而得之洒金尚不能如彼之圆故假倭扇亦宁波人造也泥金彩漆缥霞宣徳间遣人至彼传其法天顺间有杨者精明漆理各色俱可合而于倭漆尤妙其缥霞山水人物神气飞动真描写之不如愈久愈鲜也世号杨倭漆　孔六帖邓景山清约子弟馔不过草具用器止乌漆　春明退朝录緑髹器始于王冀公家祥符天禧中每为防即盛陈之然制自江南颇质朴庆厯后浙中始造盛行于时　家塾记杜祁公享客多用髹器　六书统防以骨为而桼也




　　格致镜原卷三十六
<子部,类书类,格致镜原>
　　钦定四库全书
　　格致镜原卷三十七　　　大学士陈元龙撰文具【一】
　　笔
　　总论　刘熙释名笔述也谓述事而书之也　许慎説文笔所以书也楚谓之聿吴谓之不律燕谓之弗秦谓之笔　尔雅郭注蜀人呼笔为不律者语之变转　物原伏羲初以木刻字轩辕易以刀书虞舜造笔以漆书于方简　成公绥弃故笔赋有仓颉之竒生列四目而并明乃虑于书契采秋毫之頴加胶漆之绸缪结三束而五重建犀角之管属齿于纎锋　尚书中候负图出周公援笔以冩之　曲礼史载笔　博物志防恬造笔　徐坚初学记按尚书中候及曲礼则秦之前已有笔矣葢诸国或未之名而秦独得其名恬更为之损益耳　马缟中华古今注牛亨问曰古有书契便应有笔世称防恬造笔何也答曰自恬始作秦笔耳以柘木为管鹿毛为柱羊毛为被非兎毫竹管也短书杂记呼笔为双为牀为枚　王羲之书笔阵图
　　后夫纸者阵也笔者弓弰也
　　古名笔　晋东宫旧事皇太子初拜给漆笔四　陆机与弟书在平原尝按行曹公器物有琉璃笔一枝　世説王羲之得笔法于白云先生先生遗以鼠须笔　天中记陶居用羊须笔封丹鼎　顔师古隋遗録张丽华倚临春阁试东郭防紫毫笔书小砑红绡作答江令璧月句　焦氏笔乘南朝有姥善作笔萧子云常书用此笔笔心用胎髪　朝野佥载欧阳通询之子以牙犀角为笔管狸毛为心覆以秋毫非是不书　五代史苏循始至魏州献晋王画日笔三十管　文房四谱宣州诸葛氏能作笔柳公权求之先与三管柳以不入用别求笔遂以常笔与之先与者三管非右军不能用也　清异録伪唐宜春王从谦喜书札学晋二王楷法用宣城诸葛笔一枝酬以十金笔劲妙甲当时号为翘轩宝帚　避暑録笔出于宣州自唐惟诸葛一姓世其业治平嘉祐前有得诸葛笔者率以为珍玩云一枝可敌他笔数枝熈宁后世始用无心散卓笔其风一变归田録蔡君谟为永叔冩集古目録序欧以鼠须栗
　　尾笔为润笔　朱元晦跋蔡藻造笔能书者识之因试其所制枣心样喜其老而益精　丹铅续録皇甫松大赋书抽虎仆射用牛螉博物志有兽縁木文似豹名虎仆毛可作笔今俗名九节狸张季文尝以此笔见贻信为佳也　词林海错鸡距笔名黄涪翁诗宣城变样蹲鸡距诸葛名家捋防须白乐天有鸡距笔赋　树萱録番禺诸郡多以青羊毛为笔或用山雉丰狐之毫防须麝毛貍毛　地理志蕲州土贡鹿毛笔　山蜀中出石防毛可为笔其名　孔六帖集贤书院歳给河间太原清河博平四郡千五百皮为笔材　王佐文房论永乐初吉水郑伯清以猪鬃为笔健而可爱其心则长
　　笔管　中华古今注牛亨问彤管何也答曰彤赤染史官载事用赤管　蔡质汉官仪尚书令仆丞郎月给赤管大笔两枝篆题曰北宫工作　西京杂记汉制天子笔管以错宝为跗　拾遗记晋武帝以博物志成赐张华麟角笔管辽西所献也　王羲之笔经昔人或以琉璃牙为笔管丽饰则有之然笔须轻便重则踬矣近有人以緑沈漆竹管及镂管见遗斯亦可玩何必金玉梁书元帝为湘东王时记録忠臣义士文章之美者
　　用笔有三品一金管一银管一斑竹管　青箱杂记纪少瑜尝梦陆倕以一束青镂管笔授之　景龙文馆集中宗令诸学士入甘露殿东壁列书架架前有碧镂牙管十　清异録开元二年赐宰相宝相枝各二十宝相枝斑竹笔管也花防匀密纹如毫　酉阳杂俎开元中笔匠能莹管如玉莫传其法　孔六帖李靖五世孙彦方其旧物有佩笔以木为管刻金其上别为环以限其间笔尚可用也　汗漫録司空图中条山芟松枝为笔管曰幽人笔当如是　研北杂志袁伯长有李后主所用玉笔管上有镌字文镂甚精云得之史丞相家　卢氏杂记故德州王使君椅家有笔一管约一寸麤于常用笔管两头各出半寸以来中间刻从军行一幅人马毛髪屋木亭台逺水无不精絶每一事刻从军行两句若庭前琪树已堪攀塞外征人殊未还是也似非人工其画迹若粉描向明方可辨之云用鼠牙刻故崔郎中铤文有王氏笔管记是也
　　造笔法　衞夫人笔阵图笔要取崇山絶仞中毛八九月收之笔头长一寸管长五寸锋齐腰强者　王羲之笔经汉时诸郡献毫书鸿都门惟有赵国毫中用意谓赵国平原广泽无杂草木惟有细草是以肥毫长而鋭须用仲秋收之孟秋去夏近毫焦而嫩季秋去冬近毫脆而秃唯八月寒暑调乃中用采毫竟先用人髪杪数十茎杂青羊毛并毳裁令齐平以麻纸裹柱根次取上毫薄薄布柱上令柱不见然后安之毛杪合锋令长九分管脩二握须圆正方可　韦诞笔经制笔之法桀者居前毳者居后强者为刅耎者为辅参之以檾束之以管固以漆液泽以海藻濡墨而试直中绳勾中钩方圆中规矩终日握而不败故曰笔妙　书断晋韦昶好作笔王子敬得其笔叹为絶世　柳公权帖出锋须长择毫须细管不在大副切须齐副齐则波掣有慿管小则运动省力毛细则防画无失锋长则洪润自由　南部新书柳公权笔偈曰圆如锥捺如凿只得入不得却盖缚笔要一毛出即不堪用　陆树声清暑笔谈制笔者择毛精麤与胶束慢皆中度则锋全而笔健近来作者卤莽笔既滥劣唯巧于安名以蕲售一种毫过圆熟者不能运墨用之则锋散而墨涨以供学人作义易败而售速　考槃余事制笔之法以尖齐圆健为四德毫坚则尖毫多则色紫而齐用檾衬贴得法则毫束而圆用以纯毫附以香狸角水得法则用久而健　焦氏説楛笔以锋齐腰强为善至于用意之妙锋齐不难腰强为难锋齐者不能强腰强者有不能齐杨慎墨池言古人论笔曰长而不劲不如弗长劲
　　而不圆不如弗劲　岩栖幽事翰林九生法一生笔纯毫为心软而复健　戒庵漫笔朝廷用笔每月十四三十日两次进御各二十管冬用绫裹管里衬绵春用紫罗至夏秋用牙水晶玳瑁等皆内府临时出制造治时呉兴笔工造笔进御有细刻小标记云笔匠施阿牛孝宗见而鄙其名易之曰施文用　考槃余事旧制笔头式如笋尖最佳后变为细腰葫芦样初写似细宜作小书用后腰散便成水笔即为弃物当从旧制凡笔之所贵者在毫在崇山絶壑中者肥毫长而锐秋毫取健冬毫取坚春夏之毫则不堪矣若中秋无月则不孕毫少而贵朝鲜有狼尾笔亦佳海内笔工皆不若湖之得法画笔以杭之张文贵为首称扬州之中管鼠心画笔用以落墨白描佳絶
　　笔称号　龙须志郄诜射策第一再拜其笔曰龙须友使我至此　开元遗事有书生谒李林甫称管子文后化为笔　龙须志薛稷为笔封墨曹都统黒水郡王兼毫州刺史　韩文毛颖者中山人封管城子累拜中书令呼为中书君　白乐天集乐天与元微之各有纎锋细管笔携以就试目为毫锥　山堂肆考唐世举子将入塲嗜利者争卖健毫圆锋其价十倍号定名笔笔工每卖一枝则録姓名俟其荣捷则诣门求阿堵俗呼谢笔　清异録薛涛四友赞曰濡藏锋都尉之头　龙须志唐罗喜笔工苌鳯语之曰笔文章货也吾当助子取高价　五代史洪肇曰毛锥子安足用哉　文嵩管城侯宣城毛元锐字文锋封为管城侯　清异録赵光逢游襄汉于溪上见一方甎碑上题秃友退锋郎葢好事者笔所在　致虗阁杂俎笔神曰佩阿曰昌化
　　藏笔　文房寳饰养笔以硫黄酒舒其毫　考槃余事笔以十月正二月收者为佳东坡以黄连煎汤调轻粉蘸笔头候干收之则不蛀山谷以川椒黄檗煎汤磨松烟染笔藏之尤佳凡妙笔书后即入笔洗中涤去滞墨则毫坚不脱可耐久用洗完即加笔帽免挫笔锋若有油腻以皁角汤洗之
　　笔异　拾遗记任永字叔本年十四学无常师削荆为笔　南史陶景四五岁以荻为笔画中学书　孔六帖于阗以木为笔　岭南异物志尝有郡牧得兔皮使工人削笔醉失之大惧因剪已须为笔甚善更使为之因实对遂下令使一戸输入须不能置者輙责其值珍珠船隋高僧敬脱善书大字笔长三尺其麤如人
　　臂乞书者一字而已　彚苑晋高士不显名每夜作笔晓合戸以竹筒置壁外买者置钱其中笔自跃出人谓仙笔　大唐竒事管子文去后有故旧大笔一其人携以白李林甫林甫以笔置书阁焚香拜祝其夕笔忽化为一五色禽飞去不知所至　朝野佥载神龙中戸部尚书李承嘉判事笔管手中直裂别取笔复裂如初
　　纸【附简牍　名刺榜帖】
　　总论　释名纸砥也谓平滑如砥石也　初学记古者以缣帛依书长短随事截之名曰幡纸故其字从系贫者无之或用蒲写书则路温舒截蒲是也至后汉和帝元兴中常侍蔡伦剉故布捣钞作纸故其字又从巾后汉宦者自古书契多编以竹简其用缣帛者谓之纸缣贵而简重并不便于人蔡伦字敬仲为尚方令乃造意用树肤麻头敝布鱼网以为纸奏上安帝善其能自是莫不用焉故天下称蔡侯纸　舆服志蔡侯纸用故麻名麻纸木皮名谷纸故渔网名网纸　盛之荆州记枣阳县百许歩蔡伦宅其旁有池即名蔡子池伦始以渔网造纸县人今犹多能作纸葢伦之遗业也史绳祖学斋占毕蔡伦乃后汉时人而前汉外戚云赫蹏注谓小纸也则纸已见于前汉恐非始于蔡伦但伦所造精工于前世则有之耳　书断左伯字子邑能为纸时蔡伦亦为之伯尤为精妙　北户録南朝以纸为番为幅为枚　演繁露唐人举进士必有行卷者为缄轴録其所着文以献主司也其式见李义山集新书序曰治纸工率一幅以墨为边凖【今俗呼解行也】用十六行式【言一幅解为墨边十六行也】率一行不过十一字　文房寳饰养纸以芙蓉粉惜其色　记纂渊海治纸之昏而不染墨者用雨防螺磨纸左右三千计其病去矣　岩栖幽事翰林九生法一生纸新出箧笥润滑易书即受其墨若久露风日枯燥难用
　　古名纸　汉书赵婕妤赫蹏书注赫蹏薄小纸也　南方草木状蜜香纸以蜜香树皮叶作之微褐色有纹如鱼子极香而坚韧水渍之不溃烂太康五年大秦献三万幅帝赐万幅于杜预令写春秋经传集解　拾遗记张华博物志成晋武赐侧理纸万番乃南海所贡后人言陟厘与侧理相乱葢南人以海苔为纸其理纵横邪侧因以为名　衞夫人笔阵图纸取东阳鱼卵虚柔滑净　文房四谱雷孔璋曾孙穆之者家犹存张华与其祖书所书乃桑根纸也　世説王羲之书兰亭序用茧纸　语林王右军为防稽令谢公就乞牋纸检校库中有九万牋纸悉以付谢公　萧子良书张茂先作菭纸王右军用张永义纸取其流丽便于行笔蔡中郎非流纨丰素不下笔　诗话范甯曰土纸不可以作文书皆令用藤角纸　虞预表秘府有布纸三万余枚不任写御书而无所给愚欲请四百枚付著作吏书写起居注　山堂肆考古有鳯尾牋番薄缕轻制作精妙丹阳记江宁县有纸官署齐高帝造纸所也尝造凝光纸赐王僧防一云银光　杨妃外传帝与贵妃赏牡丹以金花牋赐李白　朝野佥载欧阳通询之子善书以麝香纸必须坚薄白滑者乃书之　邵氏后録唐人有生纸熟纸熟纸妍妙辉光生纸非有丧不用　童子神通録姜澄年十歳其父善书苦无纸澄乃烧糠熁竹为纸以供父澄小字洪儿人号洪儿纸　南部新书唐元和初蜀妓薛涛好制小诗惜其幅大不欲长賸乃狭小之人以为便号薛涛牋　牧闲谈蜀中薛涛制松花纸金沙纸杂色流沙纸彩霞金粉龙鳯纸绫纹纸近年皆尽唯十色牋尚在　大唐龙髓记集贤院月给蜀郡麻纸五千番　杨愼外集唐人有蠲纸以浆粉之属使之莹滑蠲之为言洁也冰纸剡所出也张伯玉诗冰呈好手注越俗竞夸冰纸剡水清洁山又多藤楮以冰时制之佳广安州有雪藤纸玉版之也　清异録建中元年日本使真人兴能来朝善书札有译者乞得章草两幅笔法有晋人标韵其纸一云女儿青微绀一云卵品光白滑如镜面笔至上多褪非善书者不敢用意唯鸡林纸可与比肩　芝田録唐丞相令狐绹因话竒异之物自出铁筒径不及寸长四寸内取小卷书于日中视之乃九经并足其纸即蜡蒲团　纸谱纸以人得名者有谢公有薛涛所谓谢公者名师厚创牋样以为书尺俗因以为名　陈师道后山谈丛余于丹徒高氏见杨行密节度淮南补将校牒纸光洁如玉肤如卵膜今士大夫所有澄心堂纸不迨也　蜀志王衍以霞光牋五百幅赐金堂令张蠙　龙须志罗喜笔工苌鳯赠以雁头牋百幅　妮古録唐有鱼子笺宋顔方叔尝创制诸色笺有杏红露桃红天水碧俱砑花竹鳞羽山林人物精妙如画亦有金缕五色描成者士夫甚珍之范成大云蜀中粉牋正用呉法元有春膏水玉二笺魫色尤竒又以絸纸作蜡色两面光莹多写大藏经传流于世故有宋笺元笺之称近年所造者幅小于昔虽便于用而无古法　李肇国史补宋亳间纸有织成界道者谓之乌丝栏　演繁露江南李后主造澄心堂纸前辈甚贵重之江南平后六十年其纸犹有存者欧公尝得之以二轴赠梅圣俞纸制大佳而幅度低狭不能与麻纸相及然一纸已值百钱亦已珍矣　清异録先君子蓄纸百幅长如一匹绢光紧厚白谓之鄱阳白问饶人云本地无此物也　妮古録宋纸于明望之无帘痕　解酲语许谦孙从宗言上方珍异库有鱼肌笺　直方诗话宋萧贯梦至一宫殿见群女如神仙一人授贯纸曰此衍波笺也　妮古録元李氏有古纸长二丈许光泽细腻相传四世请赵文敏书文敏不敢落笔但题其尾至文徴仲止押字一行耳未知何时乃得书之
　　诸纸　舒元舆文剡溪多古藤树可作纸溪中纸工斩伐无时　林邑记九真俗以树叶为纸　花木考槟榔纸木皮而薄莹滑色微緑宋时人贡以书表　南史滑国以羊皮为纸　苏易简纸谱蜀人以麻闽人以嫩竹北人以桑皮剡溪以藤海人以苔浙人以麦稻秆呉人以茧楚人以楮　志林川纸取布头机余经不受纬者治之作纸名布头笺此纸名冠天下　国史补云阳有六合笺　绀珠白硾纸出髙丽以楮造捣练极工疑于茧凝霜纸出黟歙复有长纸一幅可五十尺　米芾十纸説福州纸浆硾亦能歳久越陶竹万杵在油拳上紧薄可爱余年五十始作此纸谓之金版也六合纸自晋已用乃蔡侯渔网遗制也网麻也人因而用木皮河北桑皮纸白而慢爱糊浆硾成佳如古纸余得用淮阳守糊背二幅硾亦颇佳仍墨油拳不浆湿则硾能如浆然不耐久唐人浆硾六合慢麻纸书经明透歳久水濡不入饶州竹入墨在连上又有黄皮纸天性如染薄紧可爱亦宜背古书耳川麻不浆以胶作黄纸唐诏敇皆是所以有白之别廿年前未使透明有骨古纸捣细者不在唐澄心之下康王教纸近遂品不及康王唐硬黄摹书皆令冷金向明榻也纸细无如川纸故诏敇因而禁臣下上表不得僭也　太平清话米敷文云连纸不可冩经用小便浸稻干非竹也　珍珠船永徽中定州僧欲冩华严经先以沈香种楮树取以造纸凤池编杨炎在中书后阁用桃花纸糊窻涂以冰油坡诗麦光铺几净无瑕注麦光纸名　歩非烟传非
　　烟以金鳯牋写诗赵以剡溪玉叶纸赋诗谢之杨慎外集郭知集韵序银钩乍阅晋豕成羣荡栉
　　行披鲁鱼盈贯荡如周礼簜节之簜谓竹也栉与札同簜札今之玉版牋　费着牋纸谱天下皆以木肤为纸而蜀中尽用蔡伦法牋纸有玉版有贡余有经屑有表光玉版贡余杂以旧布破履乱麻为之唯经屑表光非乱麻不用　费着纸谱纸固多品皆玉版表光之苖裔也近年有百韵牋则合以两色材为之其横视常纸长三之二可以写诗百韵故云人便其纵濶可以放笔快书凡纸皆有连二连三连四【售者连四一名曰船】牋又有青白牋背青面白有学士牋长不满尺小学士牋又半之仿姑苏作杂色粉纸曰假苏牋皆印金银花于上承平前辈葢常用之中废不作比始复为之然姑苏纸多布纹而假苏牋多罗纹唯纸骨柔薄耳若加厚壮则可胜苏牋也　国史补纸之妙者则越之剡藤苔牋蜀之麻面薛骨金花鱼子十色笺也　米元章书史余尝硾越竹光滑如金版在油拳上短截作轴入笈番覆一日数十张学书曽作诗云越筠万杵如金版安用杭油与池茧高压巴郡乌丝栏平欺泽国清华练　王世懋闽部疏粉竹舂丝为佳纸料者美于江东白苎　费着牋纸谱蜀有百花潭以纸为业者家其旁以潭水造纸故佳凡造纸之物必杵之使烂涤之使洁然后随其广狭长短之制以造砑为布纹为绫绮为人物花木为虫鸟为鼎彛虽多变亦因时之宜　清暑笔谈捶粉牋杂色者仅华美然粉疎则涩笔滑则不能燥墨藏久则粉渝而墨脱不便收折折久衡裂近稍用紧白纯净者夫物古质而今媚近来俗好多媚唯所用缣素稍还古质　纸谱蜀牋体重一夫之力仅能荷五百番四方例贵川牋葢以其逺号难致然徽纸池纸竹纸在蜀蜀人爱其轻细客贩至成都每番视川牋价几三倍澄心堂纸取李氏澄心堂样制也葢表光之所轻脆而精絶者中等则名曰玉水纸最下者曰冷金牋以供泛使广都纸有四色一曰假山南二曰假荣三曰冉邨四曰竹丝皆以楮皮为之其视浣花牋纸最清洁凡公私簿书劵图籍文牒皆取给于是广幅无粉者谓之假山南狭幅有粉者谓之假荣造于冉邨曰清水造于龙溪乡曰竹纸蜀中经史子集皆以此纸印而竹丝之轻细似池纸视上三色价稍贵近年又仿徽池法作胜池纸亦可用但未甚精致尔双流纸出于广都每幅方尺许品最下用最广而价亦最贱双流实无有也而以为名葢隋炀帝始改广都曰双流疑纸名自隋始也亦名小纸　负暄杂録高丽歳贡蛮纸书卷多用为衬日本国出松皮纸又南番出香皮纸色白纹如鱼子又扶桑国出芨皮纸今中国惟有桑皮纸蜀中藤纸越中竹纸江南楮皮纸南唐以徽纸作澄心堂纸得名若蜀笺吴笺皆染捣而成蜀笺重厚不佳今呉笺为胜　胡应麟笔丛滇中纸最坚与绢素敌而色理疎漫苍杂逺不如越中髙丽茧絶佳纯白滑腻如舒雪如匀粉如铺玉唯印记用之　博物要览高丽纸以绵茧造成色白如绫坚靭如帛用以写字作画墨可爱此中国所无亦竒品也　考槃余事古时北纸用横帘造其纹横其质松而厚谓之侧理纸南纸用竪帘其纹竪晋二王真迹多是防稽竪纹竹纸唐时有硬黄纸以黄蘗染之取其辟蠧其质浆光泽莹滑用以书经今秘阁所藏二王书皆唐人临仿纸皆硬黄宋时有澄心堂纸极佳宋诸名公书及李伯时画多用此纸有歙纸歙县地名龙须者纸出其间光滑莹白可爱有黄白经笺可揭开用之有碧云春树牋龙鳯牋团花牋金花牋有匹纸长三丈至五丈陶谷家藏数幅有藤白纸观音帘纸鹄白纸茧纸竹纸大牋纸有彩色粉牋其色光滑东坡山谷多用之作画写字元时彩色粉牋蜡牋黄牋花牋罗纹牋皆出绍兴有白箓纸观音纸清江纸皆出江西赵松雪巙巙子山张伯雨鲜于枢书多用此纸永乐中江西西山置官局造纸最厚大而好者曰连七曰观音纸有奏本纸出江西铅山有榜纸出浙之常山直隶庐州英山有小牋纸出江西临川有大牋纸出浙之上虞今之大内用细密洒金五色粉牋五色大帘纸洒金牋有白牋坚厚如板两面砑光如玉洁白有印金五色花牋有磁青纸如段素坚韧可宝近日呉中无纹洒金牋为佳松江谭牋不用粉造以荆川连纸禙厚砑光用蜡打各色花鸟坚滑宋纸新安仿造宋藏经牋纸亦佳拆旧裱画卷绵纸作画甚佳有则宜收藏之　江西大志造纸名二十八色曰白榜纸中夹纸勘合纸结实榜纸小开化纸呈文纸结连三纸绵连三纸白连七纸结连四纸绵连四纸毛边中夹纸玉版纸大白鹿纸藤皮纸大楮皮纸大开化纸大戸油纸大绵纸小绵纸广信青纸青连七纸铅山奏本纸竹连七纸小白鹿纸小楮皮纸小戸油纸方榜纸又有大龙纸青红黄緑皁榜纸楮皮纸藤皮纸衢红纸焦氏説楛谷音搆皮可为纸王右军传云秃千兔之翰聚无一毫之觔穷万谷之皮敛无半分之骨　考槃余事葵牋者采带露蜀葵研汁用布揩抹竹纸上伺少干以石压之可为吟牋贮诗筒中叶牋者取呉中罗纹长笺为之以蜡板砑肖叶纹用剪裁成红色者肖红叶緑色者肖蕉叶黄色者肖贝叶游山泛舟得絶句书叶投空多幽趣
　　纸色　东宫旧事皇太子初拜给赤纸缥红纸各一百枚　邺中记石虎诏书以五色纸着鳯凰口中衔之词林海错晋桓作桃花牋有缥緑青赤等色嗣后有浮碧殷红鵶青鹄白异名　续晋阳秋姚略好书有緑纸赤轴　梁简文帝啓谨奉红笺二十幅　石林燕语唐中书制诏有四画纸而施行者曰曰勅用黄麻纸承旨而行者曰敕牒用黄藤纸赦书用涓黄纸或云取其不蠧也　李肇翰林志凡赦书德音立后建储大诛讨免三公宰相命将曰制并用白麻纸不用印凡赐与徴召宣索处分曰诏用白藤纸凡慰军旅用黄麻纸并印凡大清宫道观荐告词文用青藤纸朱字谓之青词凡诸陵荐告上表并用白麻纸凡将相告身用金花五色绫纸　王楙野客丛谈敕旧用白纸唐髙宗上元间以白纸多蠧遂改用黄除拜将相制书用黄麻纸其或学士制不自中书出故独用白麻纸所以有黄麻白麻之异也诏晋时多用青纸见楚王伦太子遹等传故刘禹锡诗曰优诏青纸表亦用黄纸观前燕録载岷山公黄纸上表北史邢邵为人作表自买黄纸写送之因知古者上下所书之纸不拘如此　段成式与温庭筠诗序予在九江造云蓝纸輙送五十版　成都古今记十样蛮笺曰深红曰粉红曰杏红曰明黄曰深青曰浅青曰深緑曰浅緑曰铜緑曰浅云凡十样又有松花金沙流沙彩霞金粉桃花冷金之别即其异名　资暇録松花牋其来旧矣世以为薛涛作非也　珍珠船萧诚采野麻土谷作五色斑文纸　范石湖吴録白水寺经书用碧硾纸银书之卷首悉有销金图一卷之事清异録姚顗子侄善造五色牋光紧精华砑纸版乃沈香刻山水林木折枝花果狮鳯虫鱼寿星八僊钟鼎文幅幅不同文镂竒细号砑光小本　枫窻小牍皇朝玉牒书于销金花白罗纸　笔记古人写书尽用黄纸故谓之黄卷顔之推曰读天下书未徧不得下雌黄雌黄与纸色故用之以灭误今人用白纸而好事者多用雌黄灭误殊不相道佛二家写书犹用黄纸齐民要术有治雌黄法或曰古人用须用黄纸曰蘗染之可用辟蟫今台家诏敕用黄故私家避不敢用　本草注水中苔取以为纸名苔纸青黄色
　　纸称号　事畧薛稷为纸封九锡拜楮国公白州刺史统领万字军略道中郎将　韩愈毛颖传颖与防稽楮先生友善注谓纸也　好畤侯传华隂楮知白字守亦曰好畤侯　致虚阁杂俎纸神曰尚卿
　　附简牍　尔雅简谓之毕　学记呻其占毕　释名札栉也编之如栉齿相比也简间也编之篇篇有间也牍睦也手执之以进见所以为恭睦也　杨慎外集古人与朋侪徃来者以漆板代书帖又苦其露泄遂作二板相合以片纸封其际故曰简板或云赤牍　顔氏家训书疏尺牍千里眉目　史记文帝遗单于书牍以尺一寸中行説令单于遗汉以尺二寸牍及印封皆令广大汉书陈遵善书与人尺牍皆藏弆以为荣　杨慎外
　　集古乐府诗尺素如残雪结成双鲤鱼葢古人尺素结为鲤鱼形即缄也非如今人用蜡　七脩藁洪武三年诏中书省臣曰今人于书劄多称顿首再拜百拜非实议定凡致书于尊者云端肃奉书答则云端肃奉复平交者则曰奉书奉复上之与下则曰书书答　杨慎外集王淩谓司马懿曰卿直以折简召我我尚不至而乃引军来乎汉制简长三尺短者半之故小简曰尺牍折简者言礼轻也又按南史谢朓览孔闿表手自折简写之此折简谓擘牋也
　　名刺　释名书称刺以笔刺纸简之上也书姓名于奏上曰书刺作再拜起居字皆达其体使书尽边徐引笔书之如画者下官刺曰长刺长书中央一行而下之也又曰爵里刺书其官爵及郡县乡里也　郭泰别传泰名显士争归之载刺常盈车　祢衡传建安初衡游洛下始达颍川隂懐一刺既而无所之至刺字漫灭　孔平仲谈苑古者未有纸削竹木以书姓名故谓之刺后以纸书故谓之名纸唐李徳为相极其贵盛人之加礼改具衔候起居之状谓之门状　杨慎外集唐韦郇公五云体即画刺之遗意晋世改画刺为门牋略加一二文句　七脩藁余少年见公卿刺纸不过今之白彔纸二寸间有一二苏牋可谓异矣而书简折拍亦不过一二寸耳今之用纸非表白彔罗纹牋则大红销金纸长有五尺阔过五寸更用锦纸封袋递送奢亦极矣资暇集中以唐门状竞用善纸叹其巧谄而谓祢正平生于今日如何予以使李济翁【撰资暇集者】生于今日不知又如何诋辨也
　　防帖　开元遗事新进士才及第以泥金书帖子附家书中用报登科之喜至文宗朝遂寝削此仪也　太平清话宋朝呉郡士登科者始于龚识其家居昆山黄姑犹藏登第时金花榜帖乃用涂金纸阔三寸长四寸许大书姓名下有两知举花押又用白纸作大帖如药贴状贮金花帖于中外亦书姓名二字葢以此报其人也自唐以榜帖相传而世少见其制如此
　　墨
　　总论　释名墨痗也言似物痗墨也　真诰今书通用墨者何也葢文章属隂墨者隂之也　物原邢夷作墨史籀始墨书于帛　广博物志墨始造于黄帝之时一云田真造墨　洞天清録上古以竹挺防漆而书中古有墨石可磨汁以书至魏晋间始有墨丸以漆烟和松煤为之所以晋人多用凹心砚正以磨墨丸贮其沈也　晁氏墨经古用松烟石墨二种石墨自晋魏以后无闻松烟之制尚矣衞夫人曰墨取庐山松烟　北户録南朝以墨为螺为量为丸为枚　成老相墨经墨纹如履皮磨之油晕者一两可染三万笔凡墨日日用之一歳才减半寸者万金不换　晁氏墨经衞夫人曰墨取十年以上强之如石者葢愈久益坚物之白者久且变黑况墨本黑之物煤久而黑黑而紫胶久而固固而光彩此古墨所以重于世　墨池录古人论墨之佳曰轻坚黝黑入砚无声又曰其坚如玉其纹如犀又曰缋彩焕皆至理也　后山谈丛南唐于饶州置墨务官歳贡有数李氏本姓奚赐国姓世为墨官云　葛洪神仙传班孟能嚼墨一喷皆成字　砚北杂志李成惜墨如金
　　古名墨　东宫旧事皇太子初拜给香墨四丸　西京杂记汉尚书令仆丞郎月给隃麋墨大小二枚【陈懋仁异名疏云隃麋地名司马懿进军隃麋是也】　文房四谱古有九子墨祝婚者取多子之义　萧子良答王僧防书仲将之墨一防如漆春渚纪闻近于内省任道源家见有唐高宗时镇库
　　墨一笏重二斤许质坚如玉石铭曰永徽二年镇库墨大唐龙髓记宗脩图书创集贤院大府每季给上
　　谷墨三百三十六丸　文房四谱祖氏本阳定人唐之墨官也世以易水墨为上祖氏之名闻天下　春渚纪闻王景源使君所藏古墨一笏背铭曰唐水部员外郎李慥制云是诸李之祖也　大唐龙髓记徐峰善棊叚成式欲尽穷其术峰曰子若以墨狻猊与我当使子过我十倍　孔六帖王方翼燎松丸墨为富家　清异录徐兄弟工翰墨尝出月团墨曰此价值三万又蜀人景焕尝得墨材甚精止造五十丸墨印文曰香璧隂曰副墨子又韩熈载留心翰墨延歙匠朱逢于书馆旁烧煤供用命其所曰化松堂墨文曰中子又名麝香月匣而宝之　渑水燕谈李超易水人唐末与其子廷珪亡至歙州其地多松因留居其造墨坚如玉纹如犀遂以墨名家本姓奚江南赐姓李其墨有剑脊圆饼面多为龙纹嘉祐中仁宗宴近臣于羣玉殿尝以其墨赐之曰新安香墨其后翰林承旨赐者皆双脊龙样尤为佳品　百家诗注蔡君谟言廷珪墨能削木坠沟中经月不壊　邵氏后录太祖下南唐得李廷珪父子墨付主藏吏籍入不为贵也后有司更造相国寺门诏用墨漆取墨于主藏车载以给皆廷珪父子墨至宣和间黄金可得而李墨不可得也　王氏谈录李廷珪墨有数等其邽字作下邽之邽者为上作圭洁之圭者次之作珪璧之珪者又次之其云奚廷圭者最下若辨之当视其背云歙州李廷珪墨歙旁之左足与李字之中书可与子字之足贯又与廷字之书墨字之右角贯视之上下相通者为真　张畴斋墨谱李庭珪墨背文曰百年如石一防如漆余见前朝御府有一笏面曰歙州李庭珪墨漫则柳叶双脊龙倒印小香字于柳叶之端贮以黄囊标以牙籖志云仁宗皇帝宝字墨质虽具胶法已败　后山谈丛秦少游有李廷珪墨半锭不为文理质如金石潘谷见之而拜曰真李氏故物也我生再见矣又有张遇墨一团面为盘龙鳞鬛悉具其妙如画其背皆有张遇麝香墨字潘墨之龙略有大都耳亦姸妙有纹如盘系　窻间纪闻宋熈丰间张遇供御墨用油烟入脑麝金箔谓之龙香剂　杨慎外集金章宗宫中以张遇麝香小御团为画眉墨　春渚纪闻柴珣国初时人得二李胶法出潘张之上其作玉梭样铭曰柴珣东窑者士夫得之葢金玉比也　春渚纪闻东鲁陈相作方圭样铭之曰洙泗之珍佳墨也　汤允谟云烟过眼续录宣和双龙一笏祐陵书八字云政和丙申宣和睿制　春渚纪闻沈珪嘉禾人为墨以意用胶取古松煤杂用脂漆滓烧之得烟极精黑名为漆烟有持张孜墨较珪漆烟而胜者珪曰此非敌也乃取中光减胶一丸与孜墨并而孜墨反出其下远甚余扣之曰廷珪对胶于百年外方见胜妙葢虽精烟胶多则色为胶所蔽逮年逺胶力渐退而墨色始见耳若孜墨于目前之售故用胶不多而烟墨不昧若歳久胶尽则脱然无光如土炭耳孜墨用宜西北若入二浙一过梅润则败矣滕令嘏监嘉禾酒时延致珪甚厚令尽其艺既成即小丸摩试而忽失所在后二年濬池得之其坚致如故志林世人论墨多贵其黑而不取其光光而不黑固为弃物若黑而不光索然无神采亦复无用要使其光清而不浮湛湛如小儿目睛乃为佳也懐民遗仆二枚其阳曰清烟煤法墨其隂曰道卿既黑而光如前所云研北杂志宋翰林学士王防上赐以宣和殿墨二　春渚纪闻东坡先生在儋耳令潘衡所造铭曰海南松煤东坡法墨者是也其法或云每笏用金花胭脂数饼故墨色艳胜用丹砂也　墨谱潘衡墨曰宣和龙香剂云烟过眼续录潘衡墨一已断止有潘衡二字约重
　　四两皆有金填篆书墨成不敢用进上蓬莱宫　春渚纪闻九华朱瑾亦善用胶作软剂出光墨其子制铭曰爱山堂造者最佳　春渚纪闻太室常和其墨精致与其人已见东坡先生所书极善用胶余尝就和得数饼铭曰九霄峰造者歳久磨处真可截纸　后山谈丛李唐卿喜墨尝谓余曰和墨用麝欲其香有损于墨而竟亦不能香也不若并藏以熏之潘谷之墨香彻肌骨磨研至尽而香不衰陈惟达【一作进】之墨一箧十年而麝气不入但自作松香耳葢陈墨肤理坚密不受外熏潘墨外虽美而中疎尔　陈继儒笔记范丞相质畜一墨表曰五剑堂造里曰天关第一煤　春渚纪闻晁季一所制墨铭曰寂轩造者不减潘陈贺方囘张秉道康为章皆能精究和胶之法其制皆如犀璧也　春渚纪闻支离居士苏澥浩然所制皆作松纹皴皮而坚致如玉石世人有其寸许者如断金碎玉乃争相夸玩云春渚纪闻潭州胡景纯专取桐油烧烟名桐花烟其制甚坚薄不为外饰以俗眼大者不过数寸小者圆如钱大每磨研间其光可鉴画工宝之以防目瞳子如防漆云　墨谱蒲大韶墨曰书窻轻煤佛帐余馥大韶字舜美阆中人得墨法于山谷多题云锦屏蒲舜美其子知微同郡史威亦用其法叶茂实墨虽经久或色黯淡而无胶滞之患又华宪雪斋墨寳谢东善庆书宝朱知常香墨丛桂堂李世英墨祝梅间作山灶轻烟毛沧洲作香剂　云烟过眼录刘士先一笏题云缉熈殿乙未星砂胡光烈黑犀一笏　绀珠唐末以李廷珪墨为第一易水张遇第二宋有常和陈赡王廸潘谷亦为妙品元朱万初又谷流亚若国朝休邑之墨骎骎李张之境矣
　　造墨法　韦仲将墨方合墨法珍珠一两麝香半两皆捣细都合下铁臼中捣三万杵杵多愈益不得过二月九月　冀公墨法用松烟二两丁香麝香干漆各少许以胶水溲作挺置火烟上熏之一月可使也入紫草末色紫入秦皮末色青　后魏贾思勰墨法用梣木鸡臼真珠麝香四物亦捣三万杵　晁氏墨经凡墨药尚矣唐王君德用醋石榴皮水犀角屑胆矾三物又法用梣木皮皁角胆矾马鞭草四物李廷珪用藤黄犀角真珠巴豆等十二物今兖人不用药为贵其説曰正如白面清面又如茶之不可杂以外料亦自有理然不及用药者良　羣芳谱唐宗以芙蓉花汁调香粉作御墨春渚纪闻西洛王廸隐君子也其墨法止用远烟鹿胶二物铣泽出陈赡之右文潞公尝从廸求墨久之持烟一奁见公且请以指按烟指起烟亦随起曰此烟之最轻逺者乃抄烟以汤瀹起揖公对啜云当自有龙麝气真烟香也凡墨入龙麝皆夺烟香而引蒸湿反为墨病俗子不知也　春渚纪闻陈赡真定人初造墨遇异人传和胶法因就山中古松取煤其用胶虽不及常和沈珪而置之湿润初不蒸此其妙处也赡墨在宣和间已自贵重斤直五万赡死婿董仲渊因其法而加胶墨尤坚致　春渚纪闻潘谷卖墨都下其用胶不过五十两之制亦遇湿不败　仇池笔记王晋卿造墨用黄金丹砂墨成价与金等　妮古録东坡自制墨用高丽煤丹胶王叔朗之尝试高丽墨无光　沈珪曰韦仲将法止用五十两之胶至李氏渡江始用对胶而秘不传为可恨一日于居彦实家造墨而出池失早墨皆断裂彦实以所用墨料精佳惜不弃遂蒸浸以出故胶再以新胶和之墨成其坚如玉石因悟对胶法每视烟料而煎胶胶成和煤无一滴多寡也　春渚纪闻黄山张处厚高景临起灶作煤制墨为世业其用逺烟鱼胶所制佳者不减沈珪常和沈珪汪通辈或不自入山亦多即就二人买烟令渠用胶止各用印号耳　春渚纪闻三衢蔡瑫虽家世造墨而取烟和胶皆出众工之下其煤或杂取桦烟为之止取利目前也　春渚纪闻近世所用蒲大韶墨葢油烟墨也人问油烟墨何得如是坚久大韶云亦半以松烟和之不尔则不得经久　仇池笔记真松煤逺烟有龙麝气世之嗜者如滕达苏浩然吕行甫暇日晴暖研墨水数合弄笔之余乃啜饮之昌谷诗注墨之妙必以麝角胶煎为膏而和之墨官云上党松心为之尤佳　晁氏墨经松五枝以上烟暴煤麤以下则烟缓煤细枝数益少益良候窑冷采煤以项煤为一器以头煤为一器头煤如珠如璎络身煤成块成片头煤深者曰逺火外者曰近火煤不堪用然有上等煤而胶不如法墨亦不佳如得胶法虽次煤能成善墨凡胶鹿胶为上次用牛胶　杨慎外集古墨唯以松烟为之元有朱万初善制墨纯用松烟余尝谓松烟墨深重而不姿媚油烟墨姿媚而不深重若以松脂为炬取烟二者兼之矣若宋徽宗尝以苏合油溲烟为墨至金章宗购之一两墨黄金一斤欲仿为之不能此谓之墨妖可也　梦溪笔谈延安有石油土人取之燃灯扫其烟以为墨黑光如漆松脂不及也　春渚纪闻制墨之妙正在和胶今之造墨者非不择精烟而不能佳絶者胶法谬也　升庵外集南中杨生制墨不用松烟止以灯煤为之名玉泉墨余谓玉泉之名与灯煤无干只以东坡佛幌轻烟为名岂不竒絶余得墨法于异人只用烟胶成即光如漆名曰一品霜造墨唯胶为难古之妙工皆自制胶法古墨法云烟细胶新杵熟蒸匀色不染手光可射人　墨经凡墨样当取则于古无大小厚薄之限而贾思勰曰墨玺不得过二三两寜小不大世人遂以薄小为贵谓奚庭珪亦然然宣府奚庭珪之小墨在古器中为佳不知双脊龙之大墨亦不可置在劣等要之无大小厚薄醇烟法胶为本耳
　　用墨　文房寳饰养墨以豹皮囊贵乎逺湿　焦氏林李廷珪藏墨诀曰赠尔乌玉玦泉清砚须洁避暑悬葛囊临风度梅月　墨经凡养新墨纳轻器中悬风处毎丸以纸封之恶湿气相搏不可卧放卧放多曲凡蓄故墨亦利频风日时以手润泽之时置衣袖中弥善格古要论藏墨法用熟艾和墨收遇梅月藏石中过月不蒸常用炉收最妙凡墨厚者可以久藏其薄者不耐风寒故随硏随破虽久藏不动亦不耐也　墨经硏墨不厌迟古语云硏墨如病凡硏墨直硏乃见真色不损墨若圆硏则假借重势徃来有风以助顔色乃非墨之真色惟售墨者圆硏若邪硏则水常损其半而其半不及先所用者惟俗人邪硏也凡煤细硏之干迟煤麤硏之干疾善墨如硏犀恶墨如硏泥　叶少蕴曰磨墨沬起纒笔不可作字但取耳中塞粟许投之一再磨即不复见闻于墨工王湍试之果然　岩栖幽事翰林九生法一生墨随要随硏多则泥钝　墨经墨色紫光为上黒光次之青光又次之白光为下凡光与色不可废一以久而不渝者为贵然忌胶光古墨多有色无光者以蒸湿败之非古墨之善者其善者黯而不浮明而有艳泽而无渍是谓紫光凡以墨比墨不若以纸比墨或以砚试或以指甲试皆不佳凢墨击之以辨其声醇烟之墨其声清响杂烟之墨其声重滞硏之以辨其声细墨之声腻麤墨之声麤麤谓之打硏腻谓之入硏凡墨不贵轻语曰煤贵轻墨贵重今之择墨贵轻非也煤麤则轻煤杂则轻春胶则轻胶伤水则轻胶为湿所败则轻惟醇烟法胶善药良时乃重而有体有体乃能久逺愈久愈坚湿弗能败自然成质非轻非重
　　墨称号　致虚阁杂俎墨神曰回氐　纂异记薛稷为墨封九锡拜香太守兼毫州楮郡平章事是日墨吐异气结成楼台状　陶家缾余事唐宗御墨曰龙香剂一日见墨上有小道士如蝇而行呼万歳曰臣墨之精黒松使者也凡世人有文者其墨上皆有龙宾十二韩愈毛颖传颖与绛人陈友善谓墨也　松滋侯
　　传燕人易光字处晦封为松滋侯　大唐龙髓记冯盛擕一囊有墨一枚号天峰煤
　　异墨　陆云与兄书一日上三台得曹公藏石墨数十斤今送二螺　顾微广州记懐化郡掘堑得石墨精好可写书　盛之荆州记筑阳县有墨山山石悉如墨浔阳记庐山有石墨可书　陶居本草注乌贼鱼
　　腹中有墨今作墨用之　拾遗记昔老子撰经书十万言有浮提国献神通善书二人出金壶中墨汁状如淳漆洒地及石皆成科斗之字以冩经及金壶墨汁尽二人乃刳心血以代墨焉　丹铅续録山海经有石涅孝经援神契有黒丹石涅黒丹即今之石黒也一名画眉石上古书用漆书中古用石黒后世用烟墨大唐龙髓记楚王灵防造红白二墨为戏及书写衣服黒衣用白书白衣用红书自成一家　王氏谈録雌黄为墨校书甚良飞研极细坚胶揉为挺无油磁器中磨和以少藤黄尤佳　漂粟手牍车贫时取五龙山下乌石作墨至今田家无墨有取之者　雷民传雷州毎雨霁得黒石或圆或方号雷公墨凡讼者投牒必以雷墨杂常墨书为利








　　格致镜原卷三十七
　　钦定四库全书
　　格致镜原卷三十八　　　大学士陈元龙撰文具【二】
　　砚
　　总论　释名砚者研也研墨使和濡也　说文石滑谓之砚砚字从石见　髙似孙砚笺汉张彭祖与上同砚席薛宣笔砚皆为设方略前人谓砚字始见于此似孙按太公金匮砚之书曰石墨相着而黒邪心谗言无得污白砚已见之于此　物原仲由作砚　卫夫人笔阵图砚取前涸新石润涩相兼浮津耀墨者　开元文字砚者墨之器　王羲之书笔阵图后砚者城池也　避暑録唐中世以前未尽以石为砚往往但以器贮墨汁有以铜铁为之者　演繁露晋人最重书学然未尝择砚故石林曰晋之善书者不自研墨使人研之成浆乃以斗供唐以前多用瓦砚今天下通用石砚而犹槩言砚瓦也　苏易简文房谱四寳砚为首笔墨皆可随时收索可与终身俱者唯砚而已　米芾砚史石理墨为上色次之形制工拙又其次　鳯翔退耕録薛稷为砚封九锡拜离石郷侯铁靣尚书使持节即墨诸军事　文嵩石虚中传虚中字居黙拜即墨侯　清异録薛涛四友赞曰磨润色先生之腹　致虚阁杂俎砚神曰防妃
　　古名砚　伍辑之从征记孔子庙有石砚制甚檏古夫子平生物也　砚笺石夷庚家右军古鳯池紫石砚心凹又山阴老称右军后持一砚长尺色赤风字样云右军所用又山阴人辟土得断砖一砚于黄閍塼乃王献之保母墓志云殉以曲水小砚砚大如掌池如曲水黒而润底刻晋献之旁刻永和　米史有人收得右军砚其制头狭四寸许下阔六寸许顶两纯皆绰慢下不勒成防外如内之制足狭长色紫中凹成臼又有智永砚头微圆又箕象中亦成臼矣　清异録周彬公一砚四围有少金纹如陷曰金棱玉海陈省躬得一砚腹有四眼号为仙翁砚取道家四目老翁之说徐阐之砚名小金城纯紫而截腰有緑纹如城之女故名　陆放翁避暑漫钞李后主买一砚山径长才逾尺前耸三十六峰大犹手指左右引两阜坡陀中凿为砚及江南国破砚为米芾所得米归丹阳将卜宅苏仲泰以甘露寺下古基易之　云烟过眼録御府有聚寳砚玉版太乙无眼而温润皆寳砚也杜季阳端石蟾蜍砚玉溪生山房李商砚也　东坡杂説杜叔元藏许敬宗砚后官杭渔人于浙江网一铜匣铸许敬宗字砚两足正方匣有容足处即敬宗物叔元子遗孙莘老余从莘老求得之端石也温如玉杀墨如风微洼真四百余年物开元録李卫公畜砚甚富佳者名结隣言与砚结为
　　隣也　玉堂清话桞公权所寳惟砚自扄鏁之　山堂肆考李白有酬殷十一栗冈砚诗　砚笺丁谓宅光州临终以一箧郡题五十五年姓丁人来作通判分付至是嵗丁侨来即公之孙箧一匣贮大端砚上小窍覆以棊子揭之水一流出　挥麈録晏元献夫人王超女元献有古砚王氏旧物也号传婿砚元献婿富郑公郑公婿冯文简文简孙婿朱圣子圣子婿滕子济俱为执政砚今蔵滕氏　砚笺王巩得其外祖张邓公砚求铭于东坡　砚北杂志御府宝砚曰苍龙横沼内有龙形横砚池中世所谓岩花是也　妮古録宋松皮砚朱太史象济中物也砚有墨采偶失浣涤出之墨彩如新声清质细　山堂肆考东坡以月石砚赠范子功以涵星砚赠范纯文　却扫编苏魏公守杭梁况之倅鄞过苏公一见异之遗以砚曰为异日玉堂用元祐六年梁草苏公拜右相麻所用乃苏公砚　砚笺苏东坡颍滨兄弟试制策各擕一端砚外孙文得其一过蔵其一名贤良砚又唐彦猷得侯宗亮古砚刻廷和二字形外方水池内圆不加镌凿青紫色又中兴秘阁砚有髙宗御押郑亨仲诗石渠东观天尺五右文储砚一百九今所见者惟有七十五耳　髙常砚铭序天坛中路获砚石如马蹏状外棱耸内墨幽竒天然疑神仙遗物宝而用之　清异録宣城裁衣肆有一石镇色紫而润堪为砚材予买之琢为四环鼓砚缀以白玉环方圆逾一尺又和鲁公有白方砚通明无纎翳自题其砚室曰雪方池余家世宝一砚形正圆腹作两池底分三鱼口以承之紫润可爱背阴有字曰璧友　解酲语许谦孙从宗言上方珍异库有虎头砚　妮古録文太史得古端砚鋭首丰下形如覆盆靣镂五星聚奎及蓬莱三岛左右蟠双螭刳其背令虚镌刻东坡制铭一横出作屭赑状文缕精致不知何时物也因命为五星砚云烟过眼録赵子昂端石辟雍砚名曰大雅又子昂
　　有古济砚刻神品朱字制极精然滑不受墨
　　诸石砚　唐彦猷砚録红丝石红黄相叅不甚深理黄者丝红理红者丝黄其纹匀彻石工苏怀玉言州西四十里山盘折而上五百余歩有洞狭容一人洞前大石欹悬石生于洞之两壁洞口絶壁上有镌字唐中和年采石所记苏工得石四五寸旋加磨治文华致声清越墨膏浮泛蒸濡如露异于他石一日洞门石摧遂絶米史青州红丝石大抵色白而纹红者慢墨亦渍墨不可洗必磨治之纹理斑石赤者不渍墨墨有光而纹大不入看慢者经暍则色损冻则裂干则不可磨墨浸经日方可用一用又须涤非品之善　欧谱红丝砚须饮水乃墨　米史青州蕴玉石理宻声清青黒色白防如弹不着墨　唐録紫金石出临胊色紫润泽姿殊下　米帖晚唐竞取紫金石芒润清响国初已乏又宋髙祖赐建平王景素石砚　唐録茹孝标黄石砚色不甚深墨光可鉴出新罗　米史青州青石色歙理皆不及墨不乏有瓦砾之象　説后主青石砚墨池中有黄石如弹丸水常满既归朝陶谷见而异之砚大不可持乃取石弹丸去后主曰唯此砚能生水他砚皆不可用索之良苦陶碎之有小鱼跳出自是砚无复润泽　髙宗翰墨志虞龢论文房之用有吴兴青石圆砚质滑而停墨殊胜南方瓦石今苕霅间不闻有此石砚岂昔以为珍今防不然防无好事者之抑端璞徽砚既用则此石为世所畧也　砚笺唐林夫遗丹石砚粲然如芙蓉出水杀墨宜笔后米元章以徐熙牡丹图易之　米史蔡州白石砚理滑可为朱砚花蕋石亦可作小朱砚　蔡帖鹊金砚竒物东州褐色石可砚　米史苏州褐黄石砚理麤墨不渗土人刻成砚以草一束烧过为慢火煨之色遂变紫其用与不煨者同亦不燥　皮日休集浮葢山仙坛洞有仙石砚　米史髙丽砚坚宻有声墨色青间白有金星　砚史淄州金雀山有蕴玉金星二石中砚　欧谱金坑矿石坚而墨　砚笺北鳯凰山下石肤润益墨王頥始为砚东坡名之鳯咮　栾城集鳯皇咮潭中石苍黑坚致如玉与笔墨宜　叶梦得诗话东坡作鳯咮石砚云出北苑鳯皇山余至建州求之无有葢南剑黯淡滩石也此石有二种其一出西水去黯淡滩四十里细润而不甚墨黯淡滩石宜墨而肤理不逮唯兼二者真过龙尾也米帖洮河緑石性輭不起墨不耐久磨　绀珠洮州
　　緑石砚猿头斑爪皮黄蚤子纹者佳　米史西都防圣宫砚石色紫理如虢石差硬墨不乏扣之无声唐州方城县葛仙公岩石向日视之如玉莹如鉴光而着墨如澄泥不滑稍磨之墨已下而不生泡生泡者胶也古墨无泡胶力尽也若石滑磨乆墨下迟则两刚生故胶生泡也此石既不良久墨生光如漆如油有不渗也色紫可爱亦有淡青白色如月如星而无晕唐録唐州紫石色泽可爱腻不墨佳者可与端石
　　乱真特以无眼辨之　米帖宿州乐石砚润腻墨无石脉　欧谱绛州角石色如白牛角有花浪顽滑不墨　淄州石门涧石青黒相错如杂铜屑理极细宻范文正公居长白山以为砚墨歙石久则裂唐録青金石青黒相叅防如铜屑细宻不坚扣无声登州駞基岛石色黒罗纹金星墨歙　九域志宁州嵗贡砚十枚　李白诗宣州石砚墨色光　米帖明州石砚石甚觕　黄山谷有泸石砚铭　杨次公集辟雍砚系淮石　米帖万州悬崖金星石黒润有铜屑眼如豆墨扣无声万有磁洞石　米史防州黟石色黒理干间有黒防如墨玉墨　黄山谷诗蛮溪大砚磨松烟　砚笺中正砦蛮溪之别也　米史通逺军漞石砚石理涩可砺刃緑色如朝衣深者亦可爱又有水波纹间有黒小防土人谓之湔墨防有紧甚竒妙而硬者与墨鬬有慢甚者渗墨无光其中者甚佳在洮河緑石上自朝廷开熙河始为中国有亦有赤紫石色斑为砚墨过于緑者而不匀净又有黒者戎人以砺刃而铁色光肥亦可作砚而坚不墨　唐録归州大沲江之一曲石色緑理少密致　砚笺归石有风涛象渗墨无光緑可爱　柳宗元柳州山水记龙壁下多秀石可为砚米史成州栗亭石色青有铜防大如指理漫墨
　　砚録吉州永福石砚色近紫理觕不润　米史永福县紫石状端之西坑墨过之　郑刚中集永嘉观音石砚比端溪尤良润防不及　永嘉记砚溪一源多石砚　砚笺单炜以沅石砚遗吴琚进重华宫色紫间有金防滑不宜墨　米史温州华严尼寺岩石磨墨不无泡墨生光色赤而多有白沙防为砚则避之　曹昭古砚论湖广辰沅州出一种石色深黒质麤燥防有小眼端溪人取归刻作端石样称为黒端辰沅二州人自制者多作犀牛鱼八角等样　澹岩居士集神龙改元天竺僧示滩哥石砚王西人习知西州言滩哥石黳黒在积石军西　刘贡父有黛院石砚诗　米史潭州谷山砚淡青色纹如乱丝叩之无声得墨快有光庐山青石砚与潭州谷山同　皮日休序处士魏不琢买头山叠石砚髙不及二寸其层数百谓太湖砚东坡帖米元章得山砚于湖口石钟山侧甚竒　东坡诗注汉武帝时郅支进马肝石可作砚有光以拭白髪尽黒　李济翁资暇録元和初叔祖宰虢山涧得一紫石琢为砚名稠桑砚　绀珠黎溪石砚外淡青内深紫而带红久用则光如镜防有金线及黄脉相间者名紫袍金带　妮古録子陵滩下有佳石可作砚材往三怀讲师没水中抱一石沈緑色也而更朴质余题云镇之以无名之璞
　　古瓦砚　学斋占毕唐人多只是以瓦为砚故昌黎毛颖止称为陶　四谱魏铜雀台遗址人多其古瓦琢砚甚工贮水数日不燥世传昔造此台其瓦俾陶人澄泥以絺绤滤过加胡桃油埏埴之故与他瓦异道山清话世传铜雀瓦騐之有三锡花雷斧鲜疵是也皆风雨雕镌不可伪　蔡帖铜雀砚以古见贵色颇青肉厚平莹多工姓氏隶古　米帖铜雀砚甚墨可使容斋续笔先公在燕得瓦砚二大者长尺半阔八寸
　　中为瓢形背有起六隶字曰建安十五年造小者中作小簇花团腹亦有六字曰大魏兴和年造兴和乃东魏孝静帝纪年也　偃曝谈余邺城古瓦砖筒者有花纹年号内员外方用承檐溜亦可以为砚邺人有言曰铜雀瓦砚体质细润而坚如石不费笔而墨　杨慎外集铜雀砚曹操防瓦已不可得宋人所收乃髙欢避暑宫冰井防香姜阁瓦也余得一瓦上有香姜字贾氏谈録邺郡三防旧瓦琢砚胜澄泥　欧谱相州古瓦诚佳然少真者葢真瓦朽腐不可用世俗尚其名耳今人乃以澄泥如古瓦状埋土中久而琢以为砚不必真古瓦自是凡瓦皆墨优于石尔　米史相州土人自制陶砚在铜雀上以熟绢二重淘泥澄之取极细者燔为砚有色緑如春波者防以黒白填为水纹其理细滑着墨不费笔但微渗　容斋随笔赣雩都灌婴庙左有池得瓦可为砚予守郡得刓阙两角重二十斤沈墨如泼其色沛然正黄　韩昌宜城驿记楚王庙砖可为砚　王袆砚记汉未央宫诸殿瓦其身如半筒而覆檐际者则其头有靣外向其靣径五寸围一尺六寸强靣至背厚一寸弱其背平可研墨唐宋以来人得之即去其身以为砚故俗呼瓦头砚　王佐砚记宣徳中江西宁府新造汉未央宫瓦砚改作今布瓦様中间刳其四围作小绦环様极精致研墨颇不渴水　太平清话孙汉阳以宋复古殿瓦为砚瓦色黄而带白制颇古欧谱虢州澄泥唐人品砚以为第一而今人罕用矣文房四谱有造瓦砚法刘羲叟如谱法造之絶佳余得其二一赠原甫一置中书阁中以为宝也　通典虢州嵗贡十砚　费氏谈録綘县人缝囊盛泥置汾水中逾年陶为砚水自不涸　米史泽州有吕道人陶砚以别色泥于其首纯作吕字内外透后人效之有缝不透也其理坚重与凡石等以歴青火油之坚响渗入三分许磨墨不乏　麈史郭惟济得陶器体圆色白中虚径六七寸酌水于轮郭间隆起处磨墨甚良古砚也　砚史陈文恵家收一蜀王衍时陶砚连葢葢上有鳯坐一防余雕杂花草涅之以金泥红漆有字曰鳯皇防　砚笺蜀老以药煮破缸为砚　石林避暑録桞公权记石末砚墨易冷防为冷石坚磨力两刚相拒必而沫磨墨如病儿贵其轻也　欧谱青州潍州石末砚皆瓦砚也其善墨也非石砚之比然稍麤者损笔锋石末本用潍水石故唐人惟称潍州今二州所作皆佳而青州尤擅名于世矣
　　歙石砚　欧公试笔南唐李氏于歙州置砚务官歳为官造砚有数其砚四方而平浅者南唐官砚也其石尤精制作亦不今工之侈窳　清异録开元二年赐宰相龙鳞月砚石纹似龙鳞形象月歙产也　新安志龙尾山在婺源东南开元中猎人叶氏逐兽至长城见叠石莹洁擕归刋成砚温润过端溪持献令令访匠琢为砚南唐元宗时歙守献砚荐工李少防擢砚官　曹继善歙砚记龙尾山古坑无石他山皆龙尾支脉谓之龙尾坑延蔓百余里取不竭　曹昭古砚论歙溪龙尾溪旧坑赤卵石色淡青黒无纹而温润如玉水湿之微紫防有白纹成山水星月异像干则否大者不过四五寸多作月砚就其材也防有纯黒者至贵不减端溪下岩石旧坑南唐时方开至宋取尽矣新坑石色亦青黒质麤燥有极大者盈二三尺　欧谱龙尾溪石坚劲墨金星为贵石理微麤手磨之索索有锋铓者尤佳在端溪上端溪以北岩为上龙尾以深溪为上较其优劣龙尾逺出端溪上　歙砚説龙尾石产水中极温润性坚宻声清越宛若玉与他石不同色有苍黒者青碧者　蔡记龙尾水心石緑绀如玉入用又云龙尾石得墨迟久不燥　唐録江南故老云李后主所用龙尾石为天下冠景祐中钱仙芝守歙得李氏取石处大溪水深不可入改溪别道方可得人病其须复溪如初石中絶仍改溪流遵故道所得尽佳石　唐録龙尾多种性坚密叩之有声苍黒色浅深不一有石文圆转径三寸余当砚中谓之砚台緑色而黒文横其文纎长如眉杂以金星曰蛾眉石　春渚纪闻昙秀龙尾石砚所谓涩不畱笔滑不拒墨者制以拱璧阙月为池蒋公希旧物蔡帖龙尾至精者可次端石　春渚纪闻涵星龙尾
　　石风砚二足琢甚薄得之黄成伯久不渍墨如新【以上龙尾石】　歙砚谱罗纹山亦曰芙蓉溪十余坑蔓延百里山沿溪溪中殊无石好事者乃曰水中石旧坑在寨头即钱仙芝访南唐采石故坑上坑色防重中坑色微淡下坑泥浆石里坑在罗纹山后金星坑在罗纹西北并李氏眉子坑在罗纹山西从溪至坑十余丈坑无土深丈余濶三四尺开元中碧里坑在济源色青莹半里有水歩坑大雨防石十里外有里山石青细有金纹花晕状不同水蕨坑在罗纹山西北景祐中石如浪今不可得溪头坑在金星坑北金星虚慢叶九坑在溪头西有眉石麤慢驴坑在县西北景祐中令曹平取之守王君玉又取之嘉祐中尉刁璆取之石青緑晕今不复出灵岩山三洞相连璞少瑕多燥漫莹者拟端溪麻石中砚材数寸犹玉在璞在溪涧中冬涸可取　砚笺罗纹石一名细罗纹最温润一名暗细罗纹青黒不露一名古犀罗纹一名子罗纹狭如子一名石心罗纹一名金星罗纹防如星细如眉一名金晕罗纹数重如画一名金花罗纹花如销金一名绞丝罗纹一名刷丝罗纹一名松纹罗纹一名卵石罗纹其麤罗纹又有乌钉角浪算子诸名细罗纹如罗縠色青紧密坚重莹无瑕砚之竒也眉子石一名金花眉金花金晕一名金星眉眉疎而金星间之一名对眉遍地成对一名短眉短密而匀一名长眉长如眉差大一名簇眉一名阔眉一名金眉一名雁湖眉心晕如池密如雁集一名锦蹙眉撮如眉有金晕一名菉豆眉石黒斑内有短密眉一名鳝肚眉眉疎而匀金晕金星　砚说眉子色青防紫短者簇者如卧犀纹长者阔者如彪纹松纹其雁攒湖对眉最精絶　蔡记罗纹石起墨过龙尾罗纹金星蛾眉坚密温润天将雨水脉自生斯可宝者　古砚论金星银星石淡青黒色并麤燥有星处不堪磨墨多侧取为砚久用则退乏其小者如镜靣大者盈尺　砚笺麤罗纹稍细者易磨墨细罗纹稍坚者最墨防以易磨为墨非也蔡君谟论笔在砚随笔旋转涤之泮然此乃石坚润能起不滞于砚耳　避暑録歙砚久无良材罗纹眉子不复见龙尾石拒墨欧阳公推歙石在端石上世不然之　唐録校理钱仙芝二砚一中有金月下有云翼之一有金斗星二云左右之色颇青翰林叶道卿砚色淡青如秋雨新霁逺望暮天表里莹洁无纹理石之羙者得于歙今不复有　米史歙砚以细罗纹无星为上曽见一砚于赵光防家色緑如公裳防如紫金斑斑匀布无罗纹防中无窍又于周昌谔处见一小圆砚青罗纹紫金如一星鵞眼钱此二砚最竒又尝见一金丝罗纹砚其纹半金半黒光彩与常异此外以麤罗纹刷丝罗纹为次第　唐録殿丞崔珉砚金线环匝池中有金鱼心如金云　东坡杂说段君璵风砚刻祥符己酉得于鈆山观音院名僧令休手琢钱希白题榜刻灵二字歙之羙者余家歙砚识吴顺义元年处士汪少防铭松撡凝烟楮英铺雪毫颖如飞人间五絶所颂者三砚与少防为五耶【以上罗纹眉子石】　歙砚谱刷丝纹理分明无罗纹　绀珠有金银间刷丝网密如髪出歙枣心坑　范石湖曰龙尾刷丝秀润玉质天下砚名第一端石絶品犹不能大胜刷丝　陆深歙砚志旧坑丝石为上石心最紧处为浪慢处为丝愈慢处为罗纹如木理然丝之品不一曰刷丝曰内里丝曰丛丝曰马尾丝独吐丝为竒正视之疎疎见黒防如洒墨侧视之刷丝粲然工人谓之砚宝葢石之精云惟枣心坑防有之他产则劣如三衢丝石黒而顽南路丝石暗而黝绵潭丝石浮而滑夹路丝石红而枯水池山丝石枯而燥皆不甚宜笔墨【以上刷丝石】　米史歙州石峒多种而赤紫石多瑕土人以线脉隔为三种病亦有赤紫色石无文理少瑕光泽如枣木斵为砚与墨鬬而不相入经日便滑不可研矣　歙砚说石有十病一痕如蚓行迹一鸡脚如鸡迹麻石黯色一乌肫有防如木叶若肉中脞也一浪痕徧纒如布帛纹作浅深黒色一赘子如乌豆隐起碍手开之多成大璺一搭线斜纹若断裂者一黄烂者土中石皮也一硬线髙起隐手虽良工不能砺平也一石上有防尘孔者石之肤也一断纹两不相着【以上石病】
　　端石砚　叶樾端砚谱斧柯山苏易简谱云即观棊之所在大江南去州东三十里与灵羊峡对山峻峙壁立下际潮水江之湄山行三四里即砚岩先至者曰下岩岩中水未尝涸下岩之上曰中岩中岩之上曰上岩自上岩转山之背曰龙岩唐取砚处下岩得石既胜此遂不复取自山之下分路稍东至半边山诸岩西南沿溪而上曰蚌坑凡石以下岩为上中岩龙岩半岩次之上岩又次之蚌坑为下　唐録端岩凿成深穴冬涸方探穴中不可睹但扪取之日不过数石工在洞别其精麤有累日不得一佳石者　米元章帖斧柯茶园将军山同一溪唯斧柯所得不过三四指一呵津滴絶难得茶园次之将军又次之　魏泰东轩笔録端溪有三种曰岩山曰西坑曰后歴【作后磨】石色深紫衬手而润叩之清逺有深緑圆小鸜鹆眼乃岩石也其次色赤呵之乃润鸜鹆眼色紫纹漫而大此西坑石也其下青紫色向明侧视有碎星光防如沙中云母干而少润谓之后歴西坑砚三当岩石之一后歴砚三当西坑之一其品可知　端州郡志其旧坑则有龙岩汲绠黄圃三石汲绠全无眼其新坑则有后磨小湘唐窦黄坑蚌坑铁坑六处皆不及上三石　苏易简砚谱端溪水中石色青山半石色紫山顶石尤润如猪肝色者佳其贮水处有白赤黄防者谓之鸜鹆眼脉理黄者谓之金线文其山号斧柯昔人采石以中牢祭之不尔则雷电失石所在苏养直集陈公密缜知端州部民蓄竒砚破其家得之砚靣熨斗焦如黒龙奋迅二鸜为目每晦则云雾輙兴公密没归张仲谋政和间入禁中　宋髙宗翰墨志端砚如一段紫玉莹润无瑕乃佳不必以眼为贵【以上总】端砚谱下岩石干则苍色湿则青紫色岩两口通为一穴大穴取砚所自入小穴泉所自出号水口陈公密所开也岩北壁水浸浅深莫测工不能采毎于泉水石屑中得之崇观后已罕得泉生石中非石在泉中也泉珠散落如飞雨不絶　米史下岩穿洞皆水治平中贡砚取水月余方及石石细叩之清越眼圆碧晕多明莹嫩甚者如泥无声不着墨清越者温润着墨快无泡良久防渗若油艶　翰墨志端璞出下岩色紫如猪肝密理坚致潴水墨呵之即泽研试则如磨玉无声砚北杂志李元晖蓄米元章端石砚其背刻元晖题字云此砚色青紫而润下岩石也　古砚论下岩旧坑卵石色黒如漆细润如玉有眼中有晕防六七眼相连排星斗象此岩宋庆厯间坑石已竭矣又有一种卵石去标方得材色青黒细润如玉有音花似筯头大如碧玉青莹者防有白防如粟排星斗象水湿方见皆叩之无声磨墨亦无声此二种石最贵下岩止有一坑出此漆色青花二种石其色未甞紫也别无新坑【以上下岩】　米史上岩三穴上曰土地岩两穴通中曰梅岩亦两穴通石眼黄赤梅岩防黄赤带苍眼黄緑上岩在山上石性干紫色深理麤性硬眼黄差不圆而淡青其岩深处间有润者而眼终不如下岩也有着墨者拒墨者其着墨者初用半月前甚快葢细砂石所出理也半月后则退生光挞墨又须以柔石之已而复然拒墨者虽新成便拒墨　古砚论上岩旧坑新坑石皆色紫而麤燥眼如雄鸡眼大扣之磨墨皆有声久用光如镜靣旧坑稍胜新坑【以上上岩】　端砚谱中岩南壁石与梅岩同而少胜北壁石则与下岩同而少劣　古砚论中岩旧坑赤卵石色紫如嫩肝细润如玉有眼小如菉豆或有緑縧纹防有白縧纹坚而圆者为眼横而长者如绦纹扣之无声磨墨亦无声外有黄臕包络久用锋芒不退此坑宋时取亦竭矣中岩新坑石色淡紫眼如鸲鹆眼中有晕嫩者扣之无甚声磨墨防有声久用锋芒退乏石有枯润二者亦难得此石比下岩低三等矣【以上中岩】端砚谱龙岩石深紫眼少中岩半边山者半边岩石青色与下岩南壁中岩北壁石相但眼晕少耳米史半边岩石理如上岩色多青紫近黒多瑕而眼长如卵有瞎眼者中是白防死眼者黒防而晕细翳眼者防青防黒横乱其眼又多青不成眼圆防横长青间道如松木纹其极粗者费笔而稍细者多乏【以上龙岩半边石】端砚谱蚌坑石深紫眼黄白防青不正无瞳而翳坚润不墨与半边石相其石取于山下涧谷中皆波涛所撃风日所曝雷雨所摧皆顽佷不才之物也但人能到其处皆可拾取端人谓之野石葢徧地是也甚易得之而他处人不识往往反爱之正以大璞少瑕翳耳米帖后歴石性软渗色紫带赤黄眼蚌坑坚润不及而墨胜之非油蜡不光润【以上蚌坑后歴】　端砚谱岩石有黄臕胞络凿去方见砚材所谓子石也凡石岩中有底石皆顽石极润不墨又色污杂不可为砚端人谓之鸭屎石自底至顶中作三叠下叠最佳品也石必有眼谓之脚石中叠次之眼或有防无谓之腰石上叠又次之皆无眼谓之顶石顶石之上皆葢石也亦顽麤不堪用大抵三叠石皆有麤臕络无非子石世人乃谓别一种子石非也　苏谱若匠者识山之脉理凿一窟自然有圆石青紫色者琢而为砚可值千金谓之子石砚欧谱端石本以子石为上生大石中精石也而流俗传讹遂以紫石为上　君谟砚记崔生居端岩于后岩百丈坑得紫龙卵造砚长尺广减尺之四厚重粹润若有徳君子眼晕六七重无纎瑕近手润泽可劘墨来遗余试以澄心堂李廷珪墨诸葛渐笔　米史徧询石工云子石未尝有其在岩中实于大石板上凿岂有中包一子者予尝谓若溪流中多有卵石容差褊可崭面磨墨所谓石子世因讹为子石至有斵样相似而为之者于理必不于大石中心复生卵子也【以上子石】　林丁宝臣知端州制緑石砚送王介甫谓之玉堂新样王荆公报之以诗云玉堂新样世争传况以蛮溪緑石镌　妮古録緑端松磬砚长七八寸葢砚板也其上刻松枝石磬而以半磬为砚池细润墨赵子昂铭其阴【以上緑端】端砚谱有眼之石缜密温润端人谓石嫩则多眼凡青脉者必有眼故端人谓青脉为眼筋眼之别有鸜鹆眼鹦哥眼了哥眼雀眼鸡眼猫眼菉豆眼翠緑为上黄赤为下　唐録端石眼之美者青緑黄三色相重多者自外至心凡八九重色鲜多圆者为上其大者尤稀大如弹丸精工以眼大小多少为重轻得石扣之而知其眼之多少其生于墨池之外者谓之髙眼生于内者谓之低眼髙眼尤所爱尚以其不为墨所渍也　苏谱圆晕相重黄黒相间翳精在内晶莹可爱谓之活眼四旁浸渍不甚清明谓之泪眼形体畧具内外皆白殊无光彩谓之死眼活胜泪泪胜死死胜无　欧谱下岩北壁石眼圆青緑碧白黒晕数重有瞳子南壁石不及石贵润色贵青紫眼贵翠緑圆正有瞳子【以上石眼】　端砚谱石之病曰铁线曰钻【如蛀虫眼】曰惊【凿触裂】曰火黯【色焦如火一名熨斗焦】曰黄龙【黄色如龙蛇】唯火黯端人不以为病岩石有此他山无之　端州郡志有青纹者谓之青绦其短者谓之眼筯下岩石亦有之色防斑谓之火黯者下岩无此又有曰赤裂曰黄霞曰白钻　唐録石有金线此正为病端人所不取【以上石病】
　　诸砚　西京杂记天子以玉为砚取其不冰　苏谱黄帝治玉为墨海曰帝鸿氏之砚　唐録李元伯得玉材琢砚墨可爱　玉堂録雍熈中以玉砚赐钱王俶砚笺周世宗征淮南先锋刘重进得呉杨溥玉砚以
　　献　李方叔帖玉砚于用墨处不出光便有芒　蔡帖黄玉砚如蒸栗　米史成州栗玉砚理坚色如栗不甚着墨　蔡帖墨玉砚最为竒物　辔録乾道中范成大使金伴使田臯好论器玩云宣和玉砚在张浩家已葬　砚谱许汉阳砚乃碧玉　米史玉出光为砚着墨不渗甚墨有光其云磨墨处不出光者非也余自制成苍玉砚　云烟过眼録徐容斋所蔵玉砚长一尺广六寸厚二寸虽未甚白然莹净可爱独受墨处不光可以研磨叶森有绍兴内府玉砚作壶样下碾字云玉壶长六寸广四寸半厚二寸玉色白润磨墨处光研墨亦起　唐録丁恕有水晶砚大才四寸许为风字样用墨处即不出光墨如歙石　米砚史信州水晶砚以他砚磨墨汁倾入用　魏武杂物疏御物三十种有纯银参带圆砚大小各一枚　三十国春秋上燕谓刘聪曰卿赠朕银砚忆否　广五行记东魏孝静帝芝生铜砚李方叔帖米元章铸生铜砚甚佳　米史有人收古
　　铜砚一龟衔一砚如莲叶两足龟腹圆墨水不可出以笔头就之则出　云烟过眼録铜持砚一枚箕样砚池旁作一倭人坐其上有一兽蜼以前两足抚倭人之身其地细花纹甚精　米史丹阳人多于古塜得铜砚三足蹄有葢不镂花中陷一片陶　拾遗记张华博物志成武帝赐青铁砚于阗所贡　欧阳脩砚谱青州铁砚制作颇精　苏谱青州以熟铁为砚甚墨有柄可执　五代史桑维翰铸铁砚以示人　砚笺洪崖先生归河内舎人刘守璋赠雄铁砚　东宫旧事皇太子初拜给漆砚一枚　异物志广南以竹为砚　词林海错李司徒勉在汴州得异骨一节可为砚南海时得于海商云是蜈蚣脊骨　李之彦砚谱傅砚赋云木贵其能软知古亦有木砚　异刘道友于水侧得一浮查取为砚其形象鱼忽失之有人过湘君庙见鱼砚在二妃侧　南史齐安西长史袁彖钦庾易之风赠以蜯砚
　　制砚蓄砚　砚形制平底风字有脚风字垂裙风字古样风字琴足风字方日样月样圭样璧様斧样笏样砖样鼎样样宝瓶样古钱样琴样琵琶様腰鼔样宣和御样房相様舎人样郎官样尹氏样阮様吕样玉堂样玉台样鳯池样曲水样天池样辟雍样蓬莱様鹦鹉样马蹄样犀牛样蟾样水龟样蝉样科斗样双鱼样样莲花样荷叶样仙桃样瓢様方葫芦样灵芝样箕样筒样方相様人靣样眉心样四直様又有双锦合欢八棱竹节外方内圆上员下方上鋭下阔圆头瘦身阔下柱足诸样　米芾砚史晋砚见于晋顾恺之画者有于天生叠石上刋人靣者有十蹄圆铜砚中如者余尝以紫石作之有上圆下方于圆纯上刋两窍置笔者有如鳯字两足者独多所谓鳯皇池也俗呼为风字葢不原两足之制谓之鳯足至今端州石工以两眼相对于足傍者谓之鳯足隋唐工稍巧头圆身防瘦下濶而足圆为柱已不逮古至本朝变成穹髙腰瘦刅阔如斧之状仁宗赐史院官砚皆纯薄上狭下阔峻直不出足中坦夷犹有鳯池之像或有四边刋花中为鱼为龟者嘉祐末砚样心甚凸意求浑厚而气象葢不古纯斗故勒深滞墨难涤心凸故防笔不圆始自侍读学士唐彦猷作红丝辟雍砚心髙凸至作马蹄样亦心凸至磨墨溜向身出观墨色则凸髙増浮泛之势援毫则非便也杨慎巵言苏易简作文房四谱云虢州嵗贡钟馗二
　　十枚慎按砚以钟馗名即考工记终葵大圭之义葢砚形如大圭尔　笔丛砚名钟馗防如今砚上所刻魁斗之形杨以砚形如圭当之亦大附防　苏谱緐钦砚赞曰薄防厚今制之薄者一夫捧持方琢之防内于稻谷中出其半而理之其錾如麤针有如表薄者　歙砚谱砚成涂蜡与石相益便于洗濯不惹墨渍初使涂以姜汁砚即着墨今人多云以蜡灭璺非也又云攻琢贵精治不尽工佳石亦如常砚毎得石击乃攻治须令人捧防纳稻谷中欲其不实也　苏谱攻琢龙尾石心贮水处圆转如涡旋可爱贯休砚诗低心润久入匣更身安古人砚心多涡也　砚说右军端样外方内峻坂墨下入水中不费研磨　陆树声清暑笔谈砚材唯坚润者良坚则致宻润则莹细而磨墨不滞易于墨故曰坚润为徳墨为材防者指石理芒涩墨易磨者为墨此材不胜徳耳用之损笔　米氏书史古人晨兴作墨汁满斗终日不复磨故多用玉斗书画笔皆圆有助于器晋唐用鳯池砚中如瓦凹故曰砚瓦一援笔因凹势锋已圆本朝砚心平如砥一援笔则褊故字亦褊唐彦猷作心凸砚援笔即三角字安得圆哉余复其样稍革背　砚笺砚有积墨乃见古旧张仲素墨池赋曰茍变地而画墨知功积而艺成又曰此黛色涵乎碧虚形容积墨尽矣　蔡帖砚受墨防之随笔走动而不着谓之墨　东坡杂记褪墨砚数字一磨如钝马数歩一鞭瓦砚如驴也　砚北杂志韩风子名文钱塘人善补砚虽百碎者但不失原屑补之若无损者　李之彦砚谱石晋时闗右有李处士能补碎砚复旧如新琢成畧无瑕　砚説砚须日涤去其积墨败水则砚光莹　李阳氷曰砚用则贮水毕则干之久浸不干不墨水宜取新防尘忌用煎煮之水　岩栖幽事雌黄银硃皆能损剥砚石雌黄尤甚　砚笺洗砚不得用汤并毡片故但用莲房或皁荚清水半夏切片去滞墨　开元遗事内库有七宝砚罏冬寒砚冻置炉上不劳置火砚冰自消
　　臣按自古书家多蓄佳砚葢砚不精则笔墨皆不适用无以精华而焕神采故昔人于砚论之详矣晶玉金银铜铁诸砚古制非今所尚晋唐名人旧砚以及铜雀澄泥流传絶少他如洮河磁洞绛州宁州鹊金鳯咮诸山佳产已絶近世所贵惟歙石端石二种而歙之龙尾罗纹世亦罕见艺林讲求仅端之下岩子石耳然即有佳者未知其能胜于昔否也我
　　皇上得松花江之砥石山石赏识其佳创自
　　圣心命工创制为砚用佐
　　玉几挥毫间以
　　颁赐词臣温如玉绀緑无瑕质坚而细色嫩而纯滑不拒墨涩不滞笔能使松烟浮艶毫頴増辉昔人所称砚之神妙无不兼备洵足超轶千古砚虽一器而
　　上圣格物山岳献琛于此可騐【臣】用敢附记以示来兹
　　云












　　格致镜原卷三十八
<子部,类书类,格致镜原>
　　钦定四库全书
　　格致镜原卷三十九　　　大学士陈元龙撰文具【生】
　　书册
　　总论　笔丛三代漆文竹简冗重艰难不可名状秦汉以还浸知钞録楮墨之功简约轻省数倍前矣然自汉至唐犹用卷轴卷必重装一纸表里常兼数番且毎读一卷防每检一事细阅展舒甚烦数收集整比弥费辛勤至唐末宋初钞録一变而为印摹卷轴一变而为书册易成难毁节费便藏四善具焉　笔丛凡书视其钞刻钞视其伪正刻视其精麤视其羙恶装视其工拙印视其初终　拾遗记张仪苏秦剥皮编以为书帙以盛天下良书　楚国先贤孙敬以桞简写经　刘向别録新竹有汁善朽蠧凡作简者皆于火上炙干之洞冥记董谒字仲甞游山泽负挟图书患其繁重
　　拾叶以代书简言其易卷懐也　砚北杂志郑康成言易诗书春秋简长尺二寸每简三十字孝经半之论语简八寸葢古今简册字有定数每一简三十字　演繁露近者太学课试甞出文武之政在方防赋试者皆谓防为今之书策不知今之书防乃唐世叶子古未有是也
　　印板　孔氏杂说昔时文字未有印板多是写本至后唐明宗长兴三年宰相冯道李愚请令判国子监田敏校正九经刻板印卖从之至周广顺中蜀毋昭裔又请刻印板九经于是蜀中文字复盛　七脩藁印板笔谈以为始于冯道奏镂五经桞玭训序又云甞在蜀时书肆中阅印板小学书则印板非始于五代矣意唐时不过少有一二至五代刻五经后始盛宋则羣集皆有也又今人以小板书册为巾箱板以其可置于中箱也陆深燕闲録隋文帝开皇十三年十二月八日敕废
　　像遗经悉令雕撰此印书之始又在冯瀛王先矣　笔丛雕本肇自隋时行于唐世扩于五代精于宋人　考槃余事宋书坚刻软字画如冩格用单边间多讳字用墨稀薄虽着水湿燥无湮迹开卷一种书香自生异味元刻仿宋单边阔多一线字画不分麤细松刻硬用墨秽浊甞见宋板汉书不唯内坚白且毎本用澄心堂数幅为副次以活衬竹为佳茧鹄白藤固美而存遗不广若糊褙及以官券残者则恶矣元补宋板遗缺其相去犹未易辨国初补元板遗缺内有单边双边之异且字刻逈别不辨自明矣　徐官印史余阅宋板书端楷絶伦元末国初犹有可观然比宋刻则有间矣　陆深金台纪闻印书以杭州为上蜀本次之福建最下京师比嵗印板殆不减杭州但不佳蜀与福建多以柔木刻之取其易成而速售故不能工近日毘陵人用铜铅为活字视板印尤巧便而布置间讹谬尤易　笔丛凡印书永丰绵为上常山东次之顺昌书又次之福建竹为下绵贵其白且坚柬贵其润且厚顺昌坚不如绵厚不如柬直以价防取称闽中短窄黧脆刻又舛讹品防下而直最防　笔丛凡印有朱者有墨者有靛者有双印者有单印者双印与朱必贵重用之凡板漶灭则以初印之本为优
　　装潢　米芾书史隋唐藏书皆金题玉锦贉绣褫大业拾遗炀帝藏书上品红琉璃轴中绀琉璃轴下漆轴　六典大唐御本书有四部甲为经乙为史丙为子丁为集分为四部马怀素知经库沈佺期知史库武平一知子库薛稷知集库皆以益州麻写其经库书緑钿白牙轴黄带红牙籖史库书钿青牙轴缥带緑牙籖子库书雕紫檀轴紫带碧牙籖集库书緑牙轴朱带白牙籖以分别　枫窓小牍皇朝玉牒书以销金花白罗黄金轴销金红罗褾带复墨漆饰金匣红锦裹金鎻钥　白氏金鎻凡书册以竹漆为糊逐叶防摊之不唯可以久存字画兼不生毛百年如新此宫中法也本草必栗香亦名花木香取其木为书轴白鱼不损书王氏谈録作书册黏叶为上虽嵗久脱烂茍不逸去
　　寻其叶第足可抄録次叙初得董子繁露数卷错乱颠倒伏读嵗余寻绎缀次方稍完复乃缝缀之弊也　笔丛凡装有绫者有锦者有绢者有护以圅者有标以号者吴装最善他处无及焉闽多不装
　　卷帙　归田録唐人蔵书作卷轴后有叶子似今防子凡文字有备检用者卷轴难数卷舒故以叶子写之笔丛凡书唐以前皆为卷轴葢今所谓一卷即古之一轴至装辑成帙疑皆出雕板之后然六朝已有之阮孝绪七録大抵五卷以上为一帙　偃曝谈余古竹简之后皆易楮书之束而为卷故曰一卷二卷自冯瀛王刻板后卷变为册犹曰卷者甚无谓　笔丛书之分四部也实魏荀朂始之一曰甲部纪六艺小学等书一曰乙部纪诸子兵术等书一曰丙部纪史记皇览等书一曰丁部纪诗赋图赞等书
　　藏书　梁谿漫志司马温公独乐园之读书堂文史万余卷率公晨夕所繙阅者虽累数十卷皆完好若未触手尝谓其子公休曰贾竪藏货贝儒家惟此耳然当知宝惜吾毎嵗于上伏及重阳间视天气晴明日即设几案于当日所侧羣书其上以曝其脑所以年月虽深终不损动至于启卷必先视几案洁净借以防褥然后端坐防之防欲行看即承以方版未尝敢空手捧之非惟手汗渍及亦虑触动其脑每至看竟一版即侧右手大指面衬其防而覆以次指靣撚而挟过故得不至揉熟其毎见汝軰多以指撮起甚非吾意　东都事畧宋次道家书皆校讐三五遍世之蔵书以次道家为善本　柳氏序训余家升平里西堂藏书经史子集皆有三本一本墨籖束华丽者镇库一本次者随行披览一本又次者后生子弟为业　赵子昂书跋聚书藏书良非易事善观书者澄神端虑浄几焚香勿卷脑勿折角勿以爪侵字勿以唾揭幅勿以作枕勿以夹刺随损随脩随开随掩后之得吾书者并奉赠此法　王氏谈録藏书之家书册为雨漏及途路水淹所渍者皆可大甑中蒸而之至一二番乃以物镇压平处逮干色虽防渍而畧无损坏　后山丛谈赵元考云寒食面腊月雪水为糊则不蠧南唐煮糊用黄丹王文献公家以皁荚末置书叶间然不如也　考槃余事藏书于未梅雨之前晒取极燥入橱中以糊门外及小缝令不通风葢蒸自外而入也纳芸香麝香樟脑可辟蠧　拾遗记曹曽虑先文湮没乃积石为仓以藏书故谓曹氏书仓　秘阁闲话司书曰长恩除夕呼其名而祭之鼠不敢囓蠧鱼不生又陇州有鱼石子置书籍中能辟蠧
　　书具　史记蘓秦传负笈从师注俗呼书箧为笈　说文帙书衣也　华佗别传佗以线为书袠　晋中兴传傅盛书有青缣袠布袠绢袠　羣碎録书曰帙者古人书卷外必有帙藏之如今裹袱之白乐天尝以文集留庐山草堂屡亡逸宋真宗令崇文院写校包以斑竹帙送寺帙如细帘其内袭以薄缯　南史齐庾易字幼简袁彖钦其风赠以鹿角书格庾易以竹翘书格报之　词林海错皮日休诗襄阳作髹器中有库露真注玲珑虚空故曰库露俗呼书格曰库露格是也　绀珠插架一名髙阁以班竹作悬于壁间　正字通书槴借书具　砚此杂志曹公作欹案卧视书周美成又谓之倚书牀　杨烱集有卧读书架赋
　　字帖
　　古帖　周宻云烟过眼録禇伯秀云江南李后主常诏徐以所藏前代墨迹古今法帖入石名升元帖然则在淳化之前当为帖之祖　欧阳脩集古録唐末之乱昭陵为温韬所其所藏书画皆剔取其装轴金玉而弃之于是魏晋以来诸贤墨迹遂复流落于人间太宗时购募所得集为十卷俾模传之以分赐近臣今公卿家所有法帖是也　曹昭格古要论淳化阁帖宋太宗捜访古人墨迹于淳化年中命侍书王着摹勒作十卷用枣木板刻置秘阁卷尾俱书题淳化三年壬辰嵗十一月六日奉圣防摹勒上石用澄心堂李廷珪墨拓打以手摹之墨不汚手无银锭纹初搨者上也有银锭纹而墨浓者次也淡者又次之今世所有皆转相传摹者　曹士冕法帖谱系绍兴中以御府所藏淳化旧帖刻板寘之国子监其首尾与淳化阁本略无少异当时御府拓者多用匮葢打金银箔者也字画精神极有可观今都下亦时有旧拓者迩来碑工往往作蝉翼本且以厚覆板上然为银锭痕以惑人非复旧拓本之遒劲矣　集古録故相刘公沆在长沙以官法帖镂板遂播于人间　法帖谱系刘丞相沆既刻法帖于郡斋复依仿前本刻石十卷以归私第与长沙本絶相似而小异又长沙官本扄钥不可常得碑匠之家另刻一本以应求者与长沙本首尾略无少异而字体形模少小不同　格古要论淳化帖颁行潭州模刻一本与绛帖雁行宋庆歴间长沙僧希白重模本亦佳绍兴间第三次重摹者失其真矣元陈绎曽云希白模刻潭帖风韵和雅骨停匀但乏峭健之气　集古録近有尚书郎潘师旦以官帖中数十帖尤妙者别自刻石以遗人与刘氏本并行　法帖谱系潘氏所刻帖世称为潘驸马帖防又称绛帖岂潘氏世居绛郡耶帖凡二十卷其次序卷帙虽与淳化官帖不同而实则祖之特有少増益耳　单炜绛帖辨证淳化官本法帖今不复多见其次绛帖最佳而旧本亦已难得今之所见多非旧本　格古要论宋潘师旦用淳化阁帖増入别帖重摹刻二十卷于绛州北北墨极有精神在淳化阁帖之次其石比淳化帖髙二字　法帖谱系世传潘氏法帖石分而为二其后绛州公库乃得其一于是刻余帖是名东库本今好事之家所藏绛帖率多此本逐卷各分字号以日月光天徳山河壮帝居太平何以报愿上东封书为别又有新绛本首尾规模叚眼字号并同东库本字画较之防局促又有武冈本不知刻于何时碑叚稍长而日月光天徳等字号间于行中葢出于新绛也其后厄于庸谬之人厌其字画清瘦颇加脩治遂失本真且拓匠不工凡损剥处凿防宛然呈露而字画糢糊略不可辨又有资州本以新绛前十卷刻石　格古要论泉帖以淳化法帖翻刻于泉州郡庠者我明仁宗命取入秘府人不可得而见矣汝帖乃摘诸帖中字牵合为之每卷后有汝州印后防稽重模之谓之兰亭帖格古要论元祐秘阁续帖哲宗命以御府所藏真迹
　　除淳化帖外刻续法帖　法帖谱系太清楼帖徽宗大观中奉防刻石太清楼字行稍髙而先后多寡与淳化帖小异防疑用真迹摹刻凡标题皆蔡京所书　考槃余事太清楼帖亦名大观帖　考槃余事淳熙秘阁续帖孝宗命摹勒禁中工夫精致亚于淳化两续帖相去不逺亦名太清楼续阁帖后重模刻于绍兴府学亦名续兰亭以其中有兰亭也今迁于潭州　法帖谱系戏鱼堂帖元祐间刘次庄以淳化帖除去篆题年月増入释文摹于临江官署亦名临江帖　陈绎曽云临江帖在淳化翻刻中颇为有骨格者澹墨搨尤佳　法帖谱系利州本庆元中泗川总领权安节以戏鱼帖并释文重刻石于益昌官舍石今已不存其家犹有当时墨本释文字画较临江帖为稍大　考槃余事星鳯楼帖宋赵彦约刻于南康曹士冕重模于南宋宝晋斋帖绍兴年间曹之格刻于直无为州学多米芾所临百一帖宋王曼庆刻　翰墨志绛帖已少唯潭帖为胜以钱希白所临本也临江帖则失真逺矣淳化帖大观帖当时以晋唐善本及江南所收帖择善者刻之悉出上圣规摹故风骨意象皆存　书史苏耆家兰亭本是冯承素汤普彻韩道政赵模诸葛政之流搨赐王公者碾花真玉轴紫锦装背在苏氏舜元房题为楮遂良摹　王袆兰亭跋兰亭帖自唐以后分二其一出于褚河南是为唐临本其一出于欧阳率更是为定武本　黄溍兰亭跋宋景定咸淳间贾似道碑其客叅校诸本异同择其字之尤精善者辑成一帖命婺之良工王用和刻之经年乃就其石后归京师　何子楚跋语唐太宗诏供奉临兰亭序惟欧阳询自搨之本夺真勒石留之禁中他本付之于外一时贵尚争相打搨唯禁中石本人不可得其石独完善宋庆歴中李学究者得之李死后其子负官緍无偿时宋景文公守定武以公帑金代输取石匣蔵于库【王佐云是谓定武本】熙宁间薛师正出牧定武求者沓至薛恶其模打有声乃刋别本于外以恵求者此郡真赝已有二刻矣其子绍彭又模之他石潜易原刻暗以自别遂于古刻湍流带左右五字各劖损一二笔为识【王佐云世因号曰五字损本】大观中诏取此石于薛氏家其子嗣昌纳进御府徽庙龛置宣和殿　王明清挥麈録靖康之乱金人尽取御府珍玩以北而此石独留宗汝霖为留守时取以驰进髙宗后仓卒渡江竟复失之　考槃余事一百十七种兰亭宋理宗内府所藏装褫作十册希世之宝也玉枕兰亭赵松雪仿褚河南欧率更缩本方四五寸蝇头小楷　云烟过眼録龚圣予云禊序有大业间石本其后有隋诸臣衔位然则在智永所藏之前此帖亦当入御府　妮古録宋时传三昧兰亭出于杜器之杜畜百本而唐刻为第一杜名宝晋其有宝晋印者不独米老也　法帖谱系二王府帖山谷谓禁中板刻古法帖十卷当时皆用歙州贡墨墨本赐羣臣元祐中亲贤宅从禁中借板墨百本分遗宫僚但用潘谷墨光辉有余而不甚黟黒又多木横裂纹士大夫不能尽别也予观近世所谓二王府帖者葢中原再刻石本非禁中板本也　法帖谱系黔江帖秦子明将兵长沙时买石摹刻僧宝月古法帖十卷载入黔江壁之于绍圣院其多寡先后长短悉同淳化阁帖而墨彷佛似戏鱼堂中兴以前拓本乌镇帖旧传湖州乌镇张氏以绛阁二帖锓木家塾防遇良工模拓亦有可观字画差肥而极有笔意颇胜诸帖福清帖福清县民家旧有板刻绛阁中四帖卖碑家得之往往驾名官帖以惑人但彼中匠者不善用蜡毎毎有砑光痕可以证验澧阳帖澧阳旧有法帖石本其后散失仅存右军数帖而已鼎帖乃武陵郡斋板本较诸帖増益最多博而不精　格古要论玉麟堂帖汴人吴琚模刻秾而不清赐书堂帖宋宣献公绶刻于山阳有古钟鼎识文絶妙石已不存后有重模本甲秀堂帖庐江李氏刻前有王顔书多诸帖未见羣玉堂帖韩胄刻所载前代遗迹最多后亦有宋人书　书史古帖多前后无空乃是剪去官印以应募也　法帖谱系李伯髙所蔵法帖乃板本印成者用北地厚皮印每段自成一板四围皆空白不施筐縁装表而自然整齐成册
　　墨迹　米芾海岳名言石刻不可学但自书使人刻之已非已书也故必须真迹观之乃得趣　黄伯思法帖刋误唐文皇云伯英临池之妙无复余踪当是时逺购冥捜古帖毕出御府所畜其富无伦尚无伯英书后世岂可复得非特唐也晋世见者亦寡故庾翼与右军书云昔得伯英章草十过江亡失常叹妙迹永絶　法帖刋误尚书宣示钟书真迹本在王导家导过江时蔵衣带中以遗逸少逸少以遗王修修死其母以修平日所宝并入棺真迹遂絶　张懐瓘书断王羲之书旧传唯乐毅论乃羲之亲书于石其他皆素所传　法书要録桓爱重二王不能释手乃撰缣素及书正行之尤美者各为一帙尝以自随　法帖刋误索靖七月二十六日帖本七晋王廙每宝玩之值永嘉乱乃四叠缀衣中以渡江唐时豆卢器得之叠迹犹存　魏书崔浩工书世宝其迹多裁割缀连以为模楷　隋书帝聚魏以来古迹于殿后起妙楷防蔵之　丹铅録六朝人尚字书摹临特盛其曰廓填者即今之双钩曰影书者即今之响搨　李绰尚书故实唐太宗有大王真迹三千六百率以一丈二尺为一轴宝惜者兰亭为最后用玉匣贮之藏于昭陵　唐书太宗求书得王羲之真行二百九十又得献之张芝等书以贞观字为印草迹命褚遂良楷书小字以影之开元五年宗又书开元字为印　砚北杂志中宗驸马武延秀家法书漆轴黄麻标题云特健药三字谓其书合作者宋以之标法书上品洪景卢诗防有髙明标健药葢用此语云烟过眼録王右军与桓温荐谢真迹杨和王故
　　物也牡丹锦标首俨然着色画葢宣和法锦　书史怀素绢帖一轴杂论故事后人分剪二十余处王诜累年遂求足元数　云烟过眼録徽宗朝墨迹用天水双龙缝及泥金御题淡青狭佥头是也　书史真色淡而匀浄无杂渍斜纹皴裂在前若一轴前破后加新甚众薫烟色上深下浅染湿色纹栖尘劳作茧纹软　格古要论古墨迹纸色必表古而里新作者用古浸汁染之则表里俱透防揭示之乃可见矣摹搨　王柏淳化帖记尝恨真法帖之难不特字体变动而模拓亦无精墨是以山谷云当时用歙州贡墨摸打则色浓李庄简云用李廷珪墨后用潘云谷墨则色淡此墨色浓淡之分也庄简云初时板完好不用银钉后来板渐拆裂然后用银钉此银钉有无之分也山谷又谓墨浓则痩墨淡则肥此字画肥痩之分也　赵子昂兰亭跋大凡石刻虽一石而墨本絶不同葢有厚薄麤细燥湿墨有浓淡用墨有轻重而刻之肥痩明暗随之　考槃余事法帖真伪入手少不用心即不能辨昔张思聪善摹古帖自名翻身鳯凰最能乱真唐萧诚伪为古帖以示李邕曰此右军真迹邕忻然谓是真物北海且然况下者乎吴中近有髙手赝为旧帖以坚帘厚麤竹皆特抄也作夹纱搨法以草烟末香烟薫之火气逼脆本质用香和糊若古帖臭味全无一毫新状入手多不能破其智巧精采反能夺目鉴赏当具神通观法　杨慎外集南唐升元帖以匮摹搨李廷珪墨拂之为絶品匮者打金箔也其次即用澄心堂蝉翅拂为第二品浓墨本为第三品也升元帖在淳化祖刻之上隋开皇帖之下　考槃余事古之北其纹横质松而厚不甚受墨北墨多用松烟色青而淡不和油蜡故北搨色淡而纹皱如薄云之过青天谓之夹纱作蝉翅搨也南其纹墨用油烟以蜡及造乌金水刷碑文故色纯黒而有浮光谓之乌金搨　考槃余事古帖歴年逺而裱数多其墨浓者坚若生漆以手揩之纎毫无染兼之摩弄积久靣光彩如砑古意自然故靣旧而背色常新其侧勒转折处并无沁墨水迹侵染字法且有一种异馨自墨之外质薄者搨之坚而不裂以受糊多耳厚者反破裂莫举以年逺糊重脆故也今之帖效南帖者近似之然以手防抹满指皆墨效北搨者法入石太深字有边防用墨不匀浓处若乌云生雨浅者如白虹跨天殊乏雅致大率皆以川扇竹用挂炉烟和水染成古色表里湮透两靣如一试以一角揭看薄者即裂厚则性健不断矣此俱以形似求之若以字法刻手手揭法过目翻阅虽同一宋搨而妍丑即别矣矧赝搨乎
　　装潢　米芾寳章待访録汉河间献王购书必録古简梁武元隋唐文帝金题玉锦质绣章破防麻取而华国　书史太宗于谢安帖尾御书亲防二字以还王氏其帖在李玮家余同王涣之饮于李氏园池阅书画竟日末出此帖枣木大轴古青藻花锦作褾破烂无竹模晋帖上反安冠样古玉轴余寻裂掷枣轴池中拆玉轴王涣之加糊共装焉　翰墨志建隆以后法书名迹皆归秘府编真赝纸书缣素备成卷帙皆用皁鸾鹊文锦褾褫白玉瑚为轴用大观政和宣和印章后有内府印标题品次皆宸翰也舍此褾轴悉非珍藏书史唐人背右军帖皆硾熟软如绵乃不损古又入水荡涤而防古加有性不糜葢是水化之物如重抄一过也余每得古书輙以好二张一置书上一置书下自傍滤净皁角汁和水霈然浇水入底于葢上用活手软按拂垢腻皆随水出内外如是续以清水浇五七遍墨不动尘垢皆去复去葢以干好渗之两三张背已脱乃合于半润好上揭去背加糊背焉不用绢压四边只用免折背重弸损古勿倒衬帖背古随便破只用薄与帖齐头相拄见其古损断尤佳不用贴补古人勒成行道使字在筒瓦中乃所以惜字今俗人见古厚必揭令薄方背若古去其半损字精神一如摹书又以绢帖勒成行道一时平直良久舒展为坚所字上却破京师背匠坏物不少王诜家书画屡被揭损余谕之今不复揭　书史余得唐文皇手诏以枣花黄绫背诏靣上一齐起花纹余寻重背以台州黄岩藤硾熟揭一半背滑浄软熟卷舒更不生毛余家书帖多用此一一手背手装方入笈　太平清话吴中宣徳间尝织昼锦堂记如画轴防织词曲聨为帏幛又布紫白落花流水充装潢卷册之用　升庵外集唐六典有装潢匠潢注音光上声谓装成而以蜡潢也今制笺法犹有潢浆之説人多不觧作平音读又改为装池自谓竒语其谬甚矣珍珠船懒真子録云唐秘书省装潢匠六人恐是今之表背匠谓之潢其义未详余按释名潢染也齐民要术染潢法云潢灭白便是不宜太深深则年久色闇注谓浸蘖汁为之葢以辟蠧也广韵潢乎圹切染书也书史装书褾前须用素一张卷到书时厚已如
　　一轴子看到跋尾则不损古书所用轴头以木性轻者多有益于书油拳麻硬坚损书第一池匀硾之易软少毛澄心其制也今人以歙为澄心可笑一卷即两分理软不耐卷易生毛古澄心以水洗浸一日明日铺于桌上防干浆硾已去复元性乃今池也特捣得细无筋耳古澄心有一品薄者最宜背书苔藤背书滑无毛天下第一余莫及　书史古背佳者先过自揭不开干印了靣向上以一重新四边着糊黏桌上帖上更不用糊令新虚弸压之干下自干慎不可以帖靣漆桌揭起必印墨余背李邕光八郎帖揭起黏一分墨在金漆桌上一月余惜不洗桌　李西涯曰装潢旧碑石刻法帖上额断不可去不然却似贤人不着冠耳
　　画卷
　　总论　沈颢画麈世但知封膜作画不知自舜妹嫘始客曰惜此神技创自妇人予曰嫘尝脱舜于瞍象之害则造化在手堪作画祖　名画记顾恺之以一厨画封题之暂桓后开取之恺之不疑被窃直云妙画通神变化飞去　隋书炀帝聚魏以来名画于殿后起台曰宝画防以藏古画　唐书唐王涯居永宁里蓄名书画以金玉为匳轴凿垣贮之重固秘　夏士良名画论古人画槀谓之粉本前軰多宝蓄之宣和绍兴所藏粉本多有神妙者　砚北杂志徽宗御题画图字内从口章宗书图字内从厶可以騐知其书也　云烟过眼録宣和明昌二帝题签法书用墨名画用泥金　愽物要覧古画上无名欵者多画苑进呈卷轴皆有名大家乃御府物也　古画论古人题画书于引首宋徽庙御书题跋亦然故宣和间褙画用黄绢引首也近世多书于画首赵松雪云画至元朝劫也　画麈元以前多不用欵欵之石罅恐书不精有伤画意后来书绘并工附丽成观　考槃余事宋之闺绣画山水人物楼台花鸟针线细密不露边缝其用绒一二丝用针如髪细者为之故眉目毕具绒彩夺目而丰神宛然设色开染较画更佳　米芾画史凡收画必先収唐希雅徐熈等雪图巨然防范寛山水图齐整相对者装堂遮壁乃于其上旋旋挂名笔绢素大小可相当成对者又渐渐挂无对者葢古画大小不齐铺挂不端正若晋笔须第二重挂唐笔为衬乃可挂也　书画史玳瑁玛瑙琉璃紫磨金白玉文犀旧剔官窑轴绣带内库秘阁宝籖五色玉牌记古锦靣帝王玺奇防裹囊名贤题跋女校书收贮织成褾头金缕珠母石青檀匣　考槃余事看画不可以手托起画背就观绢素随拆揩抹画片不可用麤布摸擦失神卷画须顾边齐不宜局促亦不可着力卷急裂绢素挂画须三五日一易久则惹尘湿损其质地藏画以杉桫木为匣内勿用油漆糊惹霉湿遇四五六月之先将画展玩防见风日收起入匣封口勿令通置透风空阁或去地丈余又当常近人
　　画式　米芾画史余尝作画只作三尺横挂三尺轴唯宝晋斋中挂双幅成对长不过三尺褾出不及椅所映人行过肩汗不着更不作大图　洞天清録古画多直有长八尺者横披始于米氏父子非古也　云烟过眼録髙宗御府手卷画前上白引缝间用乾卦圆印下用希世藏方印画巻尽处之下用绍兴二字印又见施家有汉王元昌羸马图手卷锦表首　正字通凡字画连缀装潢方濶者俗呼册叶　考槃余事髙斋精宜挂单条
　　画绢　曹昭格古论唐人五代绢素麤厚宋绢防细望而可别元绢宋绢有独梭绢出宣州有宓机绢极匀浄厚密出嘉兴赵松雪盛子昭王若水多用此绢作画画史古画至唐初皆生绢至吴生周昉韩干后来皆
　　以汤荡熟入粉捶如银板故作人物精彩今人收唐画必以绢辨见文麤便説不是非也张僧繇阎令画世所存者皆生绢南唐画皆麤绢徐熙绢防如布　韵语阳秋秘省古今名画殆充栋宇余与同馆日取数轴评玩殆有防炙之味如所用绢素必密致厚葢虑其易败也老杜戏韦偃为双松歌云我有一匹好东绢重之不减锦绣段请君放笔为直干则偃笔之妙非好东绢不与也　画史绢素百片必好画文裂各有辨长幅横巻裂文横也横卷直裂裂文直各随轴势裂也直断不当一缕嵗久卷自两头苏开断不相合不作毛搯则苏也不可伪作其伪者快刀直过当缕两头依旧生作毛起搯又坚靭也真绢色淡虽百破而色明白精神彩色如新惟佛像多经香烟薫损本色　格古要论古画绢自然破者必有鲫鱼口连三四丝不直裂伪作则否其绢亦新　李衎画竹谱矾绢不可用明胶其性太绢素不能当久则破裂须紫色胶为妙
　　装潢　妮古録凡书画装潢之佳自范始　云烟过眼録宋秘书省所蔵有朱漆巨匣五十余皆古今法书名画也秋收冬蔵内画皆以鸾鹊绫象轴为饰有御题者则加以金花绫毎卷表里皆有尚书省印　杨慎外集米海岳云金题玉锦贉绣褫金题押头也玉轴心也贉卷首帖绫又谓之玉池【今装潢家以绢缝罅处为玉池】有毬路锦贉楼台锦贉摴蒲锦贉有引首二色者曰双引首标外加竹界曰打擫其覆首曰褾褫法帖谱系所云大观帖用皁鸾鹊锦褾褫是也卷之袠签曰检又曰排汉书武纪金泥玉检注云检一曰燕尾今世书帖签又后汉公孙瓒传皁囊施检注云今俗谓之排是也　画史古画不脱不须褙裱若不佳换裱一次坏一次葢人物精神髪彩花之秾艶蜂蝶只在约畧浓淡之间一经褙多防失之也　古画论绍兴中装褫古画不许重洗亦不令裁剪过多褫古厚不得揭薄若去其半则书画精神一如摹本矣　画史装褙画不须用绢补破处用之绢新时似好展卷久为硬绢抵之却于不破处破大可惜蜀青圆钱双鸎锦最俗不可背古画只背今人装堂亦俗也　庶物异名疏谰言画上二条名曰惊燕葢燕怕凡有条处则飞去条古不黏任其飘动按今绢轴首两条不尽缀其不黏之遗意乎　画史线褊縧濶指半丝细如锦者作画带不生毛以刀刺褾中开丝缕间套挂褾后卷即缚之又不在画心省损画无折带防寻常画多中损者缚破故也　画史檀香辟湿气画必用檀轴有益开匣有香而无糊气又辟蠧也若玉轴以古檀为身檀身重今却取两片刳中空合柄轴凿乃轻轻不损画常卷必用桐杉佳也轴重损绢轴不宜用金银既俗且招盗水晶作轴挂幅必两头坠性重苏木为轴以石汤转色嵗久愈佳又性轻角轴引虫又开轴多有湿臭气
　　格致镜原卷三十九
　　钦定四库全书
　　格致镜原卷四十　　　　大学士陈元龙文具【四】
　　印章
　　总论　陆文量曰古人于图画书籍皆有印记某人图书今人遂以其印呼为图书　都敬曰古人私印有曰某氏图书葢惟以识图画书籍而其他则否今人于私刻印章槩以图书呼之可谓误矣　卫宏曰秦以前民皆以金玉为印龙虎钮唯其所好秦以来天子始用玺独以玉　考槃余事古玉章用力精到篆文笔意不爽丝发此必昆吾刀刻也即汉人双钩碾玉之法亦非后人可拟故玉章更为赏鉴家珍重近刻玉章并无昆吾刀蟾酥之説惟用真菊花钢煆而为刀阔五分厚三分刀口平磨取其平尖锋头为用将玉章书文以木架钤定用刀随文镌之一刀弗入再锲一刀多则三锲玉屑起矣但不可以力胜之则滑而难刻运刀以腕更置砺石于旁时时磨刀使锋铓坚利无不胜也　七脩藁图书古人皆以铜铸至元末防稽王冕以花乳石刻之今天下尽崇处州灯明石果温润可爱也　考槃余事青田石中有莹洁如玉照之灿若灯辉谓之灯光石取其质雅易刻而笔意得尽　妮古録吴门丹泉周子能烧陶印以垩土刻印文辟邪象连环瓦钮皆由火范而成色如白定而文亦古　考槃余事印章有哥窑官窑青冬窑者其制作之巧钮式之妙不可尽述初学记道士刻枣心作印方四寸　学古编图书久
　　为油硃所炽者先于灯琖内浸一宿次日取出蘸香炉内用硬椶刷干洗之若硃未尽蘸刷以尽为度不损印文而清丽若新　考槃余事图书匣有宋剔新剔者有填漆者有紫檀镶嵌玉石者有豆瓣楠者近有退光素漆者何文如之
　　古印　米元章书史画可摹书可临而不可摹惟印不可伪作作者必异王诜刻勾徳元图书记乱印书画余辨出元字脚遂伏其伪木印铜印自不同皆可辨　七脩藁司马昌徐某二印形式如钉其大头刻文小头作眼长一寸四分四靣刻草兽此印极古防小太甚不知何处用乃私印之又一变矣长利印制匾而无钮孔亦随形而匾前后直通葢印式又一变矣长利必是字印其一靣作二人持葢形如商器上欵识臣午古印称臣者多两靣有文此印特一靣朱文王疾已臣疾已印两靣有文一兼姓一只名先用姓印后只用名印公孙印旧谱有公孙黄玉印却是桞叶篆文此印文髙古钮精致印趺四靣皆如秦玺上虫鸟文约不甚明韩辅白记辟邪钮文平正白记者用之书记者也钮中空半朽犹有子母形汉印文此最佳汉印二名者姓独居右名俱在左此以韩辅为一行白记为一行故知非二名而单用记字也公孙贾印钮左顾汉人朱文印式也毛宝放去而左顾后佩之印乃左顾右人私印亦有如此者秦循之印之字作朱文古人用意亦巧取妍之滥觞也常山南行唐陈鸯印信三行九字极小甚竒此印当在东汉列字文法可爱名印中具邑里汉人已如此凉检印信辟邪纽左蟠其势欲动砚北杂志陈思王读书堂在冀州有人于其侧得一小玉印文曰曹植私印　书史贞观开元皆小印便于印缝文之印一寸半许开元有二印一印小者印书缝大者圈刓角一寸已上古于鹡鸽颂上见之他处未尝有我太祖秘阁图书之印不满二寸圈文皆细上阁图书印亦然仁宗后印经院赐经用上阁图书字大印麤文若施于书画古素字画多有损于书帖近三馆秘阁之印文虽细圈乃麤如半指亦印损书画也王诜见余家印记与唐印相似始尽换作细圈仍皆求余作如填篆自有法近世填皆无法　七脩藁有印古文不可识四边仍有线纹中分界路亦古印一法然字行刻界道自此始有印边作栏复环以鸟兽形其中方刻字古印又有鼻钮覆斗钮三绳钮四连环钮瓦钮云烟过眼録明昌七印一曰内府葫芦印二曰羣玉秘珍三曰明昌珍玩四曰明昌御览五曰御府宝绘六曰明昌中秘七曰明昌御府　云烟过眼録李伯时草堂十志有刘娘子诸印记　画史余家最上品书画用姓名字印审定真迹字印神品字印平生真赏印米芾秘箧印宝晋书印米姓翰墨印鉴定法书之印米姓秘玩之印又玉印六枚辛邜米芾米芾之印米芾氏印米芾印米芾元章印米芾氏已上六枚白字有此印者皆絶品玉印唯着于书帖其他用米姓清玩之印者皆次品也无下品者
　　篆刻　汉书注八体书五曰摹印　吾衍学古编汉有摹印篆其法只是方正篆法与隶相通后人不识古印妄意盘屈且以为法大可笑也多见故家蔵汉印字皆方正近乎隶书此即摹印篆也王球啸堂集古録所载古印正与相合凡屈曲盘回唐篆始如此今碑刻有顔鲁公官诰尚书省印可考其説　徐官古今印史刻之印章者古文第一籀文第二小篆第三后世多用小而遗仓史大不敬也　学古编学篆书必须博古能识古器则其欵式中古字神气敦朴可以助人若看模文终是不及篆法匾者最好谓之【音果】匾徐谓非老手莫能到石鼓文字也　汉礼仪志汉武时据土数五故五字为印文若印文不足五字则以之字足之　学古编三代时无印周礼有玺节及揭而玺之注曰印其实手执之卩【音节】也正靣刻字如秦氏玺而不可印印则字皆反矣古人以之表信不问字反淳朴如此汉晋印章皆用白文大不过寸许朝爵印文皆铸葢择日封拜可缓者也军中印文多凿急于行令不可缓者也唐用朱文古法渐废凡名印防姓名相合加印章等字兼用印章字曰姓某印章不若只用印字为正也二名者可回文写姓下着印字在右二名在左是也单名者曰姓某之印却不可回文写表字印只用二字为正式汉张长安字防君有印曰张防君右一字左二字唐吕温字化光有印曰吕化光亦三字表徳印式也　学古编白文印皆用汉平方正直字不可圆纵有斜笔亦当取巧写过凡印文中有一二字忽有自然空缺不可映带者听其自空古印多如此诸印文下有空处悬之最佳不可妄意伸开加屈曲务欲填满若写得有道理自然不觉空也　学古编三字印右一边一字左一边两字者以两字处与为一字处相等不可两字中断又不可十分相接四字印若前二字交界略有空后二字无空须当空一画地别之字有有脚无脚故言及此不然一边见分一边不分非法度也凡印章以名以字所以示信也如刻曰某官施之公文则可若古之闗内侯是也凡写诗文名印当在上字印当在下道号又次之葢先有名而后有字有号故也宋元诸儒真迹中用印皆然若谓印有小大小印用于上大印用于下庻几相称此世俗之见也　学古编轩斋等印古无此式唯唐相李泌有端居室三字印白文玉印可照例终是白文非古法不若只从朱文　书史印文须细圈须与文等　学古编白文印必逼于边不可有空空便不古朱文印不可逼边须当于字中空白得中处为相去庶免印出与边相倚无意思耳字宜细四旁有出笔皆滞边边须细于字边若一体印出时四边虚昂起未免边肥于字也非见印多不能晓此　考槃余事今之锲家以汉篆刀笔自负将字画残缺刻损边旁谓有古意不知顾氏印薮六帙可谓徧括古章内无十数伤损即有伤痕廼入土久逺水锈剥蚀或贯泥沙剔洗损伤非古文有此欲求古意何不法古篆法刀法而窃其伤损形似乎
　　印色　余寅同姓名録唐陈茂为尚书郎每书信印记捣硃矾浇麝酒匣以镇犀养以透云香印书达数千里香不断　学古编香油浸皁角于甆器内煎过放冷和熟艾成剂次加银硃以红为度入绢袋中用甆玉器盛之数日一翻忌铜锡器若日久油干复用煎下油滴取盛器内以印色置其上使自沁又不可自上浇下此法不蒸不炼久而益佳　曹昭格古论印色不须用帽纱生绢之衬隔自然不沾塞印文而又不生白醭虽十年不炽一法用蜜调硃最善素虽久色愈鲜明今内府用宝以蜜　杨慎外集今之紫粉古谓之芝泥今之锦砂古谓之丹雘皆濡印染籀之具也古方用蔴油或用煎油皆未为佳近传用川山甲油取其不渗试之良妙　古今印史印色通用朱予尝见宋儒简札中间有墨者元人则有用青者攷之皆制中不忍用朱故易之耳　考槃余事印色池官哥窑方者尚有八角委角者最难得定窑方池外有印花文佳甚此亦少者诸玩器玉当较胜于磁唯印色池以磁为佳而玉亦未能胜也故今官哥定窑者贵甚近日新烧有葢白定长方印池并青花白地纯白者此古未有当多蓄之且有长六七寸者佳甚玉者有陆子冈做周身连葢滚螭白玉印池工致侔古近多效制有三代玉方池内外土锈血侵四裹不知何用今以为印池似甚合宜
　　笔架
　　树萱録梁简文答徐摛书特设书幌下置笔牀笔四管为一牀防云笔牀即笔架　东宫旧事皇太子初拜给漆笔铜博山笔牀副焉　考槃余事笔牀有古鎏金者长六七寸髙寸二分阔二寸余如一架然上可卧笔四矢以此为式　致虚阁杂俎王羲之有巧石笔架名扈斑世无其匹　开元遗事学士苏颋有一锦文花石镂为笔架尝置于砚席间毎天欲雨则此石津出如汗逡廵而雨颋常以此为雨候无差　野客丛谈少陵诗曰笔架沾雨谓笔架为雨所沾耳　绀珠石架阁名卓号小山真谓笔架也　庾肩吾谢铜笔格啓管挿铜龙还笑王生之壁　海墨防言李白游慈恩寺僧用水松牌刷以吴胶粉捧去乞诗白为题讫僧献檀香笔格　归田録钱思公性俭约子弟非时不得取一钱公有瑚笔格平生珍惜子弟欲钱即窃之公乃以十千购之子弟佯为求得以献公一岁中率五六如此　砚北杂志宋宣和中翰林学士王防一夕草四制翼日遣中使至玉堂赐以上所常御笔砚等十三事有金笔格一　归田録永叔以铜緑笔格为蔡君谟润笔　考槃余事玉笔格有山形者有卧仙者有旧玉子母猫长六七寸白玉作母横卧为坐身负六子起伏为格有纯黄纯黒者有黒白杂者有黄黒为玳瑁者因玉玷汚取为形体扳附眠抱诸态絶佳真竒物也铜者有鏒金双螭挽格精甚有古铜十二峰头为格者有单螭起伏为格者窑器有哥窑三山五山者制古色润有白定卧花哇莹白精巧木者有老根枝蟠曲万状长止五六七寸宛若行龙鳞角爪牙悉备摩弄如玉诚天生笔防有棋楠沉速不俟人力者尤为难得石者有峰岚起伏者有蟠屈如龙者以不假斧凿为妙　云烟过眼録赵松雪乙未自燕回有所收古玉笔格一　妮古録子昂得灵壁石笔格状如钻云螭虎
　　笔筒
　　致虚阁杂俎王献之有斑竹笔筒名裘钟世无其匹考槃余事笔筒湘竹为之以紫檀乌木棱口镶坐为雅余不入品
　　笔匣
　　西京杂记天子笔以杂宝为匣厠以玉璧翠羽皆直百金　傅子汉末一笔之匣雕以黄金饰以和璧缀以隋珠文以翡翠其笔非文犀之植必象齿之管丰狐之柱秋兎之翰矣　解酲语宋徽宗陵内有走花乌玉笔箱
　　砚匣
　　清异録欧阳通善书修饰文具皆刻名号其砚室曰紫方馆　文房寳餙养砚以绫文葢贵乎隔尘　砚北杂志宋宣和中赐翰林学士王防紫青石方砚琴光螺甸匣荐砚以紫柏匣防启封时砚渍墨未干也　诚斋杂记贞元中许商舟行湖中青衣迎入一府有女郎请书江海赋出碧玉砚银水玻瓈为匣　米芾砚史丹阳人多于古冢得铜砚有葢不镂花中陷一片陶今人往往作砚于中翻以为匣也　考槃余事砚匣不可用五金葢石乃金之所自出若同处则子盈母气反能燥石以紫檀乌木豆瓣楠及雕红退光漆者为佳　太平清话项子京蔵紫端石子砚其砚匣银胎外漆之以宝珠为足葢隂有金书题名鉴赏上有篆文酉室二字
　　砚滴
　　西京杂记广川王晋灵公塜内有玉蟾蜍一枚大如拳腹空容五合水光润如新王取以盛书滴　秦嘉妻与嘉书今奉金错椀一枚可以盛书水　砚北杂志李仲芳家有南唐金铜蟾蜍砚滴重厚奇古磨灭处金色愈明非近世涂金比也腹下有铭曰舍月窟【左足心】伏棐几【右足心】为我用【左后足】贮清泚【右后足】端溪石澄心【领下左右各三字】陈氏毛锥子【腹之两旁各三字】同列无哗听驱使防吾润泽乌用汝【腹下两旁各七字】　清异録欧阳通脩饰文具家藏遗物皆就刻名号金盛砚滴曰金小相　王防谢赐笔札记宣和七年上遣使至玉堂赐以上所常御笔砚等十三事有涂金砚水虾蟇一　砚北杂志薛道祖与米元章为书画友其笔砚间物云砚滴须琉璃云烟过眼録防端甫所蔵有天禄衔杯砚滴一　谢翺金华游録双龙洞有卷石小窍指靣大有水正滴窍中名仙人砚滴片时才一滴　考槃余事水中丞玉者有陆子冈制其碾兽靣锦地与古尊罍同亦佳器也有古玉如中丞半受血侵圆口瓮腹下有三足大如一拳精美特甚廼殉葬之物古人不知何用今作中丞极佳铜者有宣铜雨雪沙金制法古铜瓿者样式甚美有古铜小尊罍敞口圆腹细足髙三寸许以作中丞特佳陶者有官哥瓮肚圆式有鉢盂小口式者有仪棱肚者有青冬磁菊瓣瓮肚圆足者有定窑印花长様如缾但口敞可以贮水者有圆肚束口三足者有龙泉瓮肚周身细花纹近用新烧均窑俱法此式奈不堪用水注玉者有圆壶方壶有陆子冈制白玉辟邪中空贮水上嵌青緑石片法古蕉形滑熟可爱有蟾蜍注拟宝晋斋旧式亦佳铜者有古青緑天鸡壶有金银片嵌天鹿妙甚有半身鸬鷀杓有鏒金鴈壶有江铸眠牛以牧童跨作注管者亦佳但铜性猛烈贮水久则有毒多脆笔毫又滴上有孔受尘所以不清今所见犀牛天禄之口衔小盂者皆古人注油防灯非水滴也陶者有官哥方圆壶有立卧壶有双桃注有双莲房注有牧童卧牛者有方者有笔格内注水用者有定窑枝叶纒扰壶有蒂叶茄壶有驼壶可格笔有蟾注有青冬磁天鸡壶底有一窍者有宣窑五彩桃注石榴注双注彩色生有双鸳注鵞注工致精极俱可入格　博古图鱼砚滴二皆砚席中竒玩也作负蛇而有行势背为圜空可以纳水其一制小兽如指大以立背上皆口衔物若杯状遇水出则吐杯中制作精妙宛有生意
　　墨匣
　　大唐龙髓记许芝有妙墨八厨巢贼乱于善和里第事平取之墨已不见唯古石莲匣存焉　春渚纪闻一日谒季子于富春之法门寺出廷珪墨半笏为示墨匣亦在半笏样规制古朴是百余年物　考槃余事墨匣以紫檀乌木豆瓣楠为之用古人玉带花板镶之亦旧做有长玉螭虎人物嵌者为防雕红黒退光漆亦佳
　　银硃
　　髙骈诗滴露研硃防周易　格古要论银硃不拘多少又少许藤黄用水研匀以防抹揩擦不落为度多用藤则反黄矣却胜于用胶并皁子胶调者逺矣虽久亦不臭败一法用白芨水研硃亦佳肥皁子浸水次之　王佐文房论银硃用四川心红杭州散研金陵片硃最妙四川井口砂虽红生砂不佳江南樟镇硃多杂以红土不好
　　镇
　　清异録欧阳通脩饰文具皆刻名号镇曰套子曰小连城曰千钧史　王防谢赐笔札记宣和中遣中使至玉堂赐以上所常御笔砚等有涂金镇天禄二砚北杂志薛道祖与米元章为书画友其笔砚间物云镇宜金虎　销夏録防稽进士李眺偶拾得一小石青黒平正温滑可玩用为书镇偶有蝇集其上驱之不去视之已化为石求他虫试之随亦化焉殻落坚重与石无异　考槃余事镇铜者有青緑虾蟇有遍身青緑蹲虎蹲螭眠厖有坐卧哇哇有鎏金辟邪卧马皆上古物玉者有古彘古人用以挣肋殉葬者有白玉猎狗有卧螭有大样坐卧哇哇有玉兔玉牛玉马玉鹿玉羊玉蟾蜍其背斑防如洒墨色同玳瑁无黄晕若虾蟇背伏肚下纯白其制古雅肖生用为镇摩弄可爱玛瑙有日月玛瑙石鼓有柏枝玛瑙蹲虎辟邪有红緑玛瑙可为竒絶水晶者有石鼓海黄眠牛捧缾波斯陶者有哥窑蟠螭有青东磁狮鼓有定哇哇狻猊　甲乙剩言杨不弃得一石于海滨状如鵞子青莹可爱恒以自随作镇有外国人数来看之不释手曰此名青鳯子即吾土价亦不赀于是声价贵踊有一两殿供事以千金易去进内为禁中宝重　南史齐髙帝尝以铁为书镇
　　书刀
　　考工记筑氏为削长尺博寸注削今之书刀　逸雅书刀给书简札有所刋削之刀也　陆机与弟书在平原尝按行曹公器物有书刀五枚　李尤有金马书刀铭资暇録拆封刀子起于郭汾阳书吏也旧但用刀之
　　小者所收文帖既繁刀刃销折不残寸余乃铦以应急教愈于全时渐出新意因削木加折刃之上汾阳喜其用心曰真郭子仪之部吏后用传之益妙其制　三贤典畧牛僧孺进士时常用麦芒刀字有误谬随手删剖防定　清异録裁刀治书之参差不齐者在笔墨砚间葢似奴职也却似有大功于书且虽四子精絶标界停直字札楷稳而边幅无状不截而整之未可也表饰靣目者缮写人助之者四子成之者刀如此品等然后为正余为裁刀争功儿戏之事都縁闲暇日月长故耳　考槃余事裁刀有古刀笔青緑裹身上尖下环长仅尺许古人用以杀青为书今人入文具似雅有姚刀可入格近有崇明刀颇佳倭制折叠刀古所未有有则宝之后世必有好尚之者刀靶惟西番鸂木最为难得取其不染肥腻其木一半紫褐色内有爪纹一半纯墨色如乌木有距者价髙山西泽潞有不木作靶亦妙　绀珠裁刀曰刁书吏名刚号桂溪野客
　　界尺
　　谐噱録界尺呼韩直木　绀珠界尺曰黎司直又曰木讷老人　姚氏残语太祖以柏为界尺谓之隔笔简清异録欧阳通号界尺曰由准氏　清异録沉水带斑防者名鹧鸪沉华山道士苏志恬尺许脩为界尺避暑録晏元献平居书简及公家文牒未尝弃一虽封皮亦十百为沓暇时手自持熨斗火于傍炙香匙亲熨之以铁界尺镇按上用以书故事　砚北杂志宋宣和中赐翰林学士王防镇象尺二　考槃余事压尺有玉碾双螭尺有以紫檀乌木为之上用古做蹲螭玉带抱月玉兎走兽为纽者有倭人鏒金银压尺古所未有尺状如常上以金鏒双桃银叶为钮靣以金银鏒花皆縧环细嵌工致动色更有一窍透开内蔵抽斗中有刀锥镊刀指剉刮齿消息穵耳剪子收则一条挣开成剪谓之八靣埋伏尽于斗中收蔵近有潘铁防为浙人被虏入倭性最巧滑习倭之技在彼十年其凿嵌金银倭花样式的传倭制后以倭败还省徙居云间所制甚精而价亦甚髙
　　诸文具
　　考槃余事秘阁有以长样古玉璏为之者有以玉碾螭文卧梅花等様长六七寸者有以紫檀或以竹雕花者有倭人造黒漆秘阁如圭圆首方下阔二寸余肚稍虚起惹字黒长七寸上描金泥花样其质轻如为秘阁上品　清异録舒雅得海螺甚竒宜用滑以简献于韩熈载云海中有无心斑道人往诣门下若书材糙涩逆意可使道人驯之即证光地菩萨　考槃余事贝光多以贝螺为之形状亦雅有古玉物中如大钱圆泡髙起半寸许旁有三耳可贯不知何物以为贝光雅甚有以红玛瑙制为一桃梢匾下光可砑上有桃叶枝梗凡水晶玉石可仿为之　绀珠贝光禄号洁庵小友　考槃余事韵牌刻诗韵上下二平声为牌式每韵一叶总三十叶山游分韵人取一叶吟以用韵似甚便览　七脩藁俗以长形薄板涂布油粉谓之简板以其易去错字而省官府用之名曰水牌葢取水能去汚而复清借义事毕去字而复用耳然写字其磨灭必自后而前反读其文元朝行移文书正是自后而前事固有暗合者


　　格致镜原卷四十
　　钦定四库全书
　　格致镜原卷四十一　　　大学士陈元龙武备【一】
　　总
　　太白隂经神农以石为兵黄帝以玉为兵尤烁金为兵　越记禹之时以铜为兵　稗史编兵者戈防矛剑之总名兵葢始于炎帝而铸金为刃自尤始　管子葛卢之山出金尤制为剑铠矛防雍狐之山出金尤以为雍狐之防芮戈　吕氏春秋尤之五兵戈殳防酋矛夷矛　抱朴子或问辟五兵之道郑君云但诵五兵之名亦有騐刀名大房虚星主之弓名曲张氐星主之矢名徬徨荧惑星主之剑名太伤角星主之弩名远望张星主之防名大将军参星主之临战时当细祝之　事物原始仗者兵器五刀之总名唐制兵衞称曰仗　卓氏藻林韵府兰锜分司武库乃藏兵之处又曰受兵曰兰受甲曰锜　乐记倒载干戈包之以虎皮名之曰建櫜然后天下知武王之不复用兵也
　　盔【附抹额】
　　物原轩辕始为胄　说文首铠谓之兠鍪亦曰胄颈铠谓之铔鍜　汉书韩延寿传被甲鞮鞪师古注鞮鞪卽兠鍪也　祢衡传身着岑牟注岑牟鼓角士胄也　车颎秦书苻登坚族孙坚死登自立皆刻兠鍪作死休字示士以必死为度故战所向无前　广志犬戎皆以朱漆皮作兠鍪　后周书突厥之先臣于茹茹居金山之阳为茹茹鐡工金山形似兠鍪其俗谓兠鍪为突厥明防典嘉靖四十三年准行各衞所将六瓣明盔尽改造八瓣防儿盔
　　抹额　二仪实录禹娶涂山夕雷电中有甲卒千人无甲者红绢抹额云海神来朝始皇至海上有神朝皆抹额绯衫大口袴侍衞后为军容
　　甲
　　总论　太白隂经尤割革为甲　黄帝内传女请帝制甲胄　世本少康子舆作甲　周礼司甲注古用革谓之甲今用金谓之铠　孔融肉刑论古圣作犀兕革铠今有盆领铁铠　释名甲似物有孚甲以自御也亦曰介亦曰函亦曰铠皆坚重之名也　说文臂铠为之釬　管子小匡篇注鞈革重革当心着之所以御兵初学记凡甲下饰谓之裳甲藏谓之累甲衣谓之櫜左传养由基蹲甲而射之穿七札注札甲叶也一叶
　　为一札言其力能陷坚也　孙卿子楚人鲛革犀兕以为甲　周书年不登甲则缨縢注缕绳甲不以组　留靑日札铁室卽今浑身铁甲言如室之蔽身也出韩非子　拾遗记燃丘国有沸海海水涌如煎鱼鼈皮骨坚强如石可以为铠　唐书徐商传商拜河中节度置备征军凡千人襞为铠劲矢不能洞　唐马燧传燧造铠必短长三制称士所衣以便进趋
　　甲制　演繁露吴子谓魏文侯曰今君四时使人斩离皮革掩以朱漆画以丹青烁以犀象则知战国时但以革为甲未用铁也仲长统昌言云古者以兵车战而甲无铁札之制今诚以革甲当强弩亦必丧师亡国也按此卽后汉时甲有铁札矣未知前汉如何　演繁露三代秦汉以前军旅多用皮甲其曰犀兕者是也然史传所载已有鍜金为甲者矣顾其用者尚少耳管子曰葛卢之山发而出黄金尤受之以为剑铠铠卽甲也注云言其始也言以金为甲自尤始也然则前乎三代已有金甲矣若其军旅之所通用不胜其多则直鍜皮为之耳　周礼函人为甲犀甲七属兕甲六属合甲五属【属读如灌注之注谓上旅下旅札瓄之数也革坚者札长郑司农云合甲削革里肉但取其表合以为甲】犀甲夀百年兕甲夀二百年合甲夀三百年凡为甲必先为容【服者之形容也郑司农云容谓象式】然后制革【裁制札之广袤】权其上旅与其下旅而重若一【郑司农云上旅谓腰以上下旅谓腰以下】以其长为之围【围谓札要广厚】凡甲鍜不摰则不坚已敝则桡　研北杂志宋干徳二年南郊陶谷为礼仪使法物制度多谷所定时范质为大礼使以卤簿清游队有甲具装莫知其制度以问谷谷曰梁正明丁丑岁河南尹张全义献人甲三百副谷尝见而记之其甲以布为里黄絁表之青缘画为甲文红绵缘青絁为下裙绛韦为络金铜鉠长短至膝前膺为人面二目背连膺缠以红锦质卽令有司如其说造用　明会典凡甲之制洪武七年令线穿甲悉易以皮十六年令造甲毎副领叶三十片身叶二百九片分心叶十七片肢窝叶二十片俱用石淹里软熟皮穿浙江沿海并广东衞所用黒漆铁叶绵索穿其余俱造明甲二十六年令造栁叶甲治九年令甲面用厚密青白绵布钉甲用火漆小丁又定青布铁甲每副用鐡四十斤八两造甲每副重二十四斤至二十五斤十六年令南方衞所铁甲改用水牛皮造绵绳穿吊嘉靖二十二年令盔甲厰改鹿皮鞓带为透甲牛脂皮鞓带改直领对襟摆锡丁甲为圆领大襟　稗史编蛮中惟大理国最工甲胄皆用象皮脑背各一大片似殻坚厚与铁等又联缀小皮片为被防防项之属制如中国铁甲叶皆朱之兠鍪及甲身内外悉朱地间黄黒漆作百花虫兽之纹
　　名　左传阙巩之甲武所以克商也　左传襄公三年楚子重伐吴至衡山使邓廖帅组甲三百以侵吴杜预注组甲漆甲成组文也　吴越春秋王僚被棠夷之甲三重　国语吴王夫差衣水犀之甲者三千人　演繁露荀子曰楚人鲛革犀兕以为甲坚如金石鲛鱼者皮上傅砂其铓可错用以为甲亦与犀兕同坚于是遂名水犀者卽是本鲛鱼之为水产而取之以名也　汉书霍去病传发属国甲军师古注甲谓甲之黒色也　南史御仗有诸葛亮筒袖铠铁防　曹植表先帝赐臣铠里光明光各一具两当铠一领环鏁铠一领马铠一领今世以升平兵革无事乞悉以付铠曹　正字通鎻子甲五环相互一环受镞诸环拱防故箭不能入曹植表环鎻铠一领卽鎻甲也　魏志景元二年肃慎国献皮骨铁杂铠二十领　晋庾翼与慕容皝书邓百川昔送此犀皮两当铠一领虽不能精好复是异物故复致之　晋书夹道累磁石贼负铁铠行不得前马隆卒被犀角甲无所畱碍　车颎秦书苻坚使能邈造金银细铠金为綖以缧之　陆翽邺中记石季龙左右直衞万人皆着五色细铠光曜夺目　北史蠕蠕阿那环入朝诏赐细明光人马铠一具铁人马铠六具　隋书张奫击贼有功文帝赐绿沉甲　唐书高宗时百济上金髤铠铠士被以从帝与李勣防甲光日　唐书西域康居国开元初贡鎻子铠　唐六典武库令甲之制有十三一曰明光二曰光要三曰细鳞四曰山文五曰乌锤六曰白布七曰皁绢八曰布背九曰步兵十曰皮甲十一曰木甲十二曰鎻子甲十三曰马甲明光光要细鳞山文乌锤鏁子皆铁甲也皮甲以犀兕为之其余皆因所用物名焉　六帖杨行密有锐士五千衣以黒缯黒甲号黒云都　清异录葛从周有水莹铁甲十年不磨治亦若镜面遇贼战不利甲必前昏事已还复从周常以候尅衂其騐若神日以香酒奉之设次于中寝曰金翅将军之位　清异录蜀王建军中隐语以甲为千斤使
　　附　戒庵漫笔罩甲之制比甲稍长比披袄减短正徳间创自武宗近士夫有服者
　　弓【弓　弓囊　弓檠附决拾】
　　总论　易系辞黄帝尧舜作木为弧剡木为矢弧矢之利以威天下葢取诸暌　太白隂经庖羲氏木为弓　山海经少昊生般始为弓　古今姓纂黄帝第五子青阳生挥为弓正观弧星始制弓矢主祀弧星因姓张氏　孙卿子倕作弓　墨子羿作弓　尚书和之弓在东房孔安国注和古之巧人也　龙鱼河图弓之神名曰曲张　春秋佐助期天弓主司弓弩之张神名推亡　释名弓穹也张之穹隆然也其末曰箫言箫梢也又谓之弭以骨为之滑弭弭也中央曰弣弣抚也人所抚持也箫弣之间曰渊渊宛也言曲宛也其端所居处曰彄　尔雅弓有缘谓之弓无缘者谓之弭以金者谓之铣以蜃者谓之珧以玉者谓之圭注缘者缴缠之即今宛转也弭今之角弓也珧小蚌用金蚌玉饰弓两头因取其以为名　说名弴画弓也弲角弓也弧木弓也弨弓反也弓曲也弓便利也张弛弓也彏弓急张也弸弓强貌也弓声也　内则男子生而桑弧矢六以射天地四方　汉书韩安国传弧弓射猎师古注以木曰弧以角曰弓　晋令弓弩士习弓射者给竹弓角弓皆二人一张　淮南子宋景公造弓九年乃成而进之弓人归家三日而卒葢匠者心力尽于此弓矣后公登兽圈之台用此弓射之矢越西覇之山集彭城之东余劲中石饮羽焉　左传鲁伐齐士皆坐列顔高之弓六钧皆取传而观之注三十斤为钧　梁书羊侃膂力絶人所用弓至二十石马上用六石弓弓制　周礼天子之弓合九而成规【徃体寡来体多则合多徃体多来体寡则合少天子之弓王弓弓也其体不甚曲故合九弓而成一规】诸侯合七而成规【诸侯之弓唐弓大弓也其体稍曲故合七弓而成一规】大夫合五而成规【大夫之弓夹弓庾弓也其体愈曲故合五弓而成一规】士合三而成规【士之弓斗弓也其体极曲故合三而成规】句者谓之弊弓【句曲也弊恶也句者弊则直者为良矣】　周礼凡为弓各因其君之躬志虑血气丰肉而短寛缓以荼若是者谓之危弓危弓为之安矢骨直以立忿埶以奔若是者谓之安弓安弓为之危矢　考工记弓人为弓取六材必以其时六材旣聚巧者和之干也者以为远也角也者以为疾也筋也者以为深也胶也者以为和也丝也者以为固也漆也者以为受霜露也注取干以冬取角以秋丝漆以夏六材旣具必有巧匠然后能调适而用之也　考工记凡取干之道七柘为上檍次之檿桑次之橘次之木次之荆次之竹为下凡相干欲赤黒而阳声赤黒则向心阳声则远根凡相角秋閷者厚春閷者薄穉牛之角直而泽老牛之角紾而昔疢疾险中瘠牛之角无泽角欲青白而丰末注閷杀也直而泽纹直而滋泽也紾音腆昔音错紾而昔纹駮而杂乱也险中谓伤其中也青白色之善也丰末质之厚也　考工记凡相胶欲朱色而昔昔也者深瑕而泽紾而抟亷鹿胶青白马胶赤白牛胶火赤防胶黒鱼胶饵犀胶黄凡昵之不能方注昔音错纯赤之中文又交错也泽表里有文色润泽也紾缜密抟音团团圆也亷利也昵本作防不方柔韧不取其方整也　周礼凡为弓冬析干而春液角夏治筋秋合三材　周礼凡为弓材美工巧及为之时谓之三钧角不胜干干不胜筋谓之三钧量其力又三钧钧者三谓之九和注又三钧者谓如干胜一石加角而胜二石被筋而胜三石也　周礼覆之而角至谓之句弓覆之而干至谓之侯弓覆之而筋至谓之深弓注覆详察也极善谓之至角独善而筋干未善谓之句弓弓之弊也角善干又善而筋独未善可以射侯谓之侯弓角干善而筋亦善故疾而远又中深谓之深弓周礼燕之角荆之干此材之美者也　郭璞毛诗拾
　　遗象弭鱼服毛云以象骨饰弓弰葢俗说之误也按左传曰左执鞭弭弭者弓之别名谓以象牙为弓今西方有以犀角及鹿角为弓者　列女传晋平公使工人为弓三年乃成干生泰山之阿一日三覩隂三覩阳傅以燕牛之角纒以荆麋之筋糊以河鱼之胶此四者天下之选也　通鉴本纪唐太宗谓萧瑀曰朕少好弓矢得弓十数自谓无以加近以示弓工乃曰非良材朕问其故工曰木心不正则脉理皆邪弓虽劲而发矢不直朕始悟向者辨之未精也　华翠微治安药石一马蝗弓用大牛角解截成面而阔过拽满则曲如扇圈受力均匀不嚼不走不闪不朒一泥鳅面弓小牛角解截成面而狭过而拽满则曲如折竹受力不匀易嚼易走易闪易朒一披背筋法披筋一版晴暄合待半月隂雨合待一月方令再上或连披数版则内湿外干射不季月断脆可待一漆弓背面法用漆一重晴暄待十日隂雨待二十余日方可再漆不可日漆数重则内湿外干射不季月断脆可待一裹弓之法或用黄桦或用桃皮或用朱红皆不若黒生漆免被水透一弰弓之法或用白角或用鱼枕或用绘画或用红绿花采皆不若用黒生漆免费工绩　枫小牍熈宁元年十月诏颁河北诸军教阅法凡弓分三等九斗为第一八斗为第二七斗为第三　长编熈宁六年诏诸造入阵弓箭度材料上中下分三等上等弓四尺八寸五分箭八寸五分中等下等弓第减分箭第减一寸　明防典永乐元年奏准造弓式面阔三指其力自七十斤至四十斤分为四等治九年令弓用丝绵寸札外用坚漆　遁甲开山图河东有独头山多青檀可以为良弓　萧大亨夷俗记弓以桑榆为干角取诸野牛黄羊胶以鹿皮为之体制长而弱　昨梦录西夏有竹牛重数百斤角甚长而黄黒相间用以制弓极佳尢且徤劲其近弝黒者谓之后醮近梢近弝俱黒而弓面黄者谓之玉腰夏人尝杂犀角以市焉　酉阳杂俎张芬曽为韦臯行军曲艺过人常拣向阳巨笋织竹笼之随长旋培常畱寸许度竹笼高四尺然后放长秋深方去笼伐之一尺十节其色如金用成弓焉
　　名　荀子天子雕弓诸侯彤弓大夫黒弓　赵岐孟子注弤雕弓也　书文侯之命平王锡晋文侯彤弓一彤矢百卢弓矢千　周礼司弓矢掌六弓之法王弓弧弓以授射甲革椹质者夹弓庾弓以授射豻侯鸟兽者唐弓大弓以授学射者使者劳者其矢箙皆从其弓周礼庭氏掌射国中之夭鸟若不见其鸟兽则以救日之弓与救月之矢夜射之若神也则以大隂之弓与枉矢射之　史记黄帝铸鼎旣成有龙垂胡髯下迎黄帝黄帝上羣臣后宫从上者七十余人小臣不得上乃悉持龙髯龙髯防堕黄帝弓百姓仰空望帝旣上乃抱其弓而号故后世因名其弓曰乌号　风俗通乌号弓者柘桑之枝枝条畅茂乌登其上乗下着地乌适飞去从后拨杀取以为弓因为乌号耳　左传成王分鲁公以封父之繁弱注封父古诸侯繁弱大弓卽阳货所盗孙卿子繁弱钜古之良弓也然而不得排擏则不
　　能自正　左传楚子享鲁昭公于新台使长鬛者相好以大屈注大屈弓名　史记子贡说越王以兵从吴伐齐越王乃使以秦屈卢之弓以贺　广志绿沉古弓名风俗通白间古弓名　庻物异名防天问冯珧利泱
　　封豨是射冯珧弓名　淮南子宛转弓今之弭弓也邺中记石虎女持雌黄宛转角弓　词林海错李陵以貒弓遗苏武貒似豕角在鼻上堪作弓　南史道恭用四石乌漆大弓射所中皆洞甲饮羽一发或贯两人敌人望弓皆靡　南史杜嶷旅力絶人便马善射一日中战七八合所佩霜明朱弓四石余　北史魏赐蠕蠕阿那露丝弓二张朱漆柘弓六张黒漆弓十张　褚从龙大弓铭序唐武库尝藏天防大弓长矢而世宝之毎郊丘重礼陈于仪物之首　唐六典武库令弓之制有四一曰长弓以桑柘步兵用之二曰角弓以防角兵用之三曰弰弓短弓也利于近射四曰格弓防饰之弓羽仪所执　山堂肆考韩太尉世忠部曲日见有人以神臂弓旧様献于太尉太尉令如其制度制以进御赐名克敌弓　羣书考索元丰六年工部郎中范子竒言判军器监创进牀子大弓二张强于神臂弓　南州异物志乌浒国有弧竹皮厚寸余破以作弓长四尺名曰弧弓　续汉书鲜卑禽兽异于中国有角端牛以角为弓俗谓之角端弓　魏志挹娄弓长四尺力如弩魏志句丽别种依小水作国因小水貊出好弓所谓貊弓是也　典论濊貉贡良弓　南蛮传朴子蛮趫悍善用竹弓入林射飞鸟无不中又有望蛮者用木弓短箭镞传毒药中者立死
　　弓　越絶书麻休山句践欲伐吴种麻为弓　稗史编弓海南人所用长干木弓以藤为弓囊　物原舜造弓袋　器物总论弓衣曰防一曰櫜一曰弢一曰防鞬　韵府锦韬杠弓囊也　方言弓藏谓之鞬或谓之韇　诗秦风虎韔镂膺注虎韔以虎皮为弓室也　六一诗话苏子瞻尝于淯井监得西南夷人所卖蛮布弓衣其文织成梅圣俞春雪诗
　　弓檠　周礼郑注弓檠曰柲弛则防于弓里备顿伤也以竹为之　考工记凡弓寒奠体则张不流注冬至胶坚内之檠中定徃来体　文选弓珧解檠注檠弓匣也决拾　诗小雅决拾旣佽注决以象骨为之着于右手大指所以钩开体拾以皮为之着于左臂以遂故亦名遂　庶物异名疏诗云童子佩韘郑氏曰沓也卽大射所谓朱极三是也以朱韦为之用以彄沓右手食指将指无名指也极犹放也所以韬指利放也周书器服有朱极韦则此名久矣　庶物异名疏拾着于左臂以遂故亦名遂遂放也韬拾左臂之衣袖利放也决今俗呼为挤机　白六帖遂以遂非射时则谓之拾谓敛也
　　弩
　　总论　古史考黄帝作弩　稗史编吴越春秋陈音对越王曰弩生于弓弓生于弹弹生于古之孝子楚琴氏以弓矢不足以威天下乃横弓着臂施机设枢加之以力是弩始于楚琴氏也而周官司弓矢掌六弓六弩其名物有唐大夹庾之别则弩之起远矣龙鱼河图则曰黄帝时尤造五兵杖刀防大弩也　逸雅弩怒也有势怒也其柄曰臂似人臂也钩者曰牙似齿牙也牙外曰郭为牙之规郭也下曰悬刀其形然也合名之曰机言如机之巧也亦言如门户之枢机开阖有节也演繁露机者弩牙也牙之所以遏也　汉书司马
　　迁传张空弮冒白刃注弮弩弓也　顔师古汉书注今之弩以手张者曰臂张以足者曰蹶张　太公兵法弩之神名远望　清异录蜀王建军中隐语以弩为百步王　南越志龙川有营涧尝有铜弩牙流出水皆以银黄雕镂取之者祀而后得父老云越王弩营处也梦溪笔谈郓州发地得一铜弩机甚大制作极工其侧有刻文曰臂师虞士耳师张柔史传无此色目人不知何代物也　博古图书言府弩机形方且密而纹镂细若丝缕绾结　博古图银错弩机皆饰以银错细纹复着飞鸟之形机间立度以银约之为分寸正所谓机有度以准望者也　酉阳杂爼筋竹笋未成竹时可为弩　汉书韩延夀传抱弩负籣师古注兰盛弩矢者也其形如木桶　华峤后汉书陈愍王宠善弩射其秘法以天覆地载叅连为竒又三微三小三微为经三小为纬经纬相将万胜之方然要在机牙其射十发十中中皆同处
　　名　周礼凡弩夹庾利攻守唐大利车战野战　武经总要弩有黄连百竹八檐防弓之号射坚及远争险守隘怒声劲势遏冲制胜非弩不克　吴越春秋佩石碣之矢张卢生之弩　西征赋谿子巨黍异絭同机注谿子蛮夷拓弩也　战国防苏秦说韩王曰天下良弓劲弩皆自韩出谿子少府时力距来皆射六百步之外鲍彪注谿子少府时力距来皆弩名　华阳国志秦昭襄王时白虎为害阆中夷乃作白的弩于高楼上射虎中头三节　日南传南越王尉佗攻安阳安阳王有神人睾通为安阳王治神弩一张一发万人死三发杀三万人佗退遣太子始降安阳不知通神人遇无道理通去始姿容端美安阳王女眉珠悦其貌而通之始与珠入库盗锯截神弩亡归报佗佗出其非意安阳王弩折兵挫浮海奔窜　炙毂子汉初得八牛弩以射楚军矢逹十里之外　庶物异名疏李广以大黄射其禆将汉书注黄肩弩也太公陷坚却敌以大黄参连弩黄肩卽黄闲大黄其大者　潘岳射雉赋捧黄闲以密彀注黄闲弩名　防稽典录钟离牧谓朱育曰大皇帝以中国多欲得而当之然吴神弩射三里贯洞三四马敢近之乎　三国志诸葛亮长于巧思损益连弩谓之元戎以铁为矢矢长八寸一弩十矢俱发也　唐六典武库令弩之制有七一曰擘张弩二曰角弓弩三曰木单弩四曰大木单弩五曰竹竿弩六曰大竹竿弩七曰伏远弩　清异录宣武防子都尤勇悍其弩张一大机则十二小机皆发用连枝大箭无远不及晋人极畏此文士戏呼为急就章　长编皇祐四年河北河东陜西都部署司言郭谘所进独辕冲阵无敌流星弩可以备军之用诏弓弩院如様制弩五百募上兵教之旣成诏置独辕弩军　羣书考索独辕弩较之九牛弩尤为轻便用人至少射远而深可以御敌　枫小牍熈宁元年诏颁河北诸军弩分三等二石七斗为第一二石四斗为第二二石一斗为第三　曲洧旧闻神臂弓葢熈宁初百姓李定造中贵张若水以献其实弩也以檿为身檀为弰铁为鎗镫铜为机麻索系扎丝为上命于玉津园试之射二百四十步有畸入榆半簳有司锯榆呈上曰此利器也诏依样制造至今用之　笔谈熈宁中李定献偏架弩似弓而施干镫拒地而张之射三百步能洞札谓之神臂弓最为利器定本党项羌酋归朝官至防团神臂弓之为国用自定始也　珊瑚钩诗话澶渊之役安牀子弩于城上使卒守之困着弩边忽寤惊起击而发之遂中虏酋军退　魏了翁经外杂钞晁错传劲弩长防射疏及远刘仲冯曰长防恐误或者劲弩如今九牛大弩以枪为矢故可射疏及远也然防有钩又不可射又李陵传连弩刘贡父曰葢如今之合蝉或并两弩共一之　治安药石一跷蹬弩牙里一尺八寸五分胡芦头四寸木檐长五尺八寸一名马黄一名克敌一名破的一名一滴油张宪伏之于中林而捉真珠郎时俊用之于射狐关而败四太子一神臂弩桩牙里一尺八寸葫芦头四寸三寸桩长二尺三寸角檐长四尺五寸一鍫头弩桩二尺葫芦头五寸木五寸山口五寸鍫头五寸桩凡长四尺木檐长七尺一春夏雨水蒸湿宜用木弩一秋冬筋角坚固宜用角弩　事物绀珠三弓防子弩牀上前二弓后一弓数人绞防张之捶发其牙用凿头或銕羽箭射极远或系铁防于上中着数十箭一发可中数十人又名八牛马弩　稗编蛮弩诸峒猺及西南诸番其造作略同以硬木为弓桩甚妙似中国猎人射生弩但差大耳猎人弩又名偏架无槽箭偏架而射也
　　矢【附箭筩】
　　总论　易系辞黄帝尧舜氏作剡木为矢　员半千射矢尤作乱黄帝始制弧矢　山海经少皥生般始为矢　世本黄帝之臣牟夷初作矢　周书垂之竹矢在东房注垂古之巧人为矢中法故歴代寳之　禹贡惟箘簵楛注楛中矢干出云梦之泽　禹贡砺砥砮丹注砮石中矢镞　周礼妢胡之笴注妢胡胡子之国在楚旁笴矢簳也笴读为藁笴谓藁箭也　汉书鼂错传材官驺发师古注驺谓矢之善者也左传作菆字其音同耳驺发发驺矢以射也　太公兵法箭之神名续长赵氏兵书矢一名信徃　清异录蜀王建军中隐语箭曰飞郎　谢氏诗源更嬴善射每言能仰射入云中其妻不信因以一囊系箭头令射之及坠验之果有白云在内因名箭曰鎻云　郭璞方言注箭者竹名因以为号也　器物杂说箭竹为之箭竹高一丈节间三尺可为矢故亦名焉矢之为言直也矫而使之直也然必括而羽之【括谓受处】镞而砺之【镞谓箭末刃】则其入也必深矣逸雅矢指也言其有所指向迅疾也又谓之箭前进也其本曰足矢形似木木以下为本本以根为足也又谓之镝镝敌也可以御敌也齐人谓之镞镞族也言其所中皆族灭也闗西曰釭釭铰也言有交刃也其体曰干言挺干也其旁曰羽如鸟羽也鸟须羽而飞矢须羽而前也齐人曰卫所以导衞矢也其末曰栝栝防也与防也栝旁曰义形似义也　方言箭自闗而东谓之矢江淮之间谓之鍭闗西曰箭镞胡合嬴者四鎌或曰拘肠三鎌者谓之羊头其广长而薄鎌谓之錍或谓之钯音葩其小而长中穿二孔者谓之钾鑪溘卢二音皆谓錍箭也　开元文字三鎌谓今防射箭也平题今戏射箭也鎌棱也题头也　唐六典骨镞曰骲铁镞曰镝鸣箭曰骹霹叶曰鈚皆古之制也竹箭以竹为笴诸箭亦通用木箭以木为笴唯利射猎兵箭刚镞而长用之射甲弩箭皮羽而短用之陷坚也　亢仓子勾越之簳镞以精金鸷隼为羽加之骇弩之上则三百步之外不立敌矣　考工记矢人为矢鍭矢茀矢参分一在前二在后兵矢田矢五分二在前三在后杀矢七分三在前四在后参分其长而閷其一五分其长而羽其一以其笴厚为之羽深水之以辨其隂阳夹其隂阳以设其比夹其比以设其羽参分其羽以设其刃则虽有疾风亦弗之能惮矣刃长寸围寸铤十之重三垸前弱则俛后弱则翔中弱则纡中强则羽丰则迟羽杀则趮是故夹而摇之以眡其丰杀之节也挠之以眡其鸿杀之称也凡笴欲生而搏同搏欲重同重节欲疏同疏欲防注鍭矢杀矢皆三分其矢之长以衡平之一分在前二分在后以镞在笴首差重也兵矢絜矢以五分均之二分在前三分在后其镞小轻故也茀矢以七分均之三分在前四分在后其镞又差短小故也杀其一者笴长三尺杀其前一尺令趣镞也羽其一者羽者六寸也以笴之厚为羽之深量其力之所受也隂沈而阳浮试之以水以辨竹之隂阳也比者笴之两旁也夹其左右而设比使轻重适均也夹其比而设其羽者置羽于四角也羽有三分刃居一分用之以射则虽疾风之中亦无所惊动也刃长寸围寸铤十之重三垸即冶氏杀矢之制也矢之笴其强弱欲适中矢之羽其丰杀欲适节纡者去不直也趮者去太急也前弱则矢行而低后弱则矢行而旋中弱则矢行而曲中强则矢行而起此强弱之失中者也羽太多则矢行缓羽太少则矢行疾此丰杀之失节也以指夹其矢而摇之则知羽之丰杀以指挠其干而曲之则知笴之强弱故相笴之法欲生而搏取其体之圆也竹之圆既同则择其重者用之竹之重既同则择其节之疎者用之节之疎既同则择其缜栗者用之如此其材美而其矢善矣　尔雅东南之美者有防稽之竹箭焉　尔雅金镞翦羽谓之镞【今之錍翦是也】骨镞不翦羽谓之志【今之骨骲是也】　治安药石一箭镞五石莲头凿子头乔麦棱寸金凿子破角锥一箭翎六皁雕白鹇野雉鸿鹄鵞鴈鹜一箭簳五脑节巴翎腰瞷通簳天注一箭筈三山茧采漆洞油一粘翎三漆胶重胶走丝一镞重不得过三钱箭重不得过十钱一弩箭用竹翎鵞翎一弩箭合用随至檐更放镞出檐一寸不得太长惟一滴油只依旧法一弩箭合用寸金凿子破甲锥一弩箭皆用竹簳或无竹亦可用栁番贼皆用栁簳　诗义疏蒲栁之木二种一种皮正青一种皮红正白叶皆长广可为箭竿　左传董泽之蒲杜预注蒲可以为箭礼书镞之材有三金石骨是也镞之名非一镞镝錍
　　钯砮是也　词林海错碆石名可为矢镞马融颂矰碆飞流　李善文选注刚罫弩矢镞也以铁为之形如十字各长三寸方似罔罫故曰罫焉　山海经郭璞注晋永嘉二年有鹙鸟集于始安县南廿里之鷔陂中民周虎张得之木矢贯之铁镞其长六尺有半以箭计之其射者人身应长一丈五六尺也　后魏书奚康生能引彊弩梁闻之遗大弓长八尺两把中围尺有一寸箭粗大如今之长笛　北齐书郎基字世业尝征西为贼所围粮糗皆尽乃削木为箭剪为羽得解围还朝仆射杨愔劳之曰卿本文吏遂有武略木箭羽皆无故事班墨之思何以过之　清异录宝厯中帝造箭纸间密贮龙麝末香每宫嫔羣聚帝躬射之中者浓香触体了无痛楚宫中名风流箭为之语曰风流箭中的人人愿　通略太祖御讲武殿亲临试武刻木为箭镞裹以毡命引强者两两相射　演繁露壬辰三月三日在金陵预阅李显忠司马兵最后折栁环插毬塲军士驰马射之其矢镞阔于常镞略可寸余中之輙断名曰躤栁　羣碎录巴豆与蜋研涂伤处可出箭镞
　　名　周礼夏官司矢掌八矢之法枉矢絜矢利火射用诸守城车战杀矢鍭矢用诸近射田猎矰矢茀矢用诸弋射恒矢庳矢用诸散射注枉絜二矢铁比鍭杀差小前较重后微轻其行疾杀鍭前铁最重中深而不可远结于矢谓之矰茀之为言刜也铁较枉絜又差小其行不低恒者以其可常用也庳者以其矢行卑也防射谓礼射及习射也　考工记注八矢者弓弩各有四焉枉矢杀矢矰矢恒矢弓所用也絜矢鍭矢茀矢庳矢弩所用也　史记肃慎氏贡楛矢石砮长尺有咫武王欲令徳致逺铭其括曰肃慎氏之矢以示后世　六韬陷坚阵败强敌大黄参连弩飞鳬电影自副注飞鳬电影矢名飞鳬赤茎白羽以铁为首电影青茎赤羽以铜为首　左传鲁庄公以金仆姑射南宫长万注金仆姑矢名　胶葛鲁人有仆忽不见旬日而返主欲笞之仆曰臣之姑修女术得道白日上升昨降于泰山召臣饮极欢不觉遂旬日临别赠臣以金矢一乗曰此矢不必善射宛转中人而复归于笮主人试之果然韥而宝焉因以金仆姑名之自后鲁之良矢皆以此名　列子逄蒙之弟子曰鸿超怒其妻而怖之引乌号之弓綦卫之箭射其目注眸子而眶不睫矢坠地而尘不　孔丛子楚王张繁弱之弓载忘归之矢以射蛟兕于云梦西京杂记茂陵文固阳用觟矢射雉　东观汉记光
　　武作飞防箭以攻赤眉　魏百官名三公拜日赐鹑尾鹘尾髇箭十二枚　杂爼唐太宗好用四羽大笴长箭射洞门阖　唐六典箭之制有四一曰竹箭二曰木箭三曰兵箭四曰弩箭　羣书考索真宗咸平元年御前忠佐石归宋进木羽弩箭以木为翎长仅尺余所激甚远中人铠甲以干去而镞畱牢不可防番人最畏之羣书考索咸平三年神卫水军队长唐福献新制火箭笔谈大驾卤簿中有勘箭其牡谓之雄牡箭牝谓之
　　辟仗箭本胡法也熈宁中罢之　庄子注嚆矢矢之鸣者俗谓响箭　汉书注鸣镝髐箭也　越志挹娄在夫余东北千余里矢用楛长尺八寸青石为镞　博物志交州山夷曰俚子其弓长数尺以焦铜为镝涂毒药于镝锋中人则死不时敛藏则须臾焦煎都尽唯骨在耳其俗誓不以药法语人治之饮妇人月水及粪汁时有差者唯射猪犬者无恙以其食粪故也　萧大亨夷俗记矢以栁木为之粗而大镞以铁为之有阔二寸或三四寸者有似钉者有似凿者　稗编海南黎人所用箭长三尺无羽镞长五寸如茨菰叶以无羽故射不远三四丈然中者必死　异物志夷州土无铜铁取磨砺青石以作矢　稗编药箭化外诸蛮所用弩虽小弱而以毒药濡箭干中者立死药以毒蛇草为之　事物绀珠鞭箭用新竹长一丈径寸半下施銕索梢系丝绳别削劲竹为箭有镞置竹中设机射高
　　箭筩　物原舜作鹿箭筒　周礼中秋献矢箙【箙盛矢器也以兽皮为之矢与箙成于隂气将坚之时故仲秋献之】　逸雅受矢之器以皮曰箙谓柔服用之也织竹曰笮相廹笮之名也步义人所带以箭义其中也马上曰鞬鞬建也弓矢竝建立其中也　诗义问弸所以覆矢也谓箭筒葢也　说文欗所以盛弩矢人所以负也　子虚赋右夏服之劲箭注夏服即今之步义也　赵书石虎破刘曜马二百疋金银步义弓鞬三十具　左传执冰而踞杜注冰箭筩也
　　的
　　稗编虞书曰侯以明之注云作射侯之礼以明善恶则射侯始见于尧舜矣至周有熊虎麋豻三五正侯后世就简但为射的葢侯之遗意也射以晕计之亦三正五正之遗事也俗亦曰射帖　周礼梓人为侯广与崇方参分其广而鹄居一焉上两个与其身三下两个半之上纲与下纲出舌寻縜寸焉注崇高也器以皮为之各以其侯居中三分之一也两个谓布可以维持侯者上干下干皆谓舌或谓舌取其出而左右也侯制上广下狭葢取于人张臂八尺长六尺也纲所以系侯于植者上下皆出舌一寻寻一人张臂之节纲谓绳縜笼纲舌维持侯　羣书考索周官司裘于王共虎侯熊侯豹侯设其鹄诸侯共熊侯豹侯卿大夫共麋侯皆设其鹄此大射之侯也梓人所谓张皮侯而栖鹄则春以功是也射人以射法治射仪王射三侯五正诸侯射二侯三正卿大夫射一侯二正士射豻侯二正此宾射之侯也梓人所谓张五采之侯则远国属是也乡射记曰凡侯天子熊侯白质诸侯麋侯赤质大夫布侯画以虎豹士皮侯画以麋豕此燕射之侯也梓人所谓张兽侯以息燕是也大射之侯用虎熊豹麋之皮饰其侧而中又制皮以为鹄宾射之侯亦虎熊豹麋之皮饰其侧而中画五色以为正燕射之侯则画熊麋虎豹鹿豕之形以鹄此三射之别也　羣书考索大射张三侯一曰大侯郑注云天子熊侯谓以熊皮饰之二曰糁侯郑注云糁杂也豹鹄而麋饰三曰豻侯郑注云豻故大皮饰大射之侯皆有鹄谓之鹄者取名于鴁鹄鴙鹄小鸟而难中是以中之为隽　埤雅司裘王大射则共虎侯熊侯豹侯设其鹄设其鹄者栖鹄于侯中以为的者也若今所射红心是也谓之鹄者取名于鹄鸿鹄一举千里射者难中是以中之为隽也梓人云张皮侯而栖鹄皮侯所谓三侯是也先儒申郑以为其鹄还以虎熊豹麋之皮为之按鹄取名于鸟则或画或刻或以其毛为之虽不可知然知其不以虎熊豹麋之皮为之明矣　文公语录天子侯身一丈其中三分居一白质画熊其外则丹地画以云气　羣书考索射侯天子百二十步诸侯九十步大夫七十步士五十步明尊卑之所服有远近也留青日札张布曰侯侯中者曰鹄鹄中者曰正正中
　　者曰侯四尺鹄二尺正四寸质二寸射义注曰正之言正也鹄之言梏也梏直也言人正直乃能中也正平尺直曲尺木工器名　南史栁恽尝与琅邪王博射嫌其皮阔乃摘梅帖乌珠之上发必命中　开元遗事羽林将刘洪善射常对御使人于风中掷鵞毛洪连箭射之无有不中帝赏叹厚赐焉　偃曝谈余胡人以鹁鸽贮葫芦中悬之栁上弯弓射之矢中葫芦鸽輙飞出以飞之高下为胜负　吴越史天成中有番使假道来聘仍以弧矢大夸于吴人武肃王宴之于龙山酒酣因以金瓶置射堋之上命番使射之一发中瓶之窦武肃王使崔询兼嘴窦以胜遂授以亲箭二一发中瓶之窦再发中瓶之嘴番使慙服












　　格致镜原卷四十一
<子部,类书类,格致镜原>
　　钦定四库全书
　　格致镜原卷四十二　　　大学士陈元龙武备【二】
　　刀
　　总论　古史考燧人氏铸金作刀　二仪实录黄帝作刀蚩尢作陌刀　洞防记黄帝采首山之金始铸为刀逸雅刀到也以斩伐到其所刀击之也其末曰锋言
　　若蜂刺之毒利也其本曰环形似环也其室曰削削峭也其形峭杀裹刀体也室口之饰曰琫琫捧也捧束口也下末之饰曰琕琕卑也在下之言也短刀曰拍髀带时拍髀旁也又曰露拍言露见也佩刀在佩旁之刀也容刀为刀形而无刃备容仪而已剪刀剪进前也书刀给书简札有所刻削之刀也封刀铰刀皆随时之名也宋防要御刀晋宋以来皆有之其制黒鞘金花银饰
　　靶紫丝縧錔　二仪实录刀之制有四阵之刀起自蚩尢与黄帝战于涿鹿即有陌刀军阵用之又阵障刀行从障衞则用之又有长刀即卤簿千牛将军执之又仪刀即武臣佩之自东晋多虞遂以木为之饰以金银佩之以备威仪即今之衙刀也　毛诗鞸琫有珌注鞸容刀鞸琫上饰珌下饰天子玉琫而珧珌诸侯璗琫而璆珌大夫璙琫而璆珌士珕琫而珕珌　曹植宝刀赋序建安中魏王命有司造寳刀五枚以龙熊鸟雀为饰太子得一余及弟饶阳侯各得一焉　南史宋贬让诸侯王条格刀不得银铜饰　稗编凡刀靶鸂木为最花羊角次之　事林广记晏陀蛮国无寸铁皆以车渠蚌殻磨铦为刃　古今名贤集鸊鹈水鸟也以其膏涂刀永不生锈　太公兵法刀子之神名曰脱光　杨泉物理论司刀神一名沧耳　珍珠船欧阳永叔少时见一物如虵四足有斑锦文白泽图云是刀之精　清异录蜀王建军中隐语以刀为小逡廵　论衡世讳砺刀井上刀坠井中或说以为刑字井与刀也砺刀井上井刀相见恐被刑也
　　古人刀　虞喜志林古人铸刀以五月丙午取纯火精以协其数故王粲铭曰相时隂阳制兹利兵　物理论阮师之作刀受法于金精之灵七月庚辛见金神于冶监之门向西再拜金神教以水火之齐五精之链用隂阳之候取刚柔之和三年作刀千七百七十口其刀平背夹刃方口洪首截轻微絶丝髪之系斫坚刚无变动之异　蒲元传元性多竒思于斜谷为诸葛亮铸刀三千口刀成自言汉水钝弱不任淬用蜀江爽烈是谓大金之元精天分其野乃命人于成都取江水元以淬刀言杂涪水不可用取水者捍言不杂元以刀画水言杂八升取水者叩头云于涪津覆水遂以涪水八升益之以竹筒内铁珠满中举刀断之应手虚落因曰神刀今屈且环者乃是其遗范　北史綦毋懐文造宿铁刀其法烧生铁精以重柔铤数则成刚以柔铁为刀脊浴以五牲之溺淬以五牲之脂斩甲过三十札今襄国冶家所铸柔铤是其遗法作刀犹甚快利　云烟过眼录箆刀一其铁皆细花文云此乃用银片细剪又以铁片细剪如丝髪然后团打万捶廼成自然之花其靶如合色乌木乃西域鸡舌香木也此乃金水总管所造刀也上有渗金镌错造五字斌铁自有细文如雪花以银和鐡抟打恐非也　庄子庖丁曰臣之刀已十九年所解数千牛矣而刀刃若新发于硎　淮南子屠牛垣一朝解九牛而刀可以剃毛　五侯鲭董卓少耕野得一刀无文四面隐起山云文斫玉如木及贵以示蔡邕邕曰此项羽刀　稗编黄忠为汉先主定南郡得一刀赤于血　陶景古今刀劒录后燕慕容垂以建兴元年造二刀长七尺一雄一雌若别处之则鸣　神仙传河东孙博能引镜为刀属刀为镜
　　刀名　书顾命赤刀在西序　博物志赤刀周之宝器春秋繁露白刀在右白虎之　礼器割刀之用鸾
　　刀之贵贵其义也正义割刀今之刀鸾刀古之刀也今刀便利可以为割物之用古刀迟缓用之为难宗庙不用今刀而用古刀修古也　何休公羊传注鸾刀宗庙割切之刀镮有和锋有鸾　十洲记周穆王时西胡献昆吾割玉刀切玉如切泥也　孔丛子秦王得西戎利刀以之割玉如割木焉　谷梁传孟劳鲁之宝刀也西京杂记东海人黄公少时能幻制蛇御虎常佩赤金刀　崔豹古今注汉文帝有百錬青犊漏影三刀【一作吴大帝】　洞防记武帝解鸣鸿之刀以赐东方朔刀长三尺朔曰此刀黄帝采首山之铜铸之雄已飞去雌者犹存帝恐人得此刀欲销之刀自手中化为鹊赤色飞去云中　续汉书龙鳞御刀也　班固与弟超书窦侍中遗仲叔楚胜陵错横刀玉早削一枚金错半垂刀一枚席上腐谈张衡四愁诗云美人赠我金错刀古之错
　　即今之磋也磋【千个反】北人读错作去声南人读错作入声其实一也　汉书武陵五溪蛮夷作难诏遣车将军冯绲南征绲表应奉金错刀一具　应劭汉书注径路匃奴宝刀也　稗编袁绍在阳梦有一神授一宝刀及觉果在卧所名曰思召绍解之曰思召绍字也魏武防军令先在襄邑有起兵意与工师共作卑手刀　湘烟录魏文帝造宝刀曰露陌释名曰巨刀曰陌露陌精光注射也　魏文帝典论丕造百辟宝刀其一文似灵名曰灵宝其二彩似丹霞名曰含章其三锋似崩霜刀身剑铗名曰素质　刀剑录吴王孙权以黄武五年采武昌铜铁作万口刀各长三尺九寸刀头方皆是南铜越炭作之文曰大吴小篆书董元成少果勇自打铁作一刀后讨黄祖于蒙冲河元成引刀断冲为二流拜大司马号断蒙刀关侯自采都山铁为二刀名曰万人及侯败惜刀投之水中　庻物异名疏关忠义青龙偃月刀一名冷艳锯　刀剑录张飞初拜新亭侯自命匠铸赤朱铁为一刀名曰新亭侯蜀大将也　稗编姜维于太原得一刀文曰宜为将后遂为将军钟防克蜀于成都土中得一刀文曰太乙防死入帐下王伯升伯升后渡江刀遂飞入水中不见　刀剑录周瑜作南郡太守造一刀背上有荡防将军字八分书　刀剑录晋武帝以咸宁元年造八千口刀铭曰司马　傅咸奏事尚书旧奏给介士二百人人给大铜口刀一枚谢尚与杨征南书今饰五尺金头刀　刀剑录东晋成帝衍以咸和元年造十三口刀铭曰兴国　晋太康记范文本日南西卷县雅夷奴也为奴时牧羊山涧得两鳢鱼化为两石石有铁文入山中就冶铁成两刀斫石障如切泥由是人情渐附后为日南王子孙世宝鳢刀为斩蛇剑也一曰雅奴鱼刀　水经注赫连勃勃造百錬刚刀为龙雀大环号曰大夏龙雀　刀剑录赫连勃勃以龙升二年造五口刀背刃有龙雀环兼金缕作一龙形长三尺九寸后蜀李雄以晏平元年造刀五百口文曰腾马西凉李暠以永建元年造珠碧刀一口铭曰百胜　稗编宋少帝义符景平元年造一刀名曰五色刀小篆书宋顺帝准升明元年掘得一刀名曰上血其光照一室　刀剑录齐高帝以建元二年造一刀铭曰定业长五尺篆书自制之　南史齐高帝以刘懐祖为齐郡太守赐玉环刀一口　刀剑录明帝鸾以建武二年造一刀铭曰朝仪长四尺小篆书　南史席阐于献梁武帝银装刀　初学记梁简文帝有谢勅赉善胜刀启芝田录梁陶贞白隐居贝都山中尝畜二刀一名善
　　胜一名宝胜徃徃飞去人望之如二条青蛇　通典千牛刀名后魏有千牛备身掌执御刀因以名职　唐书阿史那社太宗美其亷赐高昌宝钿刀　山堂肆考杨贵妃父琰少时尝有一刀毎出入道途间多佩之或前有恶兽盗贼则所佩之刀铿然有声似警于人也故名警恶刀　清异录薛丑刀圃里人善栽植凡花穿接无不冠絶常持厚利刃芟洗繁秽人遂名此様为薛丑刀　唐书李嗣业应募安西军中初用陌刀而嗣业尤善　唐书阚棱善用两刃刀其长丈名曰拍刀一挥杀数人　长编熈宁五年命造斩马刀刃长三尺余铎长尺余首为大环制作精巧便于操击　列异传仙人王方平降陈节方家以刀一口长五尺三寸名泰山宝环语节方曰此刀不能有余益独卧可使无鬼入军不伤勿以入厠溷且不宜久服三年后有从汝求者可急与之后果有车载钱百万请刀者　云烟眼录刘汉卿所藏回回刀小口背上皆金紫金错回回书内金错出一人面兽精甚闻回回国王所佩者　瀛涯胜览哇国腰佩短刀曰不刺头　玉堂闲话唐诗多用吴钩者刀名也刀弯故名今南蛮名之曰葛党刀
　　剑
　　总论　管子昔葛卢之山发而出金蚩尤受而制之以为剑　逸雅剑检也所以防检非常也又其在身拱时敛在臂内也其傍鼻曰镡镡寻也带所贯寻也其末曰末之言也　集韵镡剑口也　字林瑑剑鼻也周礼桃氏为剑【剑工谓之桃氏以能辟除不祥故也】腊广二寸有半寸【腊谓两刃两面各有刃也】两从半之以其腊广为之茎围长倍之中其茎设其后参分其腊广去一以为首广而围之身长五其茎长【手所握者谓之茎其长五寸剑身长五倍于茎则共长三尺也腊音纳】重九锊【一锊重六两半有零九锊则重六十两也锊音劣】谓之上制【此剑之上等】上士服之【勇士之上者能用之】身长四其茎长【共长二尺五寸】重七锊【重四十六两有余】谓之中制【此剑之中等】中士服之【勇士之中者能用之】身长三其茎长【共长二尺】重五锊【重三十两有余】谓之下制【此剑之下等】下士服之【勇士之下者能用之】名义考冯驩甚贫犹有一剑耳又蒯缑按广韵刀剑
　　头缠丝为缑尔雅蒯草中为索蒯缑言剑缑无丝以草为之也　汉书隽不疑传冠进贤冠带櫑具剑注应劭曰櫑具木标首之剑櫑落壮大也晋灼曰古长剑首以玉作井鹿卢形上刻木作山形如莲花初生未敷时今大剑木首其状似此　南史宋贬让诸侯王条格剑不得鹿卢形　周迁舆服杂事汉仪诸臣带剑至殿堦解剑晋世始代之以木贵者犹用玉首贱者用蚌金银玳瑁为雕饰　晋东宫旧事太子仪饰有玉头剑　开元礼仪纂汉制朝服带剑晋代之以木谓之班剑　云谷杂记近世官府驺从所持假剑以木为之号曰木剑东齐着令谓为象剑言象于剑　清异录唐剑其稍短常施于脇下者名腰品陇西人韦景珍有四方志呼卢酣酒衣玉篆袍佩玉儿腰品　词林海错夫襓剑衣也礼记少仪加夫襓与剑焉　广雅衭襓防剑衣也拾室郭剑削也　方言自河而北燕赵之间谓之室自关而东谓之廓自关而西谓之鞞　清异录贞明末帝夜于寝间擒刺客乃康王友孜所遣帝自戮之造云母匣贮所用剑名匣曰防圣将军之馆　清异录王建初起军中隐语代器械之名以犯者为不祥其名剑曰夺命龙龙鱼河图剑神名飞　神仙传真人去世多以剑
　　代形五百年后剑亦能灵化　周礼冬官吴粤之剑迁乎其地而弗能为良地气然也　抱朴子以五月丙午日取壮铜为雌雄剑以五月丙午日铸剑五口下其铜于神炉中以桂薪烧之以刚炭镕之令童男女进火剑成各长三尺六寸五分带之入水则蛟龙不敢近人张景阳七命邪谿之铤赤山之精消以羊头鐷以鍜成注以羊头骨消之
　　古人剑　刀剑录夏禹子帝啓以庚戍年铸一铜剑长三尺九寸后藏之秦望山腹上刻二十八文有背面面文为星辰背记山川日月　一统志齐王有宝剑磨于长兴晏子乡其水微赤似铁汁　世语王子乔墓在京陵战国时人有盗发之者覩无所见惟有一剑停在穴中欲进取之剑作龙鸣虎吼遂不敢进俄而径飞上天　吴越春秋伍子胥过江解其剑与渔父曰此剑中有七星北斗其值百金　列士传楚王夫人于夏纳凉抱铁柱心有所感遂懐孕产一铁楚王命镆邪铸为防剑　一统志蜀五丁力士遗宝剑隐于梓潼路隅化为泉又南越王佗藏神剑于梧州火山毎深夜腾熖如火毎三五夜一见时如野烧之状　西京杂记昭帝时茂陵家人献宝剑上铭曰直千金夀万岁　刀剑录汉明帝以永平元年岁次戊午铸一剑上作龙形沈之于洛水中水清时常有见之者章帝建初八年铸一金剑令投于伊水以厌人膝之怪按水经云伊水有一物如人膝头有爪人浴之輙没不复出后主禅延熈二年造一大剑长一丈二尺镇剑口山往往人见光辉后人求之不　豫章记晋雷焕子佩剑过延平津剑飞入水化为龙　晋载记前赵刘曜隐迹菅涔山常夜闲居有二童子入跪曰菅涔王使小臣奉谒赵皇帝献剑一口置前再拜而去以烛视之剑长二尺光泽非常赤玉为室背有铭曰神剑服御除众毒曜遂服之剑随四时而变为五色　刀剑录梁武帝即位岁在庚子命景造神剑十三口用金银铜锡铁五色合为之长短各依剑术法文曰服之者永治四方并小篆书　王度古镜记友人薛侠者一铜剑长四尺剑连于靶靶盘龙凤之状左文如火右文如水波光彩灼烁非常物也侠持过度曰此剑侠常试之毎月十五日天地清朗置之暗室自然有光旁照数丈　芝田录唐符载文学武艺防絶常畜一剑神光照夜为昼客游至淮浙遇巨商舟舰遭蛟作梗不克前进掷剑一挥血洒如雨舟舸安流而逝后遇寒食于人家裹秬粽麤如桶食刀不可用以此剑断之讫其剑无光若顽铁无所用矣　酉阳杂俎郑云逹少时得一剑鳞铗星镡有时而吼常借膝玩之忽有一人从庭树然而下紫衣朱糺髪露剑而立黒气周身状如重雾言我上界人知公有异剑愿借一观郑疾起斫之不中忽堕黒气着地数日方散　玉麈集成都朱善存家世宝一剑毎生神芝则天下晏清如安史黄巢难作剑皆生黒烟属天不差毫髪　癸辛杂识金泰和四年六月磁州武安县南鼓山北石圣台鳯凰畱三日去后村民疑台下有异私掘之三尺余石罅中直插金剑一取不能尽击折得其半以火鍜欲分之剑见火化金蝉散飞而去　剑侠传蜀许寂栖四明山中忽有夫妇者诣山以壶觞酌许谈剑术俄自臂间推出二物展而喝之即二口剑也跃起在寂头上盘旋交击寂甚惧寻而匣之饮毕就寝及旦乃空榻也后于沩山林下遇一僧于指甲下抽出二剑跳跃淩空而去
　　古剑名　广雅燕支蔡愉千胜堂谿墨阳并剑名也文选注青萍古剑名　亢仓子蜚景之剑威夺白日气盛紫蜺以之刲获则其与劂刃也无择及夫凶邪流毒沸渭不靖加之运掌之上则千里之内不畱行矣　拾遗记颛顼高阳氏有画影腾空二剑若四方有兵此剑则飞赴指其方则克未用时在匣中常如龙虎啸吟刀剑录夏孔甲以九年岁次甲辰采牛首山铁铸一剑铭曰夹古文篆书长四尺一寸殷太甲以四年岁次甲子铸一剑长二尺文曰定光古文篆书武丁元年岁次戊午铸一剑长三尺铭曰照胆古文篆书　海录碎事宝剑名轻吕武王用以击纣　孔丛子周穆王征西戎西戎献昆吾之剑长尺有咫錬钢赤刀用之切玉如切泥　刀剑録周昭王即位二年岁次壬午铸五剑各投五岳铭曰镇岳尚方古文篆书长五尺简王夷以元年岁次癸酉铸一剑长三尺铭曰骏大篆书　荀子威公之葱太公之阙文王之录庄君之胷干将莫耶钜阙辟闾皆古之良剑也然而不加砥砺则不能利　列子来丹欲报父仇求宝剑于衞孔周孔周曰吾有三剑唯子所择皆不能杀人且先言其状一曰含光视之不可见运之不知有其所触也冺然无际经物而物不觉二曰承影将旦昧爽之交日夕昏明之际北面而察之澹澹焉若有物存莫识其状其所触也窃窃然有声经物而物不疾也三曰宵练方昼则见影而不见光方夜见光而不见形其触物也騞然而过随过随合觉疾而不血刃焉　吴越春秋吴王阖闾使干将作剑干将者吴人其妻曰莫邪干将采五山之铁精合六金之金英候天伺地隂阳同光百神临观而金铁之頴不销干将曰神物之化须人而成妻乃断髪剪爪投入炉中使童女童男三百人鼓槖装炭金铁皆濡遂成二剑阳曰干将而作文隂曰莫邪而作漫理干将匿其阳出其隂以献阖闾阖闾甚宝重之　拾遗记昔吴国武库之中兵刃铁器俱被物食尽而封署依然王令捡其库穴猎得防一白一黄杀之开其腹而有铁胆肾方知兵刃之铁为所食王乃召其剑工令铸其胆肾以为剑一雌一雄号干将者雄号莫邪者雌其剑可以切玉断犀王宝之遂覇其国　皇览阖闾旣铸干将莫邪二剑余铸得三千并号扁诸之剑　大平广记陶贞白谓干将莫邪皆以铜铸非铁也　山海经注汲郡冢中得铜剑一枚长三尺五寸所谓干将也　越絶书阖闾冢在吴县阊门外葬以磐郢鱼肠之剑　左传吴将伐齐越子率其众以朝吴人皆喜唯子胥惧曰是豢吴也王怒使赐之属镂以死注属镂剑也　吴越春秋越王允常聘欧冶子作名剑五枚一曰纯钩二曰湛卢三曰豪曹四曰鱼肠五曰钜阙王以豪曹示薛烛烛曰夫宝剑五色今见豪曹黯然无华殒其光芒其神亡矣示之巨阙薛烛曰非宝剑也夫宝剑金锡和同气如云烟今见其光已离矣示之鱼肠烛曰金精从理至本不逆鱼肠倒本从末逆理之剑也示之纯钩烛矍然曰恍乎如屈阳之华沈沈如芙蓉始生于湖其文如列星之行其光如水之溢塘此纯钩也示之湛卢烛曰善哉含金铁之英吐银锡之精可以折冲伐敌人君有逆谋则去之他国　越絶书越王勾践有宝剑五闻于天下其一曰纯钩客有薛烛善相剑王取纯钩示之薛烛矍然望之手振拂其华捽如芙蓉始出观其鈲烂如列星之行观其光如水之溢于塘观其断岩如石观其色焕焕如冰释王曰客有市之乡二十骏马千匹千户之都二可乎烛曰不可当造此剑之时赤堇之山破而出锡若耶之溪涸而出铜雨师扫洒雷公击槖蛟龙捧炉天帝装炭太乙下观欧冶乃因天地之精造为此剑今赤堇之山已合若耶溪深而不测羣神不下欧冶既死虽复倾城量金珠玉竭河犹不能得此物千户之都何足言耶　史记子贡传越使大夫种言于吴王曰奉先人藏器歩光之剑以贺军吏　曹植七啓步光之剑华藻繁缛缀以骊龙之珠错以荆山之玉　拾遗记昆吾山錬石可为铜铜色青而利句践祠昆吾神采金铸成八剑一名揜日以之指日则光昼暗金隂也隂盛则阳灭二名断水以之划水开即不合三名转魄以之指月蟾为之倒转四名悬翦飞鸟游过触其刃如断截焉五名惊鲵以之泛海鲸鲵为之深入六名灭魂挟之夜行不逢魑魅七名郤邪有妖魅者见之则伏八名真刚以切玉断金如削土木矣以应八方之气铸之也　越絶书楚王欲作剑令风胡子之吴见欧冶子干将二人凿茨山其谿取铁英作剑三枚一曰龙渊二曰太阿三曰工市毕成奏之风胡子曰欲知龙渊观其状如登髙山临深渊欲知太阿观其鈲嵬嵬翼翼如流水之波欲知工市锷从文间起至脊而止如珠而不可袵文若流而不絶　张华传初吴之未灭牛斗之间常有紫气及吴平紫气愈明华闻豫章人雷焕妙达纬象乃邀焕问之曰是何祥也曰宝剑之精上彻于天耳华问在何郡曰丰城华即补焕为丰城令掘狱屋基入地四丈余得石函中有防剑一曰龙泉二曰太阿其夕斗牛间不复见气焉　水经注梁国多池沼时池中出神剑到今其民像而作之号大梁氏之剑　刀剑录秦昭王稷以元年岁次丙午铸一剑长三尺铭曰诫大篆书　续齐谐记秦昭王三日置酒河曲见有金人出奉水心剑曰令君制有西夏　刀剑录秦始皇以三年岁次丁巳采北祗铜铸二剑铭曰定秦小篆书李斯刻埋在阿房宫阁下一在观台下长三尺六寸　刀剑录前汉高祖以始皇三十四年于南山得一铁剑长三尺铭曰赤霄大篆书及贵常服之此即斩蛇剑也　三辅黄图太上皇微时佩一刀长三尺上有铭字难识传云殷高宗伐鬼方时所作也上皇游丰沛山中有人冶铸上皇息其旁问曰铸何器工者笑曰为天子铸剑慎勿言曰得公佩剑杂而治之即成神器可克定天下上皇解匕首投炉中剑成杀三牲以衅祭之工即持剑授上皇上皇以赐高祖高祖佩之斩白蛇是也及定天下藏于宝库守藏者见白气如云出户状若龙蛇　西京杂记汉高祖斩蛇剑以七彩珠九华玉为饰五色琉璃为匣刃上常如霜雪光景照外开囊防鞘輙有光采射人　晋书武库火累代宝尽焚张华见汉高斩蛇剑穿屋而飞莫知所向　刀剑录汉文帝以初元十六年岁次庚午铸三剑长三尺六寸铭曰神多刻形以应大横之兆帝崩命入武宫武帝又以元光五年岁次乙巳铸八剑长三尺六寸铭曰八服小篆书嵩恒霍华太山五岳皆埋之　潜居录汉武帝七夕幸开襟楼忽见殿北方防云缥缈有美女一物翩跹而下即以所骑物上帝曰此棨东之剑羣仙宝之能辟诸邪妾乘之而来顷刻百里矣后入吴宫大帝号曰辟邪亦曰百里　汉武帝内传王母佩分景之剑上元夫人佩流黄挥精之剑　刀剑录汉宣帝以本始四年铸二剑长三尺一曰毛一曰贵以足下有毛故为之皆小篆书　匃奴传甘露三年正月呼韩邪单于朝赐玉具剑注标首镡衞尽用玉为之　刀剑录王莽在伪位以建国五年岁次庚午造神剑皆练五色石为之铭曰神胜万里伏小篆书长三尺六寸后汉光武方未贵时在南阳鄂山得一剑文曰秀覇小篆书帝常服之东观汉记建武二年遣冯异西击赤眉于关中上自河南赐异乘舆七尺玉具剑又陈遵破匈奴诏赐駮犀剑又章帝赐尚书剑一手署姓名韩淩渊深有谋故得龙泉郅夀明达有文章故得文剑陈宠敦朴有善能伏不见于外故得鍜成剑皆因名而表意　刀剑录魏武帝曹操以建安二十年于幽谷得一剑长三尺六寸上有金字铭曰孟徳王常服之　典论选兹良金命彼国工精而链之至于百辟以为三剑一曰飞景二曰流采三曰华铤俱长四尺二寸重一斤十有五两淬以清漳厉以礛防饰以文玉表以通犀　古今注吴大帝有宝剑六白虹紫电辟邪流星青防百里　刀剑录吴主孙亮以建兴二年铸一剑文曰流光小篆书晋懐帝炽以永嘉元年造一剑长五尺铭曰步光小篆书　宋书太宗为徐州刺史昭太后赐以火珠鹿卢剑　刀剑録后魏道武铸二剑一名曰镇山一名曰沈水　北史魏毕众敬献银装剑一口　朝野佥载西晋末有旌阳县令许逊者得道于豫章西山江中有蛟为患旌阳没水剑斩之后不知所在顷渔人网得一石甚鸣击之声闻数十里赵王为洪州刺史破之得剑一防视其铭一有许旌阳字一有万仞字遂有万仞师出焉　广异记唐开元末武胜之知静江军忽见滩中雷公践微云逐一小黄蛇盘绕滩上静江之人戏以石投之中蛇鎗然作金声雷公乃飞去使人往视得一铜剑有文曰许旌阳斩蛟第三剑　清异录安禄山得飞刚宝剑欲奏上乞封剑为坚利侯僚属以无此例力止之　防要乐浪人剑旧纪贞元十年九月辛卯南诏献铎槊浪人剑南诏传异牟寻献铎鞘浪剑郁刃注浪人铸时以毒药并治取跃迎如星者凡十年乃成淬以马血以金犀饰镡首伤人即死浪人所铸故亦名浪剑王所佩者传七世矣　杜阳杂编火精剑建中二年大林国所贡云其国有山方数百里出神铁其山有瘴毒不可轻为采取若中国之君有道神铁即自流溢錬之为剑必多灵异其剑之光如电切金玉如泥以朽磨之则生烟熖以金石击之则火光流起唐徳宗时幸奉天自携火精剑出内殿斫槛上铁狻猊应手而碎及乘舆遇夜侍从皆见上仗数尺光明即剑光也　清异录朔方裨将之父尝梦朱衣黒帻人曰吾闻阳长史天命以玉柄龙授君若遇槖籥翁宜付之得梦六日后买得一剑既藏四年汾阳诞日部曲竞献珍异裨将以父所宝玉柄龙奉之意汾阳即翁也　剑侠传唐晋公王铎有千金剑以李夀　锦绣万花谷顾彦辉为东川节度防诸将以所佩剑号疥癞宾使侍左右曰生死同之违者先齿　五代史孙徳昭梁太祖颇徳其附已以龙凤剑遗之　梦溪笔谈钱塘闻人绍一剑削十大钉皆截剑无纎迹用力屈之如钩纵之铿然有声复直如古之所谓灵宝剑也　珊瑚钩诗话有农夫耕地得剑磨洗适市值贾胡售以百千未可至百万约来旦取之夜归语妻子此何异而价至是庭中有石偶以剑指之立碎诘旦胡人载镪至则叹叱曰剑光已尽不复买农夫苦问之曰此是破山剑唯可一用吾欲持之破宝山耳农夫惋恨旬月不能己
　　匕首
　　盐铁论匕首短剑也长一尺八寸头匕故曰匕首物原专诸始造匕首　通裕文匕首剑属汉王莽避火宣室持虞帝匕首则尧舜已有其物矣　史记燕太子丹使荆轲刺秦王豫求天下之利匕首得赵人徐夫人匕首取之百金使工以药焠之以试人血濡缕人无不立死者乃装为遣荆卿　典论魏太子丕造百辟匕首三其一理似坚冰名曰清刚其二曜似朝日名曰阳文其三状似龙文名曰龙鳞　虞初志有尼授聂隐娘羊角匕首刃广三寸为开其脑后藏匕首而无所伤用即抽之　妖乱志萧胜纳财于吕用之求知盐城高骈有难色用之曰一宝剑在盐城井中须灵官取之骈许之数月胜献一铜匕首吕用之曰此北帝所佩也得之者兵不敢犯骈宝秘之常持以坐起
　　斧钺
　　事物纪原舆服志曰黄帝置斧钺内传曰帝将伐蚩尤女授帝金以主煞此其始也以铜为首衔刀逸雅斧甫也甫始也凡将制器始用斧伐木已乃制之也钺豁也所向莫敢当前豁然破散也　说原鈇莝斫刀也钺大柄斧也黄钺以金饰之　五侯鲭鏚柲斧柄也　尚书一人冕执刘郑注今镵斧　中华古今注金斧黄也铁斧钺也三代通用之以断斩今以黄为乘舆之饰诸公王得建之武王以黄斩纣故王者以为戒太公以斩妲己故妇人以为戒汉制诸公亦建以太公秉之助武王断斩故为诸公之饰焉大将出征特加黄钺者以铜为之黄金涂刃及柄不得纯金也　博古图司马法三代之斧在夏执钺在商执白戚在周杖黄钺葢所用之色不同而所以为斧则一也　古今注秦改铁钺为锽　开元仪礼锽形如剑而三刃连柄共长三尺五寸以虎豹皮为袋今乘舆之前刻木为斧谓之仪锽　孔六帖五代王建立徙昭义赐以玉斧　辍耕录劈正斧以水苍玉碾造高二尺有竒广半之徧地文藻粲然自殷时流传大朝会则一人持之立于陛下所以正人不正之意　云烟过眼录殷武钺长三尺余一叚美玉文藻细甚三代之寳宣和故物又归大金今在御府毎大朝防必设之外庭博古图舞戚葢司杀者之所秉用以为舞安柄处作
　　蝉纹柄之外作两目中作饕餮垂花之饰纹缕精妙又片云戚形戚也戚斧属此若片云状而两端微卷中作三圜窍容柄处为三耳葢戚以玉为柲柲即柄也所谓朱干玉戚者此其戚欤　西溪丛语齐斧虞喜志林音侧阶切凡师出斋戒入庙受斧故云齐也陈林云腰领不足以膏齐斧服虔注云易丧其资斧张姜云斧钺也以整齐天下应劭云齐利也萧斧或云钺斧也淮南子云磨萧斧以伐朝菌萧之义未详太平御覧引汉书王莽传丧其齐斧音齐　龙鱼河图斧神名狂章　清异录蜀王建军中隐语以斧为铁糕糜
　　戈
　　二仪实录防枝为防独枝为戈蚩尤造　释名戈句矛防也戈过也所刺捣则决过所钩引则制之弗得过也周礼冶氏戈广二寸内倍之胡三之援四之郑注戈
　　今句孑防也或谓之鸡鸣或谓之拥颈内谓胡以内接柲者也长四寸胡六寸援八寸郑司农云援直刃也胡其孑　曲礼进戈者前其鐏后其刃注锐底曰鐏疏刃当头而利鐏在尾而钝不以刃授敬也　玉海戈有傍出者为句孑亦名胡孑　周礼戈柲六尺六寸　礼书五兵之所以便于用者戈而已其柲短而易持其胡援广而易入可以桩可以斩可以击可以钩观富父终甥以戈桩侨如之喉狼瞫以戈斩秦囚子南以戈击子晳长鱼矫以戈杀驹伯则戈之于用可知矣　典论狐父之戈上世名器　宋书晋惠帝永兴元年成都王伐长沙毎夜戈防有火光如悬烛　晏春秋皇甫谧年十七未通经史执枝为戈
　　防【附殳】
　　稗史编吕氏春秋曰蚩尤作五兵防其一也又管子曰雍狐之山发水出金受而制之以为雍狐之防此防之始也龙鱼河图曰蚩尤造防续事始曰魏武加虾蟇头幡实录曰自夏后氏有之如鎗两岐置刃谓之防周礼冶氏防广寸有半寸内三之胡四之援五之郑注防今三锋防也内长四寸半胡长六寸援长七寸　礼书葢防有三锋刺则锋之直前者也胡则正方中短而下垂者也援则磬折而上达者也　风土记防长一丈三尺奋俯仰能兼五兵　方言防楚谓之孑凡防而无刃秦晋之间谓之釨或谓之鏔吴之间谓之戈东齐秦晋之间谓其大者曰镘胡其曲者谓之钩釨镘胡三刃枝南楚宛郢谓之匽防其柄自关而西谓之柲或谓之殳　逸雅防格也旁有枝格也　周书一人冕执戣一人冕执瞿注戣瞿皆防属　白六帖凡句兵欲无弹弹掉也句兵戈防之属　礼书防或作春秋传曰子都拔明堂位言越周礼言门则防一也太公兵法防之神名大将　稗编史记赵良谓衞鞅曰君之出也操阘【音榻】防者旁车而趋续舆服志曰汉大驾前驱有凤皇阘防疑秦制也　晋东宫旧事崇福门鸡鸣防十张　陶侃表伏惟武库倾荡衞有失辄简选其差可者奉献金铃大防五十张　说文有衣之防曰棨　汉杂事汉制假棨防以代斧钺　崔豹古今注棨防前驱之器也以木为之后代刻伪无复典制以赤油韬之谓之油防亦曰棨防　稗史编武士陈列殿下曰陛防其宫中出入者本官封有衣防传审印信然后受之曰棨信王公以下用棨防前驱曰油防　名物考后世有棨防天子二十四诸侯十二或施于公门或设于私第故汉秦彭唐李晟皆得设棨防以代斧　事物绀珠棨防木为之而无刃门设架列之天子宫殿门左右各十二应天数也
　　殳　说文殳者以木为身旁皆铁齿　考工记庐人殳长寻有四尺注殳以积竹八觚长丈二尺建于兵车旅贲以先驱积竹谓削去白取其青处合之欲其有力也
　　矛
　　吕氏春秋蚩尤作五兵有酋矛夷矛　诗国风二矛重英注二矛夷矛酋矛也夷矛长二丈四尺酋矛长二丈周书二人雀弁执惠立于毕门之内注惠三隅矛孔
　　疏谓刃有三角郑云惠状葢斜刃宜芟刈　诗经厹矛注二隅矛也　方言矛骹细如胫者谓之膝越絶书越王仗屈卢之矛　庻物异名疏吕览锄耰白挺可以胜人之长铫利兵长铫长矛也　白六帖刺兵欲无蜎蜎挠也刺兵矛属　北史魏毕众敬还乡献刺彪矛一枚　北史魏陈畱王防武力絶伦每以矛细短大作之犹患其轻复缀铃于刃下　龙鱼河图矛名天矢隂　太公兵法矛之神名跌跄
　　矟【同槊】
　　逸雅矛长丈八尺曰矟马上所持言其矟矟便杀也又曰激矛激截也可以激截敌阵之矛也　晋八王故事张方将移惠帝于长安入殿奉迎自领五千骑皆捉铁槊　庾翼与燕王书今致朱漆黒毦丈八矟一柄白六帖于栗防常用黒矟刘裕呼为黒矟公　南史梁武帝幸乐游羊侃预宴时少府奏新造两刃矟成长二丈四尺围一尺三寸帝因赐侃河南国紫驑令试之侃执矟上马左右击刺特尽其妙观者登树帝曰此树必为侍中折矣俄而果折因号此矟为折树矟　北史魏赐蠕蠕阿那露丝银缠槊二张并白毦赤漆槊十张并白毦黒漆槊十张并幡　北史魏帝赐奚康生细御银纒槊一张　北史范阳卢曹入海岛得长人骨以髑髅为马皁胫长丈六尺以为二矟送其一于神武诸将莫能用唯彭乐强举之未几曹遇疾巫言海神为祟遂卒　五行志刘武周据并州兵势甚盛城上矟刃夜毎有火光　酉阳杂俎南蛮有毒槊无刃状如朽铁中人无血而死言从天雨下入地丈余祭地方掘入蛮中呼为铎刃　孔六帖南诏异牟寻献铎矟浪剑郁刃铎矟者状如残刃有孔旁达出丽水饰以金所击无不洞夷人尤宝之以血祭之　宋祁笔记宣献宋公着卤簿记至防槊不能得其始徧问诸儒无知者予后十余年方得其义云江左有瓝槊以首大如瓝故云　事物绀珠犦矟犦击声也一云象犦牛善鬭唐金吾将军执之宋制如节有袋上加碧油常置朝堂驾出则八枚前导唐史尉迟敬徳善矟　孔六帖罗艺善用槊
　　枪
　　事物绀珠枪木杆金头始于黄帝扩于孔明　韵防剡木伤盗曰枪　续事始诸葛亮置苦竹枪长丈二　事物绀珠一丈威炀帝枪　笔丛单雄信幼时植一树年十八伐为枪号寒骨白尝与秦王战秦王以太白羽射之火出因为尉迟敬徳拉折　唐书吐蕃犯苦拔海哥舒翰持半叚枪迎击所向披靡　事物原始白干枪宋防要曰矟也唐时羽林所执制同矟而铁刃上缀朱丝拂隋志云齐梁四代仪中亦有此物疑晋宋以后以为衞仗也　清异录枪材难得十全魏州石屋林多有之杨师援时赐鎗效节军皆采于此团典所用多是絶品圣龙筯余军不过四五等托地仙长腰奴范阳娇金梢袅儿是也更有风火枝圣蚰蜒颇曲弱军中不取夷俗记阵中有钩枪柄长五六尺枪刃长数寸刃后有钩可以刺可以挽也　稗编飞火枪乃金人守汴时所用今各边皆知为之　陈继儒见闻录高皇帝御用枪凡二大者几盈握修可丈六尺疑即用以步战者也小者修杀四之一围杀亦如之疑所谓马矟也　事物绀珠大宁笔枪首刃下数寸施小銕盘皆作刃拐突枪杆长二丈五尺上施四棱铁刃防枪长二丈余上长刃下逆须拐刃枪杆长二丈五尺长刃有拐
　　盾
　　山海经羿与凿齿战于华畴之野羿持弓矢凿齿持楯春秋元命包帝喾戴干宋注干楯也　拾遗记庖
　　牺造干　说文盾瞂也所以扞身蔽目象形　释名盾遯也跪其后避刃以隐遯也大而平者曰吴魁本出于吴为魁帅者所持也隆者曰须盾本出于蜀须所持也或曰羗盾言出于羗也约胁而邹者曰陷虏言可以陷破虏敌也今谓之曰露见是也狭而长者曰歩盾歩兵所持与刀相配者也狭而短者曰孑盾车上所持者也孑小称也以缝编板谓之木络以犀皮作之曰犀盾以木作之曰木盾皆因所用为名也　方言楯自关而东或谓之楯或谓之干关西谓之楯　礼书五兵之用长以衞短短以救长则人持其一矣盾则夫人而有之书曰比尔干干欲其比则夫人有之可知也　藻林龙盾画龙于干以为饰　孔子世家矛防剑拨注拨谓大楯也　越记越勾践作盾婴以白璧镂以黄金状似龙蛇行者乃使大夫种献之于吴王　唐书吴人家膝而戸犀渠注犀渠盾名　世说魏武征袁本初治装余有数十斛竹片咸长数寸太祖用之为竹椑楯　晏春秋皇甫谧年十七未通经史编荆为楯　陶侃表奉献金革大羗盾五十青陵金革盾五十　北史魏蠕蠕犯塞任城王云从献文讨之过大碛云曰夷狄之马初不见虎头楯若令此楯在前破之必矣帝从之　北史魏赐蠕蠕阿那环赤漆楯六幡黒漆楯六幡　丘光庭兼明书干一名楯一名橹汉书云血流漂橹橹即干俗呼为傍牌此物体轻或可漂也　逸雅彭排彭傍也在傍排敌御攻也　庻物异名疏伐干见注疏伐为中干干伐皆盾之别名孔明军令曰帐下及右阵各持彭排急就注盾一名【音伐】亦谓之干即今旁排也　章氏槁简赘笔背嵬即圆牌也以皮为之朱漆金花焕燿炳日宋朝防要太宗闻南方以标枪傍牌为兵令萧廷皓取广徳军习之　二仪实录步卒用八尺牛肋牌马军用朱漆团牌近世兵杖中有标牌葢出溪洞之蛮熈宁中王师征交阯得其法乃盛传于中国至神宗设于行阵令诸军习之　事物绀珠立牌或竹或木高五尺阔三尺背施横楅连转关拐子长三尺巡城防矢石
　　炮【附铳　火药器】
　　物原轩辕作炮吕望作铳魏马钧制爆杖隋炀帝益以火药杂戏　稗编汉书甘延夀投石絶等伦张晏曰范蠡兵法蜚石重十二斤为机法行三百步延夀有力能以手投之今边城有礮葢出于范蠡蜚石之制因事増广遂为今法葢其始也　事物原始诸葛亮围郝昭于陈仓亮起冲车昭以绳连石磨四角击其冲车即礮石之制也　唐书李密令田茂广造云旝三百具以矶石为攻城械号将军礮　杨诚斋海蝤赋序绍兴辛巳海陵至江北掠民欲济虞允文伏舟七宝山后舟中发一霹礮葢以为之而实以石硫黄礮自空而下坠水中硫黄得水而火自跳出其声如雷裂而石散为烟雾眯其人马之目遂压北舟人马皆溺大败之　稗编西安城上旧贮铁炮曰震天雷状如合碗顶一孔仅容指军中久不用此金人守汴之物也史载铁鑵盛药以火防之炮举火发其声如雷闻百里外所围半亩以上火防着铁甲皆透又其磁烧者强不若铁之威军中铁不多得则磁以继之可也　事物绀珠单梢炮前后四柱施桄上施鹿耳四夹轴轴上置板竿高下随时旋风礮冲天柱上施轴置炮虎蹲跑前脚长后脚短水底连天炮先置铜铁大炮水底以苇接长洞中藏药线水战发之
　　铳　杨一清制府杂录今所造鎗炮不能致远兼不善用不能多中近年敌人不甚畏之惟大将军二将军三将军诸铳力大而猛　事物绀珠佛郎机铳铜为管大者千余斤中者五百余斤小者百余斤弹子内铁外铅重数斤嘉靖间造　七修藁鸟嘴木铳嘉靖间日本犯浙倭奴被擒得其器遂使传造焉　事物绀珠鸡脚铳铜十眼铳四眼铳三眼铳九眼铳九子铳夹靶铳大把铳千里铳
　　火药器　羣书考索宋咸平三年唐福献新制火毬火鎗　事物绀珠蒺藜火毬三棱六首铁刃外团火药中贯长绳放之霹火毬用竹两三节存节用薄瓷或钱三十片和药裹竹为毬两头畱竹寸许毬外加傅药铁嘴火鹞木身铁嘴束秆为尾入火药竹火鹞竹为疏笼大腹狭口糊入火药束草为尾
　　诸武具
　　续事始云梯鲁人公输般造以攻宋城可以凌空立之太白隂经谓之飞梯　毛诗注钩援钩梯也所以钩引上城即云梯也　事物绀珠飞梯长二三丈首贯防轮着城而进竹飞梯独竿大竹旁施脚澁蹑地飞梯如飞梯而两层中施转轴以起梯竿首贯防轮　稗史编事始曰铁蒺藜铁菱角等起于隋炀帝征辽东置之要路水中以刺人马非也按诸葛亮与司马懿相持于武功五丈原亮卒懿追之亮长史杨仪多布铁蒺藜则三国之际已有其物非自隋炀帝始也汉文帝时晁错言守边议云具蔺石布渠答注云渠答铁蒺藜也此又汉初事耳　物原孙武造铁蒺藜　庻物异名疏尉缭子城险未设渠答未张晁错传高城深堑具蔺石布渠答渠答蒺藜也蔺石城上雷石也晏子曰城上二歩一渠立程长三尺冠长十尺臂长六寸二步一答答广九尺袤十二尺据此则渠答若两矣　清异录蜀王建军中隐语铁蒺藜曰冷尖　事物绀珠挝简大铁尺　词林海错萧摩诃与北齐战有西域胡妙于弓矢摩诃遥掷铣鋧正中其额应手而毙鋧音简秦琼尤善用之　周礼车徒皆作遂鼓行徒衔枚而进郑注枚如箸衔之有繣结项中军法止语为相疑惑也　绀珠狼牙拍合榆木布钉其上四面施刀前后施环贯以绳钩于城上以拍登城　戚继光武艺篇狼筅用大毛竹上截连四旁附枝节节枒视之粗可二尺长一丈五六尺利刃在顶长一尺郭应响云临敌他技单薄胆易摇夺惟筅遮蔽全身刀鎗丛刺不能入用为行列乃行伍藩篱也若精兵风雨之势则筅为重赘之器矣
　　【附】诸刑具
　　舜典鞭作官刑　隋书刑法志梁武帝时鞭有制鞭法鞭常鞭凡三等制鞭生革亷成法鞭生革去廉常鞭熟靻不去廉皆作头纽长尺二寸梢长二尺七寸广三寸靶长尺五寸　隋书北齐武成帝用轻典鞭鞘皆用熟皮削去廉棱鞭疮长一尺　舜典朴作教刑注朴槚楚也　汉书景帝定棰令棰长五尺其本大一寸其竹也末薄半寸皆平其节当笞者笞臀母得更人毕一罪乃得更人　晋令应得法杖者以小杖过五寸者梢行之应杖而髀【臀也】有疮者缓　隋书梁武帝时杖皆用生荆长六尺有大杖法杖小杖三等之差大杖头围寸三分小头八分半法杖围寸二分小头五分小杖围寸一分小头极杪　五代史刘铢用法刻深毎杖一人必两杖俱下谓之合欢杖　文献通考杖不得畱节目亦不得钉饰及加筋胶之仍用火印从官给　周易荷校灭耳注校枷也罪重械其首也　文献通考宋高宗着令枷以干木为之长者以轻重刻识其上凡枷纽暑月五日一濯　周易履校灭趾注械足也　礼记孟春之月命有司省囹圄去桎梏注木在足曰桎在手曰梏广雅参着曰桎偏着曰梏　说文梏手械也所以告天桎足械也所以质地　周礼凡囚上罪梏拲而桎中罪桎梏下罪梏王之同族拲郑注两手共一木曰拲桎梏两手各一木　王莽传以铁琅当其项注琅当长鎻也　通典隋文帝令前代有司讯考有用大棒束杖压踝之属尽除之

　　格致镜原卷四十二
　　钦定四库全书
　　格致镜原卷四十三　　　大学士陈元龙撰礼器【一】
　　鼎
　　总论　説文鼎三足两耳和五味之鼎也　周易鼎黄耳金利贞玉大吉无不利　尔雅鼎絶大谓之鼐【最大者】圜弇上谓之鼒【鼎敛上而小口】附耳外谓之釴【鼎耳在表】欵足者谓之鬲【鼎曲脚也】　周礼王日一举鼎十有二物皆有俎注牢鼎九陪鼎三　礼书鼎之器于象为备鼎之齐于金为多下有足上有耳有鼐以覆之有以举之诗称鼐鼎及鼒士虞礼有上鼎中鼎下鼎有司彻司马举羊鼎司士举豕鼎鱼鼎则鼎之体有大小侈俭之别而用有羊牛豕鱼之异天子诸侯有牛鼎大夫有羊鼎士豕鼎鱼鼎而已上得兼下下不得兼上则鼐鼎特王有之也然所谓陪鼎羞鼎皆铏鼎也铏鼎所以实羮者也铏羮所以具五味者也自羮言之曰铏自器言之曰铏鼎也其陪正鼎曰陪鼎以其为庶羞曰羞鼎其实一也羣书考索按礼记器用圗云幂者若束若编凡鼎幂
　　盖以茅为长则束本短则编其中央　汉郊祀志鼎大异于众鼎文缕无欵识注韦昭曰欵刻也师古曰识记也　稗史编近世所存古鼎或有容一升半升者考其欵识则真古物也亦谓之鼎鼎乃大烹之器岂尔耶此盖古之祭物名曰从其器则不一盖以贮已熟之物以祭宗庙象鼎之器形而实非鼎也　唐五行志天寳五载四月宰臣李适之常列鼎具膳羞中夜鼎跃出相鬭不解鼎耳及足皆折
　　歴代鼎　郊祀志昔泰帝伏羲与神鼎一一者一统天地万物所系象也　晋中兴书神鼎者仁器也能轻能重能息能行不炊而沸不汲自盈絪緼之气自然所生也乱则蔵于深山文明应运而至故禹铸鼎以拟之郊祀志黄帝作寳鼎三象天地人　瑞应圗寳鼎金铜之精知吉凶存亡不爨自沸不炊自熟不汲自满不举自藏不迁自行　郊祀志黄帝采首山铜铸鼎鼎成有龙垂胡髯迎黄帝上升因名其处曰鼎湖　真诰轩辕自采首山之铜以铸鼎虎豹百禽为之视火参鑪鼎成而轩辕崩葬乔山五百年后山崩空室无尸唯寳剑赤舄在耳一旦又失所在也　虞荔鼎録金华山黄帝作一鼎髙一丈三尺大如十石瓮像龙腾云百神螭兽满其中文曰真金作鼎百神率服复篆书三足【以上三皇鼎】瑞应圗禹治水收天下美铜以为九鼎象九州王者兴则出衰则去　拾遗记禹铸九鼎五者以应阳法四者以象隂数使工师以雌金为隂鼎以雄金为阳鼎鼎中常满以占气象之休咎　孙畅之述书禹铸九鼎人不觉鼎移而日移五歩自周郏鄏已来东南移不知今至何国也道人商行传曰鼎在罽賔于阳州是西北【以上夏鼎】苑汤之时大旱七年雒坼川竭煎沙烂石于是使
　　人持三足鼎祝山川教之祝曰政不节耶使民疾耶盖辞未巳而天下大雨　博古圗父乙鼎三足铭三十字瞿父鼎三足铭二字子鼎三足铭一字庚鼎三足铭一字癸鼎三足铭一字乙毛鼎三足铭二字召夫鼎四足铭八字持刀父已鼎三足铭三字秉仲鼎三足铭四字素腹寳鼎三足铭五字是器耳为绹状腹足无纹浑厚纯质若癸鼎三足铭八字象形饕餮鼎三足铭一字按此鼎欵识纯古髣髴饕餮之形立戈鼎三足铭一字立戈父甲鼎三足铭三字象形鼎三足铭一字公非鼎三足铭一字亚虎父丁鼎四足铭四字亚形内着虎象册命鼎四足铭十一字父已鼎三足铭三字一字作禾形是器耳足纯素三面为饕餮而间之雷纹文镂与父已近似之父癸鼎二一三足铭四字作兕形一铭三字作立戈状虿鼎三足铭一字作虿形鱼鼎铭三字月鱼基伯申鼎三足铭五字体纯朴素綦鼎三足铭三字纯外起云雷状【以上商鼎】　礼眀堂位崇鼎贯鼎天子之器也注崇贯皆国名　博古圗文王鼎三足铭七字此为周公作祭文王之器其制足象蜼形上为鼻下为尾髙而且长其两耳亦镂文其身四周起兽面盖饕餮之象　鼎録太公于渭水得玉璜铸一鼎刻其文曰璜鼎郊祀志牛鼎受一斛天子饰以黄金诸侯白金有鼻
　　目以铜为之三足　羣书考索牛鼎口径底径及深俱一尺五寸三分足如牛毎足上以牛首饰之羊豕二鼎亦如之所谓周之礼饰器各以其之义也羊鼎受五斗大夫亦以铜为之无饰今谓大夫祭用少牢故无牛鼎口径底径俱一尺深一尺一寸豕鼎受三升口径底径皆八寸深九寸强士以铁为之无饰今谓士祭用特牲故无羊鼎案聘礼云牢鼎九设于西阶前九鼎者牛一羊二豕三鱼四腊五肠胃仝鼎六肤七鲜鱼八鲜腊九设幕今惟牛羊豕三鼎各自象其形自鱼腊已下并无其制以其物之细杂无所象故也　左传晋叔向曰馋鼎之铭曰昧爽丕显后世犹怠　左传昭十六年齐伐徐徐赂以甲父之鼎注甲父古国名　左传郑人铸刑书于鼎以为国之常法也　博古圗蛟螭鼎三皆三足无铭其一耳有粟纹腹有垂花左右蟠以蛟螭而足如之其一以牛足为三足耳作绹纽周以蛟螭之饰其一耳足纯素縁之外作蛟螭蟠纡之状比他鼎侈口而底稍平蟠防鼎二皆三足无铭素耳兽足腹着蟠防间以雷纹防龙雷纹鼎三足无铭三面防龙形间以雷纹防龙侈口鼎三足无铭纯縁外作防龙状侈口制作华妙饕餮鼎三足无铭素耳直足不设文饰纯縁作雷间以饕餮之状素饕餮鼎三足无铭制作浑厚略无华藻腹间饰以饕餮循环囘頋三足为蟠防兽足鼎三皆三足无铭其一兽齧其耳腹着旋纹纯縁之下饰以蟠虬复以兽为之足其一纯縁周以云纹而足状以兽与前器颇相其一足为兽形纯縁脰腹之间遍着蟠虬两耳偃然如翼鳞纹鼎二皆三足无铭耳为对兽腹着鳞纹纯縁连络间以蟠螭兽縁素腹鼎二皆三足无铭其一耳腹纯素縁足作兽纹其一兽饰其縁纯素其腹象簠鼎四足无铭器方如簠足作兽蹏旋云鼎三足无铭足空耳直纯縁作云气回旋足着饕餮形蟠虺雷纹鼎有盖三足无铭周以蟠虺间之雷纹其盖有足斜方云雷鼎三足无铭纯縁饰以防龙腹作斜方之形实以云雷间以细乳山纹垂花鼎三足无铭以山纹垂花为饰垂花鼎二皆三足无铭一偃耳蹄足腹着交螭下有垂花备成之文一圜而上揜腹着饕餮其垂花作蝉纹状花足鼎四足无铭足饰以花腹作直纹縁为防龙雷带鼎三足无铭纯縁下饰雷带而足与腹间皆纯素无纹饰旋纹鼎三足无铭耳足上下纯素惟腹间饰以旋纹有宛转回旋之状纯素鼎三足无铭耳足不饰纹镂土花沁晕如紫玉色中鼎三足铭四字纯素不加文镂铜色沁晕如碧玉制作典古周器中最为纯厚者南宫中鼎三皆四足一铭五十七字二铭三十九字穆公鼎三足铭二百三字象鼎三足铭一字作象形是器腹饰交防两耳外作连珠纹纯縁不加虫镂防鼎三足铭二字单父乙鼎四足铭五字益鼎三足铭四字鲜鼎三足铭状一鱼形欵识简古不加纹镂仲偁父鼎三足铭三十五字太叔鼎三足铭四字乙公鼎三足铭一十一字防氏鼎三足铭一十三字寏父鼎三足铭八字尨生鼎三足铭十六字丝驹父鼎三足铭九字通体纯素丰鼎四足铭六字是器如簋比他器特小师秦宫鼎铭四十七字龙鼎三足无铭着象若龙蟠螭鼎二皆三足无铭二器腹间饰以蟠螭状起棱两耳偃而纯素三足各设兽首制作悉同晋姜鼎三足铭一百二十有一字王伯鼎四足铭五字季防鼎三足铭四十九字伯硕父鼎三足铭五十字耳足皆素纯縁之外饰以蟠防腹间比以鳞纹史頙鼎三足铭四十三字耳足纯素纯縁之下以雷纹为饰父已鼎三足铭二十八字是器兽足素耳纯縁之外作螭纹而雷纹间之言肇鼎三足铭一十字足短而婆娑其腹耳足纯素纯縁外有蛟螭之饰雝公缄鼎三足铭四十一字其腹出云气足着饕餮制甚古而韵不凡叔液鼎三足铭二十三字耳作雷形纯縁饰以立螭足作蹄状单从鼎四足铭五字两耳方而四足上饰兽面腹上双鳯形间以雷纹鳯状举鼎三足铭一字耳足与腹皆纯素而三面有饕餮状间雷纹威君鼎三足铭七字腹作蟠虬耳饰以云纹足皆状兽盖盛饲之器伯父鼎三足铭十有八字兽饰足腹间蟠螭两耳纯縁皆素节鼎三足铭一字耳足纯素纯縁之下起六棱为三兽面以蟠防雷纹为饰腹又作垂花中着蝉纹虫镂色瑟齐莽史鼎三足铭十九字耳縁着云雷纹足作蹄状増镂花子父举鼎三足铭三字耳腹皆素纯縁外饰以防龙雷足亦作防龙状百乳方鼎二皆四足无铭二器方之诸鼎特为髙大所同者周以乳形纯縁之下环以饕餮所不同者前一器乃防足而眉作蛇虺蟠屈之状后一器足亦作防形而鼻棱四翼屹起形制质朴实可寳于后世蟠虬鼎二皆三足无铭一有盖以蟠虬为饰三足皆兽状腹周以绹纽盖顶设六拱垂环一阙盖平底足素无纹纯縁饰蟠虬之形蟠虺鼎三足无铭耳足纯素周腹作蟠虺状兽足蟠防鼎三足无铭通体作蟠防状两耳饰以雷纹足为兽首口侈而圜蝉纹鼎三皆三足无铭一饰以饕餮间以雷下以蝉纹垂花之形一腹作蝉纹间以防龙一着以防龙垂以蝉纹而下极鋭蟠防平盖鼎三足无铭镂虫精妙腹着蟠防盖平上设四环周以雷纹圜腹饕餮鼎三足无铭圜腹着饕餮加以防龙盘云饕餮鼎三足无铭耳腹皆素纯縁之下饰三饕餮有鼻屹然而起间作云气【以上周鼎】　史记秦武王与孟説举龙文鼎絶膑而死稗史编秦丞相樗里子作一鼎文曰智囊独足古文大书荀况在嵩溪作一鼎大如五石瓮表里皆纪兵法大书之　广博物志张仪伐蜀铸一鼎髙三尺文曰定蜀大书李斯为丞相铸一鼎其文曰上丞相鼎埋于上蔡东门【以上秦鼎】　鼎録汉孝景帝铸一鼎名曰食鼎髙二尺铜金银杂为之形若瓦甑无足中元六年造其文曰五熟是滋君王膳之小书　汉书汉武得汾隂寳鼎蔵于甘泉羣臣上夀贺陛下得周鼎吾丘夀王曰非周鼎上怒对曰天祚有徳寳鼎自出此天以与汉是汉鼎非周鼎也　鼎録元鼎元年汾隂得寳鼎即吾丘夀王所识之鼎髙一丈二尺受十二石杂金银铜锡为之四面蛟龙两耳能鸣三足马蹄刻山形竒怪之象纪灵圗未然之状其文曰夀考天地百祥臻侍山伏其灵海伏其异此铭在底下又别有铭或浮或沉皆古文复此上古之铸造也总有九枚　鼎録武帝登泰山铸一鼎髙四尺铜银为之其形如瓮有三足太始四年造其文曰登于泰山万夀无疆四海寜谧神鼎传芳大书昭帝元平元年于蓝田覆车山铸一鼎髙三尺受五斗刻其文曰宜君王和四方调滋味去腥伤小书三足废帝贺以天鳯六年登位废为海昏侯铸一小鼎贮酒其形若瓮四足受二斗其文曰长满上小书宣帝甘露元年于华山僊掌铸一鼎髙五尺受四斗拟承甘露刻其文曰万国伏贻长久铸神鼎承天酒三足小书又建章宫铜人生毛以为美祥作一金鼎埋之本宫元帝初元二年铸一鼎大如瓮无足其文曰皇帝膳鼎小书成帝绥和元年匈奴平铸一鼎其文曰防盗平黄河清八分书三足髙五尺六寸哀帝元夀元年铸一鼎贮酒髙四尺三足其文曰羣臣元日用醴鼎小书平帝元始五年铸一鼎受二斗其文曰药鼎三足八分书　汉官仪开阳门夜直楼上帝因作一鼎其文曰柱鼎一足如马蹄　南越书熈安县山下有神鼎天清水澄则见鼎刺史刘道锡常使系其耳而牵之耳脱而鼎既而执纼者莫不疾病盖尉佗之鼎　鼎録萧何为丞相铸一鼎大如三石瓮自表已功其文曰纪功鼎亦是何自作署书体四足车千秋为丞相铸一鼎文曰车丞相鼎八分书孔光拜丞相铸一鼎文曰丞相博山侯大书王莽建国元年铸一大鼎髙一丈其文曰建国鼎莽自书埋之渐台又作一鼎其文曰君臣之鼎并小书三足　鼎録后汉光武建元元年铸一鼎其文曰定天下万物伏小书三足髙九尺眀帝永平十年铸一鼎于洛水髙六尺其文曰蛟龙伏大书三足又铸一鼎于水髙五尺其文曰谷洛小书四足章帝元和二年于北岳铸一鼎髙四尺无足其文曰镇地鼎小书安帝延光四年铸一鼎于少室山其文曰承露鼎小书四足顺帝永建六年铸一鼎于伊水名曰鱼鼎髙四尺三足灵帝嘉平元年铸一大鼎埋之鸿都门其文曰儒鼎古书三足杨震为太尉作一鼎其文曰太尉鼎古书　窦宪传南单于于漠北遗宪古鼎容五斗其傍铭曰仲山甫鼎万年子子孙孙永保用宪乃上之　鼎録胡广铸一鼎其文曰孝子鼎八分书王允铸一鼎曰千里八分书王仲子为大司徒铸一鼎其文曰司徒鼎大书王郎为司空铸一鼎其文曰司空鼎复书董卓为太师铸一鼎其文曰太师鼎古书蔡伯喈为侍中封髙阳侯作一鼎记汉家厯数邕自书蔵于泰山　稗史编张在云台山得仙作一鼎写丹经埋于云台山下　博古圗孝成鼎有盖三足盖与器铭共五十六字好畤供厨鼎有盖三足盖与器铭共五十八字汾隂宫鼎有盖三足盖与器铭共五十四字定陶鼎有盖三足盖与器铭共十六字李氏鼎有盖三足铭二字圜揜上而耳外附质素无纹六防鼎有盖三足无铭盖作圜如足仰之可贮物圜下承以六防三牺鼎二皆有盖三足无铭二器足如牛设三牺于盖浮云鼎有盖三足无铭耳附如釴弇上如鼒足作股膊盖设三圜体间饰以云气下垂之势辅耳鼎四皆三足无铭二有盖二阙盖蟠螭鼎有盖无铭顶有提环周囘起三脊错以蟠螭内外之纹又涂以黄金烂然照目小鼎有盖三足无铭仿鼒而为之其小可置诸掌错金银为华饰以七寳瑟瑟辉映其上盖非饮食之器如砚滴之具最为旧物带鼎有盖三足无铭两耳外附足作股膊若兽蹄状盖设三环却之可以贮物上下饰以带萦纡纠结曲尽华巧雷纹鼎有盖无铭三足纯素纯縁与盖遍着雷纹大小间错腹上维以绹纽周匝其下与耳又作螭形盖顶复以三环为饰却而置诸机如足然百乳鼎有盖三足无铭匾浅若瓿以环为耳各以三膊为足盖又贯之三牙可以脗合各周以乳乳形分布蟠虺之间【以上两汉鼎】　鼎録蜀先主章武二年于汉川铸一鼎名曰克汉鼎埋之丙穴中八分书三足又铸一鼎沉于永安水中纪行军竒变又于成都武担山埋一鼎名曰受禅鼎又埋一鼎于剑口山名曰剑山鼎并小书皆武侯迹又时龙见武阳之水九日因铸一鼎像龙形沉水中章武三年又作二鼎一与鲁王文曰富贵昌宜侯王一与梁王文曰大吉祥宜公王并古隶书髙二尺诸亮杀王双还定军山作一鼎埋于汉川其文曰定军鼎又作八阵鼎沉之永安水中皆大书又于武郡金山作二鼎一大一小并无文时亮行军见此山势似有王者故镇之魏武帝铸一鼎于白鹿山髙一丈纪征伐战阵之能古文书四足更作鼎于太子名曰孝鼎画刻古来孝子姓名小书文帝黄初元年铸受禅鼎其文曰受祚鼎小书眀帝太和六年铸一鼎三足名曰万夀鼎小书吴孙权黄武元年于彭蠡水沉一鼎其文曰百神助阳侯伏三足大书又猎于樊山见一姥问得何兽答曰得一豹曰何不截尾遂为姥立庙并作一鼎文曰豹尾鼎孙亮建兴元年于武昌铸一鼎其文曰镇山鼎小书三足顾邕铸一鼎文曰顾元凯之鼎八分书三足陆逊破刘先主铸一鼎纪功其文曰破蜀鼎【以上三国鼎】　鼎録晋懐帝永嘉六年铸一鼎沉于歩江中无文字鼎似形王羲之于九江作书鼎髙五尺四面周匝书遍刻之沉于水中真隶书　异苑孔愉龟放之遂作一鼎刻其文曰孔敬康鼎沉之于水　晋阳秋元康八年谷城县民防珪夜见门内有光取得玉鼎一围四寸庐江太守以献　晋起居注咸和元年宣成春谷县山古鼎可受三斛余羣臣毕贺　异前秦苻坚建元五年长安樵人于城南见金鼎走白坚坚遣载取到城化为铜鼎入门又变成大铎　鼎録宋王刘裕晋永初三年从秦中还纪功铸一鼎于九江其文曰沸秦洛伏大汉古书宋文帝得鰕鱼遂作一鼎其文曰鰕鱼四足顺帝升明元年有人于宫亭湖得一鼎上有古文洵漠二字齐髙祖于斋中池内见龙闻箫鼓音遂埋一鼎其文曰龙鼎真书三足梁武帝大通元年于山埋一鼎其文曰大通真书又铸一鼎书老子五千言沉之九江中并萧子云书又天监二年安豊得一角灵武帝遂作一鼎投得处陈武帝即位铸一鼎其文曰元勲鼎沉于浙江陈宣帝于太极殿中铸一鼎其文曰忠烈常侍丁初正书【以上六朝鼎】　博古圗三蟠鼎有盖三足无铭耳附于外形圜而匾上有三螭以戏于盖足与耳皆为螭形　三礼圗唐武后时九鼎成后欲用黄金涂之姚璹进曰鼎者神器也贵质朴不得外饰臣观其上先有五采岂待涂金为符曜后乃止唐书常山王承乾造六熟鼎招亡奴盗取人牛马亲视烹燖　杜阳编贞元八年吴眀国贡常燃鼎量容三斗光洁玉其色纯紫毎修饮食不炽火而自熟香洁异常久食之令人反老　山堂肆考宋徽宗崇宁四年秋九鼎成奉安于九成宫以蔡京为定鼎礼仪使帝幸宫行酌献礼鼎各一殿中央曰帝鼎北曰寳鼎东曰牡鼎东北曰苍鼎东南曰冈鼎南曰彤鼎西南曰阜鼎西曰皛鼎西北曰魁鼎帝酌献至北方寳鼎鼎忽破水流溢于外【以上唐宋鼎】
　　诸鼎　庶物异名疏张世南纪闻云昔长睿父博学好古颇得三代之遗器其鼎有上下画一而中重三者长睿父识之曰此争首也盖着饮食有讼之戒然则八十一首与周易准其已久矣世南之见其器必后汉时物盖八十一首作于子云何縁三代时已有争首按髙似孙纬略称三代器防三百种亦无争首之目可为纪闻一证　云烟过眼録癸字鼎初出萧山张称孙其制三足两耳其花饕餮圗雷文粗细花相间俨然一炉耳特青緑自内出外则裹之以褐色莹光可爱内有三字欵文伏自然其様则不古也又金丝商嵌小鼎元贾氏物文极细后并髙丽商嵌归之吴存斋又小鼎一内有欵曰自文藻甚佳其色青緑　清波杂志毘陵士大夫有仕成都者九日药市见一铜鼎已破阙旁一人赞取之既得叩何所用曰归以数炉炷香环此鼎香皆聚于中试之果然乃名聚香鼎初不知何代物而致此异　南越书永城县江前有神鼎圎数里耳髙五六丈稚川云赤松子淘金丹鼎　广博物志大茅山有帝时铜鼎鼎可容四五斛许偃刻甚精好在山独髙处入土八尺许上有盘石掩鼎上帝时命东海神使埋藏于此　五代史张防少聪悟父同居洛阳敦化里浚井得古鼎铭曰魏黄初元年春二月匠吉千同以为竒防时年十三居同侧啓曰汉建安二十五年曹公薨改元延康是嵗十月文帝受禅又改黄初是黄初元年无二月也铭何缪同大惊异之
　　俎
　　稗史编眀堂位曰有虞氏以梡俎注云断木为四足而已然则断木而为之足不致文饰创始为之故也唐太宗曰禹雕其俎至夏乃用雕文则俎自虞帝始也眀堂位周以房俎郑注房谓足下跗上下两间有似于房孔防两头各有两尺足下各别为跗足间横者似堂之壁横下二跗似堂之东西两头各有房也　羣书考索俎以玉饰知之者以俎豆相之物眀堂位説周公之礼云荐用玉豆豆以玉饰眀俎亦用玉饰长二尺四寸广尺二寸髙一尺漆两端赤中央黒　国语王公立饮则有房烝注房大俎也谓半解其体升之俎也
　　豆
　　礼圗豆口足径尺黒漆饰朱中大夫以上画以云气诸侯以象天子以玉皆谓饰其豆口也　尔雅防豆者以木为之髙一尺口足径一尺其足名镫中央直竪者名校校径二寸总而言之名豆其实四升用荐葅醢　眀堂位夏后氏以楬豆殷玉豆周献豆郑注楬无异物之饰也献防刻之齐人谓无发为秃楬孔疏献音娑娑是希防之义故为防列之　正字通楬豆以木为柄若蜡氏置楬之楬即今之板所谓以木为柄柄即豆之下承豆之茎趺也玉豆者楬之上饰之以玉也献豆若周官再献之献陈澔集説云献读为娑牺尊刻画鳯羽此豆亦必刻画鳯羽故名　武王觞豆铭食自杖食自杖戒之防防则逃注卢氏曰无求醉饱自杖而已觞豆与祭祀之楬豆玉豆别盖用以饮食者非止盛干物也　考工记旊人为豆实三而成觳崇尺注豆实四升觳受一斗二升　尔雅木豆谓之豆竹豆谓之瓦豆谓之登通雅考工以瓦为豆周礼以木为豆礼家言木曰豆
　　竹曰瓦曰豋然古器祖癸豆姬寏母豆皆以铜为之博古圗鱼豆无铭饰以鱼鳞疑生豆铭八字上若盘
　　状而复穿镂于濡物蟠虺豆二皆无铭各着以蟠虺轻重雷纹豆二皆两耳无铭一有盖一阙盖皆以雷纹为饰或轻或重下作垂花前盖端状荇叶间错粟纹
　　
　　乡射记注豆宜濡物宜干物　尔雅防以竹为之口有藤縁形制如豆亦受四升盛栗桃梅蔆芡脯脩膴鲍糗饵之属　礼记荐用雕篹注防篹也以竹为之形似筥亦荐时用也雕镂其柄故曰雕篹
　　瑚琏
　　三礼圗瑚受一升制度如簋而平下琏受一升漆赤中盖亦形饰口以白金制度如簠而兑【音鋭】下　魏了翁读书杂钞眀堂位夏后氏之四琏殷之六瑚郑注云皆黍稷器制之异同未闻皇氏曰郑注论语夏曰瑚殷曰琏误也
　　簠簋
　　羣书考索外方内圎曰簠盛稻梁之器口圎径六寸深七寸二分底径亦五寸二分厚八分足底径六寸厚半寸唇寸所盛之数及盖之形制一与簋同簋盛黍稷之器有盖象形外圎函方以中规矩天子饰以玉诸侯饰以象受一斗二升髙一尺厚半寸唇寸口径五寸三分深七寸二分底径亦五寸二分厚八分足底径六寸聘礼注簋方者器名也以竹为之状如簋而方凡簋
　　皆用木而圎受斗二升此用竹而方故云如簋而方亦受斗二升　羣书考索案考工记旊人为簋及豆皆以瓦为之虽不言簠簋是相将之器亦应制在旊人亦有盖防云据祭天地之神尚质器用陶瓠而已若祭宗庙则皆以木为之　博古圗礼圗据周礼簠簋注防簠为外方而内圜簋为外圜而内方穴其中以实稻粱黍稷又皆刻木为之上作盖以体虫镂之饰而去古益逺矣不知簠盛加膳簋盛常膳皆熟食用匕之具若如礼圗则略无食器之用今三代簠簋方圜异制可用匕而食如周父簠髙三寸四分深二寸一分口径长一尺阔八寸一分容四升一合饰以蟠螭周以重雷两耳作蟠首铭曰叔父作簠用征用行用从君王子孙其万年无疆又太师望簋通盖髙六寸七分深二寸八分口径长七寸二分阔五寸腹径长七寸九分阔五寸六分容三升七合两耳四足铭云太师小子望作防彜簋而谓之防者防训煮熟食簋盛黍稷惟熟然后可食也是皆出于冶铸之妙而铭载粲然岂刻木镂形者所能髣髴哉又京叔簋有盖两耳四足铭十一字素簋两耳无铭如豆而方如铺而椭其下四面作防之状
　　筐　筥　篚
　　三礼旧圗筐以竹为之长三尺广一尺深六寸足高三寸祭祀之器　庶物异名防礼书有顷筐有懿筐顷筐其浅者也懿筐其深者也韩诗外传曰顷筐欹箱也三礼旧圗筥制圎而长深行币帛及盛物但可以实物而已又筥圎受五升盛雍饩之米致于賔馆　礼书仪礼垒洗之西皆有篚又有上篚下篚膳篚之辨则上篚在堂下篚在庭膳篚特君爵而已篚之为物可以盛币帛可以盛勺觯可以盛苴茅可以代肵俎可以实黍稷肆大朝觐佐傧共设篚罋此篚之实黍者也公食大夫豆实实于罋簋实实于筐而篚者筐也其用以实簋实宜矣郑氏曰篚其筐字之误欤不必然也郑氏又曰篚竹器如笭説文曰篚如竹箧箧有盖是以旧圗篚亦有盖
　　敦
　　礼眀堂位有虞氏之两敦注敦音对盛黍稷器　周礼合诸侯共珠盘玉敦注敦槃珠玉以为饰郑司农云玉敦歃血玉器　羣书考索九嫔职云凡祭祀賛玉齍注云玉齍玉敦也受黍稷器然则天子八簋之外兼用敦也敦受一斗三升漆赤中大夫饰口以白金其制与簋簠容受并同但上下内外皆圎为异耳　博古圗已丁敦有盖两耳铭六字足纯縁周以防龙又着两螭以耸其耳通腹皆列饕餮纹散季敦有盖两耳有珥三足盖与器铭共六十六字毁敦两耳铭一百一十三字圜足下连方座仲驹父敦二皆两耳有珥三足盖与器共铭三十六字敔敦两耳有珥三足阙盖铭一百四十字姜敦两耳圈足铭一十六字宰辟父敦三皆两耳有珥三足二盖与器铭共一百五十字一阙盖铭七十五字形制欵式悉同兕敦三皆两耳有珥二盖与器铭共二字一阙盖铭一字制作一律皆以云雷为饰前二器盖上各有犀兕之形刺公敦二皆两耳有珥三足俱阙盖铭二十八字雁侯敦有盖两耳有珥盖与器铭共二十八字师望敦两耳有珥阙盖铭九字纯縁与足皆饰蟠防间以云纹耳为螭形敦两耳有珥三足阙盖铭三十九字毛父敦两耳有珥三足阙盖铭四十七字孟姜敦两耳有珥三足阙盖铭二十八字仲奠父敦两耳有珥三足阙盖铭一十七字耳足皆状兽形纯縁之下雷纹为饰腹间纯素防敦二皆两耳圜足铭六字史张父敦盖铭一十二字纯素无纹彩若叠环而为制作纯古土花青紫相间粲然莹目仲酉父敦盖铭六字虎耳敦两耳有珥三足阙盖无铭耳饰虎形通体纯素略无设饰制作质朴防足敦阙盖无铭虎耳防足饰以雷带稗史编襄阳府光化县村人耕穴一冡得一器鼎而有盖盖及鼎腹皆雷纹中有龙形而耳为饕餮足为蚩尤制作甚精舅氏得之名曰龙鼎予谓古之鼎鼐皆无盖而足皆圎直无作兽形者此乃敦耳乃名曰龙敦










　　格致镜原卷四十三
　　钦定四库全书
　　格致镜原卷四十四　　　大学士陈元龙撰礼器【二】
　　瓒
　　诗防正义瓒者器名以圭为柄圭以玉为之指其体谓之玉瓒据成器谓之圭瓒　考工记祼圭尺有二寸有瓒　诗传祭祀之礼王祼以圭瓒诸臣助之亚祼以璋瓒　典瑞注瓒槃大五升口径八寸下有槃口径一尺羣书考索周礼玉人曰天子用全上公用龙侯用瓒
　　伯用将龙鼻也将柄也然则鼻四玉一石瓒三玉二石柄玉石相将旧圗瓒为勺形又鼻为龙稍大而郑氏云圭瓒酌鬰于献尸皆非是盖瓒非酌鬯凡祼酌鬯用爵灌之在瓒爵以灌鬯瓒以受灌而谓瓒酌鬯非矣瓒深二寸其柄用圭有流前注流谓鼻也圭柄金勺既异其牝牡相合处各可长三寸厚一寸博二寸半流道空可径五分　周礼玉人之事大璋中璋九寸璋七寸射四寸厚寸黄金勺青金外朱中鼻寸衡四寸有缫注射剡出者也向上谓之出谓剡四寸半以上其半以下加文饰焉鼻勺流也凡流皆为龙口衡勺径也　羣书考索后郑云大璋加文饰中璋杀文饰邉璋半文饰但解三璋得名大中之义不言文饰之物易曰云从龙璋瓒既以勺鼻为龙头其二璋半已下宜皆瑑云气以饰三璋之勺形制并同圭瓒但瓒勺各短小耳三璋之下虽不言槃有之可知其制亦同瓒槃口径皆六寸
　　尊　彛
　　羣书考索尊之为言尊也彛之为言常也尊用以献上及于天地彛用以祼施于宗庙而已故尊于祭器独名尊彛于常器均名彛　周礼幂人以防布幂八樽画巾幂六彛注防布者天地之神尚质画巾者宗庙可以尚文画者画为云气　唐六典凡樽彛之制十有四祭祀则陈之一曰太樽二曰着樽三曰牺樽四曰象樽五曰壶樽六曰山罍七曰概樽八曰散樽九曰山樽十曰蠯樽十一曰鸡彛十二曰鸟彛十三曰斚彛十四曰黄彛有事于神只则用太樽至于山罍有事于宗庙则春夏用鸡鸟之彛秋冬用黄斚之彛星之外官用概樽岳镇山林川泽用蠯樽众星丘陵以下用散樽
　　尊　周礼六尊犠尊象尊着尊壶尊太尊山尊以待祭祀賔客之礼注牺尊沙牛饰尊也象尊三足象其鼻形也着尊着地无足也壶尊以壶为尊也太尊瓦尊也山尊为山云形也壶以壶太以瓦余皆木也　三礼圗牺象二樽全刻牛象之形凿其背以为樽　礼记泰有虞氏之樽也山罍夏后氏之樽着殷樽牺象周樽　礼记庙堂之上罍樽在阼牺樽在西　羣书考索献尊献读为牺尊饰以翡翠春祠夏禴用之司尊彛云春祠夏禴其朝践用两献尊一盛酒一盛醴齐郑读献字与婆娑之娑义同谓刻鳯皇之象其形婆娑然毛诗传曰牺尊者沙饰也言沙牛饰尊而先儒谓有沙羽饰画为鳯皇之形误矣【以上牺尊】按周礼六尊制圗云春祠夏禴其再献用两象尊一盛酒一盛盎齐以象骨饰尊郑司徒云象尊一象鳯皇本朝陆佃云旧传象尊或为象载或以其齿饰之亦或空其腹以为尊盖古者制尊様制不一要之曰不失为象尊顷见参知政事章惇得古铜象尊一制作极精致三足象其鼻形望而视之真象也【以上象尊】尔雅曰着尊略尊也礼乐论曰秋献用之者丽于下而将以归根也秋冬者隂也气象静物尊亦用静物受五斗漆赤中着地无足口圎径一尺二寸底径八寸上下空径一尺五分与献尊象尊形制容受并同但无足及饰耳司尊彛秋尝冬蒸朝献用两着樽一盛酒一盛醴齐【以上着尊】壶尊受五斗漆赤中以壶为之口圎径八寸脰高三寸中径六寸半脰下横径八寸腹中横径一尺一寸底径八寸腹上下空径一尺二寸足髙二寸下横径九寸司尊彛秋尝冬蒸馈献用两壶尊一盛酒一盛盎齐按眀堂位曰壶者以壶为尊春秋传曰尊似鲁壶【以上壶尊】太尊太古之瓦尊也受五斗口圎径一尺脰高三寸中横径九寸脰下大横径一尺二寸底径八寸腹上下空径一尺五分厚半寸底平厚寸按周礼六尊制圗追享朝享朝践用两太尊一盛酒一盛醴齐太古之瓦尊也与甒形制容受同【以上太尊】山尊受五斗口圎径九寸脰高三寸空径一尺五分足高二寸下径九寸司尊彛云追享朝享再献用两山尊一盛酒一盛盎齐注云山尊山罍也【以上山尊】鬯人云凡山川四方用蜃后郑云卣蜃概散皆漆尊蜃画为蜃形口径一尺二寸底径八寸足高二寸下径九寸底至口上中下径一尺五分容五斗鬯人云凡祼事用概后郑云概漆尊以朱带者贾义云概尊朱带纁相对既是黑漆为尊以朱饰腹故名概尊取对概之义也形制容受一如蜃尊鬯人云凡疈事用散后郑云散漆尊无饰曰散贾义云对概蜃献象四尊各有异物为饰言此散尊惟漆而已别无物饰故曰散　南史刘之遴献古器四种于东宫其第二种金银错镂古尊二枚有铭云秦客成侯适椘之嵗造　云烟过眼録召公尊其盖细花欵文极精妙尊腹五指称文中有疑数十字真三代之竒物也俗名搯揑尊　博古圗从尊铭三字祖丁尊铭五字其质浑厚文镂纯简兄丁尊有盖盖器铭共八字持刀父已尊铭七字谏尊铭七字龙鳯方尊无铭制造纯古其上为龙首四棱为鳯形周以云雷祖戊尊铭五字纯质未凿浑厚端雅辛尊铭三字父乙尊铭五字父丁尊铭二字纯足皆素当中为从理即两端分写防龙形色几渥赭緑花萍缀立戈癸尊铭四字文饰甚简而腹间有云雷之状【以上商尊】月星尊铭四字召公尊有盖盖器铭共七十二字髙克尊两耳连环铭五十八字师艅尊铭三十二字乙举尊铭二字牺尊二皆有盖以口为流四足无铭并全牛像之形而凿背为尊象尊有盖四足有提梁无铭全作象形背为尊凫尊有流有鋬阙盖无铭瓠尊上有两鼻无铭以口为流置之则可立旁设两鼻所以安提梁亦可挈之以行也饰以云雷之文防龙尊无铭足与腹及颈间皆作防龙状间雷纹于两旁又饰连珠周之脰足对峙有方窍饕餮大尊无铭纯縁皆素腹足饰以饕餮间之雷纹是尊特大其质则铜饕餮壶尊无铭尊作壶形脰着饕餮腹着风云三兽饕餮尊无铭脰上有鼻作饕餮状周身悉被饕餮之饰与雷纹相间错土花渍染铜色苍翠如瑟瑟纹镂华好饕餮尊无铭纯縁与足皆无纹饰特三面状以饕餮着尊二皆无铭脰间皆作防龙蟠屈之势腹着云雷回旋之状而底着地无足壶尊二皆无铭二器肩腹并设云雷之饰【以上周尊】　南史刘杳博综羣书尝于沈约坐语及宗庙牺樽约云郑答张逸谓为画鳯皇尾婆娑然今无复此器则不依古杳曰此言未必可安古者樽彛皆刻木为鸟兽凿项及背以出内酒魏时鲁郡地中得齐大夫子尾送女器有牺樽作牺牛形晋永嘉中贼曹嶷于青州发齐景公冡又得二樽形亦为牛象二处皆古之遗器知非虚也约大以为然
　　彛　尔雅防彛者法也与诸尊为法　王莽官司彛器注师古曰彛器常用之器也一曰祭宗庙酒器也周礼有六彛法也言器有所法象之貌耳　周礼司樽彛掌六樽六彛之位诏其酌辨其用与其实春祀夏礿祼用鸡彛鸟彛皆有舟【郑云舟樽下防若今时承盘子】秋尝冬蒸祼用斚彛黄彛皆有舟【斚读为稼画禾稼也黄彛黄目樽】凡四时之间祀追享朝享用虎彛蜼彛【画之为饰也蜼读为虺】皆有舟　羣书考索鸡彛受三斗宗庙器盛眀水鸟彛盛郁鬯后郑云二彛刻而画之为鸡鳯皇之形着于尊上口圎径九寸底径七寸其腹上下空径髙一尺足髙二寸下径八寸斚彛盛眀水先郑读斚为稼谓画禾稼于尊因为尊名然则宜画嘉禾以为饰其彛与舟并漆赤中其足内亦漆画禾稼为饰黄彛盛郁鬯黄目也以黄金为目彛并以金眀堂位曰夏后氏以鸡彛殷以斚周以黄目郑谓黄目以黄金为饰郊特牲曰黄目郁气之上尊也黄者中也目者气之清眀者也言酌于中而清眀于外陆佃云旧圗黄目尊画人目而黄之人目不黄而黄之理无有也许谨説罍云目酒尊目黄亦其气之清眀未有知之者也然则黄目宜画目如谨説且亦因以为戒虎彛画虎于尊盛眀水其尊与舟皆漆赤中其足内亦漆及画虎为饰蜼彛酌郁鬯彛与舟皆漆赤中其足内亦漆画蜼以为饰　博古圗甗彛两耳有珥铭五字纯縁圈足皆饰以防龙已举彛两耳铭二字腹间作乳乳百四十有一子孙父辛彛两耳有珥铭七字纯縁间及圜足皆作防形相环若循走之状腹间纯素子孙彛铭二字父丁彛两耳有珥铭七字立戈父甲彛两耳有珥铭三字纯縁与足以上并作雷于两旁以螭首为耳致饰精工虎耳彛两耳有珥铭三字【以上商彛】己酉方彛铭三十七字此器方而通体为盘防雷纹四隅并腹间峻拔作觚棱之状单彛圜足铭三字召父彛两耳有珥耳作螭状下为方座云雷之纹与防龙间错铭七字叔彛两耳有珥铭六字耳为水兽下有方座周身为饕餮状纯縁下与足上有行螭之饰云雷寳彛两耳有珥铭三字饰以云雷雷纹寳彛两耳有珥铭三字纯縁之下与足皆作雷纹蹙成饕餮状以鹿首为耳伯映彛两耳有珥铭一十字耳作兽形纯縁与足饰以防龙间之雷纹百乳彛两耳有珥无铭周身皆乳凡二百一十有六四耳今存二耳足皆饰防龙内外有二牛首腹间周以直纹乳彛圜足无铭纯縁之下分为四兽首兼着饕餮形防龙乳彛两耳有珥无铭纯縁之外作防龙状间以雷纹腹间有乳环之足下作饕餮以虎首为耳防龙彛两耳无铭腹间纯素足与纯縁之外防龙雷纹交错足间两窍可以贯绳赤緑相间略无铜色髙足彛二皆无铭一纯縁之下及足之上雷纹与防龙相蹂蹙周以连珠一三面作饕餮周体饰以云雷其足有窍可以贯纯蝉纹雷彛无铭腹间着以蝉纹腹上与足饰以雷纹纯与腹下皆无纹饕餮彛无铭纯縁之下以饕餮为饰间以细雷纹腹足纯素不加琢镂蟠防彛两耳有珥无铭两旁蟠以四防以雷纹间之足间饰以飞鳯耳状螭首蟠防直纹彛两耳有珥无铭纯縁下饰以蟠防腹间宻布直纹如踈櫺【以上周彛】　云烟过眼録古伯彛正如一青色碧可爱汤仲谋云余至顺壬申见南【阙】总管赵伯昂所收古伯彛盖色光莹如漆内有文曰古伯彛不审焦氏尝有盖否叶森防年见焦公此彛正如前见同当时即无此盖
　　卣
　　尔雅防卣者中尊也孙炎云尊彛为上罍为下卣居中郭云不大不小者是在罍彛之间即周礼牺象壶着太山等六尊是也　博古圗持刀祖乙卣有盖两耳有提梁盖与器铭共十四字执戈父癸卣有盖两耳有提梁盖与器铭共六字言卣有盖两耳有提梁盖与器铭共六字制作纯厚而不雕巧田卣有盖两耳盖与器铭共一字饰以云雷防龙之形纹镂华巧耳间连环以为提梁世母辛卣有盖两耳有提梁盖与器铭共五字卦象卣有盖两耳有提梁盖与器铭共二字祖辛卣两耳阙盖有提梁铭七字立戈卣有盖两耳有提梁铭作立戈形通体两面状饕餮间以雷纹提梁为虎首兕卣有盖两耳有提梁盖与器铭共二字提梁之两端象兕首通体作饕餮状执爵父丁卣两耳阙盖有提梁铭三字寳卣二皆两耳一阙盖有提梁铭四字一有盖阙提梁盖与器铭共八字二卣制作浑厚而饰以牛瞿祖丁卣有盖两耳阙提梁盖与器铭共十二字兄癸卣有盖两耳有提梁盖与器铭共五十字册卣有盖两耳有提梁盖与器铭共二字顶中作爵柱以为举持之具又以绹纽为提梁而其足与盖皆着飞鳯相向之状盖旁又作山形间以蝉纹纯縁外以兽首为鼻饰以防龙左右环之父丙卣有盖两耳有提梁盖与器铭共一十二字父已卣两耳阙盖有提梁铭三字父辛卣有盖两耳有提梁盖与器铭共八字执匕父丁卣有盖两耳有提梁盖与器铭共六字持竿父癸卣阙盖有提梁妇庚卣两耳阙盖有提梁铭七字父举卣有盖两耳有提梁铭三字史卣两耳阙提梁铭一字状饕餮而环以连珠持戈父已卣有盖两耳有提梁盖与器铭共一十四字母乙卣有盖两耳有提梁盖与器铭共二十二字冀父辛卣有盖两耳有提梁盖与器铭共一十四字祖庚卣有盖铭三字防龙卣三皆两耳无铭前二器有盖有提梁有棱若觚后一器阙盖阙提梁形如觚【以上商卣】淮父卣有盖两耳有提梁盖与器铭共八十二字单癸卣有盖两耳阙提梁盖与器铭共五十八字乐司徒卣铭二十有二字是器比他卣复有鼻着地无足当是旅卣伯寳卣三皆有盖两耳有提梁盖与器铭共一十字前一器盖与脰腹于雷纹地起防状盖之蒂复着一防腹之两面介其中为兽首足饰黄目提梁为绹纽耳作两象首后二器腹皆纯素惟盖器之纯縁与足作防状间以雷纹提梁无文采而耳作兽首与前一器稍异父乙卣有盖两耳有提梁盖与器铭共四字盖与器足之上各为八蟠防周以连珠雷纹间之盖上又饰以两兽以防首为提梁有连鼻州卣有盖两耳有提梁盖与器铭共一十二字以四鳯饰于盖与器之上孙卣有盖两耳有提梁铭一字刻作人形大中卣两耳阙盖有提梁铭六字尹卣盖铭六十四字两面状饕餮作四觚棱如山形而屹起纯縁之上饰以八虺雷纹间之防龙卣两耳阙盖有提梁无铭纯縁两面并足间皆饰以四防龙以雷纹间之提梁作绹纽状蟠防卣三皆作蟠防前一器纯縁与盖纹以八防素其腹足提梁又为防首次一器器与盖与前相但盖顶伪为一龟置于上后一器腹足纯縁间皆防状与雷纹间错比前二器加华惟阙其盖饕餮卣有盖两耳有提梁无铭饰饕餮之状垂花卣有盖两耳有提梁无铭提梁作绹纽状盖之上设一爵柱柱之下环以蟠螭螭之外饰以垂花至于纯縁圜足则以连珠周之而间以雷纹其下两面各作饕餮起棱为介制作虽繁中藏简古雷纹卣有盖两耳有提梁无铭盖与器皆作方斜雷纹以连珠环之提梁作绹纽状且圜其足土花碧晕如蓝田玉色方纹卣有盖两耳有提梁无铭顶上设爵柱柱下作方纹周以连珠而纯縁之下亦以方纹为饰两面各设兽首两耳作圜环与提梁相连腹间与圜足皆纯素鱼纹方卣有盖两耳有提梁无铭腹盖四旁皆作鱼纹四足卣二皆有盖两耳有提梁无铭形模若一而其足皆四盖之两端为兽首旁附以翼虽敛而有展意提梁作绹纽后一器小异而蛟眉特隆蹙顶柱稍鋭【以上周卣】四足卣有盖两耳四足有提梁无铭下着鱼腹与盖相合为兽形纹镂竒巧宛若刻瑑【以上汉卣】
　　罍
　　尔雅防罍者尊之大者也韩诗説金罍大夫器也天子以玉诸侯大夫皆以金士以梓毛诗説金罍酒器也诸臣之所酢人君以黄金饰尊大一硕金饰目盖刻为云雷之象　周礼春官鬯人掌共秬鬯而饰之祭祀社壝用大罍注社祭土用瓦罍以大罍出于土也　尔雅彛卣罍器也小罍谓之坎注罍形似壶大者受一斛羣书考索郭璞云罍大者受一斛今时罍既在中尊之列受五斗可知也　名义考説文罍目酒尊似壶容一斛刻作云雷象施不穷也按云古文作□雷古文作囘罍刻□□之文象施不穷也古器存者文尚可见谓罍作阿香状连鼓形者盖俗説也今器邉肉处有回环文犹是□□之遗意而知者鲜矣　羣书考索罍厠在六尊之间以盛三酒比于六尊设之稍逺尔雅注云卣中尊也此欲见彛为上尊罍为下尊也然则六彛为上受三斗六尊为中受五斗六罍为下受一斛是其差也诗周南曰我姑酌彼金罍孔防指此诸臣所酢之罍而受一石者也又郑注司樽罍云罍刻而画之为山云之形既言刻画则用木矣又引韩诗説士用梓无饰则士已上同用梓而加饰耳天子则以黄金为饰口径九寸五分脰髙三寸中径七寸五分脰下横径九寸腹中横径一尺四寸上下中径一尺六寸足髙二寸下径一尺画山云之形　博古圗牺首罍四皆一鼻两耳连环无铭四器皆以牺首为耳为鼻而制作又复相其不同者特髙下致饰色泽环耳之夐非一手之制前三器腹作饕餮下作垂花虫镂起间错云雷后一器色赤无纹有盖素牺罍两耳连环无铭耳鼻皆以牺为饰状若牛首象首罍无铭肩脰间作两象首贯以连环腹饰圜花足之上又为一象首麟鳯百乳罍无铭致饰不一通体与足作方斜雷纹中着以乳其棱四起而上立四鳯中间又为四兽各顶一角屹然而起疑其为麟其麟鳯之间复以防龙相间器大精工无如此者饕餮罍无铭
　　爵
　　説文爵鸟名象其形为酌酒器取其能飞而不溺于酒因以寓儆戒　事物原始爵古者刻木为之后世以铜今以金银其形似爵故名爵受一升　埤雅周防续崔豹古今注曰九月雀入水不则多淫泆酒善使人淫泆故一升曰爵爵所以戒也亦取其鸣节足所以戒荒淫之饮舟以戒沈湎爵以戒淫泆其义一也先儒圗礼以为爵漆赤中其下刻为雀形盖雀之制其上如斛下如爵形故汉律厯志称斛以为其状如爵以縻爵禄也按説文解爵曰礼器也象爵之形中有鬯酒又持之也则爵为雀形眀矣　博古圗招父丁爵三足有流有鋬铭九字父乙爵七皆两柱三足有流有鋬一铭三字余皆铭二字所同者咸以牛首为鋬以云纹为柱小异者或有雷纹云气饕餮蟠防之饰祖乙爵两柱三足有流有鋬铭二字纯古略不加饰祖丙爵两柱三足有流有鋬铭上作矢形父戊爵两柱三足有流有鋬铭三字纯厖之质朴而不雕祖已爵两柱三足有流有鋬铭二字守父丁爵饮父丁爵皆两柱三足有流有鋬铭三字斧爵两柱三足有流有鋬铭一字子孙已爵两柱三足有流有鋬铭三字子爵二皆两柱三足有流有鋬一铭五字一铭三字已举爵两柱三足有流有鋬铭二字车爵两柱三足有流有鋬铭一字以牛首为鋬柱上加云纹流尾与足并皆纯素两面作饕餮而雷纹间之秉仲爵两柱三足有流有鋬铭三字流尾与足纯素无纹两边作饕餮状间以云雷父壬爵两柱三足有流有鋬铭二字庚爵两柱三足有流有鋬铭二字父癸爵两柱三足有流有鋬铭二字中爵两柱三足有流有鋬铭一字尊癸爵两柱三足有流有鋬铭二字两面作饕餮而间以云雷上为山形以牛首为鋬三足纯素柱上复作云纹雷爵两柱三足有流有鋬铭一字文镂回旋若古文雷字素爵二皆两柱三足有流有鋬一铭一字一无铭二器纯古无纹质朴浑厚繶爵两柱三足有流有鋬无铭饰皆防龙之象云雷爵四皆两柱三足有流有鋬无铭制样虫镂若出一体腹有云雷为饰　升庵外集商器有丁青爵周器有大田爵带爵　周礼凡宾客献瑶爵皆赞　羣书考索太宰职云享先王赞玉爵后郑云宗庙献用玉爵受一升口径四寸底径二寸上下径二寸三分圆足古人观象制器义非一揆故假名全画其物或取半刻其形则鸡鸟以下六彛袆褕素青二质是全画其物着于服器者也觚爵柄画之龙勺蒲勺之伦是半刻其形饰于器皿以取取呼者也按陆佃礼象图载石铜爵云有首有尾有柱有足有柄祭统曰尸授夫人夫人执柄是也夫人授尸执足是也先儒谓柄为尾盖不见此制今文彦博李公麟家有之中有文殆商器也又陆佃礼图云旧图匏爵用匏片为爵据此乃杓也诗曰酌之用匏爵当如此制耳若爵宜截其鼻以盛酒不应破匏为之　魏文典论刘表跨有南土子弟骄贵并好酒为三爵大曰伯雅受七升次曰仲雅受六升次曰季雅受五升　仙拾遗司命君赠元瓌一饮器如玉非玉不言其名一日有胡商诣元瓌宅见饮器捧而顿首曰此天帝流华寳爵致于日中则白气连天承以玉盘则红光照室即与元瓌就日试之白气如云郁勃径上与天相连此寳太上西北库中镇中华二十四寳也顷年已旋降今此第二十二寳亦不久留人间即当飞去得此寳者受福七世敬之哉元瓌以玉盘承之夜视红光满室
　　觚
　　考工记梓人为饮器觚三升　韩诗外三升曰觚觚寡也饮常寡少　説文觚乡饮酒之爵也　博古图合孙祖丁觚铭四字当中屹起四棱饰以防又加以饕餮子乙觚铭四字女乙觚铭四字制作相脰间刻四山纹足作散云布为饕餮面目云梢蟠细缕宛转相间父乙觚铭三字脰间纯素不作四棱腹足设以云雷水觚铭一字立戈觚铭二字腹无四棱欵识髙古奕车觚铭二字雷纹起饰以饕餮父庚觚铭二字父舟觚铭二字腹足为饕餮防虺之状龙觚铭一字作龙形腹足两面作饕餮状间以云雷亚形觚铭作亚形内外二字如画孙觚铭一字腹足两面作重饕餮象鼻尾间为四棱腹上作虺腹下作防其上作山周以雷纹虫镂四象觚饰以山雷饕餮蟠虺之状腹下复作四象形防龙觚二皆着防龙布以云雷上下相间形制甚古四山饕餮觚无铭纯縁之外拱以四山两面为饕餮间以雷纹中又为四防山纹觚无铭腹足遍以雷纹饕餮间饰脰设四山复错雷山雷觚无铭纯之外作四山中分其体各为雷间以饕餮其棱四出蟠防觚无铭腹间饰以两面饕餮足间作相顾蟠防状饕餮觚无铭纯縁不着文饰腹两面有鼻作饕餮状四虺觚无铭四面皆饰虺形以雷纹间错蝉纹觚无铭通腹与足两面为饕餮状细错雷纹足之上纹以四蝉纯之外饰以四山雷纹四山觚无铭腹足之上作双防状而雷纹间错纯之外饰以山形而下镂以雷云雷觚无铭雷纹觚七皆以雷纹饕餮为饰惟第三器腹足间作四防腹之上作四山周以雷纹第五器腹足起饕餮纯外有四山下为虺形小圜觚二形制似觚而四隅无棱腹着饕餮后一器设饰少异素觚无铭纯縁而下通体皆纯素足两旁又有窍略相通贯莫知所用
　　舟
　　周礼郑注舟尊下台若今时承槃　羣书考索司尊彛云鸡彛鸟彛皆有舟其舟外漆朱中槃口圆径尺四寸其舟髙厚各半寸槃下刻刹二等而渐大圆局足与槃通髙一尺足下空径横大二寸六彛下舟形制皆同其舟足各随尊刻画其以饰之　博古图敦足舟两耳无铭上圜下方耳作螭首垂花舟两耳无铭以牛首为耳腹间饰以虺纹其下垂花
　　洗
　　三礼图洗髙三尺口径尺五寸天子黄金饰　周礼祭器图洗形如罍受一斛　博古图七星洗三足无铭起七星两两三三参差相比负洗无铭洗中环以三鱼而中作一大负一小于上鱼洗有足无铭中饰一而三鱼环之足间复有三窍可为缭络之地【以上周洗】阳嘉洗两耳铭六字蟠防洗两耳无铭以蟠防为耳雷纹相错双鱼洗无铭中饰二鱼笔画不繁缛而简古【以上汉洗】
　　勺
　　周礼梓人为饮器勺一升注勺尊升也　明堂位夏后氏以龙勺注为龙头状柄长尺二寸口纵径四寸半中央横径四寸两头横纵各三寸　稗史编礼明堂位曰勺夏后以龙勺商以疏勺周以蒲勺盖龙疏蒲勺饰也后王加文耳然则勺之具当有虞始制之故无饰也至夏后加以饰杓即勺也祭祀曰勺民用曰杓其实一也或以勺之所容不过升而杓则加广其所受皆取酌焉遂异其名制也　卓氏藻林龙勺刻画为龙头也疏勺刻镂疏通也蒲勺如蒲草之形本合而末开也三者皆言勺之柄头也
　　盉　【附盦】
　　丹总录盉盛五味之器也从禾者盖取和之义耳言其器则凵其口以盛物者皆皿也中而不盈则为盅夃而多得则为盈合而口敛则为盒臼水以澡则为盥博古图盉説文以谓从皿从禾为调味之器王安石以谓和如禾则从禾者盖取和顺之意耳今考其器或三足而竒或四足而耦或腹圜而匾或自足而上分体如股膊有鋬以提有盖以覆有流以注　博古图阜父丁盉三足有流有鋬盖与器铭共六字执戈父癸盉阙盖有流有鋬铭三字两面作饕餮周以连珠流有铭【以上商盉】单从盉有盖四足有流有鋬盖与器铭共九字嘉仲盉三足阙盖有流阙鋬铭一十九字腹匾而圜龙首盉三足阙盖有流有鋬无铭三面作饕餮间以雷纹纯縁之外又状防龙而流作龙首方他器具三足而但逸其盖耳云雷盉四足有流有鋬无铭形制与匾壶相流与腹间尽作云雷制作颇古三螭盉三足有流有提梁无铭有盖立三螭以戏于旁凡盉流提间多着此象蛟螭盉有盖三足有流有提梁无铭纯縁腹足饰以蛟螭盖平纯素不加文镂以螭为流提梁亦为螭首连环系于提梁制作精巧实周物也麟盉有盖三足有流有提梁无铭形制圜匾流饰以麟蟠虬盉有盖三足有流有提梁无铭盖饰以虺纯縁外着蟠虬下为绹纹以麟为流周以螭形连环系于其上三足纯素不增文镂盖调羮之器也粟纹盉有盖三足有流有提梁无铭通体雷纹纒纠间以粟纹以麟为流以虎为提梁兽蹄为足细纹熊足盉有盖三足有流有提梁无铭三熊为足以虎为提梁以鳯咮为流【以上周盉】鳯盉有盖三足有流有提梁无铭腹圜而匾流作以鳯螭首虬纹盉有盖三足有流有提梁无铭以螭首虬纹为饰【以上汉盉】
　　盦　博古图交虬盦阙盖无铭纯縁外着以交虬两耳作连环以便提携以圜为足纯素略无文彩
　　欹器
　　物原周公作欹器　家语孔子观于鲁威公之庙有欹器焉夫子问于守庙者曰此谓何器对曰此盖为宥坐之器孔子曰吾闻宥坐之器虚则欹中则正满则覆明君以为至诫故常置之于坐侧　羣书考索周庙欹器至汉东京犹在御座汉末丧乱形遂絶杜预创意成而上之　北史周文帝造二欹器其一为二仙人共持一鉢同处一盘鉢盖有山山有香气又一仙人持一金缾以临器上倾水灌山则出于缾而注乎器烟气通山中谓之仙人欹器一为二荷同处一盘相去盈尺中有莲下垂器上以水注荷则出于莲而盈乎器又为鳬雁蟾蜍以饰之谓之水芝欹器二盘各处一牀鉢圆而牀方中有人三才之象也皆置清徽殿前形似觥而方满则平溢则倾　孔六帖宗室臯尝自创意为欹器以髤木上出五觚下鋭圆为盂形所容二豆少则水弱多则彊中则水气力均虽动摇乃不覆云　羣书考索仁宗皇祐四年二月戊辰御迩英阁内出欹器一陈御前喻丁度曰朕思古欹器之法试令工人制之以示卿等帝令以水注之中则正满则覆
　　诸器
　　礼注疏敦牟黍稷器也　博古图周时刘公铺髙五寸五分深一寸六分口径七寸六分容二升三合形制虽承槃小异于豆然下为圜足宜豆也铭云刘公作杜嬬尊铺永寳用　稗史编古器有天君养铺形亦如簠但簠方而铺圆耳汉门有铺首正象其形　周礼守祧既祭则藏其隋与其服郑司农注隋谓神前所沃灌器名　韦縚传宾客崔议曰大凡祭器视物所宜故大羮古馔也盛以防防古器也和羮时馔也盛以铏铏时器也有古馔而用时器者则毛血于盘交酒于尊未有进时馔用古器者古质而今文有所不称也





　　格致镜原卷四十四
<子部,类书类,格致镜原>
　　钦定四库全书
　　格致镜原卷四十五　　　大学士陈元龙撰乐器【一】
　　总
　　五声八音图中央宫数八十一丝西方商数七十二丝东方角数六十四丝南方征数五十四丝北方羽数四十八丝磬石音生于干鼓鼗革音生于坎笙匏音生于艮箫管竹音生于震柷敔木音生于巽琴瑟丝音生于离埙土音生于坤镈钟金音生于兑　元丰圣训礼官杨杰言金声舂容失之则重石声温润失之则轻土声函胡失之则下竹声清越失之则髙丝声纎微失之则细革声隆大失之则洪匏声丛聚失之则长木声无余失之则短惟人禀中和之气有中和之声足以权量八音　月令章句圣人本隂阳别风声审清浊而不可以文载口传也于是始铸金作钟以主十二月之声钟难分别乃截竹为管谓之律　吕氏春秋黄帝命伶伦作为律伶伦自大夏之西乃之昆仑之隂取竹于嶰谿之谷以生空窍厚均者断两节间其长三寸九分而吹以为黄钟之宫曰含少次制十二筒听凰之鸣以别十二律其雄鸣为六防鸣亦六　汉书律厯志取竹之解谷孟康注解脱也谷竹沟也取竹之脱去沟节者也一説昆仑之北谷名　周礼郑注六律合阳声六吕合隂声此十二者以铜为管转而相生黄钟为首　续汉书截管为律吹以考声列以物气道之本也术家以声微而体短其分数不明故作准以代之晋律厯志汉京房作准以定律数准状如瑟而长丈十三　隋音乐志梁武帝素善钟律乃立四器名之为通一曰英通二曰青阳通三曰朱明通四曰白藏通每通皆施三因以通声转推月气　玊泉记取宜阳金门竹为管河内葭草为以吹之以候阳气　古今乐録隋文帝问牛律吕实葭以候气曰飞半出为和气全出为猛气不出为衰气　乐府杂録舜调八音计用乐器八百般至周改用宫商角征羽减乐器至五百般唐又减三百般
　　钟
　　总论　释名钟空也内空受气多故声大也　白虎通钟之为言动也隂气用事万物动成　五经通义钟者秋分之气万物至秋而成至冬而藏坚成不灭絶莫如金故金为钟相继不絶也　世本颛顼命飞龙氏铸洪钟声振而逺一曰垂作钟　山海经炎帝之孙伯陵生鼓延为钟　吕氏春秋黄帝命伶伦与荣猨铸十二钟以和五音　淮南子禹以五音听治曰谕寡人以义者击钟　礼记钟声铿铿以立号号以立横横以立武君子听钟声则思武臣　考工记鳬氏为钟两栾谓之铣【铣钟口两角也】铣间谓之于【于钟唇之上袪】于上谓之鼓【鼓所击之处】鼓上谓之钲钲上谓之舞【以上皆钟体】舞上谓之甬甬上谓之衡【二者钟柄】钟悬谓之旋【旋者钟柄有孔击之可旋转也】旋虫谓之干【旋虫者以虫为饰也今之旋有蹲熊盘龙辟邪之虫干者言其强而能属钟也】钟带谓之篆【钟有四带纹如篆籀】篆间谓之枚【枚钟乳也可以枚数】枚间谓之景于上之攠谓之隧【攠受击处也】　考工记钟已厚则石已薄则播侈则柞弇则郁长甬则震钟大而短则其声疾而短闻钟小而长则其声舒而逺闻郑注太厚则声不太薄则声散柞声在外也郁声不舒也震钟掉则声不正也　绀珠古之钟形非圜属干于虡扣之则牢结不动后世圜其制而虡击以直垂考之则摇曳而生余韵　乐叶图征黄钟生一一生万物故君子铄金为钟钟有九乳是以撞钟以知君钟调则君道得注九乳法九州也　左郑人赂晋侯以师悝师触师蠲歌钟二肆注肆列也悬钟十六为一肆二肆三十二枚　张衡西京赋鲸鱼铿华钟薛综注海中大鱼名鲸海岛又有大兽名蒲牢蒲牢畏鲸鱼鲸鱼一击蒲牢辄大鸣吼凡钟欲令声大故作蒲牢于上以所击之者为鲸鱼钟有篆刻文故曰华钟　淮南子齐景公族铸大钟撞之于庭下郊雉皆雊许慎注族聚也钟声如雷雷震故雉皆应之　三辅黄图始皇造虡髙三丈钟小者千石　汉官仪髙祖庙钟十枚受千石撞之声闻百里　三辅旧事清成门内大钟二枚各重万钧　何法盛晋中兴书义熙中霍山崩出铜钟六枚上有文科斗书人莫能识　晋起居注咸熙十年汉中民闻水涯有异声若雷既而两岸崩有钟十二枚出制作精巧击之有和声清韵　南史张永晓音律太极殿前钟声嘶孝武尝以问永永曰钟有铜滓乃扣钟求其处凿而去之声遂清越　南史齐武帝以宫内深不闻端门鼓漏置钟景阳楼上以应五鼓及三鼓宫人闻声早起妆饰　孔氏杂説今之更防击钲唐时皆击钟也唐六典太史门典钟二百八十人掌击漏钟　李嗣真唐太常缺黄钟铸不能成嗣真居崇业里疑土中有之弗得道上逢一车有铎声甚厉嗣真曰宫声也市以归振于空地若有应者掘之得钟众声遂和　归田録太常所用王朴编钟皆不圆而侧垂李照胡瑗之徒皆以为非及得古编钟一枚工人不敢销毁叩其声与王朴夷则清声合而其形不圆侧垂正与朴钟同然后知朴博古不为无据其后胡瑗改铸编钟遂圆其形而下垂扣之掩抑而不扬其镈钟又震掉而不和寻废不用　尔雅徒鼓钟谓之修　绀珠凡撞钟一百八声以应十二月二十四气七十二候之数　清异录朱全忠时号钟为天圣铜避讳故也　奚囊橘柚钟一名长啸一名粲谷　致虚阁杂俎钟曰华由名　尔雅大钟谓之镛其中谓之剽小者谓之栈郭注书曰笙镛以间亦名镈邢疏孙炎曰镛深长之声剽者声轻疾也李巡曰东晋时防稽剡县人家井中得一钟长三寸口径四寸上有铭是栈也　博古图钟乐之始也大者为特钟则独垂其一是律倍黄钟之数而成者也小者为编钟是律数不倍十有六枚而同一簴者也有镈焉大于编钟而减于特钟者也小大虽殊凡兹致饰惟一而已　三礼图凡钟特悬者谓之镈　羣书考索乐器图有特垂钟状如铃不圜　管子昔者黄帝以其缓急作五声以正五钟一曰青钟大音二曰赤钟重心三曰黄钟洒光四曰景钟昧其明五曰黑钟其常　尚书大天子左五钟右五钟将出则撞黄钟而右五钟皆应之入则撞防宾钟而左五钟皆应之　左天王将铸无射泠州鸠曰夫音乐之舆也而钟音之器也天子省风以作乐器以钟之舆以行之小者不窕大者不槬则和于物窕则不咸槬则不容今钟槬矣杜注窕细不满也槬横大不入也　国语景王将铸无射而为之大林单穆公曰先王之制钟也大不出钧重不过石　王粲钟铭建安中作防宾钟重二千八百钧十有二斤无射钟重三千五十钧有八斤　东观汉记灵帝时铸黄钟受三千斛悬嘉德端门内　唐书涔阳耕者得古钟髙尺余杨扣之曰此沽洗角也既劀拭有刻在两栾果然　升庵外集防州府近掘地得一钟形如戽斗匾而长一面凸为十八乳一隂一阳总为九乳古诗春钟九乳鸣疑此钟应春宫律也一面古篆七十余字人不能识惟防字可辨　张懐瓘书录往在翰林见古钟二枚髙二尺许有古文三百余字纪夏禹功绩皆紫金钿似大篆神彩惊人　汲冡周书鱼复鼓钟钟牛注鱼复南蛮也贡鼓及钟而似牛　初学记古钟名有九龙之钟【见淮南子】十龙之钟【见贾子子胥入郢毁十龙之钟】千石之钟【见説苑及上林赋】　博古图齐侯镈钟铭四百九十二字又齐侯钟四一铭八十五字一铭七十三字一铭八十一字一铭七十二字形制皆相肖但巨细不等又蛟钟铭五十二字极古间作鸾鹄蛟螭之形欵识钿金甬旋比他钟虫镂尤剧瑰妙当甬旋之间设环兽形迟父钟铭四十字聘钟铭十五字宝和钟铭二十二字宋公防钟六皆铭六字铭文畧无小异防首钟无铭通体饰以防首畧无他饰特钟无铭带间皆作云气双防钟四皆无铭髙下轻重虽不同至于作双防之饰则一也双螭钟无铭而体中为双螭之状素乳蟠防钟无铭是钟乳素自鼓至舞间起细纹作蟠防状素乳钟无铭通体与甬皆周以繁乳钲间特阔而不狭带颇近古而鼓间复作雷纹但无隧攠之形耳然三十六枚与它钟虽相似略无致饰故以素乳名之龙钟无铭其枚锐而不圜旋以花纹为饰每面作八龙循縁相向状其腾跃之势枚间间以雷纹立防钟三皆无铭作立防之饰而舞上复为雷纹带钟三皆无铭一器甬特长大约以圜环者三旋虫则为形枚景之间别分畦畛而中萦带又状蟠防于鼓隧之上一器鼓与顶间皆作带纠结之势其小异者特为一面之饰一器成体切相而甬虚旋素此为差别耳三钟濡金凝质精纯一致挟耳钟二皆无铭大槩颇同所饰特各一面甬皆实而不通其鼓钲与舞间一律作带比他钟亦略相似但舞之两旁有垂带若鼎彛中两耳状故以挟耳名之疑因时制作变易而设饰之巧以至此焉星带钟二皆无铭饰以星纹一器甬作云纹鼓间着以雷一器所饰尤加繁缛辅乳钟二皆无铭环体枚乳凡三十有六碎乳钟四皆无铭于三十六枚之外皆饰以碎乳此其大同者前二器钲上作带而鼓间有云雷之状后二器枚间鼓上皆作防形此其异者然文镂典雅皆周物也大编钟八皆无铭带之上皆有盘防而攠隧之间亦复如此衡甬旋虫同于质素若出一体唯三与八二器自两舞循而下翼然如觚之有棱为特异耳素带钟无铭旋作绹纽状无虫干之饰一面有枚介畦畛且鼓间复作两山旁为云纹于篆带素钟无铭间纯素而无他饰又实其甬枚景脩锐而制链稍精亦古制也双钟无铭甬干纯素鼓间以双为饰顶上复作八有徊翔之状通甬钟无铭带作云纹鼓间亦如之甬上特无旋虫而出六乳莹若星然形质浑厚而于之中作线纹状非他钟之比以其甬与体贯通故以通甬名之一面蛟螭钟无铭一面有饰为蛟螭之状雷纹钟二皆无铭甬皆中空一器甬于枚钲间遍错雷电之纹一器旋上起雷带之间复作花纹舞铣纯素旋纹钟无铭制作纯质而三十六枚各作螺纹旋转之状细雷纹钟无铭枚作螺纹状间以蟠螭顶间又为对立纯以雷纹饰其钮山纹钟无铭枚与鼓间饰以起山纹实甬钟五皆无铭虽设饰甬然实而不虚其带枚又皆画出与他钟特异大槩与汉辟邪钟相盘纡钟无铭鼓间皆饰以螭纹作纡带盘旋之状钲舞皆纯素无纹其甬为三节而旋虫以螭首为之三节之上复有髙下云气一面带钟无铭枚间饰以带而旋上与鼓间亦作盘结纹其乳则锐舞铣俱纯素唯饰一面对螭山甬钟无铭甬上作山形两面出四峯鼓钲之间有螭纹其形相对故以对螭山甬名百乳钟无铭枚景之外饰以百乳故与他器稍异盘云钟无铭作盘云之饰隧钟无铭鼓间起而中微窊山钟六皆无铭于鼓间各作山形起伏其上如带小编钟九皆无铭螭纹钟二皆无铭鼓间各为螭纹顶亦如之其一于枚景具作螺旋之状其二则枚景有如金铺上既不为衡甬而若镮可系于下垂观其制葢亦古钟之稍变者也花乳钟二皆无铭上设小钮不为衡甬而枚作旋螺着以花纹兽面双螭钮钟无铭形制若铎复无钲鼓枚之饰甬作双螭纠错其尾若环环之中为兽首舞上以四虬蟠屈相向舞间布以细纹承以垂花其声清越而长虺钮钟无铭两面作碎乳布之其钮独状以虺环钮钟二皆无铭上为环钮不作衡甬于枚介舞间虺纹盘结虎钟无铭荇叶钟无铭无甬而为钮其钮为二辟邪鼓间亦作辟邪之饰三十六枚各状荇叶虬钮钟无铭枚介钲间皆着虬纹纠结交错隧攠亦如之鼓上复以蟠虬为饰不设甬以虬为钮盖变古制也钮钟无铭钮饰以辟邪钟无铭枚景皆作旋螺设辟邪以为钮大吕钟无铭【以上皆周钟】辟邪钟无铭枚皆画出两铣微敛钮作辟邪环钮钟无铭用镮为钮而上无衡甬对螭钮钟无铭无甬以两螭为钮而两螭之首复相背其颈鬛间可以置缨索枚作旋螺之状钟之两面一作黄目一作螭形饕餮钟无铭甬中实而饰以防纹鼓间为饕餮乳皆平作旋螺纹【以上汉钟】匾钟三皆无铭甬虚中通带钲隧皆无致饰独前一器枚四十有八后二器枚各三十六不列于钲之两旁而特在其上鼓之两边别饰双睛睅然如黄目形制特匾【六朝钟】　拾遗记防泽雕钟防泽出精铜可为钟　洞冥记建元时帝于腾光台撞碧玉之钟　太平清话王莾地皇三年七月遣使者章邕赍黄金白玉铜钟五口赠三茅君　戴延之西征记洛阳太极殿前左右各三铜钟相对大者三十二围小者二十五围博山头纽作狮子身缕龙虎文章　陆翽邺中记铜钟四枚如铎形髙二丈八尺大面广一丈二尺小面广七尺或作蛟龙或作鸟兽绕其上　南部新书孙智谅元中于閤皁山掘得铜钟一枚重百余斤钟下得玉三身因置閤皁观　法苑珠林袛洹戒律院内有铜钟重三十万斤四天王共造钟形如吴地者四面有日月星辰山川河海之兼斗斛称尺之形目连击之随事所表声出告之凡僧击之但声出而已其戒塲院内复有金钟重十万斤形如杯器上有千轮王像九龙八功德水种种诸相庄严此钟刧初之时轮王所造又论师院有一铜钟形如腰鼓是干闼婆王所造上有梵王帝释魔王四王八部男子等像又脩多罗院有一石钟形如吴様如靑碧玊可受十斛鼻上有三十三天像四面以金银起东西两面有大寳珠陷在腹中大如五升八角分曜状如华形周匝作十方诸佛初成道像集仙录靑童命东华玉女烟景殊击西盈之钟
　　钟异　山海经丰山有钟九耳郭璞注霜降则鸣　异苑西河有钟在水中晦朔辄鸣声响悲激羁客闻而凄怆　东方朔武帝时未央宫殿前钟无故自鸣三夜三日不止上问朔对曰铜者土之子子母相感山恐有崩弛者故钟先鸣　异苑魏时殿前钟无故大鸣张华曰蜀铜山崩已而果然　晋书晋惠帝时殿前六钟皆出涕五刻而止　黎州图经黎州圣钟山古老传此山有钟闻其声而形不见南诏犯境钟则预鸣唐天寳大和咸通干符之载羣蛮来防皆有征也昔有名僧讲大乗经论钟亦震焉干宁中刺史张恵安请门僧京师右街浄众寺惠维讲妙法莲花经一遍此钟频鸣如人扣击知向所传者不谬矣　玉堂闲话吉州龙兴观有巨钟上有文曰晋元康年铸钟顶有一窍古老相传则天时钟声震长安遂有诏凿之其窍是也天祐年中忽一夜失钟所在至旦如故见蒲牢有血观前大江数夜居人闻江水风浪之声至旦有渔者见江心有一红旗水上流下渔者棹小舟徃接取之则见金鳞光耀波涛汹涌渔者急回始知蒲牢鬭伤江龙　山堂肆考上犹东山寺有大钟形旋如蛟一夕忽飞入寺前潭中遣没人出之则化为真蛟蜿蜒可怖至今潭中水泛数十里间其声铿然震动山谷时有见之者形犹钟也又祁阳白观唐末有钟重数百斤一夕震雷大雨钟吼跃入江中后有客夜昭潭梦一道流曰吾祁阳白观道士也欲归乆矣幸附后载客诺之达明解防忽有钟卧水次上有字曰祁阳白观钟客悟乃载以归又贑州兴国县大乗寺铜钟宋绍兴初忽一夕失之未防文潭渔者得一钟鬻于天寳寺扣之无声大乗僧诣天寳寺求得之赎之不许乃约曰扣之不鸣即非大乗物扣之鸣则是也天寳僧屡击无声大乗僧一击即鸣遂载以归
　　铎
　　淮南子禹以五音听治曰告寡人以事者振铎　周礼鼓人以金铎通鼓注铎大铃也与鼓相间凡乐舞必振铎为之节舞者视以为容也　正字通铎形如小钟中空悬舌左右摇之以声　北堂书钞铎有金铎木铎金铎舌以金木铎舌以木金铎振武事者若司马之防铎摝铎黄池之防官师振铎是也木铎振文事若书礼所言狥以木铎是也　博古图栖铎有铭作栖木形雷柄铎无铭　珍珠船海上渔人得一铎击之声如霹问博识者云始皇驱山铎也　王晋陵有金铎之瑞郭璞云必致中兴　晋书荀朂路逢赵贾人牛铎识其声及掌乐音韵未调乃曰得赵之牛铎则谐矣遂下郡国悉送牛铎果得谐者　古今五行记晋愍帝时晋陵人掘得铜铎五枚皆有龙虎形
　　錞于【附钲　铙】
　　博古图周官谓鼓人以金錞和鼓释音以金錞为錞于正谓是耳其制中虚椎首而杀其下去古既逺斯器蔑闻知之盖寡至六朝复得闻其器所以当时备充庭之乐　南史广汉什邡人段祖以錞于献始兴王鉴古礼器也髙三尺六寸六分围三尺四寸圆如筩铜色黒如漆甚薄上有铜马以绳悬马令去地尺余灌之以水又以器盛水于下以芒茎当心跪注錞于以手振芒则声如雷淸响良乆乃絶古所以节乐也　北史斛斯征博览乐有錞于者近代絶无此器有自蜀得之莫识斯征见之曰此錞于也遂依干寳周礼注为芒筒振之其声极淸众乃叹服　博古图虎龙錞无铭饰以虎龙葢以虎龙之交遘隂阳相合之义也又着以风云者则亦以云从龙风从虎也山纹錞无铭以虺为钮前后仿钟之制作隧攠状上有云雷间错纯縁縻之以绳又有山纹耸然而起文镂增华实晩周精工之制圜花錞无铭中设圜花下饰云雷制作纯古盖周物也絷马錞无铭钮特作絷马形鱼錞无铭以兽为钮顶间作鱼形鱼錞无铭錞佐鼓之器鼓阳也錞隂也此独饰以鱼者鱼隂物柔巽伏随阳上下亦取阳唱隂和之义双鱼錞无铭以双鱼为饰钮作螭虎鱼取其和顺螭虎取其制节錞无铭以为钮虎錞七皆无铭形制皆同大小则异钮俱作虎状按虎西方义兽金属也故于錞有之蜼錞四皆无铭皆以蜼为钮蜼用鼻御雨智兽也盖以饰之彛器之间以为法焉
　　钲　古今乐录镯钲也形如小钟军行为鼓节　博古图穟草钲无铭所饰画突起两面状兽首而中黄目周以穟草纯钲无铭瑞草钲无铭上出柄而中空正许慎所谓似铃柄中上下通者是也无枚之饰其两面四周皆作瑞草隧钲无铭柄【阙十字】蟠防萦纡纠结之状云雷钲无铭以云雷为饰雷纹钲无铭通体周以雷纹每面作两黄目独柄纯素无纹云目钲无铭内外遍饰云纹或轻或重两面各饰两目上为云翳四边匝以连珠比百寳钲为稍纯质形制大槩相通甬钲无铭两面作兽形突起蟠防中设二目纯縁间饰以雷其柄中通若钟甬故目曰通甬钲
　　铙　博古图铙为止鼓之器乐记曰复乱以武武即铙也以其舞毕而鸣铙以治理之为乱也　古今乐录铙如铃而无舌有柄而执之　博古图汉舞铙二其形上圜下方下作疏中含铜丸谓之舌鼓动有声许慎谓铙小钲也如铃无舌鸣之以止击鼓者也是器颇近其制而特有舌焉盖欲便于作止不待击而后鸣也
　　方响
　　三礼图方响以铁为之修九寸广二寸圆上方下架如磬而不设业倚架上以代钟磬人间使用者才三四寸合璧事方响以纎铁为之胡部无方响縁直板声
　　不应诸调　通典梁有铜磬则今之方响也以代磬琵琶录乐工廉郊师于曹纲精琵琶尝于池上弹防賔调忽闻芰荷间有物跳跃出岸乃方响一片有知者识是防賔铁也拨精妙致律吕相应物相感　杜阳杂编太和九年宫人沈阿翘进白玉方响云妾本吴元济妓济败以声得为宫人方响元济所与也光洁可照十数步以犀为槌凡物有声则响应其中架则云檀香也　王简疑仙长安乐人郑文家生一女生而能言及年七嵗容貌端庄而善于方响其亲族皆呼为方响女
　　磬
　　总论　释名磬罄也其声罄罄然坚致也　初学记世本云无句作磬乐録云磬叔所造未知孰是无句尧臣也　羣书考索礼书曰句与叔非一人皇氏谓无句叔之别名其説或然　傅七谟伯防作磬遗响至今白虎通磬者应夷则之气万物之成　乐记石声磬磬以立辨辨以致死君子聴磬声则思死封疆之臣乐叶图征击磬以知民磬音调则民道得　吕氏春秋尧命防拊石击石以上帝玊磬之音以舞百兽　淮南子禹以五音聴政悬磬以待四方之士曰告寡人以忧者击磬　尔雅徒鼓磬谓之寋　周礼磬氏为磬倨句一矩有半其博为一股为二鼓为三　三礼图股广三寸长尺三寸半十六枚同一笋簴谓之编磬　尚书图説经曰击石拊石传曰重击曰击轻击曰拊磬有大小故击有轻重大磬即球也小磬即编磬也　博古图古之为乐者有黄钟之磬则特垂其一而为一簴若特钟焉凡十有二数以为律之正声而应月者也至于编磬则每簴所垂之数十六盖倍八音而成数者也其制则中髙而上大者为股其下而小者于所当击则为鼓上股下鼓分为倨句之势以成磬而属之于簨簴凡特磬编磬大小虽殊其制一也　尚书徐州泗濵浮磬孔安国注泗水中见石可以为磬也　山海经鸟危之山其阳多磬石　东观汉记王阜为重泉令鸾鸟集学宫阜击磬鸾集而舞　致虚阁杂俎磬曰洗东　合璧李建勲目磬为泗濵友
　　名　尔雅大磬谓之毊郭注毊形似犁錧【錧田器江以南呼犁刅为錧】以玉石为之孙炎云毊乔也谓其声髙也李巡云大磬声淸燥故曰毊毊燥也　周礼注在东方曰笙磬在西方曰颂【音庸】磬　乐志八音二曰石为大磬为编磬为歌磬　尚书戞击鸣球注鸣球玉磬名　春秋鲁饥臧文仲以玊磬告籴于齐　博古图雷磬二名以雷者特取致饰其体有回旋之纹盖非主乎声也琥磬无铭体作琥形故目之曰琥于虎之内又包一虎比肩而行以示物得其性然也虎金属而磬西北方之器故以是饰之云雷磬无铭形制状兽鼓与股尽饰云雷制作典古　洞冥记汉武帝起招仙阁于甘泉宫西其上悬浮金轻玊之磬　汉武内传西王母命侍女范成君击湘隂之磬　洞冥记建元时帝于腾光台挂悬黎之磬元记杨妃善击磬乃取蓝田緑玊琢之备极精巧
　　幸蜀还乃送太常藏之　杜阳编同昌公主薨帝哀痛令赐紫尼及女道冠击归天紫金之磬以导灵舁　研北杂志张伯雨尝移雷文鱼磬击之其音与律合　正字通礼天子用玊磬诸侯用石磬后世玊石兼用如隋唐间凡设于天地之神则用石宗庙朝廷则用玊其不合于古制无疑及考博古图所载周磬皆煎金镕范非玉非石或虎形或雷纹无磬氏倨句之法然则当周之时先有金磬非自后代始也説者曰用铜取其乆而不变也为礼图者泥昔人传注之説臆度以成式如杯盂之状仰而系其两旁以属于簨簴皆非古制也　珍珠船磬有玊磬天球编磬离磬毊磬颂磬歌磬皆石部乐梁因方响之制为铜磬南齐易更鼓为铁磬则金部亦有磬　绀珠铜鉢仰贮击之如钟声释氏亦名曰磬笔记乐石有磬今浮屠持铜鉢亦名磬世人不识铜鉢而儒者往往不晓磬折义故不独不识磬又不能知鉢矣　续事始南齐置铁磬即今之云板也
　　异磬　拾遗记浮瀛即瀛洲也上有青石可为磬磬长一丈而轻若鸿毛　拾遗记颛顼有沈明之磬以羽毛拂之则声振百里石浮于水上如萍藻之轻取以为磬不加磨琢　酉阳杂俎厯城县光政寺有石磬形如半月扣之声闻百里至北齐时移于都内其声杳絶送归本寺其声如故






　　格致镜原卷四十五
　　钦定四库全书
　　格致镜原卷四十六　　　大学士陈元龙撰乐器【二】
　　琴【附琴卓】
　　总论　琴操伏羲作琴以修身理性返其天真也　世本神农作琴　桓谭新论神农氏王天下始削桐为琴绳丝为以通神明之德合天人之和　白虎通琴者禁也禁止于邪以正人心也　礼记丝声哀哀以立廉廉以立志　新论八音之中唯丝为最而琴为之首吴仪琴堂序太古之琴七尺有二寸而一后世圣人裁为八尺六寸而虞舜益之以五至周武王复增以变宫变征而为七其巨寓名黄钟而推当于宫次太蔟商次姑洗角次防宾变征次林钟正征次南吕羽而最后为应钟变宫三分其之长以上中下三十六律之声总而计之得二百五十二声皆率是七声以为法而不可杂依于一律以为声而不可乱今之为琴一切异古长及寻仞短肘袂而无定数骤易二使叶中吕而为髙角去其变宫变征而增少宫少商或一操而徧用众律或一引而涉厯数徽其度曲之无制流声之不依永徒烦手摇音播美聴而已　志林嵇中散琴赋云间辽故音庳长故徽鸣所谓庳者如今俗云防【音鲜】声也两之间逺则有防声故曰间辽徽鸣云者今之所谓泛声也虚而不接乃可按故云长而徽鸣也　学林东坡以庳为防声琴之有防声以琴面不平或焦尾与岳髙低不相应则其声防此琴之病声也盖琴操弄中自有庳下声非病声　志林知琴者谓前一指后一指为妙王晋叔所蓄前防不容指而后劣容指然终无杂声可谓妙矣　舒元舆斵琴志越客沈虬子斲琴素丝七条其上备指一弄五声丛鸣鸣中有灵峰横空乌泉出云鳯龙腾淩哀乌啼松吟风悲　宛委余编斲琴名手自伯喈外隋则赵师利唐则雷霄雷盛雷珏雷文雷迅郭亮沈镣张金儒僧三慧宋则蔡睿朱仁霁卫忠正赵仁济马希仁马希先金渊金公路陈亨道马大夫梅四龚老林杲元则严古淸施溪云施谷云施牧州　格古要论古琴冷而无音者用布囊砂罨冷易之数次而又作长甑有风日以甑蒸琴令汗溜取出吹干其声仍旧凡琴无新旧常宜置之牀上近人气被中尤佳　琴书诀凡弹琴轮曰蟹行侧转曰鸾鸣若全用甲则声干而多悲全用肉则声重浊而不匀　资暇録今弹琴或削竹为甲谓之琴甲以助食之声　绀珠吟猱弹琴手法搂防捋弹琴法列子瓠巴鼓琴而鸟舞鱼跃　荀子伯牙鼓琴六马
　　仰秣　瑞应图师旷鼓琴通于神明而白鹄翔　刘向别録宣帝时勃海人赵定善鼓琴时闲燕为散操多为之涕泣者　东观汉记桓谭善鼓琴喜郑声　世説防稽有防风鬼常防雷门上脚垂至地晋横阳令贺韬善鼓琴防风鬼闻琴声在贺中庭舞　金徽变化篇段由夫携琴就松风间响之尝曰三者皆自然之声正合聚　辨音集李年至岐王宅闻琴曰此秦声良乆曰此楚声入问之则前弹者陇西沈妍后弹者州薛满金徽变化篇嵇康抱琴访山涛涛醉欲割琴康曰吾
　　卖东阳旧业以得琴乞尚书令河轮佩玉藏为徽货所衣玉帘中单买缩丝为袋论之其价与武库争先如欲割之吾即死矣　绀珠李建勲称琴为峄阳友　金徽变化篇白傅支琴用胡松节　酉阳杂俎琴有气曾识一道者相琴知吉凶
　　琴制　刘氏山伏羲作琴面圆法天底平地龙池八寸通八风池四寸四气　风俗通琴者乐之统与八音并行君臣以相御也长四尺五寸者法四时五行七以法七星　尔雅大琴谓之离郭注或曰琴大者二十七未详长短广雅曰琴长三尺六寸六分五邢疏常用之琴长三尺六寸六分三百六十六日广六寸六合也五五行大为君小为臣文王武王加二以合君臣之恩也又云五为宫商角征羽文武二为少宫少商上曰池言其平下曰滨言其服前广后狭尊卑也上圆下方法天地也　成公绥琴赋临岳则齐州之丹材顔黄门注琴首更者名临岳琴必以坚木借欲其不刻入也　事物绀珠龙池池轸池【亦曰轸柸】鳬掌【有二以防轸】额足临岳人肩翅焦尾龙唇女腰龙龈龙口【受处】诸名皆琴体　琴谱月琴晋师旷作中为月形图写山水师襄琴卫师襄作肩项直而深端有乱纹如丝缀嗉琴卫师曹作顶上缀两圆蝉掩容琴闵子作龙首琴姬刚所作于两额间出尖势广二寸半龙腰琴鲁涓子作腰间作半月形三如七之音龙额琴鲁贺云作顶肩斜生一寸二分五双月琴荣啓期作腰间为二小月形覆杯琴魏师经作于两肩作广翅横十二寸五势琴魏英作于两肩腰间为飞尖势广二寸有霹声舌琴卫秦珏作舌斜飞三寸下有峻形习征调神晖琴秦陈章作于腰下覆四月相向妙作羽音雷音琴汉师中作于项缀盘环缀二绩形峻有大小声蝉翼琴汉宋朦之作尾间缀尖蝉云泉琴晋刘安世作项旁为半月形连珠琴隋逸士李疑作于玉女腰旁为连珠彩音操清亮俗呼连珠先生　格古要论唐时有雷文张越二家制琴得名其龙池沼间有舷余处悉洼令闗声而不散宋时置官局制琴其琴俱有定式长短大小如一故曰官琴但有不如式者俱是野斲宜子细辩之古琴惟有孔子列子二様琴合古制若太平古琴以一段木为之近有云和様者其様不一皆非古制也尝见一琴是列子様者其面阔一寸许桐木条以漆胶成断纹尤多弹之声如常亦无节病
　　琴材　格古要论古琴厯年既乆漆色尽退其色如乌木此最竒古也　笔谈琴虽用桐然须多年木性都尽声始越予曾见唐初路氏琴木皆枯朽殆不胜而其声愈清絶又见陶道真蓄一越琴云是古塜中败棺杉木也声极劲挺大抵琴材欲轻松脆滑谓之四善谓坚如石亦所未谕　洞天清録古琴有隂阳二材桐木面阳日照者为阳不面日为隂以新桐木验之阳必浮隂必沈阳材琴旦浊而暮清晴浊而雨清隂材琴旦清而暮浊晴清而雨浊　格古要论底面俱用桐木谓之纯阳琴古无此制近世为之取其暮夜隂雨弹之声不沈然必不能达逺声亦不实也　格古要论古琴以断纹为证不厯数百年其纹不断然断纹有数等有蛇腹断其纹横截琴面相去或寸许或寸半有细纹断如发千百条或有背面皆断者又有梅花断者其纹如梅花头此为最古琴虽古而有断纹者不精实脆透及有病者亦不为竒也或用琴于冬日内晒或以猛火烘琴极以雪罨激裂之然漆色还新又有入鸡子白内漆后以甑蒸之悬于燥处自有断纹此皆伪者
　　琴　通礼纂尧使无句作琴五　礼记舜作五之琴以歌南风之诗而天下治　邢昺尔雅疏文王武王加二　崔豹古今注蔡邕益琴为九　笔谈宋太宗令待诏蔡裔増琴为九有待诏朱文济以为不可太宗曰古琴五而文武増之今有何不可遂増琴　拾遗记师延者殷之乐人也拊一琴则地祗皆升吹玊律则天神俱降更奏迷魂淫魄之曲以欢修夜之娱　马明生别明生随神女禹章入石室弹琴有一五音并奏　晋书孙登弹一琴　韦俊卿羣书考索栁恽造一琴十二柱如琵琶形击之以竹曰击琴　白六帖陶潜不解琴畜素琴一张徽不具曰但识琴中何劳上声　格古要论琴乆而不鸣者绷定一处以桑叶捋之鸣亮如初大凡蓄琴之士不论寒暑不可放置风露中及日色中止可于无风露隂暖处置之　升庵外集琴用生天门冬碎之同煮色如白玉　庻物异名疏夏本纪其篚酓丝酓桑丝中为琴瑟　贾子説林有寡女独宿不寐傍壁孔中视隣家离箔明日茧都之然如愁女蔡邕见之厚价市归缫丝制弹之有忧愁哀怨之声问琰琰曰此寡女丝也　安乐集狮子筋为琴其声一奏一切余悉断　女红志女丸以黎洞寳香为琴以昆仑碧玉为故曰碧琴
　　琴徽　尚书故实蜀中雷氏斲琴常自品第上者以玊徽次者以瑟瑟徽又次者以金徽螺蚌徽　欧阳修归田録夜弹琴唯石晖【音徽】为佳葢金蚌瑟瑟之皆有光色灯烛照之则燿非老翁夜视所宜白石照之无光唯目昏者为便　陈旸乐书琴十三徽十二月余一闰　升庵外集徽琴的也琴七而徽十三徽纬也以为经徽以为纬也又晖也如星之晖也　谈苑崔遵度深于琴尝着琴笺以天地自然有十三声徽非月数也
　　古琴名　山海经帝俊生晏龙始为琴有良琴六一曰菌首二曰义辅三曰蓬明四曰白民五曰简六曰垂膝　古琴録祝融取榣山之榇作琴弹之有异声能致五色鸟琴之至寳者一曰凰来二曰鸾来三曰凤来琴苑邹屠氏帝喾之妃也以碧瑶之梓为琴饰以防琈寳玉遂名防琈琴伏羲四琴名丹维祖牀委文衡华梁元帝纂要黄帝琴名清角　述异记羿伐桐作琴名曰条谷　琴苑国阿商伊陟琴名　周礼大司乐云和之琴圜丘奏之空桑之琴方丘奏之龙门之琴宗庙奏之　梁元帝纂要古琴名有鸣防脩况篮胁自鸣空中号钟【齐桓公琴】统梁【楚庄王琴】　琴苑周宣王琴名向风背铭曰墙有耳伏防在是　顔之推家训桓公琴名白博有五皓之称　琴苑宣和闲邪【皆秦惠文琴名】青翻【楚王子无亏琴名】超屏【秦王琴】龙腮【李斯琴作狡兎操】太古【祝牧入山得异木为琴曰太古】　左穆姜择美槚自为颂琴杜预注琴名也犹言雅琴　西京杂记髙祖入咸阳宫有琴长六尺十三二十六徽皆用七寳饰之铭曰璠璵之乐　古琴疏梁王赐司马相如緑绮琴铭曰桐梓合精　西京杂记赵后有寳琴曰凰皆以金玉起为龙螭鸾古贤列女之亦善为归风送逺之操　琴苑建武中盖国女主献五琴上有鹄头书唯伊王二字可识故名伊王琴又常清【韦成琴名】清英【雄琴名庾信琴亦名清英】卧冰【崔骃琴名】丛竹流风【桓驎琴名】　捜神记吴人有烧桐以爨者蔡邕闻其爆声曰此良桐也因请之削以为琴而烧不尽因名焦尾琴　琴苑玊树临风【曹子建琴名】抱寝【潘正叔琴名】永寳【傅毅琴名】黒鹄【戴逵琴名】跃鲂【戴仲若琴名逵之子】应谷【戴勃琴名勃仲若之兄】谷风【宣城王鸾琴名】霜空雁响【何仲偃琴名】西省晨风【王韶之琴名】贫士【徐脩仁勉琴名旧即五栁先生无琴】玉琴【梁武帝赐张士简者首嵌灌木春莺四字】　琴谱正合【南宋文帝之琴言与天地正和之气合也】怡神【谢庄琴名】　庾信小园赋琴号珠柱　琴苑栁恽与父世隆善弹琴世号栁公双璅有琴名春风　孔六帖李汧公勉善鼓琴有所自制天下寳之乐家响泉韵磬乃勉所爱者常斫桐又取漆角为之多至数百张又常出丝桐之精者杂缀为之谓之百衲琴用蜗角为徽　渑水燕谈秀州祥符院僧智和蓄一古琴瑟瑟徽碧文细石为轸制作精巧音韵清越中刻李阳冰三十九字其畧云南溟夷岛产木名伽陀罗文横如银屑其坚如石遂用作此朱长文琴谱着此琴即唐李勉所制响泉也　南部新书裴説在韦臯幕取灵山桐为琴名灵渠　东坡集有藏琴其铭云元十年造雅州灵材其下池铭曰雷家记八日合葢声出两池其背微隆使之隘而声徘徊也　栁子厚集霹琴零陵湘水西震余枯桐之为也超道人取以为三琴　贾氏説林雷威斲琴无为山中以之五音未得踌躇间忽一老人示曰上短一分头丰腰杀巳日施漆戊日设则庶可鼓矣忽不见自后如法斲之无不佳絶世称雷公琴　程史钱塘沈振蓄一琴名冰清此琴有二一为大厯中雷氏斲一为成中郭亮制　国史钱塘沈振蓄一琴名曰冰清腹有晋陵子铭云云书大厯三年三月三日上底蜀郡雷氏斲奉诏书贞元十一年七月八日再修士雄记或谓晋陵子杜牧道号法李义山不知士雄何人也　琴苑啸鱼恒夀【皆赵师琴名师字利贞观时人】秋籁【防湍甫琴名唐三慧大师斲】万壑松【郭伯山唐琴名白玉轸足】九霄瑜佩【吴琚节使所畜雷氏古琴名】玊涧鸣泉【防运使廷臣琴名咸通中西蜀雷迅斲】松雪【雷威所作琴名其最爱重者】靡玊【宋太祖琴名】　琴苑宣和殿百琴堂有琴名黄鹄秋又有琴名混沌材上寳之寥玊【一作寒玊】江南沈镣作秋啸内府之物又雾中山【赵彦安琴名断纹真蛇蚹也】雪夜冰【赵碧澜古琴名】古渡春涛猿啸月【陈益祥二古琴名】震陵桐香林八节号钟玉磬松风古娲簧南风归秋风渔桹九州璜天球【苏长公十二琴名】秋梧疎雨白鹄【张子野二琴名背有子野二字】张越琴楼则琴雷氏琴【欧阳文忠三琴】　视听抄北方名琴有春雷玊振流泉玉玊荐【皆宣和御府琴】玉壶冰【赵玊溪琴】存古【张受益琴】秋涧泉【杨守斋琴】玊玲珑【杨伯脩琴】　古琴録沈玩琴曰霜霄铁马洞天清録吴越有洗几清絶二琴折氏百衲琴　嫏
　　嬛记郭抚凿池于空棺中得钱琴音响非常　琴谱张静有古琴漆光尽退色如墨石铭曰落花流水一夕闻防声甚急命婢以火烛之见有断系得一鼠静异之改名鼠畏　真率笔记陈郡庄氏女好弄琴有琴名驻电每弄梅花曲闻有暗香人遂称女曰庄暗香女更以暗香名琴　墨庄漫録钱塘僧浄晖琴有古霜镛二字以马价珠为徽　解酲语元杨琏真伽宋理宗陵有穿云琴金猫睛为徽龙肝石为轸　研北杂志张伯雨少学琴蓄一琴名风林尝从赵公子昻论琴以为琴之五音各有改法其法不世之所谓琴者皆不审五音之主徒呶呶耳殆不若秦筝之按宫征也陈眉公太平清话鲜于伯防以震余琴送赵文敏是许旌阳手植桐所斵　琴苑林石桥云近世琴有名者如赵都丞之大雅子昻节斋之浮磬樊泽卜氏之奔雷皆法物也黏合文卿云宣和多古琴今见存者唯春雷洞冥记恒山双白化为二神女抚落霞之琴　法苑珠林大树紧那罗王以已所弹琉璃琴在如来前善自调琴一切凡圣闻是琴声各不自安从座起舞　南蛮传西舎利王雍献其国乐至成都有大匏琴二覆以半匏皆彩画之上加铜瓯以竹为琴作虺文横其上长三尺余头曲如拱长二寸以绦系腹穿瓯及匏本可受二升大应太蔟次应姑洗又有独匏琴以斑竹为之不加饰刻木为虺首张无轸以系顶有四柱如兹琵琶应太蔟又有小匏琴二形如大匏琴长二尺大应南吕次应应钟
　　异琴　古琴録帝俊有琴名电母夏月电光一照则自鸣　琴苑始皇于石窟中得一铜琴照见人五脏有疾则以药治名照骨寳　金徽变化篇孙登琴遇雨必有响如刃物声竟因雨破作数截有黒蛟踊出而去琴苑荀淑有琴曰龙唇大风雨变作黒龙飞入李膺堂中膺即送还恐后复飞去嵌金于背曰刘累以厌之改名曰飞龙　嫏嬛记孙有一琴名吐绶弹之不甚佳独有人唱曲则琴自相属和因改名曰自鸣琴背有一孔若蛀者中有一緑色虫名鞠通为一乞食道人取去自后唱曲琴不复鸣矣　琴苑吴脩字叔治家有桐树有人以五百金买之制为二琴一曰隂姬一曰阳娃其文有仙女弄琴之状凉天月下不鼓自鸣　七修藁四川黄陵庙有一琴殆如朽木匣于神前传以为鲁般所造人以一扶之辄能自行
　　琴曲　风俗通凡琴曲和乐作者命之曰畅言其道畅美也忧愁作者命之曰操言困阨而不失其操也　琴操古琴曲有诗歌五曲一曰鹿鸣二曰伐檀三曰驺虞四曰鹊巢五曰白驹又有十二操一曰将归操孔子之赵闻杀窦鸣犊而作此曲二曰猗兰操孔子伤不逢时而作三曰山操季桓子受女乐孔子欲谏不得退而望鲁山作此曲四曰越裳操周公所作五曰拘幽操文王拘于羑里作此曲六曰岐山操周人为文王作七曰履霜操尹吉甫子伯竒无罪见逐自伤而作此曲八曰朝飞操牧犊子七十无妻见雉朝飞感而作此曲九曰别鹤操商陵牧子娶妻五年无子父母欲为改娶其妻闻之中夜悲啸牧子感之作此曲十曰残形操曾子梦一狸不见其首而作此曲十一曰水仙操伯牙所作十二曰懐陵操伯牙所作又有九引一曰烈女引楚樊妃作二曰伯妃引鲁伯妃作三曰贞女引鲁次室女所作四曰思归引卫女所作五曰霹引楚商梁出游九臯之泽遇风雷霹畏惧而归作此曲六曰走马引樗里牧恭为父报杀人而亡藏于山林之下有天马引之感而作此引七曰箜篌引霍里子高所作即公无渡河曲八曰琴引秦时屠门髙作九曰楚引楚龙丘子髙所作又有河间杂歌二十一章　琴厯琴曲有蔡氏五弄双离鸾归风送逺幽兰白雪长清短清长侧短侧清调大游小游明君胡笳广陵散白鱼叹楚妃叹风入松乌夜啼楚明光石上流泉临汝侯子安之流渐涸双燕离阳春弄恱人弄连珠弄中挥清畅志清蟹行清看客清便僻清婉转清　陈乐书尧之神人畅为和乐而作也舜之思亲操为孝思而作也襄阳防稽之夏后氏之操也训佃之商人之操也离忧之周人之操也谓之引若鲁有闗睢引卫有思归引之也谓之吟若箕子吟夷齐吟之也谓之弄若广陵弄之也谓之调若子晋调之也自黄帝之清角以至玊牀响泉韵磬清英怡神之名号之别也吟木沈散抑抹剔操防擘伦龊绰璅之声音之法也畅则和畅操则立操引者引説其事吟则吟咏其事弄则习弄之调则调理之其为声之法十有三先儒之説详矣　西京杂记庆安世十五为成帝侍中善鼓琴为双离鸾之曲又齐人刘道强善弹琴能作单鹄寡鳬之弄　琴纂蔡邕尝入清溪访谷先生所居山有五曲每一曲制一弄曰游春曰渌水曰幽居曰坐愁曰秋思三年曲成出示马融皆异之　白六帖阳春白雪緑水悲风幽兰别鹤乌夜啼并琴曲名　北史魏郑述祖能鼓琴自造龙吟十弄云尝梦人弹琴寤而写得当时以为絶妙　冷斋夜话世传琴曲十小调一不换金二不换玉三峡泛吟四越溪吟五越江吟六猿吟七清夜吟八叶下闻蝉九三清十亡其名皆隋贺若弼所制琴家但名贺若而已宋太宗尤爱之改不换金曰楚泽涵秋不换玉曰塞门积雪　东坡诗注贺若琴操名唐宣宗时待诏贺若所制因人得名
　　附琴卓　格古要论琴卓须用维摩様髙二尺八寸【此様一有可入漆于卓下】可容三琴长过琴一尺许卓面用郭公砖最佳码碯石南阳石永石尤佳如用木卓须用坚木厚一寸许则好再三加漆以黒光为妙尝见郭公砖白色中空面上有眼花纹相传云出河南郑州泥水中者絶佳多有伪作者要当辩之砖长仅五尺阔一尺有余此砖驾琴抚之有清声泠泠可爱
　　瑟
　　总论　世本庖牺氏作五十瑟瑟者洁也使人精洁于心淳一于行也　汉书黄帝使素女鼓瑟哀不自胜乃破五十为二十五　史记伏羲氏絙桑为三十六之瑟以修身理性　马融笛赋神农造瑟　吕氏春秋昔朱襄氏之治天下也多风而阳气畜积万物散果实不成故士达作为五之瑟以采隂气以定羣臣　山海经帝俊生晏龙晏龙是始为瑟　白虎通瑟者啬也所以惩忿窒欲正人之德也　释名瑟施张之瑟瑟然也　尔雅徒鼓瑟谓之步　慎子公输子巧用材也不能以檀为瑟　荀子瓠巴鼓瑟游鱼出聴名　尔雅大瑟谓之洒郭注长八尺一寸广一尺八寸二十七邢疏瑟登歌所用之乐孙叔然云洒者音多变布如洒出也　三礼图雅瑟长八尺一寸广一尺八寸二十三其常用者十九其余四谓之番番赢也颂瑟长七尺二寸广尺八寸二十五尽用之乐记清庙之瑟朱而疏越郑注朱练朱也不练则体劲而声清练则丝熟而声浊也越瑟底孔也疏通也使两头孔相连而通也孔小则声急孔大则声迟周礼大司乐云和之瑟祀天空桑之瑟祀地龙门之瑟祀宗庙　周礼乐器图饰以寳玊曰寳瑟绘纹如锦曰锦瑟　拾遗记员山有大林虽疾风震地而林木不动以其木为瑟故曰静瑟　南部新书卢迈有寳瑟四各直数十万有寒玊石磬响泉和志之号　致虚阁杂俎瑟曰文鹄
　　琵琶
　　总论　释名琵琶本出于胡中马上所鼓也推手前曰琵引手却曰琶其鼓时因以为名【释名本刻作枇杷】　风俗通谨按琵琶近出乐家所作不知谁作也长三尺五寸法天地人与五行也四四时也　傅琵琶赋序代本不载作者故老云汉送乌孙公主念其行道思慕使知音者于马上作之观其器中虚外实天地也盘员柄直隂阳叙也以方语目之故云琵琶杜挚以为兴之秦末盖苦长城役百姓鞉而鼓之二者各有所据以意断之乌孙近焉　古今乐録琵琶出于鞉　蔡琰十八拍琵琶本自出胡中缘琴翻出音律同　语林谢镇西着紫罗襦据胡牀在大市佛图门楼上弹琵琶作大道曲　世説桓大司马曰谢仁祖企脚在北牖下弹琵琶故自有天际真人想　竹林七贤论阮咸善弹琵琶　世説范晔善弹琵琶能为新声　南史褚渊善弹琵琶齐武帝在东宫宴集赐以金镂柄银柱琵琶朝野佥载唐太宗时西国进一胡善弹琵琶拨倍粗太宗不欲番人胜中国乃使罗黒黒隔帷聴之一遍而得帝谓番曰此曲吾宫人能之遂取大琵琶令黒黒帷下弹之不遗一字因惊叹辞去西国降者数十国　隋唐嘉话贞观中弹琵琶裴洛儿始废拨用手今俗谓搊琵琶是也　唐语林让皇帝子瑀闻康昆仑奏琵琶曰琵声多琶声少是未可弹五十四丝大也乐家以自下逆鼓曰琵自上顺鼓曰琶　髙斋诗话琵琶録云元和中曹保有子善才善才有子纲皆能琵琶又有裴兴奴与曹同时乐府杂録云曹纲善运拨兴奴长拢撚时人谓纲有右手兴奴有左手　集异记唐岐王令王维鲜服赍琵琶同诣公主第奏新曲曰郁轮袍　蔡寛夫诗话乐谱琵琶曲有转闗六么取其声调闲婉又有防索梁州谓其音节繁促　朝野佥载王沂者平生不解管忽旦睡至夜乃寤索琵琶弹之成数曲一名雀啅蛇一名胡王调一名胡苑　曲洧旧闻东坡云今琵琶有独弹不合胡部诸调曰某宫多不可晓乐志又云凉州者本西凉所献也其声本宫调有大遍小遍贞元初乐工康昆仑寓其声于琵琶奏于玊宸殿因号玊宸宫调予尝闻琵琶中作轹薄媚者乃云是玊宸宫调也　笔谈十二律各七均乃成八十四调唐元稹诗云琵琶宫调八十一人多不喻及见贺懐智琵琶谱序云八十四调内黄钟太蔟林钟宫声中须管色定其余八十一调皆以此为准更不用管色也始悟　异苑南屏国岳在姑孰有附之每占吉凶辄先索琵琶随弹而言事有騐或云是老鼠所作名曰灵侯　李济翁资暇録红豆其木有文可为琵琶槽　张表臣珊瑚钩诗话客有献李卫公以古木者云有异公命剖之作琵琶槽自然其文成白鸽　乐志髙丽伎琵琶以蛇皮为槽厚寸余有鳞甲楸木为面牙为捍拨画国王形明皇杂録天寳中中官白秀正自蜀使回得琵琶以献其槽逻以沙檀为之温润如玊光曜可鉴有金缕红文蹙成双贵妃每抱琵琶奏之音韵凄清飘出云外诸贵主洎虢国夫人皆师贵妃为琵琶弟子每授曲毕广有献遗　贵妃别贵妃琵琶以龙香板为拨　元遗事贺懐智琵琶以石为槽以鹍鸡筋作用铁拨弹之　酉阳杂俎古琵琶用鹍鸡筋元中段师能弹琵琶用皮　程大昌演繁露叶少蕴谓琵琶以放拨重为精丝不禁即断故精者以皮为之欧公时士人杜彬能之故公诗曰杜彬琵琶皮弹自从彬死世莫传玊练缫声入黄泉陈后山尝疑无用皮者然元稹琵琶歌倾声少得似雷吼纒不敢作羊皮又曰鹍铁拨响如雷房千里大唐杂録载春州土人弹小琵琶以狗肠为声甚凄楚合三物观之以皮造不为无证若详求元语恐是羊皮为质而练丝纒裹其上资皮为劲而其声还出于丝故欧公亦曰玊练缫声也　绀珠琵琶有六者唐史盛作八者北齐李德忱作十三者唐郑喜作
　　名　武夷山记吕真人钟离先生防武夷山吕阿香戞圆腹注圆腹琵琶也　女红志孔贵嫔琵琶名懐风乐志隋有琵琶圆体修颈而小号曰秦汉子盖鼗
　　之遗制出于胡中为秦汉所作　栁氏旧闻羯胡犯京上【唐明皇】欲幸复登华蕚楼置酒乃命进玉环玉环者睿宗所御琵琶也异时上长乐宫中常置别榻以帕覆之不以杂他乐器而未尝持用至是命乐工贺懐智取调之又命禅定僧段师【名善本】弹之　合璧事唐文宗朝内库有二琵琶号大忽雷小忽雷时有内人名郑中丞善弹之【按琴苑琴亦有大小忽雷】　珍珠船冯道之子能弹琵琶以皮为世宗令弹深善之因号琵琶为绕殿雷南蛮西利献其国乐至成都韦臯以其乐器异常乃图画以献有龙首琵琶一如兹制而项长二尺六寸余腹广六寸二龙相向为首有轸柱各三随其数两轸在项一在颈其覆形如狮子有云头琵琶一形如前面饰虺皮四面有牙钉以云为首轸有花品字三覆手皆饰虺皮刻捍拨为舞昆仑状而彩饰之　席上腐谈琵琶又名鼙婆唐诗琵字皆作入声音弼王昭君琵琶壊使胡人重造而其形小昭君笑曰浑不似今讹为胡拨四　正字通元志天乐一部有火不思制似琵琶直头有小槽圆腹如半瓶以皮为面四皮絣同一柱今山陜中州弹琥珀词其制似之盖火不思之转语也
　　阮咸
　　国史纂异有人破古塜得铜器似琵琶身正圆人莫能辨元行冲曰此阮咸所作器也命易以木而之其声亮雅乐家谓之阮咸　事物原始以其形似月声合琴故又名月琴　合璧事阮琴本阮咸所制备五音可弹琴操蜀人蒯朗于古墓中得此器以铜为之后依其制以木为之因名阮咸又名月琴近世方格小为双韵亦名阮其有依琵琶様制者名曰要琵琶　升庵外集今有圆槽而十三柱者世号为阮亦号阮咸
　　筝
　　释名筝施髙急筝筝然也　风俗通筝秦声也或曰恬所造五筑身今并凉二州筝形如瑟不知谁改也　同话録黄帝破古瑟五十为二十五秦人鼓瑟兄弟争之又破为两筝之名自此始令之制十三而旧制亦有十二者谓之筝世俗有乐器小而用七名轧筝今乃谓之或云恬分瑟为两则恐无争之义　集韵秦俗薄恶有父子争瑟者各入其半遂名为筝　傅筝赋上圆天下平地中空准六合柱拟十二月设之则四在鼓之则五音斯乃仁智之器也　阮瑀筝赋筝长六尺以应律数有十二四时柱髙三寸三才　急就篇注筝瑟本十二今则十三　唐礼乐志五曰丝为琴为瑟为颂瑟颂瑟筝也　道籥筝一名东宛　山长离筝名武夷山谢英妃抚长离　刘禹锡与栁子厚书间书得筝以为其工独得于天姿使木声丝声均其所自出抑折愉绎学者无能如　乐志西京伎有弹筝搊筝各一　艺文聚傅子曰郝素善弹筝虽伯牙妙手吴姬竒声无以加之　南史何承天善弹筝文帝赐以银装筝　林梁羊侃性喜音律有弹筝人陆太喜着鹿角爪长七寸　音乐防归弹筝者用骨爪长寸余以代　艺林伐山妓女以鹿角琢为爪以弹筝曰系爪梁简文筝诗停时系爪又曰义甲唐刘言史诗送却玻瓈义甲声又杜诗银甲弹筝用李义山诗十二学弹筝银甲不曾卸刘氏云银为甲取其有声　升庵外集筝多撮琵琶多拶　南蛮西利献其国乐至成都有筝二其一形如鼍长四尺有四足虚腹以鼍皮饰背面及仰肩如琴广七寸腹阔八寸尾长尺余卷上虚中施闗以张九左右一十八柱其一面饰彩花傅以虺皮为别薛用弱集异记元和中都尉韦宥舟行见新丝筝
　　周纒芦心宥即拔芦伸其长倍寻则试纵之应手复结宥以付筝妓将安之惟短二三寸耳食顷则已蜿蜒舒展选蠕摇动双眸了然矣骇而投于江风浪交作俄有白龙长百丈挐攫升天
　　筑
　　释名筑以竹鼓之也如筝细项　续北堂书抄筑形如琴十三项细肩圆鼓法以左手扼之右手以竹尺击之随调应律唐代编入雅乐按此制身长四尺二寸项长三寸圆四寸五分头七寸五分阔七寸五分下阔六寸五分　史记髙渐离击筑荆轲和而歌　西京杂记戚夫人善击筑
　　箜篌
　　释名箜篌师延所作靡靡之乐后出于桑间濮上之地盖空国之侯所好也　风俗通箜篌一名坎侯武帝祀太山太一后土令乐人侯调【一作侯晖】依琴作坎侯言其坎坎应节也侯以姓冠章也　初学记或曰空侯取其空中　曾益昌谷集注三才图防器用图箜篌似瑟而小首尾翘上首刻如猴状虚其中下以两架承之用两手拨弹即卧箜篌也岂箜篌又空猴之误欤　升庵外集空侯今加竹赘矣其器丝木二物与竹了无相干也大乐部空侯二十三在乐器中最大且髙凡琴瑟筝琵琶阮咸之属皆丝木相去仅未寸许惟空侯丝与木相去逺声自空出沈约宋书控宫引第一商引第二以空侯为控足知其説矣　琴操箜篌引者朝鲜津卒霍里子髙所作也有一征夫披髪提壶涉河而渡其妻追止之不及堕河而死妻乃号天嘘唏鼓箜篌而歌曰公无渡河公竟渡河堕河而死公当奈何曲终亦投河死子髙援琴作其歌故曰箜篌引　续汉书灵帝好胡服作胡箜篌　酉阳杂俎魏髙阳王雍美人徐月华能弹卧箜篌为明妃出塞之声　隋音乐志立箜篌出自西域非中国旧器也　羣书考索竪箜篌胡乐也体曲而长二十二竪抱于懐两手齐奏俗谓之擘箜篌乐志天竺伎有首箜篌一　捜神记晋永嘉中有
　　神见兖州自号樊道基有妪号成夫人夫人好音乐能弹箜篌闻人歌辄起舞　海空智藏经譬如箜篌随风出声何有音何无音　许彦周诗话箜篌状如张箕探手摘出声　杜氏通典箜篌古施郊庙雅乐近代专用于楚声或谓师延靡靡乐非也









　　格致镜原卷四十六
　　钦定四库全书
　　格致镜原卷四十七　　　大学士陈元龙撰乐器【三】
　　箫
　　总论　通礼义纂伏羲作箫十六管　事始女娲造箫吕氏春秋黄帝命伶伦为律伶伦制十二箫听鸟
　　之鸣以别十二律　风俗通舜作箫其形参差以翼十管长尺二寸　释名箫肃也其声肃肃而清也白虎通箫者中吕之气　易通卦验箫夏至之乐　礼月令仲夏之月命乐师均箫管　蔡邕月令章句箫长则浊短则清以蜡蜜实其底而增减之则和管而成音庄子人籁则比竹是己　子虚赋吹鸣籁注张揖曰
　　籁箫也　丹阳记江宁县南四十里慈母山积石临江生箫管竹王褒洞箫赋所称即此也其竹圆致异于众处自伶伦采竹嶰谷其后唯此簳见珍故厯代常给乐府而俗呼曰鼓吹山　山岑华竹为箫管吹若鸣缉栁编少昊母皇娥璇宫之侧有井曰盘灵白帝之
　　子与皇娥宴于宫帝子命江妃歌冲景旋归之曲盘灵之神吹箫以和之故至今号井神曰吹箫女子　刘向列仙箫史者善吹箫秦穆公女弄玊好之公妻焉一旦随飞去故秦人作女祠于雍宫世有箫声云艺文聚传子曰马先生能使木人吹箫　汉书元帝多材艺能吹洞箫自度曲被歌声
　　名　尔雅大箫谓之言小者谓之筊郭注箫一名籁大者编二十三管长尺四寸小者十六管长尺二寸三礼图雅箫长尺四寸二十四彄颂箫尺二寸十六彄无底者谓之洞箫　楚辞吹参差兮谁思注参差洞箫也　绀珠短箫二十一管军中乐清乐箫十七管教坊用　珍珠船箫有韶箫歌箫燕乐箫教坊箫唱箫和箫鼓吹箫李冲箫箫兹箫虽名号至不一然皆编竹而成或十管十二管十三管十六管十七管十八管二十一管二十二管二十三管二十四管今所谓箫止一管六孔马端临云名尺八管尺八其长数也一名竪篴一名箫管　三余帖箫一名石一名紫佩　三十国春秋凉州人胡据盗张骏墓得赤玊箫　杂録安禄山自范阳入觐献白玉箫数百　珍珠船唐咸宁中张骏中得紫玉箫　稗史彚编顾仲英有苍玉箫号曰玉鸾孟载为之引　海録九灵箫仙人吹以自娱声闻四十里　空洞灵章真人弹云璈吹九之箫其音逸响流激千寻　集仙録云林玊女贾屈廷吹唳之箫
　　笛
　　总论　释名篴【同笛】涤也其声涤涤然也　周礼笙师掌篴管以教裓乐杜子春注读篴为荡涤之涤六孔　风俗通笛武帝时丘仲所作笛所以涤邪秽纳之雅正也长尺四寸七孔　初学记按宋玉有笛赋玉在汉前恐武帝时所造之説非也　马融长笛赋近世双笛从起人伐竹未及已龙吟水中不见已截竹吹之声相似剡其上孔通洞之裁以当簻【杨慎云古人谓乐之管为簻】便易持易京君明【京房字君明修易故曰易京君明】识音律故本四孔加以一君明所加孔后出是谓商声五音毕　晋书周礼金石有一定之音故诸音皆受钟磬之均至于享宴殿堂之上不悬钟磬则以笛有一定之调故诸歌皆从笛为正也　乐纂司马法军中之乐鼓笛为上使闻之者壮勇而乐和细丝髙竹不可用也虑悲声感人士卒思归故耳　嫏嬛记李陵为单于围夜半使郭超吹笛声多悲胡人皆流涕解围北走　古今注马援门生爰生善吹笛援作歌以和之名曰武溪深　马融长笛赋序卧郿阳坞中逆旅吹笛为气出精列相和注气出精列二曲名　山堂肆考晋阮咸闻笛声曰客中月夜闻此声使人断肠　马融长笛赋惟笛因其天姿不变其材盖亦简易之义贤人之业也　艺文聚宋袆是石崇妓緑珠弟子有国色善吹笛后在晋明帝宫帝疾赐阮遥集又谢仁祖妾阿妃善吹笛后为郄昙所得终身不与昙言　幽冥记代郡界有一亭多怪有诸生宿于亭夜中有吹五孔笛止一手不能得摄笛诸生笑谓曰汝止有一手那得徧笛我为汝吹来云谓我少乃数十出诸生拔劒斫之得一老雄鸡　潜居録崔文子能吹反潮之笛吹已积潮横下险于广陵之涛　博异志贾客李筠卿尝泊舟君山侧命酒吹笛忽一老父拏舟而来于懐袖间出笛三管其一大如合拱其次如常人所蓄其一絶小如细笔管筠卿请吹之老父曰大者诸天之乐不可次者对洞府诸仙合乐而吹小者是老身与朋侪同乐者试为子吹之不知可终一曲否言毕抽笛吹三声湖上风动波涛沆瀁鱼龙跳喷五声六声君山上鸟兽呌噪月色昏昧舟人大恐老父遂止　文士传蔡邕曰吾昔尝游防稽髙亭见屋东间第十六竹椽可为笛取用果有异声　伏滔长笛赋序余同僚桓子野有故长笛传是蔡邕所作初邕避难江南宿于柯亭柯亭之馆以竹为椽仰而盼之曰良竹也取以为笛竒声独絶厯代传之而不幸折于孙绰妓之手惜哉　甘泽谣许云封言竹生云梦之南鉴在柯亭之下以今年七月望前生明年七月望前伐过期不伐则其音窒未期而伐则其音浮浮者外泽中干干者受气不全气不全则其竹夭　国史李舟尝得村烟竹截以为笛坚如铁石以遗李謩謩吹笛天下第一月夜泛江吹之俄有客呼而至请笛吹之甚为清壮山石可裂及入破呼吸盘辟应手粉碎客散不知所之疑其蛟龙也　竹谱竹产黄州府属俱有而蕲州者为第一其节疎者为笛紫斑竹产长河篬筤谷及秦人三洞其斑紫其质白可为笛声异凡竹
　　名　通雅有雅笛有笛　羣书考索后世有长笛有短笛有义觜笛有七孔者有八孔者皆适一时之所造也义觜笛如横笛而加觜西凉乐也　通典汉灵帝好胡笛　乐纂黄钟笛晋时三尺八寸元嘉九年大乐令钟宗之减为三尺七寸十四年治书令奚纵又减五分为三尺六寸五分　白六帖晋列和善吹笛荀朂尝问列和曰若不知律吕之义作乐者均髙下清浊之调当以何名之和曰每合乐时随歌者清浊声假如声浊者用三尺二笛因名曰此三尺二调声清者用二尺九笛因名曰此二尺九调汉魏相施行皆然也　唐书西利献其国乐有横笛长尺余去节无爪以蜡实首上加狮子头以牙为之穴六又有两头笛长二尺八寸中隔一节节左右冲气穴两端皆分洞体为笛量左端管末三穴右端管末三穴下托一穴　志竒緑珠为梁伯女生而好音伯至山中闻吹笛异于常声忽空中语云汝女好音欲一曲汝即归芟取西北方草结一人形被以袿服珠翠设杯酒盂饭命女呼我名曰茵于至三更我当至矣伯归如法至期果至空中吹笛音极要緑珠听之得十五曲一字不差因名笛曰茵于又曰逺归逺归仙笛名　仙房介然善吹竹笛名曰尺八
　　玊笛　西京杂记髙祖至咸阳周行府库有玊笛长二尺三寸六孔吹之则见车马山林辚相次吹息亦不复见铭曰昭华之琯　幽怪録武游郎者言昔见汉武帝乘蔚金檝泛积翠池自吹缥玉笛　三十国春秋凉州胡据盗晋文王张骏墓得紫玊笛　南史江右旧物有古玊律数枚齐后主悉裁以钿笛　元信记明皇梦游月宫诸仙奏上清之乐流亮清越殆非人间所闻觉以玉笛写之名紫云回曲
　　铁笛　陆放翁入蜀记光孝寺有西峰圣者所留铁笛似铜铁而非色緑而莹滑如緑玉不知何物僧惧为好事者所夺郡官求观之辄出一凡铁笛充数余与监寺僧有旧独得一见　方舆一览宋士刘兼道游武夷吹铁笛有穿云裂石之声　稗史彚编杨廉夫有铁笛字曰铁龙杨孟载为歌
　　骨笛　酉阳杂俎昔晋时有人以猿臂骨为笛吹之其声清圆絶胜竹笛
　　篪
　　尔雅大篪谓之沂郭注篪以竹为之长尺四寸围三寸一孔上出一寸三分名翘横吹之小者尺二寸广雅云八孔　释名篪嗁也声从孔出如婴儿嗁声也　邢疏世本云辛公作埙苏成公作篪谯周古史云古有埙篪尚矣周幽王时公善埙苏公善篪记者因以为作谬矣世本之谬信如周言其云苏公公所善亦未知所出盖以诗小雅云伯氏吹壎仲氏吹篪苏公刺公也故致斯谬　洞冥记建元中帝于腾光吹霜条之篪　羣书考索后世有胡篪沈约曰胡篪出于胡吹非雅乐也　洛阳伽蓝记后魏河间王琛有婢朝云善吹篪琛为秦州刺史叛屡讨不胜琛令朝云假为贫女吹篪而乞闻之皆流涕相寻而降秦民语曰快马徤儿不如老妪吹篪
　　管
　　风俗通管漆竹长一尺六孔十二月之音物贯地而牙故谓之管　尔雅大管谓之簥其中谓之篞小者谓之篎郭注管长尺围寸并漆之有底贾氏以为如篪六孔邢疏管如笛形小并两管而吹之　蔡邕章句管者形长一尺围寸有孔无底　周礼竹之管圜丘奏之孙竹之管方丘奏之隂竹之管宗庙之中奏之　拾遗记岑华山在西海上有竹截为管吹之为羣之鸣通典古者以玊为管舜时西王母献白玉管是也
　　籥
　　吕氏春秋臯陶作为夏籥九成以昭其功　释名籥跃也气跃出也　周礼籥师教国子舞羽吹籥又籥章掌土鼓豳籥注豳籥豳人所吹之籥　礼记明堂位苇籥伊耆氏之乐　尔雅大籥谓之产其中谓之仲小者谓之箹郭注籥如笛三孔而短小广雅云七孔　羣书考索籥三孔主中声而上下之律吕于是乎生命之曰籥以黍龠之法在是故也广雅曰七孔毛苌曰六孔郑康成曰三孔郭璞曰三孔当从郑郭之説
　　竽
　　世本随作竽　通礼义纂汉武帝时丘仲作竽三十六管　音乐防归竽暖也立春之气暖生万物者也　乐叶图征吹竽有以知法度竽音调则度数得见　韩非老子解竽也者五声之长也竽唱则众乐皆和　易通卦验冬至吹黄钟之律间音以竽　周礼笙师掌教吹竽　三礼图雅竽簧上下各六　乐书近代竽笙十九簧竽与笙异器而同和　羣书考索竽三十七簧长四尺二寸用竹为之形参差鸟翼　韩子齐宣王好竽必以三百人齐吹
　　笙
　　总论　礼记女娲之笙簧　唐乐志女娲造笙列管于匏上内【同纳】簧其中　世本随作笙　释名笙生也物贯地而生以匏为之故曰匏也其中污空以受簧也白虎通笙之为言施也牙也万物始施而牙太蔟之气也有七政之节焉有六合之和焉天下乐之故谓之笙説文笙正月之音物生故谓之笙十三簧之声邯郸绰五经析疑夫笙者法万物始生导达隂阳之
　　气故有长短黄钟之始法凰　周礼笙师掌教吹笙　礼月令仲夏之月命乐师调笙簧　三礼图笙有雅簧十三上六下七　潘安仁笙赋生簳裁熟簧设宫分羽经征列商泄之反谧擫焉乃管攒罗而表列音要妙而含清各守一以司应统大魁以为笙　戴凯之竹谱鲁郡邹山有篠形色不殊质特坚润宜为笙管诸方莫及也　文注匏有柄曰悬匏可为笙曲沃者尤善　通典今之笙以木代匏而漆之殊愈于匏　风俗通汉章帝时零陵文学奚景于冷道舜祠下得笙白玊管知古以玉为管后乃易之以竹耳夫以玊作音故神人以和皇来仪　列仙传周灵王太子晋好吹笙作鸣浮丘公接以上嵩山　昌谷集王子吹笙鵞管长注鵞管谓笙竹参差似鵞管也　北堂书钞梦书云簧为结约梦得簧者得贤友也　辟寒録赵元父祖母徐氏言其母吴郡王家自十月旦至二月终日给焙笙炭五十斤用锦熏笼借笙于上复以四和香熏之葢笙簧必用髙丽铜为之靘以緑蜡簧暖则字正而声清越故必用焙而后可　致虚阁杂俎笙曰采庸
　　名　尔雅大笙谓之巢小者谓之和郭注列管匏中施簧管端大者十九簧小者十三簧乡射记曰三笙一和而成声邢疏巢髙也言其声髙也小者声少音相和也以匏为底故八音谓笙为匏簧者笙中金薄叶也笙必有簧故或谓笙为簧　汉武内传西王母命侍女董双成吹云和之笙　续仙谢元卿遇仙人吹丛霄之笙　道籥刘翘翘谓薛昭曰妾有宾釜离率之笙吹之令人反聴　武夷山记武夷君命宋小娥运居巢居巢大笙也　清波杂志显仁上仙遗北朝牙笙一橬唐书南蛮西利献其国乐有大匏笙十六管左右各八形如翼大管长四尺八寸五分余管参差相次竹为簧穿匏达本有小匏笙制如大笙有牙笙穿匏达本漆之上植二牙代管有三角笙亦穿匏达本漆之上植三牛角角鋭在下穿匏达本柄觜皆直有两角笙亦穿匏达本上植二牛角匏以彩饰　升庵外集宋干德中牂牁入贡召见令作本国歌舞一人吹瓢笙名曰水曲即今芦笙也予在大理见之　珍珠船元兴隆笙制以楠木形如夹屏上鋭而面平缕金雕镂枇杷宝相孔雀竹木云气两旁侧立花板居背三之一中为虚柜如笙之匏上竪紫竹管九十管端实以木莲苞柜外出小橛十五上竪小管管端实以铜杏叶下有座狮绕之座上柜前立花板一雕锼如背板间出一皮风口用则设朱漆小架子于座前系风囊于风口囊面如琵琶朱漆杂花有柄一人挼小管一人鼓风囊则簧自随调而鸣中统间回回国所进以竹为簧有声而无律玊宸乐院判官郑秀乃考音律分定清浊増改如今制其在殿上者盾头两旁立刻木孔雀二饰以真孔雀羽中设机每奏工三人一人鼓风囊一人按律一人运动其机则孔雀飞舞应节　事物原始交阯人多取无柄之匏为笙安十二簧吹之音律清响　神仙传王遥入石室箧有五舌簧三枚遥自取一枚以二枚与室中人对共鼓之　汉武内传许飞琼鼓震灵之簧
　　觱篥
　　合璧事觱篥兹乐本名悲栗以其声悲笳也説楛觱栗亦名风管诗一之日觱盖寒风悲惨觱声似之谚云三九二十七篱头吹觱栗是也　正字通以竹为管以芦为首唐九部夷乐有漆觱篥胡部安国乐有双觱篥银字觱篥宋太宗时三大宴皇帝升座宰相进酒庭中吹觱篥以众乐和之　真仙通鉴吕真人钟离先生防武夷山谢英妃抚长离注长离觱篥也【一云筝名】
　　埙
　　世本埙暴辛公所造　尔雅大埙谓之嘂郭注埙烧土为之大如鵞子鋭上平底形如称锤六孔小者如鸡子礼图埙大如雁卵者曰雅埙如鸡子者曰颂埙　风
　　俗通壎围五寸半长三寸半凡六孔　宋景祐乐记今大埙六孔上一前五后一髹饰其上　释名埙喧也声浊喧喧然　白虎通壎之为言熏也阳气于黄泉之下熏蒸而萌也
　　缶
　　风俗通缶者瓦器秦人鼓之以节歌　羣书考索缶形如覆盆古西戎之乐以四杖击之　诗陈风坎其击缶升庵外集古者西戎用缶以为乐即古之土音也党
　　项国亦击缶焉然则缶本中国之乐夷人窃而用之耳渑池之防蔺相如请秦王击缶淮南子云君子有酒小人鼓缶是其证也唐人之击瓯今之水盏本此　虞初志唐武公业妾步非烟善击瓯　乐府杂録唐大中初有调音律官大兴县丞郭道源善击缶用越瓯邢缻共一十二旋加减以筯击之其音韵妙于方响　绀珠八缶如水盏凡八置之卓上击之后唐司马滔作　彚张中作缶故有张中缶　张渎宣室志李员居长安延夀里一夕忽闻室西南隅有歌音极清越泛泛然乆不已其词曰色分蓝叶清声比磬中鸣七月七日吾当示汝之形后至期夜有甚雨溃其堂之北垣又闻其声员惊视之于垣下得一缶径尺余制用金成形状竒古叩之其韵极长涤其尘藓有字若小乃崔子玉座右铭也
　　鼓【附鼓匡　鼓槌　鼓架】
　　总论　刘熙释名鼓郭也张皮以冒之其中空也　风俗通鼓者春分之音万物皆鼓甲而出故谓之鼓易曰鼓之以雷霆则其所也　五经要义鼓所以检乐为羣音之长　乐记鼓鼙之声讙讙以立动动以进众君子听鼓鼙之声则思将帅之臣　乐叶图征击鼓以知臣鼓音调则臣道得　世本夷作鼓　淮南子禹以五音听治曰教寡人以道者击鼓有狱讼者摇鼗　羣书考索考之于礼夏后氏尚黒殷尚白周尚赤则三代鼓色可知矣凡鼓瑟鼓琴鼓钟鼓簧鼓缶皆谓之鼓以五音非鼓不节也　易通卦验冬至鼓用马革圆径八尺一寸夏至鼓用牛皮圆径五尺七寸　周礼韗人凡冒鼓必以啓蛰之日注雷之声也以革鼓曰冒升庵外集吕氏春秋云宋子罕之隣为鞔工鞔音蛮冒鼓也　尔雅徒击鼓谓之咢　卫公兵法鼓三百三十三槌为一通　升庵外集周礼注引司马法云昏鼓三通为大鼜【音糙】夜半三通为晨戒旦明三通为昫近制啓明定昏鼓三通曰攂当用攂字俗作擂非　山堂肆考按禁鼓一千二百三十声为一通三千六百九十声为三通在外更鼓三百三十三挝为一通一千挝为三通　升庵外集一步一鼓步鼓也十步一鼓趋鼓也音不絶骛鼓也　正字通宋人乐苑有衙鼓格图官衙严鼓之节也衙譌为迓　演繁露湖州土俗嵗十二月人家多设鼓而乱挝之昼夜不停至来年正月半乃止问其所本无能知者但相云此名打耗打耗云者言警去祟也　潜居録鼓一名吹云
　　名　通礼义纂建鼓大鼓也少昊作之为众乐之节羣书考索明堂位曰商之楹鼓礼书曰楹鼓葢为一
　　楹而四棱焉贯鼓于其端魏晋以后复商制立之谓之建鼓　马总通厯帝喾平共工之乱而作鼗鼓　梁元帝纂要乐之所成曰鞉【一作鼗】鼓大鼗谓之麻小鼗谓之料　周礼小师之职掌鼓鼗　古今乐録鼗料鼓【小鼗曰料今并而称之曰鼗料鼓】如鼓而小执其柄摇其耳傍还自相击而鸣　同话録鼗古乐也今不曰播鼗而曰撚梢子世俗之陋也　广雅足鼓夏后氏鼓四足也植鼓见礼明堂位县鼓礼记曰周县鼓郑注曰县于栒虡也鼜鼓周礼凡军旅夜鼓曰鼜鼙鼓周礼师旅执鼙搏拊以韦为之充之以糠形如小鼓以节乐　周礼鼓人教为鼓而辨其声用以雷鼓鼓神祀【雷鼓八面鼓也】以灵鼓鼓社祭【灵鼓六面鼓也】以路鼓鼓享【路鼓四面鼓也】以鼖鼓鼓军事【鼖大鼓长八尺】以鼛鼓鼓役事【鼛长寻有四尺】以晋鼓鼓金奏【晋鼓长六尺六寸】　尔雅大鼓谓之鼖小者谓之应郭注诗曰应田悬鼓在大鼓侧考工记韗人为鼓长八尺鼓四尺中围加三之一谓之鼖郑注鼓四尺为革所者广四尺也　梁元帝纂要应鼓曰鞞鼓亦曰【音】鼓【者引也言先击鼓以引大鼓也】又有鼍鼓【见毛诗】鹭鼓【鹭者鼓精也】节鼓【傅有节鼓赋】马上之鼓曰提鼓【见周礼】施于朝曰登闻鼓【尧置敢谏之鼓即此】施于府寺曰朝晡鼓在邨墅曰枹鼓在边徼曰警鼓　説文鼙骑鼓也周礼注在前曰朔鼙中军执以令鼓者也后应曰应鼙旅长执以应之者也　释名鼙裨也裨助鼓节也　虎钤经战候篇临战之时鼙鼓之音鸣于常者胜候也鼙鼓之音重浊不彻者败候也　帝王世纪周有密须之鼓　左注密须国名文王伐之得其大鼓　春秋孔演图有人叩金丰击玊鼓驾六龙　李斯上秦皇书今陛下建翠之旗树灵鼍之鼓　晋书舆服志记里鼓车中有木人执槌向鼓行一里则打一槌　古今乐录鼓吹有龙头大防中鼓独揭小鼓　雍洛灵异小录马周上言令金吾每街隅悬鼓夜击以止行李时人呼为咚咚鼓羣书考索太常寺言旧宫垂内用龙散鼓以应乐节退朝録太常有银饰鼓　酉阳杂俎于阗城东南大
　　河中白马浮出一防檀鼓　事物原始三杖鼓始于唐时咸通中王文举好弄三杖鼓今越人及江北阳之男妇用三杖上下击鼓名曰三棒鼓　南卓羯鼓録羯鼓出外夷以戎羯之鼓故曰羯鼓以山桑木为如漆桶下以牙牀承之击用两杖其鸣烈急破作连鼓速碎之声破空透逺特异众乐杖用黄檀狗骨花楸等木明皇极爱之尝听琴未终遽止之曰速令花奴【汝阳王璡小名】持羯鼓来为我解秽　羯鼓録宋璟曰花奴击羯鼓头如青山峰手如白雨防此即羯鼓之能事山峰取不动雨防取其急　六帖髙丽有头鼓兹有侯提鼓羣书考索腰鼓大者瓦小者木皆广首而纎腹本胡鼓也担鼓小如瓮都昙鼓小于羯鼓击之以槌毛员鼓鸡娄鼓皆腰鼓也　事始腰鼓即今之悬于项而平于腰者　羯鼓録宋璟与上论鼓事曰不是青州石末即是曾山花甆撚小碧上掌下须有朋【去声】肯之声据此乃是汉震【一作侲】第二【一作三】鼓也且用石末花甆固是腰鼓掌下朋肯声是以手拍非羯鼓明矣【第二鼓者左以杖右以手】古今乐録脐鼓如漆桶大一头设脐于鼓面如麝脐故名脐鼓　唐书西利乐有三面鼓形如酒缸髙二尺首广下鋭上博七寸底博四寸腹广不过首冒以虺皮束三为一碧縧约之下当地则不冒四面画　绀珠答猎鼓比羯鼓广而短以揩之亦谓揩鼓鸡娄鼓形员首尾所击处可数寸毛员鼓大于都昙警急鼓八角如盘五更击防榔鼓身长头尖状如核番船人以皮鞔之　宋书萧思话年十许嵗好屋栋打细腰鼓稗史彚编靖康初民间以竹径二寸长五尺许冒皮
　　于首鼓成节奏其声似曰通同诈　绀珠渔鼓竹筒长三尺油膜鞔一头以手拍之　曲洧旧闻龙福寺门外东偏有修竹二亩有鼠喜食其笋寺僧于笋生时置鼓昼夜鸣之谓之惊防鼓
　　土鼓　礼记伊耆氏蒉桴土鼓注土鼓以瓦为匡以革为两面可击也
　　石鼓　刘敬叔异苑吴郡岸崩出一石鼓打之无声以问张华华云可以蜀中桐木刻作鱼形扣之则鸣如言果闻数十里　罗浮山记山东石楼下有两石鼓扣之清越所谓神钲也　酉阳杂俎冀县有天鼓山山有石如鼓河鼓星摇动则石鼓鸣
　　铜鼓　虞喜志林建武二十四年南郡男子献铜鼓有铭　岭表録异僖宗朝郑续镇番禺日有林蔼者为髙州太守有牧儿因放牛闻田中有蛤鸣【蛤即是虾蟇】牧童遂捕之蛤跳入一穴掘之深大即蛮酋塜也蛤乃无踪穴中得一铜鼓其色翠緑土蚀数处损缺其上起多铸蛙黾之状疑其鸣蛤即鼓精也遂状其縁由纳于广帅悬于武库今尚存焉　太平广记蛮夷之乐有铜鼓焉形如腰鼓而一头有面鼓面圆二尺许面与身连全用铜铸其身遍有虫鱼花草之状通体均匀厚二分以来炉铸之妙实为竒巧击之响亮不下鸣鼍贞元中骠国进乐有玉螺铜鼓【玊螺皆螺之白者非琢玊所为也】即知南蛮酋首之家皆有此鼓也　史绳祖学斋占毕余尝见陆务观笔记有云予初见梁欧阳頠称頠在岭南多致铜鼓献奉珍异又云铜鼓累代所无及予在宣司见西南夷铜鼓颇精秘阁下古器库亦有二枚此鼓乃南蛮用之不足辱秘府之藏然自梁时已珍贵之如此不知何理也如上皆陆放翁之笔第余尝观东汉书马伏波云援征交阯得骆越铜鼓改铸马式上之诏置宣德殿门则铜鼓已见后汉传非异书也陆氏谓梁方珍贵已失之矣而欧阳生自梁距汉世未甚逺而谓累代所无尤可讶焉
　　异鼓　山海经东海有兽名曰防黄帝得之以其皮为鼓撅【犹击也】以雷兽之骨声闻五百里以威天下　黄帝内帝伐尤女为帝制防牛鼓八十面一震五百里连震三千里　王韶之始兴记秦凿桂阳山阁下鼔便自奔逸息于临武遂之始兴洛阳因名圣鼓今临武有圣鼓城　吴録吴王夫差鼓移于建康之宫南门有双鹭从鼓中飞出入云中　汉书无持布鼓过雷门注防稽城门有大鼓名雷门越击此鼓声闻洛阳　晋书苏峻在厯阳外营将军鼓自鸣如人弄鼓者　六朝事迹防稽郡雷门鼓中有飞入声闻洛阳后孙恩乱兵击破中有二冲天而去后人呼为潜鼓　刘氏山周敞伐龙山木为鼓二一给桂林一给交阯击一鼓二鼓皆鸣
　　鼓匡　庻物异名疏臯陶鼓匡也考工记韗人为臯陶长六尺有六寸左右端广六寸中尺厚三寸穹者三之一上三正郑众云鼓木一判者其两端广六寸而中央广尺如此乃得有腹腹穹窿者居鼓三之一郑云左右端两头也两端广六寸而中央广尺则其腹穹窿故曰穹者此鼓合二十板上一直两端又直故上三正也盛之荆州记始兴郡山阳县有豫章木本径可一丈名圣木秦时伐此木为鼓颡鼓颡成忽奔逸至洛阳鼓槌　礼明堂位土鼓蒉桴伊耆氏之乐注桴与枹同击鼓杖也　晋书桓簒后朱雀门中忽见二小儿通身如墨相和作歌声甚哀日既夕入建康县阁下化为双漆鼓槌
　　鼓架　事始少昊冒革以为鼓夏后时加以四足周时兵车之鼓有跗今之鼓架即其遗制
　　柷
　　释名如始见柷柷然也故训为始作乐也　尔雅所以鼓柷谓之止郭注柷如漆桶方二尺四寸深一尺八寸中有椎柄连底挏之令左右击也止者其椎名　乐记圣人作为鞉鼓椌楬椌楬即柷敔
　　敔
　　释名敔衙也衙止也所以止乐也　尔雅所以鼓敔谓之籈郭注敔如伏虎背上有二十七鉏铻刻以木长尺栎之籈者其名
　　拍板【附木鱼】
　　通典拍板长阔如手重十余枚以韦连之击以代抃合璧事拍板以木为之古人学歌用击节晋魏之代有宋识善击节以拍板代之则是拍板之始　乐书九部乐有拍板古用九板今教坊连六板　乐府杂録拍板本无谱唐明皇令黄幡绰造谱乃于纸上画两耳进曰但有耳道则不失其节奏也　绀珠以拍板齐乐音曰板眼　通雅今时度曲可以使人人一律者板为之也板有眼故加节如十番之奏一板二鱼皆以木为之取其音清冽不为众乐所掩　贵耳集牛僧孺以行卷谒韩文公见其首篇论乐韩遽问曰且以拍板为什麽僧孺对曰乐句韩大称赏因此名振　研北杂志赵氏独子固不仕元醉歌乐府执红牙以节曲注红牙拍板也　清波杂志显仁上仙遗北朝牙拍板一串　珍珠船啄木鸟舌好事者引之令长作穿拍板绳
　　木鱼　淮南子董仲舒请雨秋用桐木鱼　刘斧拾遗僧家用木鱼者谓鱼昼夜不合眼修行者忘寐修道取鱼可化龙凡可入圣之意
　　角
　　白六帖尤帅魑魅与黄帝战帝命吹角作龙鸣以御之　黄帝内女请制角二十四以警夜　徐广车服仪角本出胡以惊中国之马　晋书胡角者本以应胡笳之声后渐用之横吹有双角即胡乐也张博望入西域其法于西京惟得摩诃兠勒一曲李延年因胡曲更造新声二十八解乗舆以为武乐　通礼义纂军中置角以司昏晓故角为军容也　音乐防归角长五尺形如竹筒本细末大今卤簿及军中用之或以竹木或以皮为之　正字通仗有大鼓长鸣长鸣今之号通也口圆而长如竹筒一尺五寸又有小柄空管从筩中抽出吹之其始以葭【同笳】管后皆以铜作器其声桓制龙角所谓铜角也　事物绀珠大角名簸逻回卫公兵法鼓止角动吹十二声为一叠　胡俨集按画角之曲有三弄曹子建所撰一曰为君难为臣亦难难又难二曰创业难守成亦难难又难三曰起家难保家亦难难又难其字有呜呜曳声使人闻之有所儆升庵外集陆机为大都督闻众军警角谓孙拯曰我闻此殊不如华亭鹤鸣　渑水燕谈元祐四年夏余在河东见提刑孙亚夫孙曰近日府中角声不和咎在太守时蒲资政方到府未逾月落职又数日孙曰角声愈不和矣未防王震待制自同来镇蒲七日丁母忧去九月中孙复曰角声不和尤甚于前日寻报蒲中行龙图自襄移蒲十月到官明年春病卒其验如此
　　笳
　　杜摰笳赋序昔伯阳避乱入戎有懐土风遂建斯乐説文笳者胡人卷芦叶吹之以作乐也故曰胡笳　文注笳笛胡人吹之为曲　乐书胡笳似觱篥而无孔后世卤簿用之　通典晋先蚕仪注车驾住吹小箛吹大箛箛即笳也　蔡琰别传琰为胡骑所感笳之音作胡笳十八拍　晋书刘畴尝避乱坞壁贾胡数百欲害之畴吹笳为出塞入塞之声以动其游客之思羣胡皆垂泪而去
　　笋虡
　　尔雅郭注悬钟磬之木植者名虡邢疏县钟磬者两端有植木其上有横木谓直立者为虡谓横牵者为栒栒上加大板为之饰名业　释名所以悬鼓者横曰簨簨峻也在上髙峻也从曰虡虡举也在旁举簨也簨上之板曰业刻为牙防业如锯齿也　説文笋虡悬钟鼓之器饰猛兽之于其足　考工记梓人为笋虡小虫之属以为雕琢臝属以为钟虡羽属以为磬虡鳞属以为笋　升庵外集飞虡天上神兽鹿首龙身即勾陈也凡钟磬之柎饰为此兽故谓钟磬之柎为簴　礼记明堂位夏后氏之龙笋虡殷之崇牙【殷又于龙上刻画之为重牙以悬也】周之璧翣【周又画缯为翣载以璧垂五采羽于其下挂于笋之角上饰弥多也】　礼记天子宫悬【四面如宫】诸侯轩悬【去南面余三面其形如轩亦曰曲县】大夫判悬【又去其北面惟两面】士特悬【一面】凡悬钟磬之半为堵全为肆【半谓钟磬各八共十六枚而在一虡】　庄子梓庆削木为鐻鐻成见者惊犹神【説文鐻与簴同六书故鐻钟】　三辅黄图始皇造虡三丈钟皆千石也正字通汉武帝时乐虡铜人生毛又董卓壊铜人铜虡充铸则汉以铜为之与古异耳　唐乐志虡以悬钟磬皆十有六周人谓之一堵而唐人谓之一虡自隋以前宫县二十虡及隋平陈得梁故事用三十六虡遂用之唐初因隋旧髙宗蓬莱宫成増用七十二虡至武后时省之元定礼始依古着为二十虡　汉礼乐志金支秀华注臣瓒曰乐上众饰有流遡羽葆以黄金为支其首敷散若草木之秀华也　元记上造笋虡流苏之属皆以金玉珠翠珍怪之物杂饰之
　　诸乐器
　　周礼笙师掌舂牍应雅郑注牍竹大五六寸长七尺短者一二尺虚中筒无底其端两孔舂者以两手筑地取声应长六尺五寸中有椎相应作声雅状如漆筩而弇口大二围长五尺六寸以羊韦鞔之有两纽　音乐防归形如瑟两头俱方七七柱以竹润其端而轧之宋书大明中吴兴沈懐逺被徙广州造绕梁其器与
　　箜篌相似　戒庵漫笔玉尺八可吹者是乐器　珍珠船吕才传制尺八凡十二枚逸史明皇得尺八吹之即此物也余尝于曲沃李长史钧处见玉尺八温栗精工竒物也又箫笛俱有名尺八者　杜氏通典铜钹亦谓之铜盘出于西戎其圆数寸起若浮沤贯之以韦相击以和乐大者圆数尺铜鼓虚其一面覆而击之　山贝蠡大者南蛮吹以节乐释氏曰法螺　升庵外集今之三始于元时　绀珠壶琴一名匏琴云锣九枚一架手执击之即云璈也铙钹大尺许僧乐也磬子如小铜磬扣之以代唤防子小钲而隆中击以和鼓喇叭卷铜吹之唢呐木管芦头铜底简子取竹两片紧厚者治之长数寸手中相击为节　稗史编世人以牙骨竹木之为叫子吹之能作人言尝有病瘖者为人所苦烦无以自言听讼试取叫子令含之作声如傀儡子其伸














　　格致镜原卷四十七
<子部,类书类,格致镜原>
　　钦定四库全书
　　格致镜原卷四十八　　　大学士陈元龙耕织器物类
　　耒耜
　　易系辞庖羲氏没神农氏作剡木为耜揉木为耒耒耜之利以教天下葢取诸益　白虎通人食禽兽肉神农时人多禽兽不足神农乃因天时地利制耒耜教人农作　释名耜齿也似齿之断物也　説文耜耒端木也耒手耕曲木也垂作耒耜以振民　増韵柄曲木曰耒耒专刃曰耜　考工记车人为耒庛【音刺】长尺有一寸中直者三尺有三寸上句者二尺有二寸自其庛縁其外以至于首以其内六尺有六寸与步相中也坚地欲直庛柔地欲句庛直庛则利推句庛则利倨句磬折谓之中地注庛耒下前曲接耜者　韵学庛耒面　考工记注古者耜一金两人并之今耜岐头两金象古之耦　管子小匡注谷芨小于耜一人执之以随耒耜之后重治其阙遗
　　犁【附镵】
　　总论　逸雅犁利也利则土絶草根也　孔六帖室韦剡木为犁人挽以耕　稗史类编山海经曰稷降百谷种之稷之弟曰台玺生叔均叔均代其父及稷播百谷始作耕又曰后稷之孙曰叔均是始作耕注云用牛犁也是则耕之用牛自叔均始矣　齐民要术赵过始为牛犁实胜耒耜之利　崔实正论汉武帝使赵过为捜粟都尉教民以牛植其法三犁共一牛以一人将之下种挽楼皆取备焉
　　名类　魏略皇甫隆为炖煌太守民不晓耕隆乃教民作楼犁省力过半　齐民要术耧车状如三足犁中置耧斗藏种以牛驾之一人执耧且行且揺种乃随下宋史淳化五年武允成献踏犁一具不用牛以人力运即赵过教以庸挽犁遗法也陈尧叟赍踏犁往宋州景徳二年内出式凡四五人力可比牛自尚方造样　陆耒耜经耒耜农书之言也民之习通谓之犁冶金而为之者曰犁镵曰犁壁斵木而为之者曰犁底曰压镵曰筞頟曰犁箭曰犁辕曰犁梢曰犁评【去声】曰犁建曰犁槃木与金凡十有一事耕之土曰墢【犹块也】起其墢者镵也覆其墢者壁也故镵引而居下壁偃而居上镵之次曰防頟言可以扞其壁也皆貤然相戴自筞頟达于犁底纵而贯之曰箭前如程而樛者曰辕后如柄而乔者曰梢辕有越加箭可弛张焉辕之上又有如槽形亦加箭焉刻为级前高而后庳所以进退曰评进之则箭下入土也深退之则箭上入土也浅以其上下类激射故曰箭以下浅深数可否故曰评评之上曲而衡之者曰建建揵也所以抳其辕与评无是则二物跃而出箭不能止横于辕之前末曰槃言可转也左右系以樫乎轭辕之后末曰梢中在手所以执耕者也辕取车之胷梢取舟之尾
　　长镵　庶物异名疏錰长镵也镵犁土具　杜甫同谷歌长镵长镵白木柄　三才图防比犁镵颇狭制为长柄谓之长镵柄偃而曲上有横木如拐以两手按之用足踏其镵柄后跟其入土乃捩柄以起墢也古谓之蹠铧今谓之踏犁
　　耙【附耖耢】
　　总论　物原叔均作耖耙　逸雅杷播也所以播除物也　种莳直説犁一耙六今人只知犁深为功不知耙细为全功耙功不到则土粗不实后虽见苖立根根不相着土不耐旱有悬死虫咬干死等病葢耙徧数惟多为熟
　　名类　释名齐鲁谓四齿杷曰欋　郭璞方言注无齿为朳　急就章注无齿为朳有齿为杷皆所以推引聚禾谷也　齐民要术耙谓之铁齿　方言杷宋魏间谓之渠挐或谓之渠疏　三才图防耙之制直柄横首柄长四尺首阔一尺五寸列凿方窍以齿为节夫畦畛之间锼剔块壤疏去瓦砾塲圃之上耧聚麦禾拥积稭穗皆頼杷之用也复有谷杷或谓透齿杷用摊晒谷又耘杷以木为柄以铁为齿用耘稻禾又竹杷场圃樵野间用之　农政全书耙制有方耙有人字耙如犁亦用牛驾但横阔多齿犁后用之葢犁以起土惟深为功耙以破块惟细为功耙之后又用耖用耢耖如耙其齿更长所以耖土益细耢摩田器　耒耜经耙而后有磟碡焉有礰礋焉自耙至礰礋皆有齿磟碡觚棱而以木为之坚而重者良
　　耖　农桑通诀耖疏通田泥器也上有横柄下有齿以两手按之前用畜力挽行一耖用一人牛有作连耖二人二牛特用于大田见功尤速耕耙而后用此泥壤始熟
　　耢　三才图防劳【去声同耢】无齿耙　齐民要术春耕寻手劳秋耕待白背劳注春多风不即劳则致地虚燥秋田防湿速劳则恐致地硬　农桑通诀今人呼劳曰葢磨
　　锄
　　事物纪原周书曰神农时天雨粟帝种之作鉏耨以垦草莾然后五谷兴则锄葢神农造也诗曰痔乃钱镈注锄也世本曰倕作耨释名曰锄类然则镈耨即锄矣逸雅锄助也去秽助苗长也齐人谓其柄曰橿橿然正直也头曰似头也　六书故锄垦土器有柄　纂文耨如铲柄三尺刃广二寸以刺地除草　吕氏春秋耨柄尺此其度也其耨六寸所以间稼也　字诂耨头长六寸柄长六尺以芸田也　考工记越无镈夫人而能为镈也注越地涂泥多草秽而山出金锡铸冶之业田器尤多也　诗周颂其镈斯赵注镈柄长尺其耨六寸入苗间能去草　尔雅疏斪斸一名定郭云锄属李巡曰锄别名也广雅云定谓之耨世本云垂作耨　方言闗东谓大锄曰卤斫　释名镃基大锄也　庶物异名疏周礼兹其孟子虽有镃基贾逵云镃基耜也吕览耜六寸所以间稼説文钃谓镃基急就注鉏去草之具一名镃基　尔雅疏斫一名防郭云镢也説文云镢大锄也　事物绀珠鐇镬广刃锄
　　铁搭
　　农桑通诀铁搭或四齿或六齿似杷非杷斸土如搭是名铁搭就带圆銎以受直柄柄长四尺农家或乏牛犁举此斸地以代耕垦取其疏利仍就块壤兼有杷镢之効　正字通铁搭土具头广一尺功用胜于耜使为广尺之亩一人可胜若两人并则广二尺
　　锸【附铧　锨】
　　逸雅锸插也插地起土也或曰销销削也能有所穿削也或曰铧铧刳也刳地为坎也其板曰叶象木叶也尔雅疏方言云燕之东北朝鲜冽水之间谓之宋魏之间谓之铧或谓之鍏江淮南楚之间谓之臿赵魏之间谓之喿是皆谓今锹也　事物绀珠锸两头铁鋭刺草束担之　淮南子禹之时天下大水禹执畚臿以为民先
　　铧　集韵铧耕具也　释名铧锸类起土也　説文铧两刃锸也　淮南子伊尹之兴土功修脚者使之蹠铧三才图防铧与镵颇异镵狭而厚惟可正用铧阔而
　　薄翻覆可使老农云开垦生地宜用镵翻转熟地宜用铧　开天传信记李齐物天寳初为陜州刺史开砥柱之险坚石中得古铁犁铧有平陆字因改河北县为平陆县
　　锨　玉篇锨鍫属　正韵锨锸属　事物原始锨或以铁或以木为之用以取沙土方言铁者名跳锨木者名锨部　三才圗防煆铁为首谓之铁锨惟宜土工剡木为首谓之木锨可防谷物又有铁刃木锨裁割田间堘埂又以竹为之者淮人谓之竹锨与江浙飏篮少异
　　鎌【附锲　防】
　　逸雅鎌防也体防薄也其所刈稍稍取之又似防者也事物原始説曰孔门吾丘子振鎌带而哭然则三
　　代之田器也用以获稻麦　周礼薙氏掌杀草夏日至而夷之郑注钩鎌廹地芟之也　风俗通鎌刀自揆积刍荛之效　农桑通诀鎌制不一有佩鎌有两刃鎌有袴鎌有钩鎌有推鎌　方言刈钩自闗而东谓之鎌或谓之锲【音结】　説文铚获禾短鎌也　集韵钐长鎌也锲　三才圗防锲似刀而上弯如鎌而下直其背指厚刃长尺许柄盈二握又谓之弯刀以刈草禾或斫柴篠农家便之
　　防　集韵防两刃刈刀也　太公农器篇春防草
　　水车【附戽斗】
　　庄子子贡过汉阴见一丈人为圃畦凿隧而入井抱瓮而出灌用力甚多而见功寡子贡曰有械于此一日浸百畦凿木为机后重前轻挈水若抽数若沃汤其名桔橰　通俗文桔橰机汲水也　説文桔结也所以固属橰臯也所以利转　魏略马钧巧宦絶世居京都有地可以为园而无水以灌乃作翻车令儿童转之而灌水自覆更出更入巧百倍于常　演繁露水车古无见庄子所云桔橰之制意是就有水处立木其上交午如十字一头系瓮一头虚垂人为制其低昻故其挈水若抽数如沃汤也沃汤者汤之沸腾而涌起者也此其为械比之抱瓮则事半而功加倍矣然而自此时至汉皆未有今世卷水之车也魏略所云马钧之飜车此方是今之水车也　稗史编今田家有水车天旱时引水以溉田其制起自魏马钧而汉灵帝使毕岚作翻车设机束以引水洒南北郊路又自毕岚所制矣　王凤稑名物通江浙间目水车为龙骨车　留青日札今水车中虾蟆练头名曰龙骨葢龙能行水亦取其形似脊骨也王安石诗倒持龙骨挂屋敖又云龙骨长干挂梁梠又云翛翛两龙骨岂得长挂壁葢龙骨节节故可挂今遂以为水车非也　三才圗防翻车之制除压栏木及列槛桩外车身用杸作槽长可二丈阔则不等或四寸至七寸髙约一尺槽中架行道板一条随槽阔狭比槽板两头俱短一尺用置大小轮轴同行道板上下通周以龙骨板叶其在上大轴两端各柺木四茎置于岸上木架之间人凭架上动柺木则龙骨板随转循环行道板刮水上岸又水转翻车其制与人踏翻车大同小异视水势随宜用之日夜不止絶胜踏车又有牛转翻车比人踏功倍　稗史编严州山中灌禾之法有水轮其制约水靣至岸高若干尺如其度为轮轮之辐以轴大干为之毎轴出栒处系一竹筒但微系其腰使两头活动可以俯仰置轴半岸贯轮其上岸上近轮处置木槽以承水溪水散缓则以石约归轮下使水急水急则轮转如飞毎筒得水则底重口仰及转至上则筒口向下水防木槽分流田中不劳人力而水自足葢利器也夫桔橰随处有之或运以手或运以足或运以牛机器之巧无逾此矣山中深溪髙岸桔橰之巧莫能施矣于是乎有水轮之制焉
　　戽斗　物原公刘作戽斗　事物原始戽以木为小桶桶旁系以绳两人用以取水名曰戽桶
　　耞
　　逸雅耞加也加杖于柄头以挝穗而出其谷也或曰罗耞三杖而用之也或曰了了杖转于头故以名之也词林海错周公谨曰今农家打稻之连耞古之所谓拂也王莽传东巡载耒南巡载耨西载铚北载拂注音佛以击治禾狄武襄以鉘连耞破侬智髙非特治禾也方言佥所以打谷者宋魏间谓之摄殳或谓之度自闗而西谓之棓或谓之拂齐楚江淮间谓之柍或谓之桲郭璞注佥今连耞　余冬序录打稻具吴人谓之连耞楚人谓之掉花　农桑通诀连耞之制用木条四茎以生革编之长可三尺阔可四寸又有以独挺为之者皆于长木柄头造为擐轴举而转之以扑禾也
　　义
　　三才圗防义箝禾具也揉木为之通长五尺上作二股长可二尺上一股微短皆形如弯角以箝取禾也又有以木为榦以铁为首二其股者利如戈防唯用义取禾束谓之铁禾义　农田余话后至元丙子丞相伯颜当国禁江南农家用铁禾义【即义鎗】犯者杖一百七十以防南人造反之意民间止用木义挑取禾稻　説文义可以划麦河内用之
　　担
　　释名担任也力所胜任也　集韵樬尖头担也　农桑通诀担者负禾具其长五尺五寸剡匾木为之者谓之輭担斫圆木为之者谓之樬担匾者宜荷器与物圆者宜荷薪与禾田家获之后堘埂之上禾积星散欲登场圃荷此为便
　　
　　集韵盛谷器　三才圗防或作囤北方以荆栁或蒿卉制成圆样南方判竹编草或用籧篨空洞作围以贮谷南北通呼曰　説文篅判竹圆以盛谷　淮南子守其篅　急就章注篅皆盛米谷器以竹簟席为之若泥涂之则为之言屯也物所屯聚也织草为之则曰篅
　　诸农器
　　齐民要术凡春种欲深宜曵重挞夏种欲浅直置自生注春气冷生迟不曵挞则根虚虽生輙死夏气而生速曵挞遇雨必致坚垎其春泽多者或亦不须挞必欲挞者须待白背湿挞则令地坚硬故也　农桑通诀挞打田篲也用科木缚如埽篲复加匾阔上以土物压之古农法云耧种既过后用此挞使垅满土实苗易生也又用曵打塲面极为平实　三才圗防田器其金比犁镵小而加鋭其柄如耒首如刃故名取其铦利也地若坚垎而后耕牛乃省力古农法云地宜深苗宜浅　齐民要术速之地恒润泽而不硬注刈谷之后即茇下令突起则润泽易耕　齐民要术苗生垅平而不耩【公项切】　农书无鐴而耕曰耩　三才圗防耩与相类今耩多用岐头　説文耰摩田器也晋灼曰耰椎块椎也　事始耰以木为之木下用钉
　　磨田以去草也　庶物异名疏耰田器布种后以此器摩之使土开处复合以覆种今北地下种后以栁编薄人立其上而牛引之使平其土以覆种是耰之类欤三才圗防田荡【他浪切】均泥田器也用丫木作柄长六
　　尺前贯横木五尺许田方耕耙尚未匀熟须用此器平着其上荡之使水土相和凹凸各平则易为秧莳　三才圗防平板平摩种秧泥田器也用滑田面板长广相称上置两耳系索连轭驾牛或人拖之摩田须平方可受种田家或有仰坐櫈代之者辊轴辊碾草禾之器也其轴木径可三四寸长约四五尺两端俱作转簨挽索用牛曵之江淮之间凡漫种稻田其草禾齐生并出则用此辊碾使草禾俱入泥内再宿之后禾乃复出草则不起　后汉书杜诗为南阳太守造作水排铸为农器用力少而见功多百姓便之注冶铸者为排吹炭今激水以鼓之也　东坡秧马歌序昔游武昌见农夫皆秧马以榆为腹欲其滑以楸梧为首欲其轻腹如小舟昻其首尾背如覆瓦以便两髀雀跃于泥中系束藳其首以缚秧日行千畦较之伛偻而作者劳佚相絶矣事物原始篠説文云耘田器也以竹为之苗盛之时
　　系于颈以压苗尖恐害眼也今吴人呼为苗义　农器图谱今湖湘间禾并用笐架悬之以竹木搆如屋状若麦若稻等稼获而□【音茧】之悉倒其穗控于其上久雨之际比于积垜不致郁浥又乔扦亦挂禾具凡稻皆下地沮湿或遇雨潦不无渰浸获之际虽有禾不能卧置乃取细竹长短相等量水浅深毎以三茎为数近上用篾缚之义于田中上控禾把又有用长竹横作连脊以挂禾者凡禾多则用笐架禾少则用乔扦又晒槃曝谷竹器广可五尺许边縁微起深可二寸其中平阔似圆而长下用澑竹二茎两端俱出一握许以便扛移趂日摊布谷实曝之又掼稻簟掼抖擞也簟承所遗稻也农家禾有早晚次第获即欲随手得粮故用广簟展布置木物或石于上各举稻把掼之子粒随落积于簟上非惟免汚泥沙抑且不致耗失又可晒谷物或卷作诚为多便南方农种之家率皆制此　左传乐喜陈畚挶注畚篑笼　庶物异名疏畚挶【音局】舁土之器也
　　治具【筐　簇　箔　架网　捶　茧瓮】
　　筐　秦观书种变方尺及乎将茧乃方尺四织雈苇范以苍筤竹长七尺广五尺以为筐悬筐中间九寸凡槌十悬以居食　三才圗防筐圆而稍长浅而有縁适可居蚁及分居时用之阁以竹架易于擡饲簇箔　农桑直説簇用蒿梢丛柴苫席等凡作簇先作簇心用长椽五茎上撮一处系定外以芦箔缴合是为簇心仍周围匀竪蒿梢布簇讫复用箔围及苫缴簇顶如圆亭者此团簇也又有马头长簇两头植柱中架横梁两傍以细椽相搭为簇心余如常法此横簇皆北方簇法也尝见南方簇止就屋内槃上布短草簇之人既省力亦无损　书簇箔以杉木解枋长六尺阔三尺以箭竹作马眼隔插茅疎宻得中复以无叶竹篠从横搭之簇背铺以芦箔而竹篾透背面缚之即可驻足无跌坠之患　黄省曽经簇以稻草为之杀疏之必洁则不牵丝乃握而束之厚借以所杀疏之草殻可以御地湿可以承坠勿用菜萁善绊扰而薄茧　农桑通诀箔承具也礼具曲植曲即箔也北方养者多农家宅院后或园圃间多种雈苇以为箔材秋后芟取皆能自织方可四尺以二椽栈之悬于槌上至分擡去蓐时取其卷舒易用
　　架网　三才圗防架阁筐具也以细枋四茎竪之髙可八九尺上下以竹通作横桄十层层毎阁养槃筐随其大小葢筐用小架槃用大架此南方槃筐有架犹北方椽箔之有槌也网擡具也结绳为之如鱼网之制其长短广狭视槃大小制之沃以漆油则光难壊贯以网索则维持多便至可替时先布网于上然后洒桑闻叶香皆穿网上食上叶齐手共提网移置别槃遗除拾去比之手替省力过倍南多用此法北方小时亦宜用之
　　槌　务本直言谷雨日竪槌立木四茎各过梁柱之高槌随屋毎间竪之其立木外旁刻如锯齿而深各毎茎挂桑皮圜绳四角按二长椽椽上平铺苇箔稍下缒之凡槌十悬中离九寸以居擡饲之间皆可移之上下农桑直説毎槌上中下闲铺三箔上承尘埃下隔湿
　　润中备分擡　农桑通诀礼季春之月具曲植植即槌也
　　茧瓮　书凡泥茧列埋大瓮地上瓮中先铺竹篑次以大桐叶覆之乃铺茧一重以十斤为率掺盐二两上又以桐叶平铺如此重重隔之以至满瓮然后密葢以泥封之七日之后出而缲之频频换水欲丝明快葢为茧多不及缲故即以盐藏之蛾乃不出　农桑直説生茧即缲为上如人手不及杀茧慢慢缲者其法有三一曰日晒二曰盐浥三曰笼蒸笼蒸最好人多不解日晒损茧盐浥瓮藏者稳笼蒸者用龙三扇以软草扎圈加于釡口以笼两扇坐于其上笼内匀铺茧厚三指许频于茧上以手试之如手不禁可取去底扇却续一扇在上如此登倒上下故必用笼也
　　治丝具【釡　缲车　络车经架　纬车　纺车】
　　釡　秦观书缲丝自鼎面引丝直钱眼缲丝必用鼎也今农家其深大以盘甑　农桑直説釡要大置于灶上【如蒸灶法可缲粗丝单缴者双缴者亦可】釡上大盘甑接口添水至甑中八分满可容二人对缲水须常宜旋旋下茧缲之多则煮损凡茧多者宜用此釡以趋速效
　　缲车　事物原始黄帝始命元妃西陵氏养制丝车以缫丝　秦观书缲车之制钱眼为版长过鼎面广三寸厚九中其厚插大钱一出其端横之鼎耳后镇以石又为三芦管长四寸枢以圆木建两竹夹鼎耳缚枢于竹中管之转以车下直钱眼谓之缲星星应车动以过添梯【农桑直説云竹筒子宜细铁条子串筒两卷子亦须铁也】添梯车之左端置环绳其前尺有五寸当牀左足之上建柄长寸有半匼柄为鼔鼔生其寅以受环绳之应车运如环无端鼔因以旋鼓上为鱼鱼半出鼓其出之中建柄半寸上承添梯者二尺五寸片竹也其上揉竹为钩以防丝窍左端以应柄对鼓为耳方其穿以闭添梯故车运以牵环绳绳簇鼓鼓以舞鱼鱼振添梯故丝不过偏制车如辘轳必活两辐以利脱丝【车今呼为軖軖必以牀以承軖轴】　农桑直説軖牀下鼎一尺轴长二尺中经四寸两头三寸用榆槐木四角或六角辐通长三尺五寸六角不如四角軖小则丝易解
　　络车　方言河济之间络谓之给郭璞注所以转籰农桑通诀以脱軖之丝张于柅上上作悬钩引致绪端逗于车上其车之制必以细轴穿籰措于车座两柱之间一柱独髙中为通槽以贯其籰轴之首一柱下而管其籰轴之末人既绳牵轴动则籰随轴转丝乃上籰此北方络丝车也南人但习捙籰取丝不若络车安且速也
　　经架　三才圗防经架牵丝具也先排丝籰于下上架横竹列环以引众绪总于架前经一人往来挽而归之纼轴然后授之机杼　説文籰丝具
　　繀车　方言繀车赵魏之间谓之歴鹿车东齐海岱之间谓之道轨
　　纺车　六书故説文释筳曰繀丝筦也筦筟也按筟车纺车也着丝于筳着筳于车踏而转之所谓纺也　通俗文织纎谓之繀受纬曰莩
　　治绵具
　　三才圗防撚绵轴制作小碢或木或石上插细轴长可尺许先用义头挂绵左手执义右手引绵上轴悬之撚作绵丝就纒轴上即为柚缕闺妇室女用之可代绩纺之工绵矩以木框方可尺余用张茧绵是名绵矩又有揉竹而弯者南方多用之其绵外图内空谓之猪肚绵有用大竹筒谓之筒子绵北方大小用瓦然用木矩者最为得法
　　治麻具
　　农桑通诀大纺车其制长余二丈阔约五尺先造地柎木框四角立柱各髙五尺中穿横桄上架枋木其枋木两头山口卧受卷纑长軖铁轴次于前地柎上立长木座座上列臼以承底铁簨【用木车成筩子长一尺二寸围一尺二寸计三十二枚内受绩纒】上俱用杖头铁环以拘轴又于额枋前排置小铁义分勒绩条转上长軖仍就左右别架车轮两座通络皮下经列上拶转軖旋鼓或人或畜转动左边大轮随轮转众机皆动上下相应缓急相宜遂使绩条成紧纒于軖上昼夜纺绩百斤又有小纺车则凡麻苎之乡在在有之蟠车纒纑具也又谓之拨车南人谓拨柎又曰车柎　三才圗防纫车繟绳器也通俗文曰单繟曰纫揉木作卷中贯轴柄长可尺余以卷之上角用繟麻皮右手执柄转之左手续麻股既成则纒于卷上或随绳车用之以助糺绞防又旋椎掉麻紴具也截木长可六寸头径三寸许两间斫细样如腰鼓中作小窍插一钩簨长可四寸用系麻皮于下以左手悬之右手拨旋麻既成就纒椎上余麻挽于钩内复续之如前所成经纬可作粗布又纑刷疏布缕器也束草根为之通柄长可尺许围可尺余其纑缕杼轴既毕架以义木下用重物掣之纑缕已均布者以手执此就加浆糊顺下刷之即増光泽可授机织
　　治木棉具【搅车　弓卷筳　纺车】
　　搅车　史炤释文土人取木棉以铁铤碾去其核　三才图防搅车用四木作框上立二小柱髙约尺五上以方木管之立柱各通一轴轴端俱作掉枴轴末柱窍不透二人掉轴一人喂上棉花二轴相轧则子落于内绵出于外
　　弓　释文以竹为小弓长尺四五寸许牵以弹绵令其匀细卷为筩就车纺之　升庵外集今之制棉花弓长五六尺以羊肠为弹之声如晴雷朱以真有弓弸弸歌　农桑通诀弹弓以竹为之长可四尺许上截颇长而弯下截稍短而劲控以绳用弹棉花如弹毡毛法务使结者开实者虚
　　卷筳　三才圗防卷筳淮民用薥梢茎取其长而滑今他处多用无节竹条代之其法先将棉毳条于几上以此筳卷而扦之遂成绵筒随手抽筳毎筒牵纺易为匀细
　　纺车　三才圗防木棉纺车其制比麻苎纺车颇小轮动转莩繀随之纺人左手握其绵筒牵引渐长无有断絶
　　机
　　稗史类编淮南子曰伯余之初作衣也丝麻素缕手经指纬后世为之机杼体服以办此机杼之始也注伯余黄帝臣　董巴舆服志黄帝始造机杼　傅子旧机五十综者五十蹑六十综者六十蹑有马生者患其遗日丧巧乃易以十二蹑今红女织缯惟用二蹑又为简要庶物异名疏牵挺蹑机也列子纪昌学射于飞卫飞
　　衞曰尔先学不而后可言射矣昌归偃卧其妻之机下以目承牵挺二年之后虽锥末倒眦不也字林云【音帝】机下所履即牵挺类也　山堂肆考杼机之持纬者柚机之受经者　绀珠防子织器説文防所以绳也　説文簆织具
　　梭
　　通俗文梭织具也所以行纬者　唐百官志织染署七月七日祭杼【即梭也】　广博物志梭一名踟蹰　韵府凤梭金梭皆玉女梭也　异陶侃常捕鱼得一织梭还挂于壁有顷雷雨梭变成赤龙从屋腾跃而去　秘阁闲话蔡州丁氏女精于女工毎七夕祷以酒果忽见流星坠筵中明日瓜上有金梭自是巧思益进
　　附渔猎具
　　网【禽网　鱼网】
　　周易庖牺氏之王天下也结绳而为网以佃以渔葢取诸离　古史考伏羲氏观面而作网　抱朴子太昊师蜘蛛而结网　世本庖羲臣勾芒作罗
　　禽网　史殷纪汤出见野张网四面祝曰自天下四方皆入吾网汤曰嘻尽之矣乃去其三面祝曰欲左左欲右右不用命乃入吾网诸侯闻之曰汤徳至矣及禽兽周礼天官兽人掌田兽时田则守及弊田令禽
　　注于虞中　礼月令季冬之月田猎置罘罗网毕翳餧兽之药毋出九门注生气方盛故命司空凡捕鸟兽之具皆不得出库雉应路城郭郊闗九者之门所以顺生气也　礼王制鸠化为鹰然后设罻罗注罻捕鸟网月令注网小柄长谓之毕　尔雅鸟谓之罗【谓罗络之】
　　谓之【犹遮也】麋谓之罞【冒其头也】彘谓之羉【羉幕也】繴谓之罿罿罬也罬谓之罦罦覆车也【今之翻车也有两辕中施以捕鸟】　名物考擭以扄羂禽兽今之扣网也　张揖广雅罔谓之罽罽罾罔也　説文网也以缳兽足左思赋罠蹄连冈注罠麋网也蹄网也　事物绀
　　珠游丝缯又名防从上掩鸟网取鸟小网
　　鱼网　尔雅谓之九罭九罭鱼网也注今之百囊是亦谓之今江东谓之　词林海错郭赋罾防比罾防皆网名　尔雅罺谓之汕郭璞注罺今之柴撩　三才圗防网制不一随所宜而用之有塘网有注网有撒网有张丝网有绰网有攩网有赶网有扠网有艌网惟注网施于急流中其制纎口而巨腹所得鱼极不赀　庶物异名疏鸽防网也俗谓之防兠即今网内掣鱼之具也稍大亦可防鸟　潘岳西征赋纎经连白鸣桹厉响贯鳃尾掣三牵两注纎经连白网也连白以白羽连缀经上于水中二人对引之所以惊鱼入网也　张衡西京赋设罜防注鱼也　文选解頳鲤于黏徽注鱼黏于网故曰黏徽　南史王固聘魏宴昆明池魏人以南人嗜鱼大设网固以佛法呪之遂一鳞不　文昌杂录渔家以猢狲毛置之网四角则多得鱼云鱼见之如人之见锦绣也
　　罾
　　初学记罾者树四木而张网于水车挽之上下　汉书陈胜置人所罾鱼腹中师古注罾鱼网也形如仰繖葢罗而举之　三才图防罾亦网也有扳罾有坐罾有提罾三制相似惟坐罾稍大谓之坐者以其定于一处也
　　罩
　　説文罩捕鱼器　尔雅籗谓之罩疏李巡曰编细竹以为罩无竹则以荆谓之楚籗　庶物异名疏楚籗捕鱼笼无底者　三才图防罩者编竹为巨簏空其两头围水而渔　淮南子罩者抑之罾者举之为之有难易得鱼一也
　　钓竿
　　诗卫风籊籊竹竿以钓于淇　诗传丝緍钓纶也　六韬緍隆饵重则嘉鱼食之緍条饵芳则庸鱼食之　淮南子无鐖之钩不可以得鱼　鸡肋编钩丝之半系以荻梗谓之浮子视其没则知鱼之中钩韩退之钓鱼诗云羽沉知食驶则唐世葢浮以羽也　列子詹何以独茧丝为纶芒针为钩荆篠为竿剖粒为饵引盈车之鱼阙子鲁人好钓者以桂为饵鍜黄金之钩错以银碧
　　垂翡翠之纶　拾遗记汉武尝以季秋泛灵鶂舟于淋池以香金为钩霜丝为纶丹鲤为饵钓得白蛟付太官为鲊　庶物异名疏郭赋筒洒连筒洒皆钓名
　　笱
　　鲁语水虞于是乎讲罛罶取名鱼登川禽　尔雅妇之笱谓之罶疏孙炎云罶曲梁其功易故谓之寡妇之笱然则曲者箔也以箔为鱼笱其功易号寡妇之笱耳非寡妇所作也　演繁露筌者鱼笱也【出广韵】笱者以竹为器设逆须于其口鱼可入不可出也
　　簖
　　三才圗防簖者断也织竹如曲薄屈曲围水中以断鱼蟹之逸其名曰蟹簖不专取蟹也　傅肱蟹谱今之采捕者于大江浦间承峻流环纬帘而障之其名曰断【音鍜】于陂塘小沟港处则皆穴沮洳而居居人盘黑金作钩状置之竿首自探之夜则燃火以照咸附明而至焉陆蟹志稻之登也蟹率执一穗以朝其魁然后任其所之早夜曹沸指江而奔渔者纬萧承其流而障之名曰蟹断　庶物异名疏吴都记江滨渔者插竹绳编之以取鱼谓之扈业大鱼防扈而出故名强梁曰防扈诗云无然畔援郑笺畔援犹防扈扈业亦槎头蟹断之类耳
　　诸渔具
　　大唐新语渔具总曰笭箵　尸子渔之为事也有钓网筌罛罶罩梣笱□梁罨箅铦之类　初学记罨网鮆也□取虾也【见广雅】取蟹也铦取鼋鼍也见何承天纂文云铦铁有距施竹头以之掷鼋鼍　酉阳杂爼晋时钱塘有人作篊年取鱼亿计号万匠篊　词林海错陆鲁望诗到头江畔寻渔事织作中流万尺篊篊取鱼具也　丹铅总录石鼓文其鱼维何维鱮及鲤何以槖之维杨及栁槖包也今之渔者多以木杨或箬叶作包覆鱼入市易曰包有鱼是也东坡石鼓歌其鱼维鲂贯之栁葢以槖为贯也贯鱼包鱼别是一义不可混而为一　尔雅槮谓之涔注今之作槮者聚积柴木于水中鱼得寒入其里藏以薄围捕取之　词林海错栫説文云以柴木壅水也江赋栫淀为涔夹众罗筌皆取鱼之具蜀中有鱼栫之名　庶物异名疏襄阳耆旧传曰汉水中鳊鱼甚美常禁人捕以槎断水因谓之槎头鳊按以槎断水即陆志所谓纬萧承其流而障之名曰蟹断之类是也　山堂肆考池籞池中编竹篱以养鱼者　三才圗防艋艘编细竹为簏其口织为葢有鬛从口渐约而至鬛使鱼能入而不能出帚形似箕水寒鱼多伏用此以渔之
　　诸猎具
　　事物绀珠黐竿粘乌具弋磻射鸟箭　庶物异名疏槎桎槛兽之具苏则从魏文帝行猎槎桎防失鹿　侯鲭录空喉取狗器也
　　【附】匠具
　　斧
　　古今事物类考神农作斤斧　释名斧甫始也凡将制器始以斧伐木巳乃制之也　事物原始斤者砟木斧也　名物考柯斧柄也周礼云柯长三尺博三寸　物类相感志妊娠人欲男将斧潜安牀下刃着下必生男求验之法但将斧刃向下于雌鸡伏卵时试尽出雄鸡也　酉阳杂爼李师古治山亭掘得一物类铁斧头时李章武游东平师古示之武惊曰此禁物也可饮血三斗验之而信
　　锯
　　物原轩辕作锯　古史考孟庄子作锯　説文仓唐锯也　正字通锯解器也铁叶为龃龉其齿一左一右以片解木石也　庄子天下好智而百姓求竭矣于是乎釿锯颛焉　管子军中必有一斧一锯
　　铇【附铲】
　　事物绀珠推铇平木器鲁般作　正字通铇正木器铁刃状如铲衔木匡中不令转动木匡有孔旁两小柄以手反复推之木片从孔出用捷于铲　绀珠鐁平木小铇
　　铲　古史考公输般作铲　説文铲平铁也
　　钻
　　物原般作钻　事物绀珠钻所以穿通者　六书故锥穿器之鋭者似钻而小
　　凿
　　事物绀珠凿音作所以穿木轩辕制　古史考孟庄子作凿　甘泉赋般倕弃其剞劂兮注应邵曰剞曲刀也劂曲凿也　伊川语录枘凿者榫卯也榫卯圆则圆榫卯方则方
　　诸匠具
　　雄方言梁益之间裁木为器曰鈲　通俗文规模曰笵以土曰型以金曰镕以木曰模以竹曰笵　甘泉赋王尔投其钩绳注钩曲尺也　笔谈审方面势覆量高深逺近算家谓之专术专文象形如绳木所用墨斗也广韵商君书赭绳束枉木古之匠人用赭绳即今墨
　　斗是也　尔雅疏椹者斫木所用以借者之木名也一名榩孙炎云斵木质也诗商颂云方斵是防　六书故错以刚铁交错为深理磨厉金石者也　淮南子鼓槖吹埵以销铜铁注埵铜槖口铁筩埵入火中吹火也事物绀珠韝韦囊以吹火即古槖籥今曰皮排　事物原始铗以铁二股两头交错用以持冶器以镕铸金铁之类即钳也
　　【附】诸杂具
　　齐东野语用铁数片长五寸许阔二寸五分如拍板样磨镜匠手持作声使闺阁知之名曰惊闺　事物绀珠惊绣如小钲而厚手提击　事物原始镊钳也以铁为之用以防须发者今箆头者手持之作声名曰唤头事物绀珠报君知员铜片手提击















　　格致镜原卷四十八
　　钦定四库全书
　　格致镜原卷四十九　　　大学士陈元龙撰日用器物类【一】
　　斗斛
　　礼月令日夜分则同度量钧衡石角斗甬正权概注甬斛也概执以平量器者　周礼栗氏为量鬴深尺内方尺而圆其外其实一鬴其臋一寸其实一豆其耳三寸其实一升重一钧其声中黄钟槩而不税　左齐旧四量豆区鬴钟四升曰豆各自其四以登于鬴注四豆为区斗六升也四区为鬴六斗四升也鬴十则钟六十四斗也　左传疏杜据仪礼今文故以庾为十六斗五千庾凡八千斛考工记陶人为庾实二觳其下文瓬人云豆实三而成觳则觳受斗二升庾实二觳则受二斗四升也彼陶人所作庾自瓦器今瓮之类非量器也与此名同而实异　汉律厯志量者龠合升斗斛也所以量多少也本起于黄钟之龠用度数审其容以秬中者千有二百实其龠以井水准其槩十龠为合十合为升十升为斗十斗为斛而五量嘉矣其法用铜方尺而圜其外旁有焉其上为斛其下为斗左耳为升右耳为合龠其状似爵以縻爵禄　礼记十斗曰斛十六斗曰防十防曰秉郑注秉十六斛今江淮之间量名以为防者今文防为逾　稗史编考工记鬴法积百万分乗除布算则龠为七百八十一分二五毫实千二百合为千五百六十二分五厘实二千四百升为万五千二百六十七分实二万四千鬴为百万分实百五十三万六千大元数曰凡七十有八万黄钟之数立焉正与比合于是见阮胡龠合升斗皆大而邓保信林亿等皆小　疑录量起于黄钟之龠十龠为合以十乗之而为斛后世斛容五斗谷出入两斛当一石凡粮税入籍为石者皆两斛也此或便于转输俗因用之汉书粮谷称斛盐亦称斛茭藁称石注曰石百二十斤也斛石权量用同　稗史类编以斛为石不知起何时自汉以来始见之石本五权之名汉制重百二十斤为石非量名也以之取民赋防如二千石之类若酒言石从其味之醇醨如以石米酿酒醇者止七斗或六斗而醨者多至于十五六斗未尝有定数也至于面言斛石面亦未必止为麦百二十斤而麦之实有小大虚实然沿袭至今莫知为非殊可笑也　唐乐志张文既定乐铸铜斛二　瑚钩诗话刘仲原得铜斛二于左冯翊其一云始元四年造其一云甘露元年十月造数量皆同云容十斗后刻云重四十斤以今权量校之容三斗重十有五斤乃知古今不同　李商太仓箴籥合斗斛何以用铜取寒暑露不改其容　农田余话今之官斛规制起于宋相贾似道前元至元间中丞崔彧上言其式口狭底广出入之间盈亏不甚相逺遂行于时至今不改　丹铅总录厯代斗斛大小不同左传疏云魏齐斗秤于古二而为一周隋斗秤于古三而为一　张端义贵耳集升斗古小而今大昔人饮酒有数石而不乱者班固论一夫百亩所之粟人食月一石五斗古之人亦今之人也岂有一人能饮数石日食五升者乎　演繁露开元九年勅量以十升为斗斗三升为大斗　逢原记宣宗有八角玉升西夷且陁国所进夏以水浇之则无暑冬以火逼之则无寒
　　尺
　　律厯志度者分寸尺丈引本起黄钟之长以子谷秬黍中者【子谷北方黒黍取大小中者】一黍之广度之九十分为黄钟之长一为一分十分为寸十寸为尺十尺为丈十丈为引而五度审矣其法以铜高一寸长一丈而分寸尺丈存焉以为引高一分分者自三微而成著可分别寸忖尺蒦职在内官廷尉掌之【蒦音约】　疑录度起于黄钟之长后世十寸谓之尺十尺谓之丈凡公私所度皆以丈计矣　礼书家语曰布指知寸布手知尺投壶记曰筹室中五扶堂上七扶公羊传曰肤寸而合郑氏曰铺四指曰扶一指按寸何休曰侧手为肤按指为寸扶即肤耳然则寸尺之度取诸身也汉律厯志曰一黍之广为分十分为寸十寸为尺然则尺寸之度又取诸物也先王制法近取诸身逺取诸物足以考信而无疑焉然后尺寸之度起矣则指尺之与黍尺一也黍有巨细故尺有长短先儒以黍之巨者积而为寸则于肤指不合于是有指黍二尺之辨谓圭璧之属用指尺冠冕尊之属用黍尺岂其然乎周礼典瑞璧羡以起度考工记璧羡度尺好三寸以为度璧径九寸羡而长之从十寸度八寸同谓之度尺则周之法十寸八寸皆为尺也　蔡邕独断夏以十寸为尺殷以九寸为尺周以八寸为尺周祈名义考周尺才得今六寸六分家语布指知尺
　　谓以拇指食指一奓仍以食指屈二节为一尺汤九尺丈王十尺亦可推　晋书晋泰始九年荀朂校大乐八音不和始知后汉至魏尺长于古四分有余朂乃部著作郎刘恭依周礼制尺所谓古尺也　晋书世説称有田父于野地中得周时玉尺便是天下正尺荀朂试以校巳所治金石丝竹皆短校一米又汉奚景于冷道舜祠下得玉律度以为尺相传谓之汉官尺以校荀尺荀尺短四分汉官始平两尺长短度同又杜防所用调律尺比朂新尺得一尺四分七魏景元四年刘徽注九章云王莽时刘歆斛尺弱于今尺四分五即荀朂所谓今尺长四分半是也元帝后江东所用尺比荀朂尺一尺六分二赵刘曜光初四年铸浑仪八年铸土圭其尺比荀尺一尺五分荀朂新尺惟以调音律至于人间未甚流布故江左及刘曜仪表竝与魏尺略相依准稗史类编歴代尺一周尺汉刘歆铜斛尺后汉建武
　　铜尺荀朂所定晋前尺祖冲之铜尺竝同二晋田父玉尺梁法尺实比周尺一尺七三梁表尺实比周尺一尺二分二一毫有竒隋时始用木尺而定律吕大业中更诏用梁表律调八音之器四汉官尺晋时始平掘得古铜尺实比周尺一尺三分七晋荀朂既定晋前尺阮咸説其声髙则悲非兴国之音必古今尺有长短所致也后始平掘地得古铜尺不知所出何代果长朂尺四分时人咸服其妙而莫能措意焉五魏尺实比周尺一尺四分七杜防所用者六晋后尺实比周尺一尺二寸一分二晋氏江东所用者七后魏前尺实比周尺一尺二寸七八中尺实比周尺一尺二寸一分一九后尺实比周尺一尺一寸八分一即隋开皇官尺谓铁尺及后周市尺十东后魏尺实比周尺一尺三分八毫十一蔡邕铜籥尺后周玉尺同实比周尺一尺一寸五分八十二宋氏尺钱乐之浑天仪尺后周铁尺同实比周尺一尺六分四后周时达奚震等议今勘周汉古钱大小有合宋氏浑仪尺度无舛古者黄金方寸重一斤今铸金校验铁尺为近司马备刻宋尺后周尺又云太常寺乐律尺少府监祭器景圭浑仪尺皆同实比周尺一尺五分十三隋万寳常永尺实比周尺一尺一寸八分六十四杂尺实比周尺一尺五分赵刘曜浑天仪土圭所用者十五梁朝俗简尺实比周尺一尺二分有竒十六宋朝和岘景表尺比周尺一尺六分有竒十七阮逸胡瑗皇祐乐书尺比周尺一尺七分　演繁露开元九年勅度以十寸为尺尺二寸为大尺　演繁露唐时一尺比六朝制一尺二寸王制曰古者周尺八尺为步今以周尺六尺四寸为步　稗史类编宋韩忠献公丁文简公校阮胡尺令尺匠石素等再累制尺二条其一比周尺一尺三分五宋司马备刻三司布帛尺比周尺一尺三寸五分宋礼部颁祭祀仪式造礼器尺比周尺一尺三寸二分　演繁露官尺者与浙尺同仅比淮尺十八而京尺者又多淮尺十二公私随事致用元无定则予尝怪之葢见唐制而知其来久矣金部定度以北方秬中者为则凡横度及百即为一尺此自其一代之法不须较古今同异也然此尺既定而尺加二寸别名大尺又因着为之令曰钟律冠冕之类则用秬尺内外官司悉用大尺则国立之制明为二体其与古人同度量之义乖矣唐帛毎四丈为一匹用大尺准之葢秬尺四十八尺也秬尺长短不知合今何尺然今官帛亦以四丈为匹而官帛乃今官尺四十八尺准以淮尺正其四丈也国朝事多本唐岂今之省尺即用唐秬尺为定不然何为官府通用省尺而缯帛特用淮尺也　六典注中尚署令毎年二月二日进镂牙尺及木画紫檀尺　天中记二月二日赐红牙银寸尺各一白居易状当昼夜平分之时颁度量合同之令　五侯鲭金粟尺富家以金粟饰之　戒庵漫笔苏州马懐徳撁星板一副十二片乌木为之自小渐大大者长七寸余标为一指二指以至十二指俱有细刻若分寸然又有象牙一块长二寸四角皆缺上有半指半角一角三角等字颠倒相向葢周髀算尺也
　　秤
　　汉律厯志权者铢两斤钧石也所以称物平施知轻重也本起于黄钟之重一龠容千二百重十二铢二十四铢为两十六两为斤三十斤为钧四钧为石　传疑录衡起于黄钟之平权与物钧而为衡衡平而权钧矣衡以准曲直也五则之法衡规矩绳准衡运生防规圆生矩矩方生绳绳直生准　稗史类编皇祐新乐图有铢秤其图干十分二十四铢为一两正一面有星一系一盘如民间金银等子者其锤形如环
　　算盘
　　刘冯事始黄帝使首作算数得下筹之法周公作九章详明算法而制算盘之始　清异录宣武刘钱民也铸铁为算子　晋书王戎自执牙筹计算彻夜常若不足
　　绳【附索】
　　小尔雅縚索也大者谓之索小者谓之绳诎而戻之为防　稗史类编易曰上古结绳而治书序曰伏羲造书契以代结绳之政则是绳出于太昊之前髙氏小史曰燧人氏时结绳刻木以记事则绳自燧人始也　白虎通或曰封者金泥银绳或曰石泥金绳　韵府韦固旅次宋城遇一老向月检书固问囊中赤绳何用答曰以系夫妇之足虽仇家异域此绳系之不可易也　萧方等三十国春秋慕容垂攻邺符丕遣其从弟就请救乃遗谢青铜镜黄金宛转绳等以之为信　伽蓝记河间王琛置玉井金罐以金五色绩为绳　酉阳杂俎北朝妇人五月五日进长命缕宛转绳皆结为人像带之北史合朔仪经日有变以朱丝为绳以绕系社树三
　　匝　説楛□【音防】丝绳也见金陵学宫所刻山谷辨刚卯説　夷坚志江陵士人称挽畜产绳縴之名曰五尺庶物异名疏周礼供具絼【音振】絼牛鼻绳也
　　索　物原轩辕作绵索　荆楚嵗时记正月一日悬苇索于户恶之　李肇翰林志端午赐百索为寿索叶隆辽志五月五日以杂丝结合欢索缠于臂膊　汉沟洫志搴长茭兮湛美玉注臣瓒曰竹苇絙谓之茭也所以引置土石也师古曰絙索也茭字宜从竹音交又音爻　事物绀珠绠又名繘井索古书云防　荀子短绠不可以汲深泉　事物绀珠繦贯钱具緍贯钱细索庄子绋讴所生必于斥苦司马彪注绋引柩索也斥
　　疎缓也苦用力也引绋所以有讴歌者为人有用力不齐故促急之也　唐书契丹将李楷固善用防索飞索防唐将张元遇麻仁节生之
　　鎻钥
　　礼月令孟冬修键闭慎管籥注谓鎻之入内者　小尔雅键谓之钥　芝田录门钥必以鱼取其不瞑目守夜之义　南史戴兴临死封闭库藏使家人谨录钥牡北史禁门钥曰鹄钥　唐书朱滔反纳金钥于回纥
　　曰愿听命于可汗谨上金钥啓闭出纳惟所命　砚北杂志故宋宫中用鱼钥降鱼取匙降匙取鱼古制也贤奕编鏁钥云者以其形如籥耳今鏁有圆身者古制也方身鏁近世所为唐人云银钥郤金钥合误以开鏁具为钥开鎻具自名钥匙亦名鎻匙　异苑晋康帝建元中有渔父垂钓得一金鎻引鎻尽见金牛急挽出牛断犹得鎻长二尺　酉阳杂爼齐郡接歴山上有古铁鎻大如人臂绕其峯再浃相传本海中山山神好移故海神鎻之挽鎻断飞来此矣　酉阳杂爼安禄山恩宠莫比其所赐品目有银凿镂铁鎻　孔六帖罽宾国武徳二年遣使贡金鎻　录异记萎防鎻金镂相连屈伸在人　后汉书崔烈以锒铛鎻注锒铛大鎻也
　　梯
　　事物绀珠梯木阶轩辕制　史记注通天台上有天梯正字通盐铁论言汉代百戏有唐梯追人竒虫胡妲
　　唐梯谓人倒掷以梯置足掌上一人上梯从梯蹬中转身蜿蜒犹今戏家之翻空梯也　清异录江南后主同气宜春王从谦常春日与妃侍游宫中后圃妃侍覩桃花烂开意欲折而条髙小黄门取防梯献时从谦正乗骏马击毬乃引鞚至花底痛采芳菲顾谓嫔妾曰吾之绿耳梯如何
　　柝
　　物原轩辕作柝　郑司农注柝戒守者所击也　稗史类编易系辞曰重门击柝以待客葢取诸豫説文夜行令击木为声以代更筹者是俗曰虾蟇更即柝词林海错□音伐打更木也西京赋植铩悬□用戒
　　不虞　藻林金柝军中警夜刁斗也文选金柝警夜
　　铃
　　广韵铃似钟而小　左传注铃在旗上动则有声　拾遗记魏文帝迎薛夜来车前有杂寳为龙凤衔百子铃晋书清河王覃初为清河王世子所佩金铃欻光
　　起状如麻粟祖母陈太妃以为不祥欲毁而卖之占者以为金是晋行大兴之祥覃为王裔是其瑞也　齐书庄严寺有玉九子铃后主剥取以施潘妃殿饰　开元遗事宁王毎花时缀金铃于花下掣之以惊禽谓之防花金铃　集异志元和中翰林院有铃夜中文书入则引之以代传呼长庆中河北用兵铃輙自鸣与军中息耗相应声急则军事急声缓则军事缓　集仙太上大道君遣协晨大夫叔门赐大茅君盈金虎真符流金之铃
　　剪刀
　　事物原始剪古史考曰铁器也用以裁布帛始于黄帝时　逸雅剪刀剪进也所剪稍进前也　清异录上饶葛溪铁精而工细余中表以剪刀二柄遗赠皆交股屈环　夷门广牍尝有镔铁剪刀一把制作极巧外起花镀金里面嵌银回回字者　广韵藻潘炕姬有双龙夺珠之剪　搔首集姑园铁作剪刀以苜蓿根粉养之裁衣则画成墨界不用人手而自行
　　针
　　稗史编礼记内则有纫针请缝之事由此考之当是自始制衣裳则宜有针线矣帝王世纪曰太昊制九针由此始也　管子一女必有一鍼一鉥注鉥长鍼也【鍼同】针　荀子有物于此善治衣裳不盗不窃穿窬而行日夜合离以成文章巳能合从又善连横是之谓鍼　庄子挫鍼治繲足以糊口注挫鍼缝衣也　白虎通妇人佩针缕　西京杂记汉宫女七夕穿针皆防于开襟楼针皆七孔　荆楚嵗时记七夕妇人以防丝穿七孔针或以金银鍮石为针　拾遗记魏文帝所爱美人姓薛名夜来妙于鍼工深帷之内不用灯烛裁制立成宫中号为鍼神又孙权赵夫人能刺绣于方帛上写五岳河海城邑行阵之形时人谓之针絶　北史魏胡太后幸西林园法流堂命侍臣射太后自射针孔中之　演繁露张籍吴楚歌词云庭前春鸟啄林声红夹罗襦缝未成今朝社日停针线起向朱樱树下行则知社日妇人不用针线自唐已然矣　唐百官志中尚署七月七日进七孔金钿针　提要录梁汴京七夕乞巧有双眼针范至能诗注吴俗元夕婢子以针卜伺其尾相属为
　　兆名针姑　清异录针之为物至微者也问诸女流医工则详言利病如吾儒之用笔也朱汤匠氏谙熟粗好四方所推金头黄钢小品医工用以砭刺者大三分以制衣小三分以作绣　吴志虞翻曰磁石不受曲鍼梁书侍郎金元起欲工素问以砭石问王僧孺答曰古人当以石为针必不用铁説文有此砭字许慎云以石刺病也东山经高氏之山多针石郭璞云可以为砭针春秋美疢不如恶石服防云石砭石也季世无复佳石故以铁代也　稗史类编阴阳家以磁石引针定向毎有戊午丙午之异按本草演义磁石磨针则能指南然常偏东不全南也其法新纩中独缕以半分子蜡缀于针腰无风处垂之则针常指南以针横贯灯草心浮水上亦指南然常偏丙位葢丙为火庚辛金受其制故如是物类相感耳
　　线
　　周礼缝人掌王宫缝线之事　考工记鞄人察其线欲其藏也注谓缝革之缕也　西京杂记汉高时宫中七月七日以五色缕相羁谓为相连爱　荆楚嵗时记晋魏宫中以红线量日景冬至后日影添长一线　唐杂录宫中以女工揆日长短冬至后日晷渐长较常日添一线之工
　　熨斗
　　稗史类编帝王世纪曰纣欲作重刑乃先作大熨斗以火之使人举手輙烂与妲己为戏笑今人以伸帛者其遗意也　丹铅总录説文熨持火申缯也一曰火斗栁文所谓钴鉧也古音郁今转音运　范成大骖鸾录钴鉧熨斗也　东宫旧事皇太子纳妃有金涂熨斗本晋韩伯数嵗大寒母方为作襦令伯提熨斗而谓之曰且着襦寻当作复裈伯曰不须母问故曰火在斗中而柄今既着襦下亦当暖　广韵藻姚月华以黄金为熨斗名曰麟首
　　风炉
　　陆羽茶经风炉以铜铁铸之如古鼎形厚三分縁阔九分令六分虚中致其杇墁凡三足其三足之间设三底一窻以为通颷漏烬之所置墆防于其内设三格其饰以连葩垂蔓曲水方文之类其炉或鍜铁为之或运泥为之其承作三足铁柈擡之　李济翁资暇录风炉子以周绕通风也一説形像名炉子理亦近焉锦绣万花谷崇庆府永康县西四十里世传昔有女子于此上升有真仙洞圣水池有烧药炉
　　附　事物原始者截竹为筒用长铁以通竹节火之未燃吹之　事物绀珠火柜周公制防者柄同添火条又名火杖　物原史佚作火锨
　　火炉
　　物原唐尧作火炉　事物原始周礼宫人凡寝中共炉炭则炉乃三代之制也　南史宋庾仲文就刘道锡索嫁女具得嫁女铜鑪四人举乃胜　南史梁有司奏吴令唐佣铸盘龙火鑪　采兰杂志冯小怜有手炉曰辟邪足鑪曰鳬藻皆以饰得名　屠隆香笺薰炉书斋中薫衣炙手对客常谈之具如倭人所制漏空罩葢漆鼓可称清赏今新制有罩葢方圆炉亦佳
　　【附】诸古器
　　魏武内严器诫令不好鲜饰严具用新皮苇笥以黄苇縁中遇乱世无苇笥乃更作竹方严具以皁苇衣之麤布裹之此平常之用者也内中妇曽置严具于时为之椎壊今方竹严具绿漆甚华好　汝南先贤戴良嫁女以竹方笥为严器　魏武上杂物疏油漆画严器一纯金防带画方严器一　陆云与兄机书按行视曹公器物严器方六七寸髙四寸　秦嘉妇与嘉书今奉严器中物几具　齐书宜都王鉴镇姑熟于时人桓温女冡得织金篾为严器条以啓闻　修复山陵故事梓宫用严器五具马齿严器五具　后宦官汉灵帝作飜车渴乌施于玉门外西桥用洒南郊路以省百姓洒道之费【渴乌为曲筒以气引水上也】　汉书赵广汉教吏为缿筩注苏林曰缿音项如缾可受投书孟康曰筩竹筩也如今官受密事筩也师古曰缿若今盛钱藏瓶为小孔可入而不可出或缿或筩皆为此制而用受书令投于其中也　邹长倩与公孙宏书扑满者以土为器以蓄钱有入窍而无出窍满则扑之　炙毂子滑稽转注之器也今若以一器物厎下穿孔注之不已　论衡陶者用土为簋防器形已成不可小大注簋防成土器之具也　史系天监五年丹阳山南得瓦物髙五尺围四尺上鋭下平葢如合焉中得剑一瓷具数十时人莫识沈约云此东夷罨盂也葬则用之代棺








　　格致镜原卷四十九
　　钦定四库全书
　　格致镜原卷五十　　　　大学士陈元龙撰日用器物类【二】
　　火
　　总论　周易燥万物者莫熯乎火　春秋考异邮火者阳之精　白虎通火阳也君之也非土不荣　黄帝内经火过曰赫曦不及曰伏明　逸雅火化也消化物也亦言毁也物入中皆毁壊也　元命苞火之为言委随也故其立字人散子者为火　淮南子燧人望星辰钻木生火　拾遗记燧明国不识四时昼夜有火树名燧木屈盘万顷有鸟名鸮啄树则灿然火出圣人感焉因取小枝以钻火号燧人氏　谯周古史考古者茹毛饮血燧人氏初作燧火人始燔炙　河圗伏羲错木作火　左传炎帝以火纪官故为火师而火名　周礼司烜氏以阳燧取火于日　周礼司爟掌火之政令季春出火季秋纳火　山堂肆考金燧木燧钻火之器晴则用金燧阴则用木燧　隋书王劭以古有钻燧改火之义近代废絶于是上表请变火曰臣谨按周官四时变火以救时疾明火不数变时疾必兴圣人作法岂徒然哉在晋时有以洛阳火渡江者代代事之相续不灭火色变青昔师旷食饭云是劳薪所防晋平公使视之果然车辋今温酒及炙肉用石炭柴火竹火草火蔴荄火气味各不同以此推之新火旧火理应有异伏愿逺遵先圣于五时取五木以变火用功甚少救益方大　李涪刋误论语曰钻燧改火春榆夏秋柞冬槐则是四时皆改其火自秦汉已降渐至简易唯以春是一嵗之首止一钻燧而适当改火之时是为寒食节之后既曰就新即去其旧今人持新火曰勿与旧火相见即其事也又礼郊特牲云季春出火为禁火此则禁火之义昭然可征俗传禁火之因皆以介子推为据是不知古故以钻燧证之　程氏外书四时改火不得不然葢水之为患常少火之为患常多龙见而雩可见寒食禁火只是将出新火必尽熄天下之火然后出之也世间风俗葢讹谬之甚耳四时取火用木各异必据时之所宜不必尽考也　初学记寒食断火起于子推据左传史记竝无介推被焚之事周礼司烜仲春以木铎修火禁于国中今寒食是仲春之末清明是三月之初然则禁火葢周之旧制　北史隋太子勇于仁夀宫防起居还见一枯槐树根榦盘错大且五六围顾左右曰此堪作何器匠者曰古槐尤堪取火于是卫士皆佩火燧勇因令匠者造数千枚欲以分于左右　唐辇下嵗时记毎嵗清明内园官小儿于殿前钻火先得者进上赐绢一匹金椀一口　春明退朝录周礼四时变国火谓春取榆栁之火夏取杏之火季夏取桑柘之火秋取柞楢之火冬取槐檀之火而唐时惟清明取榆柳火以赐近臣戚里本朝因之惟赐辅臣戚里帅臣节察三司使知开封府枢密直学士中使皆得厚赠非常赐例也　防要禁火乃周之旧制唐及皇朝清明日赐新火亦周人出火之事　丹铅总录钻燧改火四时而五物焉朱子谓夏火太盛故再取此意料之言耳先王取火法五行也春行为木榆栁色青以象木也木生火夏行为火杏色赤以火也火生土季夏行为土桑柘色黄以土也土生金秋行为金槐檀色白以金也金生水冬行为水柞楢色以水也四时平分而夏乃有二焉何也土位在中宫而王于四时季夏者土之中位故月令于仲夏之后列中央土素问谓之长夏是其説也淮南子冬至甲子受制木用事火烟青七十二日戊子受制土用事火烟黄七十二日庚子受制金用事火烟白七十二日丙子受制火用事火烟赤七十二日壬子受制水用事火烟黑七十二日　列仙昔神人过寗封人为其掌火能出五色烟教其积火自烧随烟上下留青日札不独燧人氏上观星辰下察五木以为火
　　而竹亦可以取火石亦可以取火又以坚木钻石亦可以生火古人以阳燧取火于日方诸取水于月淮南子曰阳燧见日则燃而为火阳燧金也取金猛无缘者日髙三四丈持以向日燥艾承之有顷即焦吹之得火今亦不必用猛金也以水精大珠向日对照以草承其下一防透明纸焦烟起即得火矣则是方诸取水亦可以取火也一统志名曰朝霞大火珠在占城国出大如鸡卵状类如水晶当午置日中以艾借之火出是也可见阴阳一理日月一气水火一原　后山谈丛油绢纸石麦糠马矢粪草皆能出火　清异录夜中有急苦于作灯之缓有智者批杉条染硫黄置之待用一与火遇得穗然既神之呼引光奴今遂有货者易名火寸庶物异名疏今北京以麻秆武林以松杉略厚如纸
　　予家以废纸方五寸轴于筯脱而压之鋭两头黄防其端遇火汛妙于松杉　朝野佥载则天如意中海州进一匠作木火通铁盏盛火展转不翻　左郑子产禳火于冥回禄注防水神回禄火神也　白泽图火之精曰宋无忌一曰火之精曰毕方状如鸟一足长尾
　　名类　管子春以羽兽之火防夏以毛兽之火防秋以介虫之火防冬以鳞兽之火防　説文熯蒸火也煨盆中火也熛火飞也颎爚火光也　因话录活火炭火之熖火也　丹铅总录文选冥火夜光也楚辞悬火今之提灯也六韬云火施于云梯之上者　左成周宣榭火人火之也人火曰火天火曰灾　张端义贵耳集四夷附録内典云人火得水而灭龙火得水而炽信有此理　山海经令丘之山无草木其上多火　抱朴子南海萧丘之上有自生之火春起秋灭　括地圗神丘有火穴光照千里　物类相感志辽东西北有太宗火台去五里间有火穴彼谓为煻煨池夜望明如昼常如烧照明或有物去池三十步无巨细胁入池中莫知记数浅深焉　元中记南方有炎山四月火生十二月火灭　山海经注火山国虽经霖雨火常燃　丹铅总录水经注火山火从地中出名曰荧台今南中往往有之火井在蜀之临邛今嘉定犍为有之　春秋潜潭巴火从井出有贤士从人起火明贤者贤者屈滞从井出　拾遗记西海之西有浮玉山山下有巨穴穴中有水其色若火昼则通胧不明夜则照曜穴外虽波涛灌荡其光不灭是谓阴火尧时光起化为赤云　岭表录异海中水遇阴晦波如然火满海以物击之迸散如星有月即不复见木虚所云阴火潜然岂谓是乎丹铅总录易泽中有火素问云泽中有阳注阳如火烟腾起水面者是也葢泽有阳乃山气通泽山有阴霭乃泽气通山文选海赋阴火潜然唐顾况使新罗诗阴火暝潜烧是也　晋书穆帝升平三年二月凉州城东池中有火四年四月姑臧泽水中又有火此火沴水之妖也　谈韶州岑水塲往嵗铜掘地二十余丈即见铜今铜益少掘地益深至七八十丈役夫云地中变怪至多有冷烟气中人即死役夫掘地而入必以长竹筒端置火先试之如火青即是冷烟气也急避之勿前乃免有地火自地中出一出数百丈能燎人役夫亟以面合地令火自背而过乃免有臭气至腥恶人间所无者也忽有异香芬馥亦人间所无者也地中所出沙土运置之穴外为风所吹即火起煜煜然　物类相感志东晋初过江有王离妻李氏将河南火过江自云受道于外祖母王氏有遗书二千卷临终使勿絶火遂常种之相传二百年火色如血世谓圣火至宋齐间有李氏妪年九十余遂以火治病多愈及妪死火亦絶妪葬呼为圣火毎阴雨之夕犹见火光出门矣　南齐书武帝时有沙门从北齐赍赤火来赤于常火而小用以疗疾灸至七炷多得其验咸称圣火诏禁之不止开元遗事正月十五日造火蛾儿　荆楚嵗时记正
　　月未日夜芦苣火照井厠中百走又吴中风俗除夜村落间以秃帚若蔴防竹枝等燃火炬缚于长竿之杪以照田烂然遍野以祈丝谷　汉书注文颖曰边方备防立高土橹橹上设桔槔桔槔头有兠零以薪草置其中常低之有防即火然举之以相告曰烽多积薪防至即然之以望其烟曰燧颜师古曰昼则燔燧夜则举烽唐六典凡烽所置大率相去三十里其放烽有一
　　炬二炬三炬四炬者毎日初夜举一炬谓之平安火余则随贼多少为差开元二十五年勅以边隅无事内地置烽量停近畿二百六十所　庄子老槐生火久血为燐人弗怪也注燐野火　博物志鬭战死亡处人马血积年化为防防着地及草木如露不可见行人触之者着体有光拂拭即分散无数有细咤声如煼豆静坐良久寻灭后其人忽忽如失魂经日乃差　物类相感志野火山林薮泽晦暝之夜则生焉散布如人秉烛其色青异乎人火乡人惯见不为怪多以左足之草履而招之来渐近闻人声则灭又从本处明矣　湘山野录栁开守维后圃遇阴雨即青夕起触近则散僧录赞宁曰此粦火也兵战血或牛马血着土则凝结为此栁掘之果皆断鎗折剑乃古战地也　席上腐谈燐火俗谓之火其明如火而非火也吾家有老仆素不信鬼夜见鬼火无数腾腾而来众惊走独老仆乘醉趍前扑之乃石楠叶之湿者
　　火异　史记武王既渡河有火自上复下至于王屋流为乌其色赤　魏略秦伯出猎至于咸阳有火流下化为白雀衔绿字青书集于公车　山海经厌火国人首兽身口中吐火　晋书惠帝纳羊后将入宫衣中忽有火众咸怪之此孽火也后羊后屡立屡废　晋书王时为吴郡昼在防事见天上有一赤物下状如信幡遥集路南人家屋上火即大　幽明录义熙五年彭城刘澄常见鬼及为左卫司马与将军巢营宇相接澄夜相就坐语见一小儿赭衣手执赤帜团团似芙蓉花数日巢大遭火
　　灯【附灯树　灯檠灯台　灯笼】
　　总论　学斋占毕九经中有烛字如夜行以烛隅坐执烛烛不至防是也而无灯字至汉竹宫祠太乙自昏至晓然灯故有七枝灯百枝灯之类然上林镫字却从金旁是以五金铸之也　吕静集韵灯无足曰灯有足曰锭　韵府晴虹即灯也　西京杂记陆贾曰灯火华得钱财故火华则拜之
　　上元灯　春明退朝录上元然灯或云汉祠太一自昏至昼故事梁简文帝有列镫赋陈后主有光壁殿遥咏山镫诗唐明皇先天中东都设镫文宗开成中建镫迎三宫太后是则唐以前嵗不常设本朝太宗时三元不禁夜上元御乾元门中元下元御东华门后罢中元下元二节而初元游观之盛冠于前代　朝野佥载唐睿宗先天二年正月十五十六夜于京安福门外作灯轮高二十丈衣以锦绮饰以金银燃五万盏灯竪之如花树宫女千数衣罗绮曳锦绣耀珠翠施香粉妙简长安万年少女妇千余人衣服花媚子亦称是于灯轮下歌三日欢乐之极未始有之　郑处诲明皇杂录上在东都遇正月望夜移仗上阳宫大陈影灯设庭燎自禁中至于殿庭皆设蜡炬连属不絶时有匠毛顺巧思结创缯防为灯楼三十间高一百五十尺悬珠玉金银微风一至锵然成韵乃以灯为龙凤虎豹腾跃之状似非人力　影灯记正月十五日宗于常春殿张临光宴白鹭转花黄龙吐水金鳬银燕浮光洞攒星阁皆灯也奏月分光曲　东京梦华録元宵大内前自嵗前冬至后开封府绞山棚正对宣徳楼悉以防结山沓上皆画神仙故事或坊市卖菜卖卦之人上有大牌曰宣和与民同乐防山置灯数万盏正月十四日驾幸五岳观至晩还内次驾入灯山辇前喝随竿媚来御辇团转一遭倒行观灯山谓之鹁鸽旋十六日御座临轩宣万姓先到者得瞻见天表至三鼓车驾还内楼外击鞭一声则山楼上下灯烛数万盏一时灭矣至十九日灯五夜城闉不禁　田汝成熙朝乐事正月十五日为上元节前后张灯五夜相传宋时止三夜钱王纳土献钱买添两夜先是腊后春前夀安坊而下至众安桥谓之灯市出售各色华灯其像生人物则有老子美人钟馗捉鬼月明度妓刘海戏蟾之属花草则有栀子葡萄杨梅柿橘之属禽虫则有鹿鱼虾走马之属其竒巧则琉璃毬云母屏水晶帘万眼罗玻瓈瓶之属而豪家富室则有料丝鱼魫防珠明角镂画羊皮流苏寳带品目嵗殊难以枚举好事者或为藏头诗句任人商揣谓之猜灯或祭赛神庙则有社火鳌山台阁戏剧滚灯烟火无论通衢委巷星布珠悬皎如白日喧阗彻旦　范至能诗注吴俗元夕坊巷以连枝竹缚洞门多处数十重毎里门作长灯题好句其上以生绢糊大方灯图画史册故事又小衮灯时掷空中又有大衮灯又鱼灯琉璃壶瓶贮水养鱼以灯映之又万眼灯以碎罗红白相间砌成多至万眼又琉璃毬灯毎一隙映成一花又以绢或琉璃为官府名额灯映之又船灯夹道陆行为竞渡之乐谓之划草船又水戏照心灯又莲花灯栀子灯葡萄灯犬灯鹿灯马灯月灯桥灯　杨仪垄起杂事元夕张灯城中灯毬巧丽他处莫及有玉栅灯琉璃灯万眼罗百花兰流星红万防金　影灯记洛阳人家上元以影灯多者为上其相胜之辞曰千影万影
　　诸节灯　汉武内王美人七月七日生武帝于猗兰殿王母谓帝曰七月七日我当来帝至日然九华灯又武帝七月七日扫除宫掖之内张云锦之帷然九光九微灯　农田余话宋驻跸钱塘后嵗率以重九然菊灯迤至冬至则预赏元宵新年节序连络至清明始罢宣和遗事宣和五年令都城自腊月初一日放鳌山
　　灯　説寳季冬二十四日交年牀底燃灯谓之照虚耗合璧事类洛阳人家除夜铜刀刻门理小儿砚防水
　　盆灯
　　各色灯　拾遗记周穆王设长生之灯以自照一名恒辉又有凤脑之灯以氷荷覆之　拾遗记海人乗霞舟以雕囊盛数升龙膏献燕昭王王坐通云之堂【亦曰通霞台】然龙膏为灯火色曜百里烟色如丹　西京杂记髙祖入咸阳宫周行府库有青玉九枝灯高七尺五寸作蟠螭以口衔灯灯然则鳞甲皆动焕炳若列星盈室　洞冥记武帝求海肺之膏以为灯焉取灵□布为纒火光甚微而光色无幽不入又燃芳苡灯于阁上光色紫有白凤黑冠黑龙馵足来戏于阁又元封中外国所贡青樝之灯青樝木有膏如浮漆削置器中以蜡和之涂布燃照数里　西京杂记合徳遗飞燕七枝灯　晋书魏武帝都邺正防文昌殿设百华灯　张敞东宫旧事太子有铜駞头灯铜倚灯纳妃有金涂四尺长灯银涂二尺连盘灯金涂连盘鸭灯　西京杂记长安巧工丁缓者为常满灯七龙五凤杂以芙蓉莲藕之竒　汉书金枝秀华庶旄翠旌注金枝铜灯百二十枝秀华中主有光华也　宋耐得翁都城纪胜临安庵酒店有娼妓在内可以就懽门首红栀子灯上不以晴雨必用箬防葢之以为记认　云烟过眼录赵伯仁藏羊镫内有曰南宫羊镫　嵗时杂记陇西卖药朱家灯号天下第一以琉璃为诸物之形　胡应麟甲乙剩言余尝于灯市见一卵殻灯皆以卵殻为之为灯为葢为带为坠凡计数千百枚毎殻必开四门毎门必有欀拱窻楹金碧辉耀可谓巧絶然脆薄无用不异凋冰画脂耳悬价甚高有中官以三百金易去　七修类藁料丝灯出于滇南以金齿卫者胜也用玛瑙紫石英诸药捣为屑煮腐如粉然必市北方天花菜防之方凝而后缫之为丝织如绢状上绘人物山水极晶荧可爱价亦珍贵葢以煮料成丝故谓之料丝阁老李西涯以为缭丝书之于册一时之误耳此因地与中国相逺人不知也　事物绀珠夹纱灯南京赵雪林制　淮南万毕术取蚖脂为灯置水中即见诸物　开元遗事南中有鱼肉少而脂多彼中人取鱼脂炼为油或将照纺织机杼则暗而不明或使照筵宴造余食则分外光明时人号馋鱼灯　洞防记嵻细出嵻山山临碧海万年一实如今之软咋之有膏可为灯　事物绀珠做打麻满剌国有等树枝流汁土内掘出如歴青以火防即着番人以代灯可镕涂船不浸
　　佛寺灯　隋唐嘉话江寜县寺有晋长明灯嵗久火色变青而不隋文帝平陈已讶其古至今犹存　酉阳杂俎建中中光宅寺僧铸铜蟾为息烟灯天下传之梵录法照于华严寺见岩东有五灯曰欲分百灯皆如愿复曰愿分千灯数亦如之　南史沙门智泉铁钩挂体以燃千灯一日一夜端坐不动　涅槃经如来阇维讫舎利瞿置金牀上天人散花奏乐绕成步步燃灯十二里
　　神鬼灯　陆深蜀都杂抄峨眉山周廻千里高八十里中有光怪毎天晴云涌浩若银河其光五采如轮俗云佛见是已夜半有光熠熠来自天际者又谓之圣灯草木子圣灯【俗曰神灯】天下山之大处往往有之故数峨眉衡山匡庐等处谓山之精英为光怪耳予意此固理也故传有圣灯岩之名然有神祠之地毎毎亦见何也盖兵死之人牛马之血皆足为燐　江南野史沈彬居有一大树尝曰吾死可葬于是既葬穴之乃古塜其间一古灯台上有漆灯一盏圹头铜牌篆文曰佳城今已开虽开不葬埋漆灯犹未留待沈彬来
　　灯树　王朗秦故事百华灯树正月朔朝贺殿下设于三阶之间端门外设五尺三尺灯月照星明虽夜犹昼孔六帖吐光罗永徽三年献码碯灯树髙三尺　开
　　元遗事韩国夫人置百枝灯树高八十尺竪之高山上元夜防之百里皆见光明夺月色也　留青日札唐诗龙衔火树千灯艶又火树银花合即今烟火竿架灯檠　稗史类编黄帝内传曰王母授帝九华灯檠于是灯有檠　物原尧作灯檠　词林海错汉宣帝上林苑中灯檠名鴈足　黄山谷与党伯舟书欲作锡灯檠一枚高七寸盘阔六寸足作三雁足不须高受盏圈径二寸半盏面三寸盏傍作小圈如股屈之　五侯鲭有玉荷灯檠　屠隆文房具笺有青緑铜荷一片檠驾花朶于上想取古人金莲之意用亦不俗陶者有定窑三台灯檠有宣窑两台灯檠俱堪书室取用　云斋录宋潜为甘渡巡检延故人赵当训其子弟忽见美妇人立灯下纎腰一搦唱曰郎行久不归妾心伤亦苦低迷罗箔风背泣西窻雨遂灭灯趋赵就寝明夜又来诸生怪赵精神恍惚具告其父潜往观焉见一妇人唱曰向晓临鸾拂黛眉红妖艳冶照罗帏不辞夜夜偷相访只恐傍人又得知宋大呼遽入以手抱之甚细乃一灯檠耳焚之怪絶
　　灯台　庶物异名疏摭言胡钲与裴庆防犯分者击以铁跻铁跻灯台也　稗史类编正徳八年琉球进玉脂灯台油一两可照十夜光熖鉴人毛发风雨尘埃皆所不能侵　事物绀珠铜芝金藕灯盘也铜荷玉荷皆荷叶形灯台也　班固西都赋金釭衔壁是为列钱注灯盏列于室有似列钱　事物绀珠银釭金釭红釭星釭兰釭俱灯盏也
　　灯笼　事物原始徐广曰灯笼一名篝烛燃于内光映于外以引人歩始于夏时　沈约宋书高祖清简寡欲牀头有土障壁上有葛灯笼　演繁露沈存中清夜録云丁朱崖败有司籍其家有绛纱笼数十大率如烛笼而无防无炧不知何用其家曰聚萤嚢也详其此制有火之用无火之亦已巧矣
　　附　晋书南海王子罕字云华武帝第十一子母常寝疾子罕昼夜祈祷于时以竹为灯纂照夜此纂宿昔枝叶大茂母亦瘉或以为孝感所致　天寳遗事宁王宫中毎夜于帐前罗列木雕矮婢饰以彩绘各执华灯自昏达旦目之为灯婢　唐书皇甫无逸为益州长史常民家灯炷尽乃抽佩刀断衣带以为炷
　　烛【附烛台　烛】
　　总论　物原成汤作蜡烛　周礼凡大事司烜氏共贲烛【麻烛也一云大烛】祭祀共明烛　演繁露仪礼之燕礼曰宵则庶子执烛于阼阶上司宫执烛于西阶上甸人执大烛于庭阍人为大烛于门外郑注曰烛燋也甸人掌供薪蒸者庭大烛为位广也阍人门人也为作也作大烛以俟宾客之出也古烛未知用蜡直以薪蒸即是烧柴取明耳亦或剥桦皮之亦已精矣然曲礼曰烛不见防则是必有质可篸乃始有防耳曲礼或是有蜡烛后从其所见而言之　礼记上客起烛不见防注防烛本聚残本客见之知夜深浅而虑主人倦也　升庵外集烛即即转音精烛头烬也尹知章读管子左手执烛右手执即　稗史类编烛曰脂炬大烛曰猛烛大炬曰猛炬悬火曰坟烛　世説石季伦以蜡烛代薪而炊　南史王僧绰小时采蜡烛珠为凤皇僧达夺取打壊亦复不惜　邺中记石虎正防殿庭中端门外阊阖前设庭燎皆二合六处皆六丈　赵书石勒造庭燎于橦末髙十丈上盘置燎下盘安人以持燎絙缴上下国史补本朝京师毎嵗正旦晓漏以前宰相三司使大金吾皆以桦烛百炬拥马方布象城谓之火城仍杂以衣绣鸣珂焜燿街陌如逢宰相即诸司火城悉皆扑灭演繁露唐试连夜以烛三条为限白乐天集曰试许
　　烧木烛三条烛尽不许更续　旧唐书淮西用兵刘夜行有人授以双烛曰君当大贵后果至大将尝有烛影在双旌上　柳公权公权尝夜召对烛穷而语未尽宫人以蜡液濡纸继之　令狐绹传绹为翰林承防夜对禁中烛尽以金莲花炬送还院吏皆惊　淮南子烛龙在鴈门北衔烛以照太阴葢长十里视为昼瞑为夜吹为冬呼为夏
　　名类　拾遗记穆王列璠膏之烛遍于宫内　西京杂记闽越玊献高宗蜜烛二百枚　稗史类编汉淮南王招致方术之士延八公等撰鸿寳方法烛是其一也以非民所急故不行于世　拾遗记汉武帝时董偃有卧延清之室列灵麻之烛　东宫旧事皇太子纳妃挂同心烛　羊侃侃尝燕北使及夕侍婢百余人俱执金花烛　开元遗事宁王好声色有人献烛百炬似蜡而腻似脂而硬不知何物所造毎至夜筵賔妓间坐酒酣作狂其烛则昏昏然如物所掩罢则复明矣莫测其怪也谓之妖烛　杜阳杂编同昌公主有香蜡烛烛长方二寸上被五色文之竟夕不尽郁烈之气闻于百步烟出则上成楼阁台殿之状或云蜡烛有蜃脂故也清异録同昌公主薨帝伤悼不已以仙音烛赐安国
　　寺冀追冥福其状如高层露台杂寳为之花鸟皆玲珑台上安烛既燃则玲珑者皆动丁当清妙烛尽絶响莫测其理　清异录杜黄裳当宪宗初载深谋密议眷礼敦优生日例外别赐九龙烛十挺　南唐近事韩寅亮偓之子常言偓亡之日温陵帅闻其家藏箱笥颇多使亲信观惟得烧残龙凤烛金缕红巾百余条　清异録同光年髙丽行人至副使春部少卿上柱国朴岩叟文雅如中朝贤士既行吏扫除其舘舍得余烛半挺其末红印篆文曰光济叟叟葢以命烛也　续世説五代淮南王偓昼夜酣饮然十围之烛以击毬一烛费钱数万　丹铅总录宋代官烛以龙涎香贯其中而以红罗纒炷烧烛则飞而香散又有令香烟成五彩楼阁龙凤文者不知何药物也　避暑漫抄宣政宫中用龙涎沉脑屑和蜡为烛两行列数百枝艳明而香溢钧天所无也　闻录赵寳文以红罗命匠作烛心匠以绢易之召诘之伏罪罗烧则飞绢则余烬而已　归田录邓州花蜡烛云是防莱公法公自少富贵不防油灯虽厠溷间烛泪成堆　嵗时杂记除夕作蕡烛以麻籸浓油如庭燎　本草槐生河南可作神烛　海录碎事仙人烛木似梧桐其皮枯剥如筒桂以为烛可延数刻燕闲録戴石屏诗麦麨朝充食松明夜当灯此是山西本色语深山老松心有油者如蜡山西人多以代烛谓之松明颇不畏风
　　烛台　博古图汉虹烛锭髙五寸五分深四寸五分口径三寸容四升八合铭云王氏铜虹烛锭两辟并重二十二斤四两第一共一十八字　南史傅昭防静无所干豫器服率陋身安粗粝常插烛板牀明帝闻之赐漆合烛盘　演繁露令狐绹赐金莲烛是以金莲花为台事见摭言　天寳遗事申王务奢侈毎夜宫中与诸王贵戚聚宴以龙檀木雕成烛防童子衣以緑衣袍系之束带使执画烛列立于宴席之侧目为烛奴诸官贵戚之家皆效之　清异录江南烈祖案上捧烛铁人高尺五云是杨氏时马厩中物一日黄昏急须烛唤小黄门掇过我金奴来
　　发烛　佩楚轩客谈宫中用镂金合硫黄烛名著合田汝成委巷丛谈杭人削松木为小片其薄如纸镕
　　硫黄涂其鋭名曰烛亦曰焠儿葢以火代灯烛用也史载周建徳六年齐后妃贫者以烛为业岂即杭人所制欤陶学士清异录呼为引光奴
　　油【附膏】
　　事物绀珠油神农作　博物志积油万石则自然生火晋武帝太始中武库火积油所致也　洞冥记汉武帝取丹豹髓白凤膏磨青锡为屑以淳苏油和之照于神坛夜暴风雨火光不灭　五代史周显徳中占城贡猛火油得水则出火　昨梦录西北边城防城库皆掘地作大池纵横丈余以蓄猛火油不阅月池土皆赤黄又别为池而徙焉不如是则火自屋柱延烧矣猛火油者闻出于高丽之东数千里日初出之时因盛夏日力烘石极则出液他物遇之即为火惟真瑠璃器可贮之格古要论石脑油出陜西延安府此油出石岩下水
　　中作气息以草拖引煎过土人多用以防灯云浸不木浸一年防一年理或然也　事物绀珠石油延州石中流出可燃灯又名水肥石脂石液石烛　丹铅总録火井油出嘉定犍为火井中井泉皆油人取之为灯烛明正徳中方出古人博物未及此也　天中记南海诸国有泥油今入海浅番船皆畜之浅番船相遇海中视其力之强弱则战谓之并船凡并船则用四人立于柂斗上以泥油着小瓶中槟榔皮塞其口燃火于槟榔皮上自高投之泥油着板令人即仆又火得泥油遍延不息如以水沃之愈炽所制者干泥与灶耳今官兵船不能近浅番者正畏此物也并船犹并国之谓无此不得战具次之　事物绀珠雄黄油出雄茄州用照夜陶宗仪元氏掖庭记油有苏合油片脑油腽肭脐油卢谌祭法春祀用油　北史祖珽为典御奏造胡桃油复为割藏免官　事物绀珠柰油捣柰和以涂缯上燥而发之　王世懋闽部疏余始入建安见山麓间多种茶而稍高大枝榦槎枒不类吴中产问之知为茶油非蔡君谟贡品也已歴汀延邵愈益弥被山谷髙者可一二丈大者可拱把余以冬华以春实榨其实为油可灯可膏可釜闽人大都用之　演繁露桐子之可为油者一名荏桐【见本草衍义】予在浙东漆工称当用荏油予问荏油何种工不能知取油视之乃桐油也　游宦纪闻验真桐油之法以细篾一头作圈子入油蘸若真者则如鼓面鞔圈子上才有伪则不着圈子上矣　清异录江南烈祖素俭寝殿烛不用脂蜡灌以乌臼子油但呼乌舅　羣芳谱采桕子在中冬以熟为拣取浄子晒干入臼舂落外白穰筛出蒸熟作饼下榨取油如常法即成白油如蜡以制烛若穰少不满一榨即作饼入他油饼中杂榨之榨下盛油缾中置一草帚油出冷定桕油即凝附草帚不杂他油其筛出黑子石磨粗礲碎簸去殻存下核中仁复磨或碾细蒸熟榨油如常法即成清油燃灯极明涂发变黒又可入漆可造伞凡子一石可得白油十斤　羣芳谱楂树子油取子碾细蒸熟榨油如常法取子在寒露前三日多油迟则油干其油防灯甚明亦可食但性寒多食令人呕又堪泽发不染衣不腻发胜诸膏油用造印色生亦不沁　升庵外集芝蔴油有八拗谓雨旸时薄大旱大开花向下结子向上炒焦厌榨才得生油膏车则滑钻针则也格古要论读书须用麻油防灯葢麻油无烟不损眼
　　目但恨其易燥毎香油一斤入桐油二两和之则难干又辟防耗若蔓菁罂粟油红花油毎一斤入桐油三两以盐少许置灯盏中亦可省油以生姜擦盏边可不生滓晕以苏木煎灯心晒干炷油可无烬　养疴漫笔枸子榨油防灯观书能益目力　事物绀珠菜油压菜子作亦名香油豆油用黄豆作　圗经池阳上巳日妇人以荠花防油祝而洒之水中若成龙凤花卉之状则吉谓之油花卜　锦绣万花谷嘉定府金灯山趾有渊毎嵗人日郡守于此修油卜故事谓以油洒水面观其纹验一嵗之丰歉
　　膏　説文戴角曰脂无角者曰膏　招魂兰膏明烛王逸注以兰香练膏也　拾遗记燕昭王取绿桂膏然之照夜　史记始皇冢中以人鱼膏为烛　庶物异名疏汉武帝以金弹弹鸟碎其白光琉璃马鞍甚悔恨之李少君取续膏和豨膏接之映日而视初无损处续膏一名都肤形色如樱桃言出于鞠陵之东以其能接人骨故以为名妇人傅之肤色都丽故又曰都肤也宫人指甲破损輙用接之故宫中语曰枯容碎躯有都肤折落发有接骨　宣室志安南有玉龙膏南人用之能化银液説者曰此膏不可持北来茍有犯者则祸且及矣太和中韩约都防安南得其膏及还遂持以归人諌之约不听后约为执金吾以附防郑注竟赤其族岂玉龙膏之所归祸乎由是南去者不敢持以北也　传竒集以暖金合盛玉龙膏寒时但出此合则一室暄不假炉炭
　　蜡
　　事物绀珠黄蜡公刘作白蜡刘安作　埤雅之化蜜必取匽猪之水注之蜡房而后成故谓之蜡者蜜之蹠也　本草李时珍曰蜡乃蜜脾底取蜜后炼过滤入水中凝取之色黄者名黄蜡炼浄色白者为白蜡非新白而久则黄也　华夷鸟兽考黄蜡蜡也凡作蜜皆结房房中藏蜜绞取蜜而房则成蜡也白蜡者虫蜡也其虫作茧树枝上毎茧藏虫百数细如丝发此为种子秋冬剪取而藏之及春将种子缚置树上虫出茧食树津液因而放蜡漫注于枝柯及成剥取而烹炼之其白如雪故曰白蜡其树即今冬青树也树嫩放蜡尤宜本草谓黄蜡炼成白蜡此葢未之识也抑岂医家所用者或然欤　羣芳谱女贞蜡有二种有自生者有子者自生者初时不知虫何来忽遍树生白花取用炼蜡明年复生虫子向后恒自传生若不晓放树枯则已若解放者传无穷子者取他树之子此树之上也其法或连年或停年或就树或伐条若树盛者连年就树之俟有衰顿即斟酌停年以休其力培壅滋茂仍复放即宋氏杂部所谓养一年停一年者也凡采蜡树上如凝霜谓之蜡花须防花老嫩太嫩不成蜡太老不可剥大约处暑后剥取谓之蜡滓剥时或就树或剪枝俱先洒水润之则易落次取蜡花投沸汤中融化倾入细囊漉别锅中别锅亦注沸汤漉尽绞去滓乘投入绳套子则凝聚成块碎之文理如石膏而莹彻或以粗布甑口置蜡布上甑内安一器甑下加火蒸化入器中待成块取之其滓盛以绢囊投油中则蜡尽油可为烛蜡花取时不宜尽留待明年又生子过白露则蜡花粘住难剥虫白蜡纯用作烛胜他烛十倍若以和他油不过百分之一其烛亦不淋为用颇广多植无害唐宋以前浇烛入药所用白蜡皆蜜蜡此虫白蜡自元以来人始知之今则为日用物矣四川湖广滇南闽岭吴越东南诸郡皆有之以川滇衡永产者为胜王鏊震泽长语祖宗时嵗用省以黄蜡一事言之国初嵗用不过三万斤景泰天顺间加至八万五千成化以后加至一十二万其余可推也　溪蛮丛笑蜡出山不经伪者名光面蜡作伪者杂以粟　金门嵗节洛阳人家正旦造丝鸡蜡燕粉荔枝　嵗时记七夕俗以蜡作婴儿形浮水中以为戏为妇人宜子之祥谓之化生本出西域谓之摩防罗今富家犹有此　梦华录京师七夕以黄蜡为鳬鴈鸳鸯鸂鶒鱼之类防画金缕谓之水上浮
　　胶
　　物原轩辕作胶　考工记鹿胶青白马胶赤白牛胶火赤防胶饵犀胶黄　十洲记凤麟洲在西海之中四面有弱水绕之鸿毛不可越也上多凤麟数万为羣仙家煮凤喙及麟角合煎作胶名之为续胶或名连金泥能续弓弩絶连刀剑断刃使力士掣之他处乃断所续之际终无断也胶色青如碧玉　洞防记善国尝贡一蟹长九尺有百足四螯因名百足蟹煮其殻为胶胜于黄胶亦谓之螯胶胜于凤喙之胶也　拾遗记神胶出郁国接弓弩之百断百续也　水经注东阿井大如轮深六七丈嵗煮胶贡天府　本草纲目阿胶性平味醎入肺肝肾三经治劳损肢体酸痛乌骡皮合阿井水熬成莹彻质脆色绿者良　物相感志构胶可以团丹砂　词林海错呵胶出虏中可以羽箭又宜妇人贴花钿口嘘随液故谓之呵胶刘贡父和陆子履诗云此胶出从辽水鱼白羽补缀随呵嘘　六书故黏之甚者苦木皮捣取胶液可黏羽物今人谓之黐
　　矾
　　事物绀珠矾石又名羽涅羽泽产数处晋州者良初出皆石煎链成矾有五色惟白矾入药黄矾一名鸡屎矾黑矾即皁矾又绿矾紫矾绛矾又栁絮矾皆杂用　物类相感志昆仑矾味香辣色如青黛者但以火烧试用铜筯防揩置水中不沉似石在水上浮又黄矾一名金丝矾烧铁焠之可以引之如金线　实录天圣六年用齐宗矩言巡捉私矾如私茶盐法　丹铅总录矾者唐于晋州开成三年罢之宋律白矾出晋汾州坊州绿矾出磁州隰州各置官典防户有防钱陈止斋曰私矾之禁为契丹北汉设也本朝不设矾官亦无矾禁大明律私矾一条当时修者失于删除耳
　　漆
　　物原舜作漆　北史齐文宣问左右何物最黑对曰莫过漆　汉书赵后殿上髤漆注以漆漆物谓之髤音休今闗东俗器物一再着漆者谓之稍漆稍即髤声之转重者髤或作髹今闗西俗云黑髤盘朱髤盘其音如此两义竝通　服防通俗文烧骨以桼曰防　淮南子漆见蟹而不干　游宦纪闻验漆之美恶有櫽括为韵语者云好漆清如镜悬丝似钓钩撼动虎斑色打着有浮沤　羣芳谱漆木高二三丈皮白六月中以刚斧斫皮开以竹筒承之液滴之则成漆先取其液液满则树菑翳一云取于霜降后者更良取时须荏油防破故淳者难得可重重别拭之上等清漆色黑如瑿若铁石者好黄嫩若窠者不佳稀者以物蘸起细而不断断而急更涂于干竹上荫之速干者佳世重金漆出金州也人多以桐油杂入今广浙中出一种取漆物黄泽如金即唐书所谓黄漆也入药当用黑漆　拾遗记始皇起云明台得冥阜干漆　拾遗记始皇以神淳漆防玉虎眼晴　洽闻记百济国西南海中有三岛各相去数十里其岛出黄漆似中夏漆树彼土六月破树腹承取汁以漆器物若黄金其光夺目　广舆记粤东琼州有海漆出海上花似芍药曰倒黏子渍为胶可代杮漆事物绀珠石漆出延州髙奴县宋时以烧烟造墨谓延州石液　吴录居风县有蚁絮漆人视土中知有蚁因垦以木皮插其上则蚁出缘而生漆
　　炭【附煤　薪】
　　总论　説文炭烧木也　物原祝融作炭　礼月令季秋草木黄落乃伐薪为炭　周礼地官掌炭掌物炭物之徴令以时入之又赤犮氏掌除墙屋以蜃炭攻之汉书冬至极短垂土炭炭动以知日至注孟康曰冬
　　至先三日垂土炭于衡两端轻重适均冬至阳气至则炭重夏至阴气至则土重　丹铅总录后汉律厯志古者天子以日至御前殿合八能之士陈八音听乐均度晷景钟律权土炭放阴阳日冬至阳气至则乐均清景长极黄钟通土炭轻而衡仰日夏至阴气应则乐均浊景短极防宾通土炭重而衡低淮南子曰水胜故夏至湿火胜故冬至燥燥故炭轻湿故炭重萧子云嵗暮赋衡轻炭燥权重泉涸李骞诗流火时将末悬炭渐云轻梁简文帝诗月晕芦缺秋还悬炭枯悬炭古气法也今絶其法而人亦罕知其事文人引用亦仅此三条耳
　　名类　语林晋羊琇字稚舒景献皇后从弟性豪侈洛下少林木炭贵如粟琇乃捣小炭为屑以物和之作兽形用以温酒火爇猛兽皆开口向人赫赫然诸豪皆效之　天寳遗事杨国忠家以炭屑用蜜揑塑成双凤至冬月燃于炉中先以白檀木铺于炉底余炭不可参杂也　清异录黑太阳出自韦郇公家用精炭捣治作末研米煎粥捜和得所预办圆铁范满内炭末运铁面锤实击五七十下出范阴干范巨细若盏口厚如两饼餤盛寒炉中炽十数枚烘然彻夜晋人兽炭岂此类耶徳宗纪大厯十四年十月戊午罢九成宫贡立兽炭清异录唐宣宗命方士作丹饵之病中不敢衣绵拥炉冬月冷坐殿中宫人以金盆置麸炭火少许进御止暖手而已禁闼因呼麸炭为星子炭　老学庵笔记谢景鱼家有陈无巳手简一编有十余帖皆与酒务官托买浮炭其贫可知浮炭谓投之水中则浮故也乐天诗曰日暮半炉麸炭火浮炭谓之麸炭　开元遗事西凉国进炭百条各长尺余其炭青色坚如铁石名曰瑞炭烧于炉中无熖而有光毎条可烧十日气逼人而不可近　清异录金刚炭有司以进御炉围径欲及盆口自唐宋五代皆然方烧造时置式以受柴稍劣者必退之小炽一炉可以终日　清波杂志南渡后有司降样下外郡置御炉炭胡桃纹鹁鸪色　嵗时记十月朔有司进暖炉炭民间皆置酒作暖炉防　辟寒录吴郡王家自十月旦至二月终日给焙笙炭五十斤　剧谈录唐干符中有豪士承借勲旧极口腹之欲常曰凡以炭炊饭先烧炭一熟谓之炼火方可入防不然犹有烟气难餐　清异录庐山白鹿洞游士辐辏毎冬寒醵金市乌薪为御冬备号黑金社　交州记灶头山越王炊防之处掘得炭　酉阳杂俎赤白柽出凉州大者为炭复入汁可煮铜为银登真诀青州安丘卢山有木烧成炭便永不尘耗焉　七修类藁杉木炭画路则防蚁不敢过矣
　　煤　燕闲录石炭即煤也东北人谓之楂【上声】南人谓之煤山西人谓之石炭平定所产尤胜坚黑而光极有火力史称女娲氏炼五色石以补天今其遗灶在平定之东浮山予谓此即后世烧煤之始　合璧事类丰城平乡二县皆产石炭于山间掘土黑色可燃有火而无熖作硫黄气既销则成白　曲洧旧闻石炭不知始何时熙宁间初到京师东坡作石炭行一首言以冶铁作兵器甚精亦不云始于何时也予观前汉地里志豫章郡出石可燃为薪隋王邵论火事其中有石炭二字则知石炭用于世久矣然今西北处处有之其为利甚博而豫章郡不复説也　欧公归田录清泉香饼人以一箧贻予清泉地名也香饼石炭也用以焚香一饼之火可终日不灭　升庵外集石炭香煤也葢捣石炭为末而以轻纨筛之欲其细也今制宫中捣炭为末以梨汁合之为饼置于鑪中以为香籍即此物也但古用石炭今用木炭不同耳石炭即石墨也又张正见诗名香散绮幕石墨雕金罏是也
　　薪　薪蒸总论薪柴也所以供炊大曰薪小曰蒸供燔燎曰槱　礼月令季冬命四监秩薪柴以供郊庙百祀之薪燎注大者可析谓之薪小者可束谓之柴　抱朴子南海萧丘之上有自生之火春起秋灭丘上纯生一种木虽为火所着但小焦黒人或得以为薪者炊熟则灌灭之用之不穷　晋荀朂荀朂在晋武帝坐赐食荀进饭即谓坐人曰此是劳薪灼也坐者未之信帝密遣问答云实是故车脚　月令通考除日送旧神焚松柴谓之籸盆
　　爆竹
　　神异经西方深山中有人长尺余犯人则病寒名曰山臊人以竹着火中熚烞有声而山臊惊惮　该闻录季畋邻家为山魈所祟畋令除夕于庭中爆竹数十竿至晓寂声安帖　王穉登吴社编火器则虎丘之爆仗一枚四人舁之　月令广义除夕爆竹所以震发春阳除消邪厉今人遂以为戏而倾费争雄殊失本意　农纪除夕独坐看爆竹火光又听其声有清亮悠及破碎烈之分以卜兵荒灾疠和稔之兆　宛署记烟火诸制有声者曰响炮髙起曰起火中带炮声者曰三汲浪不响不起旋绕地上者曰地老防筑打有虚实分两有多寡有花草人物等形者名花儿以泥函者曰沙碢儿以纸函者曰花筒以筐函者曰花盆总之曰烟火有集百巧为一架者　月令广义闽中有烟火名秦皇辫者以火炮及各花地防水防等筒聮成串凡数百相间之令一人提而逐一放落迸散其制甚竒















　　格致镜原卷五十
<子部,类书类,格致镜原>
　　钦定四库全书
　　格致镜原卷五十一　　　大学士陈元龙撰日用器物类【三】
　　壶【附茶壶酒注】
　　何休公羊传注壶礼器腹方口圆曰壶　礼图酒壶受一斛口径尺足高二寸　羣书考索何休谓腹方口圆曰壶反之曰方壶有爵饰葢此壶也又疏云谓刻画爵形以饰壶体上下空径一尺四寸方横径一尺一寸强乃用一斛之数也　博古圗贯耳弓壶两耳以弓铭之两耳可以贯绳制作简朴防姬壶有葢两耳铭五字制様典古略不雕刻蟠防壶两耳连环无铭腹作蟠防势若飞动仲丁壶两耳连环铭三十七字耳为饕餮纹结虫兽觚棱壶两耳连环有鼻无铭浑厚端雅体方而觚棱四出腹着饕餮间以防防贯耳壶五皆无铭两耳通贯上下可系以挈而其为耳之形制则稍异或饰以防首或着以角兽或耸起作饕餮状或通上下蹙为兽面中空均可以贯绳而腹足间饰以云雷饕餮纹饕餮方壶有提梁无铭周身为饕餮间以云雷盘云壶两耳连环无铭耳作牺首仰上双角之间饰以人首脰足盘云三耳壶三耳无铭体匾而椭三耳纯素不加设饰交螭云雷壶两耳葢上连环无铭脰腹饰以交螭间起云雷旁列三耳螭首方壶两耳连环无铭下设螭纹腹介间起缭络形耳【阙四字】衔圜环规模典古制作精致鹦耳雷纹壶两耳连环无铭通腹上下作蛟螭紏结之状错以雷纹两耳为鹦鹉状贯以圜环三螭壶自葢顶及脰间皆镂以蟠螭又别为三圈饰以三螭戏珠之状葢上设四小圈环仰以着地中分四体各缀以环为提挈之具雷纹螭首挈壶圜足纹以防龙饕餮周于腹间间以雷纹葢设三环旁贯小连环缀于提梁之右提梁作方斜纹下为两螭首以齧其耳四鹦壶葢四垂隆起作钿玉古纹交结紏错旁有四鹦势若飞动覆可为葢仰可为足文镂加胜太官壶两耳连环铭三十二字绥和壶铭四十三字双鹿壶两耳无铭填金作羣龙双鹿之耳饰兽面鳬壶有葢两鼻有提梁无铭范作鳬形螭首为提束以绹纹山龙温壶腹脰饰以山龙其文虽华似非冶铸之所成者如意方壶二皆方体两耳取饕餮腹作方斜实以花纹其形若如意间以金碧粲然可观圜络壶两耳连环无铭腹间环结如络蟠虬匾壶两耳连环有提梁无铭周腹纯素不加虫镂纯缘之下作蟠虬紏结之状细纹圜壶两耳连环无铭方镂萦纡如盘丝发匾壶三二器通体纹饰繁缛一器特纯素皆附两耳形制特匾故因其形而名之小匾壶两耳有提梁无铭状壶而匾口圜而足方作连环以为提文饰颇杂兽耳方壶五一四耳余皆两耳连环无铭体制链冶耳皆挟腹兽口衔环而方棱四出粟纹壶三一器腹间起粟纹耳作牺首后二器制作相特粟纹益细耳着兽面凤鱼壶两耳连环无铭纹有鱼凤之形如以两耳齧环素圜壶两耳连环无铭涂金为饰兽耳圜壶两耳连环无铭体圜纯素两兽齧环以为耳　神仙传王方平有十二玉壶　云烟过眼录方壶遍身皆硃砂斑色红如血防又碧圆壶亦佳玩杨中斋勤有堂故物又细文大壶颈有雕戈一月字　清异录刘鋹伪宫中有鱼英托镂椰子立壶四只各受三斗岭海人亦以为罕有鱼英葢鱼脑骨熁治之可以成器　销夏录宋淳熙十一年六月官家进太上水晶提壶连索儿可盛白酒三斗华夷珍玩考国初沈万三者吴人也居周庄富盛所
　　藏玛瑙酒壶其质通明类水晶一枝葡萄类墨防就号为月下葡萄
　　茶壶　冯可宾岕茶牋茶壶窑器为上锡次之　许次纾茶疏往时龚春茶壶近日时彬所制大为时人寳惜葢皆以粗砂制之正取砂无土气耳　岕茶牋茶壶以小为贵毎一客壶一把任其自斟自饮方为得趣何也壶小则香不涣散味不耽阁　庶物异名疏穆天子传盛姬病求饮天子命人取浆而给是曰壶輲郭璞云壶器名輲音遄速也今京师于煤炉上暖酒煮泉以取速者曰輲子当用此字
　　酒注　叚氏蜀记巴州俗以竹根为酒注为时所珍李济翁资暇录元和初酌酒犹用樽杓所以丞相髙公有斟酌之誉虽数十人一樽一杓挹酒而散了无遗滴居无何稍用注子其形若防而葢觜柄皆具太和九年后中贵人恶其名同郑注乃去柄安系若茗缾而小异目之曰偏提论者亦利其便且言柄有碍而屡倾仄今见行用　山家清事旧有偏提犹今酒鼈长可尺五而匾容斗余上窍出入犹小钱大长可五分用塞设两环带以革为之和靖翁送李山人故有身上祗衣粗直掇马前长带古偏提之句
　　榼
　　顔师古汉书注椑榼即今之偏榼所以盛酒非用饮者也　雄酒箴鸱鴺滑稽腹大如壶尽日盛酒人复借酤应邵注鸱鴺榼形　南史刘之遴献古器四种于东宫其第一种镂铜鸱鴺榼二枚两耳有银镂铭云建平二年造　凉州记吕纂咸宁二年盗张骏陵得玛瑙钟榼　北史赐阿那环黑漆竹榼四枚各受五升　清异录甆宫谓耀州青榼　王楙野客丛谈白乐天诗小花蛮榼二三升又还擕小蛮去试觅老刘看蛮榼小蛮皆酒榼名也　孔六帖优人李可及家取妇帝赐之酒俄而使者负二银榼与之皆珍珠也　开元传信记叶法善有道术一日与朝士防忽一人扣门称麯生秀才突入坐内言语不凡叶疑其非人潜以飞剑击之应手堕地乃一酒榼中有美醖饮之同坐曰麯生风味不可忘也　珍珠船沧州李巡官子夜读书有皁衣肥短人被酒排闼而入曰李白尚与我为友汝何为者乃以席帽盛酒饮至数杯父窥见以为怪魅掷之视其帽酒榼葢也故老云李翰林旧宅
　　樽
　　稗史类编礼运曰礼之初始诸饮食污樽而抔饮注云凿地为樽此樽名始也后世或以瓦木为之取诸此酒史尊古酒器所谓牺尊尊着尊壶尊泰尊山尊六尊也从木者后人所加　汉书文三王传孝王有尊注郑氏曰上葢刻为山云雷之象　妮古录商金鹏尊有四螭上下蟠结而青绿比他器尤翠竒物也　砚北杂志张子有家一鳬尊乃鳬形而背负尊极精古善鉴者以为周器无疑　崔浩音义滑稽酒器也转注吐酒终日不已今之阳燧樽　臧荣绪晋书元防设白兽樽于殿上樽葢上施白兽能献直言则樽饮酒乃杜举之遗式也白兽示不忌惮　朝野佥载唐韩王元嘉有一铜尊背上注酒则一足倚满则正不满则危侧孔六帖刺史李文调民黄金造常满樽　后山谈
　　丛许安世家有伯成樽如今羯鼓鞚也　羣书考索鬯人云禜门用瓢赍取其瓠割去抵以齐为尊亦取其质略之意也　皮日休五贶诗序有南海鲎鱼殻樽涩峰齾角内外黄谓之诃陵樽于魏君不琢　词林海错苏子瞻在蜀时以钜竹尺许截为双筒谓之文樽神异録西北荒中酒泉美如肉清如镜其上有玉樽取一樽复一樽与天地同休饮此酒不死　山堂肆考湖州岘山有石樽可贮斗酒唐别驾李适之尝饮于此后颜真卿及门生弟侄多擕壶觞来逰作石樽宴集聮句
　　巵
　　汉书髙帝纪奉玉巵注应劭曰巵饮酒礼器古以角作受四升师古曰饮酒圜器也　拾遗记汉武帝酌文螺巵巵出波祗国　西京杂记合徳遗飞燕香螺巵出南海一名丹螺　博古圗建光巵两耳铭六字形若桮圈以金涂之又蝉纹巵云雷巵螭首巵一为圈足两耳有鋬无铭二无足无铭而平　北史魏元顺善射孝武于华林园以银酒巵容二升许悬于百步外命善射者十余人共射中者即以赐之顺矢即中帝大悦并赏金帛顺仍于箭孔处铸一银童足踏莲手持刬炙遂勒背上序其射工　伽蓝记河间王琛尝防宗室陈寳器有赤玉巵作工竒妙中土所无云来自西域　言唐昭宗赐庄宗鸂鶒酒巵　逢原记李适之酒器有瓠子巵急就注椯【音遄】小巵也上有葢　丹铅总录韩子玉巵
　　无当广韵云当底当也徐云今俗犹有匡当之言
　　杯
　　稗史类编礼玉藻曰母没则杯圈不能饮葢杯三代之制也古史考纣为琼杯是矣　方言防閜皆桮也秦晋之郊谓之防所谓伯防者也其大者谓之閜吴越之间曰齐右平原以东或谓之桮其通语也【防音雅閜呼雅反音章音摩】　庶物异名疏閜方言桮也今燕中大杯亦有閜口之目　博古圗牺首杯鼻连环索无铭作牛首颈颔状角间络以绹纽仍以鱼骨小索贯其鼻　乐史李太白集后序太真妃持玻璃七寳杯酌葡萄酒张渎宣室志韦弇游蜀郡南郑氏亭上遇玉清之女曰有寳赠君能使君富敌王侯乃出一杯其色碧而光莹洞彻曰碧瑶杯也遂挈还长安售于广陵市胡人见而拜曰玉清三寳以钱数千万易之　五国故事伪闽王王延庆为长夜之饮以银叶作杯柔弱为冬片名曰醉如泥　稗史类编防稽邓经有紫霞杯其造法传自宣和徽宗尝赐名太乙杯饮酒可疗弱疾　窦子野酒谱唐人有莲子杯白公诗中称之　三辅黄圗长乐宫中有酒池汉武行舟于池中池北起髙台以夸羌胡饮以铁杯重不能举皆抵牛饮　南史齐徐孝嗣议王侯贵人昏连卺以真银杯葢出近俗今除金银连镮自余新器悉用埏陶　胡应麟甲乙剰言都下有髙邮守杨君家藏合卺玉杯一器以两杯对峙中通一道使酒相过两杯之间承以威凤凤立于蹲兽之上高不过三寸许　留青日札昏礼合日用匏谓之今作用匏有二义匏苦不可食用之以饮喻夫妇当同辛苦也匏八音之一笙竽用之喻音韵调和即琴瑟之好合也后汉书髙以桑杯承浆　格古要论椰杯出两广安南类瓢且厚实黄黒色锯开中有酒微酸谓之椰子酒或漆或银镶作酒杯小者最贵而难得大者作酒壶劝盘酒注水杓之或云酒倾入有毒则爆故出路人多带之　髙僧传杯渡者不知其名姓常乗木杯渡河唐书武攸绪王公所遗瘿桮尘流积不御　酒谱松陵唱和有瘿木杯诗葢用木节为之　妮古录丘长春有桃核杯杨防夫老铁为补乐府一解　太平清话孙汉阳以紫檀仿古制刻三雅杯银丝填汉篆字客至抛骰行酒么二季雅三四仲雅五六伯雅　稗史类编游山酒杯当依沈存中制用细篾丝编者漆之又轻不损不必用金银瓦缶之物也　续博物志酒杯藤出西域藤大如臂叶似花实如梧桐质坚可为杯以酌酒有文章映彻可爱土人投酒能消宿酲　陶侃故事侃上成帝螺杯一枚　宋书礼志奠霍山盛酒当以蠡桮　山堂肆考梁宴魏使魏肇师劝鹦鹉杯徐君房饮不尽肇师曰海蠡蜿蜒尾翅皆张非以为玩亦以为罚今日不得辞也　格古要论鹦鹉杯即海螺盏出广南土人琢磨或用银或用金镶足作酒杯　岭表录异红螺大小亦类鹦鹉螺殻薄而红亦堪为酒器刳小螺为足缀以胶漆尤可佳尚也　清异录以螺为杯亦无甚竒惟薮穴极湾曲则可以藏酒有一螺能贮三琖许者号九曲螺杯　南越志南海以鰕头为杯须长数尺以金银镂之　北户录红鰕出潮州潘州南邑县大者长二尺土人多理为杯　傅肱蟹谱其斗之大者【匡一名斗】渔人或用以酌酒谓之蟹杯亦诃陵云螺之流也【诃见松陵集海南人目螺之有文者曰云螺亦用以酌酒】　彚详注越王鸟似鸢而口勾可受二升南人以为酒杯　庐陵官下记歴城北有使君林魏正始中郑公慤三伏之际毎率宾僚避暑于此取大莲叶置砚格上盛酒三升以簪刺叶令与柄通屈茎上轮囷如象鼻传噏之名为碧筩杯　语林唐李宗闵暑月临池以荷为杯　留青日札荷叶杯一名象鼻杯葢刺叶心而饮其茎也又解语杯陶九成命美人捧荷花檠杯花心而饮　东轩笔录窦卞知深州王永言为监押遂至通家既而卞在京师永言求监金耀门书库卞为干提举监司杨绘绘遂荐之既相亲昵永言置酒延窦卞杨绘于私室出其妻间坐妻以左右手掬酒以饮卞绘谓之白玉莲花杯　辍耕录杨铁崖耽好声色毎于筵间见舞女有纒足纎小者则脱其鞋载琖以行酒谓之金莲杯
　　异杯　十洲记周穆王时西胡献夜光常满杯受三升乃白玉之精光明夜照防夕出于中庭以向天比明而水汁已满于杯中也汁甘而香美　开元遗事唐内库有酒杯青玉色纹如乱丝其薄如纸杯足上镂金字曰自暖杯上令取酒注之温温然有气少顷如沸汤　清异录抵鹊杯房州刺史元自诚物也类珉而色浅黄夏月用浸桃李虽无坚雪而水与果俱冰齿盛冬贮水则竟不冻　真率笔记关闗赠俞本明以青华酒杯酌酒輙有异香在内或有桂花或梅或兰视之宛然取之若影酒干亦不见矣　稗史类编国初撒马儿罕附马帖木儿遣使奉表来朝有钦仰圣心如照世杯之语照世杯者或曰其国旧传有杯光明洞彻照之可知世事故云　太平广记北齐沙门灵昭甚有巧思武成帝令于山亭造流杯池船毎至帝前引手取杯船即自住上有木小儿抚掌遂与丝竹相应饮讫放杯便有木人速还上饮若不尽船终不去　事物绀珠八仙杯杯如莲房注酒则先一孔出一仙饮干则入再注则别一孔出一仙凡八注复从始
　　盏【附台盏】
　　韵防夏后氏以琖唐明皇时有紫金琖【同盏】　青州杂记宇文卓方执昆仑玉琖听左丞檀超髙谈不觉坠地唐书罽賔国武徳二年遣使贡水精琖　逢原记李适之酒器有蓬莱琖上有三山三岛注酒以山没为限又舞仙琖有闗捩满则仙人出舞瑞香毬子出琖外张鷟朝野佥载张易之母阿臧逼凤阁侍郎李迥秀同饮以鸳鸯琖一取其常相逐　白乐天诗银含凿落琖注凿落琖斝中镌镂者或曰以银屑饰之　清异录文宗属宦专横动即掣肘以酣饮为娱嫔御之小户者厌患之争赂内执事则造黄金琖以金莲荷菱芰为玦束盘其实中空琖满则可潜引入盘中人初不知也遂有神通琖了事盘之号　朝野佥载栁享饮未尝醉造白鸡琖取其迅速　清异录余家有鱼英酒琖中陷园林美女象　夷坚志周益公以一汤琖赠贫友归以防茶才注汤其中輙有双舞啜尽乃灭　清异录闽中造琖花纹鹧鸪斑防试茶家珍之　蔡襄茶录茶色白宜黒琖建安所造者绀黒纹如兎毫其杯微厚熁之久难冷最为要用出他处者或薄或色紫皆不及也其青白琖鬬试家自不用
　　台琖　事物原始盘琖周官司尊之职曰六彛下皆有舟郑司农曰舟乃樽下台若今之承盘葢今世所用台琖之其物已略见于汉世其法亦周人舟彛之制也　演繁露古者彛有舟爵有坫即今俗称台琖之类也然台琖亦始于琖托托始于唐前世未有也蜀相崔宁女饮茶病琖熨指取楪子融蜡琖足大小而环结其中寘琖于蜡无所倾侧因命工髹漆为之宁喜其为名之曰托遂行于世而托子遂不可废今世托子又遂着足以便插取间有隔塞其中不为通管者乃初时楪子环蜡遗制也　资暇录贞元初青郓油缯为荷叶形以衬茶椀别为一家之楪今人多云托子始此非也蜀相即今升平崔家讯则知矣
　　诸饮器
　　韩非子禹作为酒器墨染其外而朱画其内　器皿总统饮必有器其来尚矣古者鸿荒之世犹凿地为樽杯而饮之也自是而降樽罍醆斚之器不一而足或以玉或以金或以髹或镂鸟兽之形或仿云雷之觚圜有别大小有制备矣兕觥罚爵也后世僣奢过度玻瓈琥珀莲花蕉叶鸳鸯鹦鹉各着其名求之古人之制崇侈甚矣　礼器注凡觞一升曰爵二升曰觚三升曰觯四升曰角五升曰散一石曰壶五斗曰甒　明堂位夏以琖商以斚周以爵　醉乡日月饮器大者曰武小者曰文　海录碎事射礼置丰于西阶古丰国之君以酒亡国故以为罚□图其人形扵下寓戒也　韩诗外传齐桓公饮诸臣酒令曰后者罚一经程注酒器之大者曰经程　侯鲭录陶人之为器有酒经焉晋安人盛酒似瓦壶之制小颈环口修腹受一斗可以盛酒凡馈人牲兼云以酒器书云酒一经或二经至五经焉他境人有游于是邦不达其义闻五经至束带迎于门乃知是酒五缾为五经焉　庶物异名疏棜禁皆承酒之器礼记大夫侧尊用棜士侧尊用禁木为之禁长四尺广二尺四寸通局足高三寸漆赤中画青云之气菱茗花为饰刻其足褰帷之形棜长二尺广二尺四寸深五寸无足亦画菱茗花为饰也棜是轝名禁者因以为酒戒也羣书考索觯口径五寸中深四寸强底径二寸觯者适也饮当自适角散竝不圆　礼器尊者举觯卑者举角博古圗立戈父辛觯铭三字纯素无纹立戈觯铭作
　　立戈形无文饰山觯无铭通体雷纹间以饕餮绳缘下环以十二山有葢雕镂尤工父贝觯铭十一字其制圜而椭旁着饕餮纹足有四目腰则雷纹饕餮互为盘结饕餮觯无铭　博古圗双弓角器与铭共八字两面为雷纹饕餮鋬饰以牛首高八寸三分深三寸四分口径长五寸五分阔三寸一分容七合两弓状弛而不张示耀徳不观兵也　事物原始宋时酒户卖酒论角今时论壶　博古圗子乙斚两柱三足有鋬铭二字三面作饕餮间以雷纹足间复状以防纯縁之外作山形父丁斚两柱三足有鋬铭四字以鋬为牛首之形三足纯素山斚两柱三足有鋬无铭鋬足纯素腹布山纹间以云雷饕餮盘防斚两柱三足有鋬无铭腹足间作雷纹饕餮斚两柱三足有鋬无铭两柱三戈足素鋬三面风纹斚两柱三足有鋬无铭纯缘鋬足竝皆纯素两柱饰以盘云腹上作饕餮形间以风纹云雷斚两柱三足有鋬无铭着饕餮杂以云雷虎斚两柱三足有鋬无铭鋬端有虎首之状三足若鬲而鋭两柱饰云纹三面着饕餮　事物原始觥巨杯也爵之大者或用以罚非专为罚器也　陈祥道礼书诗卷耳七月桑扈丝衣言兕觥则觥角爵也周官闾胥掌其比觥挞罚之事小胥觥其不敬者则觥掌罚也先儒谓其受七升以兕角为之无兕则刻木为之如兕角然　事物原始觞其形似爵而两足　班婕妤赋酌羽觞兮消忧注孟康曰羽觞爵也作生爵形有头尾羽翼一曰杯上缀羽以速饮也　清异录江南中书防宰相饮器有燕羽觞似常杯而狭长两边作羽形涂以佳漆云昔有宰相病目恶五色耗明凡器用类改令黒　朝野佥载陈思王有鹊尾杓柄长而直置之酒樽王欲劝者呼之鹊尾指其人　太平广记魏陈思王为鸭头杓浮于九曲酒池王意有思劝鸭头则回向之　事物绀珠鸬鷀杓柄为鸬鷀形　晋书崔洪手不执珠玉汝南王亮尝防公卿以琉璃钟行酒至洪洪不执　南史梁天监中河南王遣使献金装玛瑙钟二口　沈约宋书萧思话领左卫尝从太祖登钟山北岭石上弹琴因赐以银酒钟　东宫旧事皇太子初拜给铜龙头鎗　齐书竟陵王子良遗何防以徐景山酒鎗　齐书建武慕俭欲铸壊太宫元日上夀银酒鎗尚书令王宴等咸称盛徳萧頴胄曰朝廷盛礼莫过三元此一器既是旧物不足为侈帝不悦后预曲宴银器满席頴胄曰陛下前欲壊酒鎗恐宜移在此器也北史齐神武宴僚属于坐失金叵罗窦泰令饮酒者皆脱帽于祖珽髻上得之　李白诗葡萄酒金叵罗吴姬十五醉马防注叵罗饮器以金为饰　庶物异名疏白乐天词银花不落从君劝又诗银含错落琖退之聮句酡顔倾凿落三者同一酒器也　清异录不落酒器也乃屈巵凿落之类开运宰相冯王家有滑样水晶不落一只　醉仙图汝阳王璡取云梦石甃泛春渠以置酒作金银鱼浮沉其中为酌酒具自称酿王兼麯部尚书　逢原记李适之有酒器九品蓬莱琖海川螺舞仙琖瓠子巵幔卷荷金蕉叶玉蟾儿醉刘伶东溟様　销夏录回道人曰饮器中惟钟鼎为大屈巵螺杯次之而梨花蕉叶最小　庾信谢赵王赐酒诗野炉然树叶山杯捧竹根注酒谱云山家竹根为饮器　干子裴钧大宴有裴宏泰后至罚以坐上小爵至觥船饮皆竭随即寘器于怀有银海受一斗一饮而尽踏其海卷抱之索马径去得银二百余两　宋史赵丞相雄上殿奏事上命内侍捧史忠惠所进玉海容三升者赐饮　山堂肆考酒杯名金船唐诗醉把金船倒　留青日札今酒船以金银为之内藏风帆十幅注酒满一分则一帆举饮干一分则一帆落真工也　博古国匏斗有柄无铭如匏而半之　事物绀珠大斗长二尺从大器挹之于尊　合璧事类蜀中有酒器名酒魁诗人所谓酌以犬斗遗制北斗有魁柄　庶物异名疏钱防【音汛】酒器也见古音骈字海篇玉鉴云杯属　益州记鹲防水鸟黄喙长尺余南人以为酒器即今之顶也　南州异物志鹦鹉螺状似霞杯形如鸟头向其腹视似鹦鹉故以为名　溪蛮丛笑犵狫之富者多以白金鸟兽形为酒藤或为牛角鹁鸠之状尤多每聚饮盛列以夸客
　　碗【附瓯　】
　　物原轩辕作碗楪【椀盌碗同】　説文盌小盂也　方言楚魏宋之间盌谓之盂　艺文类聚曹植应玚徐干俱有车渠椀赋江总有玛瑙椀赋　秦嘉妻与嘉书分奉金错椀一枚可以盛书水琉璃椀一枚可以服药酒　穷神秘苑梁昭明墓为人所开取其琉璃椀紫玉杯入大航有燕雀数万击之因为所司觉悟缚之　事物原始隋文帝时突厥献七寳椀　李肇翰林志翰林学士给铜觜椀　珍珠船栁公权有银杯盂为主藏竖海鸥所窃一日鸥白公言不测其失之由公曰银盌应解飞不复更言　酉阳杂爼马侍中常寳一水精盌夏蝇不近盛水经月不腐不耗或目痛含之立愈　九国志楚马希振天佑初殷为娶汝州钟侍女资从甚厚有红玉椀照夜珠希振以非人臣所玩皆纳之于殷　枢要录元载凡饮食泠物用硫黄盌物用泛水磁器有三千事周羽冲三楚新录高从诲时荆南尚使甆器皆髙其
　　足而公私竞置用之谓之高足椀　清异录耀州陶匠创造一等平厎深椀状简古号小海鸥　陆羽茶经盌越州上鼎州次婺州次岳州次寿州洪州次或者以邢州处越州上殊为不然若邢瓷类银越瓷类玉邢不如越一也若邢瓷类雪则越瓷类氷邢不如越二也邢瓷白而茶色丹越瓷青而茶色緑邢不如越三也晋杜毓荈赋所谓器择陶拣出自东瓯瓯越也瓯越州上口唇不卷底卷而浅受半升已下越州瓷岳瓷皆青青则益茶茶作白红之色邢州瓷白茶色红寿州瓷黄茶色紫洪州瓷褐茶色黒悉不宜茶　吴淑秘阁闲谈巴东下岩院主僧水际得一青磁碗擕归折花供佛明日花满其中更置少米经宿米亦满碗钱及金银皆然　娄元礼田家杂占破碗上下作两截断而齐者名曰无底碗大吉往往以上截书古语于其中悬东壁谓祥瑞也洪皓松漠纪闻蒲路虎受命治渤海城有僧以防柃瘿盂遮道献之曰可以酌酒注防柃木文缕可爱多用为椀
　　瓯　许次纾茶疏茶瓯古取定窑兎毛花者亦鬬碾茶用之宜耳其在今日纯白为佳兼贵于小定窑最贵不易得矣宣成嘉靖俱有名窑近日仿造间亦可用次用真正回青必防圆整勿用啙窳
　　　程大昌演繁露东坡后集从驾景灵宫诗云病贪赐茗浮铜叶按今御前赐茶皆不用建琖用大汤色正白但其制様似铜叶汤耳铜叶色黄褐色也
　　鉢
　　稗史编鉢本天竺国器故语谓之鉢多罗汉云应器省量略彼土言故名鉢西国有佛鉢是也宋庐江王以铜鉢饷祖祈则是晋宋间始为中夏所用也　演繁露东方朔传置守宫盂下注盂食器也若盋而大今之所谓盋盂盋音拨今僧家名其食鉢为鉢则中国古有此名而佛徒用之耳　四分律键入小鉢小鉢入次鉢次鉢入大鉢　经音疏鉢中之小鉢今呼为鐼子　法华经是人甚希有过于优昙华疏优昙华鉢名瑞应三千年一现现则金轮王出　浮图澄澄以鉢盛水烧香咒之须臾鉢中生青莲花　法显记弗楼沙国有佛鉢昔月氐王大兴众来伐此国取佛鉢既服此国巳月氐王笃信佛法欲持鉢去乃校饰大置鉢其上象便伏地不能得进更作四轮车载鉢八象共牵复不能进王知与鉢无缘深自愧叹即于此处起塔及僧伽蓝支僧载外国事佛鉢在大月氐国一名佛律婆越国是天子之都也起浮图髙四丈七层四壁里有金银佛像像悉如人高鉢处中央在二层上作金络络鉢链悬鉢鉢是石也其色青　西域诸国志曰佛鉢在干陁越国青玉也受三斗许彼国寳之供养愿终日花香不满则如言也愿一把满亦随言也　象教皮编佛鉢出佛楼沙国受三斗许厚可二分贫人以少许投中即满富人投虽千斛不满　交州杂事太康四年刺史陶璜表送临邑王花然所献银鉢一口水精鉢一口　云间郡志石鉢在静安寺晋时渔者两鉢于沙际大如臼腥荤触之则变怪輙见　伽蓝记河间王琛尝防宗室陈寳器有水晶鉢作工竒妙中土所无云来自西域　北史高欢女为魏武后多竒寳有二玉鉢相盛转而不可脱称西域工　北史金鉢一实以金银鉢一实以珠隋文帝赐杨素　海墨微言李白游慈恩寺为僧题诗讫僧献沙鉢　清异录后唐福庆公主下降孟知祥长兴四年明宗宴驾唐乱庄宗诸儿削发为苾蒭间道走蜀时知祥新称帝为公主厚待犹子赐予千计勅器用局以沉香降真为鉢木香为匙筯锡之　苏轼宸奎阁碑记大觉禅师持律严仁宗赐龙脑鉢盂师对使者焚之曰吾法以瓦铁食此鉢非法使者归奏上嘉叹
　　匕箸
　　方言匕谓之匙　事物原始易震卦云不丧匕鬯説文云匕所以取饭大东之诗曰有捄匕今之茶匙用以银铜藤角即其遗法　匈奴单于以径路刀金留犁挠酒注留犂饭匕也　事物原始轩辕以竹木为箸之始　稗史编礼记曰饭无以箸韩子曰纣为箸则前已有之非商纣始也特以为之耳　庻物异名疏曲礼羮之有菜者用梜注梜犹箸也今人或谓箸为梜提　南史宋太子妃上孝武金缕匕筯　开元遗事宗赐宰相宋璟以所用金筯曰非赐汝金葢赐卿筯表卿直也　酉阳杂爼赐安禄山品目有金平脱犀头匙箸　酉阳杂爼有海客往新罗次至一岛上满地悉是黒漆匙筯其处多大木客仰窥匙筯乃木之花与须也因拾百余双还用之肥不能使偶取搅茶随搅随消焉
　　诸食器
　　韩非子虞舜作为食器斩山木而财之削踞修之迹流漆墨其上输之于宫以为食器　庻物异名疏秦二世曰吾闻之韩子曰尧舜采椽不刮茅茨不翦饭土塯啜土形虽监门之养不觳于此如淳曰土形饭器之属瓦器也按土塯亦瓦饭器　南史毗骞王尝遗扶南王纯金五十人食器形如圆盘又如瓦塸名为多罗受五升又如椀者受一升　品物聚记郭代公爱姬薛氏贮食物以散风奁　稗史编游山食具竹为之二槅并底葢为四食盘楪子三四毎盘果子楪十矮酒樽一可容数升以备沽酒匏一杯三漆合子贮脯修亁果佳蔬各数品饼饵少许以备饮食不时猝应惟三食盘相重为一槅其余分任之暑月亦可备冷肴鲜果熏鱼腊肉不畏大暑之物一肩竹槅二下为匮上为虚槅左槅上层书厢一笔墨砚剪刀韵略杂书册匮中食椀楪箸各六七各备生果数物亦要削果小刀右槅上层琴一竹匮贮之展折棋局一匮中棊子茶碾二品蜡茶即碾熟者琖各托三四及盂匏等及附带杂物小斧子砟刀劚药鉏子腊烛二拄杖钉鞋靴木棕鞋雨衣油衫箬笠棕帽繖笠油披肩食铫虎子急须子油筒今世又有大漆葫芦隔以三酒下果中皿上以青丝络负之











　　格致镜原卷五十一
　　钦定四库全书
　　格致镜原卷五十二　　　大学士陈元龙撰日用器物类【四】
　　甑
　　古史考黄帝始造釡甑火食之道成矣　周礼陶人为甑实二鬴厚半寸唇寸七穿　尔雅防谓之鬵鬵鉹也注凉州呼鉹　器用防归甑所以炊饭之具古者甑瓦器陶者为之今以木后世之制也其于捧挈尤轻且便白六帖任文公王莽乱时竒物悉卖惟留铜甑　郭
　　文传文以竹筒为甑　唐语林白乐天舟后有小灶安桐甑而炊　清异录有贾至林邑舎一翁姥家曰食其饭浓香满室贾亦不喻偶见甑则沉香所剜也　宣室志建中末独彦客淮泗间佛寺遇青短衣人自称曽元后验之乃甑耳　韩诗外传舜甑盆无膻注膻即今甑箄所以盛饭使水火之气上蒸而后饭可熟谓之膻犹人身之膻中也　事物原始箄甑底蔽也以竹为之用以障米使米不下水而气得上通也
　　甗
　　考工记陶人为甗实二鬴厚半寸唇寸　左传齐賔媚人赂晋师以纪甗注甗无底甑也　方言甑自闗而东或谓之甗或谓之鬵或谓之酢馏是也　博古图甗之为器上若甑而足以炊物下若鬲而足以饪物葢兼二器而有之或三足而圜或四足而方考之经传唯周官陶人为甗止言实二鬴厚半寸唇寸而不释其器之形制郑乃谓甗无底甑而王安石则曰从献从瓦鬲献其气甗能受焉然后知甑无厎者所以言其上鬲献气者所以言其下也然説文止谓为甑葢举其具体而言之耳古有父己甗二皆三足一铭三字一铭七字父乙甗三足铭四字纯縁之外三面作雷电饕餮而隔腹皆不加文饰祖己甗三足铭六字鬲甗三足铭一字饕餮甗三足无铭足间饰饕餮两耳纯缘文镂至隔制链极工垂花雷纹甗三足无铭三面饰以饕餮间以雷纹如连珠相属下有垂花隔作三出鼻为足中有隔可以熟物盘云饕餮甗三足无铭饰以盘云饕餮雷纹饕餮甗三足无铭饰以饕餮雷纹间错耳作绹纽足为象鼻纯素甗三足无铭纯素不加雕镂其上则甑而无底下则隔以献气合二体而甗之所以备焉偃耳甗无铭耳外附如釴而偃底疎通不设隔直耳甗三足无铭腹间微敛可以承隔而无鼻鋬
　　鬲
　　汉郊祀志鼎空足曰鬲注苏林曰鬲音歴足中空不实者　事物原始鬲説文云鼎属也盛谷六斗其形如斛方言鍑北燕朝鲜间谓之錪或谓之鉼江淮陈楚间
　　谓之锜或谓之镂吴之间谓之鬲　博古图母乙鬲两耳三足铭作亚形雷纹饕餮鬲两耳三足无铭三股各作一饕餮形下齧其足饕餮之间错以雷纹纯缘而下复环以防三分其体而介之以鼻左右纵横视之皆成兽形蔑敖鬲两耳三足铭十有一字伯鬲两耳三足铭四字帛女鬲铭五字师鬲三足铭五字制作简古虽周之物有商遗意仲父鬲三足铭十有六字慧季鬲两耳三足铭三字丁父鬲两耳三足铭三字京姜鬲三足铭十有一字戈足鬲两耳三足无铭直纹鬲两耳三足无铭饰文直而不屈示上下通达之意饕餮鬲二皆两耳三足无铭前一器差大而耳足纯素于腹间止饰以饕餮后一器亦着饕餮鼻为觚棱饕餮贯珠鬲两耳三足无铭纯缘饰以饕餮贯珠之纹复加连珠为间素鬲两耳三足无铭耳足纯素无纹　升庵外集商器有庚午鬲父己鬲周器有乃子鬲虢叔鬲诸旅鬲窦徳鬲聿逺鬲
　　釡【附镬】
　　罗泌路史燧人氏笵金合土以为釜　诗有足曰锜无足曰釡　説文江淮之间谓釡曰锜　魏志魏国初建钟繇迁相国文帝在东宫赐五熟釡为之铭曰于赫有魏作汉藩辅厥相惟钟实干心膂靖恭夙夜匪遑乐胥　杨慎外集麻城毛柱史凤韶为予言近日平谷县耕民得一釡以凉水沃之忽自沸以之炊饭即熟釡下有诸行窝字乡民以为中有寳物乃碎之其釜复层中有水火二字亦异哉　汉书注鍑釡之大口者　方言釡自闗而西或谓之釡或谓之鍑　博古图鍑似二瓯俯仰合瓯边相着上有小口周兽耳鍑两耳连环无铭似釡而口敛口之上且载鬲焉以此熟物也体纯素无纹汉兽耳鍑两耳连环无铭腹周以隔脰旁着两兽衔环
　　镬　封氏见闻録青州南城佛寺有二大镬一容四十石一容三十石旧传寺即孟尝君宅镬乃造食以供客者李伾毁为兵器　搜神记汉武徙南岳之祭于庐江县霍山之上无水庙有四镬可受四十斛至祭时水輙自满用之足了事毕即空尘土树叶莫之汚也积五十嵗嵗作四祭后但作三祭一镬自败　鄱阳记弋阳岭上蜜岩宋元嘉中有人见岩内三铁镬各容五斗中生莲花　稗史类编京口北固山甘露寺有二大铁镬梁天鉴中铸上有文可读乃当时植莲供佛之器又一行云五十石镬　五侯鲭民家有锅底起泡锤破有红虫走如飞
　　铫【附鐎斗　诸炊器】
　　世本倕作铫　稗史编广雅曰錥谓之铫説文云温器也曹操上献帝表曰臣祖腾有顺帝纯银粉铫疑汉人始为之也　博古图有梁山錥元康元年造　艺海晋康帝宫内有金钨錥一名锉一名钴防所谓鍑也　北史蠕蠕阿那环入朝后辞归诏赐铜乌錥四枚柔铁乌錥二枚各受二斛　卢元明记嵩山为栖神之灵薮长松翠柏生于岭间左右为古人住止处有铜铫器物　稗史编天台陈达善淳熙中自监左藏库出知开州得一铜铫不知其为异物阔径刚三寸下列三足上有葢其薄如或告之曰投食物于中然纸炬燎之少顷即熟陈试取猪石一双使庖人如常法批切渍以盐酒仍注水焉自持一炬燎其腹俄闻铫中汩汩有声及炬尽举葢石子已糜熟自是毎夙兴必用此法食毕乃出视事
　　鐎斗　博古图汉熊足鐎斗高四寸八分深三寸二分口径二寸三分容一升四合有半重一斤十两有葢有流有柄三足流葢柄多为物足饰以熊又龙首鐎斗高七寸八分深二寸三分口径四寸三分容三升重三斤一两有耳有流有柄首饰以龙皆铜为之赵襄子使厨人操斗以食大工古者行食以斗而此有柄与流知其为盛湆之具也　物原赵武灵王作刁斗　汉李广传不击刁斗自卫注孟康曰刁斗以铜作鐎受一斗昼炊饮食夜击持行夜名曰刁斗苏林曰形如錥无缘师古曰鐎音谯温器也　何承天纂文刁斗以铜作其形如铫无缘中容一斗昼炊夜击俗谓之铛　稗史类编刁斗如世所用有柄铫子可炊一人食即古之刁斗世讹刁字为铫字耳若鐎斗亦如今有柄铫子而加三足余曽见之辨其质与色真三代物葢刁鐎皆有柄故皆谓之斗铫无足而鐎有足耳
　　诸炊器　六书故镟温器也旋之汤中以温酒或曰今之铜锡盘曰镟取旋转为用也　北史魏孟信为赵平太守山中老人以防酒馈信和顔接引自出酒以铁铛温之又以一铛借老人执杯各自斟酌　铁围山丛谈于阗国朝贡使毎来必其寳铛以往反自国初迨今如是也我主客备见之实一铁铛尔葢其来道涉流沙逾三日程无薪水独挈其水而行是铛者投以水顷輙已百沸矣用是得不乏故寳之　北史獠铸铜为器大口寛腹名曰铜衅且薄且轻易于熟食　升庵外集北方呼饼器曰子按説文土鏊胡到切
　　碓磨
　　桓谭新论宓牺制杵臼之利后世加巧借身践碓而利十倍　物原轩辕臣雍父作碓后稷作水碓　事物原始今之水碓又利于踏碓百倍亦杵臼之遗法　白六帖傅畅晋诸公赞曰杜预元凯作连机水硙由此洛下谷米丰贱　词林海错孔融曰水碓之巧胜于圣人之断木掘地晋王戎好利园田水碓周天下石崇水碓三千又庾信诗决渠移水碓开逺扫平林　闽部疏闽中水碓最多然多以木柜运轮不驶急溪中壅激为之则佳顺昌人作家有水碓至造舟急滩中夹以双轮如飞舂声在舟　正字通山居者剡木为勺承涧流为水碓水满勺碓首卭起就臼自舂迟疾小异功倍杵舂俗谓之勺碓　韵府机舂水硙也　稗史编古史考公输般作硙今以砻谷山东谓之硙江浙之间谓之砻编木附泥为之所以破谷出米　事物原始编竹附泥破谷出米曰硙凿石上下合研米麦为粉曰磨二物皆始于周　蜀志许靖为许劭排摈不得齿序以马磨自给僧园逸记都下寺院毎用嵗除鍜磨是日作鍜磨斋通俗文填【音镇】磨曰硐磨牀曰摘主磨曰脐注磨曰眼
　　转磨曰榦承磨曰槃载磨曰牀　事物绀珠至正间嘉兴儒学磨上木肘青条开白花　稗史编后汉书云崔亮在雍州读杜预传见其为八磨嘉其有济时用遂教民为碾此疑碾之始也
　　杵臼【附捣衣杵】
　　世本雍父作舂杵臼　吕氏春秋赤冀作杵臼　新论伏羲制杵臼　黄帝内传帝既斩尤因剏杵臼　易系辞神农氏没黄帝尧舜氏作断木为杵掘地为臼臼杵之利万民以济葢取诸小过　事物原始黄帝掘地为臼今人以木石为臼　庶物异名疏诗或舂或抌音由又音揄周礼地官抌二人注疏抌杼臼也　广博物志杵之神名细腰　玉堂闲话齐州刘十郎壮年时穷贱至极与妻佣舂以自给忽一宵舂未竟其杵忽然有声视之已中折矣夫妇相顾愁叹久之方寐凌旦既寤一新杵在臼傍不知自何而至因穿地颇得伏之货家累千金夫妇神其杵即被以文绣置于柜匣中四时致祭焉　三堂往事虢州别驾窦淝以当归为地仙圆曰使血海増光以木为杵臼号金刚杵　稗史类编舂堂以浑木刳而为槽一槽两边约排十杵男女间立以舂稻粱磕使遍槽声若鼔闻于数里虽思妇之巧弄秋砧不能比其浏亮也　清异录郭从义营洛第池得一器受五升余体如緑玉形正其中可用杵物四角有胡人坐顶傍有篆文曰仙台秘府小中臼按苏鹗杜阳杂编仙台秘府乃武宗修和药饵之所　庾仲雍湘州记应阳县蔡子池南有石臼云是蔡伦舂纸臼列仙传华山石臼号玉女洗头盆中有积水未尝増减炎徼纪闻龙家人死以杵击椎塘和歌哭椎塘者臼
　　也
　　捣衣杵　丹铅总录字林云直舂曰捣古人捣衣两女子对立执一杵如舂米然今易作卧杵对坐捣之取其便也尝见六朝画捣衣图其制如此　五行记安帝时诸长民为豫州刺史有捣衣杵相与语如人声不可令移各一处俱遥相唤　东宫旧事太子纳妃有石砧一枚又捣衣杵十　荆州记秭归县有女嬃庙捣衣石犹存
　　箕【附笊篱　筛】
　　事物原始箕漉饭器也去谷之糠粃者名曰簸箕自神农氏始诗云或簸或是也　事物绀珠稍箕饭具始于秦汉　方言箕陈魏宋楚之间谓之箩陈宋楚魏之间谓筲为籯　留青日札斗筲斗十升汉志斗者聚升之量筲本作陈留曰饭帚宋魏曰箸筩一曰饭器以竹为之今俗名竹饭器曰筲箕是也　事物绀珠防音郁漉米箕神农制　稽神录正月望夜时俗取饭箕衣之衣服插箸为嘴使画盘粉以卜
　　笊篱　事物原始黄帝命元妃西陵氏养制笟篱以捞蛹以竹为之　开元遗事明皇赐安禄山什物有银丝笟篱　传灯录厐居士名蕴字道与石头希为友偈曰有男不婚有女不嫁大家团圞头共説无生话女灵照常制竹洒篱卖以供朝夕
　　筛　事物原始筛竹器可以留谷出米罣罳以竹为筐以绢为幔以筛米麦之粉留粗以出细者
　　盘【附盒】
　　説文盘承盘也　周礼玉府掌王之金玉若合诸侯则供珠盘玉敦　曺植赋气之清者莫如露承之安者莫如盘乃诏有司铸铜建承露盘于芳林园　应劭汉官仪封禅坛南有玉盘盘中有玉　神异经西北有金楼上有银盘广五十丈　三辅黄圗董偃常卧延清之室以玉晶盘贮冰于膝前玉晶与氷同洁侍者谓氷无盘必融湿席乃拂玉盘坠氷玉俱碎玉晶于涂国所贡也武帝以此赐偃　艺文聚汉明帝以赤瑛盘盛樱桃赐羣臣月下视之盘与樱桃同色皆笑以为空盘魏武上杂物疏杂御物有纯银盘　后魏书大武皇帝和平二年诏中尚坊作黄金合盘镂以白银钿以玫瑰隋书杨素尝射为第一帝以外国所献金精盘价值
　　巨万以赐之　唐书裴行俭讨突厥得玛瑙盘广二尺余　山堂肆考唐同昌公主以红琉璃盘盛夜光珠立堂中光如昼　唐书代宗时路嗣恭进琉璃盘径九寸帝以为至寳及破元载家得琉璃盘径一尺　演繁露唐少府监御器用九饤食以牙盘九枚装食味于上置上前亦谓之看食据此即是以牙饰盘矣问之今世上食止是髹盘亦不饰牙　五代史后唐庄宗从克用破王行瑜遣献防于京师昭宗异其状貎赐以翡翠盘销夏录宋淳熙十一年六月官家进太上白玉双莲
　　杯柈【同盘】　地理志循州贡五色藤盘　酉阳杂爼松槙即钟藤也叶大者晋安人以为盘　清异录唐内库有一盘色正黄圜三尺四周有物象元和中偶用之觉逐时物象变更且如辰时花草间皆戏龙转巳则为蛇转午则为马矣因号十二时盘流传及朱梁犹在　五侯鲭郭江州有占景盘铜为之底上出细筒殆数十用时酌清水择繁花插筒中十余日不衰　唐书南蛮异牟寻享使者出银平脱马头盘　演繁露钱镠置粉盘卧内有所记则书于中　风土记越俗饮宴即鼓盘以为乐取太素圜盘以广尺六者抱以着腹以右手五指更弹之以为节舞者应节而举
　　盒　韩偓传腊日赐银盒子驻颜膏牙香等　裴铏传竒进士张无颇遇袁天罡女袁大娘授药以暖金合盛之曰寒时但出此合则一室暄不假炉炭矣金合乃广利王宫中之寳　妮古录白玉莲花胭脂盒又白玉鱼盒又宋红剔桂花香盒　稗史类编琼州出五色藤合子细于锦绮亦藤工之妙手也　宋书范蜀公与温公同游嵩山各擕茶以行温公以纸为具蜀公用小黒木盒子盛之温公见之惊曰景仁乃有茶具蜀公闻其言留合与寺僧而去　祝允明猥谈江西俗俭果榼作数格惟中一味或菓或菜可食余悉充以雕木谓之子孙果合　容斋随笔合中小合子曰义子
　　澡盘【附匜　杅澡罐　浴汤】
　　稗史类编夏世已有盘制而汤始铭之或曰盘盂黄帝臣孔甲造此葢二物之所起也　名物考仁山金氏曰盘沐浴之器也头曰沐身曰浴礼沐用盘盥潄亦以槃则盘沐器也浴器亦曰盘古有盘盂之戒盂即杅亦浴器也　魏武上杂物疏杂御物有容五石铜澡盘　述征记长安逍遥宫门澡面盘径一丈二尺　异苑中朝有人畜铜澡盘朝夕恒如人扣乃问张华华曰此盘与洛钟宫商相应朝为撞钟故声相应可错令轻自止如其言后不复闻其声　南史刘之遴献古器四种于东宫其第四种古制澡盘一枚铭曰初平二年造　羣书考索盥盘盥谓用匜沃盥洗手也盘谓承盥洗者承水之器也故谓之盥盘口径二尺二寸底径八寸深二寸受二升足高二寸下径一尺漆赤中
　　匜　礼记器用图匜者盥手浇水之器似魁柄中有道可以沃盥洗手也【魁斗也】　仪礼公食大夫小臣具盘匜注君尊不就洗故设盘匜匜受一斗流长三寸漆赤中口径八寸深四寸五分底径六寸微杀流口径一寸诸侯以象饰天子以黄金饰皆画赤云气　博古圗启匜有葢有流有鋬圜足葢器铭共八字形制浑厚字画竒古劲若屈铁非周秦篆画之可拟以时考之商器无疑又凤匜有葢有流有鋬圜足无铭通体设饰不一其状有防有螭有兕小者大者起伏偃仰颉颃差池不可名状又峙二角于前两腋间别出两凤势若飞动故因此名之又三防匜有葢有鋬圜足无铭通体作防象而葢纹起者有三蜿蜒夭矫如得风云之状复螭其鋬又父癸匜有流有鋬阙葢圜足铭四字又司防匜有流有鋬四足铭二十字又文姬匜有葢有流有鋬四足器与鋬铭共二十一字通体作犀兕之形鋬亦如之饰以云雷之纹宛转盘绕于其上又义母匜有流有鋬四足铭一十七字又孟皇父匜有流有鋬四足铭六字又螭首匜有流有鋬三足无铭鋬作螭口齧其器纯缘下环以雷篆文弡伯匜有流有鋬四足铭十有三字季姬匜有流有鋬四足铭四字又徧地雷纹匜有流有鋬阙葢圜足无铭通作防状色如精金下有翅足其首背在葢而亡之其体间复作雷纹间以小防又防匜有葢有流有鋬无铭通体饰以防纹葢亦如之制作华藻又牛足匜有流有鋬无铭以牛首为鋬足圜似牛足又注水匜有流铭二十二字形制如盂而浅其旁复出一流与匜略不相类迨见其识文乃知匜也又螭匜有流有鋬四足无铭鋬饰以兽而有首足鳞如龙廼螭也又楚姬匜盘三足铭十有七字鲁正叔匜盘铭十有八字杅　事物原始杅説文云浴器也荀子曰杅圆则水圆杅方则水方俗为浴桶　博古图周有季姜杅形圜而鋭其底非执不能定两耳各长二寸二分容一斗五升汉有挈杅形如罂纯素无纹连贯以提梁便于持挈容六升皆铜为之
　　澡罐　四王遗事惠帝征成都军败帝渴帐下赍五升铜澡灌就民家取水就灌饮之　南史齐武帝微时常至刘悛宅昼卧觉悛自捧金澡罐受四升水以沃盥因以与帝　东宫旧事皇太子初拜有金涂澡灌一枚南史刘之遴献古器四种于东宫其第三种外国澡罐一口有铭云元封二年兹国献　惠逺法师澡灌铭序得摩罗勒石澡灌一枚故以此铭答之　西域诸国志月支国有佛澡灌受二升许青石名罗勒色碧玉斑受水无定随其多少
　　浴汤　礼记子事父母五日则燂汤请浴三日具沐燂潘请靧足垢燂汤请洗　杂修养书正月一日取五木煮汤以浴令人至老须髪黒道家谓青木香为五香亦云五木　高僧四月八日浴佛以都梁香为青色水郁金香为赤色水丘隆香为白色水附子香为黄色水安息香为黑色水以灌佛顶　大戴礼五月五日蓄兰为沐　楞严经坛前安小罏以兠娄婆香煎水沐浴飞燕外飞燕浴五蕴七香汤乃百蕴香所煎婕妤浴荳防汤　拾遗记汉灵帝以西域所献茵墀香煮以为汤宫人浴罢以汤入渠名曰流香渠
　　盆【附缶】
　　考工记盆实二鬴厚半寸唇寸　礼记灶者老妇之祭盛于盆尊于缾　稗史类编余姚一达官家有古铜盆大如火炉而周围有十二环州马铺领人家掘得古铜盆有两环在腹之下足之上此二器文字所不载或以环低者谓之欹器　博古圗汉兽耳盆髙四寸一分深三寸四分口径七寸五分足径四寸四分两兽面鼻串圜环环径各一寸二分容五升纯素无纹自然之色青碧相间以铜为之　唐防要上元间高宗即洛北营建隂殿韦洪机掘地得古铜器如盆而浅中有蹙起双鲤之状鱼间有四篆字曰长宜子孙　演繁露时寺丞佐书室四壁尽是古器皆有欵识其中一盆铸写特精格制差浅四旁皆起水波中有两鱼其间不为水纹处有篆文六字曰富贵昌宜侯王　稗史类编郴州支邑村落中有小民圃葢昔之达官故宅基其畔有小池水澄可爱尝见双鲫出游比翼而嬉略不暂舍离虽经二年三嵗亦无他鳞而其小大只如此民懐贪意投网欲取之讫不可得后因灌溉竭泽于泥内一铜盆中铸两鱼形状与向者不异涤浄持归挹水注满鱼拨剌去来如前　华夷考门村朱家旧蓄一古铜盆中有鸭形然初不以为异后有农垦田一铜鸭农不识贱价售于朱以合盆影不差毫厘注水盆中鸭輙自浮而浴　南史刘悛在蜀作金浴盆　北梦言唐叚相文昌少以贫窭口食不给富贵后打金莲花盆盛水濯足　杜阳编敬宗寳厯元年南昌国进玳瑁盆可容十斛外以金玉饰之盛夏上置殿内贮水令满遣嫔御持金银杓酌水相沃终不竭焉又防昌元年渤海贡紫瓷盆容半斛内外通莹其色纯紫厚可寸许举之则若鸿毛　叙闻录昌蓄采星盆夏月渍果则倍冷　戒庵漫笔宣徳时苏州造促织盆出陆墓邹莫二家曽见雕镂人物妆采极工巧又有大秀小秀所造者尤妙邹家二女名也　地志广陵王龙潭寺僧有梦数百人求济者翌早见人担螺蛤往市忽忆所梦赎放于潭数日忽于潭上一小盆非铜非锡非瓦非石持归以为盥晨起索盥忽见禹余粮子盈于中询之其徒云某昨置数粒耳僧不之信试贮麦菽白银等一夕皆充牣僧始寳之于是以所积金盛修刹宇及僧老且病弟子争其器僧云此水宫神物也无上事不可妄费乃取掷于潭遂化为金雁飞去人目其处曰金鴈　稗史编旧传沈万山家有聚寳盆事云盆在沈氏贮少物经宿輙满百物皆然他人试之不验事闻太祖取入试不验遂还沈氏后沈氏籍没复归禁中　集仙录初妙典居山峯上无水神人化一石盆大三尺长四尺盆中常自然有水用之不竭又有大铁臼亦神人所送　彚苑详注闻海中有翠叶盘乃天生绿石盆在水如荷叶翠色可爱出陆日久则渐淡而枯惟得水养之而以珠树瑚植之其中尤可寳玩　陆游入蜀记巫山县有故铁盆厎鋭似半瓮状极坚厚铭在其中葢汉永平中物也缺处铁色光黑如佳漆字画淳质可爱玩　贾谊吊屈原赋斡弃周鼎寳康瓠兮注康瓠瓦盆底也　演繁露铜厮罗其义絶不可晓案张僚记新罗国一名斯罗而其国多铜则厮者斯声之讹者也名盆以为厮罗其必由此也　唐王缙七月望日宫中造盂兰盆缀饰镠琲东京梦华録中元先数日市井卖具器靴鞋幞头帽子金犀假带五防衣以竹斫成三脚高三五尺织灯窝之状谓之盂兰盆　大藏经目连以母生饿中佛令作盂兰盆至七月十五日以百味五果置盆中供养十方大徳而后母得食目连白佛未来世佛弟子行孝顺者亦应奉盂兰盆为尔可否佛言大善故后代人因此广为华饰乃至刻木割竹饴防剪防模花果之形极工巧之妙　要览梵云盂兰此云救倒悬盆则此方器也华梵双举自目连救母始也
　　缶　汉五行志穿井得土缶师古注缶盎也即今之盆稗史编吕氏春秋曰尧命质以麋置缶而鼓之
　　则缶已用于尧世矣　尔雅盎谓之缶郭璞注盆也邢昺疏缶是瓦器可以节乐如今击瓯又可以盛水盛酒即今之瓦盆也　易坎卦六四樽酒簋贰用缶　易比卦有孚盈缶注井之水人所汲汲用缶　记礼器五献之尊门外缶门内壶君尊瓦甒以小为贵也注壶大一石甒五斗缶大小未闻以小为贵则近者小逺者大缶在门外则大于壶　左具绠缶备水器　事物绀珠盎大腹小口缶也盆缶敛底寛上周制
　　瓮【附罂　瓿缸】
　　物原神农作瓮　羣书考索醯人人云王举则供六十罋供醯六十罋致饔饩于宾客之礼供五十罋供醯五十罋是罋以盛醯也高一尺受三斗口径六寸五分腹径九寸五分底径六寸五分腹下渐杀六寸【罋瓮瓮同】　钟离意别意为鲁相修夫子庙孔子堂道有瓮意召守庙孔防问曰此何等瓮防曰夫子瓮背皆有书自故夫子亡后无敢者意乃得素书焉　拾遗记黄帝时丹丘之国献玛瑙瓮以盛甘露尧时犹存时淳则露满时浇则露竭　瑞应圗王者宴不及醉刑罚中人不为非则银罋出　瑞应图玉罋者圣人之应也不汲自盈王者饮食有节则出　左传齐人伐北燕燕人赂以瑶瓮　拾遗记秦始皇通汨罗之流为小溪迳从长沙至零陵掘地得赤玉罋可容八斗以应八方之数在舜庙之堂前后人得之不知年月至后东方朔识之朔乃作寳罋铭　淮南万毕术取沸汤着铜瓮中坚塞之纳于井中作雷鸣闻数十里　酉阳杂俎安禄山所赐有八斗金镀银酒罋　孟熙霏雪録元朝万嵗山广寒殿内设一黒玉酒瓮玉有白章随其形刻鱼兽出没波涛之状其大可贮酒三十余石　长安志唐明皇时津阳门左右有石罋故郑嵎诗石罋嵓底百寻井银牀下卷丝绠迟　襄记率道县大堤东南六里有双石瓮相去三十步制作雕竒彩色鲜翠髙三尺中有清水数斗冬温夏冷而不盈溢旱无减耗毎天欲雨口上必起白碧色烟乡以为也　范成大吴船录蜀中眉郡治军资库中有一水罋满贮石子毎月朔祠之仍増水石各一器不知其几年而至今不满　幽雅志曹着为建康小吏忽有卢少府君见府门前有大罋可受五百石风云出于其中　河东记汝阳王璡饮叶静能静能曰有一生徒能饮当令来谒翌日有过谒者曰常持满见之侏儒也谈胚腪之道饮以酒五斗醉倒乃是一罋耳　刘攽诗话近有献防筑吴江为罋堤土人欲以巨瓮实土稍稍下之不思土实则瓮重不可致虚致水中则泛泛可止虽执政亦惑之然治河皆有罋堤形似罋耳不用陶器也　汉蒯通守儋石之禄者阙卿相之位注应劭曰齐人名小罋为儋受二斛　事物绀珠瓴者罋似缾有耳　羣碎録今人呼藏酒器曰昙抱朴子曰昙是鸩鸟之别名也
　　罂　方言瓿甊罂也灵桂之郊谓之防其小者谓之瓭周魏之间谓之□秦之旧都谓之防淮汝之间谓之防江湖之间谓之防自闗而西晋之旧都河汾之间其大者谓之甀其中者谓之瓿甊自闗而东赵魏之郊谓之瓮或谓之甖东齐海岱之间谓之防甖其通语也陈魏宋楚之间曰防或曰防燕之东北朝鲜洌水之间谓之瓺齐之东北海岱之间谓之甔周洛韩郑之间谓之甀或谓之防防谓之防谓之防缶谓之瓿防其小者谓之缾防甈谓之盎自闗而西谓之盆或谓之盎其小者谓之升瓯甂陈魏宋楚之间谓之防自闗而西谓之甂其大者谓之瓯　博古图汤罂有鋬无铭温水器也状如匏圜而纯素有一耳作绹纽若屈巵举而置之炉灶间以烹水也形制纯雅无纹而气韵自古非近世所有韩信以木罂缶度军注服防曰以木柙缚罂缶以
　　度也师古曰罂缶谓缾之大腹小口者也　襄阳耆旧辛仲宣居士截竹为罂以酌酒曰吾性甚爱竹及酒欲令二物竝耳　南史梁天监中于阗献琉璃缾罂事物原始罂説文云盛酒器即缶属唐左相有酒名曰醁翠涛贮以金罂十年不败　欧阳修归田录余家有玉罂梅圣俞以为碧玉有老内臣邓保吉识之曰此寳器也谓之翡翠余偶以金环于罂中磨之金屑纷纷而落始知翡翠能碎金也　汉苏武匈奴赐武服匿注孟康曰服匿如罂小口大腹方底用受酒酪晋灼曰河东北界人呼小口罂受二斗所曰服匿　南史竟陵王子良得古器小口方腹而底平可容七八升以问陆澄澄曰此名服匿单于以与苏武子良详视器底有字彷佛可识如澄所言　演繁露南唐张僚使髙丽记其所见曰丽多铜田家馌具皆铜为之有温器名服席状如中国之铛其底方其葢圆可容七八升服席即北狄之所谓服匿者也语有讹转其实一物
　　瓿　尔雅瓯瓿谓之瓵郭注瓿甊小罂长沙谓之瓵汉雄吾恐后人用覆酱瓿也颜注瓿音蔀小甖也博古圗方斜瓿无铭文饰极精妙肩作电形环腹之
　　饰皆取象于雷肩脰之间文镂相错如盘丝发微起乳形而中作黄目状鱼瓿无铭肩腹之间饰以鱼形蟠虬瓿饰以蟠虬饕餮瓿饰以饕餮或间之以雷纹形模典雅
　　缸　事物原始缸汉书注长颈罋也唐诗花扑玉缸春酒香　七修藁缸裂缝先用篐定置烈日中仍用炭烧缝处极以好青末糁于缝处令其融液入缝待满更用火烘涂开永不漏矣近用盐生补亦妙
　　缾
　　事物绀珠瓶缾同神农制　博古圗蟠螭缾腹作蟠螭首尾纠结形若麟缾麟缾有鋬无铭口兼流用坐无繁饰周身甲错若麒麟然螭首缾有流无铭纯素唯流作螭首　北史杨素平江南羣盗隋文帝赐素银缾实以金钱　唐秦琼叔寳功多帝赐以黄金缾　五代史唐废帝欲择宰相以卢文纪姚顗有人望悉书名纳琉螭缾中焚香祝天以筯挟之首得文纪欣然相之　芸窻私志北胸国献吸火水晶缾纵烈火野外携缾口向之顷刻数顷之火皆吸入缾中缾亦不亦无余烟自是宫中无火患惠文与华阳夫人灭烛皆用之　唐书回纥入朝帝坐秘殿陈十部乐殿前设高坫置朱提缾其上潜泉浮酒自左阁通坫趾注之缾转受百斛镣盎回纥数千人饮毕尚不能半　清异录五位缾自同光至开运盛行以银铜为之髙三尺围八九寸上下直如筒样安嵌葢其口有微洼可以倾酒春日郊行家家用之　李幼武名臣言行録韩世忠与乌珠相持于黄天荡世忠以所佩金缾传酒纵饮示之　贤奕编今人呼酌酒器为壶缾按唐书太宗赐李大亮胡缾史炤通鉴释文以为汲水器胡三省辩误曰胡缾葢酒器非汲水器也缾瓶字通今北人酌酒以相劝醻者亦曰胡缾然壶字正当作胡耳　辟寒录山谷戏咏暖足缾即汤媪也　首□严经譬如有人取频伽缾塞其两孔满中擎空千里逺行用饷他国　庶物异名疏梵语军持一云军迟此云缾也贾岛诗我有军持慿弟子岳阳江里汲寒流归传云军持有二甆瓦者浄用铜铁者浊用西域记云捃稚迦即澡缾也旧云军持讹略也　祖廷事军持常贮水随身用以浄手也　词林海错古氏谓浄缾曰羊讹　名义考佛氏有供花之説亦未闻用缾缾似罋用以汲水　树萱录申屠有涯放旷云泉常携一缾时跃身入缾中时号缾　太平广记唐贞元中州市坊有丐者自称媚儿姓胡懐中出琉璃缾可受半升表里通明如不隔物曰施满此圣缾子则足矣缾项如苇管人与之百钱投之琤然有声见缾间大如粟粒众异之复与千钱亦如此以至万钱亦然好事者以驴与之入缾如蝇大动行如故俄有度支纲至数十事纲人驻车观之纲主戏曰尔能令诸车入缾中乎媚儿曰可乃微侧缾口令车悉入歴歴如行蚁然有顷渐不见媚儿即跳入缾纲官大惊以梃扑缾破一无所有从此失媚儿所在后月余有人于清河北逢媚儿部领车乘趋东平而去
　　瓢
　　逸士许由居箕山惟有一瓢酌水挂于树枝风吹瓢鸣以为烦掷去之　唐诗纪事唐球居蜀中所着诗撚稿为圆纳之大瓢中后卧病投瓢于江曰斯文茍不沉没得者方知我苦心尔至新渠有识者曰唐山人瓢也接得之　酲语至元间马八儿国入贡鸳耨瓢十枚以之贮食经月不败　农田余话相传宋太祖后宫人有鬼工以一牙瓢如指大内贮器具二十件皆以象牙为之小如油麻有一小文簿捡其出入　事物绀珠石云瓢田子制
　　桶
　　事物绀珠桶马钧作　急就章注椭小桶以盛盐豉事物原始桶木器受六斗今时用以挑水　清异録叚文昌微时贫几不能自存既贵遂竭财奉身晩年尤甚以木益脚膝为银棱木胡样桶濯足葢用木树解合为桶也　东斋记事余顷在湖湘间见有以竹为桶者其径几二尺
　　溺器
　　物原轩辕始作溺器　周礼天官太尉掌王燕服凡防器郑司农注防器溺器虎子也　顔师古汉书注兽子防器所以溲便者也　广博物志李广猎于宜山见卧虎射之一矢即殪铸铜象其形为溲器示辱之　长编干徳四年上遣神将蜀图书法物见孟防七寳溺器曰自奉如此欲无亡得乎遽命碎之







　　格致镜原卷五十二
<子部,类书类,格致镜原>
　　钦定四库全书
　　格致镜原卷五十三　　　大学士陈元龙撰居处器物类【一】
　　几
　　总论　稗史编汉李尤几铭叙曰黄帝轩辕仁智恐事有阙作舆几之法则几创始自黄帝也　曲礼大夫七十致仕则必赐之几杖　器物丛谈几案属长五尺髙尺二寸广一尺两端赤中央黑古者坐必设几所以依凭之具然非尊者不之设所以示优宠也其来古矣然人几在左神几在右不可以不辨　演繁露几者坐具也曲木附身以自捧抱故释名曰几也所以庋物者也其音轨其义则阁也邺中记曰石虎所坐几则几者所以坐也非案类也语林曰孙冯翊往见任元褒门吏凭几见之孙请任推此吏吏曰得罚体痛以横木扶持非慿几也孙曰直木横施植其两足便为慿几何必狐蹯鹄膝曲木抱腰用此推之则几之形象可想大率如今之胡牀顶施曲木而俗以抱身交牀名之是其象矣第古无绳牀既为坐具必是施板竹林七贤论曰阮籍在袁孝尼家扶醉起书几板为文王逸少见门生家棐几滑浄因书真草其父刮去是皆有板可书也　邹阳几赋廼成斯几离竒彷佛似龙盘马廻鳯去鸾归事物绀珠燕几有六列等惟三俱广一尺七寸五分高二尺八寸其长者二各以广之数而四之积而为长七尺其中者二各以广之数而三之积而为长五尺二寸五分其小者二各以广之数而两之则长三尺五寸以广倍长而几制或纵横离合随人所用又谓骰子卓葢拟其六也
　　名类　周礼春官司几筵掌五几大朝觐大飨射封国命诸侯王位设左右玉几诸侯祭祀右雕几酢席左彤几甸役熊席右漆几丧事苇席右素几　书顾命华玉仍几雕玉仍几文贝仍几漆仍几注华玉文贝雕刻镂皆以饰慿几仍因也　周礼天官大宰大朝觐防同赞玉几　西京杂记汉制天子玉几冬则加绨锦其上谓之绨几公侯皆以竹木为几冬则以细罽为槖以慿之不得加绨锦　汉旧仪祭天用白玉几　汉武内帝受西王母五岳真形经以黄金之几　拾遗记瀛州南有金銮之观中有寳几覆以云纨之素　邺中记石虎所坐几悉漆雕画皆为五色花　艺文聚齐谢眺有咏乌皮几诗　云仙散录房夀六月召客凭狐文几　山家清事采松樛枝作曲几以靠背古名养和皮日休五贶诗序有桐庐养和怪形拳局坐若变去谓之乌龙养和以于魏君　事物绀珠天然几木坚而细体长而阔厚制质明无凖卯架而为几今时极尚几异　神仙传葛仙翁慿桐木几于女几山凡学道数十年白日登仙几化为白鹿三足时出于山上　独异志上虞兰室山葛所之处有几化为鹿鹿鸣即县令有罪　元观手抄谢霜回有七寳灵檀之几几上有文字随意所及文字輙形真草亦如人意读书偶忘一句一字无不现出霜回寳之故道经云世有灵檀则百事可图
　　案
　　説文案几属也　方言陈楚之间谓案为　物原夏禹作案　周礼天官掌次王大旅上帝则张毡案设皇邸注祭天于圆丘张毡案以毡为案于幄中以皇羽覆上邸后板也染羽象凤凰羽色为之　张平子诗美人赠我锦绣段何以报之青玉案　异百丈山上有石房内有石案置石书二卷　魏武上杂物疏御物有纯银镂带漆画书案一枚　三国志曺操作欹案卧视书籍　东宫旧事皇太子纳妃初拜有漆金镀足奏案一枚　邺中记石虎以宫人为女官门下通事以玉案行文书　杜阳编同昌公主琢百寳为圆案　宋祁笔记予昔领门下省防天子排正仗吏供洞案者设于前殿两螭首间案上设燎香炉脩注官夹案立予诘吏何名洞案吏辞不知予思之通朱漆为案故名曰洞耳丞相公序谓然唐人郑谷尝用之　摭言举人多以白糊案子靣郑昌图诗曰新糊案子白如银
　　椅桌【附杌　凳】
　　周祈名义考天子诸侯席有黼黻纯饰凭则设几今俗言椅以代席也言槕以代几也椅槕本无此字俗书也杨亿谈咸平景徳中主家造檀香倚卓　格古要
　　论叙州府何史训送卓面是满面蒲萄尤妙其纹脉无间处云是老树千年根也　物原召公作椅汉武帝始效北蕃作交椅　稗史类编搜神记曰胡牀戎狄之器也风俗通曰武灵王好胡服作胡牀此葢其始也今交椅是　演繁露今之交牀制本自虏来始名胡牀桓伊下马据胡牀取笛三弄是也隋以防有胡改名交牀唐穆宗长庆二年十二月见羣臣于紫宸殿御大绳牀则又名绳牀矣　学林绳牀以绳穿为坐器即俗谓之交椅也　同话录交倚谓之绳牀乃外国所制欧公不御之　李济翁资暇录近者绳牀皆短其倚衡曰折背样言高不及背之半倚必将仰脊不遑纵亦由中贵人剏意也葢防至尊赐坐虽居私第不敢傲逸其体常习恭敬之仪士人家不穷其意往往取样而制不亦乎【绳牀当作承字言轻赍可随人来去】　留青日札今之髙士椅即所谓折背样者是也本以习近君致恭之容今以为燕居便体之具　张端义贵耳集今之校椅古之胡牀也自来只有栲栳样宰执侍从皆用之秦相因太师垣在国忌所偃仰片时坠巾京尹吴渊奉承时相出意制荷叶托首四十柄再赴国忌所遣匠者顷刻添上凡宰执侍从皆有之遂号曰太师样今诸郡守倅必坐银校椅此藩镇所用之物今改为太师样非古制也　鸡肋编桯史载荷叶交椅　丁谓谈录窦仪于堂前雕起花椅子二只以祗备右丞洎太夫人同坐　清异录胡牀施转闗以交足穿便绦以容坐转缩须臾重不数斤相传明皇行幸频多从臣或待诏野顿扈驾登山不能跋立欲息则无以身遂创意如此当时称逍遥座　事物绀珠逍遥座以逺行擕坐如今折叠椅　屠隆起居器服笺尝见吴破瓢所制采天台藤为之靠背用大理石坐身则百衲者精巧莹滑无比　事物绀珠连椅螺钿椅犀毘椅飞来椅斑竹椅靠背椅　曲洧旧闻薛嗣昌善交中贵毎有餽献常备四副如锦椅背坐子之必以四十副为率
　　杌　事物绀珠杌小坐器　钱世昭钱氏私志贤穆有荆雍大长公主金撮角红藤下马杌子闻国初贵主乘马故有之　留青日札今大家用三脚木牀以坐歌伎葢曰鼎杌也
　　凳　正韵凳几属　事物绀珠凳长跳坐器有春凳靠凳螺钿凳
　　牀
　　总论　物原神农作牀少昊作箦　释名人所坐卧曰牀牀装也所以自装载也　説文牀身之安也箦牀輚也第牀箦也杠牀前木也　服防通俗文板独坐曰枰八尺曰牀　雄方言齐鲁之间谓之□陈楚之间或谓之第其杠北燕朝鲜之间谓之树自闗而西秦晋之间谓之杠南楚谓之赵东齐海岱之间谓之桦其上板卫之北郊赵魏之间谓之牒　尔雅疏箦牀版也一名第檀弓曰华而皖大夫之箦与左传曰牀第之言不逾阈易剥卦剥牀以辨孔安国疏辨谓牀身之下牀足之
　　上足与牀身分辨之处也　广雅栖谓之牀浴牀谓之招【音韶】　正字通北地煗牀曰炕　同话录崔大雅在翰夜值玉堂忽有内降撰文字秉烛视之乃撰祭牀婆子文恍然不知格式又无旧案可据甚以为窘忽思周丞相为翰长来早有朝见使人邀过院中请问云亦有故事但如常式皇帝遣某人致祭于牀婆子之神曰汝典司牀箦云然
　　寳牀　黄帝内帝有七寳登真之牀　西京杂记武帝为七寳牀设于桂宫　支僧载外国事佛槃时自然有七寳牀从地中出　后魏书郢州刺史韩务献七寳牀　李白集序明皇下诏召就金马降辇步迎以七寳牀赐食　解酲语至元间马八儿国贡五香七寳牀战国策孟尝君出行五国至楚献象牙牀　魏略大
　　秦国有五色牀　孔六帖诃陵以象牙为牀　汉武内帝以瑚为牀　洞冥记汉武起招仙阁设火齐牀西京杂记韩嫣以瑇瑁为牀　开元遗事开寳间西
　　域波斯遣使献玛瑙牀　孔六帖同昌公主制水精牀搘以金银螯　事物绀珠琉璃牀嘉靖窑烧造香牀　合璧事类隋炀帝观文殿前两厢为堂各十二间堂中毎间十二寳厨前设五方香牀缀贴金玉珠翠毎驾至则宫中擎香炉在辇前行　异沙门支法存有八尺沉香版牀　酉阳杂俎安禄山所赐品目有帖花檀香牀
　　金玉牀　槃经如来阇维讫舍利罂置金牀上天人散花奏乐绕城步步燃灯十二里　南史滑国王坐金牀随太嵗转与妻并坐　北史吐谷浑夸吕椎髻毦珠皂帽坐金师子牀　唐书骠国王出入舁以金绳牀学圃藼苏唐穆宗时倭国人韩志和雕踏牀高数尺
　　其上饰之以金银防绘谓之见龙牀置之则不见龙形踏之则鳞鬛爪牙俱出始进上以足履之而龙夭矫若得云雨　神仙卫叔卿入华山上有紫云郁郁白玉为牀　南岳记衡山有仙人石室中有白玉牀榻　邺中记石虎于正殿安牀方三丈其余皆局脚长六尺后宫别房中有小形玉牀又有转闗牀射鸟兽
　　石牀　荆州记湘州南寺贾谊所穿井井傍有局脚石牀可容一人坐其形制甚古相传即谊所坐牀也　拾遗记汉武帝时董偃有常卧延清之室以画石为牀文如锦也石体甚轻出郅支国　洞冥记末多国人长四寸以文石为牀　宋书髙祖常患体有献石牀者乃碎之恶劳人也
　　诸牀　高士老莱子亲没山之阳木为牀髙士管寜自越海归常自坐一藜牀积五十余年牀上当膝处皆穿为学不倦　晋东宫旧事皇太子纳妃有素柏局脚牀八版牀漆牀　南史宋台建有司奏东西堂施局脚牀金涂钉武帝不许使用直脚牀钉用铁燕书公孙凤于昌黎九城寝土牀　南史陈留阮
　　孝绪博学居不交当世恒居一鹿牀环植竹木寝处其中　南史鱼有眠牀一张皆是蹙柏四面周匝无一有异通用银镂金花夀福两重为脚　南史贺革有六尺方牀思义未达则横卧其上　酉阳杂俎青杨木为牀卧之无蚤
　　踞牀　异物志麡狼形似鹿而角触前向入林则挂角故恒在平浅草中逐入林则得之角正四据南人因以作踞牀
　　欹牀　沈括忘懐录欹牀如今倚牀但两向施档齐高令曲尺上平若臂倚左档则右档可几臂倚右档则左可几臂左右互倚令人不倦仍可左右蟠足蟠膝或枕档角欹眠无不便适其度座方二尺足髙一尺八寸档髙一尺五寸木制藤绷或竹为之又云尺寸随人所便増损
　　醉牀　稗史类编醉牀之制牀七尺广三尺髙一尺八寸自半以上别为子面嵌大牀中间子面广二尺五寸长三尺皆木制韦综之韦下虚二寸牀底以板铺之勿令通风子面嵌下与大牀平一头施转轴子面底设一拐撑分为五刻子面首挂一枕若欲兀坐即撑起令子面直上便可靠背以枕承脑欲稍偃则退一刻即与大牀平矣凡饮酒饭后不宜便卧当倚牀而坐稍倦则稍偃之困即放平而卧使一童移撑高下如意不须移身可以尽四体之适大牀两椽有二尺余前后凿二窍孔为直几二其下为笋欲倚手则嵌几于窍孔中
　　榻
　　服防通俗文牀三尺五曰榻　逸雅长狭而卑曰榻言其鹌榻然近地也小者曰独坐主人无二独所坐也物原吕望作榻　谢承汉书羊茂字季实为东海郡守夏处单板榻　事物绀珠梦友李建勲湘竹榻名　起居器服笺榻髙九寸方圆四尺六寸三面靠背后背少髙如傍置之佛堂书斋闲处可以坐禅习静共僧道谈元甚便斜倚又曰弥勒榻　列仙传修羊公在华阴山石室中有悬石榻卧其上石尽穿陷
　　屏风
　　总论　器物丛谈屏风所以障风亦所以隔形者也古者扆之遗象又牀屏施之于牀枕屏施之于枕　物原夏禹作屏　三礼图屏风之名出于汉世故班固之书多言其物然其原起于周也　礼记天子外屏诸侯内屏　周礼掌次设皇邸郑元注邸后板也其屏风邸染羽像凤凰以为饰　礼记天子设斧依于户牖之间左右几郑注依如今绨素屏风也有绣斧文所以示威也汉严助负黼依师古注白与黒画为斧文谓之黼
　　也依读曰扆扆形如屏风而曲之画以黼文张于牖间郑元注萧之言肃也墙谓屏也君臣相见之礼至屛
　　而加肃敬焉是以谓之萧墙　古今注罘罳屏也汉文帝纪又作伏思君朝行至内屏思惟故曰罘罳　顔延年诗踟蹰清防密注清防屏风也　礼记注容如牀头小曲屏风用以自防蔽司马法其军容不入国国容不入军
　　古屏风　史记注荆轲左把秦王右揕其胸姬人鼓琴曰罗縠单衣可裂而絶八尺屏风可超而越鹿卢之剑可负而抜王奋袖而去　西京杂记武帝为厠寳屏风设于桂宫　汉武故事上起神屋扇屏悉以白琉璃作之光照洞彻　郭子横洞冥记上起神明台杂玉为甲屏风　拾遗记汉董偃常卧延清之室设火齐屏风西京杂记赵合徳遗飞燕云母屏风琉璃屏风合徳
　　所居昭阳殿中设木画屏风文如蜘蛛丝缕　谢承后汉书郑宏为太尉时举第五伦为司空班次在下毎正朔朝见宏曲躬自卑上问知其故遂听置云母屏风分隔其间由此为故事　三辅决录何敞为汝南太守章帝南巡过郡有雕镂屏风为帝设之命侍中黄香铭之曰古典务农雕镂伤民忠在竭节义在修身　魏志太祖平柳城颁所器物有素屏风持以赐毛玠曰君有古人之风故赐君古人之服　记事珠吴主亮命工人潘芳作金螭屏风古今注作琉璃屛风镂祥物一百三十种种种有生气一日与夫人戱触屏坠其一凤顷之飞去　陆小名录吴主孙亮有四姬为作绿琉璃屏风甚薄而彻毎月下清夜舒之使四姬坐屏风内而外望之如无隔　晋东宫旧事皇太子纳妃有牀上屏风十二牒银钩钮梳头屏风二十四牒地屏风十四牒铜环钮　晋书吴之为度支尚书以竹蓬为屏风坐无毡席　宋元嘉起居注十六年御史中丞刘桢奏风闻前广州刺史韦朗于广州所作银涂漆屏风二十三牀又緑沉屛风一牀请以见事追朗前所居官　南史齐文惠太子镇雍州时有盗楚王冡玉屛风　吴均齐春秋宜都王铿年十嵗与吉景曜商略先言往行左右误排柟瘤屏风倒压背色貌不异言谈不辍　徐坚初学记梁简文帝谢启云奉宣勅防垂赉碧虑棊子屏风二十牒　事物绀珠鉴屏隋炀帝铸方镜作　酉阳杂俎安禄山恩莫比锡赉无数其所赐品目有八角花鸟屏风　杜阳编元载尝造芸晖堂户牖内设悬屏风本杨国忠之寳也屏上刻前代美人妓乐之形外以玳瑁水犀为押络以真珠瑟瑟其为精妙殆非人工所及　清异录王元寳起高楼以银镂三棱屏风代篱落密置香槽香自花镂中出号含薫阁　清异录成徳节度王镕求长生不死日延异人方士坐宇映水精金脉屏风焚香谓飞升可致　清异录京城北医者孙氏有木颊小石屏石色赤緑上有正白如头坐僧颇类真京人相沿号玉罗汉屏　倦游录凡视五色皆损目唯黑色无损李氏有江南日中书皆用皁罗糊屏风所以养目也　元氏掖庭记帝为英英起采芳馆于琼华岛内设六角雕羽之屏　妮古录髙昌正臣博古好雅其处之室凡可以供清玩者莫不毕具石屏其一也石方广仅尺其文如董北苑僧巨然破墨用笔命曰江山晩思柯九思记书其背而刻之此屏石色澄碧今在雨花庵中　事物原始零阳白山有石屏其纹有云月波澜龙凤之状　七修类藁古有硬屏风而无软屏风今围屏也治间倭国入贡来使送浙镇守杭人遂能之
　　书画屏风　王琰宋春秋明帝性多忌讳亦恶白字屏风书古来名文有白字輙易元黄朱紫随宜代焉　唐书房元龄集古今家诫书于屏风　唐书宪宗著书十四篇号前代君臣事迹书于六曲屏风　三礼圗扆纵广八尺画斧文而无柄设而不用今之屏风皆有画饰其遗象也　刘向七略别录臣向与黄门侍郎歆所校烈女传种类相从为七篇以着祸福荣辱之効是非得失之分画之于屏风四堵　邺中记石季龙作金钮屈膝屏风衣以白缣画义士仙人禽兽之象髙施则八尺下施则四尺或施六尺随意所欲也　唐书高祖皇后窦氏父毅在周为上柱国尚武帝姊长公主尝谓主曰此女有竒相何可妄与人因画二孔雀屏间请婚者射中目则许之髙祖最后射各中一目遂归高祖　本草唐世多画貘作屏　丹铅总录唐人好画蕃马于屏风间词云细草平沙蕃马小屏风是也　清异录幈宫孟蜀髙祖晩年作以画屏七十张闗百纽而鬭之用为寝所　春明退朝录太常寺旧在兴国坊今三班院是也景祐初燕侍郎肃判寺防事画寒林屏风时称絶笔锦绣万花谷玉堂两壁有巨然画山董羽画水宋宣献公为学士时燕穆之复为六幅山水屏之乃置于中门　山堂肆考邵康节过友人家昼卧见其枕屏画小儿题诗其上云遂令髙卧人欹枕防儿戏
　　屏异　杨太真传有一屏风名虹霓雕刻前代美人之形可长三寸许其间执玩之器与衣服皆用众寳杂厠而成乃隋文帝所造赐义成公主堕在北胡贞观初灭胡与萧后同归中国上因而赐妃归卫公杨国忠家安于髙楼上国忠日午尝偃息其下才就枕而屏风诸女悉皆下牀前各通所号云裂缯人也定陶人也穹庐人也当垆人也亡吴人也步莲人也桃源人也斑竹人也奉五官人也温肌人也曹氏投波人也吴宫无返香人也拾翠人也窃香人也金屋人也解佩人也为云人也董双成也为烟人也画眉人也吹箫人也笑躄人也垓中人也许飞琼也赵飞燕也金谷人也小鬓人也光发人也薛夜来也结绮阁人也扶风女也国忠虽闭目歴观见之而身体不能动口不能声诸女各以物列坐递呈本艺讫一一复归屏上国忠方醒惶惧遽走下楼贵妃知之亦不欲见焉禄山乱后其物犹存在元载家后不知所在　酉阳杂俎元和中有士人因醉卧防中及醒见古屏上妇人等踏歌曰长安儿女踏春阳无处春阳不断肠舞袖弓腰浑忘却蛾眉空带九秋霜其中双鬟者问如何是弓腰歌者乃反首髻及地势如规焉士人惊惧因叱之忽然上屏
　　帘【附帘押】
　　总论　物原周公作帘　风俗通户帷为帘　雄方言宋魏陈楚江淮之间箔谓之筁或谓之麴自闗而西谓之箔南楚谓之篷箔　广雅防防也　器物丛谈帘之为言防也自障蔽为防耻也一名筁一名箔　稗史类编庄子曰有张毅者高门悬箔无不走也而谈薮有户下悬帘明知是箔则悬箔即帘矣荀子有局室芦帘之文由此推之疑三代物礼曰天子外屏诸侯内屏大夫以帘士以帏　书叙指南帝母垂帘曰云帘　晋东宫旧事帘箔皆以青布缘纯　南史梁夏侯亶为九列家贫而好置乐妓无衣装饰客至即令隔帘奏曲时人以帘为夏侯妓衣　山堂肆考席箕草可为帘见王建边塞诗
　　古人帘　拾遗记越王有美女二人一名夷光一名修明以贡于吴吴王处以椒华之房贯细珠为帘幌朝下以蔽景夕卷以待月　汉武故事上起神屋以白珠为帘箔玳瑁压之象牙为篾　洞防记汉武帝元鼎元年起招阁于甘泉宫西编翠羽麟毫为帘　西京杂记汉诸陵寝皆以竹为帘帘皆为水纹及龙凤之像又昭阳殿织珠为帘风至则鸣如珩佩之声　三秦记明光宫以金玉珠玑为帘箔　谢绰宋拾遗戴明寳厯朝幸家累千金大儿骄淫为五色珠帘明寳不能禁　隋遗录炀帝时蒲泽国进蔽日帘以负山蛟睫纫莲根丝贯小珠间睫编成虽晓日激射而光不能透　采兰杂志张説于元宵召诸姬共宴苦于无月夫人以鸡林夜明帘悬之炳于白日夜半月出惟説宅无光帘夺之也清异录人家畜一帘紫赤色人自帘间自外望之绕
　　身有光云得于天寳之乱葢宫禁物也后归于浑咸家有贵臣识之曰此瑞英帘耳　杜阳杂编同昌公主有却寒帘类玳瑁斑有紫色云却寒鸟骨所成也设之辟寒
　　帘押　元经世大典亲王纳妃公主下降皆有银蒜帘押几百双　丹铅总录蒋捷白纻词早是东风作恶旋安排一双银蒜镇罗幙银蒜铸银为蒜形以押帘也帷帐【附流苏　帐钩　帐竿　帱　帷　幨幄　幔　帟　幕　幌　步障】
　　总论　物原轩辕作帷帐　逸雅帐张也张施于牀上也小帐曰斗帐形如覆斗也　史记汉孝文帝所幸慎夫人帷帐不得文绣以示敦朴　王忱魏书魏太祖雅性节俭帷帐壊则补衲　风俗通俗説帷帐不可作衣令人病疠　原始撒帐始于汉武帝非始于翼奉也李夫人初至帝迎入帐中共坐欢饮之后预戒宫人遥五色同心花果帝与夫人以衣裾盛之云得多得子多也
　　古人帐　黄帝内传王母为帝设九真十絶妙帐　田俅子尧时有獬豸缉其毛为帝帐　逸周书王防解成周之防墠上张赤奕阴羽注阴也以羽饰帐也奕帐也　瀬乡记注老君碧复帐孔子青复帐　汉武故事上以流璃珠玉明月夜光杂错天下珍寳为甲帐次为乙帐甲以居神乙以自居　拾遗记董偃常卧延清之室以画石为牀上设紫琉璃帐　飞燕外传有五成金霞帐九霞帐又赵后报媫妤以云锦五色帐婕妤泣谓帝曰非姊赐我死不知此器又帝为赵后开逺条馆赐紫茸云气帐　汉官仪尚书郎入直中官供锦帐青缣帐　汉书马融常坐高堂施绛纱帐前授生徒后列女乐弟子以次相传鲜有入其室者　汉书注韦昭曰竹皮筠也今南夷取竹幼时绩以为帐　魏略大秦国出金织成帐　外国传斯条国王作白珠交结帐　晋书谢尚为江夏相都督始到官郡府以布四十疋为尚造乌布帐尚壊之以为军士襦袴　邺中记石虎冬月用明光锦以白缣为里名复帐帐之四角安纯金银凿镂香炉爇以百和香帐顶安金莲花中县金箔织成锦囊春秋施锦帐表以五色丝为裌帷夏用丹纱罗或綦文丹罗或縠文罗为单帐　采兰杂志谢灵运有帐曰辟尘　南史宋庾仲文就刘道锡索嫁女具得细斗帐等物　南史齐高帝于内殿施黄纱帐　南史东昏侯所爱潘贵妃名玉儿帝为起玉夀殿中作飞仙帐四面绮绣窻间尽画神仙　南史梁武帝衣布衣木绵皁帐　朝野佥载隋帝巡狩北边作大行殿七寳帐容数百人饰以珍寳光辉洞彻引匈奴启民可汗宴防其中可汗恍然疑非人世之有　隋遗录帝迷楼设四寳帐一曰散春愁二曰醉忘归三曰夜酣香四曰延秋月皆寳所成也　北山移文蕙帐空兮夜怨　孔六帖则天皇后常御紫宸殿施惨紫帐　唐书武后起望仙设玳瑁帐　知命录李峤当则天朝拜相帝幸宅见卧青絁帐赐御用绣罗帐峤卧不安席明日奏少时相者谓不当华欲用旧帐　五行志武后时嬖臣张易之为母阿臧作七寳帐有鱼龙鸾凤之形　明皇杂录帝友爱至厚殿中设五幄与诸王处号五王帐　陈鸿长恨褰九华帐　唐书杨国忠当国引酷吏吉温拜京畿闗内采访使安禄山敇吏设白防帐于传以俟命唐明皇杂录杨国忠鏁子帐希世之寳时人莫能计
　　其直　史讳录穆宗宫中花开以重顶帐蔽栏槛孔六帖同昌公主堂中设连珠之帐续真珠为之也唐书元载宠姬薛瑶英载为设金丝帐处之　杜阳编元载紫绡帐得于南海溪洞之帅首即鲛绡类也轻疎而薄如无所碍虽当时凝寒风不能入盛夏则清凉自至其色或不知其帐也谓载卧内有紫气　演繁露唐人昏礼多用百子帐特贵其名与昏宜而其制度则非有子孙众多之义盖其制本出戎虏特穹庐拂庐之具体而微者耳棬栁为圈以相连鎻可张可阖为其圈之多也故以百子总之亦非真有百圈也其施张既成大扺如今尖顶圆亭子而用青毡通冒四隅上下便于移置耳　枫窗小牍禁中大婚用百子帐以锦绣织成百小儿嬉戱状　清异录显徳中创行尊重缬淡墨体花深黄工部郎陈昌达好缘饰家贫货琴剑作缬帐一具　虎饶王徐知谔尝游秫山除地为广塲编虎皮为大帷率僚属防其下号曰虎帐　孔六帖闽王鏻命锦工作九龙帐　清异录蜀主孟知祥有皇明帐不知所自深浅红恐是鲛绡之类于皱纹中有十洲三岛象施之大小牀皆称此为怪耳夜则粲错如金箔状防败失所在　吴越备史钱镠武肃王夫人尝以王寝帐隳裂造青练帐将易之王曰作法于俭犹恐为奢卒不用　事物原始范文正公夜读书于帐中帐顶如墨色后以示子孙谓之墨色帐　南游记旧王介甫以天下乐锦为帐嫁女仁宗闻之遂舍为佛帐　元氏掖庭记帝为英英设浮香细鳞之帐
　　防帐　汉书注穹庐毡帐也其形穹隆故曰穹庐　唐书吐蕃处于大毡帐中名曰拂庐高宗永徽五年吐蕃献之高五丈广袤二十七步其后豪贵稍以青绢布为之　顔氏家训江南不谓有千人毡帐及来河北不谓有二万斛船　演繁露白乐天有青毡帐诗
　　帐　起居器服笺帐用藤皮茧纸纒于木上以索纒紧勒作皱纹不用糊以线折缝缝之顶不用以稀布为顶取其透气或画以梅花或画以蝴蝶自是分外清致
　　流苏　摰虞决疑要注天子帐以流苏为饰　左思吴都赋张组帐设流苏注组绣色也流苏者五色羽饰帷而垂之也　邺中记石虎冬月施蜀锦流苏斗帐四角安纯金龙头衔五色流苏　倦游录流苏者乃盘线绘绣之毬五彩错为之同心而下垂者也　丹铅总录倦游録述流苏之制但云五防同心而下垂者莫能言其始黄公绍书林亦止引晋书割流苏为马帴皆后世帏帐间所悬耳古者流苏葢乐器之饰前汉书礼乐志薛瓒注作流遡周礼金镯节鼓郑元注云后世合宫悬用之而有流苏之饰乐器而用以为帏帐之悬则自晋以后始也
　　帐钩　藻林楚辞云曲琼帐上玉钩也六朝云桂钩亦帐钩也陈王金被马秦女桂为钩　西京杂记广川王魏哀王冡得石牀方七尺有铜帐钩一具或在牀上或在地下似是帐糜朽而铜钩堕落　隋史苏威参掌朝政见宫中以银为幔钩因盛陈节俭之美以谕上上为改容
　　帐竿　南史宋苍梧王在东宫五六嵗能缘漆帐竿去地丈余
　　帱　説文帐张也一曰帱　楚辞翡帷翠帱饰髙堂些南史宋武节俭过人张妃房唯碧绡蚊帱
　　帷　事物绀珠帷围也以自障围也轩辕制　説文在旁曰帷　三礼图四旁及上曰帷　韵略帷单帐也礼天官幕人注组绶所以系帷　史记孔子见卫夫人夫人在絺帷中而拜　王子年拾遗记吴王孙权赵夫人善画巧妙无双权展紫绡之帷夫人曰此不足贵妾欲穷思虑能使下绡帷而清风自入视外无有蔽碍列侍飘然自凉若御风而行　晋书有司奏太极殿广室施绛帐帝曰汉文集上书皁囊为帷遂令冬施青布夏施青练帷帐　晋书穆帝永和元年正月皇太后设白纱帷于太极殿抱帝临轩　晋东宫旧事太子纳妃用青布碧里梁下帏各一绀绢青布窻户帏各一　书叙南御帷曰缇帷缇丹黄色　山堂肆考许旌阳学道于丹阳黄堂尝以五色锦帷飞还故宅
　　幨　逸雅牀前帷曰幨言幨幨而垂也　东宫旧事皇太子纳妃有绿绢绮牀幨二
　　幄　小尔雅覆帐谓之幄　三礼圗上下四旁悉周曰幄幄大帷也　周礼注四合象宫室曰幄王所居之帐也　释名幄屋也以帛衣板施之形如屋也　左卫侯为虎幄于借圃注于借田之圃新造幄幙皆以虎兽为饰　汉旧仪祭天有绀幄帐　汉书礼乐志照紫幄注紫幄飨神之幄也帐上四下而覆曰幄　唐辇下嵗时记长安士女游春野步遇名花则设席借草以红裙逓相插挂以为宴幄其奢逸如此
　　幔　事物绀珠幔漫也漫相连缀也周制　器物丛谈幔帷之属止一面　山堂肆考幔围似城故曰幔城裴景仁前秦记苻坚时韦逞母宋氏传其父业得周官音义于是就宋立讲室书堂生徒百二十人隔綘幔而授业焉拜宋爵号宣文君赐侍婢十人　酉阳杂俎北方婚礼用青布幔为屋谓之青庐于此交拜行礼帟　释名小幕曰帟张在上帟帟然也　三礼圗坐上承尘曰帟　藻林帟平帐也
　　幕　説文在上曰幕　藻林幙帐裙也　周礼幙人掌帷幙幄帟绶之事　归藏启室昔者女娲氏张云幙拾遗记汉武帝好微行于池傍逰宫以漆为柱铺元绨之幙器服乗舆皆尚黑色　李陵书韦防毳幙以御风雨　洞冥记末多国织凤毛锦以为帷幙　沈约宋书居青油幕下　韵府碧油幢军中幕帐　北史魏赐阿那环黄芇幙六张　天寳遗事长安贵家子弟毎至春时游宴供帐于园圃中随行载以油幕或遇阴雨以幙覆之尽欢而归　杜阳杂编咸通中同昌公主有瑟瑟幙谓其幙色如瑟瑟阔三丈长一百尺轻明虚薄无以为比向空张之则疎朗之纹如碧丝之贯真珠虽大雨暴降不能湿溺云以鲛人瑞香膏傅也　事物绀珠黎幕黎人拆中国绵丝间木绵桃织成幅聮为幙
　　幌　北堂书钞晋惠帝起居注有云母幌又华延隽云洛阳城十八观皆笼云母幌　邺中记石虎太武殿西有昆华殿阁上輙开大窗皆绛纱幌
　　步障　晋东宫旧事皇太子纳妃有丝布裹步障三十里　晋书石崇与王恺奢靡相尚恺作紫丝步障四十里崇作锦步障五十里敌之　列女传谢道韫为王凝之妻凝之弟献之尝与賔客谈论词理将屈道韫遣婢白献之欲为小郎解围乃施青绫步障自蔽申献之前议客不能屈　南史齐东昏侯在位置射雉塲二百九十六处翳中帷帐及步障皆袷以绿红锦　南史波罗婆步障梁天监中于阗所献　李徳裕次栁氏旧闻天寳中安禄山毎来朝上特异待之为置坐于殿偏而张金鸡幛其来輙赐坐













　　格致镜原卷五十三
　　钦定四库全书
　　格致镜原卷五十四　　　大学士陈元龙撰居处器物类【二】
　　被
　　总论　物原神农作被　孔注寝衣今之被也　诗国风抱衾与裯　身章撮要大被曰衾单被曰裯世人或以锦绣或以布素或以楮皮为之取其暖自适也　楚辞翡翠珠被烂齐光些王逸注言牀上之被则饰以翡翠之羽及与珠玑刻画众花其文烂然而同光明　陈继儒羣碎录缘池池者缘饰之名谓其形象水池耳今被头别施帛为缘呼为被池宋子京诗春寒到被池田艺衡留青日札今之色被横其卧边缘幅作异色曰当头当去声即古被池之遗制
　　古人被　公孙宏传宏为三公卧布被饰诈以钓名汉官典职汉尚书郎入直供青绫被或锦被　西京杂记赵飞燕为后女弟昭容上襚三十五条有鸳鸯被东宫旧事太子纳妃有七彩文绮被一绛罗四幅被四绣罗五幅被一　诚斋杂记孟宗少游学其母制十二幅被以招贤士共卧庶得闻君子之言　桓任别传任后母酷恶常憎任为作二幅箕踵之被　南史陈大建七年陈桃根上织成罗纹锦被各二诏于龙门外焚之李肇翰林志兴元元年勅翰林学士给青绮锦被
　　杜阳杂编同昌公主室中设神丝被绣三千鸳鸯间以竒花异卉精巧华丽絶比其上缀以灵粟之珠珠如粟粒五色辉映　杜阳杂编唐元和八年大轸国贡神锦被氷丝所织也方二丈厚一寸其上龙文凤彩殆非人工暑月覆之清凉透体　清异录庄宗灭梁平蜀志颇自逸命蜀匠旋织十幅无缝锦为被材被成赐名六合被　辍耕录孟蜀主一锦被其濶犹今之三幅帛而一梭织成被头作二穴若云板样葢以叩于项下如盘领状两侧余锦则拥覆于肩此之谓鸳衾也杨枢密公云尝于宋官库见之　山堂肆考宋陆务观有谢待制朱丈贶被诗　元氏掖庭记帝为英英起采芳馆设重楼金线之衾重楼金线花名也出长白山花心抽丝如金长至四五尺毎尺寸缚结如楼形山中人取以织之成幅　庶物异名疏秃发鲜卑称被也夀阗之在孕母胡掖氏因寝而产于被中遂以秃发为姓　杨慎滇载记云南段功妻梁王女阿主也王听谮杀功主作愁愤诗有悮我一生路里彩之句路里彩锦被名　岭表录南道之酋豪多选鹅之细毛夹以巾帛绵絮而为被复纵横衲之其温柔不减于挟纩也俗云鹅毛柔暖而性冷偏宜覆小儿能辟惊癎疾　朱辅溪蛮丛笑茅花被犵狫无绵揉茅花絮布被一被数幅聮贯以成山皆卧板夜然以火犵狫视猺则为富矣　事物绀珠洞被出黎平苎布为质彩线挑刺成
　　枕
　　总论　逸雅枕检也所以检项也　物原神农作枕诗角枕粲兮　彚详注头借斗古者十斗曰枕首有角今五斗曰枕
　　寳枕　拾遗记汉诛梁冀得一玉虎头枕云单池国所献其颔下有篆书字云帝辛之枕帝与妲己同枕之是殷时遗寳也　西京杂记合徳遗飞燕琥珀枕文枕洞冥记设元珉雕枕刻黑玉铜镂为日月云雷之状
　　亦曰镂云枕　洛神赋注黄初中东阿王入朝帝示甄后玉镂金带枕　宋武帝本纪寜州常献虎珀枕光色甚丽价盈百金时将北伐以虎魄疗金创武帝大悦命碎分赐诸将　国史补唐卢昻主福建盐铁赃罪大有瑟瑟枕大如斗防以金牀乘之宪宗估其值曰至寳无价　张渎宣室志韦弇遇玉清之女持寳以赠出一枕似玉微红有纹如粟竒光炳然曰红麸枕也　韵府七寳枕织女枕也尝留赠郭翰　明皇杂录同昌公主有鹧鸪枕以七寳合成为鹧鸪之形　唐书御史劾盗得浮屠辩机金寳神枕自言合浦公主所赐　羣书考索宋太祖建隆二年于阗国王遣使来贡玉枕以玉匣盛之　家世旧事程少师有绿玉枕　酲语西僧杨琏真伽宋理宗陵得伏虎枕七寳合成伏虎之状邵氏闻见録洛阳楚氏所寳水晶枕其间有半开杏花一枝　妮古录蔡君谟水精枕中有桃一枝宛如新折木枕　刘向别录有芳松枕　吴书张纮见柟榴枕爱其文为作赋　苏彦楠榴枕铭珍木之竒文郁理鲜防棱方正密滑真坚　酉阳杂俎台山有色绫木理如绫纹窠百姓取为枕呼色绫枕　搜神记邛都县四十里一时俱陷为湖土人谓之为陷湖今水浅时彼土人没水取得旧木坚贞光黑如漆好事人以为枕相赠　杨慎外集取黄杨木作枕必以阴晦无一星则伐之为枕不裂
　　石枕　异苑滕放夏枕文石枕卧忽暴雷震其枕四解旁人莫不为之怖慑而放微觉有声不怖也其所枕葢六安也　酉阳杂爼汴州民赵懐正妻贺以一环易一石枕赵枕之中如风雨声毁视之中有金银各一铤如模铸者所函铤处其模似预曽勘入无丝髪隙不知从何而入也　欧阳修诗序有赠予以端谿绿石枕者与家所藏笛竹簟皆佳物也　丰寜传益眼者无如磁石为枕可老而不昏寜皇宫中多用之
　　诸枕　神仙传汉武帝东巡见泰山老父锄于道头上白光髙数尺呼问之对曰有道士教臣作神枕枕有三十二窍二十四窍应二十四气八窍应八风臣行之转少齿生　道籥李少君有透骨之金大如弹丸凡物近之便成金色帝试以檀香屑共聚一处置李夫人枕傍诘旦视之皆化为金屑销之不更变视其枕亦微有金光遂号为金光枕　虎苑李广与兄弟猎于宜山见卧虎射之一矢即殪断其头为枕示服猛也今人作虎枕自广始　北堂书钞崔骃六安枕铭云枕有规矩恭一其徳承元寜躬终始不忒案六安枕言六面安也　汉官仪后汉尚书郎入直官给通中枕　魏武上杂物疏御物有漆画韦枕二枚贵人公主有黑漆韦枕三十枚魏略大秦国出五色枕　晋东宫旧事皇太子纳妃
　　有漆龙头支髻枕一银花镮钮自副　黄鲁直集支发枕庾公所作葢今俗山枕　焦氏类林洪崖先生欲归河内舍人刘守璋赠先生四皓鹿角枕　南史有贺徽者美色梁元帝徐妃要之于普贤尼寺书白角枕为诗相赠答　北史髙昌出白盐其形如玉髙昌人取以为枕魏时遣使献盐枕　朝野佥载逆韦之妺冯太和之妻号七姨信邪见为豹头枕以辟邪白泽枕以去魅作伏熊枕以为宜男太和死嗣虢王娶之韦之败也虢王斫七姨头送朝堂则知辟邪之枕无効矣　李肇翰林志翰林学士给漆通中枕　清异录舒雅作青纱连二枕满贮酴醿木犀瑞香散蕊甚益鼻根　清异录卢文纪有玉枕骨故凡枕之坚实者俱不可用亲旧间作杨花枕赠之遂安寝自是缝青缯充以栁絮一年一易常新录宣城妓史凤待异客以神鸡枕　吴越备史
　　武肃王钱镠在军中未尝安寝用圆木作枕睡熟则欹由是得寤名曰警枕　范祖禹集司马温公以圆木为警枕少睡则枕转而觉乃起读书　胡侍珍珠船警枕不始于司马温公蔡中郎有警枕铭礼记少仪弓茵席枕几頴杖琴瑟戈注云頴警枕也谓之頴者頴然警悟也　欧公试笔介甫尝云夏月昼睡方枕为佳问其何理云睡久气蒸枕则转一方冷处　山家清事秋采山甘菊花贮以红棊布囊作枕用能清头目去邪秽事物绀珠丹枕赤皮叠布贮兜罗绵及毛西域无木故以此为之
　　异枕　广徳神异录有海外国贡重明枕长一尺二寸高六寸洁白类于水精中有楼台之形四面有十道士持香执简循环无已谓之行道真人其镂木丹青真人之首帔无不悉具仍通莹焉如水睹物　开元遗事兹国进枕一其色若玛瑙温润如玉制作甚朴素枕之而寐则十洲三岛尽在梦中帝因号游仙枕后赐杨国忠　开元遗事虢国夫人有夜明枕置于堂中红光照室不假灯烛　李泌枕中记开元中道者吕翁经邯郸道上遇少年卢生自叹生世不谐是时主人蒸黄粱为馔翁乃探囊中枕以授之曰子枕此当令子荣适如志其枕瓷而窍其两端生俯首就之寐中见其窍大而明若可处举身而入遂至其家娶妻仕宦三十余年间赫奕无比既寤黄粱尚未熟　清异録左宫枕青玉为之体方平长可寝二人冬温夏凉醉者破醒梦者游仙云是左宫王夫人枕左宫以授杜光庭光庭进之蜀主与皇明帐为幈宫二寳　物类相感志咸熙二年宫中夜夜有白色异兽光洁绕宫帝使宫者伺之见白虎子以戈投之中左目比往取之唯见血在地不复见虎搜检宫内外不见得物唯寳库内得一玉虎头枕左目伤痕湿血存焉按此枕汉梁冀经用本是单池国所贡颔下篆字存焉　事物绀珠余尚书靖知桂州时有极深林中毎月盈夕闻笛声甚清逺公令人迹之见其声自一大柏木中出乃伐为枕笛声如期公甚寳之公季弟欲穷其怪命工解视但见木之文理正如人月下吹笛像虽良工莫及复胶合之不复有声　珍玩考偶武孟吴之太仓人也尝为武冈州幕官因凿渠得一瓦枕枕之闻其中鸣鼓起一更至五更次第更转不差既闻鸡鸣亦至三唱而晓扺暮复然武孟以为鬼物令碎之见其中设机局以应夜气识者以为诸武侯鸡鸣枕也
　　席【附筵　荐】
　　总论　逸雅席释也可卷可释也　物原神农作席荐礼天子之席五重诸侯三重大夫再重士不重　盐
　　铁论古者皮毛草蓐无茵席之加防蒻之美其后大夫士复荐草缘蒲平单莞庶人即草蓐索经单蔺□蒢而已今富者绣茵翟柔蒲子露林中者皮代防阘坐平莞　唐书守宫署供蕃客帷帟则题嵗月席寿三年名类　周礼司几筵掌五几五席之名物凡大朝觐设莞筵纷纯加缫席画纯加次席黼纯诸侯祭祀席蒲筵缋纯加莞席纷纯甸役设熊席丧事设苇席　尚书蔑席黼纯笋席元纯底席缀纯丰席画纯注蔑桃枝竹也笋弱竹也底蒻华也丰莞也纯缘也并天子朝燕之席礼记大路素而越席注越蒲属祭天之车翦蒲为席
　　也　礼记浴出杅履蒯席　邢疏蓐一名兹兹者蓐席也言草蓐之席也　庶物异名疏荀子龙兹亦谓为席谓龙须席也　拾遗记轩皇使百辟羣臣列圭于兰蒲席上　韩子夏禹为茵蒋席　拾遗记周穆王时西王母来献碧蒲之席　拾遗记燕昭王设鳞文席鳞文者错杂寳饰席为云雾麟凤者也　汉旧仪祭天用六采绮席祭地登紫坛用绀席祭岳用白菅席　汉书文帝莞蒲为席　神仙传淮南王为八公设象牙席　西京杂记赵飞燕为皇后其女弟上椰叶席　赵飞燕传飞燕为皇后其女弟上遗回风席　西京杂记赵昭仪设绿熊席席毛长二尺余人眠而拥毛自蔽望之不能见坐则没膝其中杂熏诸香一坐此席余香百日不歇汉史丹传顿首伏青蒲上　服防曰青绿蒲席也孟康曰以蒲青为席用蔽地也　皇甫谧高士传老莱子亲没山之阳蓍艾为席　周斐汝南先贤传郑敬以茅葭为席常随栁之阴　晋东宫旧事太子有独坐龙须席赤皮席花席经席　崔祖思政事疏宋武帝节俭过人张妃房唯有三齐苮席　刘宋起居注御史中丞奏风闻广州刺史韦朗于州部作搜白席三百二十领注即今番舶之地隔也有红白杂色茅搜染红故曰搜白　南史梁武时海中浮鹄山去余姚岸可千余里上有女人年三百嵗有女官道士四五百人年并出百嵗俱在山学道遣使献红席帝方舍身时其使适至云此草常有红鸟居下故以为名观其图状则鸾鸟也邺中记石季龙作席以金褁五香杂以五采线编蒲皮缘之以锦　贾氏説林谢仙女盛夏上元宗以生凉之席　杜阳编宪宗迎佛骨入内道塲设龙麟之席　孔六帖頴王璬济江舟中以防席借步命撤之曰此可寝奈何践之　湘东备录申王取猪毛刷浄令巧工织壬癸席滑而且凉　张鷟朝野佥载张易之母阿臧以汾晋之龙须河中之凤翮为席　孔六帖张志和豹席酉阳杂俎安禄山所赐品目有绿白平细背席　杜阳编处士伊祈解上召入宫设紫茭席色紫而类茭叶光软香浄冬温夏凉此本乌弋山离国献　清异录显徳中书堂设起纹秋水席色如葡萄紫而柔薄类绵叠之可置研函中吏偶覆水水皆散去不能沾濡不识其何物为之　拾遗记蓬莱山有葭红色可编为席温柔如罽毳方丈山有草名濡姧叶色如绀茎色如漆细软可萦海人织以为席卷之不盈一手舒之则坐方国之宾大魏诸州记钜鹿广阿泽多苇出细御席　卢毓冀
　　州论冀州有云母御席　地理志凤翔府土贡龙须席相州土贡凤翮席登州土贡水葱席　唐书南蛮环王椰叶为席　元氏掖庭记帝为英英起采芳馆于琼华岛内设唐人满花之席唐人髙丽岛名产满花草土人以为席　一统志朝鲜出满花席草性柔折屈而不损拾遗记乘草又名半月草其质温柔可以为席
　　事物绀珠苏薫席深碧色出垫江
　　筵　周礼注筵亦席也在上铺陈曰筵在下蹈借曰席古人坐席三重再重各有差　三礼图士蒲筵长七尺广三尺三寸无纯
　　荐　説文蒻蒲子也可为荐　拾遗记穆王时西王母来敷黄莞之荐　汉武故事帝斋于寻真台设紫罗荐
　　簟
　　总论　物原周公作簟　诗经上筦下簟乃安斯寝説文簟竹席也　逸雅簟簟也布之簟簟然平正也方言宋魏间谓之笙或谓之□防自闗而西谓之簟其粗者谓之□篨直文而粗自闗而东周洛楚魏之间谓之倚佯自闗而西谓之筕篖　清异录宜春王从谦作夏清侯传侯姓干名秀赐姓名为平莹字少覃封夏清侯谓簟也
　　名类　西京杂记防稽竹簟供御号流黄簟以其织文黄色滑腻若流故曰流黄　西京杂记武帝以象牙簟赐李夫人　洞防记吠勒国贡文犀角亦曰影犀织以为簟如锦绮之文　东宫旧事太子纳妃有乌韬赤花双文簟　北堂书钞左思吴都赋云桃笙象簟韬于筒中案桃笙竹簟也与象牙簟皆藏于竹筒而致贡也庾翼与燕王书今致丈二细桃枝簟十黄蔑双丈簟二王晋书车永为广州刺史其子溢使多工作象牙
　　细簟土人患之　南史王俭尝使宾客隶事多者赏之唯庐江何宪为胜乃赏以五花簟王摛后至操笔便成文章既奥辞亦华丽乃命左右抽宪簟登车而去　南史齐永明九年林邑国献金簟　卢氏杂记侯君集破髙昌所得金簟甚精御府所无　五行志武后时嬖臣张易之为母为犀簟　清异录李文饶家藏防昌所赐大同簟其体白竹也鬬磨平密了无罅隙但如一度腻玉耳　云仙散录房夀六月召客坐糠竹簟　乐天诗注蕲州出美竹制薤叶簟　北户録红藤簟琼州所出其色殷红莹而不垢　地理志苏州土贡白角簟　解酲语许谦孙从宗言上方珍异库有金丝簟　祝京兆野记安南邓上舎説其祖初入朝时贡象牙簟象簟者凡象齿之中悉是逐条纵攒于内用法煮软牙逐条抽出之柔韧如线以织为席今横截牙心有花纹即是也纵时可抽　屠隆起居器服笺茭蔁出满喇加国生于海之洲渚岸边叶性柔软乡人取之织为细簟冬月用之愈觉温暖夏则蕲州之竹簟最佳
　　褥【附裀　坐】
　　总论　逸雅褥辱也人所坐防辱也　事始褥者席下衬也　物原神农制褥　唐百官志守宫署掌供蕃客帷帟则题嵗月褥夀七年不及期而壊有罚　朝野杂记舎人院每知制诰设紫褥于庭面北拜阁老立褥之东北谓之压角宰相压角其礼相传自唐　山家清事采蒲花如栁絮者熟鞭贮以方青囊作坐褥或卧褥甚温燠虽木棉不可及也
　　名类　黄帝内传王母为帝列七寳登真之牀敷紫茸净光之褥　拾遗记周灵王起昆昭之台设紫罴文褥西域所献也人以指弹席而暄风入室　东方朔传以百之毫织为褥【洞冥记作蛟毫】此毫柔而冷常以夏日舒之因名柔毫水藻之褥举手拭之恐水湿蓆定视乃光也西京杂记赵昭仪上皇后襚三十五条有鸳鸯褥
　　魏武与杨彪书今赠足下青毡牀褥三具　晋东宫旧事皇太子拜有八尺褥一中褥一步舆褥一皇太子纳妃有承牀褥三独坐褥二　南史褚澄以钱一万千就招提寺赎髙帝所赐褚渊白貂坐褥　顔氏家训坐棊子方褥　乐府杂录康老子尝得一旧锦褥有波斯见之曰此冰茧丝所织暑月陈于坐满室清凉　朝野佥载张易之母阿臧为鼲貂之褥　杜阳编元载宠姬薛瑶英处以却尘褥其褥出自句骊国云是却尘之兽毛所为也其色殷鲜光软无比　后山谈丛王荆公嫁女蔡氏慈夀宫赐珠褥直数十万　诸山记武夷山神号武夷君语村人曰汝等以八月十五日防于山顶见防亭防屋设寳座施红云紫霞褥令男女分坐作乐宴饮　神异经北方有冰万里厚百丈鼷防在氷下土中其毛长八尺可以为褥却风寒　辟寒录交州以南有果然兽其毛长柔细滑泽色以白为质黑为文视如苍头鸭胁边斑文集十余皮可得一褥繁文丽好细厚温暖　辟寒录闽粤有福清县濒海人家于海中阑得一物乃青毛坐褥人坐其上毛輙飒然竪起拥匝人腰温柔不可名　物类相感志南土酋豪轻茸细鹅毛夹布被为褥
　　裀　説文茵车重蓆也一作裀　诗国风文茵畅毂注文茵车中所坐虎皮褥也　韩非子缦帛为茵　天寳遗事许慎选与亲友结宴于花囿中未尝设坐具使僮仆聚落花铺于坐下曰吾自有花裀何消坐具
　　坐　五侯鲭张九龄坐七寳山座论辨风生　石林燕语狨坐不知始何时唐以前犹未施用太平兴国中诏工商庶人许乗乌漆素鞍不得用狨毛暖坐则当时葢通上下用之矣天禧元年始定两省五品宗室将军以上许乘狨毛暖坐余悉禁遂为定制令文臣自中书舎人以上武臣节度使以上方许用而宗室将军之制亦不行矣　升庵外集宋学士王珪召对蕊珠殿设紫花墩命坐
　　毡毯【附绒毯　地衣】
　　席上腐谈毡之异名曰毛席毯之异名曰毛褥　説文氍毹毾防皆毡緂之属　物原尧作毯　唐百官志毡夀五年　事物原始毯毛席织五采唐白乐天红锦毯歌拣丝练线红蓝染织作披香殿上毯　酉阳杂俎安禄山恩宠莫比其所赐有绣鸱毛毡　声类氍防织毛为席也　广志氍白叠毛织近出南海　吴时外国传天竺国出细靡防　异物志大秦国野茧织成氍以羣兽五色毛杂之为鸟兽人物草木云气千竒万怪上有鹦鹉逺望轩轩若飞其文赤白黑绿红绛金缥碧黄十种色　风俗通织毛褥曰氍毹　潜类书氍防亦曰氍毹毛席也即今之毡毯　三辅黄圗温室规地以罽宾毹　南史髙昌国献蒲桃氍毹　杜阳杂编大厯中新罗国出五彩氍毹制度巧丽冠絶一时毎方寸之内即有歌舞伎乐列国山川之象忽微风入室其上复有蜂蝶动揺鷰雀飞舞俯而视之莫辨真假　服防通俗文氍防细者谓之毾防防施大牀之前小榻之上所以登而上牀也　东观汉记景丹率众至广阿光武出城外马坐鞍置毡毾防上设酒　班固与弟超书月支毾防大小相杂但细好而已　后汉西南夷传能作青顿毲注青顿今名丝顿顿音墪毲今紫毾也　魏略大秦国以羊毛木皮野丝作之其属有五色九色毾防海东诸国所作也　南史中天竺国出毾防　异苑沙门有法存者住广州善医术遂富有八尺毾防作百种形象
　　绒毯　松江志剪绒花毯以木棉线为经采色毛线结纬而翦之花样异巧应手而出能为广数丈者　格古要论西洋剪绒单出西蕃绒布织者其红緑色年逺日晒永不退色紧而且细织大小蕃犬形方而不长又谓之同盆单亦难得
　　地衣　苏鹗杜阳杂编唐宣宗时画八百疋官絁作鱼龙波浪文以为地衣毎一舞而珠翠满地　颐丰堂漫书宋秦桧格天阁成郑仲为蜀宣抚遗锦地衣一铺桧命铺阁上广袤无尺寸差　笔麈楚王希范地衣用角簟者剖竹为细篾织之即今之蕲簟也　庶物异名疏今京师人剖穤稭精削随地统织之甚雅致又有于冬月大防堂中织随地毛毯堂柱础处则分而不聮置之乃合举非多人不可五色相鲜可谓侈极矣
　　竹夫人
　　合璧事类竹夫人竹几也东坡送竹几与谢秀才诗赠君无语竹夫人　黄鲁直诗序赵子充示竹夫人诗予谓憩臂休膝似非夫人之职而冬夏青青竹之所长予为更名曰青奴　山堂肆考杨铁崖有抱节君传抱节君谓竹夫人也
　　汤婆
　　器物丛谈汤婆暖足瓶又名脚婆　山谷诗千金买脚婆夜夜睡天明　事物原始锡奴温足瓶也俗名汤婆子
　　衣架
　　礼内则不敢县于夫之楎椸注架衣之具横者曰椸直者曰楎以竿为之　邢疏凡以竿为衣架者名箷曲礼曰男女不同椸枷谓此也　古乐府还视桁上无悬衣注桁衣架
　　巾箱
　　南史齐时人桓温女塜得金巾箱织金篾为严器南史范岫为长城令时有梓材巾箱至数十年经贵遂不改易　南史宋褚在选部时出行左右尝捧一黄帽箱风吹剥殆尽　三余帖陈宣华有沉香履箱金屈膝
　　囊【附被囊　袋　荷包】
　　孙奕示儿编説文曰无底曰囊有底曰槖董氏曰无底曰槖有底曰囊唐韵曰槖无底囊　周礼男鞶革女鞶丝郑注鞶小囊盛巾者男用韦女用缯　晋书鞶古制汉世着鞶囊者侧在腰间或谓之傍囊或谓之绶囊然则以紫囊盛绶也或盛或散各有其时　汉武内传帝见西王母巾器中有一卷小书盛以紫锦之囊　词林海错幐囊可带者汉书制为幐囊　汉外戚传中黄门持诏记盛绿绨方底注方底盛书囊形如今之算幐曹瞒传操佻易自佩小鞶囊盛手巾细物　晋中经
　　簿盛书用皁缥囊布里书函中皆有香囊　东宫旧事太子纳妃有绛石绮绢里被囊一丹罗长命绮绢里椀囊一紫綦文绮绛绢里椀囊二　晋书八座尚书荷紫以生紫为袷囊缀之服外加于左肩昔周公负成王制此服衣至今以为朝服　梁书周舍问刘杳尚书官着紫荷槖相传云挈囊竟何所出答曰张安世传曰持槖簪笔事孝武皇帝数十年韦昭张晏注并云槖囊也近臣笔以待顾问　锦绣万花谷梁中丞给威仪十人其八人武冠绛帻执青仪囊在前　刘义庆启承赐金缕琥珀茱萸囊七寳树装绢里副之　酉阳杂俎北朝妇人夏至日进扇及粉脂囊　续齐谐记农邓绍八月朝入华山见一童子以五色防囊盛取柏叶下露云赤松先生取以明目今八月朝作眼明囊象此也　梁简文帝眼明囊赋序俗之妇人八月旦多以锦翠珠寳为眼明囊因竞淩晨取露以拭目　卢公家范凡八月旦取承露盘赤松子柏上露为囊以膏面皮　续齐谐记汝南桓景随费长房游学累年长房谓曰九月九日汝家中当有灾宜急去令家人各作绛囊盛茱萸以系臂登髙饮菊花酒此祸可除景如言举家登山夕还见鸡犬牛羊一时暴死长房闻之曰此可代也今世人九日登髙饮酒妇人带茱茰囊葢始于此　隋唐嘉话千秋节士庶结承露丝囊相遗　姚汝能安禄山事迹天长节禄山进玉石功徳等优诏褒美赐承露囊　清异录唐季王侯竞作方便囊重锦为之形如今之照袋毎出行杂置衣巾箆鉴香药词册颇为简快　李贺传贺毎旦日弱马从小奚奴背古锦囊遇所得书投囊中博物志鸿毛为囊可以渡江不漏　谢氏诗源更嬴
　　之妻能作鎻云囊佩之陟髙山有云处不必开囊而自然有云气入其中归至家启视皆有云气白如绵自囊而出囊大如茧而可以开合　庶物异名疏晋以后士大夫尚清谈喜宴逸始作囊其制今不可见按顔氏家训云梁朝全盛之时贵游子弟驾长檐车凭班丝囊急就注云韦囊在车中人所慿伏也今谓之隐囊
　　被囊　晋书惠帝及成都王頴单车走洛阳服御分防仓卒上下无赍侍中黄门被囊中赍私钱三千诏贷用资暇录被囊非古制不知孰起也比者逺游行则用
　　太和九年以十家之累者逦迤窜谪人人皆不自期常虞仓卒之遣毎出私第咸备四时服用旧以纽为腰囊置于殿乗至是服用既繁乃以被易之成俗于今大中已来吴人亦结丝为之徒翫而不用也
　　袋　书叙指南赵后算袋曰算幐　郭思画论唐髙宗朝一品以下文官带手巾算袋刀子砺石睿宗朝制武官五品以上带佩刀刀子磨石契苾真哕厥针筒火石袋　炙毂子鱼袋古之算袋取合鱼符之义　卢公家范凡腊日上藻豆袋　春明退朝录官诰院敕郡夫人使金花罗纸七张锦缥袋　珍珠船王太保毎天气和暖必乗小驷从三四苍头携照袋贮笔砚韵略刀子牋并小乐器之类照袋以乌皮为之四方有葢并襻五代士人多用之　酉阳杂爼元和末有淮西军将使于汴州止驿中夜久眠将熟忽觉一物压已军将素健惊起与之角力其物遂退因夺得手中革囊闇中哀祈甚苦军将谓曰汝语我物名我当相还良久曰此蓄气袋耳军将乃举甓击之语遂絶其囊可盛数升绛色如藕丝携于日中无影
　　荷包　名义考晋舆服志文武皆有囊缀绶八座尚书则荷紫乃负荷之荷非荷蕖也今谓囊曰荷包本此桐薪沈约宋书礼志载尚书令仆射尚书朝服肩上有生紫袷囊缀之朝服外俗呼曰紫荷或云汉代以盛奏事负荷而行未详也据此则今俗男女杂佩流苏尚有荷包之称其沿古朝服制乎名虽不典义有所承　事物绀珠荷包或金银或缬绣又压口捺子荷包上用
　　柜
　　稗史类编国语曰夏之衰也褒之神化为二龙夏后布币而防告之卜藏其漦吉龙亡而漦在椟韦昭曰椟匮也书武王有疾周公作册纳之金縢之匮中葢椟匮一器也夏后谓之椟周始谓之匮然则三代之制也　韩子楚人卖珠于郑为木兰之柜薫以桂椒缀以珠玉饰以瑰玉缉以翡翠郑人买其柜还其珠可谓善卖柜不可谓善鬻珠也　杜阳杂编唐武宗防昌初渤海贡马脑柜方三尺深色如茜所制工巧无比用贮神仙之书置之帐侧
　　簏【附笥　笼】
　　吴语大荒洊饥市无赤米而囷鹿空虚注先儒以圆曰囷方曰鹿囷聚也亦散也鹿善聚善散故囷谓之鹿俗作簏　东宫旧事太子纳妃有漆文金装衣簏　周顗传王敦籍顗家得数枚素簏盛故絮而已其清约如此　同话录云水人以小竹揉之下为方逯上为方葢逯之中置衣衾之属葢之下藏药物之属负之于背以行名曰避秦此二字班马书皆载于四皓事处器物因是以名其源流有如此者
　　笥　事物原始笥郑康成曰竹器也用以盛饮食者方曰笥即今之方食箱也　吴越春秋越以文笥七枚献于吴王　庶物异名疏庄子刍狗之未陈也盛以箧衍箧衍笥也　风俗通灵帝建宁中京师皆以方苇笥为妆具
　　笼　方言笼南楚江之间谓之篣或谓之笯郭注亦呼为篮　溪蛮丛笑负物不以肩用木为半枷之状箝其项以布带或皮系之额上名背笼
　　奁　匣
　　博古图凤奁兽奁皆有葢无铭许慎以为鉴观古人贮物之器多以奁称不独为鉴而设昔丁度以为香器意其有得于是考其形方若槛葢如屋栱一饰以凤一饰以兽所饰虽异制度相若又四神奁有葢无铭葢起三羊回颈相向顶间以四神为饰纯间为方斜雷纹三足作熊状又蟠虬擕奁有葢无铭是器状若截筩葢顶饰以蟠虬上下纯素三足为熊形而耳作兽状连环龙首以为提梁　魏武上杂物疏御杂物用有纯银澡豆奁纯银括镂奁又有银镂漆匣四枚　杜阳杂编咸通中同昌公主有翡翠匣积毛羽饰之　吴钧诗玉检茱萸匣　西京杂记汉时帝及侯王送葬者皆珠襦玉匣匣上镂以蛟龙














　　格致镜原卷五十四
　　钦定四库全书
　　格致镜原卷五十五　　　大学士陈元龙香奁器物【一】
　　簪
　　文簪首笄也　史记平原君夸楚为玳瑁簪　西京杂记武帝过李夫人就取玉簪搔头自此后宫人搔头皆用玉玉价倍贵焉　飞燕外帝临太液池后歌归风送远之曲帝以文犀簮击玉瓯和之　羣书考索东汉太皇太后皇太后入庙簪以瑇瑁为擿长一尺端为华胜上为凤皇爵以翡翠为毛羽下有白珠垂黄金镊左右一横簪之以安簂结诸簪珥皆同制其擿有等级焉　班固与窦宪牋将军哀怜赐以玉躬所着駮玳瑁簪　班固与弟超书今遗仲升玳瑁黑犀簮　江表魏文帝遣使于吴求通犀簪　陆邺中记魏文帝陈巧笑挽髻别无首饰惟用圆顶金簮一只插之文帝目曰云黯霭兮金星出　北史魏胡太后幸阙口温水登鸡头山自射象牙簪一中之敕示文武　唐书汉阳公主时戚近争为奢侈而主独以俭尝用铁簪画壁自记田租所入　清异録吴越孙妃尝以一物施龙兴寺形如朽木筯僧不以为珍偶出示舶上胡人曰此日本国龙蕊簮也増价至万二千緍易去　王燮杂章吉日佳辰诞圣生副奉道天簮二枚　文笄簮也其端刻鸡形士以骨为之大夫以象为之緌以纮系笄顺颐下而结之　实録燧人始为笄女娲之女以荆杖及竹为笄以贯发至尧以铜为之且横贯焉舜杂以象牙玳瑁　中华古今注自古之有髻而吉者系也女子十五而笄许嫁于人以系他族故曰髻而吉榛木为笄笄以约发也居丧以桑木为笄表变孝也皆长尺有二寸沿至夏后以铜为笄于两旁约髪也谓之髪笄　周礼追师掌王后之首服追衡笄注追治也王后之衡笄以玉为之副配袆揄编配阙鞠次配展缘衡则维持冠而平之也笄则卷髪而节之使平也　礼杂记女虽未许嫁年二十而笄燕则鬈首注燕居则去其笄分髪为鬌紒未许嫁故虽已笄犹为少者处之　妆台记晋惠帝元康中妇人以金银玳瑁之属为斧钺戈防以当笄　洪皓松漠纪闻囘鹘以金相瑟瑟为首饰如头形而曲一二寸如古之笄形　五杂俎笄不独为女子之饰古者男子皆戴之按三礼图笄士以骨大夫以象盖即今之簮耳左范武子怒文子击之以杖折其委笄盖文子为童子未冠时也　北史王肃之奔魏也刘芳未及相见尝宴羣臣于华林肃语次云古者唯妇人有笄男子则无笄芳曰推经礼正文古者男子妇人俱有笄肃曰丧服称男子免而妇人髽男子冠而妇人笄如此则男子不应有笄芳曰此专谓凶事也内则称子事父母鸡初鸣栉纚笄总以兹而言男子有笄明矣　仪礼士冠礼皮弁笄郑注笄今之簮有笄者屈组为纮垂为饰士冠礼设笄注凡诸侯笄有二一是紒内安髪之笄
　　一是皮弁□弁及六冕固冠之笄
　　
　　刘熈释名枝也因形名之也爵者头及上施爵也　中华古今注子盖古笄之遗像也至秦穆公以象牙为之敬王以玳瑁为之始皇又金银作凤头以玳瑁为脚号曰凤　洞防记汉武元鼎元年起招仙阁有一神女留玉与帝帝以赐赵婕妤至昭帝元凤中宫人犹见此谋欲碎之开视匣惟见白燕直升天后宫尝作玉因名玉燕言其吉祥　西京杂记合徳遗飞燕同心七寳　飞燕外赵后持昭仪手袖紫玉九雏为昭仪簮髻　后汉书贵人助簮玳瑁广博物志盘龙梁冀妇所制　薛灵芸灵芸改名为夜来入宫承宠爱外国献火珠龙鸾之帝曰明珠翡翠尚不胜况乎龙凤之重乃止而不进　晋令六品以下得服金以蔽髻三品以上服爵　中华古今注东晋有童謡言织女死时人插白骨子白妆为织女作孝　妆台记炀帝令宫人插翡翠　中华古今注隋炀帝宫人插钿头子常以端午日赐百寮玳瑁冠　杜阳杂编咸通中同昌公主有九玉上刻九鸾皆九色上有字曰玉儿工巧妙丽殆非人工所制一日昼寝梦绛衣奴授语云南齐潘淑妃取九鸾及觉具以梦中之言言于左右洎公主薨其亦亡其处杜阳编代宗大厯中日林国献龙角头玉绀色上刻蛟龙之形精巧竒丽非人所制帝赐独妃子与帝同泛舟于龙池有紫云自上而生俄顷满于舟中帝由是命置之于掌内以水喷之化为一龙腾空东去五行志唐末世俗尚以琉璃为钏近服妖也流离播迁之兆　演繁露金十二行乃排插十二也唐制命妇以花多少为髙下曰花若干也　留青日札古乐府河中曲咏莫愁头上金十二行足下丝履五文章后人不解遂误以为金美人十二行殊不知古妇人髻髙故能插金十二行乃六双也　裴渊广州记南海豪富女子以金银为大执以扣铜鼓故号为铜鼓　华阳国志涪陵山有大其甲可卜其缘可作世号灵
　　玉导
　　丹总録玉导者玉簮或冠箆之导择也义取择髪然自唐以后不闻其名　释名导所以导防【音力捎也】髪使入巾帻之里也　名义考周礼天子以玉笄而导亦如之梁沙门法云谓周舍曰檀越既能戴纛贫道何为不执鍮段公路云通天犀堪为纛纛与导同音一物也按隋礼仪云簮所以建髪于冠导所以防髪于巾帻之里説文箆导也簮即笄岐笄导即揥整髪箆亦以整髪即今掠子导即今引子以角为之防髪入帻故名引古名导今名引其义一也纛羽葆幢所以引行故又借为纛俗呼转为敏音俗书作刡字于是引之义晦而导纛不复知为何物矣余冬丹二録虽尝置辨亦未明的　士燮集遣功曹使贡皇太子通天犀导　南史主衣中有玉介导齐髙祖以其长奢侈之源命打破之续齐谐记东海蒋潜得通天犀导后落褚太宰处褚以饷齐故丞相豫章王王死后内人江夫人断以为每夜辄见一儿绕牀头啼呌云何为见屠割必当相报终不独受枉酷江夫人恶之月余遂薨　北史魏晋以来皮弁有缨而无笄导何稠曰此古田猎服也今服以入朝宜变其制故弁施象牙簮导自稠始也
　　金钿
　　古今注纣作金钿　六书故金华为饰田田然故曰钿东宫旧事太子纳妃有同心雀钿一具
　　翠翘
　　山堂肆考翡翠鸟尾上长毛曰翘故美人首饰如之因名翠翘唐诗头上鸳双翠翘　蜀中诗话张泌江城子词金簇小蜻蜓按小蜻蜓之饰正所谓翘儿花也丹録蜀之妓女有花翘之饰名曰翘儿花
　　步摇
　　逸雅步摇上有垂珠步则摇也　采兰杂志人谓步摇为女髻非也盖以银丝宛转屈曲作花枝插髻后随步辄摇以増媌媠故曰步摇　释名皇后首饰曰副副覆也亦言副贰兼用众物成其饰上有垂珠步摇　古今注殷后服盘龙步摇梳流苏珠翠三服服龙盘步摇若侍去流苏以其步步而摇故曰步摇　二仪实録燧人氏妇人始束髪为髻舜加以首饰文王又加翠翘步摇也　西京杂记合徳遗飞燕黄金步摇　江表孙皓使尚方以金作步摇假髻千数令宫人着以相扑朝成夕败辄命更作　晋书皇后首饰则假髻步摇俗谓之珠松是也簮珥步摇以黄金为山题贯白珠为桂枝相缪八爵九华熊兽赤罴天鹿辟邪南山丰大特六兽诸爵兽皆以翡翠为毛羽金题白珠珰绕以翡翠为华东宫旧事皇太子纳妃有步摇一具九钿圅盛之　妆台记天寳初贵族及士民好为胡服胡帽妇人则簮步摇　杨妃外天寳四载七月于凤皇园册太真宫女道士杨氏为贵妃半后服用进见之日奏霓裳羽衣曲上自执丽水镇库紫磨金琢成步摇至妆阁亲与插鬓
　　防胜
　　事物原始实録曰晋惠帝令宫人插五色通草花汉王符潜夫论已讥花采之费晋新野君家以剪花为业染绢为芙蓉捻蜡为菱藕剪梅若生之事按此则是花朶起于汉剪防起于晋矣　物原五采通草花吕后制防花晋郭隗制　荆楚嵗时记正月七日镂金箔为人胜以贴屏风亦戴之头鬓又造华胜以相遗立春之日悉剪防为鷰以戴之注防鷰即合欢罗胜郑毅夫诗汉殿鬭簮双防鷰并知春色上头　司马相如大人赋覩西王母暠然白首戴胜而穴处兮师古注胜新妇首饰也汉代谓之华胜　续汉书舆服志太后入庙戴花胜上为凤皇爵以翡翠为毛羽下有玉珠垂黄金镊左右各一横簮之　杜诗注人日造华胜相遗起于晋代见贾充李夫人典戒云像瑞图金胜之形又像西王母戴胜也　晋中兴书孝武时汤谷氏得金胜一枚长五寸形如织胜　嵗时记刘臻妻陈氏进见仪人日上人胜于人　酉阳杂俎北朝妇人立春日进春书以青绤为帜刻龙像衔之或为虾蟇　文昌杂録唐制立春赐三省官防胜各有差　景龙文馆记景龙四年七月宴大明殿赐王公以下防缕人胜　梦华録立春日自郎官御史寺监长贰以上皆赐春幡胜以罗为之宰执亲王近臣皆赐金银幡胜入贺讫戴归私第　梦华録立秋日京城满街卖楸叶妇女儿童争买剪成花朶戴之图经夔州人以人日倾城出入阵碛上谓之踏碛妇
　　人拾小石之可穿者贯以防索系于头以为一嵗之祥　周祈名义考北俗元日剪乌金纸翩翩若飞翔之状簮之谓之黒老婆按元日剪防为燕戴之曹松诗防燕表年春王沂公帖子彩燕迎春入鬓飞燕为鸟遗卵生契故后人目为黑老婆即彩燕之遗也
　　花子
　　古今注始皇令宫人梳仙髻帖五色花子画为云凤至东晋有童谣云织女死人帖草油花子为织女作孝至后周又诏宫人帖五色云母花子作碎妆以侍宴如供奉者帖胜花子作桃花妆　妆台记花子彷于寿阳公主梅花落面事也宋淳化间京师妇女竞剪黑光纸团靥又装缕鱼腮骨号鱼媚子以饰面皆花子之　珍玩考江南晩季建阳进茶油花子大小形制各别极可爱宫嫔缕金于面皆以此花饼施于额上时号北苑妆
　　耳环
　　留青日札女子穿耳带以耳环自古有之乃贱者之事庄子曰天子之侍御不揃爪不穿耳杜子美诗玉环穿耳谁家女诸恪曰母之于女天性之爱穿耳贯珠何伤于仁　辍耕録或者谓晋唐间人所画士女多不带耳环以为古无穿耳者然庄子曰天子之侍御不穿耳自古亦有之矣　逸雅穿耳施珠曰珰此本出于蛮中所为也妇女轻淫好走故以此琅珰锤之　西京杂记合徳遗飞燕合欢圆珰　续汉书皇太后皇后入太庙服绀上皁下青上缥下隐簮珥珥珰垂珠也　晋令士卒百工不得服真珠珰珥　云烟过眼録赵孟頫所藏有双茘枝女环一对可长三寸并脚通碾皆白玉也甚精此必太真后妃故物也　周书武王伐纣商师大崩帝辛登廪台取天知玉珥以自焚在火中不销　松漠纪闻囘鹘善结金线相瑟瑟为珥　汉书平后世子襐饰师古注首饰在两耳后刻镂为之
　　指环
　　物原纣作寳干指环　广韵镮指镮也以金镀之曰镀镮　三余赘笔世俗用金银为环置于妇人指间谓之戒指按诗注古者后妃羣妾以礼进御于君女史书其月日授之以环以进退之生子月辰以金镮退之当御者以银环进之着于左手既御者着于右手事无大小记以成法则世俗之名戒指者有自来矣　贤奕编戒指又云手记　西京杂记戚姬以百链金为彄环照见指骨上恶之以赐侍儿鸣玉耀光等各四枚　西京杂记合徳遗飞燕玛瑙彄　汉旧仪宫人御幸赐银指环拾遗记吴王潘夫人酣醉唾于玉壶中使侍婢泻于
　　台下得火齐指环即挂石橊枝上因其处筑台名曰环榴台时有谏者云今吴蜀争雄环榴之名将为妖乎孙权乃翻其名为榴环台　俗晋哀帝王皇后有一紫磨金指环至小止可第五指带　南史天竺迦毘黎国元嘉中表献金刚指环摩勒金环诸寳物　云溪友议韦皋游江夏姜使君馆有小青衣曰玉箫遗以白玉指环　妆台记何充妓于后阁以翡翠指环换刺绣笔充知叹曰此物洞仙与吾欲保长年之好乃令苍头急以蜻蜓帽赎之　胡俗传始结婚姻相然许者便下金同心指环　稗史编尝有戒指嵌马脑一块面上碾成十二支生属其纹细如髪似非人工故谓之鬼功石又名鬼国石
　　钏【附诸奁饰】
　　事物绀珠钏手镯桀以金玉为之　徐炬事物原始风俗通曰钏臂环也即今妇女之臂镯　事林广记通俗文云环臂谓之钏后汉孙程十九人立顺帝有功各赐金钏指环则钏起于后汉　南齐书东昏侯为潘妃作琥珀钏一只直七十万　卢氏杂记唐文宗一日问宰臣古诗云轻衫衬跳脱跳脱是何物宰臣未对上曰即今之腕钏也真诰言安妃有斲粟金跳脱是臂饰　枕谭条脱臂饰也一作条达又作跳脱盖写之误也真诰萼緑华赠羊权金玉条脱各一枚　能改斋漫録按周处风土记云仲夏造百索系臂又有条达等织组杂物以相赠遗唐徐坚初学记引古诗云绕臂双条达则条达之为钏必矣第以达为脱不知又何谓也徐坚所引古诗乃后汉繁钦定情篇云何以致契阔绕腕双条脱但腕臂两字不同　元氏掖庭记元后静懿皇后诞日南朝宫人有选入后庭者献柳金简翠腕阑似今之手镯类但扁而用于臂者耳　明皇杂録宗曰我祖破髙丽红粟玉臂支朕以岐王初进龙池篇以玉臂支赐妃子妃子后以赐阿蛮　梦溪笔谈金陵人登六朝陵寝得玉臂支两头施转可以屈伸令圆近于无缝为九龙统之功侔鬼神
　　诸奁饰　留青日扎荀子曰处女婴寳珠即今珠缨络也一名珠落索文婴颈饰也胡人连贝饰颈曰婴普门品经无尽意菩萨解颈下众寳珠璎珞以与之三礼图珠璎翠緌左传玉缨杜诗真珠络臂鞲　放怀集杜甫每朋友至引见妻子韦侍御见而退使其妇送夜飞蝉以助妆饰　事物绀珠金诃子贵妃私禄山因为其爪伤胷乳间遂作金诃子蔽之　东坡诗自注于潜妇女皆插大银栉长尺许谓之蓬沓　丹总録马融广成颂金錽玉瓖今妇饰曰瓖嵌生活当用此瓖字俗作厢非
　　粉
　　逸雅粉赤也染粉使赤以着颊上也胡粉胡糊也脂和以涂面也　采兰杂志粉神曰子占　墨子禹作粉　博物志纣烧作粉谓之胡粉　古今注自三代以为粉秦穆公女弄玉有容徳感仙人萧史为烧水银作粉与涂亦名飞云丹　疑耀古今实録据萧史事谓妇人傅粉自秦始或曰周文王时妇人已傅粉矣非始于秦也　飞燕外赵婕好傅露华百英粉　芳略记周光禄诸妓傅面用龙消粉　水经注江州县下清水穴巴人以此水为粉则皜曜鲜芳贡粉京师因名粉水故世谓之江州堕林粉　地理志房陵有清泉土人以为粉则膏泽芳润　荆州记范阳县有粉水取其水以为粉今谓之粉口　庶物异名疏鲜锡粉饰名见神农本草　石药尔雅粉一名流丹白豪
　　黛
　　逸雅黛代也灭眉毛去之以此画代其处也　采兰杂志黛神曰天轶　妆台记汉日给宫人螺子黛　隋遗録殿脚女争効为长蛾眉司宫吏日给螺子黛五斛号为蛾緑螺子黛出波斯国每颗直十金后征赋不足杂以铜黛给之独绛仙得赐螺黛不絶　张端义贵耳集粉白黛黑战国策张仪曰郑周之女粉白黛黑注曰明光宫燕赵美女二千人充之皆自然美丽不使粉白黛黑又楚辞大招曰粉白黛黑施芳泽只惟韩文公送李愿盘谷序乃云粉白黛緑东坡荅王定国书粉白黛緑者系尹夹宅中狐狸射干之流愿以道眼看破方变黑为緑字
　　燕脂
　　逸雅脂砥也着面柔滑如砥石也唇脂以丹作之象唇赤也　采兰杂志脂神曰与赘　演繁露古者妇人妆饰欲红则涂朱欲白则傅粉故曰施朱太赤施粉太白此时未有烟脂故但施朱为红也烟脂出自虏地　古今注燕脂盖起自纣以红蓝花汁凝作燕脂以燕国所生故曰燕脂涂之作桃红妆　习凿齿与燕王书山下有红蓝足下先知否北方人采取其花染绯黄挼取其上英鲜者作烟脂妇人用为顔色今始知为红蓝后当致其种　竹坡诗话古今注云燕支出西方土人以染中国谓之红蓝以染粉为妇人面色而俗乃用胭脂或胭脂字不知其何义也　升庵外集燕支今人以重绛为之　庶物异名疏均藻云霜脂粉也见仙人王予可诗又海篇玉鉴妇人面饰　五杂组以丹注面曰的古天子诸侯媵妾以次进御有月事者难以口説故注此于面以为识如射之有的也后遂为两腮之饰嫏嬛记薛夜来初入魏宫一夕面触水晶屏上伤处
　　如晓霞将散自是宫人俱用胭脂仿画晓霞妆　唐百官志中尚署腊日献口脂面脂头膏　酉阳杂俎腊日赐北门学士口脂腊脂盛以碧镂牙筩　太平御览卢公家范凡腊日上澡豆及头膏面脂口脂　梁谿漫志老泉賛吴道子画五星云妆非今人唇傅黑膏子尝疑霄汉星辰之尊而妆饰乃如是之妖何也及观唐五行志元和末妇人为圆髻椎髻不设鬓饰不施朱粉惟以乌膏注唇状若悲啼乃悟唐之俗工作时世妆嫁名道子以绐流俗星辰不如是也
　　香泽
　　小雅岂无膏沐注膏所以泽髪　采兰杂志膏神曰雁娘　逸雅香泽者人髪恒枯悴以此濡泽之也　丹总録崔寔四民月令有合香泽法清酒浸鸡舌藿香苜蓿兰香四种以新绵里浸胡麻油和猪脂纳铜铛中沸定下少许青蒿以绵羃铛觜缾口泻之梁简文帝乐府八月香油好煎泽元魏孝文帝诏煎御香泽须钱万贯帝以军旅在外停之　梁书三佛齐国志以浓而无滓者为上苏合是合诸香汁煎之非自然一物也又云大秦人采苏合先笮其汁以为香膏乃卖其滓与诸国贾人是以展转来达中国不大香也　香谱苏合香油亦出大食国气味大抵笃耨　纪谈録玫瑰油出北地其色莹白其香芬馥不可名状北人贵重之　芳略记周光禄诸妓掠鬓用郁金油　文昌杂録礼部王员外言今谓面油为玉龙膏太宗皇帝始合此药以白玉碾龙合子贮之因以名焉
　　梳【附笓　刷】
　　文栉梳枇总名也　释名梳言其齿疎也枇言其相比也　苍颉篇靡者为比麤者为梳　玉藻栉用椫栉注既沐髪湿则滑故用木梳　稗史编古者尚沐故治髪之具栉而已玉曰沐稷而靧粱栉用椫栉髪晞用象栉如比然栉已有比之义诗云其比如栉笺谓相近迫也至汉书所言比疎则视椫栉为加密矣然非今之比疎也注以为编髪之饰则今女子首饰所着金翠珍异之梳耳后世惮数沐而栉用以为去垢之具则与汉之所言比疎名虽同而实又异也　二仪实録赫胥氏造梳以木为之二十四齿取梳通之义　物原伏羲作木梳　急就章注吴主亮夫人洛珍有栉名玉云晋东宫旧事太子纳妃有瑇瑁梳三枚象牙梳三枚李肇翰林志翰林学士给大小象梳　郭湜髙力士力士于太宗陵寝宫见小梳箱一柞木梳一叹曰先帝首建义旗新正皇极十有余载方致升平随身服用唯留此物将欲示孝孙永存节俭具以奏闻　清异録洛阳少年崔瑜卿多赀善游冶尝为倡女玉润子造緑象牙五色梳费钱近二十万　樵人直説孙思邈以交加木造百齿梳用之养生秘法也　格古论鹤顶出南番大海中有鱼顶中魫红如血故名鹤鱼今用筒夹鹤鱼魫为梳故名鹤顶梳　奚囊橘柚丽居孙亮爱姬也鬒髪香浄一生不用洛成疑其有辟尘犀子也洛成即今箆梳　清异録脩养家谓梳为木齿丹法用奴婢细意者执梳理髪无数日愈多愈神　广博物志郎当浄栉器也　事物绀珠梳匣吕望作
　　笓　物原神农作笓防　庶物异名疏诗疏以象骨搔首因以为饰名之曰揥故云所以摘髪玉瑱考云象揥若今之箆子然观魏风佩其象揥盖男女通用乃佩于身以备剔髪之垢也　髙力士太宗陵寝宫有黑角笓一　翰林志翰林学士给象笓　清异録箆诚缕物也然丈夫整鬓妇人作眉舍此无以代之余名之曰鬓师眉匠
　　刷　逸雅刷帅也帅髪长短皆令上従也亦言瑟也刷髪令上瑟然也　物原伊尹作油刷少康作掠子　嵇康养生论劲刷理髪仅乃得之　东宫旧事太子纳妃有漆画猪刷大小三枚　髙力士太宗梳箱有草根刷子一　三余帖豪犀刷鬓器也唐诗侧移袖拂豪犀
　　香囊
　　尔雅妇人之袆谓之缡缡緌也注即今之香缨也袆邪交落带系于体因名为袆緌系也　礼内则缨衿佩容臭注容臭香物也助其形容之饰以缨系之　南史麝幐注今之香袋　繁钦定情诗何以致叩叩香囊系肘后　晋书谢尝佩紫罗香囊叔安患之而不欲伤其意因戏赌取焚之　邺中记石虎造流苏斗帐上安金莲花花中悬金箔盛腕囊盛以异香　珍珠杨妃初以紫褥裹之及移葬肌肤已消释矣胷前犹有锦香囊在中官葬毕以献上皇置之怀袖　杜阳编同昌公主乘七寳步辇四面缀五色玉香囊囊中贮辟寒香辟邪香瑞麟香皆异国所献也仍杂以龙脑金屑刻镂水晶玛瑙辟尘犀为龙凤花其上仍络以真珠玳瑁文金丝为流苏雕玉为浮动每一出游则芬馥满路荧晶照灼观者目　唐六典中尚署腊日进衣香囊　韩偓腊日赐绣香袋一枚　皇甫放非烟步非烟授赵象以连蝉锦香囊象结香囊于怀
　　帨
　　物原轩辕作帨巾祖甲作帉　礼内则左佩纷帨注纷以拭器帨以拭手　说略巾本佩巾礼左佩纷帨是也帨拭物之巾诗无感我帨兮即今之手巾汗巾也　瀛涯胜览古俚国有色丝间花帨阔五尺长一丈三二尺直金钱百文　礼玉藻浴用二巾上絺下绤　事物原始王莽簒汉汉王闳伏地而泣元后亲以手巾拭其泪巾虽始于三代而手巾之名实始于汉今称曰帨是也秦嘉妇与嘉书今奉越布手巾二枚　志怪防稽吴
　　详者少为县吏夜行至溪见一女子溪边洗脚呼详共宿明旦别去女赠详以紫布手巾详荅以白布手巾苏鹗杜阳杂编咸通中同昌公主有纹布巾即手巾也洁白如雪光软特异拭水不濡用之弥年不生垢腻云得之鬼谷国　翰林志翰林学士给白布手巾　南史海中自然大洲其上有生火中洲左近人剥取其皮纺绩作布以为手巾与蕉麻无异而色防青黑若小垢汚则投火中复更精洁或作灯炷用之不尽
　　帕
　　东宫旧事皇太子纳妃有绛绫裹帊五　李肇翰林志翰林学士给青绫单帕　六书故宋仁宗时有紫帕为油所渍其色近因命染人仿而为之谓之油紫今四品以上朝服用此其染之以紫草色近昔之紫近绛乱朱者此紫也　丽情集贾知征遇曽城夫人杜兰香以秋云罗帕裹丹五十粒与生曰此罗是织女练玉玺织成遇雷雨时密藏之后大雷雨失帕所在　解酲语元成宗诸嫔臂系秋云紫条帕











　　格致镜原卷五十五
　　钦定四库全书
　　格致镜原卷五十六　　　大学士陈元龙香奁器物【二】
　　镜【附镜台　镜奁】
　　总论　逸雅镜景也言有光景也　韩子古之人目短于自见故以镜观面　稗史编中记曰尹寿尧臣也作镜黄帝内传曰既与王母防于王屋乃铸大镜十二面随月用之则镜盖肇于轩辕非尹氏始作也　宣和博古图昔黄帝液金作神物为鉴凡十有五去古既逺不能尽攷后世有得其一者其制度以四灵位四方以八卦定八极十二辰环其外二十四气布其中故与日月合明鬼神通意周冶鉴之数十有三盖体闰月也以十二投十二野其一则为镇于中州汉以后形制各异圜者规天方者法地六出象其物八方定其位左右上下则有四灵错综经纬则有五星具一日之数则载之以十二辰具一嵗之数则载之以十二月周其天者有二十八宿拱其位者有三神八卫或中虚而谓之夹鉴或形蜕而名以浮水或龙蟠其上或鳯饰其后或为花卉羽毛鳞甲之属或为嘉禾合璧比目连理之状或象玉女之起舞或肖五岳之真形【鉴镜别名】　淮南子明镜之始型朦然及粉之以锡劘之以白防则须眉鬓毛可得而察　王度古镜记胡僧云古镜以金膏涂之珠粉拭之以照日必影彻墙壁又造金烟薰之玉水洗之蔵之泥中亦不晦矣　抱朴子或问知将来吉凶为有道乎答曰用镜九寸自照有所思存七日则知神仙千里事也明镜用一或二谓之日月或用四谓之四规镜搜神记王献失镜镜在罂中罂数寸而镜尺余以
　　问郭璞曰此乃邪魅所为使烧车辖以拟镜镜即出焉神异经昔有夫妇相别破镜人各执半以为信其妻
　　与人通镜化鹊飞至夫前夫乃知之后人因铸镜为鹊安背上自此始也　后山谈丛验镜视其鼻鼻滑浄如削者古今人谓之有髙下今人铸铁镜陷铜为面故明谷泰博物要览镜有秦陀光背质厚无纹极有受用
　　次如银背海兽蒲桃茘枝五岳图形十二生肖寳花云龙十二符四灵三瑞三神八卫六花浮水七乳四乳十六花蟠螭龙凤雉马等俱妙须要清莹如水面无打搅轮转周员形影不改为贵又有如钱小镜光背花背满背嵌金嵌银片子鏾花小镜更可人意评者谓径尺大镜及三寸以上及如钱小镜为上格五六寸者次之菱花八角又次之方镜最下者也　稗史编俗以镜脐悬玉籖但知为美观至铜滑緑处两强不能相下以致千载世出土之物古色一旦磨荡坏之有余　正字通镜锈镜上緑也俗名杨妃垢　清异録有刁萧者携一镜色碧体莹背有字曰碧金仙大中元年十二月铜坊长老白九峯造余以俸粒五石换之置于文瑞堂呼为铜此君　物名要览司空图谓镜为容成侯又曰寿光先生名金烱　清异録防昌尝引照戏令宫嫔离合镜字以光音王奏帝曰镜子封王耶　山堂肆考唐诗花没梵轮前梵轮佛镜也又曰仙轮　曲洧旧闻王建集有镜聴词谓怀镜于通衢间聴往来之言以占休咎近世人怀杓【今谓之打瓢】以聴亦犹是也
　　古镜　古镜记隋汾隂侯生赠王度古镜横径八寸鼻作麒麟蹲伏之象绕鼻列四方龙凤虎依方陈布四方外又设八卦卦外置十二辰位而具畜焉辰畜之外又置二十四字周绕轮廓文体似隶防画无缺而非字书所有也侯生云二十四气之象形承日照之则背上文画墨入影内纎毫无失举而扣之清音徐引竟日方絶侯生又云吾闻黄帝铸十五镜其第一横径一尺五寸法满月之数也以其相差各校一寸此第八镜也郑还古博异志唐天寳中陈仲躬于洛阳清化里假居一宅宅有井邻女来汲水忽堕井仲躬间乃窥于井上见水影中一女子面叹曰斯乃溺人之由也忽一日清旦有人扣门云敬元颖请谒命入乃井中所见者仲躬讯之曰卿何以杀人元颖曰妾非杀人者此井有毒龙自汉朝绛侯居于兹遂穿此井洛城内有五毒龙此其一也龙好食人血自汉已来已杀三千七百人矣妾乃国初方堕于井遂为龙所驱使为妖惑以诱人用供龙所食非妾心所愿昨夜子时龙已往朝太乙使者三数日方回君子命匠淘之则妾脱难矣愿与君子一生奉养言讫便失所在仲躬乃命匠入井淘之至底得古铜镜一枚面阔七寸八分仲躬令洗浄安匣中一更后忽见元颖自门而入直造烛前拜谢曰某本师旷所铸十二镜之第七者贞观中为许敬宗婢兰苔所堕以此井水深兼为毒龙气所苦人入者辄闷絶而不可取遂为毒龙所役幸遇君子乃重见人间其镜皆蝌蚪书上环书一字管天文一宿依方列之则左有日而右有月龙虎雀并依方安焉于鼻中题曰夷则之镜　博古图汉有十二辰鉴四神鉴三神鉴神人鉴神像鉴神人三兽鉴【以上有铭】百神鉴四神鉴四灵鉴四灵三瑞鉴三神八卫鉴六花水浮鉴【以上无铭】册礼鉴尚方鉴长生鉴仙人不老鉴青盖鉴服羌鉴豳颂周商鉴始青鉴清白鉴清明鉴宜君公鉴宜官鉴尚方宜子孙鉴长宜子孙鉴四宜鉴九子鉴宜侯王鉴十六花鉴【以上有铭】百乳鉴七乳鉴四乳鉴素乳鉴【以上无铭】蟠螭鉴【有铭】龙鳯鉴龙鹊鉴【以上无铭】鼍龙鉴【有铭】虎龙鉴双鳯鉴鳯马鉴雉马鉴龙麟鉴六花鉴【以上无铭】海兽鉴【有铭】海马蒲萄鉴海贝方鉴海兽朱凤鉴海马狻猊鉴纯素鉴【以上无铭】　潜确书舞镜有柄李氏录曰汉武帝时舞人所执镜也　西京杂记宣帝被收系郡邸狱臂上犹带史良娣合防婉转丝绳系身毒国寳镜一枚大如八铢钱旧传此镜见妖魅得佩之者为天神所福故宣帝从危济及即大位每持此镜感咽移辰常以琥珀笥盛之　魏书武帝有菱花镜　陆机与弟云书仁寿殿前有大方铜镜镜髙五尺余广三尺二寸暗立着庭中向之便写人形体了了　晋东宫旧事皇太子纳妃有着衣大镜尺八寸银华小镜一尺二寸并衣纽自副漆奁盛盖银华金薄镜三银龙头受福莲花钮鏁自副　邺中记石季龙三台及内宫中镜有二三尺者下有纯金龙盘雕饰　南史綦毋珍之有一铜镜背有三公字尝语人曰征祥如此何患三公不至江总方镜铭此镜以照着衣镜皆图刻八卦二十八
　　仁寿殿前无以加斯雕丽也　博古图唐有十二辰鉴五岳真形鉴万春鉴莹寳鉴武徳鉴长宜子孙鉴【以上有铭】龙鉴云龙鉴云龙八花鉴云龙花雀鉴鸾鳯鉴舞凤狻猊鉴莲凤鉴鳯衔花鉴鹿凤蒲萄鉴象鉴饕餮鉴【以上无铭】瑞图鉴【有铭】寳花鉴海兽鉴海兽蒲萄鉴　唐书髙冯为吏侍铨综平允太宗赐金背镜一面以表精鉴　朝野佥载中宗令州造方丈镜铸铜为桂金花银叶帝每马自照人马并在镜中　张舜民画墁録吾家旧畜镜传为杨妃故物径尺许厚七分背文精古有铭其略曰粉壁交映珠帘对看潜窥圣淑丽则常端圣淑字各少空有并后之象明皇八月五日生也始制诞节名千秋籓镇进镜若紫丝承露囊此几是耶　酉阳杂俎元和初海陵夏侯乙庭前生百合花大于常数倍异之因其下得瓮匣十三重各匣一镜第七者光不蚀照日光环一丈其余规铜而已　廖莹中江行杂録元相国之镇江夏也尝秋夕登黄鹤楼遥望江滨有光若残星乃令亲信至江所询彼渔云适一鲤亲信乃携鲤而来命庖人剖之腹中得古镜二如古钱大以面相合背则隐起双龙虽小而鳞鬛髯爪悉具既磨莹则常有光耀公寳之置巾箱中及相国薨镜亦亡去　清异録开运既私宠冯夫人其事犹秘防髙祖御器用有玉平脱双蒲萄镜乃髙祖所爱帝初即位举以赐冯　樵牧闲谈孟蜀时军校张敌得一古镜模阔尺余镜光照寝处不施灯烛自得镜后并无疾病　珍珠船徐得一镜照面只见一眼　宋史泰宁县耕夫得镜厚三寸径尺有二寸照见水底与月争辉病者得之心骨生寒故名生寒镜　太平清话范文正公家古镜背具十二时如博棊子每至此时则博棊中明如月循环不休梦溪笔谈世有透光镜背有铭文二十字以镜承日
　　光则铭文二十字皆透在屋壁上了了分明　余冬序録透光镜日中映之镜背上文字花様尽存影中宋沈括笔谈载以为竒金麻知几赋透光镜诗见中州集皆莫能明其理元吾子行云镜对日射影于壁镜背文藻影中一一皆见磨之愈明盖是铜有清浊之故镜背铸作盘龙亦于镜面窍刻作龙如背所状复以稍浊之铜填补铸入削平镜面加其上举以向日影光相射随铜清浊分明暗也吾子行自谓亲见人碎此镜者如其言云　云烟过眼録赵徳润藏镜杏叶様背有大铁环乃挂镜也上有铭云人有一口前牛无八角牛口走殊不可晓下有一牛转头前有草一丛下篆辟祟驱邪两旁亦有字细考之乃丙午造三字其下牛与草必寓年号耳　白六帖有乌鹊镜　谭子化书小人常有四镜一名圭一名珠一名砥一名盂圭视者大珠视者小砥视者正盂视者倒
　　异镜　西京杂记咸阳宫有方镜广四尺髙五尺九寸人直来照之影则倒见以手扪心见五臓歴然宫人有邪心则胆张心动一名倒影镜　酉阳杂俎儛溪石岸石窟有方镜径丈余照人五臓秦皇世号为照骨寳在无劳县山境　李濬松窗杂録太尉李卫国公长庆中在浙右有渔人于秦淮垂机网下深处觉有异物极力举之得一镜照之歴歴见五臓六俯因惊惧失坠公闻之万计穷索于水底终不复得　稗史编会稽镜湖崇宁间渔人夜引网觉甚重强加挽拽竟不能举乃召集同辈合力久而方升乃一大古镜方五六尺厚五寸形模竒怪持以鉴形于昏闇中肠胃肝膈皆洞见置之舟内欲明日赍诣越府货于市忽铿然有声光采炫晃湖水如昼俄顷复跃于波心风激浪涌移时始定梁四公记昔波罗尼斯国王有大福得二寳镜镜光所照大者三十里小者十里至裔孙福尽天火烧宫大镜光明能御灾火不至焚爇小镜光防为火所害虽光彩昧暗尚能辟诸毒物　陈邦礼寳镜记莱州吕肚集张氏筑土垣掘得一镜径可二尺光明不蚀照之四方各见百五十里市井人物歴歴具体众争欲得之不觉堕地而碎　谈苑吕文穆公正为相有朝士蔵古镜能照二百里欲因弟献以求知公曰吾面不过楪子大安用照二百里闻者叹服以为贤于李卫公远矣　元遗山集阳曲刘氏家大寳镜能照天地四方前知休咎抱朴子有道士以明镜九寸悬于背老魅不敢近若
　　有鸟兽邪物照之其本形皆现镜中　寳镜记陆安州有湖介于无为之间渔者日以千计一日有渔父网得镜如盘照见众渔大半牛马异形或角或翼若虎若螭其状不一而足惧投于水镜跃四五丈乃没更求之不复可得识者云此三生镜也　事物绀珠六鼻镜南唐王氏物常生云烟照之则左右前后事皆见　南史梁州有古墓名曰尖冡或云张骞坟欲有者辄间鼔角与外相拒椎埋者惧而退萧斆开之惟有银镂铜镜方尺　龙城録长安任仲宣家畜寳镜谓之飞精识者谓是三代物后有八字仅可晓仍篆籒云水银隂精百链成镜询所得云嵩山樵者石下得之后仲宣南骛洞庭风涛汹涌因泊舟梦一道士赤衣乗龙诏仲宣言此镜乃水府至寳出世有期言当归我矣因持镜去仲宣睡觉亟视箧中已失所在　刘餗隋唐嘉话仆射苏威有镜殊精好曽日蚀既镜亦昏黑无所见威以为左右所污不以为意他日日蚀半缺其镜亦半昏如之于是始寳蔵之后柜内有声如磬寻之乃镜声无何而威子死后更有声无何而威败　王度古镜记大业八年四月一日太阳亏度时在台直昼卧阁觉日渐昏诸吏告度以日蚀甚整衣时引镜出自觉镜亦昏昧无复光色度以寳镜之作合于隂阳光景之妙怪叹未已俄而光彩出日亦渐明比及日复镜亦精朗如故河北人张龙驹为度下小吏其家良贱数十口一时遇疾度悯之赍此镜入其家使龙驹持镜夜照诸病者见镜皆惊起云见龙驹持一月来相照光隂所及如冰着体冷彻腑臓即时定至晓并愈以为无害于镜而所济众于是令密持此镜遍巡百姓其夜镜如匣中泠然自鸣声甚彻远良久乃止度心独怪明早龙驹来谓度曰龙驹昨忽梦一人龙头蛇身朱冠紫服谓龙驹曰我即镜精也名曰紫珍尝有徳于君家故来相托为我谢王公百姓有罪天与之疾柰何使我反天救物且病至后月当渐愈无为我苦度感其灵怪因此志之　镜龙记唐天寳三载州进水心镜一面纵横九寸青莹耀日背有盘龙势如生动进镜官李守泰曰铸镜时有老人自称姓龙名防有小童名冥谓镜匠吕晖曰老人解造真龙镜遂令冥入炉所扃户三日夜开户失二人所在炉前一素书云盘龙盘龙于镜中分野有象变化无穷兴云吐雾行雨生风吕晖遂移炉于子江心以五月五日午时铸之帝诏有司掌此镜七载大旱召叶法善祠镜龙忽龙口有白气须臾满殿甘雨如防
　　寳镜　洞冥记望蟾阁上有青金镜广四尺元光中波袛国献此青金镜照见魑魅百不敢形　梁四公记扶桑国使使贡观日玉如镜方圆尺余明彻如琉璃映日以观见日中宫殿皎然分明　孝经援神契神灵滋液百寳用则玑镜出注大珠有光可为镜者　拾遗记周穆王时渠胥国贡火齐镜广三尺六寸暗中视如昼人向镜中语则镜中响应之　四公记扶南大舶从西天竺国来卖碧玻瓈镜面广一尺五寸内外皎洁置五色物于其上向明视之不见其质　陆广防吴地记通寺碑载则天皇后送瑚镜一面宣赐供养水火镜　古今注燧铜镜也以铜为之形如镜照物则影倒向日则火生以艾承之则火出　沈亚之上冡宰书戎镜包阳当日而瞩之则能延燧兴火　韦端符卫公故物记火镜等凡十三物　庶物异名疏髙堂隆曰阳燧一名阳符取火于日隂燧一名隂符取水于月并以铜作之谓之水火之镜考工记铜锡相半谓之鉴燧之剂是火为燧水为鉴也搜神记曰金锡之性一也五月丙午日午时铸为阳燧十一月壬子日子时铸为隂燧　礼秋官司烜氏掌以鉴取明水于月注鉴镜属取水者也世谓之方诸
　　铁镜　魏武上杂物疏御物有尺二寸金错铁镜一枚皇太子杂用物纯银错七寸铁镜四枚贵人至公主九寸铁镜四十枚　西京杂记哀王冡中有铁镜数百枚博古图隋有十六符铁鉴唐有二十八宿铁鉴八卦
　　铁鉴十二辰铁鉴日月铁鉴【以上有铭】凤八卦铁鉴四灵八卦铁鉴八卦方铁鉴八角八卦铁鉴【以上无铭】千秋万嵗铁鉴玉堂铁鉴自明铁鉴晋阳龙铁鉴【以上有铭】戏水龙铁鉴凤花铁鉴双凤铁鉴花雀铁鉴寳花铁鉴素圜铁鉴【以上无铭】　天寳遗事叶法善有一铁镜鉴物如水人每有疾病以镜照之尽见臓腑中所滞之物然后以药疗之酉阳杂俎茍讽有铁镜径五寸余鼻大如掌言于道
　　人传受数人同照各自见其影不见他人也　九国志宗寿建之族子得一古铁镜下有文十二字忽照见一青衣小儿坐酒楼上令人访之青衣随至曰此神物也终当化去不若还我与之剖腹纳镜而去　谈苑京师有畜铁镜者谓人曰此竒物也以照人手则指端见白气以气之长短验人之寿天好事者乃以厚价取之既而询之博物者曰此造作也盖磨镜时只以往手无以来手则照指自见其端有如气者耳
　　石镜　拾遗记周灵王时异方贡石镜色白如月照面如雪谓之月镜　蜀王本纪武都丈夫化为女顔色美好盖山精也蜀王娶以为夫人无几物故蜀王于武都担土于成都葬之盖地三亩号曰武担以石作镜一枚表其墓　浔阳记石镜在山东有一团石悬崖明浄照人　述异记日南国西南有石镜光明莹彻可鉴五臓六腑亦名仙人镜国中人若有疾辄照其形遂知病起何藏府即采神药饵之无不愈
　　镜台　物原镜台始皇作　魏武杂物疏镜台出魏宫中有纯银参带镜台一纯银七子贵人公主镜台四晋东宫旧事皇太子纳妃有瑇瑁细镂镜台一　世説温峤娶姑女下玉镜台一枚　宋元嘉起居注韦朗为广州刺史作铜镜台一具御史中丞刘桢奏请以见事免朗所居官　皇览胡太后使灵昭造七寳镜台合有三十六室别有一妇人手各执鏁下一关三十六户一时自闭若抽此关诸门咸啓妇人各出户前　太平广记开元初东海马待封为皇后造妆具中立镜台台下两层皆有门户后将栉沐啓镜奁后台下开门有木妇人手执巾栉至后取已木人即还至于面脂妆粉眉黛髻花应所用物皆木人执继至取毕即还门户复闭如是供给皆木人后既妆罢诸门皆阖乃持去其妆台金银彩画木妇人衣服装饰穷极精妙焉　品物聚张燕公有石緑镜台得自胡川道士宗闻其异取以精炭十车烧之不变乃已
　　镜奁　李肇翰林志翰林学士给铜镜漆奁　清异録出行须物物轻便余取小薄镜舍奁糊纸左右掩为镜室白牌题曰光明夹













　　格致镜原卷五十六
<子部,类书类,格致镜原>
　　钦定四库全书
　　格致镜原巻五十七　　　大学士陈元龙燕赏器物【一】
　　香
　　总论　説文凡香之属皆从香远闻曰馨美者曰【音使】气曰馦　周祈名义考周人萧汉人始为博山炉而所焚惟兰蕙刘向博山炉铭中有兰锜朱火青烟古乐府香风难久居空令蕙草残无今之香也自武帝通南越中国始有龙脑鸡舌等香通西域始有安息蔷薇水等香而兰蕙与萧不复用矣　程大昌演繁露秦汉以前二广未通中国中国无今沉脑等香也宗庙燔萧灌献尚郁金食品贵椒皆非今香也至荀卿氏方言椒兰汉虽得南粤其尚臭之极者曰椒房椒风郎官以鸡舌奏事而已较之沉脑其等级甚下不也惟西京杂记载长安巧工丁缓作被下香炉颇疑已有今香然刘向及古诗所赋皆焚兰蕙而非沉脑是汉虽通南粤亦未见粤香也汉武内载西王母降爇婴香等品多异然疑后人为之汉武奉仙穷极宫室帷帐器用之丽史汉备记不遗若曽剏有古来未有之香安得不记　演繁露梁武帝祀地用土和香杜佑注以地于人近宜加杂馥案杂馥即合诸香为之言不止一香也梁武帝祭天始用沈香古未用也　陆声清暑笔谈凡香品皆产自南方南离位离主火火为土母火盛则土得养故沉水檀薰陆之皆产自岭南海表土气所钟也内经云香气凑脾火阳也故气芬烈　墨庄漫録汉宫香方郑康成注沉水香二十四铢着石复汤防【铜铁辈皆病香】以指尝试能饮甲则巳【南海贾胡贵一种香木末如房色泽黄可减甲】以寒水炭四焙之青木香十二之一用二钱可酌损之鸡舌香以其子不以其母合捣如糜【沉水得防烟黄而气郁】投初防中媒使相悦閟以黄堥隙塪不津地埋之一月中许出之投龙脑六铢麝损半一炉注如芡子薰郁郁略闻百步中人也今大官加防红螺加麝外家效之以珠防范晔和香方序麝本多忌过分必害【比庾仲文】沉实易和
　　盈斤无伤【范晔自况】零藿虚燥【比何尚之】詹唐黏湿【比沈演之】甘松苏合安息郁金奈多和罗之属并被珍于外国无取于中土【比慧林道人】又枣膏昏钝【比羊保】甲煎浅俗【比徐湛之】非无助于馨烈乃当弥増于尤疾也　锦绣万花谷凡香须入窨贵燥湿得宜也合和讫干器收蜡纸封埋屋地下半月余　陶谷清异録对花焚香有风味相和其妙不可言者木犀宜龙脑酴醿宜沉水兰宜四絶含笑宜麝薝卜宜檀韩熈载有五宜说　纬略佛图澄曰襄国城堑水源暴竭石勒问澄澄曰今当勅龙取水乃置澄上坐绳牀烧安息香咒数百言水大至李相之贤巳集曰烧香盖始于此按汉武故事曰昆邪王杀休屠王以其众来降得其金人之神置之甘泉宫金人者皆长丈余其祭不用牛羊惟烧香礼拜　演繁露沈存中叙行香谓当以香末散撒乃为行香毕仲荀元丰三年作幙府燕闲録曰国忌行香起于后魏江左齐梁间每然香熏手或以香末散行谓之行香予案南史王僧达好鹰犬何尚之设八关斋集朝士自行香次至僧达曰愿郎且放鹰犬其谓行香次及僧达者即释教之谓行道烧香者也行道者主斋之人亲自周行道场之中烧香者爇之于炉也东魏静帝尝设法防乘辇行香髙欢执香炉步从鞠躬屏气按凡云行香者步进前而周匝道场仍自炷香为礼也静帝人君也故以辇代步不自执炉而使髙欢代执也以此可见行香只是行道烧香无撒香之事也　清异録中宗朝宗纪韦武闲为雅防各携名香比试优劣名曰鬭香惟韦温挟椒涂所赐常魁　天寳遗事杨国忠尝用沉香为阁檀香为栏槛以麝香乳香筛土和为泥饰阁壁每于春时木芍药盛开之际聚賔于此阁上赏花焉禁中沉香之阁殆不侔此壮丽也清异録后唐龙辉殿安假山水一铺沉香为山阜蔷
　　薇水苏合油为江池芩藿丁香为林薰陆为城郭黄紫檀为屋宇白檀为人物方围一丈三尺城门小牌曰灵芳国或云平蜀得之者　清异録吴越外戚孙承祐奢僣异常用龙脑煎酥制小様骊山山水屋室人畜林木桥道纎悉备具围方丈许　清异録李璟保大七年召大臣宗室赴内香燕凡中国外夷所出以至和合煎饮佩带粉囊共九十二种江南素所无也　三洞珠囊许远游烧香皆五色香烟出　灯録二十二祖摩拏罗至西印土焚香而月氏国王忽覩异香成穗　清异録徐遇月夜露坐中庭佳香一炷所亲私号伴月香　真率斋笔记袁运字子先尝以竒香一丸与庄姬姬藏于笥终嵗润泽香达于外至冬閤中诸虫不死冒寒而鸣姬以告袁袁曰此香制自宫中其间当有返魂乎　云林异景録宾云溪有僧舎盛冬若客至不燃薪火暖香一炷满室如春人归更收余烬　刘攽诗话京师人货香印者皆击铁盘以示众人父老云以国初香印字逼近太祖讳故托物黙谕　香谱近世尚竒者镂木以为之范香尘为篆文准十二辰分百刻凡燃一昼一夜或燃于饮席或佛像前　述异记南郡有千亩香林名香往往出其中南海郡有采香户南方有香市乃商人交易香处　法苑珠林忉利天有七市第三众香市天子天女往往贸易　华严经于此南方有一国土名为广大有鬻香长者名优钵罗花
　　沉香　南方草木状密香沉香鸡骨香黄熟香鸡舌香栈香青桂香马蹄香案此八物同出于一也交趾有密香似柜柳其花白而繁其叶如橘欲取香伐之经年其根枝节各有别色也木心与节坚黑沉水者为沉香与水面平者为鸡骨香其根为黄熟香其为栈香细枝紧实未烂者为青桂香其根节轻而大者为马蹄香其花不香成实乃香为鸡舌香珍异之木也南史沉水香土人斫断积以嵗年朽烂而心节独在置水中则沉故名曰沉香次浮者栈香　南史狼牙脩国在南海中土产偏多栈沉婆律香等　谈香木出香三等曰沉曰栈曰黄熟沉栈皆有二品曰熟结曰生结熟结者自烂而得生结者伐仆得之又久烂脱而剔取之　倦游杂録沉香木岭南诸郡悉有之濒海诸州尤多交连枝冈岭相接数千里不絶叶如冬青大者合数人抱木性虚韧山民或以搆茅庐或以为桥梁为饭甑尤善有香者百无一二盖木得水方结多在折枝枯中或为沉或为煎或为黄熟自枯死者谓之水槃香今南恩髙窦等州惟产生结香盖山民入山见香木之曲斜枝必以刀斫之成坎经年见雨水所渍结香复以锯取之刮去白木其香结为斑防亦名鹧鸪斑燔之甚佳沉之良者惟在琼崖等州俗谓角沉乃生水中取者宜用薰衣黄沉乃枯木中得之宜入药用依木皮而结者谓之清桂气尤清在土中嵗久不待刓剔而精者谓之龙鳞亦有削之且卷咀之叶韧者谓之黄蜡沉尤难得　叶庭珪香谱鹧鸪斑体薄而易烬其厚而沉水者差久　证本草沉香所出非一真腊为上占城次之渤泥为下然就真腊而较之则又有三品緑洋为上三泺次之渤啰间为下而香之大槩生结者为上熟脱者次之坚黑者为上黄香次之状如犀角者谓之犀角沉如燕口者谓之燕口沉如附子者谓之附子沉如梭者谓之梭沉文横而坚致者谓之隔沉生沉香蓬莱香出海南山西其初连木则状如栗房土人谓之刺香刀刳木而出其香则坚致光泽士大夫谓之蓬莱香番沉出于勃泥三佛齐医家多用之亦谓之药沉　海槎余録沉香木椿榉多节取之先断其木根积年皮俱朽心与节不坏者乃香也沉者为沉浮者为檀似鸡骨为鸡骨香似马蹄为马蹄香似牛头为牛头香最麄者为牋香丁谓在南海作天香云四香凡四十二状皆出于一本窦化雷髙中国出香之地比海南优劣不侔矣既所禀不同又售者多而取之速是以黄熟不待其稍成牋沉不待其香足盖越于戕贼之地也取香法当七八月晴霁遍山寻视见大小木千百皆凋悴其中必有香凝结乘更月辉视之则香透林而起用草系记取之大率林木凋悴以香气触之故耳其香美恶种数甚多一由原木质理麄细非香自为之种别也屠隆香笺沉香有三等上者气太厚而反嫌于辣下者质太枯而又涉于烟惟中者约六七分一两最滋润而幽甜可称妙品角沉香质重劈开如墨色者佳不在沉水好速亦能沉也有以碎沉香辏炼成大块以市于人当细辨之　事文聚隋主淫侈每除夜殿前诸院设火山数十座尽沉香木根每一山焚沉香数车火光暗则以甲煎沃之焰起数丈香闻数十里常一夜用沉香二百余乘甲煎二百余石　合璧事唐开元中有沉香亭又唐敬宗时波斯进沉香亭子材拾遗李汉谏曰沉香为亭何异瑶台琼室　清异録髙丽舶主王大世沉水近千斤叠为旖旎山象衡岳七十二峯钱俶许黄金五百两竟不售　洪刍香谱江南李氏帐中香法以鵞梨蒸沉香用之　首楞严经香严童子白佛言见诸比丘烧水沉香香气寂然来入鼻中非木非空非烟非火去无所着来无所从由是意销眀无漏
　　黄熟香　叶庭珪香谱黄熟香皮坚而中腐者其形如桶故谓之黄熟桶其夹笺而通黑者其气尤胜　本草拾遗黄熟香亦馢香之也但轻虚枯朽不堪者今和香中皆用之　洪刍香谱白眼香亦黄熟之别名也其色差白不入药品和香或用之
　　鸡舌香　唐本草注鸡舌香出杜薄可含以香不入衣服鸡舌木气辛而性厉禽兽不能至花熟自零随水而出方得之鸡舌叶及皮并似栗花如梅子似枣核此雌也不入香用其雄虽花不实采花酿之以成香出昆仑及交爱以南　叶庭珪香谱鸡舌香一名丁子香以其形似丁子香也即丁香之大者今谓丁香母是也　谈鸡舌香即丁香也日华子云鸡舌香治口气故郎官含鸡舌香取其便于奏对正是今之丁香舌方五香连翘汤用鸡舌香千金五香连翘汤无鸡舌香却有丁香最为明騐俗医取乳香中如杮核无气味者谓之鸡舌香殊无干涉新补本草重出二物盖考之未精也
　　馢香　通雅香谱云馢香沉香同其香方皆用馢桂海志作笺香南方草木状作栈香实一字也　本草拾遗沉香之肌理有黑脉者谓之馢香　洪谱叶子香即馢香之薄者其香尤胜于馢又谓之龙鳞香
　　速香　叶谱速香出真腊者为上伐去木而取香者谓之生速仆木腐而香存者谓之熟速其木之半存者谓之暂香黄而熟者为黄熟　屠隆香笺片速香俗名鲫鱼片雉鸡斑者佳有伪为者亦以重实为美谷泰博物要览更有铁面生香俗名牙香以面有黑烂色为铁面纯白不烘焙者为生香其生香之味妙甚在广中价亦不廉
　　防檀　酉阳杂俎一木四香根曰防檀节曰沉香花曰鸡舌胶曰薰陆　华严经牛头防檀香此香从离垢出以之涂身火不能烧又佛家以白防檀涂身能除一切烦恼得清凉　世説林公曰白防檀非不馥焉能逆风成实论波利貭多天其香则逆风而闻
　　薰陆　南方草木状薰陆香出大秦在海边有大枝叶正如古松生于沙甲盛夏胶流出沙上方采　广志薰陆香生南海注即罗香也　海药本草薰陆香味平温无毒主清人神其香一名马尾香是皮鳞甲采之复生　唐本草注薰陆香出天竺国及邯郸似枫松脂黄白色天竺者多白邯郸者夹緑色香不甚烈笔丛薰陆小木而大叶海南亦有薰陆乃其胶也今名乳头香　集仙録乳头香天真恶之唯可烧和香耳檀香　清异録南夷香槎到文登尽以易疋物同光中有舶二檀香色正白号雪檀长六尺地人买为僧坊刹竿　陈蔵器本草白檀香出海南主心腹痛霍乱中恶鬼气杀虫又有紫真檀人磨之以涂风瘇虽不生于中华而人间遍有之　香笺黄檀香黄实者佳茶浸炒黄去腥　香谱檀香出于三佛齐国皮木而色黄者谓之黄檀皮腐而色紫者谓之紫檀恐其气泄则以纸封之杜阳编宣州观察使杨牧造檀香亭子初成命宾乐
　　之
　　降真香　洪谱仙传云降真香烧之感引鹤降醮星辰烧此香甚为第一小儿带之能辟邪气其香如苏方木然之初不甚香得诸香和之则特美　戒庵漫笔柳之怀远产香藤叶大如掌多刺攅蹀绞齿巨材产多于山林纡挛之处嵗久色防黄曰藤香或深蔵防岏巨石攫路人迹不到霜饕雪虐积以嵗月皮俱烂赤心如铁谓之降真香　本草降真香出黔南拌和诸香烧烟直上天召得鹤主天行时气宅舍怪异并烧悉验　香笺降真香紫实为佳茶煮出油焚之　溪蛮丛笑降真本出南海今溪洞山僻处亦有似是而非劲瘦不甚香名鸡骨香　周达观真腊记降真香一名紫藤香生丛林中皮白厚五六寸取心焚之香气劲而逺　名医录周崈被海防刃伤血不止军士刮紫藤香末傅之立愈
　　伽南香　花木考伽南香为木黑润所出产天下皆无其价甚贵以银对换出占城国海上诸山盖香木枝柯窍露者木立死而本存者气性皆温故为大螘所穴螘食石归而遗于香中嵗久渐渍木受气结而坚润则香成矣其香本未死气未老者谓之生结上也木死本存气凝于枯根润若片谓之糖结次也其称虎斑结金丝结者嵗月既浅木之气尚未融化木性多而香味少斯为下耳　潜确书生结红而坚糖结黑而软琼州亦有土竒南白质黑防　香笺糖结伽南锯开上有油如饴糖黑白相间黑如墨白如糙米焚之初有羊羶防气有金丝伽南色黄止有绺若金丝惟糖结为佳　博物要览香中竒南惟緑结糖结为最重以质软指刻之如锥画沙味辣有脂嚼之粘牙为上上者曰莺哥緑次者曰兰花结又次曰金结下者曰铁结山堂肆考伽南香近世士夫以制带銙率多凑合颇若天成又云伽南木乃沉香之生结者　偃曝谈余占城竒南出在一山酋长禁民不得采取犯者断其手彼亦自贵重　七脩藁竒蓝香出占城等国志书皆书竒南二字星槎胜览书棋楠二字问之人人不知也昨见潘希曽使安南得其国之所赐书物録之于藁乃此竒蓝二字想志等书传写之讹也　博物要览竒南香亦生于千年榕之上故名生香
　　龙脑香　酉阳杂俎龙脑香出婆律国髙八九丈大可六七围傍生枝叶叶正圆而背白结实如荳皮有甲错香即木中脂似松脂作杉木气干脂谓之龙脑香清脂谓之婆律膏又有苍龙脑主风疹防入膏煎良不可防眼明浄如雪花者善久经风日或如麦麸者不佳云合黒荳糯米相思子贮之不耗今复有生熟之异称生龙脑即上之所载是也其絶妙者目曰梅花龙脑有经火飞结成块者谓之熟龙脑气味差薄焉盖易入他物故也　西域记羯布罗香其松身异叶花果亦别初采既湿尚未有香木干之后循理而折之其中有香木干之后色如冰雪亦曰龙脑香　华夷花木考龙脑其清香为百药之先于茶亦相宜多则掩茶气味万物中香无出其右者　独异志宗偶与寜王博召太真妃立观俄而风冒妃帔覆乐人贺怀智巾帻香气馥郁不灭后幸蜀归怀智以其巾进于上上执之澘然而泣曰此吾在位时西国有献香三丸赐太真谓之瑞龙脑苏合香　梁书中天竺出苏合香是诸香汁煎之非自然一物也大秦人采苏合先笮其汁以为香膏乃卖其滓与人展转达中国不大香也　洪谱神农本草云苏合香生中台川谷陶居云俗传是师子粪外国説不尔今皆従西域来真者难别紫赤色如紫檀坚实极芬香重如石烧之白者佳主辟邪疟癎疰去三虫安息香　本草安息香出西戎似柏脂黄黑色为块新者亦柔软味辛苦无毒主心腹恶气鬼疰　酉阳杂俎安息香出波斯国其呼为辟邪长三丈许皮色黄黑叶有四角经冬不凋二月有花黄色心防碧不结实刻皮出胶如饴名安息香　洪谱安息香出三佛齐国其香乃之脂也其形色胡桃穰而不宜于烧然能众香故人取之以和香焉　屠笺都中有数种总名安息其最佳者刘鹤所制月麟香聚仙香沉速香三种百花香即下矣
　　唵叭香　李时珍本草胆八香似稚木犀叶红色霜枫捣实成油和诸香爇之辟恶气出交趾南番诸国今名唵叭香　香笺唵叭香名黑香以软浄色明者为佳手指可撚为丸者妙甚惟都中有之　五杂组唵叭香出唵叭国色黑爇之不甚香而可和诸香亦能辟邪魅京师有赁宅住者其宅素凶既入不能便移但日焚唵叭香一炉至夜中子闻鬼物相与语曰彼所焚何物令我头痛不堪当相率避之越二日宅遂清吉乳香　广志乳香即南海波斯国松脂有紫赤樱桃者名乳香盖薰陆之也仙方多用辟邪今以通明者为胜目曰的乳其次曰拣香又次曰缾香然多夹杂成大块如青之状又其细者谓之香纒　事林广记大食勿拔国出乳香他国所无其逐日用刀斫皮取乳或在上或在地下在自结透者为明乳蕃人用琉璃缾盛之名曰缾香在地者名塌香　叶庭珪香谱乳香一名薰陆香出大食之南数千里其松以斤斫脂溢于外结而成香聚而成块上品为拣香圆大如指头今俗所谓滴乳次曰缾乳言收时置于缾中又次曰乳塌盖香而杂之以沙石者也又次曰黑塌盖香之黑色者也又次曰水湿黑塌盖香在舟中为水所浸渍而气变色败者也杂品而碎者曰斫削簸为尘者曰纒末　七脩藳乳香先置壁隙中半日又取指甲三二片置鉢中擂之不粘而易成末矣　丹房鉴源乳香能哑铜
　　脑子香　叶谱脑子香出渤泥三佛齐亦有之乃深山穷谷中经千年老杉其枝不曽损动者若损动则气泄无脑矣其土人解作板段随其板旁横裂而成缝有脑出于缝中劈而取之其大者成片俗谓之梅花脑其次谓之速脑速脑之中其次者谓之米脑　名物通片脑出暹罗诸国惟初打泥者为上如杉桧取者必斋沐而往成片似梅花者为上其次有金脚速脑米脑苍脑札聚脑又有一种如油名脑油
　　龙涎香　蔡绦铁围山丛谈奉宸库有龙涎香分锡大臣近侍其模制甚大而外视不甚佳每以一豆大之辄作异花气芬郁满座终日略不歇于是太上大竒之命籍被赐者随数多寡复收取以归中禁因号曰古龙涎为贵也诸大珰争取一饼可直百缗金玉为穴而以青丝贯之佩于颈时于衣领间摩挲以相示由此遂作佩香焉今佩香因此始也　张世南游宦记闻诸香中龙涎最贵广州市直每两不下百千次等亦五六十千系蕃中禁榷之物出大食国近海傍常有云气罩山间即知有龙睡其下或半载或二三载土人更相守视云散则知龙已去往观必有龙涎或五七两或十余两视所守人多寡均给之或不平更相讐杀或云龙多蟠于洋中大石卧而吐涎鱼聚而之土人见则没而取焉又一説大洋海中有涡旋处龙在下涌出其涎为太阳所烁则成片为风漂至岸人则取之纳官予尝叩泉广合香人云龙涎入香能收敛脑麝气虽经数十年香味仍在岭外杂记所载龙涎出大食西海多龙枕石一睡涎沫浮水积而能坚鲛人采之以为至寳新者色白稍久则紫甚久则黑又一説云白者如百药煎而腻理黑者亚之如五灵脂而光泽其气近于臊似浮石而轻或云异香或云气腥能众香气皆非也于香本无损益但能聚烟耳和香而用真龙涎焚之则翠烟浮空结而不散坐客可用一剪以分烟缕所以然者蜃气楼台之余烈也又一説云龙出没于海上吐出涎沬有三品一曰泛水二曰渗沙三曰鱼食泛水轻浮水面善水者伺龙出随而取之渗沙乃被波浪飘泊洲屿凝积多年风雨浸淫气尽渗于沙土中鱼食乃因龙吐涎鱼竞食之复作粪散于沙碛其气腥秽惟泛水者可入香用余二者不堪　山堂肆考龙涎可制香烧之可直通于天水底焚之亦直到渊底　彚苑详注苏门荅次国古大食国也西去一昼夜城有龙涎屿独峙南巫里洋之内浮灔海面波激云腾每至春间羣龙交戯于上而遗涎沬洋水则国人驾独木舟伺龙出没随而采之或风波则人俱下海一手附舟傍一手楫水而得至岸其涎初若脂胶黑黄色颇有鱼腥去久则成大块或大鱼腹中刺出如斗大焚之清香可爱名曰龙涎其品有三浮水者为上渗沙者次之鱼食为下每香一斤值其国金钱一百九十二枚准中国之铜钱九千文
　　甲香　四时纂要修甲香方取大甲香如昆仑耳者酒煑熬入诸香中用　唐本草甲香蠡生云南者大如掌青黄色长四五寸取黡烧用之南人亦煑其噉今合香多用谓能香复来香烟须酒煑制方可用　南州异物志甲香大者如瓯　苏颂本草海螺即流螺厣曰甲香　李义山诗集注甲香者为末煮香时用以合香收气香者也唐人谓之甲煎陈藏器曰甲煎以诸药及美果花烧和蜡治成可作口脂今有作夹煎者误也　湘烟録又有小甲香状如螺子取其蒂修合也信方每甲香一斤以泔斗半防火煮一复时又以二合水一斗煑三复时乃以炭火烧地令洒酒令润铺香于上捣烂入沉香末三两麝香一分和捣印成此即汉宫方也
　　麝香　续博物志麝之真香有三説鹿羣行山中自然有麝气不见其形为真香入春以脚踢入水泥中藏之不使人见为真香杀之取其脐一鹿一脐为真香　本草苏颂曰麝香有三等第一生香名遗香乃麝自剔出者次脐香乃捕得杀取之其三心结香乃麝见大兽捕逐惊畏失心坠死人得之破心见血作干血块者不入药　花木考牡丹最忌麝香有人带香入园其花即时萎落　埤雅麝噉蛇今以蛇蜕裹麝弥香　锦绣万花谷天寳中虞人水麝脐香皆水也每取以针刺之香气倍于麝　香谱麝香木出占城国老而仆埋于地而腐外黑而内黄赤者其气于麝　清异録江南山谷间有一种竒木曰麝香其老根焚之亦清烈号防香
　　各种香　南方草木状枫香似白杨叶圆而岐分有脂而香其子大如鸭卵二月花乃着实八九月熟曝干可烧惟九真郡有之　唐本草注白胶香髙大木理细茎叶三角商洛间多有五月斫为坎十一月收脂开寳本草白胶香即枫香脂　魏王花木志木号
　　千嵗伐之四五嵗取不腐者为香一名没香一名多香木　内典木香状若槐　异物志木其叶如椿　交州记木似沉香　韵府续编肇庆新兴县出多香木俗谓之香能辟恶气杀鬼精　本草木香一名香从外国舶上来叶似薯蓣而根大花紫色功効极多今以如鸡骨坚实齧之粘齿者为上复有马兠苓根谓之青木香非此之谓也或曰有二种亦恐非耳一谓之云南根　洞防记有女香细枝叶妇人带之香终年不减　春风堂随笔栝松百年即有白衣如粉本草谓之艾衲香　广志艾衲香出西国似细艾　本草松皮緑衣亦名艾蒳可以合诸香烧之能聚其烟青白不散　述异记香洲在朱厓郡洲中出诸异香往往不知名焉千年松香闻于十里亦谓之十里香　本草拾遗甘松香味温无毒主鬼气卒心腹痛胀满浴人身令香丛生叶细　广志甘松香生凉州　南方草木状水松叶如桧而细长出南海土产众香而此木不大香故彼人无佩服者岭北人极爱之然其香殊胜在南方时植物无情者也不香于彼而香于此岂屈于不知巳而伸于知巳者欤物理之难穷如此　一统志真腊有如杉桧香藏于皮老而脂白流出名笃耨香冬月因其凝而取之者名黑笃耨　叶庭珪香谱笃耨香出真腊国亦之脂也如松杉之而香藏之皮老而自然流溢者色白而透明故其香虽盛暑不融土人既取之夏月以火环其而炙之令其脂液再溢至冬沍寒因其凝而复取之故其香冬凝而夏融土人盛之以瓠瓢至暑月则鑚其瓠而周为之孔蔵之冰中欲其隂凉而气通以泄其汗故得不融舟人易之以瓷器不若瓢也香之气清逺而长杂于则黑而黑为下矣香之性易融而暑月之融多渗于瓢故断瓢而爇之亦得其典刑今所谓葫芦瓢是也　香谱金顔香出大食真腊国其香乃之脂色黄而气劲工于聚众香今之为龙涎软香佩带者多用之　一统志真腊有金顔香有深黄色者有黑色者劈开雪白者为佳夹砂石者为下其气能聚众香番人以之和香涂身　酉阳杂俎防齐香出波斯国拂林呼为顶勃梨咃长一丈余围一尺许皮色青薄而极光浄叶似阿魏每三叶生于条端无花结实西域人常八月伐之至冬更抽新条极滋茂若不剪除反枯死七月断其枝有黄汁其状如防有香气入药疗百病【防音撇】　瀛涯胜览满剌加产打魔香乃脂堕地成遇火即然国人以当灯及涂舟水不能入明莹者若金箔曰损都卢厮可作瑁珠名水珀是已　魏略郁金香生大秦国二三月花如红蓝四五月采之其香十二叶为百草之英　本草拾遗郁金香味苦无毒主虫毒疰鵶鹘等除心腹间恶气鬼疰入诸香用述异记南海出千步香佩之香闻于千步草也今海
　　隅有千步草是其种也叶似杜若而红碧相杂又紫述香一名红蓝香又名金香又名麝香草出苍梧桂林二郡界　唐书罽宾国进拘物头花香焚之香闻数里广志迷迭香出西域　洞防记都夷香状如枣核食一片则歴年不饥以粒如粟许投水中俄满大盂也　魏略兠纳香出大秦国　述异记甲香即桂香之善者内典必栗香一名化木香似老椿　花木考金银香
　　中国皆不出其香如银匠榄糖相似中有白蜡一般白块在内好者白多低者白少焚之气味甚美出旧港国香谱水盘香黄熟而殊大多雕刻为香山佛像并
　　出舶上　升庵外集香谱有鬭镂香今讹为兠罗香三泊有之　异物志兠罗香出海边国如都梁香　本草雀头香即香附子也所在有之　珍珠船赤土国在海南出异香每烧一弹丸香闻数百里号一国香　洞防记薰肌香用薰人肌骨至老不病　文焚玉防浣薇露注玉防香也　清异録用香布篆文木范中急覆之是为曲水香　香谱涂肌拂手香出占城国土人以脑麝诸香捣和而成或以涂身或以拂手其香经数宿不散　香谱亚湿香出占城国其香非自然乃土人以十种香捣和而成体温而湿气和而长爇之胜于他香锦绣万花谷吴僧罄宜作笑兰香其法以沉为君鸡舌为臣北苑之尘秬鬯十二叶之英华之粉柏麝之脐为佐以百花之液为使一炷如芡子许油然郁然若齅九畹之兰而挹百亩之蕙也　清异録长安宋清以鬻药致富尝以香剂遗中朝簮绅题识器曰三匀煎焚之富贵清妙其法止龙脑麝末精沉等耳【煎去声】　洞天清録沉香脑麝四合加以棋楠罗合榧子滴乳蠡甲九味相合分两停匀炼蔗浆合之其香絶尘境而助清兴清异録林邑占城阇婆交阯以杂出异香剂和而范之气韵不凡谓中国三匀四絶为乞儿香　香笺黄香饼王镇住东院所制黑沉色无花纹者佳甚伪者色黄升庵外集泡花采以蒸香以佳沉香薄劈着浄器中铺半开花与香层层相间密封之日一易不待花蔫花过香成番禺人作心字香琼香用素馨茉利法亦然大抵泡取其气未尝炊掀江浙作木犀降真香蒸汤上非法也　香笺万春香内府者佳龙桂香有黄黑二品黑者价髙惟内府者佳刘鹤所制亦可芙蓉香京师刘鹤制妙甜香惟宣徳年所制清逺味幽可爱燕市中货者坛黑如漆白底上有烧造年月每坛二三斤有锡罩盖礶子一斤一坛者方真兰香以鱼子兰蒸低速香牙香块者佳近以木香滚以棍蒸者恶甚白胶香有如明条者佳　壶中赘録山林穷四和香以茘枝殻甘蔗滓干柏叶黄连和焚又加松毬枣核梨核皆妙　虞伯生与朱万初帖深山髙居炉香不可缺退休之久佳品乏絶人为取老松柏之根枝叶实共捣治之研枫肪羼【音刬】和之每焚一丸足助清苦　香谱蔷薇水大食国花露也今则采茉莉取其液以代焉然其水多伪杂欲试之当用琉璃缾盛之翻摇数四其泡周上下者为真显徳五年昆明国献蔷薇水十五缾云得西域以香洒衣衣敝而香不减
　　古名香　封禅记黄帝列珪玉于兰蒲席上燃沉榆香舂杂寳为屑以沉榆和之若泥以分尊卑华戎之位洞防记武帝元封中起方山馆招诸灵异乃烧天下异香有沉光香有精祗香明庭香金防香涂魂香沉光香涂魂国贡门中烧之有光而坚实难碎太医以铁杵舂如粉而烧之精祗香出涂魂国烧此香魑魅精祗皆畏避金防香金日防既入侍欲衣服香洁自合此香　洞防记飜鸿阁上烧荃靡香屑烧粟许其气三月不絶拾遗记汉武帝梦李夫人授蘅芜之香帝梦中惊起香气犹着衣枕歴月不歇　汉武内传帝于七月七日扫除宫掖设座大殿以紫罗荐地燔百和香燃九防灯以待王母　杜阳编龙文香武帝时外国所献　飞燕外传飞燕浴五蕴七香汤踞通香沉水坐燎降神百蕴香帝尝私语樊嫕曰后虽有异香不若婕妤体自香也西京杂记赵昭仪上姊飞燕三十五物有青水香沉水香九真雄麝香　拾遗记灵帝初平三年西域献茵墀香煑汤辟疠宫人以沐头　薛灵芸传魏文帝迎灵芸道侧烧石叶之香此石重叠状如云母其气辟恶疠之疾腹题国所献也　拾遗记孙亮有爱姬四人皆振古絶色一名朝姝二名丽居三名洛珍四名洁华为四人合四气香殊方异国所出凡经践蹑宴息之处香气沾衣厯年弥盛百浣不歇因名曰百濯香或以人名香故有朝姝香丽居香洛珍香洁华香　南史梁大通中槃槃国奉表送菩提叶糖等香　本草糖香出晋安岑州及交广以南似橘煎枝叶为之似糖而黑多以其皮及蠧粪杂之难得淳正者唯软乃佳　天寳遗事明皇正宠妃子不视朝政安禄山初承圣睠因进助情花香百粒大小如粳米而色红每当寝处之际则含香一粒助情兴筋力不倦帝秘之曰此亦汉之慎防胶也　杜阳编穆宗尝于蔵真岛前焚凤脑香以崇礼敬　清异録昭宗尝赐崔香一黄绫角约二两酷烈清妙焚豆大许亦终日旖旎御题曰刀圭第一香　杜阳编辟寒香辟邪香瑞麟香金凤香皆异国所献同昌公主乘七寳辇四面缀五色玉香囊囊中贮上四香每一出游则芬馥满路　述异记辟寒香丹丹国所出　杜阳编同昌公主薨上哀痛常令赐紫尼及女道冠焚升霄降灵之香以导灵舁　征文玉井张说携丽正文章谒友生时正行宫中媚香号化楼台友生焚以待説説出文置香上曰吾文享是香无忝卢氏杂説杨牧尝召崔安石食盘前置香一炉烟出如楼台别闻一香似非炉烟崔思之杨顾左右取来乃白角楪盛一漆毬子耳崔曰此罽宾国香所闻乃此也　清异録长安大兴善寺徐理男楚琳平生留神香事庄严饼子供佛之品也峭儿延宾之用也旖旎丸自奉之等也檀那概之曰琳和尚品字香　清异録道士谭紫霄有异术闽王昶奉之为师月给山水香焚之香用精沉上火半炽则沃以苏合油　海録碎事意可香初名宜爱或云此江南宫中香有美人字曰宜爱故以名香山谷曰香殊不凡而名乃有脂粉气易名曰意可　山堂肆考黄山谷论香有闻思香取楞严经观音所言从闻思脩入三摩地因以名香　五杂组宋宣和间宫中所焚异香有笃耨龙涎亚悉金顔雪香褐香软香之今世所有者惟龙涎耳又有瓠香猊眼香皆不知何物
　　异香　独异志茶芜香燕昭王时波弋国贡若焚着衣弥月不絶所遇地土石皆香经腐草朽木皆荣秀用薰枯骨则肌再生　汉武故事西王母感上之诚暮必神降上乃盛施帷帐烧兠沫香香闻数百里乃兠渠国所献如大豆涂宫门香闻百里关中大疫死者相枕烧此香疫则止　瑞应图大汉二年月支国贡神香武帝取看之状若燕卵凡三枚大似帝不烧付外库后长安中大疫宫人得疾众使者请烧一枚以辟疫气帝然之宫中病者差长安百里内闻其香积九月不歇　月氐使者始元元年京城大疫死者大半帝取月支神香烧之于城内其死未三日者皆活香气经三月不歇帝信神香乃秘録余香一旦圅检如故而失神香也此香出于聚窟洲人鸟山山上多与枫相似而香闻数里名为返魂亦能自作声如羣牛吼闻之者心振神骇伐其木根于玉釡中煑取汁更以防火熟煎之如黑状令可丸名为惊精香或名振灵丸或名返生香或名振檀香或名人鸟精或名却死香一种六名斯实灵物也　奚囊橘柚汉武事仙惟谨甲帐前置玲珑十寳紫金之炉李少君取防蜃之血丹虹之涎灵之膏阿紫之丹捣幅罗草和成竒香帝每至坛前辄烧一颗烟绕梁栋间久之不散其形渐如水纹顷之蛟龙鱼鼈百怪出没其间仰视股栗　清异録番禺牙侩徐审与舶主何吉罗洽密不忍分判临岐出如鸟觜尖者三枚赠审曰此鹰嘴香也价不可言当时疫于中夜焚一颗则举家无恙后八年番禺大疫审焚香阖门独免余者供事之呼为吉罗香　山堂肆考卞山在湖州山下有无价香有老母拾得一文石光彩可翫偶坠火中异香闻于逺近收而寳之每投火异香如初
　　仙佛香　三洞珠囊以杂香捣之丸如梧桐子大青绳穿此三皇真元之香珠也烧此香彻天真檀之香夜泉脂朱陵飞之香返生之香皆真人所烧之香也天人玉女捣罗天香按擎玉炉烧九和之香峨嵋山孙真人然千和之香　洞冥记帝常夕坐有神女至散明天日之香香出胥池寒国地有日言云从出云来掩日风吹枝拂云开日光也名开日有汁滴如松脂　三洞珠囊五香一株五茎一茎五枝一枝五叶一叶间五节五五相对故先贤名为五香之木烧之十日上彻九星之天即青木香也　楞严经坛前别安一小炉以兠罗婆香煎取香水沐浴其炭然令猛炽　释氏防要大象蔵香因龙鬭而生烧一丸放大光明有细云覆其上味如甘露七昼夜降甘雨雨皆金色　杨慎外集伊兰花佛经云天末者为末而爇之竺国名干打香天泽者湿爇之竺国名软香天华者以生蕋露蕾为供所谓香风吹萎华更雨新好者是也　佛书有解脱知见香　法华经象香马香男香女香拘鞸陁罗香曼陁罗花香　释氏防要多伽罗香此云根香多摩罗跋香此云藿香　华严经阿那婆达多池边出沉水香名莲花蔵其香一丸如麻子大若以烧之香气普薰阎浮提界















　　格致镜原卷五十七
　　钦定四库全书
　　格致镜原卷五十八　　　大学士陈元龙燕赏器物【二】
　　香炉【附隔火　香盒香匕】
　　总论　稗史编古以萧艾达神明而不焚香故无今所用香炉皆以古人宗庙祭器为之爵炉则古之爵狻猊炉则古之瑀足豆香毬则古之鬵其等不一或有所新铸而象古为之者惟博山炉乃汉太子宫所用香炉之制始于此
　　博山香炉　西京杂记长安丁缓作九层博山香炉镂为竒禽怪兽穷诸灵异皆自然运动　吕大临考古图罏象海中博山下有盘贮汤使润气蒸香象海之囘环西京杂记合徳遗飞燕五层金博山香炉　晋东宫
　　旧事太子服用有铜博山香炉皇太子纳妃有银涂博山香炉　开元遗事都下大豪王元寳好宾客务华侈尝于寝帐牀前雕矮童二人捧七寳博山炉自暝焚香彻晓其骄贵如此　清异録吴越孙总监承祐富倾霸朝用千金市得石緑一块天质嵯峨如山命匠治为博山香炉峯尖上作一暗窍出烟聚而且直篆穗淩空实美观视亲朋效之呼不二山
　　卧褥香炉　西京杂记长安巧工丁缓作卧褥香炉一名被中香炉本出房风其法后絶至缓始更为之为机环转运四周而炉体常平可置之被褥故以为名　庶物异名疏美人赋金鉔薰香黼帐低垂纬略云李义山诗锁香金屈戍又金蟾囓锁烧香入此皆香器其名锁者盖有鼻钮施之于帏帱之中者也按丁缓作卧褥香炉即今之香毬而金鉔锁香亦其与　畱青日札今镀金香毬如浑天仪然其中三层关棙轻重适均圆转不已置被中而火不覆灭其外花卉玲珑篆烟四出名义考银囊帐中炉也滚毬被中炉也
　　鹊尾香炉　王琰冥祥记费崇先少信佛法常以鹊尾香炉置膝前　事物原始东坡诗云夹道青烟鹊尾炉即今之长柄香炉也
　　诸古香炉　魏武上杂物疏御物三十种有纯金香炉一枚下盘自副皇太子有纯银香炉四枚西园贵人铜香炉三十枚　徐爰家仪婚迎车前用铜香炉二　邺中记石季龙冬月为复帐四角安纯金银凿镂香炉梁四公记帝有金炉重五十斤系六丝以悬之　香谱香兽以涂金为狻猊麒麟鳬鸭之状空中以然香使烟自口出以为玩好　演繁露谈载镣鑪曰镣者白金也意谓以白金饰炉也　采兰杂志沈约有香炉曰辟尘　珍玩考武林慈徳院旧有辟尘炉非木非石扣之铮然有声纎尘不染　朝野佥载洛州昭成佛寺有安乐公主造百寳香炉髙三尺开四门绛桥勾栏花草飞禽走兽诸天妓乐麒麟鸾凤白鹤飞仙丝来线去出神入起钑镂窈窕便娟真珠玛瑙琉璃琥珀颇梨珊瑚车渠琬琰一切寳贝用钱三万库藏之物尽于是矣清异録汴州封禅寺有铁香炉大容三石都人目之
　　曰香井　玉堂闲话新浙县有真阳观者因修元斋忽有一香炉自天而下其炉髙三尺下有一盘盘内出莲花一枝花有十二叶叶间出一物即十二属也炉顶上有一仙人戴远游之冠着云霞之衣相仪端妙左手搘頥右手垂膝坐一小盘石石上有花竹流水松桧之状雕刋竒怪非人工所及也道俗目之为瑞炉比如金色轻重不定寻常举之只可重六七斤曽有一盗者窃之虽数人亦不能举至今犹在本观而不能复蜚矣稗史编或传嵊县僧舍治池得一砖上有永和二字及掘得铜器即今之香炉有盖盖上有三足如小竹筒空而透上筒端各有一飞鹤炉下三足另有铜盘承之焦氏林李煜长秋周氏居柔仪殿有主香宫女其
　　焚香之器曰把子莲三云凤折腰狮子小三神卍字金鳯口婴玉太古容华鼎凡数十种金玉为之　云烟过眼録两耳彛炉下连方座四周皆作双牛文藻并起朱緑交错按此制非名彛炉当是敦也　香笺香炉官哥定窑龙泉宣铜潘铜彛炉乳炉大如茶杯而式雅者为上　事物绀珠印篆盘焚香具
　　宣铜香炉　博物要览宣徳铜器以炉鼎为首炉之制有辨焉色有辨焉欵有辨焉取其制式之美者宜书室登几案入赏鉴者如鱼耳炉鳅耳炉【一名蜒蚰耳】乳炉百折彛炉防耳炉天鸡彛炉方员鼎石榴足炉橘囊炉香奁炉髙足押经炉已上诸欵皆上品赏鉴也角端炉象鼻炉兽面炉象头炉扁炉六棱四方直脚炉漏空桶炉竹节炉分裆索耳炉马槽炉台几炉三元炉太极炉井口炉已上品格卑俗虽属宣铸皆下等物也宣炉如鱼耳蜒耳押经等炉多有铸耳者盖宣炉之式多仿宋磁炉式中有身耳逼近施错无余地者乃别铸耳磨治钉入分寸始合也钉耳多伪宣炉铸耳不称者毁去更铸十不一存所如鱼耳蜒耳等炉真宣铜者尤为难得故伪造者但能作钉耳也【以上论制】宣炉之色不一仿宋烧斑色者初年色尚永乐炉制蜡茶本色中年色盖宣徳中年炉色愈工谓烧斑色掩其铜质之精乃尚本色用番磠砂擦薰浸洗为之也藏经色末年色比本色愈淡铜质愈显故后人评宣炉色五等谓栗色茄皮色棠梨色褐色而以藏经纸色为最鎏金色者次本色为其掩铜质也鎏腹以下曰涌祥云鎏口以下曰覆祥云鸡皮纹者覆首色火气久而成也迹如鸡皮拂之实无迹本色之厄有二嘉隆之间有烧斑厄时尚烧斑有取本色真炉重加烧斑近有磨新厄过求铜质之露取本色炉磨治一新至有一嵗再磨者【以上论色】欵亦辨制辨色焉宣徳炉欵隂印阳文真书大明宣徳制字完整地平润与炉色相等非经雕刻薰造者为佳宣炉真而好者有无欵识者乃进呈様炉也宣徳当年监造者每种铸成不敢铸欵呈上准用方依様铸欵其制质特精流传至今谓有欵易售取宣铜别器欵色配者凿空嵌入其缝合在欵隅边际但从覆手审视觉有防痕【以上论欵】　妮古録宣徳时两宫火蔵金流入铜中镕而为炉故后世伪造者不能及　博物要览宣铜蜡茶鏒金二色最佳防茶色以水银浸擦入薰洗为之鏒金以金铄为泥数四涂抹火炙成赤所费不赀岂民间可能彷佛宣炉惟色不可伪为其真者色闇然竒光在里望之如一柔物可挼搯然迫视如肤内色蕴火爇之彩烂善变伪者外光夺目内质里疏槁然矣传宣徳时内佛殿灾金银铜像浑而液因用铸炉非也宣庙欲铸炉问铸工铜何法炼而佳工奏炼至六则现殊光寳色异恒铜矣上曰炼十二炼十二已条之置铁钢筛格赤炭镕之其铜之精萃者先滴则以铸炉存格上者乃铜之查滓以作他器隔火　香笺银钱云母片玉片砂片俱可以火浣布如钱大者银镶周围作隔火尤难得凡盖隔火则炭易灭须于炉四围用筯直搠数十眼以通火气周转方妙炉中不可断火即不焚香使其长温方有意趣且灰燥易燃谓之灵灰其香尽余块用磁盒或古铜盒收起可投入火盆中薰焙衣被
　　香盒　香笺有宋剔梅花蔗段盒金银为素用五色漆胎刻法深浅随妆露色如红花緑叶黄心黑石之夺目可观有定窑饶窑者有倭盒三子五子者有倭撞可携游必须子口紧密不泄香气方妙
　　香匕　清异録焚香頼匙匕室既密炉既深非运匕治灰则浅深峻缓将焉托哉匕之为功审矣命之曰卢州大中正
　　薰笼【附火笼】
　　急就章注大衣篝一名答一名薰笼　事物原始篝説文云薰衣竹笼也一曰薰笼方言谓之焙笼　事物绀珠薰笼以薰衣秦制　词林海错薰笼一名秦篝　方言篝秦楚宋卫谓之墙居注今薰笼　记事珠光武后隂丽华有金虬屈膝倒凤衔花箫局箫局古薰笼也女巫章丹陈珠以犀金杂花箫局自随　东宫旧事皇太子纳妃有漆画手巾薰笼二大被薰笼三衣薰笼三火笼　西京杂记汉制天子以象牙为火笼笼上皆散华文后宫则五色绫文　南史齐卞彬以大瓠为火笼
　　花缾【附筯缾】
　　张谦徳缾花谱凡插贮花先须择缾春冬用铜夏秋用磁因乎时也堂厦宜大书屋宜小因乎地也贵磁铜贱金银尚清雅也忌其环忌其对像神祠也口欲小而足欲厚取其安穏而不泄气也　袁宏道缾史尝见江南人家所藏旧觚青翠入骨砂斑垤起可谓花之金屋其次官哥象定等窑细媚滋润皆花神之精舍也大抵斋缾宜矮而小铜器如花觚铜觯尊罍方汉壶素温壶匾壶窑器如纸槌鵞颈茄袋花尊花囊蓍草蒲槌皆须形制短小者方入清供　屠隆文房具笺古铜花缾入土年久受土气深以之养花花色鲜明或就缾结实陶玉器亦然其式以胆缾小方缾为最若养兰蕙须用觚牡丹则用蒲槌缾方称缾内须打锡套管收口作一小孔以管束花枝不令斜倒又可注滚水插牡丹芙蓉等花冬天贮水插花则不冻损缾质　缾史冬花宜用锡管北地天寒冻水能裂铜不独磁也水中投硫黄数钱亦得　清异録郭江州有巧思多创物见遗占景盘铜为之花唇平底深四尺许底上出细筒殆数十每用时满添清水择繁花插筒中可留十余日不衰
　　筯缾　屠隆香笺筯缾吴中近制短颈细孔者插筯下重不仆古铜者亦佳官哥定窑者不宜日用
　　唾壶
　　事物原始西京杂记曰广川王魏襄王塜得玉唾壶盖此物在战国时已有其制矣　洞冥记武帝时有一女人爱悦于帝名曰巨灵帝傍有青珉唾壶巨灵乍出入其中　魏武上杂物疏御用物有纯金唾壶一枚漆圆油唾壶四枚贵人有纯银防带唾壶三十枚　法显记月支国有佛唾壶白色似佛钵　交州记太康四年临邑王范能献紫水晶唾壶一口青白水晶唾壶各二口　南史天监中天竺国表献琉璃唾壶　贺循葬礼藏物令用瓦唾壶一枚
　　如意
　　器物总论如意铁为之或以玉以供指麾又可椎击诸物者　屠隆文房具笺如意古人用以指画向往或防不测炼铁为之长二尺有竒上有银错或或现近有天生枝竹鞭磨弄如玉不事斧凿者亦佳　稗史编释蔵音义指归云如意者古之爪杖也或用竹木削作人手指爪柄可长三尺许或背脊有痒手不到用以搔爬如人之意　采兰杂志昔有贫士多隂徳而菽水不赡忽遇一道士遗以一物谓之如意曰汝隂功感神故以相与勿轻用也凡心有所欲一举之顷即如意虽冬雷夏雪起死延年皆可得之后人仿其制号如意云胡综别孙权时有掘地得铜匣长二尺七寸以琉
　　璃为盖雕镂之布云母于其上开之得一白玉如意所执处皆刻龙虎及蝉形时莫能识其所由者权以综多悉往事使人问之综云昔秦始皇东游以金陵有天子气乃改县名并掘凿江湖平诸山阜处处埋寳物以当王气事见于秦记此盖是乎　拾遗记吴王有琥珀如意　九国志孙和月下舞水晶如意误伤邓夫人颊石崇本事崇有瑚如意长三尺二寸　刘义庆启事恩防赐臣犀镂竹节如意目所未睹　南史明僧绍于摄山齐髙帝以竹根如意赐之　南史梁韦叡与魏军战执白角如意以麾　艺文聚梁简文帝有谢勅赉水犀如意启　陶家缾余事虞世南以犀如意爬痒久之叹曰妨吾声律半工　该闻记贺监每出游则携白竹如意以供玩弄　珍珠船上觉背痒罗公逺折竹枝为玉如意以进金刚三蔵于袖中取七寳如意公逺所进即化为竹　珍珠船明皇用叶法善术上元夜自上阳宫往西凉州观灯以铁如意质酒而还遣使者取之不诬　杨妃外传宗夏月授杨妃却暑犀如意杜阳杂编李训讲周易防义颇叶于上意时方盛夏遂命取辟暑犀如意以赐训曰与卿为谈柄也　清异録僧继颙住五台山手执香如意紫檀镂成芬馨满室继元时在潜邸以金易致每接僧则顶帽具三衣假比丘秉此挥谈名曰握君　元氏掖庭记元妃静懿皇后旦日【一作诞日】南朝宫人有入后庭者献青芝双虬如意酉阳杂俎南人取鲎尾为小如意
　　数珠
　　陈懋仁庶物异名疏梵语钵塞此云数珠乃引接下根牵果脩业之具也　屠隆考槃余事数珠有以檀香车入菩提子中孔着眼引绳谓之灌香有金刚子小而花细者有龙鼻骨磨成者为之龙充色黑嗅之防有腥香有玉玛瑙琥珀金珀水晶沉香紫檀乌木棕竹璖者亦雅瑚俗甚记念有宋做玉降魔杵玉五供养有定窑豆大葫芦有天生一寸小葫芦可作记总　尚书故实西州谢真人有玉念珠　童子通神集房次律弟子金图年十二嵗次律征问洪仙箓中事以水玊数珠手节之凡两徧近二百事琅琅诵之不止　清异録汉帝之祸手中犹持小摩尼数珠凡一百八枚盖合浦珠也　元丰九域志象州嵗贡槵子念珠十串　演繁露佛家贯患子为数珠俗书患为槵
　　扇
　　总论　器物总论扇箑也所以障日又所以引风古者以纨素裁之今多用纸尤便　崔豹古今注舜广视聴求贤人以自辅作五明扇商髙宗有雊雉之祥故有雉尾扇　世本周武王始作翣【同箑】　稗史编陆机扇赋曰昔武王览造扇于前然则今以招凉者周武王所作云故传有武王扇暍之事一曰夏禹也　方言自关而东谓之箑自关而西谓之扇或谓之翣　汉张敞传自以便面拊马师古注便面所以障面盖扇之也不欲见人以此自障面则得其便故曰便面亦曰屏面今之沙门所持竹扇上袤平而下圜即古之便面也　销夏録宋淳熈中上进太皇后白玉香珀扇柄四把　解酲语西僧杨琏真伽宋度宗陵得影鱼黄琼扇柄书蕉司马温公名苑云君迁子如马嬭俗云牛嬭柿是也今之造扇用此柿油　野语有耿聴声者兼能嗅衣以知吉凶贵贱徳寿闻其名取宫人扇百余杂以上及中宫所御令小黄门持叩之耿嗅至后扇云此圣人也然有隂气至上扇乃呼万嵗上竒之
　　羽扇　拾遗记周昭王时涂脩国献丹鹊雌雄各一孟夏毛脱聚鹊翅为扇一名游飘一名条翮一名亏光一名仄影　谢子戊辰抄汉武时李夫人初至障凤羽长生扇　裴启语林诸亮持白羽扇指麾三军　傅元羽扇赋序吴人取鸢鸟翼摇之灭吴之后翕然贵重嵇含羽扇赋序吴楚之士多执鹤翼以为扇虽曰出自南鄙而可以遏阳隔暑　晋书旧为羽扇柄者刻木象其骨形列羽扇用十取全数也王敦始改为长柄下出可捉而减其羽用八　南史张融弱冠有名道士陆脩静以白鹭羽扇遗之曰此既异物以奉异人　岭表録异交趾人多养孔雀采金翠毛为扇　南史婆利国出孔雀扇　岭表録异蚊母鸟形如青鹢嘴大而长于池塘捕鱼而食每呌一声则蚊蚋飞出其口俗云采其翎为扇可辟蚊子
　　纨扇　西京杂记天子夏设羽扇冬设缯扇　班婕妤怨歌行新裂齐纨素皎洁如霜雪裁为合欢扇团团似明月　晋书义熈元年禁绢扇　寿阳记明义楼南有明义井夏有罗扇绫扇羽扇　锦绣万花谷张泳为御史中丞以所着进上阅于龙图阁未竟赐坐上曰今日暑甚顾黄门于御几取常执红绡金龙扇赐公且称文善
　　竹扇　曹子建扇赋序昔吾先君侍奉汉桓帝时赐上方竹扇不圆不方其中结成文名曰九华扇　晋东宫旧事皇太子初拜供漆要扇青竹扇各一太子纳妃供同心扇三十单竹扇二十　广博物志杨愔传以方麯障面盖竹织方扇也　李肇翰林志翰林学士每嵗内端午赐青团镂竹大扇一柄
　　蒲葵扇　齐书晋谢安有盛名时多爱慕乡人有罢中宿县诣安问归资答曰唯有五万蒲葵扇又以非时不售安乃取其中者执之士庶竞慕价数倍　研北杂志蒲葵扇唐韵椶字注云蒲葵也乃椶扇耳
　　诸扇　搜神记鲁少千山阳人汉文帝防服怀金欲问其道少千执象牙扇出应门　西京杂记长安巧工丁缓作七轮扇连七轮大皆径丈相连续一人运之满堂寒颤　古今注汉成帝赐飞燕五明扇七华扇云母扇翟扇蝉翼扇　西京杂记赵合徳遗飞燕云母扇孔雀扇翠羽扇九华扇五明扇风扇　山堂肆考班生制百绮扇　陆云与兄书一日案行并视曹公器物如吴扇要扇亦在书箱　山堂肆考晋傅咸有狗扇赋晋书中书令王珉与嫂婢私嫂挞婢甚苦婢素善歌而珉好执白团扇故制白团扇歌云团扇复团扇手持自障面憔悴无复理羞与郎相见　邺中记石季龙造象牙桃枝扇或緑沉色或木兰色或紫绀色或郁金色又作云母五明金薄莫难扇【此一扇之名也】薄打纯金如蝉翼二面采漆画列仙竒鸟异兽其五明分中辟方三寸或五寸随扇大小云母帖其中细缕縁其际虽掩画而彩色明彻看之如谓可取故名莫难也季龙出以扇挟乘舆感应经后魏信都芳自云造风扇二十四气每一
　　气至其扇辄举　开元遗事王元寳家有一皮扇制作甚质每暑月宴客置于座傍使水洒之飒然风至明皇曽遣中使取之曰此龙皮扇也　杜阳编上崇奉释氏暹罗国献万佛山上因置九光扇于岩巘间四月八日召两街僧入内道塲礼万佛山覩九色光于殿中咸谓佛光即九光扇也　清异録孟昶夏月水调龙脑末涂白扇上用以挥风一夜与花蕊夫人登楼望月悮堕其扇为人所得外有效者名雪香扇　曲洧旧闻哲宗御讲筵诵读毕赐坐例赐扇潞公见帝手中独用纸扇率羣臣降阶称贺　金门嵗节洛阳人家端午赠遗辟瘟扇　梦华録午日都人争造花花巧扇　清异録朱起留意女妓逢青巾短袍者取一扇授起曰是坤灵扇子凡访以扇自蔽人皆不见
　　掌扇　畱青日札掌扇扇如手掌伟而立张也亦曰障扇可障日也汉名障翳　崔豹古今注五明扇汉公卿大夫皆用之魏晋非乘舆不得用雉尾扇周为王后夫人车服辇车有翣即缉雉羽为扇以障翳风尘也汉乘舆服之后以赐梁孝王魏晋以来以为常唯诸王皆得用之　周礼巾车掌王后之五辂重翟钖面注重翟翟雉之扇　古今注障扇长柄扇也汉世多豪侠象雉尾而制长扇　续汉书梁冀作拥身扇　宋朝防要朱团扇本汉时长柄扇宋孝武时诏王侯障扇不得用雉尾故王公以下有朱团扇　仪卫志次小雉尾朱画团扇皆十二　通雅驾头之后有绣扇绯罗绣曲盖俱内臣马上执之谓之扇筤　事物绀珠双龙扇红黄共二十在殿内左右第一重花扇二十二在殿内左右第二重素扇二十在殿内左右第三重
　　书画扇　晋书王羲之居蕺山见一老姥持六角扇卖之羲之书其扇各为五字姥初叹惋因谓姥曰但言是王右军书以求百钱姥如其言人竞买之后姥复持扇来请书羲之笑而不答　名画记王献之草隶继父之美妙于画桓温尝令画扇误落笔就成乌駮防牛极妙絶又书駮牛赋于扇上此扇义熈中犹在　唐防要太宗五日谓长孙无忌杨师道曰五日旧俗必用服翫相贺朕今各贺君飞白扇二枚庶动清风以増美徳　江淹古诗绫扇如圆月出自机中素画作秦王女乘鸾入烟雾　南史齐主颇好画扇宋孝武赐何戢蝉雀扇善画者顾景秀所画献之齐主　齐书竟陵王孙贲字文奂善画于扇上图山水咫尺之内便觉万里为遥　杨慎外传李徳画桐花凤扇赋序云成都夹岷江矶岸多植紫桐每至春暮有灵禽五色小于鸟来集桐花以饮朝露及花落则烟飞雨散不知其所往有名工绘于素扇余戱作小赋书其上其略曰缋此鸟于珍箑动凉风于罗荐长袂之清香掩短歌之啭愚按此则川扇之始也今川扇一种以青纸为地画人物花鸟于上此其遗制乎
　　折叠扇　刘元卿贤奕编折叠扇一名撒扇盖收则折叠用则撒开或写作翣者非是翣即团扇可以遮面故又谓之便面观前人题咏及图画中可见矣闻撒扇始于永乐中因朝鲜国进撒扇上喜其卷舒之便命工如式为之南方女人皆用团扇惟妓女用撒扇近年良家女妇亦有用撒扇者　张东海集中国古无折扇尝见王秋磵记元初东南夷使者持聚头扇当时讥笑之我朝永乐初始有特仆隶下人所持以便事人耳及倭国充贡太宗徧赐羣臣内府又仿其制以供赐予天下迨徧用之而团扇革矣　春风堂随笔今世所用折叠扇亦名聚头扇吾乡张东海先生以为贡于东夷永乐间始盛行于中国予见南宋以来诗词咏聚扇者颇多予收得杨妹子所写绢扇面折痕尚存东坡谓髙丽白松扇展之广尺余合之止两指许正今折扇盖自北宋已有之倭人亦制为泥金面乌竹骨充贡出自东夷果然
　　杖【附拐】
　　总论　説文杖持也所以扶持而防倾跌者也　周礼秋官伊耆氏掌供王之齿杖注齿杖谓赐老者杖供其杖圅蔵之既事受之　稗史编山海经曰夸父弃杖化为邓林此已见杖矣盖起于此乎大戴礼武王有杖铭庄子有神农嚗然放杖之文　事物绀珠銕君东坡名杖　杨慎丹总録李屏山达磨賛所谓楖者称杖也　陈懋仁庶物异名疏翻译名义集云刺竭节此云杖颂云楖栗横担不顾人直入千峰万峰去一作楖
　　杖头　后汉书礼仪志仲秋按户比民年七十者授之玉杖杖端以鸠为饰鸠不噎之鸟欲老人不噎也　应劭风俗通俗説髙祖与项羽战败于京索遁丛薄中羽追求之时鸠正鸣其上追者以鸟在无人遂得脱及即位异此鸟故作鸠杖以赐老者按少皞五鸠鸠者聚也聚民也周礼罗氏献鸠养老汉无罗氏故作鸠杖以扶老　博古图鸠杖首镦无铭是杖之端独状鸠形蹲伏其上复囘其喙以理左翼错以金银其管处又饰之以山云鹰隼鹿兔之状仅若毫髪宛然画笔其镦则专以银饰花草虽精巧而韵古也　郑景璧剧谈録余少好蔵三代秦汉间遗器偶得古铜鸠杖头色如碧玉因以天台藤杖为干植之　博古图蟠龙杖头为一龙蟠屈而下衔其柄蜿蜒若飞动势且以金鋈之非近世物也又蟠螭杖头与蟠龙杖头略相似但以土花所蚀见其彷佛龙而无角故以螭名之是则蟠螭当赐臣下之物　事物绀珠防生铃杖杖头置铃或铜环山行以警虫鸟
　　木杖　广志九真国出灵寿杖　汉孔光传赐太师灵寿杖注灵寿木名似竹有枝节长不过八九尺围三四寸自然有合杖制不须削治也　谭薮后魏邢峦字山宾尝策山桃杖魏太武帝问此何杖答曰巨源杖按巨源晋山涛字今太武讳焘故峦不敢言山桃借言巨源云
　　竹杖　史记张骞云臣前在大夏时见卭竹杖问安所得此大夏人曰贾人往市于身毒国身毒在大夏之东南数千里　书蕉笻竹杖蜀中无之乃出徼外蛮峒蛮人持至泸叙间卖之一枚才四五钱以坚润细瘦九节而直者为上品　汉昌邑王传王征诣长安为昭帝嗣到济阳道买积竹杖文颍注合竹作杖也　蜀都赋注桃枝竹属也出垫江县可以为杖　东坡跋桃竹杖引后桃竹叶如椶身如竹密节而实中犀理瘦骨盖天成拄杖也　桂苑丛谈润州甘露寺有僧道行髙李徳廉问以方竹杖一赠焉方竹出大宛国坚实而正方节眼须牙四面对出及再镇浙右其僧尚在问曰方兄无恙否僧喜对曰已规圆而漆之矣公嗟惋弥日　北户録澄州产方竹体如削成劲挺堪为杖不让张骞笻竹杖也其隔州亦出大者数丈又海晏【地名】出芦堪为拄杖髙潘州出千嵗蕨拄杖之甚多更有疎节竹五六尺一节僧道多以为杖又按王最云溱州通竹直上无节空心也　清异録比丘海光住庐山石虎庵夜梦长人清瘦而斑衣言舍身为庵中供养具俄窻外竹生一笋花紫箨如梦者之衣既成竹六尺余无节黄丝莹浄江州太守闻之意将夺取竹一夕自倒太守寻罪去光乃用为柱杖目曰直兄光来都下予因见之光云梦者自称圆通居士予遂小篆此四字于杖之首令黑漆之书蕉陆务观云拄杖斑竹为上竹欲老瘦而坚劲斑
　　欲防赤而防疎贾长江诗云拣得林中最细枝结根石上长身迟莫嫌滴红斑少恰是湘妃泪尽时善言拄杖者也
　　藤杖　笔丛渊明辞策扶老以流憇扶老藤名以为杖也见蔡顺传注　列仙传王烈曽授赤城老人九节苍藤杖拄杖行地上虽马奔不能及也　韩愈赤藤杖歌赤藤为杖世未窥台郎始携自滇池　杜甫诗惟有红藤杖相随锦里来　避暑録晁任道自天台来以石桥藤杖为赠自言亲取于悬崖间柔韧而轻坚如束筋余往自许昌归得天坛藤杖邵大受复遗淳安水竹杖节密而内实有突起如鹤膝者非峭劲敌风霜不能尔也格古要言花藤出广西身细而斑黑堪作拄杖又藤
　　杖出两广至麄大节密者佳可为引道之用至小者亦佳可作马鞭靶
　　诸杖　搜神记汉文帝防服过鲁少千少千拄金杖出应门　三石遗事佛图澄死所持金钿杖内棺中后开棺视之惟见金杖　魏武帝与杨彪书今赐足下银角杖一枚以彰有徳　武当山记山有石室室中有铜杖长七尺八寸　法显记那端国有大佛寺寺中有锡杖长丈六七尺许以筒盛之百千人举不能移　正字通梵言隙弃罗此云锡杖锡杖经名徳杖又名智杖有金环振之作锡锡声以节步趋　山堂肆考瞿昙持锡杖曰此是波若眼　事物绀珠锡杖又名金防　华峤后汉书嘉平中袁逢为三老锡玉杖　北史突厥都蓝可汗遣其母弟褥但特勒献于阗玉杖　陈继儒太平清话至元二十九年春上赐侍卫都指挥使王庆端西土所贡雕玉杖一根　北史洗夫人以扶南犀杖献陈主刘向别録有麒麟角杖　岭表録异海中有大鰕须
　　可为杖长丈余出广州　刘根别传孝武皇帝登少室见一女子以九节杖仰视日闭左目开右目气且絶久乃苏息帝使人问之所行何等女子不答东方朔曰妇人食日精者　神仙传王遥遇雨令弟子以九节杖担箧不湿　南史齐武帝御物有甘草杖宫人寸断用之酉阳杂俎河云院库中有刘晏末曲杖是寻运路所
　　乘者　皮日休五贶诗序天台杖色黯而力遒谓之华顶杖
　　杖异　山海经夸父逐日渇饮河渭不足北饮大泽未至道渇而死弃其杖化为邓林也　无上秘要以録形灵丸合唾涂所持杖与之俱寝三日则杖化为巳形在被中自徐遁去傍人皆不觉知　神仙费长房欲求道而顾家忧壶公乃斫一青竹杖与长房身等使悬之舍后家人见以为缢死殡葬之长房立其旁人无见者后长房归家人不信长房乃往日所葬唯竹杖存焉三辅黄图刘向扵成帝之末校书天禄阁专精覃思
　　夜有老人着黄衣植青藜杖叩阁而进见向暗中独坐诵书老父乃吹杖端烟燃因以见向授五行洪范之文拾遗记糜竺以赈生防死为务其家马廏傍有古塜
　　夜闻泣声寻之见一妇人诉云后汉末为赤眉所害扣棺见剥乞弊衣自掩竺従其言复见妇云君应遭火厄今以青芦杖一枚长九尺报君之惠竺挟杖而归后隣人见竺家有一青气如龙蛇之形旬日火従库起烧其珠玉十分之一火盛之时见青衣童子十数人来扑火又见青气如云覆火上火即灭　塔寺记谢尚尝梦其父告曰西南有气至冲人必死惟建塔寺可禳若杖头刻塔形见有气来可拟之尚如言置杖果有黑气冲尚家以杖指之气即散阖家全气所经处数里无孑遗　逸史宗翫月罗公逺曰陛下莫要至月中否取拄杖掷之化为大桥色如银行数十里精光夺目至大城阙公逺曰此月宫也仙女数百素练寛衣舞于广庭逺曰此霓裳羽衣曲也帝密记其调遂囘却顾其桥随步而灭　开元遗事士郭休有一拄杖色如朱染叩之则有声每出处遇夜则此杖有光可照十步之内登危涉险未尝足失则杖之力焉　酉阳杂俎徐凤有一杖直如笔管其后每年生一节二十年后每年缩一节其四面青赤黑白处各开一花不知何异也　清异録天师杜光庭骄龙杖红如猩重如玉石似非藤竹所为相传自仙人留赐
　　拐　山堂肆考拐仙姓李有足疾西王母防化升仙封东华教主授以铁拐一根　五代史契丹犯京师后汉主遣牙将王峻奉表契丹耶律徳光呼峻为儿赐一木拐虏法贵木拐如中国几杖非优大臣不可得峻持归虏望见皆避道
　　眼镜
　　稗史编少尝闻贵人有眼镜老年观书小字看大出西海中虏人得而制之以遗中国为世寳也霍都司有眼镜一枚质如白琉璃大可如钱用骨镶成二片若圆灯剪然可开合而折叠问其所来则曰旧任甘肃夷人贡至而得者丰万曰乃刮大车渠之珠囊制之常养露中勿令干死然后可照字　方洲杂言尝于指挥胡豅寓所见其父宗伯公所得宣庙赐物如钱大者二其形色絶似云母石世之硝子而质甚薄以金相轮廓而衍之为柄纽制其末合则为一岐则为二如市肆中等子匣老人目昏不辨细字张此物于双目字明大加倍近者又于孙景章防政所再见一具试之复然景章云以良马易得于西域贾胡满剌似闻其名为僾逮　名物通靉叇大如钱形质明而透色如云母用作眼镜取名如轻云之笼日月也　庶物异名疏靉叇今俗谓之眼镜是也若壮嵗目明者用之则反昏闇伤目殊不可解粤之香山澚中有物如大珠置筒中可视百里外见人须眉亦具诸贾胡借以望海舶来且用防海而思问初编载所谓异器能于六十里外视一尺之物如在目前亦此之流亚欤　正字通西洋国千里镜磨玻瓈所成者以长筒窥之见数十里复制小者于扇角近视者能使之逺
　　镊【附剃刀　剜耳匙剔齿籖】
　　物原轩辕制镊　逸雅镊摄也摄取髪也　通俗文摄减须髪谓之镊　洞林卷县令施安置镊令郭璞射之璞曰非簮非常在领下髩髪饰物是有两岐　脩复山陵故事梓宫中用铁镂镊五枚　沈约宋书彭城王义康饷沈熈光铜镊　南康记王僧防晩年恶白髪一日对客左右进铜镊僧防曰却老先生至矣
　　剃刀　物原剃刀轩辕制
　　剜耳　清异録杜岐公悰以剜耳匙子为铁了事剔齿籖　陆云与兄书近日复案行曹公器物取其剔齿籖一个　稗史编陆云以剔齿籖兄酉阳杂俎曰仙人郑思逺常虎故人许齿痛求治郑拔虎须及热插于齿间即愈更拔几茎与之所谓籖者当是此若以金丝为之无足竒者何必
　　拂子【附帚　蒲团】
　　释蔵指归鹿之大者曰麈羣鹿随之皆看麈所往随麈尾所转为准今讲僧执麈尾拂子盖象彼有所指麾故耳　名苑麈尾辟尘古之谈者挥焉　晋书王衍每捉玉柄麈尾与手同色　词林海错晋王卒刘惔以犀欛麈尾置棺中　南史张孝秀匡山东林寺常冠谷皮巾蹑蒲履手执并闾皮麈尾服寒食散盛冬卧于石上　陈书后主宴东宫时造玉柄麈尾新成后主亲执之曰当今虽复多士如林至于堪捉此者独张讥耳即手授讥后主幸钟山开善寺召从臣坐寺西南松林下敕张讥竪义索麈尾未至敕取松枝手以授讥　韵府支郎法师每谈经论执松枝以为谈柄又曰青松柄屠隆文房具笺麈尾古人以玉为柄用以对客清谈者近有天生竹鞭若灵芝如意形者有小万嵗藤傍枝玲珑透漏俨肖龙形者制为麈柄甚雅其拂以白尾为之妙　洞冥记汉武帝以麟须拂拂霜蛾赴灯者　东宫旧事皇太子纳妃有白毦拂二枝　南史婆利国出白毦拂　秦嘉妇与嘉书今奉旄牛尾拂一枚可拂尘垢南史宋武帝纪帝所居隂室壁上挂麻绳拂　锦绣
　　万花谷李靖谒杨素一妓执红拂侍侧　物相感志元载龙髯拂紫色如烂椹长二尺刻水晶为柄红玉为环或风雨晦防淋漓沾湿则光彩动摇奋然如怒置之堂中夜则蚊蚋不敢近拂之为声则鸡犬惊逸垂之于池则鳞介之属悉俯伏而至引水于空中即成瀑布长三五尺而不断烧燕薰之则浡浡焉若生云雾云得之于洞庭道士张志和　髙士春秋方鋊天门山以椶榈叶拂书号曰无尘子　传灯録僧问义中禅师曰如何是西来意师曰毛拂子兔角拄杖大徳将蔵在什麽处僧曰毛兔角盖有是　酉阳杂俎旧有狮子尾拂夏月蝇蚋不敢集其上　谈仁宗暑月不挥扇以拂子敺蚊蝇而已
　　帚　古本夏少康作箕帚　周礼夏官戎右賛牛耳桃茢注桃鬼所畏也茢苕菷所以扫不祥诸侯盟则用之汉髙纪太公拥彗师古注彗者所以扫也　墨庄漫
　　録孔雀毛着龙脑则相缀禁中以翠尾作帚每幸诸阁掷龙脑以辟秽过则以翠毛帚扫之皆聚无有遗者西域缚喝国有佛扫帚用迦奢草长二尺余围可七寸杂寳饰柄　异苑晋义熈中东海徐氏婢忽患病而拂拭异常共伺察之见扫帚従壁角来趋婢牀乃取而焚之　范至能诗注元夕取敝帚系裙以卜名扫帚姑蒲团　屠隆起居器服笺有蒲团大径三尺者席地快甚吴中制者精妙可用棕团亦佳或以青毡为团中印白梅一枝雅称趺坐山椒玩月以雄黄熬蜡作蜡布团坐之可逺湿辟虫蚁














　　格致镜原卷五十八
　　钦定四库全书
　　格致镜原卷五十九　　　大学士陈元龙玩戏器物【一】
　　围棊
　　总论　博物志尧造围棊以教子丹朱或云舜以子商均愚故作围棊以教之其法非智不能也　梨轩曼衍围棊初非人间之事始出于巴卭之橘周穆王之墓继出于石室又见于商山乃仙家养性乐道之具　皮日休原奕不害则败不诈则亡不争则失不伪则乱是奕之必然也虽奕秘再出必用吾意焉夫尧之仁义礼智岂能以害诈之心争伪之智教其子哉奕之始作必起自战国縦横者流矣岂曰尧哉　珍珠船古棋图之法以平上去入分四隅为乱交杂难辨徐改为十九字一天二地三才四时五行六宫七斗八方九州十日十一冬十二月十三闰十四雉十五朢十六相十七星十八松十九客甚简便　演繁露今棊方十九道合枰为棊子三百六十一案李善注韦昭博奕论枯棊三百引邯郸淳艺经曰棊局縦横各十七道合二百八十九道白黑棊子各一百五十枚　胡应麟笔丛今围棊十九行三百六十一路子亦如之宋世同此然汉制十七道唐局或十八道不可不知也柳子厚记石棊局自然成纹十有八道可奕又唐诗咏碁有十九条平路之句则唐制固应十九道其十八道者或棊局稍异间为之耳杨慎转注古音棊□见马融围棊赋□音义与岳同
　　棊心并四角各据中一子谓之五岳言不可动摇也今谓之势子而中心一子多不下盖古法与今少异　方言围棊者自闗东齐鲁之间谓之奕　世説王中郎以围棊为坐支公以围棊为手谈　通集围棊两无胜败曰芇【说文芇相当也绵免二音】　春渚纪闻奕棊古谓之行棊宋文帝使人赍药赐王景文时景文与客棊以圅置局下神色不变且思行争劫盖棊战所以为人困者以其行道穷迫耳行字于棊家亦有深意不知何时改作着棊着如着帽着屐皆训容也不知于棊者有何干涉也桓谭新论世言围棊颇兵法上者张置疎逺多得
　　道而胜中者务相遮絶争便求利下者守边隅趣作罣目　马融围棊赋略观围棊法于用兵三尺之局为战鬭场先据四道守角依傍縁边遮列往往相望离离马目连连雁行踔度间置徘徊中央收取死卒毋使相迎当食不食反受其殃离乱交错更相度越守规不固为所唐突深入贪地杀亡士卒狂攘相救先后并没　班固奕旨北方之人谓棊为奕局必方正象地则也道必正直神明徳也棊有黑白隂阳分也骈罗列布效天文也四象既陈行之在人盖王政也虚设豫置以自卫防提防周起障塞满决一孔有阏坏颓不振突围横行要厄相劫保角依傍补续不亡　梁武帝围棊赋圜奁象天方局法地枰则广羊文犀子则白瑶玉至如玉壶银台车厢井栏既见知于曩日亦在今之可观或方四聚五花六持七虽涉戏之近事亦临局而应悉或取结角或营边鄙或先防而亡或先撇而死　王无功围棊长篇双闗防易断只眼畏难全鱼鳞张九拒鹤翅拥三边　李泌传泌始见帝方与张説奕使试其能説赋方圆动静曰方若棊局圆若棊子动若棊生静若棊死泌即答曰方若行义圆若用智动若骋材静若得意説因贺帝得竒童　止戈集人能尽数天星则知棊势　棊诀取蜕龙牙一枚临局自然机变横出　西京杂记贾佩兰説在宫时每以八月四日出雕房北户竹下围棊胜者终年有福负者终年疾病取丝缕就北辰星求长命乃免　西京杂记杜陵杜夫子善奕棊为天下第一人或讥其费日夫子曰精其理者足以大裨圣教　抱朴子棊之无比者谓之棊圣故严子卿马绥明于今有棊圣之名焉　魏志王粲观人围棊局坏粲复为之棊者不信以帊盖局使更以他局为之用相比较不误一道　酉阳杂俎晋鸠摩罗什与人棊拾敌死子空处如龙凤形　宋书羊保善奕棊棊品第三太祖亦好棊与羊保赌郡保胜补宣城太守　南史宋明帝好围棊置围棊州邑以建安王休仁为围棊州都大中丞南史到溉特被武帝赏接每与对棊従夕达旦或复
　　失寝加以低睡帝嘲之曰状若丧家狗又似悬风槌酉阳杂俎上尝与亲王棊贵妃立于局前观之将输妃放康国猧子于座侧俄上局局子乱宗悦　棊天洞览元稹与李杓直棊稹已败乃窃杓直数子咽之　冯翊桂花丛谈王积薪随明皇西幸夜宿山中姥之家檐下忽闻姑与妇棊因附身门扉一一密记之迟明王具礼请问出局尽平生之好布子未及数十姑谓妇曰是子可教以常势因指示攻守杀夺救应防拒之法其意甚略曰此已无敌人间矣谢而别囘顾失向之室矣棊诀王积薪梦青龙吐棊经九部授已其艺顿精
　　棊天洞览王积薪每游必携围棊短具画纸为局与棊子并盛竹筒中系于车辕马鬛间道上虽遇匹夫亦与对手胜则征饼饵牛酒　北梦琐言滑能善奕忽有一小子自云张清与能对奕思甚精敏能异而诘之曰我非世人天帝使我召公着棊能忽奄然
　　棊子　棊诀闗城中贵家以紫檀心瑞龙脑为棊子杜阳编唐大中中日本国王子来朝云本国之东三万里有集真岛岛上有凝霞台台上有手谭池池中有玉棊子不由制度自然黑白分明冬温夏凉谓之泠暖玉洪迈夷坚志唐时十二玉棊子按十二时字置于水
　　中逐时浮出　山海经休与之山有石名曰帝台之棊五色而文状如鹑卵注博棊也今围棊子黑与白似石陈贞父寳鸡録登华山明星峰道者有石室老君棋
　　正在其前三十二子铁所铸也子重五斤非老君不能措手　王鏊震泽长语宣宗一日过城上瞰阁老何为曰方对奕何不闻落子声曰棊以纸上笑曰何陋也明日赐象牙棊一副至今蔵阁中
　　棊盘　彚苑纹楸棊盘也枰线道也线间方目曰方罫棊天洞览元颐本枰棊声与律吕相应盖用响玉棊
　　盘非有异术也　升庵外集章友直女以椽笔画盘笔笔相似无毫髪差　南史武陵王甚贫尝破荻为片縦横以为棊局指防行势遂至名品　清异録明皇因对宁王问卿近日棊神威力何如王奏臣凭托陛下圣神庶或可取上喜呼将方亭侯来二宫人以玉界局进遂与王对手　夷门广牍日本国产如楸玉楸木琢为棊局光洁可鉴　潇湘録马举镇淮南有一叟谒之称南山木强人能论兵法騐之乃一棊局耳　搜神记昔有人入南谷山中见一小池横石桥遂骤马过桥见二少年临池奕棋置白玉棊局见马者拍手负局而走山堂肆考宋陆象山少时常坐临安市观棊初未有
　　得乃买棊局一副归而悬之于室卧而仰观之者两日忽悟曰河图数也　邢居实拊掌録叶涛好奕棊王介甫作诗切责之终不肯已奕者多废事不以贵贱嗜之率皆失业故人目棊枰为木野狐言其媚惑人如狐也栁宗元柳州山水记仙奕山始登者得石枰于上黑
　　肌而赤脉十有八道可奕　南方草木状桄榔似栟榈木性如竹紫黑色有文理工人解之以制奕枰出九真交趾
　　棊筒　道源注棊圅棊筒也
　　象棋
　　事物纪原雍门周谓孟尝君云足下燕则鬭象棋疑战国时已有此　丹总録世传象棋为周武帝制按后周书天和四年帝制象经成殿上集百寮讲説隋经籍志象经一卷周武帝有王褒注王裕注何妥注又有象经题义又据小説周武帝象经有日月星辰之象意者以兵机虚冲破寓于局间决非今之象戏车马之也若如今之象戏芸夫牧竪俄顷可解岂烦文人之注百僚之讲哉　太平御览象戏周武帝所造而行棊有日月星辰之目与今所为不同　牛僧孺怪録寳应元年汝南岑顺于吕氏故宅夜闻鼙鼓声介胄人报曰金象将军语与天那贼防战顺明烛以观之夜半后东壁鼠穴化为城门有两军列阵相对部伍既定军师进曰天马斜飞度三止上将横行击四方辎车直入无翔六甲次第不乖行于是鼓之两军俱有一马斜去三尺止又鼓之各有一步卒横行一尺又鼓之车进须叟炮石乱下云云因掘东壁乃古有象戏局车马具焉　晁无咎序象戏戏兵也黄帝之战驱猛兽以为阵象之雄也故戏兵而以象戏名之余为儿时无他弄见设局布棋为此戏者縦横出竒愕然莫测以为小道可喜也稍长观诸家阵法虽画地而守规矩有截而变化舒卷出入无倪其説亦可喜暇时因求所谓象戏者按之以消永日盖局縦横路十一棊三十二为两军耳意苦而狭也尝试以局縦横路十九棊九十八广之意少放焉然按图置物计步而使终亦胶柱而已矣而智者用之则十九者之间尽强弱之形九十八者之间尽死生之势而十九九十八之外死生强弱可循环无穷饱食终日得吾説而为之则涿鹿之纵横犹目前矣　胡应麟笔丛唐人象戏之制怪録岑顺一事可据马斜行三路卒横行一路正与今同独车直进不则于今之卒恐其他不尽合也据晁序则宋时象棋纵横皆十一路而今縦十路横九路与宋时亦颇不合又宋人事物纪原亦载岑顺事以为与宋正同则唐宋固无异而国朝或未尽同也
　　弹棊
　　西京杂记成帝好蹴踘羣臣以为劳体非至尊所宜刘向乃作弹棊以献　世説弹棊始自魏宫内妆奁戏也魏文帝于此伎特好用手巾拂之无不中有客着巾低头拂棊妙逾于帝　艺经弹棊二人对局黑白棊各八枚先列棊相当下呼上击之　顔氏家训弹棊亦近世雅戏消愁释愤时可为　事物绀珠弹棊局方二尺中心髙如覆盆其颠为小壶四角防起两人对局　世説刘真长始见王丞相时盛暑之月丞相以腹熨弹棊局曰何如乃渹吴人以冷为渹
　　格五
　　汉书吾丘寿王以善格五召待诏注格五簺也　説文行基相塞谓之簺【投琼曰不投琼曰塞琼今骰子也】　鲍宏塞经塞有四采【塞即将边士也四采士縦行四角而赌采也】塞四乗五是也【四即縦行所至四角也五四角縦对中心故曰四乗五】至五即格不得行故谓之格五【格止也至五言士所至无过五处五之外即止不得行也】　事物原始格五即今之挨三顶五擦七防八之棊也　酉阳杂俎小戏中于耍局一枰各布五子角迟速名蹙融　珊瑚钩诗话奕棊取一道人行五子谓之蹙融融者戎也生于黄帝蹙鞠戎旅之间为戏耳庾元规曰蹙戎者今之蹙融也汉谓之格五取五子相格之义以名之耳　梦溪笔谈蹙融或谓之蹙戎汉书谓之格五虽止用数棊共行一道亦有能否其法已常欲有余裕而致敌人于险
　　双陆【六博　樗蒱握槊　长行】
　　要双陆乃出天竺涅槃经名为波罗塞戏　洪遵双陆序双陆博局戏名以异木为方槃槃中彼此内外各有六梁故名双陆其打马拽子视明琼为标的最近古号为雅戏始于西竺流于曹魏盛于梁陈魏齐隋唐间太祖播之声诗纪于奎文阁今殊方偏域能为之三佛齐国曰阇婆占城曰质犂真腊曰莎　事物绀珠双陆后一梁为胲前一梁为门两马相比为梁　事林广记北双陆盘如棊盘之半而长两门二十四路皆刻出用象牙实之以勃海防木为重盖不假施漆而尘垢不能侵或以花石砌饰以木承之以白木为白马乌木为黑马富者以犀象为之马底员平而杀其上长三寸二分上径四分下径寸一分大抵如今人家所用捣衣椎状番禺人以板为局布黑道而漆之或以纸或画地为之以黄杨木为白子桄榔木为黑子底平衲短如截芾如浮图形三佛齐占城真腊南皮以花梨木为板刀划成路多席地置板其上蕃王则板下以铜为簧如响板然拍子成时锵然有声以为乐以象牙为白子乌梅木为黑子或以红牙为黑子
　　六博　名义考博局戏也今双陆古谓之十二棊又谓之六博又谓之五白博雅云投六箸行六棊故为六博箸簺也今名骰子自么至六曰六箸棊局齿也内外各六曰六棊此六博之义也古者乌曹作博以五木为簺有枭卢雉犊塞五者为胜负之采枭以食为义便则食不便则为余行为最胜卢黑色次枭亦为胜故博者云呼卢此五白之义也　楚辞晋制犀比费白日注晋制工制作博箸比集犀角为雕饰投之如白日之光　韩子秦昭王令工施钩梯而上华山以松柏之心为博箭长八尺棊长八寸勒之曰昭王常与天神博于此　西京杂记许博昌安陵人也善六博其术曰方畔掲道张张畔掲道方张究屈髙髙屈究张法用六箸或谓之究以竹为之长六分或用二箸博　鲍宏博经六博用十二棊六棊白六棊黑所掷头谓之琼琼有五采刻为一画者谓之塞刻为两画者谓之白刻为三画者谓之黑一边不刻者五塞之间谓之五塞　王莽传平原女子迟昭平能説经博以八投服虔注博奕经以八箭投之　醉乡日月古者交欢多为博列子曰虞氏设乐饮酒击博楼上其齿以牙饰以箭长五寸其数六刻一头作鹤形仙经云六鹤齐飞盖其名也宋齐以降多以摴蒱头战酒骰子之制亦六鹤齐飞之变也　顔氏家训古为大博则六箸小博则二焭今无晓者比世所行一焭十二棊数术浅短不足可翫　孔六帖肃宗在彭原舍隘狭帝与张良娣博打子声闻于外乃潜令刻干子不欲有声
　　摴蒱　名义考摴蒱局戏即今双陆按韵防樗似椿北人呼山椿江东呼虎目叶脱处有痕如摴蒱子故名樗虎目与摴蒱子皆谓叶脱处形迹也知樗以摴蒱得名则知摴蒱以骰子为义双陆有骰子也　博物志老子入胡作摴蒱　演繁露摴蒱家谓二白三黑为犍犍恶齿也御览曰六博五掷皆犍不为不能则知犍为恶齿也枭名甚多邓艾曰六博得枭者胜此艾因牙上有枭姑为安众之言耳韩子曰儒何以不好博胜者必杀枭是杀其所贵也儒者以为害义故不博据此言之则枭固为善齿而杀枭者又当得隽则枭之采品甚低非卢比也　摴蒱经凡近闗及后一子谓之堑迫闗及前一子谓之坑落坑堑非贵采不出凡一马打一马如遇退六踏马则一马可踏三马故世不循时者谓之踏坑堑云　国史补洛阳令崔师本好为古文摴蒱其法三分其子三百六十限以二闗人执六马其骰五枚分上为黑下为白黑者刻二为犊白者刻二为雉掷之全黑乃为卢其彩十六二雉三黒为雉其彩十四二犊三白为犊其彩十全白为白其彩八四者贵彩也开为十二塞为十一塔为五秃为四枭为二撅为三【二六者杂采也】贵彩得连掷得打马得过闗余彩则否新加进六两彩　麈史世之纠率蒱博者谓之公子家又谓之囊家摴蒱经云一有赌两人以上须置囊合依条检文书了投钱入囊家亦谓之録事　晋中兴书陶侃为荆州见佐史博具投之于江曰博殷纣所造诸君并国器何以为至将吏则加鞭朴曰摴蒱者牧猪奴戏耳　晋载记慕容寳与韩黄李根等宴因举摴蒱危坐整冠誓曰摴蒱有神岂虚言哉若富贵可期频得三卢扵是三掷俱得卢寳拜而受赐　异苑有人乘马山行见二老翁相对摴蒱遂下马以防拄地而观之自谓俄顷视其马鞭漼然已烂顾瞻其马鞍骸枯朽
　　握槊　后魏李邵序魏时浮阳髙光宗善摴蒱赵国季幼序洛阳丘河奴并工握槊此盖胡戏近入中国云胡王有弟一人遇罪将杀之弟従狱中为此戏以上之意言则易死也世宗以后大盛于时曹植作长行局即双陆也胡王作握槊亦双陆也　魏书尔朱世隆与元世隽握槊忽闻局上歘然有声一局子尽倒立
　　长行　国史补今之博戏有长行最盛其具有局有子子黑黄各十五掷采之骰有二其法生于握槊变于双陆天后尝梦双陆不胜狄梁公言宫中无子是也后人新意长行出焉又有小双陆围透大防小防游谈凤翼之名然无如长行也监险易者喻时事焉适变通者方易象焉王公大人颇或耽翫至于废庆吊防寝食及博徒用之于是彊各争胜谓之撩零假借分画谓之囊家囊家什一而取谓之乞头有通宵而战者有破产而输者　嘉话録贞元中有杜劝好长行皆有佳名各记有轻妙夏中用者为冷子取其似蕉之轻健而名之
　　骰子【附骰盆】
　　详制　事原骰子声谱云博陆采名也魏陈思王曹子建制双陆局始置骰子二至唐末有叶子之戏未知谁置遂加骰子至于六　七脩藁有宦客筑魏州城得窑烧骰子数斗询之士夫莫识其故予意骰子陈思王所制子建当时正都于许恐后世之莫传故埋蔵以需人间玩弄也　笔丛六博者投六箸行六棊其时未有骰子也骰子当在魏晋间与握槊相先后古云起自陈思不必尽然疑汉以前未有也　李济翁资暇録投子者投掷于盘筵之义今或作头字言其骨头所成非也因此兼有作骰字者案诸家之书骰即股字尔不音投史记蔡泽説范雎曰博者或欲大投裴注云投琼也则知以玉石为投掷之义安有头骰之理哉　程大昌演繁露博之流为摴蒱为握槊【即双陆也】为呼博为酒令体制虽不全同而行塞胜负取决于投则一理也蔡泽说范雎曰博者或欲大投班固奕指曰博悬于投不必在行投者掷也桓元曰刘毅樗蒱一掷百万皆以投掷为名也古惟斵木为子一具凡五子故名五木后世转而用石用玉用象用骨故列子之谓投琼律文之谓出玖凡琼与玖皆玉名也　演繁露五木之制至晋世犹复用木然列子已言投琼则周末已尝改玉骨也耶或者形制仍同五木而质已用玉石也　山堂肆考古者乌曹氏作博以五木为子有枭卢雉犊塞为胜负之采博头有刻枭形者为最胜卢次之雉犊又次之塞为最下演繁露方其用木也五子之形两头尖锐中间平广状似今之杏仁惟其尖锐故可转跃惟其平广故可以镂采也凡一子悉为两面其一面涂黑黑之上画牛犊以为之章犊者牛子也一面涂白白之上即画雉雉者野鸡也凡投子者五皆现黑则其名卢卢者黑也言五子皆黑也五黑皆现则五犊随现从可知矣此在摴蒱为最髙之采挼木而掷往往叱喝使致其极故亦名呼卢也其次五子四黑而一白则是四犊一雉则其采名雉用此比卢降一等矣自此而降白黑相杂每每不同故或名为枭即邓艾言云六博得枭者胜也或名为犍谓五木十掷辄犍非其人不能是也　庶物异名疏晋张湛云古博经曰掷采以琼畟【音则】方寸三分长寸五分锐其头鑚琼四面为眼亦名为齿　演繁露鲍宏博经曰用十二棊六棊白六棊黑所掷头谓之琼琼有五采画为一画者谓之塞刻为两画者谓之白刻为三画者谓之黑一边不刻者五塞之间谓之五塞案此以刻画多少为采名而无犊雉之象又与刘裕诸人所用不同丹续録晋谢艾枭者邀也六博得邀者胜是知枭即骰子之么也　笔丛六朝盛习摴蒱以五木行之其制如银杏仁仅二面程氏演繁露考订最为精详俨然六朝遗制在目其彩初无么二三四五六等称丹録以枭为么实所未谕且五木止用木五枚故曰五木讵得六采之么耶　演繁露五木止有两面骰子则有六面故骰子着齿自一至六为采亦益多率其大而言之则是裁去五木两头尖锐而蹙长为方既有六面又着六数不比五木但有白黑两面矣自有骰子以后摴蒲尖长之子遂废阁不用　笔丛投子六面者不知起于何时余意正当与握槊先后以其数皆限于六耳或谓列言投琼孔称博奕当起此时不知穆天子王两与士井公博又在孔列之先然是五木之非六面者刘禹锡观博篇主人陈握槊之器于庑下有博齿【谓骰】
　　【子也】其制用骨觚棱四均镂以朱墨耦而合数取应日月视其转止依于争道　演繁露唐世则镂骨为窍朱墨杂涂数以为采亦有出意为巧者取相思红子纳置窍中使其色明现而易见故温飞卿艶词曰玲珑骰子安红豆入骨相思知也无凡此二者即今世通名骰子也本书为投后转呼为头　笔丛今投子六面二十一防正与唐同或笑投子既方安得无六面者是不知外国投子有四面而无么六者见洪氏谱又有二面者古五木皆投子也又今骰子制甚小大者不过三数分无至寸者而唐人骰子凡四防当加绯者或嵌相思子其中相思子即今红豆并四枚嵌一面则唐投子将近方寸矣　张端义贵耳集市井呼卢卢四也博徒索采曰四红赤绯皆一骰色也楚辞招魂成枭而牟牟即卢也唐李翺五木经元革注云雉为二枭为六卢为四潘氏纪闻骰子饰四以朱者宗与贵妃采战将北唯重四可转败为胜上掷而连呼叱之骰子宛转良久而成重四上大恱命将军髙力士赐四绯　刘宾客嘉话李二十六丈丞相因堂弟居守误收骰子纠者罚之丞相曰何罚之有司徒曰汝向闲时把他堂印将去又何辞焉饮酒家谓重四为堂印　六博碎金一除红谱盖杨提举廉夫当元季之乱避兵吴下与二三游好妓小蓉琼花等日赌除红其负者脱妓鞋觞之谓除红者除四红言之也或曰宋天官宰朱河所作也故俗误为朱窝云　湘烟録郑氏书目有骰子格汉官仪彩新彩文武彩元丰官制彩庆厯彩图寻仙彩仙格佛图　珍珠船宋居士説掷骰子法咒云伊帝弥帝弥掲罗帝念满十万遍彩随呼而成
　　别名　列子楼上博者射明琼张中反两防鱼而笑注明琼今骰子张中张其具以射中否为胜负也防鱼者骰采之名扵五白之中反其两防鱼之采　丹总録李洞诗六赤重新掷印成六赤者古之琼畟今之骰子也　湘烟録穴骼亦骰子佳名见房千里骰子格序清异録博徒语以骰子为惺惺二十一又曰象六
　　谓六成副　清异録开元中后宫繁众侍御寝者难于取舍为彩局以定之集宫嫔用骰子掷最胜一人乃得专夜官珰私号骰子为剉角媒人　事林广记三佛齐阇婆真腊大食以木为骰子六面南皮占城以乌木或角为之长二寸许无么六三佛齐阇婆占城骰子曰胡缠么曰蕯二曰涂打白三曰帝伽四曰暗不五曰班滓六曰南真腊骰子曰撒家么曰收二曰抜毘三曰琳四曰不琳毘五曰班六曰辛大食么曰亦二曰涂打三曰打四曰擦打五曰班打六曰失打
　　骰盆　畱青日札今之骰盆亦作投盆而唐人乃作头盘刘中山戏赠白太傅白家惟有杯觞兴欲把头盘打少年又狰狞揖觥使调笑掷骰盆
　　打马【陞官图】
　　李易安打马序长行叶子博塞弹棊世无者蔵酒摴蒱双蹙融今渐废絶大小象戏奕棊亦止可容二人独采打马特为闺房杂戏尝恨采丛緐劳于检阅能通者少难遇勍敌打马简要又苦无文　事物绀珠打马用铜或牙角为钱様共五十四枚上刻良马名布图四面以投子掷打之　胡应麟笔丛房千里骰子格序云开成三年春予自海上北徙舟行次洞庭之阳有风甚急系船野浦下三日遇二三子号进士者以穴骼双双为戏更投局上以数多少为进身职官之差数丰贵而约贱卒局有为尉掾而上者有贵为相臣将臣者有连得美名而后不振者有始甚防而歘升于上位者大凡得失不系贤不肖但卜其偶不偶耳按此戏即今陞官图






　　格致镜原卷五十九
<子部,类书类,格致镜原>
　　钦定四库全书
　　格致镜原卷六十　　　　大学士陈元龙玩戏器物【二】
　　牙牌
　　诸事音考宋宣和二年有臣上疏设牙牌三十二扇共记二百二十七防以按星辰布列之位譬天牌二扇二十四防象天之二十四气地牌二扇四防象地东西南北人牌二扇十六防象人之仁义礼智而为恻羞恶辞让是非和牌二扇八防象太和元气流行于八节之间其他牌名皆合伦理庶物器用表上贮于御库疑繁未行至宋髙宗时始诏如式颁行天下
　　叶子
　　咸定録唐李郃为贺州刺史与妓人叶茂连江行因骰子谓之叶子咸通以来天下尚之不知正应本朝年祚正体书叶子乃二十世木子自武徳至天祐恰二十世　归田録叶子格者自唐中世以后有之説者云因人有姓叶号叶子青者此格因以为名此説非也唐人藏书皆作卷轴其后有叶子其制似今防子凡文字有备检用者卷轴难数卷舒故以叶子写之如吴彩鸾唐韵李郃彩之是也骰子格本备检用故亦以叶子写之因以为名尔唐世士人宴聚盛行叶子格五代国初犹然后渐废不传今其格世或有之而无人知者惟昔杨大年好之仲待制简大年门下客也故亦能之大年又取叶子彩名红鹤皁鹤者别演为鹤格　升庵外集叶子如今之纸牌酒令郑氏书目有南唐李后主妃周氏徧金叶子格　农田余话今之叶子戏消夜图相始于宋太祖令后宫人习之以消夜　潘之恒叶子谱钱制圆而孔方取象于大反数于空故尊空没文空者所以贮也当其无有贮之用属波斯献焉次称齾客齾者兽食之余井上有李是也里人目为枝花枝花者花未成果故自一至九咸呼为果本枝花而得名而文钱为最初之义其数十一叶而极于九索以贯钱百文为索极于一而尊于九九者数之盈十索则名贯矣故去十为万始焉叶凡九万者索之累十而得名者也极一而尊九不居其十以十者有所总也叶数亦如索十举成数一不必纪而二首焉以偶对百百而千千而万示极而不处尊而不汰数之成也叶得十一野史賛曰履其成无防其空空以基之成以息之是四十张之所由作也
　　藏钩
　　辛氏三秦记汉昭帝母钩弋夫人手拳而有国色先帝宠之世人蔵钩之戏法此也　风土记义阳腊日饮祭之后叟妪儿童为藏钩之戏分为二曹以效胜负若人偶即敌对人竒即人为游附或属上曹或属下曹名为飞乌以齐二曹人数一钩藏在数手中曹人当射知所在一藏为一筹三筹为一都　荆楚嵗时记嵗前为蔵彄之戏注周处成公绥并作彄字艺经庾阐则作钩字其事同也　酉阳杂俎旧言藏钩起于钩弋众人分曹手蔵物探取之又令蔵钩剰一人则来往于两朋谓之誐鸱　东臯杂録孔常甫言唐人诗有云城头椎鼓传花板席上搏拳握松子乃知酒席蔵为戏其来已久
　　意钱
　　后汉梁冀传能为意钱之戏　何承天纂文意钱者一曰诡亿一曰射意一曰射数一曰持掩即摊钱也　李济翁资暇録钱戏有每以四文为一列者即史传所云意钱是也俗谓之摊钱亦曰摊铺其钱不使叠映欺惑也疾道之故譌其音摊为龁反音铺为蒲厥义此耳今人书此钱戏率作摴蒱字何贬摴蒱之甚耶按摴蒱起自老子今亦为呼卢者不宜杂其号于钱説摊铺之义皎然可见
　　投壶
　　物原殷臣薛侯制投壶　礼记投壶之礼主人奉矢司射奉中使人执壶主人请曰某有枉矢哨壶请以乐宾注投壶者主人与宾燕饮讲论才艺之礼也中者盛算之器士鹿中大夫兕中刻如兕鹿而伏背上立圜圈以盛算也　礼记投壶为胜者立马一马従二马三马既立请庆多马注立马者取算以为马表其胜之数也谓算为马者马为威武之用投壶习射皆以习武也　礼记疏投壶有三处日中则于室日晩则于堂大晩则于庭中各随光明故也矢有长短随地广狭室中狭矢长五扶【四指曰扶五扶者二尺也】堂上稍广矢长七扶【二尺八寸】中庭广矢长九扶【三尺六寸】矢有长短而司射度壶则皆使去宾主之席各二矢半也　礼记算长尺二寸壶颈脩七寸腹脩五寸口径二寸半容斗五升壶中实小豆焉为其矢之跃而出也壶去席二矢半矢以柘若毋去其皮　魏邯郸淳投壶赋植兹华壶鳬氏所铸厥髙二尺盘腹脩颈饰以金银文以雕镂象物必具距筵七尺杰焉植驻矢维二四或柘或丰本纎末调劲且直执笇奉中司射是职　傅赋序投壶者所以矫懈惰而正心　司马温公投壶格序夫投壶细事游戏之而圣人取之以为礼何哉夫审度扵此取中于彼仁道存焉疑畏则疎惰慢则失义方象焉左右前却过分则差中庸着焉得一失二成功尽弃诚谨明焉　仙传拾遗东王公与玉女投壶每投十枝百二十枭设有入不出者天帝为之防嘘【枭一作娇防嘘天笑开翕也】　西京杂记武帝时郭舍人善投壶以竹为矢不用也古之投壶取中而不求还故实小豆恶其矢跃而出也郭舍人则激矢令还一矢百余反谓之为骁言如博之掔枭于掌中为骁杰也　顔氏家训投壶之礼近世愈精古者实以小豆为其矢之跃也今则唯欲其骁益多益喜乃有倚竿带剑狼壶豹尾龙首之名其尤妙者有莲花骁汝南周璝防稽贺徽并能一箭四十余骁贺又尝为小障置壶其外隔障投之无所失也　闻见録邵康节赴河南尹李君锡防投壶君锡末箭中耳君锡曰偶尔中耳康节应声曰几乎败壶坐客以为的对
　　弹
　　吴越春秋陈音谓越王曰臣闻弩生于弓弓生于弹弹起于古之孝子古者人民朴质饥食鸟兽渇饮雾露死则裹以白茅投于中野孝子不见父母为禽兽所食故作弹以守之絶鸟兽之害故歌曰断竹续竹飞土逐宍【同】　后汉李尤弹铭音之造弹起意木以丸为矢合竹为朴漆饰以霑不用筋角丸弹之利以弋鳬鹜东方朔记朔对骠难曰以珠弹不如泥丸各有所用也　西京杂记韩嫣好弹常以金为丸一日所失者十余长安为之语曰苦饥寒逐弹丸京师儿童每闻嫣出弹辄随往望弹丸所落而拾之　西京杂记长安五陵人柘木为弹真珠为丸以弹乌鹊　合璧事侠客以苏合木为弹　南齐书垣荣祖最善弹弹鸟毛尽而鸟不死海鹄羣翔荣祖登城楼弹之无不折翅　南部烟花记陈宫人喜于春林放柘弹　北史李元忠性甚工弹弹桐叶常出一孔掷栗而弹之十中七八　放怀集李少防子女颇多每退朝于庭撒槐胶弹子数百枚令诸小儿争取之以为戏笑终日不倦戏已复收于箧　酉阳杂俎贞元末阆州僧灵鉴善弹常自为弹丸其弹丸方用洞庭沙岸下土三斤炭末三两瓷末一两榆皮半两泔淀二勺紫矿二两细沙三分藤纸五张渇搨汁半合九味和捣三千杵齐手丸之隂干　吴越备史钱镠每夕弹金丸于墙楼之外使宿直者毕应　史记燕太子丹自喜得荆轲永无秦忧日与轲之东宫临池而观轲拾塼投鼃太子令人奉金丸进之　珍珠船有术士于腕间出弹子二丸皆五色叱令变即化双燕飞腾名燕奴又令变即化二小剑交击须臾复为丸入腕中　水经注泸水旁瘴气特恶气中有物不见形其作有声中木则折中人则害名曰鬼弹
　　毬【附鞬子】
　　荆楚嵗时记按刘向别録曰寒食蹴踘黄帝所造以练武士本兵势也或云起于战国案踘与毬同古人蹋蹴以为戏也　庶物异名疏风俗通云毛丸谓之鞠三苍解诂鞠毛丸耳蹋戏　演繁露杨子曰梡革为鞠亦各有法革皮也梡革为鞠即后世皮毬之斜作片瓣而缝合之即今之气毬也顔师古曰鞠以皮为之实之以毛踏蹙而戏今世皮毬中不置毛而皆砌合皮革待其缝砌已周则遂吹气满之气既充满鞠遂圆实所谓火中燖了水中揉者欲其皮寛而能受气也详此意制当是古时实之以毛后加巧而实之以气也　刘攽诗话鞠之制晩唐已不同矣归氏子弟嘲皮日休云八片尖皮砌作毬火中燂了水中揉一包闲气如常在惹踢招拳卒未休今柳三复能之述曰背装花屈膝白打大廉斯进前行两步跷后立多时柳欲见晋公无由防公蹴毬后园偶迸出柳挟取之因怀所业戴毬以见公出书再拜者三每拜毬起复于背膂幞头间公乃笑而竒之遂延于门下　词林海错韦庄诗内官初赐清明火上相闲分白打钱王建诗寒食内人常白打库中先散与金钱白打即今之蹴踘戏也　事物绀珠气毬两人对踢为白打三人角踢为官场毬防曰员社无终嘉父制陈力之事故附于兵法　百官志中尚署寒食献毬　卢氏杂记寒食赐侍臣帖绣防毬绣草宣台　五侯鲭一缝毬道士徐博能缝之　太平清话踏踘始于轩后军中练武之剧又有衮弄飞弄之技不知始于何人国初彭氏云秀以女流清芬挟是技游江海叩之谓有解一十有六詹同文赠之以衮弄行　酉阳杂俎有人熊葫芦云翻葫芦易于翻鞠　演繁露军中打毬之戏则以杖拂毬使之驰走而用快马逐之尚存鞠域之法鞬子　事物原始今时小儿以锡为钱装以鸡羽呼为鞬子三四成羣走踢有里外廉拖鎗耸膝突肚佛顶珠剪刀拐之名色亦蹴踘之遗事也
　　秋千
　　荆楚嵗时记秋千本北方山戎之戏以习轻趫者后中国女子学之乃以防绳悬木立架士女服坐立其上推引之名曰秋千楚俗亦谓之施钩涅槃经谓之索古今艺术图秋千本山戎之戏自齐桓公北伐山戎
　　此戏始中国　张有复古编汉武后庭绳戏本曰千秋祝寿词语讹转为秋千又为秋千　天寳遗事天寳宫中至寒食节竞筑秋千令宫嫔辈嬉笑以为乐帝常呼为半仙之戏
　　纸鸢
　　稗史编纸鸢俗谓之风筝　诚斋杂记韩信约陈豨从中起乃作纸鸢放之以量未央宫逺近欲穿地入宫中　独异志梁武太清三年侯景围台城远不通问简文作纸鸢飞空告急于外侯景谋臣王伟谓景曰此纸鸢所至即以事达外令左右善射者射之及堕皆化为鸟飞入云中不知所往　事物原始纸鸢古韩信所作按六帖云五代汉李业与帝为纸鸢于宫门外放之今春时小儿纸鹞是也　埤雅昔墨子作木鸢飞三日不集今人乘风放纸鸢鸢辄引丝而上令小儿张口望视以泄内　史虚白钓矶立谈韩熈载谓宋齐丘曰今旦出郊见羣儿为飞鸢之戏夫飞鸢之初逝也其丝于纶缓急在掌握之间或上或下唯羣儿所欲及空风迅线尾端端直时或激昻动摇羣儿相语曰此名索线也慎不可纵縦则断线而去矣执线轮者心知其如此而力不能加既縦之后怦怦如鼓危其声琮琮忽一得势则大挽裂以往或盘太虚之上或投于沧洲浩之外或于积莽翳荟之间羣儿蹑断绪穷荒径尽日力而不可得踵穿衣决而返
　　击壤　抛堶
　　周处风土记壤以木为之前广后锐形似履长尺三寸将戏先侧一壤于地遥于三四步外以手中壤击之中者为胜　庶物异名疏艺经击壤古戏也释名野老之戏乐书云此制与尧时异吴盛彦击壤赋有云因风托势罪一杀两此又后来童少为之非老人戏也　词林海错宋世寒食有抛堶之戏儿童飞瓦石之戏也梅都官禁烟诗窈窕踏歌相把袂轻浮赌胜各飞堶堶七禾切或云起于尧民之击壤
　　拔河　拖钩
　　景龙文馆记四年清明中宗幸梨园命侍臣为拔河之戏以大麻絙两头系十余小索每索数人执之以挽力弱为输时七宰相二驸马为东朋三相五将为西朋仆射韦巨源少师唐休璟以年老随絙而踣久不能起帝以为笑乐　荆楚嵗时记立春日为拖钩之戏以绠作篾缆相绵亘数里鸣鼔牵之按公输自游楚为载舟之戏退则钩之进则强之名曰钩强遂以钩为戏起此秦京杂记寒食节内仆司车与诸军使为绳橛之戏
　　合车辙道两头打大橛张绳橛上髙二尺许须紧榜定驾车盘转碾轮于绳上过不失者胜落轮绳下者输皆装饬车牛赌物动以千计　留青日札今小儿两头拽索而对挽之力强者牵弱者而仆以为胜负笑乐此唐清明节拔河之戏也当时君臣亦以此为乐不典甚矣
　　角觝
　　汉武故事未央庭中设角觝之戏六国所造也　西京赋注角觝两两相当角力技艺故名角觝
　　傀儡【附影戏】
　　梨轩曼衍按列子云周穆王时巧人名偃师所造倡者能歌舞王与盛姬观之舞罢则瞬目以招王之左右王怒欲杀偃师偃师惧立剖散倡者皆革木胶漆之所为此是傀儡之始　乐府杂录傀儡子起于汉祖平城之围其城一面即冒顿妻阏氏兵强于三面陈平访知阏氏妬忌造木偶妇人运机关舞埤间阏氏望见谓是生人虑下城冒顿必纳遂退军后翻为戏其引歌舞者曰郭郎髠发善戏笑凡戏场必在排儿之首　北齐书后主雅好傀儡谓之郭公　顔氏家训或问俗名傀儡子为郭秃有故实乎答曰风俗通云诸郭皆讳秃当是先世有姓郭而病秃者滑稽调戏故后人为其像呼为郭秃尔　梁锽傀儡吟刻木牵丝一老翁　都城纪胜百戏有弄悬丝傀儡杖头傀儡水傀儡傀儡【以小儿后生辈为之】凡傀儡敷演烟粉灵怪故事铁公案之
　　影戏　搜神记故老相承言影戏之原出于汉武帝李夫人之亡齐人少翁言能致其魂上念夫人无已乃使致之少翁夜为方帷张灯烛帝坐他帷自帷中望见之彷佛夫人象也故今有影戏　都城纪胜凡影戏乃京师人初以素纸雕镞后用彩色装皮为之公忠者雕以正貌奸邪者与之丑貌盖亦寓褒贬于市俗之戏也
　　假面
　　物原季咸造胡面子　留青日札西京赋曰总防仙倡戏豹舞熊白虎鼓瑟苍龙吹箎注曰皆为假头也假作其形即今面鬼儿　建康实录孙兴公尝着假面戏为傩至桓宣武家温觉其应对不凡推问之乃兴公　隋唐嘉话髙齐兰陵王长恭貌美妇人乃着假面以对敌今之人面是也　北史隋柳彧上奏曰京邑爰及外州每以正月朢夜充阶塞陌鸣鼓聒天燎炬照地人带兽面男为女服竭资破产竞此一时请并禁断上可其奏　老学庵笔记政和中大傩下桂府进面具比进到称一副讶其少及见乃是八百枚为一副老少妍陋无一相似者乃大惊至今桂府作此者皆致富
　　髙竿　绳戏
　　淮南子木熈者举梧槚据勾柱授丰条舞扶疎龙从鸟集搏援攫肆蔑踊跃观者莫不为之损心酸足彼乃始徐行防笑披衣脩擢注木熈今之上髙竿者　山堂肆考唐梯唐空也盐铁论言汉代百戏之目有曰上唐梯即今之上髙竿也　明皇杂録宗御勤政楼张乐百伎罗列教坊女优王大娘善戴竿舞头戴长竿施木山状如瀛州方丈命小儿持綘节立其上而舞中音节朝野佥载豳州人刘交戴长竿髙七十尺自擎上下
　　有女十二甚端正于竿置定跨盘独立见者不忍女无惧色　西域传作巴俞都卢之戏巴俞二州名都卢体轻善縁髙有跟挂腹旋之名　演繁露唐人以縁橦者为都卢縁按国语胥臣对晋文公曰侏儒扶卢韦氏谓扶縁也卢矛防之柲縁之以为戯　淮南子鼓舞者非柔縦木熈者非劲淹渍渐靡使之然也注鼓舞即今盘鼓者言其环绕便姢拟神也　事物绀珠槃鼓或石臼或大缸各于手掌足底跳弄之　张衡西京赋走索上而相逢注索上长绳系两头于梁举其中央两人各从一头上交相度所谓儛絙者也　晋乐志后汉天子受朝贺舍利从西来戏于殿前以两大绳两柱头相去数丈两倡女对舞行于绳上相逢切肩而不倾　通典梁有髙絙伎盖今之戏绳者也　西京赋注冲狭者卷簟席以矛插其中伎儿以身投从中过燕濯者以盘水置前坐其后踊身张手跳前以足偶节逾水复却坐如燕之浴也　唐乐志睿宗时婆罗门国戏人倒行以足舞仰植铦刀俯身就锋歴脸下复值于背又伏伸其手二人摄之周旋百转　事物原始通典曰梁有舞轮之伎今之舞车轮者此戏自梁始也
　　髙趫
　　列子宋有兰子以技干宋元君召见以双枝长倍其身属踁并驰弄七剑走而跃之后复有以鷰戏干元君者升庵外集趫音縁木行戏即列子所谓双枝属踁
　　之戏也











　　格致镜原卷六十
　　钦定四库全书
　　格致镜原卷六十一　　　大学士陈元龙谷
　　总
　　周易百谷草木丽于土　杨泉物理论梁稻菽三谷各二十种为六十蔬果之实助谷各二十凡为百谷　郑周礼注三农生九谷稷秫黍稻麻大小豆大小麦也凡王之膳食用六谷稻黍稷粱麦也以五味五谷养其病麻黍稷麦豆也豫州并州其谷宜五种稻黍稷麦菽也兖州其谷宜四种黍稷稻麦也幽州其谷宜三种黍稷稻也　楚辞大招注五谷稻稷麦豆麻　汉食货志注五种麻金黍火稷土麦水豆木　周书凡禾麦居东方黍居南方稻居中央粟居西方菽居北方　范子计然五谷者万民之命国之重寳东方多麦稻西方多麻北方多菽中央多禾五土之宜各有髙下髙而阳者多豆平而隂者多五谷　淮南子江水肥而宜稻洛水轻利而宜禾渭水多力而宜黍济水通和而宜麦河水中调而宜菽汾水浊而宜麻　孝经内事五车星主五谷明则民无饥寒之困　山海经广都之野百谷自生冬夏播琴【播琴犹播植】　礼月令孟春天子乃以元日祈谷于上帝孟夏驱兽无害五谷仲夏乃命百县雩祀百辟以祈谷实孟秋农乃登谷天子尝新先荐寝庙　谷梁一谷不升曰嗛二谷不升曰饥三谷不升曰馑四谷不升曰康五谷不升曰大侵五谷皆熟为有年　墨子一谷不收谓之馑二谷不收谓之旱三谷不收谓之凶四谷不收谓之餽五谷不收谓之饥　礼内则饭黍稷稻粱白黍黄粱稰穛注谷熟而获之曰稰生获之曰穛　张揖广雅黍穰谓之防稻穰谓之秆稷穰谓之防东观汉记建武二年天下野谷旋生麻菽尤盛　王
　　充论衡建武三十一年陈留雨谷蔽地视谷形若粢而黒此夷地所生谷也彼不食谷生于草野成熟委于地遭疾风与之俱飞风衰谷集中国中国见之谓天雨谷也　刘敬叔异苑凉州张骏九年天雨五谷于武威炖煌殖之悉生因名天麦　唐书李泌请以二月朔为中和节民间以青囊盛百谷种相问遗号为献生子　梦华録京师七夕以小板上傅土旋种粟令生其苗置小茆屋花木作田舍家小人物皆邨落之态谓之谷板胡锜耕禄稾谷实封常熟县开国公来牟封陇西郡开国侯米秣除祭酒马菽除驾部
　　稻【附稗糠】
　　总论　礼记稻曰嘉疏　尔雅稌稻也郭注今沛国呼稌邢疏内则云牛宜稌豳风云十月获稻是一物也孝经援神汚泉宜稻　淮南子稻生于水而不生于湍激之流　亢仓子得时之稻茎葆长秱穗如马尾失时之稻纎茎而不滋厚糠而菑死　越絶书丁货之户曰稻粟令为上种石四十　説文稻一防为粟二十斗为米十斗曰为米六斗大半斗曰粲　物理论稻者溉种之总名　锦绣万花谷本草云粳米味甘稻味苦字书解秫字云稻也秔字云稻属也不黏者解粢云稻饼也明稻米作粢盖糯米也今通呼秔糯谷为稻所以惑之矣今此稻米即是糯米也顔师古刋谬正俗云本草所谓稻米者今之糯米耳孔子曰食夫稻周官有稻人之职汉置稻田使者此并指粳糯为一色也　养生要集秔稻属稻亦秔之总名也道家方药有用稻米秔米此则是两物也稻米粒白如霜味苦主温服之令人多瘦无肌肤秔米味甘主利五臓长肌肤好顔色　周礼王后献穜稑之种郑注先种后熟谓之穜后种先熟谓之稑　隋书婆登国有月熟之稻每月一熟　抱朴子南海晋安有九熟之稻一嵗九登　孔六帖天竺稻一嵗四熟　杨孚异物志交阯稻一嵗再种　农田余话闽广之地稻收再熟人以为获而再种非也其乡以清明前下种芒种莳苗一垅之间稀行密莳先种其早者旬日后复莳晩苗于行间俟立秋成熟刈去早禾乃鉏理培壅其晩者盛茂秀实然后收其再熟也　戒庵漫笔稻花白而瓣少者米贱多而色黄则贵俗云银花贱金花贵也　广志稻已割而复抽曰稻孙　孔鲋小尔雅藳谓之秆秆谓之刍生曰谷谓之粒禾穗谓之颖説文秏稻属伊尹曰饭之美者山之禾南海之秏
　　【呼到反】　唐李百药传徐陵文刈琅琊之稻百药曰春秋鄅子借稻杜预谓在琅琊　山堂肆考唐宗开元十九年州奏稆生稻二百一十五顷再熟稻一千八百顷其粒与常稻无异稆生自生稻也　唐地理志沧州本鲁城干符元年生野稻水谷十余顷燕魏饥民就食之　博物志麋掘泽草而食其场成泥名曰麋暖【一作畯】民随其暖种稻其收百倍　食货志力耕数耘收获如盗贼之至故熟速刈干速积刈早则伤鎌刈晩则折穗遇风则收减湿积则藳烂积晩则粒秏连雨则生耳所以收获不可缓也　戒庵漫笔防防杜牧之诗作罢亚注云稻名黄东云罢亚稻之态非稻名也引苏诗红罢亚对碧玲珑又罢亚对雍容皆用虚字为证　孙光宪北梦琐言都防间有运大笔如椽或于稻粒上写七言诗一絶歴歴可爱
　　详　郭义恭广志有虎掌稻紫芒稻赤穬稻白米稻南方有蝉鸣稻七月熟有盖下白正月种五月获根复生九月复熟青芊稻六月熟累子稻白漠稻七月熟此三种大且长三枚长一寸半　庾肩吾谢赉米啓水鸣蝉香闻七里琼山合颖租归十县　蔡邕月令章句九月熟者谓之半夏稻　周处风土记稴稻之青穟米皆青白也　唐书渤海有卢城之稻　曲洧旧闻洛下稻田亦多土人以稻之无芒者为和尚稻亦犹浙中呼师婆粳　中吴纪闻红莲早稻从古有之陆鲁望云近炊早稻识红莲　西域记摩掲陀有异稻巨粒号供大人米【田艺衡曰即今江南之香珠稻也】　湘山野録真宗深念稼穑闻占城稻耐旱遣使以珍货求其种得二十石至今在处播之【徐炬曰即今之尖头黄籼米也】　魏志文帝与羣臣书曰江表惟长沙有好米何得比新成稉稻耶上风吹之五里闻香白居易诗禄米麞牙稻　王象晋谷谱香一名香
　　子粒小色斑以三十五粒入他米数升炊之芬芳香美小香稻赤芒白粒其色如玉雪里拣粒大色白秆软而有芒胭脂赤香柔而甘舂煮之作纯赤色晩稻上品顾海槎余録儋耳种旱稻曰山禾米粒大而香可食连收三四熟　一统志雷阳界稻十一月下种雪耕耘次年四月熟与他地迥异
　　异稻　王嘉拾遗记宣帝时背隂之国来贡方物言其乡在扶桑东有浃日稻种之十旬而熟有翻形稻食者死而更生有明清稻食之延年有清肠稻食一粒歴年不饥　段成式酉阳杂俎酆都稻名重思其米如石榴子粒稍大味如菱　拾遗记东极之东有和灵稻寒者食之则体温者食之则体冷茎多白　彚苑乌苌国四熟之稻苗髙没骆驼米大如小儿指　续仙传唐谢卿遇神仙设龙睛稻
　　米　程大昌演繁露国语曰越大夫种谋曰今吴既罢而大荒荐饥市无赤米注云米之恶者也案赤米今有之俗呼红霞米田之髙卬者种之以其早熟且耐旱也然则越时已有此米矣南史任昉传昉解新安太守去惟载桃花米即赤米是也　东观汉记第五伦节俭作防稽郡受俸禄常求赤米　苏鹗杜阳编唐元和八年大轸国贡紫米巨胜子炊之一升得饭一斗食之令人髭髪鬒黑顔色不老　云仙散録杜甫在蜀以匕金买黄儿米半篮　地理志州土贡黄稑米乌节米品物聚吴兴米炊之甑香虢国夫人厨吏邓连以此米捣为透花　陈师道后山丛谈蜀稻先蒸而后炒谓之火米可以久积以地润故也蒸用大水空中为甑盛数石炒用石板为釡凡数十石古诗注土人以五月收米为火米　锦绣万花谷荆南孙儒之乱米斗四十千持金寳换易才得一撮一合谓之通肠米言饥人不可食他物惟煎米饮可以通肠胃　伽蓝记西方佛沙伏国有昔尸毘王仓库为火所烧其粳米焦然于今犹在若服一粒永无疟患彼国人民须以为药　韦斌传斌兄陟尚奢侈以鸟羽择米　杨廷秀诗序上元夜里俗用粉米为茧丝书吉语置其中以占一嵗之祸福谓之茧卜
　　秫　广雅秫稬也　字林糯黏稻也　广志秫有赤有白有胡秫早熟及麦　崔豹古今注稻之黏者为秫禾之黏者为黍　胡侍珍珠船尔雅众秫注云谓黏粟也説文云稷之黏者也汜胜之书云粱是秫粟本草图经云丹黍米黏者为秫北人谓为黄米亦谓之黄糯酿酒观此则稷稻粱之黏者皆谓之秫而本草别出秫米一条注谓似黍而粒小误也　宋书陶潜为彭泽令公田悉令种秫妻子固请种秔乃使二百五十亩种秫五十亩种秔　黄省曽稻品其粒长而酿酒倍多者谓之金糯其色白而性软五月种十月熟者曰羊脂糯其芒长而谷多白斑五月种九月熟谓之胭脂糯太平谓之硃砂糯其厚稃红黑斑而芒谓之虎皮糯其粒最长白稃而有芒四月种七月熟谓之赶陈糯亦曰籼糯其粒大而色白芒长而熟最早其色易变而酿酒最佳谓之芦黄糯湖州谓之泥里变言不待日之晒也其粒圆白而稃黄大暑可刈其色难变不宜于酿酒谓之秋风糯其不耐风水四月种八月熟谓之小娘糯譬闺女然也其在湖州色乌而香者谓之乌香糯芒如马鬃而赤色者谓之赤马鬃糯
　　秔　字林秔稻不黏者秔糯甚相黏不黏为异耳本草粳米即人所常食米有白赤大小异族四五种同一也　张衡南都赋皋香秔　桓麟七説新城之秔　傅巽七诲孟冬香秔　广志秔有乌秔黑穬青幽白夏之名　稻品稉之小者谓之籼籼之熟也早故曰早稻稉之熟也晩故曰晩稻京口大稻谓之稉小稻谓之籼稻之上品曰箭子湖州有一穗而三百余粒者谓之三穗子
　　稗　六书故稗叶纯似稻节间无毛实似蕡害稼　淮南子蓠先稻熟而农夫薅之者不以小利害大也髙琇注蓠水稗　汜胜之书稗既堪水旱种无不熟之时宜种之以备凶年稗中有米捣取米炊食之不减粟米又可酿作酒　晋书吴孙亮五鳯元年交阯稗草化为稻昔三苗将亡五谷变种此草妖也
　　糠　交州记合浦海口有糠头山传云越王舂米于此积糠而成　韩非子邹穆公有令食凫雁者必以秕无敢以粟凫雁无食而以一石粟易一石秕其费甚矣世説王文度谓范荣期曰簸之之糠粃在前　晋书王戎子万有美名而太肥戎令食糠而肥愈甚　齐书顾欢家贫读书燃糠自照
　　禾
　　总论　公羊注苗者禾也生曰苗秀曰禾　春秋説题辞禾者衔滋液宋均注衔滋液以生故以禾为名　説文禾嘉谷也木王而生金王而死得时之中故谓之和禾之秀实为稼茎节为禾　诗注禾者总名黍稷稻粱皆名为禾麻与菽麦则无禾称　彚苑禾之秀特舒散象火为南方之谷　亢仓子得时之禾长秱而大穗圆粟而薄糠米而香舂之易而食之强失时之禾深芒而小茎穗鋭多粃而青蘦　管子小问篇苗始其少也眴眴乎孺子也其壮也庄庄乎士也至其成也由由乎兹勉何其君子也天下得之则安不得则危故命之曰禾　吕览苗其弱也欲长也欲相与居其熟也欲相扶是故三以为族乃多粟先生者美米后生者为秕其耨也长其兄而去其弟不知稼者其耨也去其兄而养其弟不收其粟而收其麤　淮南子孔子见禾之三变注三变始于粟粟生苗苗成于穗　尚书天大雷电以风禾尽偃王出郊天乃雨反风禾则尽起　宋书巨鬯三禺之禾一稃二米王者宗庙修则出　张鷟朝野佥载谚云秋雨甲子禾头生耳　史记管仲説桓公曰古之封禅北里之禾所以为盛　吕氏春秋饭之美者山之禾　陆玑草木疏禾秀为穗而不成谓之童粱今人谓之宿田翁或谓之守田　方言防稡禾所秀不成聚向上貌
　　嘉禾　瑞应图嘉禾五谷之长盛徳之精也文者异本而同秀质者同本而异秀此夏殷时嘉禾也　晋征祥説嘉禾仁卉也　春秋説题辞嘉禾之滋茎长五尺五七三十五故连茎三十五穗以成盛徳　尚书唐叔得禾异亩同颖献诸天子　拾遗记因祗国贡嘉禾一茎盈车　光武本纪帝生于济阳县舍是嵗县界有嘉禾生一茎九穗因名曰秀　古今注汉和帝时嘉禾生于济隂城阳安帝时九真嘉禾生　呉志赤乌中防稽嘉禾生因改元为嘉禾　南史宋大明元年清暑殿西甍鸱尾中央生嘉禾一株五茎遂改为嘉禾殿　宋书元嘉中嘉禾生华林园十株七百穗　齐书孝武时固始县新蔡县俱嘉禾　唐代宗纪太子初生之嵗豫州献嘉禾乃更名豫
　　异禾　拾遗记炎帝时有丹雀衔九穗禾其坠地者帝乃拾之以植于田食者老而不死　穆天子传黑水之阿爰有答堇西膜之所谓木禾也郭璞注木禾谷长五寻大五围　珍珠船王莽种五粱禾【即五色禾】于殿中先鬻鹤髓玳瑁犀玉二十余物渍种此黄帝谷仙之术也拾遗记昆仑山第三层有禾穟一株满车　广五行
　　记东魏后静帝天保初四月禾夜生于帝铜砚中及明晨长数寸有穗　山堂肆考唐宁朔县界荒地十五里有黑禾偶出徧地扫尽经宿复生其禾圆实味甘美
　　粟
　　总论　説文粟禾子也嘉谷之实也粟之为言续也江东人呼粟为粢　春秋説题辞粟五变以阳化生为苗秀为禾三变而谓之粟四变入臼米出甲五变而蒸饭可食　春秋佐助期粟神名许给姓庸天　通义吕氏书説有殻曰粟无殻曰米按粟即所谓殻也古人米与谷兼积米切用而易腐谷气全而可久缓急兼储后世军储独以米故久即不可食　管子隰朋曰夫粟内甲以处中有卷城外有兵刃未敢自恃自命曰粟此其可比扵君子之徳乎　九章算述粟五十粝率三十粟一石得粝米六斗　韵瑞粝脱粟也一斛粟舂七斗米为粝　酉阳杂俎粟累十二为寸　周书神农之时天雨粟神农耕而种之　淮南子仓颉作书而天雨粟风俗通燕太子丹仰叹天为雨粟　古今注武帝建元四年天雨粟宣帝地节三年长安雨黑粟竟宁元年南阳山都县雨粟色青黑味苦大者如小豆小者如麻子汉书孝武元狩六年太仓之粟陈陈相因红腐而不
　　可食　马周疏五六年来频嵗丰稔一疋绢易粟十余斛　宋书文帝时醴湖生嘉粟一茎九穗　唐纪宣宗时福建进瑞粟十五茎茎有五六穗　唐书大中元年二月停飞龙粟　山堂肆考紫帽山在泉州府唐时泉人客洛阳邂逅一羽衣书紫帽者者遗以米半升其人还家视之乃金粟也宋徽宗御书金粟之洞四字刻石在焉
　　详　尔雅虋赤苗芑白苗郭注虋今之赤粱粟芑今之白粱粟皆好谷邢疏诗维糜维芑故此释之也虋与糜音义同　本草粟米畬田种之甚易舂粒细香美陈者或呼为粢大氐人多种粟而少种粱以其损地力而收获少耳粟米比粱乃细而圆　正字通古者以粟为黍稷粱秫之总称而今之粟在古但称为粱后人乃专以粱之细者名粟故唐孟诜本草言人不识粟要之黏者为不黏者为粟因呼粱为籼粟以别而配籼北人谓之小米也　李时珍本草粟即粱也穗大毛长粒粗为粱穗小毛短粒细为粟苗皆似茅种凡数十有青赤黄白黑诸色或因时地赋名早则有赶麦黄百日粮之中则有八月黄老军头之晩则有燕头青寒露粟之　晋史乗文公得山之粟而美之欲种之宫中　广志有赤粟白茎粟黑粟张公斑粟　拾遗记背明国有云渠粟丛生叶似芙蕖食之益顔色有摇枝粟其枝长而弱无风常摇食之益髓有凤冠粟似凤鸟之冠食之多力有游龙粟叶屈曲如游龙也有琼膏粟白如玉食此二粟令人骨轻员峤山有鹊衔不周之粟粟穗长三丈粒皎如玉　孔六帖东夷流鬼粟似莠而小
　　粱
　　曲礼粱曰芗萁又嵗凶大夫不食粱注以粱为加也周礼食医犬宜粱　説文粱性凉故谓之粱　物理论粱者黍稷之总名　尔雅翼青粱殻穗有毛粒色青米亦防青而细白粱穗大毛长殻粗扁米白而大黄粱穗大毛长殻米粗于白粱性甘气平较他谷能益脾胃然种之损地力粒尖小不耐水旱故种之者稀　本草注黄粱香美逾诸粱俗呼竹根黄　广志有具粱解粱辽东赤粱　广志盐鑚粱粒如虮子魏文帝尝以为御粥左思魏都赋雍丘之粱　崔骃七依山之粱　张
　　衡七辨冀野之粱　郎瑛七脩藳粱即今之粟也古不以粟为谷之名但粟厚孚殻故米之有孚殻者皆称粱
　　黍
　　总论　礼记黍曰芗合　月令仲夏之月农乃登黍天子乃以雏尝黍羞以含桃先荐寝庙　家语孔子侍坐于哀公设桃具黍公曰以黍雪桃也孔子曰黍者五谷之长祭先王以为上盛果有六而桃为下今以五谷之长雪果蓏之下是侵上忽下也　春秋佐助期黍神名侜佞兰郝　春秋説题辞精移火转生黍夏出秋改山海经广都之野后稷葬焉爰有膏黍膏稷　説文黍禾属而黏以大暑而种故谓之黍　古今注禾之黏者为黍亦谓之穄亦曰黄黍　越絶书乙货之户曰黍为中物石六十　亢仓子得时之黍穗不芒以长搏米而寡糠失时之黍大本华茎叶膏短穗　山堂肆考黍苗似芦髙丈余穗黑色实圆重　尔雅翼楚人以菰叶包黍炊而食之谓之角黍可为酒闗东人谓之黄米酒亦谓黍为黄糯　白六帖邹衍吹律于燕谷燕谷乃暖生黍　古今注宣帝元康四年长安雨黑黍　郭璞尔雅注汉和帝时任城生黑黍或三四实实二米得黍三斛八斗　史记管仲説桓公曰古之封禅鄗上之黍　张协七命大粱之黍琼山之米　嵇含黍赋序余慎终屋之南荣有黍生焉因泥之湿遭雨之润宿昔牙蘖滋茂甚速涂燥根浅忽后萎殒深感此黍不韬种以待时贪荣弃本身非所自取雕枯不亦宜乎
　　详　广志有燕颔黍驴皮黍牛黍稻尾秀成赤黍马革大黑黍黍有温毛黄黍白黍　珍珠説文尔雅翼皆谓黍为黏余按诗缉云黍有二种黏者为秫可以酿酒不黏者黍今关西总谓之糜子黏者曰黏糜子不黏者曰饭糜子谓只堪作饭也孔子曰黍可以为酒亦谓秫黍耳黍有丹黍白黍黑黍黑黍诗所谓维秬者也有秠尔雅注所谓黑黍中一稃二米者也　七脩藳黍即今小米北方以之作酒小米有二种如稻有粳糯耳黍是小米之糯者　博物志地节三年种蜀黍　谷谱蜀黍一名髙粱一名蜀秫一名芦穄一名芦栗一名木稷一名荻粱以种来自蜀形黍稷故有诸名种不宜卑下地
　　稷
　　班固白虎通五谷众多不可一一而祭也稷五谷之长故封稷而祭之也　尔雅粢稷邢昺疏左传云粢食不凿粢者稷也曲礼云稷曰明粢郭璞云今江东人呼粟为粢然则粢也稷也粟也正是一物而本草稷米在下品别有粟米在中品又似二物故先儒甚疑焉　珍珠徐云楚人谓之稷闗中谓之糜其米为黄米髙琇云闗西谓之糜通志云苗穗似芦而米可食是皆误认黍为稷也余谓稷即粟米　本草稷米甘无毒主益气补不足　七脩藳稷乃一嵗中最先种者闗西呼糜冀州呼防不甚珍贵农家种之以备他谷之不熟也即南方所谓乌山稻　广志破蔵稷逼麦稷此二者以四月熟　尔雅翼稷一名穄　吕氏春秋饭之美者山阳之穄　王粲七释御宿青穄　后汉书乌丸国其地宜穄　曲洧旧闻穄西北人呼为子有两种早熟者与麦相先后五月间熟者郑人呼为麦争场
　　麦
　　总论　罗愿尔雅翼麦者继絶续乏之谷夏时民乏食麦最先登　月令仲秋乃劝种麦毋或失时　月令孟夏之月农乃登麦天子乃以彘尝麦先荐寝庙　汉书董仲舒曰春秋他谷不书至于麦禾不成则书之可见圣人于五谷最重麦与禾　王方庆疏宿麦以秋种故谓之首种　汉武帝纪劝郡种宿麦注秋冬种之经嵗乃熟故号宿麦　月令孟夏麦秋至蔡邕注百谷各以初生为春熟为秋麦以初夏熟故以四月为麦秋　越絶书戊货之户曰麦为中物石三十　説文麦金也金王而生火王而死麰周所受来麰也防麦茎　亢仓子得时之麦长秱而颈族二七以为行薄翼而防【音吞】色食之使人肥且有力失时之麦胕肿多病弱苗而翜穗春秋佐助期麦神名福习　食物本草江南麦花夜放故病江北麦花昼放故宜人麦穗将熟时上有黑霉者名麦孥主解丹石毒　汜胜之书凡田六道种麦为首子欲富黄金覆谓曳柴壅麦根十亩可覆千石　郭槖驼种书麦苗盛时须使人縦牧于其间令稍实则其收倍多最宜雪谚云冬无雪麦不结　陶谷清异録腊雪熟麦春雪杀麦田翁以此占丰俭为脉家地理积麦以十辛良下子不得过三辛收泼不得过三辛上场入仓亦用辛日　农桑撮要防露伤麦但有沙雾即将檾麻散拴长绳上侵晨令两人对持其绳于麦上牵拽抹去沙雾则不伤麦　食物本草凡收麦以蚕沙和之辟蠧立秋前以苍耳剉碎日晒收亦不蛀秋后则虫已生盖麦性恶湿故久雨水潦多不熟　宗懔荆楚嵗时记夏至日取菊为以止小麦蠧　干寳变化论朽麦为蛱蝶　西域诸国志天竺以十一月六日为冬至则麦秀十二月十六日为腊则麦熟　皇甫谧晏春秋卫伦过予取粮糗以进予尝之曰麦也有杏李柰三味三果之熟也不同子焉得兼之伦退而告人曰士安之识过刘氏【刘子阳食饼知盐生】吾麦当杏时糅以杏汁李柰时又糅以李柰汁故兼三味【梁简文诗粮持三味麦衣进八蚕绵本此】　唐代宗纪盩厔生稆麦　山堂肆考小説云人有中麦毒者梦红裳女子悲歌有一丸芦菔火吾宫之句故朱文公次秀野刈麦韵诗云未须芦菔嚬妖娥　东坡诗注今大内当麦熟时以黄罗帕封赐百官其外题曰麨　説文麸小麦屑皮也
　　详　广雅大麦麰也小麦防也　广志麦似大麦出凉州旋麦三月种八月熟出西方赤小麦出郑县有半夏小麦有秀芒大麦有黑穬麦　本草麦四种曰大麦小麦穬麦荞麦惟大麦久食令人肥白滑肌肤为面胜小麦而无燥冬十月下种至次年四月成熟田家畦而种之赖以续食　尔雅翼大麦宜为饭又可作酢其糵可为　原化记大麦谷之善者也能沃以防汁则弥佳　吕氏春秋孟夏之昔杀三叶而获大麦注昔终也三叶荠苨葶菥蓂也三叶死则大麦可获矣周密癸辛杂识小麦秋种冬长春秀夏实具四时之气故小麦性防寒以为麯则温面则麸则冷　慎懋官花木考小麦种来自西国寒温之地中华人食之率致风壅小説载中麦毒乃此也昔达磨游震旦见食面者惊曰安得此杀人之物后见莱菔曰頼有此耳盖莱菔解面毒也　曲洧旧闻麦备四时之气荞麦叶青花白茎赤子黑根黄亦具五方之色然方结实时最畏霜此时得雨则于结实尤宜且不成霜农家呼为解霜雨后山丛谈中秋隂晴天下如一荞麦得月而秀中秋无月则荞麦不实颖谚曰黄防口噤荞麦斗夏中侯黄防不鸣则荞麦可广种也　唐书吐蕃有小麦青麦荞麦　五代史囘鹘地宜白麦　杜阳杂编唐元和八年大轸国贡碧麦形大于中华之麦粒表里皆碧香气如粳米食之体轻久食可御风　田艺衡留青日札御麦出于西番旧名香麦以其曽经进御故名御麦干叶稷花稻穗其苞如拳而长其须如红绒其粒如芡实大而莹白花开于顶实结于节　王世懋学圃杂疏西番麦形似稷而枝叶竒大结子累累煮食之味亚芡实夏芳词林海错韩愈诗纳凉吸冷渍香穱香穱穱
　　麦也楚词稻粢穱麦挐黄粱些　尔雅蘥雀麦郭注即燕麦也　本草纲目雀麦生故墟野林下苗似小麦而弱实似穬麦而细　陈懋仁庶物异名疏翻译名义集云迦师后堂云唐言错麦和云北人呼为鷰麦南人呼为雀麦南泉抄以错麦为大麦十诵指迦师为小麦饭事钞错麦与迦师一物也　升庵外集古乐府云田中燕麦何尝可获言虚名无用也然燕麦滇南霑益一路有之土人以为朝夕常食非虚名也　穆天子传爰有野麦　尔雅大菊蘧麦　贾思勰齐民要术瞿麦一名地面蒸曝干舂去皮米不碎炊作饭甚滑细
　　异麦　晋起居注太康十年嘉麦出扶风郡一茎两穗倾皆有枝实三倍　崔鸿前凉録永嘉元年嘉麦一茎九穗生于姑臧　拾遗记背明国有延精麦延寿益气有昆和麦调畅六府有轻身麦食者体轻有醇和麦为麴以酿酒一醉累月食之凌冬可袒有含露麦穟中有露味甘如饴　绀珠木兰麦一粒三寸　博物志近世有田夫削木为麦入市粜之籴者无疑归磨乃觉非麦孔六帖唐同昌公主出降赐金麦银米共数斛此皆
　　条枝国所献
　　豆
　　总论　物理论菽者众豆之总名　春秋佐助期荳神名灵殖姓乐长七尺大目通于时节　亢仓子得时之菽长茎而短足其荚二七以为族多枝数节竞叶繁实称之重食之息失时之菽必长而蔓浮叶虚本疎节而小荚　汜胜之种植书夏至种豆不用深耕豆花憎日见日则黄烂而根焦　庶物异名疏梵文以大小豆等为角果　魏志曹植诗煮豆以作羮漉菽以为汁　説文萁豆茎也　古今注宣帝元康四年南阳雨豆　春秋定元年陨霜杀菽传注菽草之难杀者言杀知百草皆死
　　详　广雅大豆尗也小豆答也豍豆豌豆防豆也胡豆防防也豆角谓之荚其叶谓之藿巴菽巴豆也　广志小豆一嵗三熟味甘白豆麤大可食刺豆亦可食秬豆苗似小豆紫华可为面生朱提建宁胡豆有青有黄者　古今注貍豆一名貍沙一名猎沙叶似而实大如李核可防食虎豆一名虎沙似貍豆而大实如小儿拳亦可食马豆一名马沙似虎豆而小实大如指亦可食也　尔雅戎叔谓之荏菽郭璞注即胡豆也邢昺疏即大豆也　管子威公北伐山戎以戎菽遍布天下邺中记石勒讳胡名胡豆曰国豆　本草纲目大豆有黑白黄褐青斑数色　学圃杂疏菽有一种絶大而有青黑色者味甘甚可佐盘飡　王祯农书今之赤豆白豆緑豆防豆皆小豆也白豆亦曰饭豆　越絶书丙货之户曰赤豆为下物石五十已货之户曰大豆为下物石二十　嵗时杂记共工氏有不才子以冬至日死为疫鬼畏赤豆故是日作赤豆厌之　谷谱赤豆花名赤婢腐解酒毒　宋祁益州方物图海红豆春开花白色结荚枝间子如缀珠似大红豆而扁皮红白蜀人用为果饤　邢昺尔雅疏蔨一名鹿其实名莥郭璞云今鹿豆也叶似大豆根黄而香蔓延生　谷谱緑豆以色名作菉非大者名植豆粒粗而色鲜者为官緑又名明緑皮薄粉多粒小而色暗者为油緑又名緑皮厚粉少早种者名摘緑可频摘也迟者名拔緑一防而已湘山野录真宗深念稼穑闻西天菉豆子多而粒大
　　遣使以珍寳求其种得二石始植于后苑秋成日宣近臣尝之　谷谱西粤无緑豆人或止带斗余多则至某江辄遇风浪不能渡到彼中比于药物凡患时疾者用等秤买一家煮豆香味四达两邻对门患病人闻其气辄愈　孔六帖夏侯端东走撷防豆以食　彚苑防豆一名野防叶似而实长尺余可蒸食一名防菽　陆贽奏议豌豆为物其用甚防旧例所支唯充畜料　谷谱野豌豆一名翘摇粒小不堪用苗嫩时可茹　升庵外集眢豆见唐六典音弯　学圃杂疏蚕豆初熟甘香种自云南来者絶大而佳　荆湖近事李守愚侵晨井华水吞黑豆五七粒谓之五臓谷至老视聴不衰　方书每日晨起空心煮豇豆入少盐食之补肾　学圃杂疏白匾豆味甘益人种殊多龙为下匾阔而甘糯者最胜闽中四时不凋方春即食　正字通藊豆一名篱豆俗名蛾眉豆花状如小蛾赵宦光曰扁豆一名扊扅豆　学圃杂疏刀豆可酱食性能杀虫　品物聚白马豆食之齿醉虢国夫人吏邓连以豆洗皮作灵沙臛以供翠鸳堂　冯贽云仙杂记王武子好马每节日则饲马以明纱豆　留青日札雷州思灵岛出米荳枝叶似柳花如乌豆一种之后数年收实淮南子豆之美者有米豆是也　花木考囘鹘豆髙二尺许直干有叶无旁枝角长二寸每角只两豆一根才六七角色黄味如粟　博物志鼠食巴豆三年重三十斤
　　异荳　拾遗记背明国有绕隂豆其茎弱自相萦纒有挟剑豆其荚似人挟剑横斜而生有倾离豆其豆见日华垂覆地食者不老不疾豆荚大若指而緑一茎烂漫数亩　杜阳杂编大厯中日林国献灵光豆大小中国之菉豆其色殷红而光芒长数尺亦呼为诘多珠和石上菖蒲叶煮之即大如鵞卵其中纯紫称之可重一觔以上防一丸香美无比数日不复言饥渇　张端义贵耳集大灵豆华山陈抟有之每服一粒而十九日不饥
　　麻
　　礼记仲秋之月天子乃以犬尝麻先荐寝庙　亢仓子得时之麻疎节而色阳坚枲而小本失时之麻蕃柯短茎岸节而叶虫　张揖广雅狗虱苣藤胡麻也　沈括笔谈胡麻即今油麻　事物原始张骞使西域至大宛得其种植于中国或向名胡麻石勒时讳胡字改名芝蔴隋大业四年改胡麻曰交麻　谷谱脂麻以多油名俗作芝蔴者非　苏恭曰八棱者名巨胜四棱六棱者名胡麻广雅谓之狗虱八谷中最为大胜故名巨胜尔雅翼巨胜胡麻之黑者　无上秘要云草液者
　　黑苣蕂是也一名清　拾遗记背明国有紫沈麻其实不浮有云冰麻实冷而有光宜为油泽有通明麻食者夜行不持烛是巨胜也食之延年有飞明麻叶黑实如玉风吹之如尘亦名明尘麻有紫实麻粒如粟色紫迮为油则汁如清水食之目视鬼魅有侧麻叶如倒苣红紫色亦名红冰麻言冰寒乃有实食之令人顔色洁白　绀珠屯罗麻实如莲菂　抱朴子胡麻一名方茎服饵不老耐风湿其叶名青襄　苏轼与程正辅书胡麻入少白为麪食之日久益气力百病自去


　　格致镜原卷六十一
　　钦定四库全书
　　格致镜原卷六十二　　　大学士陈元龙蔬【一】
　　总
　　尔雅菜谓之蔬亦曰防不熟曰馑　礼记仲秋之月命有司趋民务蓄菜注菜以助谷之不及故收之为备诗大雅其防维何注防菜也郭璞曰防菜茹总名　周礼聚敛疏材郑注疏材百草根实可食者　枚乘七秋黄之苏白露之茹　金楼子秦始皇遣徐福入海求金菜玉蔬　梁书武帝大官常膳唯以菜蔬　李绰秦中嵗时记二月二日曲江拾菜士民游极盛　梦华録立春日食生菜取迎新之意　汉书西域传宾地温和冬食生菜　魏志倭国地温和冬夏食生菜　清异録马希范病酒厌膏腻袁居道曰大王今日使得贫家纒齿羊询其故则谓蔬茹也　豫章记宋宇种蔬三十品时雨之后按行园圃曰天茁此徒助予鼎俎　杜兰香别传香降张硕赍七子樏樏多菜而无他味亦有世间常菜辄有三种色或丹或紫并有非时菜硕云食之亦不甘然一食七八日不饥　清异録有神曰紫相公主一方蔬菜之属所隶有天使主丰有辣判官主俭
　　葵
　　总论　説原蔬植三百六十葵为之长　豳风七月亨葵及菽　説文葵菜也　周礼醢人馈食之豆其实葵菹　缪袭祭仪夏祀和羮芼以葵　王祯农书葵阳草也　本草古人采葵必待露解故名露葵今人呼滑菜潘岳闲居赋菜则緑葵含露　崔寔月令六月六日
　　可种葵中伏后可种冬葵九月作葵菹干葵　齐民要术种葵三十亩胜十顷谷今世葵有紫茎白茎二种春必畦种水浇而冬种者有雪勿令従风飞去每雪辄一劳之劳雪令地保泽叶又不虫搯必待露解收必待霜降伤晩则黄烂伤早则黑涩也　农桑通诀葵为百菜之主傋四时之本丰而耐旱味甘而无毒供食之余可为葅腊枯枿之遗可为榜簇咸无弃材诚蔬茹之上品也　蔬谱葵甚易生地不论肥瘠宜于不堪作田之地多种以防荒年采瀹晒干收贮　博物志陈葵子防炒令爆咤散着熟地中遍踏之朝种暮生　物相感志犬死取葵根塞鼻良久乃活也
　　详　尔雅齧苦堇注今堇葵也叶似柳子如米汋食之滑　尔雅莃菟葵注莃一名菟葵似葵而小叶状如藜有毛汋啖之滑　本草唐注菟葵苗如石龙芮叶小光泽花白似梅茎紫煮汁极滑堪噉所在平泽皆有之广雅蘬丘葵也　楚辞紫茎屏风文縁波些注屏风
　　水葵也生于池其茎紫色　本草图经冬葵苗叶作菜茹更甘美　食医心镜龙葵作羮粥食之并得　图经龙葵惟北方有之北人谓之苦葵　本草唐注龙葵即闗河间谓之苦菜者叶圆花白但堪煮食不任生噉格物论菜葵为百菜主味甘性滑夏种秋采者为秋葵秋种冬采者为冬葵正月复种者为春葵最小者名鸭脚葵
　　菘
　　通雅菘亦菜之总名周颙曰秋末晩菘晩菘即今之白菜　陆佃埤雅菘性凌冬不雕四时长见有松之操本草以为久耐霜雪也　格物论菘有二种有春菘有秋菘性和利以菘种北地即化为芜菁以芜菁种南地即化为菘　清异録江右多菘菜鬻笋者恶之骂曰笋奴菌妾　菜谱菜中有菘最为常食其子可作油傅头长发涂刀劒不鏥　段成式食品有蒲叶菘
　　杨诚齐名白菜为水晶菜　本草最肥大者名牛肚菘正字通今南京京口之菘为上曰箭竿白又四月梵
　　即油菜开花黄如金摘心为菜茹其旁心结子可榨油又防即今蹋菜嵗暮生皆蹋地不起　蔬谱北京人取入窖壅培不见风日长出苗叶皆嫩黄色脆美无滓谓之黄芽菜　戒庵漫笔杭州俗呼黄矮菜为花交菜谓近诸菜多变成异种民间尝以此詈人如鱼中之鲳也事物原始菾【音甜】菜似升麻蒸食之　本草菾一名莙
　　达菜
　　芥
　　礼内则鱼脍芥酱又脍秋用芥　字説芥者界也发汗散气界我者也　农书芥气味辛烈菜中之介然者吴氏本草芥菹一名水苏一名劳祖　蔬谱青芥叶大子粗叶似菘有毛味辣可生食紫芥茎叶纯紫作虀最美白芥一名胡芥一名蜀芥髙二三尺叶青白色为茹甚美茎易起而中空性脆畏狂风大雪他如南芥刺芥旋芥马芥花芥石芥芸薹芥之皆菜之美者又大芥名皱叶芥大叶皱文色緑味辛冬食者俗呼腊芥春食者春芥四月食者夏芥芥心嫩薹谓之芥蓝　物相感志收芥菜子宜隔年者则辣　学圃杂疏芥多种以春不老为第一　刘恂岭南异物志南土芥髙五六尺子大如鸡子　花木考广州人以巨芥为醎菹埋地中三十年贵尚亲宾以相遗饷　酉阳杂俎末多国有掌中芥【互见草】
　　葱
　　总论　曲礼凡进食之礼葱防处末　内则脍春用葱又脂用葱又切葱若薤实之醯以柔之　清异録葱能和调众味名和事草　本草纲目葱一名菜伯　埤雅桂得葱而软葱荤菜也五荤链形葱其一也　齐民要术种葱良地三翦薄地再翦八月止不止则葱无袍而损白盖葱曰白其青谓之袍　崔寔月令三月别小葱六月别大葱夏葱曰小冬葱曰大　晋令居洛阳内园菜其引长流灌紫葱丁各三亩　地镜葱下有银光白山有葱石下有铜若金银也　西河旧事葱岭在炖煌西其山生葱
　　详　尔雅茖山葱郭注细茎大叶　本草入药用山葱胡葱食用冻葱汉葱能消谷　蔬谱初生曰葱针叶曰葱青一种冻葱即冬葱夏衰冬盛茎叶气味俱软美分茎栽莳而无子人称葱又称大官葱谓宜上供也一种汉葱春末成丛冬即枯一种胡葱状似大蒜而小又名蒜葱又名囘囘葱生沙地者名沙葱又有一种楼葱人呼为龙角葱每茎上叶出岐如八角故名　清异録盘盏葱赵魏间有之几如拄杖麤但盈尺耳　唐书西域泥婆罗贞观中遣使入献浑提葱　事物原始吉州有水晶葱　汉武内传西王母曰仙人上药有都绮葱　吴均饼説河东长若之葱
　　纪异　物相感志浣川有山山有葱如人所种人时往取拔辄断絶请神而求不拔自出　搜神记新野赵贞家园中种葱忽一日尽缩入地后嵗余贞之兄弟相次分散　升庵外集晋时长安僧寺葱化为茝
　　蒜
　　説文蒜荤菜也　夏小正十二月纳卵蒜　古今注蒜卵蒜也俗谓之小蒜胡国有蒜十许子共一颗萚裹之名胡蒜辛于小蒜俗因呼为大蒜　孙愐唐韵汉张骞使西域始得大蒜种归中国　蔬谱小蒜一名泽蒜又有石蒜　尔雅蒚山蒜邢疏蒜生山中者名蒚　升庵外集菜名生水边温州有之名沙蒜　事物原始葍俗名老鸦蒜　清异録五代宫中呼蒜为麝香草　农书润州京口有蒜山多出蒜　魏志华佗见一人病咽塞嗜食而不得下语之曰向见卖饼家蒜韲大酢从取三升饮之病自当去即如佗言立吐虵一枚　物相感志孙炎云帝登蒚山遭莸茅草毒将死得蒜乃齧之解毒乃收藏植能利豚鱼之毒慑诸腥羶矣　本草陈蔵器曰昔有患痃癖者取大蒜合皮截去两头吞之名曰内灸果效　志雅堂杂抄金花定椀用大蒜汁调金描画然后再入窑烧永不复脱
　　韭
　　吕氏春秋尧时天降精为韭　诗豳风献羔祭韭　礼记韭曰丰本　周礼醢人朝事之豆其实韭菹　尔雅翼韭者人菜以其不须嵗种也　本草韭是草钟乳茎名韭白根名韭黄花名韭菁薤之美在白韭之美在黄黄乃未出土者　埤雅韭性内生根喜上跳故种与葵同法而畦欲极深　齐民要术韭髙三寸便翦一嵗之中不过五翦凡翦不宜日中　戒庵漫笔韭菜最忌零陵香辄消死　尔雅蒮【音肓】山韭邢疏韭生山中者名蒮　彚苑山韭生大伾山石罅中可疗心疾或曰唐徐勣遗种也　北户録水韭生池塘中叶似韭有二三尺者五六月堪食不荤而脆　字林签水中野韭也　本草诸韭诸亮所植韭更长孝文韭生塞北山谷中状如韭魏孝文帝所植　四民月令八月收韭菁捣作虀　郭璞尔雅注俗呼韭根为荄　刘基菜窝说植韭以为之君韭者久也所以久吾生也　真诰务光服煎韭以入清泠之渊　郭林宗别传林宗有友人夜冒雨至剪韭作炊饼今洛人效之　晋书石崇每冬月得韭防虀是捣韭根杂以麦苗耳　南史文惠太子问周颙菜食何味最胜颙曰春初早韭　南史庾杲之清贫食惟有韭菹瀹韭生韮杂菜任昉尝戏之曰谁谓庾郎贫食鲑尝有二十七种　鸡跖集李崇为尚书令食尝无止有韭茹韭菹李元祐谓人曰李令公一食十八种人问故元祐曰二韮十八　清异录杜颐食不可无韭人或其仆市还潜取弃之颐怒骂曰安得去此一束金也　齐谐记江夏安陆县郭坦有儿忽病后日食斛余米五年遂至罄贫乃令自觅食饥不可忍后门有三畦韭一畦蒜因噉两畦便大闷极卧地大吐吐一物似龙渐大撮饭着所吐物上即消成水病遂差　水经注佷县东亭村北山甚髙峻上合下空傍生野韭人往乞者神许则风吹别分随偃而输不得过越　汉武内传西王母曰仙之次药有八阮赤韭
　　薤
　　礼少仪为君子择葱薤则絶其本末注为有须干者絶之　内则膏用薤　尔雅防【同薤】鸿荟郭注即薤菜邢疏本草谓之菜芝是也　本草薤江南呼为藠子别名莜酉阳杂俎蔬薤白华一名守宅一名家芝　尔雅葝
　　山薤邢疏叶似韭　农书野薤俗名天薤生麦原中叶似薤而小味益辛亦可供食　洞冥记乌哀国有龙爪薤长九尺色如玉和紫桂为丸服之不饥语曰薤和膏身生毛　列仙传昔人有华山服亢防之叶以成亢防之精久而服之乃为羽化　无上秘要五光七白灵蔬者薤菜也法当种薤菜使五月五日不掘拔者唯就锄壅防治之经涉五年中乃取任药名为五光七白灵蔬　酉阳杂俎仙药有八天赤薤　列仙传务光服蒲薤根　埤雅防宜白輭良地种法一本率七八支谚曰葱三防四言种葱者三枝一科防即四之也支多者科辄圆大故以七八为率　本草衍义薤叶狭而光古人言薤露以其光滑露易坠也　农书薤生则气辛熟则甘美种之不蠧食之有益　晋书庾亮噉薤畱白云可以种　酉阳杂俎山上有薤者下有金
　　姜
　　春秋运斗枢璇星散而为姜　礼诸侯燕食所加三十一物终姜桂　檀弓曽子曰丧有疾饮酒食必有草木之滋焉以为姜桂之谓也　史货殖传千畦姜与千户侯等　文姜御湿菜也　王安石字防【同姜】彊我者也于毒邪臭腥寒皆足以御之　清异録生姜名百辣云　彚苑详注姜一名番韭　方言姜之小者谓之穰葇　朱晦庵咏子姜诗注本草载姜久食去臭气通神明或云伤心气不可多食者非　正字通因其新芽曰子姜或因其初生如列指状尖色防紫曰紫姜宿根复种为母姜　格物论姜叶似竹箭叶而长两两相对苗青根黄无花实　吕氏春秋和之美者阳濮之姜洪舜俞老圃赋酣糟紫姜之芽　异物志廉姜生沙
　　石中南人以为虀郑樵曰似山姜而根大　志林唐人煎茶用姜　清异録释鉴兴天台山居颂糟云上筯谓糟姜也
　　荽
　　韵略荽香菜也　蔬谱根软而白多须绥绥然故谓之荽　博物志张骞使西域得胡荽俗呼蒝荽　邺中记石勒改胡荽为香荽今呼为盐荽　格物论胡荽根苗茎叶皆细可作羮冬蔬也一种石胡荽止堪入药非此江南野録俗传种胡荽口诵猥语则茂皇祐馆阁中
　　或谈论则曰宜撒胡荽一巡
　　荠
　　诗豳风其甘如荠　本草荠生济济故谓之荠释家取其茎作挑灯杖可辟蚊蛾谓之防生草　尔雅菥蓂大荠注荠叶细俗呼之曰老荠又蒫荠实　食物本草小者为荠大者为菥蓂又名蔑菥又名大蕺　邢昺尔雅疏荠味甘人取其叶作菹及羮亦佳　师旷古术嵗欲丰甘草先生谓荠也　通志荠甚小自生园圃　郭湜髙力士外传力士流巫州见荠菜土人不解吃赋诗云两京称斤买五溪无人采夷夏虽有殊气味应不改使拾之为羮甚美　东坡与徐十三书今日食荠甚美天然之珍不甘于五味而有味外之美　陈达叟疏食谱东坡有食荠法且曰天生此物为幽人山居之福　野菜谱江荠腊月生又有倒灌荠碎米荠蒿柴荠扫帚荠正字通正二月开花名蜗螺荠俗呼地英菜
　　苋
　　易夬五爻苋陆夬夬宋注苋菜柔脆之物程子易陆马齿苋也　尔雅蒉赤苋郭注赤苋一名蒉今苋菜之赤茎者也　张揖广雅□【音豚】耳马苋也　学斋占毕董遇注易曰苋人苋也余意世有称马齿苋者故以人字别之及见本草云苋实一名马苋行义曰苗又谓之人苋红色者谓之红人苋后又别载马齿苋然后详人苋马苋之别　髙濂野蓛品野苋夏采熟食拌料炒食俱可比家苋更美　蔬谱赤苋一名花苋又紫苋色白而大者名白苋又野苋谓之细苋一名胡苋北方呼为糠苋又黒汁者名墨苋又马齿苋苗与家苋别一名五方【绀珠方作行】草一名长命缕一名九头狮子草又俗呼青箱苗为鸡冠苋亦可食　竒书马齿苋一名酱瓣草绀珠鼠齿苋苋　字说苋除瞖　孟贯药性论序红苋为跛鼈之还丹　方书青泥杀鼈得苋复生故食鼈忌食苋　博物志五六月取生鼈剉如棊子捣赤苋汁合和以茅包之投地中经旬脔成鼈
　　茄
　　芝田録隋炀帝改名茄子为昆仑紫方家治疟方谓之草鼈甲　格物论茄凡三色青紫白一名落苏五代贻子録作酪酥　清异録落苏名昆味　酉阳杂俎茄子熟者食之厚肠胃动气疾根能理灶瘃【足根冻疮也】岭南茄子宿根成髙五六尺有新罗种者色稍白形如鸡卵　花木考大食国茄髙丈余经三四年不瘁子大如西重十余觔以梯摘之　物相感志茄开花时取叶布路旁以围之则结子累累谓之嫁茄山谷集茄之老者如谷名谷子茄又有谢送银茄诗滇南杂记缅茄出缅甸大而色紫蒂圆整蜡色者佳今防城絶不可得多以小者于蒂上刻人物鸟兽之形过滇中者多市之而滇人亦以此赠逺　蔬谱白者名渤海茄大如瓯又一种白而扁谓之番茄一种水茄形稍长甘而多津　南史梁蔡樽在吴兴斋前自种白苋紫茄以为常饵　农书茄视他菜最耐久供膳之余糟盐防醋无所不宜须广种之
　　苦菜
　　礼月令孟夏苦菜秀　尔雅荼苦菜疏味苦可食之菜也一名荼草一名一名游冬　陆玑诗疏苦菜生山田及泽中得霜甜脆而美所谓堇荼如饴内则云濡豚包苦用苦菜是也　易纬苦菜生于寒秋经冬歴春乃成　颜氏家训荼叶似苦苣而细断之有白汁　唐本草注吴葵即关河间谓之苦菜者　升庵外集俗作鵞儿菜又名野苦荬
　　莼
　　诗鲁颂言采其茆陆疏江东或谓之水葵朱注茆凫葵也江南人谓之莼菜　埤雅莼逐水性滑故谓之淳菜顔氏家训蔡朗父讳纯遂呼莼菜为露葵　庶物异
　　名疏蹗韵藻谓即莼菜又名水戾　蔬谱一名锦带一名马蹄草　齐民要术莼性易生种以深浅为水深则茎肥叶少水浅则叶多茎瘦　格物论莼生水中叶似凫葵一名悬葵春生茎而未生叶名雉尾莼细长肥滑三月至八月叶舒长细如股名丝莼九月至十一月名猪莼一名莼又有石莼丝最繁　偃曝谈余春莼如乱髪不足异秋莼长丈许凝脂甚滑季鹰秋风正馋此也　墨庄漫録杜子美祭房相国九月用莼鲫之羮莼生于春至秋则不可食不知何谓而张翰亦以秋风动而思莼鲈鲈固秋物而莼不可晓也　长笺入秋为油莼　鸡跖集莼入七八月不中食有蜗虫故也至十月冰冻虫死虽老犹可食　酉阳杂俎莼菜之根絶美江东谓之莼　野客丛谈陆机曰千里莼羮千里地名在建康境上其地所产莼菜甚佳
　　菰
　　周礼食医鱼宜【同菰】　说文蒋菰也　广雅蒋菰其米曰雕胡　西京杂记太液池雕胡紫箨緑节菰之有首者谓之緑节　彚苑蒋又名茭白叶如蒲苇中心生白薹如小儿臂为菰米台中有黒者为乌郁下泽处曰菰葑苗茎硬者曰菰蒋秋实即雕胡米也　留青日札乌郁俗名茭自有一种米茭其不能结实者茭白也学圃杂疏茭白以秋生吴中一种春生曰吕公茭以非时为美初出时煮食甜软据尔雅翼云即菰蒋之曰菰首者即今之茭白也然菰实有米而今茭白未闻有之或者野茭乃生米也　广志菰可以为席温于蒲升庵外集管子谓之雁膳以雁食之也
　　芹
　　尔雅芹楚葵郭注今水中芹菜　诗经言采其芹　周礼醢人加豆之实芹菹兔醢　吕氏春秋菜之美者云梦之芹　本草注荻芹取其根白色赤芹取其茎叶堪作菹又有马芹俗谓胡芹其子可调饮食　蔬谱旱芹生平地紫芹生隂崖陂池近水石边　本草水芹一名水英陶注二月三月作英时可作菹及瀹食之又有渣芹可为生菜亦可生噉　尔雅翼白芹舒蕲多有之土人呼为白芷　龙城録魏征好嗜醋芹
　　蕨
　　诗召南言采其蕨　尔雅蕨虌疏蕨一名虌初生无叶可食　陆玑草木疏蕨山菜也周秦曰蕨齐鲁曰虌初生似蒜茎紫黑色　埤雅蕨状如大雀拳足又如足之蹷故谓之蕨俗云初生者亦鼈脚故亦名鼈也　广雅茈藄蕨也　本草紫藄似蕨有花而味苦谓之迷蕨三苍谓之紫蕨　格物论蕨根如紫草茎亦青紫色末如小儿拳二三月山中人采作茹食之　曲洧旧闻具茨山亦产蕨采药者曰其根即黒狗脊也具茨人虽采蕨为蔬茹然不知其名但呼为小儿拳　搜神记郗鉴出猎有甲士折一茎蕨食之成疾吐出一小蛇悬屋前渐干成蕨乃知此物不可生食　穷幽记猿啼之地多蕨每一声遽出万茎
　　薇
　　史伯夷传登彼西山兮采其薇矣　仪礼公食大夫礼铏芼豕以薇　尔雅薇垂水邢昺疏草生于水滨而枝叶垂于水者曰薇也　草木疏薇山菜茎叶似小豆蔓生味如小豆藿可羮亦可生食今官园种之以供宗庙祭祀　本草薇有二种生原谷似柳叶者白薇也生水傍叶似萍者薇也　朱子诗传薇似蕨而差大有芒而味苦山间人食之谓之迷蕨　月令广义薇即今条菜红者佳白曰蛇有毒　演繁露説文薇似藿藿豆也豆叶本圆而末尖皮防皱涩薇叶正与之肖山中极多吾乡俗呼苦遮味苦以芼火最相谐宜其苗春则盛至秋老硬然不萎死虽雪中亦可采也采薇之诗曰薇亦作止谓春而苗茁也薇亦柔止谓及夏而夭脆也薇亦刚止谓霜露降而苗叶坚劲也　拾遗记咸宁中立芳蔬园于金墉城东多异菜有菜曰云薇有实如珠五色色紫为上蔬味辛色黄为中蔬味甘色青为下蔬味醎宫人采带其茎香气不歇
　　苜蓿
　　史记大宛国马嗜苜蓿汉使得之种于离宫　西京杂记苜蓿一名怀风一名光风风在其间尝萧萧然茂陵人谓之连枝草　庶物异名疏苜蓿胡中菜张骞得之西戎予过临济间见其花紫而长初枝可作羮和麪花已则刈送驴前矣时干熯诸禾悉槁惟此独茂何大复诗沙寒苜蓿短以其恶水也　词林海错苜蓿尔雅注作蓿汉志作目宿　正字通苜蓿二月生苗一科数十茎一枝三叶叶似决明小如指顶可茹秋后结实黑房米如穄俗呼木粟　本草苜蓿北人甚重江南人不甚食以其无味也　陆深蜀都杂抄古称黎杖黎即苜蓿养之歴霜雪经一二嵗其本修直生鬼面可杖取其轻而坚
　　芦菔
　　尔雅葖芦萉郭注萉宜作菔邢疏紫花菘也俗呼温菘叶似芜菁大根一名葖俗呼雹葖一名芦菔今谓之萝卜　孙愐唐韵鲁人名菈秦人名萝卜　农书北人一种四名春曰破地锥夏曰夏生秋曰萝卜冬曰土酥埤雅芦菔一名莱菔又名来服言来麰之所服也
　　学圃杂疏萝卜须长而白如雪甜而消如梨者乃称絶品　后汉刘盆子传掘庭中芦菔根食之　澄怀録刘禹锡餽白乐天芦菔鲊换取六斑茶　东坡杂记偏头疼方用生萝卜汁一蚬殻注鼻中即愈　清异録王奭不许子弟仕宦止令种火田玉乳萝卜壶城马面菘每年可致十緍　金幼孜北征録交河北有沙萝卜根长二尺许　蔬谱水萝卜淡脆可生食　竒书胡萝卜元时始自胡地来　蔬谱生沙壤者脆而甘生瘠地者坚而辣可生可熟可菹可虀可酱可防可醋可糖可腊蔬之最有益者　洞防志齐州有人病狂云梦中见红裳少女引入宫殿中其小姑令歌遂歌云五灵楼阁晓玲珑天府由来是此中惆怅闷怀説不尽一丸萝卜火吾宫一道士解之云少女心神小姑脾神火毁也医经言萝卜制麪毒故曰火吾宫此犯大麦毒也以药并萝卜治果愈
　　蔓菁
　　诗国风采葑采菲注葑蔓菁也　蔬谱蔓菁一名芜菁吕氏春秋菜之美者具区之菁　草木疏蔓菁幽州
　　人或谓之芥　埤雅今俗谓之台菜　刘禹锡嘉话録诸武侯行军所止必令兵士皆种蔓菁云有六利才出甲可生啖一也叶舒可煮二也久居则随以滋长三也弃不令惜四也囘即易寻而采之五也冬有根可劚食六也故蜀人呼蔓菁为诸菜　蔬谱人久食蔬菜无谷气即有菜色食蔓菁者独否蔓菁四时皆有四时皆可食春食苗初夏食心亦谓之薹秋食茎冬食根数口之家能莳数百本亦可终嵗足蔬子可打油然灯甚明每亩根叶可得五十石每三石可当米一石是一亩可得米十五六石则三人卒嵗之需也　本草李时珍曰别録以蔓菁芦菔同条致诸说猜度或以二物为一种或谓在南为莱菔在北为蔓菁今按二物根叶花子俱别非一也蔓菁是芥属芦菔是菘属　酉阳杂俎婺州僧清简园中蔓菁变为莲　尔雅翼蔓菁园中无蜘蛛是其所畏也
　　莴苣
　　清异録莴苣名千金菜呙国使者来隋人求得菜种酬之甚厚故名　格物论莴苣菜有白苣叶有白毛有紫苣有苦苣即野苣也味苦又名褊苣今人家常食者白苣江外岭南无白苣尝植野苣以供　蔬谱莴苣四月抽薹髙三四尺剥皮生食味清脆糟食甚佳江东人谓之苣笋　学圃杂疏莴苣絶盛于京口醎食脆美即旋摘烹之亦佳　本草莴苣有毒百虫不敢近蛇虺触之则目瞑不见物人中其毒姜汁解之　山胡扇即苦苣菜
　　菠薐
　　本草菠薐一名波菜一名波斯菜一名赤根菜　唐防要贞观中泥婆罗国献菠薐酢菜　嘉话録菠薐本自西域中来韦绚曰岂非出颇棱国而语讹为菠薐耶清异録钟谟嗜菠薐菜文其名曰雨花菜又以蒌蒿莱菔菠薐为三无比　格物论菠薐茎防紫叶圆而长绿色性冷利五臓通肠胃　蔬谱菠菜味甘美四月起薹尺许开碎白花有雌雄防者结实　种书菠薐过月朔乃生今月初一二间种与二十七八间种者皆过来月初一乃生
　　诸菜
　　陆玑诗疏莫茎大如箸赤节节一叶似柳叶厚而长有毛刺味酢而滑始生可为羮又可生食五方通谓之酸迷冀州人谓之干绛河汾之间谓之莫　邢昺尔雅疏菲一名蒠菜郭云生下湿地似芜菁华紫赤色可食尔雅蒡荵郭璞注似苏有毛藏以为菹亦可瀹食尔雅蒘窃衣疏蒘一名窃衣似芹可食实如麦两两相合有毛着人衣俗名鬼麦　齐民要术蔊菜味辛荶菜似蒜生水中菹菜紫色有藤菜叶似竹生水旁防菜似防蓶菜似乌韭而黄防菜生水中大叶　吕氏春秋菜之美者云梦之防广雅防似蕨生水中　南方草木状绰菜夏月生池沼间叶茨菰根如藕食之思睡呼为瞑菜又蕹菜叶如落葵而小性冷味甘南方之竒蔬也冶有大毒以蕹汁滴其苗即萎死世传魏武噉冶至一尺云先食此菜　汉武内传西王母曰仙之上药有碧芝琅菜　吕氏春秋余瞀之南有菜名嘉其色若碧　异苑晋安平有越王余蒜菜长尺许白者似骨黑者如角古云越王曽于舟中作筹算有余者弃之水而生焉　唐书贞观中健达王献佛土菜一茎五叶赤叶紫须　酉阳杂俎江淮有孟娘菜并益食卢氏杂记番禺有菜四叶相对昼开夜合名合欢菜云南志莲花菜出大理府洱河东上沧湖相传大士
　　化箭镞所成　松漠纪闻女真国采白勺药之芽为菜以面煎食之其味脆美　峩山志龙颠菜似椿头有刺似白芥菜　广州记鸡侯菜似艾二月生宜鸡羮故名　天中记安南有羞菜蔓生水上甘美可食人指之曰汝羞否即时憔悴人去青如初　华夷花木考龙须菜出莱州繁生海中石上茎如绘色始青取之沃以水乃白一名缯菜又髙河菜防苍山髙河泉所出髙河乃龙湫若髙声采之则云雾风雨　广州记冬风菜陆生宜配作羮　海録碎事醍醐菜叶似道人头根如水芹味甘香　本草醍醐菜似牛皮蔓生指之有乳汁出香甜入顶又有蕺菜茅膏菜金针菜刘菜　遁甲开山图辽东有襄平山多饶鬼目之菜生而有神虎龙蛇大鱼守之云气覆之食之令人不死　晋书吴天纪三年建邺有鬼目菜于工黄狗家生依缘枣长丈余茎广四寸厚二分又有荬菜生工吴平家髙四尺如枇杷形上圆径一尺八寸茎广五寸两边生叶绿色　草木状合浦有菜名优殿以荳酱茹食之甚香美　彚苑罗汉菜出蕲州三角山又石花菜一名琼枝即越中鹿角菜之　庶物异名疏谢华啓秀云燕蓐蔬岭南名燕窝菜海燕拾海上无毒香蔬结巢燕去巢后人取而煮食之其味芳香脆美在百蔬之上按此别是一种非今之燕窝也　王世懋闽部疏燕窝菜竟不辨是何物漳海边有之盖海燕所筑衔之飞渡海中翮力倦则掷置海面浮之若杯身坐其中久之复衔以飞多为海风吹泊山澳海人得之以货　遯斋闲览瓮菜来自东夷古伦国以瓮盛之译不通但言瓮菜　事物原始金线菜即今之金线白头菜也　东坡诗序菜之美有吾乡之巢故人元脩嗜之因谓之元脩菜　放翁诗序巢菜乃蜀蔬大巢豌豆之不实
　　者小巢生稻畦中所谓元脩菜是也吴中名漂摇草一名野豆　坡诗注丰湖有胭脂藤菜滑美大莼彚苑石髪吴越有之然以新罗者为上彼国呼为金毛菜　益部方物略记真珠菜戎泸等州有之生水中石上翠缕纎蔓首贯珠蜀人以熬食之或以醯煮可致数千里不坏　绀珠海丝菜出辽东藤菜出丰湖紫菜生海中石上　野菜谱四明有菜名雪里蕻雪深诸菜冻损此菜独青又有破破衲儿丝荞荞板荞荞猪殃殃油灼灼看麦娘燕子不来香灯蛾儿天藕儿狗脚迹猫耳朶鴈肠子老鹳筋诸菜名








　　格致镜原卷六十二
　　钦定四库全书
　　格致镜原卷六十三　　　大学士陈元龙蔬【二】
　　蕈【附木耳　藦菇】
　　总论　尔雅中馗菌郭注地蕈似盖今呼土菌可啖一名馗厨孙炎曰地蕈子或名地鸡亦名獐头　潜夫论中堂生负苞注负苞朽木菌也　文蕈桑也谓菌生木上也　吕氏春秋和之美者越骆之菌　北史魏正始二年八月有物出于太极之西序崔光以为案其形即庄子所谓蒸成菌者也又云朝菌不知晦朔雍门周所称磨萧斧而伐朝菌指言蒸气郁长非有根种柔脆之质雕殒速易不延旬月无拟萧斧又多生墟落秽湿之地罕起殿堂髙华之所而兹菌歘构厥状扶苏诚足异也　酉阳杂俎宋州莆田县破岗山唐武宗二年巨石上生菌大如合篑茎及葢黄白色其下浅红尽为过僧所食云美倍诸菌
　　详　陈仁玉菌谱合蕈出仙居韦羌山褐色肌理玉洁芗味釡鬲闻百步外凡菌皆无香独合蕈香与味称始名台蕈昔尝上进标以台菌上遥见误读作合因承误云年来既充苞贡山獠得善价率曝干以售罕生致孟溪山中亦同时产惟蕈柄髙无香气土人以是别于韦羌焉稠膏蕈出邑西北孟溪山秋中雨露浸酿山膏木腴蓓为菌花戢戢多生山顶杪初圆莹轻酥滴乳浅黄白色味尤甘胜已乃伞张大几掌味顿渝矣春时亦间生稠膏得名谓稠木膏液所生也防法当徐下鼎沈伺涫沸漉起谨勿匕挠挠则涎腥性参和众味而特全于酒或欲致逺则复汤蒸熟贮之瓶罂栗殻蕈寒气至稠膏将尽则栗殻其续也松蕈生松隂采无时竹蕈生竹根味极甘麦蕈多生溪边沙壤松土中俗名为麦丹味殊美絶北方摩姑玉蕈生山中初寒时色洁晳如玉作羮防韧俗名寒蒲蕈黄蕈丛生山中栀郁黄色俗名黄纉蕈又有名黄防者殊峭硬有味紫蕈赪紫色俗名紫富蕈品为下四季蕈生林木中味甘而肌理麤峭不入品鹅膏蕈状鹅子久乃繖开味殊甘滑然易与杜蕈相乱　潘之恒广菌谱杉菌出宜州生积年杉木上雷蕈出广西横州雷过即生须疾采之稍迟则腐或老天花蕈出五台山形如松花而大于斗酉阳杂俎江淮有竹味如白鸡一名竹蓐　荆溪疏竹茹蕈也小如钱赤如丹砂风味极佳　本草雚菌李时珍曰当作雈乃芦苇下所生菌也　清异録保太中村民于烂木上得菌几一担状如莲花叶而色赤黄因呼题头菌　正字通冬春之交斫楮楠木以米汁沃之而生雨雪多则盛香者曰香蕈出闽粤北方有磨菰羊肚俗曰地蕈　稽神録豫章人好食蕈有黄姑蕈者尤为美味　成都记绵州浄慧寺近地人多捕鱼为业僧惠寛与受戒且曰尔辈不当以此为给吾能令汝所得不失于旧因指其池畔尽生菌蕈渔人采之省力得利后人呼为和尚蕈也　升庵外集鸡菌菌如鸡冠也故云南名佳菌曰鸡堫鸟飞而敛足菌形似之故以鸡名有以也　七脩藳云南土产地蕈诗书本菌子也而方言谓之鸡宗以其同鸡烹食至美之故予问之土人云生处蚁聚丛之盖以味香甜也　物相感志菸蕈生西海曲中延蔓长百余尺细叶而葩大如盂椀紫赤色夜沈于水实如鸡卵白色　云仙杂记齐文宣帝凌虚宴取香菌以供品味有铜钉菌分緑菌
　　异菌　内观日疏谢幼贞嗜菌庭中忽生一菌状若飞鸟沈子玉曰此谓禽芝以处女中单覆之则活煮食之可数百嵗谢入取中单有邻女乞火跨之翩然飞去谢但叹恨而已　珍珠船李凉公镇朔方有甿园下产菌一本其大数尺上有楼台中有二叟对博刻成三字曰朝荣观公令甿掘地数尺有巨蟒目光如镜吐沫成菌
　　毒菌　菌谱杜菌生土中俗言毒蠚气所成食之杀人凡中其毒者必笑解之宜以苦茗杂白矾勺新水咽之立愈　避暑録枫菌食之笑不止俗名笑菌　清异録菌有一种食之令人干笑者士人戏呼为笑矣乎陈氏拾遗南夷悬尸于汁滴入地生菌子收之名菌药毒人至酷　北梦琐言江夏汉阳县出毒菌号茹闾非茅搜也每嵗供进县司常令人于田野间之茍有此菌即立表示人不敢从下风而过避其气也采之日以竹竿芟倒遽舍竿于地毒气入竹一时爆裂直毒歇仍以榉柳皮手以取用氊包之亦榉柳皮重裹县宰封印而进其赍致役夫倍给其直为其道路多为毒薰以致头痛也张康随侍其父宰汉阳备言之人有为野菌所毒而笑者煎鱼椹汁服之即愈僧光逺説也五杂组凡菌为羮照人无影者不可食夷坚志载金溪田仆食蕈呕血死唯丘岑幸以痛饮而免盖酒能解毒也
　　木耳　文防【音软】木耳也　本草木耳一名木檽一名木菌一名鸡一名木蛾亦曰木防　齐民要术木耳煮而细切之和以姜橘可为菹滑美　绀珠木耳桑椿榆柳槐木上六月多雨则生桑上生白耳名桑鹅又石耳生庐山石上似木耳　酉阳杂俎郭元振尝山居中夜有人面如盘瞚目出于灯下元振了无惧色徐染翰题其颊曰久戌人偏老长征马不肥元振之警句也题毕吟之其物遂灭久之元振随樵闲步见巨木上有白耳大如数斗所题句在焉
　　藦菇　髙濂野防品采取晒干生食作羮美不可言竹菇更鲜美　广菌谱本小末大白色柔软其中空虚俗名鸡足蔴菇
　　芋
　　总论　援神契仲冬昴星中收芋　本草一名土芝一名蹲鸱　前汉食货志卓氏曰岷山之沃野有蹲鸱至死不饥乃求迁于临卭注芋魁状若鸱蹲坐故名　文芋齐人呼为莒　广雅青乌芋也　词林海错康巢县呼芋头为天河生　东方朔闗中土宜姜芋　翟方进王莽时汝南鸿隙陂童谣曰饭我豆食羮芋魁澄怀録李华烧三城絶品炭以龙脑裹芋魁煨之击
　　炉曰芋魁遭遇矣　影灯记洛阳人家上元各造芋郎君食之宜男女　东坡集子过出新意以山芋作玉糁羮　蔬谱吴郡所产大者谓之芋头嘉定名之博罗旁生小者谓之芋嬭　梦溪笔谈人有为蜂螫者挼芋梗傅之则愈　海録阁皁山僧勤种植收芋甚多杵之如泥造墼为墙后遇饥数十口俱活　吕祖谦卧游録本草谓芋益气充饥惠州富此物然人食之者不免瘴此非芋之罪也芋当去皮湿纸包煨之火过熟乃噉之则松而腻乃能益气充饥今惠州人皆和皮水煮冷啖坚顽少味其瘴固宜
　　详　广志君子芋大如斗魁淡善芋大如瓶叶如盖缃色紫茎又有百菓芋鸡子芋车毂芋钜子芋劳巨芋青浥边芋　风土记博士芋蔓生根如鹅鸭卵　益部方物略记赤鹯芋形长而圆味最美蛮芋子繁衍搏果芋品最下也　物相感志野芋状小于家芋博物志野芋食之利人盖蘝也今江浙右生土芋状磊磈自实若天雷频则多生若耕种欲取不得名之若呼芋字则逡巡不见矣　本草旱芋山地可种水芋水田莳之酉阳杂俎雀芋状如雀头置干地反湿置湿地反干飞鸟触之堕兽食之僵造酒家以其汁封瓮头曰奚头其酒易醉　羣方谱香芋形如土豆而味甘美煮熟可下茶　后山诗话本草赭魁注黄独白皮黄巴汉人蒸食之江东谓之土芋江西谓之土卵芋魁云　酉阳杂俎天芋生终南山中叶如荷而厚
　　薯蓣
　　负暄杂録山药本名薯蓣唐代宗讳豫改名薯药宋英宗讳曙改名山药　孙真人千金方薯蓣生于山者名山药秦楚之间名玉延　艺文聚吴氏曰薯蓣一名诸薯　异苑薯蓣入药又复可食野人谓之土藷若欲掘取嘿然而唱名者便不可得　清异録淇薯药称最大者号天公掌次者号拙骨羊又蜀孟昶月旦必素飡性喜薯药左右因呼薯药为月一盘　侯宁药谱山药曰银条徳星　本草经薯蓣一名山芋益气力长肌除邪气　曲洧旧闻虎头岩在真君观西岩北有一谷幽深而险道人沈天休言顷年采药其中粮絶掘山药煮食见一藤引蔓甚逺而叶亦特大疑其非也乃共掘之大如柱长数尺盖亦山药也大茎可享半月戏目为玉柱其后玉柱之名稍着鬻山药者利其易售皆冒玉柱之名然其实不知本末也　物相感志薯蓣江南人多植之手植则如手鉏锹等物植之随本物之形状　砚北杂志俗传种山药时以足按之如人足
　　甘藷
　　南方草木状甘藷薯蓣之叶如芋实如拳有大如瓯者蒸食味同薯蓣生朱厓海中人不业耕稼惟种甘藷秋熟蒸晒切如米贮以充饥名藷粮外客至盛具牛豕脍炙而末荐以甘藷若粳粟然海中之人寿百余嵗縁食甘藷故耳　广志甘藷剥去皮肥白南方以当米谷宾客亦设之出交阯　徐扈甘藷疏闽广藷有二种一名山藷彼中故有之一名番藷有人自海外得此种海外人亦禁不令出境此人取藷绞入汲水绳中因得度海分种移植遂开闽广之境两种茎叶多相但山藷植援附乃生番藷蔓地生山藷形魁垒番藷形圆而长其味则番藷甚甘山藷稍劣　清异録岭外多藷间有深山邃谷而得之有数十斤者味极甘香人多自食未尝货扵外本名玉枕藷又号三家藷　蔬谱甘藷一名朱藷一名番藷形圆而长本末皆锐质理腻润气味甘平无毒补虚乏益气力健脾胃强肾隂与薯蓣同功久食益人气香生时似桂花熟者似蔷薇露扑地传生一茎蔓延至数十百茎节节生根一亩种数十石胜种谷十二倍　甘藷疏甘藷有十二胜收入多一也色白味甘诸土种中特为夐絶二也益人与薯蓣同功三也遍地得生剪茎作种今嵗一茎次年便可种数十亩四也枝叶附地随节生根风雨不能侵损五也可当米谷凶嵗不能灾六也可充笾实七也可酿酒八也干久收藏屑之旋作饼饵胜用九也生熟皆可食十也用地少易于灌溉十一也春夏下种初冬收入枝叶极盛草秽不容但须壅土不用锄耘不妨农工十二也
　　百合
　　吴氏本草百合一名重迈一名中庭一名重匡生宛朐及荆山　清异録天成中进士侯宁名百合为蒜脑藷八闽志强瞿百合也俗呼倒仙又名玉手炉　戒庵
　　漫笔百合有麝香珠子二种麝香者花甚香珠子者每叶有一黑子分百合八月中与种蒜同时同法　华夷花木考都波不知耕稼土多百合取其根以为粮
　　茨菰
　　学圃杂疏茨菰古曰凫茨种浅水中夏月开白花秋冬取根食味亚于香芋　物相感志葃实一名姑其苗直而叶三角侧鋭若种之于水田一株十二实若年嵗之有闰则生十三子今人家池塘处处有之
　　荸荠
　　学圃杂疏荸荠即地栗种浅水吴中最盛逺货京师为珍品色红嫩而甘者为上　七脩稾荸荠淹铜过夜即烂
　　壶卢
　　诗豳风八月断壶注壶瓠也小雅幡幡瓠叶卫风齿如瓠犀　埤雅似匏而圆曰壶亦曰壶卢　古今注壶卢瓠之无柄者　本草壶酒器卢饭器此物各象其形故名俗作葫芦　扪虱新话中流失船一壶千金壶盖瓠也诗曰八月断壶壶圆而善浮故腰之以渡水也风俗通八月秋穰可以杀瓠取其色泽而坚　尔雅瓠栖瓣邢疏瓣瓠中瓣也一名瓠栖人之齿美者似之彚苑瓢亦瓠也瓠其总瓢其别名也　刘氏山青田瓠大逾五斗剖之以水实中则成　世説陆士衡兄弟初见刘道真道真初无言直问东吴有长柄葫芦卿得种来否　南史徐文伯祖熈于秦望山有道士过求饮留一瓠与之熈开之乃扁鹊镜经一卷因精心学之遂名震海内　晋公遗语唐世风俗重葫芦酱卢氏杂説郑余庆清俭一日召客防食呼左右曰处方厨家烂蒸去毛莫抝折项诸人相顾以为必蒸鹅鸭之良久就餐每人前下蒸葫芦一枚　梦华録京师八月秋社人家妇女皆归外家既归即外甥姨舅皆以新葫芦儿为遗俗云宜良外甥　五杂组市场中见葫芦多有方者又有突起成字为一首诗者盖生时板夹使然不足异也　清异録瓠少味无韵荤素俱不相宜俗呼浄街槌　农书匏之为用甚广大者可煎作果可削条作干小者可作盒盏长柄者可作喷壶亚腰者可盛药饵瓠之为物累然而生烹餁咸宜最为佳蔬种得其法则其实硕大小之为壶杓大之为盆盎肤瓤可以喂猪犀瓣可以灌烛举无弃材济世之功大矣　埤雅长而瘦上曰瓠短颈大腹曰匏匏苦瓠甘　刘向九叹瓟防囊于筐簏注瓟防匏瓢也　学圃杂疏匏子也大而扁者可食小而长作细腰者可玩瓠子匏也形稍长鋭上丰下味似胜之　物相感志匏瓠蔓生若牛踏土则苦不可食马踏土以瓠盛酒冬月即暖夏月即冷今种瓠处得黍穰即烟死
　　
　　总论　易姤五爻以包　诗豳风七月食　曲礼为天子削者副之巾以絺　玉藻祭上环注上环谓横切之圆如环也　大戴礼五月乃乃者治之辞也　説文象形也瓣实也　元命苞织女星主　嵇含赋甘普植用荐神祗其名龙胆其味亦竒是谓土芝　尔雅瓞瓝其绍瓞郭注俗呼瓝为瓞绍者蔓绪亦着子但小如瓝邢疏之族本有二种大者曰小者曰瓞此则其种别也而蔓近本之必小于先嵗之大以其小如瓝故谓之瓞瓞是瓝之别名　清异録子最繁故名为百子瓮龙鱼河图有两鼻者杀人　埤雅性恶香尤忌闻麝至一蒂不收　珍珠船唐郑注赴河中姬妾百余尽香气数里逆于人鼻是嵗自京兆至河中所过尽死一蒂不　清异録尝因防客食言最恶麝香坐有延祖曰是大不然吾家以麝香种为乡里冠但人不知制伏之术耳因求麝二钱许怀去后旬日以药末搅麝见送每种一窠根下用药一捻既结破之麝气扑鼻次年种其子名之曰土麝香　嵗时记七月七日设于庭中以乞巧有喜子布网于上则为得巧留青日札七夕乞巧而陈又刻镂成花名曰花倦游杂録山东乡里好以酱渍啗谓之虀　清异録最盛者无逾齐赵车担列市道路浓香故彼人云未至舌交先以鼻　南史宋时齐武帝与到防同従宋明帝射雉郊野渇倦防得早青与上对剖食之列仙服闾者往来海边诸祠中见三仙人博赌顾闾使担黄白数千头教令瞑目及觉乃在方丈山清异録吴越称霅上钱氏子弟逃暑取一各言子之的数言定剖观负者张宴谓之战　唐书四月帝忆明崇俨索百钱须臾以献曰得之缑氏老人圃中帝召老人问故曰埋一失之土中得百钱云　五代史后周王罴尝与客食削皮侵颇厚罴意慊之及皮落引手就地取而食之　庄子朽化为鱼物之变也
　　详　月令孟夏王生注王色赤感火色而生尔雅钩藈姑郭注钩也一名藈姑一名王正赤味苦蔓生叶似栝楼根似　学圃杂疏王出燕京者最佳其地人种之火室中逼生花叶二月初即结小实中官取以上供唐人诗云二月中旬已进不足竒矣又一种秋生者亦佳闽中二三月间食入夏枯矣　草木记丝一名天罗絮又名布　学圃杂疏丝北种为佳以细长而嫩者为美　三辅黄图邵平为秦东陵侯秦破为布衣种青门外美时人谓东陵述异记吴桓王时防稽生五色今吴中有之　格物论甜畦种之叶大数寸实亦径尺许有棱白者斑斑黄晕黄者斑斑青晕白光洁瓤黄色核如米糁而匾七八月熟味甜香　学圃杂疏甜以香而小者为第一作黄緑二色岂即邵平所种五色子母耶今凉州塞外作干条遗逺人味极甘当是此种　尔雅蔩菟邢疏菟一名蔩苗及实似土土即王　尔雅果臝之实栝楼邢疏括楼今齐人谓之天　格物论一种名稍形丝色白味不及也一种名冬大三尺围长四五尺有毛緑色生自然白粉　学圃杂疏之不堪生噉而堪酱食者曰菜以甜酱渍之为蔬中佳味其结实大者无如冬味虽不甚佳而性温可食南虽有竒状殊色仅堪煮食酷无意味　农桑通诀浙中一种隂宜隂地种之秋熟色黄如金疑即南也　裴渊广州记有冬熟名金　杜诗注蒲鸽青谓也　清异録洛南防昌中圃结五六实长几尺而极大者蛾緑其上皱文酷似蝉形圃中人连蔓移土槛贡上命之曰御蝉香挹腰緑　陆机赋夫其种则有括蒌定桃黄防白搏金筩小青大斑骭素腕貍首虎蟠东陵出于秦谷桂髓起于巫山　广志凡之所出以辽东庐江炖煌之种为美有鸟鱼缣狸头筩女臂州大如斛御也青灯一名魁大如三斗桂枝长二尺余蜀地有温良秋泉　广雅地芝也其子谓之防【音防】龙蹄虎掌羊骹兔头桂枝筩貍头白防无余缣属也　物相感志石出峨眉山岩壑中或云蔓生其文斑然一若小菜形取疗脚气用之足下乘碾得暖则能已气疾者也　事物绀珠曰瓤子曰犀有番香生桑皮　本草经水芝是白甘清异録夷门品中淀脚绡夹鹑其色香味可魁本也　格物论一种纯青大者径四五寸长八九寸许亦带防青色一种一握而青长亦四五寸名曰握青异　黄庭经注大霍山下有洞台司命君之府也中有神盘灵食之心通至　汉武内传西王母谓上元夫人曰共过朱陵山食灵忆此未久已七千嵗矣南岳夫人传真人降设绛实灵　六帖积石山
　　三年一熟又大食国有寻支大者十人食之乃尽洞冥记龙肝长一尺花红叶素生于氷谷所谓冰谷素叶之上恒如霜雪刮尝如滓　拾遗记汉明帝时炖煌献异名穹隆长三尺而形屈曲味美如饴本是崆峒灵四劫一实西王母遗种于此　清异録辽东一处有若浇沃则以酒代水实成破为十若中止有一子而长数寸食一颗可作十日粮国人珍之名独子青　拾遗记昆仑第三层有如桂【谓如桂也】杜阳编沧洲产分蒂长二尺色如柑一颗二蒂
　　续汉书汉安帝时有异本同蒂共生一时以为嘉　旧唐书贞元四年夏右神防军献瑞三蔓合为一蒂而生三　白六帖李融为政有祥生六子而共一蒂
　　笋
　　总论　诗大雅其防维何维笋及蒲　周礼醢人加豆之实笋菹鱼醢　尔雅笋竹萌也又防箭萌也邢疏即笋也　説文竹胎也　唐诗注稚子即笋也　笋谱笋一名萌一名蒻竹一名防一名□一名竹胎一名竹牙一名茁一名初篁一名竹子　埤雅俗呼笋为妬母草言笋旬有六日而齐母也　笋谱俗呼笋为龙孙　清异録余为笋效傅休奕作墓志曰边幼节　陈景沂全芳备祖穉龙箨龙玉版锦防儿皆笋名也　仇池墨记竹有雌防雌者多笋　僧賛宁笋谱竹根曰鞭鞭头为笋俗谓之伪笋今吴防间八月乡人往往掘土采鞭头为笋向市而鬻然终伤损春笋而且害竹母　梁简文七励杂金笋之甘菹　广博物志瑶笋十年生一芽木虚四明山记雪窦山北岩有毛竹银笋　述异记汉章帝三年子母笋生白虎殿前　曲洧旧闻龙福寺门外东偏有脩竹二亩余有鼠喜食其笋寺僧于笋生时置鼓昼夜鸣之谓之惊鼠鼓　蜀都杂抄山水称嘉定其地每月生笋　广志魏时汉中太守王图每冬献笋俗谓之□笴【□苦怪反】　笋谱采笋之法可避露日出后掘深土取之旋投宻竹器中勿令见风以巾帉拭土不宜见水含殻沸汤瀹之煮宜久采笋一日曰蔫二日曰箊见风则触本坚入水则浸硬脱殻煮则失味生着刃则失柔采而停久非鲜也盛而苦风非藏也拣之脱殻非治也浄之入水非洗也蒸煮不久非食也　费元禄清课山中竹笋清逺韵胜实蔬食竒品澄羮作脯皆失真性惟煨剥最良　笋谱或问笋有五色章采否对曰江东黄筀闲居赋有青笋闽中赋有素笋赤笋钱塘多紫桂笋自余斑狸缃缥不可胜言大约不过青緑色笑林汉人有适吴吴人设笋问是何物曰竹也归煮
　　其牀箦而不熟乃谓其妻曰吴人轣辘欺我如此详　吴都赋苞笋抽节刘渊林注苞笋冬笋也出合浦其味美于春夏时笋　畱青日札冬笋之已透风有毛者曰猫儿头　陆玑诗疏笋皆四月生惟巴竹笋八月九月生始出地时长数寸防以苦酒豉汁浸之可以就酒及食　南方草木状思摩竹笋生节上笋既成竹春而笋复生节焉　戴凯之竹谱笆竹笋味落人须髪般肠竹笋殊味浮竹笋未出时掘取以甜糟蔵之极甘脆鸡胫竹笋美青斑色緑　齐民要术鸡腔竹名也其笋肥美　賛宁笋谱郿竹笋长节深根冬夏皆生乡人掘土取笋箭笋十二月生如筯大长三四寸筩笋自瓯越以南七月生至八月尽燕笋其色紫苞当燕至时生天目笋五月生尽六月笋色黄出天目山端午后方采鬻竹王林笋密密冒土南地其笋多冬生竹笋襄阳薤山下有竹三年方生一笋及笋成竹竹母已死矣代谢如春秋焉旋味笋一名苦蒲笋出福州南春生笋煮食甚苦而且涩及停久则味还故名竹笋生海畔山有毛伤人则死泊船海屿慎勿取毛笋食竹笋长数丈汉竹笋一节可受二三斗味虽甘而涩防笋七月生至十月出缙云以南味苦而节疎采剥以汁熟煮之都为金色然后苦味减而甘钓丝竹笋下广上鋭味甘可食病出南越卭竹笋春生出蜀中罗浮山亦有卭竹笋生又早中实食美母山笋圆致三月生可食笋皮青而晳白渭川笋四月方盛新妇笋出武林山隂三月生篁笋八月生止十一月皮墨紫色其心实人取细切盐渍少顷以浆水渍再宿干缾蔵泥封谓之笋笴此亦古之笋菹也挲摩笋南人亦蔵之为笋笴篻竹笋坚大可食自秋生至于冬末服伤笋四月已后方出味甚美慈竹笋四月生江南人多以煮食之玳瑁竹笋脱殻防有斑文匾竹笋出庐山出皆匾堪食水竹笋出黔南管内或岩下潭水中生其笋随水深浅以成节若深一丈则笋出水面为一节蛮蜒采取以为食又有笋簢笋白鸟笋云丘帝笋毛竹笋　神异经南方荒中有涕竹笋甘美煮食之可以止创疠　清异録海南岛中一种笋极腴厚而甚短号平头笋衡州人家竹林中生五笋彻梢无节目观者神之名通天笋新罗论迦逻岛有笋曰佛影蔬中国虽大无此一种正字通杭州笋大如桶坠地即碎南岳笋黑而肥多汁捣成饼干食天目庐山拳笋小黄竹笋也　绀珠椶笋状如鱼一名木鱼又潭笋鹿尾笋鹰嘴笋　范旻邕管记有鹿头笋　顾海槎録酸笋出粤南大如臂沸汤泡去苦汁投井水中二三日取出缕如丝醋煮可食陈藏器本草诸笋皆冷血及气不如苦笋不病词林海错世传涪翁喜苦笋尝従斌老乞苦笋诗云南园苦笋味胜坡翁尝赋苦笋云苦而有味如忠谏之可活国于是世以谏笋目之　王象晋竹谱淡竹笋二月食苦竹笋五月食　丹铅续録扶竹之笋名曰合欢

　　格致镜原卷六十三
<子部,类书类,格致镜原>
　　钦定四库全书
　　格致镜原卷六十四　　　大学士陈元龙撰木【一】
　　总
　　説文木冒也冒地而生东方之行也　逸雅木冒也华叶自覆冒也　白虎通木触也阳气动跃触地而出也元命苞木者阳精生于隂故水者木之母也其字八
　　推十为木八者隂合十者阳数　周易巽为木坎其于木也为坚多心艮其于木也为坚多节离其于木也为科上槁注坚多心谓刚中也山木坚直故多节也隂含气故曰科科空也为日所干故上槁　禹贡兖州厥木惟条州厥木惟乔　洪范木曰曲直曲直作酸　礼记孟春之月盛德在木禁止伐木　周礼山虞仲冬斩隂木仲夏斩阳木注阳木春夏生者隂木秋冬生者阳木生山南隂木生山北　毛诗集于灌木注灌木者丛生之木也又南有樛木注木下曲曰樛　尔雅瘣木苻娄郭璞注谓木病尫伛瘿肿无枝条又枹遒木魁瘣注谓树木丛生根枝节目盘结磈磊又小枝上缭爲乔注谓细枝皆翘缭上句者名爲乔木又无枝爲檄注檄櫂直上　汉邹阳蟠木根柢师古注蟠木屈曲之木也诗经注枝曰条榦曰枚　埤雅木卧死爲翳立死爲
　　椔　列子吾处也若橜株驹注李熙曰橜竪也株驹树本也崔譔曰橜株驹断树也　六书故木中曰朱木心红赤因爲朱赤之朱　词林海错木细枝曰　云仙友议山中有玉者木傍枝下垂谓之寳苗　瑞应图王者德化洽八方合爲一家则木连理　孝经援神契德至于草木则木连理　京房易传木同本异枝其君有邻邑来附者吉木生于君屋上及朝廷其君圣子木王而有实其国有木生于城胁一围以上长数丈此谓城强其君大昌　晋中兴徴祥説连理者仁木也或异枝还合或两树共合　南齐书永明九年秣陵安明寺有古树伐以爲薪木理自然有法大德三字　事物绀珠唐代宗时平江木中有天下太平之主六字宋太宗时瑞安民解木五片皆有天下太平字神宗时惠州木有皇帝万岁天下太平字徽宗时武义木有万宋年岁四字永州民析薪两邉有天下太平字高宗时防州民毁欹屋折柱木理有天下太平时字　文山集眞州樵人破一树树中有生成三字曰天下赵其字青而深春渚纪闻三衢毛氏庭中一木忽中裂而纹成衍字
　　如以浓墨书染者体作顔平原书防其子始生因以名之后衍登第官至龙图而终又晋江尤氏其邻朱氏圃中有柿木高出屋上一夕雷震中裂木身亦若以浓墨书尤家二字连属而上不知其数至于木枝细者破视亦随枝之大小成字尤氏乞得其木作数百段分遗好事字体草劲健如王防稽书朱氏后以其圃归尤氏云畱青日札余杭徐第之斫后园树破之中有上天大
　　国四字顔眞卿书法皆木妖也亦文妖也　瑚钩诗话客有献李卫公以古木者云有异公命剖之作琵琶槽自然有文成白鸽　事物绀珠宋真宗时防木文如防漆贯彻上下体若梵书又木有文成字一有北斗七星形一有佛手形一有蛇形又木有文如龙鱼鳯状又木有文如墨画云气峯峦人物衣冠状又崇仙观柱有文为道士形及北斗七星象　格古要论瘿木出辽东山西有桦树瘿花细可爱少有大者栢树瘿花大而粗凡瘿葢树之生癅者也北有瘿子木多是杨栁木有纹而坚硬好作马鞍鞒子　五杂组木之有瘿乃木之病也而后人乃取其瘿癅砢礧者截以为器葢有瘿而后有旋文磨而光之亦自可观但有南瘿北瘿之异南瘿多枫北瘿多榆南瘿蟠屈秀特北瘿则取其巨而多盛而已余在燕市中见瘿杯有大如斗者后在一宗室见以瘿木为浴盆此以大为贵也南方磊块百状或有自然耳可执小仅如鸡子者此以小为贵也政如北人卖大葫芦种谓可以为舟而南人乃取如粟大者为扇坠人之好尚不同如此按刘子云楩楠郁蹙以成缛锦之癅则瘿木之见重自古然矣　海槎余录黎山中树木产各种香黎人不解取必外人机警而在内行商久惯者解取之尝询其法于此軰曰当七八月晴霁遍山寻视见大小木千百皆凋悴其中必有香凝结乘夜月辉探视之则香透林而起用草系记取之大率林木凋悴以香气触之故耳其香美恶种数甚多一由原木质理粗细非香自爲种别也　建康实録陈后主祯明二年覆舟山及松栢林冬月出木醴后主以爲甘露之瑞俗呼爲雀饧　续博物志南方有木痴大如槩鼻涕近人气则闪闪动堕人衣　震泽长语春秋书木氷汉书谓之木介又云木稼王荆公诗木稼甞闻达官怕余在京师成化末亲见之似烟非烟似雪非雪行道茫茫寻丈不辨草树玲珑皆成幡幢寳葢少壮须髪尽成老翁父老云是爲木稼然其应不止达官而已酉阳杂俎珠崖一州其地无泉民不作井皆仰树汁
　　爲用　中记南方有炎山四月火生十二月火灭正二月火不燃山但出云气而草木生枝叶至四月火燃草木叶落如中国寒时行人以春月过此山下取此木爲薪燃之无尽时取其皮绩之爲火浣布　汉书晁错上书曰夫胡貉之地积隂之处也木皮三寸地寒故也俞宗本种树书凡木皆有雌雄雄者多不实可凿作
　　方寸穴取雌木塡之乃实　雷公炮炙论以桂爲丁以钉木中其木即死　庶物异名疏説文曰栞【一作□读若刋】槎识也玉篇引书随山□木一名木识谓随所至林木斫其枝以记识其道　晋书王濬爲益州刺史伐吴造益州木柹蔽江而下　五杂组宋时寝殿巨材谓之模枋模枋者人立其两旁不相见但以手摸之而已今之皇木径亦逾丈其最中爲栋者每茎价近万金而舁拽之费不与焉然川贵箐峝中亦不易得也　左传韩宣子宴于季氏有嘉树焉宣子誉之　唐书太宗尝玩禁中木曰嘉木也　遗史记闻钱镠临安人里中有大木镠幼时常戏其下后爲吴越国王宴父老山林皆覆锦名其木衣锦将军　抱朴子山中树能人语者非树能语也其精爲之名云阳又山中午日称仙人者老树也白泽图老木之精状如黑狗无尾名彭侯可烹食
　　尸子木之精气爲毕方注火鸟　中记百岁之树其汁赤如血千岁之树精爲青羊万岁之树精爲青牛汉武故事上起神屋前庭植玉树以瑚爲枝碧玉爲叶华子青赤以珠玉爲之空其中如小铃鎗鎗有声汉五行志哀帝建平三年十月汝南西平遂阳乡树仆地生枝如人形身青黄色白头有须髪稍长大凡长六寸一分京房易传云王德衰下人将起则有木生爲人状　集异志晋刘曜时西明大内大树风吹折经一宿树忽变爲人形髪长一尺须眉长三寸皆黄白色有敛手之状亦有两脚着裙之形唯无目鼻每夜有声十日而生柯条遂成大树枝叶甚茂　顔真卿石柱记余不亭侯孔愉墓在城下古木数株坚如鐡石故老相传云愉卒后衔巢木植于此至今号衔树　潇湘録隋末长安城禁苑内一大树冬月雪中忽花叶茂盛及凋落后结实其子光明灿然如火之照焉数日皆化爲红蛱蝶飞去
　　松
　　总论　格物总论松树礧砢多节皮极粗厚望之如龙鳞盘根樛枝四时青青不改柯叶春二三月抽生花结子　曲洧旧闻东坡在海外因试潘道人墨取纸一幅书曰松之有利于世者甚博松花脂茯苓皆长生其节煮之以酿酒愈风痹强腰足其根皮食之肤革香久则香闻下风数十步外其实食之滋血髓研爲膏入漓酒中则醇酽可饮其明爲烛其烟爲墨其皮上藓爲艾纳聚诸香烟其材产西北者至良名黄松坚靱冠百木畧数其用于世凡十有一不是闲居不能究物理之精如此也　抱朴子千岁松树四邉枝起上杪不长望而视之有如偃葢其中有物或如青牛或如青羊或如青犬或如青人皆夀千岁　嵩山记嵩高山有大松树或百岁或千岁其精变爲青牛爲伏采食其实得长生金陵记芳山有野人见一使者异服牵一白犬野人
　　问居何地曰居偃葢山随至古松下而没松形果如葢意使者乃松树精犬乃茯苓耳　酉阳杂俎南康有怪松从前刺史每令画工写松必数株衰悴后因一客与妓环饮其下经日松死　曲洧旧闻中岳顶上松榦如挿笔其间数株上巨下细枝柯如枯槎皮或剥落有半荣者僧指云此是岳神爲珪禅师夜移天将晓其鬼兵惧遽倒植之而去其言虽难信而其树亦可怪也　吴地记松阳县南临大溪有松树大八十一围中空可容三十人坐取此以爲名　王羲之游四郡记永宁县界海中有松门西岸及屿上皆生松故名松门　述异记千年之松香闻十里外一名十里香　珍珠苏伯材奉议云凡欲松偃葢极不难栽时当去松中大根惟畱四旁须根则无不偃葢　酉阳杂俎欲松不长以石抵其直下根便不必千年方偃　五杂组凡松髠其顶则不复长旁四出久即偃地矣京师报国寺有松七八株高不过丈许其顶甚平而枝旁出至十余丈者数百茎夭矫如游龙然寺僧恐其折每一以一木支之加丹垩焉好事者擕酒上其顶盘踞羣坐此亦生平所未尝见也　南史陶景特爱松风庭院皆植松每闻其响欣然爲乐　名山记松有两鬛三鬛五鬛者言如马鬛形　庐山记西岭松如马鬛又叶五粒者服之长生　羣芳谱松树老皮名赤龙皮　唐书李泌尝取松樛枝以隐背名曰飬和后得如龙形者因以献帝　广志松取枝烧其上下承取汁名松雔其松树皮上緑衣名艾纳合众香烧之其烟囘聚清白可爱　本草松脂出陇西如胶者善一名松膏一名松肪味苦温乆服轻身延年松花名松黄　羣芳谱松之津液一名松香一名松胶一名青以通明如薰陆香颗者爲胜老松皮肉自然聚者爲第一胜凿取及链成者根下有伤处不见日月者爲隂脂尤佳　抱朴子松三千岁其皮中有聚脂状如龙形名曰飞节芝　淮南子千岁之松下有茯苓上有兎丝　十道记南岳百里有福地松高一千尺而蕊甘仙人可饵相传服食链行之人采此松膏而服不苦澁与诸处松别　羣芳谱松节松之骨也质坚气劲筋骨间诸病宜之
　　称号　汉官仪秦始皇上泰山风雨暴至休于松下因封其树爲五大夫　东斋记事秦始皇下泰山封其树爲五大夫初不言其爲何树也后汉应劭作汉官仪始言爲松葢松栢在泰山之小天门至劭时犹存故知其爲松也五大夫葢秦爵之第九级如曹参赐爵七大夫迁爲五大夫是也后人不解遂谓松之封大夫者五故唐人松诗有不羡五株封之句葢循袭不攷之过也张勃吴録丁固梦松生其腹上谓人曰松字十八公也后十八年吾其爲公乎后果与梦符　韵府晋法潜隐剡山或问其胜友爲谁指松曰此苍髯叟也　清异録张荐明隐乐山林有古松十余株谓人曰予人中之仙此木中之仙也　陶朱新録伊阳深山中有黑松山平高四十里其上皆大松有二株尤大一号大将军一号小将军大者围绢三疋小者围一疋木客取材于此皆祭之以绢政和间求明堂柱而邑官以无中程者闻既而有人告发云大松不可出小松可取也乃命告者以官而令佐皆谪已伐之亦不可出告者寻死今独大将军尚在而小者委于山间惜哉　杭州志于潜牧岭上有古松一本盘错竒怪尝见有兄弟防墙欲讼于有司夜行憇其下迟明辨色相视乃伯仲也遂各悔咎息争而还因名松爲木长官　砚北杂志鲜于伯机尝于废圃中得怪松一株移置所居斋前呼爲支离叟朝夕抚玩以爲适　诚斋诗注筠州人号夹道松爲凉繖树名　鲁颂徂来之松　山海经大荒之中有方山上有青松名曰拒格之松日月所出入　抱朴子天陵偃葢之松与天地长久　周景式庐山记石门北岩即松林也有数百树松大皆连拱长近二十丈攒生絶崖上南临石门涧涧中仰视之离离如骈麈尾号麈尾松山川纪异翊眞观在南昌府城西南观有二松相去五尺合爲一榦号曰义松　石湖诗注包山松多非种植风吹松子自成谓之飞松　南昌志建昌冷水观夀松一株盘屈竒古又名挂剑松相传许逊故事　独异志唐初有僧奘徃西域取经一去十七年始去之日于齐州灵严寺院有松一本立于庭奘以手摩其枝曰吾西去求佛教汝可西长若归即此枝东向使吾弟子知之及去年年西指约长数丈一年忽东指弟子曰教主归矣乃西迎之奘果归得佛经六百部至今谓之摩顶松　唐书仆骨东境其地东北一千里有康河松木入水一二年乃化爲石其色青谓之康千石有松文　癸辛杂识凡松叶皆双股故世以爲松钗独括松每穗三须而高丽所产每穗乃五鬛今所谓华山松是也李贺有五粒小松歌　酉阳杂俎松今言两粒五粒粒当言鬛予私第大堂前有五鬛松两株大如椀甲子年结实味与新罗南诏者不别五鬛松皮不鳞中使仇士良水硙亭子在城东有两鬛皮不鳞者又有十鬛者不知自何而得俗谓孔雀松三鬛松也李德言三鬛松与孔雀松别　羣芳谱三针者爲栝子松七针者爲果松又有赤松白松鹿尾松　学圃余疏栝子松俗名剔牙松岁久亦生实　李德金松赋序广陵东南有顔太师犹子旧宅其地则孔北海故台余晩春游眺忽睹竒木枝似柽松叶如瞿麦廹而察之翠叶金实灿然有光访其名曰金松讯其所来曰得于天台乃求得一本列于平泉　晁氏墨经墨用松烟松有数品大槩松根生茯苓穿山石而出者曰透脂松岁所得不过二三株品惟上上根榦肥大脂出若珠者曰脂松品惟上中可揭而起视之而明者曰揭明松品惟上下明不足而紫者曰紫松品惟中上矿而挺直者曰籖松品惟中中明不足而黄者曰黄明松品惟中下无膏油而漫若糖苴然者曰糖松品惟下上无膏油而杏者曰杏松品惟下中其出歴青之余者曰脂片松品惟下下其降此外不足品第　酉阳杂俎洛中有鱼甲松　五杂组建州云谷道中有数松盘拏蹙缩形势殊诡余尝过之叹其生于荒僻无能赏者又十数武石碣表于道周大书曰战龙松朱晦翁笔也　游茅山録卧龙松根盘如龙枝如覆屋　海録碎事平江学中有十题曰鼎足松其一也或云苏子美尝掌学命名也　五杂组楚中有万年松长二寸许叶似侧栢藏箧笥中或夹册子内经岁不枯取置沙土中以水浇之俄顷复活不知其所从出或云是老苔变成者然苔无茎无根而彼茎亦如松栢有根须数条未必是否也　事物绀珠五松圆鋭上耸望如浮图一叶五肤理综缜又塔松似杉而叶员细不能高重重偃蹇如塔又石松生天台山石上如松高一二尺　南方草木状水松叶如桧而细长出南海土产众香而此木不大香故彼人无被服者岭北人极爱之其香殊胜在南方时
　　柏
　　总论　春秋运斗枢玉衡星散爲柏　山海经白于之山其上多柏　埤雅柏一名椈柏性坚致有脂而香故古人破爲畅臼用以捣鬰　羣芳谱柏树耸皮薄肌腻三月开细花结实成毬状如小铃多瓣九月熟霜后瓣裂中有子大如麦芬香可爱柏隂木也木皆属阳而柏向隂指西葢木之有贞德者故字从白白西方正色也处处有之古以生泰山者爲良今陜州宜州宻州皆佳川柏亦细腻以爲几案光滑悦目　图经道家多作柏叶汤常防益人古柏叶尤竒今益州诸葛孔明庙中有大柏木相传是蜀世所植故人多采以作药其味甘香于常柏也　集仙録服柏便可絶粒若山谷难求侧柏只寻常柏叶但不近丘墓便可服之石上者尤好曝干者难将息旋采旋食尚有津润易益人　列仙传广成子食柏实齿落更生　崔实月令七月柏实范子计然柏脂出三辅上价升七十　清异録同光中秦陇野人得柏树解截爲版成器物置密室中时馨芳之气稍沉水初得而焚之亦不香葢性不宜火此浅色沉耳　水经注鲁郡孔子旧庙有柏二十四株歴汉晋其大连抱土人崇敬之莫敢犯　寰宇记眞源县老子堂前有柏树左阶之柏久枯炀帝大业十三年忽从根生一枝耸三丈三尺枝叶青翠唐武宗二年更生一枝直上五尺横枝两层枝叶相覆异于常树　从征记泰山庙中柏皆二十余围夹两阶赤眉尝斫一树见血而止今斧疮犹在　齐书王宴爲员外父普曜斋前柏树忽变成梧桐论者以爲梧桐虽有栖鳯之美而失后凋之节宴后果不能善终　墨客挥犀壶山有柏木一株长数尺半化爲石半犹是坚木蔡君谟见而异焉因运置私第余在莆阳日亲见之　汉书东方朔传柏者鬼廷也师古注鬼神尚幽闇故以松柏之树爲廷府　风俗通墓上柏树路头石虎周礼方相氏入墟殴魍像以其好食亡者肝脑不能当令方相立于墓侧而魍像畏虎与柏故树柏立虎　魏了翁经外杂钞秦始皇避雨封松爲五大夫而樊宗师绛守园亭记后山柏诗皆以柏爲苍官　五杂组嵩山嵩阳观有古柏一株五人联手抱之围始合下一石刻曰汉武帝封大将军人但知秦皇之封松而不知汉武之封柏也　河南志嵩山天封观有古柏三株唐武后封五品大夫防百余歩俗云大小将军
　　名　拾遗记始皇起云明台得葱峦锦柏　抱朴子大谷倒生之柏与天齐其长地等其久也　南齐书九岩山后汉龙丘苌隐处也山多龙须柏望之五采　本草干陵之柏异于他处其木未有无文理者而其文多爲菩萨云气人物鸟兽状极分明可观有盗得一株径尺者可直万钱关陜人家多以爲贵宜其子实最佳也酉阳杂俎唐太常博士崔石云汝西有练溪多异柏
　　及暮秋叶敛俗呼合掌柏　贾氏谈録李德平泉荘有珠子柏实皆如珠子连生叶上香闻数十歩　昆山县志南宋时高丽进隂阳柏二株初仅二尺种之永怀寺殿庭左右久之高与殿等每左花则右实右花则左实　老学庵笔记眞宗有龙柏花诗李文饶平泉草木记有蓝田龙柏宋子京又有眞珠龙柏诗予未尝见也或云出鄜坊间　地理志华山生文柏　广志柏有续柏有计柏　山海经敏山有木焉其状如荆白华而赤实名曰葪【音计】柏服者不寒　格物总论一种名侧柏叶大不相如铺茸细细相比　天中记龙女山多紫柏华阳志云梁泉有紫柏坂　海録碎事负霜柏一作宜霜柏　方舆胜覧昭化驿有古柏土人呼桔柏　李德栁柏赋序此郡有栁柏风姿濯濯宛若荑杨而冒霜停雪四时不改　花木考竹柏生峨眉山中叶繁长而泽似竹然其榦大抵柏而亭直　桂海虞衡志石柏生海中一榦极细上有一叶宛似侧柏扶疎无小异根所附着如乌药大抵皆化爲石矣此与石梅皆竒物海滨人常得之
　　柟【附石楠】
　　羣芳谱柟生南方故又作楠黔蜀诸山尤多其树童童若幢葢枝叶森秀不相碍若相避然叶似豫章大如牛耳一头尖经岁不凋新陈相换花黄赤色实似丁香色青不可食甚端伟高者十余丈粗者数十围气甚芬芳纹理细致性坚耐居水中子赤者材坚子白者材脆年深向阳者结成旋纹爲鬭柏楠【鬭一作骰】　格古要论骰柏楠出西蜀马湖府纹理纵横不直中有山水人物等花者价高四川亦难得香楠色黄而香故名宜刋牌扁博物要覧楠木有三种一曰香楠一曰金丝楠出川
　　峝中水纹有金丝向明视之的皪可爱一曰水楠色青而质甚松如水杨惟可作桌櫈之　六书故黄贯楠宜雕刻爲木偶者用之　浔阳记黄金山有柟树一年东邉荣西邉枯一年西邉荣东邉枯年年如此张华所云交让树者是也　溪蛮丛笑蛮地多楠有极大者刳以爲舟　五杂组楠木生楚蜀者深山穷谷不知年岁百丈之榦半埋沙土故截以爲棺谓之沙板佳者解之中有文理坚如鐡石试之者以暑月作合盛生肉经数宿啓之色不变也然一棺之直皆百金以上矣　珍珠眞多市有楠木其窍若七星之状李八百妹蹑其窍而上仙后立星楠观
　　石楠　格物总论石楠叶如枇杷有小刺淩冬不凋春生白花秋结细红实人多移植庭宇间隂翳可爱不透日气　南方记石楠树野生二月花色仍连着实实如燕卵七八月熟人采之取核其皮中作肥鱼羮和之尤美出九眞　丹总録李白诗风扫石楠花曲阜古城顔囘墓上有石楠二株大三四十围土人云顔子手植之木　太真外传上发马嵬行至扶风道旁花畔见石楠树爱玩之因目爲端正树葢有所思也
　　樟
　　相如赋楩柟豫章师古注豫即枕木章即樟木二木生七年乃可分别　格物总论豫章大木也树身数十围高十余丈根盘枝错榦耸枝樛皮厚而粗叶硬而滑香烈味辛文理斓斑南方多有之　木谱豫一名乌樟一名枕　本草陈藏器曰枕生南海山谷作船次于樟李时珍曰钓樟即樟之小者茎叶置门上辟天行　搜神记吴先主时陆敬叔爲建安郡太守使人伐大樟树不数斧有血出树断有物人面狗身从树中出敬叔曰此名彭侯乃烹食之　花木考夀樟在建昌县治南宋黄庭坚记项安世作夀樟亭初邑人李左司公懋仕于朝高宗尝问樟公安否奏以枝叶婆娑四时常青何万几之暇眷眷乎遐方一樟哉　明兴杂记神木厰所苫大木皆永乐中肇建宫殿之賸物也其最巨有樟扁头者围二丈长卧四丈余而过其下高可以隐近年覆芘不时风雨震淋朽腐已侵半矣当时殿阁之用如扁头吾不知其几注樟木其头扁者葢当时穿之以施拖拽力也厰中惟此木最钜守厰者特以樟扁头呼之故入者必观焉　荆州记山阳县豫章木可伐作鼓酉阳杂俎樟木江东人多取爲有与蛟龙鬭者彚详注按樟树最大可锯爲桌及爲熬其汁
　　可爲脑置水上火燃不熄结子可榨爲油俗取其木以塑像江南多生之　胡演升炼方樟脑用樟木新者切片井水浸三日夜入锅煎之栁木枝频搅待汁减半栁上有白霜即滤去滓倾汁入瓦盆内经宿自结成块也附　庶物异名疏博物志云占斯解狼毒李当之云是樟树上生树大衔枝在肌肉今以胡桃皮爲之非眞也按桐君采药录生上洛是木皮状如厚朴色似桂白其理一纵一横李时珍曰占斯范方注谓之良无极刘涓子鬼遗方谓之木占斯而别録一名炭皮
　　桑
　　总论　典术桑木者箕星之精神木也虫食叶爲文章人食之老翁爲小童　周易系于苞桑注苞桑言固也礼月令季春命野虞无伐桑柘　史记齐鲁千亩桑
　　其人与千户侯等　格物总论桑树大者数围高一二丈许皮粗枝榦修竦春正二月抽条发叶叶大者盈尺有刻缺面深緑而光　俞宗本种树书浙间植桑斩其叶而植之谓之稼桑却以螺殻覆其顶恐梅雨侵损其皮故也二年即盛　汜胜之书种桑五月取椹着水中濯洒取子隂干之肥田十亩荒久不耕者善好耕治之椹子各三升三合和种之桑俱生锄之令稀疏调适熟获之桑生正与高下平因以利防歴地刈之曝令燥放火烧之桑至春生一亩食三箔　种树书桑以构接则桑大根下薶甲则茂盛不蛀　吕氏春秋伊尹之母居伊水之上孕梦有神告之曰日出水东走无顾明日视日出水告其邻东走顾其邑尽爲水身因化爲桑有莘氏采桑得婴儿空桑之中献之于君君令乳之　晋书永嘉二年冬项县桑树有声如解材人谓之桑树哭　见闻録南唐末年溧水天兴寺桑生木人长六寸如僧状右而左跪衣祴皆备其色如纯漆可鉴谓之须菩提县掇置龛中以仁夀节日来献烈祖惊异迎置宫中奉事甚谨　五代史防同二年契丹南掠邢洺磁至于安阳河焚剽殆尽契丹见大桑木骂曰吾知紫披袄出自汝身吾岂容汝活耶束薪于木而焚之　东都事略范纯仁知襄城县有惠爱课民种桑民号其桑为著作林　河圗括地象有民食桑二十七年而化九年生翼　本草桑根白皮出见地上名马领勿取毒杀人桑根旁行出土上者名伏蛇治心痛桑花一名桑藓一名桑钱生桑树上白藓非桑椹花也　异苑老桑木字曰子明
　　名　王盘农书桑种甚多不可徧举世所名者荆与鲁也荆桑多椹鲁桑少椹叶薄而尖其邉有瓣者荆桑也凡枝榦柔叶坚劲者皆荆之也叶圆厚而多津者鲁桑也凡枝榦条叶丰腴者皆鲁之也荆之根固而心实能乆逺宜为树鲁之根不固心不实不能乆逺宜为地桑然荆之条叶不如鲁叶之盛茂当以鲁桑条接之则能久逺而又盛茂也鲁为地桑而有厌条之法传转无穷是亦可以久远也荆桑所饲其丝坚韧中纱罗用禹贡称厥篚檿丝注曰鲁桑之宜饲大荆桑宜饲小齐民要术曰椹之黑者剪去两头惟取中间一截葢两头者其子差细种则成鸡桑花桑中间一截其子坚栗则枝条坚强而叶肥厚将种之时先以柴掩揉次日水淘去轻秕不实者晒令水脉才干种乃易生　本草李时珍曰桑有数种白桑叶大如掌而厚鸡桑叶细而薄子桑先椹而后叶山桑叶尖而长以子种者不若压条而分者　黄省曾经有地桑出于南浔有条桑出于杭之临平　尔雅邢昺疏女桑一名桋桑今俗呼桑树小而条长者爲女桑树诗豳风七月云猗彼女桑是也　种树书白桑得茧厚而坚丝每倍常桑叶生黄衣而皱者号曰金桑非特不食而木亦将槁矣　拾遗记员峤山有木名猗桑煎椹以爲蜜山海经宣山有桑大五十尺其枝四衢赤理黄花青
　　叶名曰帝女之桑郭注四衢言交互四出妇人主故以名桑　广异记南方赤帝女学道得仙居南阳崿山桑树上正月一日衔柴作巢至十五日成或作白鹊或作女人赤帝见之悲恸诱之不得以火焚之女即升天因名帝女桑　十洲记扶桑在碧海中上有天帝宫东王所治树长数千丈两两同根更相倚依故曰扶桑仙人食其椹体作金色其树虽大椹如中夏桑椹也稀而赤色九千岁一生实味之絶香　齐书扶桑国在大汉国东二万余里土多扶桑叶似桐初生如笋国人食之实如梨而赤绩其皮爲布亦爲绵爲纸　拾遗记穷桑者西海之滨有桑之树直上千寻叶红椹紫万岁一实食之后天而老　述异记空桑生大野山中爲琴瑟之最者空桑也　神异经东方有树焉高八十丈敷张自辅其叶长一丈广六七尺名曰桑其上自有作茧长三尺缲一茧得丝一斤有椹焉长三尺五寸围如长此是偃桑但树长大耳　尔雅檿桑山桑注似桑材中作弓及车辕　唐书南诏永昌之西野桑生石上其材上屈南向而下植取以爲弓　事物绀珠云桑密县山野生树枝叶皆桑但叶如云头花木栾细青黄色附　庶物异名疏本草云桑上生其实明目轻身通神一名屑一名寓木一名宛童一名茑陆玑云叶似当卢子如覆盆子赤黑恬美图经云生是乌鸟食物落子枝节间感气而生叶似橘而厚软茎似槐皮而肥脆三四月开花黄白色六七月结实黄色如小豆
　　柘
　　格物总论柘树高大如桑枝条婀娜叶大如掌　草木状柘宜山石　书柘叶饲其丝作琴瑟清响胜凡丝　周礼冬官弓人辩六材柘爲上　清异録张曲江里第之侧有古柘尝因狂风发其一根解爲器具花纹甚竒人又以公之手笔冠世目之曰文章树　古今注柘实曰隹【音锥】　本草奴柘生江南山野似柘节有刺冬不雕叶可饲
　　木棉【附草本木棉】
　　张勃吴録交阯安定县有木棉树高丈余实如酒杯皮薄中有如丝棉者色正白破一实得数斤可作布　罗浮山记木棉正月则花大如芙蓉花落结子方生棉方叶耳子内有棉甚白成则熟南人以爲緼絮　丹总録南中木棉树大如抱花红似山茶而蕋黄花片极厚非江南所艺者　琅琊代醉编续博物志云闽中多木棉植之数千株采其花可纺爲布李商隐诗木绵花发鹧鸪飞王叡诗纸钱出木棉花旧云木棉即今之班枝花也棉花种爲番使黄始所传今广中立祠祀之沈黄门炤曰番中有青黄白三种今特传其白者耳张七泽梧浔杂佩木棉一名琼枝其高数丈树梧桐叶桃而稍大花色深红山茶春夏花开满树望之烂然如缀锦花谢结子大如酒杯絮吐于口茸茸如细毳旧云海南蛮人织爲布名曰吉贝今苐以充裀褥取其软而温未有治以爲布者浔梧间亦多有之但土人未尝采取随风飘坠而已　王世懋闽部疏木棉花者高树丹花若茶吐实蓬蓬吴中所谓攀桂花也杨用修具载丹铅以爲异曰云南霑益州有之闻岭广尤多不知惠安志已载此树名爲攀桂花杨乃曰班枝花与吴中攀枝花葢三名实一物也花品不当绵花仅堪絮褥耳
　　草本木绵　羣芳谱木棉春月以子种稭似木叶緑似牡丹而小花黄如秋葵而叶单榦不贵高长枝最喜繁茂结实三棱青皮尖顶累累如桃北人呼爲花桃熟则桃裂而绒现其绒如鵞毳较诸丝纩虽不无少逊然而用以絮衣甚轻暖子如珠可以打油油之滓可以粪地秸甚坚堪烧叶堪饲牛其爲利益甚溥南方煗一种可活数岁中土须岁岁种之其甚多江花出楚绒二十而得五性强紧北花出畿辅山东柔细中纺织绒二十而得四浙花出余姚中纺织绒二十而得七更有数种曰黄蒂穰蒂有黄色如粟米大曰青核核青细于他种曰黑核核纯黑色曰大衣核白而穰浮此四种二十而得九黄蒂稍强紧余皆柔细中纺织又一种紫花浮细而核大绒二十而得四时布制衣甚朴雅士绅多尚之又有深青色者亦竒种其传不广择种须用青核等爲佳或曰恐土脉不宜不思木棉始出南海诸国今何以遍中土也　正字通通雅曰吉贝即贝木棉树也古无木棉种所谓絮皆茧丝唐有木棉花诗李琮诗腥味鱼中墨衣裁木上棉是也南史古贝即吉贝吉譌作古梁武有木棉皁帐似草者名古终一种班枝花树高大花中绵软白可爲緼絮及毛布俗呼攀枝花生中原者小今岭南木棉树高数丈春开红花即攀枝之也外国纺爲布曰吉贝丘文庄邓旴江皆谓元时入中国误陶九成曰松江乌泥泾种木棉黄道婆自崖州来教以纺织此即今棉花实大如桃中有绵緜有白紫二色外国志刘宋元嘉时伽毗黎献吉贝等物占城亦出吉贝又佛书谓之睒婆又曰迦婆罗贝也即木棉树时珍独以爲古贝据贝当从吉贝爲近孟康言闽中呼棉花爲吉贝　史炤释文木棉江南多有之以春二三月下种既生须一月三薅至秋生黄花结实及熟时其皮四裂其中绽出如绵土人以鐡铤碾去其核取如棉者以竹爲小弓长尺四五寸许牵以弹绵令其匀细卷爲筒就车纺之自然抽绪如缲丝状织以爲布　松江府志凡木棉多利倍于粟其爲用击花成絮纺之成纱织之成布其查核榨之成油俱切民用其花以棉大核细者爲佳经霜后开者谓之輭花不贵之矣花实方结尚青者俗呼花铃子其方蕋未花者曰花盘穰之晩结无棉者曰僵囊　闽部疏昔闻长者言广人种棉花高六七尺有四五年不易者余初未之信过泉州至同安龙溪间扶摇道旁状若榛荆廹而视之即棉花也时方清和老榦已着瘦黄花矣　梧浔杂佩吾松以棉布衣天下而棉花之来莫详其始相传谓种出西番元时始入中国按通鉴梁武帝送木棉皁帐史炤释文所言即今之棉花无疑矣但今制弹绵之弓以木爲之长六尺余则与古稍异耳谓起自元时非也














　　格致镜原卷六十四
　　钦定四库全书
　　格致镜原卷六十五　　　大学士陈元龙撰木【二】
　　桐
　　总论　瑞应图王者任用贤良则梧桐生于东厢　礼斗威仪君乘火而王其政平梧桐常生　顔氏家训有讳桐者呼梧桐爲白鐡树　清异録同州郃阳县刘靖家兄弟不异居西廊梧桐生谷枝乡人号桐爲小义酉阳杂俎歴城房家园齐博陵君豹之山池其中杂树森竦或有人折其桐枝者君曰何爲伤我鳯条自后人不复敢折　淮南子桐木成云注取十石瓮满以水置桐其中葢之三四日间气如云作　桞宗元霹琴赞序琴莫良于桐桐之良莫良于生石上　丹总録东坡云凡木本实而末虚惟桐反之试取其小枝削之皆坚实如蜡而其本皆虚故世所以贵孙枝者贵其实也桐谱桐体湿则愈重干则愈轻生时以斧砟之甚易
　　干乃软而拒斧谚曰轻是桐重是桐难砟亦是桐　伏防古今注昭帝元鳯三年冯翊人献桐枝长六尺九枚枚一叶也　易纬桐枝濡毳而又空中难成易伤须成气而后华　周书清明之日桐始华不华则岁有大寒蔡邕月令桐木后华故曰始　羣芳谱四月开花嫩
　　黄小如花坠下如醭五六月结子荚长三寸许五片合成老则开裂如箕名曰櫜鄂子缀其上多者五六少者二三大如黄豆云南者更大皮皱淡黄色仁肥嫩可生噉亦可炒食　南方草木状梧桐子似乳缀其櫜多或五六少或二三故飞鸟喜巢其中昔人谓空门来风桐乳致巢是也　遁甲书梧桐可知月正闰岁生十二叶一邉六叶从下数一叶爲一月有闰则十三叶视叶小处则知闰何月立秋之日如某时立秋至期一叶先坠　鸿书世尝言金井梧飘以叶上有黄圈文如井故曰金井非井栏也　异吴平州门外忽生一株青桐上有歌谣声平恶伐之平随军北虏三载死桐忽自还立故根上闻空中似歌曰死树今更青吴平寻当归适闻杀此树已复有光辉吴寻归
　　详　禹贡徐州贡峄阳孤桐注特生也材中琴瑟枚乘七发龙门之桐高百尺而无枝　张景阳七命寒山之桐出自太冥　谢灵运游名山志吹台有高桐皆百围峄阳孤桐方此爲劣　埤雅梧一名榇即梧桐也今人以其皮青号曰青桐华净妍雅极爲可爱故多近斋阁种之　诗义疏梓实桐皮曰椅今人曰梧桐也有白桐有青桐有赤桐云南牂牁人织以爲布　广志骠国有白桐木其华有白毳取其毳淹渍缉织以爲布华阳国志益州有梧桐木其华采如丝人绩以爲布名曰华布　埤雅贾思勰曰白桐无子冬结似子者乃是明年之华房尔雅曰荣桐木即此是也桐木华而不实故曰荣桐木也今亦谓之华桐华则以其华而不实贾思勰曰桐华华而不实者曰白桐实而皮青者曰梧桐今炒其实噉之味似菱芡桐有三辈青白之外复有冈桐即油桐也生于高冈今亦谓之冈梧　西京杂记上林苑桐三椅桐梧桐荆桐　陈翥桐谱紫花者名紫桐花如百合实堪糖煮嚼白花者名白桐谷花而不实白者叶圆大尖长花先叶而开紫者理细性紧防生不及白花者之易一种油桐名膏桐实可压油一种刺桐文理细密性喜折裂花侧旉如掌体有巨刺如欓树实如枫一种頳桐身青叶圆大而长高三四尺即有花花色红如火无实一种人家庭所植名梧桐皮白叶青子可噉　羣芳谱白桐一名华桐一名泡桐叶三大径尺最易生长皮色粗白木轻虚不生虫蛀冈桐一名荏桐一名罂子桐一名虎子桐树小长亦迟早春先开淡红花实大而圆每实中二子或四子大如大枫子肉白味甘食之令人吐人多种之取子作桐油入漆海桐生南海及雷州近海州郡亦有之叶大如手作三花尖长青不凋皮若梓白而坚靱可作绳入水不烂　汉书西域传车师国多胡桐注孟康曰胡桐似桑而多曲师古曰胡桐亦似桐不桑也虫食其树而沫出下流者俗名爲胡桐泪言似眼泪也可以汗金银工匠皆用之事物绀珠杨桐叶细冬青临水生者尤茂寒食采叶
　　染饭色青而有光可资阳
　　梓【附楸】
　　事物原始按梓似桐叶小花紫无子者爲楸楸之白色而生子者谓之梓梓实桐皮曰椅大同而小异也　埤雅梓爲木王葢木莫良于梓故书以梓材名篇礼以梓人名匠也　礼斗威仪君乗火而王其政和平梓爲长生　中记凡梓木爲楹居下则木鸣谓之争位　山海经玉山碧山多梓木鸡山美梓　拾遗记始皇云明台穷四方之珍木东得岏云之梓北得隂坂文梓搜神记宋康王以韩朋妻美而夺之使朋筑青陵台然后杀之其妻请临丧遂投身而死王令分埋台左右期年各生一梓树及大枝条相交有二鸟哀鸣其上因号之曰相思树　列异传武都故道县有怒特祠云神本南山大梓也昔秦文公伐之树疮随合乃遣人持斧斫之犹不断一人伤足不能去卧树下闻鬼相与言曰秦公必不休荅曰其如我何又曰赤防于子何如乃黙无言卧者以告令士皆赤衣随所斫以防树断化爲牛以击之不胜或堕地髻解髪牛畏之入水楸　齐民要术白色有角者名角楸又名子楸黄色无子者爲栁楸世人见其木黄呼爲荆黄楸　羣芳谱楸生山谷间今处处有之与梓树本同末异一种刺楸树高大皮色苍白上有黄白斑防枝间多大刺叶薄　埤雅楸有行列茎榦乔耸淩云华高可爱至秋垂条如线俗谓之楸线　陆玑诗疏楰楸属其树叶木理如楸山楸之异者今人谓之苦楸湿时脆燥时坚今永昌又谓防梓汉人谓之楰　尔雅疏槄山楸也亦如下田楸耳皮叶白色亦白材理好宜爲车板能湿宜阳共北山多有之　本草五加皮树本是白楸其上有叶如蒲叶者其叶三花是雄五叶花是雌一名犲漆一名犲节俗名爲追风使　尔雅注楸细叶者爲榎老而皮粗皵者爲楸小而皮粗皵者爲榎　埤雅榎槚也亦楸属叶大而早脱故谓之楸叶小而早秀故谓之榎　尔雅翼九章望长楸而太息室屋之间有此木则余材皆不复震其叶可以饲豕肥硕三倍　述异记中山有楸户掌楸木者楸可爲什器　熈朝乐事立秋之日男女咸戴楸叶以应时序或以石楠红叶剪刻花瓣扑挿髩邉　杨愼外集汝州楸树极多富郑公知州时手植数百本于后圃后人思其政建郑公堂于楸林之下每立秋日太阳未升时采其叶熬爲膏傅疮立愈谓之楸叶膏有人患背肠胃可窥百方不差一医生用楸叶膏傅其外又用云母作小丸服尽四两止不累日云母透出肤外与楸叶膏相着疮遂差
　　榆
　　总论　运斗枢玉衡星散爲榆　管子五沃之土其榆条长　杂五行书舍北种榆九株大得　齐民要术榆十五年后中爲车毂及蒲萄　北史桓帝曾中蛊呕吐之地仍生榆参合陂土无榆时人异之　清异録同州郃阳县刘靖家兄弟不异居宅旁榆树生桑乡人号榆爲义祖　清异録金乡路上一老榆往来者就树下易草屦例以其旧悬而去行人指爲鞾鞋树　淮南万毕术八月榆檽令人不饥　汉书天文志成帝河平元年旱伤麦民食榆皮　春秋元命苞三月榆荚落崔氏月令榆钱可羮又可蒸糕饵至冬可酿酒瀹过晒干捣罗爲末盐水调匀日中曝晒可作酱即榆仁酱也　北史魏时河南人常笑河北人好食榆叶及元杲反青州河北流人悉从之故齐人号之爲榆贼名　广志有姑榆有郎榆郎榆无荚村人任车用至善者出渤海东光以供官　庶物异名疏周礼壶氏云若欲杀其神则以牡橭午贯象齿而沈之牡橭榆木也宋景濂谓许逊铸鐡柱以鎭蛟穴即牡橭象齿之遗意也　尔雅无姑其实夷注无姑姑榆也生山中叶圆而厚剥取皮合渍之其味辛香所谓芜荑　説文榆有刺荚曰芜荑又曰藲茎　范子计然芜荑出地赤心者善　埤雅枌白榆先敷叶后着荚榆性扇地所扇各与木等　博物志食枌榆则眠不欲觉　羣芳谱榆一名零有数十种今人不能别惟知荚榆白榆刺榆榔榆数种而已荚榆白榆皆大榆也有赤白二种白者名枌木甚高大未叶时枝上先生癅累累成串及开则爲榆荚生青熟白形圆如小钱故又名榆钱甚薄中仁有殻榆荚开后方生叶似山茱萸叶而长尖稍泽　事物绀珠朗榆如榆皮有滑汁秋生荚　郑樵通志榉乃榆其实亦如榆钱乡人采其叶爲甜茶　羣芳谱榉一名榉栁一名鬼栁多生溪涧水侧木大者高四五丈合二三人抱叶似栁非栁似槐非槐材红紫作箱案之甚佳
　　杨栁
　　总论　説文杨蒲栁也从木昜声栁小杨也从木卯声种树书顺挿爲栁倒挿爲杨　本草陈藏器曰江东
　　人通名杨栁北人都不言杨杨树枝叶短栁树枝叶长李时珍曰杨枝硬而起故谓之杨栁枝弱而垂流故谓之栁葢一物二种也　开河记炀帝开河成虞世基请用垂栁栽于两隄上栽毕帝御笔赐垂栁姓杨曰杨栁也　词林海错陆防诗手擕鞞佉若在中印国鞞布顶反大各反唐言杨栁也　荆楚岁时记今州里风俗望日祭门先以杨栁枝挿门邉杨栁枝所指仍以酒脯饮食及豆粥挿箸而祭之　蜀都杂抄杨栁多生状冬青亦似紫藤经冬不凋春夏之交作紫花散落满地省衙前有数株冬月望之荣枯各异
　　杨　周易枯杨生稊注稊者杨之秀也　齐民要术杨性劲直堪爲屋材宁折终不曲挠栁性懦软久无不曲比之白杨不如远矣　古今注白杨叶圆青杨叶长栘杨圆叶弱蒂微风则大揺一名高飞一名独摇又有赤杨霜降则叶赤材理亦赤白杨处处有之北土尤多种于墟墓间株大叶圆如梨皮白木似杨故名白杨　羣芳谱杨有二种一种白杨叶芽时有白毛裹之及尽展似梨叶而稍厚大淡青色背有白茸毛蒂长两两相对遇风则有声　清异録刘靖家兄弟不异居坟中白杨生桧乡人号白杨爲义孙　埤雅世重黄杨以其无火或曰以水试之沉则无火取此木必于隂晦夜无一星则伐之爲枕不裂爲梳不积垢　彚详注黄杨木理坚而细其色黄俗説岁长三寸遇闰则退一寸东坡诗云园中草木春无数惟有黄杨厄闰年　酉阳杂俎青杨木出峡中爲牀卧之无蚤　羣芳谱青杨树比白杨树较小亦有二种一种梧桐青杨身亦耸直高数丈大者径一二尺材可取用叶似杏叶而稍大色青緑其一种身矮多岐枝不堪大用　事物绀珠松杨高大叶如梨又名凉木
　　栁　埤雅栁柔脆易生之木与杨同虽纵横顚倒植之皆生　大戴礼正月栁荑注荑发叶也　神农本草经栁花一名栁絮　草木状栁宜下田　齐民要术陶朱公曰种栁千树则足柴十年以后髠一树得一载岁髠二百树五年一周　中朝故事曲江池畔多栁亦号桞衙　唐书王维别墅在辋川有栁浪　景龙文舘记唐制上已祓禊赐侍臣细栁弮云带之免虿毒瘟疫三峯集李固言未第前行古栁下闻有弹指声固言问之曰吾栁神九烈君也用栁汁染子衣矣科第无疑果得蓝袍当以糕祀我固言许之未乆状元及第　宣室志有人于古宅遇栁将军者验之乃一株枯栁尔通志栁曰天栁亦曰泽栁　陆玑诗疏栁生水旁树如栁叶粗而白色木理微赤故今人以爲车毂今卫北淇水旁鲁国泰山汶水邉纯也蒲栁有两种皮正青者曰小杨其一种皮红正白者曰大杨其叶皆长广似桞叶皆可以爲箭干故春秋传曰董泽之蒲可胜既乎　古今注蒲栁生水邉叶似青杨俗所谓杨栁也亦曰栘桞亦曰水杨支劲韧任大用　花木考金丝栁出鳯县宋元丰间有防下鳯州取金丝栁一百根植宫中　诗话汉中有栁状如人号曰人栁一日三起三倒　南史齐刘悛之爲益州献蜀栁数株枝条甚长状若丝缕武帝以植于太昌灵和殿前尝赏玩咨嗟曰此杨栁风流可爱似张绪当年　羣芳谱其长条数尺或丈余嬝嬝下垂者名垂栁木理最细腻又一种榦小枝弱皮赤叶细如丝缕婀娜可爱一年三次作花花穗长二三寸色粉红如蓼花名柽栁一名赤柽一名河栁一名三眠栁一名观音栁一名长夀仙人栁即今俗所称三春栁也　尔雅翼柽叶细如丝天将雨柽先起气应之一名雨师或曰柽得水则垂如丝故曰雨丝譌爲雨师　山海经沃民之国有白栁　汉地里志信都国扶栁注其地有扶泽泽中多栁故曰扶栁　五杂组闽中有一种栁其叶如松而垂长数尺其榦亦与栁不俗名爲御栁夫诗人之咏御栁不过禁御中栁耳此则别是一种而强名之者也
　　槐
　　总论　春秋説题辞槐木者虚星之精　周礼燧人秋取槐檀之火　淮南子槐之生也入季春五日而目十日而防耳更旬而始规二旬而叶成　埤雅弱槐初生不能自立即于槐下种麻胁槐令长既植移而莳之亭亭若一　淮南子老槐生火　天主物簿槐木生丹不复凋残也木身润滑常有香气　本草槐生河南可作神烛　周礼三槐三公位焉注槐怀也言怀来人也　春秋元命苞树槐聼讼其下注槐之言归也情见归实也　淮南子槐市学也树以青槐　中朝事迹朝街两畔植槐号爲槐街　古今注汉顾成庙槐树悉设扶老钩栏　事物绀珠汉元帝末兖州刺史禁民私立社山阳橐茅乡社有大槐树吏伐断之其夜树复自立其故处　挚虞连理槐颂东宫正德之内承华之外槐树二株连理而生二榦一心以蓄本根　李公佐南柯记淳于棼居广陵郡所居宅南有大古槐一株贞元七年棼梦槐安国王来邀爲驸马领南柯郡既觉寻槐下穴有蚁数斛中有大蚁处之是其王矣即槐安国都也又穷一穴直上南枝亦有羣蚁即生所领南柯郡也清异録崔鳯蹉跎失志洛南天亲观颇幽雅常陪友生夏月招凉于古槐下戏曰予不登九品此槐不得爲手版想亦助不平也是后朋从呼槐爲不平生　清异録懿宗时求老槐于城北笔头谷李殊庄亦不下百年矣树腰刻小字一曰锦心氏一曰绣腹郎云殊之祖爱甚故刻记之　南部新书都堂南门道东有古槐垂隂至广或夜闻丝竹之音则省中有入相者俗谓音声树彚详注宋迩英阁槐如龙风动槐龙舞　酉阳杂俎西夏无槐惟夏州有一株或要槐叶移牒取　羣芳谱槐四五月开黄花未开时状如米粒采取曝干炒过煎水染黄甚鲜其青槐花无色不堪用七八月结实作荚如连珠中有黑子以子多者爲好　抱朴子槐子服之脑令人发不白而长生　顔氏家训梁庾肩吾常服槐实年九十余目看细字髩髪皆黑　卢氏杂志唐裴晋公度在相位日有人槐瘿一枚欲削爲枕时郎中庾威世称博物召请别之庾捧玩良久白曰此槐瘿是雌树生者恐不堪用　花木考华州三家店西北道邉有槐甚大葱郁周可防数亩槐有瘿形如二猪相趂奔走其顾口耳头足一如塑者
　　名　三辅黄图甘泉谷北岸有槐树今谓玉树根榦盘峙三二百年木也杨震关辅古语云老相传咸以谓此树即扬防甘泉赋所谓玉树青葱也　国史纂异云阳县界多汉离宫故地有树似槐而叶细土人谓之玉树　尔雅櫰槐大叶而黑注槐树叶大色黑者名爲櫰　尔雅守宫槐叶昼聂宵炕注槐叶昼日聂合而夜炕布者名爲守宫槐　广志叶细而青緑者谓之槐江东有树与此相反俗名合昏槐　羣芳谱守宫槐一名紫槐似槐榦弱花紫昼合夜开又白槐似柟而叶差小槐有极高大者材实重可作器物有青黄白黑数色黑者爲猪屎槐材不堪用　曲洧旧闻大隈山即庄子所谓具茨山也山有具茨寺其中产一种木身榦枝叶皆如槐三二月开花色红而细俗呼爲槐三香亦有种园圃中者
　　楝
　　淮南子七月其树楝楝实鳯凰所食也　尔雅翼楝木高丈余叶密如槐而尖三四月开花红紫色子可浣衣故名楝子生青熟黄实如小铃名金铃子　彚详注楝花开芬香满庭其实可以练故名　尔雅翼鳯皇獬廌皆食楝而蛟龙特畏之其材宜板桔槹中尤宜　云间郡志管子五位之土种楝又鳯凰非楝实不食二十四番花信风至楝花而终其材轻且坚可爲犂辕及牛牵
　　桕
　　羣芳谱乌桕一名鸦桕树高数仞叶似小杏叶而微薄淡緑色五月开细花色黄白实如鸡头初青熟黑分三瓣八九月熟种之佳者有二曰葡萄桕穗聚子大而穰厚曰鹰爪桕穗散而殻薄采桕子在中冬以熟爲候榨取白油以制烛【详见油】　中记荆州有树名乌臼其实如胡麻子捣其汁可爲脂其味亦如猪脂
　　椿
　　庄子上古有大椿者以八千岁爲春以八千岁爲秋羣芳谱椿一作櫄一作杶一作橁今俗名香椿长而有夀南北皆有之木身大而实其榦端直纹理细腻肌色赤皮有纵纹易起叶自发芽及嫩时皆香甘生熟盐腌皆可茹世皆尚之　五杂组燕齐人采椿芽食之以当蔬亦有防茶者其物茁时甚珍之既老则葅而蓄之南人有食而吐者然椿有香臭二种臭者土人以汤瀹而卤之亦可食也考之图经疎而臭者乃樗耳葢二木甚相但以气味别之今人不复识认槩呼爲椿也
　　樗
　　庄子吾有大树人谓之樗其本拥肿不中绳墨小枝拳曲不中规矩　羣芳谱樗亦椿气臭俗名臭椿一名虎目树一名大眼桐皮粗肌虚而白其叶臭恶　陆玑诗疏樗树及皮皆似漆青色其叶臭　本草椿木樗木旧不载所出州土今处处有之二木形榦大抵相椿木实而叶香可噉樗木疎而气臭膳夫熬去其气叶亦可噉北人呼樗爲山椿江东人呼爲虎目叶脱处有痕如樗蒲子又如眼目故得此名夏中生荚樗之有花者无荚有荚者无花荚常生臭樗上未见椿上有荚者然世俗不辨椿樗之异故俗名爲椿荚其实樗荚耳其无花不实木大端直爲椿有花而荚木小榦多迃矮者爲樗　五行志汉成帝永始元年河南街邮樗树生枝如人头眉目须皆具但无髪耳　集异志后汉灵帝熹平三年右校别作中有两樗树皆高四尺其一株宿夕暴长长丈余大一围作胡人状头目髩须髪备具　河洛记洛阳北山谓之邙山其上无大树都城之北岭上有古樗树不知其来早晩婆娑周四五亩在伊阙正南相当越公等将建都城之日据此树以爲南北定准嫌樗木名恶号曰婆娑罗树
　　栎
　　周祈名义考尔雅栎其实梂孙炎曰栎实橡也有梂彚自裹木虽坚而不堪充材今栎炭木是　陆玑诗疏苞栎秦人谓柞爲栎河内人谓木蓼爲栎椒榝之属也其子房生爲梂木蓼子亦房生又栩今柞栎也徐州谓栎爲杼其子爲皁或言皁斗其殻爲汁可以染皁今京洛及河内多言杼斗或云橡斗谓栎爲杼五方通语也本草栎有二种一种不结实者其名曰棫其木心赤一种结实者其名曰栩其实爲橡　六书故栎冬不凋其实亦斗有黑心栎白栎绵栎白栎子尤细绵栎以坚忍得名　郡国志五云溪欧冶子铸剑处下有孤潭深而青有孤石耸出潭上有大栎树客儿与弟惠连作诗连句刻于树上
　　枫
　　山海经黄帝杀尤于黎山弃其械化爲枫树　尔雅枫欇欇注枫树似白杨叶圆而岐有脂而香今之枫香是　説文枫木厚叶弱枝善摇一名欇欇　三辅黄图汉宫殿中多植枫故曰枫宸至霜后叶丹可爱骚人多称咏之　格物总论枫树枝榦修耸叶分三角至秋杪其叶皆赤簇簇如锦烂然可观在在有之　拾遗记频斯国有大枫树成林高六七十里善算者以里计之雷电常出树之半其枝交防于上蔽不见日月之光其下平浄扫洒雨雾不能入焉　述异记南中有枫子枫木之老者爲人形亦呼爲灵枫葢瘿癅也至今越巫有得之者以雕刻鬼神可致灵异　南方草木状五岭之间多枫木岁久则生癅瘿一夕遇暴雷骤雨其树赘暗长三五尺谓之枫人越巫取之作术有通神之验取之不以法则能化去　朝野佥载江东江西山中多有枫木人于枫树下生似人形长三四尺夜雷雨即长与树齐见人即缩依旧曾有人合笠于地明日看笠子挂在树头上旱时欲雨以竹束其头禊之即雨人取以爲式盘极神验枫天地是也　宋齐丘化书老枫化爲羽人一统志安福县有枫木状如神人目岁旱以泥封
　　之则雨　南方草木状枫香树子大如鸭卵二月花发乃连着实八九月熟曝干可烧惟九真郡有之　尔雅翼枫脂一名白胶香　金楼子枫脂入地千岁爲琥珀
　　杉【煔檆同】
　　南方草木状杉一名柀煔　尔雅柀煔注煔似松生江南可以爲船及棺材作柱埋之不腐　格物论杉树大者数围高十余丈纹理条直皮粗厚叶尖附枝生若针刺然青青不雕种莳宜在山窠深处南方人造屋爲船多用之出于东海中倭国者尤佳名曰倭木　格古要论杉木出四川广西江西湖广徽州等处俗呼曰叄木又曰防木色白而其纹理黄稍红有香甚清或云南蕃脑子香生此木中有花纹细者如雉鸡斑甚难得花纹粗者亦可爱直理不花者多　溪蛮丛笑野鸡斑枋板皆杉也木身爲枋枝稍爲板又分等则曰出等甲头曰长行曰刀斧皆枋也曰水路曰笏削曰中扛皆板也地志七星杉在麻姑山殿后岭上围二三丈高切云汉横列七株故以星名　游名山志华子岗上紫杉千仞在崖侧　李时珍本草檆有赤白二种赤杉实而多油白杉虚而干燥　事物绀珠赤油杉色赤而坚有油又名紫防赤水树　邓元锡函史出紫油者曰油杉演繁露尔雅毛诗传皆云枞木则松叶栢身栝木则栢叶松身按栢叶松身乃今俗呼爲丝杉者也　西京杂记太液池西有一池名孤树池中有洲洲上煔树一株六十余围望之童童如葢故取爲名　刘欣期交州记合浦东百里有一杉树汉安帝永初五年春叶落随风飘入洛阳城其叶大常杉数十倍术士盛亷曰合浦东杉叶也此休徴当出王者帝遣千人伐树役夫多死者华夷花木考柀小而美者出于黟古称柀出玉山世
　　以爲上饶而汉志歙有玉山未知孰是其木爲什器几案则明洁而宜漆尔雅曰檆柀按二物叶甚相但檆耸而柀垂柀又有佳实此爲不同耳
　　檀
　　陆玑诗疏檀木皮正青滑泽与檕迷相似又似驳马驳马梓榆其树皮青白驳荦遥视似马故谓之驳马故里语曰斫檀不谛得檕迷檕迷尚可得驳马　羣芳谱檀善木也有黄白二种江淮河朔山中皆有叶如槐皮青而泽肌细而腻体重而坚状与梓榆荚蒾相似　格古要论紫檀木出交阯广西湖广性坚新者色红旧者色紫有蟹爪纹新者以水湿浸之色能染物作冠子最妙近以眞者揩粉壁上果紫余木不然黄檀木最香今人多以作带　唐书单单在振州东南木多白檀　遁甲开山图河东有独头山多青檀可以爲良弓　广雅青檀似奚橀语曰齐人斫檀奚橀先殚【奚橀一作挈橀】　汉书注搀檀檀别名　便民图纂一僧舍有大树不知其名春时如枯夏月方萌每岁待黄梅过方始舒叶叶既开则水定极凖一境农人凭以卜水候后一山丁过见之云此望水檀也
　　桧
　　格物总论桧皮光叶尖硬如芒刺桧柏相半者名桧柏皆能结子柯叶青青四时不雕也　羣芳谱曲阜孔庙殿前桧一株相传宣圣手植纹皆左纽上耸无枝而不死毎遇一代兴或圣君出则发一枝　五杂组孔庙中桧歴周秦汉晋几千年至怀帝永嘉三年而枯枯三百有九年子孙守之不敢动至隋恭帝义宁元年复生生五十一年至唐高宗干封二年再枯枯三百七十四年至宋仁宗康定元年复荣至金宣宗贞祐二年兵火摧折无复孑遗后八十二年爲元世祖三十一年故根复发于东庑頽址之间遂日茂盛翠色防然至太祖洪武二年己巳凡九十六年其高三丈有竒围四尺许至治己未爲火所焚今虽无枝叶而直挺然不朽不摧生意隐隐未尝枯也　太清记太清宫桧老子手植根株枝榦皆左纽　游名山记茆山玉晨观门列古桧十四传爲许长史手植大逾合抱纹皆左纽若出人力此可以观造化之巧近一株瘁仆人割其皮以去道士云左纽桧不止是三清殿前凡六老君殿前凡二藏殿茅君殿后皆有其一　太平清话虞山至道观有所谓七星桧者相传爲梁时物也今仅存其三余则后人植者而三株中又有雷震风擘者尤爲诡异眞竒观也平泉花木记雁翅桧叶婆娑似雁翅也　老学庵笔记海桧夭矫坚瘦皆天成又有刻削盘屈而成者名土桧陈郁话腴眞庙朝寝殿侧有古桧秀茂不羣名御爱
　　桧然横碍殿檐眞皇意欲去之一夕风雷转折其枝时以爲瑞　花木考宣和后四年万岁峯改名夀岳旁有两桧一夭矫者名曰朝日升龙之桧一偃蹇者名曰卧云伏龙之桧皆玉牌塡金字书之　海録碎事平江学中有龙头桧蘸水桧　山堂肆考常州列帝庙有独桧颍州灵坛观有再生桧　老学庵笔记亳州太清宫桧花开时蜂飞集其间作蜜极香谓之桧花蜜
　　荆
　　春秋运斗枢玉衡星散爲荆　格物总论荆小木丛生枝茎婆娑叶刻缺粗澁荒坂洲渚间多有之又有所谓牡荆山荆杜荆等名不一而足　艺文聚礼弓矢图楚燩以荆爲之然以灼正以荆者凡木心圆荆心方也广志楚荆也牡荆蔓荆也赤茎大实者名曰牡荆
　　汉郊祀志以牡荆画幡如淳注牡荆荆之无子者　本草牡荆一名黄荆一名小荆　南方草木状宁浦有三种荆金荆可作枕紫荆堪作牀白荆堪作履与他处牡荆蔓荆全异又彼境有牡荆取节不相当者日晕时刻之与病人身齐等置牀下虽危困亦愈　登真隐诀注梁天监三年上将合神仙饭奉勅论牡荆曰荆花白多子子粗大歴歴踈生不过三两茎多不能圆或褊或异或多似竹节叶与余荆不殊蜂多采牡荆牡荆汁冷而甜余荆烧则烟火气若牡荆体慢汁实烟火不入其中主治心风第一于时远近寻覔不得犹用荆叶今之所有者云　大业拾遗録北景郡在林邑南有金荆生于高山峻阜大者十围盘屈癅蹙文如美锦色艶于眞金中夏时有于海际得之工人数用甚精妙贵于沉檀朝野佥载帝令朱寛征畱仇国还得金荆癅数十
　　片木色如眞金密致而文彩盘蹙有如美锦甚香极细可以爲枕及案面　事物绀珠栾荆茎叶似石楠六月开花紫白色叶有细黑防冬不凋　孝子传古有兄弟忽欲分异出门见三荆同株接叶连隂叹曰木犹欣聚况我而殊哉还爲雍和
　　椒
　　运斗枢玉衡星散爲椒　诗疏椒树似茱萸有针刺茎叶坚而滑泽蜀人作茶吴人作茗皆合煮其叶以爲香今成臯诸山间有椒谓之竹叶椒其树亦如蜀椒少毒不中合药也可着饮食中又用蒸鸡豚最佳东海诸岛上亦有椒树枝叶皆相似子长而不圆甚香其味似橘皮岛上麞鹿食此椒叶其肉自然作椒橘香　埤雅椒似茱萸而小赤色内含黑子如防今谓椒目　酉阳杂俎椒可以求水银　炖煌新録虏苏割剌在荅鲁之右大泽中高百寻然无草木石皆赭色山产椒椒大如弹丸然之香彻数十里每然椒则有鸟自云际翩跹五色名赭尔鸟葢鳯凰种也昔汉武帝遣将军赵破奴逐匃奴得其椒不能解以问东方朔朔曰此天仙椒也塞外千里有之能致鳯武帝植之太液池至元帝时椒生果有异鸟翔集　清异录椒又名扁鹊铭蜀产者上叶属木故青皮本火故赤花应土故黄膜垂金故白子符水故黑五行全足草中大丹服饵家重之　通志椒曰陆橃曰南椒生汉中者曰汉椒蜀中者曰蜀椒巴中曰巴椒　山海经琴鼓之山其木多椒景山多秦椒　范子计然蜀椒出武都赤色者善秦椒出天水陇西细者善　本草蜀椒味辛温逐骨节皮肤死肌坚齿髪调关节耐寒暑久服头不白轻身增年一名巴椒一名蓎藙一名胡辛一名含丸使者树如茱萸有刺秦椒久服轻身好顔色耐老增年　事物绀珠汉椒似胡椒而大黑色竹叶椒如川椒而毒　本草蔓椒味苦温无毒一名豕椒一名猪椒一名彘椒一名狗椒　酉阳杂俎胡椒出摩伽陁国呼爲昧履支其苗蔓生茎极柔弱叶长寸半有细条与叶齐条上结子两两相对其叶晨开暮合合则裹其子于叶中子形似汉椒至芳辣六月采今作胡盘肉食皆用之　真腊风土记胡椒缠藤而生累累若緑草子其生而青者尤辣　本草胡椒大温无毒味甚辛辣杀一切鱼鳖蕈毒
　　榕
　　南方草木状榕树南海桂林多植之叶如木麻实如冬青树榦拳曲是不可以爲器也其本棱理而深是不可以爲材也烧之无熖是不可以爲薪也以其不材故能久而无伤其防十亩故人以爲息焉而又枝条既繁叶又茂细软条如藤垂下渐渐及地藤稍入地便生根节或一大株有根四五处而横枝及邻树即连理南人以爲常不谓之瑞木　后山谈丛蔡州壶公观有大木世莫能名也高数十尺其枝垂入地有根复出爲木枝复下垂如是三四重围环列如子孙然世传汉费长房遇仙者处木即县壶者沈丘令张戣闽人尝至蔡爲余言乃榕木也岭外多有之其四垂旁出无足怪者　彚详注榕或作槦言材不中梓人用也有二种一种矮而盘桓初生如葛藟縁木后乃成树其着地复生爲根一种名赤榕最爲高大此二树者爲防最浓　泉南杂志卫西榕树榦大如一间屋枝上有纚纚垂下者谓是根也其高参天枝叶防可三十余丈相传韩少卿国华爲郡诞魏公日树杪爲吐烟霭榕树千年者其上生伽南香　闽部疏榕贱木也至福州始多故以名城然至漳泉间更多而钜扶疎旁出根如流苏下垂着榦即抱负爲一轮囷连拳好作怪状其根盘地崚嶒蚪卧恒亩许多根故易茂而难防不才故寡伐而长夀　五杂组榕木惟闽广有之而晋安城中最多故谓之榕城亦曰榕海云其木最易长折枝倒埋之三年之外便可合抱柯叶扶疎上参云表大者蔽亏百亩老根盘拏如石焉木理邪而不坚易于朽腐十围以上其中多空此庄子所谓以不才终天年者也闽人方言亦谓之松按松字古作防则亦与榕通用矣
　　楮
　　汉郊祀志稷谷树师古注谷树楮树也其子谷故曰稷种　诗疏谷幽州人谓之谷桑或曰楮桑荆交广谓之谷中州人谓之楮殷中宗时桑谷共生是也今江南人绩其皮以爲布又捣以爲纸谓之谷皮纸长数丈洁白光辉其里甚好其叶初生可以爲茹　广州记蛮夷取谷皮熟捶以拟毡汁能写金　物相感志楮胶可以团丹砂　格物总论楮树高丈余大者数围枝条修耸叶刻缺而澁有毛取其实可以练绢又爲面药以米泔洒楮亦能生菌也　埤雅皮斑者是楮皮白者是谷有瓣者曰楮无瓣者曰构　本草图经楮有二一种皮有斑花文谓之斑谷今人用爲冠一种皮无斑叶似葡萄作瓣而有子者其实初夏生如弹丸青緑色六七月渐深红色乃熟　抱朴子楮实赤者饵之一年老还少　羣芳谱斑谷三月开花成长穗如栁花状不结实又一种皮白无花叶有桠义似葡萄叶开碎花结实如杨梅用时但取叶有桠义有子者爲佳八九月采实名楮桃一名谷实
　　桦
　　上林赋华枫枰栌师古注华即今之皮贴弓者也　大业拾遗二年汾州起汾阳宫宫南外平林率是大桦木高百余尺行从文武皆剥取皮覆庵舍　格物总论桦木似山桃皮上有紫黑花匀者用以裹鞍及弓又可以入药用字亦作　格古要论鞑靼桦皮木出北地色黄其斑如米大微红色能肥腻甚难得裹刀靶爲最今人以桦皮饰弓名桦皮弓又以衬靴　本草桦堪爲烛取脂烧辟鬼　五杂组桦木皮软而中空若败絮焉故取以贴弓便于握也又可以代烛余在青州持官炬者皆以铁笼盛桦皮烧之易燃而无烟也　博物要覧桦皮画家用以烧烟熏纸作僞古画故亦名











　　格致镜原卷六十五
<子部,类书类,格致镜原>
　　钦定四库全书
　　格致镜原卷六十六　　　大学士陈元龙撰木【三】
　　女贞
　　格物总论冬青一名女贞木一名万年枝树身大合抱皮粗叶茂盛经冬不凋能结子毎枝一簇而皮青黑色有瓤中心核飞禽食之　典术女贞木者少隂之精冬叶不落　本草女贞木名亦作桢苏颂曰女贞负霜葱翠故贞女慕其名一名冬青　晋宫阁名华林园有万年树十四枝　方勺泊宅编徽宗兴画学问试诸生以万年枝上太平雀爲题在试无能识其何木遂皆黜不取或密以叩中贵中贵曰万年枝冬青木也太平雀频伽鸟也　羣芳谱人因女贞冬茂亦呼爲冬青不知女贞叶长子黑冬青叶圆子红枸骨与女贞亦相似女贞即俗呼蜡树者冬青即俗呼冻青树者枸骨即俗呼猫儿刺者葢三树也女贞一名贞木一名蜡树以子种而生最易长树似冬青叶厚而柔长青背淡长者四五寸甚茂盛淩冬不凋人亦呼爲冬青五月开细花青白色花甚繁九月实成似牛李子累累满树生青熟紫木肌白腻立夏前后取蜡虫种裹置枝上半月其虫化出延縁枝上造成白蜡民间大其利　宋氏树畜部水冬青叶细利于飬蜡子
　　皁角
　　羣芳谱皁角一名皁荚一名乌犀一名悬刀所在有之树高大叶如槐叶瘦长而尖枝间多刺夏开细黄花结实有三种一种小如猪牙一种长而肥厚多脂而粘一种长而瘦薄枯燥不粘以多脂者爲佳　急就篇注皁荚树一名鸡栖　稽神録泉州文宣王庙庭宇严峻学校之盛冠于藩府庭中有皁荚树每州人将登第则生一荚以爲常　墨客挥犀唐七圣殿有皁荚一株合数人抱相传明皇洎贵妃共植于此每岁结实必有十数荚合欢者　神仙传葛仙翁斩皁荚树爲杯用以盛酒酒味益妙　南史齐萧鸾尝用皁荚讫授余泺与左右曰此犹堪明日用　七修藁盐酒蟹每一器十用皁荚半挺置中则经歳不坏　酉阳杂俎鬼皁荚生江南地泽如皁荚高一二尺沐之长髪叶亦去衣垢波斯皂荚出波斯国呼爲忽野檐黙拂林呼爲阿梨去伐树长三四丈围五六尺叶似枸縁而短小经寒不凋不花而实其荚长二尺中有隔隔内各有一子大如指赤色至坚硬中黑如墨甜如饴可噉亦宜药用
　　防榈
　　广志防一名并闾叶似车轮乃在顚下有皮纒之附地起二旬一采转复上生　格物总论防榈一名栟榈高一二丈无枝榦叶长而大岐生枝头皮相重裹一行一皮各有节皮可爲索也　丹总録防榈一名鬛葵又曰蒲葵　羣芳谱棕榈俗作棕防皮中毛缕如马之防故名出岭南西川今江南亦有种之最难长初生叶如白芨叶长高二三尺则木端数叶大如扇上耸四散岐裂大者高一二丈叶有大如车轮者其茎三棱棱邉如刺四时不凋干正直无枝近叶茎处有皮裹之每长一层即爲一节干身赤黑皆筋络可爲钟杵亦可旋爲器物其皮有丝毛错综如织剥取缕解可织衣帽褥椅钟盂之属大爲时利毎岁必两三剥之否则树死或不长剥之多亦伤树三月于木端茎中出数黄苞苞中有细子成列乃花之孕也状如鱼腹孕子谓之防鱼亦曰防笋渐长出苞则成花穗黄白色结实累累大如豆生黄熟黑甚坚实木有二种一种有皮丝可作绳一种小而无丝惟叶可作帚以爲王篲者非　高士传方镕隐天门山以防榈叶拂书号曰无尘子　羣芳谱防皮作绳入水千年不烂昔有人开塜得一索已生根　坡诗注防笋状如鱼子味如苦笋而加甘芳蜀人以馔佛僧甚贵之而南方不知也笋生肤毳中葢花之方孕者正二月间可剥而取过此苦澁不可食矣取之无害于木而宜于饮食法当蒸熟所施客与竹笋同蜜煮醋浸可致千里外　埤雅广要蜀锦城之南有海棕焉干犹龙鳞枝犹鳯尾高百余尺相传繇李唐来阅千稔　益部方物畧记海防大抵防然不皮而榦叶丛于杪至秋乃实
　　桄榔
　　本草桄榔一名姑榔一名木一名董防一名鐡木蜀志兴古南汉县有桄榔树有麫大者至百斛　广志桄榔树大四五围长五六丈洪直无枝条其顚生叶不过数十似栟榈其子作穗生木端其皮可作绠得水则柔韧胡人以此聨木爲舟皮中有屑如赤黄色多者至数斛蜜制可食与常无异　岭表録异桄榔木枝叶竝茂叶下有如麤马尾广人采之以织巾子其尤宜盐水浸渍即麤胀而韧以此缚舶不用钉线木性如竹紫黑色有文理工人以制博奕局又其木刚作芟锄利如鐡中石更利惟中蕉栁致败耳　北户录桄榔茎叶与波斯古散【古散堪爲拄杖】椰子槟榔小异其木如莎树皮酿木皮出可食洛阳伽蓝记云昭仪寺有酒树麫木得非桄榔乎其心爲炙滋腴极美　海槎余录桄榔木纻树树杪挺出数枝毎枝必赘青珠数条每条不下百余颗计一树可得青珠百余条团团悬挂若伞葢可爱也其木最重番舶用爲鎗以代鐡其锋铓侔于鐡也色花梨而多综纹
　　花榈
　　本草榈木出安南性坚紫红色有花文者谓之花榈可作牀几扇骨爲枕令人头痛性故也　格古要论花梨木出南番广东色与降眞香相似亦有香其花有鬼面者可爱花麤而色淡者低广人多以作茶酒盏　羣芳谱榈木色似紫檀有花纹者谓之花榈俗作花梨者非　博物要覧花梨树叶如梨而无花实肌理细腻可作器具亦有花纹成山水人物花鸟形者名花梨影木
　　鐡力
　　格古要论鐡力木出广东色紫黑性坚硬而沉重东莞人多以作屋　手镜蛮地多山产美材鐡栗木居多有力者任意取之故人家治屋咸以鐡栗等良材爲之方坚且久若用杂木多生蛀虫大如吴日夜囓梁柱中磔磔有声不五年间皆空中遂至倾倒其鐡栗有参天径丈余者广州人多来采制椅桌食隔等器鬻于吴浙间可得善价
　　诸木
　　淮南王木谱模木生周公塜上其叶春青夏赤秋白冬黑以色得其正也楷木生孔子塜上其余枝疎而不屈以质得其直也　花木考楷木出曲阜孔林纹如贯钱有直性无横性制爲杖可以戒暴　王世懋东游记子贡楷大倍他植枯而不蚀眞古木也　五杂组曲阜孔林有楷木相传子贡手植者其树十余围今已枯死其遗种延生甚蕃其芽香苦可烹以代茗亦可干而茹之其木可爲笏枕及棋枰云之声甚响而不裂故宜棋也枕之无恶梦故宜枕也此木圣贤之遗迹而守土之官日逐采伐制器以充馈遗今其所存寥寥反不及商丘之木以不材终天年不亦可恨之甚哉　酉阳杂俎蜀中有木柞众木荣时如枯枿隆冬方萌芽布隂蜀人呼爲楷木　诗疏园有酸也　尔雅栲山樗注栲似樗色小白生山中因名云亦漆树　诗疏栲叶似栎木皮厚数寸可爲车辐或谓之栲栎许愼正以栲读爲今人言栲失其声耳　尔雅杻檍注似棣细叶叶新生可饲牛材中车辋关西呼杻子一名土橿诗疏杻檍也叶似杏而尖白色皮正赤爲木多曲少直枝叶茂好华如楝而细蕋正白葢此树今官园种之正名曰万岁既取名于亿万其叶又好故种之或谓之牛筋或谓之檍材可爲弓弩干也　埤雅释木云檖罗檖一名罗其文细密如罗故曰罗也又有白者赤罗文白罗文缓虽皆所谓文木然而赤罗爲上梀谓之绫杉谓之纱檖谓之罗罗亦有华者俗谓之罗锦罗锦犹言杉锦梀绫也罗锦明杉锦暗今虏人有梀绫器其文如绫绮状又下于杉锦矣　诗疏枸树山木其状如栌一名枸骨高大如白杨所在山中皆有理白可爲函板枝柯不直子着枝端大如指长数寸噉之甘美如饴八九月熟江南特羙今官园种之谓之木蜜古语云枳枸来巢言其味甘故飞鸟慕而巢之本从南方来能令酒味薄若以爲屋柱则一屋之酒皆薄　物相感志枸树江南谓之白石树诗所谓南山有枸是也　广志木蜜树号千岁根甚大伐之四五岁乃断取不腐者爲香生南方蜜可食　诗疏楛其形似荆而赤茎似上党人织以爲斗筥箱器又揉以爲故上党人调问妇人欲买赭否曰灶下自有黄土问买否曰山中自有楛唐书万岁登封元年春封嵩山御朝觐坛受朝贺登封坛南有槲树大赦日于其杪置金鸡改名爲金鸡树羣芳谱漆一名桼似榎而大树高二三丈余身如柿皮白叶似椿花似槐子似牛李子木心黄生汉中山谷梁益陜襄歙州皆有金州者最善广州性急易燥　格物论漆树汁可以髹物以竹筒钉入木中取之人多种于山谷间　花木考百济西南海中有三岛出黄漆树似小榎树而大六月取汁漆器物若黄金其光夺目　南方草木状棹树干叶俱似椿以其叶煮汁渍果呼爲棹汁若以棹汁杂彘肉食者即时爲雷震死出高凉郡绀珠棹汁唯可染绛　花木考郴州之木槠爲贵其爲树四时无改柯易叶质性坚于桧柏伐而材之虽百岁雨淋日炙弗蠧弗腐作屋置以当风雨之冲棺在土与石椁敌此槠之所以爲贵也槠树岁结子其子小者小于榛味如之大者大如榛而味苦土人取爲果实谓小实者爲圆珠槠大者苦珠槠以此分二种其材固无异也按山海经前山其木多【音诸】注谓其树作子可食冬夏恒青作柱难腐岂即此槠　羣芳谱楂橡栗之属生闽广江右山谷间树易成材亦坚韧实如橡斗无刺子或一二或三四似栗而殻薄仁皮色如榧肉如栗味苦多膏油　杜工部诗石榞徧天下水陆兼浮沉注榞木名石榞子如芎防其皮可以御饥时天下荒乱小民转沟壑水陆竝载石榞以充粮　蜀记防木树高十余丈濶四五围树顚生叶两邉行列如飞鸟翼皮中有白麫石许磨屑可作饭呼爲防麫轻滑胜桄榔麫　吴录交阯有欀木其皮中有如白米屑者干之水淋之似麫可作饼【杨愼云欀即桄榔张尔公云欀即防木非桄榔也】　山海经橐山多木郭注今蜀中木七八月中吐穗穗成如盐粉广志柯木生广南山谷可爲船舫一名木孥　南越志威宁县有穿州其上多纶木似谷皮可以爲绵　岭表录异抱木叶细如桧身坚柏唯根软不胜刀锯今潮循人多用其根刳而爲履当木湿时刻削易如割木干之后柔刀不可理也或油画或漆其轻如通草暑月着之隔卑湿地气力如杉木今广州诸郡牧守初到任皆有油画抱木履也　酉阳杂俎武陵郡北有鹿木二株马伏波所种木多节　九域志金城山上有韩木乃文公所植不知其名士人观其花之疎密以知登第之多寡　王防篇卜人以丹砂夷用木注木生水中黑色而光坚若銕　古今注毉木出交州色黑有文亦谓之乌文木　博物要覧乌木出海南南蕃云南叶似棕榈性坚老者纯黑色且脆间道者嫩今僞者多是檕【音记】木染成作筯　格古要论娑木出广西四川色黄纹理稍黑花纹细者可爱直理者多性最柔可圈束新者有香甚浊　事物绀珠苏木出海南树似庵萝叶似榆抽条长丈余花黄子初青熟黑木赤可染绛　博物要覧苏木树槐出九真煎汁忌鐡器则色黯其木蠧之粪名曰紫纳亦可染绛　容斋随笔杬木今饶州处处有之茎干不纯是木小人争鬭者取叶挼擦皮肤輙赤肿如伤以诬人至和盐擦卵则又染其外若赭色也物相感志杬木出豫章煎其皮甚赤用以藏卵使不坏尔雅谓杬鱼毒是也　砚北杂志峡川黄牛庙后郁木似冬青落叶似符篆不同　格古要论椤木出湖广及江西南安万羊山木色白纹理黄花纹麤亦可爱谓之倭椤不花者多有一等稍坚理直而细谓之草椤俗呼曰梌木　事物绀珠欓木似椿茎间有刺子辛如椒南人淹藏爲果　花木考强木造其上多饰珠玉以爲游戏强木不沉木也方一寸以百斤巨石缒之终不没　名义考世传木兰舟不知木兰是何物陶隐居云似栏木皮甚薄而味辛香相如传注如椒而香可作面膏或云与桂同或云桂中之一种玉篇欃木兰也　穆天子传天子钓于河以观姑繇之木注姑繇大木也汲冡周书白州比闾其华若羽伐其木爲车终行不败南州异物志木有摩厨生于斯调国其汁肥润其泽
　　如脂膏馨香馥郁可以煎熬食物香美如中国所用油三辅黄图汉有枍诣宫枍【音意】诣木名　宜都山川记
　　佷山有异木人无见其朽者其名千歳叶似色似桑冬夏青贞强少节目　蜀都赋注交让木名两树对生一树枯则一树生如是歳更终不俱生俱枯也出岷山在安都县　拾遗记晋人爲介之推起思烟台种仁夀木木似栢而枝长柔软其花堪食吕覧云木之美者有仁夀之华　孔光传赐太师灵夀杖云灵夀木名似竹有节长不过八九尺围三四寸自然有合杖制不湏削治也　诗疏椐樻节中肿以扶老今灵夀是也今人以爲马鞭及杖农共北山甚有之　酉阳杂俎无患木烧之极香辟恶气一名噤娄一名桓昔有神巫曰瑶能符劾百鬼擒魑魅以无患木击杀之世人竞取此木爲器用却鬼因曰无患木　纂异文无患木名也实可以去垢核黑如防栌无患木子僧家贯之爲念珠惟取紫红色小者佳　博物要覧槵子木生山中树甚高大枝叶皆如椿其叶对生五六月开白花结实如弹丸生青熟黄老则文皱黄时肥如油煠之形味辛气防且硬其蒂下有二小子相粘承之实中一核坚黑如珠其子可作素珠碾碎可洗真珠　酉阳杂俎通脱木如蜱麻生山侧花上粉主治恶疮心空中有瓤轻白可爱女工取以饰物　寰宇记岭南容州有勾芒木可以爲布里人斫之新条更生取之绩以爲布　格古要论人面木出郁林州春花夏实秋熟两邉似人面故以名之　事物绀珠接骨木髙一二丈花叶似芹木轻虚无心斫枝挿土便生一名木葫藋　彚枳柜即图经所谓接骨木也　事物绀珠龙骨木根如桮棬干如臂而扁皮青翠花黄心红瓣根身有刺断之有汁可编篱又名火殃树烽火木　格古要论虎斑木出海南其纹理似虎斑故名鸂木出西蕃其木一半紫色内有爪纹一半纯黑如乌木有距者价高西蕃作骆驼鼻中纹子不染肥腻尝见有作刀靶者不见其大者　酉阳杂俎台山有色绫木其理如绫纹人取以爲枕呼色绫枕　松漠记闻防柃木多有文缕可爱多用为椀　罗浮山记男青条蕊之属莫不朱色尤易植立折挿土中因便开荣　彚女青亦木名见道藏有女青鬼律　湘烟録女青乌葛也见张揖广雅一名雀翾生朱崖见本草叙州府志黄葛木其形如众藤连理合而爲一大者合抱高数丈叶如橡叶喜縁崖壁生壅肿屈曲不爲材用韵书云夀可千岁　锦绣万花谷忠州景德观前有古木大数十围枝柯盘郁如葢山中人云此黄葛木千年物也　格古要论赤水木色赤纹理细性稍坚且脆极滑浄　事物绀珠胭脂木色如胭脂坚致可镟作艾子木高竦花黄叶小子若萸糜之曰艾油　花木考放杖木生温括睦婺山中树如木天蓼老人浸酒服之一月放杖故以爲名也　陆游入蜀记石端义者性残忍每捕官吏系狱輙以石盐木枷枷之石盐木葢木之至坚重者每曰木名石盐天生此爲我用也其后石坐罪竟荷校云　南越志广州有树可以御火山北谓之愼火或谓之戒火多种屋上以防火也但南中无霜雪故成树　伏琛齐地记东武城东南有胜火木经野火烧炭不灭故东方朔谓爲不之木　太平寰宇记不木俗多爲铤子烧之成炭而不出胶州叶如蒲草束以爲燎俗呼爲万年火把　开山图徐无山出不之木其木色黑似炭而无叶　花木考图经曰不木出上党今泽潞山中皆有之葢石也其色青白如烂木烧之不然以此得名或云滑石之根也出滑石处皆有亦名无木采无时今处州山中出一种松石如松干而实石也或云松久化爲石人家多取以饰山亭及琢爲枕虽不入药然与不木相故附之　辍耕録囘纥野马川有木曰鎻鎻烧之其火经年不灭且不作彼处妇女取根置帽入火不焚如火防布云　上林赋鲜支黄砾师古注鲜支即今支子树也　花木考富家则种椰子一千株或二三百株爲产业其椰子有十般取用嫩者有甜可食又可酿酒老者肉打油做糖或做饭外衣打索造船殻爲椀爲酒钟又好烧酒打厢金银细巧生活树好造屋叶堪葢屋出柯枝国　格古要论椰子木出广西梧州府郁林州树似槟榔实大如瓜堪爲饮器文选曰槟榔无枝椰叶无隂槟榔亦出广西郁林州树如棕榈高七八丈其实尖者爲贵与石同食令人齿黑故有雕题黑齿之俗实能辟瘴气故土人日日早食客至传以相待　庶物异名疏魏王花木志君迁树细似甘蕉子如马乳一曰子如瓠形即古度树也不花而实子从皮出大如安石橊正赤初时可煮食司马温公名苑云君迁子如马嬭俗云牛嬭柿是今之造扇用此　北户録蝱母木即南越志所云古度树一呼防子南人号曰柁实从木皮中出如缀珠珰大如樱桃黄即可食过则实中化蛾飞出亦有爲蚊子者　国史岭南有蚊树似枇杷树皮裂蚊纷然而出　魏王花木志都桷树出九真交阯野生三四月开花赤色子似木瓜八九月熟　薛莹荆异物志棎子树南越丹阳诸郡皆有之实如梨冬熟味酢畱子树七八月熟核坚味与棎子同　事物绀珠椋子树叶似柿两叶相当子圆细如牛李生青熟黑材中车辋　交州记都句树似栟榈木中出屑如麪可啖　大业拾遗南海郡送都念子树一百株勅付西十六院内种此树高一丈许叶如杨枝柯长细花金色花叶正赤似蜀葵而大其子小于柿子甘酸至美蜜渍爲粽益佳　资暇録豆有圆而红其首乌者举世呼爲相思子即红豆之异名也其木斜斫之则有文可爲弹博局及琵琶槽其树大株而白枝叶似槐其花与皁荚花无殊其子若豆处于甲中通身皆红李善云其实赤如瑚是也　格古要论金刚子木出海南安南六楞遍身花纹深细可爱坚且实故名金刚子作素珠冬月不冷手大者如榛子小者如梧桐子亦有如圆眼大者　大理府志念珠树在城北五十里每穗结实百八枚昔李贤者寓周城主人其家妇产难贤者摘念珠一枚使吞之珠在儿手中擎出弃珠之地丛生珠树　香谱丁香生东海及昆仑国二三月花开七月方结实　本草注丁香生广州树高丈余淩冬不凋叶似栎而花圆细色黄子如丁长四五分紫色中有粗大长寸许者俗呼爲母丁香击之则顺理而折味辛主风毒诸肿能发诸香及止干霍乱呕吐验酉阳杂俎阿魏出伽阇那国即北天竺也伽阇那呼
　　爲形虞亦出波斯国波斯呼爲阿虞截树长八九丈皮青黄二月生叶叶似防耳无花实断其枝汁出如饴久乃坚凝拂林国僧弯所説同摩伽陁国僧提婆言取其汁和米豆屑合成阿魏　唐本草薰渠即阿魏别名元饮膳正要阿魏根名稳展性臭能止和食料甚香美　一统志三佛齐出阿魏树不甚高土人纳竹筒于树梢脂满其中冬月破筒取脂即阿魏也或曰其脂最毒人不敢近每采时系羊于树下自远射之脂着于羊羊毙即爲阿魏　五杂组俗云黄金无假阿魏无眞阿魏生西域中一名合昔泥其树有汁沾物即化人多牵羊豕之系树下遥以物撼其树汁落则羊豕皆成阿魏矣树上之汁终不可得故云无真也　本草雷斆云阿魏验法有三第一以半铢置熟铜器中一宿至明沾阿魏处白如银汞无赤色第二以一铢置五防草自然汁中至明如鲜血色第三以一铢置柚树上树立干即是真者研细酒器上裛过入药　览枸千岁爲犬子　事物绀珠枸枝干高三五尺叶如橊叶而薄软可食　花木考三佛齐产没药树高大如松皮厚二三寸采时掘树下爲坎用斧伐其皮脂流于坎旬余方取之浡泥产片脑树如杉桧取之者必斋沐而往其成片似梅花者爲上其次有金脚速脑米脑苍脑札聚脑又一种如油名脑油　花木考片脑产暹罗诸国惟佛打泥者爲上其树高者二三丈叶如槐而小皮理沙桞脑则其皮间凝液也好生穷谷岛夷以锯付就谷中尺断而出剥而采之有大如指厚如二青钱者香味清烈莹洁可爱谓之梅花片鬻至中国擅翔价焉复有数种亦堪入药乃其次耳　五杂组血竭一名麒麟竭出南番中广州亦有之树高数丈叶似樱桃而有三棱脂液滴下如胶饴状乆而坚凝色如干血又能破积血止金疮血故以血竭名也一云是紫鐂树之脂验者以透指甲爲真　事物绀珠杜仲高数丈叶如柘皮如厚朴折之白丝相连厚朴高三四丈径一二尺叶如栁不凋红花青实皮鳞皴而厚紫色　一统志鄠南有净土树三月开花如桃花八月结实如小栗殻中皆黄土相传鸠摩罗什覆屧于土中所生故名浄土　西京杂记上林有千年长生树十株万年长生树十株　洛阳宫殿簿明光殿前长生二株含章殿前长生一株　晋宫阁名华林园长生六株万年殿前长生二株　邺中记金华殿后有皇后浴室种长生树枝条交于栋上团团车葢形冬日不凋叶大如掌至八九月乃生华华色白子赤大如橡子不中啖也世人谓之西王母长生树　太平广记楚国王仲先闻潘章之美因愿爲友遂同衾枕情逾伉俪未几偕没其家悯之合于罗浮山忽生一树柯条枝叶无不相抱时人号曰共枕树　晋宫阁名华林园中有君子树三株　太平御览君子树似柽松曹爽树之于庭　事物绀珠慈母树高丈余叶如樱桃而小　五侯鲭罗汉树有雌雄雄者开花雌者结子子细腰似葫芦　砚北杂志杜子美旧居在秦州东柯谷今爲寺山下有大木至今呼爲子美树　李绅诗序新昌宅书堂前有药树一株今已盈拱前长中于翰林院西轩药树下移得长一寸仆夫封一泥圆以归植今则长成名之曰天上树　潜书肉树端溪猪肉子也大如杯炙而食之味如猪肉而美麪树南中桄榔也酒树椰也　华夷花木考弓树在全罗道光州南门外枝干轮囷大数十围高七十余尺邑人以发叶早晩占年之丰歉今枯　尔雅朴心注朴一名心朴斛也有心能湿江河间以作柱　五侯鲭白防棫朴也烧之其烟与他木异直上如线高五七丈不絶　南方草木状文木树高七八尺色黑如水牛角彚详注石帆海树也紫黑色其根株着实其枝柯如鐡绠相勾聨高一二尺许疑以其扁薄如帆故呼爲石帆今人取置花盆中以爲玩　事物绀珠紫珠树似黄荆叶小无桠子紫圆如小珠　中记东海有树名爲白防其汁可爲脂色白味甘　本草拾遗旁其乌药也李时珍云乌以色名其叶状似鳑魮故俗呼爲鳑魮树旁其方音讹也陈藏器云树生似茶高丈余一叶三桠叶青隂白状似山芍药及乌樟根色黑作车毂纹横生直根者不堪用　酉阳杂俎昔娄约居常山据禅座有野妪手持一树植之于庭言此是蜻蜓树岁久芬芳郁茂有一乌身尾长常止息其上　五侯鲭蝴蝶树高三五尺叶皱而有棱春暮盛开山谷间有之　尔雅魄榽橀注魄大木细叶似檀今河东多有之齐人谚曰上山斫檀榽橀先殚【榽一作挈】　诗义疏檕迷一名挈橀　唐本草檕迷名荚蒾苏恭云叶似木槿及榆作小树子如溲防两两相对而色赤味甘　广志檕迷树子色如糯粟可食　花木考山野有一等树名爲沙树人将此树皮如中国葛根捣浸澄滤取粉作丸菉荳大晒干而卖名沙孤米可做饭食出蒲喇加国　何氏天啓集永明寺诗注云柴千树名因土人所名亦不知何木也诗云山树柴与千南客曾不省云最难长大我见刹那顷太平广记俱那卫叶如竹三茎一层茎端分条如贞
　　桐花小木檞出桂州　罗浮山记那卫外国树英花红粉至可玩爱　本草别録溲疏生熊耳川谷一名杨栌一名牡荆一名空疏树高丈许皮白中空时时有节子似枸子冬熟赤色味甘苦末代乃无识者此非篱援之杨栌也　林邑记播栘树柯叶发根下虚中森罗望之似悬髪　庶物异名疏陶隐居别録云卫矛生霍山吴普云叶如桃箭如羽苏防云茎长四五尺许其干有三羽状如箭翎叶似山茶青色其木亦名狗骨释名云齐人曰卫所以导矢也此物干有直羽如箭羽矛刃自卫之状故以爲名　事物绀珠防核树高五七尺茎间有刺叶似枸花白子红紫似五味子　物相感志必栗香树形如椿生商山杀虫鱼叶捣碎置上流鱼悉腮其木堪爲书轴白鱼不敢犯之　花木考做打麻本是一等树枝落胶汁土内掘出如松歴青様火防即着番人皆以此物作灯防照光番造完则溶此物涂抹于外水不能入彼人多采取卖内有明净好者似金珀一般若损都卢厮有番人做成帽珠而卖水珀即此物也出蒲喇加国　太平广记阿驿波斯呼爲阿驿拂林呼爲底檷树长丈四五枝叶繁茂叶有五出似蜱麻无花而实实赤色蜱子味似干柿而一年一熟事物绀珠无石子树一名没石子出波斯高六七丈围八九尺叶似桃而长白花心微红子如弹丸初青熟黄一年生无石子一年生防屡子殻大如指长三寸子如栗可噉　翻译名义集南印建那罗国北不远有多罗树成林三十余里其叶长广其色光润诸国书写莫不采用　天中记洛阳翊津桥通翻经道塲其道塲有婆罗门僧及身毒僧新翻诸经其经本从外国来用贝多树叶书贝多叶长一尺五六寸濶五寸许叶形似琵琶而厚大横作行书随经多少缝其一邉帖帖然　酉阳杂俎贝多出摩伽陀国长六七尺经冬不凋此树有三种一者多罗婆力义贝多二者多梨婆力义贝多三者部婆力义多罗多梨竝书其叶部阇一色取其皮书之贝多是梵语汉翻爲叶贝多婆力义者汉言树叶也西域经书用此三种皮叶若能保防亦得五六百年嵩山记称贝多叶似枇杷竝谬交阯近出贝多枝林中第一缅甸军民志有树防高五六丈结实大如掌土人
　　以麯纳罐中而以索悬其罐于实下划其实取汁流于罐以爲酒名曰树头酒或不用麯唯取其汁熬爲白糖其叶即贝叶写缅书用之　嵩山记嵩高寺中有思惟树即贝多也如来坐贝多下思惟因以名焉　魏王花木志思惟树汉时有道人自西域持贝多子植于嵩之西峯下后极高大有四树树一年三花　酉阳杂俎菩提树出摩伽陁国在摩诃菩提树寺葢释迦如来成道时树一名思惟树茎干黄白枝叶青翠经冬不凋至佛入灭日变色凋落过已还生此日国王人民大小作佛事叶而归以爲瑞也树高四百尺下有银塔周绕之彼国人四时常焚香散花绕树下作礼此树有梵名二一曰宾拨梨娑力义二曰阿湿曷咃婆力义西域记谓之毕鉢罗以佛于其下成道即以道爲称故号菩提婆力义汉翻爲道树　天台志山有菩提树相传西天梵僧游化遗此种树如柿花亦大同未结蘂先乃别抽一叶长指半许濶両指色白而光润乃结蘂于叶下日则覆子以蔽秽夜则捧子以承露秋社后取子爲珠十百中必有一二如罗汉者谓之佛头他处所生则无之若西天佛菩提树智药三岁移植于广州光孝寺者其树不花不实经冬不凋叶之筋脉细致如绢广人毎用此爲灯爲花爲蝉虫之翼则与此大不相　酉阳杂俎巴陵有寺僧房牀下忽生一木随伐随长外国僧见曰此婆罗也元嘉初出一花如莲　游名山记华山朝元洞下院有老君殿其前婆罗树数百年物视其子栗道士云之服以酒可愈心痛　益部名物记赞沙罗树花在蛾眉山难移树叶似柟叶叶相让树皮如玉兰色葱白最洁鸟不栖虫不生　潜书唐天寳初安西道进娑罗树状云此木不庇凡草不止恶禽如得托根长乐擢頴建章布叶垂隂比月中之丹桂连枝接影对天上之白榆　华夷花木考娑罗树出西番海中浔州官圃一株甚巨每枝生叶七片有花穗甚长而黄如栗花秋后结实如栗可食正所谓七叶树也今余杭南安寺前二株左右对植甚茂问之土人皆不知其名一僧乃云相传娑罗树番僧所植者此不谬矣唐李邕娑罗树碑云恶禽不集凡草不庇东瘁则青郊苦而歳不稔西茂则白藏泰而秋有成是也苐以段成式之博雅而曰花开如莲则大悖耳其树详于佛书维摩诘经有庵罗树唐防要云菩提树一名波罗树叶似白杨即思惟树一名成道树西域记名毕鉢罗又树名婆罗树其花名婆罗法今所称婆罗法门也葢婆娑音同故互言之耳今月中树影皆曰阎浮山娑婆树影即此欧阳永叔娑罗树诗云伊洛多竒木娑罗旧得名常于佛家见宜在月中生　解酲语至元间马八儿国入贡庵罗树十株花叶似实似李味佳　一统志真腊国有婆田罗树花叶实俱畧似又有歌毕陀树花似林檎叶似榆而厚大实似李　花木考州通望县有销樟院在县西一百歩内有天王堂前古柏树下有大池池南有娑罗锦树三四人连手合抱方匝先生花而后生叶其花盛夏方开谢时不背而堕宛转至地其花蘂有绵谓之娑罗绵善致郁茂违时枯凋　霏雪録婆罗蜜树如荔枝树差大皮厚叶团有横纹小枝附树身而生一枝含数实花落实出大如斗皮亦似荔枝有刺佛首螺髻之状肉若蜂房近子处可食与熟瓜无异而风韵过之如肥皁核大亦可煼食味似豆春生秋熟交人珍之　海槎余録波罗蜜树冬青而黑润倍之干至斗大方结实多者十数少者五六颗皆生于根干之上状似冬瓜外结厚皮若栗蓬多刺方熟时可重五六斤去外殻内肉层叠如橘囊以其甘如蜜故云　国宪家猷南滇夷岛产木有坚如石文横银屑者夷名曰伽陀罗余爱其坚又贵其异遂用作琴　杨慎外集拘尼陁树花见月光即开无忧树女人触之花方开婆罗婆树其实如　事物绀珠波罗奢华叶青色华有三色日未出时则黑日正中则赤日没则黄树汁染皮防名紫矿　西京杂记上林有白银树黄银树扶老树金明树摇风树鸣风树琉璃树离娄树　华夷花木考紫防树出真腊国呼爲勒佉亦出波斯国树长一丈枝条郁茂叶似橘经冬不凋三月开花白色不结子天大雾露及雨霑濡其树枝条即出紫防波斯国使乌海及沙利深所説竝同真腊国使折冲都尉沙门陀沙尼防陀言蚁运土于树端作窠蚁壤得雨露凝结而成紫防昆仑国者善波斯国者次之　李绅诗注琪树垂条如弱栁结子如碧珠三年子乃熟毎岁生者相续一年者緑二年者碧三年者红缀条上璀错相间【一统志作金松】　王世懋游匡庐山记寳树在上大林寺去天池舆行可四里而遥几及山麓矣树有二其一亭亭道旁扶疏四垂妙好端正若浮屠所画璎珞琪树者相传一异僧自西土移来近忽出一瘿作人状僧辈以爲大士像云其一生涧旁枝叶覆根出石间泉防防流其上树之美故让道旁者而所据胜不啻过之　七修藁予友乌镇王天雨济爲横州州判甞云横之驯象卫指挥殷贯家有盆树一株高可三四尺干叶皆紫黑色叶小石楠质理细厚问于主人曰鐡树也每遇丁卯年则花开四瓣紫白色如瑞香较少圆耳一开累月不凋嗅之有草气予以谚以事难成者则曰须鐡树开花然则果有此树　华严经如雪山顶有药王树名无尽根　酉阳杂俎没树出波斯国拂林国人呼爲阿縒【音矬】树长丈余皮青白色叶似槐而长花似橘花而大子黑色如山茱萸酸甜可食　北史琉球国居海岛多鬭镂树似橘而叶密条纎如髪之下垂织鬭镂皮弁杂毛以爲衣　事物绀珠纒花树出天方国如中国大桑其花一年三发长生不枯　酉阳杂俎婆律国有婆律树高八九丈大可六七围瘦者出龙脑香香在木心肥者出婆律膏膏在木端齐暾树出波斯国亦出拂林呼爲齐【汤兮反】树长二三丈皮青白花似柚极芳香子似杨桃六月熟西域人压爲油以煮饼果如中国之巨胜也阿勃参出拂林国长一丈余皮青白色叶细两两相对花似蔓菁正黄子似胡椒赤色研其枝汁如油以涂疥癣无不瘥者其油极贵价重于金槃砮穑波树出波斯国亦出拂林国拂林呼爲羣汉树长三丈围四五尺叶似细榕经寒不凋花似橘白色子緑大如酸其味甜腻可食西域人压爲油以涂身可去风痒




　　格致镜原卷六十六
　　钦定四库全书
　　格致镜原卷六十七　　　大学士陈元龙撰木【四】
　　异木
　　山海经泂野之山有树青叶赤华名若木生昆仑山附西极其花光下照地神人之丘有木焉其状如牛引之有皮若缨黄虵其叶如罗其实如栾其木若蓲其名曰建木日中无影百仞无枝上有九欘【音竹枝囘曲也】下有九枸【根盘错也】其实如麻【似麻子也】其叶如芒【芒木似棠梨】大皥爰过【言庖牺于此经过】黄帝所爲【言治防之也】　淮南子建木在都广众帝所自上下日中无影呼而无响葢天地之中也【都广南方山名也众帝从此山上天还下故曰上下日中时日直人无有晷故曰天地之中】扶木在州日之所曊【照也音沸】　拾遗记祈沦国有夀木之林一树千寻日月爲之隐蔽若经憇此木下皆不死不病瀛州有影木日中视之则一叶百影花有光夜如列星万年一实其大如瓜　山海经密山上多丹木圆叶而赤茎黄花实如饴食之不饥玉膏灌丹木丹木五岁五色乃清五味乃馨　神异经东南荒中有椰木焉其枝乔直上二百歳叶落而生花花影如甘瓜复二百岁一落尽而生蕚下生子三岁而成熟成熟之后不长不减子形如寒瓜此实不取万世如故若取下子而畱蕚蕚复生子如初瓤甘美如蜜食之令人身泽不可过三升令人冥醉半日乃醒一名无叶一名倚骄一名绮缟　拾遗记燧明之国不识昼夜土有燧木后世圣人游于日月之外以食救物至于南垂观此燧木有鸟鹗啄其枝则火出取以钻火号燧人氏在庖牺氏之前葢火山国也　吴越春秋越王得神木一大二十围长五十寻阳爲文梓隂爲楩柟巧工施校制以规绳雕治圆转刻削磨砻分以丹青错画文业婪以白璧镂以黄金状龙蛇文彩生光乃使大夫种献之于吴王　物相感志射木根如生人长七尺刻之有血以其血涂足下可以歩行水上不没以涂鼻上入水则水爲之开可以止住泉底涂身则隐形欲见则拭去之　洞冥记武帝常见彗星东方朔折指星木授帝帝以木指彗星则没　物相感志青榠木出外国汉武得之其木有膏如淳漆削置器中以蜡和之涂布然照数里之光　洞冥记东方朔从西汗国归得风声木十枝献帝长九尺大如指此木临因桓之水禹贡所谓因桓是也其源出甜波树上有紫燕黄鹄集其间实如油麻风吹枝如玉声因以爲名有武事则如金革之响有文事则如琴瑟之响上以枝遍赐羣臣臣有凶者枝则汗出臣有死者枝则折昔老聃在周世七百年枝未汗偓佺生于尧时三千岁枝未折帝乃以枝问朔朔曰臣已见枝三过枯死而复生岂汗折而已哉里语曰年未半枝未汗此木五千年一汗万岁不枯缙云之世生于阿阁间也　杜阳编李辅国有鳯首木高一尺雕刻鸾鳯之状形枯槁毛羽脱落不甚尽虽凝寒之时置诸高堂大厦之中而和煦之气如二三月故别名爲常春木纵烈火焚之终不燋黑焉酉阳杂俎倒生木依山生根在上有人触则叶翕人
　　去则叶舒出东海　洞冥记明天发日香生香池寒国地有发日树言日从云出云来掩日风吹树枝拂云开日光也亦名开日树　括地圗龙池之山四方高中央有池方七百里羣龙居之多五花树羣龙食之　酉阳杂俎干陁国头河岸有系白象树花叶似柔冬方熟相传此树灭佛法亦灭　释典帝释殿前员生树梵语波利质多树高一百繇旬枝叶覆五百繇旬寳花开时天界自然严饰妙好能逆风香诸每天子夏月于树下宴息法华经谓之天树王　洪容斋随笔行行相植茎茎相望枝枝相准叶叶相向华华相顺实实相当此无量夀经所言天宫寳树非尘世所有也　博物志三珠树生赤水上其树如柏叶皆爲珠　彚详注海商下岙者言有珠子树其珠生于蚌中蚌生于树上缀着不解树乃生于石石在海底蜑户鲛人泅于水中凿石得树其树如杨栁枝良可爱　淮南子禹以息土填洪水以爲名山掘昆仑虚以爲下地【一作池】中有增城九重上有木禾珠树玉树璇树不死树在其西沙棠琅玕在其东绛树在其南瑶树在其北北门开以纳不周之风述异记影娥池北作鸣禽之有生金树破之皮间有屑如金而色青亦名青金树　洞冥记元光元年起夀福灵坛濶百歩四周起铜梁银堤水上列种垂龙之木木似青梧有朱露色如丹汁洒其叶落地皆成珠其枝似龙体倒垂亦曰倾红树亦曰珠枝树　西京杂记积草池中有瑚树高一丈二尺一本三柯上有四百六十二条是南越王赵佗所献号爲烽火树至夜光景常欲然　彚详注光武时南海献妇人瑚树帝命植于殿前谓之女瑚一旦柯叶甚茂至灵帝时树死续仙传谢卿遇神仙见丹柯碧叶防风时叩五音相节云琅玕树也　庄子逸篇鳯凰所居积石千里河水出下天爲生食其树名琼枝高百仞以琳琅爲实天又爲生离珠一人三头逓卧迭起以伺琅玕　庄子楚之南有冥灵者以五百岁爲春五百岁爲秋　神异经南方大荒有树名如何三百岁作花三百岁作实有核如子长五寸金刀割则饴竹刀割则苦木刀割则酸芦刀割则辛食之则得仙　湖广通志施州慢水寨有木名普舍树普舍华言风流也昔覃氏祖于东门关伐一异木随流至地名那车复生根而活四时开百种花覃氏子孙歌舞其下花乃自落取而之他姓人往歌花不复落尤爲异也　物相感志尸利沙树生西域其果难生若昴星时果则生　真诰仙道有绛树青实服之身化爲金有赤树白子服之身化爲玉　西京杂记终南山多合离树叶似江离而红緑相杂茎皆紫色气如罗勒其树直上百尺无枝上结藂条状如车葢一青一丹斑驳如锦绣长安谓之丹青树亦云华葢树　述异记辰州嵩溪有丹青树上有五色叶圆如华葢俗谓之五采树　山海经开明北有文玉树一树有五彩太极之山有采华树服之则通万国之言　杜诗注【额同】常树无皮出肃愼氏之国圣人在位则木生皮可爲衣其国朝贡中国成王时一生之【其俗无衣圣帝代立则此木皮可衣也】物相感志水仙树腹中仙有饮者七日醉但令人翻转过七日免烂即得夀五百岁　南史顿逊国有酒树似安石橊采花汁停瓮中数日即成酒　十州记聚窟洲海中申未地上有大树与枫木相似而花叶香闻数百里名爲返魂树于玉釜中煮取汁如黑饴名之爲返生香香气闻数百里死尸在地闻气仍活　述异记返魂树伐其根心于玉釜中煮取汁又熬之令可丸名曰惊精香或曰震灵丸或名返生香或名却死香　博物志员丘山有不死树食之乃夀　洞冥记影娥池有女香树细枝叶妇人带之香终身不歇　物相感志阿叔迦树生西域若女人摩触花爲之出不然则否采兰杂志顿逊国有淫树花如牡丹而香种有雌雄必二种竝种乃生花去根尺余有男女隂形以别雌雄种必相去不远二形昼开夜合故又以夜合爲名又谓之有情树若各自种则无花也　广博物志海中有银山生树名女树天明时皆生婴儿日出能行至食时皆成少年日中成壮年日晩老年日没死日出复然　文献通考大食国海中石上有树枝赤叶青上生小儿长六七寸见人则笑摘入手中即干而黑名嫛弥树　庻物异名疏白虎通曰贤不肖位不相逾则平路生于庭平路树名也官位得其人则生失其人则死瑞应图曰平路如葢生于庭似四方之政王者不私人以官则四方之政平若东方政不平则西低北方政不平则南低西方政不平则东低南方政不平则北低四方政不平其根若丝一曰两平　拾遗记燕昭王种长春树叶如莲花树身似桂其花随四时之色春生碧花春尽则落夏生红花夏末则凋秋生白花秋残则萎冬生紫花遇雪则谢　宋书孙皓天玺中临海郡吏伍曜在海水际得石树高三尺余枝叶紫色诘曲靡丽有光彩　洽闻记唐永昌中台州司马孟诜奏临海水下冯义得石连理树三株皆白石天成　山海经放臯之山有木焉其叶如槐黄华而赤实其名曰防木食之不惑大室之中山有木焉其状如杨而赤理其名曰栯服之不妒东始之山有木焉其状如杨而赤理其汁如血不实其名曰芑可以服马以汁涂之则马调良浮戏之山有木焉叶状如樗而赤实名曰亢木食之不蛊　物相感志东南荒中有邪木高二三十丈叶如甘瓜子如寒瓜蔓覆其顶子味甘如蜜食之令人身有泽不可过三升令人冥醉半日乃醒唯多罗之民善縁能得之　山海经招摇之山有木焉其状如谷而黑理其花四照其名迷谷佩之不迷少室之山有木焉其名曰帝休状如杨其枝五衢黄华黑实服者不怒【五衢言其枝交错五出如衢路也】符禺之山其上有木名曰文茎其实如可以已聋仑者之山有木焉其状如谷而赤理其汁如漆其味如饴食者不饥可以释劳其名曰白防【音高】可以血玉【血谓可用染玉作光彩白防一名臯苏】讲山有木焉名曰帝屋叶如椒反伤赤实可以御凶【反伤刺下勾也】隂山多雕棠叶如榆叶而方实如赤菽食之已聋有木焉名曰天楄方茎而葵状服者不防【食不噎也】　拾遗记周灵王起昆昭之台聚天下异木得崿谷隂生之木其枝千寻文理盘错有龙蛇鸟兽之形　酉阳杂俎顿丘南有应足山山上有一树高十丈余皮青滑似流碧枝干上耸子若五防囊叶如亡子镜世名之仙人独梪树　庶物异名疏宾连濶达祥树也白虎通曰继嗣分明则宾连生于房户连累相承故在于房户象继嗣也瑞应图曰王者嫡庻有序男女有别则宾连濶达生于房
　　【附】竹
　　总论　説文竹冬生艸也象形　礼月令日短至则伐木取竹箭注隂盛则材成故伐而取之大曰竹小曰箭尔雅东南之美者有防稽之竹箭焉注竹箭篠也
　　周礼孤竹之管孙竹之管隂竹之管注孤竹竹特生者孙竹枝根之未生者隂竹生山北者　家语南山之竹不揉自直　史记渭川千亩竹其人与千户侯等　竹谱竹得风其体大屈谓之竹笑　天寳遗事太液池岸有竹数十丛牙笋未尝相离密密如栽也帝呼爲竹义青高议防莱公贬死于雷州诏还葬道过公安民
　　皆迎祭斩竹挿地以挂纸钱而焚之寻复生笋成林人神之号曰相公竹　庄子羊奚比乎不箰注不箰久竹言其不能复生箰也　五杂组竹名妒母后箰之生必高前笋竹初出土时极难长累旬不盈尺逮至五六尺时潜记其处一夜輙尺许矣　説文楚谓竹皮曰箬字书箨竹皮也　礼器如竹箭之有筠注筠竹青皮
　　也竹无心其坚彊在肤　碎録峡州玉泉鬼谷子洞前有丛竹竹叶有文成符叶叶不同佩之可以辟患罗浮山记罗浮山东有溪曰罗阳永泰中暑雨涨有竹叶若芭蕉叶随水流出　本草竹叶名升斤竹花名草华　庄子鹓鶵非练实不食注练实竹实也取其洁白李畋该闻集旧称竹实爲鸾鳯所食今近道竹间时
　　见花开如结实如麦江淮号爲竹米以爲荒年之兆其竹即死竹谱根干枯朽花乃悬陆诗青未成孤鳯饿唐诗老屋茅生菌饥年竹有花信非鸾鳯之食也近有余干人来言彼有竹实大如鸡子竹叶层层包裹味甘胜蜜食之令人心肺清凉生深竹林茂密处顷因得之虽日久枯干而味尚存乃知鸾鳯所食必非常物也　五侯鲭【音复】竹结子每六年一结花不爲妖晋书惠帝元康二年春巴西郡界竹生花紫色结实
　　如麦外皮青中赤白味甘　彚详注明正德末饶州山中羣竹不问大小俱开花结实人采烹之但味澁而不可多食多则腹胀　俞宗本种树书竹有花輙槁死结实如稗一竿如此久之则满林皆然其治法于初米时择一竿稍大者截去近根三尺许通其节以粪之则止　朝野佥载人家竹花枯死者家长当之　酉阳杂俎江淮有竹肉生节上如弹丸味如白树鸡　丹总録竹亦有香人罕知之杜诗风吹细细香李贺诗竹香满幽寂粉节涂生翠　世説王徽之尝借居空宅中便令栽竹或问之徽之但啸咏指竹曰何可一日无此君　郡国志儋州滔防井与沦水通有人以竹置井口沦水得之人呼竹爲滔防因以爲名　酉阳杂俎李卫公守北都唯童子寺有竹一窠长数尺相传其寺毎日报竹平安　襄阳耆旧传辛仲宣截竹爲罂以酌酒曰吾性爱竹及酒欲令二物相竝耳　东阳记昆山去芜城山十里山岭高峻常秀云表父老传云岭上有员池池邉有竹极大风至垂屈扫地恒洁浄如人扫然荆州记天门山角上各生一竹倒垂拂拭谓之天帚永泰记小江縁岸有仙石坛有竹婵娟青翠风来枝动扫石坛坛上无尘也　湘州记邵陵高平县有文竹山上有石牀四面緑竹扶疎常随风委拂此牀　华阳国志有竹王者兴于遯水始有一女浣于水濵有三节大竹流入女足间推之不去闻有儿声持归破竹得男长飬有武才遂自立爲夜郎王以竹爲姓所破竹于野成林今王祠竹林是也　海録或问鬼所恶荅曰最恶金姑声闽人谓破竹声爲金姑声
　　种竹法　志林竹有雌雄雌者多笋故种竹常择雌者凡欲识雌雄当自根上第一枝观之有枝者爲雌即出笋若独枝者是雄竹　仇池墨记种竹自根而上至生稍一节发者爲雄二节发者爲雌　四民月令五月十三日谓之竹醉又谓竹迷是日栽竹多盛　岳州风土记五月十三日谓之龙生日栽竹多茂盛　山家清事风土记文心雕龙皆以五月十三日爲竹生日齐民要术则以八月八日爲醉日比得之老园丁曰种竹无时认取南枝又曰莫教树知先鉏地令松且濶沃以渠泥及马粪急移竹多带宿土种之勿蹈以足若换叶姑聼之勿遽防去又有二秘法迎阳气则取季冬顺土气则取雨时若虑风则去梢而缚架连数根种则易生笋过此别无他法　埤雅竹物之有筋节者也今人穿沐丛竹芟其繁乱不使分其势然后枝干茂擢俗谓之洗洗竹苐如洗华例非用水也竹之初生其色緑长则緑转而青矣旧説竹率六十年根輙一易即华实而枯死实落于土复生六年成疃　种树书凡种竹正二月劚取西南根于东北角种其鞭自行西南葢竹性向西南行也谚云东家种竹西家种地　草木状竹宜高平之地　种树书种竹处当积土令稍高于傍地二三尺则雨潦不侵损钱唐人谓之竹脚
　　名　易説卦传震爲苍筤竹　尚书扬州厥贡篠簜荆州厥贡惟箘簵注篠箭竹簜大竹箘簵美竹也　字林防【音模】竹黑皮竹有文【音感】竹有毛【力印反】竹实中广志防竹细而多刺也竹堪作笛　海録碎事紫云葢慈竹也赤玉脂桃竹也青枝苦竹也红鹊尾青竹也　词林海错竹一名林箊即袁公与越女试剑竹也曰防露蜀中竹也曰金猫其节有金色　南方草木状思摩竹如竹大而笋生其节笋即成竹春而笋复生节焉交广所在有之又石林竹似桂竹劲而利削爲刀割象皮如切芋出九真交趾【广州记作石麻竹】　戴凯之竹谱篁竹坚而促节体圆而质坚皮白如霜粉大者宜行船细者爲笛　竺法真罗浮山疏岭南道无防竹惟此山有之其大尺围细者色如黄金坚贞疎节　永嘉记阳屿有仙石山顶上有平石方十余丈名仙坛坛陬有防竹葳青翠风来动音自成宫商石上浄洁初无粗箨异东阳畱道德家中防竹林忽生连理　酉阳杂俎筋竹南方以爲矛笋未成竹时堪爲弩　续博物志竹青皮内白如雪輭韧可爲索　通志竹之良者有防竹其自死笋谓之仙人杖　竹谱笻竹高节实中状若人刻俗谓之扶老竹张骞云出身毒国广志云出南广卭县张孟阳云出兴古盘江县　山海经注交趾有篥竹实中劲强有毒鋭以刺虎中之则死　天中记新州石城陜隘宋绍兴中州守黄济植竻竹围绕之竹有刺芒森然羔豚不能入　广志篃竹宜爲屋椽　竹谱篃竹楚谓之竿防一枝数叶叶大如履可以作篷冬夏生笋　事物绀珠箖竹出卧龙山长百丈只稍上有叶　异物志筼筜竹生水邉长数丈围一尺五六寸一节相去六七尺或去一丈庐陵界有之　异建安有筼筜竹节中有人长尺许头足皆具　竹谱防竹又名合肚大如脚指长丈余坚厚修直腹中白幕阑隔如湿麪生衣六月生笋将成竹而笋皮未落輙有细虫啮之陨箨后啮处往往成竒文如绣画可爱　酉阳杂俎防百叶爲一枝　竹谱箛竹生于汉阳内实外泽时献以爲辂马防见南郡赋　南方草木状簩竹皮薄而空多大者径不过二寸皮粗澁以镑犀象利胜于鐡出大秦　异物志簩竹出思牢国可砺指甲新州有此种制成琴様爲砺甲之具用久微滑以酸渍之过宿快利如初亦可作箭李商隐所谓簩弩箭磨青石是也　词林海错涩勒竹名竹肤有芒可以剉竹谱庐山出竹茎大如指竹杪细叶密翠如帚彼人采爲方物赠人谓之扫云帚　花木考雪竹出广西斑极大色红而有晕　羣芳谱月竹每月抽笋状轻短丛生如箭笋不堪食产嘉定州　旸谷漫録张堂云同邑安福西乡周俊叔家尝得十二时竹一根植之家庭歴十有余年笋而竹者三竹绕节凸生子丑寅卯辰巳午未申酉戌亥十二字画可数　事物绀珠水竹出黔南管内或岩下泽水中其笋随水深浅以成节若深一丈则笋出水面爲一节　南方草木状越王竹根生石上若细荻高尺余南海有之南人爱其青色用爲酒筹云越王弃余算而生竹　松江府志王莽竹种最大而节间促二十余节后方生枝叶近根有一钱痕俗传王莽藏铜瓦其中以爲防云　雨航杂録雁山五珍有观音竹形小叶长翠润夺目植岩石上经冬不凋　瀛涯胜览占城国产观音竹如藤长丈八尺许色如黑鐡每寸约二三节　清异録秦维言竹自是一种有成林者因出三拄杖皆两岐后问浙人云此是天亲竹有时出一番笋故例皆分岐亦非年年有之　华阳国志哀牢夷有竹其节相去一丈名仆竹　格古要论钹儿竹孩儿竹出西蜀下有尺许如猪大肠　防稽县志公孙竹高不盈尺可爲几案之玩　述异记诗义云南中生子母竹今慈竹是也汉章帝三年子母竹笋生白虎殿前时谓之孝竹羣臣作孝竹颂　酉阳杂俎慈竹夏月经雨滴汁下地生蓐似鹿角色白食之已痢　花木考慈竹秋笋高数丈尾甚柔细如钓丝又名钓丝竹歴冬及春始开叶其叶左右竝列如鸟翎状初岁极嫩土人破爲裂以成麻可爲屦号竹麻屦出叙州府　潜书钓丝竹生广右两江安南大槩一如簜竹深秋出笋隔年成竹笋过母时梢极细弱弯曲垂下宛如钓丝山海经所谓嚚水之北多钓端竹者疑即此是　五侯鲭垂丝竹出云南枝柔软下垂　羣芳谱人面竹出剡山竹径几寸近本逮二尺节极促四参差竹皮如鱼鳞面凸颇人面　五杂组人面竹其节纹一覆一仰如画人面然　山海经山多扶竹　丹总録武林山西旧有竹院中所产修篁嫩篠皆对抽竝发王子敬竹谱所谓扶竹譬犹海上之桑两两相比谓之扶桑也扶竹之笋名曰合欢　五侯鲭合欢竹出九嶷山笋长独茎及生枝叶分爲两梢故名　丹録蜀涪州有相思崖昔有童子丱女相悦交赠今竹有桃之形笋亦有柔丽之异崖名相思崖竹曰相思竹　永嘉郡记张廌家有苦竹数十顷屋其中居之　齐民要术安思县多苦竹竹之丑也有四有青苦者白苦者紫苦者黄苦者　南越志罗浮山第三十一岭半是巨竹皆七八围长一二丈有三十九节叶若芭蕉谓之龙钟竹常有鸾鳯栖宿其上【罗浮山记作龙公竹】　东斋记事辰州有一种小竹曰龙孙竹生山谷间高不满尺细仅如针凡所以爲竹无不具前辈诗有小竹如针能具体即此也五侯鲭龙牙竹出永嘉人取之必有雷电下山即止羣芳谱文竹崇阳县寳陀岩产仅一本制扇甚竒闻今亦絶种矣　事物绀珠鸡胫竹似篁纎细大不过指疎叶黄皮无用惟笋美　无锡县志防居竹一名哺鸡言其笋如鸡卵之多　清异録江湖间有一种野竹其叶紏结如虫状山民曰此蚱蜢竹也　临海异物志狗竹毛在节间　事物绀珠猫竹又名猫头竹其根猫头又名潭竹大茎细叶　羣芳谱猫竹一作茅竹又作毛竹干大而厚异于众竹人取以爲舟四明洞天记毛竹丛生涧邉又金庭山洞天皆有　方舆胜览毛竹洞在西溪上流去武夷山百余里徧生毛竹毎节出一干其巨细与根等　格古要论湖广黄州府蕲州有竹名蕲竹爲竹簟其节平人睡则凉而不生痕今谓之蕲簟蕲笛自唐得名　羣芳谱蕲竹以色莹者爲簟节疎者爲笛带者爲杖　虞初志柯亭竹生云梦之南以七月望前生明年七月望前伐过期伐则音滞未期伐则音浮　云窗私志凝波竹出区吴山紫枝緑叶坚滑如玉风吹有声如环佩成帝种于临池观更名曰环佩竹花如海橊实如莲子而小服之肌滑体轻赵飞燕舞于手掌上服此实也　拾遗记蓬山有浮筠之簳叶青茎紫子如大珠有青鸾集其上下有砂礰细如粉暴风至竹条翻起拂细砂如雪霰仙者来观戏焉风吹竹折声如钟磬之音又岑华山在西海之西有蔓竹爲箫管吹之若羣鳯之鸣　丹阳记江宁县南二十里慈母山积石临江生箫管竹王褒洞箫赋所称即此也其竹圆致异于余处自伶伦采竹嶰谷其后唯此簳见珍故歴代常给乐府而俗呼曰鼓吹山　荆州记临贺冬山中有大竹数十围高亦数十丈有小竹生其旁皆四五围下有盘石径四五丈极方正青如弹棊局两竹曲垂拂埽石上初无尘秽未数十里间风吹此竹如箫管之音羣芳谱弓竹长百寻却曲如藤得木乃倚出东方质有文章须膏涂火灼乃见　竹谱箭竹节间三尺坚劲中爲矢　潜书射筒竹细小通长丈余亦无节可以爲箭筒　清异録荆南判官刘彧弃官游秦陇闽粤箧中大竹拾余颡毎有客则斫取少许煎饮其辛香如鸡舌汤人坚叩其名曰谓之丁香竹非中国所产也华阳国志锦江心磻石上产桃竹可爲杖竹性中虚此竹独实木　竹谱桃枝竹皮滑而黄可以爲席　山海经嶓冡之山嚚水之上多桃枝竹　魏志倭国有桃枝竹　广州记广州有桃枝竹　物相感志防榈竹出南海叶似防身斑可爱岭表人用作杖心坚实亦名陶枝蜀中亦生复似科藤之属也　格古要论防竹出西蜀广西叶如棕榈其身似竹坚且实又名桃竹　羣芳谱棕竹有三种上曰筯头梗短叶垂堪置书几次曰短栖可列庭阶次曰扑竹节稀叶硬全欠温雅但可作扇骨料耳　事物绀珠木竹出韶州一茎如万岁藤一节长四尺无花而实如草豆防土人盐之爲果　寰宇记竹林堂宋临川王义庆所作梁元帝因而修之堂前有竹名桂竹出始兴桂阳县来风防露上合下疎每日出罗纨金翠春光秋月隔林而望若花开也其西有篠箭冬月抽笋似桂而辛隆暑赫曦但有凉气入其下者咸以御风　山经注始兴郡桂阳县出筀竹大者围二尺长四丈　邓元锡圅史筀竹可丝以制器又可刺江楚常用之　事物绀珠筀竹又名倭竹种自倭国南越志宋昌县有竹长十寻大如瓮其间短者輙六七丈也里人取以爲弓爲竹丛薄叶下有钩刺或在条末如芒针也　酉阳杂俎竹一名笆竹节皆有刺数十茎爲丛南夷种以爲城猝不可攻或自崩根出大如酒瓮纵横相承状如缲车食之下人发　海槎余録茨竹大如指长逾二丈节节生枝文采人家用植于居之周遭以代垣墙虽鸡犬不能逾越隂森柔嫩緑润如沃可爱也　续竹谱红竹出峡州宜都县飞鱼口大者不过寸许鲜明可爱　事物绀珠丹竹出道州每节可一丈径不大袅袅摇空粉节上有丹色心空肉薄人劈爲百丈繂　暌车志陀落伽山观音坐后旃檀林紫竹干叶如丹　花木考紫竹小而色紫宜伞柄箫笛用羣芳谱丹青竹叶黄碧丹相间出熊耳山　赵潜飬疴漫笔成都古今记云对青竹竹黄而沟青故每节若间出云此竹今浙中亦有之惟防稽颇多彼人呼爲黄金间碧玉　华阳国志成都有竹名对青半青半紫二色相映可爱　五杂组黄金间碧玉竹其节一黄一碧正直如界然　游南城记中伯圃中有对金竹其状与对青相似　松江府志黄菰竹节目疎耸皮黄力韧爲篾器之良　博物志洞庭之山帝之二女啼以涕挥竹竹尽斑今下隽有斑皮竹　事物绀珠斑竹有晕笋极美又名泪竹又名湘妃竹　地理志雷州土贡电斑竹事物绀珠毛斑竹出蕲州初伐无斑汁洗之则斑
　　见　格古要论湘竹出广西斑细而色淡有晕中一紫与芦叶上斑相似作箫管最贵　东斋记事武陵桃源山有方竹四面平整如削坚劲可以爲杖　畱青日札唐书高宗遣宦者采怪竹江南将莳上今江南方竹即此也宁波志云葛仙翁炼丹于定海灵峰植竹筯化爲竹而方　桂谈丛方竹出大宛国坚实而正方节眼须牙四面对出实卫公之所寳也　北户録澄州产方竹其隔州亦出大者数丈　格古要论方竹出西蜀浙江杭州府西湖飞来峰山上亦有之其竹节上有刺蜀人谓之刺竹　妮古録高皇帝燕处武楼中詹同在左右偶理竹事帝曰竹之其亦多乎同对曰其实晋戴凯之谱五十余种或根如盘轮或节若束针或细则胜箭或钜可爲舟有未能歴举者大槩其色皆青其体皆圆也惟吴越山中有名方竹者最爲佹异四棱直上弗偏弗颇若有廉隅不可犯之色以故士大夫爱之往往采而爲笻既退一枝以献帝摩挲观之亲洒翰墨草方竹记一通　云南记云南有实心竹文采斑驳殊好可爲器物其土以爲枪干交牀　物相感志疎节竹出南方水中笋萌时随水髙低成节也又秦大国有竹一节可长九尺　北户録高潘州有疎节竹五六尺一节僧道多以爲杖又溱州通竹直上无节空心也　事物绀珠古散竹节似马鞭叶似桐而小皮似棕柔软　北户録古散堪爲拄杖　山海经卫丘山南帝俊竹林在焉大可爲舟注俊音舜舜林中竹一节则可以爲　南方草木状云母竹一节爲船出扶南　神异经筛竹一名太极长百余丈南方以爲　神异经南方荒中有涕竹长数百丈围三丈五六尺厚八九寸可以爲其笋甘美煮食之可以止创疠　玉篇竹甚可爲舟　南征八郡志岭南有大竹数围实中任屋梁柱覆用之则当瓦　南方草木状由梧竹吏民家种之长三四丈围一尺八九寸作屋柱出交趾　异物志有竹曰防其大数围节间相去局促中实满坚强以爲屋榱断截便以爲栋梁不复加斤斧也　桂海虞衡志人以大竹爲釜物熟而竹不灼　孝经河圗少室之山大竹堪爲釜甑　玉堂漫笔衡山后生竹最大名曰南竹土人截取其筒以爲甑节处可置盥盆然在深山中人迹不到之处　广志永昌有汉竹围三尺余大者一节受一斛小者数升爲椑榼　华阳国志南垂界有百叶竹一枝百叶故名又名篣竹有毒夷人以刺虎豹中即毙　事物绀珠千年竹出水帘洞石上叶稍似竹高者二寸许　天中记三棱竹若棕榈叶茎柄三川中人家竹林中忽有此吉兆也　通雅沈存中云本草南烛草乃木也名南天烛今人植庭侧叶似楝秋实赤如丹按此俗所谓天竹也　事物绀珠单竹大者如腓虚细长爽岭南取其笋未及成竹者煮绩爲布








　　格致镜原卷六十七
<子部,类书类,格致镜原>
　　钦定四库全书
　　格致镜原卷六十八　　　大学士陈元龙撰草【一】
　　总
　　尔雅汪卉百草总名草谓之荣不荣而实者谓之秀秀而不实者谓之英荄根也　禹贡兖州厥草惟繇州厥草惟夭　礼记季春生气方盛勾者毕岀萌者尽逹孟夏靡草死季夏大雨时行烧薙行水利以杀草　大戴礼孟春冰泮百草权舆　淮南子神农始尝百草一日七十毒　方言凡草生而初逹谓之防江淮陈之内谓之青齐兖冀之间谓之葼燕之北鄙朝鲜冽水之间谓之茦　淮南子根拔生程若程若生玉玉生醴泉醴泉生皇辜皇辜生庻草凡根防草者生于庻草后汉书定昌俗无文字但候草荣落以纪歳时
　　玊篇旧草不芟新草复生曰艿【音仍】　彚苑草稠曰荐深曰莽
　　蓍
　　説原草植三百六十蓍为之长　周易圣人幽赞于神明而生蓍又蓍之德圆而神　本草蓍如蒿丛生条直秋后花生枝端红紫如菊花结实如艾实七十年益一茎生少室山及上蔡县　洪范五行蓍之为言耆也百年一夲生百茎此草木之寿亦知吉凶者　史记天下和平蓍茎长一丈其聚生百茎共根今世取蓍八十茎长八尺即难得矣得六十茎长六尺即可用　淮南子上有丛蓍下有伏　防蓍满百茎下有神守之其上尝有青云覆之
　　芝【附肉芝】
　　纪瑞　孝经援神契王者德至草木则芝草生　白虎通王者徳至于山则芝实荗　瑞应图芝英王者亲近耆老养有道则生　论衡芝生于土土气和故芝草生徐整长厯黄帝以五芝为房宫　罗泌路史黄帝陞
　　鸿隄受神芝于黄葢　汉书武帝元封二年甘泉宫生芝草九茎连叶乃作芝房之歌　三辅黄图甘泉宫芝金色緑叶朱实夜有光　汉书宣帝神爵元年金芝九茎产于函徳殿铜池中　古今注章帝元和二年芝生沛如人冠又生章武如人抱三子状建初五年芝生颍川以六月中生一叶五嵗五重春青夏紫秋白冬黒十月后黄气岀上尺五寸　缪袭神芝赞魏文帝青龙元年芝产于长平之习阳许昌农家其色丹紫其质光曜上别为三干分为九枝散为三十六茎委绥连属有似珊瑚之状　唐春秋太宗贞观十九年雍州李生芝英赤葢紫光色鲜丽肃宗上元二年皇后奏含晖院生金芝　唐书太宗寝室中产芝十四茎并为龙翔翥之形宗时有玊芝产于大同殿柱础一本两茎神光照于殿　杂俎天寳初临川郡人李嘉所居柱上生芝草形天尊太守张景佚截柱献之　杜阳编处士伊祁觧于衣带间岀三年药实为上种于殿前有双麟芝色一茎两穗形似麟头尾悉具中有子如瑟瑟　旧唐书肃宗延英殿御座梁上生玊芝一茎三花　法苑珠林唐大理司直河内司马乔卿天性纯谨有志行永徽中为州司戸曹丁母忧居防毁瘠骨立刺血写金刚般若经二卷未防于庐侧生芝草二茎九日长尺有八寸緑茎朱葢日汁一升食之味甘如取而复生　清异録杜荀舍前椿生芝草明年及第以漆彩饰之安几砚间号科名草　孝子宋易延庆父防庐墓产玉芝十八茎葩叶扶疎好事者绘为图涌幢小品嘉靖时御医李果进岳鲜芝四十夲鄠
　　县民聚芝百八十一本为山以进内有径一尺八寸者数本号曰仙应万年芝山又御医黄金进芝山四座计三百六十夲
　　详　神农草木经青芝生太山赤芝生衡山黄芝生嵩山白芝生华山黒芝生常山皆久食轻身延年不老茅君内玊芝色白如玉　抱朴子石象芝生于海
　　隅名山及岛屿之涯状如象有头尾四足附于大石赤者如珊瑚白者如截肪黒者如漆泽青者如翠羽黄者如紫金皆光明洞澈如坚冰晦夜去之三百歩便望见其光矣玊脂芝生于有玉之山常居悬危之处玉膏流岀万年已上则凝而成芝有似鸟兽之形色无常采面鲜明如水晶七明九光芝生临水之高山石崖之间状如盘椀有茎蒂连缀之起三四寸有七孔者名七明九孔者名九光光皆如星食之尽一觔令人身有光所居暗地如月石蜜芝生少室石戸中石桂芝生名山石穴中似桂而实石也高尺许有枝条石脑芝生滑石中五色光明而自动石硫黄芝五岳俱有而箕山为多许由服此而长生【以上皆石芝也】松脂沦入地千嵗化为茯苓万嵗其上生小木状似莲花名曰威喜芝夜视有光持之甚滑烧之不燃带之可辟兵又松枝三千嵗者其皮中有聚脂状如龙形名曰飞节芝大者重十觔菌芝生深山中或大木之下或生泉侧其状或如宫室车马龙虎人形飞鸟五色无常樊桃芝其木如升龙其花叶如丹罗其实如翠鸟高不过五尺生于名山之隂东流泉水之上参成芝赤色有光扣其枝叶如金石之音折而续之即复如故木渠芝生大木上如莲花九茎一丛建木芝生于都广其皮如缨蛇其实如鸾鸟黄卢子寻木华液华此三芝生于防山要乡及奉高【以上皆木芝也】独揺芝无风自动其茎大如指赤如丹素叶似苋其根有大魁如斗有细者如鸡子十二枚周绕大根之四方相去丈许皆有细根如白髪以相连生高山深谷所生处左右无草人懐其大根即形欲见则左转而岀之牛角芝生虎寿山及呉坂上状似葱特生如牛角长三四尺青色龙仙芝状如升龙之相负以叶为鳞其根则如蟠龙麻母芝似麻而茎赤色花紫色紫珠芝花黄叶赤实如李而紫色二十四枚輙相连而垂如贯珠也白苻芝高四五尺似梅常以大雪而花季冬而实朱草芝九曲曲有三叶五徳芝状如楼殿茎方其叶五色各具而不杂上如偃葢中有甘露紫气起数尺龙御芝以仲春对生三节十二枝下根如坐人【以上皆草芝也】凡服之者皆与天地相毕　汉武内西王母曰仙药有太真红芝草拾遗记岱舆有七色芝生玊梁下其色青光辉耀谓
　　之苍芝　酉阳杂俎良常山有萤火芝其叶似草其实如豆紫花夜视有光食一枚心中一孔明食至七心七窍洞澈可夜书　茅君内句曲山五芝求之者投金环二双于石间勿顾念必得矣第一芝名龙仙第二芝名叅成第三芝名燕胎第四芝名夜光洞草第五芝名料玉　真诰罗江大霍有洞台中有五色芝华阳洞亦有五种夜光芝其实坠地如七寸镜包山中有白芝真仙通鉴食四节芝者位真卿食金阙玉芝者位
　　司命食流明金英者位司禄食长曜双飞者位真伯食夜光洞草者左右御史　广博物志青云芝生于名山之隂青葢三重上有云气覆之食之能乗云通天月精芝秋生山羊石上服之长生　东坡尺牍文登岛中岀一药名白石芝状如石耳而有香味　酉阳杂俎仙经言穿地六尺以镮实一枚种之灌以黄水五合以土坚筑之三年生苖如匏实如桃名脑芝　臞仙神芝有二种紫白二色如菌而有茎长尺余豫章西山最多其灵芝生石上形如石可服　博物志名山生神芝不死之草上芝为车马形中芝为人形下芝为六畜形酉阳杂俎屋柱木无故生芝黒为贼黄为喜
　　别名　尔雅邢疏芝草一年三花一名苬一名芝　楚辞采三秀于山间王逸注三秀芝草也　格物论芝瑞草一名菌蠢　瑞应图王者仁义行则生紫脱　齐民要术紫脱北方物即芝也　江淹诗瑶草正翕赩李善注瑶草玊芝也　续古今注灵芝一名寿潜一名希夷本草经赤芝一名丹芝黄芝一名金芝白芝一名玉
　　芝黒芝一名芝紫芝一名木芝
　　肉芝　仙史武阳北平山有白虾蟇谓之肉芝王乔食以仙去　抱朴子行山中见小人乗车马长七八寸者肉芝也捉取服之即仙矣　神仙感遇萧静之掘地得物人手肥润而白烹食之逾月髪再生貌少力壮遇道士曰所食者肉芝也寿等矣
　　菖蒲
　　总论　春秋运斗枢玉衡星散为菖蒲逺雅颂着倡优则玊衡不明菖蒲冠环　典术尧时天降精于庭为薤感百隂为菖蒲焉　吕览月令冬至后五十七日菖始生菖百草之先生者也于是始耕　孝经援神契菖蒲益聪　吕氏春秋一名尧薤能乌发　説文菖蒲一名昌歜　左传王使周公阅来聘飨有昌歜　说文王好食菖本葅　演繁露文王嗜昌歜仲尼食之以取味事见吕氏春秋　淮南子昌羊去蚤虱而来蚙穷　昌羊菖蒲也蚙穷蝱蜒入耳之虫也　草木状番禺东有涧涧中生菖蒲皆一寸九节安期生采服仙去但留玉舄焉　抱朴子韩众服菖蒲十三年身上生毛日视书万言冬袒不寒　清异録宜春太守虞杲郡斋植菖蒲五槛次子梦髯翁自号昌九言愿赐保养　海墨徽言僧普寂好菖蒲种成狮子鸾仙人之状　清异録进士侯寜号菖蒲为緑剑真人　岁时记端午刻菖蒲为小人子或为葫芦形带之辟邪　卉谱四月十四菖蒲生日修剪根叶无逾此时　农圃六书种石菖蒲法春迟岀夏不惜秋水深冬藏宻又云添水不换水见天不见日宜剪不宜分浸根不浸叶
　　详　本草一名昌阳其根盘屈有节状如马鞭一根旁引三四根九节者佳　遯斋闲览楚词所咏香草曰荪者即今人所谓石菖蒲也　格物论今一种根苖纎细石上所生人以瓦石器种之屡易水则茂水浊则萎此名石菖蒲　东坡石菖蒲赞序凡草木之生石上者必湏防土以附其根如石韦石斛之虽不待土然去其本处輙槁死唯石菖蒲并石取之濯去泥土渍以清水置盆中可十年不枯虽不甚茂而节叶坚瘦根连络苍然于几案间久而益可喜也　羣芳谱菖蒲有数种生于池泽肥根者泥蒲也名白菖生于溪涧瘦根者水蒲也名溪荪生于水石间叶有剑脊瘦根宻节愈剪愈细叶茸如韭者石菖蒲也根长二三分叶长寸许可置几案者钱蒲也石菖蒲种有虎蒲见土则粗见石则细灯前置一盆可灯烟不薫眼龙钱蒲盘旋可爱且变化无穷缺水亦活又有香苖剑脊金钱牛顶防蒲皆品之佳者　罗浮山记山中菖蒲一寸二十节坚芬之极
　　花　风俗通菖蒲放花人食之延年　梁书武帝母张氏见菖蒲生花傍人皆不见吞之已而生帝　物相感志菖蒲红者芳气酷烈世言有花无人见见者必大富贵赵之母傅氏于山涧中见花大如车轮有神人守防诫之勿后享富贵年九十四忽向子孙説之得疾而终　后魏典略孝文帝南廵至新野临潭水两见菖蒲花遂为建两菖蒲寺以美之　苏集子由盆中石菖蒲忽生九花
　　芭蕉
　　总论　埤雅芭蕉不落叶一叶生则一叶焦故谓之蕉格物论芭蕉丛生根岀地面两三茎成一簇　本草
　　一名芭苴江南所在有之根叶与甘蕉同惟子不堪食岀广闽者有花其实美可噉　羣芳谱芭蕉外防青里白三年以上即着花生中土者花苞中积水如名甘露清晨取食甚香甘止渴延龄不结实生闽广者结蕉子蕉之小者以油簮横穿其根二眼则不长大可作盆景　髙僧懐素种芭蕉数万以代纸号其所曰緑天庵　清异録南汉贵珰赵纯节性喜芭蕉凡轩窓馆宇咸种之时称纯节为蕉迷　清异録广主尝与幸姬李蟾妃防行至苏氏园憇酌緑蕉林广主命笔大书蕉叶曰扇子仙苏氏于其所起扇子亭
　　甘蕉　本草甘蕉乃是有子者其卷心中抽干作花初生大蕚如倒垂菡蓞红者如火炬谓之红蕉白者谓之水蕉闽人以埋其皮令滑绩以为布　南方草木状甘蕉望之如林大者一围余叶长一丈或七八尺广二尺许花大如酒杯色如芙蓉茎末百余子各为房相连甜美亦可藏实随花长毎一花各有六子先后相次子不俱生花不俱落一名芭蕉或曰芭苴此有三种子大如拇指长而锐羊角者味最甘好一种子大如鸡卵牛乳者味次之一种大如藕子长六七寸形正方味最下也其茎解散如丝以练之可纺织如絺绤谓之蕉葛然脆而黄不如葛也交广俱有之　广志茎如水山芋重皮相裹大如盂叶广尺长丈许有角子长六七寸两两相对若相抱剥其皮色黄白味似蒲萄而脆亦饱人　三辅黄图扶荔宫植甘蕉十二本　游名山志赤岩山水石之间有甘蕉林高者十余丈
　　美人蕉　枫窻小牍广中美人蕉大都不能过霜节惟郑皇后宅中鲜茂倍常盆盎溢坐不独过冬更能作花留青日札广西产美人蕉不甚高花瓣尖大红色
　　甚美　闽部疏余以盛冬入福州芭蕉叶无凋者中美人蕉缬红鲜甚比岀过延平已入春而蕉叶始放乃知二百里外蕉无冬叶矣然呉中蕉三月始抽萌视延津尚迟两月　羣芳谱美人蕉产福建福州府者其花四时皆开深红照眼经月不谢中心一朶晓生甘露又有一种叶与他蕉同中岀红叶一片者一种叶瘦芦箬花正红如榴花日拆一两叶其端一防鲜緑可爱者俱亦有美人蕉之名　益部方物略纪红蕉于芭蕉葢自一种叶小其花鲜明可喜蜀人语染深红者谓之蕉红葢仿其殷丽云【按红蕉即美人蕉】　酉阳杂俎南中红蕉花时有红蝙蝠集花中
　　各种蕉　学圃杂疏芭蕉有一种名金莲寳相不知所从来叶尖小如美人蕉种之三四嵗或七八歳始一花花作黄红色而瓣大于莲故名　海槎余録儋耳芭蕉常年开花结实有二种一曰板蕉大而味淡一曰佛手蕉小而甜俗呼为蕉子作常品不似吾江南茂而不花花而不实也　桂海虞衡志芭蕉极大者名牛子蕉又鸡蕉子小如牛蕉亦四季实又牙蕉子小如鸡蕉尤香嫩甘美秋初实　羣芳谱胆瓶蕉根岀土时肥饱状如胆瓶又尾蕉一名番蕉产于铁山如少萎以铁烧红穿之即活能辟火患岀江西贑州
　　卷耳
　　尔雅注卷耳枲耳也亦名胡枲江东呼为常枲形如防耳丛生如盘　诗疏卷耳一名苓耳叶青白色似胡荽白华细茎蔓生可煮为茹四月中生子如妇人耳珰今或谓之耳珰草郑康成谓是白葫荽幽州人谓之爵耳荆楚记卷耳一名珰草亦曰苍耳　本草卷耳一名
　　葹一名防黏子俗谓道人头　博物志昔洛中有人驱羊入蜀而胡枲子着于羊毛之中蜀人得其种植之名曰羊负来即今之枲耳也　东坡杂记苍耳花叶根实皆可食食久使人骨髄满肤理如玊长生药也
　　芣苢
　　诗疏芣苢一名马舄一名车前一名当道喜在牛迹中生故名幽州人谓之牛舌草可作茹大滑其子治妇人产难　尔雅芣苢马舄车前邢昺疏别三名也郭璞云即今车前草大叶长穗好生道边江东呼为虾蟆衣王肃引周书王会云芣苢如李岀于西戎王基駮之云王会所记杂物皆四夷逺国各赍土地异物以为贡贽非周南妇人所得采是芣苢为马舄之草非西戎之木也【木名桴苡】　埤雅按本草云生平泽丘陵坂道中一名胜舄亦谓之陵舄列子云生于陵屯为陵舄陵舄车前也韩诗传云直曰车前瞿曰芣苢葢生于两旁谓之瞿　图经春初生苖布地如匙面累年者长及尺余如防尾花甚细青色微赤结实如葶赤黒色　神仙服食经车前一名地衣服之形化车前之实雷之精也善疗孕妇难产及令人有子　本草芣苢一名牛遗　药谱一名车轮菜产开州者良久服轻身明目
　　芄兰
　　诗笺芄兰尝蔓于地有所依縁则起　尔雅注芄兰蔓生防之有白汁可啖　通志芄兰草一名萝藦又曰苦丸幽州人谓之雀瓢东人曰白环藤可作菜茹能精益气故谚云去家千里莫食萝藦枸
　　兔丝
　　尔雅唐蒙女萝女萝丝又蒙王女邢疏唐也也女萝也兔丝也王女也一物而五名　埤雅在木曰女萝在草曰菟丝旧说上有菟丝下必有伏菟之根无伏菟在下则丝不得生乎上然其实不属也淮南子云下有伏苓上有菟丝又云莬丝无根而生　别録菟丝子色黄而细者名赤网色浅而大者名兔蔂　本草夏生苖初如细丝徧地不能自起附他草梗则纒绕而生根渐絶于地如空中　广雅女萝松萝也　草木疏女萝今兔丝蔓连草生黄赤如金非松萝　物性志兔丝实非松萝松萝蔓生松上青长如带与兔丝异　庚辛玉册火熖草即兔丝子阳草也初生有根及长延草物其根自防无叶有花结实甚细色黄　药谱一名兔缕一名兔芦一名兔丘一名野狐丝一名金线草　彚女萝曰宛童又曰老秃鹙　抱朴子兔丝初生之根其形似兔掘取剖其血和丹服之立变化
　　藜藋
　　尔雅邢疏藜之科大为可以作扫彗一名葥一名王彗一名王帚江东呼为落帚又商藋似藜而叶大一名拜　本草地肤即落帚子　正字通地肤嫩苖可作蔬一科数十枝团簇直上子最繁一名地麦因其子形似也一名地蔡因其苖形似也一名益明因其子能明目也俗名鸭舌草涎衣草子落老茎可为帚故又有落帚独帚王彗诸名　留青日札藜可为杖礼记原宪杖藜曲洧旧闻藜有二种红心者俗呼为红藋古人食
　　之多以为羹而今人少有食者其干轻而坚以为杖尤宜唐人犹有编为牀者仙方用之为秘药取红心者易名为顶草　留青日札藋一名金鎻天时其白青色者名曰忌女茎
　　蒺藜
　　易经困于石据于蒺藜　尔雅疏茨一名蒺藜布地蔓生细叶子有三角刺人　师旷占术嵗欲旱旱草先生旱草蒺藜也　本草蒺藜有二道旁布地开小黄花子三角四刺实有仁者名杜蒺藜俗呼刺蒺藜生同州沙苑牧马处结荚长寸许子大如脂麻状似羊肾带緑色者名白蒺藜俗呼沙苑蒺藜　药谱蒺藜有旁通屈人止行休羽诸名皆因其伤人也
　　芦荻
　　总论　尔雅蒹葭芦苇也　埤雅幼曰蒹葭长曰雈苇雈小而苇大　谈江东芦贱而荻贵退滩之地先一年生者芦也明年生者荻也
　　芦　埤雅苇即今之芦一名葭葭者苇之未秀者也汉书注葭芦也莩其筒中白皮至薄者　尔雅注江东呼芦笋为虇雈苇之其初生者皆名虇　羣芳谱芦芽解河豚毒　西京杂记葭芦之未解叶者谓之紫箨本草纲目芦叶抱茎生无枝花白作穗似茅花根似
　　竹其节疎　埤雅尔雅云苇丑防言其华皆有防秀经风輙吹如雪其聚于地如絮也　说文防苇花也范至能诗注元夕呉中俗以苇茎分合为卜名苇姑捜神记朽苇化蛬　埤雅旧云芦缺而月晕移者谓取芦草随牖下月光中令圆画缺其一面则月晕亦缺于上　清异録好事君子号芦为萧寒郡假节侯拾遗记莱山有葭红色可编为席温柔如毳
　　宣室志晋阳以北地寒而少竹故居人多种苇成林所以代南方之竹也
　　荻　埤雅雈即今之荻一名蒹蒹者雈之未秀者也说文雈之初生一曰薍一曰鵻　夏小正雈未秀为菼尔雅菼薍也注似苇而小实中江东呼为鸟蓲　尔
　　雅释言菼鵻也郭注菼草色似鵻在青白之间　诗疏薍或谓之荻至秋坚成则谓之雈其初生三月中其心挺岀其下夲大如箸上鋭而细州人谓之马尾　淮南子蔐苖絮而不可为絮【蔐同荻】　诗疏蒹水草也坚实牛食之令牛肥强　陆防入蜀记阳山矶岸傍荻花如雪僧彦威少时曽用此絮装衣珣禅师见而嗔曰汝少年輙求温暖如此岂学道者耶退而问堂中百人有荻花衣者三四皆年七十余矣威愧恐亟除去　酉阳杂俎仙药有青津碧荻
　　茅
　　周易拔茅连茹注茅根名茹　诗豳风昼尔于茅　禹贡荆州包匦菁茅　礼郊特性缩酌用茅　天官甸师祭祀供萧茅　尔雅藾杜茅　尔雅藗牡茅邢疏茅之不实者　埤雅茅体柔而理直又洁白故先王用之以借亦以缩酒　毛诗注茅之始生曰荑柔而白也　本草白茅根名地筋一名土筋苏颂曰春生芽布地如针俗谓之茅针亦可噉　格物论茅丛生根茹相连叶长三四尺生荒野间野人刈以覆屋茎有毛刺者曰菁茅史记封禅书管仲桓公曰古之封禅江淮间一茅
　　三脊所以为借也　拾遗记背明之国有焦茅高五丈燃之成以水灌之复成茅也谓之灵茅　呉録地理志桂阳郴县有青茅可染布零陵有香茅任土贡之郊祀志注麻阳苞茅山茅生三脊孟康曰零茅雄曰璚茅　本草李时珍曰白茅俗呼丝茅其根甚长白软如筋而有节干之夜视有光故腐则变为萤火黄茅似菅古名黄菅　南方草木状芒茅枯时瘴疫大作交广皆尔土人呼曰黄茅瘴　说文菅茅也　埤雅野菅茅属也其华白故一名白华　诗疏菅似茅而滑泽无毛根下五寸中有白粉者柔韧宜为索沤及曝尤善也尔雅疏草似茅者一名盂一名狼尾今人以之覆屋
　　蓬
　　尔雅齧雕蓬荐黍蓬邢疏説文云蒿也草之不理者也种非一故有齧雕荐月令云藜莠蒿并兴是也　家语蓬生麻中不扶自直　埤雅其叶散生末大于本故遇风輙拔而飞　诗经注华如栁絮聚而飞如乱发　商子今夫飞飘风而行千里乗风之势也　淮南子见飞蓬转而知为车　博物志师旷曰歳欲流流草先生流草谓也　西京杂记宫中正月上辰岀池边盥濯食蓬饵以祓邪　三辅録张仲蔚所居蒿没人　拾遗记条阳山岀神如蒿长十丈周初国人献之以为宫柱所谓蒿宫也
　　蒿
　　尔雅蘩之丑秋为蒿　晏子蒿草之高者也　尔雅蘩皤蒿郭注即白蒿邢疏白蒿叶似艾粗于青蒿叶上有白毛粗涩俗呼蒿　诗疏皤蒿一名游胡北海人谓之旁勃　神仙服食经旁勃白蒿也白食之夀八百年　尔雅蒿菣邢疏青蒿也荆楚间谓蒿为菣郭璞云今人呼青蒿香中炙啖者为菣是也　埤雅青蒿蒿背之不白者陜西绥银之间有青蒿在蒿丛中逈然青色土人谓之香蒿至深秋余蒿并黄此蒿犹青　本草草蒿一名方溃即青蒿一名蒿　诗疏萧荻今所谓荻蒿者是也即牛尾蒿　尔雅疏牛尾蒿似白蒿白叶茎粗科生多者数十茎可作烛有香气埤雅云即萧也尔雅蔚牡菣邢疏蔚即蒿之雄无子者故曰牡菣一名马新蒿　本草马新蒿一名马先蒿一名马矢蒿【先乃矢字之讹马新又马先之讹也】　食物本草牡蒿三四月生苖叶扁有秃岐秋开细黄花结实内子微细不可见　尔雅莪罗邢疏莪一名萝郭璞云今莪蒿也亦曰防蒿陆玑云一名萝蒿生泽田渐洳之处叶似邪蒿而细科生三月中茎可生食又可蒸香美味颇似蒌蒿埤雅又名角蒿　本草角蒿似白蒿花如瞿麦红赤可爱　正字通斜蒿叶纹皆斜故名似青蒿　北史邢峙为博士授太子经厨人进食有斜蒿峙命去之曰此菜有不正之名非殿下所食　诗疏蒌蒿叶似艾白色长数寸高丈余好生水边及泽中正月根芽生旁茎正白生食之香而脆美其叶又可蒸为茹　本草黄花蒿一名臭蒿一名草蒿桂海虞衡志大蒿容梧道中久无霜雪处年深滋长大者可作屋柱小亦中肩舆之杠
　　艾
　　尔雅艾冰台邢疏艾一名冰台　崔寔月令三月可采艾　彚艾可攻百病以蕲州者为佳蕲艾叶厚而绵多本地所有者叶薄而绵少　博物志师旷曰嵗欲疫病草先生病草艾也　埤雅医用艾灸一灼谓之一壮者以壮人为法其言若干壮谓壮人当依此数老幼羸弱量力减之　博物志削冰令圆举以向日以艾承其影则得火积艾草三年后烧津液下流成铅　容斋随笔艾难着力入白茯苓三五片同碾即时可作细末汉武内西王母曰神仙次药有灵丛艾　武当记
　　太和山中有千年艾叶长寸余无尖桠香气与艾同揉之即碎不艾叶成茸也　防璞艾叶疗一切鬼气荆楚岁时记五月五日鸡未鸣时采艾见似人处而取之用灸有验今人以艾为虎形或剪防为小虎黏艾叶以戴之
　　莞
　　说文莞草可以为席　尔雅防莞郭注纎细似龙可以为席蜀中岀好者　南史齐王智深免官家贫尝掘莞根食之
　　蒲
　　尔雅莞苻离其上蒚郭注今西方人呼蒲为莞蒲蒚谓其头台首也今江东谓之苻离西方亦名蒲中茎为蒚用之为蓆　说文蒲似藿可以为席　埤雅蒲水草也似莞而褊有脊生于水厓柔滑而温　格物论蒲草丛生人多种于田间茎长者可六七尺三脊无叶如薤二三月生苖八九月可为席　大雅维笋及蒲笺蒲深蒲也疏深蒲谓蒲蒻入水深醢人注云深蒲蒲始生水中是也　东方朔注莞夫离也今谓之葱蒲　本草香草一名甘蒲夏抽茎丛生花抱茎端如武士杵俗呼蒲槌亦曰蒲蕚花中蕊屑若金粉开时取之曰蒲黄能益气力　山海经孟于之山其上多蒲　续述征记鸟当沉湖中有九十防皆生结蒲云秦始皇游此防结蒲系马自此蒲生则结　汉书路温舒牧羊取泽中蒲截以为牒编用写书　秦记苻洪之先居武都家生蒲长五丈状如竹咸异之谓之蒲家因氏焉后改姓苻　留青日札丹有蒲频水丛生一茎叶如栁长不盈寻丈用以作箭不矫揉而坚　毛诗义疏传曰董泽之蒲今人以其雚为矢
　　苔
　　总论　古今注苔或青或紫一名緑藓一名圎藓一名緑钱　述异记苔谓之泽葵又名重钱南人呼为垢草广博物志青肤苔也　南粤志苔名品藻一名品菭
　　以菭形如品也
　　地苔　本草纲目百蕊草是瓦松生地下者　清异録苔一名地钱一名緑衣元寳王彦章葺园亭垒坛种花急欲苔藓少助野意而经年不生顾弟子曰叵耐这緑抝儿　格物论苔生于地之隂湿处初生其处渐青成晕斑斑防防久则堆积渐厚又久则防有根叶又能傍縁木阶砌砖瓦柱础而上空室无人行则生紫苔石苔　本草苔在石上曰石濡一名乌韭李时珍云乌韭是瓦松生石上者　耕桑偶记石崇砌上就苔藓刻百花餙以金玊曰壶中之景不过如是　羣芳谱欲石上生苔以茭泥马粪和匀涂润湿处不久即生　游名山志石篑山縁崖而上高百许丈悉生青苔　拾遗记岱舆山北有玊梁千丈驾流之上紫苔覆漫味甘而柔滑食者千嵗不饥
　　树苔　香谱艾纳松上莓苔也　三峩山记山高多风木不能长枝悉下垂古苔如乱发鬖挂木上垂至地水苔　淮南子穷谷之污生青苔　庄子得水土之际则为鼃蠙之衣注青苔也　说文苔水衣也　尔雅藫石衣郭注水苔也一名石髪江东人食之　风土记石发水苔也青緑色皆生于石　庶物异名疏陟厘乃水中粗苔可作纸青緑色李时珍曰陟厘生水中石上生者茸如发有水汚在石而生者纒牵如丝绵之状俗名水绵　拾遗记晋武帝时祖梁国献蔓金苔色如金投于水中蔓延波澜之上光岀照日皆如火生水上也宫人有幸者以金苔赐之置漆盘中照耀满室名曰夜明苔着衣襟则如火光
　　屋苔　本草苔在屋上曰屋游又曰瓦松　崔融赋序瓦松者产于屋霤之上俗以其形似松生必依瓦故曰瓦松　酉阳杂俎博邪在屋曰昔邪在墙曰垣衣广志谓之兰香生于久屋之瓦魏明帝好之命长安西载其瓦于洛阳以覆屋　梦溪笔谈段成式以昔邪为瓦松不知昔邪乃是垣衣瓦松自名昨叶　清异録有门生离合瓦松为四字曰一元木公
　　蓟
　　通志蓟曰虎蓟曰刺蓟曰山牛蒡尔雅蘻狗毒即蓟也又有一种小蓟曰猫蓟曰青刺蓟北方曰千针草以其茎叶多刺故也花如红蓝花而青紫色多生于燕地故曰蓟门　正字通大蓟高三四尺叶皱名虎蓟俗名牛溺刺一名牛鍼草小蓟无刺高一尺叶不皱一名猫蓟尔雅注术一名山蓟又马蓟似蓟而肥又钩芺似蓟
　　莎
　　尔雅防夫湏疏夫湏莎草也　尔雅翼莎草可为衣以御雨今人谓之蓑衣名曰夫湏葢匹夫所湏也　广雅地毛莎防也　本草莎一名薃一名侯莎一名水香棱一名雀头香生田野间其根如枣核者谓之香附子晏殊庭莎记是草耐水旱乐蔓延虽拔心陨叶弗之絶也　春明退朝録河中府有緑莎防
　　蓝
　　毛诗终朝采蓝　礼月令仲夏之月令民无刈蓝以染注蓝色青青者赤之母刈之伤时气　説文蓝染草也汉官仪小蓝曰葼　通志蓝有三种蓼蓝染緑大蓝
　　如芥染碧槐蓝如槐染青三蓝皆可为淀　羣芳谱蓝有数种大蓝叶如莴苣而肥厚微白小蓝茎赤叶緑而小槐蓝叶如槐皆可作靛又有蓼靛花叶梗茎皆似蓼别有芥蓝一名擘蓝叶色如蓝芥属也叶可擘食故北方谓之擘蓝叶大于菘根大于芥台苗大于白芥子大于蔓菁三月花四月实叶可作菹又可作靛染帛胜福青　尔雅疏葴一名马蓝今大叶冬蓝为淀者是也尔雅翼菘蓝其汁抨为淀堪染青　本草呉蓝长茎如蒿而花白呉人种之木蓝长茎如决明与诸蓝不同而作淀则一别有甘蓝可食　崔寔月令榆荚落时可种蓝五月可刈蓝六月可种冬蓝大蓝　续汉书杨震植蓝以供食母　赵岐蓝赋序余道经陈畱土人皆以种蓝染绀为业蓝田弥望稷不植
　　红蓝
　　通雅红蓝即红花北方有焉支山山多红蓝北人采其花染绯取英鲜者为胭脂　羣芳谱红蓝一名黄蓝花色红黄叶似蓝有刺春生苖嫩时可食夏乃有花花下作梂花岀梂上梂中结实白颗如小豆其花可染真红及作胭脂为女人唇妆晩花色更鲜明耐久不黦胜春种者其子捣碎煎汁入醋和蔬食极肥美又可为车脂及烛　博物志张骞得其种于西域　留青日札李益诗蓝叶鬰重重蓝花石榴色是蓝花本红也红蓝花中国人谓之红花　本草番红花一名洎夫蓝岀回回地面
　　菉
　　尔雅菉王刍郭注菉蓐也今呼鸱脚莎　本草注荩草叶似竹细薄茎圆小生平泽溪涧侧可以染黄洗疮效俗名菉蓐草
　　蒨
　　尔雅茅搜茹藘邢疏今染绛蒨也一名茹藘一名茅搜草木疏蒨草一名地血齐人谓之茜徐州人谓之牛
　　蔓今圃人或作畦种莳故货殖传云巵茜千石亦比千乘之家　卉谱一名血见愁一名过山龙一名风车草十二月生苖蔓延数尺方茎中空有筋外有细刺数寸一节每节五叶八月开花结实如小椒中有细子　说文茅搜人血所生故字从草从鬼　刘禹锡和州刺史壁记歳贡茅搜七千両
　　麻
　　诗东门之池可以沤麻　礼内则女子执麻枲学女事以供衣服　羣芳谱大麻一名火麻一名好麻一名汉麻剥其皮绩之可为布其稭白而有棱细者可为烛心说文檾麻枲属　尔雅翼檾【音顷】高四五尺叶似苎而
　　薄或作防　尔雅枲麻黂枲实注黂麻子也　齐民要术既放勃拔去雄者未放先防则不成子勃谓麻花也麻有雌雄雄者名枲雌者名苴　北史钮因性至孝周武成中庐于父母墓侧生麻一株高丈许围之合拱枝叶郁茂冬夏恒青　洞冥记石脉岀晡东国细如丝可缒万斤生石里破石而后得此脉萦绪如麻纻也名曰石麻亦可为布
　　苎
　　说文苎草可为防　诗疏苎亦麻也科生数十茎宿根藏土中至春自生不歳种也荆之间一歳三刈剥取皮以竹刮其表得里韧如筋者煮之用缉布谓之徽纻今南越纻布皆用此麻　羣芳谱每歳可割三防谚曰头苎见秧二苎见糠三苎见霜头苎粗劲堪为粗布二苎稍柔细惟三苎甚佳堪为细布苎根忌见星月即变野苎　本草取苎根和米粉为饼可御饥李时珍曰苎家苎也又有山苎野苎也紫苎叶面紫白苎叶面青背皆白根皆可刮洗煮食
　　葛
　　说文絺绤草也　左葛藟犹能庇其夲根　地官掌注凡葛征不止为絺绤用　埤雅葛性柔韧蔓生可衣瓜葛皆蔓延相及故亲属之绵逺者取譬瓜葛　清异録葛为世用花入药根叅果蓏筋备纫织土生而具三材亦草中之白眉　尔雅注龙葛似葛蔓生有节江东呼龙尾亦名虎葛　洞冥记紫葛于地下生花入地十丈乃得此葛其根倒岀亦名金虎草　本草苏恭曰葛虽除毒根入土五六寸已上者名葛脰服之令人吐以有微毒也葛谷即其实也　正字通就葛亦葛叶黄而圆故一名黄环其实名狼跋子　尔雅翼食葛非为絺绤者其花藤可醒酒一名鹿藿一名黄斤一名鸡齐
　　蘘
　　本草蘘荷叶似初生甘蕉根似姜芽性好隂在木下生者尤美　古今注蘘荷似葍苴而白葍苴色紫花生根中花未败时可食久置则烂　正字通杨慎丹铅録泥急就章注谓蘘荷即甘露甘露即芭蕉不知芭苴非即蘘荷也　荆楚岁时记仲冬盐藏蘘荷用备冬储　捜神记外姊夫士先中蛊其家宻以蘘荷置于席下忽大笑曰蛊我者张小小也乃小小已亡走自此解蛊药用之多验
　　商陆
　　尔雅蓫薚马尾也　广雅马尾商陆也　邢疏一名白昌一名当陆　本草纲目蓫音逐荡言能逐荡水气治十种水病　说文草枝枝相值叶叶相当　本草别名薚江东为当陆一名夜呼
　　茵陈
　　方书茵陈一名蓍蒿　广雅一名因尘　陈藏器本草茵陈蒿经冬不死更因旧苖而生故名因陈　羣芳谱生防山及丘陵坡岸上近道亦生不如防山者佳呉中所用乃石香葇也　正字通或因本草称茵陈蒿白兔食之仙误以白蒿当之今阶州以白蒿为茵蔯蒿不知茵陈似青蒿而背白虽有蒿名实非皤蒿也
　　莨菪
　　本草一名天仙子又名横唐行唐苗茎高二三尺叶似地黄阔二三指四月开花紫色茎荚有白毛五月结实殻如小石榴房中子细扁青白色如粟粒　张仲景金匮要略水莨菪叶圆而光有毒误食令人狂乱甘草汁觧之　史记淳于意传淄川王美人懐子不乳意饮以莨药一撮以酒饮旋乳　本草服之令人狂浪放宕故名莨菪
　　酸浆草
　　尔雅葴寒邢疏葴一名寒郭云即今酸草江东呼曰苦葴　本草酸一名醋一名灯笼草　茹草编酸草即蟠蜞青　梦溪笔谈苦耽即本草酸也庶物异名疏河西番界中酸有盈丈者　羣芳谱
　　酸草一名苦耽即今所称红姑娘也所在有之惟川陕者最大苖如天茄子高三四尺叶嫩时可食四五月开小白花结薄青殻熟则红黄色殻中实大如龙眼生青熟则深红　徐一防元故宫记棕毛殿前有野果名红姑娘外垂绛囊中含赤子如珠甜酸可食　茹草编败醤草一名苦蘵　正字通苦蘵即酸之小者亦呼为小苦耽　李时珍曰龙葵酸一二种酸苦蘵一种二物大者为酸小者为苦蘵　古今注苦蘵子有裹形如皮弁始生青熟则赤裹有实圎如珠亦随裹青赤长安儿童呼为洛神珠又曰王母珠又曰皮弁草
　　龙须草
　　本草龙一名龙刍生山谷湿地状如凫茈苖直上无枝叶茎端开小穗花结细实呉人栽莳以为席一名龙珠一名悬莞一名方宾一名王母簪一名草续防即龙草也陶景谓龙刍似龙但多节分为二物非是古今注龙草一名缙云草　山海经贾超之山多
　　龙修郭注龙也似莞而细生石穴中茎倒垂可为席







　　格致镜原卷六十八
　　钦定四库全书
　　格致镜原卷六十九　　　大学士陈元龙撰草【二】
　　水草
　　萍　礼记季春之月萍始生　淮南子海闾生屈龙屈龙生容华容华生蔈蔈生萍藻萍藻生浮草凡浮生不根拔者生于萍藻　说文苹蓱也无根浮水而生常与水平故名　尔雅注萍江东谓之薸　字说以无定性随风漂流故名薸　本草水萍一名水华一名水帘生池泽水上叶圎小一茎一叶根入水　淮南万毕术老血变为萍　世说杨花入水化为浮萍　埤雅萍浮于流水则不生于止水则一夕生九子故名九子萍　吕氏春秋菜之美者昆仑之萍　云林异景志太原少尹樊千里载数车浮萍入池为鸭作茵褥　家语童謡曰楚王渡江得萍实大如斗赤如日剖而食之甜如青宫故事宋文帝为宜都王临川人献萍实六子大者如升小者如卵圆而赤
　　苹　尔雅苹萍其大者苹　陈藏器本草苹一名芣莱晏元献曰苹叶圆而小花始生俗呼为水照以其
　　鉴也其花五岀黄细而香盛于中夏无飘零　通雅靡苹田字草也　本草四叶合成一叶如田字形者苹也俗呼破铜钱一名四叶菜生水中者白苹生田中者青苹也　酉阳杂俎太原晋祠冬有水底苹不死食之甚美　呉兴志白苹洲在苕溪东南乃越女采苹处荇　尔雅莕【同荇】接余其叶苻郭注丛生水中叶圆在茎端长短随水深浅江东人食之　陆玑诗疏接余白茎叶紫赤色正圆茎寸余浮在水上根在水底与水深浅等大如股上青下白防其白茎以苦酒浸之脆美可食　顔氏家训荇黄花色如莼可用为祭祀之俎　埤雅荇亦名凫葵旧藻华白荇华黄　羣芳谱荇菜一名荇丝菜一名防一名屏风一名靥子菜一名金莲菜形似莼而微尖　农田余话荇菜烂煮之其味如蜜名曰荇酥　留青日札池州人呼荇为荇公言其乱生如也　洞冥记旦露池有连钱荇荇如钱文　庶物异名疏武夷君传缃防紫荇也
　　藻　毛诗注沈曰苹浮曰藻　诗疏藻水草也生氷底有二种其一种叶如鸡苏茎大如箸长四五尺其一种茎大如股叶如蒿谓之聚藻二种皆可食　博物志师旷曰歳欲恶恶草先生恶草水藻也　埤雅藻水草之有文者生乎水下而不能岀水之上似槐叶而运生生浅水中与萍杂至秋则紫今俗谓之马薸亦谓之紫薸　羣芳谱水藻叶长二三寸两两相对生即马藻也聚藻叶细如丝节节连生即水蕰也俗名鳃草又名牛尾蕰　述异记灵池方四百歩中有倒枝藻一名水网藻枝横倒水中长九尺余如结网野鸭秋凫及鸥鹥来翔水上入此草中皆不得岀如缯网也　酉阳杂俎仙药有神吾黄藻　尔雅莙牛薻【同藻】郭注江东呼为马藻　顔氏家训莙音威郭璞注三苍云蕰藻之也细叶茸一节长数寸细茸如丝员绕可爱长者二三十节今人寸防五色丝横着线股间绳之以象莙草用以饰物即名为莙张敞名之曰防　南康记鱼朝防宅有洞房四壁安琉璃板中贮江水及苹藻诸色鱼虾号鱼藻洞
　　海藻　尔雅海藻注如水藻而大似髪黒色生海中南越志海藻一名海苔或曰海罗生研石上　陈藏
　　器本草尔雅所谓纶似纶组似组东海有之正谓二藻也善治瘤瘿藻有二种生浅水如短马尾名马尾藻生深海中叶如水藻而大名大叶藻俗名海菜可为菹又海带岀东海水中石上似海藻而粗柔韧而长人切食之　车若水脚气集海藻所谓大菜也
　　香草
　　杜若　尔雅杜若土卤注似葵而香　本草图经杜若一名杜蘅苖似山姜根似旋覆花黄赤子赤色大如子　山海经天帝之山有草焉状如葵臭如蘼芜名曰杜蘅可以走马郭注杜蘅带之令人便马马亦善走博物志一名土杏　本草懐即杜蘅也又名蘅薇香广雅楚蘅杜蘅也　事物原始今杜蘅生近地诸山之隂下湿之处根叶都似细辛无二惟气小异以形似马蹄故又名马蹄香戴之能香人衣体　通志草木略唐贞观中敕下度支求杜若省以谢晖诗云芳洲采杜若乃责坊州贡之当时以为嗤笑
　　蘼芜　管子五沃之土生蘼芜　本草经蘼芜一名薇芜一名蕲　埤雅蘼芜一名江蓠似蛇床而香楚谓之蓠晋谓之虈齐谓之茝　淮南子乱人者若蛇床之与蘼芜　博物志芎防苖为江蓠根曰蘼芜　尔雅蕲茝蘼芜邢疏郭云叶小如萎状者言如萎防之状也　樊光曰藁本一名蘼芜根名蕲芷　广志蘼芜香草魏武帝以藏衣中
　　掲车　尔雅揭车防舆注揭车香草也　广志揭车味辛生彭城高数尺重叶白花　海药本草揭车生海南山谷凡诸虫蛀者煎此香冷淋之即辟也又辟恶气薫衣佳
　　薜茘　楚辞披薜荔兮带女萝注薜荔无根縁物而生本草一名络石在石曰石鳞在地曰地锦绕丛木曰
　　长春藤又曰扶芳藤又曰龙鳞薜荔　正字通縁木蔓生依岩石者如织根入石罅土中大二三寸结实上鋭下平外青中瓤经霜则瓤红而甘可食　丹铅録今京师人家假山上种巴山虎是也
　　芸　礼月令仲冬之月芸始生注香草也　三苍解诂芸似邪蒿香可食　说文芸似苜蓿一名芸蒿　邵氏见闻后録芸置书帙中无蠧置席下去蚤虱叶豌豆作小丛遇秋则叶上微白如粉污南人谓之七里香逺在数十歩外已闻香自春至秋不歇　成公绥芸赋茎秋竹枝象青松　晋宫阁名太极殿前芸香四畦式干殿前芸香八畦　杜阳编芸草岀于阗国甚香洁白如玊入土不汚　正字通外国之芸为木汁今中国枫汁俗亦名芸香以其似外国之芸而名也辟蠧之芸则七里香也　王氏谈録庭砌下有草如苜蓿尤香乃牛芸也
　　郁　说文郁芳草也　埤雅郁草若兰十叶为贯百二十贯为筑煮以合鬯所以灌也旧云逺方郁人所贡郁今郁林郡也　本草其香十二叶为百草之英二三月有华状如红蓝四五月间采花即香也　彚郁金香草也酿之以降神又香可佩宫嫔服之防衿
　　鬯　埤雅鬯草名先郑小毛所谓鬯香草也筑而煮之为鬯因谓之鬯传云鬯草生庭又曰德至于地则蓂荚起秬鬯岀知鬯为草矣旧芬芳条畅故谓之鬯礼以郁合鬯
　　霸薫胡绳　夏树芳词林海错霸薫香草名见范子计然胡绳亦香草名见楚词
　　竒草
　　抱朴子朱草状如小桑长才三四尺枝叶皆赤茎如珊瑚生名山岭石之下刻之汁流如血以玉及八石金银投其中立可丸为泥以金投之名曰金以玉投之名曰玊浆服之皆长生也　白虎通朱草赤色可以染绛别成黼黻之服列为尊卑之差　瑞应图朱草百草之精也王者德无所不通则生　尚书中尧德清平比隆伏羲故朱草生郊　大戴明堂篇朱草日生一叶至十五日生十五叶十六日一叶落终而复始　晋书地生朱草天必见黄星　化书朱草可以剖人　瑞应图威防瑞草也王者有礼则生于殿前一曰威绥　礼斗威仪君乗木而王其政升平则福草生　五岳图恒山有太泉神草十九种　白虎通王者使贤不肖位不相逾则平露生庭状如葢政平则正不平则倾王者嗣平明则宾连生于戸阔逹生于房连累相承象继嗣也　通厯尧时有蓂荚草十五日以前生一叶十五日以后落一叶若月小尽则一叶厌而不落　说楛蓂荚实曰翠筑　博物志尧时有屈轶草【轶一作佞】佞人入朝则屈而指之一名指佞草　白虎通萐莆瑞草也王者孝德至则萐莆生　广博物志萐莆一名倚扇尧时生厨中能生风食物寒而不臭　云牕私志无畏草一名干先草岀夀麻国战国时仙人陆舆进十茎于魏安厘王如姬以赠无忌无忌至赵畀朱亥以助其威后朱亥入秦秦王命亥入柙中与虎居亥处之晏如虎亦相视如其也王慙而遣之　述异记汉武帝时西方日支国献活人草三茎有人死者将草覆面则活之矣　洞冥记北极有明茎草夜如金灯折枝为炬照见鬼神之物仙人寗封常服此草于夜暝时转见腹光通外亦名洞冥草武帝令剉此草为泥以涂云明之馆夜坐不加灯烛亦名照魅草以借足履水不沉又武帝时末多国献五味草初生味甘花时味酸食之使人不眠一名却睡草波弋国献神精香草亦名荃蘼一名春芜一根百条其皮如丝可为布坚密如冰纨也握之一片满宫皆香妇人带之弥月芬馥又有葵草色丹叶长四寸赤松子饵之又梦草似蒲色红昼缩入地夜则岀武帝思李夫人之容不可得东方朔乃献一枝帝懐之夜果梦夫人因名懐梦草又东方朔曰臣种吉云草于九景山二千嵗一花明年应生臣走徃刈之以饲马帝许之朔平旦而去至暮而返背负数束其叶似麦而金色　广异记谢元卿至东岳夫人所居有异草叶如芭蕉花正黄色光可以鉴曰此金光草也食之化形灵元夀与天齐开元遗事兴庆池南岸有草数丛叶细心劲醉者过
　　其旁摘草嗅之立醒名醒醉草　杜阳编顺宗时拘弥国贡变昼草芭蕉可长三尺而一茎千叶之则百歩内昏黒如夜　杜阳编元载造芸晖堂芸晖香草也岀于阗国香洁如玉入土不朽为屑以涂壁故名其堂又李辅国家夏则设迎凉草其色碧干若苦竹叶细如杉挂之窓户间凉风自至　述异记桂林有睡草见之则令人睡一名醉草亦名妇草岀南海又寡草特生而不丛　要览苾蒭西天草名体性柔软引蔓旁布馨香逺闻不背日光喻岀家人　奚囊橘柚幅罗草岀贾超山李少君取绛唇之血丹虹之涎灵之膏阿紫之丹捣幅罗草和成香烟如水纹蛟龙百岀没其间三辅黄图瀛洲有草名曰芸苖状如菖蒲食叶则醉
　　饵根则醒　拾遗记乐浪之东背明国有虹草枝长一丈叶如车轮根大如毂花似朝虹之色齐桓公植于庭以表霸者之瑞宵明草夜视如列烛昼则无光黄渠草映日如火其坚靭若金闻遐草服者耳聪香如桂茎如兰岱舆山有遥香草其花如丹光耀日月叶如防忧花叶俱香扇馥数里其子如薏中实甘香食之体如草香又溽乗草高五丈叶色绀茎如金形如半月之势亦曰半月草质温柔可为布为席　述异记瑶琨去玊门九万里有碧草如麦割之以醸酒则味如醇酎秦赵间有相思草状如石竹而节节相续一名防肠草又名愁妇草亦名孀草人呼为寡妇莎义山生微蘅草有风不偃无风独揺北方胡地生蓆萁草一名塞路楚中有宫人草状如金簦花色红翠俗楚灵王时宫人数千皆多愁旷死者葬之墓上生此　拾遗记方丈山有草名濡姧叶色如绀茎色如漆细软可萦海人织以为席荐卷之不盈一手舒之则坐万国之宾莎萝为经莎罗草细如发一茎百寻柔软香滑羣仙以为龙鹄之辔员峤有草名芸色白如雪一枝二丈夜视有白光可以为杖岱舆山有草名莾煌叶圎如荷去之十歩炙人衣则燋刈之为席方冬弥温以枝相摩则火岀矣　福地记武当县石堦山西北角大松下生救穷草冬夏不枯日食三寸絶谷不饥陶先生谓之西岳佐命是也　典要夀荣草岀少室金山丘下服之不老饵玊长生草一名通天价值千金　十洲记祖洲在东海中上有不死之草生琼田中一名养神芝草形如菰苖长三四尺秦始皇时多枉死者有鸟衔此草覆死人面当时起坐而自活也　尸子赤县洲为昆仑之墟生玊红草食其一实醉卧三百嵗　物志防门草岀常山取置戸下或有过其门者草必叱之一名神防草一名百灵草　酉阳杂爼舞草岀雅州独茎三叶叶如决明一叶在茎端両叶居茎之半相对人或近之则欹抵掌讴曲则揺动如舞　益州草木记雅州岀虞美人草唱虞美人曲则应拍而舞　贾氏谈録虞美人草状如鸡冠花叶相对广志南海有草丛生如藤蔓土人视其节以占一嵗
　　之风每一节则一风无节则无风名曰知风草　兴化府志候潮草叶间有荚如榆荚潮至即开退即合　癸辛杂志起死回生草一名押不卢岀回回国以少许磨酒饮人则通身麻痹而死虽加以刀斧亦所不知至三日别以少药投之即活御苑中亦储之　一统志栁州产苴草如茅高二三尺食之多夀故又名不死草夏月采置几筵中则蚊蝇不近物亦不腐　述异记东海有岛曰龙驹川产龙蒭草马食之日行千里　西壑南荒有地日草日中三足乌欲下食此草羲和驭之以手掩乌目葢乌食此草则美闷不能动矣　括地图太极山有华芝草采而服之可以通万里之语　杂俎蜜草岀北天竺国蔓生大叶秋冬不死被霜露遂成蜜如塞上盐　留青日札撒马儿罕小草丛生叶细如蓝秋露凝其上味如蜜可熬为饧葢甘露也　花木考羊刺草上生蜜名刺蜜味甚佳南平城羊刺无叶其蜜色明白而味甘盐城羊刺叶大其蜜色青而味薄　彚含生草岀靺鞨国妇人难产口中含之立产　山相怜草南丹山岀或有所属密以此草掷之着身不脱必相从不舍也　花木考西域有草名九枝秀若圣人降生则此草生于洁净之地又左行草使人无情范阳长贡又独摇草带之令夫妇相爱生岭南头如弹子尾若鸟尾两片开合见人自动　洞冥记合欢草状如蓍一株百茎昼则众条扶疎夜则合为一茎万不遗一谓之神草　道籥鹿草生于名山人迹不到处烹而食之夀二千嵗　番禺杂记草名火河火不能烧若河隔火故名　彚芳苡草如麻岀奔卢国燃之以为灯有白黒龙来戏焉　洞冥记蹑空草又名掌中芥叶如松取子置掌中吹之而生一吹长一尺至三尺止然后移于地不经掌中吹者不生食之能空中立故名　王氏谈録北方有铁脚草采取隂干投之沸汤中顷之茎叶舒卷如生　奚囊橘柚女香草妇女佩之则香闻数里男子佩之则臭昔海上有丈夫拾得此草嫌其臭弃之有女子拾之香甚其人欲夺之逐女子不及乃止吕氏春秋海上有逐臭之夫疑即此事　物相感志透山根其为草叶芜菁可以防化黄金谓之仙药一人采之就铁锅中煮变为金以献蜀王问耆老曰透山根也
　　杂草
　　博物志天姥曰太阳之草名曰黄精饵之可以长生抱朴子黄精服其花胜实服其实胜根有黄精处必有黄云时起　庶物异名疏黄精一名重楼一名菟竹一名鸡格一名救穷一名鹿竹本草名地髄　词林海错青精一名南天烛又曰墨饭草以其可染黒饭也道家谓之青精饭　尔雅注疏江东有鬼目草一名苻茎似葛叶圎而毛子如耳珰赤色丛生鸡肠草一名蘩多生下湿坑渠之侧人家园庭亦有之轩于水草一名蔓于江东呼为莤柱夫可食之草一名揺车又呼翘揺车蔓生紫华华翘起揺动故名云蘮蒘一名窃衣似芹可食子大如麦两两相合有毛着人衣横目草蔓生一名结俗谓之鼓筝草东海有纶草组草华山有帛草布草俱因其形似为名　山海经嶓冢有蓇蓉草叶如蕙本如桔梗黒花而不实食之使人无子小华山有萆荔草状如乌韭生于石上亦縁木而生食之已心痛熊耳山有葶苧草状如苏而赤华朝歌山潕水有莽草俱可毒鱼甘山有萚草葵本而杏叶黄华而荚实可以已瞢脱扈山有植楮草状如葵叶而赤华可以已癙食之不眯大山有牛伤草叶如榆方茎而苍可以御兵臯涂山有无条草状如藳茇叶似葵而赤背可以毒防青要山有荀草状如葌而方茎黄花赤实夲如藁本服之美人色休与山有夙条草状如蓍赤叶而本丛生可为簳招揺山有祝余草状如韭而青华食之不饥又有防草状如白华黒实泽如蘡薁竹山有黄雚草状如樗叶如麻白华赤实如赭浴之已疥昆仑之丘有薲草状如葵味如葱食之已劳牛首山有鬼草叶如葵而赤茎其秀如禾服之不忧阳华山有藷藇草状如橚实如瓜味酸甘食之已疟鼓钟山有焉酸草方茎黄花圎叶而三成可以为毒【为治也】姑媱之山帝女死焉化为瑶草其叶胥成【言叶相重也】其花黄其实如菟丝服之媚于人半石山有嘉荣草生而秀高丈余赤叶赤华而不实服之者不畏霆大騩山有草状如蓍而毛青华白实服之不夭　尔雅邢疏芏草一名夫王郭璞云芏草生海边似莞蔺今南方越人采以为席　南方草木状吉利草茎如金股形石斛根芍药交广里俗多畜蛊毒惟此草觧之呉黄武中江夏李俣以罪徙合浦初入境遇毒其奴名吉利者偶得是草与俣服遂觧因以吉利为名又良耀草枝叶如麻黄花白如牛李秋结子如小粟煨食之觧毒功不亚于吉利始有梁耀者得是草因亦以为名梁转为良耳岀高凉　三齐记郑教学处有草如薤而细俗谓康成书带草　拾遗记晋太始十年浮支国献望舒草其色红近望如卷荷逺望如舒荷物相感志鹿目草生江南山足下高丈余叶似常而长紫花长穗秋中熟如捣投水中鱼悉浮岀　孔六帖王式徙安南都防浚濠绕栅外植刺草宼不可冒　酉阳杂俎刘草一名鹿活草宋元嘉中青州刘射一鹿剖五脏以此草塞之蹶然而起怪而防草复倒如此三度録此草种之主伤折俗呼为刘草　鳯翔退耕元和时馆阁汤饮待学士者煎麒麟草　五代史褭潭有息鸡草尤美而本大马食不过一本而饱阳城淀草软如茸可借以寝　述异记悬肠草一名思子蔓南中呼为离别草太原晋阳以北生屏风草　述异记麝香草一名紫述香一名红兰香一名金桂香岀苍梧桂林上郡界今呉中有麝香草色似红蓝而甚芳香酉阳杂俎奈祗草岀佛林国苖长三四尺根大如鸭
　　卵叶似蒜叶中心抽条甚长茎端有花六岀红白色花心黄赤取其花压以为油涂身除风气　拾遗记晋武帝时后堂生草三株茎黄叶緑若总金抽翠花条苒弱状似金防　谢恵连仙人草赞余之中园有仙人草焉春頴其苖夏秀其英秋有贞实冬无雕色　广博物志舜草今之孝草也葳防草一名丽草又名女草江浙呼为娃草　南方草木状草一名媚草蔓生其花麴尘色浅紫蒂叶如栁而短当夏开花形如飞觜翅尾足无所不备岀南海上有虫老蜕为蝶赤黄色女子藏之谓之媚蝶能致其夫怜爱又肥马草濒海郡邑多马有草叶梧桐而厚取以秣马谓之肥马草马颇嗜而食果肥壮　西京杂记终南山多离合草叶似江蓠而红緑相杂茎皆紫色气如萝勒　衡岳志天堂有石室其中生草両茎相纒有垂头如縧俗呼为罗汉縧岩窦中多生　酉阳杂俎有草蔓生色白花微红大如粟秦人呼为野狐丝　博物志海上有蒒草实如大麦七月熟敛获至冬乃讫名曰自然　酉阳杂俎三白草初生不白入夏叶端方白农人候之莳田三叶白草毕秀矣叶似薯蓣　丹铅续録按左思呉都赋曰东风扶留注东风草名玊篇作菄风又按齐民要术引广州记曰东风华叶似苔茎紫宜肥作羮味如酪香气似马兰困学纪闻荘子楚狂之歌所谓迷阳人多不晓胡明
　　仲云荆楚有草丛生修条四时颖春夏之交华亦毓丽条之腴者大如巨擘剥而食之其味甘美野人呼为迷阳其肤多刺故曰迷阳迷阳无伤吾行　蜀中方物记鸳鸯草春晩叶生其稚蘤在叶中两两相向如飞鸟对翔　本草地蜈蚣草生塍野中左蔓延右右蔓延左叶宻对生似蜈蚣形穗甚长俗呼过路蜈蚣其延上者呼飞天蜈蚣根叶并入药治一切痈肿蜈蚣伤者入盐少许捣涂效　留青日札金灯一名无义草葢花叶不相见也一名独揺又名离母　太仓志金灯俗呼忽地笑穿山甚广重九登高灿若丹霞亦竒草也　鴈山志金绵草即殻草叶圎如殻节间有红线长尺许羣芳谱虎刺叶深緑而润枝繁细多刺四月开细白
　　花花落结子红如丹砂子性坚虽严冬厚雪不能败至花开时子犹未落产萧山者不如虎丘者更佳宜种隂湿处年久緑叶层层如葢结子红鲜若缀火齐然　羣芳谱老少年一名雁来红初岀如苋至秋深脚叶深紫而顶叶娇红其纯红者名老少年红紫黄緑相兼者名锦西风又名十様锦又名锦布衲二种俱状秋色　艺花谱老少年脚叶紫而顶红少年老顶黄而叶緑　农圃六书万年青一名千年蒀龙胆草一名陵游花极媚竹叶兰一名铃儿草花似钢铃　羣芳谱淡竹叶春生苖细茎緑叶俨如竹一窠数十结子八九月抽茎结小长穗花可作画灯青翠砂緑等用根名碎骨子曲洧旧闻笔谈载淡竹叶谓淡竹对苦竹凡苦竹之外皆淡竹也新安郡界中自有一种竹叶稍大于常竹枝茎细高者尺许土人以作熟水极香美可喜方药所湏悉用之有效岂存中未之见耶　李时珍本草长松草一名仙茆生古松下根色如荠苨长三五寸味甘微苦似人蓡　曲洧旧闻长松草产五防山治大风有殊効世人所不知也文殊指以示僧僧如其所教其患即愈　尔雅卷施草拔心不死　南越志寜乡县草多卷施江淮间谓之宿莽　正字通宿莽遇冬不死枲耳至秋早雕二物不同韵会误合为一　尔雅虉绶郭注小草有杂色似绶故曰绶草　广雅附支蓪草也　通志通草曰丁翁曰王翁万年方书亦谓之木通尔雅曰离南活莌以活莌亦谓之离南今人谓之通草其瓤白可爱妇人取以为首餙其实曰燕子曰乌曰桴棪子曰挐子　留青日札王叡迎神歌曰蓪草头花栁叶裙今作通草　羣芳谱翠云草性好隂色苍翠可爱细叶柔茎重重碎蹙宛若翠钿其根遇土即生见日则消栽于虎刺芭蕉秋海棠下极佳　本草经夏枯草一名夕句一名乃东　方书羊蹄草秋冬生长夏至死主治秃疮隂蚀　王朗与魏太子书臯苏释劳【臯苏草名能释人之劳】本草鬼针草生池畔方茎叶有桠子似脚着人衣如针一名鬼　花木考金星草叶上有金星防根中有黒筋如发又谓之出髪草俗传用以浸油涂头上秃处则髪生　水经注牧靡草可以觧毒鸟多误食乌喙口中毒必急飞徃牧靡山啄牧靡以觧毒　曲洧旧闻新安郡婺源县境中产一种草茎叶柔弱引而不长叶甘菊叶俗呼蔗今讹为食之味苦而有余甘又呼苦益菜　本草纲目灯心草一名虎草一名碧玊草生江南泽地陕西亦有丛生茎圎细而长直呉人莳之取瓤为炷以草织席及蓑　中华古今注草有虎者江东亦织为席曰西王母席　羣芳谱尾草柔茎青色叶长寸余附茎对生每边各七八叶相连本寛以渐而狭俨如尾喜隂　农圃六书虎耳草一名金丝荷叶茎间有红丝缭绕之　羣芳谱虎耳一名石荷叶茎微赤有细白毛叶如荷葢大如钱面青背微红夏开小花淡红色生隂湿处　正字通狗尾草苖叶似粟而小穗黄形似狗尾茎治目痛故又名光明草一名阿罗汉草即莠也　任士林赋序吉祥草酷似兰而踈秀人云十嵗一花余见一本紫茎而花茎才二寸缀花数十似瑞香而敛小近玩之有香气　羣芳谱吉祥草丛生不拘水土石上俱可种色长青花紫蓓结小红子然不易开花可登盆以伴石灵芝清雅之甚或云花开则家有吉事人以其名佳多喜种之　升庵外集苛小草也今但知为苛刻之苛藐紫草也今但知为藐然之藐荩染草也今但知为忠荩之荩　南史醎草叶似邪蒿而气香味醎女人国食醎草如禽兽　贤奕编塞北有蚊母草草懋而蚊变　永嘉记青田县有草叶似竹可染碧名为竹青故名其地曰青田　山堂肆考高昌国有草名白防缬其花可以为布为巾　本草纲目箬草一名辽叶李时珍曰似竹而弱故名篛其生踈辽故又谓之辽生南方平泽根茎皆似小竹叶与萚似芦荻叶面青背淡柔而韧新旧相代四时常青男人取叶作笠女人以衬鞵底　庶物异名疏雁膳草名也管子地员篇曰其种鴈膳黒实朱跗
　　恶草【附草异】
　　本草经钩吻一名野葛　博物志太隂之草名曰钩吻食之入口立死　朝野佥载冶葛食之立死有冶葛处即有白藤花能觧冶葛毒岭南风俗多为毒药令奴食冶葛死埋之土中蕈生正当腹上者食之立死手足额上生者当日死旁自外者数日死逺者或一月両月或一年两年亦死　闽部疏断肠草一枝三叶叶大如蒌食之輙死觧此毒者先以灌之已复灌羊血吐岀可不死　酉阳杂俎落逥【一曰博落廽】有大毒生江淮山谷中茎叶如麻茎中空吹作声如勃逻廽因名之　谈丛滇中有草名金刚繤其干如珊瑚多刺色深碧小民多之门屏间此草性甚毒犯之或至杀人余问滇民植此何为曰以辟邪耳　贤奕编百粤间有草结实如小毬俗名颠茄服之则心狂　墨庄漫録川陕间一种恶草土人呼为防【音赞】麻其枝叶拂人肌肉即成疮疱　彚牧麻草大毒风吹其气所至则数里内稻皆死李淳风云有汁本清得水则稠见日则湿入隂则干在夏欲凉在冬欲温　花木考独自草有大毒煎傅箭簇人中之立死生西南夷中独茎今夷獠中犹用此药传箭镞正字通羊踯躅毒草也一名黄杜防一名老虎花一名閙羊花叶似桃叶花五岀蕊瓣皆黄气味恶有大毒事物原始地鞭草梗长二三尺节长三寸许如鞭故名地鞭其草防节埋土中就节上生梗梗上生叶节下生根一时不能尽除亦恶草也　彚夫娘子草草子甚细如刺善惹人衣其气臭恶按南方苖人谓妻曰夫娘又谓妇人无行者亦曰夫娘葢言其臭秽善惹人耳南宋萧齐尚佛法故法琳云阁内夫娘悉令持戒谓夫人娘子也
　　草异　汉书元帝永光二年天雨草叶相糺结如弹丸续汉书灵帝中平元年东郡陈留济阳长垣济隂诸
　　县界有草生大如指状似鸠爵龙蛇鸟兽之形五色各如其物毛羽头目足翅皆具或作人形操持弓弩牛马万物之状　晋书惠帝元康二年巴西郡界草皆生花结子如麦可食　拾遗记元熈时三株草化为三栁枝叶似　五行志光啓【唐僖宗年号】元年河中觧永乐生草叶自相缪结如旗旌之状时人以为旗子草
　　【附】藤
　　尔雅诸虑山櫐注今江东呼櫐为藤藤似葛而粗大也广雅藟藤也　张骞出関志酒杯藤岀西域藤大如
　　臂叶如葛花实如梧桐花坚可以酌酒自有文章映彻可爱实香美消酒土人提酒至藤下摘花酌酒仍以其实醒酒　异永阳县有神农窟窟前有五色藤花形似菱朝紫中緑晡黄暮青夜赤五色迭曜　地理志循州贡五色藤盘　彚蒌叶藤叶似葛蔓延于可为醤即汉书所谓蒟醤也忠州岀引藤大如指中空可吸俗用以取酒　酉阳杂俎人子藤安南国有之红色在蔓端有刺其子如人状烧之则集象　清异録终南山岀璎珞藤软碧可爱叶甚小有子累累然纒固其上有如璎珞　裴氏广州记土人伐船为业随所在就以成槽而去水逺山有膏藤津汁软滑无比以此导地牵之如流虽五六丈船数人便运　南州异物志杜芳藤形不能自立根本縁绕他木作房藤连结如罗网相然后皮理连合郁成林所托既死然后扶踈六七丈也　南方草木状紫藤叶细长茎如竹根极坚实重重有皮花白子黒置酒中久不腐败其茎截置烟炱中经时成紫者可以降神榼藤依蔓生如通草藤子紫黒色一名象豆三年方熟其殻贮药不壊觧诸药毒生南海　临海异物志钟藤附作根软弱须縁而作即纒死且有恶汗尤令速朽藤盛成大者数围又藤围数寸可以为杖篾以防船及为席胜于竹也　博物志剡溪藤可造纸　顾微广州记水藤人山行渴则防取汁饮之治人体有损絶沭则长髪去地一丈防之輙更生根至地永不死　艺文聚野聚藤縁木二月花色仍连着实五六月熟大如羮瓯其味甜酢出苍梧兰子藤生縁木正二月花青色四五月熟实如梨赤如雄鸡冠生食之味淡泊出交阯合浦菽藤生金封山俚人徃徃卖之其色正赤出兴古浮沉藤生子大如韲瓯正月花色仍连着实十月腊月熟色赤生食之甜酢出交阯九真　齐民要术简子藤生縁木实如梨赤如鸡冠核如鱼鳞取生食之淡泊甘苦　南史齐解叔谦母病闻空中人语曰得丁公藤为酒便差即访医至宜都山一老人曰此丁公藤也取归医母即愈　花木考大藤峡相传有藤流而生长数百尺防之汁岀水为之赤　花木续考狗颈藤俗呼鱼藤覆地而生取其根捶烂可以药鱼　留青日札新兴县防续藤人山行渴则取其汁而饮之爱州蒟醤人家多种蔓生子长大谓苖为浮留藤　困学纪闻防扶老以流憇扶老藤名以为杖也见蔡顺传注　太平清话天台藤可斸为杖然有数种有含春藤石南藤清风藤耆婆藤天夀根藤本草地龙藤生天目山绕盘屈如龙黄藤生岭南
　　状如防己土人常服之根如牡丹骨柔皮厚白冬不雕甘藤一名感藤状如鸡卵大汁甘如蜜含水藤一名大瓠藤状似葛叶如枸断之水岀可止渴省藤一名赤藤皮赤大如指可缚物又有龙手牛领鬼防斑珠息王万一曼游金棱含春独用祁婆诸名　绀珠天綩綖在上丝络峩眉山名为普贤袈裟曼游藤生大春花色紫叶如栁又名沉蘤藤　杜阳杂编万根藤一子而生万根枝叶皆碧钩连盘屈防一亩其花芍药而蘂色殷红细如丝发可长五六寸一孕之内不啻千茎亦谓之绛心藤　本草千金藤有数种生北地者根大如指色似漆生南土者黄赤如细辛钩藤状如葡萄藤而有钩紫色倒挂藤生深山有逆刺如悬钩倒挂于金银藤一名左纒藤其花长瓣垂发黄白相间而藤左纒故名












　　格致镜原卷六十九
　　钦定四库全书
　　格致镜原卷七十　　　　大学士陈元龙撰花【一】
　　总
　　尔雅华荂也木谓之华草谓之荣荣而不实者谓之英注今江东呼华爲荂　尔雅蕍芛葟华荣注今俗呼草木华初生者爲芛　广雅蘤葩菁蕊花华也　草木状凡草木之华者春华者冬秀夏华者春秀秋华者夏秀冬华者秋秀其华竟岁故妇女之首四时未尝无花也丹续録或问花蒂何以曰跗曰蒂者花足也故字
　　从足束晢亡诗白华素足亦指花蒂爲足也　庶物异名疏花当花根也杜诗危沙折花当　清异録张翊好学多思致尝戏造花经以九品九命升降而次第之警忘録罗虬撰花九锡一重顶帷障风二金错刀剪
　　折三甘泉浸四玉釭贮五雕文台座安置六画图写七艶曲翻八美醑赏九新诗咏也　清异録俗以开花风爲花韝扇润花雨爲花沐浴至花老风雨断送葢花刑耳又苏直善治花瘠者腴之病者安之时人称爲花太医　宏道瓶史花下不宜焚香香气燥烈一其毒旋即枯萎故香爲花之劒刅　玉尘録唐穆宗每宫中花香则以重顶帐防蔽栏槛置惜春御史掌之号曰括香　开元天寳遗事杨国忠子弟每春至之时求名花异卉植于槛中以板爲底以木爲轮使人牵之自转所至之处槛在目中即即懽赏目之爲移春槛宁王花时缀金铃于花下掣之以惊禽谓之防花金铃　清异録李后主每春盛时梁栋壁柱栱阶砌竝作隔筒密挿杂花榜曰锦洞天　庻物异名疏花神名女夷乃魏夫人之弟子花姑亦花神
　　梅花
　　总论　格物论梅花其始见于炎帝之经自是汉见于上林魏见于曹林晋见于江南宋见于含章宫梁见于州法曹舍隋见于罗浮松林间梅花之名始着陆佃埤雅梅花在果子花中尤香俗云梅优于香桃
　　优于色天下之美不得而兼　周密癸辛杂识梅花无仰开者葢亦自能巧避风雪耳验之信然　张洞林桂林记袁丰之曰氷肌玉骨世外佳人但恨无倾城笑耳赵彦林注江邉曰江梅在岭曰岭梅在野曰野梅官
　　中所种曰官梅　史绳祖学斋占毕荆州记谓陆凯自江南遣使梅花一枝诣长安与范蔚宗不知刘向説已载越使诸发执一枝梅遗梁王梁之臣曰韩子者顾左右曰乌有一枝梅乃遗列国之君则折梅遣使始此矣　词话曾端伯取友于十花清友者梅也　王氏彚张景修以十二花爲十二客图号梅花曰清客宋书夀阳公主人日卧含章殿檐下梅花落于额上自后爲梅花妆　山家清供有梅花汤饼蜜渍梅花梅花脯　龙城録隋开皇中赵师雄迁罗浮一日天寒日暮憇松林间见一美人淡妆素服芳香袭人醉寝久之东方已白起视乃在大梅花树下　摭遗广西桂林府满山皆梅开时作梅瘴易染人　癸辛杂识折梅花挿盐中花开酷有肥态
　　详　广志大庾岭上梅花南枝已落北枝方开寒暖之候异也　陈景沂全芳备祖南唐中有红罗亭四面专植红梅　海墨徽言李白游慈恩寺僧献緑英梅常朝録元稹爲翰林承防朝退行至廊下时初日映
　　九英梅隙光射稹有气勃然　范至能梅花谱江梅遗核野生不经栽接者又名直脚梅或谓之野梅凡山间水滨荒寒逈絶之处皆此也花稍小而疎瘦有韵香最清早梅冬至前已开故得早名官城梅吴下圃人以直脚梅择他本花肥实美者接之花遂敷腴实亦佳唐人所称官梅止谓在官府园圃中非此官城梅也古梅其枝樛曲万状苍藓鳞皴封满花身又有苔垂于枝间风飏緑丝飘飘可玩凡古梅多苔者封固花叶之眼唯罅隙间始能花花虽稀而气之所钟丰腴妙絶成都有卧梅偃蹇十余丈谓之梅龙清江酒家有梅大如数间屋可罗坐数十人重叶梅花头甚丰叶重数层盛开如小白莲緑蕚梅凡梅花跗蒂皆绛紫色惟此纯緑枝梗亦青好事者比之仙人蕚緑华京师艮岳有蕚緑华堂专植此百叶湘梅一名黄香梅一名千叶香梅花叶至二十余瓣心色微黄花头差小而繁宻红梅粉红色标格犹是梅而繁宻则如杏香亦杏诗人有北人全未识浑作杏花看之句此花独盛于姑苏晏元献公始移植西冈圃中一日贵游赂园吏得一枝分接由是都下有二本当时罕得如此比年不可胜数矣鸳鸯梅多叶红梅也花轻盈重叶数层杏梅比红梅花色微淡周宻武林旧事淳熙五年二月上过德夀宫起居太上畱坐看古梅太上曰苔梅有二种宜兴张公洞者苔藓甚厚花极香一种出越上苔如緑丝长尺余今歳二种同时着花不可不少畱一观　云间郡志玉蝶梅有西施照水二名　曲洧旧闻许洛间有椒蕚梅干叶黄香梅　俞宗本种树书苦楝树上接梅花则成墨梅
　　瑞香花
　　吕大防瑞香图序瑞香其木高才数尺生山坡间花如丁香冬春之交其花始植之庭槛则芳馥出于户外格物论瑞香花树高者三四尺许枝干婆娑叶厚深
　　緑色有杨梅叶者有枇杷叶者有柯叶者有毬子者有栾枝者花紫色如丁香惟栾枝者香烈宋朝始著名他有黄白二色者野瑞香也　艺花谱有緑叶黄邉者名金邉瑞香　清异録庐山瑞香始縁一比丘昼寝磐石上梦中闻花香酷烈及既觉寻求得之因名睡香四方竒之谓为花中祥瑞遂以瑞易睡　彚紫风流乃瑞香花别名按清异録庐山僧舍有麝囊花一丛色正紫丁香号紫风流江南后主诏取植于移风殿赐名莱紫　説楛楚辞露甲即今之瑞香　清异録瑞香有洛白红汴黄江紫花之变极矣　词话曾端伯以瑞香爲殊友　花木考张敏叔十二客圗以瑞香爲佳客
　　玉兰花
　　羣芳谱九瓣色白微碧香味似兰故名一干一花皆着木末絶无柔条冬结蓓蕾三月盛开花落从蒂中抽叶特异他花华容县观音寺一株轮囷盘郁高十余丈望之如玉山　学圃杂疏玉兰早于辛夷故宋人名以迎春今广中尚仍此名千干万蕊不叶而花当其盛时可称玉树有极大者笼葢一庭然树大则花渐小矣　事物绀珠玉兰树高开花如木笔而白香烈花尽叶生五杂组三吴最重玉兰金陵天界寺及虎丘有之毎开时以爲竒玩而支提太姥道中弥山满谷一望无际酷烈之气冲人头
　　木笔花
　　本草注木笔即离骚所谓辛夷者其子如相思子　甘泉赋列新雉于林薄注师古曰新雉即辛夷雉夷声相近爲树甚大其木枝叶皆芳　本草夷荑也苞初生似荑而味辛也未时苞似小桃故又名侯桃　羣芳谱辛夷叶似柿叶而微长花落始出正二月花开初出枝头苞长半寸而尖鋭俨如笔头故又名木茟重重有青黄茸毛顺铺长半分许及开似莲花而小如盏紫苞红焰香如莲兰花落无实夏杪复着花如小笔有桃红及紫二色又有鲜红似杜鹃俗称红石荞是也　苕溪渔隐洪庆善云辛夷高数丈江南地暖正月开北地寒二月开初如笔北人呼爲木笔其花最早南人呼爲迎春予观木笔迎春自是两种木笔色紫迎春色白木笔丛生二月方开迎春高树立春已开然则辛夷乃紫花耳
　　绣毬花
　　羣芳谱木本皴体叶青微带黑春开花五瓣百花成一朶团圞如毬其毬满树有红白二种　武林旧事禁中赏花非一钟美堂花爲极盛堂前三面皆以花石爲台三层台后分植玉绣毯数百株俨如镂玉屏　岩栖幽事蜀有紫绣毬
　　丁香花
　　本草丁香出交广叶凌冬不凋花圆细黄色其子出枝蕊上如丁子中有麤大如山茱萸者谓之母丁香　山堂肆考江南人谓丁香爲百结花　花木考宋张景脩以丁香爲素客　西溪丛话丁香爲情客　杜诗丁香体柔弱乱结枝犹垫　草花谱紫丁香花如细小丁香而瓣柔色紫蓓蕾而生
　　桃花【附金丝桃夹竹桃】
　　毛诗桃之夭夭灼灼其华　礼月令仲春之月桃始华埤雅桃性早华谚曰白头种桃言桃生三歳便放华
　　果首虽已白而其利可待也然皮束茎干颇急四年以上宜以刀其皮不然皮急则死故周南取少桃以兴灼灼者言其华之红而丽也赋曰桃花靧面　古隽天采桃花也　西溪丛话桃花爲妖客　开元遗事明皇时禁中有千叶桃盛开帝曰不独萱草忘忧此花亦能销恨尝亲折一枝挿妃子寳冠上曰此个花尤能助娇态也今呼千叶桃爲助娇花　陶潜桃花源记武陵人捕鱼爲业縁溪行忽逢桃花林夹岸中无杂树芳华鲜美落英缤纷　武林旧事包家山桃花闗桃花甚盛旧有蒸霞二字　谈圃石曼卿通判海州使人以泥裹桃仁抛于山岭上一二歳间花满山如锦　本草日月桃一枝二花或红或白绯桃俗名苏州桃花如剪绒比诸桃开迟而色可爱瑞仙桃色深红花最宻绛桃千瓣美人桃又名人面桃粉红千叶鸳鸯桃千叶红又有碧桃千叶桃又夀星桃树矮而花能结大桃凡种桃树令女子艶妆种之则花艶而子离核　青州杂记青齐间桃花有一种盛开时垂丝二三尺者采之炼以松脂递相纒结可织成鞋履　拾遗记磅磄山去扶桑五万里日所不及其地寒有桃树千围其花青黑色　外史梼杌蜀孟知祥召百官宴芳林园赏红桃花其叶六出　老学庵笔记游成都始识所谓小桃者上元前后即着花状如垂丝海棠　虞世南史略北齐卢士深妻崔氏有才学春日以桃花和雪与儿靧面祝曰取桃花取白雪与儿洗面作光悦取白雪取红花与儿洗面作妍华取花红取雪白与儿洗面作光泽取雪白取花红与儿洗面作华容　太清诸卉木方酒渍桃花而饮之除百病好容色　陶真君方服三树桃花尽则面色如桃花　家塾事亲三月三日取桃花隂干爲末至七月七日和乌鸡血涂面白润如玉
　　金丝桃　花谱花如桃而心有黄铺散于花外若金丝然
　　夹竹桃　花谱花五瓣长筒瓣微尖淡红娇艶桃花叶狭长竹故名夹竹桃自春及秋遂旋开五六月时配白茉莉妇人髻娇袅可挹何无咎云温台有丛生者一本至二百余干晨起扫落花如斗最爲竒品
　　李花
　　格物丛话李花淡泊纎秾香雅洁密兼可以夜盼好事者每至月夜清爽爱其雪色弥望芳尘袭人真一竒也诚斋诗序李花炫昼缟夜　承平旧纂萧瑀陈叔达
　　于龙昌寺看李花相与论李有九标谓香雅细淡洁宻宜月夜宜緑髩宜泛酒无异色皆实事也　耕种偶记终南及庐岳出好李花两市贵侯富民以千金买种有致富者　叙闻録唐宪宗以李花酿换骨醪赐裴度本草服李花令人好顔色　高外书元微之咏李花曰苇绡开万朶葢苇绡白而轻一时所尚　枢要録沅陵伍贯卿家李花开一夜花作数团如飞仙状上天去花上露倐作雨数十防花则亡矣　集真记黄中李花开则三影结实则九影花实上皆有黄中二字出龙月城王母爱之过于蟠桃
　　梨花
　　格物丛话春二三月百花开尽始见梨花靓艶寒香自甘寂寞　羣芳谱梨开花如雪六出上巳日无风则结梨必佳　升庵外集梨花二种瓣圆而舒者其果必甘缺而绉者其果必酸　唐余录洛阳梨花时人多擕酒其下曰为梨花洗妆　长庆集杭州俗酿酒趁梨花开时号梨花春　唐书武后尝季秋出梨花示羣臣金銮密记九仙殿银井有梨二株枝叶交结宫中呼为雌雄梨　西川记西川署中有千叶红梨花无人赏识朱郎中知郡始立栏槛命坐客赋之　祥云志梁绪于梨花时折花之压损帽檐至头不能举　清异録司空图菩萨蛮谓梨花为瀛州玉雨
　　杏花
　　崔寔四民月令三月杏花盛可播白沙轻土之田　汜胜之书杏始华趣耕轻土杏华落趣耕防　格物丛话杏花似梅而差大色微红二三月开妖娆艶丽比桃花伯仲间又有黄花杏多叶杏　述异记东海郡尉于台有杏一株花杂五色六出号仙人杏　州事迹太平园中有杏数株每至烂开大宴宴罢夜防或闻花有叹息之声　述异记瀬郷老子祠前有缥杏　云林异景裴晋公午桥庄有文杏百株其处立碎锦坊　诗话徐州古丰县朱陈村有杏花一百二十里　河东偹録阮文姬挿髩用杏花陶浦呼为二花　西溪丛语杏花为艶客　学圃杂疏杏花无竒多种成林则佳　武林旧事禁中赏花非一于芳春堂赏杏花　张礼游城南记京兆龙堂坡地甚平衍中多植杏谓之杏花坪
　　海棠花【附秋海棠】
　　总论　格物丛话此花未知其所始至南朝时沈约始以诗咏之唐李赞皇谓花以海名者悉从海上来如海棠是也此花有色无香其有香者唯蜀中嘉州种为然世传其木独合抱与他所不侔也　沈立海棠记序真宗皇帝御制后杂花十题以海棠为首章赐近臣唱和则知海棠足与牡丹抗衡而可独歩于西川矣　云仙散録黎举尝云欲令梅聘海棠但恨时不同耳　王禹偁诗话石崇见海棠叹曰汝若能香当以金屋贮汝冷斋夜话吾叔刘渊材尝恨海棠无香　阅耕余録
　　昌州海棠独香号海棠香国太守于郡前建香霏阁赏之　鸡肋编信州弋阳县海棠满山村人至并花伐以为薪　沈立海棠记棠性多梨核生者长迟逮十数年方有花都下接花工多以嫩枝附梨而赘之则易茂矣　碎録海棠花欲鲜盛于冬至日早以糟水浇根下候花谢结子剪去则来年花盛而无叶　外史梼杌蜀潘炕嬖妾赵愁其母梦吞海棠花蕊而生　山谷诗注徐俭植海棠结巢饮其上
　　详　海棠记其红花五出初极红如胭脂防防及开则渐成缬晕至落则若宿妆淡粉矣其蒂长寸余淡紫色于叶间或三蕚至五蕚为丛而生其蕊如金粟蕊中有三如紫丝其香清酷不兰不麝其枝柔宻而修畅其叶杜大者缥緑色而小者浅紫色其实状如梨大如樱桃至秋熟可食味甘而微酸兹棠之大槩也　王世懋花疏海棠品甚多曰垂丝曰西府曰棠梨曰木曰贴梗就中西府最佳而西府之名紫绵者尤佳以其色重而瓣多也　苕溪渔隐闽中漕宇修贡堂下海棠极盛三面共二十四丛每春着花真锦绣叚官舍人家往往种之竝是帚子海棠正与蜀中者相斯可贵耳今江浙间别有一种柔枝长蒂顔色浅红垂英向下如日蔫者谓之垂丝海棠全与此不相也　复斋漫録仁宗朝张冕学士赋海棠诗云山木开千颗颗水林檎一攒攒注云大约木林檎花初开皆与海棠相若冕言则江西人正谓棠梨花耳按沈立记所云则似木林檎二花者非真海棠眀矣　全芳备祖惟紫绵色者谓之海棠余乃棠梨花耳　海棠记海棠虽盛称于蜀而蜀人不甚重今京师江淮尤竞植之出江南者称之曰南海棠大抵相而花差小色尤湥耳花木録南海棠木性无异惟枝多屈曲数数有刺如杜梨花亦繁盛开稍早　岩栖幽事天台有黄海棠白海棠　碎録黄海棠木性海棠青叶防圆而色深光滑不相花半开鹅黄色盛开渐浅黄矣　长乐志海棠色红以木头接之则色白　羣芳谱贴梗海棠丛生花如胭脂　薛季宣诗序药圃有棠三本其花亦香乃知非蜀棠独香香棠自有种耳
　　称号　贾躭百花谱海棠爲花中神仙　词话曾端伯十友海棠为名友　三栁轩杂识海棠为蜀客　吴中复诗更无顔色似川红江左谓海棠为川红　牡丹荣辱志重叶海棠曰花命妇多叶海棠曰花戚里
　　秋海棠　羣芳谱一名八月春草本花色粉红性好隂恶日　采兰杂志旧传有女子懐人不至泪洒地遂生此花如美妇面甚媚故又名防肠花　于念东曰秋海棠喜卑湿茎岐处作浅绛色緑叶文似朱丝婉媚可人不独花也
　　锦带花
　　益部方物畧记蜀山中处处有之长蔓柔纎花叶间侧如藻带因象作名花开形似飞鸟　王禹偁诗序锦带花初得于海岛间枝长而花宻若锦带然予视其花未开如海棠既开如木而繁丽嫋嫋过之或一朶满头冠不克荷近好事者以海棠为花中神仙予谓此花不在海棠下宜以仙为号又取始得之地命曰海仙　杜诗注一名文官花　成都古今记锦带花一名髩邉娇高濓草花谱锦带花间蓓蕾可爱形如小铃色粉红
　　而娇植之屏篱可供折玩
　　杜鹃花【附石岩花】
　　涌幢小品杜鹃花以二三月杜鹃啼时始开故名　格物总论一名山石橊又名山踯躅　洪容斋随笔杜鹃花乃今映山红又名红踯躅在江东弥山亘野殆与榛莽相似而林之花虽神仙不识也王建宫词云赐一枝红踯躅谢恩未了奏花开其重如此则宫禁中亦鲜之　草花谱杜鹃花出蜀中者佳谓之川鹃花　平泉草木记得稽山之四时杜鹃　花镜春鹃亦有高丈余者　岭南异物志南方花红赤惟踯躅为胜山谷间悉生二月时照耀如火月余不歇　周景式庐山记香炉峯顶有大磐石垂生山石橊三月中作花色似石橊而小淡红敷紫蕚炜可爱　闽部疏天下山踯躅莫盛于豫章红有浓淡二色闽中不逮也然闽中红踯躅未盛开时有一种紫者先开多在泉石邉亦甚丽豫章所无也红残后豫章复开一种黄者亦此地所间有广记林寺在润州有杜鹃花高丈余相传正元中
　　有外国僧自天台于钵盂中以药飬其根来种之　唐宋诗话周寳镇浙西与道人殷七七善谓曰林杜鹃花天下竒絶尝闻能开非时花今重九将近能开此乎七七曰可其夜有女子来曰妾为上帝司此花今与道者开之然此花不乆当归阆矣晨起花渐破蕊九日盛开如春数日花俄不见亦无落花在地　清异録张翊花经八品二命杜鹃为首　三栁轩杂识杜鹃花为仙客
　　石岩花　花木考与杜鹃花本一种石岩先敷叶后着花其色丹如血杜鹃先着花后敷叶色差淡　学圃余疏花之红者曰杜鹃叶细花小色鲜瓣宻者曰石岩
　　山矾花
　　韵防山矾一名郑花　黄山谷诗序江南野中有一种小白花高数尺春开极香野人谓之椗花王荆公陋其名予请名曰山矾野人采椗花叶以染紫不借矾而成色故名　格物总论山矾花枝肥叶宻凌冬不凋花白未开时木犀相似及开差大香气秾郁号七里香寻常山林间多有之又有千叶者　学圃余疏山矾一名海桐树花碎白而香
　　琼花
　　述始　刘禹锡诗序州后土庙有琼花一株洁白可爱树大花繁不知实何本也俗谓之琼花　齐东野语琼花唯州后土祠有之絶聚八仙但色微黄而香宋仁宗哲宗时尝移植禁逾年遂死载还复敷荣焉杜斿琼花记世所传后土琼花今在城之蕃禧观绍
　　兴辛巳之嵗金入州揭其本而去琼花已坏矣旁有一小根防见地面人不能识认道士唐大寕谓琼花若剔其根皮投之火则臭达于鼻验之果然即移植之明年三蘖从根出自是遂条达不已
　　沿误　宋敏求春明退朝録州后土庙琼花或云自唐所植即李卫公所谓玉蕊花也旧不可移徙今京师亦有之【此误以琼花即玉蕊也】　刘原父诗序自淮南还东平移后土庙琼花植于濯缨亭此花天下只一株耳永叔爲州作无亭以赏之彼土别号八仙花【此误以琼花为八仙也】丹録州蕃厘观中有琼花即陈后主所谓玉树
　　后庭花曲云琼树朝新也其花后萎好竒者云琼花无种过矣宋傅子容诗云比防如矾总未佳要湏博物似张华因看异代前贤帖知是唐昌玉蕊花王汝玉名为玉蕊王介甫名为玚花取其色白也山谷名曰山矾以其可供染也即今之栀子花滇云处处有之【此误以琼花即玉蕊又误以玉蕊即山矾又误以山矾即栀子也】
　　辨正　广陵志后土庙琼花树大而花繁天下无之孙冕过维访之山中谓山中甚多不为人所贵葢误以八仙花为此花尔聚八仙虽琼花而琼花清馥可爱虽剪折之余香亦不减此聚八仙之所无也　郑兴裔琼花辨琼花天下无双昨因戎侵轶或谓所存非旧疑黄冠辈以聚八仙花种其处初未审然否以郡圃中聚八仙细辨之有不同者三琼花大而瓣厚色淡黄聚八仙花小而瓣薄色微青琼花叶柔平莹泽聚八仙叶麤而有芒琼花蕊与花平不结子而香聚八仙蕊低于花结子而不香始乃无疑　谢淛五杂组州琼花种既不传论者纷纷杨用脩以为即栀子花何言之易也齐东野语言琼花絶聚八仙但色防黄而香此与栀子有何干涉七修藁谓不但琼花不传即聚八仙亦不知何似而以绣毬花当之余谓郎仁寳与杨用脩皆因不识聚八仙故遂妄模琼花耳余在濮州见有花如茉莉而八朶为一簇曰聚八仙也然则琼花既云絶则亦必八朶相簇当时既云天下皆无唯州一株则必天生别一竒种而乃求目前常有之花以实之宜乎説之益混也
　　玉蕊花
　　述始　长安志安业坊唐昌观旧有玉蕊花乃唐昌公主所植者公主明皇女　康骈剧谈録唐昌观玉蕊花每如琼林瑶树元和中春物方妍忽有女子年可十七八衣绣緑衣乗马从以二女冠二小仆皆端丽无比下马直造花所令小仆取花数枝而出将乗马囘谓黄冠者曰曩有玉峯之约自此可以行矣时观者如堵咸觉烟霏唳有轻风拥尘随之而去　渔隐丛话润州招隐寺玉蕊花累经兵毁普觉来主法席顿还三百年旧观
　　沿误　蔡寛夫诗话李卫公玉蕊花诗注以为禁林有此花吴人不识因余赏玩乃始得名此为润州招隐寺玉蕊花作也招隐今无复有此花询之土人皆莫知为何物或云即今州后土祠琼花乃自王元之始易其名而晏元献集亦有后土庙玉蕊诗序云此花因王元之更名琼花至苏文忠公长短句云后土祠中玉蕊葢指旧名也　徐积瑶真诗序淮南转运使所居之府有花一株旧名玉蕊即琼花之别本也琼赤玉也名其花者误矣林公改曰瑶真【此误以玉蕊即琼花也】　曾端伯高斋诗话防花即玉蕊花也杨汝士与白二十二帖云唐昌玉蕊以少见贵耳自来江南山山有之土人取以染衣不甚惜也则知防花为玉蕊无疑矣【此误以玉蕊为防花也】　洪容斋随笔物以希见为珍不必异种也长安唐昌观玉蕊乃今防花又名米囊黄鲁直谓之山矾在江东弥山亘野殆与榛莽同而唐昌所产至于神女下临折花而去是神仙亦不识也【此误以玉蕊即山矾也】　王楙野客丛书仆考李卫公集诗注云云又观晏元献公集诗序云云又据春明退朝録云云则玉蕊自是琼花非山矾也【此辨玉蕊非山矾而犹误以为琼花也】
　　辨正　周必大题玉蕊花唐人甚重玉蕊故唐昌观有之集贤院有之翰林院亦有之皆非凡境也予自镇江招隐逺致一本条蔓如荼防柘叶紫茎冬凋春茂花八出如氷丝上缀金粟花心复有碧筩彷佛胆缾其中别抽一英出众上散为十余蕊犹刻玉然名为玉蕊乃在于此宋子京刘原父宋次道博洽无比不知何故疑为琼花甚无谓也山谷讹【音阵】作郑而江南乡音又呼郑为玚复疑未安于是创山矾之名其实诸公犹未见此花所谓信耳而不信目者也　葛常之韵语阳秋江南野中有小白花春开极香土人呼为玚花鲁直名之曰山矾近见曾端伯高斋诗话云此花即唐昌玉蕊花恐未必然玉蕊佳名也自唐流传至今当以玉蕊得名不应舍玉蕊而呼玚鲁直亦不应舍玉蕊而呼山矾也又宋次道春眀退朝录云琼花一名玉蕊按琼花惟州后土祠中有之而唐朝唐昌观有玉蕊花王建诗云云是也长安观亦有玉蕊花刘禹锡诗云云是也唐亦有玉蕊花李德裕与沈传师草诏之夕屡同赏翫作诗者是也招隐山亦有玉蕊花李德所谓吴人不识因予得名是也由是论之则玉蕊花岂一处有哉其非琼花明矣　郑松窻诗维后土庙琼花安业唐昌宫玉蕊判然二物本不同唤作一般良未是　陈景沂全芳备祖戴颙舍宅为招隐寺寺在京口放门外方丈有阁阁右有亭亭下有玉蕊二株对峙一架其枝条仿佛葡萄其叶柘桑之圆尖其花梅而蕚瓣缩小厥心防黄小净缾暮春初夏盛开花白玉色其香殊异而其髙丈余是名玉蕊欲天下皆知此花非山矾非琼花故详纪其本末云







　　格致镜原卷七十
<子部,类书类,格致镜原>
　　钦定四库全书
　　格致镜原卷七十一　　　大学士陈元龙撰花【二】
　　牡丹花【附秋牡丹　枝牡丹　鱼儿牡丹】
　　总论　广雅白木牡丹也　本草牡丹一名鹿韭一名防姑　格物论牡丹谓之花王　濓溪集牡丹花之富贵者也　贾耽花谱牡丹唐人谓之木芍药天寳中禁中初重木芍药得四本红紫浅红通白移植于兴庆池东沉香亭　彚苑南人谓牡丹为百两金　清异录张翊造化经一品九命牡丹第二　花木杂考宋张景脩以十二花为十二客牡丹为贵客　天寳遗事眀皇宿酒初醒凭妃子肩同看木芍药上折一枝与妃子递嗅其艶曰此花香艶尤能醒酒今名木芍药为醒酒花欧阳脩牡丹记牡丹出丹州延州东出青州南亦出越州而出洛阳者今为天下第一洛阳人于他花不甚惜谓之果子花曰某花至牡丹则不名直曰花葢谓天下真花独牡丹不假曰牡丹而可知也　陆游牡丹谱天彭号小西京以其俗好花有京洛之遗风在寒食前者谓之火前花其开稍久火后则易落最喜隂晴相半时谓之飬花天栽接剔治各有其法谓之弄花有弄花一年看花十日之语　僧仲殊花品序越中牡丹开时赏者不问亲疎谓之看花局此月多有轻云防雨谓之养花天　全芳备祖洛人谓谷雨为牡丹厄　羣芳谱中秋为牡丹生日移栽必旺　清异录常以九月取角屑硫黄碾如麪拌细土挑动花根壅罨入土一寸出土三寸地脉既暖立春渐有花蕾如粟粒即搯去惟畱中心一蕊气聚故花肥至开时大如盌面　花木考凡牡丹最忌麝香有人带香入园其花即时萎落今汴中种牡丹者于园之四围种辟麝数株其枝叶冬青每开花时辟麝正新叶气味辣能辟麝香使不伤花　珍珠船牡丹将开不可多灌土寒则开剪花欲急急则花牀无伤　张谦徳缾花谱缾中折供牡丹花宜飬仍不坏　龙城录洛人宋单父有种萟术上皇召至骊山种牡丹花万本色様各不同内人呼为花师　复斋漫录孟蜀时李昊每将牡丹花数枝遗朋友以兴平酥同赠曰俟花凋谢即以酥煎食之无弃秾艶　异人録张茂卿好事园有一楼接牡丹于椿树之杪花盛开时延客登楼赏之　种树书立春若是子日于茄根上接牡丹花不出一月即烂熳　李廌洛阳名园记天王院花园无他池亭独有牡丹数十万本凡城中頼花以生者毕家于此花时张幙幄列市肆筦其中城中士女絶烟火游之过花时则复为丘墟破垣遗灶相望矣锦里新闻牡丹坪环坪皆牡丹也春时花倾城出游鸳鸯燕子飞翔坪上
　　述始　格物论自谢康乐集中始言永嘉水间竹际多有之唐开元末裴士淹得之汾州天寳中为都城竒赏矣　古今注北斋子华画牡丹极分眀则知北齐已有牡丹矣　舒元舆赋序天后之乡西河也精舍下有牡丹其花特异天后叹上苑之有阙因命移植焉由此京国牡丹日盛　羣芳谱武后诏游后苑百花俱开牡丹独迟遂贬于洛阳故洛阳牡丹冠天下　野客丛书欧阳谓牡丹初不载文字自则天已后始盛唐人如沈宋元白之流皆善咏花寂无传焉唯刘梦得有咏鱼朝恩宅牡丹一诗苕溪渔隐容斋随笔引刘梦得元白数诗以证欧公之误予按龙城録载高宗宴羣臣赏双头牡丹则知在唐已见于高宗之时矣　欧阳脩洛阳风土记春时城中无贵贱挿花虽负担者亦然洛阳至东京六驿旧不进花今李相廸畱守时始进御一日夕至京所进不过姚黄魏紫三四朶用菜叶实竹笼子借覆之以蜡封花蒂乃数日不落洛阳家家有之而少大树者葢花不接则不佳而接花尤工者谓之门园子豪家无不邀之姚黄一接头值钱五千秋时立劵买之至春见花乃归其值洛人甚惜此花不欲传有权贵求其接头者或汤中蘸杀与之魏花初出时接头亦值钱五千今尚值一千接湏社后重阳前过此不佳也　胡元质牡丹记蜀中自李唐后未有此花凡图画者皆名洛阳花至伪蜀宣华苑中牡丹开者十黄者白者俱三黄白相间者四后主宴苑中赏之而花盛矣有花面径七八寸叶至五十者有檀心如墨者香闻五十歩及蜀平花散落民间小东门外有张百花李百花之号　陆游牡丹谱牡丹在中州洛阳为第一在蜀天彭为第一曩时永宁院有僧种花最盛俗谓之牡丹院其后州民尝买洛中新花以归花户始盛皆以接花为业而天彭之花遂冠两川彭人谓多叶者京花单叶者川花云黄色　青高议明皇宫中牡丹品最上者御衣黄次曰甘草黄次曰建安黄次皆红紫各有佳名终不出三花之上他日宫中贡一尺黄花面几一尺高数寸祗开一朶绛帏笼防之帝未及赏防为鹿衘去后应禄山之乱　海山记炀帝辟地为西苑易州进牡丹有一拂黄软条黄延安黄等名　清异録洛阳大内临芳殿庄宗所建牡丹千余本有小黄娇卵心黄　合璧事有献黄花乞名者潞公名之曰女贞黄　洛阳牡丹记姚黄者千叶黄花出于民姚氏家牛黄亦千叶出牛氏家比姚黄差小真宗祠汾隂还过洛阳牛氏献此花甘草黄单叶色如甘草　天彭牡丹谱禁苑黄闲淡高秀可亚姚黄庆云黄者花叶重郁然轮囷故名黄气毬者淡黄檀心青心黄者花心正青有两品或正圆如毬或层起成楼子　羣芳谱玛瑙盘赤黄色五瓣树髙二三尺叶颇短蹙
　　红色　海山记帝西苑牡丹有頳红鞓红飞来红袁家红醉妃红云红天外红先春红等名　青高议眀皇时有献牡丹名杨家红者适贵妃匀面口脂在手印于花上来歳花开有指印红迹名一捻红　清异録洛阳大内牡丹有御衣红火红　欧记其初唯有苏家红贺家红林家红之皆单叶花当时为第一自千叶花出后俱黜矣今人不复种也　合璧事范景仁入洛有献浅红牡丹乞名者名之曰洗妆红　洛阳牡丹记魏花者千叶红出于魏相仁溥家此花初出时人欲见之者輙十数钱乃得登舟渡池至花所魏氏日十数缗有数其叶者云至七百叶钱思公尝曰人谓牡丹为花王今姚黄真为王而魏乃后也鞓红者单叶湥红亦名青州红其色腰带故名献来红者花大多叶浅红色红者多叶花始开而白经日渐红至其落乃湥红九蕊真珠千叶红花叶上有一白防如珠而叶宻蹙其蕊为九丛莲花蕚多叶红花青趺三重如莲花朱砂红多叶红花甚鲜向日视之如猩血潜溪绯千叶出于潜溪寺本是紫花忽于丛中特出绯者不过一二朶明年移在他枝洛人谓之转【音篆】枝花细叶粗叶夀安皆千叶红花出夀安县锦屏山中红叶者尤佳一擫红多叶浅红花叶杪湥红一防如人以三指擫之丹州延州花皆千叶红花　天彭牡丹谱状元红者重叶湥红人以之冠花品多叶者谓之第一架叶少色稍浅者谓之第二架以其高出众花之上故名祥云者千叶浅红状如朶云故名绍兴春者色淡伫而花尤富大者径尺绍兴中始传胭脂楼者深浅相间如胭脂染成重趺累蕚状如楼观一丈红湥红颇近紫色花面大几尺故名鹿胎红色微带黄上有白防欧公花品有鹿胎花乃紫色与此异文公红出于西京文潞公家故名迎日红湥红色花开最早而妖丽夺目故名头红者竝蒂骈蕚富贵红者花叶正圆而厚他花皆落独此抱枝而槁政和春者浅粉红花有丝头政和中始出瑞露蝉者粉红花中抽碧心如合蝉状叠罗者中间碎如叠罗纹又有彩霞胜叠罗干花大千叶小千叶　曹明仲牡丹谱寳楼台千叶高楼子湥红大朶花邉微白亦名粉梢舞青猊千叶淡红中心出二緑叶卷如狮子形古名睡緑蝉锦团丝千叶红花宻瓣攒簇如丝古名波斯头醉春容千叶淡红楼子梗柔弱古名醉杨妃　彚苑金花状元红大瓣平头微紫每瓣上有黄故名七寳冠千叶楼子难开又名八寳旋心醉胭脂千叶楼子茎长每开头垂下红剪绒红绣毬羊血红锦袍红海天霞俱千叶平头西穰有大红有桃红俱千叶楼子殿春芳美人红皱叶桃红翠妆红陈州红俱千叶楼子四面镜娇红楼台海云红　羣芳谱罂粟红茜花瓣合栊湥檀心叶如西施而尖长　洞微志都虞侯金治所居堂植牡丹花色如血谓之金含棱每瓶子顶上有碎金丝如蛱蝶之状
　　紫色　清异録洛阳大内牡丹有紫龙杯三云紫盘紫酥等名　洛阳牡丹记左花者千叶紫花出左氏家叶宻而齐如截亦名平头紫叶底紫者千叶紫花其色如墨亦谓之墨紫花在丛中旁生一大枝引叶覆其上其开也比他花可延十日之久唐末有中官为观军容使者花出其家故又名军容紫鹿胎紫者多叶紫花有白防如鹿胎之纹　天彭牡丹谱紫绣毬一名新紫花葢魏花之别品如绣毬状亦有起楼者为天彭紫花之冠乾道紫色稍淡而晕红泼墨者单叶湥黑如墨葛巾紫花圆正面富丽如世人所戴葛巾状福严紫重叶紫花升庵词品朝天紫本蜀牡丹花名其色正紫故名后
　　以为曲名以紫作子非也　羣芳谱紫金荷花大盘而紫赤色五六瓣中有黄蕊花平如荷叶状　彚苑腰金紫千叶中有黄一围瑞香紫千叶大瓣茄花紫千叶楼子又名藕丝紫姑仙千叶楼子大瓣又有紫罗烟笼紫三学士
　　白色　清异録洛阳大内牡丹有雪夫人粉奴香　洛阳牡丹记一百五者多叶白花洛花以谷雨为开候而此花以一百五日开最先玉版白者单叶白花细长如拍板状色如玉湥檀心　天彭牡丹谱玉楼子花白起楼刘师哥者白花带微红多至数百叶纎妍可爱玉覆盆者一名玉炊饼圆头白花醉西施者粉白花中间红晕如酡顔　曹眀仲牡丹谱玉盘盂千叶纯白中有大金蕊如杯香气清逺其径盈尺开于清明时诸花之最先者　彚苑紫玉千叶白瓣中有红丝纹大尺许玉芙蓉千叶楼子成树则开素鸾娇千叶楼子玉兎天香二种一早开头微小一晩开头极大中出二瓣如兎耳醉杨妃二种一千叶楼宜阳一平头极大不耐日粉西施千叶甚大玉楼春千叶多雨盛开观音面千叶开不甚大粉娥娇千叶白色带浅红即腻粉妆西天香开早初甚娇三四日则白万卷书千叶花瓣皆卷筒又名玉玲珑白剪绒又名白璎珞千叶平头瓣上如锯齿又有无瑕玉羊脂玉玉绣毬鳯尾白水晶毬　羣芳谱檀心玉鳯瓣中有湥檀色
　　杂色　酉阳杂俎长安兴唐寺有牡丹一窠唐元和中着花一千二百朶其色有正晕倒晕浅红湥紫黄白檀等独无湥红又有重台花花有面径八寸者长安兴善寺素师院牡丹絶佳元和末一枝花合欢　海山记炀帝西苑牡丹有颤风娇　清异録洛阳大内牡丹有百叶仙人月宫花蓬莱相公太平楼阁等名　蜀志宋祁帅蜀彭州守送花十品尤爱重锦被堆　洛阳牡丹记林红多叶其末白而本红如鸿鹄羽毛倒晕檀心者多叶红花凡花近蕚色湥末渐浅此花自外湥色近蕚反浅白而湥檀防其心　天彭牡丹谱金楼玉楼皆粉红而起楼子黄白间之　彚苑醉仙桃千叶花外白内红银红毬千叶外白内红色极娇圆如毬赤玉盘千叶平头外白内红　墨庄漫録宣和中洛中花工以药壅培于白牡丹根下次年花作浅碧色号欧家碧歳贡禁府价在姚黄上上尝赐近臣外廷所未识也花木考緑蝴蜨南人呼为佛头青西人呼为鸭蛋青放蕊时纯緑又名緑牡丹　五杂组牡丹有墨色者湏出芽时以墨水溉其根比开花作蔚蓝色尤竒也　彚苑驼褐裘千叶楼子大瓣色褐衣
　　花幻　开元遗事眀皇时沈香亭前木芍药一日忽开一枝两头朝则湥红午则湥碧暮则湥黄夜则粉白香艶各异帝曰此花木之妖也　仙传拾遗吏部侍郎韩愈甥忘其名姓弱冠慕云水不归杳絶音信元和中忽还长安吏部与语甚竒之问其伎能染花红者可使碧或一朶具五色遂于吏部后堂前染白牡丹一丛云来春必作含棱碧色又四面合有一朶五色者无何潜去不知所之明年春牡丹花开数朶花色一如其説　维志元丰七年地蔵寺殿后牡丹一茎五色　珍珠船宣和七年牡丹皆开作金色又变黑色　花木考绍兴三十一年饶州鄱阳县石门民家篱竹生重台牡丹秋牡丹　羣芳谱草本徧地蔓延叶似牡丹差小花似菊之紫翎黄心秋色寂寥花间植数枝足壮秋容纒枝牡丹　高濓艺花谱柔枝倚附而生花有牡丹态度甚小缠缚小屏烂然有雅趣　本草花粉红色亦有千叶者
　　鱼儿牡丹　周必大诗序得之湘中花红而蕊白状鱼累累相比枝不胜压而下垂叶与牡丹无异亦以二月开
　　芍药花
　　总论　诗郑风赠之以勺药　古今注将离赠芍药芍药一名可离　广雅挛夷芍药也　本草经芍药一名白犬生山谷及中岳【昔有猎者见白犬入地中掘得一草根擕归植之明年花开乃芍药也故谓芍药为白犬】　本草芍药犹绰约美好貌一名余容一名鋋一名犁食　埤雅芍药有千叶者俗呼小牡丹今羣芳中牡丹品第一芍药第二故世谓牡丹为花王芍药为花相　清异録桑维翰曰唐末文人有谓芍药为婪尾春者婪尾酒乃最后之杯芍药殿春亦得是名　张翊花经三品七命芍药为首　王观芍药谱维芍药甲天下与洛阳牡丹竝称居人以治花相尚方九十月时悉出其根涤以甘泉然后剥削老硬病腐之处揉调沙粪以培之易其故土大约三年或二年一分不分则旧根老硬而侵蚀新芽故花不成就分之数则小而不舒不分与分之大数皆花之病也花之顔色之湥浅与叶蕊之繁盛皆出于培壅剥削之力花既萎落亟剪去其子屈盘枝条使不离散故脉理不上行而皆归于根明年新花繁而色润之人无贵贱皆喜戴花故开眀桥之间方春之月拂旦有花市焉　孔常父序州芍药名于天下四方市种以归者多矣一歳而小变三歳而大变卒与常花无异由是芍药之美益专于州焉大抵粗者先开佳者后高至尺余广至盈手其色以黄为最贵所谓绯红千叶乃其下者　许彦周诗话郑诗伊其相谑赠之以勺药陆农师説芍药破血欲其不成子姓耳不知真有此意否　尔雅翼勺药制食毒古有芍药酱合兰桂五味以助诸食
　　述始　古琴疏帝相元年条谷贡桐芍药帝命羿植桐于云和命武罗伯植芍药于后苑　通志草木略芍药着于三代之际风雅之所流咏牡丹初无名故依芍药以为名亦如木芙蓉之依芙蓉以为名也牡丹晩出唐始有闻贵游趋竞遂使芍药为落谱衰宗　王观芍药谱后论之芍药甲天下其盛不知起于何代观其今日之盛想古亦不减于此矣
　　黄色　刘攽芍药谱道妆成黄楼子也大叶中湥黄小叶数重又上展淡黄大叶枝条硬而絶黄此品非今日之黄楼子也乃黄丝头中盛者或出四五大叶小黄楼子耳妬鵞黄黄丝头也于大叶中一簇细叶杂以金线　王观芍药谱御衣黄黄色浅而叶疎蕊差湥散出于叶间其叶端色又微碧高广黄楼子此种宜升絶品黄楼子盛者五七层间以金线其香尤甚袁黄冠子宛如髻子间以金线色比鲍黄峡石黄冠子如金线冠子其色湥如鲍黄鲍黄冠子大抵与大旋心同而叶差不旋色硫黄　孔武仲芍药谱青苗黄楼子尹家二色黄楼子石壕黄道士黄黄丝头　广陵志御爱黄红色　后山丛谈广陵芍药有红瓣而黄腰者号金带围无种有时而出则城中当有宰相　刘谱冠羣芳大旋心冠子也湥红堆叶顶分四五旋其英宻簇广可及半尺高可及六寸艶色絶妙可冠羣芳故名枝条硬叶疎大赛羣芳小旋心冠子也渐红而小尽天工栁浦青心红冠子也于大叶中小叶宻直妖媚出众防妆红红缬子也色红而小积娇红淡红楼子醉西施大软条冠子也色淡红枝条软细湏以物扶助之浅妆匀粉红冠子醉娇红湥红楚州冠子也中心堆大叶叶下有一重金线妬娇红红寳相冠子也红楼子心中细叶上不堆大叶者缕金囊金线冠子也湥红者于大叶中细叶下抽金线细细相杂怨春红硬条冠子色絶淡堆叶试浓妆绯多叶也五七重皆平头条赤而叶紫色取次妆淡红多叶也亦平头簇红丝红丝头也大叶中一簇红丝细细是也效殷妆小矮多叶也枝条低随燥湿而出有三头者双头者鞍子者银縁者俱同根而土地肥瘠之异也三头者聚一蕚而开名防三英双头者竝蒂而开二朶相背名合欢芳鞍子者两邉垂下如所乗鞍状名拟绣地絶肥而生银縁者叶端一棱白色名银含棱　王谱杨花冠子多叶白心色黄渐拂浅红至叶端则更湥红间以金线湖缬红色湥浅相杂湖缬黾池红开湏竝蕚或三头者大抵花软条也　孔谱红楼子　广陵志红都胜观音红瑞莲红霓裳红栁浦红芳山红延州红缀珠红红旋心　水东日记宣庙命于文渊阁植淡红芍药一本后増植二本左纯白右湥红学士李贤名淡红者曰醉仙顔湥红者曰宫锦红紫色　魏泰东轩笔録四枝正紫重跗累蕚中有金叶绕之名腰金紫　刘谱寳妆成髻子也色微紫于上十二大叶中宻生曲叶囘环裹抱团圆其高八九寸广半尺余每一小叶上络以金线缀以玉珠香欺兰麝竒不可纪叠香英紫楼子也广五寸高盈尺于大叶中细叶二三十重上又耸大叶如楼阁状拟香英紫寳相冠子也紫楼子心中细叶上不堆大叶者蘸金香紫单叶也是髻子开不成者于大叶中生小叶小叶尖蘸一线金色宿妆殷紫高多叶也条叶花竝绯多叶而枝叶絶高平头聚香丝紫丝头也大叶中一丛紫丝细细是也孔谱茅山紫楼子　广陵志紫都胜包金紫紫鲙盘
　　小紫毬
　　白色　刘谱晓妆新白缬子也如小旋心状顶上四向叶端防小殷红色每一朶上或三防或四五防象衣中之防缬也掬香琼青心玉板冠子也本自茅山来白英团掬坚宻平头素妆残退红茅山冠子也初开粉红即渐退白青心而素淡试梅妆白冠子也白缬中无防缬者是也　东坡诗序东武旧俗每歳四月以芍药供佛而今歳最盛中有白花正圆如覆盂其下十余叶承之如盘姿格独出因名之曰玉盘盂　学圃杂疏芍药有一种莲香白初淡红后纯白香如莲花故名　水东日记文渊阁増植芍药二本李贤名其纯白者曰玉带白孔武仲谱玉逍遥
　　玫瑰花
　　羣芳谱玫瑰一名徘徊灌生细叶多刺蔷薇花色紫娇艶芬馥有香有色堪入茶入酒入南海谚云珠千枚不及玫瑰玫瑰羙珠也今贵此花因以为名　资暇録梅槐丛有似蔷薇而异其花叶稍大者时人谓之枚櫰实语讹强名也当呼为梅槐按江陵记云洪亭村下有梅槐树因梅与槐合生而名今似蔷薇者得非分枝条而演哉今叶形尚处梅槐之间取此为证不乃近乎若直使为玫瑰字岂百花中独珍是耶抑取象于玫瑰　学圃杂疏玫瑰非竒卉也然色媚而香甚旖旎可食可佩园林中宜多种　农圃书玫瑰俗呼为离娘草大凡花木不宜常分独此花嫩条新勿令乆存移别地则茂　西谿丛语玫瑰为刺客　西京杂记乐游苑自生玫瑰树　花木考洛中鬻花木者言嵩山湥处有碧色玫瑰　岩栖幽事天台有白玫瑰　高濓草花谱黄玫瑰出燕中花稍小于紫者紫玫瑰以糖霜同捣藏谓之玫瑰酱　花史宋时宫中采玫瑰花杂脑麝作香囊气甚清香
　　蔷薇花
　　本草经一名牛勒一名牛一名刺红一名蔷蘼一名山　格物论蔷薇藤身叶似槐茎多刺花白色或紫或黄开时连春接夏不絶清馥可人　贾氏説林汉武与丽娟看花蔷薇始开态若含笑帝曰此花絶胜佳人笑也丽娟戏曰笑可买乎帝曰可娟奉金百斤为买笑钱蔷薇名买笑以此　清异録东平城南许司马后圃蔷薇太繁欲分于别地栽挿忽根下掘得一石如鸡状五色灿然人遂呼蔷薇为玉鸡苗　三余赘笔张景脩十二客图以蔷薇为野客　益部方物记俗谓蔷薇为锦被堆花　花谱其种有朱干蔷薇荷花蔷薇刺梅堆五色蔷薇黄蔷薇鵞黄蔷薇白蔷薇开时清馥结屏甚佳　寰宇记梁元帝竹林堂中多种蔷薇有康家四出蔷薇白马寺黑蔷薇长沙千叶蔷薇竝以长格校其上使花叶相连下有十间花屋枝叶交映芬芳袭人　平泉草木记得防稽之百叶蔷薇又得嵇山之重台蔷薇艺花谱野蔷薇有雪白粉红二种采花拌茶疟疾烹
　　食即愈　香録蔷薇红色大食国为花露五代时蕃使蒲河散以十五缾効贡厥后罕至　妆楼记显德五年昆明国献蔷薇水以洒衣衣敝而香不灭
　　酴醿花【附刺防】
　　格物总论藤身青茎多刺毎一頴着三叶叶面光緑背翠多缺刻青跗红蕚及开时花变白带浅碧其香微而清种者用大高架引之盘曲而上二三月间烂熳可观也酴醿酒名世以花色似之故名　艺花谱荼防花大朶色白千瓣而香枝根多刺诗云开到荼防花事尽为当春尽时开耳外有色一种　张翊花经一品九命酴醿第四　三余赘笔张景以酴醿为雅客　词话曾端伯取友于十花韵友酴醿也　西谿丛语酴醿为才客　清异録陶子召客于西宅为酴醿开樽坐人各撰小名得有思致者七曰赛白曰蔓君曰四字天花曰花圣人曰慈恩傅粉緑衣郎曰独步春曰沉香宻友四川志成都县出酴醿花有三种曰白玉碗曰出炉银曰云南红色香俱美　曲洧旧闻蜀公居许下造长啸堂前有酴醿架高广可容数十客每春季花繁盛时燕客其下约曰有花飞堕酒中者为釂一大白号为飞英防　清异録脂粉流爱重酴醿盛开时置之书册中冬间取以挿髩葢花腊耳　花木续考酴醿海国所产为盛出大西洋国者花如中州之牡丹蛮中遇天气凄寒零露凝结着他草木皆氷澌木稼殊无香韵惟酴醿琼瑶晶莹芬芳袭人若甘露焉夷女以泽体腻髪香经月不灭国人贮以缾行贩他国
　　刺防　吴寛刺防诗荼防有数种同名而异字花开欲折难锯钩如刺　学圃余疏有红黄刺防二种絶似玫瑰而无香
　　木槿花
　　尔雅椵木槿榇木槿郭注别二名也如李树华朝生夕陨或呼日及亦曰王蒸　诗郑风顔如舜华陆玑疏舜一名木槿　埤雅木槿五月始华月令木槿荣是也花如葵朝开暮落一名舜葢瞬之义取诸此笃论曰日给之华如柰柰实而日给虚　本草名丽木又名蕣华南方草木状朱槿枝叶婆娑自二月开花至仲冬花湥红色五出大如蜀葵有蕊一条长于花叶上缀金屑日光所烁疑若熖生一丛开数百朶朝开暮落挿枝即活出高凉郡一名赤槿一名日及　东方朔与公孙书木槿夕死朝荣士亦不长贫　千金方小儿不可防槿花惹病痁槿为疟子花故也　升庵外集朱槿之红鲜重台者永昌名之曰花上花　外国图君子之国多木槿之花人民食之　酉阳杂俎那提槿花紫色两重叶外重叶卷心心中抽茎高寸余叶端分五瓣如蔕瓣中紫蘂茎上黄蘂　顾微广州记平兴县有华树似槿又似桑四时常有花可食甜滑无子此蕣木也　彚苑槿花有红白叶可捣和水洗女子之髪以去垢　潘尼赋序朝菌者朝华而暮落世谓之木槿　正字通庄子朝菌不知晦朔朝菌非木槿也潘尼朝菌赋混合为一物误　苏彦舜华诗序其为华也色甚鲜丽迎晨而荣日中则衰至夕而零庄周载朝菌不知晦朔况此朝不及夕者乎
　　佛桑花
　　花木考佛桑叶似桑花湥红俗呼照殿红　格物丛话树生枝柯柔弱叶湥緑微涩如桑花赤大如蜀葵　余皇日疏佛桑出岭南枝叶江南槿树花中州芍药而轻柔过之开时当二三月间五色婀娜可爱有湥红湥紫浅红淡红数种剪挿于土即活　临漳志花似槿四时常开妇人簪带之　清漳志佛桑花比朱槿颇耐乆葢二种也　羣芳谱东海日出处有扶桑树佛桑花光照日似之故亦名扶桑
　　木香花
　　羣芳谱木香花灌生条长有刺如蔷薇四月花开　艺花谱木香唯紫心白花者为最香馥清润高架万条望若香雪其青心白木香黄木香二种皆不及也　曲洧旧闻木香有二种俗説檀心者号酴醿不知何所据也京师初无此花始禁中有数架花时民间或得之相赠遗号禁花今则盛矣
　　萱花
　　説文萱忘忧草也　毛诗焉得蘐草言树之背　埤雅董子曰欲忘人之忧则赠之以丹丹一名忘忧述异记萱草一名紫萱吴中书生呼为疗愁花　本草萱草一名鹿葱葢鹿食九草之一华名宜男姙妇人佩其花生男　嵇含赋序宜男多植幽曲阿或华林圃荆楚之土号曰鹿葱可荐于俎　宋氏种植书萱花有三种单瓣者可食千瓣者食之杀人唯色如者尤可作蔬　畱青日札萱草緑而尖长鹿葱叶圆而翠緑萱叶与花同茂鹿葱叶枯而后花萱一茎实心而花五六朶节开鹿葱一茎虚心而花五六朶竝开于顶萱六瓣而光鹿葱七八瓣本草注萱即鹿葱误　羣芳谱山萱花即黄花菜又小而絶黄者曰金萱甚香可食宜植石畔　格物论萱草花一种名鳯头者佳　清异録常保衡呼鹿葱为防阶君子　畱青日札萱通作蘐一作藼色红者曰红萱黄者曰黄萱　孟郊诗萱为儿女花不壮士忧　庶物异名疏妓女萱草也见魏人吴普本草
　　夜合花
　　要图经合欢一名夜合枝柔弱叶似皁角槐细而宻互相交结风来輙不相牵缀其叶至暮而合故一名合昏五月开花红白色瓣上若丝茸至秋雨而作荚古今注欲蠲人之忿则赠以青棠【一作裳】青棠即合欢也畱青日札合欢花色如蘸晕线上半白下半红散
　　垂如丝为花之异其緑叶夜合　六书故合昏叶似槐夜合昼开故名合昏俗语转为合欢　嵇康飬生论合欢蠲忿　王璆百一选方夜合俗名萌葛越人谓之乌頼树金光明经谓之尸利洒树　诗话心胸填错取夜合一枝水煮服之即愈　女红余志杜羔妻赵氏毎端午取夜合花置枕中羔稍不乐輙取花少许入酒令婢送饮便觉欢然
　　罂粟花
　　本草一名米囊一名御米　羣芳谱叶如茼蒿花备各色又有千叶单叶之艶丽可玩实如莲房其子每囊数千粒　花史或中秋或重阳月夜两手交接撒子则花重台子下毕以箒扫匀则花千叶　学圃杂疏罂粟花最繁华其色能变加意灌植妍好千态曽有作黄色緑色者逺视佳甚其粟可为腐涩精物也
　　丽春花
　　格物论罂粟别种也丛生柔多叶有刺花具数色游黙斋丽春花谱丽春罂粟别种花有殊相姿状葱秀色泽鲜明逈出葩蘤精华之上昔人命名亦善矣根苗止一而具数种之色其红者有数品有彻红者半红者白肤而绛唇者丹衣而素纯者又有殷者如染茜下为黑趺之端如白章焉余不尽名葢红之变态尤多也紫有二品湥者青淡者黄其白者亦有二品叶大者微碧叶细者窃黄而窃黄尤竒素衣黄里茸茸若新鵞之毳窃红者如芍药中红粉楼特差小视凡卉之粉红犹十倍也今江浙有之独金陵产殊异　农圃书丽春一名虞美人又名满园春又名百般娇　高濓艺花谱丽春花单瓣飞舞俨如蝶翅扇动草花中妙品









　　格致镜原卷七十一
　　钦定四库全书
　　格致镜原卷七十二　　　大学士陈元龙撰花【三】
　　紫薇花
　　羣芳谱一名百日红一名怕痒树一名猴刺脱树身光滑花六瓣色微红紫皱蒂长一二分每瓣又各一蒂长分许蜡跗茸蕚赤茎一頴数花毎微风至妖娇颤动人以手爪其肤彻顶动摇故名怕痒四五月始花开谢接续可至八九月故又名百日红省中多植此花取其耐久且烂熳可爱也紫色之外又有红白二色其紫带蓝焰者名翠薇　学圃杂疏紫薇有四种紫者是正色闽中紫薇作淡红色者最丑花薇或云即后庭花闽中此花红鲜异常能开百日园林中植之灼灼出矮墙上斐亹夺目永嘉人谓之丁香花白薇近来有之　涌幢小品紫薇一名满堂红　三栁轩杂识紫薇为高调客
　　山丹花
　　仙游县志其花一叶百蕊状如绣毬红色一花四英四月开花至八月尚烂熳又有四时开花者曰四季山丹羣芳谱山丹一名连珠一名红百合其四季山丹燕
　　齐人采其花晒干名红花菜又一种番山丹高四五尺如萱花花大如碗红斑黑防瓣俱反卷一叶生一子名囘头见子花又一种沃丹开花甚红　学圃杂疏初见闽人来卖一花云是红绣毬倭国中来者后至建宁见缙绅家庭中花簇红毬俨如剪防名曰山丹乃知是闽中卉也　花疏沃丹草种也有散丹有卷丹
　　葵花
　　尔雅菺戎葵郭注即今蜀葵如木槿花邢疏戎蜀葢其所自也因以名之　本草蜀葵有檀心色如牡丹姚黄蕊　古今注荆葵一名戎葵一名芘芣似木槿而光色夺目叶叶不殊花色各异一名蜀葵　格物丛话蜀葵花有黄白红紫诸色红者俗号一丈红又一种花小叶圆名锦葵【一名荍】又一种丛低者名钱葵又有千叶者尤可爱　傅蜀葵赋序其苗似瓜瓠既大而洁鲜黄色耀目　説文黄葵常倾叶向日不令照其根　湘烟録温庭筠曰黄葵是镀金木槿　花木记洛阳有翦棱蜀葵九心蜀葵　学圃余疏蜀葵花黑者如墨蓝者如靛羣芳谱蜀葵花肥地勤灌可变至五六十种色昔人
　　谓其踈茎宻叶翠蕚艶花金粉檀心可谓善状五月繁华莫过于此　珍珠蜀葵防作火把雨中不灭　花谱西番葵茎如竹叶如蜀葵而大花托圆三二尺如莲房而扁花黄色子如萆蔴子而扁　花经秋葵叶如鸡足其色黄开于秋檀蒂白心黄花緑叶　尔雅蔠葵蘩露注承露也大茎小叶花紫黄色　陶居曰蔠葵叶惟可鲊子紫色女人以渍粉傅面俗呼为胡燕脂食疗本草其子令人面鲜华可爱　杜阳杂编处士伊祁解为上种六合葵色红而叶于茙葵始生六茎其上合为一株共生十二叶内出二十四花花如桃花而一朶千叶一叶六影其成实如相思子
　　橊花
　　孔六帖石橊一名丹若　格物丛话橊花其始来自安石国故名石橊又名安橊亦有来从海外新罗国者故又曰海橊跗蕚皆真红色花面开寸许瓣如拶丹黄粟盛夏开时闪烁鲜明有干叶者有黄色者有红花白縁或白花红縁者又一种花圆如寳珠状名寳珠橊绀珠火石橊树小花盛饼子石橊花而不实　花谱中心花瓣如起楼台谓之重台石橊花头颇大而色更深红　潜书一种白花曰白橊黄花曰黄橊蓝花曰青橊北方有柄橊花大而红又有千叶粉红橊夏初秋中两开　花谱石崇园有石橊名石崇橊　洪氏杂志温汤朝元阁七圣殿绕殿石橊皆太真所植　博异志崔元微遇数美人李氏陶氏皆众花之精有绯衣少年曰石醋醋者乃石橊也　酉阳杂俎衡山祝融峯下法华寺有石橊花如槿红春秋皆　方舆胜览崖州妇人以安石橊花着釜中经旬即成酒其味香美仍醉人南史宋刘亮为益州刺史斋前石橊树陵冬生花道
　　士卲硕曰此谓狂花　畱青日札皇甫曾诗腊月橊花带雪红此桃李冬花之候　刘后村诗炎州气序异十月橊始华
　　栀子花
　　本草经一名木丹　格物总论栀子一名薝卜花色白中心黄夏初结花其差大者谢灵运目为林兰　地镜图望气占人家黄气者栀子树也　史记货殖传栀茜千石　晋令诸宫有秋栀子守防者置吏一员　名山志楼石山多栀子　升庵外集越桃栀子也陶隐居云栀子剪花六出刻房七道其花香甚　韩翃诗栀子同心可赠人　酉阳杂俎诸花少六出惟栀花六出　山谷诗话染栀子花六出虽香不秾郁山栀子八出一株可香一园　野人闲话蜀主升平尝理园苑申天师进花子两粒曰红栀子种种之不觉成树其花斑红六出其香袭人蜀主甚爱重之或令图写于团扇或绣入于衣服或以绢素鵞毛做作首饰谓之红栀子花　词话曾端伯十友襌友薝卜也　牡丹荣辱志薝卜花为花彤史
　　荷花【附木莲　西番莲鐡线莲】
　　总论　尔雅荷芙蕖其华菡蓞郭注江东呼荷花为芙蓉　诗疏花未为菡蓞已为芙蕖　古今注荷花一名水且一名水芝一名泽芝一名水华　三余帖莲花一名玉环　问竒广编古作扶渠诗疏作夫渠　杜诗注魏文帝芙蓉园有池其中芙蓉即莲花也产于陆者曰木芙蓉产于水者名草芙蓉　埤雅莲花有色有香得日光乃开敷生于水水不能没生于泥泥不能污本草花白者香红者艶千叶者不结实以莲子种者
　　生迟藕芽种者易　许产周诗话世间花卉无逾莲花者葢诸花皆借暄风暖日独莲花得意于水月其香清凉虽荷叶亦自香也　周惇頥爱莲説莲花之君子也　词话曾端伯十友荷为净友　南史齐晋安王子懋七歳时母阮淑媛甞病笃请僧行道有献莲花供佛者众僧以铜甖盛水渍其茎子懋流涕礼佛曰若使阿姨因此和胜愿诸佛令花竟斋不萎七日斋毕花更鲜红视甖中稍有根当世称其孝感　冯翊桂苑丛谈炀帝时释法庆造佛像未成暴亡到一像前法庆曰造像未毕何乃令我死检簿者曰命禄俱尽像曰湏成我矣可给荷叶以终其事遂再生竟不能食毎旦食荷叶一枚斋时三枚如此五年功就而卒　庐陵官下记魏正始中郑公慤三伏之际每率宾僚取大莲叶置砚格上盛酒三升以簪刺叶令与柄通屈茎上轮囷如象鼻传吸之名为碧筒杯　鸡跖集房夀六月召客捣莲花制碧芳酒　种树书初春掘藕节藕头着泥中种之当年着花
　　详　丛话有红白碧三色有千叶者重台者头者天寳遗事太液池千叶白莲开帝与妃子共赏　演
　　繁露洛阳无白莲花白乐天自吴中带种归乃始有之山堂肆考云南滇池中产衣钵莲花盘千叶蕊分三
　　色　北梦言湖州染户池生青莲花云三世治靛瓮常以莲子浸瓮底经年则成青色若以青莲子种即红矣　畱青日札缃荷今之蜜荷也缃浅黄桑初生色苏瓌诗帷齐緑树当檐密葢转缃荷接岸浮　王歆之神境记九疑山过半路皆行竹松下狭路有清涧涧中有黄色莲花芳气竟谷　麻姑山记坛东南池中有红莲近忽变碧今又白矣　记纂渊海佛书云芬陀利花白莲花也优鉢罗花青莲花也波头摩花赤莲花也　学圃杂疏莲花种最多有叶如伞葢茎长丈许花大而红结房曰百子莲此最宜种大池中有一种曰碧台莲花白而瓣上恒滴一翠防房之上复抽緑叶似花非花余甞种之有一种曰锦邉莲蒂緑花白作蕊时緑苞已微界一红线矣开时千叶每叶俱以胭脂染边真竒种也孝经援神契王者德至于地则华苹感注华苹竝头
　　莲　祥瑞图莲为苹　真珠双头莲即合欢莲一名嘉莲一名同心莲自是一种不足为瑞　记纂渊海近多重台荷葢莲实中又生花亦甚异也　宋起居注太始二年嘉莲一骈花竝实合跗同茎生预州鳢湖宋书文帝时天泉池乐游苑池圃圆池竝二莲同
　　干　宋史兴国中内出玉津园瑞莲一盆示辅臣花与叶悉以合欢而生
　　花异　拾遗记周穆王时有氷荷出于氷壑火不能镕三辅黄图汉昭帝琳池植分枝荷一茎四叶状如
　　骈葢日照则叶低根茎若葵之卫足名曰低光荷实如珠可以饰佩　拾遗记汉灵帝时有夜舒荷长一丈一茎四莲其叶夜舒昼卷南国所献亦云月出则舒故曰望舒荷　洞冥记汉昭帝游栁池中有紫色芙蓉大如斗花叶甘可食芬气闻十里　佛圗澄传澄咒鉢中青莲花生　杜阳编沧州金莲花州人硏之如泥光彩与真金无异其花如蝶每微风则揺荡如飞妇人采之以为首饰语曰不带金莲花不得入仙家【莲一作茎】　周伯纪行诗注上都多异花有名金莲花者似荷而黄酉阳杂俎南海有睡莲晓则花起向日夜则花低入
　　水　北户録睡莲叶如荇而大其花布叶数重不房而蕊凡五种竒色当夏昼开夜缩入水　华山记华山顶上有池生千叶莲华服之者羽化故名华山　古藂编韩昌黎诗太华峰头玉井莲开花十丈藕如始意退之自为豪伟之词后见真人闗令尹喜传真人游时各坐莲花之上花輙径十丈　珍珠船雍熙中庐山开光寺望黄石岩瀑水中一大红叶泛泛而下僧取之乃红莲一叶长三尺阔一尺三寸庐山记清源池生莲花大如车轮此也　洞冥记钓影山有紫河湥十丈中有寒荷霜下方香盛　一统志儋州城南清水池其中四季荷花不絶腊月尤盛　三堂往事宅有钓仙池池中莲花一歳再结实每实子十其花时香兼桃菊梅故谓之分香莲郡人谚曰分香莲不论钱　北梦言元和中苏昌逺遇素衣红脸女郎与狎赠以玉环一日见槛前白莲花开中有物则玉环也　笔谈李及之知润州园中菜花悉是莲花仍各有佛坐花中形如雕刻搜神记无锡湖陂雨初止陂吏见一小妇人青衣戴伞自投陂中是大苍衣伞皆是荷花
　　木莲　白乐天诗序予游临卭白山寺佛殿前有木莲两株其高数丈叶坚厚如桂以中夏花状如芙蕖香亦酷似山僧云花折时有声如破竹
　　西番莲鐡线莲　花谱西番莲花雅淡如菊鐡线莲花心黑如鐡线
　　兰花【附蕙　赛兰　朱兰　箬兰　风兰真珠兰　石兰】
　　总论　路史帝尧之世有金道华种兰　周易系辞同心之言其臭如兰　礼内则妇人或赐之兰则受而献诸舅姑　左传兰有国香人服媚之　琴操孔子返鲁见谷之中香兰独茂叹曰夫兰当为王者香今乃与众草伍乃援琴作猗兰操　家语芝兰生于湥林不以无人而不芳　离骚纫秋兰以为佩又秋兰兮青青緑叶兮紫茎　埤雅兰一名蕳传曰德芬芳者佩兰蔵之书中可辟鱼　曲江春宴録霍定与友生游曲江以千金求人窃贵侯亭榭中兰花挿帽兼自持往罗绮丛中卖之士女争买抛掷金钱　岩栖幽事凡兰皆有一滴露珠在花蕊间谓之兰膏甘香不啻沆瀣多取则损花　花木考蜂采百花俱置翅股间惟兰花则拱背入房以献于王物亦知兰之贵如此　李奎种兰诀春不出【宜避春之风雪】夏不日【避炎日之销烁】秋不干【宜常浇也】冬不湿【宜蔵之地中不当见水或氷】叶黄唯用苦茶浇之最忌春雪一防着叶则一叶毙矣叶紫红受霜故耳湏移向南檐背霜雪处安顿则仍复自消
　　详　格物丛话兰丛生山谷紫茎赤节緑叶一干而一花幽香清逺可挹花或白或紫或浅碧花时常在春初蕙似兰而叶差大一干五六花花时在夏秋间香不及兰也　黄山谷水记兰似君子蕙似士大夫大槩山林十蕙而一兰一干一花而香有余者兰也一干五六花而香不足者蕙也　遯斋闲览楚辞所咏兰荪茝药之释者但一切谓之香草而已如兰一物或以为都梁香或以为泽兰或以为猗兰草今当以泽兰为正又有一种如大叶门冬春开花极香此名幽兰　学圃杂疏一茎一花者曰兰虽不足贵香自可爱今日絶重建兰却只是蕙　五杂组兰闽中最多于湥山无人迹处掘得者为山兰其香视家兰为甚人家所种紫茎緑叶花簇簇然若谓一干一花香有余者为兰一干数花香不足者为蕙则今所种皆蕙耳恐未必然即山中絶香之兰不尽一花一干者凡种兰者清晨湏用栉髪油垢之手摩防之得妇人手尤佳古者女子佩兰淮南子曰男子植兰美而不芳情不相与往来也则兰之宜于妇人其来久矣兰又有自春徂冬无不花者故有四季兰之名　野客丛书世言春兰秋兰各有异芬不知秋兰之香尤甚于春兰也细叶者春花花少阔叶者秋花花多今沅澧间所生在春则黄在秋则紫　羣芳谱兰之为世重尚矣今世尤重建兰茎叶肥大其叶独阔叶短而花露者尤佳　学圃杂疏建兰盛于五月其物畏风畏寒畏防畏蚓畏蚁其根甜为蚁所逐养者常以水奁隔不令得入其种亦多玉魫为第一白干而花上出者是也次四季次金邉名曰兰其实皆蕙也　高濂兰谱陈梦良色紫每干十二蕚花头极大为众花之冠叶颇弱黯然而緑吴兰色湥紫有十五蕚干紫荚红得所养则岐而生至有十二蕚花头差大叶劲潘花色湥紫有十五蕚干紫圆匝齐整疎不露干宻不簇枝其叶差小于吴赵十四亦云赵师博色紫有十五蕚初萌甚红开时色更晶眀何兰紫色中红有十四蕚花头倒压亦不甚緑金棱边色湥紫有十二蕚色如吴兰花片则差小干亦如之叶亦劲健所可贵者叶自尖处分二边各一线许直下至叶中处色映日如金线济老色白有十二蕚标致不凡灶山俗呼緑衣有十五蕚色碧玉花枝间体肤松美毎生竝蒂花干最碧叶緑而瘦薄黄殿讲一名碧玉干西施花色微黄有十五蕚合并干而生花头似开不开干虽高而实瘦叶虽劲而实柔惠知客花英淡紫片尾凝黄马大同亦名五晕丝色碧而緑有十二蕚花头微大间有向上者中多红晕叶高耸郑少举色白有十四蕚叶则瘦长而散乱所谓蓬头少举也亦有数种只是花有多少叶有软硬之别黄八兄色白有十二蕚善于抽干颇似郑花夕阳红花八蕚花片凝尖色则凝红观堂主花白有七蕚花聚如簇可供妇女时妆名弟色白有五六蕚花如郑叶最柔软如新长叶则旧叶随换弱脚只是独头兰色緑花大如鹰爪一干一花高二三寸叶瘦长入腊方花鱼魫兰十二蕚花片澄澈宛如鱼魫采而沉之水中无影叶颇劲緑仙霞潘氏西山于仙霞岭得之故更以为名叶大施花劒最长　鸡肋编温州四时有兰各一种　兰谱春兰叶细夏兰叶细而长秋兰叶大而泽冬兰差大叶皆不冬凋丫兰最贵花茎直起生岐枝　绀珠春兰花生叶下素兰花生叶上建兰即剑叶兰　海録碎事兰叶尖长有花红白俗呼为燕尾香　艺花谱瓯兰花惟杭城有之花如建兰香甚一枝一花有紫花黄心有白花黄心者紫若胭脂白似羊脂采其原墩者种背隂处可活开花紫白者名荪叶较兰稍阔
　　称号　览兰为百草之长　退居録兰一名媚世清异録兰虽吐一花室中亦馥郁袭人弥旬不歇故江南人以兰为香祖　花木续考宋张景脩以兰为幽客词话曾端伯取友于十花芳友者兰也　清异録唐
　　保大二年国主幸饮香亭赏新兰诏苑令取沪溪美土为馨列侯壅培之具　采兰杂志兰待女子同种则香故名待女花
　　蕙　埤雅蕙即今零陵香一名薰　广志蕙緑叶紫花魏武帝以为香烧之　汗漫録王维贮蕙兰必黄磁斗飬以绮石　朱文公蕙花诗注古所谓蕙乃今零陵香今之蕙不知起于何时也　邵集零陵香唐人但名铃子香取其花倒悬如铃也
　　赛兰　华夷花木考蜀中有花名赛兰花小如金粟香特馥烈戴之髪际香闻十歩经日不散杨升庵曰佛经所谓伊兰即此花也伊者西域尊称以其香无比故曰伊兰
　　朱兰箬兰　羣芳谱朱兰花开肖兰色如渥丹叶阔而柔粤种也箬兰叶似箬花紫形似兰而无香四月开风兰　艺花谱挂兰产浙之温台山中岩壑湥处悬根而生人取之以竹为络挂之树底不土而生花微黄肖兰而细不可缺水时当取下水中浸湿又挂亦竒种也一名风兰　五杂组闽兰之种不一有风兰者根盘木石之上取而悬之檐际风吹则愈茂其花叶与家兰无异
　　真珠兰　花谱真珠兰一名鱼子兰蓓蕾如珠花成穗香甚浓叶能防肠
　　石兰　绀珠石兰似兰而小生涧边雉食其花輙醉
　　茉莉花
　　林佛书翻译集云末利曰鬘华堪以饰鬘洛阳名园记作抹厉王十朋作抹利洪景卢作末丽皆以已意名之　陆贾南越行纪南越之境百花不香惟末利素馨花特芳香者缘自别国移至不随水土而变彼之女子以防丝穿花心以为首饰　南方草木状悉茗花末利花皆胡人自西国移植于南海南人怜其芳香竞植之末利似蔷防之白者香愈于悉茗　格物丛话茉莉花性喜地暖南人畦莳之六七月盛开今人多采之以薫茶【见雅志】或蒸取其液以代蔷薇【见香谱】或捣为末以和面药【见王右丞诗注】其香可寳坡公目为暗麝　墨庄漫録末利一名抹丽谓能掩众花也清婉柔淑风味殊胜花木考茉莉以淅米浆日溉之则作花不絶可耐一夏花亦大且多六月六日又以鱼腥水一溉益佳宋张景脩以茉莉为逺客　清异録南汉每见北人盛夸岭海之强世宗遣使入岭馆接者遗以茉莉文其名曰小南强后鋹面缚到洛阳见牡丹大骇有缙绅谓之曰此名大北胜　焦氏林宋艮岳八芳草其一茉莉　郑松窻诗话广州城西九里曰花田尽栽茉莉及素馨　丹録晋书都人簪柰花为织女戴孝即今茉莉佛书茉莉花言柰花也　羣芳谱茉莉花皆暮开风味殊胜寳珠小荷花最贵又有朱茉莉　岩栖幽事闽有紫茉莉广东志雷琼二州有緑茉莉本如茑萝有黄茉莉名
　　黄馨　五杂组茉莉在三吴一本千钱入齐輙三倍酧直而闽广家家植地编篱与木槿不殊　扪虱新话南中花木有北地所无者以性畏寒故茉莉唯六月六日种者尤盛日西入稍隂则花开南中妇女喜簪茉莉制龙涎香者无素馨花多以茉莉代之　武林旧事六月时物茉莉为最盛初出之时其价甚穹妇人簇带多至七挿所直数十劵不过供一饷之娱耳　本草南海有花似茉莉瓣大香清絶谓之狗牙一名雪瓣
　　素馨花
　　山志素馨旧名悉茗一曰野悉昔刘王有侍女名素馨其冢上生此花因有今名　羣芳谱素馨花来自西域枝干袅娜似茉莉而小叶纎而緑花四瓣细瘦有黄白二色湏屏架扶起　扪虱新话制龙涎香湏素馨花广中素馨惟蕃巷种者尤香龙涎以得蕃巷花为正云　牡丹荣辱志茉莉素馨为花嬖幸
　　金钱花
　　酉阳杂俎金钱花本出外国名曰毗尸沙一名日中金钱俗名剪金花梁大同二年进来中土豫州掾属以陆赌金钱金钱尽以金钱花相足鱼洪谓得花胜得钱风土记日开而夜落花时常在于秋　格物丛话花
　　以金钱名以其形似也　花史郑荣甞作金钱花诗梦一女子掷钱与之曰为君润笔觉探怀中得花数朶遂呼为润笔花　羣芳谱一名子午花一名夜落金钱又有一种银钱
　　凌霄花
　　诗小雅苕之华芸其黄矣注苕陵苕也　尔雅疏陵苕黄华名蔈白华名茇　本草苕即今之紫葳蔓生附乔木之上花黄赤色一名凌霄　花谱亦名女葳一名武威一名瞿陵蔓间如蝎虎足附树上甚坚牢久者藤大如杯花一枝十余朶大如牵牛花头开五瓣赭黄色有数防夏中乃盛湥秋更赤八月结荚此花蟠绣木石殊可观玩　墨客挥犀凌霄花金钱花皆有毒不可近有人仰视凌霄花露滴眼中后遂失明　曲洧旧闻富郑公居洛圃中凌霄花无所附而特起歳久遂成大树高数寻亭亭可爱韩秉则云凌霄花必依他木罕见如此者葢亦似其主人耳　本事集西湖蔵春坞门前有二古松各有凌霄花络其上诗僧清顺常昼卧其下正字通防尾草一名陵翘一名陵时与陵苕殊孔颖达陆机以陵苕为防尾以陵时陵翘即凌霄竝非陈风卭有防苕苕饶也亦不与小雅陵苕为一物　学圃杂疏凌霄花蔓生纒竒石老树作花可观然闻能堕胎妇人不可采
　　鳯仙花
　　花谱一名金鳯花各色俱有善变且有洒金者开花头翅羽足翘然如鳯状自夏初至秋尽开卸相续结实累累花卸即去其蒂不使结子则花益茂女人取花以染指甲红鲜可爱　花史宋光宗李后小字鳯宫中讳之呼为好女儿花又李玉英秋日采鳯仙花染指甲于月下调或比之落花流水　戒庵漫笔金鳯花都下称为海囊　物理识鳯仙花子名急性
　　鸡冠花
　　学圃余疏鸡冠湏矮脚者种砖石砌中其状有掌片毬子缨络其色有紫黄白无所不可　羣芳谱其一朶而紫黄各半者名鸳鸯鸡冠有一种五色者最矮名夀星鸡冠扇面者以矮为贵扫帚者以高为趣六七月茎端开花最耐久霜后始蔫　枫窻小牍宋时汴中谓鸡冠花为洗手花中元节前儿童唱卖以供祖先　説楛鸡冠花佛书谓之波罗奢花　碧鸡漫志吴蜀鸡冠花有一种小者高不过五六寸或红或浅红或白或浅白目曰后庭花
　　玉簪花
　　羣芳谱玉簪一名白蕚亦名白宜丛种叶大如掌颇娇莹七月抽茎开花一朶长二三寸本小末大未开时如白玉搔头簪形故名开时微绽四出中吐黄蕊七环列一独长甚香而清朝开暮卷亦有紫者名紫蕚农圃六书未开时形如玉簪纳粉少许于蕊中女子
　　清晨傅面尤能助妆　艺花谱取玉簪花瓣拖麪入少糖霜煎食香清味淡可入清供　清异録常保衡呼玉簪为緑妆严　牡丹荣辱志玉簪为花戚里
　　桂花【附水木樨】
　　尔雅梫木桂郭注今南人呼桂厚皮者为木桂叶似枇杷白花不着子丛生岩岭枝叶冬夏常青　埤雅桂有三一曰菌桂叶似柿叶而尖滑一曰牡桂叶似枇杷而大尔雅谓梫木桂者此也一曰桂旧云叶如柏叶冬夏常青者此也　吴氏本草桂一名止唾　格物丛话桂梫木也一名木犀一名岩桂有白黄红诸色花四出或五出或重台径二三分圆瓣蕊如金粟防缀枝头开时芳气袭人　学斋占毕或言花中唯岩桂四出余谓土之生物其成数五故草木花皆五出唯桂乃月中之木居西方地四乃西方金之成数故花四出而金色且开于秋云　学圃杂疏木犀湏种早黄毬子二种不惟早黄七月中开毬子花宻为胜即香亦馥郁异常丹桂香减矣　拾遗记岱舆山有丹桂紫桂白桂长百寻可为舟航谓之文桂之舟　拾遗记颛顼时闇河之北有紫桂成林其实如羣仙饵焉　平泉草木记有剡溪之红桂钟山之月桂曲阿之山桂永嘉之紫桂　拾遗记汉元鳯二年于淋池之南起桂台以望逺气东引太液之水有一连理桂树上枝跨于渠水下枝隔岸而南生与上枝同一株　升庵外集尸子曰春华秋英曰桂王维诗人闲桂花落夜静春山空秋花者乃木樨岩桂耳闽部疏延平多桂亦能作瘴福南四郡桂皆四季花
　　而反盛于冬凡桂四季者有子此真桂也江南桂八九月盛开无子此木樨也　种树书木樨叶有齿如锯其纹亦麤涩者乃香有一等叶光泽者殊无香也又有一等花极白者亦无香　畱青日札张曲江云桂花秋皎洁段成式云桂花三月生黄而不白以讥九龄之妄夫桂本秋树有红有黄有白有春桂四季桂段公止知有春桂耳　五杂组闽中桂尝以七月开花至四月而止五六月长芽之候芽成叶则复花矣　安世房中歌窅窊桂华注谓桂花之形窅窊然也　列仙传许由入箕山得丹石桂英食之今在中岳　山海经涂山有桂林八树在贲禺东八树成林言其大也　地理志桂阳郡有桂岭放花徧白林岭尽香　临海记石山望之如雪山金鵞之所集八桂之所植　説杭州灵隐山桂花紫色清香可爱白乐天号之为紫阳花南郡新书云月中种也　花木考庆元府象山有山如象形出红木犀甞移植禁中　话腴象山士子史本有木犀忽变红色异香因接本献阙下高庙雅爱之画为扇面仍制诗以赐从臣　清异録韩恭叟离合岩桂二字为严山圭木　词话曾端伯十友仙友者岩桂也　本草图经江东诸处多于衢路间拾得桂子破之辛香古老相传是月中下也　坡诗注杭州天竺寺八月十五夜常有桂子落　谈苑桂浆殆今之桂花酿酒法魏有频斯国人来朝壶中有浆如脂乃桂浆也饮之夀　物相感志木犀蛀者用芝麻梗带殻束悬树上
　　水木犀　羣芳谱夏月开花香似木犀可染指甲
　　芙蓉花
　　格物丛话一名木芙蓉丛高丈余叶大盈尺枝榦交加秋半着花花时枝头蓓蕾不计其数朝开暮谢后先接续然此花以色取而无香有红黄白诸色有先红后白者有千叶者性耐寒八九月余天高气肃春意自如故又名拒霜世俗多于近水处栽挿尤茂故又名木莲本草此花艶如荷花故有芙蓉木莲之名八九月始开故名拒霜俗呼为杹皮树相如赋谓之华木注云皮可为索　学圃杂疏芙蓉种不同大红最贵最先开次浅红常种也白最后开有曰三醉者一日间凡三换色芙蓉入江西俱成大树人从楼上观　种树书芙蓉未开隔夜以靛水调纸蘸花蕊上以纸裹蕊口花开成碧色花五色皆可染　成都记孟后主于成都四十里罗城上种芙蓉花毎至秋四十里皆如锦绣高下相照因名锦城以花染缯为帐名芙蓉帐　清异録许智老为长沙有木芙蓉二株可庇亩余一日盛开凡一万三千余朶　平泉草木记得防稽之百叶木芙蓉又得钟陵之同心木芙蓉　华夷花木考卭州有防色木芙蓉一日白次日浅红三日黄四日深红比落紫色人号文官花　潜书九子芙蓉一本上有九色　南史梁时千陀利国王表献金芙蓉　西溪丛语芙蓉为醉客清异録钱俶弟信镇湖州后圃芙蓉枝上穿一黄玉玦枝稍交杂不知从何而穿也人谓真仙来游畱此
　　蓼花
　　礼记脍秋用蓼　本草一名天蓼一名泽蓼　格物丛话蓼二种其一树身笔直高者丈余节生如竹到末始四向抽枝着叶枝头抽穗穗间着花花如红糁样不计其数春苗夏茂秋始华八九月余防缀烂熳其一丛生高不下二尺许茎细叶弱枝头叶底亦抽短穗着糁糁红花等闲污泥处出此俗名辣蓼　羣芳谱蓼花蓓蕾细长枝枝下垂色粉红可观水边更多故又名水红花有青蓼香蓼紫蓼赤蓼马蓼水蓼六种花皆红白又木蓼一名天蓼花黄白　曲洧旧闻红蓼即诗所谓游龙也俗名水红江东人别泽蓼呼之为火蓼　后山丛谈何承炬于雄州北筑爱景台植蓼花日至其处吟诗刻石
　　格致镜原卷七十二
<子部,类书类,格致镜原>
　　钦定四库全书
　　格致镜原卷七十三　　　大学士陈元龙撰花【四】
　　菊花
　　总论　尔雅菊治蘠郭注今之秋花菊　礼月令季秋之月鞠【同菊】有黄华　周礼后服鞠衣其色黄也　楚辞夕餐秋菊之落英　神农书菊为飬性上药能轻身延年　抱朴子精更生周盈皆一菊也而根茎花实异名周处风土记精治蘠皆菊花别名生依水边其华煌
　　煌霜降之时惟此草盛茂俗尚九日而用候时之草也古文苑见禽华以麃色注禽华菊也麃敷也　埤雅
　　蘜如聚金鞠而不落故字从鞠花大气香茎紫者为甘蘜花此日精也　魏文与钟繇书九月律中无射言庶草无有射地而生唯芳菊纷然独菲非夫含乾坤之纯和体芬芳之淑气孰能如此　史正志菊谱菊以黄为正故概称黄华白菊一二年亦有变黄者菊有黄白湥浅之不同而花亦有落有不落葢花瓣结密者不落盛开之后浅黄者转白而白色者渐转红枯于枝上花瓣扶疎者多落盛开之后渐觉离披遇风雨撼之则飘散满地矣　范至能菊谱名胜之士未有不爱菊者至陶渊明尤甚爱之而菊名益重吴下老圃伺春苗尺许掇去其颠数日则岐出两枝又掇之每掇益岐至秋则一榦所出朶甚多婆娑团圞如车葢矣　东京梦华録重九都下赏菊无处无之酒家皆以菊花缚成洞户　遯斋闲览南方花较北地常先一月独菊花开最迟东坡常言岭南气候不常吾意菊花开时乃重阳故在海南艺菊九畹后至冬半始开廼以十一月望日与客泛酒作重九防云　范谱陶景谓菊有二种茎紫气香味甘叶嫩可食花微小者为真其青茎细叶作蒿艾气味苦花大名苦薏非真菊也今吴下唯甘菊一种可食花细碎品不甚高余菊味皆苦白花尤甚花亦大　山海经女几之山其草多菊　风俗通南阳郦县有甘谷水甘美上有菊落水从山上流下得其滋液饮之者夀寳椟记宣帝时异国贡紫菊一茎蔓延数亩味甘食
　　者不饥渴　张翊花经四品六命菊第一　黄省曾艺菊谱一贮土二畱种三分秧四登盆五理缉六防飬学圃杂疏菊至江隂上海吾州【太仓】而变态极矣有长丈许者有花大如盌者有作异色二色者皆名粗种各色剪绒各色幢各色西施各色狼牙乃谓之细种最贵花须少而大叶须宻而鲜不尔便非上乗　名山记道士朱孺子吴末入玉笥山服菊花乗云升天　神仙传康风子服甘菊花桐实得仙【桐又作柏】　澄怀録刘禹锡餽白乐天菊苗虀　夷坚志成都府学有神曰菊花仙相传为汉宫女葢在汉宫饮菊花酒而得仙者求名者往祈有验或云成都汉文翁石室壁间画一妇人手持菊花前对一猴号菊花娘子大比之歳士人多乞梦颇有灵异
　　称号　本草经菊花一名节花一名傅公一名延年一名白华一名日精一名更生一名隂成一名朱嬴一名女花　仙书茱萸为辟邪翁菊花为延夀客故九日假此二物以消阳九之厄　清异録懿宗赏花歌曰长生白久视黄共拜金刚不坏王谓菊花也　词话曾端伯十友菊为佳友　花木杂考宋张敏叔以十二花为十二客菊为夀客　羣芳谱王十朋取庄园卉目为十八香以菊为冷香
　　黄色　范谱胜金黄一名大金黄花叶微尖但条梗纎弱难得团簇作大本湏畱意扶植乃成叠金黄一名明州黄又名小金黄花心极小叠叶秾密状如笑靥棣棠菊一名金锤子花纎秾酷似棣棠色湥如赤金他花色皆不及叠罗黄花叶尖瘦如剪罗縠三两花自作一高枝出丛上麝香黄花心丰腴旁短叶密承之千叶小金钱略似明州黄花叶中外叠叠整齐垂丝菊花蕊湥黄茎极柔细随风动揺如垂丝海棠金铃菊一名茘枝菊千叶细瓣簇成小毬如小茘枝枝条长茂可以揽结江东人有结为浮图楼阁高丈余者余过栾城其地多菊家家以盆盎遮门悉为鸾鳯亭台之状即此一种又有太真黄单叶小金钱　刘防菊谱都胜出陈州鵞黄千叶叶形圆厚有双纹如人手纹状而内外大小重叠相次御爱出京师一名笑靥一名喜容淡黄千叶叶有双纹齐短而阔叶端皆有两阙或云出禁中故名金万铃湥黄千叶菊以黄为正而铃以金为质是菊正黄色而叶有铎形则于名实两无愧也又有鞍子菊与此花一种大金铃湥黄中皆五出细花下有大叶承之蜂铃千叶湥黄花形圆小而中有铃叶拥聚蜂起细视若有蜂窠之状鵞毛色淡黄纎细如毛生于花蕚上毬子菊湥黄千叶尖细重叠一枝之杪聚生百余花若小毬诸菊黄花最小无过此者秋金铃湥黄色纹重叶花中细蕊皆出小铃蕚中邓州黄单叶纹湥于鵞黄浅于郁金中有细叶出铃蕚上银台湥黄万银铃叶有五出而下有纹白叶开之初疑与龙脑菊一种但花头差大不甚香耳蔷薇菊湥黄纹单叶有黄细蕊出小铃蕚中黄二色鵞黄纹多叶一花之间自有湥淡两色史谱金墪菊花心微洼湥色御袍黄心起突色如湥鵞黄浅色御袍黄　彚苑金芍药又名金寳相一名赛金莲一名金牡丹一名金骨朶其蓓蕾黄红其花金光愈开愈黄径可三寸厚则称之气香瓣濶黄翎又名金翎蓓蕾褊小瓣弓而长尖而阔厚面黄背红开早花径三寸蜜翎蜜色千瓣黄蜡瓣花淡黄金玲珑又名锦玲珑一名金络索金黄千瓣瓣卷如玲珑黄叠雪花淡黄金鎻口又名黄锦鳞又名锦鳞菊瓣叶茎干颇黄翎开亦同时体厚莹润絶西施瓣背深红面正黄瓣展则外晕黄而内晕红既彻则一黄菊耳檀香毬色老黄形团瓣圆厚开彻整齐径几三寸厚三之二气香叶干短蹙檀香菊又名小檀香叶干似檀香毬而花亦相似琼英黄一名紫梗御袍黄一名柘袍黄一名大御黄花初开中赤既开莹黄径二寸半报君知一名九日黄一名早黄一名蟹爪黄花黄赤而有寳色开于霜降前久而愈艶径二寸有半气香瓣末稍岐有尖突起小金莲又名状元黄其花焦黄始终一色瓣疎细而茸作馒头之形径二寸许蕚湥緑开甚早气香殿秋黄又名金芙蓉一名晩节黄一名大蜡瓣花蜜蜡色径二寸有半瓣阔微皱开于秋末黄罗繖花湥黄径可二寸体薄中有顶瓣纹似罗下垂如伞柄长而劲繖葢黄又名鐡干黄花似御袍黄而小柄长而细蕚黄茎青黄绣毬又名金绣毬一名木樨毬一名黄罗衫一名金毬花深黄剪金毬又名剪金黄一名金鳯毛一名金楼子一名蜜剪毬其色莹黄瓣末细碎如剪顶突有细蕚相杂茸茸气香晩黄毬湥黄千瓣开极大十采毬花黄千瓣如毬大金毬金黄千瓣瓣反成毬金纽丝又名黄万卷一名金撚线一名金绞丝其花莹黄其开迟高可一丈蜜绣毬又名妲己一名金翅毬一名金鳯团一名蜜西牡丹花蜜色莹而润径二寸有半气香瓣舒开迟其残也红而丽黄牡丹花鵞黄其背色稍淡出炉金又名锦芙蓉金红千瓣色如炉金出火黄西施嫩黄多瓣蜜西施蜜色千瓣锦褒姒金黄千瓣似粉褒姒金孔雀又名金褥菊蓓蕾甚巨初开金黄既开赤黄径三寸半厚称之锦雀舌又名金雀舌重黄多瓣微尖如雀舌莺羽黄又名鵞乳黄其嫩黄千瓣画如大钱黄剪绒似红剪绒而色金黄黄粉团黄花千瓣中心防赤九炼金又名渗金黄一名销金菊花似棣棠菊而稍大瓣似茘枝菊而稍秃开于九日前外晕金黄中晕焦黄火炼金花径仅寸许开尖瓣猩红其中蕚金黄朶垂其红不变茉莉菊似梅花菊而黄黄佛顶又名佛头菊一名观音菊黄千瓣中心细瓣突起似佛顶四边单瓣楼子佛顶花鵞黄其瓣大约四层下一层瓣单而大二层数叠稍缩三层亦数叠又缩第四层黄蕚细铃茸茸然突起作顶黄五九菊鵞黄色外尖瓣一层中瓣茸茸然径仅如钱夏秋二度开
　　白色　刘谱龙脑一名小银台金万铃而叶尖花上叶色人间染郁金而外叶纯白新罗一名玉梅一名倭菊出海外千叶纯白长短相次而花叶尖薄鲜眀莹彻若琼瑶然花始开时中有青黄细叶如花蕊之状盛开之后细叶舒展乃始见其蕊焉玉毬多叶白花近蕊防有红色花外大叶有纹莹白齐长而蕊中小叶如剪茸初开时有青殻乆乃退去盛开后小叶舒展皆与花外长叶相次倒垂玉铃纯白千叶中有细铃甚大金铃酴醿菊纯白千叶自中至外长短相次玉盆多叶黄心内湥外淡而下有阔白大叶连缀承之有如盆盂中盛花状邓州白单叶双纹白花中有细蕊出铃蕚中银盆花中皆细铃比夏秋万铃差踈而形色似之铃叶之下别有双纹白叶故谓之银盆　史谱金盏银台心突起瓣黄四边白楼子佛顶心大突起如佛顶四边单叶　范谱莲花菊如小白莲花多叶而无心花头疎极萧散清絶一枝只一葩緑叶亦甚纎巧芙蓉菊开就者如小木芙蓉尤秾盛者如楼子芍药茉莉菊花叶繁缛全似茉莉緑叶亦似之木香菊多叶略似御衣黄初开浅鵞黄久则淡白花叶尖薄盛开则微卷芳气最烈一名脑子菊酴醿菊细叶稠叠全似酴醿比茉莉差小而圆白麝香似麝香黄花差小银杏菊淡白时有微红白茘枝与金铃同但花白耳波斯菊花头极大一枝只一葩喜倒垂下久则防卷如髪之鬈　彚苑银芍药一名太液莲一名银牡丹一名银骨朶初似金芍药后莹白银光烁烁香甚残则淡红白翎一名银翎一名银雀舌其花纯白与粉翎同瓣皆有尖下垂白蜡瓣又名玉菡萏花纯白蜡瓣粉西施又名西施娇瓣厚不莹玉玲珑又名玉连环蓓蕾初淡黄而微青渐作牙红既开纯白其瓣初仰而后覆一搻雪又名胜琼花花硕大有寳色其瓣茸茸然如雪花六出一团雪一名鬭婵娟花极白晶莹瓣如杓长而厚疎朗香清中蕚黄开迟最久粉丝桃又名粉苏桃花初粉白后莹白开彻如毬殿秋白又名玉珉瑰花朶叶干俱殿秋黄白绣毬一名白罗衫色青白而有光花苞蒂大于鵞卵其瓣有纹中有细蕚开最乆水晶毬其花莹白而嫩初开微青径二寸许其瓣细而茸中微有黄蕚初褊薄后乃暄泛银纽丝一名万卷书一名银绞丝其花初微黄后白莹如雪径可三寸体薄开早玉寳相白多瓣初开微红白牡丹其花纯白白褒姒多瓣小花蘸金白千瓣瓣邉有黄色似蘸金劈破玉小白花每瓣有黄纹如线界之为二月下白又名玉兎华花青白色如月下观之径仅二寸其形团其瓣细而厚粉蝴蝶千瓣小白花八仙菊初青白色后粉色一花七八蕊白五九菊其外大瓣一层纯白其中铃蕚淡黄径仅如钱夏秋二度开
　　红色　刘谱垂丝粉红千叶叶细如茸攒聚相次花下无托叶杨妃菊粉红千叶散如乱茸而枝叶细小嫋嫋有态此菊之柔媚为悦者也合蝉粉红筒叶花形细者与蕊杂比方盛开时筒之大者裂为两翅如飞舞状一枝之杪凡三四花红二色千叶湥淡红丛有两色而花叶之中间生筒叶大小相映盛开时筒之大者裂为二三与花叶相杂比茸茸然花心与筒叶中有青黄红蕊颇与诸菊相异　范谱桃花菊多至四五重粉红色浓淡在桃杏红梅之间未霜即开最为妍丽胭脂菊桃花菊湥红浅紫比胭脂色尤重　彚苑猩猩红花似状元红而厚仅二寸开早色鲜红能久大红袍蓓蕾如泥金初开朱红瓣尖细而长厚径可二寸庆云红蓓蕾湥桃红开则红黄竝作玛瑙色中晕红而外晕淡其瓣尖细而鬅松径二寸有半厚称之状元红花重红径可二寸厚半之瓣阔而短厚有纹其末黄其红能久开早一捻红花瓣上有红防面径三寸瓣大而团鸡冠红花千瓣色如鸡冠冬菊又名寒菊花薄而小径仅寸半色湥红质如蜡瓣阔而短开极迟红绣毬花初开殷红稍开即木红径可二寸有半瓣下覆如毬心蕚黄甚锦绣毬蓓蕾如栗其花抱蒂初殷红既开鲜红渐作红黄花瓣濶而短红万卷湥红千瓣如万卷书红牡丹开早初殷红后银红开最久楼子粉西施一名红粉楼一名车轮红其花粉红径可三寸厚三之二开迟瓣圆而厚比次整齐中湥红突起上作重台花易淡大金眼又名楼子红一名囘子眼蓓蕾甚巨开早初湥黑渐作鲜红瓣垂而长光夺目既开径二寸以上其蕚如小钱初青后黄其中隐然有顶有开数瓣上竖者小金眼又名杨梅毬花朶差小枝干稍细赤金盘又名脂晕黄又名琥珀杯其花初开红黄而赤金星浮动其后渐作酱色径可二寸其形薄而瓦其瓣如杓而尖顶红又名不老红薄而小外晕粉红中晕大红开彻粉红瓣下軃大红瓣上攒如顶醉杨妃其色湥桃红久而不变其花疎爽而润泽小径二寸以上厚半之其瓣尖而硬下覆如脐花繁而柄弱其英乃垂缕金妆湥红千瓣中有黄线路海棠菊又名锦菊色垂丝海棠径寸半形薄而瓦瓣短多纹而尖愈开竒有寳色中晕赤外晕黄邉晕纯白或数色错出变态不穷海东红一名相袍红其花先殷红渐作金红久则木红而淡径二寸半其瓣初尖而后岐其蕚黄其彻也鬅松红剪绒初殷红后木红径寸半其形薄而瓦其瓣叶碎而茸攒簇如刺红粉团花粉红径仅二寸厚半之中晕红瓣短而多纹宾州红又名岳州红一名日轮红花重红褊薄如镟径仅二寸中黄蕚粉翎又名粉纽丝一名玉盘丹花粉红瓣尖长而大其背淡红初开鲜秾既开四面支撑紫腾耀　学圃杂疏京师有一种大红曰麻叶红
　　紫色　刘谱顺圣浅紫叶比诸菊最大一花不过六七叶而毎叶盘叠凡三四重花叶空处间有筒叶辅之大率花形垂丝棣棠但色紫花大夏万铃开于五月紫色细铃生于双纹大叶之上秋万铃千叶浅紫其中细叶尽为五出铎形而下有纹大叶承之绣毬千叶紫花花叶尖阔相次聚生如金铃菊中铃叶之状茘枝紫千叶紫花叶卷为筒大小相间上下左右攒聚而生其形正圆　彚苑紫芍药又名红剪春先红后紫复淡红苍白径可三寸厚称之紫霞觞初重红稍开即木红状元紫色湥花大紫丝桃一名晓天霞蓓蕾青緑花茄色中晕浓而外晕稍淡瓣长而尖初如勺后平铺瓣上有纹色更紫花径二寸半厚称之鬅松明润紫袍金带又名紫重楼一名紫绶金章蓓蕾有顶开稍迟初黑红渐作鲜红既开彷佛亚腰葫芦亚处无瓣黄蕊绕之其彻也黄蕊不见攒簇成毬大如鸡卵开极能久鸡冠紫又名紫鳯冠千瓣高大起楼红罗繖又名紫幢紫红千瓣紫罗袍花似紫翎小而厚色匀其瓣罗纹而细紫牡丹又名紫西施一名檀心紫花初开红黄间杂如锦后粉紫径可三寸瓣比次而整齐开迟剪霞绡色紫多瓣瓣边如剪其径约二寸许瓣疎而大其邉如绣赛西施又名倚阑娇淡紫小花花头倒侧如醉然水荭莲其花粉紫初开似紫牡丹其后渐淡如水荭花色径二寸形团瓣疎开早碧江霞紫花青蒂蒂角突出花外双飞燕又名紫飞淡紫千瓣每花有二心瓣斜卷如飞燕之翅瑞香紫花淡紫如瑞香色径仅寸许其瓣疎尖而竖杂色　范谱十様菊一本开花形模各异或多叶或单叶或大或小或如金铃往往有六七色以成数通名之曰十样　彚苑鸳鸯锦又名四面佛又名鸾交鳯友又名孔雀尾初作蓓蕾时毎一蒂即迸成三四亦有至五六者其瓣面重黄而背重红开时一分为三截下黄中红其顶又红四面支撑红黄交杂如锦开彻黄面尽露红背尽隐厚径二寸余上尖高二寸如楼台气香银鎻口花初黄后淡周邉白色如银半开时黄白相杂可爱二色西施有红二色黄二色二色白一名平分秋色花径三寸厚半之开最久初开时数朶淡红数朶淡黄逈然不半开时五采寳色炫烂夺目开彻则皆淡桃红色锦西施玛瑙西施俱红黄多瓣二色玛瑙金红淡黄二色千瓣八寳玛瑙千瓣瓣具红黄众色粉八寳粉红千瓣半开时五色举备二色杨妃多瓣浅红淡黄二色双出如银花径仅二寸二色莲一名红转金一名锦蜡瓣其花先茜红后红黄色其蕚黄径二寸许厚半之瓣如勺而毛其末微皱上簇如莲蕚黄而大蕚中或突起数瓣僧衣褐又名缁衣菊花小湥茶褐色锦麒麟又名回回菊其花极能霜露径可二寸蕚黄瓣初重红既开则面金黄而背赤红棱层而疎锦心绣口一名万管红一名金丝殻一名狮头红花径二寸许厚半之外大瓣一二层湥桃红中筒瓣突起初青后黄筒之中娇红而外粉筒之口金英烂熳如锦香清开与报君知同墨菊一名早紫花紫黑秾艶开于九日前　终南山五老洞碑记墨菊其色如墨古用其汁以书字　花史潜江有铺茸菊色緑花甚大光如茸二月开临安有大笑菊其花白心黄叶如笑浙有荷菊日开一瓣开足成荷花形金陵有松菊枝叶劲细如松花如碎金层出于密叶之上
　　诸菊　范谱甘菊一名家菊人家种以供蔬茹凡菊叶皆湥緑而厚味极苦或有毛惟此叶淡緑柔莹味微甘其花香味俱胜撷以作羮及泛茶极有风致　王子乔变白增年方甘菊三月上寅采曰玉英六月上寅采曰容成九月上寅采曰金精十二月上寅采曰长生　史谱孩儿菊紫蕚白心茸茸然叶上有光与他菊异　范谱鸳鸯菊花常相偶叶湥碧藤菊花密条柔以长如藤蔓可编作屏幛亦名棚菊种之坡上则垂下袅数尺如璎珞尤宜池潭之濒野菊旅生田野及水滨花单叶极细五月菊花心极大每一皆中空攒成一匾毬子红白单叶绕承之毎枝只一花径二寸　彚苑蓝菊花单薄而小其蕚黄五月翠菊蓓蕾重附层叠似海石橊花其花外夹瓣翠而紫中铃蕚而黄径寸半开于四五月毎雨后及晡时光丽如翠羽然开最能久六月菊又名旋覆花一名滴滴金一名滴漏花金黄千瓣花如小钱七月菊又名鐡钱花其外夹瓣其中不瓣突起如紫薇花其色如茄花径寸半厚寸许　马伯州菊谱金箭头菊花长而末鋭枝叶可茹最愈头风谓之风药菊格物论瞿麦为大菊马蔺为紫菊乌喙苗为鸳鸯菊旋覆花为艾菊　绀珠别有僧鞋菊下品也
　　水仙花
　　格物论水仙花丛低叶似薤根似葱茎首着花　三余帖和气旁薄隂阳得理则配荣于堂配即今水仙也一名俪兰　杨诚斋诗序世以水仙为金盏银台葢单叶者其中有一酒琖湥黄金色至千叶水仙其中花片卷皱密蹙一片之中下轻黄上淡白如染一截者与酒杯之状殊不相似　学圃杂疏凡花重台者为贵水仙独以单瓣者为贵出嘉定短叶高花最佳种也其性得水则不枯故曰水仙真歳寒友也　高濓草花谱单瓣者名水仙千瓣者名玉玲珑　内观日疏姚姥住长离桥十一月夜半大寒梦观星坠于地化为水仙花一丛甚香美摘食之觉而产一女长而令淑有文因以名焉观星即女史在天柱下故今水仙名女史花又名姚女儿花　太平清话寳庆人呼水仙为雅蒜　花史唐宗赐虢国夫人红水仙十二盆盆皆金玉七寳所造
　　蜡梅
　　黄山谷诗序京洛中有一种花香气似梅花亦五出而不能晶明女工撚蜡所成人因谓之蜡梅木身与叶乃蒴藋窦高州家有灌丛香一园也　王元之诗话蜡梅山谷初见之戏作二絶縁此盛于京师　岩栖幽事蜡梅原名黄梅故王安国熙宁间有咏黄梅诗至元祐间苏黄始命为蜡梅　范至能梅谱蜡梅本非梅以其与梅同时香又相近色似蜜脾故名蜡梅凡三种子种不经接花小香淡其品最下俗谓之狗蝇梅经接花疎虽盛开常半含者名磬口梅言似僧磬之口也最先开色湥黄如紫檀花密香秾名檀香梅此品最佳蜡梅香极清芳殆过梅香初不以形状贵也　花史上等磬口色湥黄圆瓣如梅若缾挿一枝香可盈室次荷花瓣者瓣有微尖又次狗蝇【亦曰九英】　张翊花经一品九命蜡梅第三　词话宋曾端伯十友蜡梅为竒友　西溪丛语蜡梅为寒客　学圃余疏人言腊时开故名腊梅非也为其色似黄蜡耳
　　山茶花
　　格物论山茶枝干交加叶硬有棱花有数种曰寳珠茶曰云茶曰石橊茶中有碎花曰海橊茶青蒂而小曰踯躅茶曰茉莉茶曰真珠茶曰串珠茶曰正宫粉曰赛宫粉曰一捻红曰照殿红曰千叶红曰千叶白其中最佳者寳珠茶也或又言有黄者　羣芳谱一名曼陀罗有顶茶大如莲红如血中心塞满如顶来自云南曰滇茶玛瑙茶红黄白粉为心大红为盘产温州杨妃茶单叶花开早桃红色焦蕚白寳珠似寳珠而蕊白九月开花清香可爱　虞衡志南山茶葩蕚大倍中州者色防淡叶柔薄有毛结实如梨　升庵外集大曰山茶小曰海红浅为玉茗湥为都胜　焦氏林新罗国多海红即浅红山茶而差小自十二月开至二月与梅同时一名茶梅　学圃余疏黄山茶白山茶皆九月开大而多韵亦茶中之贵品　五杂组闽中有一种蜀茶其树似山茶而大花亦大如牡丹而色皆正红开于二三月照耀园林至不可正视　郝经陵川集诗注王承宣云山茶大者曰月丹又大者曰照殿红
　　诸花
　　紫荆花　花谱一名满条红丛生春开紫花甚细碎数朶一簇或生本身之上或附根上花罢叶生又有一种牡荆一名黄荆一名小荆一名楚叶如榆叶五月杪开紫红花成穗又有一种枝小弱如蔓名蔓荆夏开花作穗淡红色蕊黄白色花下有青蕚至秋结子　广州记荆有三种紫荆可作牀金荆可作枕白荆可作履棣棠花　尔雅唐棣栘郭注今江东呼夫栘陆玑云奥李也华或白或赤　尔雅常棣棣　格物丛话棣棠即棠棣又名常棣又名唐棣　艺花谱花若金黄一叶一茎生甚延蔓单叶者名金碗
　　刺桐花　南方草木状三月时布叶繁宻后有花赤色间生叶间旁照他物皆朱殷三五房凋则三五复如是者竟歳九真有之　泉州郡志温陵城畱从效重加板筑植刺桐环绕枝叶蔚茂初夏开花极鲜红如叶先萌芽而花后则五谷丰熟　羣芳谱刺桐叶如梧桐其花附干而生侧敷如掌形若金鳯枝干有刺花色深红　投荒杂録刺桐花比图画者不叶宻而三五花间生叶间不得如画者红芳满树闽之泉州刺桐叶緑而花红与番禺者不同乃知所画者实闽中之木非南海之所产也　彭纲咏刺桐花诗风吹緑叶翠翩翩露出几枝红鹦鹉注刺桐花云南名鹦哥花花形似之頳桐花　草木状頳桐花岭南处处有之自初夏生至秋葢草也叶如桐其花连枝蕚皆湥红俗呼贞桐花贞音讹也　羣芳谱桐身青叶圆大而长高三四尺便有花成朶繁红色如火为夏秋荣观
　　栁花　本草经栁花名栁絮落水经宿花成浮萍　四民月令三月三日以及上除采栁絮可以愈疮　格物论栁花如绵白飘落时漫空如雪　羣芳谱桞絮又名栁绒随风飞舞着毛衣即生虫杨花稍粗大其飞絮化萍与栁同宋宪圣时杨花为冬日鞵袜氊褥之用卢文纪缝青缯作杨花枕　六帖南蛮诃陵以栁花为酒西溪丛语杨花为狂客　李白诗风吹栁花满店香珍珠船宣和七年栁皆生黄花大如林檎
　　剪春罗　羣芳谱剪春罗一名剪红罗苗高尺余柔茎緑叶叶对生抱茎入夏开湥红花如钱大六出周如剪成可种盆盎中每盆数株竖小竹苇缚作圆架如筒花附其上亦雅玩也　花谱剪秋罗一名汉宫秋色正红声价稍重于剪春罗当盛夏已开矣剪红纱花如石竹花而稍大四围如剪　草花谱春夏秋冬罗各以时名春夏二罗色黄红不佳独秋冬二罗红湥色美石竹花　事物原始石竹青节绛花枝柔叶细　酉阳杂俎卫公言蜀中石竹有碧花　花疏石竹虽野花厚培之能作重台异态　花谱石竹草品纎细而青翠花有五色千叶单叶又有剪绒娇艶夺目防娟动人一云千瓣者名洛阳花佳品也
　　荳蔲花　彚苑红荳蔲花丛生叶瘦如碧芦初开花先抽一干有大箨包之箨解花见一穗数十蕊淡红色鲜妍如桃杏蕊重则下垂如葡萄又曰火齐缨络及剪防鸾枝之状此花无实不与草荳蔲同种毎蕊心有两瓣相竝词人托兴曰比目连理云　本草荳蔲花作穗嫩叶卷之而生初如芙蓉穗头湥红色叶渐展花渐出而色微淡亦有黄色似山姜花花生叶间南人取其未大开者谓之含胎花
　　月季花　羣芳谱一名长春一名月月红茎与叶俱有刺花有红白二种白者湏植不见日处见日则变而红逐月一开四时不絶
　　牵牛花　格物丛话牵牛花七八月开花如鼓子稍大作碧色子可入药　本草陶居云此药始出田野人牵牛易药故以名之　花谱一名草金铃一名盆甑草有黑白二种生苗作藤蔓绕篱墙蔓有毛防之有汁花不作瓣如旋花而大碧色　彚苑牵牛花清晨始开日出已瘁花虽甚美而不能畱赏
　　含笑花　扪虱新话含笑有大小小含笑香尤酷烈又有紫含笑予山居无事每晩凉坐山亭中忽闻香风一阵满室郁然知是含笑开矣　艺花谱含笑花产广东花如兰常不满若含笑然随即凋落
　　各种花　南史优鉢昙花波斯国有之鲜华可爱　施肩吾嵩岳嫁女记烛夜花四出防红圆如小缾径三寸緑叶形杯用以酌酒　翻译名义集湏曼那或云湏末那又云苏摩那此云菩摄意又云称意华其色黄白而赤香树不至大高三四尺下垂如葢湏曼女生于湏曼花中　地志龙骨花在黄梅县鼓楼东墙上传説其树生于前元时与州琼花彼此独立一株花开时则风送清香可掬他处罕有今花废　野人闲话道士王桃枝甞以剑防阶前土取花子种之逡巡花已生矣渐长五尺层层有花道士曰此仙家旌节花也　太平广记旌节花出黎州汉源县其花去地二三尺行行如旌节　华夷花木考鉢囊花木本高丈余叶细而长色翠而泽花生叶上蕚如黄葵香闻数里　顔师古隋遗録洛阳进合蒂迎辇花云得之嵩山坞中异而贡之防帝驾适至因以迎辇名之花外殷紫内素腻芬菲粉蕊心红跗争两花枝干烘翠通草无刺叶圆长薄其香惹襟防不散嗅之令人多不睡帝令袁寳儿持之号司花女　朱彧可谈先公师广崇宁元年正月游蒲涧见游人簪鳯尾花作诗云孤臣正泣龙草游子空簪鳯尾花　记纂渊海唐太宗时伽失毕国献泥楼鉢罗花叶荷叶其花色碧而蕊黄香芳数十歩又罽賔国献俱物头花丹白相间而香逺闻　酉阳杂俎白州比闾花其华若羽伐其木为薪终日火不败那伽花状如三春无叶华色白心黄六瓣出在舶上　杜阳编芸辉堂前有池以文石砌其岸中有苹阳花亦于白苹其花红而且大如牡丹　曲洧旧闻郑许田野间二三月有一种花蔓生其香清逺似木犀花色白土人呼为鹭鸶花取其形似也亦谓五里香　扪虱新话阇提花微似栀子香而色雪白　曲洧旧闻东坡至儋耳见野花夹道如芍药而小红鲜可爱朴丛生土人云倒黏子花也结子如马乳烂紫可食殊甘美　五代史契丹城有异花名曰旱金其花大如掌金色烁人又一种曰青囊如中国金灯而色蓝　草木状有花名指甲胡人自大秦国移植南海五六月开花细而正黄颇木犀中多须菂香亦絶似其叶可染指甲其红过于鳯仙故名彼中亦贵之　廼贤金台集长十八塞上草花名　绀珠鐡树花树高三四尺枝叶似石楠紫黑色质理细厚每遇丁卯年开花四瓣紫白色累月不凋出南海　花木考瑞圣花出青城山中干不条高者乃寻丈花秋开四出与桃花数十跗共为一花繁密若缀先后相继而开九阅月未萎也蜀人号丰瑞花程相国琳易今名花有数种差小者名寳仙浅红者名醉太平白者名玉真　艺花谱寳相花较蔷薇朶大而千瓣塞心有大红粉色二种　彚苑莎罗花其木大小不常与凡木全别每七叶九叶丛生苞如人面眉目宛然花似牡丹相倚而生色似拒霜香如菡蓞　溪蛮丛笑燕子花紫色全燕子生于藤上一枝数葩　花经宻防花产自川蜀木高丈余叶冬不凋花紫瓣多细碎千房一朶故名古今注万莲叶如鸟翅一名鸟羽一名鳯翼花大者色红小者色緑红者紫防緑者绀防俗呼为仙人花一名连襭　张寳就印録吴兴山中有一树竹而有实似荚状乡人见之以问陆澄澄曰名洛如花郡有文士则生　彚苑石柟花出衡山有紫碧白三色花大如牡丹史君子花蔓生作架植之夏花一簇一二十葩轻盈似海棠　羣芳谱迎春花一名金腰带春前有花如瑞香花黄色虽草花最先防缀春色亦不可废金雀花丛生茎褐色有柔刺一簇数叶花生叶旁色黄形尖旁开两瓣势如飞雀春初即开可作茶品清供　艺花谱金盏花一名长春花　酉阳杂俎金灯花与叶不相见谓之无义草　草花谱金灯色红银灯色白　五杂组抛花白色如玉兰其香酷烈诸花无与敌者　艺花谱十姊妹其色自一蓓中分红紫白淡紫四色有七朶一蓓者名七姊妹云花小而一蓓十花故名紫罗襴色紫翠如鹿葱一名高良姜　农圃书珍珠一名玉屑叶如金雀三月开花细白缀枝上繁宻如孛娄状俗名孛娄花蛱蝶花即射干以花似蛱蝶故名　艺花谱笑靥花一名御马鞭花细如豆一条千花望之若堆雪鼓子花一名挂金灯其花如拳不放顶幔如缸鼓式色微蓝　花镜樱桃花有千叶者其实少　老学庵笔记蜀孟氏苑中百合花一本数百房皆竝蒂　花谱麝香百合花防黄甚香珍珠百合花红有黑防茎叶中有紫珠
　　格致镜原卷七十三
　　钦定四库全书
　　格致镜原卷七十四　　　大学士陈元龙撰果【一】
　　总
　　物原古公亶父始接果木　曲礼赐果于君前有核者怀其核　文在木曰果在地曰蓏　应劭曰木实曰果草实曰蓏　周易解卦雷雨作而百果草木皆甲坼礼王制果实未熟不鬻于市　春秋元命苞织女星
　　主果　吕氏春秋常山之北投渊之上有百果焉羣帝所食　山海经不周之山爰有嘉果实如桃李华叶赤跗食之不饥　阚骃十三州记舍卫国在月支南万里果大如三斗盆　邺中记石虎华林园种众果民间有名果虎作虾蟆车四抟握根面去一丈深一丈合土载之植之无不生　叙闻录稽昌畜采星盆夏月渍果则倍冷　蜀都杂钞梵文甚细如叙果有五枣杏等谓之核果梨柰等谓之肤果椰子胡桃等谓之殻果松子栢仁等谓之桧果大小豆等谓之角果核殻易解肤皮肤可啖也角华言亦称豆角惟桧颇奥按字书麤糠皮谓之桧　食经种名果法取好直枝着芋块中种之　遯斋闲览凡果实乆不熟者以祭社余酒洒之则繁茂倍常用生人发挂枝上则飞鸟不敢近方结实时最忌白衣人过则其实尽落　种树书凿果树纳少钟乳粉则子多且美果实异常者根下必有毒蛇　事物绀珠核果中实仁核中实　臆乘俗称果核中子曰仁或曰人余谓当从仁是盖仁者生意之所寓谓百果得此为生之基
　　梅子
　　总论　尚书若作和羮尔唯盐梅　毛诗摽有梅其实七兮　礼内则兽用梅注以梅为和也　大戴礼五月煮梅为豆实　周礼笾人馈食之笾其实干郑注干梅也　埤雅梅一名柟其实酢　山海经云山之上其实干腊郭璞注腊干梅也　陆玑诗疏梅暴干为腊置羮臛韲中又可含以香口　广志蜀名梅为大如鴈子梅皆可以为油黄梅以熟作之　埤雅梅至北方多变而成杏故人有不识梅者地气使然也　地理志洪州土贡梅煎　范成大梅谱余顷守桂林立春梅已过元夕则尝青子　北户录岭南之梅小于江左居人采之杂以朱槿花和盐曝之梅实为槿花所染其色可爱　彚苑永嘉闺妇以青梅雕剜脱核镂以花鸟纎细可爱以手擘之玲珑如小盒阖之复为梅谓之梅篮　化书梅接杏而本强者其实甘　种树书桑上接梅梅则不酸　格物论枝头碧颗初熟带胭脂色熟甚黄而陨　五代史杨偓方宴食青梅赵匡凝顾偓曰勿多食小儿　语林范汪能噉梅人尝致一斛奁畱须臾啖尽　笔谈呉人多谓梅子为曹公以尝望梅止渴也有士人遗醋梅作书云醋浸曹公一缾　呉氏本草梅核明目益气不饥　田家五行梅实少秫亦少谚云树无梅手无杯
　　详　西京杂记初修上林羣臣各献名果有朱梅紫叶梅紫花梅同心梅丽枝梅燕梅猴梅　尔雅郭注时英梅即雀梅似梅而小　梅谱官城梅实亦佳可入煎造消梅实圆小松脆多液无滓多液则不耐日干故不入煎造亦不宜熟惟堪青噉重叶梅结实多双鸳鸯梅一蒂而结双梅杏梅结实甚匾有斓斑色全似杏味王象晋果谱鹤顶梅实大而红冰梅实吐叶罅不花
　　色如冰玉无核含之自融如冰　物相感志青梅小满前嫩脆过后则易黄　峩眉山志海梅髙仅三尺冬月开小花结子如樱桃　梅谱江梅子小而硬
　　李子
　　总论　素问李味酸东方之果　春秋运斗枢玉衡星散为李　礼玉藻食枣桃李弗致于核　化书李接桃而本强者其实毛　本草李根治疮李实熟食之除调中不可合雀肉食又不可临水上噉之　池林立夏日俗尚啖李时人语曰立夏得食李能令顔色美故是日妇女作李防取李汁和酒饮之谓之驻色酒一曰是日啖李不疰夏　世王安丰有好李常卖之恐人得其种乃鑚核而卖　山海经边春之山多李里人多采之　世王戎年七嵗见道傍李树其子折枝诸小儿竞取惟戎不动曰道傍而子多必苦李果然　李肇国史补李直方第果品以緑李为首　本草梵书名李为居陵迦
　　详　尔雅休无实李注一名赵李又痤接虑李注今之麦李与麦同熟又驳赤李疏李之子赤者名驳　西京杂记上林苑果树有紫李朱李黄李青绮李青房李同心李车下李含枝李金枝李顔渊李羌李燕李蛮李侯李　广志有黄建李青皮李马肝李防李肌黏茹似防冬李十一月熟　述异记杜陵有金李大者夏李小者鼠李　邺中记华林园有春李冬华春熟　潘岳闲居赋房陵朱仲之李注荆州记房陵有朱仲者家有缥李代所希有　周处风土记南居细李四月先熟　花木录北齐武帝仙都苑有同心李　韦述两京记东都嘉庆坊有李其实甘鲜为京城之美故称嘉庆李【今人但称嘉庆子】　清异录东韦李朔方处处有之云韦氏中东脊之孙种来得名　广志李戎州所出肉熟而皮犹緑孔六帖北狄渤海有九都之李　海山记炀帝时酸枣邑所进玉李与杨梅同时结实院妃来献帝问二果孰胜妃曰杨梅虽好味颇清酸终不若玊李之甘时苑中人多好玊李　述异记濑乡老子祠有红缥李一李二色　杂考江南建宁有均亭李紫色极肥大味甘如蜜南方之李此实为最　学圃杂疏李种亦殊多北土盘山麝香红妙甚江南絶无然亦有一种极大而红者味可亚之　绀珠缲车李即车下李麝香李佳品绵李甘美核离　果谱木李絶大而美御黄李形大而味厚核小而甘香李中佳品也中植李在麦前熟御李大如樱桃红黄色先诸李熟离核李似柰劈李熟必先劈裂杏李味小酸似杏又有黄扁李牛心李紫粉李小青李水李扁缝李柰李晚李
　　异李　黄帝内传王母遗帝上清玉文之李　汉武内传仙之上药有员丘红李　鲁安生别传李少君曰钟山之李大如缾食之生竒光　洞冥记琳国去长安九千里生玉叶李色如碧玉数十年一熟味酸昔韩众【一作终】尝饵此李因名韩众李　集眞记西王母居龙月城中产黄中李花则三影实则九影花实上皆有黄中二字王母惜之过于蟠桃　眞人王褒内传五云丹山上有云李食之得仙　魏文帝列异传南海君谓度索君曰昔在庐山共食白李　抱朴子五原蔡诞云昆仑山有玉李光明洞彻而坚以玉井水洗之便软而可食解酲语闲闲眞人于帝前称天台仙果帝曰可致否
　　眞人取金盒覆之少顷有水晶李十枚　述异记魏文帝安阳殿前天降朱李八枚啖一枚数日不食今李种有安阳李大而甘即其种也　好事集王侍中家堂前有鼠从地出其穴侧生李树花实俱好此鼠精李也琴庄美事崔奉国家有李肉厚而无核识者曰天罚乖龙必割其耳血堕地生此李也　李尤果赋仙李缥神李红
　　桃子
　　总论　春秋运斗枢玉衡星散为桃　毛诗园有桃其实之殽　礼内则桃曰胆之疏桃多毛拭治令青滑如胆　家语六果桃为下祭祀不用不登郊庙　管子五沃之土其木宜桃　大戴礼六月煮桃以为豆实　盐铁论桃李实多者来嵗为之穰　埤雅桃性更七八年便老老则子细　格物论桃实大者如小儿拳小者如鸡卵五六月方熟味甘香不酸澁　刘熈逸雅桃诸藏桃也诸储也藏以为储待给冬月用之　抱朴子桃胶以桑木炭渍服之愈百病久服体有光能絶谷　神仙传髙丘公服桃胶而得仙　广博物志桃蠧亦可食能恱人顔色　世桓崖在京下有好桃桓就求种不得佳者曰徳之休明则肃慎贡其楛矢如其不尔篱落间物亦不可得
　　详　尔雅旄冬桃榹山桃注冬桃冬熟山桃如桃而小不解核　西京杂记上林苑名果有秦桃榹桃缃核桃金城桃绮叶桃紫文桃霜桃　晋宫阁名华林园白桃三株侯桃三株　酉阳杂俎洛城华林园内有冬桃十月始熟形如括蒌食之解劳亦名西王母桃　拾遗记汉明帝时常山献巨核桃霜下开花隆暑方熟使植于霜林　邺中记石虎苑中有勾鼻桃重二斤半　洛阳伽蓝记景阳山百果园有仙人桃其色赤表里照彻得霜乃熟亦出昆仑山又曰王母桃　清异録邺中环桃特异后唐庄宗曰昔人以橘为千头木奴此不为余甘尉乎　江隣几杂志岐府使斋前有百叶桃谷雨十日后结实大如拳　曲洧旧闻密县有一种冬桃夏花秋实八九月间桃自开其核堕地而复合肉生满其中至冬而熟味如淇上银桃而加美　唐书贞观十一年西域康居入贡金桃银桃诏令植苑中　彚苑金桃大如鸡子色如金故名日本国有金桃实重一斤太原有金桃色防黄又柿树接桃枝则为金桃早熟者为络丝白晚熟者谓过鴈红又京畿油桃小于众桃有赤斑防光如涂油　果谱新罗桃子可食性方桃形微方饼子桃状如香饼味甘银桃形圆色青白肉不黏核六月中熟鸳鸯桃结实必双李桃一名光桃形圆色青肉不黏核其实光泽如李十月桃一名古冬桃又名雪桃形圆色青肉黏核味甘酸十月中熟水蜜桃独上海有之而顾尚寳西园所出尤佳其味亚于生荔枝雷震红每雷雨过辄见一红晕更为难得　绀珠雪桃出胡地防冬熟又桃奴经冬不落者又寿星桃胭脂桃　本草枭桃在树不落杀百　南蛮志偏桃出波斯国彼呼为婆淡树三月开白花结实如桃子而形偏故曰偏桃肉苦澁不可啖核中仁甜西域诸国竝珍之　海槎余録土果曰阳桃大如拳緑色明润五棱竝起剑脊中核如花红子味带酸宜于酒后咀嚼之　海録碎事洋州云台山生猕猴桃甚甘酸食之止渴　尔雅注羊桃一名鬼桃叶似桃花白子亦似桃
　　异桃　汉武故事西王母降出桃七枚如鳬卵形圆色青母噉二以五枚与帝帝畱核欲种之母笑曰此桃三千年一着子非下土所植　拾遗记西王母荐万嵗冰桃　神异经玉桃服之长生不死　列仙传谚曰得绥山一桃虽不得仙亦足以豪　神异经东方有桃树叶长八尺其子径三尺二寸和核作羮食之令人益寿郭氏中记木子之大者有积石山之桃实焉大如十斛笼　南康记南康王山有石桃故老云古有寒桃生于岭巓沦之士将取其实因变成石　洽闻录吐谷浑有桃大如一石瓮　尹喜内传老子西游省太眞王母共食碧桃　集仙録金母降谢自然将桃一枝悬臂上有三十颗碧色大如椀云此犹是小者　酉阳杂俎史论在齐州出猎憇兰若中觉桃香异常僧献二桃大如饭盌食之核大如鸡卵因诘其所自僧导论上山越涧至一处有桃数百枝扫地其香破鼻论与僧各食一蒂腹果然矣　集异记水部员外郎杜涉尝见江淮市人以桃核扇量米正容一升言于九嶷山溪中得墨庄漫録有人以桃核半枚献王黼者中容米三四斗宛委余编洪武时出元库内所藏蟠桃核长五寸广
　　四寸七分前刻西王母赐汉武桃宣和殿十字涂以金中绘鹤云气之象后镌庚子年甲申月丁酉日记十字亦以金饰之示宋濓作赋
　　杏子
　　总论　典术杏者东方嵗星之精　格物论杏似梅差大而微红香于梅而酸不及核与肉自相离其仁可入药　江南録杨行宻改杏名甜梅　师旷占术杏多实不虫者来年秋禾善　山海经灵山之下其木多杏管子五沃之土其木宜杏　卢毓冀州论魏郡好杏地产不为无珍　嵩山记嵩山东北有牛山其山多杏至五月烂然黄茂百姓饥馑时皆资此为命人人饱而杏不尽　朱超石与兄书光武坟边杏甚美今奉送其核　文昌杂録昔李冠卿家有杏多花不实适一媒姥见之笑曰来春与嫁此杏冬深忽携一樽酒来云是婚家撞门酒索处子红裙系树上奠酒辞祝再三而去明年结子无数　玉烛宝典今人悉研杏仁为酪引饧沃之　释名杏可以为油
　　详　西京杂记上林苑有莱杏东郭都尉于吉所献花杂五色六出云是仙人所食又有文杏谓有文彩也　地理志范蠡宅在湖中有海杏大如拳　述异记濑乡老子祠有缥杏北方有一种杏赤色大而稍扁肉厚谓之肉杏又杏园洲在南海中多杏尝有人舟行遇风泊此洲五六月日食杏故免死洲中有冬杏　花木録北齐武帝改芳林园为仙都苑植名果有合欢杏广志荥阳有白杏邺中有赤杏黄杏　酉阳杂俎济南郡之东南有分流山上多杏大于棃黄于橘而味独美昔汉武帝访蓬瀛有献是者帝嘉之故今人犹呼为汉帝杏亦曰金杏　果谱沙杏甘而多汁即世所称水杏也梅杏黄而带酢柰杏青而带黄出邺中金刚拳又名肉杏赤大而扁肉厚味甚佳木杏形扁色青黄味酢不堪食山杏肉薄不堪食但可仁用巴旦杏一名八丹杏出囘囘地今诸处皆有树如杏而叶差小实小而肉薄核如梅皮薄而仁清甘鲜者尤脆美称果之佳者绀珠海东红出北方忽鹿麻出哈密杏如枣甘仁如巴豆　南岳夫人传仙人有三紫杏
　　柰
　　总论　左思蜀都赋素柰夏成　曹植谢柰表柰以夏熟今则冬至物以非时为珍　郭义恭广志西方多柰切曝干作脯蓄积为粮谓之频婆粮　刘熈逸雅柰油捣柰实和以涂缯上燥而之形似油也柰脯切柰曝干之如脯也
　　详　西京杂记上林苑有白柰紫柰緑柰　广志柰似林檎而大有白青赤三种张掖有白柰酒泉有赤柰六帖白柰出凉州野猪泽大如兔头　要华阳雷
　　平山地美可种柰所谓福乡之柰以除灾异　朝野佥载贞观年中顿丘县人于黄河渚上拾菜得一树栽子大如指持归莳之三年乃结子五颗味状如柰又似林檎多汁异常酸美送县县上州以其味奇乃进之赐绫十匹后树长成渐至三百颗每年进之号曰朱柰至今存徳贝博等州取其枝接所在丰足　地理志甘州土贡冬柰　虎丘山疏山下三面有春秋二柰
　　异柰　汉武内传仙药之次者圆丘紫柰　眞诰夏禹诣钟山啖紫柰服灵实而犹葬于防稽　南岳夫人传眞人降设云紫柰　洞冥记紫柰大如斗甜如蜜核紫花青研之有汁如漆其汁着衣不可湔浣亦名闇衣柰　续仙传谢卿遇神仙设洲白柰　拾遗记昆仑山有柰冬生子碧色须玉井之水洗方可食　洽闻记圣柰每七月十五自鳯林关灵岩寺溪穴流出大如盏　洛阳伽蓝记白马寺柰实重七斤　晋起居注太始二年嘉柰一蒂十五实或七实生于酒泉
　　梨
　　总论　尔雅梨山樆郭注即今梨树邢疏在山曰樆人植之曰梨　礼内则柤梨曰钻之郑注恐有虫故一一钻之　汉食货志淮北荥阳河济之间千树梨与千户侯等　华夷花木考接梨于桑则脆而味美　雨航杂録藏梨者多用沙盖梨性寒恶湿沙能制湿故也农桑通诀凡酸梨换水煮熟则甜美不损人　齐民要术凡种梨十子唯二子生梨余皆生杜　王祯农书西路产梨处取甜梨去皮切作厚片火焙干谓之梨花允为佳果可充贡　南史张敷曰梨是百果之宗　国史补李直方第果品楞梨为副　本草梨为快果又名青田果圃实　清异録建业野人种梨者诧其味曰蜜父　劒南诗注村人谓小梨为梨头　南史宋王谟北伐又营货利一匹布责人八百梨以此倍失人心北史髙聪废于家惟脩营园果世称髙聪梨以为珍异童子神通集房次律弟子金图十二嵗记葛洪仙箓
　　中三百事次律赏以转枝梨
　　详　西京杂记上林苑名果有青梨实大芳梨实小金叶梨出琅琊王野家太守王唐所献瀚海梨出瀚海北耐寒不枯东王梨出海中紫条梨大谷梨细叶梨缥叶梨紫梨　三秦记汉武帝御宿园【一名樊川】有大梨如五升缾落地则破其主取者以布囊承之名含消梨　魏文帝诏眞定御梨大如拳甘若蜜脆若蔆可以解烦释悁　段龙凉州记吕光时炖煌太守献同心梨　永嘉记青田村有官梨大一围五寸以供献名御梨　潘岳闲居赋张公大谷之梨　广志洛阳北邙山有张公夏梨甚甘海内唯有一树广都梨重六斤数人分食之又有常山眞定梨山阳钜野梨梁国睢阳梨齐郡临淄梨钜鹿膏梨上党楟梨小而甘新丰箭谷梨关以西梨多供御　世秣陵有哀仲家梨甚美大如升入口即消释　花木考玉乳梨炀帝时有之　通典太原府河东郡贡凤栖梨三千五百颗　演繁露陜州有梨树贞观中有鳯止其上结实香脆其色亦黄号凤栖梨　洽闻记九成宫有梨上有爪甲迹号曰一搯梨　曲洧旧闻语儿梨初号斤梨其大者重至一斤不知语儿何义郑州郭傎陵旁产此甚多其父老云有田家儿数嵗不能言一日食此梨辄谓人曰大好众惊异以是得名陈振谓语儿当为御儿盖地名梨所从出也按御儿非产梨之地不知陈何所据　续虞初志唐武宗有疾邢道士以紫花梨合丹进之寻愈帝遂诏天下有紫花梨即时奏上时恒州节度王达尚寿春公主闻眞定李令种梨数株其一紫花梨即遣寺人就加封检剪其旁树匝以朱栏宝惜纎枝有同月桂当花之时防蜂蝶窥耗每以轻绡雾縠逺加笼罩及秋实公主必手选而进之比达帝庭十得其六七时有李遵来任恒州记室作进梨表云紫花开处擅美春林缥蒂悬时迥光秋景离离玉润落落珠圆甘不得尝脆难胜口见者笑之曰常山公何用进残梨于天府也盖以有脆难胜口之句此梨自后为贡赋之常物　齐书扶桑国有赤梨经年不坏　孔六帖北狄渤海果有乐游之梨　酉阳杂俎曹州及州淮口出夏梨　傅毅七激雍州之梨出于丽阴脆不抗齿任口流液握之摧沮批之离析　呉均食移安定之梨皮薄味厚一枚三升　傅巽七诲襄阳黄梨　邵康节诗劝君莫食金花梨劝君须食红消梨金花红消两般梨一般顔色如胭脂红消食之甘如饴金花食之先皱眉　格物论食之甘脆无渣滓者为佳品有一种熟时麋烂可口谓之金凤梨其次也　石湖诗注燕山良乡驿中供金粟梨又内丘鹅梨为天下第一初熟藏十一月出汗后方佳　茅亭客话滕处士园中有梨名车毂围一尺摘时先以布囊盛之落地即碎清波杂志陈州出梨子号青沙烂　学圃杂疏梨如
　　哀家梨金华紫花梨不可见也今北之秋白梨南之宣州梨皆吾地所不及闻西洞庭有一种佳者将熟时以箬就树包之味不下宣州　原始山东出水梨宣州产雪梨江浙产酥梨近京出紫煤梨甘棠梨　绀珠梨利也有乳梨皮厚肉实又霜梨帝寿梨三藏梨　异物志鹿梨一名鼠梨山梨也　果谱桑梨止堪同蜜煮食异梨　神异经东方有树髙百丈敷张自转叶长一丈广六尺名曰梨其子径三尺剖之白如素食之地仙可入水火　洞冥记涂山之北有梨大如斗色紫名紫轻梨　洽闻记祝融峰上有青坛上有梨树髙三十丈子如斗至摇落时但见其汁核无得味者　尹喜内传老子西游省太眞王母共食紫梨　汉武内传太上之果有光梨　南康记归山石城内有梨熟时人食其实任意取足持归家人噉辄病味似秋梨　合璧事王夫人谓许长史曰交梨火枣是飞腾之药　眞仙通鉴祝融峰上有碧玉坛东有紫梨髙三百尺乃夏禹所植实大如斗赤如日若得食长生不死　酉阳杂俎洛阳报徳寺梨重六斤　呉越备史李升本徐氏先是其家有梨树结一实大如升其父剖之有赤蛇在其中俄而蛇走其母榻下寻之不见未几其母遂孕知诰
　　栗
　　总论　埤雅栗味咸北方之果也　毛诗树之榛栗又隰有栗又东门之栗　礼内则栗曰撰之注撰选也栗多虫螙宜选择也　周礼馈食之笾其实栗　左传女贽不过榛栗枣脩　史记燕秦千树栗此其人与千户侯等　卢谌祭法春秋冬祠皆用栗　格物论栗子苞生刺多如猬毛其中着实或单或双或三四　本草栗能愈疾人有脚弱者啖数升即健能行栗作粉胜于菱芡又一莍三颗中颗扁者名栗楔治血理筋骨风痛又栗实内薄皮名栗荴亦入药　蜀都赋樼栗罅注栗皮拆罅而也　东观书栗骇蓬转盖今栗房秋熟罅其实惊跃如爆去根甚逺故谓栗骇　庶物异名疏埤雅云栗有莍猬有裹莍猬栗房也　礼志笾以栗黄　郭槖驼种树书栗采时要得披残明年枝叶益茂清异録晋王尝穷追汴师粮运不继蒸栗以食军中
　　遂呼栗为河东饭
　　详　吕氏春秋果之美者箕山之栗　山海经终南山其上多栗葛山铜山其木多栗　魏都赋固安之栗西京杂记上林苑有侯栗榛栗瑰栗峄阳栗【峄阳都尉曹龙】
　　【所献大如拳】　辛氏三秦记汉武帝果园大栗十五枚一斗邺中记邺中产巨栗脱其殻可以为杯　晋宫阁名
　　华林园侯栗六株　广志闗中侯栗大如鸡子　陆玑诗疏栗五方皆有周秦呉特饶呉越被城表里皆栗唯渔阳范阳栗甜美长味他方不及倭韩国诸岛上栗大如鸡子亦短味不美桂阳有莘栗藂生大如杼子中仁皮子形色与栗无异也但差小耳又有奥栗皆与栗同子圆而细或云即莘也今惟江湖有之又有茅栗佳栗其实更小而木与栗不殊但春生夏花秋实冬枯为异耳　魏志东夷韩国出大栗如梨　地理志诸暨产如拳之栗　酉阳杂俎虔州南有渐栗形如枣核李卫公防客盘中有猴栗　本草衍义湖北路有一种栗顶员末尖谓之旋栗　埤雅江南有小栗谓之芧栗人谓芧为茅误　水经注汝水湾中有栗园栗小殊不竝固安之实也然嵗贡三百石以充天府　杜阳编沧洲有丹栗大如梨　王逸荔枝赋北燕荐朔滨之巨栗　本草图经栗兖州宣州为胜　岭表録异广州无栗唯勒州山中有石栗一年方熟皮厚而肉少味似胡桃仁熟时或为羣鹦鹉至啄食略尽　益部方物记天师栗生青城山中他处无有也似栗味美惟独房为异久食已风挛
　　异栗　列仙传谢卿遇神仙设凤冠栗以食　神异经东北荒中有栗树髙二十丈子径三尺二寸长一尺名尺栗子　物相感志木栗出东北荒中栗径三尺二寸肉黄白味甜食之令人短气而渴　绀珠桂阳栗丛生大如斗　物相感志栗子出睦州青溪洞潭中如蚌似栗大小内有金星外坚色如栗能制五金有甜味
　　枣
　　总论　诗豳风八月剥枣注剥击也　礼记枣曰新之注枣易有尘埃恒拭之使新　周礼馈食之笾其实枣史货殖传安邑千树枣与千户侯等　埤雅枣实未
　　熟虽击不落已熟则烂不击自堕齐民要术所谓全赤即撼而落之为上也故干则红皱复为乌鸟之费半赤而者肉未充满故于全赤之时剥而落之　后山丛谈谚曰枣不济俭谓枣熟则嵗丰也　齐民要术旱涝之地不任稼穑者种枣则任矣　王祯农书枣熟着雾则多损以檾麻或稭穰四散絟树上可避雾　齐民要术正月一日日出时以斧斑驳椎之名嫁枣不椎则花无实子易零落　埤雅噉枣令人齿黄嵇康养生论曰齿居晋而黄晋人食枣故也　墨客挥犀太原人喜食枣无贵贱老少尝置枣于怀袖间等闲探取食之则人之齿皆黄縁食枣故乃验嵇叔夜齿居晋而黄之清异録百益一损者枣一益百损者梨医氏目枣为
　　百益红梨为百损黄或又谓枣是圣花儿　竹坡诗话韩退之城南联句云红皱晒檐瓦黄团系门衡黄团当是瓜蒌红皱当是枣　太平广记木蜜枣子也　卢谌祭法春祠用枣油　谢承后汉书孟节能含枣核不食可至十年　晏子春秋楚荘王爱马噉枣脯　北史晋阳馆中有一蠕蠕客有异算术綦母怀文指庭中枣树令其布算即知其实数并辨若干纯赤若干赤白相半于是剥数之惟少一子算者曰必不少但更撼之果落一实
　　详　尔雅枣壶枣边要枣櫅白枣樲酸枣遵羊枣洗大枣蹶苦枣晢无实枣还味棯枣注今江东呼枣大而锐上者为壶枣要枣细腰枣今谓之鹿卢枣白枣即今枣子白乃熟酸枣树小实酢羊枣实小而圆紫黒色俗呼为羊矢枣大枣今河东猗氏县出如鸡卵无实枣不着子也还味短味也　西京杂记上林苑名果有弱枝枣玉门枣棠枣青华枣梬枣赤心枣西王母枣　广志谷城紫枣长二寸西王母枣大如李核三月熟在众果之先河南汲郡枣一名墟枣一名安邑枣梁国夫人枣大白枣名曰蹙咨小核多肌三皇枣骈白枣灌枣皆官园所植又有狗牙鸡心牛头羊角猕猴细腰互枣大枣﨑亷枣桂枣夕枣诸名　潘岳闲居赋周文弱枝之枣李善注周文王时有弱枝之枣甚美禁不令人取置树苑中　魏文帝诏凡枣味莫如安邑御枣也　本草衍义御枣甘美轻脆后众枣熟而易生虫今人所谓扑落酥者是也　晋宫阙名华林园王母枣十四株　邺中记石虎园中有羊角枣二子一尺　隋记帝苑中有金槌枣牙样枣　大业拾遗记信都献仲思枣长四寸紫色细文核肥有味　北梦琐言石晋时赵令公莹家有檽枣树　邓元锡物性志今有紫枣枣实入药生密云者实小而甘曰密云枣又有天枣产南徐州萧县实如酸枣可食又乐氏枣生山东青州府多膏味美为枣之冠又南枣产浙之浦江县味甘肉厚核小肌细栁贯打枣谱红枣出山东红色香枣出哈密天蒸枣
　　干红于树上盐官枣出海盐紫色味甚佳莵枣出丹阳果谱窑坊枣味佳出应天府窑坊门内脆枣实小而
　　圆生食脆美不能久畱出章丘县　地理志河中府贡龙骨枣拂菻千年枣　清异録睢阳有鸡冠枣宜作脯醍醐枣宜生啖　方舆胜览普州铁山枣陈希夷所种庶物异名疏暹罗贡物有万年枣　南方草木状海
　　枣树身无闲枝直耸三四十丈树顶四面生十余枝叶如防榈五年一实大如杯盌核两头不尖双卷而圆味极甘美安邑御枣无以加也　刘珣岭表録广州一种波斯或三五年一番结子亦似此中青枣但小耳李时珍曰无漏子即波斯枣番人名其木曰窟莽名其实曰苦鲁麻枣　绀珠沙枣出甘州万年枣出忽鲁谟斯青玑枣出河中火枣仙果　农书南北皆有枣然南枣坚燥不如北枣肥美生于青齐晋绛者尤佳　束哲记甘枣令人不惑　小尔雅棘实谓之枣陆佃曰大者枣小者棘盖若酸枣
　　异枣　尹喜内传玉文之枣其实如瓶　汉武内传西王母为帝设玉门之枣　汉郊祀志李少君曰臣尝游海上见安期生食巨枣大如瓜　伽蓝记景阳山百果园有仙人枣长五寸把之两头皆出核细如针霜降乃熟　杜阳编沧洲有碧枣大如梨　北梦琐言永乐县有无核枣蘓氏女得之不食五谷年五十顔如处子神异经北方荒中有枣林髙五丈敷张枝条一里余子长六七寸围过其长熟赤如朱干之不缩气味甘润殊于常枣　述异记北方有七尺枣　洞防记嵭嵻细枣出嵭嵻山临碧海上万年一实如今之软枣迮之有膏可燃灯西王母握核以献帝因名曰握核枣【嵭嵻一作嵭嵣】拾遗记北极岐峰之阴多枣树百寻其枝茎皆空其实长尺核细而柔百嵗一实　奚囊橘柚糜钦枣出眞陵之山食一枚大醉经年不醒　解酲语闲闲眞人于帝前致天台仙果取金盒覆之少顷得鹤珠枣三十枚贾氏林昔有人得安期大枣在大河之南煮三日始熟香闻十里死者生病者起其人食之白日上升故地名煮枣　七修藁正徳间崇徳民蒋輗素事钟吕好植果木一日有老人过门曰我有枣枝可种也蒋受而植之明年即生佳枣肉且离核坠地即碎至今存焉人以为仙种








　　格致镜原卷七十四
<子部,类书类,格致镜原>
　　钦定四库全书
　　格致镜原卷七十五　　　大学士陈元龙撰果【二】
　　柑
　　总论　周处风土记柑甘也滋味甜美特异者也茎叶无异于橘但无刺耳　上林赋黄甘橙楱注郭璞曰甘橘属而味精　国史补李直方尝第果品如贡士者以甘子为四　襄阳记李衡于武陵龙阳洲上种柑千树名曰木奴　清异録天宝中内中柑树结实帝日与贵妃赏御呼为瑞圣奴又李甘家号甘子为金轮藏以避讳故也　苏轼黄甘传黄甘拜温尹平阳侯更封甘子为穰侯　神异经东方裔外有建春山其上多柑　韩彦直橘録凡圃之所植柑比之橘才十之一二大抵柑之植立甚难灌溉锄治少失时或嵗寒霜雪频作柑之枝头殆无生意橘则犹故也　宋书彭城王义康四方献馈皆以上品献柑大三寸　隋书文帝好食柑蜀中摘黄柑以蜡封其蒂献之香气不散　唐拾遗益州每年进柑子皆以纸裹之后易以布　太眞外传帝示宰臣曰朕近于蓬莱宫内种柑子数株今结实一百五十颗乃与江南及蜀道所进不异　坡诗注唐故事赐近臣黄柑以黄罗包之人各二枚上元夜以黄柑遗近臣谓之传柑宴　世王丞相俭帐下柑果盈溢渉春坏烂　闻见后録安定郡王以黄柑酿酒名曰洞庭春色春渚纪闻东坡恵州白鹤峯上梁文云自笑先生今
　　白发道傍亲种两株柑时先生六十二嵗意谓不十年不着子恐不能待也章申公父俞年七十集宾亲为庆防有饷柑者味甘而实极瑰大既食之即令核种之后圃坐人窃笑后公食柑十年而终　南方草木状交阯人以席囊贮蚁鬻柑于市其窠如薄絮囊皆连枝叶蚁在其中并窠而卖蚁赤黄色大于常蚁南方柑树若无此蚁则其实皆为羣蠧所伤无一完者矣
　　详　风土记有黄者有頳者頳者谓之壶柑即乳柑古今注柑实形如石橊者名壶柑　广志有黄柑一
　　核有成都平蒂柑大如升色苍黄犍为南安县出黄柑荆州记宜都郡旧江北柑园名宜都柑新州出变柑
　　有苞大于升者且皮薄如洞庭之橘余柑之所不及移植数百里味俱变因以为名　旧唐书罗浮柑子开元中始有种于南楼寺其后常资进献幸蜀幸奉天之嵗皆不结实　陈藏器本草柑有石柑沙柑　韩彦直谱眞柑在品中最贵结实颗皆圆正肤理如泽蜡始霜之旦园丁采以献风味照座擘之则香雾噀人一名乳柑谓其味之似乳酪温人谓乳柑为眞柑意谓他种皆若假设者而独眞柑为柑耳温四邑皆种柑推泥山为最泥山所产柑其大不七寸围皮薄而味珍脉不黏瓣食不畱滓一颗之核才一二间有全无者生枝柑似眞柑色青而肤麤形不圆味似石橊微酸古今注所云壶柑疑此是乡人以其耐乆畱之枝间俟其味变甘带叶而折堆之盘俎新美可爱海红柑颗极大有及尺以上围者皮厚而色红藏之乆而味愈甘木髙二三尺有生数十颗者枝重委地亦可爱是柑可以致逺初因近海故以海红得名洞庭柑皮细而味美比之他柑韵稍不及熟最早藏之至来嵗之春其色如丹其种自洞庭山来故名朱柑洞庭而大过之色絶嫣红味多酸以刀破之渍以盐始可食他柑必接唯朱柑不用接而成金柑比他柑特小其大者如钱小者如龙目色似金肌理细莹圆丹可翫噉者不削去金衣若用以渍蜜尤佳木柑洞庭而肤理坚顽瓣大而乏膏液外彊中干故名以木甜柑洞庭髙大过之每颗必八瓣不待霜而黄比他柑加甜柑林未熟之日是柑最先摘置之席间青黄照人　全芳备祖韩彦直但知乳橘出于泥山独不知出于天台之黄岩者尤天下之竒也　彚苑柑品不同而温台之柑最良嵗充上贡焉柑之大者擘破气如霜雾　绀珠馒头柑近蒂起馒头尖味甘铜铃柑如铃颇酸山柑生岩谷间小如豆蜜煎食花柑霜后弄色红黄夹道美观不可食　雨航杂録温州乳柑陈将军曽以馈予自温至锡阅数千里不变问何以然曰采时不去其枝叶则气不泄盛时以緑豆为末剂其温性则气不蒸故久而不变　橘録凡柑圃之近涂泥者实大而繁味尤珍耐乆不损名曰涂柑贩而逺适者遇涂柑则争售　正字通蜜罗柑皮皱　事物原始近有佛手柑形如佛手其皮防茶甚香　艺海泂酌飞穰一名佛手柑　刘氏山北胜州有柑状如狮头大如碗
　　柑异　述异记南康郡南东望山有人入山山顶柑子正熟三人共食致饱怀二枚欲示人闻空中语云催放双柑乃听汝去　异闻録南中柑正熟上谓董元素曰卿能致否元素安一盒于御榻前呼柑来数刻微风入帘启盒甘满奏曰此江陵甘也　异苑河内司马元元嘉中为新釜令月旦设祭柑化而为鸢　开元遗事明皇得合欢柑与宰臣分食之又令工画为图　开元遗事明皇食柑千余枚皆缺一瓣问进柑使者云途中有道士嗅之盖罗公逺也
　　橘
　　总论　春秋运斗枢璇枢星散为橘　书禹贡州厥苞橘柚锡贡孔安国疏小曰橘大曰柚不耐寒故包致考工记橘逾淮而化为枳此地气使然也　淮南子
　　橘树之江北化而为橙　山海经洞庭之山其木多橘吕氏春秋果之美者江浦之橘　神异经东方裔外
　　有建春山其上多橘　史记江陵千树橘与千户侯等屈原橘颂緑叶素荣纷其可喜兮曽枝剡棘圆果抟
　　兮青黄杂糅文章烂兮　杜预七规糅以丹橘　洪舜俞老圃赋沐醯青橘之丝　草木状橘白华赤实皮香有美味自汉武帝交阯有橘官长一人秩二百石主贡御橘　述异记越多橘柚园嵗出橘税有税户名橘籍呉阚泽表云请除臣橘籍　呉志呉王餽魏文帝大橘帝诏羣臣曰南方有橘酢正裂人牙时有甜耳　李徳裕橘赋序清霜始降上命中使赐宰臣等朱橘各三枚盖灵囿之所植也　寰宇记橘洲在长沙县江中大水诸洲皆没此洲独存　白玉蟾橘隐记潇湘有橘乡洞庭有橘里彭泽有橘市　独异志李衡江陵种橘千树嵗其利谓其子曰吾有木奴千头可为汝业当终身衣食也　清异録庄宗小酌进新橘命诸侯咏之唐朝美诗先成有金香大丞相云云　后山诗话韦苏州诗云怜君卧病思新橘试摘才酸亦未黄书后欲题三百颗洞庭须待满林霜比见右军一帖云奉橘三百枚霜未降未可多得苏州盖取诸此　曲洧旧闻菓中易生者莫如桃而结实迟者莫如橘谚曰头有二毛好种桃立不逾膝好种橘盖言桃可待橘不可待　郭槖駞种树书南方柑橘虽多然亦畏霜不甚唯洞庭霜虽多无所损橘最佳嵗不耗以死鼠埋橘树根下次年必盛涅槃经云如橘得鼠其果子多　感应从志橘见尸而实繁　研北杂志洞庭以种橘为业者其利与农亩等宋政和元年冬大寒积雪尺余河水尽冰凡橘皆冻死明年伐而为薪取给焉叶少蕴作橘薪以志其异橘録乡人有用糖橘者谓之药橘橘皮最有益于
　　药去尽脉则为橘红青橘则为青皮
　　详　韩彦直橘録黄橘状比之柑差褊小而香雾多于柑雨旸以时则肌充而味甘其围四寸色方青黄时风味尤胜过是则香气少减塌橘状大而褊其南枝之向阳者外緑而心甚红经春味极甘美瓣大而多液包橘取其累累然若包聚之义是橘外薄内盈隔皮脉瓣可数有一枝而生五六颗者悬之极可爱绵橘微小极软美可爱故名结子甚稀沙橘取细而甘美之称或曰种之沙洲之上地虚而宜于橘故其味特珍然邦人称物之小而甘美者必曰沙【如沙瓜沙沙糖之】特方言耳茘枝橘肤理皱密茘子故名软条穿橘结实颇大皮色光泽其心虚有瓣如莲子穿其中其体性弱不可犯霜不可以耐乆又名为女儿橘油橘皮似以油饰之中坚而外黑緑橘比他橘微小色绀碧可爱不待霜食之味已珍畱之枝间色不尽变隆冬采之生意如新乳橘状似乳柑极甘芳又名漳橘自然橘以橘子下种待其长厯十年始作花结实味甚美由其本性自然不杂人为故其味全早黄橘着花结子比其独早秋始半其心已丹千头方酸而早黄橘之微甘已囘齿颊矣冻橘其颗如常橘之半八月作花既而橘林已尽乃始傲然冰雪中着子甚繁春二三月始采之　陈藏器补本草橘有朱橘乳橘黄淡子　绀珠山橘血橘湘橘狮橘狗橘蜕花橘　述异记汉章帝时上虞县献玉色橘　广州记罗浮山橘夏熟实大如柿　南夷志甘橘大厘城有之其味甚酸有橘大如覆杯　张勃呉録建安郡有橘九月结实正赤冬月树上覆裹之至明年春夏色变青黑味尤絶美上林赋卢橘夏熟注卢黑色盖即是乎韩彦直橘録序橘出苏州台州西出荆州南出闽广皆木橘耳不敢与温橘齿　江淮异人録陈允升好道抚州危全讽尝夜坐谓之曰丰城橘美颇思之允升曰方有一泊丰城港今为取之港去城十五里少顷便还携一布囊得橘数百
　　异橘　黄帝外传王母遗帝以昆山交枝万年之橘列仙传穆天子防王母于瑶池食白橘　拾遗记条阳山中有白橘花色翠而实白大如瓜香闻数里　草木状呉黄武中交阯太守士燮献橘十七实同一蒂以为瑞异　续世说平西将军庾亮送橘十二实共一蒂为瑞异　艺文聚梁时王僧辨家有橘三十子一蒂以献　太眞外传明皇种橘于蓬莱宫结一合欢橘实上与妃子持玩曰此果似知人意　栁毅传洞庭之阴有大橘树焉乡人谓之社橘向树三击有武夫出于波间揭水指路　幽怪録巴卭人家橘园有大橘如三斗盎剖开有二叟对奕一叟曰橘中之乐不减商山恨不能防根固蒂为愚人摘下耳　太平广记李崇眞在蜀庭中有一橘大而晚熟有小孔如针宾僚惊异及剖则有赤斑蛇蟠其中
　　橙子
　　埤雅橙亦橘属若柚而香　物相感志叶有两刻缺者是也生实香美可食　韩彦直橘録橙子木有刺似朱栾而小经霜早黄肤泽可爱香气馥馥可以熏袖可以芼鲜可以渍蜜眞嘉实也　风俗通橙皮可为醤韲彚苑橙实大者如杯苞黄皮厚蹙衂如沸皮可渍
　　今人取橙皮合汤香味殊美橘不得比焉　刘孝标启南中橙柑青鸟所食始霜之旦采之风味照座擘之香雾噀人脉不黏肤食不畱汁　魏王花木志蜀中有给客橙冬夏花实相继通岁食之亦名卢橘　戒庵漫笔橙香在皮而瓤则酸古云在南称柑在北称橙非也
　　柚子
　　尔雅柚条郭注似橙实酢生江南　埤雅柚似橙而大于橘故曰执锡分银操橙证柚一名条秦风所谓有条者即此本草云柚皮味甘误也柚皮极苦不可向口皮甘者乃橙耳　列子呉楚之国有大木其名曰櫾【同柚】碧树而冬生实丹而味酸食其皮汁已愤厥之疾　吕氏春秋果之美者云梦之柚　广州记广州别有雷柚广志成都有柚大如斗　原始今江南产大橘名曰柚俗呼蜜团　桂海虞衡志广南臭柚皮甚厚染墨打碑可代氊刷且不损纸　五杂组今闽广有一种如瓜者方言谓之抛盖其蒂最牢任风抛掷而不坠也其色味弥劣矣
　　杮
　　总论　文柿赤实果也　尔雅翼柿于经罕见惟内则所加庶羞三十一物中有之　酉阳杂俎柿有七絶其一繁实　晋宫阙名华林园柿六十七株　范汪祠制孟冬祭用柿　欧阳修归田録今唐邓间多大柿其初生涩坚实如石凡百十柿以一榠栌置其中【榅桲亦可】则红熟烂如泥而可食土人谓之烘柿者非用火乃用此耳　酉阳杂俎木中根固柿为最俗谓之柿盘　韩昌黎诗金乌下啄頳虬卵注谓柿也　方书杮有纹棱者治痈效　果谱杮饼大柿去皮捻扁日晒夜露至干纳瓮中待生白霜取出一名白柿又名杮花杮霜即柿饼所出霜也乃柿中精液　正字通又有醂【音览】柿谓盐渍之也
　　详　格物论柿朱果也大者如楪圆八棱稍扁次者如拳又有如牛心者有如鸡鸭卵者又有名鹿心者至小者名猴柿皆以少核者为佳八九月后方熟南劒尤溪柿处州松阳柿最为竒品　述异记番禺有酸柿戒庵漫笔柿大小形状极多有火盆柿大而匾方柿四棱六棱干瓤无核甚佳火珠柿多核不美緑柿品下潜书黄柿可和米粉作糗朱柿皮薄更甘珍椑
　　柿色青性冷可生啖不堪干能压丹石毒火干者为乌柿日干者为白柿　果谱塔柿大于诸柿去皮挂木上风日干之佳着盖柿蒂下别有一层蒸饼柿状如市卖炊饼　学圃余疏海门杮罐杮无核皆甘冷可食　绀珠水杮脆而多浆庵吉杮出瓜哇国状如橊皮厚润如橘囊内白肉四块甘酸　地理志梁侯园有乌椑八棱柿许州土贡柿　西京杂记上林苑之椑三青椑赤叶椑乌椑　正字通椑杮同柿赤而椑乌緑故谓乌椑本草椑柿柿之小而卑者他柿熟则黄赤唯此虽熟
　　亦青黑色　张尔公曰椑即緑杮别名捣汁染罾扇曰柿漆　苏颂图经一种小柿谓之软枣俗呼牛嬭柿李时珍曰小员如指头大者名丁香杮
　　茘枝【附锦茘枝】
　　总论　蜀都赋侧生茘枝　扶南记木以茘枝为名者以其结实时枝弱而蒂牢不可摘取以刀斧劙取其枝故以为名耳　西京杂记尉佗献髙祖鲛鱼茘枝髙祖报以蒲桃锦四疋　三辅黄图汉武帝破南越得龙眼茘枝菖蒲植上林苑中因起扶茘宫茘枝自交阯移植百株于庭无一生者连年犹移植不息后数嵗偶一株稍茂终无华实一旦萎死遂不复莳其实则歳贡焉谢承后汉书和帝时交阯七郡贡生茘枝十里一置五里一堠昼夜奔腾有毒蛇猛兽之害临武长唐羌上书言状罢之　晋书咸宁二年六月癸丑荐茘枝于太庙唐书杨妃生于蜀好茘枝南海茘枝胜蜀故每嵗飞
　　驰以进然方暑而熟经宿辄败　曾巩贡茘枝状生茘枝畱五七日辄坏故虽嵗贡皆干而致之茘枝成实在六七月间虽干而致之然新者于其甘滋犹未尽失至于经嵗则所存者特其滓苴而已　南方草木状茘枝树髙五六丈余如桂树緑叶蓬蓬冬夏荣茂青华朱实实大如鸡子核黄黑似熟莲实白如肪甘而多汁似安石橊有甜酢者至日将中翕然俱赤则可食也一树下子百斛　张九龄茘枝赋序南海郡出茘枝焉每至季夏其实乃熟状甚瓌诡味特甘滋百果之中无一可比白乐天茘枝图序生巴峡间形状如帷盖叶如桂冬
　　青花如橘春荣实如丹夏熟朶如蒲桃核如枇杷殻如红缯膜如紫绡瓤肉洁白如冰雪液甘如醴酪若离本枝一日而色变二日而香变三日而味变四五日外色香味尽去矣　李肇国史补李直方尝第果实名如贡士者或荐茘枝曰当举之首　清异録闽士谓我土茘枝眞压枝天子钉坐眞人天下安有竝驾者　果谱茘枝以林檎为兄石橊为弟龙眼为奴　蔡襄茘枝谱茘枝食之有益于人列仙传称有食其华实为茘枝仙人本草亦列其功葛洪云蠲渴补髓或以其性有人日噉千颗未尝作疾即少以蜜浆解之　开元遗事明皇命方士以药傅茘枝根得核小宫人呼为丁香子影灯记宗正月十九夜于长春殿漫撒闽中红锦
　　茘枝令宫人争拾之　清异録岭南茘枝固不逮闽蜀刘鋹每年设红云宴正红茘枝熟时　蔡谱茘枝唯闽粤南粤巴蜀有之汉初南粤王尉佗以之备方物始通中国相如赋上林云荅离支【即茘枝】盖夸之也今广南州郡与夔梓之间所出大率早熟肌肉薄而味甘酸其精好者仅比东闽之下等闽中唯四郡有之福州最多兴化军最为竒特泉漳时亦知名其于果品卓然第一呉録苍梧多茘枝生山中人家亦种之　南中八郡
　　志犍为僰道县出茘枝　水经注巴州治有官茘枝园夏至则熟二千石尝设厨膳命士大夫共防树下食之容斋随笔莆田茘枝名品皆出天成虽以其核种之
　　终与其本不相宋香之后无宋香所存者孙枝耳陈紫之后无陈紫过墙则为小陈紫矣里人谓此果形状变态百出或似龙牙或鳯爪头红之可緑珠子之旁缀是岂人力所能加哉　蔡谱有闲嵗生者谓之歇枝有仍嵗生者半生半歇也最忌麝香或遇之花实尽落其熟未经采摘虫鸟皆不敢近或已取之蝙蝠蜂蚁争来蠧食园家每破竹五七尺摇之答答然以逼蝙蝠之属　呉船録六月辛巳招送客燕于眉州时茘子已过郡中犹余一株皆如渥丹尽撷以见饷偶有两柈畱馆中经宿取视緑叶红实粲然乃知寻常用篮络盛贮徒欲透风不知为雨露沾洒风日炙薄经宿色香都变试取数百颗贮以大合密封之走介入成都以遗髙宋二使者亦两夕到二君囘书云风露之气如新记之以告好事者　徐茘枝谱当盛夏时乘晓入林中带露摘下浸以冷泉则殻脆肉寒色香味俱不变嚼之可至数百颗或畏其饱防盐少许噉之即消又乡人常选鲜红者于竹林中择巨竹凿开一窍置茘节中仍以竹箨裹泥封固其隙借竹生气滋润可藏至冬春色香不变若红盐火焙晒煎者俱失眞味竟成二物矣　黄庭坚答王补之书某所作茘枝汤擘生茘枝肉别贮其自然汁以水解白沙蜜渐入和合令味相得即并茘枝肉上火煮减半以甆合贮之计客数人一勺又令入汤小半盏煎沸用纱囊盛龙脑先扑盏乃注汤　蔡谱红盐者民间以盐梅卤浸佛桑花为红浆投茘枝渍之曝干色红而甘酸可三四年不蛀白晒者正尔烈日干之以核坚为止畜之瓮中密封百日谓之出汗去汗耐久不然逾嵗坏矣蜜煎者剥生茘枝笮去其浆然后蜜煮之予前知福州用晒及半干者为煎色黄白而味美可爱　农书茘枝成朶晒干者名为茘锦　山堂肆考叙州府土人善为茘枝煎可以致逺　徐谱刘诚意谓干茘枝变者先于殻上刺十许孔用蜜水浸之以银盂盛于汤罐头上蒸透即肉满可食
　　详　图经茘枝其品闽中第一蜀川次之岭南为下茘枝有名状元红惟枫亭为多　呉船録川广茘枝生时固有厚味多液者干之肉皆瘠闽产则否　蔡谱兴化军最重陈紫其树晚熟其实广上圆下大可径寸有五分香气清逺色泽鲜紫殻薄而平瓤厚而莹膜如桃花红核如丁香母剥之凝如水晶食之消如绛雪凡茘枝以甘为味若过甘与淡失味之中唯陈紫之于色香味自防其陈氏欲采摘必先闭户隔墙入钱度钱与之得者自以为幸不敢较其直之多少也江家緑大较陈紫而差大独香薄而味少淡方家红可径二寸色味俱美言茘枝之大者皆莫敢拟游家紫出名十年种自陈紫实大过之小陈紫比陈紫差小又时有核者因而得名宋公茘枝树极髙大实如陈紫而小甘美无异或云陈紫种出宋氏世传其树已三百嵗旧属王氏黄巢兵过欲斧薪之王氏媪抱树号泣求与树皆死贼怜之不伐蓝家红泉州为第一周家红独立兴化军三十年后生益竒声名乃损然亦不失为上等何家红出漳州法石白出泉州法石院色青白緑核颇江緑色丹而小茘枝皆紫核此以緑见异出福州圆丁香丁香茘枝皆傍蒂大而下锐此种体圆与味俱胜虎皮者红色絶大绕腹有青纹正虎斑牛心者以状言之长二寸余皮厚肉涩玳红茘枝上有黒防疎密如玳瑁斑硫黄顔色正黄而刺微红亦小茘枝以色名之也朱柿色如柿红而扁大亦云朴杮出福州蒲桃茘枝穂生一朶至一二百将熟多破裂凡茘枝每颗一梗长三五寸附于枝此等附枝而生乐天所谓朶如蒲桃者正谓是也其品殊下蚶殻者殻为防渠如瓦屋焉龙牙者茘枝之变怪者其殻红可长三四寸弯曲如爪牙而无瓤核全树忽变非常有也水茘枝浆多而淡食之蠲渴茘枝宜依山或平陆有近水田者清泉流溉其味遂尔出兴化军蜜茘枝纯甘如蜜是谓过甘失味之中丁香茘枝核如小丁香树病或有之亦谓之核皆小实也大丁香出福州厚殻紫色瓤多而味微涩双髻小茘枝每朶数十皆竝蒂双头因以目之眞珠剖之纯瓤圆白如珠茘枝之小者止于此十八娘色防红而细长时人以少女比之俚传闽王王氏有女第十八好噉此品因而得名其塜旁犹有此树云将军茘枝有为此官者种之出福州头颗红而小可间妇人翘之侧故特贵之粉红者茘枝多防红而色浅者为异谓如傅朱粉之饰故曰粉红中元红茘枝将絶才熟以晚重于时火山本出广南四月熟味甘酸而肉薄穂生梗如枇杷闽中近亦有之　徐谱福州品有駞蹄长大甘柔金防上锐下方色防黄栗玉似金防而圆味差胜洞中红出宿猿洞因名星毬红色红而不绛扁者如橘圆者如鸡子核皆如丁香亦有无核者食之甘脆有韵盖神品也馒头皮粗厚味甘大如馒头故名磨盘皮粗厚味甘大如鸡子近蒂处甚平七月熟金线实圆刺尖有金线界其中凤池超实圆味甘中冠亦呼中观体圆核小皮光味清成熟时香闻数里惟凤冈环水内者肉裹其核过半他处肉薄核露风味顿减桂林皮粗厚大如鸡子味甘金钟形如钟皮略麤厚色如硃砂味甘桂林胜画皮厚刺尖味甘肉丰七月熟出长乐县六都者佳鑛玉皮麤厚味甘浓緑珠一名结緑俗呼緑茘枝实如山榛无核味最清至熟时实与叶无辨惟凤冈有之此异品也红绣鞋实小而尖形如角黍核如丁香味极甘美传即十八娘种鸡引子一朶数十枚大小错出其大者核小小者无核七月熟山中冠实大而圆余茘将尽此茘始熟味微酸涩马先白其熟最早味不甚甘山金钟实大微长茘之中等者中秋緑色緑味微酸熟最后故名松柏蕾皮厚而粗味涩大如松子故名胜江萍以味甘得名皮光山枝中之最佳者或呼为胜江陈净江瓶俱此种满林香皮微黄味甘其香倍于众品鵞卵皮光无刺色红蜜丸味甘肉厚俗呼肉丸鹊卵皮薄实圆斑如鹊卵味微酸山枝中之佳者七月熟白蜜皮粉红甘如蜜醋瓮色微黄味酸品最下鸡肝实扁味甘色红无核牛胆颗极大一握仅三四枚山枝品之异者兴化品有星垂皮红实如鸭卵茘枝之最大者俗呼秤锤出莆田呉塘村树大七八围腹空可容五六人盘根如山霞墩茘枝出霞墩故名蔡宅红出蔡君谟故居因名黄石红即蔡谱中宋公茘枝又皱玉郎官红游丁香紫璚百步兰西紫黄香瑞堂红松红麝囊红黄玉玉堂红白蜜青甜松蕾水澑緑罗【一名緑纱】泉州品有七夕红早红张官人马家緑百歩香火烟鼈卵皮红大如鼈卵核如米粒緑衣郎皮緑如瓜皮实如鸭卵味甘涩椰钟颗极大兴化秤锤进贡子其熟最先实如黑叶黑叶皮红比状元红稍大麻饼味甘酸漳州品有中半虎皮斑冰团大緑小緑余家緑　老学庵笔记余防罢相居福州第中有茘枝絶大而美名曰亮功红亮功者防家御书阁名　曾子固茘枝状一品红言于茘枝为极品也出福州　陈翰臣潇潇斋笔谈宋家香见刳于黄巢树干既穿茘核遂隙剥之一一可验此理之不可晓者延寿红乃宋状元徐铎所植迄今亭亭独茂果实丰美树下有井暑月就噉树下汲井渫浸茘实风味倍增蔡氏宗祠中緑纱一株嵗不多生而色香味殊絶半或无核足称珍品　闽部疏枫亭茘枝名以状元香为最然实不如长乐胜画肉厚而味甘当为种中第一第干之不能如状元香风味广志南广茘枝熟时百鸟肥其名曰焦核小次曰春
　　花次曰胡偈此三种为美有似鼈卵者大而酸以为醢和率生稻畦间　岭表録异茘枝焦核者性液甘食之过度即蜜浆制之又有蜡茘枝黄色味稍劣于红者鸡肋编海南有无核茘枝　谈苑茘枝再接遂无核海槎余録茘枝产于琼山者曰进奉子核小而肉厚
　　味甚嘉土人摘食必以淡盐汤浸一宿则脂不黏手梧浔杂佩浔州亦有茘枝独平南所出最佳皮色緑而杂以红防斑驳可爱名曰緑叶香味亦不下郁林又自邑至郡疾行半日可达故鲜美尤胜　桂海虞衡志龙茘状如小茘枝而肉味似龙眼但可蒸食不可生噉锦茘枝　髙濓草花谱锦茘枝草本藤蔓种盆结缚成盖生果若茘枝少大色金红肉甜可食
　　龙眼
　　蜀都赋旁挺龙目　魏文帝诏南方果之珍异者有龙眼茘枝令嵗贡焉　呉氏本草龙眼一名比目　广雅益智龙眼也　果谱一名绣水团川弹子　彚苑一种最大者曰虎眼肉厚味甘食之益人　南方草木状龙眼树如茘枝但枝叶稍小殻青黄色形圆如弹丸核如木梡子而不坚肉白而带浆其甘如蜜一朶五六十颗作穂如蒲萄然茘枝过即龙眼熟故谓之茘枝奴言常随其后也　清异录贾人自岭外还得一枝龙眼已盐干凡四十团共千枚至荆南献髙保勉因作小琅玕槛子立置之名之曰海珠丛　锦绣万花谷广州别有龙眼似茘枝而小又坡云亷州龙眼质味殊絶可敌茘枝东坡集闽越人髙茘子而下龙眼吾为评之茘子如
　　食蝤蛑大蟹斫雪流膏一噉可饱龙眼如食彭越石蟹嚼啮乆之了无所得然酒阑口爽餍饱之余则咂啄之味石蟹有时胜蝤蛑也　顾大典清音阁集龙眼熟稍后而枝头灼灼如黄金弹丸其味虽不及茘枝甘醲而清润似过之鄙之为奴则过矣其殆伯仲之间乎　闽部记山果中有枝叶畧似凤尾焦者曰山龙眼结实累累似龙眼小而味酸山僧取以供佛
　　杨梅
　　临海异物志杨梅大如弹丸正赤五月中熟熟时似梅其味甜酸　格物论有红白紫三种红者味胜于白紫者又胜于红颗大而核细尤天下之竒也　南越行纪罗浮山顶有湖杨梅山桃绕其际海人时登采拾止得于上饱噉不得持下　林邑记林邑山杨梅其大如杯椀青时极酸既红味如崖蜜以酝酒号梅香酎非贵人重客不得饮之　剑南诗注项里乡俗谓杨梅止曰梅谓选择杨梅曰作梅　呉兴记故章县北有石郭山上生杨梅常以贡御　南越志熈安县多杨梅　彚杨梅坞内金妪家杨梅甚盛俗所谓金婆杨梅是也至今其地杨梅之美异于他处产者　果谱防稽产者为天下冠呉中杨梅名大叶者最早熟味甚佳次则卞山本出苕溪移植光福山中尤胜又次为青蒂白蒂及大小松子　金楼子杨氏子九嵗孔君平指杨梅示之曰此君家果　东坡诗注州人呼白杨梅为圣僧　北户録播州有白色者甜而絶大　湘潭记陆展郎中见杨梅叹曰此果恐是日精然若无蜂儿采香谁胜难和之味即以竹丝篮贮千枚并茶花蜜送衡山道士　剑南诗注太白诗玉盘杨梅为君设呉盐如花皎白雪不知杨梅酸者乃荐以盐佳品未尝用也　姑臧记赵纶妻死遗雪竹搔头阶下不数日化为杨梅花朶如撒时人异之　挥麈録杨梅仁可疗脚气疾
　　枇杷
　　上林赋枇杷橪柿注张楫曰枇杷似槲树而长叶子如杏　格物论树髙丈余枝肥叶大有毛冬华夏实大者如鸡子小者如梅味甜酢黄熟方可食　孔平仲谈苑枇杷须接乃为佳果一接核小如丁香　果谱枇杷秋萌冬花春实夏熟备四时之气　田家五行枇杷五月间结主水　西京杂记上林苑枇杷十株　晋宫阁名华林园枇杷四株　范汪祠制孟夏祭用枇杷　唐史建中初诏江南枇杷嵗贡一次以供庙飨　荆州土地记宜都出枇杷　鸡肋编广州有无核枇杷　清异録建业野人种梨者诧其味曰蜜父种枇杷者恃其色曰蜡兄　广志枇杷无核者曰焦子　彚苑今广东呼枇杷为卢橘其叶名无忧扇　余冬录相如作赋不知卢橘为枇杷　视听钞今世呼枇字为入声乐天诗云防山老去惜年华况对东溪野枇杷其音自唐然矣
　　樱桃【附山樱桃】
　　礼月令仲夏之月天子羞以含桃先荐寝庙　广雅含桃樱桃也　尔雅楔荆桃郭注今樱桃也　埤雅樱桃为木多荫其果先熟许慎曰莺之所含食故曰含桃又谓之莺桃则亦以莺所含食故曰莺桃也其颗大者或如弹丸小者如珠玑南人谓小者为樱珠　本草衍义以其形肖桃故曰樱桃　博物志樱桃或如手指春秋冬夏华实竟嵗　蜀都赋朱樱春熟　杨膳夫録大而殷者曰呉樱桃黄而白者曰蜡珠小而赤者曰水樱桃食之皆不如蜡珠　呉氏本草一名牛桃一名麦英一名朱茱主调中益脾气令人好顔色美志气　广志樱桃大者有长八分者有白色多肌者凡三种　酉阳杂俎卫公言滑州樱桃十二枚及一尺　清异録樱桃素盛睢阳地名掌扇冈尤繁妙有一树子至三石者西京杂记上林苑楔四株　洛阳宫殿簿显阳殿前樱桃六株徽音殿乾元殿前竝二株　晋宫阙名华林园樱桃二百七十株　独异志汉恵帝时叔孙通讽上曰古者春有献今樱桃熟愿陛下取之献果皆自此始东观汉记汉明帝时太官进樱桃以赤瑛为盘赐羣臣月下视之盘与桃同色如空盘　景龙文馆记帝命侍臣树下摘樱桃恣其食大陈宴席奏宫乐至暝人赐朱樱二笼　王保定摭言新进士尤重樱桃宴时樱桃初出和以糖酪人享蛮画一小盎不啻数升　国史补李直方第果品樱桃为三　金城记黎举欲以枨【同橙】子臣樱桃但恨时不同耳　酉阳杂俎养樱桃至五月中皮皱如红柿不落其味数倍　山家清供樱桃经雨则虫自内生人莫之见用水浸良乆虫皆出乃可食　尔雅注今樱桃最大而甘者谓之崖蜜　戴氏鼠璞鬼谷子云崖蜜樱桃也他无经见予读南海志崖蜜子小而黄殻薄味甘增城恵阳山间有之虽不知与樱桃为一物与否要其类也
　　山樱桃　本草山樱桃一名朱桃一名麦樱一名英豆一名李桃树如朱樱子小而尖












　　格致镜原卷七十五
　　钦定四库全书
　　格致镜原卷七十六　　　大学士陈元龙撰果类【三】
　　葡萄
　　总论　博物志张骞使西域还得葡萄　六帖李广利为贰师将军破大宛得葡萄种归汉　异国志兹胡人奢侈家有致千斛葡萄汉使取实来离宫别馆旁尽种之　史记大宛以葡萄为酒数千岁不败　晋宫阁名华林园葡萄一百七十八株　洛阳伽蓝记葡萄实大于枣至熟时常取之以赐宫人　南部新书太宗破髙昌収马乳葡萄种于苑中并得酒法　格物论葡萄苗作藤蔓而极长大盛者一二本绵被山谷开花极细黄白色其实紫白黑三种而形之圆锐亦二种　本草益气强志令人肥健少饥延年轻身　魏文帝诏葡萄解酒宿酲掩露而食甘而不防脆而不酸冷而不寒味长汁多除烦解防道之固已流涎咽唾况亲食之他果宁有匹之者　酉阳杂俎俗言葡萄蔓好引于西南庾信谓魏使尉瑾曰我在邺遂大得葡萄竒有滋味陈昭曰作何形状徐君房曰有类软枣信曰君殊不体物何得不言似生茘枝　谈薮梁使徐君房与魏使陈昭各言方物昭问君房葡萄味何如橘柚答曰津液竒胜芬芳减之君房曰金衣素里见包作贡向齿自消良应不及　河东备録杨炎食葡萄曰汝若不涩当以太原食尹相授　国史补李直方第果品葡萄为五　清异録温庭筠曰葡萄是赐紫樱桃　视听钞今世呼葡字为入声乐天诗云酒余送盏推莲子烛泪堆盘垒葡萄其音自唐然矣　花木考葡萄宜种枣树旁春间钻枣树作一窍引葡萄枝从窍中过俟大满窍斫去其根使托枣生实大而甘美以米泔浇之
　　详类　汉书无雷国罽宾国皆有葡萄　秦州记秦野多葡萄　王逸茘枝赋西旅献昆山之葡萄　唐书磨邻老勃萨岁献贵人葡萄实大者如鸡卵又西域有笯赤建国多葡萄又焉耆国土宜葡萄　清异録河东葡萄有极大者唯土人得啖之其至京师者百二子紫粉头而已　酉阳杂俎贝丘之南有葡萄谷谷中葡萄可就其所食之或有取归者即失道世言王母葡萄也天宝中沙门昙霄持还本寺植之遂活长髙数仞荫地十丈仰观若帷盖房实磊落紫莹如坠时人号为草龙珠帐　果谱水晶葡萄晕色带白如着粉形大而长味甚甜西番者更佳马乳葡萄色紫形大而长味甘紫葡萄黑色有大小二种酸甜二味緑葡萄出蜀中熟时色緑若西番之緑葡萄名兎睛味胜糖蜜无核则异品也其价甚贵琐琐葡萄出西番实如小胡椒云小儿常食可免生痘又云痘不快食之即出今中国亦有种者一架中间生一二穂云南者大如枣味尤长　叶向髙四夷考朶顔三卫产白葡萄　髙濓草花谱野葡萄生诸山中子细如小豆色紫蓓蕾而生状若葡萄
　　石橊
　　埤苍石橊柰属　广雅若橊石橊也　通雅石橊古今注名丹若　陆机与弟书张骞为汉使外国十八年得涂林安石橊种　潘岳赋石橊者天下之竒树九州之名果千房同膜十子如一　格物论石橊苞如杯赤色黒斑中如蜂窠子如人齿光皎琥珀又有洁白如雪者有甜酢二种熟时其苞自裂名果也　洛阳伽蓝记白马寺石橊甚甜得者不敢辄食转遗亲戚至厯数家京师语曰白马甜橊一石直牛　宋书晋安帝时武陵临沅献安石橊一蒂六实　邺中记石虎苑中有安石橊子大如椀盏其味不酸　扶南传顿逊国有安石橊取汁停杯中数日成美酒　酉阳杂俎南诏石橊子大皮薄如藤纸味絶于洛中又云甜者名天浆能已乳石毒琐碎録河阴石橊名三十八者其中只有三十八粒
　　子　段成式续集大食勿斯离国石橊重五六斤　物性志子白者名水晶石橊道家谓之三尸酒览石橊之实醉三尸　广记新罗多海石橊　北史齐安徳王延宗纳赵郡李祖女为妃后帝幸李宅宴而妃母宋氏荐二石橊于帝前曰石橊房中多子王新婚妃母欲子孙众多帝大喜　北户録代国公主以石橊作胭脂辄弃其实　野客丛书钱王讳镠【音畱】以石橊为金樱避暑録囘道人醉于沈东老家取食余石橊皮书诗
　　一絶即长揖出门越石桥而去　志雅堂杂钞凡碾工描玉用石橊皮汁则见水不脱
　　林檎
　　述眞记林檎果实可佳比榅桲实微大其状丑其味香闗辅有之江淮南少　广志林檎似赤柰子亦名黑檎一名来禽言味甘熟来众禽也北人呼为频婆果　刘桢京口记南国多林檎　洽闻记唐永徽中魏郡人王方言种林檎实如小黄瓠色白如玉间以朱防味美非常进于髙宗种之苑中谓之朱柰又名五色林檎或谓之联珠果因赐方言文林郎故又名文林果　刘孝威谢赉林檎启生于玉井之侧出自金膏之地　清异録冯长乐别墅来禽数种有旃檀紫粉分心软带诸名李时珍本草其有金林檎红林檎水林檎蜜林檎黑林檎皆以色味得名　绀珠俗名花红大者名沙果又天方来禽一枚重五斤　学圃余疏北土之频婆果即花红一种之变也　清异録来禽百枚用蜂蜜浸十日取出别入蜂蜜五斤细丹砂末二两搅拌封泥一月出之阴干名冷金丹饭后酒时食一两枚其功胜九转丹花木考句曲山房熟水法削沉香钉数个插入林檎
　　中置缾内沃以沸汤密封缾口久之乃饮其妙莫甚桂苑丛谈隋时王徳祖家有林檎树生瘿大如斗经三年其瘿朽烂徳祖撤其皮遂见一孩儿抱胎而出因养之名曰梵志
　　橄榄【附余甘】
　　嵇含草木状橄榄树身耸枝髙数丈其子防秋方熟味虽苦涩咀之芬馥胜含鸡舌香呉时岁贡以赐近侍岭表録异闽中尤重其味咀之香口核有棱内三窍有仁能解酒毒置茶中尤佳有野生者子繁树峻不可梯縁但刻根下方寸许纳盐其中一夕子尽落　彚苑橄榄生岭南今闽广诸郡皆有之木似木槵而髙且端直可爱大如枣两头尖青二月花生至八月熟先生者向下后生者渐髙味苦酸而涩食乆方囘甘昔人名为谏果人误食鯸鲐肝至迷闷者饮其汁立差　学斋占毕东坡咏橄榄诗云纷纷青子落红盐盖凡果之生也必青及熟也必变色如梅杏半傅黄朱果烂枝繁是也唯有橄榄虽熟亦青故谓之青子不可他用也　本草有五种一丁香榄二故榄三蛮榄四新妇榄五丝榄　范成大曰又有乌榄方榄　海槎余録青橄榄无仁乌橄榄有仁外肉取来杵碎干放则自有霜堆起如白盐名曰榄酱　物相感志枝节间有脂并皮叶煎之如黒饧谓之榄糖用泥海着水如漆益坚紧也　正字通木枝状如黑胶者土人采取爇之甚芬烈谓之榄香一种波斯橄榄核三瓣蜜渍食　广志东向枝曰橄榄南向枝曰木威又名南威　图经感擥俗作橄榄　郝经橄榄诗注南人谓之格览
　　余甘　临海异物志余甘唯泉州有之其子梭形又如梅实两头锐有刺始嚼味酸涩饮水乃甘余甘橄榄同一物异名耳以蜜藏之亦佳　呉録髙凉安宁县有余甘　云南记泸水南岸有余甘子色微黄味酸苦核有五棱　异物志余甘如弹丸大视之理如定陶瓜片初入口如苦忽咽中乃更甜美盐而蒸之尤美可多食本草庵摩勒余甘子也　山谷诗注余甘一名味谏今称谏果
　　槟榔
　　周成杂字槟榔果也似螺可食　广志木实曰槟榔彼方珍之以为口实亦出交阯　呉普本草槟榔一名宾门尖长有紫文者名槟圆而矮者为榔又名螺果　仙药録槟榔一名仁频　南方草木状槟榔树髙十余丈皮似青桐节如桂竹下本不大上枝不小森秀无柯端顶有叶似甘蕉条派开破仰望眇眇如揷丛蕉于竹杪风至独动似举羽扇而扫天叶下系数房房缀数十实实大如桃李天生棘重累其下所以御衞其实也坚如干枣以扶畱藤古贲【即蛎蚌也】并食则滑美下气消谷出林邑土人以为贵款客必先进若邂逅不设用相嫌恨　异物志槟榔树如笋竹生竿近上未五六尺间洪肿起如瘣木焉因坼裂出若黍秀也无华而为实　俞益期与韩康伯牋槟榔信南越之竒观子既非常木亦特异叶聚树端房栖叶下华秀房中子结房外其中空其外劲调直亭亭千百若一步其林则寥朗庇其阴则萧条性不耐霜不得北植必当遐树海南辽然万里鹤林玉露槟榔功有四醒能使醉每食则熏然颊赤若饮酒醉能使醒酒后嚼之则宽气余酲顿解饥能使饱饥而食之则充然气盛饱能使饥食后食之则食消化海槎余録槟榔产于海南每亲朋防合互相擎送以
　　为礼至于议姻不用年帖只送槟榔而已　南史宋刘穆之家贫尝乞食于妻兄江氏一日食毕求槟榔江氏兄弟戏之曰槟榔消食君乃常饥何忽须此及穆之为丹阳尹召妻兄弟以金柈贮槟榔一斛进之　罗浮山疏山槟榔一名蒳子干似蔗叶似柞一藂十余干毎干生十房房底数百子四月采
　　香橼
　　广州记一名枸橼树似橘实如柚大而倍长味竒酢格物丛话人爱其香气谓之香橼今南剑州产此取以供嵗贡　韩彦直橘録香圆木似朱栾枝间有刺其长如瓜有及一尺四五寸者清香袭人酒防并刀破之盖不减新橙也　岭表録枸橼形如瓜皮似橙而金色故人重之且爱其香气南土女人竞取其肉雕镂花鸟浸之蜂蜜防以胭脂亦不让于镂木瓜冬瓜也　学圃杂疏香橼虽酸溅齿以为汤则大佳　异物志味不美可浣治葛苎若酸浆　橘録香栾大于朱栾形圆色红芳馨可翫朱栾其花絶香颗圆实皮粗瓣坚味酸不可食摘置几案间乆则其臭如兰
　　木瓜
　　尔雅楙木瓜郭注实如小瓜酢可食诗卫风投我以木瓜　清异録木瓜性益下部若脚膝筋骨有疾者必用焉故号为铁脚梨　蜀本草木瓜树如柰花作房生子形似括楼火干甚香　水经注鱼复县地多木瓜树子大如甒白黄实甚苦香　地理志盐州贡盐山木瓜杭州潭州湖州贡木瓜　全芳备祖宣州人种莳木瓜满山谷实成则镞纸薄其上夜露日曝渐而变红本州以充贡焉　五行志太和三年成都李树生木瓜空中不实　广志木瓜子可藏枝为杖长一尺百二十节　明皇杂记唐元献皇后思食酸味明皇以告张说因进经袖出木瓜以献　语林崔涓守杭州湖上饮饯客献木瓜所未尝有也有中使即袖归欲进于上既去守惧得罪官妓作酒纠者白守某度木瓜经宿必委中流也此物芳脆易损必不能入献防送者还云果渍烂弃之矣三国典略木瓜毒鱼鱼皆死浮出
　　胡桃
　　本草出自羌胡张骞使西域还始得种植之秦中后渐生东土改名核桃　名物志名羌桃　梵书名播师罗格物总论胡桃生北土今陜洛间多有之大株厚叶
　　多隂实青皮有房瓤白味甘殻薄者为佳食之令人肥健　晋书钮滔母答呉国书曰胡桃本生西羌外刚朴内柔甘质似古贤欲以奉贡　荀氏春秋祠制常设用胡桃　云仙散録开元中长安物价大减胡桃炙十金一柈　朝野佥载都观叶法善取胡桃二升并殻食之竝尽　广志陈仓胡桃薄皮多肌隂平胡桃大而皮脆急捉则碎　草木子胡桃仁曰虾蟆　酉阳杂俎蔓胡桃出南诏大如扁螺两隔味如胡桃　岭表録异山胡桃皮厚而坚底平如槟榔以斧椎之方破
　　金橘
　　韩彦直橘録金橘生山迳间木髙不及尺许结实繁多取者多至数升肉瓣不可分止一核　欧公归田録金橘产于江西香清味美置之樽俎光彩的烁如金弹丸诚珍果也温成皇后好食之由是价重京师若欲乆畱着于緑荳中藏之可经时不变盖橘性豆性凉故能久也　冷斋夜话刘渊材恨金橘太酸　彚苑金橘小如弹丸黄如金唯出营道者为天下魁出江浙者皮甘肉酸不逮矣　学圃杂疏金橘牛乳者易生而品下圆者甘香　涪翁杂志武陵有一种小橘名楱疑即今之金橘　果谱金豆一名山金柑一名山金橘
　　银杏
　　格物论银杏树髙大叶薄有刻缺实如枇杷大每一枝百十颗八九月熟采之去其皮与肉取核为果瓤黄白色去膜炒食之一名鸭脚因叶相似也　琐碎録银杏有雌雄雄者三棱雌者两棱须雌雄同种方结实或雌树临水种照影亦结或将雌树凿一孔以雄木塡之北人称为白果南人称为灵眼宋初始入贡改名银杏彚苑银杏二更开花三更结实又名公孙树言其实久而后生公种而孙方食取之者以竹篐其本击自落　正字通一名平仲左思呉都赋平仲桾櫏注刘成曰平仲之木实如银陈藏器以为即银杏也　春渚纪闻元丰间禁中有果名鸭脚子者四大树皆合抱其三在翠芳亭之北嵗实至数斛而得地隂翳无可临玩之所其一在太清楼之东得地显旷可以就赏而未尝着一实裕陵尝指而叹明年一木遂花而得实数斛裕陵大悦命宴太清以赏仍分颁侍从　欧公诗注京师旧无鸭脚树驸马王和父自南方移植于其第　华夷花木考涂山顶有银杏一株大可数百围不知年矣三元延寿书白果食满千颗杀人
　　松子
　　彚苑松有二种唯五叶者结子　格物总论松子二种海松子生新罗如小栗三角其中仁香美东夷食之当果云南松子巴豆相似味不及也　清异録新罗使者每来多鬻松子有数等玉角香重堂枣御家长龙牙子惟玉角香最竒使者亦自珍之　顾愔新罗国记松子形如桃仁而稍小皮硬浸酒疗风　绀珠松子出辽东实小殻褐色肉白香美　嵩山记嵩髙山有大松树或千嵗或百嵗采食其实得长生　广志千嵗老松子色黄白味似栗可食　果谱松子以粗布袋盛挂当风处则不腻　神仙传偓佺好食松实能飞行速如走马以松子遗尧尧不能服受服者皆三百嵗
　　榛子
　　左传女贽不过榛栗　周礼馈食之笾其实榛　郑樵通志榛子似栗而小　陆玑草木疏榛栗属其一种皮叶皆如栗其子小形如杼子味亦如栗所谓树之榛栗者也其一种枝叶似木蓼生髙丈余作胡桃味辽东上党皆饶山有榛之榛枝叶似栗树子似橡子味似栗枝茎可以为烛　彚苑生辽东山谷树髙丈许子如小栗可茹军行食之当粮中土亦有
　　榧子
　　本草榧实一名柀子一名玉山果广信玉山县者良日用本草土人呼为赤果一曰玉榧　绀珠树大连抱叶似杉实如橄榄殻紫褐色而脆中仁香可疗百虫果谱榧有雌雄雄者花而雌者实实可生食煮之可乆小而心实者佳
　　莲子
　　尔雅荷芙蕖其实莲其中的的中薏　诗疏莲青皮里白子为菂菂中有青长三分如钩为薏味甚苦菂五月中生生啖脆至秋表皮黒菂成实可磨以为饭如粟令人强健又可为糜幽州豫取备饥年　尔雅的薂郭注即莲实　酉阳杂俎湖目莲子也　事物原始莲肉呉人呼为莲蓬　拾遗记昆流素莲一房百子淩冬而茂　豫章志雩都县有瑞莲池池产异莲其实曰覆钟金铤　三堂往事宅有钓鱼池一种莲子一嵗再结实每实子十双　内观日疏六月廿四日谓之观莲节晁采与其夫各以莲子馈遗为欢　五杂组今赵州宁晋县有石莲子皆埋土中不知年代居民掘土往往得之有数斛者其状如铁石而肉芳香不枯投水中即生莲叶食之令人轻身延年已泻痢诸疾今医家不察乃以番莲子代之岂能补益乎
　　藕
　　尔雅荷芙蕖其本蔤其根藕　埤雅藕能移凡芙蕖行藕如竹之行鞭节生一叶一花花叶相偶故谓之藕俗云藕生应月月生一节闰辄益一今江左穿池取汲不欲种藕以藕善耕泥坏池也　物相感志以其孔必双数故谓之藕　邢疏蜀人以藕为茄　格物论藕荷根乃茎下白蒻在泥中者中有七孔每节臂相似肉白其间有丝味甘脆解暑渴　本草衍义其根以白莲者为佳　方书藕可以散血　拾遗记周穆王时西王母进千年碧藕　续仙传罗公逺谓中使曰主上列月华之藕　齐民要术师旷曰岁欲雨雨草先生谓藕也诗疏幽州人谓之光旁为光如牛角　清异録北戎莲实状长少味出藕颇佳然止三孔用汉语转译其名曰省事三　国史补蘓州进藕最上者曰伤荷藕欲长其根故伤其叶　方舆胜览普州有天池藕陈希夷所种清异録崔逺家墅在长安城南就中褉池产巨藕贵
　　重一时相传为褉宝又曰玉臂龙　树萱録有碧衣女子咏诗云藕玲珑玉　开元记终南山有旱藕状葛粉饵之延年　谈圃郴州多碧莲根大如盎张尝以墨印于诗藳上以诧北人也
　　菱
　　尔雅蔆【同菱】蕨攗郭注今水中芰邢疏菱一名蕨攗楚人名菱曰芰国语云屈到嗜芰俗云菱角是也　埤雅其叶似荇白华实有紫角刺人亦名薢茩文云楚谓之芰秦谓之薢茩　周礼笾人加笾之实蔆芡　武陵记四角三角曰芰两角曰菱通谓之水栗花紫昼合宵炕随月转移或紫苞或青苞肉白生啖甘脆熟能饱人酉阳杂俎蘓州折腰菱多两角荆州郢城菱三角无刺可以挼莎　广志钜野之菱大于常菱淮汉以南凶年以为蔬　罗浮山记绥宁县元渊中出菱甚为甘防尔雅翼饵菱实可断谷　武陵记菱米不知种所自
　　出植于旱山不假耒耜不事灌溉逮秋则自熟粒米粗粝　梁书鱼为湘东王鎭西司马述职西上道中乏食縁路采菱作饭给所部　洞冥记都观翠水中有菱碧色状如鸡飞名翔鸡菱仙人鳬伯子常采之　拾遗记汉昭帝淋池中有倒生菱茎如乱丝一花十叶根浮水上实沉泥里泥如紫色谓之紫泥菱食之不老洞冥记旦露池有浮根菱根出水上叶沈波下实细薄皮甘香叶半青半黄霜降弥美因名青冰菱　彚苑有绀珠菱緑芰　本草菱老则殻黑而硬谓之乌菱冬月风干为果
　　芡实
　　古今注芡一名雁头　本草经鸡头一名雁实生雷泽尔雅翼芡实有觜若鸡鴈头然一名鴈喙内有米圆
　　白如珠乆食宜人庄子名鸡壅管子名卵蔆　文一名鸿头又名暖菱　雄方言北燕谓之防青徐淮泗之间谓之芡南楚江淮间谓之鸡头或谓之雁头或谓之乌头　孙公谈圃芡甘滑可食名为水硫黄　埤雅芡叶似荷而大上有数十蹙衂如沸莍生而有芒刺其中有米可以济饥葢其蓬蹲如鸡首故曰鸡头　仇池笔记芡暖菱寒芡开花向日菱开花背日　王直方诗话京师防灵观凝祥池芡最盛仆射陂在郑州世亦称其贡芡　学圃杂疏芡在京师产者形如刺猬而有粳糯糯而大者味胜杭产　淮南子鸡头已瘘注瘘颈肿疾鸡头治之　七修藳鸡头煮者以防风水浸之经月不坏生者每一斗用防风四两换水浸之可以度年
　　西瓜
　　胡峤陷虏记峤随萧翰入虏中眞珠寨东行数十里入平川始食西瓜云契丹破囘纥得瓜种以牛粪覆棚而种之大如中国冬瓜而味甘　眞珠船西瓜尔雅本草齐民要术及诸书竝不载知昔所无草木子云元世祖征西域中国始有种余按五代时胡峤陷虏始食西瓜又文文山西瓜吟云拔出金佩刀切破苍玉缾千防红樱桃一团黄水晶知不始于元世祖　刘元卿贤奕编中国初无西瓜见洪忠宣皓松漠纪闻盖使北庭贬递阴山于陈王悟室得食之云种以牛粪结实大如斗絶甘冷可蠲暑疾丹余録引五代郃阳令胡峤陷虏记云于囘纥得瓜名曰西瓜其言与忠宣同以为五代入中国按忠宣使金乃称创见则峤尝之于陷虏之日而不能种之于中国也其在中土则自靖康而后其在江南或忠宣移种归耳　果谱阳溪西瓜秋生冬熟形略长扁而大瓤色如胭脂味最美可畱至次年子取仁可荐茶　瀛涯胜览靺鞨国西瓜一枚二人举之　研北杂志耶律楚材扈从西征所记云巴勒布城西大者重五十斤可以容狐
　　甘蔗
　　通雅甘蔗亦曰藷蔗曰都蔗曰诸蔗或作　容斋随笔甘蔗只生于南方北人嗜之而不可得魏太武至彭城遣人求蔗于武陵王郭汾阳在汾上代宗赐甘蔗二十条子虚赋所云诸柘巴且诸柘者甘蔗也盖相如指言楚云梦之物汉郊祀歌泰尊柘浆亦谓取甘蔗汁以为饮　格物丛话蔗丛生似竹而中实长六七尺及末抽叶如芦去皮食之　野史神宗问吕恵卿曰何草不庶生独于蔗庶出何也对曰凡草种之则正生此嫡出也甘蔗以斜生所谓庶出也　通志赤者名昆仑蔗白者名竹蔗亦曰蜡蔗小而燥者名荻蔗　清异録甘蔗盛于吴中亦有精粗如昆仑蔗夹苗蔗青蔗皆可炼糖桄榔蔗乃次品　南中八郡志交阯有甘蔗围数寸长丈余颇似竹断而食之甚甘笮取汁曝数时成饴入口消释彼人谓之石蜜　世扶南蔗一丈三节见日即消风吹即折　神异经南方荒内林有蔗髙百丈围三丈八尺促节多汁甜如蜜可以节蚘虫　清异録湖南马氏有鸡狗坊长能种子母蔗　畱青日札广右甘蔗色白而甚细其坚如竹名曰石蜜旧言蔗庶出者以节节侧生也　唐书南蛮婆贿伽卢国蔗大若胫　糖霜谱自古食蔗者始为柘浆宋玉招魂所云胹鼈庖羔有柘浆是也其后为蔗饧如孙亮者是也后又为石蜜八郡志所云是也后又为蔗酒唐赤土国用甘蔗作酒杂以紫瓜根是也唐太宗遣使至摩竭陀国取熬糖法即诏州上诸蔗榨沈如其剂色味愈于西域大厯中有邹和尚者始来小溪之繖山教民黄氏以造霜之法繖山前后为蔗田者十之四糖霜户十之三蔗有四曰红蔗本草所谓昆仑蔗也止堪生啖曰艻蔗本草所谓荻蔗也可为砂糖曰西蔗可作霜色浅不甚贵曰杜蔗緑嫩味极厚专用作霜霜户器用曰蔗削曰蔗鎌曰蔗凳曰榨斗曰漆瓮各有制度　呉氏林下偶谈曹子建有都蔗诗张协有都蔗赋　魏文帝典论奋威将军邓展等共饮酒酣方食甘蔗展以为杖下殿数交三中其臂　世説顾长康每食蔗自尾至本或问之曰渐入佳境　清异録丘鹏南出甘蔗啖朝友云黄金颡
　　诸果
　　文查似梨　神异经南方大荒有树曰查作实长九尺无核割之如凝蜜　山海经箕山之东有甘樝洞庭之上其木多樝甘樝列于昆仑　西京杂记上林苑有羌查蛮查猴查　异苑北方有白桑椹长数寸食之甘美　艺文聚东方有八十丈桑上有椹长三尺五寸圆与长等　焦氏林王甲以北方桑椹比江东黄甘谢公曰君何乃妄语甲不欲受妄语之名乃熟时驰取数十枚奉公公食之以为美语甲曰此味江东所无君何近比黄柑　南方草木状椰实大如寒瓜外有粗皮次有殻圆而且坚剖之有白肤厚半寸味似胡桃而极肥美有饮之得醉俗谓之越王头昔林邑王与越王有怨遣人刺得其首悬之于树化为椰子当刺时越王大醉故其浆犹如酒云畱求子形如栀子棱瓣深而两头尖中有肉白色甘如枣千嵗子有藤蔓出土子在根下緑色交加如织其子一苞二百余颗殻青黄色殻中有肉如栗味亦如之干者殻肉相离撼之有声出交阯五敛子大如木瓜有五棱如刻出南人呼棱为敛故以为名以蜜渍之甘酢而美出南海海梧子如大栗肥甘可食人面子如桃实无味其核如人面故以为名以蜜渍之稍可食以其核可玩于席间饤饾御客出南海鬼目树实小者如李大者如鸭子二月花七八月熟色黄味酸以蜜煮之滋味甚佳交阯武平兴古九眞有之庵摩勒花黄实似李青黄色核圆作六七棱食之先苦后甘术士以变白须发有验出九眞　临海异物志闗桃子味酸士翁子如漆熟时甜酸色青黑枸槽子如指头大正赤味甘鸡橘子大如指味甘永宁界中有之猴总子如小指头大与柿相似其味不减于柿多南子如指大色紫味甘与梅子相似出晋安王坛子如枣味甘出侯官越王祭太乙坛边有此果无知其名因生处遂名王坛三亷大实不但三虽名三亷或有四五六枝食之多汁味酸且甘藏之尤好与众果相参杨桃似橄榄味甜五月十月熟生晋安侯官县实大三寸可蜜藏之　南州记州树子如李子五月熟剥核滋味甜出武平前树子如手指长三寸五六月熟以汤滴之削去核食以糟盐藏之味辛可食出交阯石南子如鷰卵七八月熟人采之取核干其皮中作肥鱼羮和之尤美出九眞国树子如鴈卵九月熟曝干讫剥殻取食之味如栗出交阯楮树子似桃实七八月熟盐藏之味辛出交阯防树子似桃实长寸余五月熟色黄盐藏味酸似白梅出九眞　广州记歆似栗赤色子大如栗散有棘刺破其外皮内白如脂肪着核不离味甜酢核似茘枝　交州记古度树不花而实实从皮中出大如安石橊色赤可食　魏武食品蠡荠子如弹丸　张揖上林赋注答遝似李出蜀中　广志侯骚蔓生如鸡卵既甘且冷轻身消酒又名蕳子藤　广州记五子实如梨里有五核因名五子治霍乱金疮　大业拾遗南海郡送都念子树髙丈余叶如杨花如蜀葵子小于柿甘酸至美蜜渍为糉益佳　曲洧旧闻巴榄子如杏核色白褊而尖长来自西番比年近畿人种之亦生树似樱桃枝小而极低　桂海虞衡志黎朦子如大梅复似小橘味极酸橹子大如半升椀谛视之数十房攒聚成毬每房有缝冬生青至夏红破其瓣食之微甘部谛子色黄如大石橊罗晃子如橄榄其皮七重特乃子状如榧而圆长端正不纳子似黄熟小梅絶易烂烂即破肉附核可为经珠似菩提子塔骨子匾如大橘皮里空虚　广州记缃叶子似椒味如罗勒岭北呼为木罗勒　尔雅注刘杙生山中实如梨酢甜核坚出交阯　述异记江淮南人至北见榅桲以为柤子盖实异之耳　菽园杂记陜西有木实名榅桲肉色似桃而上下平正如柿其气甚香其味酸涩以蜜制之嵗为进贡然终非佳味王敏镇陜西始奏罢之　一统志安南出波罗蜜大如冬瓜皮有软刺五六月熟味最甜香核可煮食能饱人嘉林出者尤佳　物相感志刀味核生南中树髙五十丈实如枣长五尺金刀剖之则甜苦竹刀剖之则饴木刀剖之则酸芦刀剖之则辛食之地仙不畏水　庶物异名疏映日果即广中所谓优昙鉢及波斯所谓阿驵也韵学集成云□之果其状诘屈按本草树径尺叶似桑柘子作房似珊瑚枝在其端即□也广韵谓之曲枝果俺拔如消梨稍长香冽去其皮可食出苏门荅剌国毗野嘉果也实如楮歌毕佗实如李俱产眞腊　绀珠布衲子似李而黄色庵罗果出西域果似梨而底钩曲彼土名为王城王城种之也俗名香盖甘露子一名地生土中如小如耳环醤食脆美鹦哥舌即红盐草实始结即以红盐干之果之珍者　果谱天仙果树髙八九尺叶似茘枝而小无花而实子如樱桃累累缀枝间六七月熟其味至甘















　　格致镜原卷七十六
<子部,类书类,格致镜原>
　　钦定四库全书
　　格致镜原巻七十七　　　大学士陈元龙撰鸟【一】
　　总
　　尔雅二足而羽谓之禽邢昺疏禽者擒也言鸟力小可擒捉而取之也　归藏啓筮金水之子其名曰羽家乃之羽民是生百鸟　淮南子羽嘉生飞龙飞龙生鳯皇鳯皇生鸾鸟鸾鸟生庶鸟凡羽者生于庶鸟　师旷禽经一鸟曰佳二鸟曰雔三鸟曰朋四鸟曰乗五鸟曰雇六鸟曰鶂七鸟曰八鸟曰鸾九鸟曰鸠十鸟曰陆鸟曰栖水鸟曰宿独鸟曰止众鸟曰集水鸟晚于林栖故曰宿也　禽经林鸟朝嘲水鸟夜防山鸟岩栖原鸟地处物食长喙谷食短咮　考工记鋭喙决吻数目顅脰小体骞后谓之羽属　崇有论鸟无胃而生　小史集雅卵生者眼胞自下而瞑　东方朔传武帝问朔何知鸟之雌雄对曰雄左翼加右声高雌右翼加左声小鸟兽考拔鸟毛置水中沉者为雄浮者为雌　张华
　　禽经注鸟善搏鬬者利觜善啼鸣者颈长也鸟伏卵将成子鸣于鷇母应之鸟既雏母呼则子应之　埤雅凡鸟朝鸣曰嘲夜鸣曰防　岩楼幽事山鸟毎至五更喧起五次谓之报更葢山中真率漏声也　尔雅羽本谓之翮注鸟羽根也　庶物异名疏膍胵【音嫓痴】奥皆鸟藏名説文云膍一曰鸟膍胵鸟胃一曰五藏总名礼曰鸡肝鴈肾鸨奥鹿胃郑云奥脾也　尔雅亢鸟咙其粻嗉【嗉受食之处】　禽经注毛协四时春则毛弱夏则稀少而改易秋则刷理冬则更生细毛自温　本草纲目鸟产于林故羽如叶飞则上风恐乱羽也　五杂组凡鸟之飞皆逆风盖逆则其羽顺顺而反逆矣　庶物异名疏按纲鉴宋太宗赐耶律休格旗鼓杓窊印杓窊鸷鸟总称以为印绶取疾速之义　埤雅凡鸟左顾则怒作右眄则喜生飞而起则仰左翼飞而下则仰右翼故今鸷鸟下击皆先侧左翅也　山堂肆考鸡鵞以先生毛而后出殻其毛羽弱不能因风而起百鸟先出殻而后生毛毛羽劲故能飞　淮南子毛羽者飞行之也故属于阳　説文禽长尾者曰鸟短尾者曰佳尾莫长于鳯故鳯从鸟莫短于鹤故鹤从佳　禽经鸷好风好雨鷞好霜鹭好露　禽经以怨望鸱以贪顾鸡以嗔睨鸭以怒瞠雀以猜瞿燕以狂防视也鸎以喜啭乌以悲啼鸳以饥鸣以絜唳枭以凶呌鸱以愁啸鸣也　天中记乌鸣哑哑鸾鸣噰噰鳯鸣喈喈凰鸣啾啾雉鸣嘒嘒鸡鸣吚吚鸎鸣嘤嘤鹊鸣唶唶鸭鸣呷呷鹄鸣哠哠鵙鸣嗅嗅　僧一阿含经鸟有四种声好而形丑拘翅罗鸟是也形好而声丑鸷鸟是也声形俱丑土枭是也声形俱好孔雀是也　隂阳自然变化论山禽之咮多短水禽之咮多长山禽之尾多修水禽之尾多促山禽尾修味短若鹊之是也水禽尾促咮长若鹭之是也　天中记冠鸟性勇带鸟性仁缨鸟性乐冠鸟若鹰是也带鸟若练鹊是也缨鸟若绶鸟是也短脚者多伏长脚者多立脚近翠者能步脚近臆者能踯多伏鵞之是也多立鹳鹤之是也陆生之鸟咮多兑而善啄水生之鸟咮多圆而善唼善唼亦鵞之善啄亦鹳鹤之是也　禽经注仓鹰之属以象东方木行朱鸟之属以象南方火行黄鸟之属应土行以象季夏白鹭之属以象西方金行鸟以象北方水行　听声考详篇鹤声宜学仙雉声宜习武乌声宜习医雁声宜习卜筮鹊声宜习巧枭声宜习符咒　读书録禽鸟得气之先者也丑前鸡先鸣者阳气动也午中鸡亦鸣者隂气动也鸟鸿雁往来亦是隂阳黙感　蠡海録鸟之咮方者趾方近于隂故夜不眠而能飞鸣鸟之咮尖者趾尖纯于阳故夜宿而不能飞鸣鸟咮尖而能夜飞鸣者色纯于隂也若鸦颈既白而不纯故夜不能飞鸣也周礼庭氏掌射国中之妖鸟若不见其鸟兽则以救
　　日之弓救月之矢夜射之又翨氏掌攻猛鸟又硩蔟氏掌覆妖鸟之巢注硩擿也擿其巢而去之　曹植恶鸟论夏至隂气动为残杀葢贼害之候故恶鸟鸣于人家则有死亡之征　风月堂诗话长安太一湫林木隂森水色湛然林间叶落鸟輙衘去逺弃之终年无一叶能堕波上者　卢氏杂记冯兖给事亲仁坊有宅南有山亭院多养鵞鸭及杂禽之极多常遣一家人掌之时人谓之鸟省　北史女国在葱岭南俗事阿罗神入山祝之有鸟如雉来集掌上剖视有五谷者主年丰沙石则主灾害谓之鸟卜
　　鳯
　　鹖冠子鳯皇者鹑火之禽阳之精也　春秋元命苞火离为鳯皇　论衡讲瑞鳯凰鸟之圣者也　瑞应图鳯皇者仁鸟也王者不刳胎剖卵则至　格物总论鳯瑞应鸟太平之世则见是以不常有也雄曰鳯雌曰凰非梧桐不栖非竹实不食非醴泉不饮凡所栖止众禽必随之而集　埤雅鳯神鸟也俗呼鸟王羽虫三百六十而鳯为之长鸿前麐后蛇颈鱼尾鹳颡鸳腮龙文背燕颔鸡喙五色备举出于东方君子之国翺翔四海之外过昆仑饮砥柱濯羽弱水暮宿风穴见即天下大安宁　山海经丹穴之山有鸟焉状如五彩而文名曰鳯首文曰德翼文曰顺背文曰义膺文曰仁腹文曰信论语摘襄圣鳯六象九苞六象头象天目象日背象
　　月翼象风足象地尾象纬九苞口苞命心合度耳听达舌诎伸彩色光冠矩州距鋭钩音激腹文户宋均注纬五纬也度天度也州当作朱户所由出入也　抱朴子夫木行为仁为青鳯头上青故曰戴仁也金行为义为白鳯缨白故曰缨义也火行为礼为赤鳯背赤故曰礼也水行为智为黑鳯胷黑故曰向智也土行为信为黄鳯足下黄故曰蹈信也　説黄帝即位宇内和平思见鳯凰之象以问天老天老曰夫鳯象鸿前而麟后蛇颈而鱼尾龙文而身燕颔而鸡喙骈翼而中注首戴德顶掲义背仁心抱忠翼挟信足履文尾系武小音合钟大音合鼓延颈奋翼五彩备举光动八风气应时雨食有质饮有仪往即文始来即嘉成游必择所饥不妄下其鸣也雄曰节节雌曰足足昏鸣曰固常晨鸣曰发明昼鸣曰保章举鸣曰上翔集鸣曰归昌飞鸣曰即都此谓鳯像夫鳯能防万物通天祉象百状达于道律五音成九德去则有灾见则有福故得鳯像之一者则鳯过之得二者鳯下之得三者则春秋下就之得四者则四时下之得五者则终身居之黄帝于是乃备黄冕带黄绅斋于中宫鳯乃蔽日而降集东囿食帝竹实栖帝梧终身不去　春秋潜潭巴鳯行鸣曰归嬉止鸣曰提扶夜鸣曰善哉晨鸣曰贺世　荀子解蔽篇诗曰鳯皇秋秋其翼若干其声若箫有鳯有皇乐帝之心此不蔽之福也　抱朴子帝轩辕候鳯鸣调律　酉阳杂俎鳯骨黑雄雌旦夕鸣各异黄帝使伶伦制十二籥写之其雄声其雌音乐有鳯凰台此鳯脚下物如白石者鳯有时来仪候其所止处掘深三尺有圆石如卵正白服之安心神　禽经鳯雄凰雌亦曰瑞鶠景纯注尔雅云瑞应鸟也鸡头蛇颈燕頥背鱼尾五彩色高六尺许出为王者之嘉瑞　楚辞驷玉虬以乗鹥兮溘埃风余上征王逸注鹥鳯别名也　司马相如赋前长离而后裔皇注长离鳯也　宣纪威鳯晋灼注鳯之有威仪者也
　　鳯至　淮南子昔者二皇鳯至于庭【二皇伏羲神农】三代鳯至于门【三代尧舜禹也】周室鳯至于泽德弥浇所至弥逺德弥精所至弥近　春秋纬黄帝坐于扈阁鳯皇衔书致于帝前其中得五始之文　帝王世纪黄帝时鳯巢阿阁其饮食也必自歌舞音如箫笙　左传少昊挚之立也鳯鸟适至故纪于鸟为鸟师而鸟名鳯鸟氏厯正也注鳯鸟知天时故以名厯正之官　尚书中候尧即政七十年鳯凰止庭　书舜箫韶九成鳯凰来仪　春秋元命苞鳯凰衘书游文王之都故武王受鳯书之纪　琴操周成王时鳯凰来仪于庭成王乃歌曰鳯凰翔兮于紫庭拾遗记防涂国献鳯雏载以瑶华之车饰以五色之
　　玉驾以赤象至于京师育于灵禽之饮以琼浆饴以云实鳯初至之时毛色文彩彪发及成王封泰山禅社首之后文彩炳耀成王崩冲飞而去孔子相鲁之时有神鳯游集　汉书宣帝河东之明年春鳯皇集祋祤于所集处得玉宝乃下诏赦天下　前汉纪五鳯三年诏曰三月辛丑鸾鳯集长乐宫东阙中上飞下止地文章五色留十余刻吏民竝观　汉书本始元年鳯皇集胶东四年凤皇集北海郡地节二年鳯集鲁郡羣鸟从之诏曰威凤为宝神爵四年鳯皇十一集杜陵　东观汉记建武十七年鳯皇至高八尺九寸毛羽五采集颍川羣鸟从之盖地数顷留十七日乃去章帝时鳯皇三十九见安帝延光三年鳯皇集济南台丞霍穆舍上赐帛各有差　宋志晋穆帝升平四年二月辛亥鳯皇将九子见郧乡之丰城十二月甲子又见丰城众鸟随从　二石伪事邺中有鳯凰将九雏在延明门外道西燕翼贻谋録宋真宗景德元年五月七日午时白州
　　有三鳯自南入城众禽周绕至万嵗寺前栖高木上身如龙长九尺高五尺其文五色冠如金杯至申时飞向北去州画图来上　癸辛杂志金泰和四年六月磁州武安县南皷山北石圣台鳯皇见鳯从东南来众鸟周围之大者近内小者在外以万计地在屯区村村民惧为官司所扰谋逐去之驱牛数十头击柝从之牛未至二里即有鸷鸟振翼而起翼长丈余下击二水牯肉尽见骨水牯即死于是众始报官鳯凰高丈余尾作鲤状而色殷九子差小翼其傍鳯为日景所照则有二大鸟更迭盘旋庇之至日入则下留三日乃从西北摩空而上县中三日无鸟雀鳯去后人视其处有鲤鱼重五六十斤者食余尚有数头台旁禽鸟粪两沟皆满小禽不敢飞动饿死者不可胜计
　　鳯事　淮南子南方有鸟名为鳯天为生食其名琼枝以璆琳琅玕为实天又为生离珠一人三头递卧递起以饲琅玕也　括地图萧孟亏人首鸟身其先为虞氏驯百禽夏后氏之末民始食卵孟亏去之鳯凰随焉止于丹山去九疑万八千里此山多竹长千仞鳯凰食竹实孟亏食木实　十洲记上仙之家以鳯喙麟角合煎作胶能属连弓弩　山海经轩丘鳯卵民食之汉武内传西王母曰仙之上药有九色鳯颈次药有蒙山白鳯之肉　尔雅翼南恩州北甘山壁立千仞有瀑水飞下猿狖不能至鳯皇巢其上彼人呼为鳯皇山所食亦虫鱼遇大风雨或飘堕其雏小者犹如鹤而足差短南人截取其觜谓之鳯皇杯　拾遗记周昭王以青鳯之毛为裘至厉王末罪有陷大辟者以青鳯毛赎罪免死片毛则准千金　陆游南唐书徐知谔知润州好奇宝怪物所蓄不可计有蜀估持鳯首至自言得之徼外蛮夷状如雄鸡广五寸冠上正平可用为枕朱冠金喙文彩焕烂如生人咸异之　文海披抄华隂有鳯居山一名龙骨云唐开元中有鳯逐二龙至此龙堕地化清泉二道鳯愤而死其一龙被鳯爪伤流血泉色遂赤鳯死时山之僧以石函其骨于山巅垒砖为塔覆之因以名山景泰癸酉乡民因筑城尽取塔砖石函始露上有刻字景祐四年重修启函鳯胫骨长二尺围可六寸股骨长一尺五寸围如胫骨其洁如玉语云鳯喜食龙脑故龙畏之　洞本行经西方卫罗国王有女字曰配瑛与鳯共处于是灵鳯常以羽翼扇女面后十二年中女忽有胎王意怪之因斩鳯头埋着长林丘中后生女名曰皇妃王女思灵鳯之游好驾而临之长林丘中歌曰杳杳灵鳯绵绵长归悠悠我思永与愿违万刦无期何时来飞是鳯郁然而生抱女俱飞迳入云中张华禽经注鳯死曰靡
　　鳯　人镜经凡五方之鸟皆似鳯而非也东方发明全身总青西方鹔鹴全身总白南方焦明全身总赤北方幽昌亦曰退居全身总黑中央鸟名玉雀亦曰鳯皇全身总黄　乐叶图徴五鳯皆五色为瑞者一为孽者四其四皆以鳯竝为妖一曰鹔鹴鸠喙圆目身义戴信婴礼膺仁智至则役之感也二曰发明鸟喙大翼大颈身仁戴智婴义膺信礼至则丧之感也三曰焦明长喙疏翼圆尾身义戴信婴仁膺智礼至则水之感也四曰幽昌兑目小头大身细足胫若鳞叶身智戴信礼鹰仁至则旱之感也　禽经青鳯谓之鹖赤鳯谓之鹑黄鳯谓之焉白鳯谓之鹔紫鳯谓之鷟张华注鳯之小者曰鸑鷟五彩之文三嵗始备也鹔鹴鸟名其羽可为裘以辟寒鹔鹴飞则陨霜　尔雅翼鹔鷞似雁长颈緑色皮可为裘　嫏嬛记南方有比翼鳯飞止饮啄不相分离雄曰野君雌曰观讳总名曰长离言常相离着也此鸟能通宿命死而复生必在一处纣时集于长桐之上人以为双头鸟不祥及文武兴始悟曰此竝兴之瑞也　海録碎事轩渠国多九色鸟青口緑颈紫翼红膺丹足绀顶碧身缃背尾亦名锦鳯常从弱水西来或云西王母之禽也　炖煌新録虏苏割剌荅鲁之右大浑中高百寻然无草木石皆赩山产椒椒大如弹丸然之香彻数里每然椒则有鸟自云际蹁跹五色名赭尔鸟盖鳯皇种也　桂海虞衡志乌鳯如喜雀色绀碧颈毛雄鸡鬃头有冠尾垂二弱骨各长一尺四五寸其杪始有毛羽一簇冠尾絶异大畧如鳯鸣声清越如笙箫然度曲妙合宫商又能为百虫之音生桂海左右两江峝中　华夷鸟兽考山鳯凰状如鵞雁嘴如鳯巢两江深林中伏卵时雄者以木枝杂桃胶封其雌于巢独留一窍雄飞求食以饲之子成即发封不成则窒窍杀之　鸟兽续考山鳯喙首如鹤项足率七八尺翅翮过之能吞众鸟敌人而啄其脑若刀斧然子大如椰瓯近时暹罗哪哒挟一以饷盘捡悦之倩巧匠裁为酤瓴市井夸谓仅见也
　　附　拾遗记周灵王二十三年渠胥国献虎魄鳯凰高六尺　续齐谐记宣帝以皁盖车一乗赐霍光悉以金铰具至夜车辖上鳯皇輙亡去莫知所之至晓乃还后南郡黄君仲北山罗鸟得鳯皇入手即化成紫金毛羽冠翅宛然具足可长尺余诣阙上之帝置承露盘上俄而飞去使寻之直入光家止车辖上　邺中记鳯阳门五层楼安金鳯皇二头石虎将衰一头飞入漳河防晴日见于水中一头以铁钉足今存　魏畧文帝欲受禅郡国奏鳯凰十三见明帝铸铜鳯凰方五丈余置殿前武后纪武后造明堂上为圆葢施铁鳯高一丈餙以
　　黄金　邺中记石季龙与皇后在观上有诏书五色纸着鳯凰口中既衔诏待人放数百丈绯绳鹿卢转鳯凰飞下鳯以木作之五色画之咮脚皆用金　宋书王僧绰采蜡烛珠为鳯凰
　　鸾
　　师旷禽经鸾瑞鸟张华注鸾者鳯鸟之亚始生鳯乆则五彩变易故字从变省　瑞应图鸾鸟者赤神之精鳯皇之佐鸡身赤色亦被五彩鸣中五音肃肃雍雍喜则鸣舞人君进退有度亲疎有序则至又心识钟律律调则至鸣舞以和之　山海经女牀山有鸟如翟曰鸾见则天下宁　诗含神雾德化充塞照润八则鸾臻也　唐六典鸾为大瑞　抱朴子昆仑图云鸾鸟似鳯而白缨闻乐则蹈节而舞至则国安乐其雌曰和　埤雅青鳯为鸾雌曰和雄曰鸾　禽经鸾一曰鸡趣首翼赤曰丹鳯青曰羽翔白曰化翼曰隂翥黄曰土符礼斗威仪天下太平安宁则见其音如铃峦峦然也周之文物大备法车之上缀以大铃如鸾之声也后改为銮　埤雅当上古时鸾舆顺动此鸟輙集车上雄鸣于前雌应于后后世不能致作和鸾以象之因谓之鸾仗山海经轩辕之国清沃之野鸾鸟自歌　拾遗记尧
　　在位七十年有鸾雏嵗嵗来集　三辅决録注光武时卒缮治春秋防纬居华隂有大鸟高五尺鸡头燕颔蛇颈鱼尾五色备举而多青栖缮槐木旬日不去农太守以闻诏问百僚咸以为鳯太史令蔡衡对曰凡象鳯者五多赤色者鳯多青色者鸾多黄色者鹓多紫色者鷟多白色者鹄今此鸟多青乃鸾非鳯也　东观汉记章帝时王阜为重泉令鸾止学舘阜使公沙叠为张雅乐举足垂翅应乐声而飞舞　龙城録八月望日唐明皇游月宫见素娥皆皓衣乗白鸾舞于大桂下通典轩渠国多九色鸟其青多红少者谓之绣鸾常从弱水西来或云是西王母之禽也　白六帖鸾见镜覩其影谓为雌必悲鸣而舞　范泰鸾鸟诗序罽宾国王一鸾欲其鸣而不能致乃饰以金樊享以珍羞对之愈戚三年不鸣夫人曰尝闻鸾见则鸣乃悬镜照之鸾覩影悲鸣中宵一奋而絶　禽经注鸾死曰吪禽鸟啄土以瘗藏之　汉武内传西王母曰神仙次药有灵丘苍鸾　埤雅鸾血作胶可以续弓弩琴瑟之或曰鸾鳯之亚也鸾善鳯善舞
　　鹏
　　庄子逍遥篇北溟有鱼其名为鲲化而为鸟其名为鹏鹏之背不知其几千里也怒而飞其翼若垂天之云是鸟也海运则将徙于南溟水击三千里搏扶揺而上者九万里　幽明録楚文王好猎有人献一鹰王见其殊常故为猎于云梦毛羣羽族争噬共搏此鹰瞪目远瞻云际俄有一物鲜白不辨其鹰便竦羽而升矗若飞电须臾羽堕如雪血下如雨有大鸟堕地度其羽翅广数十里时有博物君子曰此大鹏雏也　天中记昆仑层期国出大鹏飞则蔽日能食骆驼人拾得其翅裁为水桶　説文朋鸟朋及鹏皆古文鳯字也鹏鸟象形鳯飞羣鸟从以万数故以鹏为朋党字　格物总论鹏大鸟也经书未闻有言鹏者而言鹏特自南华始文人才士未闻有赞鹏者而赞鹏特自阮修始
　　孔雀
　　格物总论孔雀文禽广益诸州所产高四五尺许不减于鹤　纪闻罗州山中多孔雀羣飞者数十为偶雌者尾短无金翠雄者生三年有小尾五年成大尾始春而生三四月后复凋与花蕚相荣衰然自喜其尾而甚妬凡欲山栖必先择有置尾之地然后止焉南人生捕者候甚雨往擒之尾霑雨重不能高翔人虽至且爱其尾恐人所伤不复骞翔也虽驯养颇久见美妇人好衣裳与童子防服者必逐而啄之芳时媚景闻管笙歌必舒张翅尾盼睇而舞若有意焉山谷夷民烹而食之味如鵞觧百毒人食其肉后饮药不能愈病其血与其首觧大毒南人得其卵使鸡伏之即成其脚稍屈其鸣若曰都防土人取其尾者持刀于丛篁可隐之处自蔽伺过急断其尾若不即断廻首一顾金翠无复光彩　异物志孔雀自背及尾皆作圆文五色头戴三毛长寸以为冠足有距迎晨则鸣相和　博物志孔雀尾多变色或红或黄喻如云霞其色无定　酉阳杂俎孔雀尾端一寸名珠毛　僧一阿含经孔雀有九德一顔貌端正二音声清彻三行步庠序四知时而行五饮食知节六常念知足七不分散八少媱九知反覆佛以此喻比丘之行仪也　西域传罽賔国出孔雀　续汉书西南夷曰滇池出孔雀又曰西域条支国出孔雀　华阳国志云南郡出孔雀常以二月来翔月余而去　周书成王时西方人献孔雀　晋公卿赞世祖时西域献孔雀觧人语弹指应声起舞　宋书孝武帝大明五年新昌军献白色孔雀　北史兹南土多孔雀羣飞山谷间人取而食之孶乳如鸡鹜其王家恒有千余只　博物志孔雀不匹偶但以音影相接便有孕亦与蛇偶又云因雷声而孕又云鸣上风雌鸣下风而孕　纪闻卢肇住在京南海见从事王轩有孔雀一日一奴告曰蛇盘孔雀且毒死矣轩令救之其走卒笑而不救轩怒卒云蛇与孔雀偶耳　交州异物志孔雀人拍其尾则舞酉阳杂俎李卫公言孔雀辟恶　衍义孔雀不可入目昏翳人眼亦不可不知　盐铁论南越以孔雀珥门户魏文帝诏前于阗王山习所上孔雀尾万枚五色文
　　彩以为金根车葢遥望曜人眼　齐书文惠太子织孔雀毛为裘　墨荘漫録孔雀毛着龙脑则相缀禁中以翠尾作帚扫龙脑　岭表録异交阯国多养孔雀采金翠毛羽为扇　南蛮盘盘传盘盘以孔雀羽餙纛　岭表録异交阯郡人多养孔雀或遗人以充口腹或杀之以为脯腊人又养其雏为媒旁施网罟捕野孔雀伺其飞下则牵网横掩之采其金翠毛装为扇拂或全株生截其尾以为方物云生取则金翠之色不减耳　潜书李昉名孔雀曰南容一名孔都防一名文禽　事物绀珠摩由逻番称孔雀
　　【附鹄】
　　浮丘伯相经者阳鸟也而游于隂因金气依火精以自养金数九火数七故禀其纯阳也生二年子毛落而黒毛易三年顶赤而羽翮具七年小变而飞薄云汉复七年声应节而昼夜十二时鸣鸣则中律百六十年大变而不食生物故大毛落而茸毛生乃洁白如雪故泥水不能污或即纯黒而淄尽成膏矣复百六十年变止而雌雄相视目睛不转则有孕千六百年形定饮而不食与鸾鳯同羣胎化而产为仙人之骐矣夫声闻于天故顶赤食于水故喙长轩于前故后趾短栖于陆故足高而尾凋翔于云故毛丰而肉疎且大喉以吐故修颈以纳新故天寿不可量所以体无青黄二色者土木之气内养故不表于外也是以行必依洲屿止不集林木葢羽族之清崇者也其相曰瘦头朱顶则冲霄露眼黑睛则视逺隆鼻短喙则少瞑防颊耳则知时长颈竦身则能鸣鸿翎鹄膺则体轻鳯翼雀尾则善飞背鼈腹则伏产轩前垂后则防舞高胫粗节则足力洪髀纎指则好翘圣人在位则与鳯皇翔于郊甸【按此经浮丘伯授之王子晋崔文子学道于子晋得其文藏嵩山石室淮南八公采药得之逐传于代】　古今注千嵗则变苍又千嵗则变黑所谓也　诗疏形状大如鵞长三尺脚青黑高三尺余赤顶赤目喙长四寸余多纯白亦有苍色苍色者人谓之赤颊常夜半鸣淮南子亦云鸡知将旦知夜半其鸣高亮闻八九里雌者声差下今呉人园囿中及士大夫家皆养之鸡鸣时亦鸣　谱以州吕四塲者为佳其声较他产者更觉清亮举止耸秀别有一番庄雅之态别鹤踁黑鱼鳞纹吕四产者緑色纹相传为吕仙遗种　墨客挥犀平凉西有崆峒山乃广成修道之所山之絶壁有石穴谓之皁洞鹤顶如丹毛羽皆黑日照之金色灿然故其上有金衣亭　五杂组朱子诗传身白颈黑尾然鹤之黑者非尾也乃两翅之下翅敛则傅于后似尾耳　戒庵漫笔鹤初生雄者眼旁别有红防　酉阳杂俎左右脚里第一指名兵爪抱朴子千嵗之能登木色纯白脑尽成骨其末千嵗者终不集也春秋繁露知夜半注水鸟也夜半水位感其生
　　气则益喜鸣　风土记鸣鹤戒露此鸟性警至八月露降流于草叶上滴滴有声则高鸣相警徙所宿处虑有变害也　遯斋闲览鹤能巫步禁蛇故食蛇　内典鹤影生　禽经鹤以声交而孕注雄鸣上风雌承下风则孕　埤雅雌雄相随如道士步斗履其迹而孕又曰以声交而孕　刘宾客嘉话録人言鹤胎生所以赋云胎化仙禽也　唐诗记事陈标曰与鸬鷀皆胎化而人以鹤为仙禽葢难见而鸬鷀易见贵耳而贱目也墨客挥犀刘渊材迂濶好怪尝蓄两客至夸曰此仙禽也凡禽卵生此禽胎生语未毕园丁报曰鹤夜生一卵渊材呵曰敢谤鹤邪未几鹤展颈伏地复诞一卵渊材叹曰鹤亦败道吾乃为刘禹钖嘉话所误　谈秀州华亭鹤胎生者真鹤也形体小不食鱼虾惟食稻梁人餧以饭则食之其体大好食鱼虾啄蛇防者鹳合所生乃卵生也食稻梁者虽甚驯熟久须飞去唯食鱼鰕者不能去耳　林洪山家清事不难相人必清于而后可以相鹤矣夫顶丹颈碧毛羽莹洁颈纎而修身耸而正足癯而节高颇不食烟火人廼可谓之鹤望之如鴈鹜鵞鹳然斯为下矣养以屋必近水竹给以料必备鱼稻蓄以笼饲以熟食则尘浊而乏精采岂鹤俗也人俗之耳欲教以舞俟其馁而寘食于阔逺处拊掌诱之则奋翼而唳若舞状久则闻拊掌而必起　鸟兽续考海鹤大者修项五尺许翅足称是吞常鸟如餤鱼鳝成化间有至漳州者漳人射杀之复有以顶货者淘河而鋭咮雄大雌乃畧小昼啄于海暮宿岩谷间岛夷豫以小镖付月夕则伏于鹤常宿所择其大者而刺之平旦有五六头者岛夷乃剥其顶售于舶估比至闽广价等金玉　四夷传大食弼琶罗国出骆驼鹤长六七尺能飞不甚高食杂物并火或烧赤铜食之生卵如椰子　穆天子传至于巨搜氏巨搜之人乃献白鹤之血以饮天子　汉书王莽以鹤髓渍谷种物相感志鹤粪若污滴石上石则化为尘粉然　活防金书鹤卵煮一枚与小儿食预解痘毒多者令少少者不出
　　名　禽经注露禽鹤也露下则鹤鸣也鹤之驯养于家庭者饮露则飞去　秘阁闲谈池州道士赵自然常为诗曰丹歌时引舞或问何名丹歌曰鹤也　潜书汲冢书目鹤曰隂羽以其爱隂而恶阳也故易曰鸣鹤在隂　思赋过九臯之介鸟注介鸟者鹤也　词林海错宋李昉畜五禽以鹤为仙客　清异録武宗为頴王时邸园畜禽兽之可人者以绘十玩谓鹤为九臯处士　佩楚轩客谈潘昉字庭坚号紫崖有鹤字紫卿内观日疏晁采有鹤名素素题诗系足以其夫
　　茅君传好道者入庙或见一白鹤入帐中鹤者皆是九转还丹之使
　　事　左传卫懿公好鹤鹤有乗轩者　瑞应图晋平公皷琴有二八而下衔明珠舞于庭一失珠觅得而走师旷掩口而笑　异大兴二年冬大雪南州人见二白语于桥下曰今兹寒不减尧崩年也于是飞去　张氏家传张禧字彦祥除炖煌令常有矢集禧庭以甘草汤洗之傅药留养十余日疮愈飞去月余衔赤玉珠二枚置禧防前　搜神记哙参行遇鹤被伤乃养之放去至一夜雌雄皆衔明珠以报参其珠鬻数万缗参家遂富　渚宫故事湘东王修竹林堂新阳太守郑裒进雌于堂其雄者尚在裒宅霜天月下无日不鸣商旅江津闻者堕泪时有野飞赴堂中驱之不去即其雄也交颈舞翼闻奏钟磬翻然共舞宛转低昻妙契节　广五行记帝造仪卫课州县送羽毛堪氅衣之用者殆无遗乌程有鹤巢高百尺伐其鹤恐伤子自拔氅毛投于地　记事珠卫济川养六日以粥饭啖之三年识字济川检书皆使衔取之无差　逸史李卫公游嵩山见鹤呻吟曰我鸟仙为樵者伤脚得人血则愈李公觧衣即刺血曰世间人至少公且未是乃令拔眼毛持往来都下但映眼照之即知矣李公中路自视乃马头也至东洛所遇非少悉非全人皆犬彘驴马之惟一老翁是人李公言病之意老翁笑下驴宣臂刺血李公得之以涂鹤即愈谢曰公即为明时宰相复当上升相见非遥慎无惰李公谢鹤遂冲天而去　永嘉郡记青田有双白鹤年年生伏子长大便去惟余父母一双在耳精白可爱皆云神人所养　朝鲜志知异山中有青洞惟青栖息其中　王韶之神镜记荣阳郡西有兰岩山常有双鹤素羽皦然日夕偶形翔集传云昔夫妇俱隐此山年数百嵗化成此忽一旦一为人所害其一嵗常哀鸣至今响动岩谷莫知年嵗　述异记天姥山南峯昔鲁班刻木为一飞七百里后放于北山西峯上汉武帝使人徃取之遂飞上南峯徃徃天将雨则奋翅动揺若将飞奋
　　鹄　述异记鹄生百年而红五百年而黄又五百年而苍又五百年为白寿三千嵗矣　庄子鹄不浴而白自然也埤雅鹄善步　瑞应图鹄王者知音乐之节则至黄帝习乐昆仑以舞众神鹄翔其右　南越志宁县多晨鹄　载记石虎时州献黄鹄雏五泛之于武池颈长一丈声闻十余里　神异经西海之外有鹄国男女皆长七寸为人自然有礼好经编跪拜夀三百嵗人行如飞日千里百物不敢犯之惟畏海鹄鹄过吞之亦寿三百嵗人在鹄腹中不死而鹄一举千里尔雅翼鹄即是音之转后人以鹄名颇着谓鹤之外别有所谓鹄故埤雅既有又有鹄
　　锦鸡
　　禽经首有彩毛曰山鸡注山雉长尾尤珍防之林木之森郁者不入恐触其尾也雨则避于岩石之下恐濡湿也久雨亦不出而求食死者甚众　禽经腹有采文曰锦鸡注状如鸠鸽膺前五色如孔雀羽出南诏越山中嵗采捕之为王者冠服之饰　山海经鷩雉一名山鸡养之禳火灾　格物总论山鸡一名锦鸡　南越志曽成县多鵕防鵕防山鸡也利距善鬭世以家鸡鬭之则可擒也光色鲜明五采燿　顔师古汉书注鵔鸃鸟也似山鸡而小冠背上黄腹下赤项緑色其尾毛红赤光彩鲜明今俗呼为山鸡其实非也　博物志山鸡有美毛自爱其毛终日映水目则溺　藻林蛦即山鸡也蛦山栖　异魏武帝时南方献山鸡帝欲其鸣舞而无由公子苍舒令以大镜着其前鸡鉴形而舞不知止遂至死韦仲将为之赋　异平原太守刘邠取山鸡毛置器中使辂筮之辂曰高岳岩岩有鸟朱身羽翼黄鸣不失晨此山鸡毛也　裴景仁苻秦书苻健皇始四年冬山鸡来入人家栖宿养子而去羣聚傍渭水而游翔与家鸡无异
　　吐绶鸡
　　倦逰杂録巴峡中有吐绶鸡以其羽毛有白圆防又名真珠鸡嗉藏肉绶长阔数寸红碧相间极焕烂须遇晴日则向阳摆之顶首先出两角肉亦二寸许然后徐舒其绶逾时悉敛于嗉下披其毛不复见或有死者割其颈臆间亦无所见　鸟兽续考绶鸡生而反哺亦名孝雉毎至春夏之交景气和暖颔下出绶带方尺余红碧鲜然头有翠角双立良久悉敛于嗉下苕溪渔隐曰广右闽中亦有吐绶鸡余在二处见人多养之不独巴峡中有也　埤雅绶鸟一名鹝亦或谓之吐绶咽下有囊如小绶五色彪炳吐有时风不吐雨不吐有惊惧之虞亦不吐一名避株食之甚美诗谓之防鹝以此或剖其嗉不复有绶防矣　禽经颈有防囊曰避株注雉属出华岳及盛山中晴旸则颈出彩色作囊遇木则避之故曰避株古今注吐绶鸟一名功曹今俗谓之锦囊杨慎外集吐绶鸟谓之锦带功曹　酉阳杂俎鱼复
　　县南山有鸟大如鸲鹆羽色多黑杂以黄白头颊似雉有时吐物长数寸丹采彪炳形色绶因名为吐绶鸟又食必蓄嗉臆前大如斗虑触其嗉行毎逺草木故一名避株鸟　六书故埤雅言鹝之大仅如鸜鹆而臆乃大如斗亦不察矣野人有馈于锦囊者大如鸡下有锦囊鸣则囊见　通志昆虫畧尔雅曰鶾天鸡鶾音汗逸周书曰蜀人献文鶾文鶾者若翚雉按今有吐锦鸡盖雉唯蜀中有之仰日吐锦甚有文彩　王氏博古辨古玉多刻天鸡纹其尾翅轮如鸳鸯
　　雉
　　总论　周易离为雉　春秋运斗枢玑星散为雉　禽经雉介鸟也　尔雅雉絶有力奋注最健鬬　大戴礼雉震呴震也者鸣也呴也者鼓其翼也正月必雷雷不必闻惟雉为必闻之何以谓之雷则雉震呴相识以雷洪范五行传正月雷防而雉雊雷通气也　蔡邕月
　　令雷在地中雉性精刚故独知之应而鸣也　禽经泽雉啼而麦齐注泽雉如商庚春季之月始鸣麦平陇也尔雅翼泽雉十步一啄百步一饮因地之坟衍以为
　　疆界分而防之不相侵越一界之内要以一雄为主余者虽众莫敢鸣雊　蟫史易曰离为雉离火也其体文明性复炎悍故为雉礼记曰雉性刚而守节周礼云大夫执雁士执雉雉取其有文采而守介也陆佃曰雉死耿介妒垄防疆善鬬虽飞不越分界埤雅雉飞若矢一徃而堕雉鸡也不能逺飞崇不过丈修不过三丈故雉高一丈长三丈也　化书雉不再合信也　草木子雉善听　旧唐书杨烱冕服议华虫者雉身五彩象圣人体兼文明也　古今注商高宗有雉雊之徴章服多用翟故有雉尾扇中和集商人置雉尾于舟中之樯以候隂晴天当晴则尾直竪天将雨则尾下垂览银得雉粪则枯　西京杂记茂陵文固阳本琅琊人善驯野鸡为媒用以射雉　白六帖媒翳者少养雉子至长狎人能招野雉因名曰媒翳朝野佥载雉被鹰伤以地黄叶帖之　晋书武库封闲甚宻其中忽闻雉雊张华曰此必蛇化也开视之雉侧有蛇蜕焉　陆禋续水经正月蛇与雉交生卵遇雷即入土数丈成蛇形二三百年能升腾不入土但为雉　通志江淮中兽名能能蛇之精冬化为雉春复为蛇今呉中不食雉毒故也　礼记月令曰孟冬雉入大水为蜃　搜神记千嵗之雉入海为蜃
　　名号　夏书羽畎夏翟注羽畎羽山之谷也夏翟雉名书日月星辰山龙华虫注华虫鷩雉也　曲礼凡祭
　　宗庙之礼雉曰疏趾注雉肥则足开张　汉书注吕后名雉改曰野鸡　山堂肆考雉性不处下湿故一名原禽　清异録锦鸡一名九苞奴谓其有文无德真鳯皇之奴
　　详　尔雅伊洛而南素质五彩皆备成章曰翚注翚亦雉属言其毛色光鲜　禽经五采备曰翚亦曰夏翟注雉尾至夏则光鲜也　博物志翟雉长尾雨雪降惜其尾栖杪不敢下食徃徃饿死　尔雅鹞雉江淮而南青质五彩皆备成章曰鹞注即鹞雉也　禽经朱黄曰鷩雉埤雅鷩似山鸡而小冠背毛黄项上緑色鲜明胷腹洞赤西山经所谓赤鷩可以御火者也赋性悍戾憨害飞走如风之猋故潘岳云山鷩悍害猋迅已甚也盖其耿介甚于他雉故周官三公服鷩冕与王后三翟之服异也　尔雅鳪【音卜】雉注黄色鸣自呼　禽经白曰雗雉　尔雅雗雉鵫雉注今白鵫也江东呼白亦名曰雉　史记周公居摄越裳氏重译献白雉　典畧白雉熊宗之精出于孟山　唐六典中瑞白雉雉白首抱朴子白雉有种南越尤多按地域图今之九德则
　　古之越裳也葢白雉之所出周成王所以为瑞者贵其所自来之逺明其德化所被之广非谓此为奇也　禽经曰海雉注羽色纯黑亦善鬬生海中山岛上　尔雅鷮雉注即鷮鸡也长尾走且鸣　诗疏鷮防小于翟也走而且鸣曰鷮其尾长肉甚美故林虑山下人语曰四足之美有熊两足之美有鷮埤雅薛宗曰雉之健者为鷮尾长六尺字説曰从乔尾长而走且鸣则其首尾乔如也　尔雅鸐山雉注长尾　尔雅南方曰东方曰鶅北方曰鵗西方曰鷷注説四方雉之名　贾达左注西方曰鷷雉攻木之工也东方曰雉塼埴之工也南方曰翟雉攻金之工也北方曰鵗雉攻皮之工也伊洛而南曰翚雉设五色之工也　尔雅疏防雉一名鵽鸠大如鸽似雌雉防脚无后趾岐尾为鸟憨急羣飞出北方沙漠地
　　格致镜原卷七十七
　　钦定四库全书
　　格致镜原卷七十八　　　大学士陈元龙撰鸟【二】
　　鹇
　　禽经注鹇白鹇似山鸡而色白行止闲暇　萧頴士白鹇赋序白鹇羽族之幽竒也素质黑章爪觜纯丹体备冠距颇夫鸡翟神貎清闲不杂于众禽　格物论鹇羽族之耿介者形鸡白质黑章尾长四五尺最为可玩亦有青有黑　西京杂记闽越献高帝白鹇黑鹇各一只帝大悦厚赐之　李白集黄山胡公有双白鹇葢是家鸡所伏自小驯狎了无惊猜以其名呼之皆就掌取食　清异録武宗十玩图白鹇为素先生　词林海错宋李昉畜五禽以鹇为闲客
　　鴈【附鸿】
　　周书白露之日鸿鴈来鸿雁不来逺人背叛小寒之日鴈北乡鴈不北乡民不怀至　尔雅鳬鴈丑其足蹼其踵企注脚指间有幕蹼属相着故曰其足蹼飞则脚根企直故曰其踵企　禽经鳱以水言自北而南以山言自南而北注鳱音雁随阳鸟也冬适南方集于江千之上故字从干亦音雁中春寒尽雁始北向燕代尚寒犹集于山陆岸谷之间故字从斥　方言雁自闗而东谓之鴚【音加】鵞南楚之外谓之鵞或谓之鸧鴚【今江东通呼为鴚】　古今注雁自河北渡江南瘦瘠能高飞不畏缯缴江南沃饶毎至还河北体肥不能高飞恐为虞人所尝衔芦长数寸以防缯缴焉　物相感志雁阳鸟也飞作八字在天人若张其一则飞行中缺一位也夜宿洲中鸿在内雁在外递更警备避狐与人之捕已也博物志雁食粟翼重不能飞　淮南子雁从风而飞以爱气力　埤雅雁行料步侧身　説郛常言谓雁为而不及双谓燕为双而不及者葢雁属乎阳而燕属乎隂阳数奇隂数偶如斯而已　埤雅雁霜降南翔冰泮北徂其性恶故中国始寒而北至旧説南翔不过衡山今衡山之旁有峯曰回鴈葢南地极燠人罕识雪者故雁望衡山而止　彚详注鴈泊江湖洲渚之间动计千百双者宿其中令单者为雁奴守围而警察飞有先后行列秋南而春北鸿乂其大者　玉堂闲话鴈宿于沙渚之中大者居中令雁奴围之南人有采捕者俟其天色隂暗或无月时于瓦罐中藏烛持棒者数人屏气潜行将欲及之则畧举烛便藏之雁奴惊呌大者亦惊顷之复定又如前举烛鴈奴又惊如是数四大者怒啄雁奴秉烛者徐徐逼之便举烛则鴈奴惧啄不复动矣乃高举其烛持棒者齐入羣中乱击之所甚多　推蓬寤语鴈北归必衔芦越闗则输之淮南子以为鴈爱气力衔芦以避缯缴俗传以为过海投芦为桴以息气力或云输芦以供税然供税之説诞矣而过海为桴之説何秋来独无而春始芦耶且衔芦避缯缴之説去或然之不知来时何以为避倘使上林射雁芦何能避耶予考雁从风而飞春夏南风故北飞秋冬朔风故南飞秋冬过南食肥体重故借芦以助风力耳塞北风高则无事此故投于雁门闗姑识之以俟明者焉仪礼大夫执雁取其候时而行也婚礼下逹纳采用雁白虎通挚用雁者取其随时南北不失其节明不夺
　　女子之时也　汉书武帝太始三年幸东海赤雁作朱雁之歌其辞曰赤雁集六纷员殊翁杂五采文纷员多也六数也翁雁颈也　汉书宣帝于西河筑世宗庙告祠有五色雁集殿前　唐六典朱雁五色为中瑞文昌杂録北方有白雁似雁而小色白秋深则来白雁至则霜降河北人谓之霜信杜甫诗云故国霜前白雁来即此也　十三州记上虞有雁为民治田春衔防草根秋啄除其秽是以县官禁民不得妄害此雁犯则有刑无赦也　酉阳杂俎临邑县有雁翅泊泊旁无木土人至春夏常于此泽罗雁鸟取其翅以御暑　邓德明南康记平固县有覆笥山上有湖周廻数十里有石雁浮在湖中毎至秋天石雁飞鸣如候时也　浔阳记庐山顶上有池中有三石雁霜降则飞
　　鸿　格物论鸿似雁而大羽毛纯白疑世所称曰白雁者即鸿也　诗疏鸿鹄羽毛光泽纯白似而大长颈肉美如雁又有小鸿大小如鳬色亦白今人直谓鸿也博物志鸿鹄千嵗者皆胎产鸿雁大畧相以仲秋
　　而来宾一同也鸣如家鵞二同也进有渐而飞有序三同也雁色苍而鸿色白一异也雁多羣而鸿寡侣二异也雁飞不过高山而鸿薄云表三异也毛有粗细形有大小　博物志鸿毛为囊可以渡江不漏
　　鹦鹉
　　总论　山海经黄山及数歴之山有鸟焉其状如鸮赤喙人舌能言名曰鹦防注鸎防舌似小儿舌　孙畅异物志鹦鹉西域灵禽其毛色或苍緑或紫赤喙曲如鸮而目深行如鸿雀而能效人言故见殊贵　格物总论鹦鹉能言鸟有慧性大如鹊朱咮钩吻翠顶金眼项碧羽赪足翠尾尾长言语音圆滑亦最惜毛羽喜洁浄恶垢汚岭南所产　酉阳杂爼鹦鹉能飞众鸟趾前三后一唯鹦鹉四趾齐分凡鸟下睑眨上独此鸟两睑俱动似人目　淮南子鹦鹉断舌可使言语能言而不可使长言　南州异物志鹦鹉行则以口喙地然后足从之　禽经注鹦鹉出陇西能言鸟也人以手抚拭其背则瘖痖矣　北户録广之南新勤春十洲呼为南道多鹦鹉食木叶榕实凡养之俗忌以手频触其背犯者即多病颤而卒土人谓为鹦鹉瘴　珍珠船南人养鹦鹉发瘴噤战以徐柑饲之则愈不然必死　六度集经菩萨为鹦鹉王有两鹦鹉力势逾众口衔竹衡以为车乗王集其上飞止游戏　刘义庆宣验记有鹦鹉飞集他山山中禽兽辄相贵重鹦鹉自念虽乐不可久也便去后数月山中大火鹦鹉遥见便入水濡羽飞而洒之天神言汝虽有志意何足云也对曰虽知不能救然尝侨居是山禽兽行善皆为兄弟不忍见耳天神嘉感即为灭火　李繁圣蘧庐东都有人养鹦鹉以其慧甚施于僧僧教之能诵经徃徃架上不言不动问其故对曰身心俱不动为求无上道及其死焚之有舍利
　　详　南方异物志鹦鹉有三种青大如乌臼一种白大如鵞鸮一种五色大于青者交州巴南尽有之及五色出杜薄州　呉诗外国传扶南东有涨海海中有洲出五色鹦鹉其白者如母鸡　白六帖晋安帝义熈十四年秋林邑献白鹦鹉　旧唐书贞观十八年陀洹国献白鹦鹉毛羽皓素头上有红毛数十垂与翅齐　珍珠船白鹦鹉大如小鵞亦能言羽毛玉雪以手抚之有粉沾指掌如蛱蝶翅　太平清话白鹦鹉其顶一撮有淡黄色者鸣则顶毛散放如黄葵花　谢庄赋序宋元嘉二十一年湘州献赤鹦鹉诏羣臣为赋之　羣书考索真宗咸平六年大食国遣使来贡方物及红鹦鹉妮古録成化间海南进红鹦鹉朱衣翠裳　宋志建隆二年陇州贡黄鹦鹉上以为瑞遂作金鹦鹉等旗　顾海槎余録文昌海面当五月有失风飘至船只不知何国人内载有金丝鹦鹉墨女金条等件　天中记贞观五年林邑献五色鹦鹉数诉寒太宗付使者归之酉阳杂俎明皇时有五色鹦鹉能言上令左右试牵帝衣鸟辄瞠目叱咤张燕公有表贺称为时乐鸟　北户録时乐了大畧如鹦鹉纯緑色　格物总论时乐鸟丹首红臆朱冠禄翼莺领文背糅以五色与鹦鹉状亦同而毛尾全异其心聪慧防主报恩尤非凡禽比天下太平有道则见　临海异物志世乐鸟五色头上有冠丹喙赤足王者有明德天下太平则见　鸟兽续考海鹦哥黑喙緑羽足亦鳖也
　　名号　説文鹦鹉亦云鹦母能言鸟也鸎从鸟鹦声母从鸟防声　字説婴不能言已而能言母从人而后能言　铁围山丛谈西瓯鹦防初丹喙中黒后丹雌名木侯　贤愚经舍卫国中须逹长者家内有二鹦鹉一名律提二名賖禀性慧觧人言语　采兰杂志河间王琛有妓曰朝云善歌又有緑鹦鹉善语朝云毎歌鹦鹉和之声若出一琛爱之呼为緑朝云　幽怪録隋时栁归舜泛舟巴陵风飘至一处有鹦鹉数十相呼姓字有名武游郎者有名阿苏儿者有名武仙郎者有名自在先生者有名踏莲露者有名鳯花台者有名戴蝉儿者有名多花子者又云吾乃鳯花台鸟也　明皇杂録开元中岭南进白鹦鹉颇聪慧洞晓言辞上呼为雪衣娘上毎与诸王及贵妃博戏稍不胜左右呼雪衣娘即飞入局中鼓舞以乱其行列日语曰昨夜梦为鸟所搏已而果为鹰所毙之苑中号鹦鹉塜　开宝遗事富民杨崇义为李弇所害架上鹦鹉之明皇封为緑衣使者付后宫喂养　清异録武宗十玩图鹦鹉谓之辨哥词林海错李昉名鹦鹉曰陇客
　　秦吉了
　　碧鸡漫志　岭南有鸟似鸲鹆能言名吉了桂海虞衡志秦吉了如鹦鹉绀色丹觜黄距目下连项有深黄文项毛有缝如人分髪能人言比鹦鹉尤慧大抵鹦声如儿女吉了声如丈夫　唐防要林邑国有结辽鸟能言胜于鹦鹉黒色两眉独黄即秦吉了也一云形如鹦鹉而色白顶防黄心慧舌巧人言无不通又谓之了出杜箔州唐白居易有秦吉了词　岭表録异秦吉了容管廉白州产此鸟大约似鹦鹉觜脚皆红两眼后夹脑有黄肉冠善效人言语音雄大分明于鹦鹉以鸡子和饭如饲之或云容州有纯赤纯白色者俱未之见也　闻见録泸南有畜秦吉了者能人言有夷酋欲以钱三十万买之其人告以贫将卖尔秦吉了曰我汉禽不愿入夷中遂不食而死　北户録普寜有亷州民赤白吉了各一头献于刺史者其赤者寻卒白者久而能言　谢氏诗源昔有丈夫与女子相爱以书札相通皆慿一鸟往来此鸟殊解人意至期忽对女子唤曰情急了因名此鸟为情急了沈如筠诗云好因秦吉了一为寄深情后人又呼吉了
　　鸲鹆
　　考工记鸲鹆不逾济　淮南万毕术寒臯断舌使语注寒臯一名鸲鹆　埤雅南方鸜鹆里儿剔其舌端教以语言甚慧禽经曰鸜鹆剪其舌而语是也旧説鸜鹆不逾济又穴居故春秋夏有鸲鹆来巢以异书也　幽明録五月五日剪其舌端使圆教令学语能人言　格物总论鸲鹆似鵙而有帻色纯黑金眼穴居鸜字亦作鸲慧鸟也　荆楚嵗时记五月鸲鹆子毛羽新成俗好登巢取养之以教其语谓之花鹆　酉阳杂俎鸜鹆旧言可使取火效人言胜鹦鹉取其目睛和人乳研滴眼中能见烟霄外物也埤雅鸜鹆以足交而孕　酉阳杂俎鸜鹆交时以足相勾促鸣鼓翼如鬭状往往坠地俗取其勾足为媚药　留青日札鸲鹆食豕肉而疯　古今注鸜鹆一名鸟暄杂録南唐李主讳煜改鸜鹆为八哥　王虚中劝孝文鸜鹆亦曰八八儿　独异志晋桓豁镇荆州有一参军五月五日采鸲鹆雏剪其舌令学人语经年遂能言后因大防豁出之令遍学座客话有一人患鼻鸲乃遽飞入瓮中语与患者无异举席皆笑　山堂肆考宋元祐间长沙郡人养一鹦鹆偶见僧念阿弥陀佛即随口称念旦暮不絶因以与僧久之鸟亡僧具棺以葬之俄口中生莲花一枝　谈永叔梦为鸜鹆飞在上意甚快悦闻榆荚香特异
　　杜鹃
　　格物总论杜鹃大如鹊而羽乌三四月间夜啼达旦其声哀而吻有血田家候其鸣则兴农事埤雅杜鹃一名子规苦啼啼血不止一名怨鸟説文所谓蜀王望帝化为子嶲今谓之子规是也至今巢生子百鸟为哺其雏尚如君臣云尔雅曰嶲周即此鸟也　禽经注瓯越曰怨鸟春分时于林中苦啼自夜达旦血渍草木凡始鸣皆北向　禽经江介曰子规蜀右曰杜宇注望帝杜宇者葢天精也李膺蜀志曰望帝称王于蜀时荆州有一人化从井中出名曰鼈灵于楚身死尸反泝流上至汶山之阳忽复生乃见望帝立以为相鼈灵乃凿巫山开三峡降丘宅土民得陆居望帝以其功高禅位于鼈灵号曰开明氏望帝修道处西山而隐化为杜鹃鸟或云化为杜宇鸟亦曰子规鸟至春则啼闻者凄恻寰宇记蜀之后主名杜宇号望帝让位鼈灵望帝自逃后欲复位不得死化为鹃毎春月间昼夜悲鸣蜀人闻之曰我望帝魂也　蜀王本记望帝使鼈灵治水去后与其妻通慙愧且以德薄不及鼈灵乃委国授之去望帝去时子规方鸣故蜀人悲子规鸣而思望帝　禽经注杜宇啼苦则自悬于自呼曰谢豹　成都旧事昔有人饮于锦城谢氏其女窥而悦之其人闻子规啼心动即谢去女恨甚后闻子规啼则怔忡若豹鸣使侍女以竹枝驱之曰豹汝尚敢至此啼乎故名子规为谢豹老学庵笔记呉人谓杜宇为谢豹杜宇初鸣时渔人
　　得鰕曰谢豹鰕市中卖笋曰谢豹笋　临海异物志鷤防一名由鹃春三月鸣昼夜不止音声自呼俗言取梅子涂其口两边皆赤上天自言乞恩至商陆子熟鸣乃得止耳　广雅鷤防鷶子规也　雄反骚徒恐鷤防之将鸣兮师古注防鴂字也鷤鴂鸟名买防一名子规一名杜鹃常以立夏鸣鸣则众芳皆歇　杨慎外集子规史作姊归説文作子嶲华阳国志作秭归　酉阳杂俎杜鹃始阳相推而鸣先鸣者吐血死尝有人出行见一羣寂然聊学其声即死初鸣先听者主离别厠上听其声不祥厌之之法当为犬声应之　留青日札子规人但知其为催春归去之鸟葢因其声曰归去了故又名思归鸟不知亦为先春而鸣之鸟史记厯书百草奋兴姊归先嘷索隐曰子规春气发动则先出野泽而鸣是也
　　鹧鸪
　　岭南録异鹧鸪呉楚之野悉有岭南偏多此鸟肉白而脆逺胜鸡雉臆前有白圆防背上间紫赤毛其大如野鸡多对啼　古今注南方有鸟曰鹧鸪其鸣自呼常向日而飞畏霜露早晚稀出有时夜飞则以叶覆其背上燕人亦不知有此鸟也　南越志鹧鸪鸟虽复东西廻翔命翮之始必先南翥　酉阳杂俎鹧鸪飞数逐月如正月一飞而止于窠中不复起矣十二月十二起最难采南人设网取之　罗浮志遇暖则相对而啼谓之山鸪　本草鹧鸪鸣云钩辀格磔又云懊恼泽家又云行不得哥哥　异物志鹧鸪形似雌鸡其志懐南不北徂也其鸣云但南不北　北户録衡州南灵鹧鸪觧岭南野诸毒及避瘟瘴又一名防　禽经随阳越雉鹧鸪也晋安曰懐南江左曰逐隐　采兰杂记鹧鸪一名内史一名花豸　清异録尝展蜀画鹧鸪于书馆江南黄是甫见之曰鹧鸪亦数种此锦地鸥也　本草鹧鸪天地之神取毎月取一只飨至尊自死者不可食闽部疏鹧鸪斑而善啼可笼畜味美
　　桐花鸟
　　朝野佥载剑南彭蜀间有鸟大如指五色毕具有冠似鳯食桐花毎桐结花即来桐花落即去不知何之俗谓之桐花鸟极驯善止于妇人上客终席不飞人爱之无所害也　寰宇记桐花色白至春有小鸟色蕉红翠碧相间生花中惟饮其汁不食他物花落遂死人以水饮之或得三四日性多跳掷抵触便死土人画桐花鳯扇即此也　湘烟録桐花鳯小于鸟春暮来集桐花一名収香倒挂又名探花使　名物通倒挂鸟即緑毛么鳯性极驯好集美人上惟饮桐花汁不食他物身形如雀而羽五色日间闻好香则藏尾翼间夜则张尾翼以放香出成都
　　鸎
　　礼记仲春之月仓庚鸣　禽经仓鹒黧黄黄鸟也亦曰雀亦曰商庚注今谓之黄鸎黄鹂是也野民曰黄栗留语声转耳其色黧黑而黄故名黧黄诗云黄鸟以色呼也　大戴礼有鸣仓庚仓庚者商庚也商庚者长股也　説文离黄仓庚也鸣即生　方言黄自闗而东谓之鸧鹒自闗而西谓之黄诗疏黄鸟黄鹂鹠也或谓之黄栗留幽州人谓之黄鸎齐人谓之搏关西谓之黄鸟当葚熟时来在桑间故里语曰黄栗留看我麦黄葚熟不亦是应节趋时之鸟或谓之黄袍　开元遗事明皇每于禁中见黄鸎呼之为金衣公子又呼为红树歌童　格物总论鸎大胜鸲鹆黒眉尖觜红脚青遍身甘草黄色羽及尾有黒毛相间三四月间鸣声音圆滑　庶物异名疏诗传黄鸟搏也郭璞云俗呼为黄离留东坡谓之黄公　七修藁仓庚鸣庚亦作鹒章经曰仓清也庚新也感春阳清新之气而初出故名　本草纲目山海经云黄鸟食之不妒杨防止妒论云梁武帝郗后性妒或言仓庚为膳疗忌遂令食之妒果减半　尔雅翼荆州每至冬月于田亩中得土坚圆如卵者輙取以卖破之则鸎在其中无复毛羽葢以土自裹伏而土坚劲春始生羽破土而出　玉堂闲话顷年有人取得黄鸎雏养于竹笼中其雌雄接翼晓夜哀鸣于笼外絶不饮啄乃取雏置于笼外则更来捕之人或在前略无所畏忽一日不放出笼其雌雄缭绕飞鸣无从而入一投水中一触笼而死剖腹视之其肠寸断　高隐外书戴颙春擕双柑斗酒人问何之曰往听黄鹂声此俗耳碱砭诗肠鼔吹
　　燕
　　总论　春秋运斗枢瑶光星防为鷰　夏小正降燕乃睇注燕降下人居睇眄作室　记月令鸟至至之日以大牢祠于高禖注鸟燕也燕以施生时来巢人堂宇而孚乳嫁娶之象也禖氏之官以为　埤雅燕背飞向宿背飞颉颃是也　文昌杂録世言燕子至秋社乃去仲春复来昔年因京东开河岸崩见蛰燕无数晋郗鉴为衮州刺史鎭鄢山百姓饥饿或掘野鼠蛰燕而食之乃知燕亦蛰耳惊蛰后中气乃出非渡海也　辍耕録白湛渊先生续演雅十诗发挥云海青羽中虎海燕能制之海青俊禽也而羣燕縁扑之即坠物受于所制者无小大也　物相感志博物志云人食燕肉不可入水则为蛟龙所食　天主物簿戴玉之鹊巢于竹与燕同羣葢燕能识宝　酉阳杂俎凡狐白貂防之鷰见之则毛脱或言燕蛰于水底旧説鷰不入室取桐为男女各一投井中燕必来　九章算术五雀六燕飞集于衡衡适平一雀一燕而易处则雀重而燕轻遯斋闲览燕衔泥避戊巳日故巢固而不倾　博物志燕戊巳日不衔泥涂巢此非才智自然得之　遯斋闲览燕恶艾雀欲夺其巢即衔艾置其巢中燕见艾避去俗传燕巢人家巢户内向及长过尺者吉祥也集贤张公毎嵗燕巢正寝其长可容疋练户悉内向数年遂登庸
　　名　格物总论燕鸟也齐曰燕梁曰乙大如雀而长布翅岐尾巢于屋梁间春社来秋社去故谓之社燕俗呼胡燕为夏候其作窠喜长埤雅燕之往来避社而嗛土不以戊巳籋口布翅枝尾齐人呼鳦葢取其名自呼故曰鳦也一名鸟葢取其色之故曰鸟也一名鷾鸸庄子鸟莫知于鷾鸸　嫏嬛记周穆王迎意而子居灵卑之宫访以至道后欲以为司徒意而子愀然不悦奋身化作鸟飞入云中故后人呼鸟为意而　庶物异名疏意怠鸟也庄子东海有鸟名意怠进不敢为前退不敢为后食不敢先尝必取其绪行列不斥而人不害以免于患淮南亦云其为鸟也翂翂翐翐而似无能引援而飞迫胁而栖　古今注鷰一名天女　采兰杂志昔有燕入人家化为一小女子长仅三寸自言天女能先知吉凶故至今名燕为天女　物相感志游波燕也雷效云海竭江枯投游波而立泛言江海干投燕于其中水立涨　通雅尔雅本文嶲周燕燕乙陆玑云嶲周子规也燕燕则乙也説文失尔雅之句读误以周燕释嶲按孙炎云尔雅别三名也曰燕燕者古人重言之如诗燕燕于飞汉成帝时謡曰燕燕尾涎涎是也嶲周亦燕名也不知陆玑何据而以为子规又按吕氏春秋曰肉之美者有嶲燕之翠凡鸟之尾皆曰翠俗曰臎嶲燕殆所谓胡燕蛇燕之合嶲燕二字益信嶲周乃燕之一名　本草紫胷轻小者是越燕胷斑黑声大者是胡鷰其作巢喜长越燕不入药用越与汉亦小差耳　山堂肆考溽湿为巢声多稍小者为汉燕　述异记燕有胡髯者百嵗燕　抱朴子千嵗燕巢户北向其色多白而尾掘取隂干末服一头五百嵗田俅子少皥之时赤燕一双飞集少皥之户遗其丹书京房易占入山见白鷰其君宜得贵女　宋元嘉起
　　居注元年七月有白燕集于齐郡游翔庭宇经九月乃去众燕翼随有数千　叚龙凉州记吕光大安三年白燕游酒泉郡黑燕列从　娄元礼田家杂占紫燕来巢主其家益富此燕与乌燕同而异凡名曰舍鹕儿又名黄腰燕子营巢郤与乌燕絶不相似　拾遗记汉时西方贡琥珀燕置之静室自于室中鸣翔　庾仲淮湘洲记零陵山有石燕遇雨则飞如生燕雨止遂化为石也　陶隐居曰越燕多在堂室中梁上作巢胡燕多在檐下作巢　格物总论胡燕作巢喜长越燕作巢如椀
　　燕异　拾遗记魏禅晋之岁北阙下有白光如鸟雀之状时飞翔来去有司闻奏帝令罗之得一白燕以为神物于是以金为樊置于宫中旬日不知所在　晋书黄初元年未央宫中有燕生雁口爪俱赤此与商纣宋隐同象景初元年又有燕生巨鷇于卫国李葢家形若鹰吻似燕此羽虫之孽又赤也　摭遗唐王榭居金以航海为业遇风舟破榭附一板抵一洲见翁妪皆皁服引至宫室见王坐大殿左右皆妇人王皁袍乌冠金花闪闪翁以女妻榭榭问女曰此国何名曰乌衣国也后榭欲回王命取飞云轩乃乌毡兠子耳令榭入其中闭目少息已至其家梁上双燕呢喃下视榭乃悟所止燕子国也　虚谷闲抄淄青有一百姓家燕窠累年添接仅余三尺其燕哺雏既飞忽有诸野禽飞入庭除渐众栋宇之上栖息无空隙其家老人罔测灾祥顾之甚闷忽以杖击破燕巢随手有一白鳯雏长三尺自巢而堕未及于地即掀然出户望西南冲天而去诸禽亦应时防逝又一家燕巢中忽然赤色光芒而隐隐有声若鸣鼓地中日夜不絶望之则有火焰亘天人聚观其家老人惧偶以杖探燕巢即有一小赤龙子长尺余堕下鳞甲炳焕速以裀褥借之焚香祷谢未毕而见一大龙长丈余自檐屋而入光如列炬烁人瞻视龙徐徐拥其子入自寝室穴屋腾天而去亦不损物然二家不三数年皆隳败焉
　　雀
　　总论　春秋运斗枢瑶光星防为雀　崔豹古今注雀一名嘉宾言栖宿人家如宾客　彚详注雀俗呼为马妇鸟　説文雀依人小鸟也　格物总论雀觜颔皆黒通身毛羽褐色尾长二寸许爪趾黄白色四时有子礼月令季秋雀入水化为蛤　酉阳杂俎释氏书言
　　雀沙生因浴沙尘受卵　埤雅雀头如颗蒜目如擘椒物之淫者　感应经雀皆至夕而不见物人有至夕昏不见物者谓雀盲是也　埤雅雀好内反师旷禽经曰雀交不一雉交不再又曰雀以猜瞿今雀俛而啄仰而四顾所谓瞿也　陶隐居本草雀性利阴阳雀屎名白丁香　埤雅鸟雀尾翠上有肉高有穴者名脂鉼鸟雀每引觜取脂以涂翅毛衣则悦泽雨露不能濡　古今注雀性多淫泆故一升曰爵所以戒淫之饮　家语孔子见罗者所得雀皆黄口也孔子曰黄口尽得大雀独不得何也罗者对曰黄口从大雀者不得大雀从黄口者易得孔子顾弟子曰君子愼所从　周处风土记六月东南长风海鱼化为黄雀　呉地记小鱼长五寸秋社化为黄雀　呉均续齐谐记杨寳尝见一黄雀为蝼蚁所困寳食以黄花百余日毛羽成放之后有黄衣童子拜曰我王母使臣向为鸱枭所搏赖君拯济以四白环与寳曰令君子孙洁白登三公后寳生震震生秉秉生赐赐生彪俱为三公　清异録李正已被囚执梦云青雀噪即报喜也是且果有羣雀啁啾色皆青苍至今李族居淄青者呼雀为青喜
　　详　格物论其种不一有神雀蒿雀突厥雀瓦雀瓦雀出浙东其雌雄相感必一俯一仰　山堂肆考瓦雀以其依人在檐溜间为巢故称瓦雀　春秋考异邮黄帝将起有黄雀赤头立日旁帝占曰黄者土精赤者火精雀者赏萌余当立　礼稽命徴祭五岳四渎得其宜则黄雀见　述异记周成王元年贝多国人献舞雀周公命返之　尚书中季秋赤雀衔丹书入酆止于昌户昌拜稽首受　后汉书琅玡董仲为不其令有赤雀乳防事前桑上民为作歌颂　唐六典礼部注赤雀上瑞白雀中瑞　遁甲图赤雀不见则国无贤白雀不见则无后嗣　宋书白雀者王者爵禄均则至　南越志増城县多白雀大如鸠素质凝映　墨客挥犀雀有色纯白者有尾白者搆巢人家多为祥瑞余曽见卖药老人育白雀数枚问何从得之答云雀方出殻未羽时以蜜和饭饲之乃然　辍耕録陈云峤云白翎雀生于乌桓朔漠之地雌雄和鸣自得其乐　彚详注朔漠之地无他禽鸟惟鸿雁与白翎雀鸿雁畏寒秋南春北白翎雀虽穷冬沍寒亦不易处故元世祖作乐名曰白翎雀　开元遗事裴曜卿勤于王政夜看案牍昼决狱讼尝养一雀毎夜至更初时有声至五更则急鸣曜卿呼为知更雀　朝野佥载唐甘露之后有鸟大如鸠色如乌雀飞若风声千万为队时人谓之鵽雀亦名突厥雀若来突厥必至后则无差　涯胜览爪哇国有珍珠雀　沙州记寒岭去太阳州三十里便有雀鼠同穴雀亦如家雀色小白鼠亦如家防色黄而无尾　集仙録天雀亦曰神雀每降则国家当有大福　风俗通飞亷神雀能致风雨　汉武内传仙家次药有昆丘神雀宣记神爵集雍晋灼注大如鷃爵黄尾白颈黒背腹
　　斑文也　后汉书显宗时有神雀入宫殿冠羽有五采色　古今注孝哀帝初元三年防畤殿中有雀五色头有冠长寸余大似雀始到时鸟环其旁　山堂肆考惠州罗浮山有五色雀有贵人至则先翔集　东坡集海南有五色雀常以两绛者为长进止必随俗谓鳯皇云乆旱而见輙雨潦则反是　拾遗记舜葬苍梧之野有鸟如雀自丹州而来吐五色之气氤氲如云名曰慿霄雀能羣飞衔土成丘坟此鸟能反形变色集于峻林之上在木则为禽行地则为兽变化无常　东观汉记永元十三年安息国献条枝大雀卵大如瓮举头高八九尺张翅丈余食大麦　留青日札汉书安息国有大马爵广志曰大爵头及膺身蹄似槖駞色苍举头高八九尺张翅丈余食大麦我朝有鸟大如驴集于南京五鳯楼上想即此鸟　杜阳杂编唐顺宗即位岁拘弭国贡却火雀一雄一雌色纯黒大小似鷰其声清殆不寻常禽鸟置于火中火自防去上嘉其异遂盛于水晶笼悬于寝殿夜则宫人持蜡炬以烧之终不能损其毛羽
　　百舌
　　山堂肆考百舌又名反舌一名望春一名唤起江南人谓之唤春声圆转如络丝　月令注百舌能变易其声仿百鸟之鸣　朝野佥载百舌春啭夏至唯食丘蚓正月后冻开蚓出而来十月后蚓藏而徃葢物之相感也通雅鶷反舌也月令仲夏小暑至反舌无声先为
　　百舌芒种后五日则无声五月后毛尽脱十月后则藏蛰　格物总论百舌鸟苍毛尖觜形小于鸲鹆能反覆其舌随百鸟之音故谓之百舌春二三月鸣至五月无声亦禽也　留青日札反舌鸟至五月感阴气而无声欧阳永叔诗百舌子莫道泥滑滑今亦名之曰泥百舌也饮春水而开口饮秋水而闭口故梅尧臣百舌诗一冬常噤黙乘春何多舌周书反舌有声防人在侧
　　鹪鹩
　　禽经注鹪桃雀也状黄雀而小燕人谓之巧妇亦谓之女关东人呼曰巧雀亦谓之巧女喙尖取茅秀为巢刺以缣麻若纺绩为巢或一房或二房悬于蒲苇之上枝折巢败巧而不知所托　方言桑飞【即鹪鹩也又名鹪鹦】自闗而东谓之工雀或谓之过嬴或谓之女【今亦名为巧妇江东呼布母】自闗而东谓之鸋鴂自闗而西谓之桑飞或谓之懱爵【言懱截也】　诗疏桃虫今鹪鹩是也防小于黄雀其雏化而为雕故俗语鹪鹩生雕　埤雅桃虫鹪其防鴱説鹪鹩巢于苇苕系之于发性甚巧故俗呼为巧妇一名工雀一名女匠其喙尖利如锥取茅莠为巢巢至精密以麻紩之如刺韈然故又名韈雀　本草巧妇鸟主妇人巧吞其卵小如雀在林薮间为窠窠如小囊袋亦取其窠烧之女人多以熏手令巧





　　格致镜原卷七十八
　　钦定四库全书
　　格致镜原卷七十九　　　大学士陈元龙鸟【三】
　　乌
　　总论　春秋运斗枢瑶光星散而为乌　徐整三五厯天地之初有三白乌主生众乌　尔雅乌鹊丑其掌缩注飞缩脚腹下　夏小正七月黑鸟浴黑鸟乌也浴谓乍上乍下也　禽经哀乌吟夜乌之失雄雌则夜啼管子乌隼之交初虽相讙后必相咄　埤雅乌传涎而孕　潜确书俗云乌飞翅重知天将雨盖乌阳物也感隂气而重故俗以此占雨　酉阳杂俎乌鸣地上无好声人临行乌鸣而前引多喜　合璧事世有传隂阳局鸦经谓东方所着大畧先数其声第一声即是甲声以十干数之辨其声缓急以定吉凶　埤雅乌性极夀三鹿死后能倒一松三松死后能倒一乌　説文率乌者系生乌以来之名防【音由】　抱朴子取乌之未生毛者以丹和牛肉使吞之至长羽毛皆赤杀隂干捣服夀五百嵗　张勃吴录彭泽有乌能接丸行者丸饭投之髙下无失　潜居录巴陵鸦不畏人除夕妇女各取一只以米果食之眀旦各以五色缕系于鸦颈放之视其方向卜一嵗吉凶其占甚多大畧云鸦子东兴女红鸦子西喜事临鸦子南利桑鸦子北织作息甚验又元旦梳头先以理其羽毛祝曰愿我妇女黰发髟髟惟百斯年似其羽毛故楚人谓女髻为鸦髻　戒庵漫笔边上老鸦红嘴红脚剪舌教之能言亦如鸲鹆详　广雅纯黑而反哺者谓之乌小而腹下白不反哺者谓之雅乌白项而羣飞者谓之燕乌白脰乌也鸦乌鸒也　格物总论乌鸦别名种亦繁有小而多羣腹下白者名鸦乌有小觜而白比他乌微小长而反哺其母者名慈乌今有一种大喙及白颈而不能反哺者非慈乌南人谓之雀鸣则凶咎　古今注乌一名鸷鸟　通俗文白头乌谓之鶷　诗义问有鹎乌雅乌楚乌也　尔雅燕乌山乌鸢乌燕白脰乌鸀山乌注鸀似乌而小赤觜穴乳出西方　庶物异名疏周礼注乌谓卑居防正义云鸒卑居又名雅乌续博物志以卑居为楚乌　禽经慈乌曰孝鸟长则反哺其母大觜乌否运斗枢乌属阳阳气仁故反哺　禽经乌之巨觜者
　　善避矰弋弹射曰善警　埤雅乌一名鸦其名自呼乌见异则噪故以为乌霍乌霍叹所异也今人闻鹊噪则喜闻乌噪则唾以乌见异则噪故辄唾其凶也　事物原始雀谓之老鵶　南史有朝乌者旦旦集髙昌王殿前为行列不畏人日出然后散去　水经注武周县火山亦名荣台其山出雏乌形雅乌纯黑而姣好音与之同缋彩绀发觜若丹砂性驯良而易附弁童幼子捕而执之　广博物志鸦舅似鸦而小黒色觜边有毛甚劲能逐鸦鸦见避之一名鸦兢　宋书白乌王者宗庙肃敬则至　拾遗记晋文公焚林以求介之推有白鵶绕烟而噪　酉阳杂俎晋时营道县令何潜之于县界得乌大如白鹜膝上髀下自然有铜环贯之　五行志贞元十八年六月乌集徐州之滕县嗛柴为城中有白乌一碧乌一也　礼斗威仪君乗木而王其政升平南海输以苍乌　宋书苍乌者贤君修行孝慈于万姓不好杀生则来　瑞应图文王时见苍乌王者孝悌则至　吕览文王之时赤乌衔丹书集于周社故其色尚赤　瑞应图赤乌武王时衔谷至屋上兵不血刃而殷服　拾遗记越王入国丹乌夹王而飞故勾践得入国也起望乌台言乌之异也　抱朴子荧惑火精生朱鸟朱鸟赤乌也　艺文聚古今注所谓赤乌者朱鸟也其所居髙逺日中三足乌之精降而生三足乌何以三足阳数竒也是以有虞至孝三足集其庭曽参锄三足萃其冠　淮南子日中有踆乌注踆蹲止不行谓三足也　括地图昆仑山在弱水中非乗龙不得至有三足神乌为西王母取食　宋书三足乌王者慈孝天地则至　古今注成帝河平四年白乌集孝文庙殿下黑乌従之章帝元和二年三足乌集沛国三年代郡髙柳乌子生三足大如鸡色赤头上有角长寸余和帝元兴元年白乌一见庐江足皆赤　广博物志乌千嵗而五色
　　称号　汉书成帝时御史府中列柏树常有野乌数千栖宿其上晨去暮来号曰朝夕乌　朝野佥载唐魏伶为西市丞养一赤觜乌毎于众人中乞钱人取一文而衔以送伶处日数百时人号为魏丞乌　北梦琐言崔希乔以仁孝称其在并州防前丛苇上有小乌如鹪鹩来巢孕卵五色如鸡子雏见月余五色成文大如鵞驯扰闲暇顷之飞翔时归旧所号兵曹乌　清异录礼部郎康凝畏妻妻尝病求乌鸦为药而积雪未消难以网捕妻大怒凝渉泥出郊用粒食引致一枚同省刘向贤戏之曰圣人以凤凰来仪为瑞君获此免祸可谓黑凤凰矣　彚苑详注王元之移蕲州闻啼乌问其名或对曰此名蕲州　吴录巫峡神女庙前有驯鸦客舟将来则迓于数里外舟过亦送数里土人谓之神鸦杨慎外集峡中养鸦雏带铜锡环献神名曰乌
　　法苑珠林波罗奈国有一乌王其乌名曰苏弗多罗乌王有妻名曰苏弗舎利　赤鸟喻经昔有乌名曰拘耆逰在丛林树产孺诸子在于树上
　　乌异　史记武王渡河既渡有火自上复于下至于王屋流为乌其色赤其声魄　唐书徳宗时郑汴二州羣乌皆入田绪李纳境衔木为城髙二三尺方十余里绪纳命焚之信宿如故乌口皆流血　演繁露老杜诗曰家家养乌沈存中曰乌者鸬鷀也元微之甞投简阳明洞有诗曰乡味有珍蛤家神爱事乌乃知唐俗真有一正名乌谓为鸬鷀殆臆度又国史补裴中令节度江陵甞遣军将谭洪受同王稹徃岭南干集至桂林馆有乌在竹林中稹偶掷石击中其脑以死防洪受病逗留于后稹先逹江陵中令疑讶忽梦洪受诉言道为王稹所杀弃其尸竹林中裴大以为异亟付狱治稹自诬伏法而洪受乃至始知是乌报讐也此説甚怪然有以知唐俗谓乌能神直至于是则其祠而事之有自来矣
　　鹊
　　总论　易通卦验鹊者阳鸟先物而动先事而应见于木风之象　尔雅鹊鵙丑其飞也翪注言其飞不能翺翔竦翅上下而已　禽经鹊干鹊也上下风鸣则孕礼记季冬之月鹊始巢　淮南子鹊巢知风之所起又干鹊知来而不知往知来嵗多风则巢于下枝而不知童子探其卵　博物志鹊巢开口避太嵗而向太乙此非才智任自然也　遯斋间览鹊有巢木故鸷鸟不能见　埤雅鹊知人喜作巢取在木杪枝不取堕地者皆传枝受卵　通鉴太宗贞观中忽有白鹊营巢于寝殿前槐上共巢合欢如腰鼓　酉阳杂俎贞元三年中书省梧桐树上有鹊以泥为巢焚其巢可禳狐魅　珍珠鹊巢中必有梁崔圆相公妻在家时与姊妹戏于后园见二鹊搆巢共衔一木如笔管大尺余安巢中众悉不见俗言见鹊上梁必贵　田家杂占鹊巢低主水髙主旱俗传鹊意既预知水则云终不使我没杀故意愈低既预知旱则云终不使我晒杀故意愈髙　禽经灵鹊兆喜　墨客挥犀鹊声吉多而凶少故俗呼喜雀古所谓干巢是也　格物总论鹊声揸揸然南人闻其噪则喜北人闻其噪则悲未必鹊之知吉凶盖人自为之悲喜耳　尔雅翼七月七日鹊无故皆髠相传以为是日河鼓与织女防于汉东役鹊为梁以渡故毛皆脱去　风土记乌鹊填河成桥而渡织女　天主物簿鹊啄槐实结玊于脑谓之鹊玊此鹊终嵗不复鸣噪虽巢而无胎卵又戴玊之鹊巢于竹与燕同羣　杂五行书埋鹊一枚沟中辟盗贼奸邪　投荒录番禺人逢端午日采鹊巢中获两小石号鹊枕此日得之者佳妇人遇之有抽金解耳珰而偿其值者盖取以为媚男药也　淮南万毕术鹊脑令人相思取雌雄鹊各一燔之四道丙寅日与人共饮酒置脑酒中则相思也　本草五月五日鹊脑入术家用　览石得鹊髓则化　従鹊鸣在上猬反不行　清异录腽肭脐不可多得野鹊久食积功固亦峻盖家常腽肭脐也　庶物异名疏卫象诗鹊血调弓湿未干则鹊血可以调弓　通雅喜鹊曰干鹊性恶湿故谓之干王安石以干鹊音防谓健鹊也张华陶景皆谓鹊为飞驳以其色杂也　古今注鹊一名神女　奚囊橘柚伯文七月六日过髙唐遇雨宿于山家夜梦女子甚都自称神女伯文欲留之神女曰明日当为织女造桥违命之辱伯文惊觉天已辨色啓视之有羣鹊东飞有一稍小者従窻中飞去是以名鹊为神女也　清异录汉州刺史龙骧武人父名碏讳之郡人呼鹊曰不奈何　传灯录昔如来在雪山刍尼巢于顶上佛既成道刍尼受报为那提国王刍尼野鹊子　金坡遗事学士院有双鹊甞栖于西轩海棠枝上毎学士防食必徘徊翔集于玉堂之上略无惊畏因谓之灵鹊或鸣噪必有大诏令或宣召事详　拾遗记圆峤之山名环丘上有湖方千里多大鹊髙一丈羣飞于湖际衔采不周之粟于环丘之上又周成王二十四年涂修国献丹鹊孟夏时鹊脱易毛羽聚以为扇　庄子庄周逰于雕陵之樊【樊蕃也逰于栗园】覩一异鹊自南方来翼七尺目大运寸【周一寸】感周之颡而集于栗林　拾遗记章帝永宁元年条支国来贡异瑞有鸟名鳷鹊形髙七尺解人语其国太平则鳷鹊羣翔昔汉武帝时四夷宾服有献驯鹊若有喜乐事则鼓翼翔鸣按庄周云雕陵之鹊盖其也　事物绀珠绿鹊紫鹊宋太宗时见　墨客挥犀防峡间有子母鹊比常鹊差大雌防未甞相离虞者必双得之闭雌于笼中縦防出食食饱辄归縦雌亦然若双縦则径去不复返矣禽经练鹊一名带鸟俗名夀带鸟似山鹊而小头上披一带雌者短尾防者长尾　事物绀珠练鹊似鹊而小尾长色白又名拖白练
　　鹊异　述异记有鹊啣火于清溪之上鹊化成龙　墨子公输削竹木为鹊鹊成飞三日不下　后汉书张颢为梁相有山鹊飞翔化为圆石颢椎破之得一金印文曰忠孝侯印
　　鸠
　　礼鹰化为鸠然后设蔚罗　京房占七月鸠化为鹰埤雅周官罗氏仲春献鸠以养国老盖鸠性不噎食之且复助气故也　小史集雅鸠方目　禽经鸠生三子一为鹗　严粲诗缉左传五鸠备见诗经祝鸠鹁鸠也四牡嘉鱼之鵻是也雎鸠关关雎鸠之鸠是也鸤鸠布谷也曹风之鸤鸠是也鷞鸠大明之鹰是也鹘鸠鸒鸠非斑鸠小宛之鸣鸠无食桑葚之鸠是也
　　祝鸠　埤雅祝鸠性壹而孝　方言鷱【音臯】其鸠谓之鸊鷱自关而西秦汉之间谓之鵴鸠其大者谓之鳻鸠【鳻音斑】其小者谓之鸠或谓之防鸠【防音葵】或谓之防鸠【防音浮】梁宋之间谓之鹪防诗疏鵻其今小鸠也一名防鸠幽州人或谓之鷱　埤雅少皥氏以鸟名官鵻鸠孝故为司徒主教民籍虞槐赋曰春栖教农之鸟即鵻是也鵻今鳻鸠也壹宿之鸟壹宿壹于所宿之木一名荆鸠一名楚鸠一名防鸠一名乳鸠一名鵴鸠一名鸠一名防鸠鵻与鸤鸠皆壹鸟也故有尸祝之号　尔雅翼诗曰翩翩者鵻毛传云鵻鳺鴀也一宿之鸟郑笺云鸟之谨慤者人皆爱之此是谨慤孝顺之鸟也　庶物异名疏诗传鵻夫不【音巫浮】也李廵曰今楚鸠也尔雅翼云头有赘物之拙者不能为巢才架数枝往往破卵无巢不能居天将雨则逐其雌霁则呼而返之按此则是鸟孝而不义者得毋以卫母故而暂逐其雌乎　广志楚鸠一名防咷　格物论祝鸠防鸠也防鸠一名鹁鸠一名斑鸠一名斑佳有斑者有无斑者有色者有小者有大者　本草斑鸠春化为黄褐侯秋分化为斑鵻　埤雅斑鸠似鹁鸠而大鹁鸠色无绣项隂则屏逐其匹时晴则呼之语曰天将雨鸠逐妇是也斑鸠项有绣文斑然故曰斑鸠　庶物异名疏本草斑鸠春分则化为黄褐侯埤雅云鸮大如斑鸠绿色所鸣其民有祸一名黄祸侯鵻所化也　田家杂占鸠鸣有还声者谓之呼妇主晴无还声者谓之逐妇主雨
　　鸤鸠　尔雅鸤鸠鴶鵴注今之布谷也江东呼为获谷禽经鸤鸠戴胜布谷也注防曰鸤鸠戴胜生树穴
　　中不巢生尔雅鵖□戴鵀鵀即首上胜也头上毛起故曰戴胜而农事方起此鸟飞鸣于桑间云五谷可布种也故曰布谷月令曰戴胜降于桑一名桑鸠仲春鹰所化也　物相感志布谷脑骨陈藏器云人之宜夫妇带之令夫妻爱敬五月五日佩男左女右或置木中其骨自然相随若生　方言鸤鸠【按尔雅即布谷非戴胜也或云鹯皆失之也】燕之东北朝鲜洌水之间谓之鶝防【福丕两音】自关而东谓之戴鵀东齐海岱之间谓之戴南南犹鵀也【此亦语楚声转也】或谓之鶭鸅【按尔雅説戴鵀下鶭鸅自别一鸟名方言似依此义又失也】或谓之戴鳻或谓之戴胜东齐吴之间谓之鵀自关而西谓之服鶝或谓之鶝又布谷自关而东梁楚之间谓之击谷　诗疏鸤鸠鴶鵴今梁宋之间谓布谷为鴶鵴一名击谷一名桑鸠按鸤鸠有均一之徳饲其子旦従上而下暮従下而上平均如一　埤雅鸤鸠秸鞠一名搏今之布谷江东呼为郭公牝牡飞鸣以翼相拂不自为巢居鹊之成巢　韵府鸟名布谷也　禽经注鸤鸠雌飞则随雌止则止雌常在前也蜀谓之拙鸟不善营巢取鸟巢居之虽拙而安处也防呼晴雌鸣隂埤雅鸤鸠性壹而慈　戒庵漫笔布谷鸟当四五月
　　插秧时自呼其名分明云布谷布谷因重叠其声人骤闻之音相近而疑似如云郭公郭婆又如云看看火今人遂称为看看火鸟亦称郭公鸟失其本名矣七修藁鹰化为鸠鹰鸷鸟也鹞鹯之属鸠即今之布谷章经曰仲春之时林木茂盛又喙尚柔不能捕鸟瞪目忍饥如痴而化故名曰鸤鸠　六书故斑鸠差小者颈有白斑声若曰布谷又谓勃姑又谓歩姑　戒庵漫笔鹁鸪有绿色者毛羽如鹦哥可爱然不常有又鹁鸪自呼其名声后俨有开沟二字者必有大雨甚验埤雅戴胜一名戴鵀头上有毛花成胜故曰戴胜也
　　方言曰鸤鸠自关而东谓之戴鵀似误盖鸤鸠布谷也按今男事兴而布谷鸣女事兴而戴胜鸣则鸤鸠与戴胜异　郭知唐韵戴胜别名
　　鹘鸠　尔雅鶌鸠鹘鸼注似山鹊而小短尾青黑色多声今江东亦呼为鹘鸼　埤雅左传曰鹘鸠氏司事先儒云鹘鸠春来秋去故为司事一名鸣鸠月令所谓鸣鸠拂其羽者是也一名鸴鸠庄子所谓蜩与鸴鸠笑之者是也盖此似山鹊而小释鸟曰鸴山鹊也故此一名鸴鸠又其短尾青黑色多声故此一名鸣鸠也　説文鸣鸠奋其羽直刺上飞数十丈入云中　诗疏鸣鸠今云南鸟大如鸠而黄啼鸣相呼不同集谓金鸟或云黄当为鸠声转故名移也又云鸣鸠一名爽又云是鹯埤雅鹘鸠性食桑葚然过则醉而伤其性喜朝鸣故
　　又名鹘嘲
　　雎鸠　尔雅雎鸠王雎注雕今江东呼之为鹗好在江渚山边食鱼毛诗传曰鸟挚而有别　禽经王雎雎鸠鱼鹰也注毛诗曰王鴡挚而有别多子江表人呼以为鱼鹰雌防相爱不同居处诗之国风始闗雎也亦曰白鹥亦曰白鷢　诗疏雎鸠大小如鸠深目目上骨露出幽州人谓之鹫　通志雎鳬多在水邉尾有一点黑或曰状似鸳鸯　隂阳自然变化论雎不再匹　虫鱼图雎鸠在河州为偶更不移处盖鹗性好跱故每立更不移处所谓鹗立义取诸此
　　各种鸠　尔雅鷑鸠鵧鷑注小黑鸟鸣自呼江东名为乌鵙　张与袁绍书殷汤有白鸠之祥　瀛涯胜览爪哇国有防鸠绿鸠
　　鸽
　　埤雅鸽喜合凡鸟皆防乗雌惟此鸟雌乗防　格物总论鸽数种有白鸽黑鸽或白与黑二色相杂亦间有紫色者有青色者人家多蓄之翔集屋间又一种野鸽色纯青不可驯狎人多捕而食之　山堂肆考鸽亦鸠其颈若瘿其色有二十余种而银合海盐倒插点子毛脚凤髻黑夜逰等则其名也皆两两相匹不杂交毎孕必二卵伏十八日而化　释法显佛国记鸽名波罗越　开元遗事张九龄少年时家养羣鸽毎与亲知书信往来只以书系鸽足上依所教之处飞往投之九龄目之为飞奴　清异录南唐王建封不识文义族子有动植防俾吏録之其载鸽事以传写误谬分一字为三变而为人日鸟矣建封信之毎人日开筵必首进此味清异录豪少年尚蓄鸽号半天娇人以蛊惑过于娇
　　女妖呼为插羽佳人　彚苑详注鹁鸽其毛羽色于禽中品第最多如毛脚凤髻线眼锦背皆其名　六度集经菩萨为鸽王　酉阳杂俎大理丞郑复礼言波斯舶上多养鸽鸽能飞行数千里辄放一只至家以为平安信　珍珠蓝田山真悟寺髙僧冩涅槃经羣鸽自空中衔水添砚　曲洧旧闻韩玊女丞相喜事口腹毎食必殚极精侈性嗜鸽必白者而后食或以他色者绐之辄能辨其非世以为异　天中记蜀有苍鸽状如春花　隋书杨素见赤鸽映髙二尺　戒庵漫笔浦城有石鸽大如青蛙待客最贵之物龙游谓之石鸭
　　鹑
　　春秋运斗枢机星散而为鹑　禽经鴽鹑野则义豢则搏注月令曰田鼠化为鴽关东谓之鹑蜀陇谓之循在田得食鸣相呼夜则羣飞昼则草伏驯养之久见食相搏鬭也　尔雅疏鹑防属一名鹩其防名鶛其牝名痹大戴礼三月田鼠化为鴽鴽鹌也变而之善故尽其
　　辞也鴽为鼠变而之不善故不尽其辞也　本草素问曰鴽鹑也似鸽而小今説文注鴽曰鴾母盖青州呼防【音安】鹑为鴾母　吕览注鴽青州谓之鴾母周雒谓之鴽幽州谓之防　埤雅鴳鴽属也其品中膳羞内则所谓雉鹑鴳是也　小史集雅鷃旋目　事物绀珠防鹑初生时名罗鹑初秋时名早秋中秋后名白唐　埤雅鹑无常居而有常匹俗言此鸟性淳憃不越横草所遇小草横其前即旋行避碍　清异录鹑之为性闻同之声则至熟其性必求其鹑之善鸣者诱致则无不自号引鹑为长生网　笔谈古人取象不必大物天文家朱鸟乃取象于鹑故南方朱鸟七宿曰鹑首鹑火鹑尾是也鹑有两种有丹鹑有白鹑此丹鹑也色赤黄而又鋭上秃下夏出秋藏飞必附草皆火也或有鱼所化者鱼鳞虫龙火之所自生也　甘氏星经鸟之鬭竦其尾鹑之鬭竦其翼　五杂组江北有鬭鹌鹑甚小而驯出入懐袖视鬭鸡又似近雅鹑虽小然最勇健食粟者不过再鬭食穄者尤耿介一鬭而决故诗言鹑之奔奔言其健也此物至微而上应列宿与朱雀武灵异之物同列有不可解者一云凤鹑火之禽天文之鹑盖指凤也非鹌鹑之鹑未知是否　草木状短头细黄鱼以九月中因秋风而变成鹑圃吏捕取以盐炙食滋味肥羙出交阯合浦郡　谈苑至道二年夏秋间京师鬻鹑者积于市门皆以大车载而入鹑才直二文是时雨水絶无蛙声人有得于水次者半为鹑半为蛙列子云蛙变为鹑事不谬矣　清异录鹑捕之者多论网而故雌防羣子同被鼎俎世人文其名为族味　庚溪诗话蔡元长京既贵享用侈靡喜食鹑毎预蓄养之烹杀过当一夕梦鹑数千百诉于前其一鹑居前致辞曰食君廪中粟作君羮中肉一羮数百命下箸犹未足羮肉何足论生死犹转毂劝君宜勿食祸福相倚伏
　　鸢
　　格物总论鸢鸱陶居云即俗人呼为老鸱者与雕鹗竝相似而大极善飞腾江湖间捕鱼食之　禽经注风禽鸢越人谓之风伯飞翔则天大风　埤雅鸢鸱也摩风回翔故其飞也翔曲礼曰前有尘埃则载鸣鸢鸢鸣则将风故也今人乗风放纸鸢鸢辄引丝而上令小儿张口望视以内盖仿于此　禽经注鸢不善搏击贪于攫肉也诗云鸢飞戾天鲍照曰寒鸱吓雏禽经朱鸢不攫肉　白六帖永和元年白鸢见　博物志汉旧事綦国送鸢卵给太官
　　防
　　记月令仲夏之月防始鸣　大戴礼五月鴂则鸣鴂者百鹩也鸣者相命也　禽经鶗鴂鸣而草衰注尔雅谓之防防伯劳也状鶷鹖而大左传谓之伯赵方言曰鸡鸣则草衰　吕览注仲夏隂作于下阳于上伯劳夏至后应隂而杀蛇磔之于而鸣于上　曹植集侍臣曰世间恶伯劳之声敢问何谓也王曰昔尹吉甫用后妻之谗杀孝子伯竒吉甫后悟追伤伯竒出游于田见鸟鸣于桑其声噭然吉甫动心曰伯竒乎鸟乃抚翼其音尤切吉甫乃顾曰伯劳乎是吾子栖吾舆非吾子飞勿居鸟寻声而栖其盖归入门集于井干之上向室而号吉甫命后妻载弩射之遂射杀后妻以谢之故俗号伯劳　埤雅防以五月鸣应隂气之动阳气为仁义隂气为残贼伯劳残害之鸟也其声防防故其音名云释鸟云鹊防丑其飞也翪言其飞不能翺翔竦翅上下而已许慎説文以为翪敛足也　丹铅总录月令防始鸣左传谓之伯赵乐府谓之百劳易林曰防必单栖鵹必匹飞此鸟好只飞未尝双性亦能击搏鹰集于林则盘旋鸣聒俟鹰飞辄击之俗呼为凤皇皁言百鸟畏之也　通雅防别名姑恶夏小正作伯鹩诗疏作博劳郭注尔雅云防似鶷鹖而大张华注禽经云伯劳似鸲鹆鸲鹆喙黄伯劳喙黑顔师古注汉书以防为子规方言谓防为鹖鴠陈正敏遯斋闲览谓防为枭李肇国史补谓防为布谷杨慎丹录谓防为架犁鷑鸠郭説则似今苦鸟智按诸説当以郭説为正即今之苦吻鸟也如鸠黑色以四月鸣其鸣曰苦苦又名姑恶俗以妇被姑苦死而化东坡自注姑恶诗曰水鸟东坡亦误古今谚郑志道谕俗编云伯劳食母代代相成此则因遯斋谓防为枭伯劳哉伯赵即伯劳之声古语相近而譌　埤雅旧説防善制蛇鸣则蛇结従曰防鸣在上蛇盘不动　酉阳杂俎百劳相传伯竒所化取其所踏枝鞭小儿能令速语南人云母有娠乳儿儿病如疟唯防毛治之　览金得伯劳之血则昏　淮南万毕术伯劳守金人不取注伯劳之血以涂金人不敢取物相感志五月五日中捕伯劳鸟隂干置金上金为石也
　　鹬
　　禽经鹬有文而贪注鹬状鷰绀色错出有文色水际伺蚌出啄食之反为蚌所持死水中不知所食以为害左传曰聚鹬为冠是也　埤雅鹬一名述似燕绀色知天将雨之鸟也义训曰鹬绀燕知风则啼　本草鹬如鹑色苍喙长在泥涂间作鹬鹬声村民云田鸡所化亦防鹑　正韵鹬有三种一曰大鸟国防谓之啄蚌天将雨鹬知之逸书曰知天文者冠鹬冠以其知天时也一曰翠鸟曰鹬一曰赤足黄文曰鹬左传郑子臧好鹬冠是也
　　鸨
　　诗疏鸨鸟似雁而虎文连蹄性不树止树止则为苦故以喻君子従征役为危苦也　酉阳杂俎独豹鸨也遇鸷鸟能激粪射之粪着毛悉脱　埤雅郭曰鸨似雁无后趾毛有豹文一名独豹説文曰肉出尺胾焦贡易林曰文山鸿豹肥腯多脂盖言此也闽谚曰鸨无舌庶物异名疏鸨一名鸿豹谓鸨能食鸿也陆佃云鸨性羣居如雁而有行列性最淫逢鸟则与之交其字画七十鸟为鸨为其多鸟相交之故也今俗呼娼母曰老鸨曰鸨儿取此
　　防
　　尔雅释鸟防斲木郭注口如锥长数寸常斲木食虫因名　异物志防鸟舌长五寸有大有小有褐有斑褐者是雌斑者是防又有青黑者头有红毛生山中土人呼为山啄木大如鹊　埤雅防鸟善为禁法能曲爪画地为印则穴之塞自开飞则以翼墁之今鼠窃用其印以发扄钥　古今异录啄木本雷公采药吏化为此鸟闻见后录啄木巢树穴中人或塞之能以嘴书符其
　　塞自去　埤雅旧云防鸟取蠧于深以舌铦之舌长于咮杪有针刺　续博物志啄木遇蠧以嘴画树成符而蠧自出　潜书啄木舌可作穿拍板绳　埤雅説文曰齿蠧也以相摄故啄木愈之　七修藁异物志谓啄木大如雀喙与足背皆青与今所见相符但形大于雀而时有红嘴者及见王元之诗曰淮南啄木大如鸦顶似仙堆丹砂则形色又异之矣后读尔雅翼方知有两种大者顶有红毛谓之山啄木然以色青者为主故内经载青绿之羽虫是也
　　桑扈
　　尔雅桑鳸窃脂注俗谓之青雀觜曲食肉好盗脂膏因名云　尔雅春鳸鳻鶞夏鳸窃秋鳸窃蓝冬鳸窃黄桑鳸窃脂鳸窃丹行鳸唶唶宵鳸啧啧注诸鳸皆因其毛色音声以为名窃蓝青色　崔实正论夏扈趣耘锄即窃脂亦呼获谷　丘庭光兼明书释鸟云桑鳸窃脂郭云俗谓之青雀觜曲食肉好盗脂膏食之因以为名也明曰非也按下文云夏鳸窃秋鳸窃蓝冬鳸窃黄鳸窃丹岂诸鳸皆善为盗而偷窃黄丹蓝者乎盖窃之言浅也窃者浅黑色也窃蓝者浅青色也窃黄者浅黄色也窃丹者浅赤色也窃脂者浅白色也今三四月间采桑之时见有小鸟色眼下正白俗呼白鵊鸟是也以其采桑时来故谓之桑鳸而郭注谓窃脂为盗脂肉一何谬哉　埤雅释鸟云桑扈窃脂鹩剖苇此桑扈之一种也桑扈窃脂扈窃丹此桑扈之一种也盖对剖苇言之则窃脂者所谓青质觜曲食肉好盗脂膏者是也对窃丹者言之则窃脂者所谓素质其翅与领皆莺然而有文章者是也窃毛皆谓浅毛则夏扈窃言浅黑秋扈窃蓝言浅青冬扈窃黄言浅黄扈窃丹言浅赤桑扈窃脂言浅白固其理也
　　鹰
　　春秋运斗枢瑶光星散为鹰　易通卦验鹰者鸷杀之鸟　礼月令七月鸠化为鹰然后设罗网季夏鹰乃学习注雏学数飞　月令孟秋鹰乃祭鸟注欲食鸟先杀鸟不食似人祭先代为食之人也　月令仲春之月鹰化为鸠注鹰化为鸠喙正直不鸷搏也　鸟兽续考古人释鹰化鸠但以搏击者为鹰不搏击者为鸠鸠者鸟之总名也余尝问司鹰之职者寳赤言鹰之甚众唯角雕黄者以鹰名然角雕有二种一种两脚有毛一种两脚无毛名鹭鹚角鹰雕鹰角鹰食麞鹿等兽黄鹰食水鸭雉鸡之属各随其力以相吞啖其防者小雌者大雏者易视他禽苍者量力求食故养鹰者喜雏与雌也养鹰鹯者其相语谓之防潄防音以麦反三舘书有防潄三卷皆鹰鹯法度具有医疗之术　广志有雉鹰有菟鹰一嵗为黄鹰二嵗抚鹰三嵗青鹰胡鹰麞埤雅鹰一名鷞鸠一嵗曰黄鹰二嵗曰鴘鹰三嵗曰鸧鹰鴘次赤也顶有毛角防起今通谓之角鹰　格物总论鹰鸷鸟金眼钩觜鐡爪剑翮善撄搏军中多养之禽经鴘曰鵕注鹰色苍黄谓之鴘广雅曰鴘鹰二嵗色也　通雅在西南夷中者曰鹫鹰头有三角曰角鹰罗愿谓在北曰鹰在南曰鹞非也鹞小于鹰即所谓鹯隼也　酉阳杂俎鹰相同雕唯欲尾长翅短为异耳　异传汉武帝时西域献黒鹰得鹏雏东方朔识之　天中记齐王髙洋天保三年白鹰一聫不知所得之处合身毛羽如雪目色紫爪之本白向末为浅鸟之色蜡胫竝黄当时号为金脚　苏颋双白鹰赞序开元乙卯嵗东夷君长贡白鹰一双皆皓如练色斑若防章积雪全映飞花碎所谓金气之英瑶光之精髙髻伟臆长距秀颈奋而鋭坚刚则厉摩天絶海雷击飚逝观其行时令顺秋杀指麾应捷顾盼余防当落鹏之赏蔑仇鹞之敌实稀代之尤也　唐防要贞元十一年二月同州进五色鹰　埤雅鹰善立　酉阳杂俎鹰巢一名菆【音邹】鹰呼菆子者雏鹰也　天中记取鹰法七月二十日为上时内地者多塞外者殊少八月上旬为次时八月下旬为下时塞外鹰毕至矣　五杂组教鹰者先缝其两目仍布囊其头闭空屋中以草人臂之初必怒跳颠扑不肯立久而困惫始集臂上度其馁甚以少肉啖之初不令饱又数十日眼缝开始聫其翅而去囊焉囊去怒擈如初又惫而驯乃以人代臂之如是者约四十九日乃开户縦之髙飞半晌羣鸟皆伏无所得食方以竹作雉形置肉其中出没草间鹰见即奋攫之遂徐其縧焉习之既久然后出猎擒縦无不如意矣鹰畏青粪沾其身则肉烂毛脱猎时密迹其后畧捎之即逺逝青辄飞粪溅之长至数尺如是再三粪渐微以至尽即为鹰击矣物之以智相制也　西京杂记茂陵少年李亭好驰逐鹰鹞皆为佳名鹰有青翅黄眸青冥金距之属　幽冥录楚文王好猎人有献鹰为猎于云梦烟烧涨天毛羣羽族争噬竞搏此鹰瞪目云际无搏噬之志俄而云际有物凝翔鲜白不辨其形鹰便翮而升须臾毛堕若雪血下如雨有大鸟坠地度其两翅数十里众莫能识有博物君子曰此大鹏雏也　北齐书后主骄縦无度诸滥得富贵者将数万人鹰犬乃有仪同之号　广博物志齐后主封鹰霄郡君　清异录葛従周养一皁鹰甚鸷谓之黑漫天　国史补唐申王有髙丽赤鹰岐王有北山黄鹘皆俊健无敌每上出猎则擎在驾前明皇赐号决云儿　广博物志一种似鹰而小苍色能逐鹰名鹰舅亦名鹰竞　墨客挥犀鼓山有老僧云曽登灵源洞见一禽自海上至身大如牛翼广二丈余下于疃间低飞掠食俄攫一羖羊乃望海而去识者云是虎鹰能捕捉虎豹　五杂组虎鹰能擒虎豹亦展沙眯其目虎畏之逺望辄妥首藏匿今北方鸷鸟如雕者亦能搏麞鹿食之鹫则弥大能攫牛虎矣山堂肆考有鸟八九月间自海外来身尾俱短毛羽褐色眼圆睛黄头酷似猫头两旁有毛竖起似两耳足爪似鹰名猫头鹰　松江府志有鸟名刺毛鹰肥羙土人亦珍之出西北山野间
　　鹘【附隼】
　　鸟兽续考鹘有二种海东青名白鹘一种玊爪一种黑爪有鸦鹘有金眼鸦鹘有鹘海东青与金眼鸦鹘皆能以小击大食天鵞鹚防之属鸦鹘食鸿雁鹊鸦鸥鹭之属鹘食狸等兽　明一统志北山夷产海青鸟小而捷能擒天鵞然羣燕擈之则坠亦谓之海东青爪白者尤异五国城东出　禽经骨曰鹘　埤雅鹘拳坚处大如弹丸俯击鸠鸽食之鸠鸽中其拳坠空中即侧身自下承之捷于鹰隼又鹘相同雕唯头欲小顶臆欲圆旋毛欲深咮欲侧薄而短小为异　栁州集有鸷曰鹘者穴于长安荐福浮图冬日之夕必取鸟之盈握者完而致之以燠其爪掌左右而易之旦则执而上浮图之焉縦之延其首以望极其所行往必背而去焉茍东矣则是日不东逐　朝野佥载沧州东光县寳观寺常有苍鹘集重阁毎有鸽数千鹘冬中毎多取一鸽以暖足至晓放之而不杀自余鹰鹘不敢侮之　埤雅旧言鹘有义性杜甫赋义鹘行　朝野佥载太宗养一白鹘号曰将军取鸟常驱至于殿前然后击杀故名落雁殿上恒令送书従京至东都与魏王仍取报日往返数回亦陆机黄耳之徒欤　东齐记事范蜀公见二鹘掷卵相上下接之盖习飞也其胎教之意乎
　　隼　周易王用射隼于髙墉之上孔頴逹注隼者贪残之鸟鹯鹞之属　诗疏隼鹞属也齐人谓之击征或谓之题肩或谓之雀鹰春化为布谷者是也此属数种皆为隼　格物总论古人以鸷击之鸟通呼曰隼　考异邮隂阳气贪故题肩击宋均注题肩有爪芒为隂中阳故击杀也　仪礼注正鸟名齐鲁之间名题肩为正鸟之捷者　谭峭化书隼悯胎义也注凡击物遇懐胎者释之　剡子虎之搏噬疑隼之搏噬准故准于文従水従隼今鹰之搏噬不能无失独隼为有凖故其毎发必中而古制字者以此
　　鹞【附鹯】
　　禽经了曰鹞　尔雅鷣负雀注鹞也善捉雀　列子鹞之为鹯鹯之为布谷布谷又为鹞也　西京杂记茂陵李亨有従风鹞飞鹞　广雅鶙鵳鹬子笼脱鹞也杂俎鹞子两翅各有复翎左名撩风右名掠草带两翎出猎必当　宣室志薛嵩镇魏时有人持鹰来邺市之有东夷人请以缯百余段为直曰此海鹞也能辟蛟螭患先是邺城南陂蛟常为人患邺人遂持往海鹞忽投陂水中顷之乃出得一小蛟既出食之且尽自是邺再无其患
　　鹯　诗疏晨风一名鹯似鹞青黄色燕颔钩喙向风摇翅乃因风飞急疾击鸠鸽燕雀食之　禽经曰鹯注晨风也向风揺翅其回迅疾状鸡色青抟燕雀食之左传云若鹰鹯之逐鸟雀　禽经夺曰注如鹯而小者其脰上下亦取鸟雀如攘夺也
　　雕【附鹗】
　　埤雅顔氏云雕一名鹫其翮可用为箭羽盖雕隼六翮皆乗风轻劲故堪以为箭羽禽经曰雕以周之鹫以就之　禽经窃曰雕　埤雅雕能食草似鹰而大黑色俗呼皁雕一名其飞上薄云汉昔之相雕者以为雕首欲长而额狭顶平领大项后毛磔生劲疾目睛大满脸长眸子小而近前主明慧爪近肉麤圆其末纎细主多力蹠平濶主巧捷不夭鼻大主长飞不乏膝骨大如蒺藜实者上相骨小无圭角者下也指节大肉少分成十字上相骨节细平者下也纯金色青者上相浅黑者下也丛林色静白者上相黑腻者下也封厚而管粗者上相细薄者下也背偃而沟深者上相隆起者下也臆圆跌为上相侧狭为下相尾狭厚为上相濶软为下相今大雕翺翔水上扇鱼令出沸波攫而食之一名沸河淮南子所谓鸟有沸波即此是也　物相感志雕毛能食诸鸟羽如羣错草中有雕毛必众鸟毛羽自落地　穆天子传舂山爰有青雕执犬羊食豕鹿　山海经景山多鹫黑色多力南山有羌鹫黄头赤目五色皆备　南史鹫鸟波斯土山中有之噉羊为土人患　林邑国记西南逺界有灵鹫鸟能知吉凶觇人将死食尸肉尽乃去家人取骨烧为投之涨海　北史齐斛律光尝従文襄于洹桥校猎云表见一大鸟射之正中其颈形如车轮旋转而下乃雕也　造化权舆鹰鹗之子或为雕　通典老雕入海化为珬即珂也一曰马珂螺书蕉至正时史官熊太古经上都过雕窠站站吏指
　　站后山上一穴云往年雕窠其中生三卵一为犬一为蛇心切疑之后于托克托丞相家见一犬坐客咸指此犬为雕窠所生则知向者所闻不为异也
　　鹗　禽经鸷鸟之善搏者曰鹗注鹗大人见而悚愕也汉书邹阳鸷鸟累百不如一鹗孟康注鹗大雕也
　　如淳注鸷鸟比诸侯鹗比天子师古注鸷击之鸟鹰鹯之属也鹗自大鸟而鸷者耳非雕也　造化权舆楚鸠生鹗　苍颉解诂鹗金喙鸟也见则天下兵能击杀麞鹿　李华鹗执狐记异鸟击丰狐于中野双睛耀宿六翮垂云犹雷驰厉若霜杀吻决肝脑爪刳肾膓昻藏自防倐焱而逝问名于耕者对曰此黄金鹗也
　　鹖
　　山海经煇诸之山其鸟多鹖注鹖似雉而大青色有毛勇健鬭死乃止出上党也　禽经鹖毅鸟也毅不知死注状鸡首有冠性敢于鬭死犹不置是不知死也左传鹖冠武士戴之象其勇也　曹植鹖赋序鹖之为禽猛气其鬭终无胜负期于必死　晋书鹖鸟形鹞而微黑性果勇上党贡之赵武灵王以表显壮士至秦汉犹施之武人　埤雅鹖似雉而大黄黑色故其名曰褐而鹖赋云黄之劲羽也有毛角专塲健鬭鬭死不却盖鸷鸟之暴疏者毎所撮应爪摧碎亦爱其党郭鹖赞所谓畴被侵虽死不避古者令武士冠之实取诸猛也















　　格致镜原卷七十九
<子部,类书类,格致镜原>
　　钦定四库全书
　　格致镜原卷八十　　　　大学士陈元龙撰鸟【四】
　　鸥
　　禽经鸥信鸟也信不知用注鸥水鸟如鸧鹒而小随潮而翔迎浪蔽日曰信鸥食小鱼鰕之属虽潮至则翔水向以为信反为鸷鸟所击是知信而不知所以自害也　埤雅鹥凫属苍黑色凫好没鹥好浮故鹥一名沤列子曰沤鸟之至者百往而不止今字从鸟后人加之也苍颉解诂曰鹥鸥也生藕叶上今鸥一名水鸮形色似白鸽而羣飞　格物总论鸥水鸟色白数百为羣多在涨海中随潮上下常以三月风至乃还洲屿颇知风云若羣飞至岸必风　海语海鸥似鵞而大不识人舶过常集人肩顶人輙捕而烹之　海物异名记鸥之别羣鸣喈喈随潮往来谓之信凫　清异録隋宦者刘继诠得芙蓉鸥二十四只以献毛色如芙蓉帝甚喜置北海中曰鸥字三品鸟宜封碧海舍人　清异録郑遨居有高士问何以阅目对曰不注目于婆娑儿即侧耳于鼓吹长谓玩鸥而听蛙也
　　凫
　　埤雅凫好没大小如鸭青色长毛背上有文卑脚短喙水鸟之谨愿者也　格物论凫野鸭头上有毛数百为羣泊江海间食沙石皆消化唯食海蛤不消随其粪出且其曹蔽天而下声如风雨所至田间稻梁必为之空广志野鸭雄者赤头有距鹜生百卵一日再生有露
　　华鹜以秋冬生卵竝出蜀晨凫肥而耐寒宜为臛　禽经注鹜野鸭也飞止大泽之中羣处既豢扰之恶其族而相逼逐也　彚详注凫常以晨飞故云晨凫埤雅凫善趋　采兰杂志凫一名少卿　方言齐宋之间凡物盛多谓之寇郭注今江东有小凫其多无数俗谓之防凫　纂文施石檄开零皆野鸭没食曰长颈曰施多白曰开零山间曰石檄　急就章春草鸡翘凫翁濯顔注凫翁颈上毛也　晋书惠帝中人有得鸟毛三丈以示张华华见然曰此谓海凫毛也出则天下乱矣　呉録娄县有石首鱼至秋化为寇凫凫头中尚有石也　南越志化蒙县祠山上有池池中有松凫如今野凫栖息松间　方言野凫小而好没水中者南楚之外谓之防鷉大者谓之鹘鷉
　　鸳鸯
　　诗小雅鸳鸯在梁戢其左翼张载注禽鸟竝栖一正一倒戢左翼以依于内舒右翼以防患于外左不用而右便故也　古今注鸳鸯水鸟凫雌雄未尝相离人得其一则其一相思而死故谓之匹鸟　禽经鸳鸯鸟爱其　郑氏婚礼谒文赞鸳鸯鸟雄雌相飞止相匹　埤雅雄鸣曰鸳防鸣曰鸯　格物志鸳鸯文禽也似凫毛有五采　圅史浮游雄左雌右宿雄翼右掩左雌翼左掩右　埤雅鸳好内思　山堂肆考鸳交颈而感　荆楚记鸳鸯名节木鸟　孔六帖鸳鸯尤异者养雏于土窟破冡之间能使狐卫其子　史异宋庆元三年池州铜陵县鸳鸯雄化雌　朝野佥载汉时鄢县南门两扇忽一声称鸳一声称鸯晨夕开之声闻京师汉帝恶之令毁其门两扇化为鸳鸯相随飞去　拾遗记南方有鸟名鸳鸯形似雁徘徊云间栖息高岫足不践地生于石穴中万嵗一交则生雏千嵗衔毛学飞圣君之世来入国郊
　　翡翠
　　禽经背有采羽曰翡翠注状如防防而色正碧鲜缛可爱饮啄于澄澜洄渊之侧尤惜其羽日濯于水中今王公之家以为妇人首餙其羽直千金　贾琮传注翠鸟形似燕翡赤而翠青　事物原始翡雄也大如鸠其毛赤紫羽青不深而无光林栖而不食鱼翠雌也形大如燕青黑色翎深青而有光入水食鱼　说文翡赤羽雀翠青羽雀也　仓颉解诂鹬翠别名也　山海经孟山多白翡翠　异物志翠鸟先高作巢及生子爱之恐坠梢下作巢子生羽毛复益爱之又更下巢也　埤雅翡翠各据溪曲以居以自藏匿犹雉之分畿虽飞不越分域也　海槎余録翡翠生于深黎之茂林峻岭人罕得见传云晴霁日中始一出隂晦竟日不出小大仅侔梁燕羽翰五色离披可爱人必积久探视罗其巢始之也　汉书尉佗献文帝翠鸟千　徐广车服志天子金根车翠羽盖皇后首餙步揺加翡翠　萱録张尝游霅上白苹洲见二碧衣女子防手吟咏逐之化为翡翠飞去　埤雅名前为翡名后为翠旧云雄赤曰翡雌青曰翠其小者谓之翠碧一名鱼虎一名鱼师性善捕鱼故曰鱼师鱼虎也荆王以其羽毛饰被左氏传所谓翠被豹舄是也今花工亦取以为妇人面饰　尔雅鴗天狗注小鸟也青似翠食鱼江东呼为水狗　本草鴗一名水狗又名鱼师又名翠碧鸟
　　鹭
　　诗疏鹭水鸟也好而洁白故谓之白鸟齐鲁之间谓之舂鉏辽东乐浪呉人皆谓之白鹭大小如鸱青脚高尺七八寸尾如鹰尾喙长三寸所头上有毛十数枚长尺余毵毵与众毛异甚好将欲取鱼时则弭之今呉人亦养焉好羣飞鸣楚威王时有朱鹭合沓飞翔而来舞则复有赤者旧鼔吹朱鹭曲是也然则鸟名白鹭赤者少耳步于浅水好自低昻故曰舂锄亦曰独舂青脚喜翘善蹙捕鱼其翔集必舞而后下性恶露雌雄相盼则产　变化论鹭目成而受胎　格物论鹭鸶林栖朝出捕防鱼而食夜归宿其处百千为羣　禽经水禽之咮多长而尾多促若鹭之是也鹭啄则丝偃鹰捕则角弭藏杀机也　陆游入蜀记蜀中梁山军鹭鸶为天下第一　谈人畜鹭鸶虽驯熟然至饮秋水则飞去埤雅鹭亦谓之白露今人畜之极有驯扰者毎至白
　　露降日则定飞而去不可复畜矣　海録鹭一名带丝禽　词林海错宋李昉畜五禽以鹭为云客　萱録剡人贾传于镜湖泊舟夜月纵步于清水芳荷中见二叟立语一曰碧继翁一曰篁栖叟相与吟诗贾遽揖之化为白鹭飞去　事物原始东坡诗称鹭为雪衣儿杜牧赋称风标公子广记云荻塘女子　黎州图经黎州通望县毎嵗孟夏有白鹭鸶一双坠地古老传云众鸟避瘴临去留一鹭祭山神又毎郡主将有除替一日前须有白鹭鸶一对从大渡河飞往州城盘旋栖泊三五日却军州号为先至鸟便迎新送故更无误焉尔雅注白鹭头翅背上皆有长翰毛今江东人取以为攡名之曰白鹭缞　张知白唐台仪旧制御史以鹭羽饰车以白鹭见渊中鱼之象御史察防之罪　天中记鹭者皷之精
　　鸬鷀
　　杨孚异物志鸬鷀能没于深水取鱼而食之不生卵而孕雏于池泽既胎而又吐生多者生七八少生五六相连而出若丝绪焉水鸟而巢高木之上　本草衍义寇宗奭尝官于醴州公宇后有大木一株其上有鸬鷀巢日夕观之既能交合兼有卵殻布地其色碧岂得云雏吐口中耶　埤雅颅水鸟似鶂而黑一名鷧觜曲如钩食鱼入喉即烂其如汤其骨主鯾及噎　格物总论颅大于鸭色纯黑觜长三寸许而尖善入水捕鱼也　防州图经峡中人以颅捕鱼谓之乌鬼　埤雅峡中人谓颅为乌鬼蜀人临水居皆养此鸟绳系其颈使之捕鱼得鱼则倒提出之杜甫诗云家家养乌鬼是也　绀珠颅一名摸鱼公　清异録取鱼用鸬鷀快捷为甚江湖渔郎用鸬鷀者名乌头网　北史倭人以小镮挂鸬鷀项令入水捕鱼日得百余头以充食方书鸬鷀矢曰蜀水花研水服之令人断酒其头治鲠及噎
　　鸂鶒
　　埤雅溪鷘五色尾有毛如柁小于鸭性食短狐在山泽中无复毒气故淮赋云溪鷘寻邪而逐害此鸟盖溪中之勅邪逐害者故以名云　陈昭建州图经溪于水渚宿先少若有勅令也亦共浮游雄者左雌者右羣伍皆有式度　词林海错宋李昉畜五禽以鸂为西客　续博物志鸂鶒能勅水故宿水而物不害　研北杂志世但知有鸂而不知有所谓凫者鸡嘴长凫觜短皆絶相似而实不同盖其色则俱为而喙有鸡凫之异此前所未闻也
　　防防【附属玉】
　　尔雅鳽防防注似凫脚高毛冠江东人家养之以厌火灾　禽经防防睛交而孕注相视而睛不转孕而生雏　埤雅防防一名防鸬一名鳽似凫脚高毛冠旧云防防长目其睛交故有防防之号相如所赋交睛旋目者是也禽经曰旋目其名防交目其名鳽方目其名鴋异物志防防巢于高生子在窟中雏未能飞皆衔
　　其母翼以飞上下故淮赋曰防防衔翼而低昻　格物总论防防翡鬛紫缨大如凫
　　属玉　三辅黄图属玉水鸟似防防又曰玉似鸭而大长颈赤目紫绀色
　　鹈鹕
　　尔雅鹈鴮鸅郭璞注今之鹈鹕也好羣飞沉水食鱼故名洿泽　山海经卢其山沙水南流注于涔水中多鹕状似鸳鸯人足其鸣自詨见则国多土功注今鹈鹕足颇似人脚也　张华禽经注鹈鹕水鸟也似鹗而大喙长尺余颔下有胡如大囊受数升湖中取水以聚羣鱼候其竭涸奄取食之一名淘河诗曰维鹈在梁志在水也　陆玑诗疏鹈喙长尺余直而广口中正赤颔下胡大如数升囊好羣飞若小泽中有鱼便羣共抒水满其胡而弃之令水竭尽鱼在陆地乃共食之故曰淘河淮南子鹈鹕饮水数斗而不足鱓鲔入口若露而死顔师古曰鹈鹕一名沐泽　孔志约本草鹈鹕一名
　　淘河胷有两块肉如拳云昔为人窃肉入河化为此鸟今犹有肉因名淘河　田家五行鹈鹕鵞鹳之属其状异常毎来必主大水至正庚寅五月方梅水涨忽见此鸟数十自西而东众谓没田先兆一老农曰不妨夏至前来曰犂湖至后曰犂途以其觜如犂湖言水深途言水浅今至后八日水退矣果验
　　鹡鸰
　　埤雅防鸰雝渠盖雀之属飞则鸣行则揺大如鴳长脚尾腹下白颈下黑如连钱故杜阳人谓之连钱义训曰防鸰钱母其颈如钱文　物相感志脊令俗呼雪姑其色苍白似雪鸣则天当大雪极为验矣　庶物异名疏毛诗疏义鸰水鸟一名雝渠考一名精列一名钱母禽经云鹡鸰共母者飞鸣不相离诗人取以喻兄弟相友之道也
　　鹙
　　古今注扶老秃鹙也如大者高七八尺善与人鬬好防蛇脯羞食之益人气力走及奔马也　呉都赋注鹙如鹭而大长颈赤目其毛辟水毒丹阳鄱阳皆有之埤雅鹙性贪恶今俗呼秃鹙刘桢鲁都赋緑鹢葱鹙
　　鹙色盖青也　五行志开成五年六月有秃鹙羣飞集禁
　　鹳
　　诗豳风鹳鸣于垤注天将雨蚁封土为垤鹳鸣其上则雨将至也　诗疏鹳鹳雀也似鸿而大长颈赤喙白身黑尾翅上作巢大如车轮卵如三升杯望见人按其子令伏径舍去一名釜一名黑凥一名背灶一名皁裙又泥其巢一傍为池含水满之取鱼置池中稍稍以食其雏若杀其子则一村致旱灾　遯斋闲览鹳有长水石故能于巢中养鱼而水不涸　博物志鹳水鸟也俯鸣则隂仰鸣则晴伏卵时数入水卵冷则不取礜石周绕卵以助燥气故方术家以鹳巢中礜石为真物也　格物总论鹳状于鹤但赤脚无朱顶巢于高木絶顶处善飞搏其飞也奋于层霄之上落处不知其几千里仰天号鸣必将有雨　埤雅鹳知雨者也巢傍为池以石水今人谓之鹳石飞则将之　酉阳杂俎江淮谓羣鹳旋飞为鹳井亦好旋飞必有风雨人探巢取鹳子六十里旱能羣飞薄霄激雨雨为之散　戒庵漫笔鹳称老鹳鸣曰弹【平声】牙　北梦言南方有鹳食蛇毎遇巨石知其下有蛇即于石前如道士禹步其石阞然而转因得而噉里人学其法者伺其养雏縁以篾絙防其巢鹳必作法而解之乃铺沙底俾足迹所印而仿学之　拾遗记聚鹳鸟以禳火灾鹳能巢于水上也　酉阳杂俎鹳影抱　自然论鹳影接而怀卵禽经鹳生三子一为鹤　雚经雚得鳯之颡曰羽霸本草陶景云鹳有二种似鹄巢者为白鹳黑色曲颈者为乌鹳　清异録鹳多在殿阁鸱尾及人家屋兽作窠故或有呼瓦亭仙者　通雅釜鹳也一名皁裙皁裙或作皁君广雅作皁帔陈无功引作旱羣釡作金喜日而飞日色如金故名金也　池说林周直子思方防时于林下见一鹳为弹所伤取归养之俟其愈纵去后数日夜读书闻一物击其扉启视之乃前纵之鹳也背金一串卸于地串上结纸条上书云始于博士终于大夫后果然故呼鹳为金
　　鸡
　　总论　春秋运斗枢玊衡星散为鸡逺雅颂着倡优则雄鸡五足　方言鸡陈楚宋魏之间谓之防防【避祗两音】桂林之中谓之割鸡或曰【音从】北燕朝鲜洌水之间谓伏鸡曰抱【房奥反江东呼蓲央富反】爵子及鸡雏皆谓之【恪遘反闗西曰音顾】其卵伏而未孚始化谓之涅　尔雅邢昺疏鸡者知时畜其大者名蜀郭云今蜀鸡蜀之雏子名雓雏之稍长未成鸡者名僆　韩诗外传田饶告鲁哀公曰夫鸡头戴冠者文也足傅距者武也敌在前敢鬭者勇也见食相呼者仁也守夜不失时者信也鸡有五德也　汲冢周书大寒鸡始乳　春秋说题辞鸡为积阳南方之象【离为日积阳之象也】火阳精物炎上故阳出鸡鸣以感也【日将出预喜于见而鸣也】　汉五行志京房易传曰鸡知时刘向云鸡者小畜主司时起居人注至时而鸣以为人起居之节　九家易风应节而变变不失时鸡时至而鸣与风相应也二九十八主风精为鸡故鸡十八日剖而成雏二九顺阳厯故鸡知时而鸣也　防宗奭曰巽为鸡为风鸡鸣于五更者时将至巽位感动其气而鸣也　物相感志野鸡属隂先鸣而后鼓翼家鸡属阳先鼓翼而后鸣　禽经鸡见同拊翅鸣　戒庵漫笔鸡啼早则晴晏则雨上宿亦然　草木子南阳府廉访佥事保保巡按至彼忽初更闻鸡啼曰此鸡也不久此地当为丘墟天下其将乱乎遂弃官而隐后南阳果陷盖初更啼即为鸡余谓凡鸡夜鸣不时皆谓之祖逖之闻在于中夜不特初更乃有兹称　鸿书鸡或乙丙夜輙鸣者俗谓之盗啼云行且有赦故后魏北齐南宫大赦于殿门外建金鸡众皆不识其义问于司马膺之对曰海中日占云天鸡星动为有赦帝王以为候至今为然亦曰盗啼为有火　风俗通鸡本朱氏翁所化故呼朱朱　博物志祝鸡翁喜养鸡故世人呼鸡曰祝祝起此也　禽经注淮南谚曰鸡寒上鸭寒下水验之皆不然有一妪曰鸡寒上距鸭寒下觜上距谓缩一足下嘴谓藏其喙于翼间　广博物志鸡鹜闻磨声则贕小史集雅　鸡好邪视頥生论鸡无髓　尔雅鸡栖于弋为榤凿垣而栖为埘郭注今寒乡穿墙栖鸡　禽经鸡鸴恶其注鸡与山鹊恶其相值则相搏　左传季郈之鸡鬬季氏介其鸡郈氏为之金距　列子纪渻子为周宣王养鬬鸡十日而问鸡可鬬已乎曰未也方虚骄而恃气十日又问曰未也犹应影向十日又问曰未也犹疾视而盛气十日又问曰几矣鸡虽有鸣者已无变矣望之似木鸡矣其德全矣异鸡无敢应者反走耳　庄子羊沟之鸡三嵗为株【株魁帅也】视之非良鸡也然而数胜者以狸膏涂其头【鸡畏狸也】　呉时外国传扶南王范寻以铁为鬬鸡假距与诸将赌戏　陈鸿祖东城父老传宗在藩邸时乐民间清明节鬬鸡戏及即位治鸡坊于两宫间索长安雄鸡金毫铁距高冠昻尾千数养于鸡坊选六军小儿五百人使驯扰教饲诸王世家外戚贵主侯家倾帑破产市鸡以偿鸡值都中男女以弄鸡为事贫者弄假鸡　淮南子善学者如齐王之食鸡必食其跖数千而后足　龙鱼河图鸡白头食之病人有六趾杀人四距五色竝杀人也　晋书符朗善知味防稽王道子杀鸡以食之既进朗曰此鸡栖常半露检之验焉　本草乌鸡主补中　演繁露鸡林本鸡种也高丽不烹鸡云如烹则家有祸　北户録邕之南有鸡卵卜又除夜及将发船皆杀鸡择骨为卜鸡卜法用鸡一狗一生祝讫即杀鸡狗煮熟祭之独取鸡两眼骨上有孔裂似人物形则吉　珍珠真鸡师凡有病者来告即把一鸡往乃持呪呵其鸡令入病者之所鸡入而死病者即差鸡生则病者不起时号鸡师　荆楚嵗时记元日先于庭前爆竹帖画鸡于户上亦有挂鸡于户悬苇炭于其上桃其傍则鬼畏之　山堂肆考万州城南有道士年九十九自言交趾人因渡海船壊结庵于此养一鸡大如倒挂子日置枕中啼即梦觉别名　曲礼凡祭祀之礼鸡曰翰音注翰长也　古今注鸡一名烛夜　御览陶景云裴真君好养白鸡名白精学道之士或居山林此可以辟邪　本草经载丹丹鸡也　北史齐童謡云中兴寺内白凫翁凫翁谓雄鸡　袁淑鸡九钖文咨尔浚鸡山子今以君为使持节金州西蛮校尉西河太守以州之防稽封君为防稽公　御史台记太学博士姓张昌宗之族叔精五经懵于时事畜一鸡呼为勃公子爱之不已清异録武宗十玩图鸡曰长鸣都尉　东坡志林僧家谓鸡为钻篱菜
　　详　广志鸡有胡髯五指金骹反翅之种大者蜀小者荆白鸡金骹者美并州所献呉中送长鸣鸡长倍于常鸡永昌郡无鸡　埤雅鸡有蜀鲁荆越诸种越鸡小蜀鸡大鲁鸡又其大者庄子曰越鸡不能伏鹄卵鲁鸡固能矣成英曰越鸡荆鸡也鲁鸡今之蜀鸡按韩子曰鲁鸡之不期蜀鸡之不支则英所谓鲁鸡今之蜀鸡非是　尔雅鸡三尺为鶤注阳沟巨鶤古之名鸡天中记狼盲之鸡特禀异声【狼肓地名】　西京杂记成帝时交趾越隽献长鸣鸡伺晨鸡即下漏验之晷刻无差鸡长鸣则一食顷不絶长距善鬬　拾遗记魏建安三年胥徒国献沉明石鸡色如丹大如燕常在地中应时而鸣声能彻远其国闻鸣乃杀牲以祀之当鸣处掘地则得此鸡若天下太平翔飞颉颃以为嘉瑞亦谓宝鸡其国无鸡犬听地中候晷刻道家云昔仙人桐君采石入穴数里得丹石鸡舂碎为药服之者令人有声气后天而死　呉録魏文帝遣使求长鸣短鸣鸡羣臣以非礼欲不与孙权勅付之　江表传南郡献长鸣承露鸡魏志马韩国出细尾鸡其尾皆五尺余朝鲜有长尾鸡尾细而长三尺　舆地志爱州移风县有潮鸡鸣长且清如吹角毎潮至则鸣一名林鸡其冠四开如芙蓉述异记伺潮鸡潮水上则鸣孙绰海赋石鸡清响而应潮是也　天中记司夜鸡随鼓节而鸣不息从夜至晚一更为一声五更为五声亦曰五时鸡　洞冥记逺飞鸡夕还依人晓则絶飞四海外朝往夕还祝鸡公善养鸡得逺飞鸡之卵伏之名曰翻明鸡如鹄大紫色有翼翼下有目亦曰目羽鸡　南越志高兴县多容鸡其形似鸡而五采至则年穰　临海异物志杉鸡黄冠青緌常在杉下头上有长黄毛如冠头及颈正青如垂緌格物总论竹鸡比鹧鸪差小毛羽褐多斑赤纹自呼
　　泥滑滑所在山谷有之　鸟兽考白蚁闻竹鸡之声化为水　集异志汉太初二年大月氐国贡双头鸡四足一尾鸣则俱鸣一名喧鸡武帝置甘泉故馆更以余鸡配之得种而不能鸣　后魏书正始元年夏典事史元显献四足四翼鸡　白泽图鸡有四距重翼者龙也杀之震死　本草英鸡如雉尾短腹下毛赤体长飞翔不遂生于泽州常食碎石英故名　楚词注鹍鸡似鹤黄白色　瀛涯胜览三佛齐国出火鸡大如鹤身圆而颈更长颈中有二红软冠状如红觜尖浑身毛如羊毛稀长青色脚长铁黑其爪甚利或爪破人腹胀出即死好食麸炭因名火鸡用杖棰碎打不能死　鸟兽续考火鸡出满剌加山谷大如鹳多紫赤色能食火吐气亦烟也子如鵞胎殻厚逾重钱或斑或白岛夷采为饮琖见者多珍奇之　檀道鸾晋阳秋安帝义熈元年云都高山有金鸡青黄色飞集岩谷间　朱辅溪蛮丛笑金鸡羽族似雉者金项火背斑尾扬翘志意掲骄笼之不能驯　彚详注罗浮山有碧鸡羣飞于絶巘或独鸣于空林可见不可取　瀛涯胜览祖法儿国有山駞鸡匾颈鸡身如鹤长三四尺脚二指毛如驼行亦如驼故唤驼鸡　费信星槎録竹步国阿丹国俱出驼蹄鸡　五杂组闽中税监高寀常求异物于海舶以进御有番鸡高五尺许白色黑文状如鬬鸡伹不闻其鸣耳万厯间京师市上有鸟大如鹧鸪毛色浅黄足五指有细鳞如状名曰沙鸡云是塞外至者其味亦似山雉　事物绀珠沙鸡又名鵽名防雉大如鸽形如雌雉防脚无后趾岐尾性憨急羣飞沙漠花鸡似小雌鸡秋日来自海东大者名麻鸡皇鸡身文采似凫冀州谓之泽时马鸡觜脚红羽青緑海鸡毛如家鸡足似鳖异鸡　瑞应图玉鸡瑞气也王者至孝合神明则至神异经扶桑山有玉鸡玉鸡鸣则金鸡鸣金鸡鸣则石鸡鸣石鸡鸣则天下之鸡悉鸣而潮水应之矣　三秦记太白山南有陈仓山山有石与鸡不别赵高烧山鸡飞出晨鸣山头声闻三十里或谓是玉鸡　白六帖秦时陈仓见二宝鸡化为童子或云得雄者王得雌者霸穆公猎得雌者遂霸西戎立祠神光从东方来如雄鸡之声　列异记南康雩都县跨江南出去县三里名梦口有穴状如石室旧传尝有神鸡色如好金出此穴中奋翼廻翔长鸣响彻见之輙走入穴中因号此石为鸡石昔有人耕此山侧望见鸡出游戏有一长人操弹弹之鸡遥见便飞入穴弹丸正着穴上石径六尺许下垂蔽穴犹有间隙不复容人　搜神记汉宣帝黄龙元年未央殿辂軨中雌鸡化为雄毛衣变化而不鸣不将无距元帝初元元年丞相府史家雌鸡伏子渐化为雄冠距鸣将至永光中有献雄鸡生角者　幽明録晋兖州刺史宋处宗尝买一长鸣鸡爱养甚至恒笼置间鸡遂作人语与处宗谈论极有致终日不辍处宗因此功大进　甄异记徐州人呉清以太元五年差征杀鸡求福置头盘中忽然而鸣后得贼帅邵宝首以功拜清河太守越自行伍猥荣位鸡之妖更为祥　异闻集汴人张家有女子入夜哀痛白日即安已经年嵗王勣至其家停宿闻女子声开镜照之痛者曰戴冠郎被杀其痛者牀下有大雄鸡死矣乃是主人七八嵗老鸡　草木子元至正甲午乙未年龙泉县人家有一鸡二形一边毛羽纯雄一边毛羽纯雌既能雄鸣又解雌伏盖气之乖乱羽虫之孽也次年青田山贼陷县治鸡子　周处风土记正旦当吞生鸡子一枚谓之练形洪练化篇正月吞鸡子赤豆各七枚辟瘟气　抱
　　朴子游涉大川者当于水次破鸡子一枚以少许粉杂香末合搅器中水以自洗濯则不畏风波蛟龙也　玉烛宝典寒食节城市尤多鬬鸡卵之戏古之豪家食称画卵今代犹以卵染蓝茜杂色仍加雕镂递相饷遗唐书清明进新防鸡子　北户録邕州之南有善行术者取鸡卵墨画祝而煮之剖为二片以验其黄然后决嫌疑定祸福言如响荅据此乃古法也神仙传曰人有病就茅君请福煮鸡子十枚以内帐中须臾茅君掷出中无黄者病多愈有黄者不愈常以此为候　晋书戴逵总角时以鸡卵汁溲白瓦屑作郑碑又为文而自镌之　南史齐褚澄善医术为呉郡太守百姓李道彦有冷疾五年众医不差澄为诊脉曰汝病非冷非是食白鸡子过多所致令取苏一升煮服之始一服乃吐出一物如痰涎裹之动开看是鸡雏羽翅爪距具足能行走澄曰此未尽更服所余药又吐得如向者鸡十三头而病都差　冥报记周武帝好食鸡卵拔虎为监膳仪同开皇中死而复苏云被摄证武帝白团事左右曰名鸡卵为白团也
　　鵞
　　总论　格物总论鵞有苍白二色緑眼黄喙红掌按尔雅一名舒雁一名善鬬好啖蛇多溪毒处养此以辟之或者又云鵞不食生虫今本草言鵞子亦噉蚯蚓辈可知己　埤雅鵞颡如瘤今鵞江东呼长脰善鸣又善转旋其项古之学书者法以动腕羲之好鵞者以此清异録世呼鵞为兀地奴谓其行步盘跚耳　古今
　　注鵞善鬬好啖蛇　禽经鵞见异差翅鸣　物理论鵞飞则蜮沉　埤雅卞子曰鵞性顽而傲盖鵞峩首似傲也　酉阳杂俎卫公言鵞警鬼　禽经鵞月注伏卵则向月取其气助卵也　闻见録李先主以国用不足税民间鵞卵出双子者　酉阳杂俎济南有鵞浦有渔人居水侧常听鵞声众中有铃声甚清亮候之见一鵞咽颈极长罗得之项有铜铃缀以银鏁起元鼎元年字　岭南异物志南道酋豪多选鵞之细毛夹以白布絮而为被复纵横衲之其温柔不下于挟纩也俗云鵞毛柔暖而性冷宜覆婴儿辟惊癎也　秦记苻朗食鵞知黑白之处人不信既而试之果然　抱朴子呉景帝有疾召觋视之得一人欲试之乃杀鵞而埋于中深小屋施牀几以妇人屣服物着其上乃使觋视之告曰若能説此家中鬼妇人形状者加赏而即信矣竟日无言帝推问之急乃曰实不见有鬼但见一头白鵞立墓上所以不即白然则鵞死亦有鬼也　明兴杂记太祖防时尝见羣鵞游于庭戏以青白二旗左右立命之曰青者立青旗下白者立白旗下违者死羣鵞应声如命而往独一花鵞不知所适往来于青白之间上杀而食之
　　详　洞冥记有喜日鵞至日出时衔翅而舞名曰舞日鵞　广志鴐鵞野鵞也　尔雅疏鵱鷜【音六闾】野鵞别名　物相感志鸿鵞生郁夷国鵞色似鸿形又似秃鹙腹无肠羽翮附骨而生无皮肉若雌雄相盼则孕产也　陆游入蜀记潜军港有水禽双浮江中色白鵞而大楚人谓之天鵞飞骞絶高有弋得者味甚美或曰即鹄也　幽明録晋义熈中羗主姚畧壊洛阳隂沟取塼得一双雄鵞竝金色交颈长鸣声闻于九臯养之此沟　沈充鵞赋序太康中得大苍鵞从喙至足四尺有九寸体色丰丽鸣声惊人　仙传拾遗山隂道士管霄霞求王羲之写道德经举红鵞一双相赠而去后鵞冲霄飞去　天中记京下刘光禄养好鵞刘后军从京师还镇寻阳以一只鵞为后军别纯苍色颈长四尺许头似龙此一只鵞可堪五万自后不复见有此
　　鵞异　晋书晋永嘉元年二月洛阳东北步广里地陷有苍鵞白鵞出苍者飞翔冲天白者止焉此羽虫之孽又黑白祥也　稽神録乙卯嵗海陵郡西村中有二鵞鬬于空中久乃堕地其大可五六尺双足如驴蹄村人杀而食之者皆卒明年兵陷海陵　孔六帖中和四年临淮涟水民家鹰化为鵞而弗能游
　　附见　后汉志海昏侯沈戎卒葬于乌程之金鵞山上有金鵞飞集三鸣而去其后沈氏通显谚云金鵞鸣沈氏兴　山堂肆考双牙山在城都府简县东山顶有古井山半有石箱昔有两金鵞浴于井夜栖于箱人欲捕之遂飞上南山化为双石对峙若齿牙然　北史隋尧君素守河东时围甚急行李断絶乃为木鵞置表于颈具论时势浮之黄河达于东都
　　鸭
　　埤雅鹜一名鸭盖自呼其名曰鸭也曲礼庶人之挚匹匹鹜也鹜不散迁而又乗匹不妒故或谓之匹也　格物总论鸭家鹜也雄者緑头文翅红脚或苍脚雌者遍身黄色又有纯白者皆自呼其名但雄者其声小一名舒凫　清异録御史符昭逺曰鸭颇乎鵞但足短耳谓之减脚鵞　天中记蜀广安有金羮玉饭红腊紫黎金羮谓鸭也　碎録方君云养鸭者毎年五月五日不得放栖只喂干食不得与水吃则日日生卵不然或生或不生予家用此法生卵未有一日缺一法以土硫黄拌谷饲之易肥　物相感志鸡鹜伏卵忌磨若闻砻磨之声则不生矣　留青日札广东汤燖鸭卵出雏浙江火焙鸭卵出雏皆异　天中记李逺为杭州刺史嗜防緑头鸭贵客经过无他馈饷相厚者乃緑头鸭一对而已　洞冥记都翠水中有升蕖鸭赤色毎止于芙蕖上不食五谷唯叶上垂露因名垂露鸭一名丹毛凫　事物绀珠鳯头鸭顶有高毛白毛乌骨　金楼子海鸭大如常鸭斑白文亦谓之文鸭　洞冥记帝升望月台时暝望南端有三青鸭羣飞俄而止于台上帝悦之至夕鸭宿于台端化为三小童皆着青绡文襦异元嘉中章安有人噉鸭肉乃成瘕病胸满靣赤不得饮食医令服米沈须臾吐一鸭雏　四十家小説政和间川人杨杰朝散知齐之长清县其家鸭卵破之得一物长寸余如人形作男女相屈一足眉目口鼻手足腹悉具被髪垂颈乃腊之既枯而脇骨茎茎皆起与人无异亦怪矣












　　格致镜原卷八十
　　钦定四库全书
　　格致镜原卷八十一　　　大学士陈元龙撰鸟【五】
　　鸧鸹
　　本草鸧鸹一名鬼车一名车载板一名九头鸟晦暝则飞鸣能入人室収人魂气俗云十首一被犬噬今犹带血血滴人家必凶闻其鸣必捩犬应之以其畏犬也唐韵注鸧鸹一身九头九尾逆毛一名鸹辰一名错落白泽图苍鸆九首　明崇俨厌胜书鬼车九首妖怪
　　之魁凡所遭触灭身破家故一名九罗【一作九阎罗】其掌之曰天血使者　韩诗外传孔子与子夏渡江见鸟而异之人莫能名孔子曰鸧尝闻河上人歌云鸧兮鸹兮逆毛衰兮一身九尾长兮　田家杂占鬼车鸟即是九头虫夜聴其声出入以卜晴雨自北而南谓之出窠主雨自南而北谓之归窠主晴古诗云月黑夜深闻鬼车杨慎外集鬼车白泽图谓之苍鸆帝鹄书谓之逆鸧夫子子夏见而歌之裴瑜注尔雅言鸧麋鸹是九头鸟也小説周公居东周恶闻此鸟命庭氏射之血其一首余犹九首按夫子鸧歌曰逆毛鸧兮一身九尾长兮只言九尾不言九头　夷坚志淳熈初李夀翁守长沙恶鬼车中夜鸣噪募得之身圆如箕十脰环簇其九有头其一独缺而鲜血防滴一脰各生两翅当飞时十八翼霍霍而动亦有所向不同更相争抝用力竞进而翅翮有伤折者类野狐而黑觜长洛中呼为渠逸鸟　续博物志郝氏夜祀佛鬼车乗烛光而下翼广丈余九首互相低昻其家呼犬持杖逐之坠一羽长三尺许广八九寸色鵞鴈　隋五行志齐孝昭即位之后有鸟止于后园其色赤形似鸭而有九头皆鸣　彚详注皇明正德末有鸟一身九头栖林中昼夜哀鸣闻者厌之间有得者重一斤四两烹食亦无所害
　　姑
　　中记姑一名天帝少女一名隐飞一名夜行游女本草姑能収人魂魄一名乳母鸟俗言产妇死所
　　化也能取人之子以为己子胷前有两乳　荆楚嵗时记姑一名钩星衣毛为飞鸟脱毛为女人或谓左传鸟鸣于亳社周官庭氏所射正此鸟也　酉阳杂俎夜行游女一曰天帝女一名钩星夜飞昼隐如鬼神凡人饲小儿不可露小儿衣亦不可露晒毛落衣中当为鸟祟或以血防其衣为志　诚斋杂记阳县地多女鸟新阳男子于水次得之遂与共居生二女悉衣羽而去豫章间养儿不露其衣言是鸟落尘于儿衣中则令儿病故亦谓之飞夜游女
　　鸺鹠
　　唐五行志鸺鹠一名训狐　酉阳杂俎训狐恶鸟也鸣则后窍应之　尔雅疏鵅一名鵋防今江东呼鸺鹠为鵋防亦谓之鸲鵅　本草钩鵅入城城空入宅宅空怪鸟也常在一处则无若闻其声如笑者宜速去之鸟似鸱有角夜飞昼伏　博物志鸺鹠一名鵄鸺昼日无所见夜则目至明人截爪甲弃露地此鸟夜至人家拾取爪分别视之则知有吉凶凶者輙便鸣于屋上其家有殃　万毕术鵄鸺致鸟取鵄鸺折其大羽绊其两足以为媒张罗其旁鸟聚矣　合璧事鸺鹠夜飞昼藏或好拾人爪甲故人除爪甲埋之户内盖忌此也　感应经或云鸺鹠食人遗爪非也盖鸺鹠夜能拾蚤虱耳爪蚤声相近故误云也　埤雅释鸟云鸱鸺怪鸱是也其鸣即雨为防可以聚诸鸟一名只狐昼无所见夜即飞噉蚊蝱庄子所谓鸱鸺夜撮蚤察毫末昼出瞠目而不见丘山者　正字通鸱鸺怪鸟大如鹰黄黑斑色头目如猫有毛角两耳昼伏夜出鸣则雌雄相唤声如老人初若呼后若笑所至多不详一名钩鵅蜀人呼毂辘鸟楚人名为呼咵鹰皆因其声似也或又譌钩鵅为鬼各哥又一种大如雊鹆毛色似鹞头目亦似猫鸣则后窍应之其声连啭如休留休留故名鸺鹠江东呼车载板蜀人呼春哥儿
　　鸱
　　春秋运斗枢玉衡星散为鸱　尔雅注茅鸱一名狂今鵵鸱也似鹰而白又怪鸱即鸱鸺又土枭一名鸱　酉阳杂俎相传鹘生三子一为鸱肃宗张皇后专权毎进酒常以鸱脑和酒令人久醉健忘　谈鸱生三子内一子则鹰也然鸱多生两子也　酉阳杂俎世俗相传鸱不饮泉及井水唯遇雨濡翮方得水饮　广博物志鸱昼盲　因话録天宝时上皇数登勤政楼毎来鸱必集楼上号随驾老鸱
　　枭
　　陆玑诗疏流离枭也自闗而西谓枭为流离其子适长大还食其母故张奂云鹠鷅食母许慎云枭不孝鸟是也　张华禽经注枭在巢母哺之羽翼成啄母目翔去也　感应经鸱枭食母眼睛乃能飞　郊祀志鸱枭羣翔师古注枭土枭也　埤雅枭食母故日至捕枭磔之释鸟曰枭鸱土枭也西方之书曰如土枭等附块为儿山堂肆考枭一名鹠鷅一名鹠呉人呼为魂
　　刘昼新编炎州有鸟其名曰枭妪伏其子百日而长羽翼既成食母而飞　清异録厌胜章言枭乃天毒所产见闻者必罹殃祸急向枭连唾十三口然后静坐存北斗一时许可禳　张华感应从志甑瓦之契投枭自止　岭表録异北方枭人家以为怪共恶之南中昼夜飞鸣与鸟鹊无异桂林人罗取生鬻之家家养使捕防以为胜狸　格物总论枭声恶当盛午目不见物夜则飞行入人家捕防古人重其炙肥而美　五杂组猫头鸟即枭也闽人最忌之云是城隍摄魂使者城市屋上有枭夜鸣必主死丧然近山深林中亦习闻之不复验矣好事者伺其常鸣之所悬巨炮枝上以长药线引之夜然其线枭即熟视良久炮震而陨地矣此物夜拾蚤虱而昼不见丘山隂贼之性即其形亦自可恶也古以午日赐枭羮又标其首以木故标贼首谓之枭首
　　鵩
　　禽经怪鵩塞耳注江东呼为怪鸟闻之多祸人恶之掩塞耳矣　西京杂记在长沙鵩鸟集其承尘而鸣长沙俗以为鵩至人家主人当死因作鵩鸟赋　巴蜀异物志有鸟小如鸡体有文色土俗因形名之曰鵩不能逺飞行不出域　山堂肆考鵩不祥鸟也能为恶声诗疏鸮大如斑鸠緑色恶声之鸟也入人家凶贾
　　所赋鵩鸟是也其肉甚美可为羮臛又可为炙汉供御物各随其时惟鸮冬夏常施之以其美故也　盛之荆州记巫县有鸟如雌鸡其名为鸮楚人谓之服　广志鸮楚鸠所生如驴巨虚种不孶乳也　埤雅鸮祸鸟也今谓之画乌盖声之误也　本草鸮一名黄祸侯声如小儿吹竽　本草鸮目无毒吞之令人夜中见物丘光庭兼明书孔頴逹曰鸱鸮巧妇似黄雀而小其
　　喙尖如锥明曰頴逹之妄也按郭璞注尔雅云鸋鴂鸱之类也鲁颂曰翩彼飞鸮集于泮林毛苌传曰鸮恶声鸟也又贾鵩鸟赋序曰鵩似鸮不祥鸟也又吊屈原赋曰鸾鳯伏窜兮鸱鸮翺翔颜师古注曰鸱鸺鹠怪鸟也鸮恶声鸟也据毛苌郭璞顔师古诸儒之説则鸱鸮土枭之非巧妇矣　郭璞狍鸮赞狍鸮贪惏其目在腋图形姒鼎是谓不若
　　鸩
　　广雅鸩鸟其雄谓之运日其雌谓之隂谐　乐史寰宇记鸩一名昙鸟亦曰同力鸟尾有綷文背上连钱文足三趾雄者其鸣先顾　广博物志鸩鸟一名云白抱朴子云渇者恣口于云白之酒　天中记淮南子云晖日知晏隂谐知雨天晏静无云则运日先鸣天将隂雨隂谐则鸣　物相感志广志曰鸩似鹰而大如鸮毛紫黑色有毒食之杀人喙长七八寸黄赤如铜食蝮蛇及橡栗蛇入口则烂屎溺着石石烂如泥屎石则变为生金及雄黄其鸟有法知巨石大间有蛇虺即为禹步以禁之进退俯仰有度或独为或结羣逡巡石为之崩倒取蛇虺时呼同力数十声石起蛇出皆啄食之有人入山见其步法归向其妻学之妇正织而机翻倒凡鸩饮水处百鸟吸之皆死或得犀牛蘸角其中则水无毒此鸟与犀二物相伏今有犀处必有鸩鸩生处必有犀不然有毒气伤物故天资之以含育万物　晋书石崇为荆州刺史得鸩鸟雏以与后军将军王恺而养之其大如鵞喙长尺余纯食蛇虺时制鸩鸟不得过江为其羽入酒中必杀人司校尉傅只所糺诏原之烧鸩于都街　遯斋闲览蕲州黄梅山有鸩巢于山岩大木中巢下数十步无生草毎春生一子能飞即送出山惟二雌雄独留　杨铁崖集鸩状训狐声如击腰鼓巢木颠巢下数十步草木不生　七修类藁鸩毒鸟也鵶形大如鸮毛紫緑色范成大曰闻邕州朝天铺及山深处有之亦曰如鵶大黑身赤目音如羯鼓遇蛇则鸣声然啄蛇食之秋冬之间脱羽人以银爪拾取着银缾中否则手烂堕以之酒饮人即死也所谓鸩酒今以为鹤顶红毛非也尔雅翼曰矢石即变为雄黄今诸书云雄黄治蛇毒有由然也　正字通本草陶景谓鸩与防日为二种鸩如孔雀防日如黑伧鸡作声似云同力江东呼同力鸟按今交广人皆云防日即鸩更无如孔雀者陶氏説误
　　诸鸟
　　周书蜀人以文翰文翰若臯鸡注鸟之有文采者臯鸡冀州人谓之泽特　山海经有五采之禽有冠名曰防鸟【尔雅云防梦鸟即此也】有五彩之禽仰天【张口嘘天】名曰鸣鸟爰有百乐歌儛之风有五彩之鸟飞蔽一乡名曰翳　冲波传子路顔渊浴于洙水见五色鸟顔渊问子路曰荧荧之鸟后又浴于泗水更见前鸟复问子路曰同同之鸟顔回曰何一鸟而二名子路曰譬如丝绢煮之则为帛染之则为皁一鸟二名不亦宜乎　异物志锦鸟文章如丹地锦而缋采文人见其端正似锦因谓之锦鸟解酲语元世祖猎于滦河一鸟摩于青云之表世祖
　　以矰下之形大于鹤羽皆五彩成斑有西夷人云此是卢隆鸟宿于西海荻草中　九国志东汉刘赟镇彭城之二年有鸟集苏碧堂庭上黄质朱喙金目青翼绀趾尾颇于鳯　异兰陵昌虑县郢城有华山山上有井有鸟巢其中金翅黑色见则必大水　广州记金鸟色纯白口与足如金其鸣自呼　岭表録异带箭鸟鸣如野鹊翅羽黄緑间错尾生两岐长二尺余直而不枭唯尾梢有毛宛如箭羽因目之为带箭鸟　太平清话朱衣鸟出山西泽州形如瓦雀毛羽丹砂善鸣竟日不辍即古之赤鷃也　七修藁落霞乃鸟也余旧尝于内臣养户处见之形如莺哥少大遍体绯羽萤雪丛説以为飞蛾误矣　事物绀珠我师禽出太和山衣金喙青首红足良夜高深林中鸣呼我师终夜不止　九华山志云韶部俗名音声鸟有二种形如练鹊毛具五色喙红足碧一种畧小羽间黄或青或红多居高絶巘之间面阳而巢飞翔有序羣族必单暮春早秋时一见之风轻烟暖声响互发如聆箫韶也雨航杂録雁山五珍有山乐官似金雀声如箫管　事物绀珠半部乐形如黄雀数十为羣音中宫商有如鼔瑟吟唱出太和　拾遗记黄龙元年始都武昌时越巂之南献背明鸟形如鹤止不向明巢常对北多肉少毛声音百变闻钟磬笙竽之声则奋翅摇头　山堂肆考五台山有吉祥鸟形翅甚大其飞也有四黄鸟导之四鹊从之　中朝故事骊山多飞鸟名阿滥堆明皇采其声为曲子又作鷃烂堆　酉阳杂俎鷃烂堆黄一变之鴘色如鹙鴘转之后乃至累变臆前渐渐防白　九华山志捣药鸟形罕见春夏之间月夜独鸣于深岩幽谷之中啼曰克丁当宛如杵戛之声清亮可听事物绀珠红寻一名捣药鸟　广博物志葛仙公尝于西峯石壁上石臼中捣药因遗一粟许有飞禽遇而食之遂得不死至今夜静月白风清之时其禽犹作丁当杵臼之声名之曰捣药鸟　九华山志念佛鸟大如鸠羽色黄翆碧间而成文音韵清滑如诵佛声一名念佛子　峩眉志蜀大峩峯普光殿有佛现鸟状如鸲鹆飞鸣近人其声圆转山僧名为佛现鸟　陆深蜀都杂抄陜西黄臣言曩为川辖时亲登峩眉观佛光光未时有鸟先飞过若言施主心菩萨来到光既散复来作声施主布施菩萨去了又拾藏山中白石大小皆六棱照耀有光采疑光怪即此石所为也近余承勋亦言两宿其上登絶顶亦见光具五采俯视在云壑中其言白石与黄同唯云鸟声只三字若言佛现了其鸟雀而稍大只有三枚别无种类三鸟飞入佛殿中常就僧食但不见有长育耳　广博物志婆利国有鸟名舍利解人语　杜阳杂编建中二年南方贡朱来鸟形有于戴胜而红觜绀尾尾长于身巧解人语善别人意其音清响闻于庭外数百步宫中多所怜爱常为玉屑和香稻以防之则其声益加寥亮夜则栖于金笼昼则飞翔于庭庑而俊鹰大鹘不敢近　杜阳杂编处士元藏机有二鸟大小黄鹂毎翔翥空中藏机呼之即至或令衔珠或令授人语谓之传信鸟本出沧州　戒庵漫笔池州九华山江南胜地山中有竒花嵗则有防花鸟鸣焉游人欲折者鸟则盘旋其上鸣声云莫损花莫损花　鸟兽续考防花鸟青城峩眉间往往有之至春则啼其音若云无偷花果髣人言云　海録碎事惜春鸟大不逾燕其声曰莫摘花果人谓之防山鸡　述异记顾渚山有报春鸟春至则鸣秋分亦鸣似题鴂之也　顾渚山记顾渚山中有鸟如鸲鹆而小苍黄色毎至正月二月作声云春起也至三月四月作声云春去也采茶人呼为报春鸟　荆楚嵗时记二月民竝种有鸟如乌白羽先鸡而鸣声云架格民候此鸟则入田以为催人架犂格也　本草李时珍曰鹎鵊譌作批颊鸟江东曰乌臼又曰鹈臼三月即鸣俗呼驾犂农人以为候五更輙鸣曰架架格格至曙乃止滇人呼榨油郎呼铁鹦防能啄鹰鹘南人呼鳯凰皁汴人呼夏鸡丹铅总録批颊鸟名即鹎鵊催明之鸟也一名夏鸡俗名隔隥鸡　诗相彼鳱鴠或恶之鸣注鳱鴠求且之鸟方言防鴠【鸟似鸡五色冬无毛赤倮昼夜鸣侃旦两音】周魏齐宋楚之间
　　谓之定甲或谓之独舂【好自低昻】自闗而东谓之城旦【言其辛苦有似于罪祸者】谓之倒悬【好自悬于也】或谓之鴠鴠自闗而西秦陇之内谓之鹖鴠　临海异物志独舂鸣声似舂鸣声多者五谷薄鸣声少者五谷熟　庶物异名疏坊记篇注盍旦夜鸣求阳之鸟也言盍且欲反夜作旦求所不当求者月令作鹖鴠或作渇旦周书时训曰大雪之日鹖鴠不鸣盐铁论作鳱旦　辍耕録五台山有鸟名号寒虫四足有肉翅不能飞其粪即五灵脂也当盛暑时文彩绚烂乃自鸣曰鳯凰不如我至冬寒毛尽脱落自鸣曰得过且过　广博物志兠兠鸟其声自号正月以后作声至五月节不知所在其形似鸲鹆　格物总论思归乐鸟状如鸠而色三月则鸣陶岳零陵记云其音云不如归去即此　山堂肆考蜡嘴生于象山似雀而大嘴如黄蜡色故名今呉人养此鸟能歌舞听人曲调则以嘴衔纸糊脸子搬演法戏移腔换套必按音节又一种名铁嘴　徐文长赋鸟曰黄头猛以善鬭　韵府舂即黄头鸟　潜书画眉似莺而小黄黑色其眉如画巧于作声如百舌　事物绀珠瑚鸟大于画眉好鬬　山堂肆考山胡一名山呼一名瑚出岭南巧声之鸟　云间郡志十姊妺名游香俗呼相思鸟性狎其侣飞鸣不散　九华山志提壶芦状类燕子色错黄春日则呌曰提壶芦沽美酒人多见之　山堂肆考鸟有名白头翁者形如鹡鸰其飞如燕之颉顽头上有白毛身苍色　事物绀珠白头翁似脊令有三种一青白色一緑衣素襟顶毛员白如小钱爱往来花间一纯黑身红足朱喙首白　留青日札有小鸟飞鸣直入云际翻身径落其声啁唧名告天子　山堂肆考告天子褐色似鹑而小生海上丛草中黎明时遇天晴霁则且飞且鸣直上云端其声连绵不已一云呌天子　戒庵漫笔半翅鸟倍大如鹑肉味亦如之性极痴又谓之半痴亦曰痴半斤好视红物飞不逺輙下歇人着红裙袄以诱之则近身凝视不去故可得　事物绀珠山和尚似紫翠差大头圆出嘉定州　山堂肆考雨道士鸟名亦出嘉定州　尔雅鶭泽虞注婟泽鸟似水鸮苍黑色常在泽中见人輙鸣唤不去有象主守之官因名云俗呼为防田鸟　尔雅疏爰居海鸟也大如马驹一名杂县　乐动声仪焦明至为雨备焦明水鸟也　淮南子寒将水禽也　田家五行吃井水禽也在夏至前鸣主旱　交州志鹲防水鸟也即越王鸟出九真交阯大如孔雀喙长尺余南人以为饮器　丹録鹲防即今鹤顶世以此为杯　竺法真登罗山疏越王鸟状似鸢口勾末可受二升许南人以为酒器珍于文螺不践地不饮江湖不唼百草不下饵虫鱼惟噉木叶粪似薰陆香南人遇之既以为香又治疮　瀛涯胜览旧港国有鹤顶鸟大于鸭毛黒胫长脑骨厚寸余内黄外红俱鲜丽可爱　华夷鸟兽考鸊防膏主耳聋滴耳中又主刀剑令不锈以膏涂之水鸟也如鸠鸭脚连尾不能陆行常在水中人至即沉或击之便起　庶物异名疏箴疵鸟也见上林赋张楫注云箴疵似鱼虎而苍黑色鸟兽续考瀛之水有鸟曰谩画鳬奔走水上不问
　　水腐泥沙必唼唼然尽索之而后已无一息少休　丹总録信天翁鸟名滇中有之其鸟食鱼而不能捕俟鱼鹰所得偶坠者拾食之　李时珍本草信天縁俗名青翰又名青庄　事物绀珠防【音精舂俗音青庄】似鹭而大青色　松江志青出薮泽颇肥俗云水里鲳岸上六书故有鸟似百舌长喙善食鱼越人谓之鹐
　　事物绀珠水【音扎】杂毛出昆明池水际鵊海鸟大如鹳喙长八寸潮上即鸣声如啸天欲风雨内喙土中向风海师以为候白駮如卢鷀头如蛇颈长顶白冬月羽毛落尽栖溪岸木上卒遇人不能去则自掷水中汩没如常　三苍鶂善高飞似鴈目相击而孕吐而生子其毛苍白春秋书六鹢退飞过宋都即此鸟也　禽经白鹢相眡而孕　尔雅注乌水鸟也似鶂而短颈腹翅紫白背上緑色　尔雅颠蟁母注似乌而大黄白杂文鸣如鸽声今江东呼为蚊母俗説此鸟常吐蚊故以名云　岭表録异蚊母形如青鹢嘴大而长于池塘捕鱼而食毎呌一声则有蚊蚋飞出其口俗云采其翎为扇可辟蚊子亦呼为吐蚊鸟　临海异物志蜜母鸟凡一飞举蜜蜂輙羣随之正月旦为蜜蜂周行诸山求可安处密母入蜂中宿也　山海经发鸠之山有鸟焉其状如乌文首白喙赤足名曰精卫其鸣自詨是炎帝之少女名曰女娃游于东海溺而不返故为精卫常衔西山之木石以堙于东海　述异记左思魏都赋精卫衔木石以填海怨溺死故也海畔俗説精卫无雄耦海燕而生生雌状如精卫生雄状如海燕今东海畔精卫誓水处犹存溺于此川誓不饮其水一名誓鸟一名怨禽又名志鸟俗名为帝女　古今注楚魂鸟一名亡魂或云楚懐王与秦昭王防于武闗为秦所执囚咸阳不得归卒死于秦后于寒食月夜人见于楚化而为鸟名楚魂　拾遗记永平元年常山郡献伤魂鸟状如鸡毛色似鳯帝恶其名弃而不纳复爱其毛羽当时博物者云黄帝杀尤有防虎误噬一妇人七日气不絶黄帝哀之葬以重棺石椁有鸟翔其冡上其声自呼为伤魂则此妇人之灵也时人疾此鸟名使常山郡国弹射驱之至晋初改其名为相　临海异物志防鸣声哀俗云继母欲嫁因防使人守之母遂不还儿因呼母言焳也　南康记归美山有石室色如黄金号为金室有鸀鸟形色鲜洁自爱羽毛其只者或鉴水向影悲鸣自絶方知鸾对镜为不虚矣　彚详注思妇鸟名昔有人思妇登此山絶望愁忿而死故以为名　广陵异物志木客鸟大如雀数千百头为羣飞集有度不与众鸟相厠俗云木客化也白黄文者谓之君长左翼后有绶飞特高而正赤者在前谓之伍伯居前正黑者谓之铃下缃色而頳杂者谓之功曹左脇有白带似鞶囊者谓之主簿长次君后其伍曹官属各有章色土人次第呼之凡飞不过百余步　水经注郑云鸟鼠之山有鸟焉与鼠飞行鸟名为鵌似鵽而黄黑色鼠如家防而短尾穿地而共处防内而鸟外孔安国曰共为雌雄杜彦逹曰同穴山宿养子互相哺食大乃止张晏言不相牝牡因以名山　山海经钟山有神其子曰鼓其状人面而龙身是与钦防杀葆江于昆仑之阳【葆或作祖】帝乃戮之钟山之东曰崖钦防化为大鹗其状如雕而黑文白首赤喙而虎爪其音如晨鹄见则有大兵鼓亦化为鵕鸟状如鸱赤足而直喙黄文而白首其音如鹄见则其邑大旱　山海经青丘之山有鸟焉其状如鸠名曰灌灌佩之不惑丑阳之山有鸟焉其状如鸟而赤足名曰防鵌【音如枳相之枳】可以御火崌山有鸟状如鸮赤身白首名曰窃脂符愚山有鸟名鴖其状如翠赤喙俱可卫火松果山有鸟名曰防渠状如山鸡黑身赤足可以己【谓皮皱起也】马成山有鸟状如乌首白身青足黄名鶌鶋食之不饥小侯山有鸟状如乌而白文名曰鸪轩辕山有鸟状如枭而白首其名曰黄鸟其鸣自詨食之不妬有鸟状如鸡而防毛其名防防见则其邑大旱有鸟状如凫而防尾善登木其名曰絜钩见则其国多疫廆山有鸟状如山鸡而长尾赤如丹火而青喙名曰鸰防服之不眯支离之山有鸟其名曰婴勺其状如鹊赤足赤目赤喙白身其尾若勺其鸣自呼堇理之山有鸟其状如鹊青身白喙白目白尾名曰青耕可以御疫其鸣自呌天帝山有鸟如鹑黑文赤翁名曰食之已痔【注读砾翁音瓮颈下毛也】蔓聨山有鸟羣居朋飞毛如雌雉名曰防其鸣自呼食之已风英山有鸟其状如鹑黄身而赤喙其名曰肥遗食之已疠可以杀虫有鸟状如翟而赤名曰胜【音姓】遇是食鱼其音如録见则其国大水有鸟名曰鴢其状如凫青色而赤目赤尾食之宜子有鸟状如雉而文首白翼黄足名曰白鵺食之己嗌痛可以已痸【痸痴病也】王防图竒翰国贡善芳头若雄鸡佩之令人不眯
　　韩子鸟有周周者首重而屈尾将欲饮于河则必顚乃衔羽而饮　尔雅鳭鹩剖苇注好剖苇皮食其中虫因名云江东呼芦虎似雀青斑长尾　説晋平公出朝有鸟环平公不去平公顾谓师旷曰是鳯耶旷对曰东方有鸟名曰端【一作谏珂】憎鸟而爱狐今吾君必衣狐裘而朝乎平公曰然　列女传南方有鸟名曰干吉食其子不择肉子常不遂　杂俎秦中山谷间有鸟如枭色青黄肉翅好食烟见人即惊落草穴中尝露身其声如婴儿啼名曰老　物相感志形雈鸟见人輙以嘴啄石自图画其形容而去也　物相感志大秦国一名拂林国有鸟状鵞其毛色嫩緑在王边倚枕上坐毎一进食有毒其鸟輙鸣者也　酉阳杂俎岢岚鸟出河西赤坞镇状如鸟而大飞翔于阵上战多不利事林广记大食勿拔国毎嵗春末有等飞禽自天而降不知出没白如丝鹩大如家雀肥甚而味极佳毎旦天明即四散飞泊日出则絶不见影国人张罗杀食之惟春暮一月有之交夏则絶　广博物志鶟鹕鸟似雉青身白首　紫桃轩杂缀杜少陵七歌之四曰呜呼四歌兮歌四奏竹林为我啼清昼竹林本鸟名同州有之色正青如雀善啼杜老本用此后注者乃改作林猿非説文餔豉鸟名防也　庶物异名疏溷章鸟名七云溷章白鹭孔雀鶤鹄含閵鸟似鸲鹆而色黄见经史直音山菌子鸟名生江东山林间如小鸡无尾见应庵随笔　事物绀珠阿鵴鸟似乌嘴赤出合火山虾蟆防多在田中头有冠色苍足赤形如鹭迦兰陀出西蕃形如鹊羣栖竹林好音鹞出夫容山爱形顾影不自匿为人得鎻幅鸟羽细其毳织为布纹如纨绮名伏十二红小于鹑苍背花翅红腹游鸟大如鵞色黑以青丝系竹竿呼之即来入手俗云东海神所畜不可伤　尔雅注老鵵木也似鸱鸺而小头有角毛脚夜飞好食鸡　杨慎外集丝鹩大如鹳俗讹为慈老　山堂肆考黄鳭形似百舌黑色雀行性躁好鸣丛林间又名漱糠鸟天将雨则鸣或云此鸟下枝传上而鸣则晴上枝传下而鸣则雨　田家杂占夜间听九霄遥鸟呌卜风雨　事物绀珠章渠一名庸渠似凫色鸡脚俗呼鸡水鸡　五侯鲭鸡形似鹭金顶红觜肉味香脆柔美甲于水陆之鸟须骨可噉食品之珍竒毎来于三月三日前去于九月九日前来则夜至羣飞之声如雷
　　异鸟
　　神异经昆仑铜柱有鸟名希有南向张左翼覆东王公右翼覆西王母其喙赤目黄如金其肉苦咸仙人甘之水经注希有背上小处无羽一万九千里西王母嵗
　　登翼上之东王公也　山海经王母山沃野有三青鸟赤首黑目一名大一名少一名青鸟注三鸟皆西王母所使　艺文类聚山海经曰三危之山有青鸟居之青鸟主为西王母取食者别自栖息于此山也　酉阳杂俎齐郡函山有鸟足青嘴赤素翼绛颡名王母使者昔汉武帝登此山得玉函长五寸帝下山玉函忽化为白鸟飞去世传山上有王母药函常令鸟守之　嫏嬛记西王母有三鸟一曰青钟二曰鹤三曰燕子常令三鸟送书于汉武帝也　起世经龙有四种生卵生胎生湿生化生亦有四种生金翅鸟食之欲搏取龙时以两翅扇海令乃衔出　法华经偈颂圣主天中王迦陵频伽声注迦陵频伽妙音鸟也鸟未出殻时即音防玅一切天人声皆不及唯佛音之故以取况释氏书极乐国有迦陵频伽共命之鸟昼夜六时出和雅音注频伽此云妙音未出殻时已有音声超众鸟故共命亦云命命亦云生生梵语耆婆耆婆迦二首一身报同识异谓是释迦调逹宿因雪山有二头鸟一曰迦娄嗏一曰优婆迦娄嗏是也　法珠林自炎摩天以上悉无象马四足众生唯有教放逸鸟实语鸟赤水鸟等与诸天为师若见诸天放逸即来诃责　王融曲水序注天山有神鸟也识歌舞名曰帝江　宋书神鸟者赤神之精也知音声清浊和调者也虽赤色而备五彩鸡身鸣中五音肃肃雍雍喜则鸣舞乐幽风俗从则至　三辅黄图飞廉神禽也能致风气身似鹿头如雀有角而蛇尾文若豹　焦氏笔乗飞龙鸟名鳯头龙尾其文五色以象五方一名飞廉一名龙雀汉铜铸其象以彰瑞应　符子晏子曰臣闻琬琰之外有鸟焉曰金翅民谓为羽豪其为鸟也非龙肺不食非鳯血不饮拾遗记魏明帝时昆明国贡金鸟形如雀而黄色羽毛柔密帝畜之灵禽之园饴以真珠饮以脑鸟常吐金屑如粟铸之可以为器此鸟畏霜雪乃起小屋处之名曰辟寒台用水晶为户牖使内外通光又瀛洲有鸟如鳯身绀翼丹名藏珠毎鸣翔而吐珠累斛　洞冥记元封五年勒毕国贡细鸟以方尺之玉笼盛数百头形如大蝇状似鹦鹉声闻于数里之间如黄鹄之音也国人常以此鸟候时亦名曰候日虫帝置之于宫内旬日而飞尽帝惜求之不复得明年见细鸟集帷幄或入衣袖嫔妃皆悦之有鸟集其衣者輙防爱幸至汉武帝末稍稍自死人犹爱其皮服其皮者多为丈夫所媚　宋书同心鸟王者德及遐方四夷合同则至　瑞应图比翼鸟者王者德及高逺则至　尔雅注山海经云崇吾山有鸟状如鳬一翼一目相得乃飞名曰蛮蛮郭云比翼鸟也色青赤不比不得飞尔雅作鹣鹣者正谓相比也　拾遗记比翼鸟多力状似鹊衔南海之丹泥巢昆岑之木　博物志比翼鸟一青一赤在参嵎山一云结胷国有比翼鸟　水经注林邑城外香桂成林时禽异羽翔集间闗兼比翼鸟不比不飞鸟名归飞鸣声自呼　嫏嬛记南方有比翼鸟飞止饮啄不相分离雄曰野君雌曰观讳总名曰长离言长相离着也此鸟能通宿命死而复生必在一处　张华禽经注一足鸟一名商羊字綂曰商羊一足鸟天将雨则飞鸣　家语齐有一足鸟飞集殿前舒翅而跳齐人访诸孔子孔子曰鸟名商羊昔童儿有屈一脚振迅两臂而跳且謡曰天将大雨商羊鼓舞　正字通明永乐中西域进独脚异鸟上以问解缙对曰此名商羊左肋有肉鼓右肋有内钟伐鼓则舞考钟则鸣试之果然　山海经章峩之山有鸟焉其状如鹤一足赤文青质而白喙名曰毕方见则其邑有譌火【尚书故实云武帝时有独足鹤人皆不知以为怪异东方朔奏曰此山海经所谓毕方鸟也验之果是】复州之山有鸟焉其状如鸮而一足彘尾其名曰跂踵见则其国大疫羭次之山有鸟焉其状如枭人面而一足名曰槖冬见夏蛰服之不畏雷　南史陈后主时有鸟一足集其殿庭以觜画地成文曰独足上高台盛草变为欲知我家处朱门当水开　临海志独足鸟文身赤口昼伏夜飞声如人啸将雨则鸣河图鸟一足名独立见则主勇强　山海经互人之国有青鸟身黄赤足六首名曰鸟翠山其鸟多鸓状如鹊赤黑两首四足可以御火有鸟焉其状如鸡而三首六目六足三翼其名曰食之无卧梁渠之山有鸟焉其状如夸父四翼一目犬尾名曰嚣其音如鹊食之已腹痛可以止同首山有谷曰机谷多防鸟【音如钳之】其状如枭而三目有耳其音如録食之己垫景山有鸟焉其状如虵而四翼六目三足名曰酸与其名自詨见则其邑有恐有鸟焉其状如鹊白身赤尾六足其名曰是善惊其鸣自詨三危之山有鸟焉一首三身其状如其名曰鸱　公羊传其诸为其双双而俱至者与注言其双行匹至似于鸟兽疏曰旧説双双之鸟一身二首尾有雌雄随便而偶常不离散故以喻焉　集异志咸通中呉越有异鸟极大四身三足鸣山林其声曰罗平占曰国有兵人相食此后乱相继　酉阳杂俎大厯八年大鸟见武功羣噪之行营将张自芬射之肉翅狐首四足足有爪广四尺状蝙蝠　续博物志江浙间有飞生鸟狐首肉翅四足如兽飞而生子即随母后难产者以其爪置之胸腹间立效　事物绀珠菘节鸟出终南山如雀防尾四脚　山海经有五色之鸟人面有发爰有青鴍【音文】黄鷔【音敖】青鸟黄鸟其所集者其国亡有鸟焉其状如雌雉而人面见人则跃名曰竦斯有鸟焉其状如乌人面名曰□鹖宵飞而昼伏食之已暍有鸟焉其状如鸮而人面蜼身犬尾其鸣自号见则其邑大旱祷过之山有鸟焉其状如防而白首三尺人面其名曰瞿如奇肱国之北女祭女戚国有防鸟人面鹿台之山有鸟焉其状如雄鸡而人面名曰鳬徯其名自呌见则有兵有鸟焉其状如鸱而人足名曰数斯食之已瘿柜山有鸟状如鸱人手音如痹名鴸见则县多放士　拾遗记幽州之墟羽山之北有善鸣之禽人面鸟喙八翼一足毛色如雉行不践地名曰青鸐其声如钟磬笙竽也世语曰青鸐鸣时太平故盛明之世翔鸣薮泽音中律吕飞而不行至禹平水土栖于川岳所集之地必有圣人出焉自上古铸诸鼎器皆图象其形铭赞至今不絶　杜阳编大中末舒州有鸟人面緑毛觜爪皆绀其声曰甘虫因谓之甘虫时人画图鬻于坊市庶物异名疏金吾顔师古云鸟名也主辟不祥职主先导执此鸟之象因以名官诗考金吾形似美人首尾似鱼有两翼其性通灵不寐　神异记不孝鸟状如人身大毛有齿猪牙额上有文曰不孝口下有文曰不慈背上有文曰不道左胁有文曰爱夫右胁有文曰怜妇北史伏卢尼在波斯西北有大河南流中有鸟其形
　　似人亦有如槖驼马者皆有翼常居水中出水便死山海经有鸟焉其状如乌五彩而赤文名曰鵸防是自为牝牡食之不疽有鸟焉其状如雌雉而五彩以文是自为牝牡名曰象虵　唐韵注有鸟名能自为牝牡　广志安息国贡大雀鴈身驼蹄苍色举头高七八尺张翅丈余名曰驼鸟卵如瓮　魏书波斯有大鸟形如槖驼有两翼飞而不能高食草与肉亦能噉火驰走甚疾一日能七百里　旧唐书高宗永徽中吐火罗国遣使献大鸟高七尺其色足如驼有翅而能飞日行三百里能噉铜铁夷俗呼为驼鸟上以太宗懐远所致献于昭陵乃刻像于陵之内　杜环经行纪大食国有驼鸟高四尺以上脚似驼蹄头颈胜得人行五六里其卵大如三升器　神异经北海有大鸟其高千里头文曰天维【一作鸡】左翼文曰鹥右翼文曰勒左足在北海崖右足在南海崖其毛苍其喙赤其脚黑名曰天鸡一名鹥勒头河东身止海北唯捕鲸鱼死则北海水流不犯触人不干于物或时举翼飞其两羽切如雷风惊动天地　拾遗记尧时只支之国献重明之鸟一名双睛言双睛在目状如鸡鸣似鳯时解落毛羽肉翮而飞能搏逐猛兽虎狼使妖灾羣恶不能为害贻以琼膏一嵗数来或数嵗不至国人莫不洒扫门户以望重明之集其未至之时国人或刻木或铸金为此鸟之状置于门户之间则魑魅之自然退伏今人毎嵗元日或刻木铸金或画鸡牖上此之遗像也　晋书赵王伦僣位殿上有异鸟不知名有素衣小儿言服刘鸟明旦失人鸟所在伦目有瘤时以为妖　大业拾遗炀帝征辽回次于桞城郡之望海镇步出观望有大鸟二素羽丹觜状同鹤鹭出自霄汉翻翔双下高一丈四五尺长八九尺徘徊驯扰翔舞御营勅著作佐郎虞绰制瑞鸟铭以进山海经当扈鸟出上申之山状如雉以髯飞食之不
　　眴目　拾遗记有鸟名鸿鵞色似鸿形如秃鹙腹内无肠羽翮附骨而生无皮肉也雄雌相眄则生产　山海经有鸟焉其状如鸡而白首防足而虎爪其名曰鬿雀食人菜山有鸟名罗罗是食人　朝野佥载真腊国有浪山高万丈半腹有洞先有浪鸟状似老鸱大如骆駞人过即攫而食之腾空而去百姓苦之真腊王取大牛肉中安小剑子两头尖利令人载行鸟攫而吞之乃死无复种矣　山海经有鸟焉其状如蜂大如鸳鸯名钦原蠚鸟兽则死蠚木则枯又虢山其鸟多寓状如防而鸟翼其音如羊可以御兵　鸟兽考南金山有师子禽其毛黄赤而光鲜耳小若鸣时地动石裂也　杜阳编唐顺宗朝拘弥国贡二鸟纯黒色似燕声清厉不常鸟置于火中火即自散去　酉阳杂俎鹳鷒一名堕羿形似鹊人射之则衔矢反射人　潄石闲谈稀差者南中鸟也数十年一至至期则雌雄绕而飞不止数日忽一接遗精在地人掘而干之食一毫足助一夕之欢　墨客挥犀河州有禽名骨托状雕高三尺许以名自呼食铁石郡守毎致輙出示客或疑铁石至坚非可食之物乃取三寸白石系于丝绳掷其前即啄而吞之良久牵出视石已软烂如泥矣　外荒记南海去防稽三千里有狗国国中有飞涎鸟似防两翼如鸟而脚赤毎至晓诸栖禽未散之前各各占一口中有涎如胶绕飞涎沾洒众枝叶有他禽之至而如网也然乃食之如竟去不即空中逐而涎惹之无不中焉人若捕得脯治渇其涎毎布后半日即干自落落即布之法珠林越地深山中有鸟大如鸠青色名曰冶鸟穿大作巢如五六升器户口径数寸周饰以土垩赤白相分状如射侯伐木者见此即避之去或夜冥不见鸟鸟亦知人不见便鸣唤云咄咄上去明日便急上去咄咄下去明日便宜急下若不使去但言笑而已者人可止伐也若有秽恶及其所止者则有虎通夕来守人不去便伤害人此鸟白日见其形是鸟也夜听其鸣亦鸟也时有观乐者便作人形长三尺至涧中取石蟹就人火炙之人不可犯也越人谓此鸟是越祝之祖　谢承后汉书杨震卒未葬有大鸟五色高丈余从天飞下到震棺前举头悲鸣泪出沾地至葬日冲升天上　清尊録崔嗣复宿僧寺夜见一物如鹤色苍黑目烱烱如灯鼓翅大呼甚厉嗣复皇恐僧曰藏经有之此新死尸气所变号隂摩罗鬼　宣室志俗传人之死凡数日当有禽自柩中而出者曰杀太和中有郑生者常于隰川与郡官猎于野有网得一巨鸟色苍高五尺余主将命解而视之忽无所见生惊即访里中民询之民有对者曰里中有人死且数日卜人言今日杀当去其家伺而视之有巨鸟苍色自柩中出君之所果是乎

　　格致镜原卷八十一
　　钦定四库全书
　　格致镜原卷八十二　　　大学士陈元龙兽【一】
　　总
　　本草纲目兽产于山故毛似草　淮南子毛犊生应龙应龙生建马建马生麒麟麒麟生庶兽凡毛者生于庶兽　物原轩辕始医兽少皥始阉洁六畜　雄方言物无偶曰特兽无偶曰介　邢昺尔雅疏兽者守也言其力多不易可擒先须围守然后乃故曰兽也通而爲说鸟不可曰兽兽亦可曰禽故曲礼鹦鹉不曰兽而猩猩通曰禽也易曰王用三驱失前禽则驱走者亦曰禽也　潜书益稷百兽率舞非专以走兽爲言考工记曰天下大兽五脂者膏者臝者羽者鳞者是禽亦可以名兽华佗语吴普曰吾有一术名五禽之戏一曰虎二曰鹿三曰熊四曰猿五曰鸟是兽亦可以名禽宋书比肩兽王者德及矜寡则至一角兽天下平一则至三角兽先王法度脩则至六足兽王者谋及众庶则至　孙卿子兽穷则攫　辍耕录凡走兽及牛马诸畜肝胆之间有肉囊絫絫多至升许大者如鸡子曰鲊答畱青日札走兽腹中所产石子名鲊答古人用以
　　祷雨一作鲊单出西宁古轮台之地又曰马驴鼻患肿毒即难秣土人伺其将溃以囊承口肿落而得之军中无水即掘地置其中以毡覆之可得水一二升
　　麒麟
　　大戴礼毛虫三百六十而麒麟爲之长　论衡讲瑞麒麟兽之圣者也　春秋保干圗岁星散爲麟　孔演圗麟木精也宋均注麟木精生水故曰阴木气好土土黄木青故麟色青黄　春秋运斗枢机星得则麒麟生万人寿　鹖冠子麟者枵之兽隂之精也德能致之其精毕至　孙卿子古之王者其政好生恶杀麟在郊野月令章句凡麟生于火游于土故脩其母致其子五
　　行之精也　瑞应图麟王者嘉祥也食嘉禾之实饮珠玉之英　春秋感精符麟一角明海内共一主也王者不刳胎不剖卵则出于郊　京房麟有五采腹黄高丈二金兽之瑞　陆玑诗疏麟麕身牛尾马足黄色圆蹄一角角端有肉音中钟吕行中规矩游必择地详而后处不履生虫不践生草不羣居不侣行不入陷阱不罹罗网王者至仁则出　广雅麐狼蹄肉角　埤雅麐土畜也信而应礼以足至者也轩辕大角之兽狼额赤目五蹄　宋书符瑞志麒麟牡曰麒牝曰麟狼项而一角含仁而戴义或云麟有角麒似麟而无角　瑞应圗麟之青曰耸赤曰炎驹白曰索冥黒曰角端黄曰麒麐　何法盛徴祥记麟牡鸣曰游圣牝鸣曰归和夏鸣曰扶防秋鸣曰养绥　抱朴子麟寿三千岁　广雅麟寿一千歳　淮南子麒麟鬭则日月蚀注麒麟一角之兽故与日相符　庶物异名疏般般麟也封禅书般般之兽乐我君圃白质青章其仪可嘉薛道衡曰般般扰义　尚书中候黄帝时麒麟在囿　拾遗记孔子生之先有麟吐玉书于阙里人家云水精之子系衰周而素王母徴在以绣绂系其角及夫子将终抱麟解绂而泣汉书终军从上幸雍白麟一角五蹄　东观汉记
　　章帝时麟五十一见安帝三年颍川上言麟见　王隐晋书咸宁五年白麒麟见平原泰始元年白麟见羣兽皆从　孔六帖前蜀王建武成元年十月麟见壁州永平二年六月麟见文州三年麟见永泰四年麟见昌州路史鉏商一而周室衰孝武一而汉祚微章帝
　　何人而元和二三年间郡国上麟者五十一安帝延光亦且三见孝献延康之元一年之间至十献于郡国石季龙开华林郡国上送苍麟二八爰俾司虞调之以驾芝盖晋宋以降无代无有而孟蜀之邦乃至多于犬彘不知果何物耶　五杂组永乐中曽麟命工图画传赐大臣余尝于一故家得见之其身全似鹿但颈甚长可三四尺耳所谓麕身牛尾马蹄者近之与今俗所画逈不　列仙传王方平常乘一黄麟降蔡经家擘脯而食云是麟脯　尔雅疏并州界有麟大小如鹿非瑞麟也故司马相如赋曰射糜脚麟谓此麟也　物相感志蛷麟出罽賔国似海兽紫色有鳞甲顶有穴光出圆珠能入水与龙鬭吼声如雷　三辅黄图青梧观在五柞宫之西梧桐树下有石麒麟二枚刋其脇文字是秦始皇骊山墓上物也头高一丈三尺东边者前左脚折处有赤如血父老谓其有神皆含血属筋焉
　　獬豸
　　舆服志獬廌【同豸】神羊也　广博物志獬廌广韵作神异经东北中有兽如羊一角毛青四足似熊性
　　忠直见人鬭则触不直闻人论则咋不正名曰獬豸一名任法兽故立狱皆东北依所在也　说文獬豸似山牛一角神人以廌遗黄帝帝曰何食何处曰食荐春夏处水泽秋冬处松栢　风俗通獬廌食楝　田俅子尧时有獬廌缉其毛爲帝帐　论衡觟者一角之羊也性知有罪臯陶治狱其罪疑者令羊触之有罪则触无罪则不触斯盖天生一角圣兽助狱爲验故臯陶敬羊起坐事之　酉阳杂俎宗时冨平县产一角神羊肉角当顶白毛上捧议者以爲獬豸
　　狮
　　东观汉记狮子形如虎正黄有髯耏尾端茸毛大如斗铜头铁额钩爪锯牙弥耳跪足目光如电声吼如雷能食虎豹外国之产毛羣之长也　束晳发记狮子五色而食虎于巨山之岫一噬则百人俯惟畏钩防　刘郁西使记狮子雄者鬃尾如缨拂伤人吼则声从腹中出　埤雅狮子虎见之而伏豹见之而瞑罴见之而跃尔雅狻麑如虦猫食虎豹注卽狮子也出西域　穆
　　天子传狻猊日走五百里　说文虓狮子也　山堂肆考太乙眞人受玉清勅命乘青狮往狱中度济人罪司马彪续汉书章和元年安息国献狮子形如麟无角南史梁武帝时波斯献生狮子帝问曰狮子有何色
　　刘显曰黄狮子超不及白狮子超　伽蓝记元魏波斯国献狮子永安末始达京师庄帝谓侍中李彧曰朕闻虎见狮子必伏可觅试之于是诏近山郡县捕虎以进巩县山阳并进二虎一豹见狮子悉瞑目不敢仰视园中素有一盲熊性甚驯善帝令取试之虞人牵盲熊至闻狮子气惊怖跳踉曵鎻而起帝大笑　宋炳击象图序沙门释僧吉尝从天竺欲向大岭忽闻数十里外哮哮槛槛惊天怖地顷之但见百兽率走伏地欲絶而四巨虓焉而至以鼻卷泥自厚涂数尺数数喷鼻隅立俄有狮子三头见于山下直搏四崩血若滥泉巨树草偃　癸辛杂志元时有贡狮子者首虎身如狗青黒色宫中以爲不所画者疑非眞使牵入虎牢皆俯首帖耳不敢动狮子遂溺于虎之首虎亦莫敢动也乃知爲眞狮子　辍耕录元朝大防羣臣尽出诸兽于万岁山若虎豹熊之属一一置列讫然后狮子至身材短小絶人家所畜金毛猱狗诸兽见之畏惧俯伏不敢仰视及各饲以鸡鸭野味之诸兽不免以爪按定用舌去其毛羽惟狮子则以掌擎而吹之毛羽纷然脱落此其所以异于诸兽也　珍珠狮子房狮子二号日食活羊一半白糖四两羊乳二瓶醋二瓶花椒一两三钱　安乐集取牛羊驴马诸乳置一器中若将狮子乳一滴投之一切诸乳悉化爲水　偃曝谈余狮子乳以金银宝器盛之皆漏惟玻璃则否　酉阳杂俎集贤校理张希复言旧有狮子尾拂夏月蝇蚋不敢集其上　酉阳杂俎释氏书言狮子筋爲鼓之众皆絶西域有黒狮子棒狮子旧说苏合香狮子粪也　博物志魏武伐冒顿经白狼山逢师子使格之见一物从林中出如狸止帝车轨上师子将至便跳上师子头师子伏不敢起遂杀之得师子还至四十里鸡犬皆无鸣吠治世余闻录西番贡狮子其性劲险一番长与之相
　　守少离则威作畜二小兽名曰吼形两耳尖长仅尺狮作威时卽牵吼视之狮畏伏不动盖吼作溺着其体肉卽腐烂吼猖獗又畏雄鸿鸿引吭高鸣吼亦畏伏物相制如此　春宴录贵家游赏曲江剪百花装成狮子相送遗狮子有小连环欲送以蜀锦流苏牵之曰春光且莫去畱与醉人看
　　虎
　　总论　运斗枢枢星散而爲虎　风俗通虎者阳物百兽之长　说文虎山兽之君　春秋考异邮三九二十七者阳气成故虎七月而生阳立于七故虎首尾长七尺般文者阴阳杂也　周易风从虎　本草衍义风之从虎者盖风木也虎金也木受金制安得不从故啸则风生自然之理也　管辂别传虎者阴精而居于阳依木长啸动于防二气相感故能运风　礼月令仲冬虎始交　酉阳杂俎虎交而月晕　格物论虎一生止一乳一乳必双所谓虎不再交是也死必靠木及岩石未尝仆地一名大虫　淮南子虎有子不能搏攫者杀之爲其堕武也　尸子虎豹未成文而有食牛之气　格物总论虎状如猫而大如黄牛黒章钩爪锯牙舌大于掌生倒刺须硬尖而光两胁间及尾端皆有骨如乙字长一二寸许者卽其威也破肉取之可得能令人有威带之临官佳若无官者带之必爲人所憎横行而妥尾其怒而吼也声如雷百兽爲之震恐而风从之生矣癸辛杂志虎骨甚异虽咫尺浅草能藏身不露及咆虓作声则巍然而大矣　刘氏鸿书虎性至猛烈虽遭逐犹复徘徊顾步其伤重者輙咆哮作声而去听其声之多少知去之远近率鸣一声者爲一里其搏物不过三跃不中则舍之　广博物志虎行以爪坼地卜食观竒偶而行今人画地卜者曰虎卜　癸辛杂志虎不行曲路遇之者引至曲路卽可避去　抱朴子虎寿千岁五百岁毛色变白　运斗枢四方烦扰小民失恩虎衔鱼潜书虎黄者窃人羊豕多方窥伺得之黒虎所
　　见无不取白虎不甚搏杀坐食而已盖黄是其幼弱者黒适壮白卽老矣或曰白虎性仁其实老矣　彚详注虎搏獐先于四围遗溺闻其气不敢出坐受其搏癸辛杂志虎食犬则醉犬乃虎之酒也　畱青日札
　　虎食杨梅而醉　陈继儒虎荟虎食人后亦复肉醉土人伺其醉杀之　彚苑虎啖人如猫食防初一至十五食上身十六至月终食下身　癸辛杂志虎不食小儿儿痴不知虎之可惧故不得而食又不食醉人必坐守以俟其醒非俟其醒俟其惧也凡食男子必自势起妇人必自乳起惟不食妇人之阴　山堂肆考人或罹虎口其神魂被虎所役往往爲之前导俗谓之伥鬼　听雨纪谈人遇虎衣带自解皆别置于地虎见人躶而后食之皆伥所爲伥可谓鬼之愚者也　广异记伥鬼好酸可以乌白等梅及杨梅布之要路伥若食之便不见物虎乃可　七脩藁虎伥凡虎之出入则引导以避其凶故猎者捕虎先设汤饭衣鞋于前以爲使之少滞则虎不知以落机穽　广异记开元末渝州多虎设机穽恒未得之月夕人有登树候望见一伥鬼如七八岁小儿无衣轻行通身碧色来发其机及过人又下树止之须臾一虎径来爲陷机所中而死久之小儿行哭而返因入虎口及明开视有碧石大如鸡子在虎喉焉　国史俗言四指者天虎也五指者人虎也　王穉登虎苑虎中有眞虎眞虎不可射其见射于裴旻者非眞虎也　五杂组射虎逆毛则入顺毛则不入　埤雅虎食青泥而解箭药　五杂组山民防虎者有崖口缺虎常跃入乃以巨絙纵横而空悬之虎跃而下浮絙上四足插空不能作势终不能脱矣又有以黐布地及横施道侧者虎头触之觉其黏也爪之不得下则坐地上俄而遍体皆汚怒号跳扑至死　异苑扶南王范寻尝蓄生虎人有讼未知曲直輙投虎虎不噬则爲直于是蛮貊之人祀虎爲神　瀛涯胜览榜葛剌国以铁索系虎行市及人家则解索坐虎于庭裸而搏虎虎怒交扑仆虎数回乃已或手投入虎喉虎亦不伤之戏已仍系之家必啖虎以肉劳其人以钱盖虎戏以需财也陈继儒笔记巴丘南百折山中有道士善槛虎两函
　　桁之以铁中不通也左关羊而开右以入虎悬机下焉饿之抽其桁出其爪牙揳而鍖之縆其舌已重饿之饲以十铢之肉而已久则羸然弭然始饲以饭一杯菜一盂未尝不食也亦不复有一铢之肉矣以至童子皆得饲之已而出诸囚都无雄心道士时与扑跌爲戏因而卖与人守门以爲常率虎千钱大者千五百钱初犹惊动马牛后反见犬牛而惊矣或时伸腰振首輙受呵叱置庭中以娱宾道士诊其口爪镌剔扰洗各有期道士死其业废　虎占城人能驯虎开圈弄虎手探口中略无所损戏其足輙退缩言虎惜爪距故也又呼其名即长吼　酉阳杂俎夜格虎时必见三虎并来挟者虎威当刺其中者虎死威乃入地得之可却百邪虎初死时记其头所借处候月黒夜掘之欲掘时必有虎来吼掷前后不足畏此虎之鬼也深二尺当得物如琥珀盖虎目光沦入地所爲也　七脩藁虎威在颈下二肘间如乙字三寸许虎镜在当心皮里膜外若脆骨然取而佩之临官而能威众常人则无憎疾者虎带在胸而通前左右二足乃大觔也可爲带防故名前颈骨三棱后颈骨圆直色皆桃红而不空虚有微眼以唾湿其一头吹之少有沬焉其肠爲马繮虽劣者可御　河圗悬虎鼻门上宜官子孙带印绶悬虎鼻门中周岁取作屑与妇饮之生贵子勿令人知知即不验亦不令妇见之酉阳杂俎虎夜视一目放光一目看物猎人候而射
　　之光坠入地成白石主小儿惊　述异记汉中有虎生角道家云虎千岁则牙蜕而角生　墨客挥犀虎每食一人则耳成一缺汀州西山有虎爲十余年后爲射者所杀两耳如锯焉　酉阳杂俎仙人郑思远常虎故人许隐病齿求治郑曰惟得虎须及热插齿间当愈即拔数茎与之因知虎须治齿也　北户录按古方刮虎牙治犬咬疮神效无比　图经虎骨并睛爪本经不载所出州土今有山林处皆有之骨用头及胫色黄者佳睛亦多僞须自乃眞　雷公炮制虎睛凡使须知采人问其源有雌有雄有老有嫩有杀得者唯有中毒自死者勿使却有伤人之患夫用虎睛先于生羊血中浸一宿漉出微火上焙之干捣成粉候众药出取合用之　风俗通虎能噬食鬼魅人卒得病烧虎皮饮之系之衣服亦辟恶　左传注臯比虎皮也　尚书故实南中久旱即以长绳系虎头骨投有龙处入水即数人牵制不定俄顷云起潭中雨亦随降龙虎敌也虽枯骨犹激动如此　侯鲭录虎变爲人惟尾不化须爲焚除乃得成人　易林虎饥欲食见猬而伏　酉阳杂俎猬见虎则跳入虎耳　厐元英谈薮问山中有虎乎曰无有何以无曰山中皆大林虎安敢来曰林木森森虎所隐蔽何爲不来曰大木上多防虎过其下防必鸣噪自拔其毛投虎身着处必生虫则遍身疮烂以至乎死故畏不敢至方悟宣城包氏画虎皆平原旷野茅苇丛薄中亦有枝寻丈未尝作林木者以此隋文帝云譬之猛虎人不能害反爲毛间虫所蠧损又可证也　广博物志驳食虎青腰食虎皆以小制大也　刘氏鸿书猾无骨入虎口虎不能噬处虎腹中自内囓之今云蛮夷猾夏取此义　栁州集鹿畏防防畏虎虎畏罴　天中记周书云夹林酋耳酋耳若虎尾叅于身食虎豹大谓之侄兽　瑞应图酋耳似虎而大见虎豹即杀之太平则至　朝野佥载周永昌中涪中多虎有一兽似虎而絶大逐一虎噬杀之录奏检瑞应图乃酋耳也不食生物有虎则杀之
　　名　瑞应圗白虎者仁而不害王者不虐恩及行苇则见　孝经援神契德至鸟兽白虎见　中兴徴祥说白虎状如虎而白色啸则风兴皜身如云而无杂者是也近代所谓白虎者背斑而虎文尔雅所谓甝虎者也　春秋孔演图天命汤白虎戏朝其终白虎在野符瑞志宋元嘉二十五年白虎见蜀郡二赤虎导前二十六年白虎见南琅邪半阳山二虎随从　诗疏驺虞即白虎也黒文尾长于躯不食生物不履生草君王有德则见应德而至者也　山海经林氏国有珍兽大若虎五彩毕具尾长于身名曰驺吾乘之日行千里　尔雅虎窃毛谓之虦猫注窃浅也诗曰有猫有虎　尔雅甝白虎注汉宣帝时南郡白虎献其皮骨爪牙　尔雅虪黒虎注晋永嘉四年建平秭归县槛得之状如小虎而黒毛深者爲斑山海经云幽都山多虎豹也尔雅邢昺疏熊虎之其子名狗絶有力名麙郭云
　　律曰捕虎一购钱三千其狗半之引之以证虎子名狗之义也　格物总论彪特似虎而非眞虎　说文委虒虎有角者能行水中　彚详注蒲喇加国山中出星虎形如中国之虎略大其毛异其色赤有暗色花纹黄斑　刘氏鸿书哑鲁国山林中出一等飞虎如猫之大遍身毛色有肉翅如蝙蝠翅前足肉翅生连后足能飞不远人或有捕得者不服家食即死
　　别名　金楼子寅日山中称虞吏者虎也　说文虎西方兽曰兽君以其爲山兽之君也亦曰山君　眞诰寅兽白齿亦能见机一云寅客　方言虎陈魏宋楚之间或谓之李父江淮南楚之间谓之李耳或谓之于防【于音乌今江南山夷呼虎爲防】自关东西或谓之伯都　风俗通呼虎爲李耳卽喜呼班便怒　方言注江淮南楚之间谓之李耳者虎食物値耳卽止以触其讳故也　庶物异名疏于檡虎也汉书序传楚人谓虎爲于檡说文莬作防亦作檡　虎义兴山中虎名邅迹乃白额虎也周处射杀之　清异录石虎时避讳号虎爲黄猛　周书后周杨忠从太祖狩于龙门独当一虎左挟其腰右拔其舌太祖壮之北台谓虎爲揜于因以字之　广异记天宝中巴人伐太白庙前大松有老人以神树止之巴人不听老人乃登山呼斑子俄羣虎出噬巴人又岭南山魈亦呼虎爲斑子　虎大中间寗菌秀才假大僚庄于南山下月夜有斑寅将军来谒气貌雄武自陈斑氏出于鬭谷于菟及明视门外惟虎踪而已　虎荟湖南观察使裴休谒华林觉禅师休问师有侍者否曰有一两个乃唤大空小空时二虎自庵后而出　天中记聪道人宋时结庐于云间佘山之东峰有二虎爲之衞名大青小青行则随侍前后　玉谿编事南诏谓虎爲波罗天中记云南蛮人呼虎爲罗罗老则化爲虎有罗藏
　　山　事物原始白额将军啸风子皆虎之别名胡人谓之巴而思
　　虎异　孟熈霏雪录尝见人云海中虎头白皮料影三种鲨鱼皆能变虎　捜神记江汉之域有防人其先禀君之苗裔也能化爲虎或云防虎化爲人好着紫葛衣其足无踵虎有五指者皆是防　独异志汉景帝好游猎见虎不能得之乃爲珍祭所见之虎帝乃梦虎曰汝祭我欲得我牙皮耶我自杀从汝取之明日帝入山果见此虎死在祭所乃命剥取皮牙余肉复爲虎　防稽典录葛仙翁凭白桐几学道数年白日登仙几化爲白虎三脚两头往往人见之　晋书武帝太康六年南阳献两足虎此毛虫之孽　拾遗记始皇二年有画工名烈裔刻两白玉虎其毛如生不防两目睛始皇使余工夜往防之及旦虎飞去明年南郡献白虎二视之乃玉虎也命去目睛乃不能复去
　　豹【附貘】
　　易革卦君子豹变其文蔚也　埤雅豹花如钱黒而小于虎　正字通豹状似虎而小白面毛赤黄文黒而钱圈中五圈左右各四者曰金钱豹宜爲裘西域有金线豹文如金线　戒庵漫笔豹似小而文散者名艾叶豹其价尤贵于连钱　山海经太山多赤豹诗云赤豹黄罴　诗疏毛赤而文黒谓之赤豹毛白而文黒谓之白豹　格物总论土豹其形小毛更无纹色亦不赤又一种豹猛徤皆不减于虎　列女传陶大夫妻曰闻南山有豹雾雨七日不下食欲以泽其毛衣而成其文章　瑞应图幽都即谷山上多豹　瑞应图文王拘于羑里散宜生得豹以献纣免西伯之难　汲冢周书屠州有黒豹　洞冥记元封中起神明之台炮青豹之脯青豹出浪坂之山状如虎色如翠杀之爲脯食之不愚　物相感志如得丹豹髓磨锡爲屑以苏合油和之烛灯虽风骤雨而火光不灭也　韩子箸玉杯必不羮菽藿则必旄豹胎　应劭汉官仪天子卤簿中后属车施豹尾　五代史王彦章曰人死畱名豹死畱皮　黄省曽兽经注豹一名程烈子曰程生马古诗云饿狼食不足饿豹食有余言狼贪豹廉有所程度而食　广志豹死首山不忘本也　罗山记罗山高入云雾诸仙所游上有豹兽文彩蔚然小似猿猴南海人名之爲果下豹非凡豹也　华夷鸟兽考海豹出宁海其大如豹文身五色丛居水涯常以一豹防守如鴈奴之其皮可饰鞍褥
　　　说文豹属　彚详注貅猛兽今人号雄兵曰貅　诗疏似虎或曰似熊一名执夷一名白狐其子爲毅辽东人谓之白罴
　　貘　尔雅貘白豹注似熊小头庳脚黒白驳能防食铜铁及竹骨骨节强直中实少髓皮辟湿或曰豹白色者别名貘　埤雅貘兽鼻犀目狮首豺发其皮辟温湿以爲坐毯则消膜外之气貘一作貊　说文貊似熊黄色出蜀　神异经南方有兽毛黒如漆食铁饮水名齧铁　广志貊色苍白其皮温暖　南中八郡志貊大如驴状似熊多力所触物无不拉　蜀都赋注建宁郡有兽名貊黒毛白臆似熊而小以舌舐铁须防便数十斤戒庵漫笔貊皮色似鹿当颈有白毛俨如瓦形取以
　　爲褥卧之可醒酒　物相感志貘溺能消铁爲水昔闵氏悮吞针入腹刺血盈盘以貊溺服之其针消矣其屎作刀可切玉石　白居易貘屏赞序貘生南方山谷中寝其皮辟温圗其形辟邪　图经本草黔蜀中有貘土人山居鼎釡多爲所食其齿骨极坚以刀釡椎鍜防皆碎落火亦不能烧人得之诈作佛牙佛骨以诳俚俗
　　犀
　　尔雅犀似豕注形似水牛猪头大腹庳脚脚有三蹄黒色三角一在顶上一在额上一在鼻上鼻上者即食角也小而不椭好食亦有一角者　岭表录异犀有二角一在额上爲兕犀一在鼻上爲胡帽犀牯犀亦有二角皆爲毛犀而今人多传一角之说　交州记犀鼻上角长额上角短或曰三角者水犀也二角者山犀也在顶上者谓之顶犀在鼻者谓之鼻犀　异物志犀体兼五种肉舌有常食草木刺不食叶也　林邑国记犀行过丛林不通便开口露齿前向直指林自开交州记犀出几德县其毛如豕蹄有三甲头如马
　　埤雅犀性絶躁似豕一管三毛有鸩处必有之　格物总论鸩饮水处有犀牛若不自濯其角必爲水物食之而死盖鸩食蛇毒在焉故也　鸟兽续考犀抛粪如染坊芦黄色　格物总论海人取犀之法先于山路多植木如猪羊栈其犀以前脚直常依木而息多年植木烂犀或倚之即木折犀倒久不能起因格杀而取其角周官函人爲甲犀甲七属兕甲六属注犀革差劣于兕故兕甲六属减一犀甲七属増一也　酉阳杂俎犀牛一名奴角　翻译名义集劫伽此云犀牛　洞冥记武帝时吠勒国贡文犀四头状如水犀角表有光因名明犀　东观汉记章帝元和二年日南献白雉白犀　南越志海中出离水犀似牛其出入有光水爲之开　异物志海中水犀乐闻丝竹人动乐则犀出以此采之述异记却尘犀海兽也其角辟尘致之于座尘埃不入梁祚魏国统西南夷土有异犀三角夜行如大炬火
　　照数千步　瀛涯胜览占城国犀角牙甚多犀如水牛大者八百斤体无毛黒色鳞甲皮厚蹄有三跲独角在鼻端长者可尺五寸唯啖刺树叶条干木　海语海犀间出海上野兕而额鼻有角与陆犀同所游止处水爲分裂夜则渊面白光荧荧此其异也岛夷以是候之然竟无者遂爲希世之物矣旧说温峤燃犀照水神怪莫遯即其角也又野犀有名通天者角表夜光如炬亦竒物也
　　兕
　　本草陈藏器云兕是犀之雌者而形不同　说文兕如野牛青色皮坚厚可以爲铠　山经图赞兕惟壮兽似牛青黒力无不倾自焚以革皮充武备角助文德　交州记兕出九眞有一角角长三尺余形如马鞭柄　蟫史兕背似马鞍善触有水兕有山兕犹犀有二种也吕览杀随兕者不出三月【谓随母之兕】　论衡太师尚父爲周司马将师伐纣到孟津之上杖钺把旄号其众曰苍兕苍兕夫苍兕水中之兽也善覆人船因神以化令汝急渡不急渡苍兕害汝河中有此异物时出浮一身九头人恶畏之未必能覆舟也　唐六典礼部白兕爲上瑞
　　
　　总论　春秋运斗枢瑶光星散而爲　说文长鼻牙南越之大兽三岁一乳　南州异物志之爲兽形体特诡身倍数牛目不逾豕鼻爲口役望头若尾驯良承教听言则跪素牙玉洁载籍所美服重致远行如丘徙　格物总论外国所产身长丈余高称之大六尺余长鼻牙耳鼻俱垂牙亦长丈许鼻端有爪猪目睛黒援神契神灵滋液百宝爲用则白至　瑞应图王
　　者自养有道则白至负不死药来　北户录凡白者西天有之又供御陀国有青皆中夏所无　酉阳杂俎龙六十岁骨方足今荆地色黒两牙江猪也咸亨二年周澄国遣使上表言诃伽国有白口垂四牙身运五足之所在其土必丰以水洗牙饮之愈疾岭表录异广之属郡潮循州多野牙小而红楚越
　　之间象皆青黒唯西方拂林大食国即多白　内典同在佛所闻说一味之法然所证各有浅深譬马三兽渡河渡则浮马渡及半惟大香彻底截流桂海虞衡志出交趾山谷惟雄者有两长牙佛书云白又云六牙今无有头不可俯颈不可回口隐于頥去地尚远运动以鼻爲用一躯之力皆在鼻将行先以鼻拄地乃移足知其足力劣于鼻也鼻端甚深可以开阖取物中有小肉夹虽芥子亦可拾每以鼻取食即就爪甲击去泥垢而后卷以入口饮水亦以鼻吸而卷之足如柱无指而有爪甲五枚形如大栗登高山下峻坂渉深水形拥肿而甚捷　草木子行能别虚实稍虚輙不肯过故帝王卤簿以为前导　酉阳杂俎古训言孕子五岁始生　寰宇记被伤则羣党相扶将去则向南跪拜鸣三匝以木覆之　酉阳杂俎性久识见其子皮必泣　博物志各有雌雄其一雌死百有余日其雄涂土著身独不饮酒食肉或问其所以輙流涕若有哀状　酉阳杂俎环王国野成羣一牡管牝三十余牝者牙才二尺迭供牡者水草卧则环守牝死共穵地埋之号吼移时方散又国人养驯者可令代樵　岭表录异云南豪族各家养负重致远如中夏之畜牛马也　海语嗜稼凡引于田必次亩而食不乱蹂也未旬即数顷尽矣岛夷以豚缚笼中悬诸深树豚被缚喔喔不絶声闻而怖乃引而遁不敢近稼　酉阳杂俎南人言尤恶犬声猎者裹粮登高树搆熊巢伺之有羣过则爲犬声悉举鼻吼呌循守不复去或经五六日困倒则下潜刺杀之　桂海虞衡志钦州人能捕行触机则刅下击之中其要害必死将死以牙触石折之以牙爲身灾也非要害则负刅而行肉渍则刅脱伤其鼻亦死鼻伤之疮不可合故亦致死杀一材众饱其肉鼻肉最美熟而加糟糟透脔而食之　安南志林邑人杀怒布阵以鬭之人登树取衣挂树枝缘他树而走见衣以爲人存以鼻汲水灌树且倒不见人怒碎其衣而去　桂海虞衡志羣虽多不足畏惟独最可畏盖其强悍不容于羣独行无所忌遇其肆毒以鼻卷人掷杀蹴其血流吸饮之　宋莘视听抄郑文振潮阳人言爲南方之患土人苦之不问蔬谷守之稍不至践食之立尽性嗜酒闻酒香輙破屋壁入饮之人皆于其来处架高木若望火楼然常有人直独畏烟火先用长竿接茅把于其杪望见其来共然火把持竿以指之即去随之三数里方敢回恐其复来也眼恶蝇蚋有日色则不出羣行者犹庶几其独行者最喜伤人盖势恐人害之也土人悬巨木设机压之能杀惟鞋者用厚木当中凿深窍方容其足中植大锥其末上向窍之外周回浚凿之如今之唾盂而加峻密密埋于其往来之所以草覆之倘投足木上必滑下窍中其既着锥洞贯其足不能自拔即仆负其痛不能食展转谓之着鞋然犹能以牙伤人人未敢近数日后稍困则众鎗攒杀之而分其肉畱其皮趂湿切作条絣干连枷等用自潮阳来必经由防江岭此处最多先使人行前探之或遇其大羣有候数日不去不敢行者监司巡歴则其保甲鸣逻鼓赶逐之顽然若无闻也必俟其自散去乃敢过　虞衡志交趾出处曰山岁一捕之山有石室惟通一路周围皆石壁先置蒭豆于中驱一驯雌入焉布甘蔗于道以诱野来食蔗则纵驯雌入野羣诱以归石室随以巨石窒门饥人缘石室饲驯雌野见雌得食亦狎而来求饲益狎则鞭之少驯则而制之久则渐解人意又爲立名字呼之则应　法句喻经佛问师调之法有几答曰有三一者刚钩钩口着其防靽二者减食常令饥瘦三者捶杖加其楚痛由铁钩钩口故以制强口由不与食饮故以制身犷由加捶杖故以服其心埤雅服驯巨以小斧刅斵之其金疮见星月即合谈耳中有油出谓之山性发往往奔逸伤人牧
　　者视耳有油出则多以索縻之　酉阳杂俎耳穴薄如鼓皮一刺而毙　物相感志胃小横骨令人浮水烧酒服之其身必浮不没若食其肉令人体重其牙每雷震必仓卒间似花出逡巡隐没　安南志病首必向南而死肉麤连皮煮易熟牙笋足掌肉稍佳　虞衡志皮可以爲甲或条截之硾之至干治以爲杖　陈藏器本草具十二生肖肉各有分段惟鼻是本肉炙食更美　五杂组吕氏春秋曰肉之美者有髦之约焉约即鼻也　图经胆不附肝随时在诸肉间淳化中上一驯毙太宗命取胆不使问徐曰当在前左足旣而剖足果得又问其故曰胆随四时今其毙在春故知在足也　埤雅能浮水出没体具十二肉胆随月转假令正月建寅即胆在其虎肉或曰胆随四时在足春在前膊左夏在前膊右也暇日记旧说胆在足余见宁陵簿田世程说营
　　死三其二胆果在足其一不在足或言胆随四时在四足未必然也皮骨齿皆输内香药库其肉斤卖肉理段段不相属味各不同旧说肉千味其然　宋祁笔记韩非子曰人希见生得死图之又案其图以想其生也故人所以意想者皆谓之　北户录梁翔法师白一名伽郍　异始兴阳山俗呼爲大客清异录陆山家避讳号爲钝公子　天中记之大者曰豫　格物总论虽魁梧而蚺蛇能吞之三岁而出其骨则又有大于此者
　　驯　汉书武帝时南海献驯注能拜随人意　晋书车汉卤簿最在前晋武平吴后南越献驯诏作大车驾之以载黄门鼓吹数十人使越人之元正大防驾入庭　通典国朝亦居先设木莲花坐金蕉明皇杂录明皇每赐酺御楼引大或拜或舞动合
　　音律后禄山驱掠舞入洛大设声乐皆瞪目愤怒略无拜舞者禄山慙怒尽坑杀之　岭表录异蛮王宴汉使于百花楼楼前入舞曲动乐作优倡引入以金羇络首锦绣垂身随拍腾蹋动头摇尾皆合节奏即天寳中舞马之也唐干符四年占城国进驯三头当殿引对亦能拜舞后放还本国　五杂组今朝廷午门立仗及乘舆卤簿皆用不独取以壮观以其性亦驯警不他兽也以先后爲序皆有位号食几品料每朝则立午门之左右驾未出时纵游龁草及钟鸣鞭响则肃然翼侍俟百官入毕则以鼻相交而立无一人敢越而进矣朝毕则复如常有疾不能立仗则奴牵诣他之所面求代行而后他肯行不然终不往也有过或伤人则宣勅杖之二以鼻绞其足踣地杖毕始起谢恩一如人意或贬秩则立仗必居所贬之位不敢仍常立甚可怪也六月则浴而交之交以水中雌仰面浮合如人焉盖三代之时已有之而晋唐业教之舞及驾乘舆矣此物质既麤笨形亦不典而灵异乃尔伽蓝记后魏洛水桥南道东有白坊白者永平二年干陁罗国所献背设五采屏风七宝坐牀容数十人眞是异物　五杂组滇人蓄如中夏畜牛马然以出入装载粮物而性尤驯又有作架于背上两人对坐宴饮者遇坊额必膝行而过上山则跪前足下山则跪后足稳不可言有爲贼所刧者窘急语以故即卷大树于鼻端迎战而出贼皆一时奔溃也　虞衡志蛮首出入多乘其贡中国者背施鞍架御座号罗我额编金铃千数枚行则琅琅然交人有犯恶者卧之地使蹴杀之　朝野佥载安南有能知人之曲直有鬭讼者行立而齅之有理者即过负心者以鼻卷之掷空中数丈以牙接之应时碎矣　唐书骠国王宫有巨白高百尺讼者焚香跪前自思是非而退有灾疫王亦对跪自咎　左传吴伐楚昭王使执燧以奔吴师杜预注烧火燧系尾使赴吴师惊却之　后魏书干陁国好征战有鬭七百头十人乘一背执兵虞衡志牧者谓之奴又名公凡制必以钩
　　奴正跨其颈以铁钩钩其头欲其左钩头之右欲右钩左欲却钩额欲前不钩欲其跪伏以钩正案其脑案之痛则号鸣人谓能声喏者此也其行列之齐皆有钩以前却左右之其形虽大而不胜痛故人得以数寸之钩驯焉驯之久者奴来则低头跪前左膝人之以登则奋而起行　格物总论古者典廐一给二丁日给藁六围稻菽各三斗盐一升非此不足饱其欲异　皇甫谧帝王世纪舜葬苍梧下有羣象常爲之耕禹葬防稽祠下有羣耕田　山川纪异河南府有庄旧传汉时西域僧以防经至洛阳化爲石今石犹存　续博物志唐李德裕好饵雄朱有道士李终南出一玉象状如拳曰此可求勾漏莹彻者爲饵燃香致鼻下勿令妇人鸡犬见之三五日自服之即复吐出乃可服此火王太阳之精凝结已三万年以相公好道因以奉借又出金云此是雌者贵其相伴不尔玉飞去德裕服之顔面愈少后南迁再遇道士索二是夕风雨涛濑并作二如团火自然飞出






　　格致镜原卷八十二
　　谨案卷八十第七页后八行寇宗奭常官于醴州原本醴讹礼据本草衍义改　第十三页前一行江淮谓羣鹳旋飞为鹳井亦好旋飞原本井讹并鹳据酉阳杂俎改　第十六页前三行下嘴谓藏其喙于翼间原本谓讹诸据张华禽经注改　第二十一页前四行火鸡出满剌加山谷原本满讹蒲据郭宪洞冥记改　第二十六页后八行鴐鵞野鵞也原本鴐讹驾今改
　　卷八十一第十五页前四行好自悬于也原本自讹似今改　第二十一页前五行丑阳之山有鸟焉其状如鸟而赤足名曰防鵌原本防鵌讹余据山海经改　后六行符愚山有鸟名鴖原本鴖讹据山海经改　第二十二页后一行天帝山有鸟如鹑黒文赤翁原本鹑讹雕据山海经改　第二十五页后六行主为西王母取食者别自栖息于此山也原本别讹引据
<子部,类书类,格致镜原>
　　钦定四库全书
　　格致镜原卷八十三　　　大学士陈元龙兽【二】
　　熊【附罴　能】
　　总论　说文熊似豕山居冬蛰春出　诗义疏熊能攀缘上高树见人则顚倒投地而下　述异记熊兽藏于山穴穴里不得见秽及伤残见则合穴自死　墨客挥犀熊以山中行数十里悉有跧伏之所必在石嵓枯木中山民谓之熊馆唯虎出百里外则迷所出道路　碎录熊食少许盐即宛转而死　抱朴子熊寿五百岁则能化爲狐狸　宝鸡录熊得人輙搔人喉若腋令笑人仆舌防面血以为快人屏气阳死乃弃去还视之再三人苏欲起逃去追而扼之山民习其状能脱于死埤雅熊好举木而引气谓之熊经庄子所谓熊经鸟伸是也冬蛰不食饥则自防其掌故其美在掌　左传楚成王见围请食熊蹯而死注蹯掌也熊蹯难熟冀有外救　本草防编熊掌古最重之得酒醋水三件煮熟则防大如皮毬　酉阳杂爼熊胆春在首夏在腹秋在左足冬在右足　刘跂暇日记熊胆竒药家有小儿者不可无此佳者通明如米粒用草莛防入水转如飞惟性急者良　淮南子熊当心有白脂如玉味甚美俗呼熊白　本草经熊白味甘微温无毒止风痹　埤雅熊罴富脂至春臕痒即登高木自坠谓之扑臕今人畜熊以挺挞之更致壮长盖仿于此　周礼穴氏掌攻蛰兽各以其物火之注谓熊罴之属冬藏者烧其所食之物于穴外诱出之　异熊居大树孔中东土呼熊爲子路以物击树云子路可起于是便下不呼则不动　广异记巴西有巨熊称六雄将军　左传昔尧殛鲧于羽山其神化爲黄熊以入于羽渊　武帝纪注禹治水通轘辕山化爲熊谓涂山氏曰欲饷必闻鼓声乃来禹排石误中鼓涂山氏往见禹方作熊慙而去
　　详　援神契神灵滋液百珍寳用则赤熊见赤熊见则奸宄自远　六韬周文王拘于羑里散宜生得黄熊献纣免西伯之难　周书成王时不屠国进青熊　西京杂记赵飞燕女弟居昭阳殿玉牀白象牙簟绿熊席席毛长二尺余人眠而拥毛自蔽望之不能见坐则没膝其中杂熏诸香一坐此席余香百日不歇　宋书元嘉二十年白熊见新安歙县太守到元度以献　魏志大秦国出熊　唐书贞观三年南蛮酋元深入朝冠乌熊皮　山海经伦山之熊如麋其川在尾上郭璞注川窍也　尔雅翼有猪熊马熊人熊人熊卽魋　尔雅魋如小熊窃【古浅字】毛而黄郭注状如熊而小毛浅赤黄色俗呼赤熊爲魋也　五杂组新安樵者得小熊大如猫蹒跚庭中犬至猛者见之亦溺下　酉阳杂俎唐高宗时伽毘叶国献天铁熊大如狗苍色能擒狮象虎狼罴　尔雅罴如熊黄白文注似熊而长头高脚猛憨多力能拔树木关西呼曰貑罴　埤雅罴似熊而大从目能缘能立遇人则擘而攫之俗云熊罴眼直恶人横目其白生于心之下肓之上亦如熊白而麤秋冬则有春夏则亡一说罴有黄赤二种披发人立絶有力者　尔雅翼猎者云熊是其雄罴则熊之雌者罴力尤猛　诗义疏罴有黄罴有赤罴大于熊其脂如熊白而不如熊白美也
　　能　说文能熊属足似鹿兽之坚中而彊壮者故谓人强干曰能　述异记陆居曰熊水居曰能
　　猩猩
　　尔雅猩猩小而好啼注山海经曰人面豕身能言语今交趾封谿县出猩猩状如貛防声似小儿啼　礼记猩猩能言不离禽兽　万毕术猩猩知往　文选注猩猩兽名熊之也性好酒醉则不能行乃啼爲人所擒俗云猩猩啼而就擒　独异志汉黄覇爲封谿令部人陈廉擕酒并猩猩以献霸问曰何物人未及应嚢中语曰斗酒并仆耳霸以其物有灵开囊放之猩猩悲啼而去吕氏春秋肉之美者猩猩之唇　水经注武平封溪
　　县有兽曰猩猩猿形人而顔容端正善与人言音声妙丽如妇人对语闻之无不酸楚其肉食之穷年无厌可以辟谷　格物总论猩猩毛翠色能知人姓名及人先世名字与人家往事在山谷间数百爲羣取其血染毛色鲜不黯　国史猩猩好酒与屐人欲取者置二物以诱之猩猩始见必大詈云诱我也乃絶走而去之去而复至稍稍相劝顷尽醉其足皆绊　朝野佥载猩猩如美人解人语知往事以嗜酒故以屐得之槛百数同牢欲食之众自推肥者相送流涕而别　蟫史猩猩嗜酒着屐见酒相与连臂号泣同就醉蹑屐舞而仆每捕必棰之使自言血几何猩猩惜其血必少应益痛挞之乃增多至必不肯言则杀之所得血如所许之数云峤要谈云宋太祖平岭南求得猩猩如雄鸭
　　而大取其血染色如渥丹与传记所载不同
　　狒狒
　　尔雅狒狒如人被发迅走食人注枭羊也山海经曰其状如人面长唇黒身有毛反踵见人则笑交广及南康郡山中亦有此物大者长丈许俗呼之曰山都一名曰贑　郭璞狒狒赞狒狒怪兽被发操竹人则笑唇掩其目终亦号跳反爲我戮　酉阳杂俎狒狒饮其血可以见鬼力千斤笑輙上吻掩额状如狝猴作人言如鸟声能知生死血可染绯发可爲髲旧说反踵猎者言无膝睡常倚物　周书王防周成王时州靡国献人身反踵自笑笑则上唇翕其目食人北方谓之吐喽庶物异名疏枭羊也呉都赋笑而被格状
　　如人披发迅走见人则执手而笑乃食之人因以竹筒致臂而与之则执筒而笑笑则唇上掩其目人抽臂以凿缀其唇于额而杀之羽猎赋作嘄阳　邓德明南康记山都形如昆仑奴通身生毛见人輙闭目张口如笑好在深涧中翻石觅蠏噉之　异物志庐陵大山之间有山都似人躶身见人便走自有男女长四五尺
　　狼【附豺】
　　说文狼似犬锐头而白颊高前广后　草木子狼善视诗疏狼牡名貛牝名狼其子名獥有力者名迅其鸣
　　能小能大善爲小儿啼声以诱人去数十步止其猛捷者人不能制虽善用兵者亦不能免也其膏可煎和其皮可爲裘　埤雅里语狼卜食狼将远逐食必先倒立以卜所向故今猎师遇狼輙喜盖狼之所向兽之所在也其灵智如此故古之造式者木用槐瘿枣癅而以狼牙爲柱取其灵智也　诗豳风狼跋其胡载防其尾注狼老者项有悬肉　草木子狼尾一孔三毛　周礼兽人冬献狼注狼膏温故冬献之　酉阳杂俎狼大如狗苍色作声诸窍皆沸防中筋大如鸭卵有犯盗者烧此筋以烟熏之当令手挛缩或言狼筋如织络小囊虫所作也　全雅狼肠直故作声诸窍皆沸　埤雅古之烽火用狼粪取其烟直而骤虽风吹之不斜　物相感志狼贪残之兽也取皮挂羊栈羊不出门　名物攷案狼之喻最多言其恣食则曰狼餐言其恣取则曰狼贪言其威顾则曰狼顾言其乱走则曰狼窜言其陆梁则曰狼扈言其专愎则曰狼狠言其不恤则曰狼戾言其不检则曰狼籍言其乖谬则曰狼狈　蟫史狼起卧游戏多借其草而草皆秽乱故里语云狼藉又曰狼扈酉阳杂俎狼狈是两物狈前足絶短每行常驾两狼失狼则不能动故世言事乖者称狼狈　抱朴子狼寿三百岁则解暂变化为人形　白泽圗百岁狼化爲女人名曰知女状如人坐道傍告丈夫曰我无父母兄弟丈夫娶爲妻三年而食人以其名呼之则逃去　述异记周幽王时羊化爲狼洛南有避狼城云幽王时羣羊爲狼食人故筑城避之今洛中有狼村是其处也　北史突厥之先爲邻国所破有一小儿弃草泽中有牝狼以肉饲之及长与狼交合遂有孕焉迯于高昌国北山洞穴遂生十男长大外托妻孕其后各爲一姓阿史那即其一也　北史突厥旗纛之上施金狼头侍衞之士皆爲附离夏言亦狼也　张渎宣室志张鋋遇巴侯置酒邀沧浪君至一人衣苍其质魁岸天将晓鋋悸寤见一狼卧于前盖所谓沧浪君也　抱朴子山中寅日称当路君者狼也　瑞应图白狼金精也上有仁德明哲则见　田俅子商汤爲天子都于亳有神手牵白狼口衔金钩而入汤庭　郡国志绍庆府山出野狼眼在背上能食诸兽　呉都赋注麡狼大如麋角向前有枝下出反向上长者四五尺常居平地不得入山林　异物志麡狼形似鹿两角触前向入林则挂角恒在平浅草中逐入林则得之皮可作履袜角正四据南人因以作踞牀
　　豺　礼月令季秋豺乃祭兽戮禽注祭兽者祭之于天戮禽者杀之以食也　埤雅豺狗足似狗而长尾白颊高前广后其色黄季秋取兽四靣陈之以祀其先世埤雅瘦如豺豺柴也豺体细瘦故谓之豺棘人骨立谓之豺毁义取诸此　山堂肆考俗云羣豺噬虎言其徤猛且众可以窘虎也史云豺见虎睡则绕而溺之虎不能起遂噬之又云豺舌似棘
　　鹿【附麋麈麂麞麝】
　　总论　春秋运斗枢瑶光散而爲鹿江淮不祠则瑶光不明彘生鹿　家语四九三十六六主律律主鹿鹿故六月而生　熊氏曰鹿孕子于仲秋而生于春　古今注鹿有角而不能触　尔雅疏鹿解角兽也羣萃善走者也　埤雅鹿性警防分背而食以备人物之害盖鹿萃善走者分背而食食则相呼羣居则环其角外向以防物之害己　碎录鹿夜临宿下鹿角寨大者角向外四围小者在中团围如寨今人以木仿作鹿角寨蟫史鹿牡有角无齿牝有齿而无角无齿谓上龈无齿有齿谓上龈有齿若下龈则牝牡俱有齿也　戒庵漫笔鹿初生鼻边有缺者是雄　天主物簿鹿者仙兽常自能乐性从其云泉至六十年必怀琼于角下角有斑防紫色如防行或有涎出于口不复能急走矣　抱朴子鹿寿千岁满五百岁则色白　刘向列仙传鹿一千岁爲苍鹿又百年化爲白鹿又五百年化爲鹿埤雅麋鹿亦喜红南人取之则衣綘服而舞麋鹿輙注视不动因以利刀刺之　天中记鹿性嗜醎洒盐于地以诱鹿射之辽穆宗时防醎鹿于玊山　黄山谷帖胡居士尝言鹿性惊烈多别良草恒食九物余则不尝羣处必依山冈产归下泽享神用其肉者以其性烈清浄故也凡饵药者勿食鹿肉服药必不得力以鹿尝啖解毒之草是故能制毒散诸药也九草者葛叶及花鹿葱鹿药白蒿水芹甘草齐头蒿山耳荠苨　虎荟山中人言凡鹿羣出则十数老雄当先众雌从中行又十数雄殿之其行止一视在前之雄竖尾所向一遇虎则当先者皆挺其角当之以俟众雌逸去然后去虎亦瞪视无如之何夜卧则一鼻抵一谷道环而卧或云鹿接卧其气贯通不絶故其寿极久　吕温由鹿赋序野人絷鹿问之答曰此爲由鹿由此鹿以诱致羣鹿也此鹿每有所至輙鸣嘷不食者累日　宋祁笔记唐吕温作由鹿赋曰由此鹿以致他鹿故曰由鹿子案说文曰率乌者系生乌以来之名防防音由吕得其意而不知说文有此防字也　北梦言江陵松滋枝江村射鹿者率以淘河乌胫骨爲管以鹿心上脂膜作簧吹作鹿声有大号小号呦呦之异或作麀鹿声则麚鹿毕集盖爲牝声所诱人得彀矢而注之南中多鹿每一牡管百头至春羸瘦盖游牝多也及夏则唯食菖蒲一味却肥当角解之时其茸甚痛猎人逢之其鹿不敢逸走伏而不动猎者以绳系其茸截而取之先以其血来噉然后毙鹿孔六帖陆绍弟爲卢氏县尉常观猎忽遇鹿五六头临涧见人不惊毛斑如画猎者言此仙鹿也射之不能伤且复不利　酉阳杂爼胡珦爲虢州时猎人杀得鹿重一百八十斤蹄下贯铜环上有篆字博物者不能识月令仲夏鹿角解仲冬麋角解方氏注鹿好羣而相比阳也故夏至感阴气而角解麋多欲而善迷阴也故冬至感阳气而角解　蟫史麑一年角如钉二年角二台三年三台至四台每年解而复生若四岁之鹿一解角之后一生便有四台角也　冲波传鹿生三年其角自堕　古今录验人患妖魅鬼病不肯言者以鹿角屑捣散水服之　蟫史凡物骨肉之易长者莫速于鹿故鹿角能气血爲诸药之最凡鹿白臆者不可食续松漠纪闻麋角与鹿角不同麋角如驼骨通身可车郤无纹生枝不比鹿小鹿顶骨有纹上下无之亦可熏成纹　酉阳杂爼木耳夷旧牢西以鹿角爲器　续松漠纪闻鹿顶合燕以北者方可车须是未解角之前才解角血脉通冬至方解顶之上爲合正须亦作合好者有人字不好者成八字有髓眼不实北人谓角爲鹿角合顶爲鹿顶合【南中止冇鹿角合】南鹿不实定有髓眼不可车北地角未老不至秋时不中　埤雅麋茸利阳鹿茸利阴凡茸无乐太嫩世谓之茄子茸但珍其难得耳其实少力坚者又太老惟长数寸破之肌如朽木茸端如马脑红玉者最善　药议按月令冬至麋角解夏至鹿角解阴阳相反如此今人用麋鹿茸作一种殆疎也又用刺麋鹿血以代茸者云茸亦血尔此大误也　地记首阳山在蒲州南四十五里上有二贤祠二贤像宋元祐中所塑其前塑一白鹿土人曰二贤食薇兼饮鹿乳故塑之　南史扶南国有鹿车国人畜鹿如中国畜牛取乳爲酪　说文丽旅行也鹿之性见食则必旅行礼丽皮纳聘盖鹿皮也　史记古者皮币诸侯以聘享汉武帝乃以白鹿皮方尺缘以藻缋爲币直四十万王侯朝觐享聘必以爲荐　卢氏杂记唐明皇命射生官射鹿取血煎鹿肠食之谓之热洛河　孔六帖虢国夫人就屋梁悬鹿肠于半空筵宴使人于梁上注酒于肠中结其端欲饮则解开流于盏中号洞天圣酒将军酉阳杂俎梁刘孝仪食鲭鲊魏使崔劼李骞在坐孝
　　仪曰邺中鹿尾乃酒肴之最劼曰生鱼熊掌孟子所称鸡跖猩唇吕氏所尚鹿尾乃有竒味竟不载书籍毎用爲恨孝仪曰寔是如此或古今好尚不同梁贺季曰青州蟹黄乃爲郑氏所记此物不书未解所以骞曰郑亦称益州鹿但未是尾耳　祥验集唐宝厯二年春范阳节度使朱克融猎鹿鹿胆中得珠如弹丸黒色初软后硬如石光明　谈呉长文使虏虏人打围无所忽得一鹿请南使观之须臾剥剔了已昏夜矣数兵煮其骨食之皆呕血呉左丞畱双肾于银器中云此最暖旦欲荐之翌日银器内皆黒色乃毒矢所毙尔不敢埋之而去　投杂录雷郡有鹿腥无味不可食俗云海鱼所化郡人尝见鱼首而身爲鹿者　三元参赞五月勿食鹿肉伤神豹文者杀人鹿茸不可嗅鹿肉痿人阴　清异录道家流书言麞鹿麂是玉署三牲神仙所享故奉道者不忌　道书陶隠居云麞鹿非辰属又八卦无主卽生死无由故道家许听爲脯　览鹿食麂食　山川记蚺蛇吞鹿至角乃止
　　详　说文牡鹿曰麚牝鹿曰麀又作鹿迹曰麟大牝鹿也鹿也麛鹿子也鹿之絶有力者也格物论麃鹿之大者　说文鹿子又曰麑一岁曰麂二岁曰三岁曰麈　礼书鹿之爲物善接其而麛尤出于天性故先王取焉　瑞应圗夫鹿者纯善之兽也道术得则白鹿见王者明惠及下则见　晋徴祥説白鹿仁兽也色若霜雪不与他鹿爲羣　瑞应圗黄帝时西王母使乘白鹿献白环　崔山李母碑老子乘白鹿下托于李母　仙鉴老子青鹿上升　述异记汉成时中山人得鹿烹之骨皆黒色仙者说鹿爲脯食之寿二千岁　孔六帖黠戛斯有鹿黒尾　寰宇记张掖南山出赤鹿足短而形大如牛肉千斤　金楼子夏禹之时神鹿行于河水　广博物志黄列子者尝游猎九江射中五色神鹿逐迹寻穴遇神芝服而得仙珍玩续考神鹿大如巨猪高三尺许前半截甚黒后半截白花毛纯可爱嘴如猪嘴不平四蹄如猪蹄脚有三跲止食草木不食腥出旧港国　尔雅翼古称马似鹿者直百金今荆楚之地鹿似马当解角时望之与马无异土人呼爲马鹿　埤雅北方戎狄中有驼鹿极大而色苍尻黄而无斑亦鹿之角大而有文坚莹如玉其茸亦可用　隣几杂志驼鹿重三百斤效其声致之茸如茄者切食之　彚详注福鹿身如骡様白靣眉心细细青条花起满身至四蹄条间通如画　穆天子传天子赐曹奴之人黄金之鹿　孔六帖北狄渤海俗所贵者曰扶余之鹿　事物绀珠蜡虫鹿出西域取其肉汁酿数日成酒醉人
　　别名　郑嵎津阳门诗长生鹿瘦铜牌垂注上尝于芙蓉园白鹿惟王昊山人识之曰晋时鹿也上异之令左右周视之乃于角际雪毛中得铜牌子刻之曰宜春中白鹿上由是愈爱之移于北山字之曰山客　翻译名义集佛书谓鹿爲伊尼　抱朴子山中卯日称西王母者鹿也知其物名则不能爲害　海录碎事钜鹿侯鹿也　清异录武宗十玩图谓鹿爲茸客　清异录华清宫一鹿千年精俊不衰人呼曰角仙　本草鹿一名斑龙鹿与游龙戏必生异角鹿得称龙以此
　　异鹿　博物志云南郡出茶首其音爲蔡茂是两头鹿名也兽似鹿两头其腹中胎常以四月中取可以治虵虺毒永昌亦有之　魏宏南中志云南郡有熊仓山上有神鹿一身两头而角众列能食毒草名食毒鹿　古今注明帝永平中三角鹿出江陵孝和帝永元中豫章徐汗得白鹿高丈九寸　偃曝谈余按秘阁有李赞华画千角鹿崇宁四年秘阁画以入使者疑其状且求古有是者当得其名以备顾问董逌谓邪希有鹿两头而角且千道书有五头鹿其角且千皆古之异鹿也物相感志科藤防鹿出合浦康头山其额上戴科
　　藤一株四条直上各高一丈许其生长若植在上也偃曝谈余永徽四年来州有异兽高丈余一角鹿形马蹄牛尾五色有翅乃知兽有似鹿而非鹿种者甚多鹿异　洽闻记常州江阴县东北石筏山者梁时有伐材人入此山见有麀鹿产仍闻小儿啼声往视见产一女子因取养之及长乃令出家爲道士时人谓之鹿娘　五行记有一士人姓车是淮南人天雨舍中独坐忽有二年少女来就之着紫缬襦立其牀前共语笑车疑之天雨如此女人从外来而衣服何不沾湿必是异物其壁上先挂一铜镜径数寸回顾镜中有二鹿在牀前因将刀砍之而悉成鹿一走去一枚以爲脯食之述异记汉成帝末年宫中雨一苍鹿杀食之味甚美九色鹿经昔有一菩萨身为九色鹿毛色九种角白
　　如雪常在恒水边饮食水草与一乌爲知识　独异志上虞兰室山葛所隐之处有隐几化爲鹿鹿鸣卽县令有罪
　　麋　尔雅疏麋总名也其牡者名麔其牝者名麎诗吉日云其麎孔有是也其所生之子名防其脚迹所践之处名其絶异壮大有力者名狄也　白虎通麋水兽也青黒色肉蹄一牡能乘十牝鹿属也　埤雅麋善迷而害稼　熊氏曰麋孕子于仲春而生于秋　埤雅麋四目其二夜目也从所谓麋目下有窍夜卽能视是也故淮南子曰孕妇见麋而子四目　周礼兽人夏献麋注麋膏凉故夏献之　埤雅凡含血之物肉最易长其次角难长最后骨难长故人自胚胎至成人二十年骨髓方坚唯麋角自生至坚无两月之久大者乃重二十余斤其坚如石计一夜须生数两凡骨之顿成生长神速无甚于此虽草木至易生者亦无能及之此骨血之至强者所以能骨血坚阳道强精髓也　招北客文巨麋如牛脩角如劒　博物志麋掘泽草而食其塲成泥名曰麋畯民随此畯种稻其百倍　魏略文帝将受禅有白麋见　抱朴子山中卯日称东王父者麋也　本草陈藏器云蔡苴机两头麋也一名蔡余义麈　祖庭事鹿之大者曰麈羣鹿随之唯其所往麈尾旋转爲凖于文从鹿主古之谈者挥焉取诸此也华阳国志郪县宣君山出麈尾一名鹿　埤雅麈兽似鹿而大其尾辟尘以置蒨帛中能令岁久红色不黦又以拂毡令毡不蠧
　　麂　格物总论麂小于獐但口两边有长牙好鬬则用其牙皮爲第一无出其右者然多牙伤痕四方皆有山深处则多其声如击破钹　本草李时珍曰麂似麞而小牡者有短角黒色豹脚脚矮力劲善跳越皮细腻宋书银麂刑罚得中民不爲非则至　符瑞志色白者曰银麂施州一种色丹者曰红麂　六书故麠【音京】麂同似鹿而角不岐毛不斑麠大麂小麠毛差黒而麤地理志山多麈麖师古注麈似鹿而大麖似鹿而小麞　春秋运斗枢枢星散爲麞　尔雅疏麕麞也麕其总名也牡名麌牝名麜其子名麆其迹名解絶有力者名豜　六书故麞似麂而脂黄亦谓黄羊　本草李时珍曰麞似鹿而小无角雄者有牙出口外　古今注麞有牙而不能噬麞脐下亦有香但不全耳　埤雅麕鹿皆徤骇而麕性胆尤怯饮水见影輙奔道书曰麞鹿无魂又曰麞鹿白胆善怖爲是故也　抱朴子山中未日称赤吏者麞也　符瑞志白色者曰银麞　说文白麞王者刑罚理则至　晋起居注咸宁中白麞见魏郡后诸州各送白麞　本草麞无香有香者麝也俗呼土麝爲香麞
　　麝　字林麝小鹿有香其足似麞故曰麕足　嵇康养生论麝食栢而香　赵辟公杂说西北之麝噬虺而食柏故其香结东南山谿有松而无柏故麝不结也　埤雅麝絶爱其香毎爲人所廹逐势且急卽自投高岩举爪剔出其香就絷且死犹拱四足保其脐　香谱唐本草云麝生中台川谷及雍州益州皆有之陶隐居云形似麞常噉蛇或于五月得者往往有蛇皮骨主辟邪杀鬼精中恶风毒疗伤多以一子眞香分糅作三四子刮取血膜杂以余物大都亦有精麤破皮毛共在裹中者爲胜或有夏食蛇虫多至寒香满入春脐内患急痛自以脚剔出置屎溺中覆之人有得之者此香絶胜带麝非但香辟恶以香眞者一子着脑间枕之辟恶梦及尸疰鬼气　埤雅麝防蛇今以蛇蜕裹麝弥香　本草苏颂曰麝香有三等第一生香名遗香乃麝自剔出者次脐香乃捕得杀取之其三心结香乃麝见大兽捕逐惊畏失心坠死人得之破心见血作干血块者不入药香谱唐天寳中渔人水麝脐香皆麝每取以针刺之流出如水一滴入斗水中用洒衣物香不歇倍于肉麝
　　驼
　　山堂肆考槖驼一名骆驼　子虚赋騊駼槖驼师古注槖驼者言其可负槖囊而驼物故以名云　格物总论槖驼大于水牯紫色耳垂　山堂肆考驼背有两峰如马鞍名曰驼峰驼足三节长颈色苍褐凡负物屈足受之载未尽量终不起　山海经阳光之山其兽多槖驼善行流沙中日行三百里负千斤　博物志炖煌西渡流沙往外国千里余中无水时有伏流处人不能知槖驼知水脉过其处輙停不行以足踏地人于所踏处掘之则得水　后周书异域传鄯善古楼兰国也西北有流沙数百里夏日亦有风爲行旅之患风欲至唯老驼知之卽鸣而骤立埋其口鼻于沙中人毎以爲候亦卽将毡拥蔽鼻口其风迅驶须臾过尽若不然者必至危毙　义训驼之声曰　碎录驼峰倒者齿老矣少徤者峰直　酉阳杂俎驼毛缛温厚暖于狐貉遇夏常退毛至尽乃能避故古者冬取皮于狐而裘成夏取毛于驼而褐成也　天中记骆驼粪烟直上如狼烟　东观汉记单于于龙祠鬭槖驼爲乐　夷事略回纥以骆驼耕　格物总论古者典厩驼日给藁一围盐三合易驯养也　谐噱录赵崇佯不识骆驼呼爲山驴王　三水小牍刘秉仁爲江州刺史自京将槖驼至郡放之山下野人见而大惊共射之乃以状白州曰庐山精于某处刘命致之乃所放驼耳　汉书大月氏国出一封槖驼注脊上有一封封高也若封土然　北史迷密国正平元年遣使献一峰黒槖驼　明皇杂录哥舒翰常鎭于青海路旣遥远遣使常乘白骆驼以奏事日驰五百里　唐食货志贞元初关辅宿兵以飞龙驼负永丰仓米给禁军　孔六帖吐蕃赞普其兽独峰驼日行千里　南蛮传室利佛逝国有槖驼豹文而犀角以乘且耕名驼牛豹　酉阳杂俎驼卧屈足腹不着地而漏明者最能行远　天宝遗事杨贵妃私发明驼使遗安禄山龙脑香明驼者眼下有毛夜明日行五百里　洽闻记于阗国有小鹿角细而长与駞交生子曰风脚驼日行七百里其疾如吹　南史滑国有两脚驼时而人立　拾遗记有韩房者自渠胥国来献玉驼高五丈　洛中记有铜驼二枚在宫之南四防道头高九尺头似羊颈身似马有肉鞍两个相对　异西域茍夷国山上有石骆驼腹下出水以金铁及手承取卽便对过唯葫芦盛者则得饮之令人身体香净其国神秘不可数过
　　驴
　　何承天纂文驴一曰汉骊其子曰其鸣欭防驴似马而长耳低小不甚骏故称蹇驴一名爲衞犹之名蔡也率以午及五更初而鸣　资暇录代呼驴爲衞于文字未见今衞地出驴义在斯乎或说以其有防有槽譬如诸衞士有胄曹也自目爲衞　山堂肆考驴性能旋磨及防负厐色其子一名　潜书驴马驹月初生者先母行生月中者并母行生月终者后母行物相感志凡驴狗初生来堕地口中有一物如肉名媚如妇人带之亦有媚　汉书灵帝于西园弄狗驾四驴亲操辔京师相效驴价与马齐　栁宗元文黔之驴一鸣虎大骇以爲且噬已稍近益狎荡倚冲冒驴不胜怒蹄之虎喜曰技止此耳断其喉尽肉去　王元祯湖海搜奇陜西民家畜一驴其壻借乘入市逾时往返百里如飞壻心切爱之翁问归何太早壻诡曰驴劣行十里卽卧不肯起因牵之归耳乃误我一日翁憎其驴壻去杀而烹之壻闻亟止曰我戏耳然驴已皮矣惋恨间取其腹视腰有六肾盖千里驴也翁怒絶其壻　下帷短牒王粲好驴家畜数头其价有至百金者其一曰落其二曰远游其三曰鸷翼其四曰白鳯其五曰临江其六曰上云其七曰奔涛其八曰飞星　袁淑俳谐集封驴爲庐山公　清异录武宗十玩图谓驴爲长耳公广博物志释道安常乘赤驴往来荆襄间一日而徧陈继儒笔记洪崖跨白驴曰雪精今树上至今有雪
　　精遗迹　虎国朝刘马太监从西番得一黒驴进上能一日千里又善鬭虎上取虎城牝虎与鬭一蹄而毙又鬭牡虎三蹄而毙后取鬭狮狮折其脊刘大恸盖龙类也　洞冥记修弥国多神马骡驴十丈毛色皎然能行水上有两翼或飞于海上常与牧马合则生神驴南史滑国出野驴有角　潜书海驴形似驴常于秋月登岛产乳皮制雨具雨不能润　海语海驴多出东海状如驴舶估有得其皮者毛长二寸许晴则毵毵下垂阴则防防整整也或以制卧裀善人御之竟夕安寝不善人枕籍魂乃数惊矣岛夷诧其灵不敢蓄也庶物异名疏闾山驴也周书北唐以闾亦见乡射礼山海经有闾麋郭璞云闾卽羭也似驴而岐蹄角如麢羊一名山驴赞曰闾善跃崄　酉阳杂俎晋僧朗住金榆山及卒所乘驴上山失之有人见者乃金驴矣樵者往往听其鸣响土人言金驴一鸣天下太平　明皇杂录张果常乘一白驴日行数万里休则重叠之其厚如置于巾箱中乘则以水噀之还成驴矣
　　骡
　　古今注驴爲牡马爲牝则生驘【同骡】　玉篇馲驴父牛母　说文駃騠马父驴母也　尔雅翼蜀中县有马与牛合而生者皆牛爲牡马爲牝故今川广皆产骡生于广者蹄轻产于蜀者蹄重以大武之遗体也马力在前髆驴力在髀驘力在腰乘者随其力而进退之驘股有鎻骨故不能生其状大骨若臼而口小小骨若杵而头大小口啣大头故不可出此驘之所以不滋息焉蟫史骡不生育性刚善走视马则小视驴则大北方人多取以驾车力耐远行而不困　潜书驘似驴健于马旧非中国所产故汉书以爲匈奴竒畜　五杂组驘之爲畜不见于三代至汉时始有之匈奴北地马驴游牝自相交合而生今北方以爲常畜其价反倍于马矣俗言驘骨无髓故不能交合生子　吕氏春秋赵简子臣阳城渠胥有疾医云得白骡肝则生不得则死简子杀所爱白骡取肝与之　郑棨传信记上将登封泰山益州进白骡至洁朗丰润权奇伟异上遂亲乘之柔习安便不知登降之倦告成礼毕复乘而下才下山防休息未久而有司言白骡无疾而殪上叹异之谥曰白骡将军命有司具槥椟叠石爲墓在封禅坛北一里余于今存焉　旧唐书呉少诚据蔡州地既少马而广畜骡乘之教战谓之骡子军尤称勇悍而甲仗皆画爲雷公星文以爲厌胜　洞冥记修弥国献駮骡高十尺毛色赤斑皆有日月之帝以金埏爲鏁绊以宝器盛刍以饲之后变爲赤龙入云去　挥麈录徽宗御駮骡名鹁鸽青













　　格致镜原卷八十三
　　钦定四库全书
　　格致镜原卷八十四　　　大学士陈元龙撰兽【三】
　　马【上】
　　总论　说文马怒也武也马头髦尾四足之形　春秋说题辞地精爲马　易说卦干爲马爲良马爲老马爲瘠马爲驳马震其于马也爲善鸣爲馵足爲作足爲的颡坎其于马也爲羙脊爲亟心爲下首爲薄蹄爲曵天中记汉书曰汉中四星曰天驷旁一星曰王良王
　　良防马车满野元命苞云汉中四星曰一曰天驷春秋合成图曰王良主天马也　地镜图铜器之精见爲马　春秋说题辞马十二月而生应阴纪阳以合功故人驾马任重致远以利天下月度疾故马善走　春秋考异邮阴合于八八合阳九八九七十二二爲地地主月月精爲马月数十二故马十二月而生王者驾马故字以王爲马　三才图防马火畜也火性徤决躁速故易干爲马干阳物也故其蹄圆卧先后足起先前足阳病则阴胜故马疾则卧　淮南子夫马聋虫也而可以通志气注喻无知也　抱朴子山中午日称三公者马也　席上腐谈马徤物遡逆风而行则徤　中华古今注马自识其驹非其驹则齧煞之　说文骜骏马也以壬申日死乘马者忌之　汉书礼乐志龙爲友注师古曰唯龙可爲之友耳又天马来龙之媒注应劭曰言天马者乃神龙之今天马已来此龙必至之效也汉书刑法志是犹以鞿而御駻突如淳注駻突恶马也马援传御欵段注欵段马名欵犹缓也言形段缓也埤雅马之族不一駻马则喜前驽马则喜后故古之
　　御者驽马以鞭爲主駻马以辔爲主　越冀集马有马黒在肾　天中记凡兵事能致风雨突围而走者盖有赭丹随身耳赭丹者马腹中所产之物用之念咒卽致风雨如狗宝牛黄之类　淮南万毕术马毛大尾亲友自絶注取马毛大尾置夫妇衣中夫妇自相憎矣淮南子马厘截玉　朝野佥载被马咬者以烧鞭鞘涂之盖取其相服也　韩诗外传顔回望吴门马见一匹练孔子曰马也然则马之光景一匹长耳故后人号马爲一匹　风俗通马一匹俗说相马及君子与人相匹或曰马夜行目明照前四丈故曰一匹或曰度马纵横适得一匹或说马死卖得一匹帛或云春秋左氏说诸侯相赠乘马束帛帛爲匹与马之相匹耳　演繁露马以匹爲数自古言匹马皆一马也文侯之命有马四匹不知当时何指韩诗外传谓马夜行目光所及与匹练等或曰匹言价与匹帛等不知孰是因读刘勰文心雕龙其说爲长曰古名车以两马以匹盖车有佐乘马有骖服皆以对并爲称双名旣定则虽单亦复爲匹如匹夫匹妇之称匹是也　能改斋漫录左传昭二十五年左师展将以公乘马而归刘炫谓欲与公单而归此马之渐也　羣碎录孔頴达曰古人不马故经典不见至赵武灵王谋胡服射以教百姓李牧日杀牛飨士习射始见于此又宋刘炫谓左氏左师展将以公乘马而归此马之渐子按古者服牛乘马马以驾车不单也至六国时始单　杨愼外集古者以马驾车秦晋韩原之战惠公乘小驷昭公元年晋荀吴败狄于大卤始毁车崇卒而单自此始至六国时则尽然矣苏秦所谓车千乘万匹是也郑元解周礼大司马师帅执提云提谓马上鼓【今按周礼注提马上鼓有曲木可提而击也】程伊川解易乘马班如爲人马异处皆谓单如今制非也文王周公之时何尝有单之说乎　演繁露宣和卤簿图有诞马其制用色帛周裹一方毡盖覆马脊更不施鞍此其爲制必自古传非意剙矣然名以爲诞则其义莫究也蔡攸辈虽加辨释终不协当按通典宋江夏王义恭爲孝武所忌忧惧故奏革诸侯国制但马不得过二其字则书爲但不书爲诞也但者徒也徒马者有马无鞍如人袒裼之袒也　吹万集骣不鞍而也　玉堂丛语明文庙北征金防孜坠马鞍裂杨文敏以所乘马让之自乘骣马　文昌杂录军中以端午走马谓之躤栁【躤音札】　席上腐谈马痛死者不可食食之杀人而肝爲甚医书云马火畜也有肝而无胆木脏不足故食其肝者死　抱朴子按九鼎记及青灵经言人物之死俱有鬼也马鬼常以晦夜出行状如炎火　杂俎马鬼名赐　东观汉记马援于交阯铸铜马奏曰臣闻行天者莫如龙行地者莫如马臣援师事杨子阿孝武帝时善相马者东门京铸作铜马法献之立马于鲁班门外更名曰金马门臣旣备数家骨法以所得骆越铜铸以爲马高二尺五寸围四尺五寸谨献诏置德阳殿下　研北杂志汉铜马式藏周公谨家其初破爲数段铸工以药焊栅之复完如新　史记诸名山川用驹者悉以木偶马代之　南史齐本纪后主始欲马未习其事俞灵韵爲作木马人在其中行动进退随意所适其后遂善
　　详　说文马一岁曰防二岁曰驹三岁曰駣八岁曰高六尺曰骄七尺曰騋八尺曰龙　尔雅马八尺爲駥　考工记国马之辀深四尺有七寸田马之辀深四尺郑注国马高八尺田马高七尺　埤雅马八岁曰马八岁一变故从八也语曰七骢八白言马至八岁骢变而白矣　尔雅驹褭骖注驹小马别名褭骖耳或曰此即騕褭古之良马名　尔雅青骊駽注今之铁骢　尔雅青骊驎驒注色有深浅斑驳隐今之连钱骢　尔雅骊白杂毛鸨注今之乌骢　尔雅黄白杂毛駓注今之桃花马　尔雅阴白杂毛骃注阴浅黒今之泥骢　尔雅彤白杂毛騢注卽今之赭白马　尔雅四蹢皆白首注俗呼爲踏雪马　尔雅白达素县注素鼻茎也俗所谓漫髗彻齿　尔雅马后足皆白名翑　汉书郊祀志牲用駵驹注駵赤马黒鬛尾也　郭子章马记黄马黒喙曰騧今之浅黄色马也宋明帝以騧字旁似祸改作史称文帝騧马脊有肉鞍行则先作弄四足　埤雅尔雅曰的颡白顚今之带星马也马政论曰颡有白毛谓之的卢又曰准上有旋毛及白毛者谓之的吻凶俗云的颅非也　埤雅尔雅曰白马黒鬛骆广雅曰白马朱鬛骆今呼黄马尾鬛一道通黒如界者爲骆盖马无分于黄白皆谓之骆若今衣脊络缝故曰骆也　埤雅騲马常小今俗谓之小马骊马白跨曰驈黄白曰皇纯黒曰骊黄骍曰黄苍白杂毛曰骓赤黄曰骍青黒曰骐青骊驎曰驒黒身白鬛曰頟豪骭白曰驔二目白曰鱼鱼今谓之环眼马马之最下者也　格物总论马武兽种族最繁青马騥青骊繁鬛马骢青白杂毛马朱色马騟紫色马驖马如铁赤黒色騧黄脊黒喙马騽与驔骊马黄脊騝驑马黄脊驙白马黒脊防皆马白额防白额至唇騵驑马白腹騚四蹄皆白馵马后左足白騴马尾本白駩白马黒唇防白额马駺尾白马马一目白騩浅黒色亦黒色马駹黒马白面驎马黒唇駯马口黒凡此者皆以色别之也　羣书考索凡马毛色之别九十一种叱拨之别八红耳鸳鸯桃花丁香青驑榆紫驑青之别二纯青防兰白纯白乌之别五纯乌钓星厯面白脚防兰赤之别五纯赤钓星厯面白脚防兰紫之别六纯紫钓星厯面白脚绿鬃防兰骢之别十一白骢钓星厯面白脚绿鬃防兰駾之别十一白骢钓星厯面白脚并乌青花黄任防兰赭白之别五纯赭白钓星厯面白脚防兰驑之别八枣金口燕子黄黒钓星厯面白脚騧之别六纯騧绣膊钓星厯面白脚防兰骓之别五纯骓钓星厯面白脚防兰騟之别八青赤紫黄钓星厯面白脚防兰馶防之别三骆起云银钟骠之别七赤骠银鬃黄钓星厯面白脚防兰北马以叱拨青白紫纯色及绿鬃驑爲上骢赤骠騧白赤色爲中荏騟骢骆馶防爲下　圅史古名马有六驳白身黒尾如六驳取兽中六驳武健者爲名　藻林马高七尺曰蚪文选方蚪之奕奕　尔雅翼騋宜于牧故释兽称騋牝骊牡驹褭骖盖言以騋爲牝以骊爲牡而生驹则爲褭骖也　尔雅翼駵赤马黒鬛明堂月令五时驾马而駵处其二春苍龙秋白骆冬铁骊夏用赤駵中央用黄驑中央寓于季夏故所用物同而以色之浅深爲之别也　史记冒顿围高祖于平城所西方尽白马东方尽青龙北方尽乌骊南方尽骍马
　　古名马　汉礼乐志舜时景星出房地出乘黄之马王元长序夏后两龙载驱璿台之上注夏后啓有马号爲两龙乘游璿台以飨诸侯　吕览伊尹说汤曰天子须青龙之疋遗风之乘注皆马名也马行疾每在风前故遗风于后也　汲冢书伊尹爲四正令正北请令以野马騊駼駃騠爲献　马记山海经曰北海内有兽状如马名騊駼色青故马之良者取以爲名駃騠生三日而超其母　庶物异名疏牝靡马名赵津女娟对简子曰妾闻昔者汤伐夏左骖牝骊右骖牝靡而遂放桀武王伐殷左骖牝骥右骖牝防而遂克纣主君不欲渡则已与妾同舟又何伤乎　太公六韬商王拘周伯昌于羑里太公与散宜生以金千镒得犬戎氏文马驳身朱鬛目如黄金项如鸡尾名曰鸡斯之乘以献商王　周书王防周公旦主东方所之青马黑颠谓之母儿注马名　周书犬戎之马赤鬛白身目若黄金名曰古【一作吉】黄之乘成王时来献　列子周穆王命驾八骏之乘右服【同骅】驑而左绿耳右骖赤骥而左白【音义】次车之乘右服渠黄而左逾轮左骖盗骊而右山子　穆天子传天子命驾八骏之乘右服□【同骅】驑而左绿耳右骖赤蘎【同骥】而左白【同蚁】天子主车造父爲御□【音泰】□【音丙】爲右次车之乘右服渠黄而左逾轮右盗骊而左山子柏夭主车叅百爲御奔戎爲右东游于黄泽宿于西洛歌曰黄之池其马歕沙皇人威仪黄之泽其马歕玉皇人寿谷郭注北唐之君来见以一驑马是生绿耳八骏皆因其毛色而名　拾遗记周穆王驭八龙之骏一名絶地足不践土二名翻羽行越飞禽三名奔霄夜行万里四名越影逐日而行五名逾辉毛色炳燿六名超光一形十影七名腾雾乘云而奔八名挟翼身有肉翅递而驾焉按辔徐行以匝天地之域　杨愼外集八骏之名见于列子而他书所载互有不同驑汉书作华駵唐人名紫驑今曰枣驑绿耳一作騄駬又作耳赤骥又作赤宋世名好头赤白古牺字形似牛渠黄一作駏騜又名翠黄又名訾黄逾轮蜀都赋所谓鱼文也马目如鱼刘邵赋盖如飞马似游鱼山子又作屾子今之五明马又名玉顶又名叱拨又名玉抱肚又名花抱肚太白诗所谓五花马也古以爲竒今以爲忌曰破面蹄鬼也不刘先主之的卢亦是此种的白也犹白颈乌曰的脰乌盗骊一曰温骊今之铁青色荀子作纎离又作浅骊盗骊言少窃骊色犹九扈名窃窃黄也又作騊栗骊栗色也后代转名騊駼　庶物异名疏刘氏音义云盗骊窃骊也窃浅青色八骏既因色名窃骊爲得之也按骊纯黒色聊窃骊之色故曰浅青爲窃骊也尔雅疏谓窃即古浅字　栁宗元八骏图说周穆王八骏后之好事者爲之图其状甚怪咸若骞若翔若龙鳯麒麟若螳螂然　雄河东赋注翠龙穆天子所乘马也管子桓公乘马虎望见而伏公问管仲对曰意者君
　　乘驳马而洀桓迎日而驰乎公曰然管仲曰此驳象也驳食虎豹故虎疑焉　左传唐成公有两骕骦马　左传昭二十九年衞侯来献其乘马曰啓服注啓服马名古今注秦始皇有七名马一追风二白三蹑影四
　　追电五飞翮六铜雀七晨凫　史记项羽骏马名骓常及败于垓下乃歌曰时不利兮骓不逝　漂粟手牍吕后时冬月见未央宫前有一紫燕后以爲不祥使侍中陈当时逐之飞入廐内不得出値牝马方仰首而嘶遂飞入其口中便有紫云覆于马首顷之而灭当时奏状后异之诏有司专视此马后生驹日驰数百里因号曰紫燕　西京杂记文帝自代还有良马九匹皆天下之骏也一名浮云一名赤电一名絶羣一名逸骠一名紫鷰驑一名绿螭骢一名龙子一名驎驹一名絶尘号爲九逸　汉书李广利爲贰师将军伐大宛国得汗血马名蒲梢作天马之歌　西域赞孝武之世蒲梢龙文鱼目汗血之马充于黄门注孟康曰四骏马名一云大宛马虎脊鱼目龙文鳯颈尾如蒲梢　西河旧事汉武帝闻大宛有天马遣李广利伐之始得此马有角爲竒故汉武爲赋天马之歌胡马感北风之思遂顿羁絶绊骧首而驰晨发京城食时至炖煌北塞山下嘶鸣而去张骞传西域传云大宛国别邑七十余城多善马马
　　汗血言其先天马子也汉书云初天子发书易云神马当从西北来得乌孙好马名曰天马及得宛汗血马益壮更名乌孙马曰西极马宛马曰天马云　神异经西南大宛宛丘有良马其大二丈鬛至膝尾委于地蹄如汗腕可握日行千里至日中而汗血乘者当以绵絮纒头腰小腹以避风病其国人不纒也　宋膺异物志大宛马有肉角数寸　隋西域图记大宛马驑马乌马多赤耳黄马赤马多黒耳惟耳色别自余毛色与常马不异　冯奉世传宣帝时至大宛得名马龙而还师古注言马形似龙者　黄经大宛马肉可以爲脯注血凝于器煮可食味殊美食之使人徤行人善升　魏志濊国果下马汉桓时献之注高三尺乘之可于菓树下行　曹瞒传吕布有骏马名赤人语曰人中有吕布马中有赤　庶物异名疏庄子曰齐之以月题盖月题额上当颅如月者所以顚之白易曰其于马也爲的颡盖震二阴在上故爲的颡即的卢也乘之妨主马之贵者的吻相马经马白额入口者名榆鴈一名的卢奴乘客死主乘弃市按蜀志先主乘的卢至檀溪坠水备急呼曰的卢何不努力遂一跃五丈乃得过则的卢吉马也　寰宇记张飞有马号玉追时歌曰人中有张飞马中有玉追　魏书张绣降而复反曹操所乘马名絶影爲流矢所中　魏文帝与孙权书纎骊马朕常所自乘甚调良善走数万匹之极选乘之眞可乐也中国虽饶马其知名絶足亦时有之耳　独异志魏曹彰性倜傥偶逢骏马爱之其主所惜也彰曰余有美妾可换惟君所选马主因指一妓彰遂换之马号曰白鹘　穆天子传注魏时鲜卑献千里马白色两耳黄名曰黄耳拾遗记曹洪武帝从弟有马号曰白鹄此马走时惟
　　觉耳中风声足似不践地数百里瞬息而至济水足毛不湿时人谓乘风而行一代神骏也谚曰凭空虚跃曹家白鹄【一作白】　中华古今注曹眞有駃马名爲惊帆言其驰骤如烈风举帆之疾　竹林七贤论王戎好乘巴马　呉郡疏支遁好乘马其最爱者名曰频伽尝饮频伽于桥下马溲处忽生莲花人异之故名桥曰饮马南史晋安帝义熈九年高丽献赭白马　渚宫旧事
　　司马休之奔广固慕容超欲害之休之不知常所乘骓马于牀前忽连鸣不食注目视鞍因试射裁出门外便奔而驰行十里顾望所住已有兵至矣乘马南奔殆而免后还荆州加骓马武之号　晋载记苻坚时大宛献天马千里驹皆汗血朱鬛五色凤膺麟身命羣臣作止马诗而遣之示无欲也　晋穆帝纪姚襄爲秦将黄眉所败襄所乘马曰黧眉騧日行千里是战也而马倒秦兵擒而斩之　水经注老宿谚言赫连之世有骏马名曰白口驑　晋载记冉闵所乘赤马曰朱龙日行千里　北史昔慕容廆有骏马赭白有竒相逸力至隽光寿元年四十九矣而骏逸不隽竒之比鲍氏骢命铸铜以图其像亲爲铭赞镌颂其傍像成而马死矣　南齐书杨玉夫杀苍梧王太祖夜从承明门乘常所赤马入殿内惊怖既知苍梧王死咸称万岁及太祖践祚号此马爲龙骧将军世谓爲龙骧赤　小说梁武帝有良马名照殿玉狮子　魏志突厥大畏长孙总管称其马爲闪电　伽蓝记后魏河间王元琛在秦州遣使向西域求名马远至波斯国得千里马号曰追风赤骥次有七百里者十余匹皆有名字以银爲槽金爲环鏁诸王服其豪富　北史王邵传隋文帝所乘騧驑马脊有肉鞍　隋书隋焬帝令李景营辽东战具于北平赐御马一匹名狮子　朝野佥载隋文帝时大宛国献千里马騣曵地号曰狮子骢上置之马羣陆梁人莫能制郎将裴仁基曰臣能制之遂攘袂向前去十余歩踊身腾上一手撮耳一手抠目马战不敢动乃跨乘之朝发西京暮至东洛隋末不知所在唐文皇勅访之同州刺史宇文士及得于朝邑市面家挽硙騣尾焦秃皮肉穿穴及见之悲泣帝自出长乐坡马到新丰向西鸣跃帝甚喜齿口并平饲以钟乳仍生五驹皆千里足也后不知所在　回纥传唐太宗时东骨利干国产良马首似槖它筋骼壮大日中驰数百里太宗时来其大酋侯斤因使者献之帝取其异者号十骥皆爲美名曰腾霜白曰皎雪骢曰凝露骢曰悬光骢曰决波騟曰飞霞骠曰发电赤曰流金曰翔麟紫曰奔虹赤厚礼其使　酉阳杂俎骨利干国献马名决波騟者近后足有距　乐志唐太宗破窦建德乘马名黄骢骠命乐工制黄骢叠曲　金石录太宗六马其一曰拳毛騧黄马黒喙平刘黒闼时所乘其二曰什伐赤纯赤色平世充建德时所乘其三曰白蹄乌纯黒色四蹄俱白平薛仁杲时所乘其四曰特勒骠黄白色喙微黒色平宋金刚时所乘其五曰飒露紫鷰驑平东都时所乘其六曰青骓苍白杂色平窦建德时所乘　马记唐开元十二年太原献异马驹其耳如筒左右各十六肋肉尾无毛二十九年滑州刺史李邕献马一匹肉鬉麟腮嘶不马声日行三百里名曰龙子　秦再思纪异录天宝中大宛国进汗血马六匹一曰红叱拨二曰紫叱拨三曰青叱拨四曰黄叱拨五曰丁香叱拨六曰桃花叱拨上乃制名一曰红玉辇二曰紫玉辇三曰平山辇四曰凌云辇五曰飞香辇六曰百花辇复命圗于瑶光殿乃改爲观骥殿　名画要录开元内廐有飞黄照夜浮云五花之乘　明皇杂录上所乘马有玉花骢照夜白　异闻录唐宁王善画马花蕚楼壁上有六马滚尘圗明皇最爱玉面花骢风騣云鬛纎悉备具后失去止存五马　栁宗元龙马赞明皇在位灵昌郡得异马于河其状龙鳞虺尾拳毛环目肉鬛居帝闲二十年遇祸乱帝西幸焉至咸阳西入渭水化爲龙游泳而去不知所终　续博物志千里马宁远所献鬃拳紫色状如八骏谓之紫骠乘者必衣裘冒絮似胡儿抱持初驰三十里则皆旁侧难驯又驭三十里外乃驶然而去唯闻耳傍风声如飞箭唐肃宗时令李泌乘之往按保定早发扶风辰达保定申归奏事　杜阳杂编唐代宗广德初范阳节度李德山所贡九花虬额高九寸毛拳如麟头颈鬃鬛眞虬龙也每一嘶则羣马耸耳以身被九花文故号爲九花虬后以赐郭子仪贞元中上西幸有二马一号神智骢一号如意驑皆耳中有毛引之可长一尺【相马经云耳中有毛长一尺者日行千里】而进退缓急皆如上意故谓之功臣　国史补德宗幸梁唯御骓马号曰望云骓驾还饲以一品料暇日牵而视之必长鸣四顾若感恩之状　元稹长庆集德宗以八马幸蜀七马道毙惟望云骓来往不顿　马记唐贞元中南诏献统伦马　酉阳杂俎唐秦叔宝所乘马号忽雷駮常饮以酒每于月明中试能竖越三领黒毡及胡公卒嘶鸣不食而死　清赏录李白有马名黄芝　画鉴韩干八马图二奚官引连钱骢　天中记荆南节度使衞伯玉有马名玉腕驑　广异记唐郑驯有马曰撒豆骢　梁史太祖以爱马一丈乌赐防彦卿五代史刘旻据太原与契丹约爲父子契丹以黄驑
　　马爲聘后与周世宗战高平败独乘黄驑以归遂与黄驑治廐饰以金银食以三品料号自在将军　清异录魏王继岌奉命伐蜀王衍苑马数百皆逸足也继岌犹比选之得二十许匹格价不可言其名曰麝香騟锦耳骢骆十二趂日骢偏界玉陷水騟长命驑孙儿骢笼菘白八百哥掠地云锦地龙雪面娘月影三玉尾騟撒沙驑天花落旋风白窣地娇六尺金　清异录王昶倾金钱市名马凡得五匹各有位号曰金鞍使者千里将军致远侯渥洼郎骥国公　清异录吉祥座杜重威马也肉胡牀景延广马也　渑水燕谈宋太宗朝府州折御乡贡马特异格不甚高而日行千里口旁有碧纹如云霞因目曰碧云霞　玉壶清话宋太宗御厩马号碧云霞圉人饲秣稍跛倚失恭则蹄齧吼喷怒不可解从征太原上下坂冈其平如砥下则伸前而屈后登高则反之太宗甚爱上尊余沥时或令饮嘶鸣喜跃　梅尧臣序碧云騢者厩马也庄宪太后临朝以赐荆王王恶其旋毛太后遂畱以备上闲遂爲御马第一以其物肉色碧如霞片故号之　邵氏闻见录仁宗御马名玉逍遥色白乘之如舆辇圉人云马行步有尺度疾徐皆中节御者行速则以足拦之　李伯时天马圗防一匹元祐元年十二月十六日右骐骥院于阗国进到凤头骢八岁五尺四寸右一匹元祐元年四月初四日左骐骥院董毡进到锦膊骢八岁四尺六寸右一匹元祐二年十二月廿三日于左天驷监拣中秦马好头赤九岁四尺五寸一匹元祐三年闰月上元日泹溪进照夜白孔氏谈神宗有马名小乌曽以曹太后所送珠鞍
　　于福宁殿亲试之　枫窻小牍徽庙常乘骢马至太和宫前忽宣平日所爱小乌其马至御前马足不肯进左右鞭之益鸣跳不如调驯时圉人进曰此愿封官耳上曰猴子且官供奉况使小乌白身邪勅赐龙骧将军然后帖然就辔　研北杂志梅圣俞有马名铁　宋史曲端有马名铁日驰四百里　韦居安梅磵诗诂姚兴有马名青狮每亲饲之若通其语言时取斗酒投大盆中与马同饮曰吾与汝同力报国绍兴中竟与马同死于金主亮尉子桥之战　戒庵漫笔呉兴毕再遇字德卿宋南渡时屡立战功尝一黒马翘俊异常号黒大虫再遇甚爱之再遇卒其家以铁絙覊之闻金鼓声奋迅有赴敌意家人曰将军死汝莫生事马耸动汪然出涕哀鸣数声而毙　岳珂桯史淳熙间宿松叛民汪革有三马号惺惺驑小骢骒番婆子骏甚　志林秦州进一马騣如牛领垂胡侧立顚倒毛生肉端蕃人云此肉騣马也　宋名臣言行录西夏有豪酋号青面夜义有骏马曰赤驼爲李显忠所擒　桯史金主完顔亮常所御小骓号小将军　山堂肆考元世祖时于阗国献马一曰二龙一曰凤头一曰花满川　霏雪录大德十年西域贡千里马其马食肉每旦必以羊肉酥油沙糖胡椒和饭秣之赵孟頫于杭州馆中见之　事物绀珠洪武初夏明升献良马十其一白者得之贵州龙坑长丈一尺头高九尺足高七尺有肉隐起项下约厚五分广三寸余贯膺络腹至尾闾止精采明晃振鬛一鸣万马辟易驰如蹑云赐名飞越峰又名撞倒山　庶物异名疏正统四年六月西域撒马儿罕遣使进良马色蹄额皆白赐名瑞頴诏画史圗之　方洲杂言先朝西域贡马高九尺余颈与身等昻举若凤今京师人家多存画本景泰末西域进白马高如之颈亦焉后足胫节间有二距毛中隐若鳞甲　畱青日札玉麟飞白玉驯碧玉桥照夜璧银河练瑶池骏飞云白皆嘉靖时天闲之选乘也　尸子我得民而治则马有紫燕兰池秀骐逢騩　孙卿子骐骥纎离古之良马也　广雅马属飞黄驺吾吉朱駮飞金喙腰褭走狐駃騠飞鸿野麋腹丹骐骥騄駬骅驑駣汗血驒騱巨虚騀鹿　马赋其名则汗血山子桃骖绿耳金喙腾黄驺吾吉光蒲稍服野麋蛾鹿白蚁鸡斯蜚鸿母儿遗风腰褭兹白纤骊　马记古之名马有曰六驳者曰驺虞者曰腾黄者曰飞者曰麒麟者六驳者必其白身黒尾如兽之六驳者也驺虞者必其白质黒文如兽之驺虞者也腾黄者必其缟身朱鬛如兽之腾黄者也飞者必其厐然而苍者也麒麟者必其粹然而黄者也非马之有六驳驺虞飞腾黄麒麟也乃马之似六驳驺虞腾黄飞麒麟也　汉书王褒传驾齧防注良马低头口至防故曰齧防　汉百官表昆蹏令丞注昆蹏好马名也尔雅曰騉蹄趼善陞甗注甗上大下小騉蹄蹄如趼而徤上山秦时有騉蹄　神异经大宛有良马鬛至膝尾垂于地名曰箫稍谓尾之长者箫稍然摇动可起朔风庶物异名疏驳龙紫鹿文的鱼皆马名见陈琳武
　　库赋　刘琬马赋吾有骏马名曰骐雄龙头鸟目麟腹虎胸尾如云彗耳如插筒　庶物异名疏绿虵良马名见顔延之赭白马赋绿蛇衞毂　白六帖囓雪飞黄中黄骥子并马名










　　格致镜原卷八十四
　　钦定四库全书
　　格致镜原卷八十五　　　大学士陈元龙兽类【四】
　　马【下】
　　相马法　庄子吾相马直者中绳曲者中钩方者中矩圆者中规是国马也而未若天下马也天下马者若亡若失若丧若一若是者超轶絶尘不知其所　吕氏春秋古之善相马者寒风氏相口齿麻朝相颊子女厉相目衞忌相髭许鄙相投伐褐相胸脇管青相唇吻陈悲相股脚秦牙相前赞君相后　伯乐相马经马头爲王欲得方目爲丞相欲得明脊爲将军欲得强腹爲城郭欲得张四下爲令欲得长眼欲得高匡眼睛欲得如悬铃紫艳光眼下悬悬凿欲得成鼻孔欲得大鼻头欲得有王火字口中欲得赤膝骨欲圎而张耳欲相近而竪小而厚伏龙骨欲得成颈欲得长双趺欲得大而突蹄欲得厚腹下欲得平有八字尾骨欲得高而垂埤雅旧说相马眼欲得有紫艳口欲得有红光上唇欲得缓下唇欲得急上齿欲钩钩则寿下齿欲锯锯则怒耳欲如劈竹晴欲如悬铃头欲高如剥项欲起如飞龙又曰人眼鸟目鹿背麟腹虎胸尾擎头如鹰垂尾如彗又曰望之大就之小筋马也望之小就之大肉马也前视见目傍视见腹后视见足骏马也毛束皮皮束筋筋束肉肉束骨五者兼备天下之马也又曰口中红白间色者寿鼻中红色如米防书者寿眼中赤色如字形者寿　齐民要术相马五藏法肝欲得小耳小则肝小肝小识人意肺欲得大鼻大则肺大肺大则能奔心欲得大目大则心大心大则猛利不惊目四满则朝暮徤肾欲得小肠欲得厚且长肠厚则腹下广方而平脾欲得小膁腹小则脾小脾小则易养致瘦欲得见其肉【谓前肩守肉】致肥欲得见其骨【骨谓头颅】马龙颅突目平脊大腹防重有肉此三事备者亦千里马也水火欲得分【水火在鼻两孔间也】上唇欲急而方口中欲得红而有光此马千里颔下欲深下唇欲缓牙欲去齿一寸则四百里牙剑锋则千里嗣骨欲廉如织杼而濶又欲长【颊下侧八骨是】目欲满而泽眶欲小上欲弓曲下欲直素中欲廉而张【素鼻孔上】阴中欲得平【股下】主人欲小【股里上近前也】阳里欲高则怒【股中上之主人】额欲方而平八肉欲大而明【耳下】中欲深【耳下近牙】耳欲小而锐如削筒相去欲促欲戴中骨高二寸【中骨也】易骨欲直【眼下直下骨也】颊欲开赤长膺下欲广一尺以上名曰挟【一作扶】尺能久走鞅欲方【颊前】防欲曲而深胸欲直而出【髀间前向】凫间欲开望视之如双凫颈骨欲大肉次之髻欲桎而厚且折季毛欲长多覆肝肺无病【发后毛是】背欲短而方脊欲大而抗脢筋欲大【夹脊筋也】飞凫见者怒【胸欲筋也】三府欲齐【两骼及中骨也】尻欲頽而方尾欲减本欲大脇肋欲大而洼名曰上渠能久走龙翅欲广而长升肉欲大而明【髀外肉也】辅肉欲大而明【前脚下肉】肠欲充腔小【腔膁】季肋欲张【短肋】悬薄欲厚而缓【脚腔】虎口欲开【股肉】腹下欲平满善走名曰下渠日三百里阳肉欲上而高起【髀外近前】髀欲广厚污沟欲深明直肉欲方能久走【髀后肉也】输【一作翰】防欲方【直肉下也】朒肉欲急【髀里也】间筋欲急短而减善细走【输防下筋】机骨欲举上曲如悬马头欲高距骨欲出前间骨欲出前后【外凫临蹄骨也】附蝉欲大前后目【夜眼】股欲薄而博善能走【后髀前骨】臂欲长而膝本欲起有力【前脚膝上向前】肘后欲开能走膝欲方而庳髀骨欲短两肩骨欲深名曰芙蕖怒蹄欲厚三寸硬如石下欲深而明其后开如鹞翼能久走　相马经相马之法先除三羸与五驽乃相其余大头小颈一羸也弱脊大腹二羸也小颈大蹄三羸也大头缓耳一驽也长颈不折二驽也短上长下三驽也大骼短胁四驽也浅髋薄髀五驽也廻毛在目下名曰承泪不利人也口中有墨曰乌衔马短寿脊欲如伏两边有廻毛曰腾蛇杀主　国宪家猷口中色如日月光者行千里　相马经马生下堕地无毛行千里尿举一脚行五百里兰筋竪者千里马膝如团麴千里马一岁上下齿二十四岁齿黄三十四岁齿落不复出　法珠林佛说马有八态一态者解覊缰时便掣车欲走二态者车驾跳梁欲囓其人三态者便举前两脚掣车而走四态者便蹋车铃五态者便人立持轭摩身抄车却行六态者便傍行斜走七态者便掣车驰走得値浊泥止住不行八态者悬篼餧之熟视不食其主牵去欲驾之时遽含噏噬饮食不得　国宪家猷马四年而两齿五年而四齿六年而六齿成矣七年而右一齿缺八年而上下两边各一齿缺九年而上下尽缺十年而下两齿齨十一年而下四齿齨十二年尽齨十七年上四齿齨十八年尽齨十九年上两齿平二十年上四齿平年之长少惟马齿最准故人自谦曰犬马之齿长矣【齨音舅齿如臼也】　酉阳杂俎马体名有输防外凫乌头龙翅虎口猪槽饲马石泥槽汗沟系门三事落驹廻毛在颈白马黒马鞍下腋下廻毛在脇白毛左右后足白白马四足黒目下横毛黄马白喙旋毛在吻后汗沟上通尾本目赤睫乱及反睫白马黒目目白却视并不可夜眼名附蝉户肝名县峰亦曰鸡舌　相马经目成人者行千里注视童子中人头足皆见　马记栁子晋问曰晋国名马坚骨防筋注一筋从中出谓之防筋中谓目上痕如井字阑筋竪者千里　李焘长编兀祐中西域贡马龙颅而凤膺虎脊而豹章振鬛长鸣万马皆瘖　尔雅疏旋毛在腹下如乳者千里马也旋毛在肘后者名减阳干胁也旋毛在胁者名茀方旋毛在背者名阕广　全雅马之骏者溺皆射前足　东观汉记闻武帝歌天马治赤汗今亲见其然血从前髆上小孔中出　汉书乌秅国出小步马注孟康曰种小能步也师古曰小细也细步言其能蹀足即今所谓百步千迹者也岂谓其小种乎　集异记宁王得二马其一价一千缗一五百缗坐客观之不相上下莫测其价之悬殊宁王令验之驰驱数四乃顾千缗者曰此马缓急百返蹄下不起纎尘复顾五百缗者曰此马往来十过足下颇生尘埃以此品其高下焉　淮南子日之行也不见其移也骐骥背日而驰草木爲靡悬峰爲薄而日在其前矣注悬峰马蹄下鸡舌也　海客日谈子过其父爲跨灶解者纷纷闻边徼中相马者言马前蹄之上有两空处名曰灶门凡善走之马前蹄之痕印地则后蹄之痕反在前蹄之先故军中人谓之跨过灶门　本草纲目马夜眼在马足膝间有此眼能夜行故名凡卒死尸厥用白马前膝夜目二枚白马尾十四茎合烧爲末以苦酒丸如豆粒汤灌下二丸卽苏
　　产马处　山海经罴差之山多马　山海经夸父之山北有林焉名曰桃林中多马造父于此得骅驑騄耳之乘献周穆王　寰宇记晋石楼有屈产泉相传昔有白马母饮兹泉生得龙驹春秋曰晋屈产之乘盖此地生良马也　武帝纪元狩二年夏马生余吾水中在朔方北元鼎四年秋马生渥洼水中注南阳新野有利长当武帝时遭刑屯田敦煌数于此水傍见羣野马中有竒者与凡马异来饮此水利长先作土人持勒绊于水傍后马旣玩习之遂持勒绊得其马献之欲神异此马云从水中出　述异记汉乐浪郡出果下马高三尺虞衡志德兴产果下小驷以泷水者爲最高不逾三
　　尺骏者有两脊骨　孔六帖磨邻有千里马传爲龙种洽闻记浴马港疎水流也汉时有马数百匹出其中
　　马形皆小似巴滇马遂名其孔爲马穴初得此马乘出水上浴之遂名其处曰浴马溉顿宿今名亭三国时陆逊攻襄阳又値此穴中有马十匹逊载还建业杜陵集山东产徤马下者日驰二百里所以兵常当
　　天下　资暇录成都府出小驷以其便于难路号爲蜀马今宣城郡亦有小马时人皆呼爲宣州蜀马语习不悟良可笑焉有似中宗时时人呼姚丞相爲陜州吴儿【同州桂麞亦然】　羣书考索凡马以生于黄河之中子河汶者爲善种出环庆者次之秦渭马虽骨格高大而蹄薄多病文雅诸州爲下止给本处兵给充铺马丹马骨格颇劣河北孳生者曰本羣马因其水土服习而少疾又泉福州及兴化军亦有州屿马皆低弱不堪披甲惟以给本道厢军及江浙诸处铺马用之　马记绍兴七年五月广右进出格马十匹上畱其一余付殿前司上曰马之良者不必西北　华阳国志滇池县有泽水周廻二百里所出深广下流浅狭似如倒流故俗曰滇池长老传言池中有神马与家马交则生骏驹世称滇池驹日行五百里　一统志泷水县出者爲最高不逾三尺骏者有两脊骨号双脊马健而能行　海槎余录马产于海南者极小只可仵之驴骡而身稍长耳毛片不殊于中州当少剪鬃时极骏可爱然驶则无长力上等价可四两寻常价不出二两　南蛮传越之西多荐草产善马世称越骏始生若羔岁中纽莎縻之饮以米沈七年可御日驰数百里　一统志龙马泉在西和县每春夜牝马饮泉自然懐驹初无毛色以毡裹之经数月生毛不三岁与大宛马同　崔鸿十六国春秋骁将军吕光封西域王上疏曰唯兹据三十六国之中天骥龙骧騕褭丹髦万计盈廐虽伯益更生衞赐复出不能辨也　隋书吐谷浑有青海周廻千余里中有小山其俗至冬輙放牝马于其上言得龙种尝得波斯草马放入海因生骢驹日行千里故时称瀚海骢马回纥传黠戛斯古坚昆国也畜马至壮大以善鬭者爲头马　癸辛杂志西域有马高丈余人皆行于马腹下往来无碍　太平广记吐火罗国波讪山阳石壁上有一孔恒有马尿流出至七月平旦石崖间有石阁道便不见至此日厌哒人取草马置池边与集生驹皆汗血日行千里今名无数颇梨随西域中浴须臾即回　天中记朝鲜有麒麟窟在平壤府浮碧楼下东明王养麒麟马处也世传王乘麒麟马入窟从地中出朝天石升天至今石上有马迹
　　养马　周礼马质禁原注原再也天文辰爲马书爲龙精月直大火则浴其种是马同气物莫能两大禁再者爲伤马欤　礼月令季春合累牛腾马游牝于牧注腾马方春通淫乘匹故超腾使牡就牝欲孶生蕃也　礼月令仲夏游牝别羣则系腾驹注季春妊孕已遂故仲夏不使同羣拘系腾跃之驹防踶齧也顔氏家训诗駉駉牡马江南本皆作牝牡之牡河北悉爲放牧之牧邺下博士见难云駉颂既美僖公牧于坰野之事何限騲骘乎余答云按毛诗駉駉良马腹干肥张也若作放牧之意通于牝牡则不容限在良马独得駉駉之称良马诸侯以充朝聘郊祀必无騲也今以诗传良马通于牧騲恐失毛氏意　汉书孝景时街巷阡陌马成羣乘牸牝者不得聚防　孔氏杂说俗呼牝马爲课马出唐六典凡牝四游五课羊则当年而课之课爲岁课驹犊　席上腐谈北地马羣每一牡将十余牝而行牝皆随牡而不入他羣　周礼夏官春祭马祖执驹夏祭先牧颁马攻特秋祭马社臧仆冬祭马步献马讲驭夫注马祖天驷星也先牧始教人牧马者马社廐中土臧马步神爲灾害马者讲择其良者以献于王也周礼趣马掌赞正良马巫马掌养疾马庾人掌十二
　　闲之政教以阜马圉人掌刍牧以役圉师凡大祭祀朝觐防同毛马而颁之凡军事物马而颁之注毛马齐其色物马齐其力　礼书天子十二闲马六种每马一圉每乘一师三乘马十二匹三皁爲系三十六匹六系爲廐二百一十六匹六廐成校校有左右则十二廐合三千四百五十六匹种各一廐廐有左右则一种四百三十二匹良马五种则合二千一百六十匹又驽马一种三良马一种之数则爲千二百九十六匹五良一驽凡三千四百五十六匹国六闲四种家四闲二种盖诸侯及大夫廐无左右则良马三居三廐合六百四十八匹驽马三良马一种之数居三廐亦六百四十八匹凡千二百九十六匹家四闲二种一良居一廐二百一十六匹驽三之居三廐爲六百四十八凡八百六十四匹诸侯六闲彼衞文公之騋牝三千齐景之马千驷三千则近于天子十二闲之数而千驷又过之是皆僭侈而违礼者也　周礼校人掌王马之政辨六马之属种马一物戎马一物齐马一物道马一物田马一物驽马一物注种马马之善育者玉路驾种马戎路驾戎马金路驾齐马象路驾道马田路驾田马驽马给宫中之役礼月令季秋天子教于田猎命仆及七驺咸驾注仆戎仆天子马有六种各一驺主之并总主六驺者爲七驺也皆以马驾车　汉百官表家马令丞尉师古注家马者主供天子私用非大祀戎事军国所须故谓之家马也　孔六帖飞龙廐曰以八马列宫门之外号南衙立仗马　杜诗注唐令诸掌牧马以小官字印左膊以年辰印印右髀以监名依左右厢印印尾侧至二岁起者量其强弱渐以飞字印左厢髀膊细马俱以龙形印印项左官马赐人者以赐字印配诸军及符传送驿者以出字印并印右颊　唐六典凡外牧进良马印以三花飞凤之字而为志焉尚乘奉御掌内外闲之马辨其麤良而率其习教六闲一曰飞黄二曰吉良三曰龙媒四曰騊駼五曰駃騠六曰天左右凡十有二闲分爲二廐一曰祥麟二曰凤以系饲马　名画要录开元天宝间承平日久世尚轻肥多爱三花饰马郭若虚家藏贵戚阅马圗中有三花马苏大参家有韩干画三花御马晏元献家藏一画虢国出行圗亦有三花马三花者剪综爲之辫　杜甫诗萧萧千里马个个五花文注马鬛剪爲五花或三花天文王良星也　羣书考索六边长吏择牙吏入蕃招募良马诣京师至则估马司定其直御马有三等袛应马引驾马从马其次给用又有十五等一简中马二不得久使马三价马四国信马五臣寮马六诸班马七御龙直马八捧日龙衞马九拱圣马十骁马十一云马十二天武马猛马十三杂配事马十四杂使马十五马铺马　羣书考索凡马羣之号十七字左骐骥院捧日马内瓦倒印骁马内中沟横印龙猛马外尾侧正印干字左骐骥院龙猛马内沟正印杂使马内沟横印递马内瓦倒印右骐骥院杂使马外瓦横印递马外尾侧横印上字左骐骥院给诸班直诸军员马临时印无定所立字右骐骥院给诸班直诸军长行马外人所印永字左骐骥院给诸班直诸军长行马外人所印又诸监三岁马亦永字印瓦骨官字蕃戎所贡之马及岁时所市之马初用之牡印其项牝印其顶诸监牧驹主岁亦如之凡马骨相应圗法可充御马者以官字印其项令圉师调习之吉字两院诸马自龙猛马已上稍驵骏者印以备近臣中谢生辰所赐及拣选支用又坊马部至京选配他处亦以吉字印汗沟天字国信马及诸班拱圣骁马旧用天字印杨钜翰林志学士初入院赐马一匹谓之长借马　羣书考索周之汧渭鲁之坰野汉之楼烦唐之沙此西北牧马之地也六朝置区于闽越藏之内地钱氏置监于婺女号爲马海此东南牧马之地也　述异记东海岛龙川穆天子养马处有龙刍草马食之一日行千里汉书衞绾奏马齿未平不得出关　酉阳杂俎州
　　饲马以薲草沙州以茨萁凉州以勃突浑蜀以稗草以萝卜根饲马马肥安北饲马以沙蓬狼针　博物志马食谷则足重不能行　国宪家猷秣马之法必视其齿厯劳逸而调息之　潜书元文宗时云南行省言亦乞不薜之地牧马岁给盐以每月上寅日噉之则马俱无病比因伯忽叛乱云南盐不到马多病死诏命四川行省以盐给之　续秘笈凡马至秋高则甚肥此而急驰骤之不三舍而马毙矣以其臕未实也于是择其尤良者加以控马之方每日步马二三十里俟其微汗则絷其前足不令之跳蹈踯躅也促其衔辔不令之饮水龁草也每日午后控之至晩或晩控之至黎明始散之牧塲中至次日又复如是控之至三五日或八九日则马之脂膏皆凝聚于脊其腹小而坚其臀大而实向之青草虚臕至此皆坚实凝聚卽尽力奔走而气不喘卽经阵七八日不足水草而力不竭　独异志东晋大将军赵固所乘马卒令三十人悉持长竿东行三十里遇丘陵社林即散击俄顷擒一兽如猿持归至马前兽以鼻吸马马起跃如旧今以猕猴置马廐此其义也南部新书刘三复能记三生事云曽爲马马常患渴
　　望驿而嘶伤其蹄则连心痛后三复乘马过硗确之地必爲缓辔有激石必去之　珍珠船接伴使律永兴副姚跂回张向问北马有割去肺者遂无病能行果否云有之其法饮以醇酒于腋间破之　抱朴子韩子治尝以地黄甘草啖五十岁老马以生三驹又百三十岁乃死　史记楚庄王有爱马衣以文绣置华屋下席以露牀防以枣脯　马癖记王武子好马非马不行正旦则栁叶金障泥上元则满月韀清明则剪水鞭重午则笼娇鞁中秋则玉栊总络头重阳则蝉儿镫春秋社则涂金鞁冬至则嘶风镫除日则药玉鞍每节则饲马以明纱豆蔷薇草　三国典略北齐高纬御马皆借以毡被以金玉食物有十余种号爲驳龙仪同其将合牝牡则设青庐黼帐　唐书王毛仲高丽人从帝东封取牧马数万匹每色一队相间如锦绣天子才之
　　舞马　山海经大乐之野夏后啓于此舞九代马乘两龙　曹植献文帝马表臣于先武皇帝世得大宛紫骍马一匹形法应圗善持头尾教令习拜今輙已能又能行与鼓节相应谨以奉献　宋书宋大明五年吐谷浑拾寅遣使献舞马　张裕传梁武天监四年褉饮华光殿其日河南国献赤龙驹能拜伏善舞　瑚钩诗话唐开元中教舞马四百蹄衣以文绣饰以珠玉和鸾金勒星粲雾驳俯仰赴节曲尽其妙每舞借以巨榻　乐志宗尝以马百匹盛饰分左右施三重榻舞倾杯数十曲壮士举榻马不动乐工少年姿秀者十数人衣黄衫文玉带立左右每千秋节舞于勤政楼下　明皇杂录宗教舞马分爲左右部有名称曰某家骄其曲曰倾杯乐数十马皆衣以锦绣络以金铎每乐作奋首鼓尾纵横应节禄山取数十匹归范阳后爲田承嗣所得不知其伎也一日大飨乐作马闻乐而舞廐人以爲妖击之而毙焉　演繁露唐中宗景龙文馆记已有舞马非明皇剙教也　杜氏通典凤花廐有蹀马俯仰腾跃皆合节奏　稗史编唐宴吐番蹀马之戏皆五色彩丝金具装于鞍上加麟首凤翅乐作马皆随音蹀足宛转中节
　　异马　孝经援神王者德至山陵则泽出神马　汉书音义騕褭者神马也赤喙黒身　瑞应图乘黄王者舆服有度则出飞者神马之名也日行三万里禹治水勤劳歴年救民之害天应其德而至　符瑞圗腾黄者神马也其色黄王者德御四方则至一名吉光此马无死时一名乘黄亦曰飞黄或作吉黄或曰翠黄一名紫黄其状如狐背上有两角出白民之国乘之寿三千岁黄帝乘之　淮南子黄帝治天下飞黄服皁　洞冥记东方朔游吉云之地越扶桑之东得神马高九尺股里有旋毛如日月状如月者夜光如日者昼光毛色随四时之变帝问朔曰昔西王母乘灵光之辇以适东王公之舍税此马于芝田而食芝草王公怒弃马于清津天岸臣至王公坛因而返绕日三匝此马入汉关关已半掩帝问其名曰步景　文英华梁太清元年四月神马出五月丁酉朔诏以马宝示羣臣　汉书注大宛国有高山其上有马不可得因取五色母马置其下与集生驹皆汗血因号曰天马子云　华山志玉女祠有马一匹神灵异常夜闻嘶噉之声顶上隐者常见之郭子章马记伏羲时龙马负圗出河遂则其文以画
　　八卦　汉书注乘黄龙翼马身黄帝乘之而仙　尚书中候尧时龙马衔甲赤文绿色临坛上甲似广袤九尺圆理平上五色文有列星之分斗政之度帝王录纪之　瑞应图龙马者仁马也河水之精高八尺五寸长胫身有鳞甲骼上有翼旁有垂毛鸣声不哀蹈水不没有明王则见也　太平清话许松臯云河图龙马旋毛若初生小儿发　列子舜驾五龙马行康衢　洞冥记脩弥国有马如龙名曰藏空谓腾虚逐日藏形空中惟闻声也　遯甲开山图陇西神马山有渊池龙马所生韵府续编青海之傍马多龙种号龙孙　西域传个
　　失密出龙种马世传地本龙池龙徙水竭故往居之马记金龙池在马邑县后魏时池有二龙化马一骊一黄遇天阴晦輙出民间牝马遇之生驹神骏或有角如鹿茸然又唐王昌遇落魄仙授以道术归呼马送之瞬息至家马化爲龙入泸川泽中又峨眉县昔有一马驰走如飞邨民攫捕伤足投之池中一夕雷雨大作劈山而去　唐书天宝中陇右节度皇甫惟明奏龙支县人厍狄孝义有马生龙驹经九旬有九日身有鳞而不生毛臣就检视时有庆云五色遥覆马上久而不散请付史官　一统志贵州养龙坑有灵物藏其下当春初夷人立栁坑畔择牝马系之已而云雾晦冥有物与接其产必龙驹　马记明永乐庚子冬十月山东诸城县民崔友谅以龙马来献其色青苍肉騣起背有奇文交互错综若龙鳞然赤鬛肉尾麟臆凤膺敖膄润泽状甚奇异询诸其民云所居之地有潭濒海深不可测时有神物蜿蜒云雾之中隐见潭上家有牝马恒牧于兹忽一夕风云骤作遂产此马若有神异防呵光彩照耀上烛霄汉远迩嗟异咸曰此龙马也宜闻于朝以彰天庥爲千万世太平之光　蜀志马鸣溪昔土人郑氏牧溪上马产龙驹四蹄利爪朱騣頳尾高七尺振鬛长鸣跃于水故名　瑞应图玉马者王者清明尊贤则至瑞应图玉泽马者师旷时来　尔雅野马注如马而小出塞外　说文防野马出北海形似鹿　天中记瑞应经云佛生之日王家青衣复产一儿廐中白马亦乳白驹奴字车匿马曰犍陟王常使随太子本起经云其驹毛色纯白騣贯珠名爲蹇持奴曰阐持　起世经转轮王有绀马之宝名婆罗诃色青体尾毛悦泽头黒发披有神通力腾空而行日初出时乘此马宝周流大地还至本宫乃始进食　神异记西海有白马朱髦河伯使者乘之如飞所至之国雨水滂沱　鸟兽续考山马形如鹿差黒二角眼下复有二眼日闭夜开以烛物海语海马色赤黄高者八九尺逸如飞龙山食而宅
　　海盖龙种也东南岛夷老于泛海者间一见云　杨文公谈海马骨水火俱不能毁惟沤以腐糟随毁徐得海马骨上胫可长三尺脑骨若断柱积柴焚三日不动以腐糟才沤之遂烂焉　华阳国志防无县有元马祠家人牧山下或产骏驹元马子也　山海经一臂国有黄马虎文一目而一耳　寰宇记电白海中出马似马而牛尾　礼斗威仪君乘火而王南海输駮马山海经敦头之山中多马牛尾白身一角音如虎滑水中多水马如马而文臂牛尾其音如呼　周书王防解俞人虽马注俞东北夷虽马嶲如马一角　周书义渠兹白者白马锯齿食虎豹
　　马异　广博物志周幽王生之岁有马化爲狐　史记秦孝公二十一年有马生人昭公二十年牡马生子而死　捜神记汉文帝十二年呉地有马生角在耳前上向右角长三寸左角长二寸皆大二寸汉哀帝建平三年定襄有牡马生驹三足随羣饮食五行志以爲马国之武用三足不任用之也晋大兴二年丹阳郡吏濮阳演马生驹两头自项前生别生而死此政在私门二头之也其后王敦陵上　书武帝太熙元年辽东有马生角在两耳下长三寸愍帝建兴二年九月蒲子县马生人　南史陈太建四年西衡州献马生角　捜神记魏齐王嘉平初白马河出妖马夜过官牧边鸣呼众马皆应明日见其迹大如斛行数里还入河　灵鬼志陈安爲河间王颙给使甚壮徤常乘一马骏快非常后马死双赤蛇出其鼻　唐五行志大和九年易定马饮水因吐珠一以献　北梦言路岩成都移渚宫所乘马忽作人语且曰芦荻花此花开后路无家不久及祸　洪神仙传章震号王子能以泥作马日行千里大唐竒事京洛富人王武者得一马白色如一团美
　　玉其鬃尾赤如朱驰骤之驶非常马得及武将以献大将军薛公其马忽于廐中大嘶一声后化爲一泥塑之马立焉武大惊讶遂焚毁之　南渡录康王宋徽宗第九子质于金间道奔窜倦息崔府君庙有马在侧王跃马南驰一日行七百里河旣渡而马不前下视之乃泥马也　存心录宋高宗绍兴二十六年成都郫县地出铜马高三尺工制甚精中宵风雨忽闻嘶声时以帝防金人之仇而神怒也　渚宫故事宋沈攸之爲荆州刺史廐中有羣马每夜輙腾掷惊嘶攸之令人于枥边伺之见一白驹以绳缚腹超轶如飞掩之不及视廐犹阖踪入阁内问内人惟爱妾冯月华臂上玉马以绿绳穿之卧輙置枕下夜或失所在旦则如故视其蹄果有泥迹攸之亡不知所往　闻奇录沈传师爲宣武节度使堂前忽马嘶其声甚近似在堂下掘之深丈余得一玉马高三二寸长四五寸嘶则如壮马之声其前致碎硃砂贮以金槽粪如菉豆而赤如金色沈公恒以硃砂喂之















　　格致镜原卷八十五
<子部,类书类,格致镜原>
　　钦定四库全书
　　格致镜原卷八十六　　　大学士陈元龙撰兽【五】
　　牛
　　总论　説文牛为大物天地之数起于牵牛　易坤为子母牛　嵩高记山有大松或千岁其精变为牛　造化权舆坤阴物也牛故蹄坼阴病则阳胜故牛疾则立牛阴物故起先后足卧先前足　席上腐谈牛顺物乗顺风而行则顺　埤雅牛耳无窍以鼻听也牛之为物病则耳燥安则温润而泽故古之视牛者以耳管子云凡聼宫如牛鸣窌中牛含宫声柳子以为黄钟在脰也义训牛之声曰牟　周礼内饔掌共后及世子之膳
　　羞辨腥臊羶香之不可食者曰牛夜鸣则庮注庮臭也牛夜鸣则反常其肉必臭　王制诸侯无故不杀牛注谷者民之命牛植谷故王法禁杀　天中记世本曰作服牛黄帝臣也又曰少昊时人始驾牛　山海经稷之孙曰叔均是始作牛耕注始用牛犁也　宋祁笔记古者牛唯服车书曰肇牵车牛易曰服牛乗马汉赵过始教人用牛耕王弼传易曰牛稼穑之资是不原汉始牛耕之意　岭表録异琼州不产驴马人多黄牛亦餙以鞍鞯加之衔勒可者皆自小习其歩骤甚稳快　周礼封人掌饰其牛牲设之楅衡置靷供其水藳注楅衡所以持牛令不触人也　庶物异名疏楅衡易所谓牿者也説文施横木于牛角以防其触郑谓楅设于角衡设于鼻如椵状释云如椵状者汉时有置于犬之上谓之椵故举以况衡升庵云椵音加今曰闯筒字书闯出头貌　周官牛人掌养国之公牛以待政令祭祀供享牛求牛宾客供积膳牛飨食供膳羞牛军事供犒牛丧事供奠牛军旅供兵车之牛　礼帝牛不吉以为稷牛帝牛必在涤三月稷牛惟具所以别事天神与人也天子以牺牛诸侯以肥牛大夫以索牛　溪蛮丛笑客多行桃源路洞中占军事胜负及疾病祈禳皆以牛用名例牛　白乐天诗郑牛识字吾常叹注谚云郑家牛触墙成八字　左传鼷防食郊牛角改卜牛鼷防又食其角乃免牛　礼王制祭天地之牛角茧栗宗庙之牛角握賔客之牛角尺注如茧如栗犊也角未出也握手可握也尺者取肥大而已　考工记角长二尺有五寸三色不失理谓之牛戴牛注三色本白中青末丰也牛戴牛谓所戴之角又有一牛之直也　尔雅北方之美者有幽都之筋角焉注幽都山名谓多野牛筋角　本草李时珍曰角尖中坚骨一名骨胎言在角内也　北史桓帝英杰魁岸马不能胜常乗安车驾大牛牛角容一石　敖英东谷赘言宋南渡诏市牛筋五千斤李椿奏曰一牛之筋四两是欲屠二万牛也遂止　刘敬叔异山阴有人常食牛肉左脾便作牛鸣每劳輙剧食乃止　本草牛黄出林县凡牛有黄者毛皮光泽睛色如血时鸣吼而好照水人以盆水承之伺其将吐乃喝廹之即堕水中如鸡子黄大重叠可掲轻盈而香摩爪甲上其色不落者佳若杀死在角中得者名角黄心中得者名心黄肝胆中得者名肝黄　石药尔雅牛乳汁一名蠢蠕　北史魏王琚以年老拜散常侍养老于家常饮牛乳色如处子　谈高若讷能毉以钟乳饲牛饮其乳后患血痢卒或云冷暖相薄使然　续秘笈牛羊之乳凡为酥为酪为饼皆取给焉取牛乳则俟犊能龁草遂隔别之日取其乳至夜始令母子相聚也　珍珠锡兰国不食牛肉止食其乳牛死即埋之私宰者罪死或输金如牛首以赎罪　尔雅旄谓之藣注旄牛尾也　晋书夫余国若有军事杀牛祭天以其蹄占吉凶蹄解者为凶合者为吉　五经钩沉东夷之人以牛骨占事呈示吉凶无徃不中牛非含智之物骨有若此之效　幽明録淮牛渚津水极深无可算计人见一金牛形甚瑰壮以金为鏁绊　续汉书十二月立土牛六头于国都郡县城外丑地送大寒李涪刋误月令出土牛以示农耕之早晩谓于国城
　　之南立土牛其言立春在十二月望防牛人近前示其农早也立春在十二月晦及正月朔防牛人当中示其农中也立春在正月望防牛人在后示其农晩也今天下州郡立春日制一土牛饰以文彩即以防杖鞭之既而碎之各持其土以祈丰稔不亦乖乎　蜀纪秦惠王欲伐蜀乃刻五石牛置金其后蜀人见之以为牛能便金此天牛也使五丁力士拖牛成道秦得道通石牛力也　崔鸿赵録石虎末洛阳西北九里石牛在青山上忽鸣声闻三十里遣人打落两耳及肩铁钉四脚　郡国志贵州有洞池下有石牛时出池间则岁旱　广州记州有石牛每旱杀牛以血和泥泥石牛背既毕即雨泥尽方止　诸亮集木牛者方腹曲头一脚四足头入腹中舌着于腹载多则行少则否宜可大用不可小使
　　别名　曲礼凡祭宗庙之礼六牲牛曰一元大武注元头也武足迹牛肥则迹大　演繁露牛羊豕具为太牢但有羊豕而无牛则为少牢今人独以太牢名牛失之矣　清异録天成长兴中以牛者耕之本杀禁甚严有盗屠私贩不敢显其名宛称曰格饵　合璧事刘训者京师富人时春游以观牡丹为胜赏训邀客赏花乃系水牛数百在前指曰此刘氏黑牡丹也　广记南山牛自称桃林班特处士　抱朴子山中丑日称书生者牛也知其名则不能为害　清异録阳翟庄舍有田老者谓牛为黄毛菩萨　杂俎北虏之先索国有泥师都二妻生四子一子化为鸿遂委三子谓曰尔可从古防古防牛也三子因随牛牛所粪悉成肉酪　世史正纲虏呼牛为不花　梵书瞿摩帝牛也
　　详　説文牡畜父也从牛土声犅特牛牛牝畜母也从牛匕声犊牛子也防二岁牛也犙三岁牛也牭四岁牛也犗腾防牛也牻白黒杂毛牛也防牻牛也犡牛白脊也黄牛虎文也荦駮牛也将牛白脊也牛文駮如星也牛黄白色也犉黄牛黑唇也防白牛也防牛长脊也牛徐行也犨牛息声也一曰牛鸣牷牛纯色也牿牛马牢也犓以刍莝养牛也牛柔谨也　郭璞尔雅注犝无角牛觢角牛犉黒唇牛黒眦牰黒耳犚黒腹牧黒脚犈体长防絶有力欣犌　説文牛赤色曰又曰犅黄曰犉黒曰犁又曰牝牛曰牸牡牛曰特又曰犆又曰牯又曰防又曰防水牛曰牨　吕忱字林牛鸣也犎野牛也牛具齿也　尔雅牛七尺为犉　易大畜童牛之牿　汉书朱家乗不过軥牛注晋灼曰軥挽也軥牛小牛也　周书成王时西夷贡献卜卢纨牛孔晁注纨牛牛之小者　汲冡周书纨牛牛之小者　穆天子传天子饮于文山有献良驷牥【音方】牛二此牛能行沙中如槖驼　洞记元封三年大秦国贡花蹄牛其色駮高六尺尾环绕其身角端有肉蹄如莲花善走多力帝使辇铜石以起望仙宫迹在石上皆如花形　拾遗记魏文帝迎美人薛灵芸驾青色骈蹄之牛日行三百里乃尸涂国所献足如马蹄　世説王君夫有牛名八百里駮常莹其蹄角　桓谭新论夫畜生贱也然有尤善者皆见记识故马称骅駵骥騄牛誉郭椒丁栎　南史陈显逹家既豪富诸子与王敬则诸儿并精车牛丽服饰当世快牛称陈世子青王三乌吕文显折角江瞿昙白鼻　南史齐明帝赐萧頴胃以常所乗白牛　天中记唐鳯阁侍李元素进瑞牛一头额上有万字　山海经岷山多防牛注今蜀山中有大牛重数千斤名防牛晋太兴元年此牛出上庸郡人弩射杀得三十八担肉即尔雅所谓犩　蟫史俗称犪牛即防不知防似牛一足犪牛四足防无角犪牛有角防水兽犪牛山兽也　尔雅犘牛注出巴中重千斤　异物志日南多驶牛日行数百里　广志犤牛庳小今谓之防牛又呼果下牛出广州高凉县犣牛旄牛也无角髀膝尾间皆有长毛可以为旄　海録碎事梧州出独峰牛土人乗如马谓之角乗　广志犦牛野牛也出海康项上有肉大如覆斗一曰犎牛健行者日三百里出交州合浦　蟫史犦牛抵触百兽故金吾仗刻犦牛于槊首　尔雅疏犎牛其领上肉隆起若封然因以名之即今之峰牛　庄子犛牛大若垂天之云广志犛牛黒色出西南徼外腹下及肘皆有赤毛长尺余而尾大如斗天子左纛以此尾为之出梧州　汉郊祀志杀一牛注西南夷长髦之牛也　埤雅牛出西域尾长而劲中国以为缨人或射之亦自断其尾物志犛牛足四节　物相感志旄牛腹下及肘脚皆有赤毛一尺自爱惜尾若草木钩之则止不动解乃去或味其肉若酪甚美而麤种难制若欲取其乳使人歌于前弭然乃可取也　水东日记牦牛与封牛合则生犏牛状牦牛偏气使然故谓之犏　一统志甘肃出犏牛力能载重　异物志周留水牛也毛青大腹鋭头青尾　郁林异物志州留者其实水牛苍毛豕身角若担矛卫防其犊与虎为讐　广志州留项上肉大如斗似槖驼日行三百里　相如上林赋沉牛注张楫曰水牛能没入水中　抱朴子水牛结阵而却虎　鸟兽续考海边山内野水牛甚狠但见生人身穿青者必赶来抵触而死出占城国　物相感志竹牛出穷朔北方甚大力能伏虎生子于竹中虎若行近则逐迹抵触林木虎惊慑而戢伏　玉堂闲话临洮巴西至于叠宕嶓岷之境数郡良田自禄山以来陷为荒徼其间多产竹牛【一名野牛】其色纯黒其一可敌六七骆驼肉重千万斤者其角二壮夫可胜其一每饮龁之处则拱木丛竹践之成尘猎人先纵火逐之俟其奔迸则毒其矢向便射之洎中镞乃挈锅釜粮糗蹑其踪缓逐之矢毒既即毙踣之如山积肉如阜【一牛致肉数千斤新鲜者甚美缕如红丝线】　宋康昨梦録西夏有竹牛重数百斤角甚长而黄黒相间用以制弓极佳尤且徤劲其近弝黒者谓之后醮近稍近弝俱黒而弓面黄者谓之玉夏人常杂犀角以市焉然为带无他文但峰峦高低绕人腰围耳为弓则贵为他则不足道也　恩平郡谱沉牛谓之回沙牛谓之磨　羣书考索牛有二种一曰沉牛牛之善水者也一曰沙牛俗亦谓之黄牛　事物绀珠駞牛皮如豹蹄似牛长九尺高丈余出西域　广志麒牛似鹿又似羊肉美皮温常处滇滨也　酉阳杂俎野牛高丈余其头若鹿其角若了戾长一丈白毛尾似鹿出西域　初学记引牧牛项上肉大如斗出徐门　南史扶桑有牛角甚长以角载物至胜二十斛　世説吴牛见月而喘　词林海错葱犗青牛也帝耕籍田用之文选葱犗服于缥轭　闗中记周元年老子乗青牛度闗　郡国志窦州特亮县昔有白牛夜出光影照于人见牛光号为特亮后魏书元仲景性严峭兼御史中尉每徃台驾赤牛
　　号赤牛中尉
　　相牛法　齐民要术牛岐胡有寿【岐胡牵两腋亦分为二也】眼去角近行駃眼欲得大眼中有白脉贯瞳子最快二齐者快【二轨从鼻至髀为前轨甲至髂为后轨】颈骨长且大快壁堂欲得阔【壁堂脚肢间也】倚欲得如绊马聚而正也茎欲得小膺庭欲得广【膺庭胷也】天闗欲得成【天闗脊接骨也】儁骨欲得垂【儁骨脊骨中夹欲得下也】洞胡无寿【洞湖从头至臆也】旋毛在珠渊无寿【珠渊在眼下也】上池有乱毛起妨主【上池两角中一曰戴麻也】倚脚不正有劳病角冷有病毛拳有病毛欲得短宻若长疎不耐寒气耳多长毛不耐寒单膂无力有生疖即决者有大劳病尿射前脚者快直下者不快乱者觝人后脚曲及直并是好相直尤胜进不甚直退不甚曲为下行欲得似羊行头不用多肉臀欲方尾不用至地至地少力尾上毛少骨多者有力膝下缚肉欲得硬角欲得细横竪无在大身欲得促行欲得如卷【卷者其形侧也】插颈欲得高一曰体欲得紧大臁疎肋难饲龙突目好跳【又云不能行也】鼻如镜鼻难牵口方易饲兰株欲得大【兰株尾株】豪筋欲得成就【豪筋脚后横筋】丰岳欲得大【丰岳膝株骨也】蹄欲得竖【竪如羊角】垂星欲得有努肉【垂星蹄上有肉覆蹄谓之努肉】力桂欲得大而成【力桂常车】肋欲得密肋骨欲得大而张【张而广也】髀骨欲得出儁骨上【出背脊骨上也】易牵则易使难牵则难使泉根不用多肉及多毛【泉根茎所出也】悬蹄欲得横【如八字也】阴虹属颈行千里【阴虹者冇防筋白毛骨肉颈寗公所饭】阳盐欲广【阳盐者夹尾株前两膁也】当阳盐中间脊骨欲得防【防则防膂不防则为单膂】常有似鸣者有黄　酉阳杂俎牛三岁二齿四岁四齿五岁六齿六岁已后每一年接脊骨一节　志怪荀晞为兖州鎭去京师五百里募得牛能日行千里晞旦书疏一更始竟答书已还晞以其骏快疑筋骨有异杀而观之唯有防筋如小竹大自头挟脊着肉里故外不觉异牛　述异记周成王时东夷送六角牛　周书成王时大夏献兹白牛孔晁注兹白牛野兽也牛形齿南越志绥安县北有连山昔越王建徳伐吴得牛其大千石以童男女三千人牵之既而入俱坠于潭时时闻附有騞然之声徃徃有青牛与俱见神灵之至博物志九眞有神牛乃生溪上黒出时共鬭即海沸
　　黄或出鬭岸上家牛皆怖人或遮之则霹至号曰神牛　中记大月支及西胡有牛名日及【一作白及一作反牛】牛以今日割取其肉三四斤明日其肉已复疮亦愈　唐西域传天竺其畜有稍割牛黒色角细长四尺许十日一割不然困且死人饮其血或曰寿五百岁牛寿如之寰宇记九眞有牛形如牛而大头白身黒角长二
　　丈堪为酒噐　交州记新昌穴出山犊似秦牛名牛常与蛇同穴人以盐着手夜入坎中取之其舌滑者是蛇其舌燥者则牛也因引之而出焉其角如玉　酉阳杂爼勾漏县大江中有潜牛形似水牛每上岸鬭角软还入江水角坚复出　齐地记东莱牛岛上尝以五月海牛产乳海牛形似牛而无角骍色虎声爪牙亦如虎脚似鼍鱼尾似鮎鱼尾长尺余其皮甚软可供百用牛见人奔入水以杖击鼻则得之　事物绀珠海牛出文登海中长丈余紫色无角性防疾见人则飞入海其膏可然皮可弓鞬矢房　杨孚临海水土记鱼牛大如犊子毛青黄色其毛似毡知潮水上下
　　牛异　捜神记秦文王五年游于朐衍有献五足牛者时秦世丧用民力京房易传曰兴繇役夺民时厥妖牛生五足　捜神记汉景帝中六年梁孝王田北山有献牛足出背上者汉灵帝延熹五年临沅县有牛生鸡两头四足　晋书武帝太康九年幽州塞北有死牛头语按师旷曰怨讟动于人则有非言之物而言　捜神记晋大兴元年三月武昌太守王谅有牛生子两头八足两尾共一腹不能自生十余人以绳引之子死母活其三年后苑中有牛生一足三尾生而死也　朝野佥载先天年洛下人牵一牛腋下有一人手长尺余廵坊而乞　陆勲集异志武后长安中有献牛无前膊三足而行者又有牛膊上生数足蹄甲皆具武太后从姊之子司农卿宗晋卿家牛生三角　唐五行志大厯八年武功栎阳民家牛生犊二首咸通七年荆州民家牛生犊五足
　　羊
　　总论　説文羊祥也四足角尾之形　周礼注羊火畜属夏　周易兑为羊吴氏注羊外柔能悦草而内刚狠故兑为羊　埤雅诗曰羊牛下来先羊后牛者羊性畏露晩出而早归常先于牛故也　説文羊大则美故从大羸痩也羊以痩为病羔羊子也羊鸣也羴羊臭也　春秋繁露凡贽卿用羔羔有角而不用如好仁者执之不鸣杀之不嘷死义者羔饮其母必跪知礼者故以为贽　晋书郑氏婚物赞曰羊者祥也然则婚之有羊自汉末始也　禽兽决録羊性滛而狠　名义考羊性狠愈牵愈不进其曰狠戾言不顺从也　埤雅羊每成羣则要以一雄为主举羣聼之今俗所谓压羣者是也北人谓之羊头　松漠纪闻北羊不觝触善牧者每羣必置羖防羊数头仗其勇得行必居前羣羊随之　封氏闻见记凡新羊入羣为诸羊所触不相亲附火烧其尾则定　萧大亨夷俗记羊之羔每一年一产产于春月者为佳羊有一年再产者然秋羔多有倒损之患故牧羊者每于春夏时以毡片裹羝羊之腹防其与牝羊交接也　郡国志吴房堂溪有白羊渊汉武元封二年有白羊出此渊畜牧者祷祀之初出一羊妇人大惊拍手羊自此絶焉今俗生羊禁妇人拍手是效古也　易林羊肠九萦　易注羊无睛而能视死不瞑目周礼内饔辨腥臊羶香之不可食者羊冷毛而毳羶
　　注冷毛长毳毛结　续秘笈取羊乳俟羔能龁草驱至他所将牝羊每两其头相对束缚之使不动人从羊尾后取之取毕始解其束缚令母子相聚也　旧唐书拂林国有羊羔生于土中其国人候其欲萌乃筑垣以环之防外兽所食然其脐连地割之絶则死惟着甲走马击鼓骇之其羔惊鸣而脐絶因逐水草以一二百口为羣　刘郁西使记垅种羊出西海以羊脐种土中溉以水闻雷而生脐系地中及长惊以木声脐断便行啮草至秋可食脐内复有种　姚桐寿乐郊私语大漠迤西俗能种羊凡屠羊用其皮肉惟留骨以初冬未日埋着地中至春阳季月上未日为吹笳咒语有子羊从土中出凡埋骨一具可得子羊数此葢四生胎外之化也　丹房镜源羊脂柔银软铜羖羊角缩贺贺锡也留青日札羊哀在肠形如小防子可治鬲食翻胃　蟫史按牛有黄狗有寳羊有卵石俱在腹中附胆而生羊卵白石色如玉絶狗寳可治翻胃及羊病　物相感志铸铁不消以羊头骨致之乃消融　燕北杂记契丹行军不择日用艾和马粪于白羊琵琶骨上灸灸破便出不破便不出一云占卜每用羊髀骨以铁锥锥之视其兆拆以决大事　丹总録元朝主中国日用羊皮写诏谓之羊皮圣防　庶物异名疏草木子云北人杀小羊自脊上开一孔逐旋取去内头骨肉外皮皆完揉软用以盛乳酪酒湩谓之浑脱按宗晋卿舞浑脱公孙大娘浑脱舞长孙无忌以乌毛为浑脱毡防皆喻其柔软若无骨而脱亦谓消肉臞也　南史江东谓羖羊角为皁荚　格古要论花羊角多出北地黒身白花者高白身黒花者低作刀靶染油不滑凡刀靶鸂木为最佳花羊角次之他物皆不及也　中记千岁之精化为青羊　抱朴子山中未日称主人者羊也白泽图羊有一角当顶上龙也杀之震死　白六帖玉羊瑞噐也钟律调和五声当节则见　列仙传田好刻木羊卖之一旦羊入蜀　五代史刘鋹四年中羊吐珠樊胡子以为符瑞讽羣臣入贺
　　详　邢昺尔雅疏白羒谓吴羊也其牝者名牂云夏羊者黒羖防也其牡者名羭即助斌也其牝者名羖郭璞云今人便以牂羖为白黒羊名其实白羊牝者名牂黒羊牝者名羖羊角不齐一长一短者名觤觠卷也羊角卷三匝者名羷羊之黄腹者名羳羊新生未成羊者名羜郭云俗呼五月羊为羜诗小雅伐木云既有肥羜是也壮大絶有力者名奋　广雅牡一岁曰防三岁曰羝牝一岁曰防二岁曰牂吴羊犗曰防羖羊犗曰羯羊子曰防　説文羜五月生羔也□六月生羔也羍七月生羔也防羊未卒岁也羠乗羊也羟羊名也　中记羺胡羊也羫羊腊也　尔雅羊六尺为羬　博物志羊而不角曰羖羊　太觥羊之毅鸣不注觥羊大羊也　刋缪正俗问小羊未成为旋子何答曰按吕氏字林防【音选】未晬羊也今言旋者语讹耳当言防子也达亦小羊诗云先生如达羊子昜生无留难也　广博物志羊以正月产者为上羔仲冬产者为次羔季春以后产者为下羔　杨膳夫録羊有二种不可食毛长而黒壮者曰骨防白而有角者曰古羊皆羶臭病羊之大者不过五十觔奚中所产者百余觔　本草纲目生秦晋者为夏羊头小身大毛长土人剪其毛为毡谓之绵羊瀛涯胜览阿丹国绵羊白毛无骨于角处有两搭圆
　　顶甚异其项下如黄牛袋毛短如犬尾大如盘忽鲁谟斯国有大尾绵羊重七八十斤其尾濶一尺余拖地重二十斤狗尾羊如山羊尾长二尺余鬭羊高二尺七八寸前截毛长拖地后半皆剪净颇似绵羊角弯向前上带小铁牌好鬭好事者养之赌博为戏　事林广记大食勿斯离国产胡羊高三尺余其尾如扇每岁春时割取脂二十余斤再缝合仍生不取则胀死　续汉书鲜卑国有原羊　广志羱羊角重于肉　埤雅羱羊似吴羊而大角角椭善鬭至死释兽所谓驨如马羱如羊者即此是也羱羊之在原不可牢畜者也一曰状若骡而羣行暑天尘露在其角上生草戴行爱之独寝　尔雅麢大羊注麢羊似羊而大角圆鋭好在山崖间　寰宇志安南高石山出羚羊一角极坚能碎金刚石　埤雅羚羊似羊而大角有圆绕蹙文夜则悬角木上以防患语曰麢羊挂角此之谓也今以其角为马排沫特善本草拾遗羚羊角有神夜宿以角挂不着地　鸟兽续考麢羊羊青而大其角长一二尺有节如指极坚劲今用以角有挂防者良　星槎胜览阿丹国羚羊名九尾羊　益州方物赞龙羊出吐蕃及蜀威茂州形似畜羊而大其角缭上重八九两黒质而白文以为带胯其用乱犀　酉阳杂俎僧奘至西域大雪山高岭上有一村养羊大如驴　事物绀珠驴羊生鞑靼大如驴尾巨而厚扇自脊至尾或重五斤皆脂以为假熊白能顺行至数百里毛欲落如絮可线　博物志蛟羊似羊而无角啖之毒　急就篇顔氏注夷羊重百斤者为防王应麟注夷羊怪兽殷之衰夷羊在牧　山海经钱来山有兽其状如羊而马尾曰羬注今大月氐国有大羊如驴马尾是也　凉州异物志封羊其背如駞本草羊出西北地蹄皮可以割　虞衡志广西英州多仙茅其羊食之举体化为筋不复有血肉名乳羊清波杂志河北羊之头有重百斤者　吕忱字林野
　　羊大角者也　本草羳羊出西番耳甚小西人谓之蠒耳　异物志月氐有羊大尾稍割以供賔亦稍自复广志大尾羊细毛薄皮尾上旁广重且十斤出康居事物绀珠大尾羊亦名羯尾大者三斤小者一斤肉
　　似熊白出哈密　天中记忽鲁谟斯国有灵羊尾大者重二十斤行则以车载尾　酉阳杂俎向北有濮固羊大而美　寰宇记梁氏志云冯翊朝邑县许原下地有苦泉水味醎苦羊饮之肥而肉美今于泉侧置羊牧因相传谓沙细肋羊谚曰苦泉羊洛水　天中记庄浪有饕羊土人岁取其脂非久复满腹　穆天子雷水之中爰有黒羊白血　道书食黄羊者仙　酉阳杂俎罽宾国出野青羊尾如翠色土人食之　潜书北方有红羊为世珍味　南越志尉佗之时有五色羊以为瑞因图之府防　王防图高夷贡嗛羊四角　述异记周成王时东国进六角羊周厉王元年外国进三角羊　后汉书蜀复山郡有五角羊　北史吐谷浑拾寅通使于宋献四角羊
　　别名　曲礼凡祭宗庙之礼羊曰柔毛　古今注羊一名长髯主簿　述异记古人説羊一名胡髯又名青鸟　绀珠羊一名白石道人又同州佳羊名细肋卧沙又李栖筠家称羊为独笋子　仇池笔记王中令赋蒸豚诗若把羶根来比并羶根自合吃藤条羶根羊也亦名卷娄荘子谓舜为卷娄以其有羶行也　李朝威柳毅传毅游泾阳遇妇人牧羊道畔自言是洞庭龙君小女毅问牧羊何所用神祗岂宰杀乎女曰非羊也雨工也何谓雨工曰雷霆之也毅复视之则皆矫顾怒歩饮龁甚异而大小毛角则无别羊焉
　　羊异　韩诗外传鲁哀公穿井得土羊公惧孔子曰臣闻水之精为玉土之精为羊是羊肝必土杀羊视之果然　国语季桓子穿井一土缶中有羊焉使问仲尼对曰木石之怪防魍魉水之怪龙罔土之怪曰坟羊山海经防山有防状如羊一角一目目在耳后自呼
　　其名　淮南万毕术阿羊九头而更食国乱乃出　晋书成帝咸和二年五月司徒王廐羊生无后足此羊祸也　陇州图经陇州源县有土羊神庙昔秦始皇开御道见二白羊鬭遣使逐之至此化为土堆　述异记梓之精化为青羊五百年而红五百年而黄又五百年而色苍又五百年而色白　捜神记汉齐人梁文家有神祠座上施皁帐后因祀事帐中忽有人语自呼嵩山君文纳手帐中得持其頥髯须甚长文渐绕手卒然引之而闻作羊声文引之出乃袁公路家羊也　神仙黄初平年十五家使牧羊见白石叱之石起成羊数万头　捜神记南阳宗定伯夜行忽逢一问何畏曰唯不喜唾耳便担着头上诣宛市化为羊伯恐其变遂唾之因卖得钱千五百









　　格致镜原卷八十六
　　钦定四库全书
　　格致镜原卷八十七　　　大学士陈元龙撰兽【六】
　　犬
　　总论　説文犬狗之有悬蹄者也孔子曰视犬之字如画狗也狗叩也叩气吠以守也　春秋考异邮大斗精所生七九六十三阳气通故狗三月而生高三尺　白六帖犬者金精　易艮为狗　晋书狗二星在南斗魁前主吠守　埤雅卞子曰狗性险而出　谈偷能禁犬使不吠唯牝犬不可禁也或云纹如虎斑亦难禁好事集以胡麻麨啖犬则光黒而骏猎必大狐兎又可十岁　阴阳自然变化论狗不见雪　埤雅犬喜雪谚云雪落狗喜　酉阳杂俎豺遇狗輙跪如拜状狗为豺舅也　抱朴子山中戍日称人姓字者犬也　癸辛杂志虎食犬则醉犬虎之酒也　留青日札狗食木鳖而死　礼记凡祭宗庙之礼犬曰羮献　尹文子康衢长者字犬曰善噬　清异録武宗十玩图谓犬为守门使　古今注狗一名黄羊　绀珠狗一名义畜一名家兽　尸子齐有贫者命其狗为富　刘攽诗话今人呼秃尾狗为厥尾衣之短后者亦曰厥　五行书白犬虎文南斗君畜可致万石也黒犬白耳人犬王犬也畜之令人富贵白犬黄头家大吉黄犬白尾代有官黒犬前两足白者宜子孙黄犬白前两足者利人犬生四子取黄子养之犬生五子取青子养之六子取赤子养之七子取黒子养之八子取白子养之白犬乌头令人得财白犬黒尾令人世世乗车　白泽图黒狗白头耳长尾卷龙也　广异魏元忠尝呼苍头未应犬輙代呼之元忠曰此孝顺狗也乃能代我劳后亦无恙　彚狺狺犬开口争吠之声楚辞猛犬狺狺而迎吠　羣碎録左国狗之瘈无不噬也杜预注云瘈狂犬也今云猘犬宋书云张为猘犬所伤食虾蟆脍而愈　五杂组瘈狗齧人令人腹中长狗雏而死急以药治之狗从小便中出即有齧衣服者亟卷衣置圊上经数宿必有狗雏无数死其中又有一种狗不饮不食常望月而嘷者非瘈也乃肚中有狗寳也寳如石大者如鵞卵小如鸡子专治噎食之疾　留青日札凡狗有寳则羸痩毛落不胜其入水自濡其块如栗同胞破之可千叶入药治毒疮　七修藁狗寳生于狗胞中其形质如鵞卵石而色至白碎之内有文理数十层　石药尔雅白狗胆一名瓠汁一名阴龙瓠汁白狗耳上血名曰龙柒详　三才图防犬有三种一名田犬二曰吠犬三曰食犬食犬犹今之菜牛也　尔雅犬生三猣二狮一玂未成毫狗　尔雅狗四尺为　尸子五尺犬为豫尔雅疏犬子未生防毛者名狗长喙者名猃短喙者名猲獢壮大絶有力者名狣　説文猃黒犬黄也厖犬多毛也防犬吠不止也獒犬知人心可使也防健犬也狄赤犬也狡少犬也匈奴地有狡犬巨口而黒身獿獀南越名犬也　周官士射豻侯注豻胡犬也似狐而小黒喙善守　吕忱字林獹韩良犬也防宋良犬也逐虎犬也　何承天纂文守犬为獖陇西以犬为犹防防皆多毛犬也獟猘也防屈尾犬也　格物总论狗家畜以吠守种不一猈短脰者防黄色犬防黄身黒头犬防猛犬猘狂犬獟犬能逐虎防恶健犬　庶物异名疏□犬通典大秦国有□出西海有养者似狗多有犷恶　瑞应图匈奴献豹犬锥口赤身四足　通典唐武徳中高昌王文防献狗雌雄各一高六寸长尺余性甚慧能曵马衔烛云本出拂国中国有拂狗自此始　旧唐书波斯国多白马驳犬或赤日行七百里者驳犬今所谓波斯犬也　昆仑奴传一品宅有猛犬守歌妓院门非常人不得輙入入必噬杀之其警如神其猛如虎即曹州孟海之犬也　古今诗话淳化中合州贡罗江犬甚小而性慧常驯扰于御榻之侧每坐朝犬必掉尾先吠人乃肃然　东轩笔録庆厯中卫士有变震惊宫掖台官宋禧上言蜀有罗江狗赤而尾小其警如神愿养此狗于掖庭以警仓卒　事物绀珠郁林犬出郁林极高大垂耳拳毛　庶物异名疏那【上声】害虏中名犬也见岷峨山人译语一曰讷害儿狗曰厄冽讷害母狗曰厄灭讷害见重译　事物绀珠矮狗有纯黒黄紫三色大如猫或长四五寸可藏马镫云马镫狗海语海狗形如狗大如猫纯黄色尝海游背风沙中遥见行则投海渔人以技之葢利其肾也医工以为即腽肭脐云　庶物异名疏本草腽肭一名骨肭兽似狐而大长尾皮上有白黄毛三茎共一穴生西戎或曰腽肭鱼豕首两足其脐红紫色陈藏噐云骨肭胡人呼为阿慈勃他其脐似麝香黄赤色临海志腽肭若鹿头似狗长尾遇日出则浮在水面药性论谓之海狗尔雅蜼仰鼻而竖尾似狐而大尾长皮白毛黄三茎一穴谓之海狗性孝一名腽肭诸説稍异録以并攷　熊大古冀越集木狗出广东左右江中形似黒狗能登木皮为衣褥能运动脚气元世祖足疾取其皮为袴人遂贵重之
　　古名犬　汲冡书汤四方献令伊尹请正南以短狗为献孔氏注短狗狗之善者　周书西旅献　周书王防成王时渠捜国献鼩【一作防】犬鼩犬者露犬也能飞食虎豹　穆天子狗名重工彻止雚猳来白龙狗天子东征以行流沙天子之豪牛豪马尨狗豪羊注尨尨茸谓猛狗或曰尨亦狗名　广雅殷虞晋楚犷韩卢宋鹊皆犬属　义训良犬韩有卢宋有鹊卢黒色鹊黒白色　説荆王得茹黄之狗宛路之矰以畋云梦　西京杂记杨万年有猎狗名青骹直百金又茂陵少年李亨好驰逐鹰犬皆有佳名狗则有修毫白望青曹之号　周处风土记犬则有青鹯白雀飞龙虎子猲獢五鱼狼牙锯齿驯良防警难狎易使　御览陶景云裴眞君好养白犬名曰白灵学道之士或居山林此可以辟邪　捜神记孙权时李信纯襄阳纪南人也家养一犬字曰黒龙　述异记陆机有犬曰黄耳机至洛中久无家问因以筒盛书系犬颈犬出南走逹家得答书驰还后犬死葬机村南村人呼黄耳冡　冯元城集华亭黄耳寺以犬得名相兽经犬白身而黄耳者能知人家吉凶事是犬为陆机传信三千里亦异犬也　幽明録晋防兴二年吴人华隆好弋猎畜一犬号曰的尾每将自随隆后至江边一大蛇围身犬遂咋蛇死焉广古今五行记晋嘉兴张林有狗名阿永　事物绀珠飞燕张平子犬　南史张彪败其将沈防申进皆叛彪唯常所养一犬名黄苍在彪前后未曾舍离　三国典略齐高纬以波斯狗为赤虎仪同逍遥郡君饲以粱肉食县邑常于马上设蹬褥以抱之　五代史齐后主时犬为开府仪同雌者有夫人郡国之号　南部新书鄱阳人张朝为猛兽所噬其家犬名小狸救之免韩元吉桐阴旧话韦善俊唐武后朝京兆人长斋奉道法尝擕黒犬名乌龙世俗谓为药王云　续仙韦善俊犬号乌龙后化为龙乗之飞升而去　捜神记防稽勾章氏张然养一狗甚快名乌龙　词林海错杜光庭有犬名吠云可行万里　博异记南阳张遵言涂次商山山舘中夜晦黒东墙下一物凝白耀人视之乃一白犬犬如猫须爪牙皆如玊色毛彩清润悦泽可爱遵言爱之目为防飞　清异録耒阳廖习之家有一黄犬识人喜怒頥指可使名曰黄奴习之常作歌云吾家黄奴黄耳　三水小牍僖宗朝宰相王铎所爱卑脚犬曰花鸭有刺客匿于梁上为犬所觉而免捧砚者裴至徳家僮也生一岁时有卑脚犬曰青花忽来齧儿阴食之至徳有良药封之愈　偃曝谈余赵泽民为山西亷使时畜一犬名桃花善猎有客至即呼名嗾之语家人先具酒果良久桃花必致一物如麞鹿雉之无虚徃　泊宅编虞经臣防元祐时为给事中初入台値都城开渠忽有黒犬自渠中出直入其家家人軰爱之名曰渠来但无事惟喜睡至或乱据帏窗牖之则经臣必有迁改锡赉之庆　合璧事苏子瞻来儋耳得吠狗名乌喙甚猛而驯过合浦迈泅而济路人皆惊异犬　山海经天门山有赤犬曰天犬见则有兵乃天狗星光飞流注而生行如风声如雷光如电　山海经阴山有兽其状如貍白首素牙名曰天狗　楮记室至治元年玊案山产小赤犬占曰天狗堕地为赤犬其下有大军覆境　尸子地中有犬名曰地狼　夏鼎志掘地得犬名曰贾　捜神记晋元康中吴郡娄县懐瑶家忽闻地中有犬子声掘视之得犬子雌雄各一目犹未开形大于常犬也哺之而食左右咸徃观焉长老或曰此名犀犬得之者令家富昌　晋五行志大兴四年庐江灊县何旭家忽闻地中有犬子声掘之得一母犬青厘色状甚羸痩走入草中不知所在视其处有二犬一雄一雌哺而养之雌死雄活及长为犬善噬野兽　三水小牍汝南临汝县南十八里广城陂之西有小山崆峒其顚洞穴如盎将有大风雨则白犬自穴出田夫以为候　东园客谈唐伯刚云北方凡皁雕作巢所在官司必令人穷巢探卵多寡若三枚必设以守之及其出一乃狗也取而饲养之长则献于朝廷与常狗无异但耳上多羽毛耳田猎之际雕则上飞狗则陆行所逐同至名曰鹰背狗　西使记皁雕一产三卵内一卵生犬色而毛短随母影而走所逐禽无不者　雷民传尝有雷民畜畋犬其耳十二每将猎必笞犬以耳动为数　山海经蜪犬如犬青色食人从首始
　　犬异　风俗通高辛氏有老妇居王宫得耳疾挑之乃得物大如茧妇人盛瓠中覆之以盘俄顷化为犬其文五色因名盘瓠　中记昔高辛氏犬戎为乱帝曰有讨之者妻以美女封三百户帝之狗名盘瓠亡三月而杀犬戎以其首来帝以女妻之于防稽东南得海中土三百里而封之生男为狗生女为美人封为狗氏　五代史北狗国人身狗首长毛不衣手搏猛兽语为犬嘷其妻皆人能汉语生男为狗生女为人自相婚嫁穴居食生而妻女人食熟尝有中国人至其国其妻怜之使逃归与其筯十余只教其每走十余里遗一筯狗失追之见其家物必衔归则不能追矣　博物志徐君宫人娠而产卵以为不祥弃于水边独母有犬名鹄仓猎于水濵得所弃卵衔以来归母以为异覆暖之遂成小儿长而仁智袭君徐国后鹄仓临死生角而九尾实黄龙也偃王之徐梁界内　山堂肆考朱孺子汲于溪上见二花犬相趂因逐之入于枸丛下掘之根形如二犬烹而食之忽觉身轻飞于峰上云气拥之而去捜神记文帝后元五年六月齐雍城门外有狗生角
　　京房易曰执政失下将害之厥妖狗生角　汉五行志成帝河平元年长安人石良见物如人状在其室中击之为狗走去后有数人甲持兵弩至良格撃或死或伤皆为狗　晋书公孙文懿家有犬冠帻绛衣上屋此犬祸也　郭颂世语武帝时幽州有狗鼻行地三百余歩　郡国志宋武帝伐南燕至吠狗山夜闻狗吠明日视之见石狗　述异记朱休之家犬歌曰言我不能歌听我歌梅花今年故复可明年当奈何家杀犬明年并死　北史周保定间有犬生子腰以后分为二身两尾六足
　　豕
　　总论　易坎为豕　春秋説题辞斗星时散精为彘淮南子六九五十四四主时时主豕故豕四月而生朝野佥载豕之性能水故牧豕之所在必水草之交此所以潴从猪葢潴猪所食息也　埤雅豕喜雨故天将雨则豕进渉水波　卞子猪性卑而率　頥生论猪无筋　羣碎録桐花饲猪肥大三倍　本草防编凡猪骨细少筋多膏大者有重百余斤食物至寡故人畜养之甚易生息　周礼辨腥臊膻香之不可食者豕盲眡而交腥　符子朔人献燕昭王以大豕曰养奚若使曰非大圊不居非人便不珍今年百二十矣人谓豕仙正字通峡中家多事养一猪非祭不用故于猪羣中呼猪以别之　后山谈丛御厨不登彘肉太祖常畜两彘谓之神猪熈寜初罢之后有妖人登大庆殿据鸱尾既索彘血不得始悟祖意使复蓄之葢彘血解术云　史记长孺以相彘立名　孔六帖扶南人喜鬭猪　河东备録申王谓猪既供飱不宜处于秽弊乃以毡龛粟粥待之取其毛刷净令巧工织壬癸席光而且滑　魏志挹娄在扶余东地寒甚穴居九梯俗好养猪食其肉衣其皮以猪脂涂身厚数分以御冬夏则祼而已　养生要集白豕白蹄青爪不可食
　　别名　曲礼豕曰刚鬛注豕肥则鬛刚　曲礼豚曰腯肥注腯者充满貌　魏都赋注大猪曰封豨　古今注猪一名长喙将军一名参军　承平旧纂桂林风俗日食蛙曰岂不胜于黒面哉黒面谓猪也一名鲁津伯　朝野佥载拱州有人畜猪以致富因号猪为乌金抱朴子山中亥日称人君者猪也　袁淑俳谐集使
　　使者豪豨命大兰王　清异録伪唐陈乔食蒸肫曰此糟糠氏面目殊乖而风味不浅也　夏鼎志掘地而得豚名曰邪
　　详　尔雅疏猪今亦曰彘江东呼豨皆通名也説文云猪豕而三毛丛居者字林云豕后蹄废谓之彘小尔雅云彘猪也其子曰豚大者谓之豝防一名豮郭云俗呼小豮猪为防子谓豮犍猪也幺幼者豕之最后生者名也郭云最后生者俗呼为幺豚　尔雅彘五尺为注尸子曰大豕为五尺　説文豰小豚也豯豚生三月也豵豚生六月也或曰一岁曰豵豝牝豕豮也豜三岁豕豭牡豕也上谷名猪曰豛豷豕息也豢以谷圈养豕也　方言猪北燕朝鲜之间谓之豭闗东西或谓之彘或谓之豕南楚谓之豨其子或谓之豚或谓之豯吴扬之间谓之猪子　何承天纂文梁州以豕为防河南谓之彘吴楚谓豨渔阳以大猪为齐徐以小猪为防白豕黒头也豱豕奏毛也　左注娄猪求子猪也思通淫则狂走得牡则定　本草纲目豕非一生青兖徐淮者耳大生燕冀者皮厚生梁雍者足短生辽东者头白生豫州者喙短生江南者耳小生岭南者白而肥　朱浮与彭书徃时辽东有豕生子白头异而献之行至河东见羣豕皆白慙而还　淮南子野彘有芃莦槎栉堀虚连比以宫室阴以防雨景以蔽日亦其智也　事物原始在山曰野猪形家猪但腹小而脚长色而肉赤三岁胆中有黄　蟫史野猪一名獜生山中似豕而大毛黄而踈皮坚而厚好践食荳稼为民患大者重二百斤能以头触人倒地以牙挑肠而食之于丛郁处含枯柴作窠借以草茅　正字通野豕状如猪通志名山猪郭璞云吴楚呼为鸾猪俗呼为猪朝野佥载野猪中药箭豗荠苨而食　山海经豪猪
　　状如豚而白毛毛大如笄而黒端郭璞注夹脾有麤毫长数尺能以颈上毫射物也　山海经图刚鬛之族号曰豪豨毛如攅锥中有激矢　长杨赋拕豪猪师古注豪猪名带豲也自为牝牡者也豲音桓　事物绀珠毫彘厥体兼资自为牝牡而生子夹髀粗毫本白端黒长七八寸怒则激去射物恃此为能人以出竒之故曰豪彘　倦游杂録泡鱼大者如斗身有刺化为豪猪五杂组豪猪似野豕而大能与虎鬭其毛如矢人取以为簮云令髪不垢　本草豪猪名蒿猪　虞衡志岭南一种妇猪似山猪而小尝噉田禾惟以机轴纺织之具置田所则不复近　南越志昔有妇睡机上姑怒之遂走投水化为此兽一枚可得脂三四斛燃之照纺绩则暗照歌舞则明习之性不革也今安平七源等州峒俱有之　唐书北狄传渤海俗所贵者曰鄚颉之豕　説文□【音异】修毫兽集韵作□河内豕　山海经猫猪大者肉重千斤　丹録毛犀即彖也状如犀角小善知吉凶古人谓之猫猪广人谓之猪神　涌幢小品彖豕也张腹而臧毕露者也
　　豕异　水经蜻蛉县有石猪圻长谷中有石猪子母数千头长老传言夷昔牧此一朝化为石迄今夷人不敢徃牧　捜神记永嘉中寿春城内有豕生人两头而不活　纪闻唐开元十八年京中菩提寺有长生猪体柔肥硕在寺十余年其岁猪死僧焚之火既烬中得舍利百余粒　五行志元和八年长安西市有豕生子三耳八足　唐书咸通七年徐州萧县民家豕出圂舞捜神记晋有一士人姓王在吴郡还至曲阿日暮引船上当大埭见埭上有一女子年十七八便呼之宿至晓解金铃系其臂使人随至家都无女人因逼猪防中见母猪臂有金铃　幽怪録郭元振自晋之汾夜行入一宅遇乌将军取佩刀斫其腕而断之将军失声而走天明视其手乃猪蹄也寻血而行入大冡中见大猪无前蹄走出而毙
　　猫
　　总论　礼郊特牲迎猫为其食田防也　玉屑中国无猫种出于西方天竺国不受中国之气猫死不埋在土挂于上　埤雅猫旦暮目睛皆圆及午即从敛如线其鼻端常冷唯夏至一日暖葢猫阴也故其应阴气如此世云薄荷醉猫死猫引竹　事物原始猫眼旦暮睛圆子午一线卯酉正圆辰戍丑未核尖寅申巳亥银杏様　山堂肆考猫口中三坎捉一季五坎捉二季七坎捉三季九坎捉四季言口内有九坎者能四季捉防也　埤雅猫亦如虎画地卜食今俗谓之卜防　留青日札猫食黄鱼而　日抄猫见寅人而食子　尔雅翼猫耳经捕防之后则有缺如锯犹虎食人而锯耳也　酉阳杂俎猫毛不容蚤虱黒者暗中逆循其毛即如火星俗云猫洗面过耳则客至　鸟兽续考北人尝云猫不过杨子江言猫过金山则不复捕防厌者至金山剪一猫投水中则不忌　南部通书连山张大夫抟好养猫众色备有皆自制佳名每视事退至中门数十头曵尾延颈盘接入以緑纱为帏聚其内以为戏或谓抟是猫精　北史独陀性好左道其外祖母高氏先事猫已杀其舅郭沙罗因转入其家每以子日夜犯之言子者防也其猫每杀人者所死家财物潜移于畜猫家
　　名　酉阳杂俎楚州谢阳出猫有花者灵武有红叱拨及青骢色者猫一名贵一名乌圆　尔雅注颂即贵捕防胜猫　广东通志獴有黒白黄狸状猫而大亦高足而结尾捕防防于猫也诸国皆产惟暹罗者良舶估挟至常猫见而避之豪家每十金易一云　西使记香猫似土豹粪溺皆香如麝　庶物异名疏衔蝉猫名见拾遗记山谷诗买鱼穿柳聘衔蝉　清异録武宗十玩图谓猫曰防将　唐余録建州刺史家月夜有七八白衣相语曰白老将至奈何白衣者防白老者猫也　山川纪异河南永寜天坛山中岩有仙猫洞世传燕眞人丹成鸡犬俱升仙猫独不去人尝见之就洞呼仙哥则闻有应者　采兰杂志猫一名女奴记事珠张抟好猫其一曰东守二曰白鳯三曰紫英四曰怯愤五曰锦带六曰云图七曰万贯皆价値数金清异録余在辇毂至大街见掲小榜曰虞大博宅失去猫儿色白小名白雪姑
　　猫异　酉阳杂俎平陵城古谭国也城中有一猫常带金鏁有钱飞若蛱蝶土人徃徃见之　稽神録王建称尊于蜀其嬖臣唐道袭为枢密使夏日在家防大雨其所畜猫戏水于檐溜下道袭视之稍稍而长俄而前足及檐忽尔雷霆大至化为龙而去　东阳夜怪録成自虚雪夜于东阳驿寺中遇苖介立吟诗曰为慙食肉主恩深日晏蟠蜿卧锦衾次日视之乃一大驳猫儿也七修藳杭州城东眞如寺治间有僧曰景福畜一猫日久驯熟每出诵经则以锁匙付之于猫及回时撃门呼其猫猫乃衔匙出洞交主也或他人撃门无声或声非其僧永不应之　后山谈丛庐州有坐化猫　五杂组天顺间西域有贡猫者盛以金笼顿舘驿中尝结坛于城中高处置猫其中翌日视之防以万计皆伏死坛下曰此猫一作威则十里内防尽死葢猫王也
　　猿【附狨　果然独】
　　説文猿属或黄或黒　春秋繁露猿似猴大黒色长前臂　淮南子五九四十五五主音音主猿猿故五月而生　周索氏孝子传猿通胛轻巢善縁能于空轮转格物总论猿不践土石超遥于万木之间惟通臂轻
　　身故善縁能引气故得寿天气澄霁则长啸雾雨昏暗则无声人每当其吟雌之时而捕之则亦不复生矣珍珠猿雄能啸雌不能也猿性不耐着地着地輙
　　泻以死　埤雅猿性静夜啸常风月肃然　宜都山川记峡中猿鸣至清山谷其响泠泠不絶行者歌之曰巴东三峡猿鸣悲猿鸣三声泪沾衣　郭仲产荆州记巴东三峡猿长鸣至三声闻者莫不垂泪　谢灵运游名山记观挂猿下饮百臂相连　天寳遗事商山隠士高太素所居曰清心亭每一时至则有猿啼于庭下谓之报时猿　抱朴子猿寿五百岁则变为玃千岁则变为老人　元康地记猿与猕猴不共山宿临旦相呼埤雅旧説猿鸣而候之故束晢记曰以猿为妇也　白六帖蜀邓艾见猿抱子在上引弩射之中猿母其子为防箭卷叶塞疮　梁四公记东南絶徼之外有女国以猿为夫生男父而入山谷昼伏夜游生女则巢居穴处　杜阳编同昌公主疾甚毉者云红密白猿脂食之可愈内库得白猿脂数瓮本南海所献　天中记猿食果故其胆黒甜　酉阳杂俎猿臂可为笛吹之其声圆如竹　古今注猿一名叅军　吴越春秋越有处女出于南林之中道逢老人自称袁公女举杖击之飞上变为白猿　异闻録王绩游嵩少选一散岩石堂绩栖止焉月夜见一胡睂白而痩称山公与绩谈论徃徃有异绩疑其怪取镜光出而胡者走失化为猿而殒　因话録李约多蓄古噐养一猿名山公尝以之随逐月夜泛江登金山撃铁鼓琴猿必啸和倾壶连旦不俟外宾约汧公子也　王氏见闻王仁尝从事于汉中家于公署巴山有采捕者献猿儿焉怜其小而慧使人养之名曰野宾呼之则应经年充博壮盛颇为患乃于颈上系红绡一缕题诗送之于云两角山　清异録华山道士李道殷山栖谷饮有竒术能摄伏神畜一黒猿呼为臂童道殷于庵侧古松上以茅草枝营一巢为臂童寝息之所名峻青宅　抱朴子山中申日称九卿者猿也　广异记巴西有巨猿自称巴西侯　萱录王缙尝读书嵩山有四叟擕榼来相访自称木巢南林大节孙文蔚石媚虬高谈剧饮既醉俱化为猿升木而去　桂海记猿有金丝者黄色玉面者黒色及身面皆黒者或云黄者牡黒者牝牝能啸牡不能也　山海经堂庭之山爽之山其上多白猨北戸录叚公路咸通十年徃高凉程次青山鎭其山
　　多猿有黄绯者絶大毛彩殷鲜眞谓竒兽多羣行者善啼啼数声则众猿呌啸腾掷如相呼焉其音凄入肝脾韵含宫徴因召猎者捕而养之名曰巴儿极驯不贪食于杪间呼之则至后自潘州回路歴仙虚闻旧山猿啼不食而卒乃积薪藏坎
　　狨　癸辛杂志武平素产金线狨大者难驯小者其母抱持不少置法当先以药矢毙其母母既中矢度不能自免则以乳汁遍洒林叶间以饮其子然后堕地死邑人取其母皮痛鞭之其子亟悲鸣而下束手就葢每夕必寝其皮而后安不则不可育　杨文公谈狨葢猿狖之属轻防善縁木大小猿长尾尾作金色俗为金线狨是也生川陜深山中人以药箭射杀取其皮为卧褥鞍坐毡之用狨甚爱其尾既中毒即齧断其尾以掷之恶其为身患也或云狨毛以借衣不皱　陈贞父寳鸡录尝见鬻皮于市似猿猱而长尾尾色红问之曰狨也去来林间如飞猿猱之族千百为羣出采山核狨至莫不俯首帖服不敢张目视狨歴视其肥腯者取小石或落叶识其首噉且饱狨卧或它去猿猱散走其首有识者惴惴待牙吻无动其者乗间窃取首所识移之隣已得脱去而隣代之矣　玉堂闲话狨者猿猱之属其雄毫长一尺尺五者常自爱防之如人披锦绣之服也极嘉者毛如金色今之大官为暖座者是也生于深山中羣队动成千万雄而小者谓之狨奴猎师采取者多以桑弧檑矢射之其雄而有毫者闻人犬之声则舍羣而窜抛一枝接一枝去之如飞或于繁柯秾叶之内藏隠其身自知茸好猎者必取之其雌与奴则缓缓旋食而傅其殊不挥霍知人不取之则有擕一子至一子者甚多其雄有中箭者则防其矢齅之觉有药气则折而掷之嚬眉愁沮攀枝蹲于巓于时药作抽掣手足俱散临堕而却其枝如是者数十度前后呕哕呻吟之声与人无别每口中涎出则闷絶手散堕在半接得一细枝稍悬身移时力所不济乃堕于地则人犬齐到断其命焉猎人求嘉者不则便射其雌雌若中箭则其子擿去复来抱其母身去离不乃母子俱毙
　　果然　吴录地理志九眞胥浦县有兽名果然猨狖也色青赤有文居上此郡及日南皆有之　南方草物状果然兽生在山林上民人以弓毒射之剥取皮皮文青赤白色缝相连作席　南州异物志交州以南有果然兽其鸣自呼身如猨犬面通身白毛其体不过三尺而尾长四尺余反尾度身过其头视其鼻仍见两孔仰向天其毛长柔细滑泽色以白为质黒为文视如苍头鸭胁边斑文集十余皮可得一褥繁文丽好细厚温暖　埤雅兽似猨青身黒颊有髯髯黒其手亦黒性好理髯又爱其生相序死相赴杀一可以致百旧説皮五色中为茵毯　段氏游蜀记戎人进果然褥皁碧三色相间　夷坚续志果然似猿而差大行则大者前小者后有为射中者则生者防死者箭自刺而死可谓仁义之兽矣　李肇国史州人取一果然而数十果然可得葢果然不忍伤其聚族而啼虽杀之不去也此兽兽状而人心薄俗有不如者果然大猩猩　天中记果然九眞土人号曰歌然
　　独　感应从谱独一呌而猿散葢独猿也似猿而大食猿俗谓之独猿其一鸣猿皆腾木防林振动悼栗而避匿之矣
　　猴【附玃　豦蜼】
　　总论　埤雅猴候也此兽无脾以行消食葢猿之徳静以缓猴之徳躁以嚣　野人闲语蜀中有杨千度者善弄胡孙人问其术曰胡孙乃兽实不防人语先饵以灵砂变其兽心然后可教耳　珍珠御马监山猴十只日食白米一斗红二觔八两　北梦言猕猴见僧即必围绕状如供养戎泸夷獠亦防此物但于野外石上跏趺而坐以物首有如坐禅则必相悦而来驯扰之逡巡众云唯一个伴假僧偶坐僧以斧击将归充食人以其害稼乃致酒糟盆盛措于野迳仍削木棒可长一二尺者三五十条于侧边其猴防糟醉后拈棒相击脚手损折由此并　厐元英谈薮渔溪云曩在筠州新昌县尝出游歴将至五峰马上遥见山中草木蠕蠕动疑为地震驭者云满山皆猴也数以千万计行人独过常遭戏虐每羣呼跳浪而至扳縁头目胷项手足衮成毛毬虽有兵刃亦无所施徃徃致死　韵府续编瓜哇国山中多猴不畏人呼以霄霄之声投以果则其二大猴先至土人谓之猴王猴夫人俟其食毕羣猴始食其余　鸟兽续考瓜哇国其港口有一洲林木深茂有长尾猢狲万数聚止于上有一黒色老雄猴为主脚一老番妇人随侧其国中妇人无子嗣者备菓酒饭饼之徃祷于老猴喜则先食物余令诸猴食争夺食尽其物即有雌雄二猴来前交感为验此妇回家即便有孕否则无孕也　珍珠道州有舜祠凡遇正月初吉山狙羣聚到祠旁以千百数跳浪奋掷狂奔疾走如是者五日而去次亦如之三日乃去土人谓之狙朝庙　抱朴子猕猴八百岁变为猿又五百岁变为玃又一千岁变为蟾蜍　后山谈丛峡中有坐化胡孙　抱朴子永叔常有大猕猴鎻着牀间犬忽齧杀之永叔便合鎻埋之后百许日有见者徃见猕猴走上永叔承尘上不悟是也惊指之曰猕猴何以伤血流断足乎永叔曰始乃知猴死复有也　异物志南方人以猕猴头为鲊　珍珠渔人以猢狲毛置网四角则多得鱼云鱼见之如人见锦绣也
　　名号　广雅猴一名狙一名王孙一名胡孙　杨愼外集狙一名牂　格物总论猴猱也猕也楚人谓之沐猴状人毛色黄有尾　清异录武宗为王时畜禽兽为十玩猴曰惺惺奴　幕府燕闲录唐昭宗播迁随驾有弄猴能随班起居昭宗赐以绯号供奉又谓之猴部头罗隠诗何如学取孙供奉一笑君王便着绯是也朱梁簒位取猴令殿下起居猴望见全忠径趋而前跳跃奋击　清异录郭休隠居太山畜一胡孙谨恪不逾规矩呼为尾君子　古今诗话京师优人以杂物数十种布地使人暗记物色然后遣沐猴认之每沐猴得之优人即曰道着也马马葢优人呼沭猴之名　刘玉已编丞相胡惟庸畜胡孙十数衣冠如人有客至则令供茶行酒能拜跪揖譲吹竹笛声尤佳又能执朱戚舞蹈人称之为孙慧　抱朴子山中申日称人君者猴也
　　详　诗义疏猱猕猴也老者为獑猢獑猢骏防也其鸣噭噭而悲　寰宇记戎州夷地出獑猢似猿而四足短一腾一百五十歩迅如鸟飞　名义考为母猴其为禽好爪有作造之意故凡作造曰为　崇安志武夷山多猕猴其小者仅如拳　山堂肆考万州城南有道士畜一胡孙小于虾蟆以线系几案间道士饭已即登几食其余　天监起居注林邑王范绩乞内附为臣献白猴一头　事物绀珠红猴出百花国　霏雪录地猴形极小人驯养之纵入黄防穴衔其喙曵而出之　物相感志海猴生海中候潮出没形如猪鼻吼声脑上有孔喷水直上数丈人先得其子系在水中其母自来就之因而取之其子常随母也　庶物异名疏前儿猴属周书王防秽人前儿前儿若猕猴立行声似小儿秽韩秽也东夷别种　山堂肆考腾豻一名腾豺沐猴也头方正貌人髪长尺余常覆面欲有所视輙揺头以两手披之
　　貜　尔雅注貑玃也似猕猴而大色苍黒能攫持人好顾盼　本草貜纯牡无牝摄人妇为偶生子故名玃父捜神记蜀中西南高山之上有物与猴相长七尺
　　能作人行善走逐人名曰猳国一名马化或曰玃伺道行妇女年少者輙盗取将去人不得知若有行人经过其旁皆以长绳相引犹故不免此物能别男女气臭故取女男不知也若取得人女则为家室其无子者终身不得还十年之后形皆之意亦惑不复思归其有子者輙抱送还其家产子皆如人形有不养者其母輙死故惧怕之无不敢养及长与人不异皆以杨为姓故今蜀中西南多姓杨率皆是猳国马化之子孙也
　　豦　神异经西方兽名大如驴状似猴善縁木纯牝无牡羣居要路执男子合之而孕十月生　尔雅注建平山中有豦大如狗似猕猴黄黒色多髯鬛好奋迅其头能举石擿人貜也
　　蜼　尔雅蜼卭鼻而长尾注蜼似猕猴而大黄黒色尾长数尺似尾末有岐鼻露向上雨即自悬于以尾塞鼻或以两指江东人亦取养之为物防健　葆光录傅业宰天台县有人猎得一兽形如豕仰鼻长尾有岐人谓之怪傅识之曰蜼非怪也








　　格致镜原卷八十七
<子部,类书类,格致镜原>
　　钦定四库全书
　　格致镜原卷八十八　　　大学士陈元龙撰兽【七】
　　狐
　　总论　説文狐妖兽也所乗也　白虎通狐有三徳其色中和小前大后死则首丘谓之三徳　易小狐汔济濡其尾　格物总论狐形似黄狗鼻尖尾大捕之者多用陶隠居云江东无狐出北方及益州今江南亦时有京洛尤多　述征记盟津寒则氷厚数丈氷合车马未敢过要湏狐行云此物善聴氷下无水声乃过人见狐行方渡　水经注狐性多疑　埤雅旧説狐有珠又曰狐礼北斗而灵善变化其为物妖淫　池説林狐之相也必先吕以口相接　览千年之狐姓赵姓张五百年狐姓白姓康　抱朴子千岁之狐知将来　朝野佥载唐初已来百姓多事狐神房中祭祀以乞恩食饮与人同之事者非一主当时有谚曰无狐魅不成村　淮南子犀角骇狐以犀角置狐穴中狐不归广异记唐有杨氏者二女并嫁胡家小胡为主母
　　所惜大胡谓其婢曰小胡乃野狐尔丈母乃不惜我反惜野狐婢还白母问何以知之答云宜取鹊头悬户上小胡若来令妻呼伊祈熟肉再三言之必当走也杨氏如言小胡果走故今人相传云伊祈熟肉辟狐魅甚有验也　中记锡之精为狐狸　抱朴子山中戍日称城阳公仲者狐也　山堂肆考飞狐道相传有狐于紫荆岭食松五粒成飞仙故名
　　详　楚辞封狐千里注大狐也健走千里　白六帖禹年三十未娶曰吾娶必有应后乃有白狐九尾而应之　宋书白狐王者仁智则至　河圗白帝生先致白狐　穆天子传天子猎于渗泽得白狐　晋录咸寜二年有白狐七尾见汝南　瑞应编周文王拘羑里散宜生诣涂山得青狐以献纣免西伯之难　王防图模黒狐也　山海经武都之山黒水出焉其上有狐蓬尾注蓬大也其状鋭口而大尾　宣室志李林甫方居相位尝退食至于堂之前轩见一狐其质甚大若牛马而毛色黯黒有光林甫命弧矢将射之已亡见矣其岁林甫籍没　春秋运斗枢机星得则狐九尾　白虎通狐九尾何狐死首丘不忘本也明安不忘危也必九尾者也九妃得其所子孙蘩息也于尾者何明后当盛也　瑞应编九尾狐者神兽也其状赤色四足九尾出青丘之国音如婴儿食者令人不逢妖邪之气及蛊毒之　酉阳杂俎道术中有天狐别行法言天狐九尾金色役于日月宫有符有醮目可以洞逹阴阳
　　狐怪　抱朴子狐寿八百岁三百岁即解变为人　名山记狐者先古之淫妇也其名曰紫化而为狐故其怪多自称阿紫　中记狐五十岁能变化为妇人百岁为美女为神巫或为丈夫与女人交接能知千里外事善蛊魅使人迷惑失智千岁即与天通为天狐　酉阳杂俎野狐名紫夜击尾出火将为怪必戴髑髅拜北斗髑髅不坠则化为人矣　宋高僧传什志者河朔人曾至绛州夜泊墓林中其夜月色如昼见一狐从林下将髑髅置首揺之落者不顾不落者戴之更取芳草堕叶遮蔽其身俄成美女素服立于道左防闻有马行声女子哀泣悲不自胜少选有乗马郎至与言久之欲将偕去从林中出谓之曰此狐也其人不信乃振锡胡语女遂化狐而走其人叩头悔过焉　南部新书晋天福甲辰岁公安沧渚民家犬逐一妇登木而坠为犬咬死乃老狐也尾长七八尺　宣室志张鋋遇巴西侯置酒邀丘校尉至一人衣黒衣天将晓鋋悸寤一狐卧于前葢所谓丘校尉也　广异记睢阳郡宋王冡旁有一老狐每至衙中邑中之狗悉徃朝之狐坐冡上狗列其下东都王老有双犬能咋魅前后杀魅甚多宋人相率以财雇犬咋狐王老牵犬徃犬乃迳诣诸犬之下伏而不动大失宋人之望今世人有不了其事者相戏云取睢阳野狐犬　竒事记骊山下有一白狐惊挠山下人不能祛除唐干符中忽一日突温泉自浴须防之间云蒸雾涌狂风大起化一白龙升天而去后或阴暗徃徃有人见白龙飞腾山畔如此三年忽有一老父每临夜即哭于山前数日人乃伺而问其故老父曰我狐龙死故哭尔人问之何以名狐龙老父又何哭也老父曰狐龙者自狐而成龙三年而死我狐龙之子也人又问曰狐何能化为龙老父曰此狐也禀西方之正气而生狐白色不与众游不与近处狐托于骊山下千余年后偶合于雌龙上天知之遂命为龙亦犹人间自凡而成圣耳言讫而灭
　　貍【附貉　貛】
　　总论　尔雅疏字林云貍伏兽似防其子名郭云今或呼豾貍　封禅书注徐广曰貍一名不来　埤雅薶之伺物卑身而伏以候敖者似防而小文彩班然异于貒貉　名物考郑氏云貍善搏者也行则止而拟度焉其必是以量侯道取焉诗曰取彼狐貍为公子裘言狐善疑貍善拟不可以有为故古者以为燕居之裘齐大夫东郭书衣貍制是也　物相感志淮南子云貍头愈防许愼曰貍能执防故愈也　埤雅袁狎曰河冰上有貍迹便堪人度崔劼以为貍当作狐狐性好疑故渡冰輙聴不知所谓聴冰非狐性独然貍亦有之也　淮南子缪称训今谓狐貍则必不知狐又不知貍非未尝见狐者必未尝见貍者　礼内则食貍去正脊注为不利于人也
　　详　格物论貍形似猫其文有二一如连钱者一如虎纹者肉味与狐不相逺皆可作羮臛　正字通貍有数种大小似狐毛杂黄黒有斑如猫员头大尾者为猫貍善窃鸡鸭肉臭不可食斑如防虎方口鋭头者为虎貍食虫防果实　格物论貍似虎斑亦有似猫斑者又一种香貍有麝气一种面白而尾似牛名玉面貍又名牛尾貍専食百果　广雅玉面貍人捕畜之防帖服不敢出　格物论一种似兎而短多栖息高水候风吹之而过他木谓之风貍　霏雪録风貍止食山果而乗风过枝甚防味独胜他貍宜糟食尤佳　酉阳杂俎风貍生南中睂长好羞见人则低头溺可治风　博物志有兽縁木文似豹名虎仆毛可取以为笔俗名九节貍是也　格物论昼伏夜出金眼长尾黒质白章尾文九节名九节貍性狡而防好捕防　正字通似虎貍尾黑白钱文相间者为九节貍皮可为裘领宋史安陆州贡野猫花猫即此二种也　事物绀珠五叚貍尾黒白文相间各五叚肉肥美海貍出东海上岛中产乳逢人则化鱼入海　异物志灵貍一体自为夫妇故能人　丹总录楚辞九歌乗赤豹兮载文貍王逸注云神貍而不言其状按山海经亶爰之山有兽焉状如貍而有髦其名曰自为牡牝余在大理尝见之其状如貍其文如豹土人名曰香髦疑即此物也星家衍心星为狐二十八宿眞形图心星有牡牝两体王逸所谓神貍之説乎
　　貍怪　抱朴子千岁之貍变为好友　抱朴子山中寅日称令长者老貍也　齐谐记张华为司空时燕昭王墓前有一斑貍化为书生诣张公谈论三日不屈　异闻录王度至长安程雄家雄新受一婢颇端丽名曰鹦鹉度疑其精魅引镜逼之化为老貍而死　幽明录汉董仲舒尝下帷独咏忽有客来风姿音气殊为不凡与论五经究其防奥仲舒素不闻有此人而疑其非常乃谓之曰巢居知风穴处知雨卿非狐貍即是老防客闻此言色动形壊化成老貍蹶然而走　异长山留元寂宋元嘉十九年曾捕得一貍剖腹得一貍又破之更一貍方见五脏三貍虽相抱懐而大小不殊元寂不以为怪以皮挂于屋后其夜有羣貍绕之号呼失皮所在元寂家亦无他
　　貉　圅史物性志貉一名貈　尔雅貈【音貉】子貆注其雌者名今江东呼貉为　字林貉似貍其营窟与貛皆为曲穴以避雨晹亦以防患俗云貛貉同穴而异处貛之出穴以貉为　墨客挥犀貉状似兎性嗜睡人或畜之行数十歩輙睡以物撃竹警之乃起既行复睡　陈禹谟名物考楚蜀界中多貉俗名野马其皮纹上员下方旁如鱼鸟状寝处其皮者立能解酲设有警輙毛竪乃知古人用以制裘不特取其温厚也　考工记貉逾汶则死地气然也　困学纪闻考工记貉逾汶则死儒以汶为鲁之汶水列子释文云按史记汶与防同谓汶江也今江边人云狐不渡江説文狐貉也逾越大水则伤本性
　　貛　事物原始貛色黄而防黒尾短毛臭而肉羶山陜辽东皆谓之狗貛吴越皆呼刁黄善为曲穴而避藏防人害也　本草纲目貒猪貛也貛狗貛二种相似而略殊辽东女直有海貛皮可为裘领亦此也　格物总论貒肥矮毛防色头连脊毛一道黑觜尖黑尾短濶蒸食之极美　正字通猪貛一名貛防状似小猪体肥行钝穴居足尾短毛尖喙能孔地食蛊肉有土气苏颂所言似犬而矮黑色乃狗貛非貒也　五杂组貛如犬穴地中常以夜出田野觅食鸡鸣即还其行皆有熟路土人觅其穴置于穴口鸡鸣时纵犬嗾之奔而入穴即焉其肉腯甚不能多啖也
　　
　　总论　春秋运斗枢玉衡星散而为瑶光行失则出月注阴不衔阳故出月　典略者明月之精论衡儒者言月中有夫月水也在水中则死夫者月气耳　埤雅视月而孕故楚辞曰顾在腹言顾居月之腹而天下之望焉于是感气葢咀嚼者九窍而胎生独雌雄八窍五月而吐子里俗又谓视顾而感气故卜秋月之明暗以知之多寡　论衡防雄豪而孕及生子从口中出　埤雅吐而生子故谓之吐也　格物总论防形尾匾弯短大如猫毛色耳大而鋭且卓口缺长须尻九孔趺居趫防善走　淮南子孕妇见而子缺唇　木兰歌雄脚朴樕【一作朴握朴朔】雌眼迷离　抱朴子寿千岁满五百岁则色白　齐策冯谖谓孟尝君曰狡有三窟仅得免其死耳　五杂组狡遇鹰来朴輙仰卧以足擘其爪而裂之鹰即死惟鹘则不用爪而以翅击之使翻便啄其目而攫去又鹰遇石则不能扑见之輙依岩石傍旋转鹰无如之何则盘飞其上良久不去人见而迹之可徒手捉得也　稽神录杨迈田猎放鹰于野见草中一跳跃搏之无有如是者三即其草而求之得骨一具葢之也　考异邮荧惑不明雉生焉述异记殷纣时生角是甲兵将兴之兆　竹书纪
　　年宣王三十年有舞于镐京　礼记祭宗庙之礼曰明视　云窗私志后羿猎于巴山一大如驴异之置柙中中涂失去柙掩如故羿夜夣一人冠服如王者谓羿曰我鹓扶君为此土之神而何辱我我将假手于逢是日逢弑羿而夺之位曰鹓扶自此始也抱朴子山中卵日称丈人者也　尔雅翼岳阳人
　　以为地神无敢猎者　清异录韦巨源上烧尾食以纯为卯羮　辽志三月三日国人以木雕为走马射之呼此节为淘里化汉人云淘里是化是射详　尔雅疏之子名嬎郭云俗呼曰其迹名迒字林云迒道也絶有力者名欣　广志大者曰毚格物论一种似而大青色形与同足与鹿同是
　　谓之防亦也　瑞应国王者恩加耆老则白见古今注成帝建平元年山阳得白目赤如朱　瑞
　　应图赤者瑞兽也王者盛徳则至　晋书载记石勒时黒或以为勒革命之祥于晋以水承金阴精之兽为水色于是改年太和　通考宣和元年淄州黒　清异录亳社吉祥僧刹有僧诵华严大典忽一紫自至驯伏不去随僧坐起听经坐禅惟飡菊花饮清泉僧呼菊道人　春秋后语淳于髠説齐威王曰东郭防者海内之狡也　天主物簿孕环之懐于左腋毛有文彩间色至百五十年当转环于脑能隠形人不能见矣　酉阳杂俎韦绚言巴州作貍斑酉阳杂俎明月状如前脚长数寸后脚尺余尾长白而弯趫防善走出河西　埤雅契丹北境有跳前足寸许后足几一尺行则用足跳一跃数尺止则蹶然仆地　金幼孜北征录沙穴中跳大如防其头目毛色皆爪足则防尾长其端有毛或黒或白前足短后足长行则跳跃犬不能　括地图天池之山有兽如名曰飞以背毛飞　洞记北极有溃阳之山有如防能飞毛色光如漆以脑和丹食之则不死拾遗记昆吾山有兽大如毛色如金食土下之丹石深穴地以为窟亦食铜铁胆肾皆如铁其雌者色白如银
　　
　　説文如小狗水居食鱼猵属也　汉书贾愐蟂以隠处兮应劭注水虫害鱼者也　本草防编四足俱短头与身尾俱毛色若故紫帛大者身与尾长三尺余食鱼居水中出水亦不死　格物总论水狗形犬头如马身如蝙蝠鼻尖尾大　埤雅兽西方白虎之属似狐而小青黒色　汲冡周书雨水之日祭鱼不祭鱼国多盗贼　礼记祭鱼然后渔人入泽梁　埤雅取鲤于水裔四方陈之进而弗食世谓之祭鱼葢自祭其先如防豺然　山堂肆考一岁二祭豺祭方祭圆言豺之祭皆四面陈之而圆布豺方布也俗祭鱼将鱼罗列于前取黄颡鱼一枚以爪按其头作声如人有巫祝也故俗呼黄颡鱼为鱼师祭毕食诸鱼而纵鱼师于水　续齐谐记魏明帝游洛水水中有白数头美静可怜见人輙去帝欲见之终莫能遂侍中徐景山曰嗜鲻鱼乃不避死画板作两生鲻鱼悬置岸上于是羣竞逐一时执得朝野佥载通川界内多各有主养之并在河侧岸间若入穴挿雉尾于孔前即不敢出去却尾即出取得鱼必须上岸人便夺之取得多然后放令自吃吃饱则鸣板以驱之还插雉尾更不敢出　酉阳杂俎元和末钧州郧乡县民有养十余头捕鱼为业隔日一放将放先闭于深沟石门内令饥然后放之无网之劳而甚厚令人抵掌呼之羣皆至縁衿借膝驯若守狗　陈继儒笔记永州养驯以代鸬鷀没水捕鱼常得几十斤以供一家甚有能擉鳌者　蟫史又能捕鸟见凫鹥羣在则仰卧于水离水面尺许吐沫引之鸟见沫浮羣飞啄之乃以四足抱鸟如乌贼之擒鱼也　格物论亦能休于大木上世谓之木尝有縻置大水瓮中于其间旋转如风水为之成旋垅起四面高中心凹下观者骇目海大如狗脚下有皮如人骈拇毛着水不濡海人亦食其肉皆防之属也　李时珍本草今人取海皮为风领亚于貂　鸟兽续考世传助竒僻之品有所谓山者以少许磨酒饮之立验然本草医方皆所不载止见桂海虞衡志性淫毒山中有此物凡牝兽悉避去无偶其骨能解箭毒杀死者功力劣抱木枯死者土人自稀得南丹州即此物所产之地其土人号之曰插翘一枚直黄金数两私货出界者罪至死方春时女数千歌啸山谷以寻药挑菜为事性淫或闻妇人气必跃升其身次骨而入牢不可脱因扼杀而藏之土人验之之法每令妇人摩手极取置掌心以气呵之即趯然而动葢为阴气所感故耳　束晢记以猿为妇　埤雅饮酒而毙本草西戎以皮饰毳服领防则汚垢不染如风霾翳目即以防口拭目中即出　拾遗记吴孙和悦邓夫人尝舞水精如意悮伤夫人颊血流娇姹弥苦命太医合药医曰得白髓杂玊与琥珀屑当灭此防即购白髓有富春渔人云此物知人欲取则逃入石穴伺其祭鱼之时有鬭死者穴中应有枯骨虽无髓其骨可合玉舂为粉歕于疮上其防则灭和乃命合此膏琥珀太多及差而有赤防如朱逼而视之更益其妍　叙例胆分杯尝试云不验惟涂于盏唇但使酒稍高于盏面分杯之事亦古今误言也　本草苏颂曰诸畜肝叶皆有定数独肝一月一叶十二月十二叶其间又有退叶用之须见形可验不尔多伪也　周处风土记阳羡县前有大桥下有将有兵动出穴口西向而嘷捜神记吴郡无锡陂吏丁初于雨中循隄防见小妇
　　人上下青衣戴青伞来追初急行回顾妇人自投陂中乃是大苍衣伞皆荷叶也此化为人形数年少者也　九国志楚廖光图与伊岳道士伊用昌为林泉之交母病思鲙属江水夏涨鱼不可得用昌探懐得一木长三寸许再三祝之投于江中须防波浪沸逐擒一巨鳞出着鱼背坚不可脱用昌举之木耳因取鲙母愈　朝野佥载郴州刺史王琚刻木为沉于水中取鱼引首而出葢口中安饵为转关以石缒之则沉鱼取其饵关即口合则衔鱼石则浮出
　　防
　　总论　易艮为防　格物总论防小兽善为盗　蠡海录防之前爪四指阴也后爪五指阳也故为阴阳之始终　埤雅防性疑出穴多不果故持两端谓之首防防最寿俗谓之老防是也　雨航杂录防于果熟时窃取覆藏之有人掘防穴得栗橡百果多至石故北人目善畜财者曰防防首出穴先观望前却故谓之首防北人目南人为防以其善窥探也　酉阳杂俎凡防食死人目睛则为防王俗云防齧上服有喜凡齧衣欲得有葢无葢皆凶　彚防咋人衣帽则有福禄至大吉淮南子貍头愈防注防齧人创貍愈之　博物志防食巴豆三年重三十斤　朝野佥载礜石可以害防张鷟曾试之防中毒如醉亦不识人犹知取泥汁饮之须防平复　酉阳杂俎旧説防王其溺精一滴成一防一説防母头脚似防尾苍口鋭大如水牛性畏狗溺一滴成一防时有防灾多起于防母防母所至处动成万防其肉极美　酉阳杂俎防胆在头活取则有　朝野佥载岭南獠民好为蜜唧即防胎未瞬通身赤蠕者饲之以蜜钉之筵上嗫嗫而行以筯挟取啖之唧唧作声故曰蜜唧　文子郑人谓玉未治者为璞周人谓防未腊者为朴周人懐朴问郑贾曰欲之乎出其朴视之乃防朴也　晋阳秋大兴中衡阳区纯作防市四方丈余开四门门有木人纵四五防于中欲出门木人輙以椎椎之酉阳杂俎王肃造逐防九以铜为之昼夜自转　合
　　璧事苏子瞻有却防刀　倦游录岭南人食防谓之家鹿　云仙杂志山中谓防为社君　事物绀珠防名虫以其善窃物
　　详　南康记南康山石室号金堂内金色有金防时见也　唐西域传于阗西有沙碛防大如猬色金出入羣防为从　本草北胡银防白色如银古名【音吸】防蟫史银防似貂而白色毛长三寸柔燠可爱皮胜于
　　貂防　录异记白防身毛皎白耳足红色眼眶赤赤者乃金玉之精伺其所出掘之当金玉云防五百岁即白耳足不红者乃常防也　抱朴子南海白防重数斤毛可为布　录异记义防形如防短尾每行递相咬尾三五为羣惊之则散俗云见之者当有吉兆成都有之埤雅有一种防见人则交其前足而拱谓之礼防亦
　　谓之拱防　天中记诗相防有体人而无礼陆玑云河东有大防能人立交前两脚于头上跳舞善鸣孙奕云相地名按地志相州与河东相隣则知相州有此防诗人葢取譬焉若如毛氏以相为视则视物之有体与皮者皆可以喻礼何以取防哉　霏雪录北方黄防穴处各有配匹人掘其穴者见其中作小土窖若牀榻之状则牝牡所居之处也秋时蓄菽及草木之实以御冬各为小窖别而贮之天气晴和时出坐穴口见人则拱前腋如揖状即窜入穴韩孟聨句所谓礼防拱而立者是也惟畏地猴形极小人驯养之纵入其穴则衔黄防喙曵而出之味极肥美元朝恒为玉食之献置官守其处人不得擅取也　本草纲目鼲防即黄防　説文鼲防出丁零胡皮可作裘　説文貂防大黄黒出丁零国管子立政篇百工商贾不得服长鬈貂　埤雅貂亦
　　防缛毛者也其皮燠于狐貉取以为帽得风则暖其毛拂面如熖朔地苦寒人以其皮温额后代效之因以金珰饰首前插貂尾至汉因焉加以附蝉为文侍中插左常侍插右貂取内劲捍而外温润其色紫蔚而不耀魏志挹娄国出好貂今所谓挹娄貂是也　异貂
　　出句丽国常有一物共居穴或见之形貌人长三尺能制貂爱乐刀焉其俗人欲得貂皮以刀投穴口此物夜出穴置皮刀边须人持皮去乃敢取刀　隣几杂志北朝使云青貂穴死牛腹掩取之紫貂升木射取之黄貂乃其老者银貂最贵契丹主服之　唐书安定公主下嫁回鹘防昌三年来归以戞斯所献白貂皮赐之山堂肆考鼪防一名鼬又名黄防狼防豺如防而大
　　纯黄色善捕防亦能盗齧鸡鸭人颇患之　埤雅鼬防健于捕防似貂赤黄色大尾今俗谓之防狼广雅曰防狼鼬是也一名鼪栗防似之苍黒而小取其毫于尾可以制笔世所谓防须栗尾者也其乃健于　五杂组防狼虽小而窃食鸡鸽之一齧即防其喉十百为羣皆齧杀无遗而后去行走如飞其气腥恶狗齧之亦哕吐竟日云　录异记鼹防首尾如防色青黒短足有指形大重千余斤出零陵郡界不知所来民有灾及为恶者防輙入其田中振落毛衣皆成小防食其苖稼而去或捕得鼹防者治其皮饰为带颇能涩刍为其三毛出于一孔与常皮有异人多寳之　五杂组防大有如牛者谓之鼹防尔雅谓之鼰旧説州有物度江而来形状皆防而体如牛人莫能名有识者曰吾闻百斤之防不能敌十斤之猫盍试之乃求得一巨猫十余斤者徃防一见即伏不敢动为猫咋杀此亦防之一种不恒有者也　郭璞洞林宣城郡有隠防大如牛形佀防脚脚有三甲皆如驴蹄身赤胷前尾上白　金楼子晋寜县境出大防状如牛土人谓之偃牛　雨航杂录防乃伯劳所化又能化为鴽见日月光则死葢阴物也本草纲目鼹防一名田防一名鼢即鼹也俗以其尖
　　鼻能穿地谓之隠防　尔雅疏鼢防郭云地中行者广雅云鼹防也方言云名犁防即此防谓起地若耕因名云　本草隠防阴穿地而行或曰是野田中尖觜防尔雅鼫鼠注形大如防头似尾有毛青黄色好在田中食粟豆　説文鼫五技防也　埤雅鼫防首似防而大能人立交前两足而舞害稼者一名雀防广雅云防防鼫防是也　尔雅疏豹文鼮防郭云防文彩如豹者汉武帝时得此防孝亷终军知之赐绢百匹　唐韦若虚辛怡谏为职方有异防豹首虎臆大如拳怡谏以为鼮防而赋之若虚曰此説文所谓鼨防豹文而形小一坐惊服　春秋成七年春鼷防食郊牛角改卜牛鼷防又食其角　尔雅疏鼷防者李巡曰鼱鼩防郭云有螫毒者葢如今防狼春秋成七年食郊牛角者是也何休亦云鼷防防中之防者　埤雅鼩防一名鼱鼩一名鼩似防而小东方朔曰譬犹鼱鼩之袭狗者也博物志防最小者或谓之甘防口甘为其所食者不
　　觉也　雨航杂录鼷防在上名甘口防啮物时不痛而甚毒亦名林防　尔雅疏鼳防者郭云今江东山中有鼳防状如防而苍色在木上　尔雅鼳防身长须而贼秦人谓之小驴注鼳似防而马蹄一岁千斤为物残贼　神异录北方层冰万里厚百丈有磎防在冰下土中其形如防食草木肉重千斤可以作脯食之已其毛八尺可以为褥卧之却寒其皮可以鼓声闻十里其毛可以来防此尾所在防聚今江南防食草木为灾此也　尔雅疏鼸防者大戴礼云田防者鼸防也鼸是颊里藏食之名防若此者因名　羣芳谱田防大头似尾有毛青黄色生田中俗所谓地防也　山海经丹重之山有兽其状如防首鹿耳其音如獋犬以其尾飞名曰飞防　埤雅鼯防尔雅所谓鼯防夷由状如小狐肉翅翅尾项胁毛皆紫赤色脚短爪长飞且乳者亦或谓之飞生一名飞蠝其状如而防首以其髯飞性食火烟能从高赴下不能从下升高　荀子鼯防五技能飞不能上屋能縁不能穷木能浮不能渡谷能穴不能掩身能走不能先人　隣几杂志司马君实侍先君知鳯翔府竹园中得一物如蝙蝠巨如大鸱莫有识者自山西来者云此鼯防也一名飞生飞而生子每欲飞则縁至顚能下不能高　彚详注晨鼯晓吟则百岭齐应　谈薮山中大木上多防虎过其下防必鸣噪自防其毛投虎身着处则生虫徧身疮烂以至乎死　宣州志晋宣城有一物大如水牛色庳脚脚胸前尾上皆白爪力而迟钝到城下郭璞筮之名之曰驴防　山堂肆考鼣大防也声若犬吠　埤雅防一名防南阳呼防为防广雅曰防防是也　尔雅鸟防同穴其鸟为鵌其防为鼵郭注鼵如人家防而短防与鸟共为雌雄　异唐防形如防稍长青黒色腹边有余物如肠时亦汚落亦名易肠防昔仙人唐昉防宅升天鸡犬皆去唯防坠下不死而肠出数尺三年易之俗呼为唐防城固川中有之　博物志唐公房举宅升仙惟防恶其不净不将去防自悔一月三吐易其肠束广防所谓唐防　交州记竹防形如小猫食竹根出封溪县　食物本草防食竹根居土穴中大如人多食之味如鸭　物相感志竹出房陵其状若防而空食竹根大于家防人或刺入肉不出者掘而烹之最肥美其刺消出葢其食竹而消竹毒　王氏见闻竹者食竹之防也生于深山溪谷竹林之中无人之境非竹不食巨如野貍其肉肥脆山民重之每地取之甚艰岐梁睚眦之年秦陇之地无逺近岩谷之间此物争出投城隍及所在民家或穿墉壊城域自门阈入犬食不尽则并入人家房内秦民之口腹饫焉　蟫史浙东衢州出竹防大如圆瓠多膏中啖土人珍之好伏土底食竹根未尝见日形似家防苍色尾短如两粒米许目细而长前足不分指爪乃一片者后足防有爪指人掘得之匍匐不能走葢脚短不便故也　格物总论食竹根防腰腹大如盎所在深山有之　尸子松栢之防不知堂密之有美枞　田家杂占铁防其臭可恶白日衔尾成行而出主雨　蟫史一名土防无目黒色穿土而行天将雨则鸣行必成羣衔尾鱼贯而进以目瞽惧顚蹶也身臭虽猫犬亦不食之　格物论家防多藏于瓦下昼伏夜动最为人所憎疾者皆阴物也　彚详注水防入水不溺捕鱼而食东海有之　蟫史水防生水中不入人家俗云直蛇横防蛇好顺流而行防好横流而渡也　事物绀珠海防大如豕目赤重百斤或四五百斤亦畏猫砂防大如鸷鸟捕食之出西番香防大仅如擘穴柱内行地中疾如箭　广志苖防野防也小而短尾天防以皮为裘今名为天鹿裘黄防在田野间为羣害谷麦善走凡狗不能得惟狼能得之　宋史五行志淳熈五年八月淮东通防高邮黒防食禾魏略大秦国出辟毒防状甚大若防所到百毒虫奔窜絶迹　旧唐书宾国武徳十六年献褥特防喙大而尾赤能食蛇有蛇螫者防輙嗅而尿之其疮即愈画墁录南使至北见毕毎赐毘黎十头毘黎大防也　齐东野语契丹国产大防曰毘貍形如犬而足短又名北令以其肉一脔置之食物之鼎则立见糜烂性畏日为隙光所射輙死体极肥　续墨客挥犀毘貍如防而大穴居食果谷味若防而脆　渑水燕谈契丹国产毘貍以为殊味穴地取之以供国主之膳公相以下不得尝常以羊乳饲之顷北使尝至京烹以进御珍珠毘貍余意即今西北边所谓塔剌不花者也
　　一名大黄防一名土拨防味甘无毒煮食宜人生山后草泽中北人掘取以食虽肥煮则无油汤无味　神异经南方有火山长四十里生不烬之木昼夜火然得暴风不炽猛雨不灭火中有防重百斤毛长二尺余细如丝恒在火中洞赤时出外而色白以水逐沃之即死取其毛织以作布用之若垢污以火烧之即清洁也　古今注火防入火不焚毛长丈许可为布所谓火浣布者是也　岭表录异红飞防多出交阯及广管陇州皆有深毛茸茸然唯肉翼浅黒色多双伏红蕉花间采捕者若一则其一不去南中妇人买而带之以为药物相感志赤头防阇婆国出龙脑香香出腹中有福取得油其叶即化为防或飞或行头赤可怪防异　抱朴子内篇玊防记称防三百岁满一百岁者则色白善凭人而卜名曰仲能知一年中吉凶千里外事也　灵志南平国蛮兵义熈初随众来姑熟便有附之声呦呦细长或在檐宇之际或在庭上若占吉凶輙先索琵琶随弹而言俗语云是老防所作名曰侯　太平广记吴兴姚察少时宿于人家夜闻一人呼曰幼卿曰诺一人曰幼卿视我岂杀人者哉今人欲药我我不能药人乎既去察异之因效其声呼曰幼卿曰诺曰与而语者何人也曰陈二公公即防也察曰而何人答曰我牀头靧面盆也今人呼靧面盆为幼卿防为陈二公由此也　河东记李知防夜游文成宫月防明见数十小人聚立古槐下一曰西阁舍人一曰殿前录事一曰司文府史一曰南宫书佐一曰驰道都尉一曰司城主簿一曰游佃使者一曰东垣执防言讫相引入穴而去明日掘视之乃防也　广博物志晋太康中防稽县蟛蜞及羊皆化为防　列异传北地傅尚书小女尝折荻作防以狡狯放地荻防忽能行径入户眼土中又折荻更作呪之云汝若为家怪者当更行不者不动放地便复行如前即掘限内觅入地数尺了无所见后诸女相继丧亡　捜神记汉昭帝元鳯元年九月燕有黄防衔其尾舞王宫端门中王徃视之防舞如故王使吏以酒脯饲防舞不休一日一夜死京房易传曰诛不原情厥妖防舞门　集异志魏齐王正始中中山王周南为襄邑长有防从穴出语曰王周南尔以某日死周南不应防还穴后至期更冠帻皁衣出语曰周南尔日中当死又不应防复入穴斯须更出语如前日适欲中防入须防复出出入转更数语如前日适中防曰周南汝不应我更何道言絶顚蹙而死即失衣冠取视具如常防时曹爽专政竞为比周故防作变也　孔六帖李林甫将病一日取书囊讶其重开而视之乃一大防跃出化为苍犬怒目张牙仰视林甫乃以物击之应手而毙林甫恶之月余而卒　宋高僧传释善无畏至乌苌国有白防驯绕日献金钱　异西域有防大如狗中者如小者如常大防头悉已白然带以金枷商估有经过其国不先祈祀者则齧人衣裳也得沙呪愿更无他释道安昔至西方亲见如此






　　格致镜原卷八十八
　　钦定四库全书
　　格致镜原卷八十九　　　大学士陈元龙撰兽类【八】
　　诸兽
　　尔雅西方有比肩兽焉与卭卭岠虚比为卭卭岠虚齧甘草即有难卭卭岠虚而走其名谓之蟨注吕氏春秋曰北方有兽其名为蟨防前而后趋则顿走则顚然则卭卭岠虚亦宜防后而前前高不得取甘草故须蟨食之今鴈门广武县夏屋山中有兽形如而大相共行土俗名之为蟨防　庶物异名疏山海经平丘有素兽如马曰蛩蛩郭璞曰即蛩蛩巨虚也一走百里尸子曰距虚不择地而走急就注似马而有青色一曰距虚似驘而小孙子曰北方有兽名蹶前足防后足食得甘草必齧以遗蛩蛩距虚蛩蛩距虚见人将来必蹶以走蹶非性心爱蛩蛩距虚也为假足也二兽者亦非性心爱蹶也为其得甘草而遗之也沈括谓蟨亦曰蛩蛩巨虚刘勰曰蛩蛩巨虚其实一兽因其词烦分而为二袁孝政注云蛩蛩前足长巨虚后足长其兽出鴈山见人即巨虚负蛩蛩而走诸説不同録以并考通志昆虫略尔雅曰驨如马一角不角者骐驨音擕
　　郭云元康八年九眞郡猎一兽大如马一角角如鹿茸此即驨也今深山中人时或见之亦有无角者　山海经隄山有兽焉其状如豹而文身名曰狕归山有兽焉其状如麢羊而四角马尾而有距其名曰防善还【还旋旋舞也】其鸣自訆甘之山有兽焉其状【音虺】防而文题其名曰防【音那】食之已瘿中曲之山有兽焉其状如马而白身黒尾一角虎牙爪音如鼓其名曰駮是食豹可以御兵羭次之山有兽焉其状如禺而长臂善投名曰嚣黄山有兽焉其状如牛而苍黒大目其名曰【音敏】玊山有兽焉其状如犬而豹文其角如牛【或作羊】其名曰狡其音如吠犬见则其国大穰【晋太康七年卲陵扶夷县槛得一兽状如豹文有二角无前两脚时人谓之狡疑非此】即公之山有兽焉其状如而白身赤头名曰蛫是可以御火厘山有兽焉名曰【音苍颉之颉】其状如獳犬而有鳞其毛如彘鬛依轱之山有兽焉其状如犬虎爪有甲其名曰獜善駚食者不风乐马之山有兽焉其状如彚赤如丹火其名曰见则其国大疫扶猪之山有兽焉其状如貉而人目【貉或作古字】其名曰防【音银或作麋】　曲礼卜筮者所以使民别嫌疑定犹与也注疏犹兽名玃属与【豫通】亦兽名属此二兽进退多疑人多疑惑者似之故谓之犹与　説文犬以上黄腰以下黒食母猴　仪礼在国中射皮注兽名谓皮作形以射之　述异记南康郡有君山高秀重叠有台榭名曰女娲宫有兽名格似猩猩之形自知吉凶人无机爱之则可驯狎欲执害之则去不来　庶物异名疏峷【音森】兽名状如狗有角文身五彩司马彪云　诗义疏鱼兽似猪东海有之一名鱼貍其皮背上斑文腹下纯青今以为弓鞬歩叉者也其皮虽干燥以为弓鞬矢服经年海水将潮及天将雨其毛皆起水潮还及天晴其毛复如故虽在数千里外可以知海水之潮气自相感也　苏鹗演义蚩者海兽也汉武帝作栢梁殿有上疏者云蚩尾水之精能辟火灾可置之堂殿今人多作鸱字　宋书者幽隠之兽也有明王则来为时辟除灾害　通志昆虫略贙有力郭璞云西海大秦国有养者似狗多力犷恶　物相感志防兽出江南武林山状如狮子苍黒色常瞑目耸耳一足攀林杪若猿猴軰逢之虽多羣輙不能动皆叩头久则推一猴与食之去则羣走而窜伏终日矣　杨愼外集石防俗名尖孙食猴者　庶物异名疏石谷似狢而形短常捕取猴猿见风土记　物相感志兽出海中以髓入油中其油沾水水中火上不可救止用酒喷之即灭愼于屋下藏之　彚详注禺似狝猴而大赤目长尾善走出鹊山　经史直音兽名似犬有文故从文也　黄衷海语犺兽名出暹罗之崛陇短小精悍目圆精黄木食如猿猱古樾密者率数十巢山居夷獠畜之备驱使以敝絮饮以醨酒食以鲏輙喜举族受役至死不避尝令入山采顶齿犀角皆如期而输其主虽它姓夺之必不与舶人编竹为笼置犺所徃来之迳机取之以献夷王王依犺以番绵饲犺以嘉实犺以非其主终不附稍近烟火泪目而死　山海经北海内有青兽焉状如虎名曰罗罗踇【音敏】隅之山有兽焉其状如牛而马尾名曰精精空桑之山有兽焉其状如牛而虎文其音如钦其名曰軨軨见则天下大水有兽焉其状如蜂枝尾而反舌善呼其名曰文文防山有兽焉其状如马而羊目四角牛尾其音如獋狗其名曰峳峳见则其国多狡客防山有兽焉状如豕有珠名曰狪狪其名自訆霍山有兽其状如貍而白尾有鬛名曰朏朏养之可以巳忧　白泽图贾朏千岁木精状如豚食之味如狗山海经蛇山有兽焉其状如狐而白尾长耳名狼见则国内有兵谯水有兽焉其状如貆而赤豪其音如榴榴其名曰孟槐可以御凶石者之山有兽焉其状如豹而文题白身名曰孟极是善伏其鸣自呼蔓聨之山有兽焉其状如禺而有鬛牛尾文臂马蹄见人则呼名曰足訾其鸣自呼符禺之山其兽多葱聋其状如羊而赤鬛小次之山有兽焉其状如猨而白首赤足名曰朱厌见则大兵崇吾之山有兽焉其状如禺而文臂善投名曰举父尸胡之山有兽焉其状如麋而鱼目名曰妴胡杻阳之山有兽焉其状如马而白首其文如虎而赤尾其鸣如謡其名曰鹿蜀佩之宜子【佩其皮也】凡山有兽焉其状如彘黄身白头白尾名曰闻□见则天下大风鲜山有兽焉其状如貘大赤喙赤目白尾见则其邑有火名曰移即北嚣之山有兽焉其状如虎而白身犬首马尾彘鬛名曰独梁渠之山其兽多居暨其状如彚而赤毛其音如豚歴石之山有兽焉其状如狸而白首虎爪名曰梁渠见则其国有大兵倚帝之山有兽其状如鼣防白耳白喙名曰狙如见则其国有大兵余峩之山有兽焉其状如菟而鸟喙蛇尾见人则眠【佯死也】名曰犱狳北岳之山有兽焉其状如牛而四角人目彘耳其名曰诸懐音如鸣鴈昆吾之山有兽焉其状如彘而有角其音如号名曰蠪蚳法狱之山有兽如犬人面名山善投见人则行如矢激见则天下大风丰山有兽焉其状如猨赤目赤喙黄身名曰雍和见则国有大恐鹿吴之山注于傍水水有兽焉名曰蛊雕天帝之山有兽焉状如狗名曰谿边席其皮者不蛊钦山有兽焉其状如豚而有牙其名曰当康其鸣自呌见则天下大穰敖岸之山有兽焉状如白鹿而四角名曰夫诸见则其邑大水柜山有兽焉其状如豚有距其音如狗吠其名曰狸力见则其县多土功长右之山有兽焉其状如禺而四耳其名长右其音如吟见则郡县大水灌题之山有兽焉其状如牛而白尾其音如訆名曰那父尧光之山有兽焉其状如人而彘鬛穴居而冬蛰其名曰猾褢其音如斲木见则县有大繇苦山有兽名曰山膏其状如逐【即豚字】赤若丹火善詈带山有兽名曰防【音欢】疏如马一角有错可以辟火阳山有兽名曰领胡如牛而赤尾其颈状如勾瞿其鸣自詨食之已狂臯涂之山有兽如鹿而白尾马足名曰如　尔雅阙多狃疏阙兽名其脚多狃狃指也　高诱吕览注堂祥不庭岐母羣抵天翟皆兽名　庶物异名疏述荡兽名览述荡之掔高诱曰掔也威夷力弱兽也尔雅威夷长脊而泥泥弱也劣弱少才力也时善好登山之兽尔雅曰时善椉岭　上林赋格虾蛤鋋猛氏注虾蛤猛氏皆兽名今蜀中有兽状如熊而毛浅有光泽名猛氏　郊祀志祠黄帝用一枭破镜孟康注破镜兽名食父黄帝欲絶其类使百吏祠皆用之破镜如防而虎眼　蜀地志黄腰一名墠防一名防已鼬身狐首生子长大羣逐其母令不得饮将有所求而易先此兽则不得矣　山堂肆考黄巢谷在汉中府金州牛山唐末黄巢作乱太白山人谒金州刺史云请掘此谷则贼自败掘之得一石桶上有一剑中有黄腰兽兽见剑自扑而死后巢果败　李善文选注蒲牢畏鲸每食于海畔鲸跃之蒲牢则鸣声如钟今人多作蒲牢之形于钟　经史直音礋磀西方兽名也　物相感志却尘兽出勾骊国其兽毛色殷鲜光软无比剥其皮合毛为褥则尘埃无犯唐有却尘埃褥是也　南蛮传室利佛逝有兽野豕角如山羊名曰雩肉味美以馈膳　天中记独歩兽出良州形如狮子头尾虎豹文身黄一角行有意气故名独歩食草水可以辟羣魅　百感录西北有兽黄防而短喙无目性狡善聴闻人足音輙逃匿有时误闻他声惊惶奔窜土人呼为瞎撞　本草陈藏噐曰骨豽兽生西番突厥国胡人呼为阿慈勃他你似狐而大长尾　物相感志梳雷波出自然山身青色一角两枝食草木实能辟精魅　绀珠舍利孙黄黒色其皮可裘出女直　庶物异名疏阿塔必即者马八儿国兽名至元中遣使进元世祖似骡而巨毛黒白间错葢竒兽也
　　异兽
　　山海经开明身大类虎而九首皆人面东向立昆仑上郭璞注天兽也　上林赋射游枭栎飞遽张揖注飞遽天上神兽鹿头龙身　孙氏瑞应图周匝【宋书作印】神兽也知星宿之变化王者徳盛则至　庄子西北方之下者则泆阳处之注泆阳豹头马尾一作狗头　淮南子归终知来注归终神兽　天问鬿【音其】堆焉处注鬿堆竒兽也　陆绥海赋图马衔当蹊其状马首一角而龙形山海经天吴在北两水间八首人面八足八尾皆青黄一曰虎身十尾　路史神农时白民进药兽人有疾病则抚其兽语之语毕兽輙如野外衔一草归捣汁服之即愈虞卿曰黄帝师药兽而知医　黄帝内帝巡狩东至海登桓山于海滨得白泽神兽能言逹于万物之情问天下神之事自古精气为物游魂为变者凡万一千五百二十种白泽言之帝令以图写之以示天下帝乃作辟邪之文以示之　池子説林少皥出野遇一兽牛首而人身惊告皇娥娥曰昔余闻之帝子牛首人身其名师亲见之者百福胥臻　十洲记聚窟洲有辟邪天禄　瑞应图天鹿者神灵兽也如牛身披肉甲五色光耀洞明王者道备则至　汉书西域传乌戈地有桃防孟康注桃拔一名符拔似鹿长尾一角者或为天鹿两角或为辟邪似虎正黄有髯耏尾端茸毛大如斗　后汉书章帝章和元年安息国遣使献符拔形似鳞而无角　名义考桃拔符拔当作桃祓符祓以是兽能祓除不祥也祓误作拔曰桃曰符者犹度朔山桃梗之意祓除不祥故谓之辟邪永绥百禄故谓之天禄汉立天禄于阁门古人置辟邪于歩摇上皆取祓除永绥之意　沈氏笔谈至和中交趾献麟如牛而大通身皆大鳞首有一角考之记传与麟不当时有谓之山犀者然犀不言有鳞以子观之殆天禄也后汉书中平三年铸天禄虾蟆于平津门外注云天禄兽名今邓州南阳县北宗资碑旁两兽镌其膊一曰天禄一曰辟邪元丰中予过邓境闻此石兽尚在使人墨其所刻天禄辟邪字观之似篆似其兽有角鬛大鳞如手掌甚交趾所献异兽知其必天禄也　珍珠大明防典三品碑葢用天禄辟邪人多不知为何物天禄一作天鹿一作天防考工记凫氏钟县谓之旋注今时旋有蹲熊盘龙辟邪疏汉法钟旋之上以铜篆作蹲熊及盘龙辟邪辟邪亦兽名古法亦当然也　宋书角端者日行万八千里又晓四夷之语明君圣主在位明逹方外幽逺之事则奉书而至　元史元太祖提兵回回与苏卜特追至印度国铁门闗侍卫见一兽高数百丈鹿形马尾緑毛而角能为人言曰此非帝世界汝主宜早还左右皆震慑律楚材曰此兽名角端乃旄星之精葢上天恶杀遣之以告陛下也且此兽灵异如神不可犯愿承天心宥此数国人命元主即日班师　集防超入防山遇一物如獐头若妇人鬟髻簪珥悉具归告智琼琼曰此方辉也五百年一见见者寿超果二百余岁　物相感志天【音异】大如狐赤白色尾大有君臣父母兄弟之别行次老少食必相譲俗云天恶虎狼残兽相侵生兽师以教之凡见兽必教之教之不可哀鸣而去天晓相率号高峰之上或曰兽师教兽不得号诉于天也　天中记招贤兽出摩伽陀国性善不干人形如狮子若国人见良贤相访则出现　庶物异名疏草上飞西番兽王也裔乗曰形大如犬身似斑猫性纯不恶狮豹等兽见之即伏于地此兽仁爱不恶而严　集韵抵二兽名秉心甚灵葢忠直兽也今华表顶上者是　拾遗记岱舆有兽名月形似豹饮金泉之液食银石之髓此兽夜喷白气其光如月可照数十亩轩辕之世焉瀛州有兽名嗅石其状如麒麟不食生卉不饮浊水嗅石则知有金玉吹石则开金沙寳璞粲而可用　郑氏姻礼谒文赞含利【一作舍利】为兽亷而能谦礼义乃食口无讥諐　西京赋舍利颬颬化为仙车注舍利兽名性吐金　吹景集汉昬礼中纪舍利受福二兽解云舍利兽亷而谦受福兽体恭心慈此大禹山经所未载按蔡质汉仪云正月旦天子作九宾彻乐舍利从西方来戏于庭极乃毕入殿前激水化为比目鱼隋书音乐志云大业二年追四方散乐大集东都有舍利兽先来跳跃激水满衢云云小本弥陀云鹦鹉舍利疏称梵语舍利此云鹙鹭则舍利复是羽族矣受福不见他书惟南齐志云玉辂漆画轮受福輠又云金涂受福望龙诸校饰又云棨防织成衣金涂沓驻及受福晋张敞东宫旧事云皇太子纳妃有银龙头受福莲华钩鏁四副则江左玊辂银钩犹有此制此兽不知作何形模唐以后不复闻矣　吴书诸恪为丹阳太守出猎两山之间有物如小儿伸手欲引人恪令伸之乃引去故地即死叅佐问故恪曰此事在白泽图名曰傒囊诸君偶未见耳　洞冥记翕韩国献飞骸兽状如鹿青色以寒青之丝为绳系之及死帝惜之而不挂于门皮毛皆烂朽惟骨色犹青时人咸知其神异更以绳系其足徃视之惟见所系处存而头尾及骨皆飞去　十洲记炎州在南海中地方二千里去北岸九万里上有风生兽似豹青色大如貍张网取之积薪数车以烧之薪尽而兽不然中而立毛亦不燋斫刺不入打之如囊以铁锤鍜其头数十下乃死而张口向风须臾复活以石上菖蒲塞其鼻即死取其脑和菊花服之尽十斤得寿五百年　岭南异物志风猩如猿猴而小昼日踡伏不能动变则惊跃湛疾好食蜘蛛毒打杀以口向风复活惟破脑不复生矣以酒浸愈风病南人得传云此兽常持小杖遇物则指飞走悉不能去人有得其杖者所指必有夷人施网既得其兽不复见其杖杖之数百乃肯为人取或云邕州首领寗泗得之泗资产巨万僮伎数百泗甚秘其事　南州异物志风母兽一名平猴状如猴无毛赤目若行逢人便叩头似惧罪自乞人若挝打之惬然死地无复气息小得风吹须臾能起　停骖录南海中有彀焚洲有兽名狤状如水其头身及他处了无毛惟从鼻上竟脊至尾广寸许有毛青色长三四分土人捕得之投烈火中薪尽而此兽不伤神异经无损南方之兽如鹿豕头有牙鹿尾善依人求五谷割取肉不病肉自复其肉惟可作鲊使肥美而鲊肉不壊吞不入尽更澡肉复作鲊如初愈美名曰不尽鲊　癸辛杂志西域有沙海正据要津其水如汤不可向迩终古未尝通中国忽一夕有巨兽浮水而至其骨长数十里横于两涘如津梁然骨中有髓窍可容并马于是西极之地始通中国其国课徃来者每以膏油涂其骨令润惧其枯朽摧折则无复可通故耳陶潜诗刑天舞干戚猛志故常在注刑天兽名口中好衔干戚而舞　太平广记祸斗状如犬而食火粪复为火能烧人屋　周书王防篇区阳以鼈封鼈封者若彘前后有首　山海经屏蓬出大荒山中左右有首一曰并封状如彘前后皆有首黒郭璞注屏蓬即并封语有轻重也　荆州记武陵郡西有兽如鹿前后有头常以一头食一头行　山海经南海之外赤水之西流沙之东有兽左右有首名曰防踢有三青兽相并名曰双双【相并言体合为一也】洵山有兽焉其状如羊而无口不可杀也【禀气自然】其名曰防秦山有兽焉其状如牛而白首一目而蛇尾其名曰蜚行水则竭行草则死见则天下大疫翼望之山有兽焉其状如貍一目而三尾名曰讙其音如夺百声是可以御凶服之已瘅防戏之山有兽名曰防防如羊一角一目目在耳后其鸣自訆基山有兽焉其状如羊九尾四耳其目在背其名曰猼訑佩之不畏单张之山有兽焉其状如豹而长尾人首而牛耳一目名曰诸犍善咤行则衔其尾居则蟠其尾　庶物异名疏防出流波山如牛苍身而无角一足出入水必风雨其光如日月其声如雷黄帝得之以其皮为鼓撅以雷兽之骨声闻五百里以威天下　尔雅貀无前足注晋太康七年召陵扶夷县槛得一兽似狗豹文有角两足即此种也或説貀似虎而黒前无两足　晋书武帝太康六年南阳献两足猛兽此毛虫之孽也　拾遗记因墀国献五足兽状如狮子玉钱千缗其形如环环重十两上有天寿永吉之字问其使者五足兽是何变化对曰东方有解形之民使头飞于南海左手飞于东山右手飞于西泽自脐以下两足立至暮头还肩上两手遇疾风飃于海外落洲之上化为五足兽则一指为一足也其人既失两手使傍人割里肉以为两臂宛然如旧也因墀国在西域之北送使者以铁为车轮十年方至　山海经栒状之山有兽焉其状如犬六足其名曰从从　述异记封徼山中有怒毛兽若不嗔毛短三寸若嗔毛长三尺　刘昼新编寒土有兽其名生角当心俯而磨之愤心而死　山海经章莪之山有兽焉其状如赤豹五尾一角其音如击石其名如狰　事物绀珠防如貍五尾能作百种声　山海经耿山有兽焉其状如狐而鱼翼其名曰朱獳见则其国有恐始逢之山有兽焉其状如狐而有翼其音如鸿雁其名曰獙獙见则天下大旱崦嵫之山有兽名曰孰湖马身鸟翼人面蛇尾是好举人【见人则抱】马成之山有兽焉其状如白犬而黒头见人则飞其名曰天马　张端义贵耳集宫禁中有物曰块然一物无头眼手足毛如漆夜有声如雷禁中人皆云来徽庙亦避之或徃诸嫔妃榻中以手抚之亦温暖将晓莫知所在或云朱温之厉所化　岳渎经禹导淮巫支祈形如狝猴缩鼻高额青躯白首金目雪牙颈伸百尺力逾九命庚辰搏击腾趠疾利倐忽视不可久授之庚辰庚辰以战遂去项颈大械鼻穿金铃徙之淮陆山之足淮水乃安　郭氏异物志昔建州浦城县山有兽名骇神豕身人首状貌丑恶百恶之好出水边石上张平子徃写之兽入水中不出或云此兽畏写之故不出遂去笔兽果出平子拱手不动潜以足指画之今号巴兽潭　彚野婆南丹兽名黄髪椎髻跣足躶形俨然一媪也其羣皆雌无匹偶上下山谷如飞自腰以下有皮葢膝每遇男子必负去求合喜盗人子女复至其家窥伺之其家知为所盗大骂则挟以还之尝为健夫所杀至死以手防腰间剖之得印方寸莹若苍玉字符篆不可识葢自然之文也海录杂事岭南有一足反踵手足皆三指雄曰山丈
　　雌曰山姑夜扣人门雄求金缯雌求脂粉　神异经西南荒中出讹兽其状若莬人面能言常欺人言东而西言恶而善其肉美食之言不眞矣　神异经防兽名形如狮子北方大荒中所出咋人则疾名曰防防者恙也食人虫也善食人心上古之时尝入人室屋黄帝杀之故今人无忧疾谓之无恙葢取此义　述异记陈仓人有得异物者其形不猪亦不似羊众不能名忽有二童子至云此名媪常在地下食死人脑若欲杀之栢叶插其头又名防弗述　神异经昆仑西有兽其状如犬两目而不见两耳而不闻有腹而无五脏有肠直而不旋食而径过人有徳行而徃抵觕之人有凶恶而徃依慿之天使其然名曰浑沌一名无耳一名无心空居无常咋尾回转向天而笑【尔雅翼引帝江为浑沌误】西方荒中有兽焉其状如虎而大毛长三尺人面虎足猪口牙尾长一丈八尺搅乱荒中名梼杌一名傲狠一名难训西北有兽其状似虎有翼能飞便勦食人知人言语闻人鬭輙食直者闻人忠信輙食其鼻闻人恶逆不善輙杀兽徃馈之名曰穷竒　山海经封山有兽状如牛而猬毛名曰穷竒音如狗嘷是食人郭注一名神狗　山海经钩吾之山有兽状如羊身人面其目在腋下虎齿人爪其音如婴儿名曰狗鸮是食人注左传所谓饕餮是也像在夏鼎　吕先识周鼎着饕餮有首无身食人未咽害及其身　庶物异名疏凿齿兽名服防曰凿齿五尺齿似凿食人　山海经剡山有兽名曰合窳如彘人面黄身而赤尾音如婴儿是食人亦食虫蛇见则天下大水少咸山有兽状如牛而赤身人面马足名曰窫窳其音如婴儿食人鹿吴山泽更之水南流注于滂水有兽名蛊雕状如雕有角音如婴儿能食人蔓蕖之山有兽焉名曰马腹其状如人面虎身其音如婴儿是食人厘山有兽焉其状如牛苍身其音如婴儿是食人其名曰犀渠有兽焉其状如狼赤首防目其音如豚名曰猲狙是食人浮玉之山北望具区东望诸毘有兽焉其状如虎而牛尾其音如吠犬其名曰彘是食人北岳之山有兽焉其状如牛而四角人目彘耳其名曰诸懐其音如鸣雁是食人三危之山有兽焉其状如牛白身四角其毫如披簑其名曰獓是食人　十洲记征和三年武帝幸安定月支国献猛兽一头形如五六十日犬子大似貍而色黄羸细秃悴帝使使者令猛兽声试聼之使者乃指兽命唤一声兽唇良久忽呌如天大雷霹又两目如防磹之交光光朗冲天良久乃止帝顚蹶掩耳震动不能自止侍者及武士虎贲皆失仗伏地诸内外牛马豕犬之属皆絶绊离系惊骇放荡久许咸定帝忌之因以此兽付上林令虎食之虎闻兽来相聚屈积如死兽入径上虎头溺虎口去十歩已来顾视虎虎輙闭目帝恨使者言不逊欲之明日失使者及猛兽所在　致虚阁杂俎西域有兽如犬含水噀马目则马瞑欲死故凡马皆畏之名曰马见愁













　　格致镜原卷八十九
　　钦定四库全书
　　格致镜原卷九十　　　　大学士陈元龙撰水族【一】
　　龙
　　总论　易震为龙　説文鳞虫三百六十而龙为之长能幽能明能细能巨能短能长春分而登天秋分而入渊　春秋元命苞龙之言萌也隂中之阳故龙举而云兴　管子龙生于水被五色而游故神欲小则化如蠋欲大则藏于天下欲上则凌于云气欲下则入于深泉　伊川语録龙为隂物出则湿气蒸然成云　抱朴子山中辰日称雨师者龙也　管子蛟龙水虫之神者也乘于水则神立失于水则利废故曰蛟龙得水而神可立也　埤雅郦元水经云鱼龙以秋日为夜按龙秋分而降则蛰寝于渊龙以秋日为夜岂谓是乎龙亦卵生思抱雄鸣上风雌鸣下风而风化　珍珠船四分律文中诸龙初生时睡时嗔时行欲时不能变形余时皆能变形　皎然集房琯尝脩学终南山谷中忽闻声如戞铜器之韵问父老云此龙吟也不乆雨至矣琯望之冉冉云气游漫果骤雨作自尔再闻徴验不差后将赤金鉢戞之谓为龙吟　客退纪谈人食砒霜而死龙食之而肥　五杂组龙潜水中以虎头投之则必惊怒簸腾淘出之乃已　南史或谓江淮多蛟龙能乘风雨决壊崖岸其性恶铁因是引东西两冶铁器大则釡鬲小则鋘鉏数十万斤沈于堰所犹不能合　齐谐记蛟龙畏楝叶　南部新书龙之性麤猛而畏蜡爱竹及空青而嗜烧燕食燕肉人不可渡海　蟫史龙性畏五防丝其涎能众香天火与人火相反得湿而熖遇火而燔以火逐之则熖灭矣　释氏书龙有三患一风砂烧着皮肉骨髓二恶风暴起吹其宫殿失其寳饰衣服龙身自现三诸龙娱乐时金翅鸟王入宫抟撮始生龙子食之又有三苦一虽食百味末后一口化为虾蟇二夫妇相交即变为二蛇三背道布鳞砂石身中痛乃连心　説原龙有三停九似之説谓自首至膊膊至腰腰至尾皆相停也角似鹿头似驼眼似项似蛇腹似蜃鳞似鱼爪似鹰掌似虎耳似牛　乘异记刘洞微善画龙一日有夫妇造门观画因谓曰龙有雌雄其状不同雄者角浪凹峭目深鼻豁鬛尖鳞宻上壮下杀朱火雌者角靡浪平目肆鼻直鬛圆鳞薄尾壮于腹刘不能平问之其人曰身乃龙也请公观之遂化双龙而去献帝春秋龙欲腾翥先阶尺木　酉阳杂爼龙头上
　　有一物博山形名尺木龙无尺木则不能升天　论衡短书言龙无尺木无以升天谓龙从木中升天也盖当雷电之时龙适与雷电俱在树木之侧雷电去龙从而上故谓从树木之中升天也　埤雅龙精于目盖龙聋故精于目也　隂阳自然变化论骊龙之眸见百里纎芥又龙能变水　小史集雅龙不见石　冯贽云仙録天罚乖龙必割其耳　造化权舆龙易骨　埤雅龙八十一鳞具九九之数九阳也　埤雅龙珠在额　韩子夫龙之为虫可狎而也然喉下有逆鳞径尺若婴之则杀人　南史齐始兴王鉴献龙角一枝长九尺三寸色红有文　棊诀取蜕龙牙一枚临局自然机变横出杜阳杂编元载龙髯紫拂色如烂椹可长三尺削水
　　精为柄刻红玉为环钮或风雨晦冥临流沾湿则光彩动揺奋然如怒置之于堂中夜则蚊蚋不敢入拂之为声鸡犬牛马无不惊逸若垂之池潭则鳞介之属悉俯伏而至引水于空中则成瀑布三五尺未尝輙断烧鷰肉熏之则防防焉若生云雾　五杂组唐开元中有鳯逐二龙至华隂龙堕地化清泉二道其一为鳯爪伤流血泉色遂赤今其地有龙骨山云故老谓鳯喜食龙脑故龙畏之今世所鸟王啖龙图盖本此也夫鳯非竹实不食而亦嗜龙脑耶　剧谈録李徳裕尝因暇日游宴时畏景赫曦咸有郁蒸之苦既延入小斋列坐开樽烦暑都尽问之云以金盆贮水渍白龙皮置于坐末龙皮者新罗僧得自海中　后山谈丛夏英公伏日供帐温室戒客具夹衣客皆笑之既坐体寒生粟乃以漆斛渍龙皮也　晋书陆机尝饷张华鲊鱼时宾客满座华器便曰此龙肉也试以苦酒濯之必有异既而五色光起机还问鲊主果云园中茅积下得一白鱼质状殊常以作鲊过美故以相献　述异记汉元和元年大雨有一青龙堕于宫中帝命烹之赐羣臣龙羮各一杯故李尤七命曰味兼龙羮　拾遗记方丈之山一名峦雉东有龙塲地方千里玉瑶为井云色皆紫有龙皮骨如山阜散百顷其蜕骨之时如生龙　感应经按山阜冈岫能兴云雨者皆有龙骨或深或浅多在土中齿角尾足宛然皆具大者数十丈或盈十围小者才一二尺或三四寸体皆具焉尝因采取见之　述异记晋寜县有龙葬洲父老云龙蜕骨于此洲其水今犹多龙骨　国史补旧説春水时至鱼龙门则有化者至今汾晋山穴龙蜕骨角甚众采以为药有五色者　华阳国志蜀五城县值天门龙升天不逹遂死此地故掘取龙骨冬夏无已　本草晋地川谷多有龙死而骨在或云是龙蜕非死骨　唐年补録咸通末舒州刺史孔威进龙骨一具因有表録其事状云州之桐城县善政乡百姓胡举家有青龙鬬死于庭中时四月尚有茧箔在庭忽云雷暴起闻云中击触声血如酾雨洒茧箔上血不污箔渐旋结聚可拾置掌上须臾令人冷痛入骨初龙拖尾及地绕一泔桶即腾身入云及雨悉是泔也龙既死剖之防中有大疮凡长十余丈身尾相半尾本褊薄鳞鬛皆鱼唯有长二丈其足有赤膜翳之双角各长二丈其腹相龃龉时遣大云仓使督而送州以肉重不能全举乃剸之为数十段载之赴官　春渚纪闻横海清池县尉张泽居于浑州东城夜自庄舎还而月色昏暗殆不分道行遇道旁木枝然有光因折以烛路至家插壁间醉不复醒也晨起怪而取视则枝间一龙蜕才大如新蝉之殻头角爪尾皆具中空而坚扣之有声如玉石且光莹夺目遇暗则光烛于室遂寳之于家传玩好事沈中老云绍圣间其从兄为青州幕官因脩庭前葡萄架亦得一蜕形体皆如张者独无光彩耳神龙变化固无巨细但不知有光无光又何谓也　五杂组司徒马恭敏治河日于淮济间得一龙蜕长数十尺鳞爪鬐角毕具其骨坚白如玉俗相传云龙由蛟蜃化者夀不过三嵗　朝野佥载蜀县令刘静妻患病正谏大夫明崇俨论之曰湏得生龙肝食之必愈静以为不可得俨乃书符乘风放之上天湏臾有龙下入瓮水中剔取肝食之而差　贾子説林紫龙涎者舜使虞虎养一紫龙虎恒持燕炙示龙而不即与食龙俯而垂涎虎以器盛之满一合然后与食以为常每日得涎一合绘实者仙草也尧时生于庙堂之前四时有花取其实磨入紫龙涎色正赤可以画金玉其色透入金玉中一寸宫人佩玉尽画鸾鳯湏得良工一笔有误终不可改　拾遗记方丈山龙鬭之处膏血如水流膏色黒者着草木及诸物如淳漆也膏色紫者着地凝坚可为寳器燕昭王二年海人乘霞舟以雕壶盛数斗膏以献昭王王坐通霞台以龙膏为灯光耀百里烟色丹紫国人望之咸言瑞光世人遥拜之灯以火浣布为纒　物相感志汉武帝梁上翁献紫螺皮肉中有物如牛脂东方朔曰此蛟龙髓傅面令人好顔色又女子在孕用之易生防后宫难产者试之殊有神效帝以脂涂面使悦泽　北梦言龙生三卵一为吉吊也其吉吊上岸与鹿交或于水边遗精流槎遇之黏裹木枝如葡萄焉色微青黄复似色号紫梢花益阳道　括地图龙池之山四方髙中央有池方七百里羣龙居之多五花树羣龙食之去防稽四千里　支僧载外国事迦维罗越国今属播黎越国犹有优婆塞姓释可二十余家是白静王之苖裔昔太子生时有二龙王一吐冷水一吐暖水今有池尚一冷一暖　西京杂记瓠子河决有蛟龙从九子自决中逆上入河喷沫流波数十里　外国事毗呵罗寺有神龙住米仓中奴取米龙輙却后奴若长取米龙不与仓中米若尽奴向龙拜仓即盈溢　晋书魏明帝青龙元年正月甲申青龙见郏之摩陂井中凡瑞兴非时则为妖孽况困于井非嘉祥矣　南史梁元帝承圣二年江陵城濠中有龙腾出焕烂五色竦跃入云六七小龙相随飞去羣鱼腾跃坠死于陆道龙处为窟若数百斛圌　龙城録开元间景州水中见一龙三头　録异记蜀庚午嵗金州刺史王宗郎奏洵阳县洵水畔有青烟庙数日庙上烟云昏晦日夜奏乐忽一旦水波腾跃有羣龙出于水上行入汉江大者数丈小者丈余如五方之色有如牛马驴羊之形大小五十累累接迹行入汉江却过庙所复徃数里或或见三日乃止　北梦言大江之南芦荻之间徃徃烧起睡龙唐天复中沣州叶源村民邓氏子烧畬柴草积于天井【山中穴也】火势既盛龙突出腾在半空萦带为火所燎风力益壮狂熖弥炽摆之不落竟以仆地而毙长亘数百歩村民徙居而避之朱梁末辰州民向氏因烧起一龙四面风雷急雨不能扑灭寻为煨烬而角不化莹白如玉　李诗注唐宗尝龙潜于兴圣宫及即位兴庆池尝有一小龙出游宫外御沟水中其状蜿蜒后一夕其龙自池中御素云望西南去及上至嘉陵江乘舟将渡见一小龙翼舟而进上谓左右曰此吾兴庆池中龙也命以酒沃酧上亲自祝之龙乃自水中振鬛而去　戎幕闲谈茅山龙池中其龙如蜥蜴而五色自昔严奉贞观中勅取龙子以观御制歌送归黄冠之徒竞托其神李德裕恐其惑世尝捕而脯之龙亦竟不能神也　丈献通考宋真宗遣内侍任文庆于茅山设醮祷郭真人池取二龙长二寸许手中仰覆无惧中路风雨失一奉一归以示近臣复令文庆送还池中俄见二龙一乃送还者一乃所失者伊川语録龙只是兽茆山华阳洞常有之亦于干地
　　能行形状殊可爱然不齧人五台山者则伤人矣　游名山记茆山有龙池池不甚广小黒龙十数游其中取视之长仅三寸昂首四足目精烂然腹有丹书而无牝牡盖蜥蜴也每嵗旱祷雨輙应今与山之神同着祀典　酉阳杂俎宗尝诏术士罗公逺与不空同祈雨校功力俱诏问之不空曰臣昨焚白檀香龙上命左右掬庭水嗅之果有檀香气　左传帝舜世有畜龙氏及有夏孔甲帝赐之乘龙河汉各二各有雌雄刘累学扰龙于豢龙氏以事孔甲能饮食之夏后嘉之赐氏曰御龙以更豖韦之后龙一雌死以食夏后　中朝故事长安有豢龙户观水即知龙色目有无悉知之懿皇朝龙户上言龙池中走失两条徃闗东寻访数十日东都魏王池中见之取而归阙经华州时李讷为华州刺史为人正直闻得龙来大以为虚妄命就公府视之则于一小缾子中倒于盆内乃二细鳅鱼也讷怒目曰何以为验其人请凿穴尺许注水其间収鳅投水内鱼倒水中相趁旋转尾触穴四隅随触而陷水亦暴涨逡巡穴已阔数尺其人语讷云恐穴更广即难制遂搦入缾中讷方竒之厚赠钱帛擕归辇下　抱朴子西域方士能神祝者临渊禹歩吹气龙即出浮其初出乃长十数丈于是士更吹之一吹则龙輙一缩至长数寸方士掇取着壶中或有四五龙以少水养之物塞壶口于是方士闻有旱处便赍龙徃卖之一龙值数千斤金举国防敛以顾之直毕乃壶出一龙着渊潭之中因复禹歩吹之輙一吹一出长数十丈湏臾云雨四集　五行记周靖帝大象元年夏荣阳汴水北有龙鬬初见白光直属天自东方而来有白龙长十许丈西北向防掌而鸣西北有黒龙亦乘云而至风雷相撃乍合乍离暴雨大注自午至申白龙升天黒龙坠地　五杂组俗有立夏分龙之説盖龙于是时始分界而行雨各有区域不能相逾故有咫尺之间而晴雨顿殊者龙为之也　酉阳杂俎龙在阎浮提者五十七亿龙于翟陁尼不降浊水阿含经难陀跋难陀二龙其形最大绕湏弥山七匝头犹山顶尾在海中　后魏书波知国有三池云大池有龙王次者龙妇小者龙子行人设祭乃得过不祭多遇风雪　列仙传马师皇者黄帝马医有病龙下垂耳张口师皇针其唇饮以甘草汤而愈后一旦负之而去山川纪异汤隂西有真人社旧传孙登寓此值旱众
　　祷于龙得雨将祭谢之登曰此病龙雨安能苏禾稼弗信请嗅之水果腥秽龙时背生疽闻登言化老翁求治曰病痊当有报不数日果大雨石上忽裂一井其水湛然盖龙穿此以报也　书蕉福龙优乐过逾于人薄福诸龙日苦沙搏身为诸小虫之所唼食　北梦言世有乖龙苦于行雨而多窜匿为雷神捕之或在古木及楹柱之内若旷野之间无处逃匿即入牛角或牧童之身徃徃为此物所累而震死也　孔六帖夷陵江或浮大木蔽塞水面土人谓之龙巢翻
　　详　内典龙有胎卵湿化四种　抱朴子有自然之龙有蛇蠋化成之龙　潜书别行云有四种龙一天龙守天宫殿持令不落者二神龙兴云致雨益人间者三地龙决江开渎者四伏藏龙守轮王大福人藏者须弥藏经龙有五种象龙马龙鱼龙虾蟇龙此四种
　　旁蛇龙五龙之长是正　淮南子羽嘉生飞龙毛犊生应龙介鳞生蛟龙介潭生先龙　广雅有鳞曰蛟龙有翼曰应龙有角曰【巨彪切】龙无角曰蛥龙一云有角虬龙无角螭龙龙未升天曰蟠龙　周祈名义考广雅云云其言若辨而实非也按説文龙从肉童省声□象肉飞之形何有于翼也龙时飞则飞时潜则潜蟠非定称也説文蛟龙属无角曰蛟虬龙子无角者螭若龙无角而黄北方谓之土蝼蛟则谓之蛟虬则谓之虬螭则谓之螭不可言蛟龙虬龙螭龙也亦犹谓螣为螣蛇也埤雅螣龙将亦可谓螣龙哉　南越志蟠龙身长四丈青黒色赤带如锦文随渭水而下入于海有毒伤人即死　河图黄金千嵗生黄龙青金千嵗为青龙赤白龙亦然金千嵗生龙　易干凿度帝王始兴河洛龙见皆察其首黒者人正白者地正赤者天正　王晫龙经黒龙曰水精赤龙亦曰水精黄龙曰龙长蛇龙亦曰龙长　瑞应图黄龙者四龙之长四方之正色神灵之精也王者不漉池而渔则应和气而游于池沼龙鱼河图黄龙从洛水出诣虞舜鳞甲成字令左右写文竟龙去　淮南子禹济于江黄龙负舟　古今注髙祖五年黄龙见华阳池十余日九年又见长安五鳯四年黄龙出广汉甘露元年黄龙见新丰二年龙见上郡腾跃五色升天丞相以下上夀章帝建初三年黄龙见汝南项氏田庐中长五丈余髙二丈光耀庐舎及树皆黄　魏略文帝欲受禅郡国奏黄龙十三见明帝铸铜黄龙髙四尺置殿前　缪袭赋序青龙者大辰之精木官之瑞　封襌书夏得木德青龙止于郊　尚书中候周公旦即摄七年青龙衔甲　旧唐书贞观巾汾州言青龙白龙见白龙吐物在空中有光如火至地陷入二尺掘之则金也形圆斜广尺余髙六七寸　春秋合诚图尧母庆都出观三河奄然隂风赤龙与庆都合而生尧　元命苞尧游河渚赤龙负图以出图亦如绨淮南子女娲氏杀黒龙以济冀州注黒龙水精也杀之以止雨　三秦记昔有黒龙从南山出饮渭水其行道为龙首山　晋载记吕光伐兹军其城南营外夜有一黒物大如断堤揺动有头角目光若电及明而云雾四周遂不复见旦视其处南北五里东西三十余歩鳞甲地之所昭然犹在光笑曰黒龙也俄而云起西北暴雨灭其迹　宋书徐羡之尝经山中见黒龙长丈余头有角前两足皆具无后足曵尾而行　汉武内传王母驾九色斑龙　法苑珠林法显至迦施国国有白耳龙每与众僧约令国内丰熟皆有信効　广博物志龙龙属也明月之珠藏于蚌中龙伏之　拾遗记南浔之国有洞穴隂源其下通地脉中有毛龙毛鱼时脱骨于旷泽之中鱼龙同穴而处其国献毛龙一雌一雄放置豢龙之宫至夏代养龙不絶因以命族至禹导川乘此龙及四海攸同乃放河内　南史王僧辩传初承圣二年三月有两龙自城西江中腾跃升天五色分明遥映江水百姓咸仰面目之父老窃相谓曰地龙已去矣稽神録楚王马希范修长沙城开壕毕忽有一物长十丈余无头尾手足状若土山自北岸出游泳水上乆之入南岸而没出入俱无踪迹或谓之土龙　渚宫旧事江陵赵姥以沽酒为业义熈中居室内忽地隆起姥察为异朝夕以酒酹之尝见一物出头似驴而地初无孔穴及姥死家人闻上下有声如哭后人掘地见一异物蠢然不测大小湏臾失之俗谓之土龙　拾遗记西域献火龙髙七尺映日看之光如聚炬火　春渚纪闻萧注从狄殿前之破蛮洞也収其寳货珍异得一龙长尺余云是盐龙蛮人所豢也借以银盘中置玉盂以玉筯挑海盐饮之每鳞甲中出盐如雪则収取用酒送一钱匕专主兴阳而前此无説者何也后因蔡元度就其体防盐而龙死其家以盐封其遗体三数日用亦大有力后闻此龙归蔡元长家云　北梦言洛中有洞穴曽有误堕其中行数里渐明见有宫殿人物凡九处又有大羊羊髯有珠人取食之后出以问张华华曰此地九仙馆也大羊名曰痴龙　懐堂集龙生九子不成各有所好囚牛龙种平生好音乐今胡琴头上刻兽是其遗像睚眦平生好杀今刀柄上龙吞口是其遗像嘲风平生好险今殿角走兽是其遗像蒲牢平生好鸣今钟上兽纽是其遗像狻猊平生好坐今佛座狮子是其遗像霸下平生好负重今碑座兽足是其遗像狴犴平生好讼今狱门上狮子头是其遗像屃赑平生好文今碑两旁文是其遗像蚩吻平生好吞今殿脊兽头是其遗像　菽园杂记赑屭形似性好负重故用载碑螭吻形似兽性好望故立屋角上蒲牢形似龙而小性好吼有神力故悬于钟上宪章形似兽有威性好囚故立于狱门上饕餮性好水故立于桥所蟋蜴形似兽头性好腥故用于刀柄上形似龙性好风雨故用于殿脊上螭虎形似龙性好文彩故立于碑首金猊形似狮性好火烟故立于炉盖上椒图形似螺蛳好闭口故立于门上今呼鼓了非也虭蛥形似龙而小好立险故立于防朽上鳌鱼形似龙好吞火故立于屋脊上兽吻形似狮好食隂邪故立于门镮上金吾形似美人首鱼尾有两翼性通灵不睡故用巡警【按龙生九子诸书所载大同小异杨慎外集云狴犴立狱门与前李説同与此云宪章异又饕餮好饮食故立于鼎葢性好水故立于桥上与此全异陈懋仁庶物异名疏又云好负重今碑下兽是即李説之霸下音同字异耳与杨説异矣又云蜥蜴好水今桥上兽亦与诸説不同】
　　化龙　华阳国志永昌郡古哀牢国其先有一妇人名曰沙壶【后汉作沙壹】依哀牢山下居捕鱼自给忽于水中触一沈木遂感而有娠度十月产子男十人后沈木化为龙出谓沙壶曰君为我生子今在乎九子惊走惟一小子不能去陪龙坐龙就而防之　南史梁武帝践祚郗后酷妬忌及终化为龙入于后宫通梦于帝或见形光彩照灼帝体将不安龙輙激水腾涌　霏雪録山东民间妇人一臂有物然肤中屈佶如蛟龙状妇喜以臂浸盆水中一日雷电交作妇自牖出臂果一龙擘云而去　异苑陶侃尝渔雷泽得一织梭还挂于壁有顷雷雨梭变成赤龙从屋腾跃而去　神仙传壶公遣费长房归以一竹杖与之曰此当还家以投葛陂中长房杖忽然如眠便到家以杖投葛陂顾之乃青龙也集异记元和中都尉韦宥舟行见新丝筝周纒芦心宥即拔芦伸其长倍寻则试纵之应手复结宥以付筝妓将安之惟短二三寸耳食顷则已蜿蜒舒展选蠕揺动双眸了然矣骇而投于江风浪交作俄有白龙长百丈拏攫升天　酉阳杂俎有史生游华山时暑环憇一小溪忽有一叶大如掌红殷可爱随流而下史独接得置懐中坐食顷觉懐中冷重潜起观之其叶上鳞起粟粟而动始惊惧弃林中遽白众人曰此必龙也可速去湏防林中白烟生弥布一谷史下山未半风雷大至僞史南唐时有苍头持龙水图求货或得之将练以
　　为服忽釡中云起蒸见二龙腾跃穿壁而去　明皇杂録开元中大旱上于新池创一殿召冯绍正四壁各画一龙西壁一素龙蜿蜒若奋风云随笔而生壁上鳞甲皆有白气自檐庑出池中波涛涌俄有白龙乘云而起风雨大作　国语褒国之神化为二龙夏后藏漦吕氏春秋白龙化为鱼豫且射中左目　宋书晋愍
　　帝建兴二年十一月抱罕羌妓产一龙子色似锦文尝就母乳遥见神光少得就视　赵耕龙公碑张路斯颍上人隋初明经登第景龙中为宣城令夫人闗州石氏生九子自宣城罢归常钓于焦氏台之隂一日顾见钓处有宫室楼殿遂入居之自是夜出旦归归輙体寒而湿夫人惊问之公曰我龙也蓼人郑祥逺者亦龙也白牛据吾池自谓郑公池吾屡与战未胜明日取决可使九子助我领有绛绡者我也青绡者郑也明日九子以弓矢射青绡者中之怒而去公亦逐之所过为谿谷逹于淮而青绡者投于合淝之西山以死为龙穴山九子皆化为龙公之兄为马歩使者子孙散居颍山其基皆存焉　栁子厚谪龙説扶风马孺子在泽州与羣儿戏郊亭上有竒女堕地有光然被緅裘白文之里首歩揺之冠遂入居佛寺讲室七日取杯水饮之嘘成云气五色翛翛如也因取裘反之化为白龙徊翔登天龙城録茅山有道士吴绰采药于华阳洞口见一儿手把三珠戏松下绰从之儿奔入洞化为龙以珠瑱左耳绰劚其耳失珠　列仙传呼子先者汉中卜师也夀百余年临去呼酒家老妪曰急装当与汝俱夜有仙人持二茅狗来呼子先子先持一与妪乃龙也之上华隂山后尝于山上大呼言子先酒母在此耳　三秦记河津一名龙门巨灵迹犹存水悬下注旁有山水陆不通鱼之属莫能上江海大鱼集门下数千不得上上者为龙不上者鱼故云曝腮龙门　林登博物志鲤鱼登龙门即有风雨随之天火自后烧其尾乃化为龙矣
　　蛟【附虬　螭】
　　埤雅蛟龙属也其状似蛇而四足　山海经毕山帝苑之水出焉其中多蛟注蛟似龙蛇而小头细颈颈有白婴大者十数围卵生子如三斛瓮能吞人　説文龙无角曰蛟池鱼满三千六百蛟来为之长能率鱼而飞置笱水中即蛟去　述异记虺五百年化为蛟蛟千年化为龙　埤雅蛟能交首尾束物故谓之蛟也俗呼马绊蛟尾有肉环束物则以首贯之旧云鳯骨黒蛟骨青説文眉交故谓之蛟　陆禋续水经注蛇雉遗卵入地千年为蛟　酉阳杂俎虎鱼老则为蛟　玉堂清话蛇雉遗卵为蛟其蛇出殻之日害于一方洪水飘荡吴人谓之洪　拾遗记帝以季秋之月泛蘅兰云鹢之舟钓于桂台下以香金为钩防丝为纶丹鲤为饵钓得白蛟长三丈若大虵无鳞甲帝曰非祥也命大官为鲊肉紫骨青味甚香美　一统志大江巾有蟂矶南有一石穴广一丈深叵测葢蟂居也蟂即老蛟也此矶在今芜湖江口有庙俗讹为乔姬庙　山海经祷过之山浪水出焉而南流注于海其中有虎蛟其状鱼身而虵尾其音如鸳鸯食者不肿可以已痔　潜书元严子忠汀州人遣仆入山掘笋雷电大作树下一窟有物如犬而长其声如雷仆挥锄击之而毙人谓之山蛟再积五百年则为龙矣　续搜神记长沙江边有女下渚澣衣觉身中有异遂姙身生三物皆如鰕鱼女以已所生甚怜之着澡盘水中养经三月遂大乃是蛟子各有字大者为当洪次者名破阻小者曰扑岸天暴雨三蛟一时俱去　朝野佥载洛水中有人见竖子洗马顷之见一物如白练带极光晶缴竖子之项三两匝即落水死凡是水中及湾泊之间皆有之人澡浴洗马死者皆谓鼋所引非也此名白特宜慎防之蛟之也　三吴记吴时有王述者采药于天台山忽见溪中有一小青衣长尺余径入云中良乆海上云起顷刻雷电交鸣见牵一物如布而色如漆乃黒蛟耳　山堂肆考黄牛洲在南昌府城西南相传许逊逐蛟精蛟化为黄牛于此因名北梦言岑参赋云瞿唐之东下有千嵗老蛟化为
　　妇人彩服靓妆游于水滨
　　虬　説文虬龙子有角者　搜神记武昌虬山有龙穴居人每见神虬飞翔出入嵗旱祷之即雨后人筑塘其下曰虬塘　淮南子黒蜧神虬潜泉而居将雨则跃元氏掖庭记大德间尾洒夷于清源洞得一物如龙皮薄可相照鳞鳞攒簇玉色可爱又间成花卉之形或红或緑暑月对之凉风自生遣人进贡时无识者有一胡僧曰此斑花玉虬殻也
　　螭　南诏録螭鱼四足长尾鳞成五色头似龙无角説文螭若龙无角而黄北方谓之土蝼　拾遗记昆仑山第三层有螭潭百里多龙螭皆白色千嵗一蜕其五脏　洞冥记元封中帝好微行于长安城西夜见一螭游于路董谒曰昔桀媚末喜于膝上以金簪贯玉螭腹为戏今螭腹余金穿痕得非此耶　吕氏春秋螭食乎清而游乎浊

　　格致镜原卷九十
<子部,类书类,格致镜原>
　　钦定四库全书
　　格致镜原卷九十一　　　大学士陈元龙撰水族【二】
　　鱼总
　　淮南子介鳞生蛟龙蛟龙生鲲鲠鲲鲠生建邪建邪生庻鱼凡鳞者生于庻鱼　天文録鱼星主理隂阳而知云雨之期也故赞曰汉中鱼星知云雨也占曰鱼星明大河海水皆出又云鱼星明大则隂阳和气鱼星忽不明而在则鱼多鱼星亡则鱼少　晋书天潢南三星曰咸池鱼囿也　永嘉记青田谿冬天水如汤众鱼归之名曰鱼仓　礼记立春后十日鱼上冰　曹植説醎水之鱼不游于江淡水之鱼不入于海　田家杂占鱼跃离水面谓之秤水主水涨髙多少増水多少　本草纲目鳞者也鱼产于水故鳞似粼行则上水恐乱鳞也　五杂组凡鱼之游皆逆水而上虽至细之鳞遇大水亦抢而上盖逆则其鳞顺顺而反逆矣　小史集雅流水之鱼背鳞白而味美止水之鱼背鳞黒而味恶説林鱼懐珠而鳞紫　天主物簿鱼之懐珠至五十年则无复鼓鳃脑上有汗其鬐鳞口眼皆异鬐当紫色眼当红色口当赤色　頥生论鱼无气　物相感志鱼始雷向下未惊蛰头皆向上　小史集雅鱼目不瞑隂阳自然变化论鱼不见水　小史集雅湿生者眼
　　无胞　淮南子月者隂之宗是以月则鱼脑减月盈则鱼脑盈　古文竒字鲁从鱼从自凡物之息以鼻鱼鼻孔最小气不能遽通以腮为呼吸　正字通宋淳化三年京师里巷妇女装镂鱼腮中骨号鱼媚子以饰面或曰鱼水族隂面为六阳之首隂侵阳将有灾明年秋冬积雨衢路水深数尺民被其害　尔雅鱼枕谓之丁鱼肠谓之乙鱼尾谓之丙注枕在鱼头骨中形似书丁字可作印乙丙皆似书字因以名焉　席上腐谈礼记鱼去乙郑氏注云鱼体中害人者东海鰫鱼有骨名乙在目傍状如乙字食之鲠人不可出　周书西海鱼骨鱼干鱼脇北海鱼釰【鱼兵如釰也】鱼石【头中石也】大都鱼鱼刀咸防于中国　锦绣万花谷腹腴鱼腹下肥肉也礼记少仪云冬右腴夏右鳍注云冬气在上腴腹下也夏气在下鳍脊也　名物通玉腴鱼脬也福州人谓之佩羮　本草纲目鱁鮧鱼膘也即鱼白胶　南史宋明帝以蜜渍鱁鮧一食数升　齐民要术造鱁鮧法取石首魦鱼鲻鱼三种肠合之　食色绅言鱼卵不经盐渍三年尚可再活　鲁语鱼禁鲲鲕韦昭注鱼未成子在胎也　尔雅疏凡鱼之子总名鲲　説文鲕鱼子也防鱼子生者也鲕是子之在胎者防是子之散泊在草者　演繁露凡鱼产子必竝木根草干戛刮其腹子乃得出出则黏根着茎之上离离如珠然后泥不能掩浪不能漂其子乃得成鱼也　彚苑详注凡鱼啸子必水痕虽干涸十年遇水即生其长甚易其啸子也以五月鲤鱼以五月下惟银鱼鲙残鱼啸子于冰冰解三日乃生也　唐书太宗观鱼于西宫见鱼跃焉问其故渔者曰此当乳也于是中网而止　本草李时珍曰凡鱼皆冬孕子春末夏初则于湍水草际生子有牡鱼随之洒白覆子数日即化出谓之鱼苗　北户録南海诸郡人至八九月于池塘间采鱼子着草上悬于灶烟上至二月春雷时却収草浸于池塘间旬日间如虾防子状鬻于市号鱼种育池塘间一年内可供口腹也通雅陆文裕深云今人家池中所蓄其种皆出九江
　　谓之鱼秧每嵗三月初旬挹取于水细如发以水养之舟中渐次成长九江设厰以课之洪武十四年钦差总旗王道儿等至府编佥渔人谓之涝户南海诸郡収鱼子出如科斗谓之防防　黄省曾养鱼经仲春取子于江曰鱼苗畜于小池稍长入塘曰可尺许徙之广池饲以草九月乃取有难长之秧曰艋艘其首黄色曰螺师青以其食螺师也故名其口尖朞年而鼻窍始通不得通则死长至尺许乃易大　谈苑小池中鱼至九月十月间宜取投大水中不尔冬间俱冻死　养鱼经鱼之行游昼夜不息有洲岛环转则易长　养鱼经鱼食杨花则病　留青日札鱼食巴豆而浮　説文池鱼满三千六百蛟来为之长能率鱼飞置笱水中即蛟去　谈苑眉州有人家畜数百鱼深池中以塼甃四围皆屋凡三十余年一日天晴无雷池中忽大声如风雨皆跃起羊角而上不知所徃旧説不以守则为蛟龙所取余以谓蛟龙必因风雨疑此鱼圈局三十余年日有腾拔之志精神不衰乆而自逹　物相感志守鱼取道中弃胞盆覆之埋池四角鱼则永在池不敢出也　南史宋卢道居庐陵屋前有池养鱼皆名呼之次第来取食　王制獭祭鱼然后渔人入泽梁　曲礼水潦降不献鱼鳖注水涸易得不足贵也　周礼人掌以时渔为梁注梁水以取渔　后山谈丛鱼行随阳春夏浮而溯流秋冬没而顺流渔者随其出没上下而取之　酉阳杂俎兴州有一处名雷穴水常半穴每雷声水塞穴流鱼随流而出百姓每候雷声绕树布网鱼无限非雷声渔子聚鼓撃于穴口鱼亦輙出所半于雷时　朝野佥载峰州有一道水从吐蕃中来夏冷如冰雪有鱼长一二寸来去有时竝水上如粥人取烹之而食千万家取不可尽不知所从来　曲洧旧闻溱洧其水清有鱼数种土人不善施网冬积柴水中为【音渗】以取之以捣泽蓼杂煮大麦撒深潭中鱼食之輙死浮水上可俯掇乆之复活谓之醉鱼云　溪蛮丛笑山猺无渔具上下断其水揉蓼叶困鱼鱼以辣出名痨鱼　珍珠船渔人以猢狲毛置网四角则多得鱼云鱼见之如人见锦绣也　管子涸川之精生蟡一头两身其形若蛇其长八尺以其名呼之可以取鱼鳖　酉阳杂俎鱼有睫及目合腹中有连珠二目不同连鳞白鬐腹下丹字竝杀人　曲礼槀鱼曰商祭鲜鱼曰脡祭注槀干商度也度燥湿之宜脡直也鱼鲜者不馁挺然直也　山堂肆考晋人以鱼为鲑菜梁受家贫愧无鲑菜以待君子　庶物异名疏银刀鱼也杜诗出网银刀乱世説蛮名鱼为娵隅　清异録杨虞卿家号鱼为水
　　花羊避讳故也　东坡志林僧家谓鱼为水梭花　谭峭化书庚氏穴池搆竹为凭槛登之者其声策策焉辛氏穴池搆木为凭槛登之者其声堂堂焉二氏俱牧鱼于池中每凭槛投饵鱼必踊跃而出他日但闻防防堂堂之声不投饵亦踊跃而出则是庚氏之鱼可名防防辛氏之鱼可名堂堂食之化也　陈善扪虱新话人有于庭槛间凿池以牧鱼者每鼔琴于池上即投以饼饵其后鱼但闻琴声丁丁然虽不投饼饵亦莫不跳跃而出客不知其意在饼饵也以为瓠巴复生昔庚氏之鱼可名防防辛氏之鱼可名堂堂则此庭下之鱼可名丁丁矣　云龙州志普河鱼池在赵州东北五里池中多鱼人不敢捕云龙王兵也　琼州志鱼爷井在琼州府文昌县西相传泉与海通中有大鱼头白俗呼为鱼爷有人呼之即出　杨慎外集风道北来天乃大水泉蛇乃化为鱼是谓鱼妇死即复苏　古今注江东谓青衣鱼为婢鱼为童子　文选鱼婢小鱼也亦曰妾鱼酉阳杂俎蜥蜴以鱼为偶　庄子朽化为鱼物之变也　三秦记江海集龙门下登者化龙不登者防额暴腮　记异録地志慈州文城县搔口本夏禹凿山通河年年鱼化之地也每春大鱼竝河西上唐人尝勅禁采捕至仲春后有防额不化者傍岸求死终不过富平津浮梁孟州嵗以致贡　酉阳杂俎江中小鱼化为蝗而食五谷者百嵗为防　报应録唐豫章民有熊慎者其父以贩鱼为业尝载鱼宿于江浒闻千百念佛经声惊而察之乃船中诸鱼也遂叹异而悉取放之不复以渔为业　五杂组唐天寳间当涂民刘成李晖以巨舫载鱼有大鱼呼阿弥陀佛俄而万鱼俱呼其声动地　晋书魏嘉平四年五月有二鱼集于武库屋上此鱼孽也王肃曰鱼生于水而升于屋介鳞之物失其所也边将其殆有弃甲之变乎　白六帖光启二年扬州雨鱼权衡庚申外史元顺帝时天雨鱼长尺许城中人家皆取而食之　朝野佥载杭州富阳县韩珣庄掘井才深五六尺土中得鱼数十头土有微润　歙州图经歙州赤岭下有大溪俗传昔有人造横溪鱼梁鱼不得下半夜飞从此岭过其人遂于岭上张网以捕之鱼有越网而过者有飞不过而变为石者　西京杂记昆明池刻玉石为鱼每至雷雨鱼常鸣吼鬐尾皆动汉世祭之以祈雨徃徃有验　广舆志重庆府涪州江心有双鱼刻石上每一鱼三十六鳞见则嵗丰
　　金鱼
　　山堂肆考金鱼体如金一名火鱼有通身赤者有半身赤者有乱赤纹者有背赤文作卦形者有头赤尾白者有鳞赤身白者色象各各不同碧鸡山下洞内有金线鱼中都有玳瑁鱼雪质而黒章的砾若漆俨然玳文采尤可观也　七脩藁杭自嘉靖戊申来生有一种金鲫名曰火鱼以色至赤故也人无有不好家无有不畜竞色射利交相争尚多者十余金鱼不载于诸书防璞以为惟六和塔寺池有之故苏子美六和塔诗云沿桥待金鲫竟日独迟留东坡亦曰我识南屏金鲫鱼南渡后则众盛也据此始于宋生于杭今南北二京内臣有畜者又异于杭其红真如血色然味比之鲋鲫逺不及杭又有金鲤亦佳二鱼虽有种生或曰食市中汚渠小红虫则鲋之黒者变为金色矣　羣芳谱金鱼有鲤鲫鳅鳖数种鳅鳖尤难得独金鲫耐乆肉味短而韧甘咸平无毒自宋以来始有蓄者今在在养玩矣初出黒色乆乃变红又或变白名银鱼有红白黒班相间者有金管者三尾者五尾者甚且有七尾者时颇尚之养鱼经尝怪金鱼之色相变幻遍考鱼部即山海经异物志亦不载读子虚赋有曰网玳瑁紫贝及鱼藻同置五色文鱼固知其色相自来本异而金鱼特总名也惟人好尚与时变迁初尚纯红纯白继尚金盔金鞍锦被及印红头裹头红连鳃红首尾红顶红若八卦若骰色继尚黒眼雪眼珠眼紫眼玛瑙眼琥珀眼四红至十二红二六红甚有所谓十二白及堆金砌玉落花流水隔断红尘莲台八瓣种种不一总之随意命名从无定顔者也至花鱼俗子目为癞不知神品都出自花鱼将来变幻可胜纪哉而红头种竟属庸板矣第眼虽贵于红凸然必泥此无全鱼矣乃红忌黄白忌蜡又不可不鉴如蓝鱼水晶鱼自是陂塘中物知鱼者所不道也若三尾四尾品尾原系一种体材近滞而色都鲜艶可当具品第金管银管广陵新都姑苏竞珍之　珍珠船南城金鱼日食蒸饼白麫二十斤　宋史钱塘江有五色鱼鲫首鲤身　正字通金鱼吉安有一身具五色者名手巾鱼建阳铜山古井五色鱼长四寸似龙尾竖四爪旱取以祈雨置于湖自归井中
　　嘉鱼
　　埤雅嘉鱼鲤质鳟鳞肌肉甚美食乳泉出于丙穴　任豫益州记嘉鱼细鳞似鳟鱼蜀山谓之拙鱼　水经注东南得丙水口水上承丙穴穴出嘉鱼常以三月出十月入穴穴口广五六尺去平地七八尺泉悬注鱼自穴下透入水穴口向丙故曰丙穴下注褒水　酉阳杂俎丙穴鱼食乳水食之甚温　山堂肆考按一统志丙穴在防州府逹县东北通明县井峡中凡十穴皆出嘉鱼春社前鱼出穴秋社即归其出也止于巴渠龙脊滩首有黒防谓照星象相感而成长身细鳞肉白如玉味咸而美葢食盐泉也　彚苑详注嘉鱼如小鲥鱼多脂煎不假油　云南记雅州诸水多有嘉鱼或云黄河中味鱼亦此也
　　鲤
　　埤雅鲤今之赪鲤也一名鳣鲤脊中鳞一道每鳞上有小黒防文大小皆三十六鳞鱼之贵者　养生杂纂鲤至隂之物也　本草鲤鱼最为鱼之主形既可爱又能神变乃至飞越山河所以琴髙乘之山上　埤雅鲤鱼今人以盘水养之虽困鳞不反白葢健鱼也　养鱼经水畜者鱼也以六亩地为池池中有九洲求懐子鲤鱼长三尺者二十头牡鲤鱼长三尺四头以二月上庚日内池中令水无声鱼必生至来年二月得鱼七万枚每头生三千五百枚所以养鲤者鲤不相食易长又贵也凡鱼逺行则肥池中聚石作九岛鱼绕之日行千里水经鳣鲤出巩穴三月则上度龙门得度为龙矣否则防额而还　三秦记龙门之下毎嵗季春有黄鲤鱼自海及诸川争来赴之一嵗中登龙门者不过十一初登龙门即有云雨随之天火自后烧其尾乃化为龙矣【龙门山在河东界】　淮南子詹公能钓千嵗之鲤　河图黄帝游于洛见鲤鱼长三丈青身无鳞赤文成字　大魏诸州记小平津有洞穴鲤鱼从穴中出入大者重千斤色青皮如鲛鱼皮　清异録鲤鱼多是龙化额上有真书王字者名王字鲤此尤通神　列仙传子英者舒乡人也善入水捕鱼得赤鲤爱其色以米谷食之一年长丈余遂生角有翼　符子务光自投卢川卢川之伯以赤鲤送之　陆游入蜀记贵池去城八十里在秀山下江之一支别汇为池四隅皆因山石为岸产鲤鱼金鳞朱尾味极美　中华古今注鲤鱼之大者鳣鱼即今之赤鲤鱼也兖州人谓赤鲤为赤骥谓青鲤为青马谓黒鲤为驹谓白鲤为白骐谓黄鲤为黄骓　酉阳杂俎唐朝律取得鲤鱼即宜放之仍不得号赤鯶公卖者决六十钓矶立谈鲤一名穉龙　水族加恩簿鲤本三十六
　　鳞大烹允尚宜授跨仙君子世美公【谓鲤也】　水经注范文日南人为奴时牧于涧中得两鲤鱼欲私食之郎知诘文文诈云将砺石还非鱼也郎至鱼所果见两石文异之石有铁文因入山中就石冶铁作两刀举刀向石鄣咒曰鲤鱼变化治石成刀斫石鄣破者是有灵神文当治此因斫石鄣如龙渊干将之斩芦刍遂君其地冀州图经太和三年文明太后冯氏幸金河府摩磷宫汤泉钓得鲤鱼一双皆长三尺以黄金鎻穿腮放于池内后皆长五尺正光元年五月五日天清气爽闻池内锵锵声水中惊沸其一浮天化五色云而去一在池中至孝昌元年六月行台元渊北伐顿此决池取鱼鳞甲非常渊令杀之得金二斤八两渊明年为葛荣所杀大业拾遗録梁郡清泠水南有横渎东南至岩山县西入通济渠忽有大鱼似鲤而头一角长尺余鳞正赤从清泠水出头长三尺许入横渎逆流西北十余里不没入通济渠于时夹两岸随看者数百人皆谓赤龙大鲤从渊而出此亦唐祚将兴之兆
　　鲔
　　月令季春荐鲔于寝庙　周礼渔人春荐王鲔　夏小正春祭鲔祭不必记而记鲔何也鲔者鱼之先至者也而其至有时　尔雅鮥鮛鲔注鲔鳣属也大者名王鲔小者名鮛鲔今宜都郡自京门以上江中通出鱏鳣之鱼有一鱼状似鳣而小建平人呼鮥子即此鱼也　诗义疏鲔鱼形似鳣而青黒头小而尖似铁兠鍪口亦在颔下其甲可以摩姜大者不过七八尺益州人谓之鳣鲔一名鮥肉色白味不如鳣也今东莱辽东人谓之尉鱼或谓之仲明鱼仲明者乐浪尉也溺死海中化为此鱼　埤雅鲔鱼青黒长鼻体无鳞甲大者长七八尺岫居至春始出而浮阳　埤雅季冬荐鱼春献鲔则鲔别于鱼其来尚矣故鲔仲春从河西上得过龙门便化为龙否则防额而还　博物志河隂岫穴出鲔鱼焉　东京赋注王鲔鱼名居山穴中其穴在河南小平山长老言王鲔之鱼由南方来出此穴中入河水见日目浮水上流行七八十里钓人见之取以献天子用祭　宋祁笔记莒公言河阳出王鲔即今黄鱼也形如豕口与目俱在腹下每春二月出于石穴逆河而上人乃取之其腥不可近官以为鲊献御其味甚美然有毒
　　鲂
　　诗汝坟鲂鱼赪尾注鱼劳则尾赤　诗义疏鲂鱼广而薄肥恬而少力细鳞鱼之美者辽东梁水鲂特肥而厚尤美于中国鲂故其乡语曰居就粮梁水鲂是也　述异记洛鲤伊鲂贵于牛羊　埤雅鲂一名魾今之青鳊也郊居赋曰赤鲤青鲂细鳞缩项阔腹鱼之美者葢弱鱼也其广方其厚褊故一曰鲂鱼一曰鳊鱼鲂方也鳊褊也　五杂组鲂即鳊也阳昼所谓若食若不食者也然今之鳊鱼最易取常空羣而之岂古用钓而今用故有难易　襄阳旧传岘山下汉水中出鳊鱼肥美谓之槎头鳊宋张敬儿为刺史齐髙帝求此鱼敬儿作六舻船置鱼而献曰奉槎头缩项鳊鱼一千六百头养鱼经鳊鱼缩项穹脊而细鳞博腹其味腴其色青
　　白即鲂鱼也古称汉水槎头之鳊吴之太湖亦甚佳矣水族加恩簿缩项仙人【谓鳊也】腹星鳞道亨襄汉宜
　　授槎头刺史
　　鲫
　　本草鲫鱼小而耐寒　埤雅鲫鱼肉厚而美性不食钓一名鲋鱼形亦似鲤色黒而体促腹大而脊隆所在池泽皆有之孟诜云鲫是稷米所化其腹上犹有米色少牢馈食曰鱼用鲋十有五而俎葢鱼水物也故取数于月十有五日而盈淮南子曰月虚而鱼脑减今此鱼旅行吹沬如星然则以相即也谓之鲫以相附也谓之鲋山堂肆考诸鱼皆属火惟鲫鱼属土故能入阳明而
　　有调胃实肠之功熊氏谓之逆鳞俗语曰冬鲫夏鰋葢鲫至冬而肥味甚美也　刘邵七华洞庭之鲋出于江岷红腴青颅朱尾碧鳞　神异经东南方海中有祖洲上有烜湖其内鲫鱼出焉长八尺食之宜暑而避风寒之气此鱼状即与江湖小鲫相耳　酉阳杂俎寻阳有青林湖鲫鱼大者二尺余小者满尺食肥美亦可止寒也　韵语阳秋临安六和寺有金鲫池苏子美有诗自子美后四十年东坡始游此寺尝投饼饵待乃畧出不食复入东坡谓此鱼难进易退而不妄食宜其夀四十年如此　法苑珠林梁释法聪临灵泉有五色鲫鱼就聪手食聪云是雌龙　水族加恩簿鲜于羮斫脍清妙见称杜陵宜授轻薄使银丝省餍德郎谓鲫也杨毕膳夫録脍莫先于鲫鱼鳊鲂鲷驴次之鲚魿黄竹五种为下　广博物志临川王宏好食鰿鱼头常日进三百【鰿即鲫鱼】　范蠡种鱼经以活鲫鱼用竹刀破之入水银少许同水滓油菜碎之和拌入鱼腹内再以菜裹之悬空处四十九日用河水取腹内元子一二粒置于水中以物葢之顷之一粒即成一鱼　孟熈霏雪録越州冯裱褙家竭池取鱼一巨鲫前有二足如防爪即防变也　太平广记谢灵运守永嘉游石门洞入沐溪泊舟溪旁见二女浣沙顔貌娟秀非尘俗态以诗嘲之曰浣纱谁氏女香汗湿新雨对人黙无言何事甘良苦俄而二女微吟曰我是潭中鲫暂出溪头食食罢自还潭云踪何处觅吟罢不见　尔雅鱊鮬鳜鯞注小鱼也似鲋子而黒俗呼为鱼婢江东呼为妾鱼　览鳜鯞三相从而名妾　事物绀珠鳜鯞【音决帚】似鲫而小黒色而扬赤　尔雅翼又名旁皮鲫名妾鱼鱼婢以其行以三为率一前二后如妾婢　钓矶立谈江海有婢妾鱼游必三一前二后
　　鳜
　　李廷飞延夀书鳜鱼刺凡十二应十二月误噉伤人橄榄核磨水咽之可解鱼畏橄榄故也　尔雅翼鳜鱼巨口而细鳞鬐鬛皆圆黄质黒章皮厚而肉紧特异常鱼夏月盛时好藏石罅中人即而取之其斑文尤鲜明者雄也稍晦昧者雌也渔者以索贯一雄置之谿畔羣雌来齧曵之不舍掣而取之常得十数尾凡鱼无肚不嚼鳜鱼有肚能嚼　养鱼经鳜鱼肉味鲜美本草云刘仙人刘慿常食名桂鱼今此鱼乡之人犹有桂之呼水族加恩簿锦袍氏骨疎肉紧体具文章宜授苏肠御史仙盘游奕谓鳜鱼也　潜书白龙臛鳜肉也
　　白鱼
　　论衡武王得白鱼喉下文曰以予　避暑録太湖之白鱼冠天下梅后十有五日入时白鱼最盛谓之时里白　一统志白鱼出云南北胜州陈海状如鲤而色白中华古今注白鱼赤尾曰魟一曰魧或曰魟雄又曰
　　魧鱼子好羣浮水上者曰白萍
　　青鱼
　　河南通志青鱼在济源形似鲤而背青色又头中骨煮拍之可以制器　杨慎外集鱼魫即青鱼枕骨也可为灯罩又作女冠　雨航杂録青鰶鱼冬月肥美海错之佳者或以此敌松之鲈也　寜波府志地青鱼尾有刺甚长逢物则拨之毒能中人色白者曰地白与魟相又名邵阳鱼防尾鱼　事物绀珠鰤青黄色腮下有横骨如锯
　　鲙残鱼
　　博物志吴王江行食脍有余弃于江中流化而为鱼今江中有名吴王余脍鱼者长四寸大者如箸犹作脍形髙僧传寳志对梁帝食脍帝曰朕不知味二十余年
　　师何必尔志乃吐出小鱼鳞尾依然今金陵脍残鱼是也　养鱼经鲙残之鱼状如银鱼而大冬月带子者谓之挨冰啸
　　银鱼
　　养鱼经银鱼其形纎细明莹如银太湖之人多鱐以鬻焉长者不过三寸　五杂组海丰产银鱼然湏冬月上浮时为风吹成冰不能动然后土人琢冰取之春风至则逸矣　鸟兽考银鱼大者如指春生梅溪中杜子美所谓天然二寸鱼者是也　山堂肆考银鱼身圆如筋洁白无鳞目两防黒寜波志形如麪条而纯白色　杜诗注诗云天然二寸鱼又名之曰白小当是今所谓麪条鱼者　正字通银鱼形如鲙残海中出者曰龙头鱼福州一种曰水晶鱼　事物绀珠龙头鱼头龙身似鳅小而肉嫩
　　鲦
　　埤雅鲦鱼形狭而长若条然故曰鲦也今江淮之间谓鱼性浮似鲿而白　正字通鯈小白鱼也俗称防鱼亦曰参条鱼小而长时浮水面性好游故名　庄子观于濠梁鯈鱼出游从容以为乐　淮南子不得其道若观鯈鱼望之可见即之不可得　荀子鯈防者浮阳之鱼也胠于沙而思水则无逮矣注谓此鱼好浮于水上就阳也
　　鲿
　　埤雅鲿今黄鲿鱼是也性浮而善飞跃故一名又名黄旧説鱼胆春夏近下秋冬近上　诗疏鲿鱼似燕头鱼身形厚而长骨正黄鱼之大而有力解飞者今江东呼黄鲿鱼一名黄颊鱼尾微黄大者长尺七八寸许録异记鲿鱼状如鳢其文赤斑长者尺余豫章界有
　　之多居汚泥池中或至数百能为【子故反】幻惑妖怪亦能魅人
　　鯶
　　养鱼经鯶鱼口阔而盆首似鲤而身圆谓之草鱼食草而易长　尔雅注鲩鱼即今鯶似鳟而大　本草鲩生江湖间胆至苦主喉闭　谈苑鲩鱼惟食草人刈草以饲之至八月则不食至三月复食如初　岭表録异新泷等州山田拣荒平处以锄锹开为町疃伺春雨丘中贮水即先买鲩鱼子散于田内一二年后鱼儿长大食草根根竝尽既为熟田又収鱼利及种稻且无稗草乃齐民之上术也
　　鰋
　　彚苑详注鰋似鲔而小　埤雅鰋今偃额白鱼也一名鮎身圆性偃　养鱼经鮎鱼者鮧鱼也即鳀鱼也大首方口背青黒而无鳞多涎　搜神记孔子厄于陈夜有一人长九尺余皁衣髙冠咤声动左右子路引出与战于庭俯之于地乃是大鳀鱼也　彚苑详注鳀鱼赤目赤鬛者食之能杀人　永嘉郡记乐城县三原亭去郡百二十里溪水清如镜曩昔有得一死鮎者鬐大五六围一鬐輙得数十斛鲊　周益公记宜兴洞有四足鮎宋乾道六年行都北闗有鮎鱼色黒腹下出人手于两旁各具五指此鱼妖也　彚苑详注鳠鱼似鮎而大色白　暹防鮎説海有鱼曰防鮎善食防每揭尾沙际以绐防防见之以为彼且失水矣防其尾将食之鮎倐转首厉齿撮防入水以去狼藉其肉羣虾皆食之
　　鳟
　　陆玑诗疏鳟似鲲鱼而鳞细于鲲也赤眼多细文　孙炎正义鳟好独行制字从尊殆以此也　徽州府志鳟多独或二三相从见网则遁　尔雅翼鳟鱼食螺蚌
　　鱮
　　诗疏鱮似鲂厚而头大鱼之不美者故里语曰网鱼得鱮不如防茹其头尤大而肥者徐州人谓之鲢或谓之鳙幽州人谓之鸮鸥或谓之胡鳙　埤雅鱮鱼似鲂而弱鳞其色白北土皆呼白鱮西征赋曰华鲂跃鳞素鱮鬐性亦旅行故其制字从与亦或谓之鲢也传曰连行鱼属若此之是已失水即死弱鱼也　山堂肆考青鲢曰鳙白鲢曰鱮
　　鳢
　　本草鳢是公砺蛇所化至难死虽斩头身尚能动犹有蛇性故或谓之鲣此鱼胎生与诸鱼卵生者不同一产不下五百子皆随母而行即唼食之十不留五　本草鳢鱼一名鲖味甘无毒　尔雅鲣大鲖小者鮵　埤雅鳢今鳢是也诸鱼中唯此鱼胆甘可食有舌鳞细有花文一名文鱼与蛇通气其首戴星夜则北向　尔雅翼鳢鱼圆长斑防有七夜则仰首向北斗而拱有自然之鳢故从礼道家忌食之以其首戴斗也　六书故鳢鱼之挚者鳞黑驳首左右各有窍如七星雌雄相随将子啖食众鱼　养鱼经黒鱼者鳢鱼也　本草注道家以鳢鱼为水厌
　　土附
　　养鱼经土附鱼似黒鲤而短小附土而行不似他鱼浮水故名　京口録首大而身小谓之吐　雨航杂録吐哺鱼名土附以其附土而行也或曰食物嚼而吐之故名　山堂肆考杜父鱼一名吐哺鱼似吹沙而大黒皮细鳞如粟无鬛俗呼主簿鱼葢杜父讹为主簿也演繁露吴兴人名土附鱼为鲈鲤以其质圆而长与黒蠡相似而其鳞斑駮又似鲈鱼故两喻而兼言之也
　　鳗
　　埤雅鳗无鳞甲白腹似鳝而大青色焚其烟气辟蠧有雄无雌以影漫于鳢鱼而生子皆附鳢之鬐鬛而生故谓之鳗鲡也一曰鮎亦产鳗葢其乳子三分之二为鮎其一鳗也　本草鳗鲡能杀虫焚其骨辟蚊　彚苑详注鳗鲡味甘形似防能縁树食藤花　通雅桂林有石鳗出洞穴性凉广州海鳗最大者曰狗鱼涎能杀蛊一统志灵济泉在奉化县治西南其泉出石窦间深不盈尺相传中有九节鳗鱼祷雨之即应　稽神録村有渔人妻得劳疾转相染着死者数人即取病者生钉棺中弃之中流有渔人引至岸开视犹活因取置渔舎每多得鳗黧鱼以食之乆之病愈　夷坚续志鳗背有白防无鳃者不可食四目者杀人
　　鳝
　　山堂肆考鳝鱼似防而长无鳞有涎黄色俗呼黄鳝生沟渎浅水中好穿穴田塍因以泄水为农夫患又鳝头昂起寸许者名昂头鳝不可食鳝一作鱓一作防梁韦琳以防为粽将军又曰油蒸校尉又曰臛州刺史淮南子鱓似蛇　物相感志防鱼陶景云芹根变作又曰人发所化作臛食之甚补益　清异録京洛白鳝极佳烹治四方罕有得法者周朝寺人杨承禄造脱骨独为魁冠禁中时亦宣索承禄进之文其名曰软钉雪笼　水族加恩簿单长福【谓鱓也】曲直靡常鲜载具美宜授泥蟠
　　鳅
　　埤雅防今泥鳅也似鱓而短无鳞以涎自染难握与鱼为牝牡庄子所谓防与鱼游一名鳛孙炎尔雅正义曰鳛寻也寻习其泥厌其清水旧説守鱼以鼈养鱼以防葢防性酋健善扰令鱼利转　物相感志灯心煮鳅味佳　曲洧旧闻刘逵公逹奉使三韩道过余杭时蒋頴为太守取金色鳅一条与献于逵以致今秋归之意













　　格致镜原卷九十一
　　钦定四库全书
　　格致镜原卷九十二　　　大学士陈元龙撰水族【三】
　　石首
　　初学记石首鱼初出水能鸣夜视有光服其石能下石淋鱼鳞色甚黄如金和莼菜作羮谓之金羮玉饭薧而食之名为鮝炙食之主消成水　吴地记阖庐十年东夷侵吴王入海逐之据沙洲上相守月余属时风涛粮不得渡王焚香祷之言讫东风大震水上见金色逼海而来绕吴王沙洲百匝所司捞漉得鱼食之美三军踊跃夷人一鱼不遂送降欵吴王将鱼腹肠肚以咸水淹之送与夷人因号逐夷吴王归思海中所食鱼问所余所司云竝曝干王索之其味美因书美下着鱼是为鲞字今从鮝非也鱼出海中作金色不知其名吴王见脑中有骨如白石号为石首鱼　物产志石首鱼似鳘而小尾鬛皆黄色一名黄鱼　张勃吴録娄县有石首鱼至秋化为冠凫　山堂肆考石首鱼能鸣网师以长竹筒揷水以听之闻其鸣则下网每至千余以盐腌之曝干名曰白鮝浙人呼为鮝鱼　华夷鸟兽考鱼首有魫坚如石故名冬月得之又紧皮者良三月八月出者次之至四月五月海郡民巨艘入洋山竞取有潮汛徃来谓之洋山鱼　尔雅翼石首鱼一名鯼　五杂组韦昭春秋外传注石首成鸭也今海滨石首至今未闻有化鸭者　博物志鮻魮即石首鱼常以三月八月出　尔雅翼诸鱼干者皆为鮝美不及石首故独得白之名呼白鮝若露风色变红则失味　养鱼经石首鱼闽谓之金鳞又谓之黄　事物原始石首鱼腹中之膘可以作胶吕向谓鱼当无声言有声者悮不知海中捕石首鱼者以竹筒听之其声如雷鱼来候也上林赋云鱼鳖讙声可证　倦游杂録黄鱼为鹦鹉雨航杂録鯼鱼即石首鱼也小者曰鱼又名防鱼最小者名梅首又名梅童其次名春来土人以槐荳花卜其多寡槐荳花繁则鱼盛脑中有白石如碁子取其石次以为器或饮食遇毒则暴裂脑漏者用其石烧吹入鼻中即愈又下石淋炙食之主消成水诸鱼有血石首独无血僧人谓之菩萨鱼至有斋食而啖者　临海异物志又有石头长七八寸与石首同　岭表録异石头鱼状如防鱼随其大小脑中有二石子如乔麦莹白如玉有好竒者多市鱼之小者贮于竹器任其壊烂即淘之取其鱼脑石子以植酒筹颇脱俗　异物志石首小者名防水即梅鱼也似石首而小黄金色味颇佳头大于身人呼为梅大头出四明梅山洋故名梅鱼或云梅熟鱼来故名　正字通梅似鯼而小一名黄花鱼福温多有之温海志名黄灵鱼即小首鱼首亦有石圅史物性志防形似石首鱼左右三牙如铁锯或曰石首雄防雌也
　　鲥
　　雨航杂録鲥鱼首夏以时至而名　寜波府志箭鱼即江湖鲥鱼海出者最大甘肥异常腹下细骨如箭镞俗名箭鱼　山堂肆考鲥鱼味美在皮鳞之交故食不去鳞而出富阳者尤美此东坡有鲥鱼多骨之恨也　养鱼经鲥鱼盛于四月鳞白如银其味甘美多骨而速腐广州谓之三黧之鱼闽志曰大者长数尺春末有之杨慎外集时鱼似鲂厥味肥媺品髙江东价百鳣鲔界江而西谓之瘟鱼弃而不饵　逹禽虫述鲥罥网不动防其鳞也鳞用石水浸之暴干可作女人花钿本草鲥鱼补虚劳稍疳痼
　　鲨
　　六书故鲨鱼海中所产以其皮如沙得名哆口无鳞胎生其尤多大者伐之盈舟　海语鲨有二种鱼丽之鲨葢闽广江汉之常产海鲨虎头鲨体黒纹鳖足巨者余二百觔常以春晦陟于海山之麓旬日而化为虎惟四足难化经月乃成矣或曰虎纹直而疎且长者鲨化也炳炳成章者常虎也　山堂肆考鲨鱼中有犂头鲨头似犂镵而长尖鋭刺人有香鲨体有香气有熨斗鲨头如熨斗有丫髻鲨头如丫髻有剑鲨长嘴如剑对排牙人不敢近又有名狗鲨者狗头鱼身声如狗吠形弹涂而大大者长丈余好伏泥涂中而吠见人则惊入水　寜波府志鲨鱼有白蒲鲨黄头鲨白眼鲨白荡鲨青顿鲨斑鲨牛皮鲨鹿文鲨鮧鲨鲨燕尾鲨刺鲨锯鲨鹿鲨其甚多　尔雅翼大而长喙如锯者曰胡鲨性善肉美小而皮粗者曰白鲨肉强有小毒　潜书蚊鲨似蚊而鼻长皮可饰剑湖鲨青色背上有沙鬐鬛泡去外皮有丝作脍莹若银丝　五杂组鲨鱼重数百斤其大专车锯牙钩齿其力如虎渔者投饵即中徐而牵之怒则复纵如此数次俟至岸侧少困共拽出水即以利刃断首少迟恐有掀腾之患故市肆者未尝见其首余在真州药肆中见之猛狞犹怖人也葢鲨鱼乃鳄耳　本草李时珍曰鲛与鲨一而数种大者尾长数尺能伤人皮皆有沙如珍珠斑其背有珠文如鹿而坚强者曰鹿鲨亦曰白鲨云能变鹿背有斑文如虎而坚强者曰虎鲨亦曰胡鲨云虎鱼所化鼻前有骨如斧能撃物壊舟曰锯鲨又曰挺鱼曰鱕防谓鼻骨如鐇斧也　通雅鲛海鲨鱼之最大者也　交州记鲛鱼出合浦长三尺背上有甲珠文坚强可以饰刀口又可以鑢物　交州异物志鲛之为鱼其子既育惊必归母还入其腹小则如之大则不复　尔雅翼鲛出南海形似鳖无脚有尾今谓鲨鱼南人皆盐为脯一名防正字通左思吴都赋有鲛又有鱕防释者以背上有珠文为鲛横骨在鼻前如斤者为鱕防葢鲛白鲨也鱕防胡鲨也　异物志鱕防鱼所撃无不中断　临海水土记防鱼鹿文青目　临海异物志虎防长五丈黄黒斑耳目齿牙有似虎形唯无毛或曰变乃成虎又有虾防尾似虾　雨航杂録防鱼长二丈大数围小者圆广尺余背粗错有文一名鲛鱼　一统志防鱼大盈丈腹有洞贮水以养其子　酉阳杂俎章安县出防鱼颊赤如金腹下正白鱼子生后朝出索食暮入母腹出从口入从脐腹中容四子甚徤网不能制俗呼为河伯徤儿
　　鲟鳇
　　养鱼经江海之产有鲟鳇之鱼其长丈余鼻端有肉骨四分身之一两颊之肉谓之鹿头可以为鲊京口録云是两种鲟肉之色白鳇肉之色黄广州谓之鲟龙之鱼云龙而无角　山堂肆考鱏一作鲟似鳣鲔而大江湖皆有之鼻长如鹳嘴故又名鹳嘴鱼无鳞有青黒斑文作鲊甚美口在颔下一名鲟鳇鱼　酉阳杂俎东海渔人言近鱼长五六尺肠胃成胡鹿刀槊之状号秦皇鱼　水族加恩簿食宠侯【谓鲟鳇也】宜授添厨大监
　　鲈
　　説文鲈鱼巨口细鳞　寜波志鲈鱼身有黒防作鲊最良　续韵府天下之鲈皆两腮惟松江鲈四腮　谈苑松江鲈鱼长桥南所出者四腮天生脍材也味美肉紧切不终日色不变桥北近昆山大江入海所出者三腮味带醎肉稍慢回不及松江所出　大业拾遗録六年吴郡献松江鲈鱼干脍鲈鱼肉白如雪不腥所谓金韲玉脍东南之嘉味也　六书故海鲈大者四五尺其肉毳者尤美　金谷园记鲈鱼秋仲由海而入江可以作脍　京口録鲈有二种曰脆鲈曰烂鲈　华夷鸟兽考海中四腮鲈皮紧脆而肉厚呼曰脆鲈有江鲈差小而两腮味淡有塘鲈虽巨而不脆　河图挺佐辅黄帝至于翠潙之川有大鲈鱼折溜而至五色毕具鱼泛白图兰叶朱文以授黄帝名曰録图　谢与兄书北固山下大有鲈鱼一出手钓得四十九枚　水族加恩簿卢清臣【谓鲈也】宜授橙韲録事守招贤使者
　　鲻鱼
　　异物志鲻鱼形如鲵长七尺吴防稽临海皆有之　六书故鰦今醎淡水中者长不逾尺搏身椎首而肥俗谓之鰦海亦有之　雨航杂録鲻鱼似鲤生浅海中专食泥身圆口小骨软肉细介象与吴王共论鱼以鲻鱼为上取其益隂　养鱼经鲻鱼松之人于潮泥地凿池仲春潮水中捕盈寸者养之秋而盈尺腹背皆腴为池鱼之最是食泥与百药无忌京口録云头扁而骨软闽志云目赤而身圆口小而鳞黒其鱼至冬能牵而自藏物产志鲻鱼性慧不入网海人以长网围之俟潮退取之肉厚味絶美凡海中鱼多以大噬小惟鲻鱼不食其鲻一作一作鰦
　　防鱼
　　王得臣麈史防鱼闽中鲜食最珍者长七八寸阔二三寸剖之子满腹冬月正其佳时莆田迎仙镇乃其出处驿左有祠谓之通应侯祠有水曰通溪潮汐上下土人以咸淡水不相入处鱼最美　扪虱新话泉州有通应侯庙其下临海出子鱼甚美世呼通应子鱼者记所出也荆公诗遂误用谓长鱼俎上通三印东坡又以通印子鱼对披绵黄雀此皆是传闻之误　遯斋闲览莆阳通应子鱼名著天下今人必求其大者可容印谓之通印子鱼此传闻之讹者
　　鮆
　　尔雅鮤鱴刀注今之鮆鱼也亦呼为鱽鱼　説文鮆鱼饮而不食　养鱼经鮆鱼狭薄而首大长者盈尺其形如刀俗呼刀鲚初春而出于湖　寜波府志鮆鱼子多而肥夏初曝干可以致逺郭璞江赋曰鯼鮆顺时而徃还常以三月八月出故曰顺时　雨航杂録鮆鱼即刀鱼一名魮腹背似刀又名防鱼文字集畧防亦作鰶又音制　三辅决録防鱼肥炙甚美谚云寜去累世宅不弃防鱼额　彚苑详注防鱼枝身多鲠长不五六寸味极肥腴以糟浥之可作汤　山堂肆考鮆一作鲚本草鲚鱼有鳞长尾扁身　戒庵漫笔子鲚又有一种小而无子者名省鲚不佳　水族加恩簿惟尔白圭夫子【谓鲚也】貌则清臞材极美俊宜授骨鲠卿　本草鲚鱼一名鮆鱼一名鮤鱼一名望鱼一名鰽鱼　魏武四时食制望鱼侧如刀可以割草出豫章　异物志鰽鱼仲夏始从海中泝流而上腹下如刀长尺余项上细骨如毛在肉中又有禽肾在腹中初立夏有白鸟似鹥羣飞谓之鲙鱼鸟至仲夏鸟藏而鱼出变化所生
　　鳓
　　养鱼经鳓鱼腹下之骨如锯可勒故名出与石首同时海人以冰养之而鬻于诸郡谓之冰鲜　潜书肋鱼似鲥鱼而小身薄骨细冬月出者名雪映鱼味佳至夏则味减矣率以夏至前后为期
　　鳣
　　诗义疏鳣出江海三月中从河上身形似龙鋭头口在颔下背上腹下皆有甲纵广四五尺今于盟津东石碛上钩取之大者千余觔可蒸为又可为鲊鱼子可为酱　魏武食制鳣大如五斗匳长一丈　彚苑详注鳣防属也长数丈而骨可啖似黄防而长　埤雅鳣肉黄似鱏口在颔下无鳞长鼻輭骨俗谓之玉板大者长二三丈江东呼黄鱼　庻物异名疏玉板黄鱼言肉色也杂俎蜀中每煞黄鱼天必隂雨　尔雅翼大者曰王
　　鳣
　　鲳
　　寜波府志鲳鯸一名鳉鱼身扁而鋭状若锵刀身有两斜角尾如燕尾细鳞如粟骨软肉白其味甘美春晩最肥俗又呼为娼鱼以其与诸鱼羣故名　山堂肆考鲳鱼一名昌侯鱼缩项匾身似鲂而短鳞细色白生海中杨慎外集防鱼只有一脊骨治之以姜葱缹之以粳
　　米其骨亦软食之无余俗号狗磕睡鱼　事物绀珠鱼两肋下有大肉如炙脔形似鳊而脑上突起连背而圆肉甚厚白如凝脂
　　魟
　　酉阳杂俎黄魟【音烘】鱼色黄无鳞头尖身似大槲叶口在颔下眼后有耳窍通于脑尾长一尺末三刺甚毒　六书故魟海鱼无鳞状如蝙蝠大者如车轮　兴化府志魟鱼头圆秃如燕其身圆如簸箕尾圆长如牛尼其尾极毒能螫人有中之者连日夜号呼不止以其首似燕故又名燕魟鱼以其尾言故又名牛尾鱼福州人食味重此　雨航杂録魟鱼形圆似扇无鳞色紫黒口在腹下尾长于身如狸防其最大者鲛其次曰锦魟曰黄魟曰斑魟曰牛魟曰虎魟魟字或作防文选所谓鲼鱼也大抵诸鱼性而海鱼尤不可常餐　事物原始魟鱼尾稍有一骨长二三寸人若被其一刺者急煮鱼扈竹及海獭皮解之可救二刺者困甚中三刺者死其脂熬油可燃灯　山堂肆考防鱼亦胎生其子出入母腹形如覆笠有肉刺能刺人
　　章鱼
　　稗谈海上鳞族异者名章拒大者名石拒居石穴人取之能以脚黏石拒人故名　墰史章举一名章鱼一名章拒一名章锯以其足似锯也形乌贼而小　闽部疏莆人于海味最重鱆鱼形虽不雅而味美于乌贼寜波府志章举形如大算袋八足长二三尺足上戢戢如钉每钉有窍　阳江县志章鱼足数寸独二足长尺许而各密缀肉如臼臼吸物絶有力就浅水佯死鸟信而啄之则举其足以取螃蠏尤苦其毒遇海涛急以长足臼碇石自固今之船碇效焉　水族加恩簿章丘大都督忠美侯沧浪头【谓章拒也】浪色竒入瓯称最可灵渊国上相　岭表録异章举之有小者两足如带曝干后似射踏子故南中呼为射踏子也
　　乌鲗
　　埤雅乌鲗八足絶短者集足在口缩喙在腹懐板含墨志曰乌鲗懐墨而知礼旧説乌鲗有矴遇风则虬前一下矴一名缆鱼风波稍急即以其为缆葢此鱼每遇大风逺岸则虬前一为矴近岸则黏前一为缆炙毂子此鱼每遇渔舟即吐墨染水令黒以混其身
　　渔人见水黒则知是网之大　埤雅乌鲗肉白皮黒无鳞有蜀本草木图经云即此是也义训云寒乌入水谓之乌鲗　南越记乌贼鱼常自浮水上乌见以为死便啄之乃卷取乌故谓乌贼鱼　酉阳杂俎乌贼旧説名河伯从事遇大鱼輙放墨方数尺以混身江东人或取其墨书契以脱人财物书迹如淡墨逾年字消唯空纸耳海人言昔秦王东游弃算袋于海化为此鱼形如算袋两带极长　本草经乌贼鱼骨治寒惊风临海异物志乌贼之骨其大如楯居者一枚作鲊满
　　器受五升　庶物异名疏鎻管似乌贼而小色紫　兴化府志鎻管大如指其身圆直如鎻管其首有薄骨插入管中如鎻亦有墨有黄或结子如白饭煮熟其白如玉笋其味甘脆或腌食之宜荐酒或谓之净瓶鱼
　　
　　岭表録异水母广州谓之水母闽谓之【痴驾反】其形乃浑然凝结一物有淡紫色者有白色者大如覆防小者如盌肠下有物如悬絮俗谓之足而无口眼常有数十虾腹下咂食其涎浮泛水上捕者或遇之即歘然而没乃是虾有所见耳【越絶书云海镜蟹为腹水母虾为目】南中好食之云性暖治河鱼之疾然甚腥湏以草木防生油再三洗之莹浄如水精紫玉肉厚可二寸薄处亦寸余先煮椒桂或荳生姜缕切而煠之或以五辣肉醋或以虾醋如鲙食之最宜虾醋亦物相摄耳水母本隂海凝结之物食而暖补其理未详　博物志东海有物状如凝血纵广数尺正方圆名曰鲊鱼无头目无腹脏所处则众虾附之随其东西南北越人煮食之　北户録水母一名鲊一名石镜　广韵水母名形如羊胃无目又名海靼　农田余话今之水母俗称海防或作渉声雨航杂録鱼俗所谓海蛰也雨水多则是物盛其形如覆笠土人食之皆以为去积其实损脾　庶物异名疏水母俗名海舌如沬有知识无耳目　本草一名樗蒱鱼生东海如血防大者如牀小者如斗　山堂肆考按水母生海中四五月初生如带至六月渐大如盘形似白绵絮而无耳目口鼻鳞骨一段赤色破碎者谓之头其肉如水晶以明矾腌之吴人呼为水母鲜乆则渐薄如纸俗呼为白皮纸　水族加恩簿借眼公【谓水母】受体不全两相借赖宜授同体合用功臣左右卫驾海将军
　　比目鱼
　　尔雅东方有比目鱼焉不比不行其名谓之鲽注状如牛脾鳞细紫黒色一眼两片相合乃得行今水中所在有之江东又呼为王余鱼　临海异物志比目鱼似左右分鱼南越谓之板鱼亦谓之箬叶鱼　岭表録异南人谓之鞋屉鱼淮江谓之拖沙鱼　正字通临海志云婢屣鱼风土记云奴屩鱼皆鲽之别名　北户録比目鱼一名鳒亦曰生介介亦作魪唐韵魪比目鱼也　雨航杂録比目鱼二鱼相合乃行单则为王余又竹夹鱼似比目而肉坚身圆尾尖青黒一名土鳢　尚书中候帝王将兴比目鱼出郑注比目鱼曰东繇
　　吹沙鱼
　　诗疏鯋吹沙也似鲫鱼狭而小体圆而有防一名重唇常张口吹沙　异物志吹沙长三寸许背上有刺螫人埤雅释鱼云鯋鮀今吹沙小鱼性善沈大如指狭圆
　　而长常沙中行亦于沙中乳子　雨航杂録鯋鮀春正月輙至鱼最先至者　留青日札吹沙鱼尔雅名鯋鮀海滨人呼曰新妇臂以为珍品
　　河豚【附江豚】
　　养鱼经河豚出于江海有大毒能杀人无颊无鳞与口目能开阖能作声是鳞中之毒品也凡烹调者腹之子目之睛脊之血必尽弃之洎二皮肉肝之有斑眼之赤肝之独包钳之一异俱不可食凡洗宜极浄煮宜极熟治之不中度不熟则毒于人　谈苑河豚瞑目切齿其状可恶不中度多死弃其肠与子飞鸟不食误食必死登州濒海人取其白肉为脯先以海水浄洗换海水浸之暴于日中以重物压其上湏候四日乃去所压之物傅之以盐再暴乃成如不及四日则肉犹活也太守李大夫尝以三日去所压之物俄顷肉自盆中跃出乃知瀹之不熟真能杀人也　雨航杂録河豚腹无胆头无腮其肝最毒独眼者尤甚海上人得之去其头尾用橄榄甘蔗煮之然初出时可食至后则其毒尤甚谚曰芦青长一尺不与河豚作主客予乡亦盛食之春时延客不得此为不敬然徃徃有食而死者或曰煮熟则无患多食亦疡厚生者所当戒　彚苑河豚与荆芥等风药相反服风药而食之者即死　枫牕小牍东坡谓食河鲀值得一死余过平江姻家张谏院言南来无他快事祗学得手煮河鲀耳湏臾烹煮对余方且共食忽有客见顾俱起延欵为猫翻盆犬复佐食顷之猫犬皆死幸矣哉夺两人于猫犬之口也乃汴中食店以假河鲀饷人以今念之亦足半死　六一诗话梅圣俞尝于范希文席上赋河豚鱼诗云春洲生荻芽春岸飞杨花河豚当是时贵不数鱼虾河豚常出于春暮羣游水上食絮而肥南人多与荻芽为羮云最美故知诗者谓秪破题两句已道尽河豚好处　风月堂诗话晁李一检诗常为予言归田録所记圣俞赋河豚云云则是食河豚时正在二月而吾妻家毘陵人争新相问遗防宾客惟恐后时价虽髙无吝色多在腊月过上元则不复贵重所食时节与欧公称赏圣俞絶不相同岂圣俞赋诗之地与毘陵异邪风气所产随地有早晩亦未可一槩论也　石林诗话欧阳公称梅圣俞河豚诗谓河豚出于暮春食栁絮而肥殆不然今浙人食河豚始于上元前常州江隂最先得方出时一尾至直千钱然不多得非富人大家预以金噉渔人未易致二月后日益多一尾才百钱耳栁絮时人已不食谓之斑子或言其腹中生虫故恶之而江西人始得食葢河豚出于海初与潮俱上至春深其稍流入于江公吉州人故所知者江西事也　蟫史吴人珍河豚品其腹腴为西施乳　物理小识河豚爱五色缕人因以取之　张耒明道杂志河豚鱼水族之竒味也而世传以为有毒能杀人中毒则觉胀亟取不洁食乃可解不尔必死余时守丹阳及宣城见土人户食之其烹煮亦无法但用蒌蒿荻笋菘菜三物云最相宜用菘以渗其膏耳而未尝见死者或云土人习之故不伤是大不然苏子瞻是蜀人守州晁无咎济州人作倅河豚出时每日食之二人了无所觉但爱其珍美而已南人言鱼无颊无鳞与目能开阖及作声者有毒而河豚备此五者故人畏之而此鱼自有二种色淡黒有文防谓之斑子云能毒人而土人亦不甚以捕也苏子瞻在资善堂与数人谈河豚之美诸人极口譬喻称赞子瞻但云噱其味真是消得一死人服以为精要余在真州防上食假河豚是用江鮰作之味极珍有一官伎谓余曰河豚肉味颇鮰而过之又鮰无脂也脂河豚腹中白腴也土人谓之西施乳晁无咎谓味似鳗鲡而肉差紧多食不令人逆此鱼出时必成羣一网取数十初出时虽其乡亦甚贵在仲春间吴人此时防客无此鱼则非盛防其美尤宜再温吴人多晨烹之羮成候客至率再温以进或云其子不可食其子如一大粟而浸之经宿大如弹丸也或云中其毒者亦不必食不洁水调炒槐花末及龙脑水皆可解余见人有説中此毒急服至寳丹亦解橄榄最解鱼毒其羮中多用之而吴人悉不论此直云用不洁解河豚是戏语耳恶乌头附子之属丁隲吴人因食河豚而死或云丁自中风非因食鱼　五杂组河豚最毒能杀人闽广所产甚小然猫犬乌鸢之属食之无不立死者而三吴之人以珍品其脂名西施乳乃其肝尤美所忌血与子耳其子亦有食者少以盐渍之用胭脂染不红者即有毒红者无毒可食一云烹时用伞葢尘坠其中则杀人中毒者橄榄汁及蔗浆解之然千百无一二也酉阳杂俎防鱼肝与子俱毒艾能已其毒【防即河豚】　陶九成辍耕録中河豚毒者槐花微炒与干胭脂等分同捣粉水调灌之良　毛胜水族加恩簿黄荐可【谓河豚也】尔泽嫩可贵然失于经治败伤厥毒故世以醇疵士为尔之目特授三徳尉兼春荣小供奉　山海经少咸山敦水东流注于雁门之水中多防防之鱼食之杀人注音【贝】　本草纲目防防即河豚　演繁露篇鱼部引博雅云鯸防【盈之反】鲀也背青腹白触物即怒其肝杀人正今人名为河豚者也然则豚当为鲀　异物志鯸鲐鱼状如科斗大者尺余腹下白背上青黒有黄文性有毒虽小獭及大鱼不敢餤之蒸煮餤之肥美豫章人珍之名义考鯸鲐河豚也　寜波府志防或作鲑一名河
　　豚触物輙嗔腹胀如鞠浮于水上一名嗔鱼　尔雅翼防今之河豚每三头相从号为一部谚云得一部典一袴冬至日輙至应中孚十一月卦信及豚鱼河豚也通雅鯸防防鲐鲑皆今之河豚亦曰乌狼一曰探鱼黄者曰黄防　本草一名吹肚鱼又名气包鱼　物志胡夷鱼即河豚　临海记防鯺即河豚之大者　戒庵漫笔河豚大者名青郎君小者名斑儿　食物本草鱼形似河鲀而小背青有斑文无鳞尾不岐腹白有刺亦善嗔嗔之则腹胀大圆紧如鞠仰浮水面　养鱼经斑鱼似河豚而小食者虽无恙然亦是其种并絶之可也【即鱼】　鸟兽考又一等名曰白河豚又名鮠鱼其状相无毒　杨慎外集鮰鱼一名水底羊
　　江豚　説文江豚一名防逢风则涌一名防鱼一名奔防　史记正义江豚名防防　魏武帝四时食制防魳之鱼出淮及五湖黄肥不可食大如百觔猪数枚相随沈浮自如　酉阳杂俎奔防一名瀱非鱼非蛟大如船长二三丈若鮎冇两乳在腹下雌雄隂阳人取其子着岸上声如婴儿啼项上有孔通头气出吓吓作声必大风行者以为候相传嬾妇所化杀一头得膏三四斛取之烧灯照读书纺织輙暗照懽乐之处则明　山堂肆考江豚俗呼拜江猪状似防鼻中有声脑上有孔喷水直上出入波浪中无鳞色黒　本草江豚大如猪数枚同行一浮一没谓之拜风郭璞赋海豨江豚是也其子如蠡鱼子随母行人取其子繋水中其母自来就而取之　水族加恩簿屯江小尉【谓江豚也】授追风使
　　鳘
　　事物原始鳘鱼色苍而鳞细有胶无胆　雨航杂録鳘乐清志所谓鳘鱼是也一曰茅狂　寜波府志鳘鱼状似鲈而肉麤三腮曰鳘四腮曰茅鳘小者曰鳘姑　田九成游览志鳘鱼每嵗四月自海洋绵亘数里声如雷海人下网截流取之









　　格致镜原卷九十二
<子部,类书类,格致镜原>
　　钦定四库全书
　　格致镜原卷九十三　　　大学士陈元龙水族【四】
　　鲸
　　崔豹古今注鲸海鱼也大者长千里小者数千步一生数万子常以五月六月就岸边生子至七月八月引其子入海中鼓浪成雷喷沫成雨水族惊畏之一皆逃匿莫敢当者其雌曰鲵大者亦长千里　木虚海赋鱼则横海之鲸突兀游巨鳞刺云洪须插天头颅成岳流膏爲渊　魏武四时食制东海有大鱼如山长五六里谓之鲸鲵次有如屋者时死岸上膏流九顷其须长一丈广三尺厚六寸瞳子如三升椀　唐书开元七年大拂涅靺羯献鲸鲵睛　寰宇记有人往林邑于海屿上得鲸头骨如数百斛囷顶上一孔大如瓮俗以爲珠穴　述异记南海有明珠即鲸鱼目瞳可以鉴俗谓之夜光　金楼子鲸鲵出穴则水溢爲潮鲸出入有节故潮有期　翻译名义集摩竭或摩伽罗此云鲸鱼　华夷志海中大鱼口可容舟其名曰摩竭　淮南子鲸鱼死而彗星出　西京杂记汉武昆明池养鱼往往飞去后刻石爲鲸鱼置水中鱼乃不飞去每雷雨鲸常鸣吼鬛尾皆动　朝野佥载开元初石鲸吼歳大熟
　　防
　　尔雅翼防鱼长数千里穴居海底入穴则海水爲潮出穴则潮水退出入有节故潮水有期　鸟兽续考海防长者亘百余里牡蛎聚族其背旷歳之积崇十许丈防负以游防背平水即牡砺峍屼水面如山矣舶猝遇之如当其首辄震以铳炮防惊徐徐而没犹漩涡数里舶头顚久之乃定人始有更生之贺　岭表录异每歳广州常发舶船过南安货易北人有偶求此行往复一年便成斑白云路经调黎【地名海心有山阻东海涛险而急亦黄河之三门也】深阔处见十余山或出或没初甚讶之篙工曰非山岛防鱼背也果见双目闪烁鬐鬛若簸朱旗危沮之际日中忽雨霡霂舟子曰此防鱼喷气水散于空风势吹来若雨耳及近鱼即鼓船而噪倐尔而没去【鱼畏鼔物相伏耳】　宋纪宋赵鼎谪珠崖自雷州浮海而南顾见洪涛间红旗靡靡相逐而下疑爲海寇或外国兵甲呼问舟人舟人摇手令勿语恐怖之色可掬急入舟披髪持刀出篷背立割其舌出血滴水中戒使臣闭目坐船内凡经两时顷闻舟人呼曰更生更生乃言曰顷所见巨防也能吞舟平生即舟人未尝覩　摭遗别录王师中知登州一日大风异常呼问父老曰海防将过此必先有大风次日师中登蓬莱阁候之须臾鱼至不见其首但其脊如山出水上隐隐自北而南经一日始见其尾　顾海槎余录海防乃水族之极大而变异不测者梧川山界有海湾上下五百里横截海面且极其深当二月之交海防来此生育隐隐轻云覆其上　史虚白钓矶立谈南唐后主时浔阳潮退有一大防环体于洲上时时举首噞喁水自脑而出数日乃死濒江之人餍食其肉世以爲海神凿脑取珠因以致毙　赤城志海防淳熙五年八月出于宁海县铁塲港乗潮而上长十余丈皮黑如牛防鼓鬛喷水至半空皆成烟雾人疑其龙也潮退阁泥中不能动但睛嗒嗒然视人两日死识者呼爲海防争斧其肉煎爲油以其脊骨作臼自是海滨人多患疫焉
　　鲲
　　庄子逍遥篇穷髪之北有溟海者天池也有鱼焉其广数千里未有知其脩者其名爲鲲　宋玉对楚王问鲲鱼朝发昆仑之墟鬐于碣石暮宿于孟诸
　　鳄
　　岭表录异潮州恶溪有鳄鱼其大如船其形如鼍喙长半身牙如锯齿尾有三钩极利　秀水闲居录鳄鱼之状龙吻虎爪蟹目鼍鳞尾长数尺大如箕芒刺如钩仍有胶黏多于水中潜伏候人畜相近以尾钩取盖犹象之任鼻也　洽闻记扶南国出鳄鱼大者二三丈四足似守宫状常生吞人扶南王令人捕此鱼置于堑中以罪人投之若合死鳄鱼乃食之无罪者嗅而不食鳄鱼别号忽雷熊能制之握其觜至岸裂擘食之一名骨雷秋化爲虎三爪出南海思雷二州临海英潘村多有之岭表录异鳄鱼身土黄色四足脩尾举止趫疾口森
　　锯齿南中鹿多最惧此物鹿走崖岸之上羣鳄嘷叫其下鹿必怖惧落崖多爲鳄鱼所得亦物之相摄伏也虞喜志林南方有鳄鱼喙长八尺秋时最甚人在舟边者鱼或出头食之故人持戈于船侧而御之　李淳风感应经广州人鳄鱼能陆追牛马水中覆舟杀人值网则不敢触有如此畏愼其一孕生卵数百于陆地及其成形则有蛇有有鼈有鱼有鼍有爲蛟者凡十数及其被人捕取宰杀之其灵能爲雷电风雨此殆神物龙　交州记鳄鱼好出沙上卵大如鹅卵可食感应经河有怪鱼乃名爲鳄其身已朽其齿三作　南州志斩其首干之去其齿旬日间更生如此者三乃死
　　各种鱼
　　禽虫述防鱼凡诸鱼欲产防辄以头冲其腹防鱼自欲生者亦更相撞触故世人谓众鱼之生母也　临海异物志防鱼如指长七八寸但有脊骨宜作羮滑美似饼大者如竹曝作烛有光　山海经晋水多鮆其状如鯈而赤鳞其音如叱食之不骄渭水多鳋鱼其状如鳣鱼动则其邑有大兵番条之山减水出焉其中多鳡鱼食之已呕诸毘之水其中多滑鱼其状如鱓赤背其音如梧食之已疣渠猪之水多豪鱼状如鲔赤喙尾赤羽可以已白癣鬲水多薄鱼其状如鳣鱼而一目其音如欧见则天下大旱槖水多修辟之鱼状如黾而白喙其音如鸱食之已白癣来需之水其中多鯩鱼黑文其状如鲋食者不睡合水多防鱼状如鳜苍文赤尾食者不痈可以爲瘘防鱼状如蜼而长距足白而对食者无蛊疾可以御兵水多箴鱼其状如鯈其喙如箴食之无疫疾　说文鰅鱼皮有文出乐浪东暆【音移】　尔雅鱦小鱼注家语曰其小者鱦鱼也今江东亦呼鱼子未成者爲鱦　尔雅邢昺注鱀防属也体似鱏尾似防鱼大腹喙小锐而长齿罗生上下相衔鼻在额上能作声少肉多膏胎生健啖细鱼大者长丈余江中多有之　孔丛子卫人钓于河得鳏其大盈车曰吾下一鲂之饵鳏过而不视又以豚之半则吞矣子思子曰噫鳏贪以饵死士贪以禄死　说文扱纶错饵迎而吸之者阳桥其爲鱼薄而不美　吕览鱼之美者东海之鲕　地理志利州土贡鯄鱼　异物志鲮鱼吐舌蚁附之因吞之又开鳞甲使蚁入其中乃奋近则防取之　北户录鲮鱼腹背有刺如三角菱　沈懐逺南越志鲮鱼鲤也形如蛇而四足腹围五六寸头似蜥蜴鳞如铠甲异物志谓之鳞鲤　物相感志鳞鲤甲又名穿山甲　图经鲍鱼形鳙鱼生溪中极臭额旁有骨名乙长尺许　雨航杂录鱼身柔如膏无骨鳞细口阔齿多一作防海上人目人弱者曰　彚苑详注鱼出蜀江背鳞黒而肤理似玉蜀人以爲鲙味极美　事物原始鱼色赤头尖口小口在腹下大者二三百觔其尾尖长不满尺而圆其脂可熬油而燃灯力能敌潮故又名水端午水而来立秋水冷藏于大海　山堂肆考鮹鱼似马交尾有两岐如鞭鞘故名　事物原始防鱼似鲭鱼蛇首白目有肫而肥其脂在目至八月而流出即不见人因八月芦花涩水涨时归海取之甚多　潜书蒲鱼或曰鱼也今广州曰蒲鱼蒲鱼尾如蛇口眼不相营　事物原始鱼色白如银体圆口阔味鲜长尺余骨肉俱耎若无盐制之久则成水留骨而已　南方异物志高鱼似鳟有雌无雄二三月与蜥蜴交水上其胎毒人　雨航杂录雁山五珍有香鱼鳞细不腥春初生月长一寸至冬月长盈尺则赴潮际子生已輙稿惟雁山溪涧有之他无有也一名记月鱼　事物原始宁鱼色黄头大将寸者尾尖无鳞立冬方出至清明身骨俱腐俗呼烂草索　宁波府志短鱼项缩而短爲鮝极美色微红　彚苑详注鬭鱼大如指长二三寸身有花文红緑相间尾鲜红有黄防善鬭儿童辈多盆养之每鬭相持不舎久之胜负乃决负者跃而游顔色衰谢胜者洋洋自得顔色充如也俗呼爲花鱼　游宦纪闻三山溪中产小鱼斑文赤黑相间里中儿豢之角胜负爲博戏昔有鬭禽未见有鬭鱼亦可观也闻永嘉亦有之五杂组吾闽莆中喜鬭鱼其色斓斒喜鬭纒绕终日尾尽齧断不解此鱼吾郡亦有之俗名钱爿鱼蓄之盆中诸鱼无不爲所齧者故人皆恶之而莆人乃珍重如许良可怪也　事物绀珠公鱼似鲦细鳞长不满尺有子美出大理　山堂肆考梧州有大荒山山上泥中有婢妾鱼两翼及脐下有三条如练带长四尺许摇动有光述异记和州歴阳沦爲湖湖中有明府鱼奴鱼婢鱼彚苑详注鱼舅味极佳惟嘉州有之　岭表录异黄
　　腊鱼即江湖之横鱼头嘴长鳞皆金色脔爲炙虽美而毒或煎煿干夜即有光如笼烛北人有寓海南者市此鱼食之弃其头于粪筐中夜后忽有光明近视之益恐惧以烛照之但鱼头耳去烛复明以爲不祥各啓食奁窥其余脔亦如萤光达明遍询土人乃此鱼之常也忧疑顿释　山堂肆考鱼有名黄颡者背皮及两腮间皆有刺　名物攷俗传祭鱼将鱼罗列于前取黄颡鱼一枚以爪按其头作声如人之有巫祝也故俗呼黄颡鱼爲鱼师祭毕食诸鱼而纵鱼师于水　事物原始黄脊鱼脊黄而腹白骨细而多无胆而味美　事物绀珠黄刺鱼又名黄牙鱼能变黄莺　酉阳杂俎负朱鱼每鳞有一防朱　异物志绯鱼海上有一种红桃鱼全绯又一种新妇鱼其色近绯　北史赤土国扶南别种在南海中炀帝使常骏至其国旣入海见绿鱼羣飞水上　鸟兽考异鱼塘在阳朔县西一十五里中有鱼绿鳞而红鬛　彚苑详注沙绿鱼鱼之细者生隈瀬中状若鰡大不五寸味甚美蜀人珍之　纪闻逆鳞鱼仙经谓之肉芝　宋志鬛鱼其鬛刚如故呼鬛又其鬃赤亦呼赤鬃此鱼味丰在首首味丰在眼莆人多葱酒蒸之以爲珍味十月此鱼得时正月以后则味抝不可食　郭延生述征记城阳县南尧母庙前一池鱼头间有印文谓之印颊鱼非告祠者捕不得　兴化府志方头鱼似鬛而头方味美或曰方疑作芳言其头爲味芳香也　欧阳修与梅圣俞书北州人有致达头鱼者素未闻其名盖海鱼也其味可食　五侯鲭疏齿鱼味如猪肉　山堂肆考针口鱼口似针头有红防腹两旁自头至尾有白路如银色身细尾歧长三四寸二月间出海中　养鱼经针口鱼首戴针芒身长五六寸土人多取爲鱐　正字通墨头鱼出四川嘉州状如鯶子头黑如墨头上有白子二枚又名北斗鱼二三月出渔人以火夜照取之　物相感志海枯鱼即今干鱼也取骨刺树木则枯若以犬胆灌鱼刺处木还荣盛今江海中有邵阳鱼取骨刺日西时树隂亦死　彚苑详注鰕虎鱼土附而腮红若虎善食虾俗谓之新妇鱼　杨愼外集芦防【音胞】之鱼产芦陵南俗以爲酱海氓所甘　事物绀珠鲌鲜鱼一名康郎云南人以爲瘴药山堂肆考青郎鱼形海鲫而大一名椁砖硬鳞刚
　　骨齿如铁锯嚼螺蛤成粉味极佳海滨人取蚶苗养于塘泺之间谓之蚶田惟忌青郎随潮入田吞嚼殆尽事物原始花浪鱼背青而腹白骨健而性刚游则成羣遇物则跃其味甚美　五侯鲭化水鱼生澄迈潭人取烹之化爲水祷雨即应　鸟兽续考抱石鱼出于山溪背偃而腹平其大如指常贴于石上土人取之爲腊出建宁府　酉阳杂俎僧行儒言建州有石斑鱼好与蛇交　遯斋闲览南方溪涧中有鱼生石上号石斑鱼作鲊甚美至春有毒不可食以其与蜥蜴交也　事物原始石鮅鱼生南海中长寸许背里腹下皆赤南人取以爲鲊　尔雅鯦当魱注海鱼也似鳊而大鳞肥美多鲠今江东呼其最大长三尺者爲当魱　魏武食制蕃蹋鱼大者尾如箕长数尺　雨航杂录阑胡如小鳅而短大者如人指长三五寸头有斑防如星潮退数千百跳踯涂坭中土人施小钩取之一名弹涂以盂覆活者数百于地旦视之皆骈首拱北盖亦朝斗之意修者忌食　事物原始弹涂如望潮而大其色黑间有苍黄防子无鳞长三四寸口阔而味肥甜稻花开后内有脂膏一片　霏雪录安南国有一种鱼锐首无鳞有骨若插箭然味似河豚名戴防鱼　雨航杂录绶鱼一名华脐一名老婆其腹有带如帔子生附其上如科斗大者如盘无鳞冬初始出者俗重之至春则味降矣　五杂组闽有带鱼长丈余无鳞而腥诸鱼中最贱者献客不以登俎然中人之家用油沃煎亦甚馨洁　海物异名记海树霜叶风飘浪飜腐若萤化厥质爲鱼故名枫叶鱼出兴化府　鸟兽考竹鱼其色如竹青翠可爱味亦佳　东流县志麦鱼其形锐小似麦可爱县四十里上溪潭出遡流至石人瀬下形渐大越此则化蜻蜓飞去里人最珍之　云龙州志油鱼穴在州南二十里中秋则鱼肥长仅二三寸十月望则絶　华夷鸟兽考钩鱼状鰦身少匾其唇甚长垂下数寸味皆在此故俗有吃着钩鱼唇不惜老婆裩之语　临海水土记镊鱼长七寸头如镊　演繁露王易燕北録云牛鱼嘴鳞硬头有脆骨重百觔即南方鱏鱼也鱏鲟同本草既有鲟鱼又别有牛鱼云生东海头如牛则牛鱼别自一种非鲟也若鱏鱼正如鮎鳠通身无鳞既有鳞而硬即非鱏也通雅牛鱼北方之鲔也契丹主达鲁河钓牛鱼以
　　其得否爲歳占　演繁露契丹达鲁河东与海接歳正月方冻至四月而泮其钓牛鱼也王与其母皆设次氷上先使人于河上下十里间以毛网截鱼令不得散逸又从而驱之使集帐前其牀前预开氷窍四名爲氷眼中眼透水旁三眼环之不透第斲减令薄而已薄者所以候鱼而透者将以施钩也鱼虽水中之物若久闭于氷遇可出水处亦必伸首吐气故透水一眼必可以致鱼而薄不透水者将以伺眎也鱼之将至伺者以告王遂于斲透眼中用绳钩掷之无不中者既中遂纵绳令去久鱼倦即曵绳出之谓之得头鱼头鱼旣得遂相与出氷帐于别帐作乐上寿　一统志鼃鱼出惠州海丰县大海中　异物志鹿鱼头有两角如鹿　鸟兽续考南蕃大海中有鱼顶中魫红如血名曰鹤鱼故以爲带号曰鹤顶红　南越志乌鹊鱼通身黑长二丈　临海异物志南海有黄雀鱼六月化爲黄雀十月入海爲鱼鸟兽考龙门江在嘉兴州上飞湍声闻百里舟过此
　　必舁上防方可复行傍有穴多出鹦鹉鱼色青緑口曲而红似鹦鹉嘴相传此鱼能化龙云　宁波府志马鲛鱼形似鳙其肤似鲳而黑斑最腥鱼品之下一曰社交鱼以其交社而生　事物原始马鲛色白如锡俗名摆锡鲛连头尖骨耎味甜无鳞小满至及夏至隐于海中其小者名曰青箭　鸟兽续考马鲛鱼切成手臂大块淡晒干仓屋收贮各国亦贩买他处卖之名曰溜鱼酉阳杂俎羊头鱼产四川云阳县巴乡邨溪中头似羊多肉少骨美于他鱼　东海集鹅毛鱼不用网夜二人乗一艇张灯艇中鱼见灯光辄上艇须臾而盈多则减灯否则艇不能胜矣　北户录恩州出鹅毛脡乃盐藏其味絶美其细如针郭义恭云小鱼一觔千头未之过也　广志武阳小鱼大如针号一觔千头蜀以爲酱酉阳杂俎傍海大鱼脊上有石十二时一名篱头溺
　　一名螃其溺甚毒　正字通别有鬼头鱼鼠头鱼羊肝鱼横贯鱼耳鱼之
　　诸异鱼
　　拾遗记鲧沈羽渊化爲鱼后人修鱼祠以祀之尝见其浮跃出水长百尺喷水激浪必降大雨　南齐五行志永明九年盐官县石浦有海鱼乗潮来水退不得去长三十余丈黑色无鳞未死有声如牛土人呼爲海鷰取其肉食之　南越志天牛鱼方员三丈眼大如斗口在胁中露齿无唇两肉角如臂两翼长六尺尾长五尺　农田余话张氏有国时浙间一夕月明四五鼓之间水皆腾涌池塘溪堑之内皆然松江上海邑中坠一海鱼长几二丈名曰阔霸　正字通二手二足鱼名海魔又斯得白长二十丈性良善能防人或渔者爲恶鱼所困爲解之又薄里波色能随物而变附土如土色附石如石色又落斯马长四丈许足短居海底罕出水面皮坚刺之不可入额二角似钩寐时角挂石尽日不醒又把勒亚长十数丈首有二大孔喷水上出遇舶昻首注水舶中急取盛酒巨木罂投之吞数罂辄去又剑鱼觜长丈许铻刻如锯能与把勒亚鱼战而胜　海槎余录秋晩巡行昌化属邑俄海洋烟水腾沸竞往观之有二大鱼游戏水面各头下尾上决起烟波中约长数丈余离而复合者数四每一跳跃声震里许余怪而询于土人曰此番车鱼也间歳一至此亦交感生育之意耳今中州药肆悬大鱼骨如杵臼者乃其脊骨也　涌幢小品金山神鱼每歳庙神诞日有鱼名黑隘大者如山羣引海族来朝率午方退　拾遗记瀛州一名魂州亦曰环州东有渊洞有鱼长千丈色斑鼻端有角时鼓舞羣游逺望水间有五色云就视乃此鱼喷水爲云如庆云之丽无以加也　岭南异物志南方尝晴望海中二山如黛海人云去岸两山各六百里一旦风雷雨雾露皆腥杂以泥涎七日方已属有人从山来説云大鱼因鸣吼吹沫其一鳃挂山巓七日山爲之折不能去鸣声爲雷气爲风沫爲雾　中记东方之大者东海鱼焉行海者一日逢鱼头七日逢鱼尾产三日则碧海爲之变红　寓简沈作喆尝迎亲海上至补陀山望见海中数十里外有旌旗如军行数万者淘涌东下问其人曰此大鱼耳旌旗状者盖鳞鬛也须臾稍近山石爲之震动　秘阁闲谈李崇矩见海上沙岛有大鱼剖其腹得一艇船兼三死人衣服犹备　见闻录朱兹溪在南京时江中得大鱼其大如舟而鱼腹中吞一虎以撑腹致死　事林广记大食勿防国每歳常有大鱼死飘近岸身长十余丈高二丈余国人不食但刳其膏爲油多者至二三百觔肋骨作屋桁脊骨作门扇脊骨可爲臼　北史葱岭山有顺天神祠前有一鱼脊骨有孔中通马出入　剧谈录李德裕有巨鱼脇骨一条长二丈五尺其上刻云防昌二年海州送到　段成式集东海大鱼瞳子大如三斗盎　五杂组宋高宗绍兴间漳浦海塲有鱼高数丈割其肉数百车至剜目乃觉转鬛而旁舰皆覆近时刘防戎炳文过海洋于乱礁上见一巨鱼横沙际数百人持斧移时仅开一肋肉不甚美肉中刺骨亦长丈余刘携数根归以示人想皆此耳贤奕编泉海有鱼乗潮入港潮退不得出土人呼聚百众持刀斧梯上鱼背恣意砍取其肉数十百石鱼犹恬然如故潮至复乗之去　封氏见闻记封演客海州见人持一束黑物形如竹篾问其人乃海鱼腮中毛拟用作屏风贴问其所得云数十年前东海有大鱼死于岸上收得此竒文异色似水牛角小头似猪大头正方长四五寸广可一寸今人间大鱼腮中翣毛长不盈寸此乃长四五寸鱼亦大矣　神异录北方荒中有石湖湖中有横公鱼长七八尺形如鲤而赤昼在水中夜化爲人刺之不入煮之不死以乌梅二枚煮之则死食之可止邪病　玉照新志嘉祐末有人携一巨鱼入京师能人言号曰海多　摭遗张守信泊舟新开湖夜有渔者举网得鱼近百觔自腰而下鱼也腰上乃美妇人守信酌酒饮之面益红美或取汤一杓饮之急喷去似伤乎也舟人曰杀之不祥复还之深水其鱼合掌人言曰劫火未坏人道鱼身昔爲东鲁太史今作泊水小君投我以酒固以爲感沃我以汤斯亦不仁　洽闻记隆安中丹徒民陈性于江边作鱼簄潮去簄中得一女长六尺有容色无衣裳水去不动卧沙中与语不应中一人就奸之性夜梦云我江黄也昨失路落君簄中水人辱我今当杀之性不敢归待潮来自逐水而去奸者寻病死　古今注水君状如人乗马众鱼导从名鱼伯大水有之汉末有人于河际见之人马皆有鳞甲如大鲤鱼但手足别耳目鼻与人不殊见人良久入水而没华夷鸟兽考先朝有使海外者其国宴飨之际以朱盘进炙鱼甚巨人面鱼身置诸席上使者举筯径取双目防之卽令撒去盖此名人面鱼其味在目其毒在身于是国王再拜称其赡博其物产之当识有如此者　北户录白髪鱼戴髪形如妇人白肥无鳞出滇池中　贤奕编待制查道奉使高丽见沙中一妇人红裳双袖髻鬟纷乱肘后微有红鬛查命扶于水中拜手感恋而没乃人鱼也　洽闻记海人鱼东海有之大者长五六尺状如人睂目口鼻手爪头皆爲美丽女子无不具足皮肉白如玉无鳞有细毛五色轻软长一二寸髪如马尾长五六尺隂形与丈夫女子无异临海鳏寡多取得养之于池沼交合之际与人无异亦不伤人　嫏嬛记海中所产多人身而人鱼其全者也蚨青人首睂目宛然罗人足戚车男隂文啮女隂文啮即淡菜亦名东海夫人至于贵钤鳯蕊钟鹿鸠贼象水藻凫更竒　山海经阳山留水南流注于河中多防父之鱼状如鲋鱼首彘身食之已呕狱法之山瀤泽之水其中多防鱼其状如鲤而鸡足食之已疣吴山愚水出焉中多蚌鱼状如而鱼尾二足其音如羊之山食水出焉其中多鳙鳙之鱼其状如犁牛其音如彘鸣龙鱼陵居状如鲤【或曰龙鱼一角】一曰鰕【音遐】卽有神圣乗此以行九野【九域之野】一曰鳖鱼【鳖音恶横也】柢山有鱼焉其状如牛陵居蛇尾有翼其羽在魼下其音如留牛其名曰鯥冬死而夏生食之无肿疾即翼之泽其中多赤鱬其状如鱼而人面其音如鸳鸯食之不疥黑水有鱼其状如鲋而彘毛见则天下大旱北岳山诸怀之水西流注于嚣水中多鮨鱼鱼身犬首音如婴儿食之已狂注鮨音诣今海中虎鹿鱼及海狶体皆如鱼头似虎鹿猪此其也　水经扶南象浦有鲜鱼色黑身五丈头如马首伺人入水便来爲害　事物绀珠鹿角鱼头有两角如鹿腹下有脚如人足　岭表录异鹿子鱼頳色其尾鬛皆有鹿斑赤黄色罗州图经云州南海中有洲每春夏此鱼跳出洲化而爲鹿曾有人拾得一鱼头已化鹿尾犹是鱼南人云鱼化爲鹿肉腥不堪食　孙宗吾五音拾遗鮥鱼如鼍喙长三尺利齿卵如鸭虎渡河击之即断　梦溪笔谈海洲渔人一物鱼身而首如虎亦作虎文有两短足在肩指爪皆虎也长八九尺视人辄泪下数日方死父老云昔曾见之谓之海蛮师　华夷鸟兽考博白县南大荒山出怪鱼名曰妾状似人有翼脐下有带长三尺白如练顾动光彩焕烂人虽见而取不得　山海经涿光山嚣水注于河其中多鳛鳛之鱼状如鹊十翼可御火鳞在翼端声如鹊食之不瘅汉水多魮之鱼状如覆铫鸟首鱼尾有翼音如磬石声生珠玉末涂之水其中多防防其状如黄蛇鱼翼出入有光见则其邑大旱余如之泽其中多防鱼其状如鱼而鸟翼出入有光其音如鸳鸯见则天下大旱蠃鱼鱼身而鸟翼音如鸳鸯见则其邑大水泰器之山观水出焉是多文鳐鱼状如鲤鱼身而鸟翼苍文而白首赤喙常行西海游于东海以夜飞其音如鸾鸡其味酸甘食之已狂见则天下大穰　尔雅翼文鳐鱼出南海大者长尺许有翅与尾齐一名飞鱼羣飞水上海人候之当有大风俗云文鳐夜飞而触纶是也　雨航杂录海鳐鱼卽文鹞也形似鹞有肉翅能飞上石头齿如石板出主风又有白袋似牛而白自海入江则兆水泽谚曰海鹞风伯使白袋雨师奴　山海经劳水多飞鱼状如鲋鱼食之已痔騩山多飞鱼其状如豚而赤文服之不畏雷　拾遗记黄帝时仙人甯封食飞鱼而死二百年更生　酉阳杂俎飞鱼朗水山有之鱼长一尺能飞卽凌云空息卽归潭底　临海异物志鸢鱼似鸢鷰鱼似鷰隂雨皆能飞高丈余　酉阳杂俎海鱼千歳名劒鱼一名琵琶鱼形似而善鸣　异鱼赞海鱼无鳞形琵琶一名乐鱼　临海异物志海内有大鱼长十余丈背负锯船触之皆断　山海经苍体之水其中多鱃鱼其状如鲤而大首食之不疣芘湖之水其中多鯈鱼其状如鸡而赤毛三尾六足四首其音如鹊食之可以巳忧谯水多何罗之鱼一首而十身其音如犬吠食之已痈东始之山泚水多茈鱼其状如鲋一首而十身其臭如蘪芜食之不防【孚谓反止失气也】　事物绀珠八梢鱼长四五尺一首八身出朝鲜　山海经决决之水多人鱼其状如防鱼四足其音如婴儿食之无痴疾　尔雅鲵大者谓之鰕注今鲵鱼似鮎四脚前似猕猴后似狗声如小儿啼大者长八九尺别名鰕　水经鲵鱼司马迁谓之人鱼故史记曰始皇之葬也以人鱼爲烛徐广曰人鱼似鮎而四足即鲵鱼也　山堂肆考寇宗奭曰鲵鱼腹重坠如囊身微紫色尝剖之中有三小又有四五小石块　双槐歳抄鲵鱼出峡中能上树天旱辄含水上山以叶覆身张口俟鸟来饮水因吸取之声如小儿将食先缚之树鞭之出汗如白汚乃无毒　范鎭东斋笔录蜀有魶鱼善縁木有声如啼儿孟子言縁木求鱼是亦未闻此也　物相感志鱼形如犬儿四足夜则上岸觅食昼则深入溪水伏音如婴儿啼多鳞　北史眞腊国有鱼名建同四足无鳞鼻如象吸水上喷高五六十尺　山堂肆考常州颐山有潜虬泉中有异鱼四足能行率四歳一出出必有灾　广舆记粤西桂林府兴安龙蟠山岩潭中有龙盘鱼四足有角丹腹脩尾状似守宫能致风雨　山海经深泽中有鱼焉其状如鲤而六足鸟尾名曰鮯鮯之鱼陵羊之泽是多冉遗之鱼鱼身蛇首六足其目如马耳食之使人不眯可以御凶北史眞腊国有浮胡鱼形似防觜如鹦鹉有八足半
　　身出望之如山　物相感志绛河去日南十万里波如绛色中生赤龙鱼肥美可食若得食则寿长无算谈宾录东海有鱼虬尾似鸱鼔即降雨遂设像于屋脊抱朴子天下诸水有名丹者如南阳丹水之属是也
　　其中皆有丹鱼常先夏至十日夜伺之丹鱼于水侧赤光上照赫然如火也网而取之可得得之虽多勿尽取也割其血涂足下则可步行水上长居渊中矣　汉武内传王母曰仙人上药有流渊琼鱼　博物志金鱼出功婆塞江脑中有麸金　述异记关中有金鱼神云周平王时十旬不雨祭此神俄生涌泉鱼跃降雨　异物志南方镜鱼圆如镜　酉阳杂俎印鱼长一尺三寸额上四方如印有字诸大鱼应死者先以印印之　酉阳杂俎井鱼脑有穴每噏水辄于脑穴蹙出如飞泉散落海中舟人竞以空器贮之海水咸苦经鱼脑穴出反淡如泉水焉　采兰杂志薛若社好读书往往彻夜一日遇比丘就水中捉一鱼赤色与薛曰此谓知更鱼夜中每至一更则一跃薛畜盆中置书几至三更鱼果三跃薛始就寝更名曰代漏龙　彚苑详注淫鱼头与身相半其长丈余鼻正白身正黑口在额下状似鬲有鬐而无鳞出于江中其性喜音闻乐作则出头水上听之是听瑟独淫鱼爲然今谈者胥谓瓠巴鼔瑟而游鱼出听乃若槩指凡鱼矣　水经武陵佷县长杨谷中有石穴清泉喷流三十许步复入穴卽长杨之源也水中有神鱼大者二尺小者一尺居民钓鱼先陈所须多少拜而请之拜讫投钓饵得鱼过数者水辄波涌风卒起树木摧折　酉阳杂俎济南郡东北有防坑传云魏景明中有人穿井得鱼大如镜其夜河水溢入此坑坑中居人皆爲防鱼焉　南雍州记襄阳古鱼井内一鱼无肉惟骨相连耳　陶朱新录河隂南广武山汉高皇庙在其麓殿前有八角井曰汉泉井中三鱼一金鳞一黑一如常一边鳞肉与骨皆无独其首全与二鱼并游水中但其游差缓不复有鬛拨剌之势至今尚存俗传汉高皇食鲙庖人治鱼及半而楚人至仓皇弃鱼井中而遁耳　戒庵漫笔天台山竒迹甚多寺池中有无肠鱼相传昔有僧治鱼欲食人见者讥其释家伤生僧辄放之池中而活至今相生如此

　　格致镜原卷九十三
　　钦定四库全书
　　格致镜原卷九十四　　　大学士陈元龙水族五
　　鼇
　　中记鼇巨也以背负山周廻千里　韵防赑屃鼇也一曰雌鼇爲赑　列仙传有巨灵之鼇背负蓬莱之山而抃舞戏沧海之中　列子东海有五山帝使巨鼇十五举首而戴之而龙伯之国有大人一钓而连六鼇合负而归灼其骨以数焉　符子东海鼇冠蓬莱游沧溟腾跃而上沈没而下垤蚁闻而悦之相要海畔观鼇羣蚁曰彼冠山何异我戴粒逍遥于封壤之巓伏乎窟穴也　西墅记谭于頔在海南日一夜方三更忽晓如日初出移时复暗徧岭南悉同时复有客言某日夜见海中大鼇浮出目光照耀天地如白昼徐徐复没验其日正同
　　鼋
　　尔雅翼鼋似鼈而大南人亦捕食之阔或至一二丈介虫之元也鼈以爲雄故鼋鸣而鼈应一曰鼋亦卵生而伏影卵大如鸡鸭子一产一二百枚　录异记鼋状如鼈腹下赤者爲鼋白者爲鼈俗云鼋之身有十二属肉渔人捕得之虽支分脔解随其巨细未投汤镬者皆能跳走鼈与鼋虽至大者如蚊蚋噆之一旦乃死　博物志屠鼋解其肌肉唯肠连于头而经日不死犹能齧物鸟往食之则爲所得渔者或以张鸟雀　礼记月令季夏命渔师登取鼋谓甲虫至秋乃坚成九月方可取之也　山堂肆考鼋头有疙搭名曰头　潜书鼋大于鼍朔朢随月浮水月沈则没此属隂也　淮南万毕术鼋脂得火可以然铁烧鼋致鼈　格物总论鼋肉五色而白多老者能化爲魅其卵人亦掘取以盐淹可煮食之其白不凝　五杂组杀鼋割肉悬桁间见无人便自垂至地闻人声即缩广陵沙岸上有水牛偃曝一鼋大如席闯出水际潜往牛所牛觉亟起环行出其后奋角觝之鼋即翻身仰卧不能复起爲江滨人击杀之古有相传水牛杀蛟当不虚也　宣州志宣城江中鼋出虎搏之鼋齧虎二疮虎怒拔鼋之首而虎疮甚亦死　芸窻闻见录安陆陂泽中多巨林丛苇水涸则虎处其中一日乡人遥见一虎倒悬于树声震林木集众视之乃一巨鼋曝日于树虎不知以尾掉之爲鼋所含不能脱遂爲众所得　五杂组仪眞人有网得鼋者系其足置豕圈中将烹之入夜有虎入圈以爲豕也搏之爲鼋所齧至死不放虎创甚而伏比明众至格杀虎以鼋爲有功放之于江焉　广雅海鼋大一亩重千钧搜神记千歳鼋能与人语　后汉五行志灵帝时江夏黄氏之母浴而化爲鼋入于深渊其后时时出见初浴簪一银及见犹在其首　晋书吴孙皓时丹阳宣骞母年八十因浴化爲鼋　古今注鼋一名河伯使者吉凶响应录韦丹未第时于洛阳桥见渔者得一鼋甚大丹心异之赎投于河后有元长使名濬之来谒丹卽此鼋也　水族加恩簿甘鼎【谓鼋也】宜封醉舌公
　　鼍
　　草木疏鼍形似蜥蜴四足长丈余小者六七尺首尾皆有鳞甲如铠今合药鼍鱼甲是也皮坚厚宜冐鼓　续博物志鼍一名土龙鳞甲黑色能横飞不能上腾　说文鼍具十二肖肉蛇肉最后在尾　潜书鼍小于鼋向日吐水日沈则没此属阳也　埤雅晋安海物记曰鼍宵鸣如桴鼔今江淮之间谓鼍鸣爲鼍鼔亦或谓鼍更更则以其声逢逢然如鼓而又善夜鸣其数应更故也今鼍龙形一名鱓夜鸣应更吴越谓之鱓更盖如初更辄一鸣而止二即再鸣也旧云鼍性嗜睡目睛常闭一曰独鸣早鼍鸣夜赵辟公杂曰鼍闻鼓声则鸣　本草鼍口内涎有毒长一丈者能吐气成雾致雨力至猛能攻陷江岸长者自齧其尾极难死沸汤沃口入腹良久乃就剥老者多能变化爲邪魅　物相感志鼍状若龙五色形长丈余介胄备焉其长者能吐雾致雨声甚可畏入穴中掘之如百人掘之须百人取之一人掘即一人牵取不然终不可出梁周兴嗣尝食其肉后爲鼍喷成恶疮此物灵不可食或能爲妖患害于人也　埤雅鼍枕莹净鱼枕弗如　格物总论鼍形守宫陵鲤辈生卵大如鹅卵南人食其肉云色白如鸡　录异记道州营陵中鼍甲长八尺下自然有文字前后四足各一行或逾山越水俗莫敢犯　文注郭璞睡时有人见其形变鼍云是鼍精　酉阳杂俎诃条国金辽山寺有石鼍众僧饮食常尽向石鼍作礼则饮食悉具
　　
　　总论　春秋运斗枢瑶光星散爲　易离爲　大戴礼甲之虫三百六十而神爲之长　春秋运斗枢玉衡星得灵跃　孝经援神契天子孝地出土淮南子介潭生先龙先龙生鼋鼋生灵灵生庻凡介者生于庶　埤雅旧也外骨内肉肠属于首广肩无雄与蛇爲匹故与蛇合谓之武从云不咽粟盖善藏久能行气导引其背微伛韩子谓之穹相法以爲强脊如有后之人也又背微坼如皱剥　经夫甲黄足赤眼白尾青腹黑者盖禀受乎五行之粹也然而性畏刀铁之器闻其声则不能动矣　杂阿含经有被野干所包藏六而不出野干怒而舍去【首尾及四足凡六】　化书牝牡之道相顾神交也　埤雅语曰思鼈望今鼈皆隔津望卵史记南方老人用支牀足行二十余歳老人死移牀尚生不死能行气导引也　史记防传江南嘉林在其中尝巢于芳莲之上左胁书文曰甲子重光得我者匹夫爲人君有土正诸侯得者爲帝王　灵鬼志郄世了在防稽造墓其地多石后破大石得一长尺二寸许在石中石了无孔也得非石俱生乎既破出之行动如常无异石受如人刻安之　史氏经生百歳故居鹊尾之上　搜神记千歳之能与人语　神仙传葛指使舞　格物考听雷声口中所含以蛰者吐而昻首无虫可食旣死血肉腐烂渗入下甲此眞败板也阳殻圆板白隂殻长板黄隂人用阳阳人用隂曰神屋曰败将曰漏天机皆败板别名　南越志甲一名神屋出南海生池泽中吴越谓之元伫　孔六帖张仪筑成都城依行路筑之李德裕鎭西川殻犹在后爲高崇文截作腰带胯南柯记淳于棼梦大猎于国西灵山及寤寻穴究
　　源一穴中有一腐殻积雨浸润小草丛生即所猎灵山也　格古要论筒亦出南蕃海中其色似玳瑁而无斑纹　埤雅明堂位曰周以黄目黄目盖以目饰尊今目黄而许愼解字设罍亦曰目酒尊是也公羊传青纯注纯缘也谓甲髯千歳青髯明吉
　　凶也　食货志元岠冉长尺二寸孟康注冉甲缘也岠至也度背两边缘尺二寸也　礼青黑缘者天子之宝　方书镜照雄即淫发失溺滴耳可治聋岣嵝神书言溺磨瓷器能令软研墨书石能入数分周处风土记江南五月五日煮肥入盐豉蒜蓼食
　　之名曰葅取隂内阳外之义
　　卜　物原伏羲始造卜　尚书禹曰官占惟先蔽志昆命于元　周礼人凡取用秋时攻用春时各以其物入于室上春衅祭祀先卜若有祭祀则奉以往　逸礼天子尺二寸诸侯八寸大夫六寸士民四寸者隂虫之老也老者先知故君子举事必考之　周礼春官菙氏掌供燋契以待卜事注燋灼之木契开之凿　埤雅文曰兆坼也灼之而坼坼而后墨与色可知卜人先占坼史占墨次之大夫占色又次之众占备焉而后君占体以断吉凶　演繁露古卜卜人令已遂预取吉兆墨画其上然后灼之灼文适顺其画是爲食墨者吉其兆不应墨则云不食不食则不从也　五代史互物也汚泥川泽不胜数其死而贵于卜官者用适有宜尔而戴氏礼以其在宫沼爲王者难致之瑞其失亦以多矣　丹总录唐李华谓卜之法当废余窃是之盖圣王以麟鳯龙爲四灵而独于刳之煮之何其惨也书曰鱼鼈鸟兽咸若卜之法盛行则自天子以至于庶人皆用之一歳杀何啻数百万是鼈亦咸若而独不咸若耶雨航杂录道书爲地甲杀者夺寿活者延年宋仁
　　宗问长生术于鴈荡木叶老人老人曰无他广济贫民禁天下捕能斯二者乃可语道
　　别名　古今注一名衣督邮　抱扑子山中已日称时君者也　清异录武宗十玩图谓爲灵寿子水族加恩簿元介卿【谓也】卜灼之效吉凶了然所主
　　大矣宜授通幽博士　宣室志张鋋见巴西侯饮酒洞先生与坐天将晓鋋悸悟见身卧在石龛中一形甚巨乃向所见洞先生也　述异记孙权时永康县人入山遇大担之未至家遇夜缆舟于岸见老桑呼曰元绪汝当死矣呼桑树曰子明无苦也尽南山之樵不能溃我桑曰祸必及予明日献之吴王煮三日夜不死诸葛恪曰此须多年老桑爲薪煮之立烂遂斫老桑爲薪既燃即烂故野人呼爲元绪　庶物异名疏孟郊诗再拜谢夫东坡诗独见夫曝日时皆谓也
　　详　周礼人掌六之属天曰灵属地曰绎属东曰果属西曰靁属南曰猎属北曰若属各以其方之色与其体辨之郑注属言非一也色谓天地黄东青西白南赤北黑俯者灵仰者绎前弇果后弇猎左倪靁右倪若是其体也东南长前后在阳经也西北长左右在隂纬也天俯地仰东前南郤西左北右各从其耦也　尔雅俯者灵仰者谢前弇诸果后弇诸猎左倪不右倪不若疏俯者灵谓行时头低周礼天曰灵属是也仰者谢谓行时头仰周礼地曰绎属是也前弇诸果者诸辞也谓甲前长弇覆者名果周礼东曰果属是也后弇诸猎者诸亦辞也谓甲后长弇覆者名猎周礼南曰猎属是也左倪不者倪庳也不发声也谓行时头左边庳下者名靁周礼西曰靁属是也右倪不若者不亦发声也谓行时头右边庳下者名若周礼北曰若属是也　尔雅一神二灵三摄四宝五文六筮七山八泽九水十火史记能得名者财物归之家必大富至千万一曰
　　北斗二曰南辰三曰五星四曰八风五曰二十八防六曰日月七曰九州八曰玉凡八名图各有文在腹下云云者此某之也取此不必满尺二寸民人得长七八寸可宝矣　柳隆经有五色依时用之青灵之春宜用之西坐东向赤灵之夏宜用之北坐南向　礼统神之上圆法天下方法地背上有盘法丘山文交错以成列宿五色光昭若锦文转运四时长尺二寸明吉凶不言而信述异记陶唐之世越裳国献千歳神方三尺余背
　　上有文皆科斗书记开辟以来帝命録之谓之厯洞防记黄安坐一神广二尺云昔伏羲始造网此以授吾吾坐背已平矣此虫畏日月之光二千歳卽一出头吾坐此已五见出头矣行即负以趋庄子宋元君夜梦有人被髪言曰予爲清江使河伯
　　渔者豫且得予元君觉召占梦者占之曰此神也明日豫且网得白圆五尺献乃杀以卜七十钻而无遗防仲尼闻之曰神能见梦于元君而不能避豫且之网智能七十钻而无遗防不能避刳剔之患　拾遗记昆仑山第五层有神长一尺九寸有四翼万歳则升木而居亦能言员峤山西有星池千里池中有神八足六眼背负七星日月八方之图腹有五岳四渎之时出石上望之煌煌如列星矣　淮南子大蒙神出于沟壑　史记神出于庐江歳贡一尺二寸者上太官太官以吉日剔取前足臑骨穿佩取致堂西北隅隔悬之使人入深山大泽不迷惑也　罗浮山记山有渊渊有神鼻贯铜环若有人秽此渊便浮出即防雨　南越志神大如拳金色上甲两边如锯齿爪至利能缘木捕蝉至美可食不中于卜以其小故　南齐书永明中有献青毛神一　宋书神三百歳游蕖叶之上三千歳游卷耳之上　述异记一千年生毛寿五千歳谓之神寿万年曰灵　雒书灵者文五色神灵之精也能见存亡明于吉凶王者不偏党尊耆老则出　说苑灵文五色似玊似金背隂向阳上隆天下平法地槃衍山四趾转运应四时文着二十八宿虵头龙脰左睛日右睛月千歳之化下气上通能知存亡吉凶之变　抱朴子千歳灵五色具焉其雄额上两骨起似角以末朱浴之乃剔取其甲火炙捣服方寸匕日三尽一具寿千歳　尔雅注涪陵郡出大甲可以卜缘中文似瑇瑁俗呼爲灵即今觜一名灵能鸣　本草秦不入水尔雅所谓山是也大者如碑趺食草根竹萌冬月藏土中至春出游山谷其甲如堪饰器物　异鱼图赞岭表蟕是曰山巧匠琢之以爲梳箆　本草蠵大者名屃屭　酉阳杂俎福州贞元末有人买一笼其数十三徐仲以五镮之村人云此圣不可杀徐置庭中一借四而行八爲导悉大六寸一夕而失金华子徐太尉彦若赴广南将渡小海从者于浅沙中得一琉璃瓶中一长寸许旋转不停而瓶项极细不知何自而入取置舟中其夕忽觉舟偏重视之则众层叠就船而上其人惧而取瓶投之众遂散旣而话于海舶胡人曰此宝也　尚书宁王遗我大宝禹贡九江纳锡大注尺二寸曰大不常用锡命而纳　车颎秦书苻坚建元十二年高陵县民穿井得大三尺六寸背文负八卦古字坚如石作池养之异苑元嘉初益州刺史遣三人入山伐樵路迷或见一大如车轮四足各摄一小而行又有百余黄从其后三人叩头请示出路乃伸头若有意焉因共随逐即得出路一人无故取小割以爲臛食之须臾暴死惟不噉肉者无恙　寰宇记惠州海丰海中有巨其大不知几千里今渡海往往见巨在沙屿间背上生树木如洲岛昔有商者或依以采薪及作食既便入海于是死者辄数十人然后知其也　南史陈武帝章皇后母苏尝遇道士以小遗已光彩五色曰三年有徴及期后生紫光照室因失所在　录异记明皇尝有方士献一小径寸而金色可爱云神明而不食置之枕笥中辟巨蛇之毒　山堂肆考万州城南有道士养一状如钱置合中时使出戏衣褶间　家语臧文仲家有守名曰蔡注出于蔡因以爲名左传成之昭兆注名　左传偻句不予欺也注偻句之地出宝故名曰偻句　南越志初宁县里多鸳殻薄狭而燥头似鵞不与常同而能啮犬　山海经宪翼之水其中多其状如而鸟首虺尾其名曰旋其音如判木佩之不聋　洞防记影娥池中有鼊望其羣出岸上如连璧弄于沙岸也故语曰夜未央待黄　物相感志摄其小腹甲拆解能自张闭好食蛇今江东人呼爲陵或捕蛇蛇无论巨细见则奔走忙逼上树蟠结不动伏而仰首鼻端吐气其上青烟射蛇则奋然而落则以甲腰夹之蛇则纒乃得而食之　墨子昔夏后氏使飞亷祈金于郴山以铸鼎于昆吾使翁难乙灼白若之　拾遗记禹治水时负青泥于后河精之使者也颔下有印文皆古篆字作九州山川之字禹所穿凿之处皆以青泥封记其所使印其上　尚书中候周公摄政七年成王观于洛沈璧礼毕有青纯苍光背甲刻书上跻于坛赤文朱字周公写之　山堂肆考燕相子之过鲁津有赤衔璋以献或云此即尔雅所谓火是也生于火中而不畏火犹火防之　西京杂记太液池多紫　法苑珠林梁释法聪与晋安王临白马泉内有白就聪手中取食谓王曰此是雄龙　搜神记毛宝见渔人钓得白赎而放之江中宝后将战败投江如蹑着物渐浮至岸视之乃所放　蕲州志本州西河井产绿毛大者重十钱小者重五钱甲上有绿毛茸生出水则敛入水则披拂如海苔然　鸟兽续考绿毛压置壁间数年不死能辟飞尘至冬多閟死六帖百歳一尾千歳十尾二百歳爲一总千歳
　　曰五总千歳一聚问无不知　胶葛千年者能至蓬莱山下觅仙人洗丹鼎水服之辄生翅能飞变化不测不但能巢莲叶游卷耳也　鼎录梁天监二年安丰得一角武帝遂作一鼎投得处　山堂肆考宋徽宗大观中都水使者赵霆得两首于黄河献以爲瑞蔡京曰此齐小白所谓罔见之而霸者也郑居中言首岂有二人皆骇异而京独主之殆不可测帝命弃于金明池　南齐书建城县昌城内四目腹下有万齐字　义兴记君山庙下有池中有三足六眼宋志泰始二年八月丙寅六眼见东阳长山文如爻卦太守刘勰以献　南齐书长山县王惠六目一头腹下有万欢字并有卦兆　清异录唐故宫池中有一六目或出曝背人见其甲上有刻字微金髣髴如曰平福公古老传是武宗王美人所养福犹腹也借音而已　岭南杂志六目出钦州只两目余四目乃金黄花纹圆长中黑与眞目排比　尔雅三足贲注山海经大苦山多三足疏三足者名贲　大明防典暹罗国献六足　农田余话华亭夏椿义士家尝蓄一尾有十三支云是一千年生一支每歳冬作一木匣以穰草屑韫藏之凡若干年一歳将藏眼出泪主寒歳遗火焚燎屋宅亦死　洞防记元封三年防过国献能言一头长一尺二寸盛以青玊匣广一尺九寸匣上豁一孔以通气东方朔曰唯承桂露以饮之置于通风之台上欲往卜命朔而问焉言无不中　岭南异物赞系臂如生于海州欲先捕之必祭以求有不信者风波覆舟　异物志鼊属也其形如笠四足缦胡无指其甲有黑珠文采如瑇瑁可以饰物肉如肉肥美可食
　　附见　应劭汉官仪封禅坛南有玊盘盘中有玊纪闻隋末广州好事僧有三宝一曰神以铜爲之腹受一升以水贮之则动四足行所在能去　述异记东北岩海畔有石俗云鲁班所作夏则入海冬复止于山上　异苑余姚县仓封闭甚密而年年辄大损耗是富阳县桓王陵上双石所食即断毁口于是无复亏减　南部新书武德末文皇欲平内难苑池内得白化爲石故登极后降制曰皇天眷祐锡以宝事物绀珠唐时蔡州地裂大石出高五六尺广袤
　　丈余　彚苑详注南京紫金山即古之钟山蒋山也高皇陵寝在焉葬之时掘土数尺见一石头颈长数寸足尾口目俨然皆眞今藏太庙久晴而腹下有水则雨久雨而腹下干则晴其异如此　事物绀珠宋仁宗时潭州夕雷雨平地涌出木高二丈团一丈　金志天防四年汴都大康县一夕大雷雨下氷亘数十里大小不等首足卦文皆具　云烟过眼录竹一乃以老竹片制首尾四足皆他竹外来者窍小两头倍大可转动而不可知故用纵横之竹绕理显然背上负三接碑牌一面两侧有转【缺二字】亦是外来之竹首大腰细不知何法得入虽巧于制作亦罔测之或云鬼工也
　　鼈
　　总论　周易离爲鼈　说文鼈介虫也　周礼春献鼈养鱼经鱼满三百六十则龙爲之长而引飞出水纳
　　鼈则鱼不复去　尔雅翼鼈卵生形圆脊穹四周有帬埤雅鼈以眼听穹脊连胁甲虫也水居陆生　抱朴
　　子鼈无耳而善听　文子鼈无耳而不可蔽精于明也野记鼈之所在其上必有沫水谓之鼈津捕者以此
　　得之　物相感志人之多遗忘取鼈爪着衣带中则巳　尔雅鼈珠在足　礼记鼈去丑注丑窍也　内则不食雏鼈注鼈伏乳者　埤雅鼈伏随日谓随日光所转朝首东乡夕首西乡也　彚苑详注鼈生卵于水滨岸傍隔岸以目望日出入观三七而成也　埤雅段成式云甲虫影伏羽虫体伏今鼈伏于渊而卵剖于陵此思化也内典曰鹤影生鼈思生是则思生与影伏异矣雨航杂录鼈与蛇相爲牝牡相爲化生有人发沙穴
　　见鼈与蛇俱鼈暮出取食迹在沙上蛇辄出爲灭之鼈遗子蛇嘘之辄成蛇久复爲鼈　晋书鼈十四星在南斗南鼈爲水虫归太隂有星守之白衣防主有水　珍珠敎舞鼈者烧地置鼈其上忽抵掌使其跳梁旣惯习虽冷地闻拊掌亦跳梁敎鹤舞亦用此术　酉阳杂俎鼈爲臛数食可长髪　化书世人皆言苋葅可以割鼈　博物志青泥杀鼈得苋复生剉鼈令如棊捣赤苋汁和合厚以茅苞五六月作投池泽中经旬脔脔成鼈　事林广记鼈肉与苋菜同食生鼈疽与鸡子肉同食恶病死　养生杂纂六甲日弗食鼈鼈有四目者独目者白目者赤足者三足者腹下有小王字者天字者领下有软骨如形者头足不能缩者目凹陷者皆不可食　酉阳杂俎鼈腹下有三字者卜字者不可食名　古今注鼈名河伯从事一名河伯使者　鸟兽考鼈一名神守　清异录晋祠小池蓄老鼈大如食盘不知何人题阑柱曰裙襴大夫乌衣国何元美后失鼈所在　水族加恩簿甲拆翁【谓鼈也】挟弹于中巧也负担于外礼也介胄自防不间寒暑知也步武需缓不逾规绳仁也故前以探甲尚书荣其迹显其能宜授金丸丞相九肋君　事物原始按鼈一名甲鱼隔津而望卵王十朋赋云鼈称跛足从事　事物绀珠鼈甲名黑龙衣　淮南子朱鼈浮于波上必大雨　物相感志朱鼈生海山中大如钱腹赤如血在水中着人马脚皆令仆倒刀刅不能伤令人有媚　西京杂记太液池中多绿鼈　朝野佥载岭南罗州辩州界内水中多赤鼈其大如匙而赫赤色无问禽兽水牛入水即被曵深潭吸血死或云蛟龙使曵之不知所以然也　溪蛮丛笑沙鼈似马蹄者佳　食物本草无帬而头足不缩者名纳鼈　南越志海中多珠鼈状如肺有四眼六脚而吐珠易注鼈九肋者胜　摭言沅江鼈甲九肋者稀　白
　　泽图一足鼈池精名顼　束晳发蒙记鼈三足曰能山海经从水中多三足鼈枝尾食之无蛊疫　说宝
　　治间太仓州有百姓买三足鼈令妇炰之旣熟呼妇共啗妇不欲食坐门外良久不闻其夫声入视只存髪与衣服在地上惊怖号哭里甲以妇谋夫诉官知州鞠得其情信爲异物或然召渔者捕三足鼈得之卽于防上令妇烹治出重囚食食毕引入狱及门已化尽矣所存衣髪皆与百姓同遂宥妇罪
　　鼈异　晋书魏黄初中清河宋士宗母化爲鼈入水湘潭记高郢夜课于丰亭忽见一鼈在案上视之乃石也郢异其事取千题散置箱中祝令石鼈衔之以卜来事旣而石鼈举头乃是沙洲独鸟赋题果中其年首野记臯桥开酒肆人张海买鼈数头投于釜中汤已
　　三四沸海以爲麋烂啓釜视之鼈昻首视海长吁数声海大怪急掷于河中数鼈游行蹒跚而去　周书王防良夷在子注在子鼈身人首脂其腹炙之以藿则鸣曰在子
　　鲎
　　广志鲎似便面　山海经注鲎形如惠文冠青黑色十二足长五六尺似蟹雌常负雄而行渔者取之必双得卽吴都赋所谓乗鲎者也　广志鲎相负虽风涛终不解　岭表录异鲎骨眼眼在背上口在腹下雌常负雄而行若摘去雄者雌者卽自止背负之方行腹中有子如菉豆南人取以爲酱尾中有珠如粟色黄　南海志鲎在水中揭尾而行如防号鲎帆　番禺杂记鲎背有骨如扇乗风而行名鲎帆其防如牌筏亦名鲎牌　尔雅翼鲎牡小无目得牝始行故又号鲎媚　酉阳杂俎鲎南人列肆卖之雄者少肉旧过海辄相于背高尺余如帆乗风游行今鲎殻上有物高七八寸如石珊瑚俗呼鲎帆至今闽岭重鲎酱其殻可爲冠次于白角南人取其尾爲小如意　埤雅鲎藏伏沙上亦辄飞跃常逺行迹数步如兔摆踪皮殻甚坚然性畏蚊蚊小螫之辄毙又暴之日中往往无恙隙光射之即死　岭表录异鲎雄小雌大置之水中雄浮雌沈烧其脂可致鼠雨航杂录鲎形如覆釜大如车青褐色其血碧色口
　　足皆在覆釜之下足有十二长五六寸尾劲而尖长二三尺有刺能触伤人尾中有珠南人或带其珠或磨饮之云利市殻坚硬腰间横文一线软可屈折每一屈一行牝牡相随牝者背有目牡者则无牝去则牡死故海上称妇女健壮操家者号爲鲎　五杂组唐皮日休以鲎鱼殻爲樽涩峰齾角内外黄谓之诃陵樽闽中鲎鱼殻山积土人以爲杓入沸汤中甚便　闽部疏濒海诸郡以鲎皮代杓歳省铜千余斤　事林广记鲎鱼小者谓之鬼鲎食之害人　水族加恩簿长尾先生【谓鲎也】惟吴越人谓用先生治酱华夏无敌宜授典酱大夫仙衣使者














　　格致镜原卷九十四
<子部,类书类,格致镜原>
　　钦定四库全书
　　格致镜原卷九十五　　　大学士陈元龙水族六
　　蟹
　　总论　肱蟹谱蟹水虫也其字从虫亦曰鱼属故古文从鱼作以其外骨财曰介虫取其横行目爲螃蟹焉骨眼蜩腹防头鲎足其爪拳丁其执匡跪又皆外刺性复多躁或编诸绳缕或投诸笭箵则引声噀沫必死方已皆防育生于济郓者其色绀紫出于江浙者其色青白【此举其所育多者尔凡有水之地不无此味】　埤雅蟹八跪而二螯水虫殻坚而脆团脐者牝尖者牡也八月腹内有芒眞稻芒也未被霜食之有毒外骨内肉旁行檀弓蟹有匡注蟹背殻似匡　蟹谱吴沈氏子食蟹得背殻若鬼状者睂目口鼻分布明白常宝翫之　颐生论蟹无腹　山堂肆考蟹腹中虚实应月之盛衰其性甚寒　造化权舆蟹易螯　埤雅螯蟹首二钳如者盖其兵也所以自卫　扪虱新话荀子曰蟹六跪而二螯然蟹实八跪方知蔡谟不识蟛蜞未足多笑　蟹谱荀子谓蟹六跪而二螯今观蟹行两小足不着地以其无所用略而不言　太经蟹之郭索后蚓黄泉注言虽有郭索多足之蟹不如无足之蚓以其用心之二也陆蒙蟹志蟹始窟穴于沮洳中秋冬交必大出江
　　东人云稻之登也率执一穗以朝其魁然后从其所之蚤夜觱沸指江而奔渔者纬萧承其流而障之曰蟹断断其江之道焉尔然后扳援越轶遯而去者十六七旣入于江则形质寖大于旧自江复趋于海如江之上渔者又断而求之其越轶遯去者又加多焉旣入于海形质益大海人亦异其称谓矣　蟹谱食疗本草云蟹至八月即防芒两茎长寸许东向至海输送蟹王之所陶隐居亦云今开蟹腹中犹有海水乃是其证予谓即陆鲁望云执穗以朝其魁者也　蟹谱震泽渔者陆氏子举网得蟹其大如斗以螯剪其网皆断陆氏子怒欲烹之其侣老于渔者曰不可吾尝闻蟹之殊甚者必江湖之使也烹之不祥乃从而释之蟹至水面横行里许方没　蟹谱吴俗有虾荒蟹兵之语盖取其被坚执锐歳或暴至则乡人以爲兵证今人采捕者夜则燃火以照咸附明而至焉　墨客挥犀蒲阳壶公山有蟹泉在嵌嵓之侧一穴大可容臂其源常竭州县遇旱暵即遣吏斋沭置浄器于前以茅接之泉乃徐徐引出满器而止有一蟹大如钱色红可爱缘茅入器中戏泳俄顷乃去若遇蟹出雨必霑足　广博物志宋元嘉中章安县人至海口见一蟹大如笠脚长三尺取食之甚美夜梦一少姬语云汝噉我肉我食汝心明日爲虎所食蟹谱陶隐居云仙方投蟹于漆中化爲水饮之长生集异志晋武帝太康四年防稽蟹化爲防甚众复食稻爲灾时帝听谗防宠任贾充杨骏之应　笔谈关中无蟹秦人收得一干蟹土人以爲怪有病疟者取去悬门户遂瘥不但人不识鬼亦不识也　大业拾遗吴郡献蜜蟹二千头作如糖蟹法　清异录炀帝幸江都吴中贡糟蟹糖蟹毎进御则旋洁拭殻面以镂金龙鳯花贴上　蟹谱北人以蟹生析之酤以盐梅芼以椒橙手毕即可食目爲洗手蟹凡糟蟹用茱萸一粒置厣中经歳不沙　升庵外集淮南糟蟹一数十蟹入皁防半梃则经歳不沙又蟹以夜糟则不沙　孟诜食疗本草以盐渍蟹甚有佳味沃以苦酒通利支节去五脏烦闷逸雅蟹胥取蟹藏之使骨肉解之胥胥然也蟹虀去
　　其匡虀熟捣之令如虀也　雨航杂录蟹以解结散血得名惟霜后可食余节食之多致疾孕妇尤忌　酉阳杂俎蟹八月腹内有稻芒输与海神未输芒不可食蟹谱蟹之腹有风虫状如木鼈子而小色白大风毒食者宜去之　酉阳杂俎蟹腹下有毛杀人　事林广记螃蟹与酒同食令人吐血蟹目相向者食之杀人食疗本草蟹虽消食治胃气理经络然腹中有毒中
　　之或致死急取大黄紫苏冬汁解之即瘥不可与柿子同食发霍泻　闻见录宋仁宗内宴十阁分各进有新蟹一品二十八枚帝曰吾尚未尝枚直几钱左右对直一千帝不恱曰数戒汝辈爲侈靡一下箸爲钱二十八千吾不也置不食【后山谈丛作蛤】
　　别名　抱朴子山中辰日称无肠公子者蟹也　清异录僞德昌宫使刘承勲嗜蟹但取圆殻而已亲友中有言古重二螯承勲曰十万白八敌一个黄大不得谓螯有八足故云　清异录卢绛从弟纯以蟹肉爲一品膏尝曰四方之味当许含黄伯爲第一后因食二螯防伤其舌血流盈襟绛自是戏纯爲防舌虫　水族加恩簿以尔廿黄州甲仗大使解蕴中【谓蟹也】足材腴妙螯德充盈宜授曹丘尝侍　蟹谱出师下砦之际忽见蟹则呼爲横行介士以权安众
　　名　广雅蟹蛫也雄曰蜋螘雌曰博带　傅嘉佑海论海商言海中鼊岛之东一岛多蟹种甚异有虎头者有翅能飞者有能捕鱼者有殻大兼尺者　山海经女丑有大蟹郭注广千里　中记天下之大物有北海之蟹焉举一螯能加于山上身故在水中　汲冡书海阳巨蟹其殻专车　池说林金陵极多蟹古传有巨蟹背圆五尺足长倍之深夜每出齧人　异物志昔有人行海得洲木甚茂乃维舟登岸爨于水傍半炊而林没于水遽断其缆乃得去详视之大蟹也　广异记近世有波斯乗舶泛海得诸宝甚多随风挂帆而行遥见峰上有赤物如蛇形久之渐大胡曰此山神惜宝来逐我也俄见两山从海中出高数百丈胡喜曰此两山者大蟹螯也其蟹常好与山神鬭神多不胜今其螯出无忧矣大蛇寻至蟹与盘鬭良久蟹夹蛇头死于水上如连山人因是得济　洞防记汉武帝善苑国尝贡一蟹长九尺有百足四螯因名百足蟹煮其殻胜于黄胶亦谓之螯胶胜于鳯喙之胶也　树萱录海上有蟹大如钱腹下又有十蟹名曰蟹奴　武夷记武夷君食石蚎注石蚎小蟹也　酉阳杂俎平原郡贡糖蟹采于河间界每年生贡斲氷火照悬老犬肉蟹觉犬肉即浮因取之一枚直百钱以毡密束于驿马上驰之至京　北户录儋州出红蟹大小殻上多作十二防深胭脂色其殻堪作叠子　叶隆辽志渤海螃蟹红色大如碗螯巨而厚其脆如中国蟹螯　岭表录异红蟹殻殷红色巨者可以装爲酒杯也虎蟹殻上有虎斑可装爲酒器与红蟹皆产琼崖海边虽非珍竒亦不易采得也建宁志建阳县南兴上里山谷中水极清冽尝产白
　　蟹有直行之异遇歳旱乡人入谷以盆贮之迎而归即雨　蟹谱秀州华亭县出于三泖者最佳生于通陂塘者特大故乡人呼爲泖蟹又亭林湖于天圣末忽生白蟹濒江之人以价倍常靡有孑遗止一年而种絶闽越溪涧石穴中亦出小蟹其色赤而坚俗呼爲石蟹与生伊洛者无异靥圆多腴而夺之脐长多足而与之虾其生于盛夏者无遗穗以自充俗呼爲芦根蟹【谓其止食茭芦根】瘠小而味腥至八月则蜕形已蜕而形寖大秋冬之交稻梁已足各腹芒走江俗呼爲药蟹最号肥美由江而纳其芒于海中之魁遇氷雪则自伏淤淀不可得矣宁波府志蠞俗呼爲蟹经霜则有赤膏俗呼母蟹亦
　　曰赤蟹无膏曰白蟹有子者曰子蟹本草以蟹性败漆烧之致防　名物通石蟹生崖州榆林港内半里许土极细腻最寒蟹入则不能运动片时成石矣相传置于几案能明目　一统志临川水在崖州东一百三十里唐以此水名县中产石蟹渔人采之初颇软出水坚硬如石　本草纲目殻阔多黄者名防生南海中螯甚锐断物如芟刈也　水族加恩簿多黄尉权行尺一令南宠【谓防也】截然居海天付巨材宜授黄城监逺珍侯　戒庵漫笔千人揑似蟹大如钱殻甚坚壮夫极力掜之不死俗言千人掜不死因以爲名　松陵集注似蜯有一小蟹在腹中爲出求食蟹或不至馁死博物志南海有水虫名蒯【述异记作筯】蛤之也其中有
　　小蟹大如榆荚蒯开甲食则蟹亦出食蒯合甲蟹亦还入爲蒯取以归始终死不相离　岭表录异海镜广人呼爲膏叶盘两片合以成形殻圆中甚莹滑白照如云母光内有少肉如蚌胎腹中有红蟹子其小如黄豆而螯足具海镜饥则蟹出拾食蟹饱归腹海镜亦饱或迫之以火则蟹子走出离肠腹立毙或生剖之有蟹子活在腹中逡巡亦毙　傅嘉祐蟹论吕亢守台州命工作蟹图凡十二种一曰蝤蛑二曰拨棹三曰拥劒四曰彭螖五曰竭朴六曰沙狗七曰望潮八曰倚望九曰石蜠十曰江十一曰芦虎十二曰蟛蜞　酉阳杂俎蝤蛑大者长尺余两螯至彊八月能与虎鬭虎不如随大潮退殻一退一长　蟹论蝤蛑乃蟹之巨者两螯大而有细毛如苔八足亦皆有防毛　闽部疏蟹之别种曰蝤蛑吾地名黄甲此名海蟳特多此种而蟹乃为异状不中食此又一种非眞蟹也　水族加恩簿以尔专盘处士甲藏用【谓蝤蛑也】素称防副众许蟹师宜授爽国公圆珍巨美功臣　五杂组闽中蝤蛑大者如斗俗名曰蟳其螯至强能杀人捕之者伸手石罅中爲其所钳牢不可脱一遇潮至便致淹没即至小者亦钳人出血其肉肥大于蟹而味不及也　雨航杂录蟳乃蝤蛑之大者两螯无毛　闽部疏海中蟳有冬春间生者蝤蛑也而色玛瑙斗殻作狰狞斑斓尽似虎头土人名之曰虎蟳五杂组虎蟳他方之人多取爲玩器而其味弥不及
　　矣　蟹论拨棹子状如蝤蛑螯足无毛后两小足薄而微阔然亦颇异其大如升南人皆呼爲蟹八月间盛出人采之与人鬭其螯甚巨往往能害人　庶物异名疏岭南以蟹爲拨棹子以后脚如棹也　吴都赋注拥剑蟹属也从广二尺许有爪其一螯偏大大者如人大指长二寸余常忌防之如珍宝其利如剑故曰拥剑其一螯尤细主取食　顔氏家训异物志云拥剑状如蟹何逊诗云跃鱼如拥剑是不分鱼蟹也　大业拾遗吴郡献蜜拥剑四瓮　埤雅拥剑一名桀步一螯极小以大者鬭小者食　格物论一螯大一螯小者名拥剑一名执火以其螯赤故也　古今注蟚蚎小蟹也生海涂中食土　尔雅螖蠌小者蟧注即蟚螖似蟹而小　蟹谱蟚蚎者二三月盛出于海涂吴俗尤所嗜尚歳或不至则指爲禁烟谓非佳节也今之通泰其实繁　蟹论蟛螖螯微毛足无毛以盐藏而货于市　北户录有毛者曰蟛蜞无毛者爲蟛螖堪食俗呼蟛讹耳　搜神记蟛蟹也尝通梦于人自称长卿今临海人多以长卿呼之　山堂肆考蟛螖一名彭越旧传汉彭越赐九江王布布不知而食俄觉而哇出于江中化爲蟹似蟛蜞而小无毛穴居易取　搜神记晋太康四年防稽蟛螖化爲防食稻　酉阳杂俎有一种名数丸状似蟛螖海上竞取土作丸满三百而潮已至矣故名数丸舟人每以爲候一名沙丸　正字通似蟛螖可食薄殻而小曰螠　临海异物志竭朴大蟛螖也殻黒斑有文章螯正赤常以大螯障目小螯取食　岭表录异竭朴以大螯捉食小螯分自食　蟹论沙狗似蟛螖壤沙爲穴见人则走屈折易道不可得　雨航杂录沙狗穴沙中或曰沙钩从沙中钩取之也味甚美　正字通南海小蟹未出沙土者曰沙里蟹俗呼爲沙狗　蟹论望潮殻白色居则背坎外向潮欲来皆出坎举螯如望不失常期　庶物异名疏招潮子蟹之小者见海物异名记一名望潮　异鱼赞蟹有招潮遡月而翘背向不失与潮相招物有知云谁之敎　事物绀珠倚望大如蟛螖居常东西顾睨行不四五步又举两螯以足起望惟入穴乃止石碅【音窘】大于常蟹八足殻赤状若鹅卵　郭璞江赋注【音流】江似蟹而小有十二脚　蟹论江如蟹两螯足极小坚如石不可食芦虎似蟛蜞正赤不可食蟛蜞大于螖小于常蟹　世说晋蔡谟初渡江见蟛蜞曰蟹有八足加以二螯烹食之旣食吐下方知非蟹谢尚曰卿读尔雅不熟几爲劝学误注大戴礼劝学篇云蟹二螯八足非蛇蟺之穴无所托者用心躁也　蟹谱有同蟛差大而毛好耕穴田亩中谓之蟛蜞毒不可食多生于陂塘沟港秽杂之地毎因雨则濒海之家列阵而上塡砌缘屋驱之不去　树萱录王吉梦一蟛蜞在都亭作人语曰我翌日当舎此吉觉异之使人候于都亭司马长卿至吉曰此人文章横行一世天下因呼蟛蜞爲长卿卓文君一生不食蟛蜞
　　鰕
　　总论　山堂肆考鰕多须善游好跃其字从假盖以水母假之而动也　正字通鰕溪泽江海皆有之磔须鼻背有断节尾有硬鳞多足好跃肠属脑子在腹外岭表录异鰕多歳荒鰕一名沙虹小者如防妇大者如蝼蛄　老学庵笔记吴人谓杜宇爲谢豹杜宇初嗁时渔人得鰕亦曰谢豹　水族加恩簿玉德公季遐【谓鰕魁】纯洁内含爽妙外济可清绡内相颉羮郡王　事物绀珠鰕名长须公又虎头公曲身小子　清异录韦巨源上烧尾食有光明鰕炙生鰕则可用　七脩藁予一夕见地中有如烛煤者数十以火视之乃日间所食海鰕殻也　酉阳杂俎有士人泛海至一处问之曰长须国也其王以公主妻之主亦有须士人赋诗曰花无叶不姸女有须亦丑乃羣鰕所聚也
　　名　金楼子舜摄天子有援耳贯胸之民来献珠鰕番禺记广中邕容道常有鰕随雨至谓之天鰕人取
　　之不取亦化盖爲海风摄至者　本草岭南有天鰕虫大如蚁秋社后羣堕水中化爲鰕人以作鲊食　鸟兽续考神鰕天圣元年州渔人得之海中长三尺余前二钳二寸许末有红须尺余首如数升器若绘画状双目十二足文如虎豹大率五彩皆具而状魁梧尤异中使吴仲华绘其以闻诏改名神鰕晏元献公赋其事闽部疏海味泉漳间最竒者有龙鰕置盘中犹蠕动
　　长可一尺许其须四缭长半其身目睛突出上隐起二角负介昻藏体似小龙尾后吐红子色夺橊花眞竒种也　泉南杂志鰕有长一二尺者名龙鰕肉实有味人家掏空其殻如灯挂佛前　五杂组龙鰕大者重二十余斤须三尺余可爲杖　尔雅疏鰕大者出海中长二三丈须长数尺今青州呼鰕鱼爲鰝　杨愼外集尔雅以鰝爲大鰕游行则其鬐高于水面故其字从高须长数尺可爲帘也　海南杂志商舶见波中双樯遥漾高可十余丈意其爲舟老长年曰非舟此海鰕乗霁曝双须也　岭表录海鰕皮殻嫩红色脑殻与前两脚有钳者色如朱土人多制爲杯谓之鰕杯亦有以其须爲簪杖者　王隐晋书吴复置广州以南阳滕修爲刺史或语修鰕长一丈修不信其人后故至东海取鰕须长四五尺封以示修修乃服　岭南录异刘恂者曾登海舶见二巨鰕殻头尾钳足具全各七八尺首占其一分觜尖利如锋刅觜上有须如红筯各长二三尺双脚有钳钳麤如人大指长二尺余上有芒刺如蔷薇枝赤而铦硬手不可触脑殻烘透弯环尺余何止于杯盂也洞防记有丹鰕长十丈须长八尺有两翅其鼻如锯
　　载紫桂之林以须纒身急流以爲栖息之处马丹尝折鰕须爲杖后弃杖而飞须化爲丹亦在海傍　北户录红鰕出潮州番州南巴县大者长二尺土人多理爲杯或扣以白金转相饷遗　正字通今闽中有五色鰕两两干之谓之对鰕一曰以雌雄爲对　尔雅翼梅鰕梅雨时有之芦鰕青色相传芦苇所变白鰕青鰕各以其色泥鰕相传稻花变成多在田泥中一名苗鰕又海中有鰕姑状如蜈蚣云管鰕　祝允明野记言公牒列海味名有强鰕水精鰕白鰕红芒鰕蝶肚鰕　侯鲭录鰕状如蜈蚣而拥楯者名鰕公小而紧身无肉者名鰕狗　南越志鰕防长五丈尾似鰕
　　螺【蠃蠡同　附居】
　　总论　易离爲蠃【刚在外也】　风俗通公输般见蠡出头潜以足画之蠡引闭其户终不可开因效之设于门户欲使闭藏当如此固密也　杨愼外集螺色白磨之则紫文生　搜神记福州谢端钓于江上一巨螺大如斗置之于家出归则饮食盈案端潜伺之有一好女子具于室执而问之曰吾螺女水神也天帝悯君孑遣爲具食君已悉我当去乃畱空螺曰君有所求当取于其中因出门不复见后端有乏探螺皆如意传数世犹在号江曰螺女江洲曰螺女洲庙曰螺女庙其地在防州西南　原化记义兴吴堪爲县吏家临荆溪忽得大螺已而化女子号螺妇县令闻而求之堪不从乃以事虐堪曰今要虾防毛鬼臂二物不致罪堪语螺妇即致之
　　详　山堂肆考螺种最多有砑螺珠螺梭螺泥螺白螺或生田泽或生海涂或生岩石上　华夷鸟兽考殻尖长者曰钻螺有刺曰刺螺又有拳螺剑螺斑螺丁螺尔雅郭注螺大者如斗出日南涨海中可以爲酒杯
　　疏其小者名蜬　陆诗注南人目螺之有文者曰云螺用以酌酒　南州异物志扶南海有大螺如瓯从边直旁截破因成杯形或合而用之螺体蜿蜒委曲酒在内自注倾覆终不尽以伺误相罚爲乐　岭表录异鹦鹉螺旋尖处屈而咮如鹦鹉觜故以此名殻上青绿斑大者可受二升殻内光莹如云母装爲酒杯竒而可翫南州异物志鹦鹉螺状如覆杯头如鸟头向其腹视似鹦鹉故以爲名肉离殻出食饱则还殻中若爲鱼所食殻乃浮出人所得质白而紫文如鸟形与觞无异故因其鸟爲作两目两翼也　异鹦鹉螺脱殻而游朝出则有虫如蜘蛛入其殻中螺夕还则此虫出庾阐所谓鹦鹉内游居负殻者也　海槎余录鹦鹉杯即海螺产于文昌海面头淡青色身白色周遭间赤色数棱好事者用金厢饰凡头胫足翅俱备置之几案亦异常耳　异物志苍鹰螺江东人以爲椀　岭表录异红螺大小亦鹦鹉螺殻薄而红亦堪爲酒器刳小螺爲足缀以胶漆尤可佳尚也　幽明录武帝幸瓠子河闻水底有歌之声有老翁出献帝一紫螺殻中有物状如牛脂　拾遗记蓬莱山一名防丘亦名云来有大螺名躶步负其殻露行冷则复入其殻生卵着石上则软取之则坚　彚苑详注蓼螺味辛如蓼紫贝螺紫色有斑文钿螺光彩可饰镜背　事物绀珠甲香一名香螺大者如瓯面青黄殻岨有刺长四五寸合众香更芳独烧则臭　本草螺甲出云南者如掌取靥烧合香者多用之　云烟过眼录长生螺数枚置之醋中则活傅肱蟹谱海中有小螺以其味辛谓之辣螺可食至二三月间多化爲蟛螖今人有得螯跪半成而尚畱殻中者此其证也　事物原始僧家用海螺以供法器亦日南海中所产也　山堂肆考田螺形圆底锐大者如梨橘小者如梅李其性大寒秋冬多有水蛭入黡中须去之方可食　事物绀珠青螺如田螺而大磨去粗皮翠色可琢器　事物原始鬼螺全似蜗牛而黄小雨后好缘桑上东坡云升高不知回竟作黏壁枯　山堂肆考海蛳螺生海涂中有人见其羣变爲防飞去或云此螺能髙跳丈许盖迁其处也　水族加恩簿惟尔田青【谓螺蛳也】微藏浅味无所取材世或烹调以爲怪品今授具体郎
　　居　草木子居一名生殻如蜗而一头小蟹一头螺蛤小蟹在螺殻间常候螺出食螺欲合遽入殻中　酉阳杂俎居之虫如螺而有脚形似蜘蛛本无殻入空螺殻中载以行触之缩定如螺闭户也火炙之乃走始知其居也　闽部疏生最竒海上枯蠃致存者生其中载之而行形味似鰕细视之有四足两螯又似蟹得之者不烦剔取曵之即出以肉不附也炒食之味亦脆美
　　蚌【附珧蛏】
　　总论　易离爲蚌　埤雅蚌孚乳以秋蚌闻雷声则其孕珠若懐姙然故谓之珠胎与月盈朒淮南子所谓日至而麋鹿角解月死而螺蚌膲者也一名蜃　文心雕龙蚌病成珠　唐新语唐麟德中封禅用取明水李敬眞曾八九月取蛤蚌一尺三寸者依法试之至半夜得水四五升　清波杂志江南徐知谔尝得画牛一轴昼则啮草栏外夜则归卧栏中僧录赞宁曰南倭海水或减则滩碛微露倭人拾方诸蚌腊中有余泪数滴得之和色着物则昼隐而夜显沃焦山时或风挠飘击急有石落海岸得之滴水摩色染物则昼显而夜晦诸学士皆以爲无稽宁曰见张骞海外异物记　夷事略晏陀蛮以蚌甲爲兵　三国典略周天和元年夏齐冀州人于蚌蛤中得瑶环一双　老学庵笔记处士李璞居寿春一日登楼见淮滩雷雨中一龙腾起雨霁行滩上得一蚌颇大偶拾视之其中有龙蟠之迹宛然鳞鬛爪角悉具　舆地纪胜湘水中有穴名太濩有两蚌大如车轮　岳阳风土记洞庭湖中旧有巨蚌其大如片帆夜深侧立一殻乗风往来烟波间中吐巨珠与月相射渔者取之终不可得近久不见　五杂组吴陈湖傍有巨潭中产老蚌其大如一日张口滩畔有浣衣妇以爲沉也蹴之蚌闭口而没妇爲惊仆尝有龙来取其珠蚌与鬬三昼夜风涛大作龙爪蚌于空中高数丈复坠竟无如之何景泰七年冬河氷尽合蚌自湖西南而出氷皆摧破堆壅两岸如积雪然以后遂不知所之矣名　尔雅蚌含浆注蚌即蜃也疏説文云蜃属谓老产珠者也一名蚌一名含浆　徐充南方记珠蚌殻长三寸在涨海中　拾遗记燕昭王时有黑蚌飞翔去来于五岳之上昔黄帝时雾成子游寒山得黑蚌于髙崖故知黑蚌能飞矣此蚌千歳一生珠　大业拾遗录南方林邑有大蚌盈车明珠至寸不以爲贵国人不采东坡问荅录佛印临涧掬水怡然忘机坡诘之荅曰闻此中有花纹小蚌可爱欲得数枚置之盆池间以供闲玩　天中记説文云鲒蚌也汉律防稽献鲒酱二升汉书注鄞有鲒埼亭师古曰鲒音结蚌也长一寸广二分有一小蟹在其腹中埼曲岸也其中多鲒故以名亭尔雅疏蜌一名螷蚌属也说文云脩爲螷圆爲郭云今江东呼蚌长而狭者爲螷其肉可爲
　　珧　尔雅蜃小者珧注珧玊珧即小蚌　通志昆虫略玊珧可饰佩刀削诗传云天子玊琫而珧珌是也山海经激女水中多蜃珧今广州东南道极多人取以摩作棊子鬻之　正字通珧蜃属形似蚌殻中肉柱长寸许俗谓之江珧柱本草一名玉珧一名海月又名马颊马甲广州谓之角带子　万震海物异名记江瑶柱厥甲美如瑶玊肉柱肤寸名江瑶柱　绀珠江珧柱一名杨妃舌　隣几杂志四明海物江瑶柱第一青鰕次之介甫云瑶字当作珧柱即如蛤蜊柱即韩文公所谓马甲柱也二物无海腥气　艺苑巵言奉化四月南风乍起江瑶或日再上可得三四百枚或连歳不上如蚌而稍大中肉腥而韧不中口仅四肉牙佳耳长可寸许员半之白如珂雪以嫩鸡汁熟过之一沸即起稍久则味尽矣甘鲜脆美此所谓柱也　水族加恩簿咨尔独步王江殊【谓江瑶也】鼎鼐仙姿琼瑶绀体天赋巨美时称絶佳宜以流碧郡爲灵渊国追号玊柱仙君称海珍元年蛏　正字通蛏小蚌生海泥中长二三寸大如指似蚬闽粤人以田种之谓之蛏田呼其肉爲蛏肠　山堂肆考蛏穴居似马刀而殻薄其性甚寒能消渴　艺苑巵言海味脚蛏次之
　　蜃
　　大戴礼十一月雉入淮爲蜃蜃蒲卢也　周礼鬯人掌四方山川用蜃器注器以蜃饰之令白者郑谓之义以义刺泥中搏取得蜃而名　周礼地官掌蜃共堙圹之蜃注未施椁前施蜃棺下御湿也【以上蜃爲蛤】　海物异名记蜃布泥有疆界其蒸气也爲楼　埤雅蜃形如蛇而大腰以下鳞尽逆一曰状似螭龙有耳有角背鬛作红色嘘气成楼台望之丹碧隐然如在烟雾高鸟倦飞就之以息喜且至气辄吸之而下今俗谓之蜃楼将雨即见史记曰海旁蜃气成楼台是也世云雉与蛇交而生蜃得其脂和蜡爲烛香闻百步烟出其上皆成楼阁之状矣　太平广记歙州歙县黄墩湖有蜃尝爲吕湖蜃所鬬湖之近村有程灵洗者好勇善射梦蜃告之曰吾甚爲吕湖蜃所厄明日又来君能助吾必厚报束白练者吾也明日与村少年鼓噪于湖边须臾波涛涌激声似雷霆见二牛相驰其一甚困而腹肋皆白灵洗弯弓助之正中后蜃归吕湖未到而毙　合璧事蜃精化爲美少年以珍宝财货数万娶潭州刺史贾至女眞君求见贾使君谓曰闻君有贵壻愼郎乃蛟蜃老魅焉敢遁形蜃精复变本形爲吏所杀【以上蜃爲蛟】　五杂组尔雅曰蜃小者珧是以蜃爲蚌属罗愿曰蜃大蛤也故海中车螯亦有谓之蜃者然古人蛟蜃同称若蚌蛤属岂能变化爲人害据陆佃埤雅所云则蜃有二种而海市蜃楼及许逊所诛愼郎者必非珧蛤明矣又雉入大水爲蜃雉本蛇所化晋武库中雉飞而得蛇蜕是也则其入水爲蜃亦从其耳而罗氏以爲蛤属俱误也【此以爲二物】　七脩藁雉入大水爲蜃雉野鸡郑康成淮南子高诱俱注蜃爲大蛤玊篇亦曰蜃大蛤也墨子又曰蚌一名蜃蚌非蛤乎礼记之注曰蛟属埤雅又以蚌蜃各释似非蛤然按本草车螯之条曰车螯是大蛤一名蜃能吐气成楼台又尝闻海中蜃气成楼垣章经曰蜃大者如车轮岛屿月间吐气成楼与蛟龙同也则知此爲蛤明矣况尔雅翼引周礼诸家辩蜃爲蛤甚明礼记之注以谓雉由于蛇化之说故以雉子爲蜃埤雅旣曰似蛇而大腰下尽逆鳞知之悉矣然复疑之一曰状似螭龙有耳有角则亦闻而识之不若本草章经爲是即一物耳【此以爲一物】
　　蛤
　　总论　礼月令仲秋月雀入大水爲蛤　述异记淮水中黄雀至秋化爲蛤至春复爲黄雀五百年化爲蜃蛤南越志凡蛤之属开口闻雷鸣不复闭口　酉阳杂
　　俎蛤蜊候风雨能以殻爲翅飞　博物志东海有蛤鸟常啖之其肉消尽殻起浮出更薄在沙中岸边潮水往来碏薄荡白如雪入药最精胜采取自死者　古今注凫鴈尝在湖边沙上食沙石悉皆销烂惟食蛤不消随粪而出用以爲药倍胜常者　文昌杂录少监孙莘老庄居在高邮湖边尝一夕隂晦湖中珠见微有光彩俄而光明如月隂雾中人面相覩忽见蚌蛤如芦席大一殻浮水上一殻如张帆状其疾如风舟子航小艇竞逐之终不可及既逺乃没　北史有人患脚跟肿痛诸医莫能识之徐之才曰蛤精疾也因乗入海每垂脚水中疾者曰实曾如此之才爲剖得蛤子二大如榆荚酉阳杂俎隋帝嗜蛤所食必兼蛤味逾数千万矣忽有一蛤椎撃如旧帝异之安置几上乙夜有光及明肉自脱中有一佛二菩萨像帝悲悔誓不食蛤　天中记开宝六年汉阳军献蛤有文隐起成龙长五寸许金色鳞甲皎然　杜阳杂编唐文宗好食蛤蜊一日左右方盈盘而进中有擘之不裂者上疑其异乃防香祝之俄顷自中有二人眉端秀体质悉备螺髻璎珞足履菡萏谓之菩萨上遂置之于金粟檀香合以玊屑覆之赐兴善寺令致敬礼　续闻见近录京师旧未尝食蚬蛤自钱司空始又以蛤蜊爲酱于是海错悉盐以走四方清异录韦巨源上烧尾食有冷蟾儿羮【冷蛤蜊】　水族
　　加恩簿合州刺史仲扄【谓蛤蜊也】重负双宅闭藏不发旣命之爲含津令陞之爲慤诚君矣粉身功大偿之实难宜授紫晖将军甘松左右丞试甘圆内史
　　详　汉武内传西王母曰仙药次有白水灵蛤　飞燕外传眞腊夷献万年蛤光彩若月照人亡妍丑皆美艳帝以蛤赐后后以蛤妆五成金霞帐帐中常若满月彚详注番禺每大雷大蛤从空而下名天蛤　说
　　文蛤有三皆生于海蛤蛎千歳鸟所化也海蛤百歳鷰所化也魁蛤一名复累老服翼所化　本草经文蛤表有文又曰马刀一曰名蛤小紫斑者曰文蛤两头尖者曰齐蛤　事物原始马刀一名马蛤生江海中长六七寸肉似蚌今人多不识之似今之蝏防京师谓之岸河中呼爲防大抵蛤蜊蚬皆相也又一种名游波极海蛤其黄蛤殻色俱黄细小而长状如小蚌人欲觅之锄于泥涂之中得之其味极美不能多得鄞慈二县无此不欵上宾　雨航杂录西施舌一名沙蛤大小似车螯而殻自肉中突出长可二寸如舌是物海燕所化久复爲燕其性　闽部疏海错出东四郡者以西施舌爲第一蛎房次之西施舌本名车蛤以美见諡出长乐澚中　泉南杂志西施舌殻似蛤而长外色若水蚌殻内色如孔翠肉白似乳形酷肖舌阔约大指长及二寸味极鲜美无可与方舌本有数肉条如须然是其饮处　庶物异名疏方诸大蛤也一名隂燧淮南子方诸见月则津而爲水摩拭令向皎月下则生数滴一曰铜盘受之下数石　海物异名记蜜丁魁蛤之子也兴化府志朗晃蛤蜊但形厚而唇黑耳此物食沙
　　故肉多沙　本草拾遗担罗蛤生新罗国　临海志芦雉似蛤蜊殻小薄耳　雨航杂录防似小蛤而长匾殻有毛是物行有前无却　本草海月南海水沫所化煮时犹变爲水似半月因以名之海蛤也　雨航杂录海月大如镜白色正圆其柱如搔头土人鳞次之爲天窗
　　车螯
　　本草车螯是大蛤一名蜃　正字通车螯海蛤也殻色紫有斑防肉可食俗譌呼昌娥　谢灵运答弟书前月十二日至永嘉郡蛎不如鄞县车螯亦不如北海　水族加恩簿杜口中郎将白中隐【谓车螯也】负乃厚德韬其雅姿可含珍大元帅丰甘上柱国兼脆尹　临海水土记似车螯而角不正者曰移角殻薄者曰姑劳小者曰羊蹄出罗江
　　牡蛎
　　本草牡蛎一名蛎蛤一名牡蛤陶隐居云是百歳雕所化此物附石而生磈礧相连如房故名蛎房一名蚝山晋安人呼爲蚝莆初生海边才如拳石四面渐长有一二丈者崭岩如山每一房内有蚝肉一块肉之大小随房所生大房如马蹄小者如人指面每潮来则诸房皆开有小虫入则合之以充腹海人取之皆凿房以烈火逼开之挑取其肉趂墟市以易醑　南越志南山谓蛎爲蚝甲爲牡蛎合涧洲圆蛎土人重之语曰得合涧一蚝虽不足豪亦可以高　雨航杂录渔者于海浅处植竹扈竹入水累累而生斫取之名曰竹蛎文蛎磈磥而碨防注云长七尺形如马蹄又谓梅花蛎是物除伤涩精益血土人用以爲酱曰蛎黄酱乐清县新溪口有蛎屿方圆数十亩四面皆蛎其味偏好　闽部疏蛎房虽介属附石乃生得海潮而活凡海滨无石山溪无潮处皆不生余过莆迎仙寨桥时潮方落儿童羣下皆就石间剔取肉去殻连石不可动或畱之仍能生其生半与石俱情在有无之间殆非蛤蚌比也　酉阳杂俎牡蛎言牡非谓雄也介虫中惟牡蛎是咸水结成也　庶物异名疏道家方以左顾爲雄故名牡蛎右顾是牝蛎或以头尖爲左顾陈藏云天生万物皆有牝牡惟是咸水结成块然不动隂阳之道何从而生且如牡丹岂有牝丹乎此物无目更无顾盼然南州志蛎房赞曰海曲蛎房或名蚝山睂渠磊砢牝牡异斑肉曰蛎黄醰味海蛮按此则诚有牝蛎以斑别矣　清暑笔谈东坡在海南食蚝而美贻书叔党曰无令中朝士大夫知恐争谋南徙以分此味　石药尔雅牡蛎一名石云慈　水族加恩簿房叔化【谓牡蛎也】粉厠汤丸裹防丹器可授豪山太守　异物志古贲牡蛎殻也　五杂组蛎不惟味佳亦有益于人其殻堪烧作粉殊胜石也泉南杂志泉无石烧蛎房爲之坚白细腻经久不脱
　　鳆鱼
　　三苍郭璞注鳆状似蛤偏着石　后汉伏隆传张步遣使献鳆鱼　后山谈丛石决明登人谓之鳆鱼明人谓之九孔螺　草木子石决明海中大螺也生南海崖石上海人泅水取之乗其不知用手一捞则得当其觉知虽斧凿亦不得也　山堂肆考鳆殻开合于海潮中其殻光明可爱　续博物志陶隐居云鳆鱼甲大者如手明耀五色内亦含珠　郭璞石决明赞鳆似蛤无鳞有殻一面附石细孔杂杂或七或八　南史时淮北属江南无复鳆鱼或有间关得至者一枚直钱数千　五杂组北地珍鳆鱼每枚三钱汉王莽啗鳆鱼凭几不复睡后汉吴良爲郡吏不阿太守赐良鳆鱼百枚则古人已重之矣鳆音朴入声今人读作鲍非也韵谱云一名石决明一殻如笠黏石上闽中亦有之但差小耳
　　蚶【附蚬】
　　尔雅魁陆注本草云魁状如海蛤圆而厚外有理纵横即今之蚶也疏按本草虫鱼部云魁蛤一名魁陆生东海正圆两头空表有文陶隐居注云形似纺軖小狭长外有纵横文理云是老蝙蝠化爲者是也又一名蚶岭表录异瓦屋子盖蚌蛤之也南中旧呼爲蚶子顷因卢钧尚书作鎭遂改爲瓦屋子以其殻上有棱如瓦垅故以此名焉殻中有肉紫色而满腹广人尤重之多烧以荐酒俗呼爲天脔炙食多即壅气背膊烦疼未测其性也　五杂组蚶大者如斗可爲香炉蚌大者如箕此皆海滨人习见不足爲异也　郭璞江赋洪蚶专车临海异物志蚶之大者径四寸肉味佳今浙东以近
　　海田种之谓之蚶田　后山谈丛蚶子益血盖蛤属惟蚶有血　艺苑巵言海味宁波酒蚶爲最　泉南杂志蚶大而肥鲜美特异杂俎云鼎俎之味有蚶酱
　　蚬　本草蚬冷无毒小于蛤蜊生淡泊沙水中　隋书刘臻好啖蚬以父讳显音同蚬呼蚬爲扁螺
　　诸介族
　　周书王防成王时封人献防防若而喙长　物相感志蝞出南海而生殻中食之能益人顔色其虫出如虾也　水经注疎水中有物如三四歳小儿鳞甲如鲮鲤射不可入好在碛上自曝膝头似虎掌爪常没入水中出膝头小儿不知欲取弄戏便杀人人有生得者摘其臯厌可以小使名爲水虎也　湘烟录孙汝徴云臯厌者水虎之势也可爲媚药善使内也　霏雪录海中有甲物如扇其文如瓦屋惟三月三日潮尽乃出名海扇一名车渠作杯盛酒过满不溢　临海水土物志越王形似殻赤尾而有人爪　兴化府志空豸俗呼空大又云泥星其殻极薄其肉极轻虚如水沫　本草介虫部海燕出东海大一寸状扁面员背青黑色腹白脆似海螵蛸口在腹下有五足不知头尾生时体耎死即干脆治隂雨损伤痛煮汁服取汗愈　本草淡菜一名殻菜似马刀而厚生东海崖上肉如人牝故又名海牝肉大者生珠肉中有毛肉有红白二种性温能五脏理腰脚益阳事一名东海夫人　防稽志吐铁歳时衔以沙沙黑似铁至桃花时铁始尽吐　泉南杂志北方谓泥砖曰土坏晋江有介属亦曰土坏绿殻白尾其旁有毛　山堂肆考海筐石决明之也但决明坚而此物殻甚脆易碎背多瘰如蟾皮苍黑色中有肉两头软出其肉两头穿小儿取其殻以爲戏其形圆而稍扁如筐故名　南越志石形如脚生海中石上得春雨则生花花似草华一名石鲑　通雅紫蜐紫虈即今仙人掌　丹总录荀子东海有紫结鱼盐紫结即石也一名紫蚌蛤也春而华文所谓石应节而葩是也王维送元中丞诗去问珠官俗来经石春或作虈非　海槎余录相思子生于海中如螺之状而中实若石焉大比荳粒好事者藏置箧笥积歳不坏亦不转动若置醋一盂试投其中遂移动盘旋不已亦一竒物也　闽部疏莆田青山海滨产小白石状似杏仁而擘两瓣腹有文如虫贮之醯碟中两石离立相对须臾能自动两相迎合名之曰雌雄石亦曰相思曾得四瓣试之果尔惟醯则易行他物则否竟不解所以志所不载也
　　诸水族
　　临海异物志土肉正黑如小儿臂长大五寸中有肠无目有三十足如股大者一头长尺余　本草土肉可炙食李时珍曰此虫鱼之属与土精名封同　宁波府志沙噀块然一物如牛马肠脏头长可五六寸许胖软如水虫无首无尾无目无皮骨但能蠕动触之则缩小如桃栗徐复拥肿土人以沙盆揉去其涎腥杂五辣煮之脆美爲上味　岭表录异沙筯生海岸沙中春时吐苗其心苦骨白且劲可爲酒筹俗呼涂　酉阳杂俎南海有水族前左脚长前右脚短口在脇旁背上常以左脚捉物置于右脚右脚中有齿啮之方内于口大三尺余其声术术南人呼爲海术　庶物异名疏阳遂足背青黑腹下黄白有五足长短大小皆等不知头尾所在生时体软死即干脆　雨航杂录石勃卒形短圆三寸长四寸身赤腹泡急其形勃卒故名一名来鱼或曰石屑入水所化　五侯鲭陵龙黄身四足形短尾长有鳞无角南越佳羞见者竞逐　本草鱼虎有毒背上刺着人如蛇咬皮如猬有刺头如虎生南海亦有变爲虎者
　　格致镜原卷九十五
　　钦定四库全书
　　格致镜原卷九十六　　　大学士陈元龙撰昆虫【一】
　　总
　　尔雅有足谓之虫无足谓之豸　汉五行志虫豸之谓之孽　汉成帝纪草木昆虫咸得其所师古注昆众也昆虫言众虫也又许愼云二虫爲防读与昆同谓虫之总名两义竝通而郑康成以昆虫爲明虫失之矣説文风动虫生故虫八日而化　小史集雅化生者眼无窍　周礼外骨内骨郤行仄行连行纡行以脰鸣者以注鸣者以旁鸣者以翼鸣者以股鸣者以胷鸣者谓之小虫之属以爲雕琢注脰鸣鼃黾属注鸣精列属旁鸣蜩蜺属翼鸣发皇属股鸣蜙蝑属胷鸣蝾螈属　庄子喘耎之虫肖翘之物莫不适其性　酉阳杂俎食叶者有丝食土者不息食而不饮者饮而不食者蝉不饮不食者蜉蝣　周礼秋官壶涿氏掌除水虫注壶瓦鼓涿击也击瓦鼓以惊水虫也
　　【附金】
　　总论　书爲龙精　荀况赋此夫身女好而头马首者与屡化而不夀者与善壮而拙老者与有父母而无牝牡者与冬伏而夏游食桑而吐丝前乱而后治夏生而恶暑喜湿而恶雨蛹以爲母蛾以爲父三俯三起事乃大已夫是之谓　东方朔别传之状喙呥呥马色斑斑虎　皇图要览伏羲化爲丝黄帝元妃西陵氏始养　旧汉仪今神曰菀窳妇人寓氏公主凡二人　经菀窳妇人先者也蜀有女马头娘歴代所祭不同今世俗谓爲女儿者是古之遗言也　搜神记太古氏有人逺征家有一女并马一匹女思父乃戏马云能爲迎我父吾将嫁汝马絶缰而去至父所父乘之而还马后见女輙怒而奋击父怪之密问女女以告父父屠马晒皮于庭女至皮所以足防之曰尔马而欲人爲妇自取屠剥言未竟皮蹷然起卷女而行父失女后于大桑树枝间得女及皮尽化爲绩树上蠒厚大异常邻妇取养之其收数倍　穆希文蟫史世乃马化故背负马迹蜕殻时头如马今人祭马头娘名马面菩萨即其神也　演繁露荀子赋曰此夫身女好而头马首者欤今头实不似马而卿乃云尔则爲马古有其传矣周礼禁原为妨马也今术家末僵涂博马齿马輙不能龁草则马同信矣　淮南王经周礼忌原岁再登非不利也然王者法禁之谓其残桑也然则夏最不宜多育月令季春后妃斋戒享先而躬桑以劝事注先天驷星也后妃躬桑率先天下也　礼祭仪三宫夫人桑于公桑风戾以食之注畏湿恶水不欲见露气风戾之使燥也戾干也　博物志阳物也恶水湿　黄省曾经之性喜静而恶喧故宜静室喜暖而恶湿故宜版室室静可以避人声之喧閙室密可以避南风之吹袭室版可辟地气之蒸郁　白六帖古者天子诸侯必有公桑室近川而爲之筑宫仞有三尺墙而外闭之　嵗时记呉县王成夜见一人立宅东南角谓成曰此地是君室我即地之神明日月半君宜作白粥泛膏于上以祭我必当令君百倍言讫失所在成如其言年年得也　杂五行书欲知善恶常以三月三日天阴而无日不见雨大善　淮南子食而不饮二十七日而化　书饲勿用雨露湿叶葢性恶湿　埤雅今俗饲以叶洒之欲其匀厚　书柘桑饲其丝作琴瑟清鸣响亮胜于凡丝逺矣淮南子人食矾石而死食而不饥　博物志三化先孕后交不交者亦产子子后者无眉目采亦薄丰宁传退之后多爲干腊货之开元中春末两京白眼如山市人以此卜丝帛之丰俭　本草皮亦曰蜕一名马明退一名佛退又屎名沙眠所退殻名褪又名退　朝野佥载被齧者以甲虫末傅之　嵗时记今世人正月十五日作粥祷之加以肉覆其上登屋食之呪曰登髙糜挟鼠脑欲来不来待我三老则是爲逐鼠矣　清异録齐鲁燕赵之种茧讫主者通花银碗谢祠庙村野指爲女及第天中记蜀人二月望日鬻器于市因作乐纵观谓之市　唐西域传于阗初无丐邻国不与其王乃求婚女置帽絮中始有其女刻石约无杀俟蛾飞尽乃治茧　山海经欧丝之野在跂踵国东一女子跪据树欧丝郭注噉桑吐丝也　传灯録富那夜奢昔爲昆舍利国王其国有一人如马倮露王运神力分身爲彼乃得衣王后复生中印度马人感恋悲鸣因号马鸣大士
　　名　永嘉记郡有八一曰蚖珍三月绩二曰柘四月初绩三曰蚖四月绩四曰爱珍五月绩五曰爱六月末绩六曰寒珍七月绩七曰四出九月初绩八曰寒十月绩凡再熟者皆曰珍珍子爲爱癸辛杂志月直大火则浴其种今人以盐水沃其种谓之腌其爲上不浴者名火其次之　事物绀珠起娘头眠又巧娘最先熟　埤雅再谓之原一名魏今以晩叶食之　方言秦晋谓之魏郭注魏细也今转爲二　癸辛杂志红縁于枯桑其茧不黄葢足于叶三俯三起二十七而已老则红故谓之红以茧自衣亦谓之室　尔雅蟓桑茧【食桑叶作茧者即今】雔由樗茧【食樗叶者】茧【食叶者】栾茧【食栾叶者】蚖萧茧【食萧叶者皆】　唐书南诏自曲靖州至滇池人水耕食以柘生阅二旬而茧织锦缣精致　事物绀珠枫枫叶始生有虫食叶如赤黒色四月吐丝光明如琴海滨人取作钓缗出横州　吴録南阳郡一岁八绩俞益期笺日南八熟茧软而薄　唐书南蛮庄蹻
　　之裔正月生二月熟　拾遗记圆峤山东海有冰长七寸黒色有麟角以霜雪覆之作茧长一尺五色织爲文锦入水不濡入火不燎　梁四公记扶桑之长七尺围七寸色如金四时不死五月八日呕黄丝布于条枝而不爲蠒脆如綖烧扶桑木汁煮之其丝坚韧四丝爲系足胜一钧卵大如鷰雀卵产于扶桑下赍卵至句丽国变小如中国耳　酉阳杂俎旁防新罢国人有弟甚富旁防因分居求种于其弟弟蒸而与之防不知也后生一大如斗食叶数树不足四方百里飞入其家谓之王四邻共缲之不供
　　茧　事物原始自成曰独茧二三以上曰同功经长而莹白者细丝之茧大而晦色青葱者粗丝之茧皆挦去其戎之衣其内溃而渍湿者谓之阴茧及薄而杂者绵之茧可爲粗丝不可以经日经日则丝烂而难抽不可以焚香焚香则蛆穴而难抽大者谓之磨工其在簇也择茧之尖细坚而腰小者雄也圆慢厚而腰大者雌也相兼而以簇中爲佳近上则丝薄近下则子不生　续汉书光武建武二年野成茧民其絮　古今注元帝永元四年东莱郡东半山有野爲茧茧生蛾蛾生卵卵着石得万余石民以爲絮説林最巧作茧往往遇物成形有寡女独宿倚枕不寐私于壁孔中视邻家箔明日茧多之虽眉目不甚悉而望去隐然似愁女蔡邕见之厚价市归缫丝制琴弹之有忧愁哀恸之声问女琰琰曰此寡女丝也事物绀珠宋太宗时封丘民家发簇有茧聨属自
　　成被广五尺长倍之眞宗时荆州人家簇上茧自成被酸县民家茧自成被色轻重宻致柔滑非人功可及仁宗景祐四年灵河县民家自成被长二丈五尺濶四尺哲宗时北海县自织如绢成领带　孔六帖大轸国有灵泉池以五色石甃池采大柘桑饲于池中池中有挺荷疾风不能动大者濶三四尺经十五日即入荷中可五六寸爲茧形如斗自然五色人缫之以织神锦　神仙传园客者济阴人常种五色香草积数十年服食其实忽有五色蛾集香草上客而荐之以布生华焉至时又一女自来客养得茧大如瓮每一茧缫六七日丝乃尽缫讫此女与园客俱仙去　夷坚志农民王友谅嫂秦氏性狠戾谅常乞种于兄秦以火逼而遗之谅妻如常暖浴以俟其出过期但得其一已而渐大几重百斤秦氏伺谅夫妻作客东村直入房卧牖畔喘息如牛食叶如风雨声秦鞭以巨挺每一击輙吐丝数斤秦震怖急归病心颤死谅茧皤然如瓮缲之正得丝百斤
　　金　陆翽邺中记永嘉末盗发齐桓公墓得金数千薄　稽神録千牛兵曹王文秉丹阳人其祖常爲浙西廉使裴璩采碑于积石之下得一自然圆石如毬形式如砻斵乃重叠如殻相包斵之至尽其大如拳复破之中有一如蛴螬蠕蠕能动或云人欲求富莫如得石中金畜之则寳货自致矣问其形状则石中蛴螬也　鲁应龙括异志金金色食以蜀锦取其遗粪置饮食中毒人必死喜能致他财使人暴富遣之极难虽水火兵刃不能害多以金银藏箧置其中投之路隅人或之以去谓之嫁金　鐡围山丛谈金毒始蜀中近及湖广闽粤多有之常见福清县有讼遭金毒者县官治求不得踪或献谋取两刺猬入捕必矣葢金畏猬猬入其家金则不敢动虽匿榻下墙罅果为两猬擒出之亦可骇也
　　蜂
　　总论　化书毒在尾埀頴如故谓之　方言燕赵之间谓之蠓螉或谓之蚴蜕　檀弓范则冠而蝉有绥注范也　石药尔雅一名罗叉　清异録温庭筠句云蜜官金翼使谓蠭也　道经交则黄退近蜂闻畧采百花俱置翅间及股间惟兰花则拱首入房以献于王物亦知兰之贵如此　阴阳变化録采花时一半守房一半分次拨发花少受罚埜花开时虾蟆所掠鼄蝥所粘者十去其三每一百往往有七十回房如采花盛时十去其一二尔　博物志逺方诸山蜜蜡处以木爲器开小孔以蜜蜡涂器内外令遍春月将生育时捕取得三两头着器中飞去寻将伴来经日渐益遂停器中　玉壶清话唐太宗置器中令丁文果覆射文果曰蘤蘤华华山中采花虽无官职一日两衙　山堂肆考蜜朝夕排衙必羣聚喧閙朝衙毕方出采花供课晚衙毕则入房　埤雅有两衙应潮其主之所在众爲之旋绕如卫诛罚徴令絶严有君臣之义化书曰有君臣礼也采取百芳醸蜜其房如脾谓之蜜脾其王之所居叠积如台语曰台蚁楼言居如台蚁居如楼也一名蜡蜡生于蜜而天下之味莫甘于蜜莫淡于蜡葢厚于此者必薄于彼理之固然也旧说之化蜜必取匽猪之水注之蜜房而后蜜成故谓之蜡者蜜之蹠也　王元之蜂记凡取其蜜不可多多则饥而不蕃又不可少少则惰而不作陈藏器本草诸飞虫着蜘蛛之网皆不能脱惟不
　　畏蜘蛛反擒而食之　笔谈有蜘蛛爲所螫腹欲裂徐入草齧芋梗防破以疮就齧处磨之良久腹消如故自后人有爲螫者挼芋梗傅之则愈【蚯蚓粪亦可】　洪范五行志秦昭王三十八年上郡大饥食田苗　岭表録异宣歙间人好食蜂儿状如蛹而莹白大蜂结房于山林间大如巨钟其中不知几百层村人采时必以草衣蔽身以捍毒螫复以烟火逼散蜂母然后攀援崖树断其根一扇有蜂儿五斗或一石三分之一翅足具矣即入盐酪炒之曝干贮之入京洛以爲方物　抱朴子军行卒逢羣飞蜂及蝱虫若蜜蜂尤多者备藏伏之贼　山海经平逢山有神如人二首名曰娇虫是长螌虫实惟蜜之庐郭璞注娇爲螌虫之长庐蜂所舍蜜亦蜂名　蜂记窠之始营必造一台其大如栗俗谓之王台王居其上生子其中或三或五不常其数王之子尽复爲王矣嵗分其族而去山甿患之分也以刺关于王台则王之子尽死而不析矣　博物志诸方山郡僻处出蜜蜡蜜蜡所着皆絶岩石壁非攀援所及唯于山顶以篮舆自悬下乃得之蜂遂去不还余窠及蜡着石者有鸟形小于雀羣飞千数来啄之比冬都尽其处皆如磨洗至春蜂皆还洗处结窠如故年年如此初无错乱者人亦各占其平处谓之蜡塞　酉阳杂俎南中多隔蜂窠窠大如壶常羣螫人土人取石斑鱼就蜂侧炙之标于竿上向日令鱼影落其窠上须臾有鸟大如燕数百互击其窠窠碎落如叶蜂亦全尽　本草雷斆曰蠭房有四一革蠭窠在树间内窠小隔六百二十六个其隔是叶蕋二石蠭窠在人家屋上色苍黒三独蠭窠如鵞卵皮厚苍黄色四草蠭窠入药以草蠭窠爲胜　荆州图经赤马山有蜜房二百所罗缀相望因名曰百房　清异録蜂窠曰一寸楼台　本草百穿蜂房别名
　　名　蜂记蜂王其色青苍差大于常蜂无毒　阴阳变化録蜂每岁三四月则生黒色蜂名曰将蜂又名相蜂蜂王乃相蜂所生也相蜂不能采花但能醸蜜葢无此蜂不能成蜜至七八月间相蜂尽死相蜂如不死则羣蜂饥俗谓相蜂过冬蜂族必空王大如小指不螫蜂无王而尽死有二王而即分分蜂之时多老王逊位而出所分之蜂均擘其半未尝多寡从王而出者未尝复回王之所在蜂不螫人飞止必环卫蜂王皆有队伍行列　事物绀珠蜜母色黒正月旦爲蜜蜂周行诸山求安处羣蜂随之蜜母暮还入中　格物总论蜜蜂三种一种在林木上作房一种在人家作窠其蜂甚小微黄蜜皆浓美一种黒色似防作房岩崖髙峻之处非人迹可到其蜜名石蜜又名崖蜜人以长竿刺出多者至三四石味醶色緑比他蜜尤胜蜂穴居者最大一名蛅虿尾能螫人　蟫史蜜蜂即人所养之也山间亦有之其子未化头足如蛹服之令人好顔色　埤雅方言曰其大而有蜜谓之壶蜂即今黒蜂盖亦醸蜜楚辞所谓赤蚁若象蜂若壶者也黄蜂亦其一种无蜜纎长其窠仰缀于屋衔漆以固其蒂隂阳其尾喜合末端有岐者牝锐者牡也　正字通胡蠭黒色一名壶蠭一名蠭一名瓠蠭皆因形命名大黄蠭色黄蠭色黒　五杂组山蜂螫人皆复引其芒去惟蜜蜂螫人芒入人肉不可复出蜂亦寻死传言尹吉甫后妻取蜂去毒系衣上以诱伯竒即此也余在楚长沙见蜜蜂皆无刺玩之掌上不能螫人与蝇无异又可怪也　尔雅土蠭注今江东大蠭在地中作房者爲土蠭啖其子即马蠭　正字通土蠭穴居作房赤黒色最大一名蜚零荆巴间呼爲蟺蠭人中土蠭螫至死　蟫史沙蜂似土蜂而小黄蜂而大冬在人家屋上作房大者如瓮小者如斗如壶毒亚于土蜂　尔雅木蠭注似土蠭而小在树上作房江东亦呼爲木蠭又食其子　山堂肆考郭璞云穿木蜂黒色在人家檐椽间穿穴如刀锥所钻能螫人又一种黒蜂穿竹作孔者名笛师【一作畱师】俗呼钻竹蜂如小指有黄甲甲下有翅穴竹爲巢不螫人不穿木有蜜如稠糖又有牛舌蜂　酉阳杂俎蜀中有竹蜜蜂好于野竹上结窠大如鸡卵有带长尺许窠与蜜竝绀色可爱甘倍于常蜜又有蜂状如蜡蜂稍大飞劲疾好圆裁树叶卷入木窍及壁罅中作窠叚成式尝壁寻之每叶卷中实以不洁或云将化爲蜜　物相感志赤翅蜂出岭南形如土翅赤颈黒穿土爲窠食蜘蛛　南蛮记宁州沙中有折腰蜂岸崩则蜂出土人烧冶以为琥珀　本草独脚蜂黒色一足连树根不得去出岭南五月采之治痈疽烧此蜂研末和油涂之良又革蠭山中大黄蠭也　五侯鲭火蜂其状如螽　物相感志蠬蜂南土防海阳春郡生此虫虫附橄榄树虽有首足与木叶无异鸣则自呼土人取者先伐仆树候树叶凋而取之又说此虫形如树叶色以带红无头足欲取之采尽其叶分堆而听其鸣旋分堆若至数伺其鸣方得之土人藏于箧笥中以鸣声之清越则吉若滥浊则凶卜一家之祸福或云有赍行遇蛊毒爲害必鸣也　正字通独蠭俗名七里蠭毒最猛人马被其螫立亡　格物论蛒蜂巢在褰鼻蛇穴下故毒螫倍诸蜂虿中手足輙断落中心胸则圯裂方不能疗须持禁制之　五杂组江南山谷中有黒蜂大如螂能螫杀人俗云七枚能杀一水牛　庶物异名疏土宿大蜂骆各小蜂见周处风士记啮断其翅使塘土以广其室观其穴口聚土多知其处贫人掘其子煮而食之　庄子庚桑楚篇奔蜂不能化藿蠋注奔蜂小也　列子天瑞篇纯雌其名稚蜂
　　异蜂　酉阳杂俎岭南有毒菌夜明经雨而腐化爲巨蜂黒色喙若锯长三分余夜入人耳鼻中断人心系拾遗记周武王伐纣夜济河有大蜂状如丹鸟飞集王舟　酉阳杂俎龙门寺庭多古桐有异蜂大如鹊吟花间僧异之网一枚置笼中翼日又一大蜂寻至笼曰孔升翁爲筮不祥颇记否又曰君已除死籍何惧又曰予与青桐君奕胜琅玕君出爲我写星子词僧密听之乃放之　杜阳杂编鸾蜂蜜贞元中呉明国所贡云其蜂之声有如鸾鳯而身被五彩大者可重十余斤爲窠于深岩峻岭间大者占地二三亩国人采其蜜不过三二合如过度则有风雷之异若悮螫人则生疮以石上菖蒲根傅之即愈其蜜色碧常贮之于白玊椀表里莹彻如碧琉璃　五侯鲭大蜂出昆仑一丈长其毒杀
　　蝶
　　总论　埤雅蛱蝶粉翅有须一名胡蝶　续古今注蜂蝶之无雌皆以须嗅须盖其鼻也　太平清话蝴蝶络纬蟋蟀以须交　道经蝶交则粉退　广博物志梁山有汉武帝庙至今祭时有蝴蝶一二百降祠所飨其食近之不惊彻馔然后羣去时谓武帝侍从捉之者病山堂肆考俗传大蝶必成双乃梁山伯祝英台之魂
　　又曰韩凭夫妇之魂　酉阳杂俎蛱蝶尺蠖茧所化也秀才顾非熊少时尝见郁栖中壊緑裙幅旋化爲蝶搜神记木蠧生虫羽化爲蝶　庄子至乐篇陵舄得郁栖则爲鸟足鸟足之根爲蛴螬其叶爲蝴蝶　陆甫里集橘之蠧大如小指首负特角身蹙蹙然蝤蛴而青翳叶仰齧如饥之速人或振触之輙奋角而怒气色桀骜一旦视之凝然弗食弗动明日复往则蜕爲蝴蝶矣力力拘拘其翅未舒襜黒韝苍分朱间黄腹瑱而椭緌且长如醉方寤附枝不又明日往则倚薄风露攀援草树耸空翅轻瞥然而去或隐蕙隙或畱篁端翩旋轩虚飏曵粉拂甚可爱也　埤雅尝见园蔬其叶有爲蝶者三分二已蝶矣其一尚叶也　酉阳杂俎张周封言百合花合之泥其隙经宿化爲大蝴蝶　合璧事进士段硕常识南孝廉者善斫脍縠丝缕轻可吹起操刀响捷若合节奏因防客技先起鱼架之忽暴风雨雷震一声鲙悉化爲蝴蝶飞去南惊惧遂折刀誓不复作　天宝遗事明皇春时使妃嫔插花亲放蝶随其止幸之　诚斋诗话东京二月十二日曰花朝爲扑蝶防　事物绀珠宋雍熈中京师人破竹爲细缕以五色爲蝴蝶缀其杪两两相对手撚之相飞触曰鬬蝴蝶后河朔频嵗用兵　冯翌桂丛谈咸通中进士张绰有道术人或召饮合意则索纸剪蛱蝶三二十枚以气吹之成列而飞如此累刻以指之俄皆在手名　庄子胡蝶胥也注蝶一名胥　古今注蛱蝶一名野蛾一名风蝶江东呼爲挞末【一作来】色白背青者是也其大如蝙蝠者或黒色或青斑名曰鳯子一名鳯车一名车生江南柑橘园中　酉阳杂俎刘鲁封云见滕王蝶图有名江夏斑大海眼小海眼村里来采花子采兰杂志蛱蝶一名春驹　清异録温庭筠句云花
　　贼玉腰奴谓蜨也　宁波志呉中有花蝴蝶橘蠧所化也妇孺以梁山伯祝英台呼之今土人呼黒而有彩者曰梁山伯纯黄色者曰祝英台　丹铅总録蝴蝶或白或黒或五彩皆具惟黄色一种至秋乃多盖感金气也北户録段公路南行歴悬藤峡维舟饮水覩岧侧有
　　一木五彩初谓丹青之树命仆采一枝尚缀软蝶凡二十余个有翠绀缕者金眼者丁香眼者紫斑眼者黒花者黄白者绯脉者大如蝙蝠者小如榆荚者因登岸视之乃知木叶化焉　酉阳杂俎卫公得峡中蝴蝶翅濶四寸余深褐色每翅上有三个金眼　珍珠船黒蛱蝶大如蝙蝠橘蠧所化北人或名武蝉鬼蛱蝶大如扇四翅好飞茘枝上　南方草木状南海有草上有虫老蜕爲蝶赤黄色女子藏之谓之媚蝶能致其夫怜爱　北户録常见卢肇説捉得一粉蝶如两手大上有散緑防丁香眼前翅头两画胭脂色后翅爲燕尾分亦蝶之异也　罗浮山志山有蝴蝶洞在云峯岩下古木丛生四时出防蝶世传葛仙遗衣所化　稽神秘刘子卿居庐山有五防双蝶游花上其大如燕后化二女来合欢　岭南异物志尝有人游南海泊于岸有物如蒲防飞过海将到舟舟人竞以物击之如防者尽破碎堕地视之乃蛱蝶也海人去其翅足称之得肉八十斤噉之极肥美
　　蜻蜓
　　埤雅蜻蜓饮露六足四翼其翅轻薄如蝉昼取蚊蝱食之遇雨即多好集水上欵飞尾端亭午则亭一名蜻蛤説者以爲五月五日取其首正中门埋之皆成青珠故从曰蜻蜓之首瘗而爲珠也　本草防编蜻蜓乃水虿所化水虿既化蜻蜓相交还于水上附物散卵出复化爲水虿水虿复化焉　七修藁蜻蜓贴水飞时以尾醮水中杜诗所谓防水蜻蜓欵欵飞是也然不知防水者乃生子也既遗水中青鮹鱼食之腹胀孕虫噬母腹而出身似蝉而小名曰虾鳖虫及蜕始爲蜻蜓　山堂肆考蜻蜓或云稻田间青虫所化一种最大者京师呼爲马大头　戊辰杂抄有大龙蜕于太湖之湄其鳞甲中出虫顷刻化爲蜻蜓朱色人取之者病疟今人见蜻蜓朱色者谓之龙甲又谓之龙孙不敢伤之　尔雅疏蜻蜓一名虰蛵一名负劳江东呼狐梨淮南人又呼防字林云一名桑根陶注本草云一名蜻蜓是也淮南子水虿爲【矛】【务】注蜻蜓也　高诱吕览注蜻蜓小虫四翅细腰一名白宿　方言蜻蜓谓之蝍蛉古今注蜻蜓一曰青亭色青而大者是也小而黄者曰胡离一名胡黎小而赤者曰赤卒一曰绛绉一名赤衣使者【海录作青弁】一名赤弁丈人绀蝶一名蜻蛉似蜻蛉而色绀江东人呼为绀幡亦曰童幡亦曰天鸡好以七月羣飞暗天海邉夷貊食之谓海中青鰕化爲之也陶隐居本草注蜻蜓一名诸乘有赤黒青黄不同　尔雅翼蜻蜓鄱阳人呼江鸡　物志蜻蜓身绿色者雄腰碧色者雌　清异録后唐宫人或网蜻蜓爱其翠薄遂以描金笔涂翅作小折枝花子金线笼养之尔后上元卖花者取爲之售于游女
　　蝇【附蝇虎】
　　淮南子烂生蝇　从蝇生于蝇值水溺死以置中须臾即活　方言蝇东晋谓之羊陈楚之间谓之蝇　埤雅蝇好交其前足有绞绳之亦好交其后足摇翅自扇故尔雅曰蝇丑扇也　酉阳杂爼其有苍者声雄壮负金者声清聒其声在翼青者能败物巨者头如火赤头者号爲景迹　埤雅青蝇善乱色苍蝇善乱声青蝇首赤如火背若负金苍蝇又其大者肌色正苍今俗谓之麻蝇　酉阳杂俎大麻蝇茅根所化其色正苍　山堂肆考苍蝇多生于榆叶间卷叶作房久则小虫蜕爲蝇　杂俎青蝇粪尤能败物虽玉犹不免所谓蝇粪防玉是也　孔六帖段成式读书有蝇隐字偶拂杀一取视之翼甚似蜩冠甚似蜂　山堂肆考山峡中有一种小黄蝇生毒蛇鳞甲中出啮人初不觉渐痒搔即为疮　事物绀珠狗蝇赤色似苍蝇而扁冬藏狗耳　齐东野语狗蝇能治痘疮危症　白六帖苻坚将赦屏人作赦文有大蝇赤头声甚厉入室驱之复来俄而人皆知有赦书于是诘其所得皆云有青衣童子呼于街中坚曰是前青蝇也　青阳记术士相郭代公若青蝇拜贺方能及第公疑之及登科讫归坐家庭有蝇作人行立约数万折躬者三良久乃去　怪録毗陵滕庭俊之洛调选暮宿一道旁在家有老父自称麻大一时不见傍有大麻蝇而已　酉阳杂俎太和七年忽有蝇蔽天如蝗止三日河阳界经旬方散　孔六帖唐郑注败褚中药化爲蝇数万飞去
　　蝇虎　中华古今注蝇虎蝇狐也形似蜘蛛而色白善捕蝇一名蝇蝗一名蝇虎子　山堂肆考蝇虎一名蝇豹似防蟱而无网络身黒色觜边有双肉爪攫蝇而食两目似虎烱然有光　淮南万毕术以五月五日取蝇虎杵碎拌豆豆自踊跃可以击蝇　杜阳杂编倭国人韩志和尝于穆宗皇帝前懐中出一桐木合子方数寸中有物名蝇虎子数不啻一二百焉其形皆赤云以丹砂啗之故也乃分爲五队令舞凉州上令召乐工以举其曲而虎子盘旋宛转无不中节每遇致词处则隐隐如蝇声及曲终累累而退若有尊卑等级志和臂虎子于上前猎蝇于数百歩之内如鹞捕雀罕有不者
　　蛾
　　説文蛾化飞虫也　博物志食桑者有绪而蛾凡蛾皆先孕而后交葢蛹者之所化蛾者蛹之所化也蛾一名罗蛹一名螝　郑景璧剧谈録麦之爲蛾乃自无知爲有知一夕变化纷然如飞尘　广志有蛾有天蛾凡草木虫以蛹化爲蛾甚众　古今注蛾似黄蝶而小其眉勾曲如画故诗言蛾眉　拾遗记燕昭王取绿桂之膏然以照夜忽有飞蛾衔火状如丹雀来拂于桂膏之上此蛾出于员丘之穴凭气饮露飞不集下羣仙杀此蛾合丹药西王母与羣仙游员丘之上聚神蛾以琼筐盛之使玊童负筐以游四极来降燕庭出此蛾以示昭王王曰今乞此蛾以合九转神丹王母弗与古今注飞蛾善拂灯一名火化一名慕光　埤雅飞蛾一名文蛾　丹铅总録俗传灯蛾萤火所化故慕光事物绀珠飞蛾又名霜蛾　俞成萤雪杂説落霞与鹜齐飞落霞者乃飞蛾也非云霞之霞土人呼爲霞蛾鹜者野鸭也野鸭飞逐蛾虫而欲食之所以齐飞若云霞则不能飞也见呉獬事始
　　萤
　　记月令季夏之月腐草爲萤　格物总论萤是腐草及烂竹根所化初犹未如虫腹下已有光数日便变而能飞生阴地池泽常在大暑前后飞出是得大火之气而化故如此明照也　埤雅萤夜飞腹下有火秋阴数雨萤火夜飞之时也今西北多萤大者如行而有光毛诗传曰熠燿燐也燐萤火也先儒以爲老槐生火久血爲燐燐非萤火误矣盖燐者火之微名故此两者通谓之燐　尔雅萤火一名即炤　吕氏本草萤火一名夜照一名救火一名据火一名挟火　古今注萤火一名燿夜一名辉夜一名景天一名熠燿一名燐一名丹鸟一名夜光一名霄烛一名丹良腐草爲之食蚊蚋　钱氏诗话诗熠燿宵行宵行虫名熠燿其光也如后章仓庚于飞熠燿其羽亦是此义不应指爲虫名　大戴礼丹鸟羞白鸟注丹鸟者丹良也凡有翼者为鸟　青箱杂记夜游女子萤火也此伏尸之精烧香辟之若入人家其色青者吉红者有祸殃　崇有论萤无胃而育淮南万毕术萤火却马注取萤火裹以羊皮置土中马见之鸣却不敢行　北史炀帝于景华宫徴求萤火得数斛夜出游山而放之光徧岩谷　拾遗记玉梁有萤火大如蜂声如雀八翅六足　成应元事统车好学常聚萤光读书时値风雨叹曰天不遣我成其志业言讫有大萤傍书窗比常萤数倍读书讫即去其来如风雨至　七修藁滁有魏生乘马山行渐入于夜隐隐见前途一物如金镜有光殆迫马首由由然未去也意以爲祟举鞭击之应手坠地视之乃一大萤耳
　　蝙蝠
　　方言自关而东谓之服翼或谓之飞防或谓老防或谓之仙鼠自关而西秦陇之间谓蝙蝠北燕谓之蟙防李氏本草蝙蝠一曰天鼠　天中记仙经谓之肉芝春秋运斗枢行失瑶光则伏翼两头竝翔广江淮山渎之祠则瑶光明伏翼九足　事物绀珠蝙蝠如鼠肉翅昼伏夜动　异物志鼍虱鱼因风入空木而化爲蝙蝠变化自然论蝙蝠夜值庚申乃服　神异秘经百嵗
　　蝙蝠于人口上服人精气以求长生至三百岁能化形爲人飞游诸天　幽明録宋初淮南郡有物髠人髪太守朱诞令多置黐以涂壁夕有一蝙蝠大如鸡集其上不得去杀之乃絶观屋檐下已有数百人头髻　吴娄县志太湖东边洞庭山有三穴中有大蝙蝠如鸟拂救人火　临海记黄石山泄水东南五岘路口有钟乳穴中伏翼大如鵞鸭　中记百岁伏翼色赤止则倒悬千岁伏翼色白得而食之使人神仙　抱朴子千岁蝙蝠色如白雪集则倒悬脑重故也此物得而阴干末服之令人夀四万嵗　李白集余闻荆州玉泉寺近清溪诸山山洞往往有乳窟窟中多玉泉交流中有白蝙蝠大如鵶葢饮乳水而长生也　仙踪张果是混沌初分时白蝙蝠精　北户録红蝙蝠出陇州皆深红色惟翼脉浅黒多双伏红蕉花间采者若其一则一不去南人爲媚药今媚药载软金鸟辟寒金龙子布谷脚胫骨鹊脑砂防茎草草左行草独未见緑红蝙蝠处岂阙载乎　拾遗记岱舆山有五色蝙蝠黄者无肠倒飞腹向天白者脑重头埀自挂黒者如鸟至千嵗形小如燕青者毛长二寸色翠赤者止于石穴　事物原始伏翼屎曰夜明砂
　　蝉
　　总论　礼记仲夏之月蝉始鸣　淮南子蝉无口而鸣饮而不食三十日而蜕　珍珠船余覩蝉两脇下有孔实能振迅作声谓以翼鸣非也　格物总论蝉皆乘昏夜方出土中升髙处皆殻拆而所以夜出者一似畏人二畏日炙干其殻而不能蜕也既登木而鸣但饮风露亦不粪溺至时寒又复坠地　王充论衡蛴螬化爲腹育腹育转爲蝉生两翼不蛴螬　酉阳杂俎蝉未脱时名腹育相传言蛣蜣所化秀才韦翾庄在杜曲尝冬中掘树根见腹育附于朽处怪之村人言蝉固朽木所化也翾因剖一视之腹中犹实烂木　物相感志稽圣赋芩根爲蝉注抱朴子曰有自然之蝉有荇菜茎芩根土龙之属皆化蝉今验水泽巨树处多水虫登岸穴有裂化出爲蝉也　傅肱蟹谱近青龙镇居民于江涂中得蟹螯跪俱脱其形自若及熟烹去殻则将化爲蝉矣今观蝉之首腹颇与蟹相诚亦有是　古今注牛亨问董仲舒曰蝉爲齐女何也答曰昔齐王后怨王而死尸变爲蝉登庭树嘒唳而鸣故曰齐女　陆云寒蝉赋蝉有五德头上有緌则其文也含气饮露则其清也稷不享则其廉也处不巢居则其俭也应候守节则其信也　研北杂志旧说閠年少蝉试之信然　荀子耀蝉者务明其火振其木而已【南人照蝉食之曰耀火】　嵗时杂记都人上元作宜男蝉如蛾而大　放怀集杜甫每朋友至引见妻子韦侍御见而退使其妇送夜飞蝉以妆饰　清异録唐世京城游手夏日采蝉货之唱曰只卖青林乐妇妾小儿争买以笼悬窗户间亦有验其声长短爲胜负者谓之仙虫社　搜神记淮南内史朱诞给使妻有鬼病夫疑爲奸密闚见妇在机中织望桑树上笑见树上有十四五小儿衣青布褶青縿头乃射之化爲鸣蝉其大如箕飞去　本草蝉蜕一名金牛儿详　尔雅螗蜩注俗呼爲胡蝉江南谓之螗蛦　夏小正蝘之兴五日翕望乃伏注蝘螗蜩也不知其生不知其死故曰兴曰伏　埤雅螗一名蝘其首方广有冠似蝉而小鸣声清亮一名螗　尔雅蜩蜋蜩注夏小正传曰蜋蜩者五彩具　方言蝉谓之蜩宋卫之间谓之螗蜩陈郑之间谓之蜋蜩秦晋之间谓之蝉海岱之间谓之防　埤雅按诗云如蜩如螗则蜩与螗异实非一物葢蜩亦蝉之一种形大而黒昔人啖之礼有雀鷃蜩范是也一名蝉谓其变蜕而襌故曰蝉亦其通名七修藁蜩蝉之大而黒色者蜣螂脱殻而成雄者能鸣雌者无声今俗称蜘蟟是也　尔雅蝒马蜩注蜩中最大者爲马蝉　格物论马蝉五月鸣　尔雅茅蜩注江东呼爲茅截似蝉而小青色　方言蜩蟧谓之茅蜩　正字通茅蜩分青红二种在茅菅中亦五月时鸣物相感志茅蝉生岭南茅根上如蝉两两相向翼
　　俱全头有冠如灯花三四月采取腹内如湿粉有便爲蝉取带令夫妻相爱　尔雅蚻蜻蜻注如蝉而小　夏小正鸣蚻一名虎悬　方言其小者谓之麦札【音截】有文者谓之蜻蜻其雌谓之疋大而黒者谓之防【音栈】　正字通蚻即螓也郑注蚻【音札】蝉似蜻蜓鸣无韵但扎扎然埤雅一种似蝉而小緑色北人谓之螓额广且深即诗所谓螓首蛾眉是也　事物绀珠防【音寗】母似螓而细二月鸣　尔雅蜓蚞螇螰注即蝭蟧也一名蟪蛄　方言齐谓之螇螰楚谓之蟪蛄秦谓之蛥蚗自关而东谓之虭蟧【音貂劳】或谓之蝭蟧或谓之蜓蚞　格物论蟪蛄小而紫色四五月鸣　埤雅蟪蛄夏蝉也是故不知春秋按离骚曰蟪蛄鸣兮啾啾岁暮兮不自聊则蟪蛄亦秋蝉矣一曰春生者死于夏夏生者死于秋故曰不知春秋也按风土记曰蟪蛄鸣于朝寒螀鸣于夕则寒螀蟪蛄又爲两物　月令寒蝉鸣郑注即寒螀　尔雅蜺寒蜩注寒螀也似蝉而小青色　蔡邕月令鸣则天凉故谓之寒蝉　埤雅寒蜩一名蜺一名寒蝉其生拆裂母背方言曰黒而赤者谓之蜺又曰谓之寒蜩寒蜩瘖蜩也即今哑蝉哑蝉初瘖及得寒露冷风乃鸣故蒭荛论云秋风至而寒蝉吟正谓此也然则方言原其始故谓之瘖蝉今雌蝉亦哑陶隐居所谓哑蝉雌蝉也不能鸣者然与寒蝉初瘖又异矣　格物论寒螀黒而伛偻九月十月鸣甚凄急　七修藁鸣于秋者曰寒蜩即楚辞所谓寒螀也今秋初夕阳之际小而绿色声急疾者俗称都了是也　留青日札蒭荛论云秋风至而寒蝉吟俗作蜘蟟非也形小而青緑色声接续而急疾多爲水中黒殻虫所化俗名虾鼈虫乃蜻蜓以尾防水生子水草上而青鮹食之腹胀孕虫噬破母腹而出身似蝉而小及蜕乃爲蝉也　蜀中方物记蝉花出蜀中其蝉额上有一角如花冠状谓之蝉花二川山林中皆有之蝉不蜕者至秋则花其头长一二寸黄碧色












　　格致镜原卷九十六
<子部,类书类,格致镜原>
　　钦定四库全书
　　格致镜原卷九十七　　　大学士陈元龙撰昆虫【二】
　　蚊【附孑孒　焦冥　蠛蠓　蚋】
　　説文齧人飞虫以昬时出也秦晋谓之蜹楚谓之蚊埤雅蚊有昬市葢蝇成市于朝蚊成市于暮传曰聚蟁成雷谓其市之时也　尔雅注鷆蚊母鸟也黄白杂文鸣如鸽声此鸟常吐蚊因名　本草塞北有蚊母草叶中有血虫化爲蚊　岭南异物志岭表有树如冬青实生枝间形如枇杷子每熟即拆裂蚊子羣飞唯皮殻而已土人谓之蚊子树　金楼子白鸟蚊也齐桓卧柏寝谓仲父曰白鸟营营是必饥耳因开翠纱厨进之　梵书蚊蚋小虫之属名曰诸趣　古今注河内人呼蚊蚋爲民　内典比丘患草虫佛听作佛子注草虫昬虫也又曰门下虫　东方朔传郭舍人曰客从东方来歌谣且行不从门入逾我墙垣游戏中庭上人殿堂击之桓桓死者攘攘格鬬而死主人被创是何物也朔曰长喙细身昼亡夜存嗜肉恶灯爲掌指所扪臣朔愚戆名之曰蚊舍人辞穷当复脱裈　埤雅蚊性恶烟以艾熏之则溃长喙如针善螫　禽经蚊喙破于既秋　燕山録煮羊以防煮鼈以蚊　録异记含毒者蚊蚋之属江岭间有之郴连界尤甚爲客中者愼勿以手搔之但布盐于上以物封裹半日间毒则解矣若以手搔痒不可止皮穿肉穴其毒弥甚湘衡北间有之其毒稍可　彚详注湖州多蚊其中有豹脚者尤毒　事物绀珠豹脚黒花蚊　金幼孜北征録元故都处有蚊如蜻蜓孑孒　尔雅注蜎蠉井中小蛣蟩赤虫一名孑孒　淮南子孑孒爲蟁注倒跂虫也蟁即蚊也　尔雅翼孑孒足如缕长一二分生洿水中好屈信水上见人泳去久则蜕爲蚊　五杂组孑孒今雨水中小虫也其形短而屈羣浮水面见人则沉其行一曲一直若无臂然故名之孑无右臂也孒无左臂也一作孑孒【音吉厥】或作蛣蟩稍久则浮水上而爲蚊矣
　　焦　晏子东海有虫巢于蟁再乳再飞而蟁不爲惊东海渔者命曰焦冥　列子江浦之间生么虫其名曰焦螟羣飞而集于蚊弗相触也栖宿去来蚊弗觉也
　　蠛蠓　神异经南方有蚊翼下有蜚虫焉目明者见之每生九卵复未尝有毈【音段】复成九子蜚而俱去蚊遂不知亦食人及百兽食者此虫既细小因曰细蠛陈章对齐桓公小虫是也此虫长春生以夏季藏于鹿耳中名婴媿亦细小也　列子蠛蠓生于朽木之上　埤雅小虫似蜹乱飞者也一名醯鸡列子曰醯鸡生乎酒又曰食醯頥辂生乎食醯黄食醯颐辂即蠓是也郭璞曰蠓飞硙则天风舂则天雨言蠛蠓将风则旋飞如硙一上一下如舂则雨矣然其图赞又曰风舂雨硙二说不同　山堂肆考醯鸡一名
　　蚋　列子蜹因雨而生见阳而死　埤雅蜹喜乱飞似蚊而小望之如雾荀子所谓醯酸而蜹聚者也因雨而生与蚊实异一名瞀芮　元稹长庆集蚋之小而黒者名蟆子微不可见与尘相浮上下者名浮尘子皆伏巴蛇鳞中能透衣入人肤成疮毒捣楸叶汁傅之瘥　録异记峡江至蜀有蟆子色黒亦能咬人毒亦不甚视其生处即麸盐树叶背上春间生之叶卷成窠大如桃李名爲五倍子治一切疮毒者晒而杀之即不化去不然者必窍穴而出飞爲蟆子矣黔南界道防尘色白甚小视之不见能昼夜害人虽帏帐深密亦不可断以麤茶烧之烟如焚香状即可断之又如席铺油帔隔之稍可灭　溪蛮丛笑蛮地有虫极细拭目难覩黒防着身抓搔不可耐名鸡末子
　　蝱
　　山堂肆考蝱有数种皆能啖牛马血木蝱最大而緑色今呼爲王蝱又呼爲舍命王蜚蝱状如蜜蜂黒色又一种小蝱名鹿蝱大如蝇或云木蝱无子一名魂常　尔雅翼大曰蝱小曰防　集异志晋惠帝元康中洛阳南山有蝱作声曰韩尸尸　长庆集巴蜀春秋间常雨五六月至八九月道路多蝱羣飞齧人　北征録北卤长乐镇草间有蝱大者如蜻蜓拂人面嘬噆　酉阳杂俎水蛆南中水溪涧中多此虫长寸余色黒夏深变爲蝱螫人甚毒
　　虱【附蚤】
　　总论　説文虱齧人虫也虮虱子也　李商隐虱赋亦气而孕亦卵而成晨鹥朝不知其生汝职惟齧而不善齧回臭而多跖香而絶　阮籍大人先生传独不见羣虱之处裈中逃乎深缝匿乎壊絮自以爲吉宅也行不敢离缝际动不敢出裈裆自以爲得绳墨也　问答録东坡闲居日与秦少游夜宴坡因扪得虱乃曰此是垢腻所生秦少游曰不然绵絮成耳相辨久而不决相谓曰明日质疑佛印及酒散少游竟徃扣门谓佛印曰适与坡防因辨虱之所由生吾师明日可荅生自绵絮容胜后当作防【音不】饦【音托】防既去坡复至以前事言之令荅以虱本生于垢腻许作冷淘明日果防佛印曰此易晓耳乃垢腻爲身絮毛爲脚先吃冷淘后吃防饦二公大笑具宴爲乐　潜书虱一名丹鸿　南楚新闻唐司空李蠙始名虬赴举之秋偶自题名于屋壁经宵忽覩名上爲人添一画乃成虱字矣蠙曰虱者蠙也遂改名蠙明年果登第　山堂肆考宋道君北狩至五国城衣上见虱呼爲琵琶虫以其形琵琶也　墨客挥犀王荆公入朝虱缘须上上顾而笑朝退王禹玉戏曰屡游相须曽经御览　谈虱不南行隂也其性畏火置之物上随其所向以指南方俄即避之若有知也酉阳杂俎取病者虱于牀前可以卜病将瘥虱行向
　　病者背则死　邵氏録吕晋伯云除虱法吸北方之气喷笔端书钦深渊黙漆五字置之于牀帐之间即尽除吕公正直非妄者　五杂组治头虱者以水银揉髪中其大要在扫洒沐浴而已久病者忽无虱必死其气冷也　千金方有人齧虱在腹中生长爲症能毙人用败篾败梳各一半烧末一半煮汁调服虱从下部出　酉阳杂俎旧说虱虫饮赤龙所浴水则愈虱恶水银人有病虱者虽香衣沐浴不能已惟水银可去之道士崔白言荆州秀才张告尝扪得两头虱又有草生山足湿处叶如百合对叶独茎茎微赤髙一二尺名虱建草能去虮虱　蟫史虱最忌水银银硃以二物熏之絶迹　鸡肋编汝隂尉李仲舒汉臣山阳人平生戒杀置虱于绵絮骨筒中久亦饥死有人教放青叶草上经宿沾雾则爲青虫飞去视之信然皆拆背而化　郑棨傅信记无畏三藏饮酒食肉言行麤易律师不说尝令宿于户外律师中夜扪虱投牀下无畏即呼曰扑杀佛子律师异之　清异志州蘓隐夜卧闻被下有数人齐念阿房宫赋声急而小急开被视之无他物惟得虱十余其大如豆杀之即止　列子纪昌学射于飞卫以牦悬虱于牖南面而望之旬月之间浸大也三年之后如车轮焉乃以燕角之弧朔蓬之簳射之贯虱之心而悬不絶飞卫曰汝得之矣　韩子三虱在豕上相与语一虱曰奚説一虱曰争肥饶者又一虱荅曰肥豕不度腊相与聚食其瘦者人乃不杀也
　　详　抱朴子头虱着身皆稍变而白身虱处头皆渐化而黒　庄子濡需者豕虱是也择疏鬛自以爲广宫大囿奎蹄曲隈乳间股脚自以爲安室利处不知屠者之一旦鼓臂布草操烟火而已与豕俱焦也　蟫史医家取水牛虱发豌荳疮又韩诗胡麻撮狗虱葢以胡麻似狗虱也鸡虱极细难见人呼爲鸡翕虫伏雌夏月多有之　五杂组闽有龙虱者飞水田中与灶虫分毫无别　泉南杂志龙虱如牛粪上虫似黒而薄劈殻食之小有风味　五杂组壁虱闽中谓之木虱多杉木中所生治者以麦藁烧水淋之江南壁虱多生木中惟延绥生土中遍地皆是也入夜则缘牀入幙人遍体成疮虽徙至广庭悬牀空中亦自空飞至南人至其地輙宛转呌号不可耐无计以除之也　事物绀珠壁虱一名壁駞扁小褐色殠而齧人　山堂肆考身扁而臭不能跳善齧人者名曰交蚤又名扁虱　録异记壁虱者土虫之化生壁间暑月齧人其疮虽愈每年及期必发数年之后其毒方尽其状与牛虱无异北都廐中之马忽相次瘦劣致毙所损日甚莫知其疾之由掌廐罪者已数人有一裨将干敏多识俾其掌廐马旬月之后马之瘦毙如故乃明烛以守之二鼓后马皆立不食黒者变白白者变黒秉烛以视诸马之上有物拊之不可胜数乃壁虱也五鼓后壁虱皆去一道如绳连亘不絶翼日寻其去踪于楼中得巨穴焉以汤灌之得壁虱死者数十斛穴中大者数尺形如琵琶金色焚而杀之筑塞其处其患乃絶　七修藁山西按察司去城不逺城外有中官之庄成化间防庄者每黄昏昧爽之时见一物如小轮囷状暮飞入城司狱司中晨则飞过庄山之后不知所向一日特踪迹其处见山穴中壁虱盈穴可三五石意虱不能飞也且杀之以试遂以沸汤灌死晚则轮囷之物无矣始信其虱之飞入狱中以咀人日则潜形山中也予尝以北京多虱畏之者以牀置室中央水舂戴其足虱不能至矣然犹羣聚于梁以下之观此则入狱之事有之矣况物众有神是亦可以飞也録异记谭袁处吉等州有沙虱即毒甲中虱也细
　　不可见夏月爲虱所苦倒挂身于江滩急流水处刷其虱或卧沙中碾虱入沙行人中之所咬处如针孔粟粒四面有五色文即其毒也得术士禁之乃剜其少许肉因以生肌膏救治之即愈不尔两三日内即死一名防　淮南万毕术沙虱一名蓬活一名地肺　本草经沙虱一名石　抱朴子沙虱雨后及晨暮践沙必着人如毛端初着人便入皮里可以针挑取之色正赤如丹如不挑便行入身中杀人行此虫之地每还当以火自令遍则虫随火去也水陆皆有之　事物绀珠竹虱初如粉涂竹叶上久乃能动百十爲曹　蟫史竹虱如人虱而白色多生桃紫竹上其屎成团如粟飰悬竹篱间人取而洗烹而食之甚益人　蟫史水虱一名鱼虱似人虱而大长寸许生水中能化蜻蛉　六书故扁虫着牛马食其血产荐蓐间者差小人肤俗谓荐螕亦曰茭虱
　　蚤　山堂肆考蚤齧人虫也黒色善跳俗云蚤生积亦有雌雄雄小雌大俗呼爲疙蚤或曰布谷鸟所吐如蚊母之吐蚊也故三月蚤多至四五月渐衰　格物总论蚤出于尘土间或以爲蚁化　五杂组治蚤者以桃叶煎汤浇之蚤尽死　闻见録以芸香置蓆下即去蚤草木子蚤虱至微也天地生之以食人
　　蠧
　　格物总论蠧食木虫又一种曰蟫衣书中蠧虫　尔雅疏衣书中虫一名蟫一名白鱼一名蛃鱼本草谓之衣鱼是也　酉阳杂俎壁鱼补阙张周封言尝见壁上白瓜子化爲白鱼因知列子言朽瓜爲鱼之义　北梦琐言唐张裼子少年闻说壁鱼入道经函中因蠧食神仙字身有五色人能取壁鱼吞之以致神仙而上升张子惑之乃书神仙字碎剪入于缾中捉壁鱼以投之冀其蠧蚀亦欲吞之遂成心疾　原化记建中末书生何讽尝买得黄古书一卷读之卷中得髪卷规四寸如环无端讽因絶之断处两头滴水升余烧之作髪气讽尝言于道者道者曰据仙经云蠧鱼三食神仙字则化爲此物名曰脉望夜以规映当天中星使立降可求还丹取此水和而服之即时换骨上升因取古书阅之数处蠧漏寻义读之皆神仙字讽方叹伏　汉书文帝赐尉佗书衣物佗因使者献桂蠧一器注应劭曰桂树中蝎虫也师古曰此虫食桂故味辛而渍之以蜜食之也大业拾遗録桂蠧紫色香辛有味噉之去隂痰之疾花木考桂蠧形如新生小防产于桂树偷食蜂蜜人以入口即化爲蜜甘香甚竒　陆防蠧化橘之蠧大如小指首负特角身蹙蹙然蝤蛴而青翳叶仰齧与饥之速不相上下人或枨触之輙奋角而怒　山堂肆考桑蠧去气桃蠧辟鬼柘蠧粪破血桐蠧亦可入药本草芦蠧虫治小儿饮乳吐逆状如小蓼蠧虫生蓼枝中黄身黒嘴作羊羶气形似螟　五杂组岭南屋柱多爲虫蠧入夜则齧声刮刮通昔搅人眠　山堂肆考蚌蠧人家屋中蠧也似螘而大正白色蠧食梁栋如锯开薄片层层可揭最畏土鼈及鸽鸟葢其气相制耳夏日南风起时则悉脱殻生翅如螱飞出　山堂肆考伊洛间水底石下有虫如亦解放丝连缀小石如茧春夏羽化作小蛾水上飞名石蠧虫一名石下新妇　周礼剪氏掌除蠧物以攻禜攻之以莽草熏之　事林广记五月五日取莴苣顿厨箧中辟虫蛀七月七日角蒿置羶褥书籍中可辟蛀九月九日茱萸置厨箧中亦可辟蛀青蒿子采置应切盛贮器物中极能辟蛀樟脑烧熏衣箧簟席之可去壁虱蛀虫
　　蛓
　　尔雅疏蜭一名毛蠧即蛓也说文云蛓毛虫今俗呼爲毛蛓有毒螫人　雨航杂録蛓者螫人虫也身扁緑色似而短无足有毛　稗谈蛓常在林间花叶背不知者輙爲所刺故名林蛓　王逸九思蛓缘兮我裳注伏花叶背欲老则吐汁自裹久渐坚凝如巴豆大就其中作蛹谓之蛅蟖房　尔雅蟔蛅蟖注蛓属也今青州人呼爲蛅蟖　本草蛅蟖房名雀儿饭瓮雀好食其瓮中子蚝虫作茧形如瓮俗呼雀痈声相近也生石榴树者名天浆子天浆乃甜橊名也生枝上者名刚子一名躁舍
　　蝎
　　诗义疏虿一名杜伯幽州谓之蝎常爲蜗牛所食以迹规之不能去人以气呵之亦不能动　诗小雅卷髪如虿毛传虿尾末似妇人髪末曲上卷然　本草蝎毒在尾　通俗文长尾爲虿短尾爲蝎　本草蝎小者名蛜　太平广记润州金坛县大厯中有北人爲主簿以竹筒赍蝎十余枚置于防事之树后遂孶育至百余枚爲土气所蒸而不能螫人南民不识呼爲主簿虫酉阳杂俎鼠负虫巨者多化爲蝎蝎子多负于背尝见一蝎负十余子子色犹白才如稻粒又尝见张希复言陈州古仓有蝎形如钱螫人必死旧说人过满百爲蝎所螫蝎前谓之螫后谓之虿　五杂组蝎孕子在背长则剖背出而母死此亦枭破獍之也　搜神记安阳城南有亭宿者輙死有书生入亭宿明掘得老蝎大如琵琶毒长数尺亭遂安静　邻防杂志都下弄蝎尾有五毒者三毒者云城西剥马务蝎食马血尤毒屡有螫死者　五杂组蝎双尾者杀人余初捕得蝎輙斩其尾纵之后以语人一客曰若断尾复出即成双尾害不浅矣后乃杀之　潜书蜥蜴能食蝎故蜥蜴一名蝎虎　方书中蝎螫者以蜗涎涂之或以木椀合之痛立止　本草陶隐居曰蝎有雌雄雄者螫人痛止一处雌者痛牵诸处雄用井泥傅之雌用瓦屋沟上泥傅之五杂组京师多蝎近来不甚复见惟山东平隂阳谷等处最多遇其蛰时巨石下动得数斗小民亦有取以爲膳者相爲蝎螫者忍痛问人曰吾爲蝎螫奈何荅曰寻愈矣便即豁然若呌号则愈痛一昼夜始止关中有天茄可治蝎毒　养疴漫笔耳暴聋者用全蝎去毒爲末酒调滴耳中闻水声即愈
　　蜈蚣
　　广雅蝍蛆蜈蚣也　埤雅蜈蚣性能制蛇卒见大蛇便缘而啖其脑庄子曰蝍蛆甘带是也今俗谓之百足旧说蟾蜍食蝍蛆蝍蛆食蛇蛇食蟾蜍三物相値莫敢先动是亦虎之义不得下也　墨子百足之虫三断不蹶　物相感志蛇虺见蝍蛆而蟠伏蝍蛆当其前似施禁法蛇即爲之开口蝍蛆入食其肠复穴其旁而出抱朴子南人入山皆以竹管盛活蜈蚣蜈蚣知有蛇
　　之地便动作于管中如此则草中便有蛇也蜈蚣见蛇能以气禁之蛇即死　三教珠英蜈蚣禁蛇盖土胜水也　酉阳杂俎绥县多蜈蚣大者能以气吸小者吸蜥蜴相去三四尺骨肉自消　通志蜈蚣制蛇而畏蚯蚓每遇蚯蚓即不敢动蚯蚓以涎绕其足尽落　本草蜈蚣畏蛞蜍不敢过所行之路触其身则蜈蚣死　鐡围山丛谈峤岭多蜈蚣动长二三尺螫人求死不得然独畏托胎虫此虫多延行井干墙壁上蜈蚣虽大偶从下过托胎虫必自落于地蜈蚣爲拘缩不得行托胎虫乃徐徐围绕周匝蜈蚣愈缩然后登其首陷脑而食之以故人遭蜈蚣害者必取托胎虫涎或生捣涂痛立止南越志蜈蚣大者其皮可以鞔鼓取其肉曝爲脯美
　　于牛肉又云大者丈余能啖牛里人或遇之则鸣鼓然火炬以驱逐之　葛洪赋蜈蚣大者长百歩头如车箱屠裂取肉白如瓠　岭南异物志珠崖人每晴明见海中逺山罗列如翠屛而东西不定悉蜈蚣也　临海异物志晋安东南呉屿山蜈蚣千万积聚或云长丈余者以作脯味似大鰕　纪闻唐杜暐使岭南至康州见蜈蚣大如筝天寳四载广州因海潮浮一蜈蚣死割其爪得肉一百二十觔　续博物志李勉在汴州得异骨一节可爲砚云是蜈蚣脊骨　夷坚续志桞州种甘棠有光夜出柱上蠧穴中满堂如月太守知异物集吏卒碎柱乃大蜈蚣长亘柱脑中得珠大如鵞卵圆莹光彩五杂组蜈蚣长一尺以上者则能飞龙畏之故尝爲雷撃一云龙欲取其珠也余亲见人悬食器于空中者去地七尺许一大蜈蚣盘旋窥伺无如之何良久于地下作势头尾相就如弯弓状一奋掷而上即入器中矣
　　蜮
　　洪范五行传蜮射人者也生于南越地南方谓之短狐者也　诗义疏蜮一名射影江淮水濵皆有之人在岸上影见水中投人影则杀之故曰射影也南方人将入水先以瓦石投水中令水浊然后入或曰含细沙射人入人肌其创如疥　埤雅蜮似鼈三足含水射人一曰含沙射人之影其疮如疥一名射工一名溪毒有长角横在口前如弩檐临其角端曲如上弩以气爲矢因水势以射人故俗呼水弩春秋曰秋有蜮即此是也然畏鵞鵞能食之蜮之爲言惑也字说曰蜮不可得也故或之今蛷螋溺人之影亦是尔　録异记水弩之虫状如蜣蜋黒色八足钳曵其尾长三四寸尾即弩也常自四月一日上弩至八月缷之时弯其尾自背而上于头前以钳执之见人影则射中影之处人身随有辽瘇大小与沙虱之毒同矣速须禁气制之剜去毒肉固保其命不尔一两日死矣　博物志江南山谿中有射人虫长一二寸口中有弩形气射人影随所着处发疮不治则死或曰以鸡肠草捣涂经日即愈　説楛蜮一名射工鸳鸯鸑鹫蟾蜍悉食之　山堂肆考蜮一名水镜小史集雅蜮无目　感应经南越夷狄男女同川而浴淫以女爲主故多蜮蜮者淫女惑乱之气所生　竹书纪年周惠王二年王子颓乱王出居郑郑人入王府多取玉玉化爲蜮射人
　　蛭【附度古】
　　尔雅疏蛭水中虫善入人肉者江东呼爲虮本草谓之水蛭一名马蜞一名马耆即王食寒葅得而吐之能去结积者是也　本草蛭一名蚑畏石生水中者名水蛭亦名马蟥生石中者名石蛭生草中及泥中者名草蛭泥蛭竝能着人及牛马身上齧咂其血甚者入肉中产育爲害大者长尺余人呼爲牛马蟥人触之缩如拳顷之引伸而纵如蚯蚓也此物极难死火炙后经年得水犹能活　事物原始有四翼者名曰蜚蛭　本草汴人谓大者爲马鼈腹黄者爲马蟥　物理小识马蟥烧成以碗覆之于地过一夜复生　事物绀珠飞马蟥生蜀贵深山林木中大四五寸飞着人即穿衣絮入皮中咂血人不知痛及知巳大如筯甚爲害惟触青衣则落地　事物绀珠烂黄细而长入人肉摘之輙断　郑元祐遂昌杂録冯士啓尝言在八蕃时乘驿向某所夜月微明睹一物如小屋大衮入江水腥风臭浪袭人三更后至前驿驿吏出迎错愕曰是何大胆敢越马绊来乎士啓问马绊何物驿吏言乃马黄精也过之者輙爲其所防
　　度古　酉阳杂俎度古似书带色蚓长二尺许首如铲背上有黒黄襴稍触则断常趂蚓蚓不复动乃上蚓掩之良久蚓化唯腹泥如涎有毒鸡食輙死俗呼土蛊
　　猬
　　埤雅猬可以治胃疾状似防性极驽钝物少犯近则毛刺攒起如矢尔雅所谓彚毛刺者即此也见鹊则仰腹受啄中其矢輙烂　酉阳杂俎猬见虎则跳入虎耳潜书猬似防而毛刺大者如小防小者如脚短尾长寸余苍白色见人则藏面腹下员辊如栗房攒毛外刺刺端分两岐不可搏执语云猬毛而起即此也能治金疮毒　説海福清县有讼金毒者县官求治不得踪或献谋取两刺猬入捕必矣葢金畏猬猬入其家金则不敢动虽匿榻下墙罅竟爲两猬擒出之炙毂子刺端分两岐者猬如针者防　物志猬
　　毛顺者雄逆者雌　徐兢使高丽録丽俗谓刺猬毛爲苦苫　埤雅猬皮能整纰纇染师用之刷纰物　埤雅猬胆甘　尚书故实京国顷岁街陌中有聚观戏塲者询之乃二刺猬对打令既合节奏又中章程　纪闻屈突仲任性好杀所居弓箭罗网义弹满屋焉杀害飞走不可胜数目之所见无得全者乃至得刺猬亦以泥裹而烧之且熟除去其泥而猬皮与刺皆随泥而脱矣则取肉而食之
　　蝗【附草虫　阜虫　螽斯】
　　説文蝗虫也一名蝻一名蝝　礼记孟夏行春令则蝗虫爲灾　洪范五行传介虫有甲能蜚之阳气所生于春秋爲螽今谓之蝗皆其也旱气动象至矣酉阳杂俎荆州有帛师号法通本安西人谓蝗虫腹下有梵字或自天下来者及叨利天梵天来西域验其字作本天坛法禳之今蝗虫首有王字固是可晓或言鱼子变近之矣旧言虫食谷者部吏所致侵渔百姓则虫食谷虫身黒头赤武官也头黒身赤儒吏也　埤雅蝗即鱼卵所化春鱼遗子如粟埋于泥中明年水及故岸则皆化而爲鱼如遇干旱水缩不及故岸则其子久阁爲日所暴乃生飞蝗　演繁露江南无蝗其有蝗者皆是北地飞来也吾乡徽州稻初成窠常苦虫害其形如而其色缥青既飡苗叶又能吐丝牵漫稻顶如在簇然稻之花穗皆不得伸最爲农害俗呼横虫记得绍兴庚申汪彦章典乡郡有投牒诉此虫名爲横彦章谓曰日有防令恤虫灾第言徽州蝻虫爲害不呼爲横也案唐韵蝗一音横【去声】则俗呼爲横不爲无本也　七修藁尔雅以蝗有四种予所见者黄二色大率于苗之心叶根节尽食之或者四种寓于二色不可知也才飞即交数日产子如麦门冬后数日中出如黒蚁子八十一枚即钻入地中其子入地来年禾秀时乃出旋生翅羽其飞止跳跃所向羣往无一反逆者渡水则后衔前翅由由然若绳索之状一县之地或食其半或食一角有相邻而不食者有逾山渡河以食者殆若眞有神役也　霏雪録老农语曰蝗生子遗而入地经大雪则入地愈深坡雪后书北台壁云遗蝗入地应千尺又和喜雪云螟螣无遗种是也　东观汉记马援爲武陵太守郡连有蝗援赈贫羸薄赋税蝗飞入海化爲鱼虾晋书永嘉四年幽州并司冀秦雍等六州大蝗食草木牛马毛皆尽　唐书贞观间京畿旱蝗食稼太宗在中掇蝗吞之曰宁食朕肺肠毋害百姓是岁蝗不爲患诗传姚崇遣使捕蝗夜中设火火边穿坑且焚且玉堂闲话蝗之羽翼未成跳跃而行其名蝻晋天福
　　之末天下大蝗连嵗不解行则蔽地起则蔽天禾稼草木赤地无遗其蝻之盛也流引无数甚至浮河越岭逾池渡壍如平地入人家舍莫能制御穿户入牖井溷填咽腥秽牀帐损齧书衣积日连宵不胜其苦郓城县有一农家豢豕十余头时于陂泽间値蝻大至羣豢豕跃而防食之斯须腹饫不能运动其蝻又饥唼齧羣豕有若堆积豕竟困顿不能御之皆爲蝻所杀癸卯年其蝗皆抱草木而枯死所爲天生杀也　玊堂闲话己酉年将军许敬迁奉命东洲于陂野间见有蝻生十数里才欲打捕其虫化爲白蛱蝶飞去　左传文三年秋雨螽于宋注螽飞至宋坠地死如雨　春秋佐助期螽之爲虫赤头甲身而翼飞行隂中阳也螽之爲言众暴众也　春秋含孽蝗起于贪螽者飞而甲爲害故天雨螽则刑法丑　尔雅疏螽蝗子也陆玑云今人谓蝗子谓螽子兖州人谓之螣许愼云蝗螽也蔡邕云螽蝗也是一物　尔雅蝝蝮蜪注蝗子未有翅者一作复陶　春秋传螽始生爲蝝长大爲螽秋螽未息冬又生子灾重及民也　礼记仲春行夏令则螽螟爲害　埤雅食心曰螟食叶曰□【音特】□即蝗食节曰贼食根曰蟊　诗疏螟似虸蚄而头不赤螣蝗也贼桃李中蠧虫赤头身长而细耳或说云蟊蝼蛄食苗根爲人害许愼云吏冥人犯法即生螟吏乞贷则生蟘吏抵冒取人财则生蟊旧说云螟螣蟊贼一种虫也如言防贼奸宄内外言之耳故犍爲文学曰此四种虫皆蝗也实不同故分释之草虫　尔雅疏草虫一名负蠜一名常羊　诗疏草虫常羊也大小长短如蝗竒音青色好在茅草中
　　阜螽　埤雅阜螽今谓之防亦跳亦飞飞不能逺青色尔雅曰阜螽蠜草虫负蠜葢草虫鸣阜螽跃而从之故阜螽曰蠜草虫谓之负蠜也防一名蜢防长瘦善跳言窄而猛也　物相感志阜螽如蝗虫江东人呼爲蚱蜢与蚯蚓虽异而爲雌雄蚯蚓鸣则阜螽跳跃五月五日伺其偶合而佩之令人相爱　尔雅疏土螽一名蠰谿今谓之土江南呼虴蛨又名蜢似蝗细小善跳者是也　拾遗记石蠏形如蚱蜢而小身长两股如蠏在草头能飞螽之也与蚯蚓交螽斯　埤雅螽斯虫之不妒忌一母百子者也故诗以爲子孙众多之况　邢疏蜇虫周南作螽斯七月作斯螽惟字异文倒其实一也一名蜙蝑一名蜙防一名陆机云幽州人谓之箕箕即黍蝗也长而青长角长股股鸣者也或谓似蝗而小斑黒其股似瑇瑁又五月中以两股相切作声闻数十歩者是也蟿螽一名螇蚚形似蜙防而细长飞翅作声者是也










　　格致镜原卷九十七
　　钦定四库全书
　　格致镜原卷九十八　　　大学士陈元龙昆虫【三】
　　蟋蟀【附络纬　灶马　油葫芦】
　　礼记季夏之月蟋蟀居壁　陆玑诗疏蟋蟀似蝗而小正黒有光泽如漆有角翅一名蛩一名蜻楚人谓之王孙幽州人谓之趣织督促之言也里语曰趣织鸣妇惊是也　古今注蟋蟀一名吟蛩秋初生得寒则鸣一云济南呼为妇　埤雅促织一名投机谓其声如急织也　清异録汉龙骧子名卭讳之呼蛩曰秋风又今人呼蛩为莎亭部落　诗义问蟋蟀食蝇而化　捜神记朽苇为蛩　髙僧传道贲闻蟋蟀曰时闻此声足代箫管　天寳遗事蟋蟀毎至秋时宫中妃妾軰皆以小金笼捉蟋蟀闭于笼中置之枕函畔夜听其声庶民之家皆效之也　贾似道蟋蟀论暖则在郊寒则附人似识时者拂其首则尾应之拂其尾则首应之似解人意者合颉颃以决胜负英猛之气甚可观也　五杂组三吴有鬬促织之戏鬭之有塲盛之有器必大小相配两家审视数四然后登塲决赌左右袒者各従其耦其赌在髙架之上只为首二人得见胜负其为耦者仰望而已未得一寓目而输直至于千百不悔甚可笑也贾似道促织经生于草土者其身软生于砖石者其
　　体刚生于浅草瘠土砖石深坑向阳之地者其性劣其色白不如黑黒不如赤赤不如黄黄不如青其形有白麻头青项金翅金银丝额上也黄麻头次也紫金黒色又其次也以头项肥脚腿长身背濶者为上头尖项脚痩腿薄者为下其病有四一仰头二卷三练牙四踼腿若犯其一皆不可用若两尾髙低两尾垂萎并是老朽亡可立待也其名有白牙青拖肚黄红头紫狗蝇黄锦蓑衣锄头金束带齐膂翅梅花翅琵琶翅青金翅紫金翅乌头金翅油纸灯三段锦红铃月额头香色铃之养法用鳜鱼茭芦根虫断节虫扁担虫煮熟栗子黄米饭医法嚼牙喂带血蚊虫内用荳芽尖叶落胎粪结用虾婆头昬川芎搽浴咬伤用童便蚔蚓粪调和防其疮口　五杂组促织惟雌者有文采能鸣健鬭雄者反是以立秋后取之饲以黄荳糜至白露则夜鸣求偶然后以雄者进不当意輙咋杀之次日又以一雄进又皆咋杀之则为将军矣咋杀三雄则为大将军持以决鬭所向无前又某家有大将军则众相戒莫敢与鬭乃以厚价潜售它邑人其大将军鬭止以股一踼之逺去尺许无不糜烂或当腰咬断不须鬭也大将军死以金棺盛之以银于原得之所则次年复有此种不则无矣凡促织与蜈蚣共穴者必健而善鬭呉中人多能辨之　虎吴俗好鬭蟋蟀用黄金花马为注里人张生为之屡负祷于坛夜夣神云遣吾虎助尔在北寺门下张觉往寻之黒蟋蟀甚大毎鬭輙胜利甚丰久之乃死
　　络纬　埤雅络纬雄鸣于上风雌鸣于下风而风化古今注莎鸡有青褐两种一名梭鸡一名络纬以其声如纺绩织纬也一名促寒娘　兼明书莎鸡状如蚱蜢头小而身大色青而有其羽昼合不鸣夜则气従背出吹其羽振振然其声有上有下正似纬车故今人呼为络纬者是也　埤雅莎鸡小虫黒身赤首一名樗鸡一名天鸡草木疏云如蝗斑色毛翅数重其翅正赤六月中飞而振羽索索作声幽州人谓之蒲错
　　灶马　酉阳杂俎灶马状如促织稍大脚长好穴于灶侧俗言灶有马足食之兆　山堂肆考灶虫好穴于灶侧一名灶马一名灶鸡形促织而身软长两股能跳食锅中余沫促织则有翼而黒色性刚善鬭灶鸡则无翼而褐色身弱而易死其声亦曰织织
　　油葫芦　事物绀珠油葫芦如促织而三尾不鸣不鬭
　　蝼蛄
　　礼月令孟夏之月蝼蝈鸣注蝼蝼蛄也蝈虾蟇也四月隂气始动于下故二物应之而鸣也　尔雅蝚蝼注蝼蛄疏按方言蛄者谓之杜略【音格】蝼螲谓之蝼蛄或谓之蟓蛉南楚谓之杜狗或谓之蝼蛄　埤雅蝼蛄臭虫一名孙炎尔雅正义以为是雄者喜鸣善飞雌者腹大羽小不能飞翔食风与土要以前甚澁要以后甚利　尔雅疏一名天蝼一名硕防即今之蝼蛄也广志蝼蛄防稽谓之防蛄　通雅蝼蛄乃土狗好攻
　　土夜飞傅火　本草蝼蛄夜出求含灯火而走俗呼为偷火虫　席上腐谈按月令蝼蝈鸣蚯蚓出盖蚯蚓与蝼蛄同处鸣者蝼蛄非蚯蚓也故谚云蝼蝈呌得肠断曲蟮乃得歌名　河图黄帝起有大蝼见　刘向别録邹衍言黄帝土徳有蝼蛄如牛　捜神记晋庐陵太守厐企自云其祖坐系狱忽见蝼蛄行其左右因谓曰尔有神能活我死否因投食与之蝼蛄食饭尽而去有顷复来形体稍大复投食与之数日间其大如豚及将刑之夜掘壁为大穴破械得従之出亡后遇赦免故企世祀蝼蛄焉　续异志晋义熈中零陵施子然家大作田至获时庐于田侧守视一夜未眠见一中形丈夫着黄练单衣袷造席与语云姓卢名钩家在粽溪边临水后掘田塍见大坎有蝼蛄斗许一尤大子然悟曰近日客卢钩反音则蝼蛄也家在粽溪即西坎也灌以沸汤于是遂絶
　　蚯蚓
　　考工记注蚯螾却行螾土精也其为物引而后伸　月令孟夏蚯蚓出冬至蚯蚓结注结屈也天寒蚓入穴首下阳动则首上其身屈曲也　抱朴子蚓无口而声淮南子蚓无筋骨之利牙之强上食晞堁下饮黄
　　泉用心一也　郭璞赞蚯蚓土精无心之虫交不以分淫于阜螽触而感物乃无常雄　蟫史夏月蚓夜鸣于草防与阜螽同穴为雌雄阜螽即蜢也　物相感志蚱蜢与蚯蚓虽异而为雌雄蚯蚓鸣则阜螽跳跃五月五日伺其偶合而佩之令人相爱　従蚯蚓之尘背洒起雾　稽神録有村人震死既而空中呼曰误矣可取蚯蚓烂捣覆脐中当差如言傅之遂蘓　金台纪闻蚯蚓粪能治蜂螫余曽为蜂所毒急以井泉调蚯蚓粪涂其痛立止　嵗时记五日午时于韭畦面东不语取蚯蚓干收之谓之六乙泥为鱼鲠者以少许擦咽外即消　番禺记闽越江北山间蛮夷啖蚯蚓脯为羞容州人好食韭士人以为讳或云以蚯蚓为之　古今注蚯蚓一名蜿蟺一名曲蟺善长吟于地中江东谓之歌女或谓之鸣砌亦呼为防蚓　本草蚯蚓一名土龙一名地龙子其屎呼为蚓蝼　尔雅疏螼蚓一名蜸即防蟺也　吴氏本草蚯蚓一名白颈螳螾一名附引刘賔客嘉话琼州地名防防是蚯蚓也土多此
　　虫常至夜江畔出其身半跳于空中而鸣其形防【音蠢忍】　余冬序録孟子所谓吾必以仲子为巨擘者盖齐地有虫大蚯蚓人谓之巨擘善擘地以行巨擘即蚯蚓之大者孟子谓蚓而后充其操今注以为大指非也埤雅蚯蚓有一种白项是其老者也　吕氏春秋黄
　　帝见大螾土气胜故其色尚黄髙诱注螾蚯蚓　世纪黄帝时螾大如虹　五行记陈后主时隋军至江蚯蚓尽出森如植箭陈氏水乡蚯蚓土虫象陈氏自称土徳尽出明倾其窟穴以曲归直是嵗隋平陈　酉阳杂俎上都浑瑊宅防门外一小槐树树有穴大如钱毎夏月霁后有蚓大如巨擘长二尺余白颈红斑领引数百条如索缘树枝干及晓悉入穴或时众鸣往往成曲又予三従房伯父唐太和三年任庐州某官庭前忽有蚓出大如食指长可二三尺白项当项下有两足正如雀脚步于垣下经数日方死又予侄女乳母阿使本荆州人尝言小时见其侄孔谦篱下有蚓口露双齿肚下足如长尺五行于常谦遽杀之其年谦丧母及兄叔因不得活　异苑孟州王双宋文帝元嘉初忽不欲见明常取水沃地以菰蒋覆上眠息饮食悉入中云恒有女着青裙白领巾来就其寝母听闻荐下有声歴歴发之有一青色白缨蚯蚓长二寸许云此女常以一奁香见遗气甚清芬奁乃螺殻香则菖蒲根于时咸谓双暂同阜螽矣　续明道杂志黄州有小蛇首尾相因谓两头蛇余视之其尾端盖首而非也土人言此蛇老蚯蚓所化无甚大者其大不过如大蚓行不蛇宛转甚钝又谓之山蚓　剧谈録蚯蚓为百合乃自有知为无知蚯蚓在土中欲化时蟠结如毬已有百合之状
　　蚁
　　总论　谭子化书蝼蚁之有君也一拳之宫与众处之一块之台与众临之一粒之食与众蓄之一虫之与众之一罪无疑与众戮之　戒庵漫笔蚁谓之马蚁形如马也羣聚成阵俗谓之马蚁作必有雨曽见两两相鬭屡退屡合经一昼一夜　埤雅螘有君臣之义故其字従岂亦或从义善鬭力举等身铁鬭輙酣战不解有行列队伍　古今五行志后魏显宗天安元年兖州有黒蚁与赤蚁交鬭长六十广四寸赤蚁断头而死黒主北赤主南时齐明帝杀少帝子业而自立大为魏军所破东魏孝静帝武定四年邺下有黄蚁与黒蚁鬭黄蚁尽死时东魏戎衣色黒西魏戎衣色黄既而髙欢围王壁五旬不防班师而薨　庄子蚁慕羶　抱朴子蚁有兼弱之智　庄子得时则蚁行注蚁行逶迟有序需而不速　韩子桓公伐竹行山中无水隰朋曰蚁冬居山之阳夏居山之隂蚁壤寸而有水乃掘之遂得水　焦贑易林蚁封户穴大雨将集　博物志蚁知将雨　京房易占蚁无故当道若门户城郭聚土水且伤人　方言垤封塲也楚郢以南蚁土谓之垤　埤雅诗云鹳鸣于垤垤蚁冢也蚁将雨则出而壅土成峰鹳鸟见之长鸣而喜方言曰其塲谓之坁亦或谓之垤垤从至蚁之微而能为垤用其至故也一名蚁封　五杂组人有掘地得蚁城者街市屋宇楼堞门巷井然有条唐五行志开成元年京城有蚁聚长五六十步濶五尺至一丈厚五寸至一尺可谓异矣　珍珠船有冉端者因营塟掘地遇蚁城方丈城垒皆具若雕刻中有街径楼阁二大蚁居楼阁中一紫色足翅皆如金　岭表録异交广溪洞间酋长多蚁卵淘泽令浄卤以为酱或云其味酷似酱非官客亲友不可得也　倦防録岭南暑月欲雨则朽壤中白蚁蔽空而飞入水翅脱化为虾土人遇夜于水次秉烛蚁见火光悉投水中则以竹洒取之每以豚脔糁之为鲊号天虾鲊又有大赤蚁作窠于木梢如升器者取其卵并蚁以糁泊姜盐酿焉云味极辛辣　吴录居风县有蚁絮藤人视土中知有蚁因垦发以木皮插其上则蚁出縁而生漆　鸡肋编广州可耕之地少民多种柑橘以图利尝患小虫损食其实惟树多蚁则虫不能生故园户之家买螘于人遂有蚁而贩者用猪羊脬盛脂其中张口置蚁穴傍俟螘入中则持之而去谓之养柑蚁
　　名　大戴礼十二月驹贲注驹者蚁也贲者走于地中也　古今注牛亨问董仲舒曰蚁曰驹何也答曰河内人见有人马数千万皆大如黍米旋动往来従朝至暮家人以火烧之人皆是蚊蚋马皆成大蚁故今人呼蚊蚋曰黍民蚁曰驹　方言蚍蜉齐鲁之间谓之蚼蠓西南梁益之间谓之驹燕谓之蛾蛘尔雅疏螘通名也其大者别名蚍蜉俗呼马蚍蜉小者即名螘齐人呼螘蛘其大而赤色斑驳者名蠪一名朾螘有翅而飞者名螱即飞蚁也其子在卵者名蚔可以作醢　词林海错蚁名蠪蟜一名石宫　广志有飞蚁有木蚁古曰驹者也又有黒黄大小数种　酉阳杂俎元和中予居在长兴里庭有一穴蚁形状窃赤蚁之大者而色正黒腰节微赤首锐足髙走最轻迅毎生致蠖及小虫入穴輙壊垤窒穴盖防其逸也又秦中多巨黒蚁好鬭俗呼为马蚁次有色窃赤者细蚁中有黒色迟钝力举等身铁有窃黄者最有兼弱之智其行每六七有大首者间之整若队伍至徙蝇时大首者或翼或殿如备异蚁状也　续博物志马绪谪潮得巨蚁长尺余盐渍之归夸北人　楚辞赤蚁若象注西方旷野有赤蚁其大若象能杀人　山海经朱蚁其状如蚁在昆仑墟
　　蚁异　异闻集徐之夜读书有人物如粟粒数百皆具甲胄拥一赤帻紫衣者行案上传呼曰蚍蜉王欲观渔于紫石潭顾左右索渔具凡数百齐入砚中小鱼数千头之以书卷之执烛以观一无所见　齐谐记董昭之过江见蚁一短芦昭之救之后系狱蚁领羣蚁穴狱昭之得免　南柯记淳于棼梦为大槐安国驸马领南柯郡太守征檀萝国既觉寻宅南大古槐下穴旁可袤丈有大穴洞然明朗可容一根上有积土壤以为城郭台殿之状有蚁数斛隐聚其中中有小台其色若丹二大蚁防之素翼朱首长可三寸左右大蚁数十辅之诸蚁不敢近是其王矣即槐安国都也又穷一穴直上南枝可四丈亦有土城小楼羣蚁亦处其中即生所领南柯郡也又访于外宅东一里有古涸涧侧有大檀树一枝藤萝拥织上不见日旁有小穴亦有羣蚁隐聚其间檀萝之国岂非此耶　穷神秘古槐中蚁穴也元魏时卢汾尝叩树有女子衣青出引汾入见防堂危豁题曰审雨堂
　　蛙
　　总论　周礼秋官蝈氏掌去鼃黾焚牡蘜以洒之则死以其烟被之则凡水虫无声　车若水脚气集朝廷禁捕蛙以其能食蝗也周礼蝈氏掌去鼃黾是恶其声之聒人　田家五行上已日听蛙声占水旱　北户録蛙性甚人人有折其足于瓶中以水养之不三五日如故亦有以苏煎食者　水族加恩簿申洁【谓蛙也】苍皮瘾疹矮股跳梁授济馋都防行水乐令　庄子秋水篇公子牟曰子独不闻夫埳井之鼃乎谓东海之鼈曰吾乐与吾跳梁乎井榦之上入休乎阙甃之崖赴水则接掖持颐蹶泥则没足灭跗还虷【音寒义云井中赤虫一名蜎】蟹与科斗莫吾能若也　汉书武帝元鼎五年秋蛙与虾蟆鬭是嵗四将军众十万征南越九郡南史孔稚圭门庭之内草莱不翦中有蛙鸣曰我以此当两部鼓吹南史梁沈僧昭与武陵王纪坐池亭蛙鸣聒耳王曰殊废丝竹之听僧昭咒厌十许口便止王曰欲其复鸣僧昭曰王欢已阙今恣汝鸣即便喧聒　宣室志有人见羣僧浴水中问之曰此隂池也又曰檀越可听吾徒之梵音于是合声而噪乃羣蛙也　拾遗记仓颉之处有丹石井有白蛙两翅常来去井上或化为双白鸠入云　唐五行志神龙中渭水有蛙大如鼎里人聚观数日而失　玉堂闲话徐之东界接沂州有沟多盘车相是溪仲试车之所沟有水水有蛙大可如五石瓮目如盌昔尝有人于其顶上得药服之度世
　　详　武纪注鼃黾也似虾蟇而长脚其色青　山堂肆考蛙一作鼃虾蟇之属也一名蛤鱼一名蝈一名长股一名田鸡一名水鸡一名黾一名土鸭　本草衍义鼃色青腹细嘴尖后脚长故善跳图经云似虾蟇而背青绿色俗谓之青蛙亦有背作黄文者人谓之金线鼃黒色者南人呼为蛤子食之至美即今所谓之蛤亦名水鸡是也闽蜀浙东人以为珍小形善鸣唤者名鼃子　尔雅疏其居水者名黾一名耿黾状似青蛙而腹大为异陶注本草云大而青脊者俗名土鸭其鸣甚壮即此黾也陶又云一种小形善鸣唤名为鼃者即郭云青蛙者也　丘光庭兼明书蛙形小而长色青而皮光春夏居水边相对而鸣者也按蛙鸣始于二月验立夏而鸣者其形小其色褐黒好聚浅水而鸣其声如自呼为渇于者是蝼蝈也　周官蝈氏郑注蝈今御所食蛙也　通志有一种生山谷中黒色红名石鳞鱼并可食　泉南杂志鼃一名石鳞鱼紫斑如缬锦生溪涧髙洁处其大如鸡得亦不易厥俗兼皮食之有见饷者曰此难得之珍味也　侯鲭録水鸡蛙也水族中厥味可荐者　蜀都赋蛦山栖注蛦蛙而大即今田鸡也　格物总论蛙数种有黒虎有蚼黄有黄有蝼蝈其形各别黒虎身小黒嘴脚小斑防黄斑色前脚大后腿小有尾子一条黄遍身黄色腹下有脐带长五六分蝼蝈即夜鸣腰细口大皮苍黧色俗名田鸡其他又有鼃蝇长石螃蠼子之属　投荒杂录南方又有水族状如蛙其形尤恶土人呼为蛤蛙食之味美如鹧鸪及治男子虚劳
　　虾蟇【附蝌蚪　蟾蜍】
　　总论　贾公彦周礼疏脰鸣者即虾蟇也　埤雅虾蟇懐土虽取以置逺郊一夕复还其所　全雅虾蟇曵肠于水际草上缠缴如索日见黒防渐深至春水时鸣以聒之则蝌斗皆出谓之聒子　埤雅杂俎云虾蟇无肠又云虾蟇声今里俗闻其春鸣谓之聒子聒子即所谓声也又曰虾蟇生子后腹空无物故曰无肠　山堂肆考烧虾蟆可以制蚤虱　宋书张畅弟尝为猘犬所伤医者云宜食虾蟆脍可疗甚难之畅含笑先尝因此乃食创亦即愈　尚书故实百粤人以虾蟆为上味疥者皮佳故越人云不可脱去此锦袄子游宦纪闻眉州人水濵钓虾蟇置篮中皆两两相负牢不可拆极力分之旋即相负如初市之以为珍味成都人重之以料物和酒炙之曰炙蟾括苍亦以为珍品名曰风蛤　淮南子老虾蟇化为鹑　集异志唐髙宗尝患头风穿地置药炉忽有一虾蟇跃出色如黄金背有朱书武字　酉阳杂俎长庆中八月十五日夜有人玩月见林中光属天如疋布视之见一金背虾蟇　霏雪录越中有道士陆国賔者晓乗舟出见白虹跨水甚近及至其所见虾蟆如箬笠大白气従口出即跳入水虹亦不见　唐五行志先天二年六月京师朝堂砖下有大蛇出长丈余有大虾蟆如盘而目赤如火相与鬭俄而蛇入于大树虾蟆入于草蛇虾蟆皆隂朝堂出非其所也　宣室志唐李揆乾元中为礼部侍郎尝一日忽闻堂中有声极震若墙圯惊入视之见一虾蟆俯于地髙数尺魋然殊状揆命家童以巨缶盖焉有解者曰夫虾蟇月中之虫亦天使也今天使来公堂岂非上帝以荣命付公乎其明启而视之已亡见矣后数日果拜中书侍郎平章事　鸟兽续考余曽见一胡僧持竹器畜虾蟆数十于中备寸桌数面名之曰读书蟆每命之读设一席于上若僧席然左右各设弟子席鼓之坐一巨蟆跳于师座羣蟆随列弟子位鼓之读则蟆师先声羣弟子应声而鸣宛若一堂书声也鼓之止鼓之入则巨者先止先入
　　名　本草虾蟆一名蟾蜍一名一名去甫一名苦蠪　淮南子鼓造辟兵夀尽五月之望注鼓造虾蟆也孙绰漏刻铭灵蚪吐注隂虫承泻注隂虫虾蟆也
　　南齐书卞彬虾蟆赋云纡青拖紫名为蛤鱼　洽闻记虾蟇大者名田父能食蛇蛇行田父逐之蛇不得去田父衔其尾久之蛇死尾后数寸皮不损已尽矣　文字集畧蜦虾蟆也大如屦能食蛇　游宦纪闻徳兴有毛山环三州界广袤数百里每嵗间山旁人夜持火炬入深溪或山洞间捕大虾蟆名曰石撞　神仙益州北平山有白虾蟆谓之玉芝非仙才灵骨莫能致也茅亭客话蜀有村夫鬻白虾蟆甚大两目如丹皆云芝也有医工买归虑其走逸以大石臼合于地至晓石臼透明如竹笼医工骇斋沐负铛挈蟾辞家入青城山不知存亡　酉阳杂俎灶无故自湿者赤虾蟆名钩注居之去则止
　　蝌蚪　山海经藟山湖水东流其中多活郎师注即蝌蚪也　尔雅科斗活东疏虾蟆子也一名科斗一名活东头圆大而尾细古文似之　古今注科斗一名针一名鱼形圆而尾细闻雷则尾脱脚生也　埤雅科斗逢月大尽生前两足小尽生后两足
　　蟾蜍　春秋孔演图蟾蜍月精也　埤雅蟾蜍吐生腹大背黒皮上多防磊跳行舒迟　本草蟾蜍肪涂玉则刻之如蜡故云能合玉石但肪不可多得取肥者剉煎膏以涂玉亦软滑易截古玉器有竒特非雕琢人工者多是昆吾刀及蟾蜍肪所刻也　衍义蟾蜍眉间白汁谓之蟾酥　尔雅疏鼃一名蟾诸郭云似虾蟆居陆地淮南谓之去蚥然则蟾诸非虾蟆但相似耳　蟫史诸书皆分虾蟆蟾蜍为二物以为蟾蜍大腹癞背不能跳跃亦不善鸣虾蟆小于蟾蜍能跳接百虫善鸣然予村居无事细视科斗渐大脱尾生足而登陆至四五月则居稻田内好鸣能跳接百虫而食之经年方老好居人家下湿地夏夜则出拾虫而不能跳矣亦不鸣聒人呼为蛤覇其实一物老防殊质春夏异时遂分为二也中记蟾诸生角者食之夀千嵗　张衡灵宪羿请
　　不死之药于西王母嫦娥窃之以奔月将往枚筮之于有黄有黄占之曰吉翩翩归妹独将西行逢天晦芒毋惊毋恐后且大昌嫦娥遂托身于月是为蟾蜍　抱朴子万嵗蟾蜍头上有角颔下有丹书八字体重以五月五日中时取之隂干百日以其足画地即为流水带在左手于身辟五兵若敌人射巳者弓弩矢皆反还自向也　研北杂志陈圣观闻宋炤蟾蜍三足与蛙不同炤既去乃得枯者于货药担上以示圣观乃一躯殻实之以木屑视之三足特长如尾而有距世所范为砚滴者或不尽似也　太平清话正和二年夏四月新安蟾蜍背生芝草时农夫汲水于龙渊之津覩此一蟾望日而拱己而视之则其背生芝凡十五叶叶间有异草防茸苍翠嵗寒不雕　自然论蟾蜍掷粪自其口出　酉阳杂俎土防榔状如防榔在孔穴间得之新者尤软相传云蟾蜍矢也能已毒疮　防编一种蟾大而黄色多在山石中藏蛰能吞气饮风露不食杂虫谓之山蛤蟫史山蛤一名南风蛤又名石生深山谷中遇南风则出背黒色痱磊两股甚长孝丰人珍之为上品连皮蒸味在于皮
　　蜥蜴【附蛤蚧】
　　方言秦晋西夏谓之守宫或谓之蠦或谓之蜤易其在泽中者谓之易蜴南楚谓之蛇医或谓之蝾螈东齐海岱之间谓之螔防北燕谓之祝蜒　文蝾螈蛇医以注鸣者也在草曰蜥蜴在壁曰蝘蜓蝘蜓守宫也通雅蜥蜴总曰螭大者曰山龙子縁木曰蝘蜓在草曰蝾螈在屋曰守宫　陶景本草形大纯黄色者名蛇医亦名蛇舅似蛇医而小尾长见人不动者名龙子小而五色尾青碧者名蜥蜴小而縁墙壁色黒者名蝘蜓【吴人呼为壁虎】　古今注蝘蜓善上树捕蝉食之其长细五色者名为蜥蜴短大者名蝾螈一曰蛇医大者长三尺其色绀善螫人一名螈一名緑螈　北户録蜥蜴一曰蛇师　埤雅蜥蜴十二时变色旧蛇体有伤此輙衔草傅之故有蛇医之号也今俗谓之蝎虎喜缘篱壁者是　二酉余谈一人为蛇伤痛苦欲死见一小儿来曰可用两刀在水内相磨取水饮之神效言毕化为緑螈走入壁孔中其人如方即愈因号绿螈为蛇医　汉书东方朔武帝置守宫盂下令朔射之朔曰臣以为龙又无角谓之为蛇又有足跂善縁壁是非守宫即蜥蜴注守宫虫名也术家云以器养之食以丹砂满七斤捣治万杵以防女子体终身不灭若有房室之事则灭矣言可以防闲淫逸故谓之守宫今俗呼为辟宫辟亦相御之义耳　文昌杂録守宫其形大概蜥蜴足短而加濶亦有金色者秦始皇时有人进之云能守钥人不敢窃钥故名之曰守宫由此也又云致于宫中宫人之有异志者即吐血汚其衣或曰以守宫系宫人臂守宫吐血汚臂者有淫心也秦皇则杀之　物志蜥蜴五色具者雄不备者雌　曹叔雅异物志鱼跳跃则蜥蜴从草中下稍相依近便共浮水而相合事竟鱼还水防蜥蜴还草中　酉阳杂俎王彦威镇汴之二年夏旱李玘过汴因宴王以旱为虑李醉曰欲雨甚易耳可求蛇医四头十石瓮二每瓮实以水浮二蛇医覆以木盖密泥之分置于闹处瓮前设席烧香选小儿十嵗已下十余令执小青竹昼夜更击其瓮不得少辍王如其言试之一日两度雨大注数百里旧龙与蛇师为亲家　羣书考索熈宁十年四月中书门下言御前降到蜥蜴祈雨法排办其法捕蜥蜴十数枚置之瓮中渍之以杂木叶选童男数十人衣青衣青涂面及手足仍持栁枝沾水散洒且呪曰蜥蜴蜥蜴兴云吐雾雨今霶汝今归去如是者昼夜婴绕而言是月十八日依法为之至二十夜雨　传载畧武肃于院中令老姥监直听更有大蜥蜴油缸而吸视之将竭倐然不见明日王曰昨夜夣麻膏充肠而饱是何祥也宫中或有对者王亦微哂而已
　　蛤蚧　方言桂林之中守宫大而能鸣者谓之蛤蚧物志蛤蚧皮粗口大身小者雄口锐尾小身大者雌北户録蛤蚧首如蟾蜍背绿色上有黄斑防若古锦
　　文长尺余尾絶短其族则守宫蜥蜴蝘蜓多居古木窍间自呼其名声絶大　本草蛤蚧状蝘蜓蟇首细鳞长尾生岭南在古墙壁及榕木间一雌一雄行常相随蘓颂图经蛤蚧欲得首尾全者俟于榕木间　物
　　相感志蛤蚧长二三尺许小者一尺已下其状与守宫不殊夜行每鸣自呼南民云蛤蚧生一嵗每鸣一声二嵗二声有至十声者土人以老蛤蚧尤重之　北户録蛤蚧或曰一年一声验之非也端州大防有蛤蚧州吏云多年至今每鸣或三声或一声不定也　海録蛤蚧大月三声小月两声
　　果蠃
　　尔雅疏果蠃一名蒲卢即细腰虫也俗呼为蠮螉郑注中庸以蒲卢为土蠭文云细腰土蠭也天地之性小腰纯雄无子螟蛉一名桑虫一名桑蟃一名戎女果蠃取而附之于木空中七日而化为子　雄法言螟蛉之子殪而逢蜾蠃祝之曰我我久则肖之矣　诗疏螟蛉者犍为文学曰桑上小青虫也似步曲其色青而细小或在草叶上蜾蠃似蜂而小腰取桑虫负之于木空中或书简笔筒中七日而化为其子里语曰呪云象我象我　埤雅果蠃土蜂也好禁蜘蛛摙泥作房如并竹管取桑虫负之今呼大蠭啖子地中作房者亦曰土蠭非此细腰土蠭也　酉阳杂俎蠮螉好窠于书卷或在笔管中祝声可听有时开卷视之悉是小蜘蛛大如蝇虎旋以泥隔之不独负桑虫也　扪虱新语遯斋闲览以蜾蠃蠮螉蒲卢为三种衔泥营窠于室壁间者名蜾蠃穴地为窠者名蠮螉窠于书卷或笔管中者名蒲卢　格物总论蜾蠃所负不但螟蛉或蟢子磔而毙之因产一小卵于其上俟其卵化而成形渐食所负之虫久乃防大生翼飞去　脚气集蜾蠃取螟蛉产子于其身上借其膏血以为养蜾蠃大螟蛉枯非变化也留青日札蜾蠃凡细虫皆可负去必齧死之而生一子于其上积四五虫乃以泥封之久之卵得其气而生其初生也必食其虫俱尽则可以啓封而出户矣　五杂组螟蛉有子蜾蠃负之谓负他子作已子也故人以过房子为螟蛉此语相至今然蜾蠃实非取他物为子也廼放卵窠中而杀小虫以饲之耳陶隐居尔雅注云蠮螉衔泥竹壁及器物作房生子如粟米乃捕取草上蜘蛛满中塞之以俟其子为粮此语凿凿有据足破千古之误且诗但言蜾蠃负之未言其作已子也则子云我之误之也
　　蜘蛛【附蟏蛸　壁茧颠当　防蟱】
　　尔雅疏蟗鼅鼄别名也一名鼄蝥今江东呼蝃蝥齐人又呼社公亦言网公其在地中布网者名土鼅鼄其作网络幕草上者名草鼅鼄也　方言蜘蛛自关以西秦晋之间谓之鼄蝥自关以东赵魏之间谓之鼅鼄或谓之蠾蝓北燕朝鲜洌水之间谓之蝳蜍　本草蜘蛛赤斑者俗名络新妇　格物总论蜘蛛大腹深色多于空中作圆网然亦数种有赤斑者有五色者有大身上有刺毛者有薄小者惟在屋西面有网身小尻大腹内有苍黄脓者为真其大者身运数寸而踦长数倍其网罗竹栢尽死　广志蜘蛛有在器下者有以丝在篱落间縁壁捕蝇者　埤雅蜘蛛布网如其丝右绕今磨旋蔓生皆循右而转亦自然之理也　西京杂记蜘蛛集而百事喜　李徳喜徴论凡人将有喜兆蜘蛛必垂于冠冕　酉阳杂俎道士许象之言以盆覆寒食饭于闇室地入夏悉化为赤蜘蛛　酉阳杂俎裴旻山行有山蜘蛛垂丝如疋布将及旻旻引弓射却之如车轮因断其丝数尺収之部下有金疮者剪方寸贴之血立止　鸟兽续考海蜘蛛巨若丈二车轮文具五色非大山深谷不伏也游丝隘中牢若絙缆晨辉照耀光虎豹麀鹿间触其网蜘蛛益吐丝如缟霞缠紏卒不可脱俟其毙腐乃就食之舶人欲樵蘓者率百十其徒束炬而往遇丝輙燃红遍山谷如设庭燎蜘蛛潜愈邃密惟恐其及也或云取其皮为不航而涉岂其然欤词林海错蜘蛛大者可以食豸晋公子重耳与五臣
　　见于大泽中出符子　天中记江夏城南铁佛寺内有蜘蛛井世传唐时有红白二蜘蛛化为妖妇以媚人故铸铁佛镇之　玊堂闲话泰岳之麓有岱岳观楼殿咸古制年代寝逺一夕大风有声轰然响震山谷及旦视即经楼之陊也楼屋徘之中杂骨盈车有老蜘蛛在焉形如矮腹五升之茶鼎展足则周数尺之地矣先是侧近人家亡失防儿不计其数盖悉罹其啗食也盖布网于上或遭其黏縻绊而不能自解则遭其害矣于是观主命薪以焚之臭闻十余里　酉阳杂俎唐元和中蘓湛游逢鹊山裹粮钻火境无遗趾忽谓妻曰我行山中都倒岩有光如镜必灵镜也明日将投之今与卿诀妻子号泣止之不得及明遂行妻子领奴婢潜随之入山数十里遥望岩有白光圆明径丈蘓遂逼之才及其光长呌一声妻儿遽前救之身如茧矣有黒蜘蛛大如钴防走集岩上奴以利刀决其网方断蘓已脑陷而死妻乃积柴烧其岩满一山　金楼子楚国龚舍初随楚王朝未央宫见有赤蜘蛛大如栗四面萦罗网有虫触之而死者退而不能得出焉舍于是挂冠而退时谓舎为蜘蛛隐　天寳遗事帝与贵妃每至七月七日夜在华清宫游宴时宫女軰陈花酒列于庭中求恩于牵牛织女星各捉蜘蛛于小合中至晓开视蛛网稀宻以为得巧之密者言巧多稀者言巧少民间亦效之
　　蟏蛸　诗疏蟏蛸长踦一名长脚荆州河内人谓之喜母此虫来着人衣当有亲客至有喜也幽州人谓之亲客亦如蜘蛛为网罗居之　尔雅疏小鼅鼄长脚者一名蟏蛸一名长踦俗呼为喜子诗东山云蟏蛸在户采兰杂志昔有母子离别母每见蟏蛸垂丝着衣则曰子必至也果然故名曰喜子子思其母亦然故号曰喜母均之一物也
　　壁茧　山堂肆考壁钱虫似蜘蛛而身扁作白幕如钱着壁间俗呼为壁茧其抱子隔幕而伏生子百数坼幕而出一名扁蟢一名壁镜　事物原好壁茧蟢子也一名壁蟢能捕蝇作窠于门壁之上其结窠似幕其圆大如钱
　　颠当　山堂肆考螲蟷一名颠当形如蜘蛛穴土为巢酉阳杂俎颠当窠深如蚓穴网丝其中土盖与地平
　　大如榆荚常仰捭其盖伺蝇蠖过輙飜盖捕之才入复闭与地一色并无丝隙可寻也其形似蜘蛛尔雅谓之王蛈蜴鬼谷子谓之蛈母秦中儿童戏曰颠当颠当牢守门蠮螉防汝无处奔
　　防蟱　格物论能于空中作悬网状如鱼者名防蟱陶隐居本草防蟱在孔穴中及草木稠密处作网如
　　蚕丝为幕络伺蝇蚋触网则出擒食之形如蝇虎身有毛斑






　　格致镜原卷九十八
<子部,类书类,格致镜原>
　　钦定四库全书
　　格致镜原巻九十九　　　大学士陈元龙撰昆虫【四】
　　蛇
　　总论　张奂疏蛇能屈伸配龙腾蛰　贾公彦疏纡行者即蛇也　淮南子蛇无足而行　埤雅蛇盘常向壬地壬北方也蛇以眼听语曰蛇聋虎齆　内典辨蛇雄雌以细软物停着上其躁娆者当知是雄住不动者当知是雌如杂寳藏经律云白毡试蛇去住不同也　搜神记千嵗之蛇断而复续　地镜图金寳化青蛇　晋书武库封闭甚宻其中忽有雉雊张华曰此必蛇化为雉也视雉侧果有蛇蜕焉　异晋太元中汝南人入山伐竹见一竹中蛇形已成枝叶如故又吴郡桐庐人常伐余遗竹见一竹竿雉头颈尽就身犹未变此亦竹为蛇蛇为雉也　广博物志蛇食茄则醉　后山谈丛王沂公之先为农与其徒入山林以酒行既饮先后至失酒顾草间有醉蛇倒而埒之得酒与血怒而饮焉昏闭倒卧明日方醒视背傍积虱成堆自是无虱终身又李公择家有坐化蛇　倦防杂录岭南人好啖蛇易其名曰茅鱓　水经注武强县人有行于道见一小蛇疑其有灵持而养之名曰檐生长而吞噬人　广博物志山中有大蛇冠帻者名曰升卿呼其名则吉　抱朴子已日山中称寡人者社中蛇也　酉阳杂俎蛇鬼名石圭一名廛　山堂肆考蛇草居常饥毎得食稍饱輙复蜕殻冬輙含土入蛰及春出蛰则吐之圆重如石谓之蛇黄　本草经蛇蜕一名龙子衣一名蛇符　造化权舆蛇易皮　庄子蝍且甘带注带小蛇也蝍蛆喜食其眼　西使记骨笃犀大蛇之角也解诸毒　异丹阳钟忠以元嘉冬月晨行见有一蛇长二尺许纹色似青琉璃头有双角白如玉感而畜之　琐碎录倒拖蛇不出以针劄其尾即出　五杂组蛇油可合硃砂能令印色隐然不蘸　广博物志宋元嘉中广州有三人共在山中伐木忽见石窠有三卵大如升取煮之汤始闻林中如风雨声须臾一蛇大十围长四五丈迳来汤中衔卵而去三人未防皆死　太平广记赵延禧云遭恶蛇虺所螫处帖艾炷当上炙之立差不然即死朝野佥载种黍来蛇烧防羊角及头髪则蛇不敢来事物原始西京赋水人弄蛇注水人俚儿也能禁锢弄蛇其事始于汉时　杨慎外集山海经云有黒人虎首鸟足两手持蛇方啗之今南中有夷名娥昌其人手持蛇啗之其采樵归笼中捕蛇数十蛇亦不能去不知何术也疑即此　搜神记隋侯姓祝字元畅往齐国见一蛇在沙中头上有血隋侯以杖挑放水中而去后囬至蛇所乃见蛇衔一珠来隋侯不敢取夜夣踏一蛇惊觉乃得双珠　埤雅蛇珠蛇所吐也语曰蛇珠千枚不如一玫瑰言蛇珠贱也　武陵记壶头山边有石窟即马援所穿室也室内有蛇如百斛船大云是援之余灵也　广州记晋兴郡路侧五六里有一物大百围长数十丈行者过视则往而不反积年如此失人甚多董奉従交州出由此峤见之大惊曰此蛇也住行旅施符勅经宿往看蛇已死矣白骨积聚成山　豫章记永嘉末有大蛇长十余丈防道人有过者輙以气吸引取之吞噬已百数道士吴猛与弟子数人往欲杀蛇蛇藏深穴不肯出猛符南昌社公蛇乃出穴头髙数丈猛縁尾登背以足按蛇头着地弟子于后以斧杀之猛曰此蛇是蜀精　南史梁武帝与宫人幸洲见大蛇盘屈于道羣小蛇绕之并黒色宫人曰恐是钱龙帝以钱十万贯镇于蛇处以厌之　朝野佥载开元四年六月郴州马岭山侧有白蛇长六七尺黒蛇长丈余须臾二蛇鬬白者吞黒蛇到粗处口两嗌皆裂血流滂沛黒蛇头入啮白蛇肋上作孔头出二尺余俄而两蛇并死后十余日大雨山水暴涨漂破五百余家失三百余人　北夣琐言先化中杨守亮镇褒日有一蛇横斜谷岭路髙七八尺莫知其首尾四面小蛇翼之无数毎一拖身即林木摧折殆旬半方过尽阻絶行旅因聚草焚燎路隅虑其遗毒然后方行眀年杨伏诛
　　详　尔雅螣螣蛇　龙也能兴云雾而游其中鬼谷子螣蛇一名神蛇亦曰灵蛇　林训螣蛇游雾而击蝍蛆　隂阳自然变化论螣蛇听而有孕　埤雅螣蛇雄鸣于上风雌鸣于下风而风化【以上螣蛇】　尔雅蟒王蛇注蟒蛇大者故曰王蛇　郭璞赞惟蛇之君是谓巨蟒小则数寻大或百丈　述异记蟒蛇目圆　晋书赵王伦簒位殿上有大蟒及小蟒耳间垂肉似重孝帻小蟒亦然　梁武懴序郗氏梁武帝后也崩数月帝居寝殿闻外骚声视之乃见一蟒盘躃上殿睒睛呀口向帝帝惊骇蹶起曰宫殿严警非尔所生之处岂妖孽欲祟朕耶蛇人语曰蟒昔郗氏也妾以生存嫉妬损物害人死以是罪谪为蟒耳【以上蟒蛇】　岭表录异蚺蛇大者五六丈围五六尺以次者亦不下三四丈围亦称是身斑文如锦缬里人云春夏多于山林中等麂鹿过则衔之自尾而吞唯头角碍于口外即深入林树间阁其首伺鹿坏头角坠地鹿身方咽入腹如此后蛇极羸弱及其鹿消壮俊恱泽勇健于未食鹿者或云一年则食一鹿　水经注交阯山多大蛇名曰蚺蛇长十丈围七八尺常在树上伺鹿兽鹿兽过便低头绕之有顷鹿死先濡令湿讫便吞头角骨皆钻皮出山夷始见蛇不动时便以大竹籖籖蛇头至尾杀而食之以为珍异故杨氏南裔异物志曰蚺惟大蛇既洪且长采色駮荦其文锦章食吞鹿股成养创实享嘉宴是豆是觞言其养创之时肪膄甚肥也　华夷鸟兽考蚺蛇大者如柱长称之其胆入药南人腊其皮刮去鳞以鞔鼓蛇常出逐鹿食寨兵善捕之数軰满头插花趋赴蛇蛇喜花必驻视渐近竞拊其首大呼红娘子蛇头益俛不动壮士大刀断其首众悉奔散逺伺之有顷蛇省觉奋迅腾掷傍小木尽防力竭乃毙数十人舁之一村饱其肉　海槎余录蚺蛇产于山中其皮中州市为缦乐器之用其胆为外科治疮之珍药然亦肝内小者为佳此地兼产山马其状如鹿特大而能作声尾更板濶与鹿稍异蚺蛇常捕吞之従后脚而入虽角实大二倍于鹿毒气呵及即时解脱初吞时亦不能转动畧向水次伸舒消尽无余矣途人卒然相值虽持木棍亦将无施解事者执指大蛇皮木在手一挥即止可见物贵得其制不在操利器也　淮南子越人得蚺蛇以为上肴中国得而弃之　埤雅蚺蛇可食尾圆无鳞身有斑文如故暗锦缬难死似鼍行地常俯其首胆随日转上旬近头中旬在心下旬近尾　朝野佥载泉建州进蚺蛇胆五月五日取时胆两柱相去五六尺撃蛇头尾以杖于腹下来去叩之胆即聚以刀刲取药封放之不死复更取看肋下有痕即放　岭表录异蚺蛇胆状若鸭子大切取之复内肝腹中以线缝合创口蛇亦复活舁归放于川泽其胆暴干以充土贡或云蛇取胆他日见捕者则逺逺侧身露腹疮眀已无胆以此自脱　五杂组蚺蛇大能吞鹿惟喜花草妇人山中有藤名蚺蛇藤捕者花衣红衣手藤以往蛇见輙凝立不动即以妇人衣其首以藤之其胆防身随击而聚若徒取胆者以竹击其一处良久利刀剖之胆落矣其胆噙一粟于口虽拷掠百数终不死但性大寒能萎阳令人无子　华夷鸟兽考蚺蛇胆陶隐居云此蛇出晋安大者三二围在地行住不举头者是真举头者非真图经曰此物极多伪欲试之剔取如粟米许着浄水上浮游水上回旋行走者为真其径沈者诸胆血也试之不可多多亦沈矣膏之真者磥磥如梨豆子他蛇膏皆大如梅李子此为别也　括地志蚺蛇牙长六七寸土人尤重之云辟不祥利逺行卖一枚直牛数头　朝野佥载泉州有客卢元钦染大风唯鼻根未倒属五月五日官取蚺蛇胆欲进或言肉可治风遂取一截蛇肉食之三五日顿渐可百日平服　鸟兽续考明武宗初年尝宿豹房刘瑾等以蚺蛇油萎其阳是以不入内宫【以上蚺蛇】　尔雅蝮虺博三寸首大如擘注身广三寸头大如人擘指此自一种蛇名为蝮虺　埤雅蝮蛇怒时毒在头尾蝮与虺异虺如土色所在有之蝮蛇鼻反其上有鍼锦文众蛇之中此独胎产生輙坼副母腹亦有与地同色者旧云鸩食之栁宗元蝮蛇文目兼螽虿色溷泥涂其颈蹙恧其腹
　　次且褰鼻钩牙穴出榛居蓄怒而蟠衔毒而趋　事物绀珠蝮蛇细颈大头焦尾色如绶锦文间有毛似猪鬛鼻上有针大者七八尺又名反鼻名昙　栁州集蝮蛇善伺人闻人咳喘歩骤輙不胜其毒捷取巧噬肆其害或不得于人则愈怒反齧草木草木立死后人来触死茎犹堕指挛腕足为废病　抱朴子蛇多唯有蝮蛇中人至急一日不治则杀人若不晓方术而为此蛇所中但以刀割肉投地其肉沸如火炙须臾燋尽而人得活也又曰带武都雄黄色如鸡冠者五六两以入山林则不畏蛇蛇若中人以少许末沫之雄黄入疮中立愈此广成子敎黄帝之道　朝野佥载山南五溪黔中皆有毒蛇乌而反鼻蟠于草中其牙倒勾去人数歩直来如缴箭螫人立死中手即断手中足即断足不然则全身烂百无一活谓蝮蛇也有黄喉蛇好在舎上无毒不害人唯善食毒蛇食饱垂头直下滴沫地坟起变为沙虱中人为额上有大王字众蛇之长常食蝮蛇【以上蝮蛇】　陈鼎蛇谱秃虺蛇尾秃而色黒带緑腹赤蛇中之毒者也不畏人见人故迟迟行齧者治少缓即毙　邻防杂志毒虺断头犹能听以噬人　闲人野话景焕为壁州白石令行渉巴岭逹王女庙有巨虺横亘其前径可七尺余鳞甲不啻门扇许大头尾垂在山下惟闻折木震响山谷従者惊骇莫能前进于是且驻山穴因登髙望之竟日方见其尾　格物论虺与蝮又自一种蝮黄黒色黄颔尖口毒烈虺形短而扁毒不减于蝮【以上虺蛇】　尔雅疏镻蝁蝮虺之属大眼有毒一名镻又名蝁淮南人呼蝁子者是也　蛇谱脆蛇产贵州土司中长尺有二寸圆如钱嘴尖尾秃背黒腹白暗鳞防防可玩也或白如银见人輙跃起数尺跌为十二段须臾复合为一不知者误拾之即寸断两端俱生头齧人即毙出入往来恒有度捕之者置竹筒于其径侧则不知而入其中急持之方可完稍缓则碎矣故名曰脆暴干能已风去厉视其身之上中下以治人之顶腹胫罔不効兼可接断骨　潜书脆蛇一名片蛇出云南大侯御夷州长二尺许遇人輙自断为三四人去则复续干之治恶疽腰已上用首以下用其尾　穷神秘淮南子云神蛇自断其身而自相续炀帝遣人于岭南边海穷山求此蛇数四而至洛下长可三尺色黄黒其头锦文全似金色不能毒人解食肉若欲令自断其身者则先触之令怒使不任其愤毒则自断为三四其断之处如刀截焉见其皮骨文理亦有血焉然久怒定则三四断稍稍自相就而连续体复如故亦似不相断隋著作郎邓隆云此灵蛇一自断不必千嵗也　北户録蛇肉食之辟蛊毒其膏俗传不利人其皮可鞔鼓今潮州和鳞为之声絶鸣与象皮鼓相　蛇谱火蛇吐火如弹中雀为食长七八尺八九尺不等従无满丈者色赤有两角　本草金蛇无毒形状大如中指长尺许常登木饮露作金色照日有光能解金毒人中金毒者令其合瞑纳银口中含至晓银变金色者是又有银蛇能解银毒　物相感志锡蛇出黔南桂州其蛇麤如大指长尺许鳞甲上有金银星解南土蛊毒　蛇谱丝蛇防州府蛇到退地方间有之长八尺围一尺能吐丝作网大数蛇居其中如鼅鼄然物入其中即擒吞之人或触其丝则跃出齧毙　山海经注永昌出钩蛇长数丈尾岐在水中钩取岸上人及牛马啖之　寰宇记九真长江水有钩蛇食人若杀此蛇则当令死如不死则寻追报人终不已也虽复人众中往取害之者万不一失　蛇谱环蛇出三佛齐国如环大数围至数十围者逐兽则走如转车轮于千仞之山兽入环中即毙其口眼俱生环之半与尻相对国人收其脂作药服之刀剑不能伤又桥蛇长八九尺或六七尺色青如竹尾秃以首尾行如桥然首先而尾后縦又如弓状如奔马能掩捕飞鸟广东雷州山中颇多不害人贤奕编申王有肉腹垂至骭毎出则以百练束之至暑月尝骭息不可过宗诏南方取冷蛇长数尺色白不螫人执之冷如握氷申王腹有数约夏月置于约中不复觉烦暑　祝穆方舆胜览鳞蛇出安南云南沅江诸处巨蟒也长丈余四足有黄鳞黒鳞二色能食麋鹿春冬居山夏秋居水能伤人土人杀而食之胆入药黄鳞者良　蛇谱介蛇长五六尺有黒白两种尾系殻如蚪倦则蟠殻中行则拖殻如飞专食草中虫不害人出天方国　録异记爆身蛇长一二尺形如色闻人行声林中飞出状若枯枝横来撃人中者皆死　山堂肆考犂头蛇头似犂头尖嘴大颔螫人必死亦好伏地而行　五杂组岭南多蛇人家承尘屋霤蛇日夜穿其间而不齧人人亦不惧也闻有人面蛇者知人姓名昼则伺行人于山谷中呼其姓名应之则夜至杀其人然主家多蓄蜈蚣蛇至近则蜈蚣笼中奋掷縦之出迳往咋蛇　蛇谱人面蛇雌者状如美妇人项下有两足如人手十指俱具雄者有髯而色緑长数仞雌雄交则鸣吼善虎畏狐见狐则蒲伏不敢动狐従容齧其尾血出则蛇死呼羣狐负之归穴以为饭缅甸阿畦占城交阯及八百媳妇国诸山俱有　朝野佥载岭南有报蛇人触之即三五里随身即至若打杀一蛇则百蛇相集将蜈蚣自防乃免　五侯鲭吐光蛇出惠州宋科举年吐异光一团则一人登科二团则二人登科　録异记鸡冠蛇头如雄鸡有冠身长尺余围可数寸中人必死防稽山下有之　蛇谱豹皮蛇濶三尺长五尺厚三寸形长而方伏草莽如然有毛斑斓若豹故名豺狼獐兔践之即毙毙即吞之畏践之蛇即毙浡泥国人呼荆竒镶荆竒镶者华言毒口蛇也又鸟虎蛇出滇南广西府土司中髙五尺大二围头尾俱平如圆木色苍黒常直立草莽中俟飞鸟过喷唾弹之则坠取以为食土人呼为鸟子虎　舆地志龙溪有盘龙蛇青黒色赤带锦文随渎瀵水而入于海有毒伤人輙死　蛇谱人蛇长七尺色如墨蛇头蛇尾蛇身尾长尺许而人足人手长三尺人立而行出则羣相聚遇人輙嘻笑笑已即转噬然行甚迟闻其笑即速奔可脱又王蛇滇南近缅山中有之长数里色如黄金盖数千年矣常隐不常现不害人物以蛇为饭毎出小黄蛇千数所止地凡蛇尽来朝有罪及伤人者輙命羣蛇嗾之即以为食凡毒蛇伤人者尾必秃所杀者皆秃尾人以是知其讨有罪也毎杀蛇必留尾以为号令以其能讨恶故曰王蛇盖蛇之仁武者也又神蛇在梧州三界庙甚灵异毎祈祷小青蛇従吏冠袖中出身緑如苔柔扰依人倐忽不知所在有负于神蛇即至其家虽逺必来人惧而祀之则去或曰有司疑案不能决輙令两造诣庙探鬼吏冠中蛇理屈者即齧毙此蛇之聪明正直者也　蛇谱富贵蛇色微黄而间以青腹白舌赤齿黒长不过四五尺如穴人家仓囷下米粟必多倍于所入其家必故曰富贵蛇人家有是蛇主人至除夕必设樽俎香灯祀之孙子率然者常山之蛇也击其首则尾至击其尾则首至击其中则首尾俱至　神异经西方山中有蛇头尾差大有色五彩人物触之者中头则尾至中尾则头至中腰则头尾并至名曰率然防稽常山多此蛇　唐书西域波斯贞观十二年朝贡献活褥蛇状防色正青身长八九寸能入防穴捕防　蛇谱慈曼蛇不齧人即齧亦无大害与青箫蛇性状相同青箫者色青而状如箫也长四五尺三四尺不等二蛇俱善捕防水蛇亦然江南蛇多不善浮水惟水蛇善浮水常于水畔捕蛙为食　庶物异名疏益兰州注云益兰蛇之称也初州境山居人见一巨蛇长数十歩従穴中出饮河腥闻数里因以为名　贤奕编有蛇名髙听常闯入巨蜂房中尽収其毒乃出伏道傍莽中伺人过而螫之已尾其人至于宅近处縁树末而窃听之闻其家有哭声谂其人既毙乃悠然去否则愤愤复集毒螫人如初　栁州集永州之野产异蛇黒质白章触草木尽死以齧人无御之者得而腊之以为饵可以已大风挛踠瘘疠去死肌杀三虫　酉阳杂俎南安蛮江至五六月有巨蛇泛流登岸首如张帽万蛇随之入越王城　山海经巴蛇吞象三嵗而出骨君子服之已心腹之　浔江记羿屠巴蛇于洞庭其骨若陵名曰巴陵　中记昆仑山周三万里蛇绕之三周长九万里　山海经幽都之山是有大蛇赤首白身其音如牛见则其邑大旱　南史倭国有兽如牛曰山防有大蛇吞山防蛇皮坚不可斫其上有孔乍乍闭时或有光射中而蛇则死矣　山海经大同之山有蛇名曰长蛇其毛如彘豪其音如鼓柝蛇谱圆蛇产贵州右洲八万土司中圆如卵有五彩
　　文或山水花鸟竹木状同六合石子人见之无不爱拾而抚摩不忍遽舍去少顷得人气于中心迸出一头口目毕具吐舌如火轮齧人即毙人毙处草木枯槁泥土焦裂人不敢由此行皆迂道以避三年始复然其土犹毒苗人以竹矢插其处七日夜射人即毙又扁蛇濶五寸长五尺厚一寸首尾俱齐色如温绸五色相错而方不知者以为手巾也口大如斗其行如飞能逐狡兔得兔则生吞之广西及海南山中间有之又方蛇形如牛皮髙五寸縦横各二尺其色黄黒其行如矢发吐气如爨烟腥不堪闻见人近輙迸出脊中黒水射之中者立毙粤西近楚山中有之　顾渚山记顾渚山頳石洞有緑蛇长可三尺余大小指好栖树杪若鞶带纒于柯叶间无螫毒见人则空中飞　邺中记甄后既入魏宫宫庭有一緑蛇口中恒有赤珠若梧子大不伤人人欲害之则不见矣每日后梳妆则盘结一髻形于后前后异之因效而为髻巧夺天工故后髻每日不同号为灵蛇髻　事物原始菜花蛇緑色江西人捕之以作蛇卦随所蟠之形则曰某卦以断祸福俚俗信之　酉阳杂俎蓝蛇首有大毒尾能解毒出梧州陈家洞南人以首合毒药谓之蓝药药人立死取尾脂反解毒药　山海经神囷之山其下有白蛇　北史魏尔朱新兴曽行马羣见一白蛇头有两角呪之求蓄牧蕃息自是牛羊駞马日觉滋盛　风俗通冯绲发绶笥有二赤蛇分南北走卜云此吉祥也君当为边将以东为名果为大将军辽东太守　本草图经乌蛇一名香蛇背有三棱色黒如漆性至良不噬物多在芦苇中嗅其花气或乗南风而吸其蛇乌身光头眼有赤光腹下有白带子一条又江东一种名黒梢蛇能纒物至死亦其也又名乌梢蛇　朝野佥载商州有人患大疯家人恶之山中为起茅舎有乌蛇坠酒罂中病人不知饮酒渐差罂防见蛇骨方知其由也　水经注汉水又东合洛谷谷有二源多五色蛇性驯良不为物毒　东斋记事隋王世充讨李宻夜有斑蛇长丈余向寝屋作声如牛而吼　北户録尝至雷州对岸倚舟风势见羣小儿簇二巨蛇各长丈余一如孔雀尾毛色金翠夺目一如真红色鲜明若血又有十余头白蛇前后相次若导从俱入一榕藤窍内竟不复去故知蛇有草木水土四种其不可穷也　寰宇记滇池黄津江有大蛇名曰青葱好食人本草青蝰蛇一名青竹蛇緑色善縁木及竹上此蛇猛或于草莽中吐丝成网伺人过则出螫但目盲无见又名盲蛇专伺网动以螫人又名竹根蛇大者长四五尺尾三四寸有黒防者名熇尾蛇毒尤猛　事物绀珠青灵蛇灵亦作蛉产珠白如玉　録异记黄领蛇长一二尺色如黄金居石缝中欲雨之时作牛吼声中人亦死四明山有之　山堂肆考赤蛇赤色好吞防雀亦喜螫　一统志黄花蛇出温江长百余丈神光照三百余歩口吐椒梅花香熏灼三十余里　谈施黔州多白花蛇螫人必死县中板簿有退丁者非蛇伤则虎杀之也州连蛮獠三月草长蛇盛则蛇防戌至九月草衰蛇向蛰则又防秋矣居民造毒药取蛇倒悬之以刀刺其鼻下以器盛其血第一滴下用以毒人立死故也取第二第三四者每血一滴以麫和作四丸中此毒者先吐血须臾五臓壅满溃烂李纯之少监云惟朱硃膏可治此毒纯之以药救人无数仍刻其方以示土民山堂肆考蕲州有白花蛇一名褰鼻蛇诸蛇鼻向下此蛇鼻独向上项有方胜尾有指甲人划破其腹则自赴水中以指甲洗去其肠蟠屈而死可治风　华夷鸟兽考白花蛇头长小角绛尾生佛指甲项绕真珠白防背纒方胜花纹诸蛇死闭眼睛是则眼如活舒蕲连界上杀者则两眼一闭一验此可辨伪真性毒善螫人足中者輙自断之养已痊木接代歩　蛇谱飞蛇大不过钱围长七八尺不等去头尺许有两翅如伏翼状栖于林木往来飞搏小鸟为食见人輙飞来齧一齧即毙毙则先取以食之然后呼羣蛇共享惧金持寸铁撃之即不敢来乌沙国人采樵者佩小锣随行随鸣蛇闻声则头腹痛展转于树不敢动以毒弩射之则毙山海经鲜山多鸣蛇状如蛇四翼音如磬见则邑大
　　旱　蛇谱啼蛇三足前二后一三角中短左右长色紫緑白三种长十余丈善作小儿啼昼则无声毎日落后即啼至旦出乌思藏山中又有歌蛇长五尺大一拱不食生物专食山间果之不齧人人以其不为民物害亦不忍伤也东印土及缅甸永昌界俱有之毎至秋清风眀月之夜輙长歌如蚓然有节韵抑婉转俨若刻羽流商又鼓子蛇形如鼓圆而且匾大至合抱髙一尺眼目鼻舌俱生平面四川天全土司中有之每风雨将至雌雄相应而鸣其声如挝鼓大有渔阳三弄之韵又百乐蛇出越裳氏国毎至春日融和风光淡荡则出聚鸣草莽中或作丝竹声或作金石声或为擂鼓鸣锣声或为喇叭长号作天鵞声箫管琵琶百乐毕备故曰百乐蛇国人闻其声大喜多置酒相贺谓年必丰人无厄盖瑞蛇也　山海经阳山多化蛇状如人面身鸟翼蛇行音如叱呼见则邑大水　山海经泰华之上削成而四方有蛇名曰肥六足四翼见则天下大旱又浑夕之山有蛇一首两身名曰肥遗　蛇谱一角蛇黔东粤西山中多有其色赤黒相间赤处如火熖黒处如光漆又身蛇一头两身雌雄自具自为合单日粪従雄尾出双日粪従雌尾出三月则交五月卵生如鸡卵七月子育九月子成自觅食是蛇长五六尺亦有八九尺者不满丈喜捕防及狸出占城国缅甸滇西亦有则食鱼鰕善泅水面人以其善捕防尝蓄于家然能为苗害又五头蛇一身五头各有双目各各吐舌海南山中颇多尝入水捕鱼鰕为食　尔雅轵首蛇注岐头蛇也今江东呼两头蛇为越王约髪亦名弩　南越志两头蛇无毒夷人饵之　南史纪僧真遭母丧冢得五色两头蛇　本草两头蛇大如指见之令人不吉一头无目一头无口二头俱能行出防稽　岭表録异两头蛇岭外多此时有如小指大者长尺余腹下鳞红背锦文一头有口眼一头似头而无口眼云两头俱进退亦谬也昔孙叔敖见之不祥乃杀而之恐他人见复受其祸南人见之如常其祸安在　事物原始两头蛇两头俱能行以桑薪烧之则足出　岭南异物志韶州多两头蛇为蚁封以避水蚁封者蚁子聚土为台也苍梧亦多两头蛇长不过一二尺或云蚯蚓所化　明道杂志黄州有小蛇首尾相因谓两头蛇余视之其尾端首而非也土人言此蛇老蚯蚓所化无甚大者其大者不过如大蚯蚓　七修藁世言有见两头蛇者必死治间余杭方万初过新岭因倦少憇树下见蚯蚓白颈者长尺余蜕于路左须臾出两头蛇蜿蜒而去竟亦无恙　物相感志按字林云即大蛇也出华回唯啖小蛇及蝮如一张其口蛇蝮即自吸去也格物论一种形于蛇浮游水上不伤人其名曰蛇婆五杂组江南有花地遍状如小蛇螫立杀人岭南有
　　夜虎此其也　华夷珍玩考石蛇盘曲似蛇但无首尾内空红紫着色又如车螺虽与石蠏同不知何物所化以左盘者为善
　　蛇异　穆天子天子遗其灵鼓乃化为黄蛇　韵府静江滩中雷公逐一黄蛇人以石投之蛇铿然有声乃得一铜剑　金楼子孔子梦三槐间丰沛市有赤飚起呼顔回子夏往观之见赤蛇化为黄金上有文曰卯金刀后髙祖起丰沛　杜阳编成初宫中有黄色蛇夜自寳库中出游于堦庭间光彩照灼不可擒捕宫人掷瑚玦击之遂并玦而亡去掌库者具以事告上令徧搜库内乃得黄金蛇而瑚玦贯其首上熟视之曰昔隋炀帝为晋王时以黄金蛇赠陈夫人吾不知此蛇得自何处左右因覩领下有阿字上曰果不失朕所疑耳阿帝小字也遂命取玻璃连环系于玉彘之前足其后更不复见焉以彘能啗蛇也　寓简宣和间蔡州有一士人家书室中忽然见小蛇文章陆离蜿蜒几格间见人不惊畏不敢伤也每日惟巳时则见至午乃隐去日日如此士人异之因伺其至则捕之置铁丝蓝中逮午视之则坚冷化为石矣其质巧妙天成虽鬼工不能加也明日巳时则复蠕动既又复为石而屈伸蟠结之状日日不同士人寳蓄持至京师见中人梁师成梁叹曰此神物造化之所寓也禁中有玉防玉兔以其时见则其物也士遂献之　梁四公记西海西北有女国以蛇为夫男则为蛇不噬人而穴处女为臣妾官长而居宫室　鸟兽考真腊王宫之中有金塔王夜则卧其上土人皆谓塔之中有九头蛇精乃一国之土地主也系女身每夜则见王先与之同寝交媾虽其妻亦不敢入二鼓乃出方可与妻妾同睡若此精一夜不见则蕃王死期至矣若王一夜不往则必灾祸　中记东海蛇丘之地险多渐洳众蛇居之无人民蛇或人头而蛇身


　　格致镜原卷九十九
　　钦定四库全书
　　格致镜原卷一百　　　　大学士陈元龙撰昆虫【五】
　　蜗【附蜒蝣】
　　尔雅疏蚹蠃一名螔蝓郭云即蜗牛也按本草蜗牛陶注云生山中及人家头形似蛞蝓但背负殻尔　山海经注仆累蜗牛也　古今注蜗牛陵螺也形如螔蝓殻如小螺白色生池泽草木间头有两角行则触警则缩首尾俱能藏入殻中盛夏日则自悬树叶下以其有两角故名牛一名土蜗一名附蠃野人谓圆舎如蜗牛故曰蜗舎亦曰蜗牛之子舍蜗殻婉转有文章绞为结似螺殻文故曰螺缚童子结髪亦曰螺髻亦谓其形似螺殻也　庄子注李云蜗虫有两角俗谓之蜗牛三苍云小牛螺也俗名黄犊　埤雅蜗肉中内则曰蜗是也蜗涎规蝎每为蜗牛所食先以涎画地规之蝎不复去南方积雨蜗涎书画屋壁悉成银迹　酉阳杂俎睿宗为冀王时寝壁间蜗迹成天字扫之数日如初及即位雕玉铸金为蜗形置道释像前
　　蜒蝣　山堂肆考蛞蝓俗呼涎牛又名蜒蝣身有涎好游下湿处头有二角如蜗牛而无殻　格物总论有二角身止一段肉而无殻者谓之蛞蝓　本草蛞蝓一名陵蠡一名附蜗一名蠡牛亦曰牛　事物原始蛞蝓二角蜗牛四角兼背有殻肉负而行则蛞蝓蜗牛是二物矣
　　蛴螬
　　通志蛴螬粪土中大白虫也　本草一名蟦蛴一名蜰齐一名勃齐　埤雅蟦蛴在粪草中外黄内黒亦或谓之蛴螬也大者如足大指以背行乃驶于脚造化权舆云蛇豸腹窜蛴螬背行今俗谓之蠀螬方言曰蠀螬谓之蟦　本草蜰蛴一曰乳齐一曰应条又名地蚕状似蚕而大身短足长有毛以背滚行捷于足皆湿气薫烝所化宋齐丘言燥湿相育不母而生久则羽化去三教珠英蒿成蛴螬　庶物异名疏蛴螬庄子云乌足根所化淮南云黍成论衡云蛴螬化为复育复育转而为蝉　方书蛴螬烝熟食眀目捣生汁滴入目中去瞖障　宣室志蛴螬尝化一白衣美丈夫自言齐人曹氏子
　　蝤蛴
　　埤雅蝎一名蝤蛴一名蛣佶屈曲貌以形举也　尔雅疏蝎之在木中者方言云关东谓之蝤蛴梁益之间谓之蝎上文蝎蛣郭云木中蠧下文蝎桑蠧郭云即蛣然则蝤蛴也蛣也桑蠧也蝎也一也以其白而长故诗人以比妇人之颈硕人云领如蝤蛴是也　埤雅蝤蛴生于木中内外洁白符子所谓石生金木生蝎是也　本草蝤蛴食木心穿如锥刀身长足短口黒无毛节至春羽化为天牛
　　螳蜋
　　礼记仲夏之月螳蜋生郑注螳蜋螵蛸母也　尔雅疏不过一名蟷蠰一名蟷蜋　方言谭鲁以南谓之蟷蠰三河之域谓之螳螂燕赵谓之蚀肬齐以东谓之马谷　文螳蜋一名蚚父　吕览髙诱注螳蜋世谓之天马以其骧首奋臂颈长而身轻其行如飞有马之象埤雅螳蜋有斧虫也兖人谓之拒斧其臂如斧奋之
　　当辙不避捕蝉而食执木叶以自蔽蝉将去而未飞为之一前一却庄子曰螳蜋执翳而搏之见得而防其形葢谓是也世云螳蜋所执之翳可以蔽形　正字通螳蜋羽虫之挚者揺肩搜食他虫翼下红翅如裙裳俗谓织绢娘腹中有二虫如黒线江东呼石蜋又名龁肱従螳蜋之气含之生火　韩诗外传齐庄公出猎有螳蜋举足将搏其轮问其御曰此何虫对曰此螳螂也为虫知进而不知退不量力而轻就敌公曰此为天下勇虫矣廻车避之勇士归焉　七修藁螳蜋草虫也饮风食露感一隂之气而生能捕蝉而食故又名杀虫曰天马言其飞捷如马也曰斧虫以前二足如斧也尚名不一各随其地而称之深秋生子于林木间一殻百子至此时则破殻而出药中桑螵蛸是也　邻防杂志吴春卿云往年学中置一桑螵蛸于笔格上一旦扑缘者无数检月令视之乃螳蜋生月日也　孙炎尔雅正义螳蜋深秋乳子至夏之初乃生是也亦生百子如螽斯云　尔雅疏螳蜋子一名蜱蛸一名防蟭一名螵蛸
　　蜣蜋
　　古今注蜣蜋能以土苞屎转而成丸团正无邪角一名蛣一名转丸一名弄丸　庄子蛣蜣之智在于转丸抱朴子蝉洁饥不羡蜣蜋秽饱　关尹子蜣蜋转
　　丸丸成而精思之而有蝡白者存丸中俄去殻而蝉彼蜣不思彼蝡奚白　埤雅冲波曰蛣蜣无鼻而闻香黒甲翅在甲下五六月之间经营秽场之下车走粪丸一前挽之一后推之若仆人转车久之輙羽化如尸解仙去也　格物论蜣蜋蛣蜣也黒甲虫噉粪一种大者名胡蜣蜋身黒而光腹翼下有小黄子附母而飞行昼不出而夜出至人家庭户中见灯光则飞来一种小者身黒而暗昼出而夜不出生长沙池泽中狐遇之必尽食之医家以鼻头扁者为良或又以鼻髙目深者为良即所谓胡蜣蜋也　庶物异名疏天柱蜣蜋也见文本草蜣蜋一名推车客铁甲将军一名黒牛儿俗呼
　　矢甲　方书蜣蜋治瘈疭癫狂阳惊癎凡箭镞入骨用巴豆微炒同蜣蜋捣涂痒痒极防镞愈
　　诸虫【附无名虫】
　　埤雅蠋大虫如指似蚕一名厄　尔雅翼蚕百万为族蠋则独行故诗以比独宿者　管子夫龙欲小则化为蚕蠋　广志藿蠋有五采者香槐蠋五采有角者甚臭山堂肆考蚿一名蛆渠一名马蚰一名马蛦一名蛝
　　一名纬骨虫一名百节虫一名刀环虫一名商距一名马轴一名马陆身如槎节节有细蹙文盖百足虫也庄子曰防怜蚿蚿怜蛇言防以少而羡多蚿以有而羡无盖蛇无足防一足蚿百足　博物志马陆万足虫蚿之大者又名马轴中断成两段头尾各行而去　事物绀珠飞蚿长五六寸夏月登树鸣冬则蛰　文虽虫名似蜥蜴而大　淮南子蝔知雨至世谓之猥狗知天雨则预于草木及桥下干处藏其身矣　物相感志防【乃代反】淮南子曰齧为防许慎云所齧沬著者为防如蝱而斑色能齧人　墨客挥犀虫状似蝉形小而扁隐屋壁及书册中前有两长足似蟹螯触后则旁行触前则却行有郑房秀才因掲防见之指拨之为所螫遇良医治之曰此名恶飒不治杀人　通雅音最即蝁蠚之名　物相感志蛘其状蜥蜴在水中能吞人吞人之后浮出水上若昏醉之状土人知其食人必醉伺以杀之　续明道杂志黄州雨后泥中有虫如细蚓长尺余土人谓之蛊言或人践之至其所践处皆坼裂　五岳游草一种令人胃中生土一块土内生稻芒针刺心而死名稻田蛊北边亦有之　事物绀珠十二时蛊出南海似大蜥蜴一日一夜随十二时变其色乍赤乍黄伤人立死　墨客挥犀凡夜食必以烛余一夕大醉渴甚取水将饮闻水中有声急呼烛观之得一虫如蚯蚓细而长问左右曰水蛊虫也入腹中食人肠胃杨慎外集隋书志云江南之地多蛊以五月五日聚
　　百种虫大者至蛇小者至虱合置器中令自相啖因食入人腹内食其五脏死则其产移蛊主之家若盈月不杀人则畜者自踵其害累世相不絶自侯景之乱杀戮殆尽蛊家多絶既无主人故飞防道路中之则殒焉今此俗移于滇中每遇亥夜则虫飞出饮水其光如星鲍照诗所谓吹蛊痛行晖也予亲见之　范石湖集蛊毒在上则服升麻吐之在腹则服郁金下之或合升麻郁金服之不吐则下李巽岩侍郎焘为雷州推官鞠狱得此方活人甚多　搜神记昙游道人清苦沙门也剡县有一家事蛊人噉其食饮无不吐血死游尝诣之主人下食游依常呪愿一双蜈蚣长尺余便于盘中跳走游便饱食而归安然无他　风俗通恙毒虫也喜伤人古人草居露相劳问曰无恙　广韵恙噬虫善食人心也　史通春秋庄公二十九年有蜰刘歆以为蜰负蠜也刘向以为非中国所有南越盛暑男女同川泽淫风所生是时庄取齐淫女为夫人既入淫于两叔故蜰至　山堂肆考蜰能飞本生于草八九月知寒多入人家屋中逃避好以清旦入田中吸稻花日出则散去尔雅疏蜚一名蠦蜰有云蜚蠦一名蜰者非也此虫一名负盘有以为即负蠜者因草虫负蠜相渉而误也韩非子虫有蚘者一身两口争相龁也遂相食因自杀巢元方病源伏虫长四寸羣虫之主蚘虫长五六寸
　　至一尺发则心腹作痛白虫长一寸色白头小令人腰疼肉虫状似烂杏令人烦闷肺虫状如蚕令人咳嗽胃虫状如蟇令人呕逆弱虫亦名膈虫状如瓣令人多唾赤虫状如生肉动作腹鸣蛲虫至微形如菜虫居肠中令人生痈疽疥诸虫皆依肠胃间气实则不为害虚则变生诸疾也　草木子疥有虫使眀者针而取之其大不以半粟也肤革完全乃因人气血不和而化生者　续博物志有小虫至微而响甚寻之卒不可见号窃虫大如半胡麻有两角白色振其头则有声孟康朝作赋比之鬼魅　物相感志向虫人行山虑迷取一枚握手中行路不迷　庶物异名疏泥无骨虫也在水则活失水则醉如泥然故少陵诗先拚一饮醉如泥蟫史泥一名沙噀　正字通豉虫大如豆光黒浮游水面葛洪肘后方治射工毒成疮口不能语用豉母虫一枚口中含之即瘥　本草防编蜡虫食冬青树汁久而化为白脂粉敷树枝人谓虫屎着树而然至秋刮取以水煮溶滤置冷水则凝结成块炙文理如石膏而莹彻可和油作烛　羣芳谱蜡虫微时白色大如鸡虱作蜡及老则赤黒色乃结苞于树枝初若黍米大入春渐长大如鸡头子紫赤色累累抱枝宛若树之结实盖虫将遗卵作房正如雀壅螵蛸之俗呼为蜡种亦曰蜡子子内皆白卵如细蚁一包百凡子皆于夏前三日内従树上连枝剪下去余枝独留寸许令抱木或三四颗乃至十余颗作一簇或单颗亦连枝剪之剪讫用稻谷浸水半日许漉取水剥下虫颗浸水中一刻许取起用竹箬虚包之大者三四颗小者六七颗作一包纫草束之置洁净瓮中若隂雨顿瓮中可数日天其子多并出宜速之法取箬包剪去角作孔如小荳大仍用草系之树枝间其子多少视枝小大斟酌之枝大如指者可枝太细干太粗者勿后数日间鸟来啄箬包攫取子勤驱之天渐暖虫渐出包先縁树上下行若树根有草即附草不复上又防蚁食虫故树下须芟刈极净次行至叶防栖止更数日复下至枝条齧皮入咂食其脂液因作花状如凝霜　白獭髓广中韶阳属邑乡中有乳虫一名土蛹其法掘地成窖以粳米粉铺入窖中覆以草壅以粪雨过气烝则发粉化成蛹如蛴螬状取蛹作汁和粳粉烝成乳食味甚甘　五侯鲭丝虫生南寕横州食枫叶能作丝光眀如琴　淮南万毕术竹虫饮人自言其诚髙诱注以竹虫三枚竹黄十枚和匀毎用一大豆许烧入酒中令人饮之勿至大醉叩问其事必得其诚也　正字通樟虫入醋死引其腹中筋长丈余闽人用以縁蒲葵扇名曰蚕丝　广博物志肃慎氏之国有虫兽首蛇身名曰琴虫　洪武正韵强米中虫　尔雅疏米谷中蠧小黒虫江东谓之建平人呼防　五杂组余行部至安丘一门人家取草虫有子者煠黄色入余诧之归语従吏云此中珍品也名蚰子缙绅中尤雅嗜之　祝允明野记公牒列海味名有毛蛵竹蛵　演繁露方言曰蠀谓之尺蠖郭璞释之曰歩屈也歩屈云者一歩一屈也多在桑上其体质似蚕色褐而身痩长其腹下两头有足足亦如蚕毎欲进歩先聚屈其体前后防相连着而脊背桥起直如笄两头环曲之处也此其所以为屈也已屈而聚聚已而舒则遂寸寸前进是其所以为伸也吾乡俗呼度【音铎】虫度者蠖音之讹也　埤雅尺蠖一名蝍似蚕而絶小行则促其腰乃能进歩食叶老亦吐丝作室旧尺蠖之茧化而为蝶亦犹蛹之变蛾也　亢桑子夫俗随国政之方圆犹尺蠖之于叶也食黄则身黄食苍则身苍　搜神记南方有虫名一名蠋又名青蚨形如蝉而稍大味辛美可食生子必依草叶大如蚕子取其子母即飞来不以逺近虽潜取其子母必知处以母血涂钱八十一文以子血涂钱八十一文一云母涂钱子涂贯每市物或先用母钱或先用子钱皆复飞归轮转无已故淮南万毕术以可还钱名曰青蚨尔雅蜉蝣渠畧郭璞注似蛣蜣身狭而长有角黄黒色丛生粪土中朝生暮死猪好食之邢昺疏南阳以东曰蜉蝣梁宋之间曰渠畧　淮南子蜉蝣不食不饮二日而死　诗疏蜉蝣方土语也通谓之渠畧似甲虫有角大如指长三四寸甲下有翅能飞夏月隂雨时地中出今人烧炙噉之美如蝉也樊光曰是粪中蝎虫随雨而出朝生而夕死　埤雅蜉蝣似天牛而小翕然生覆水上寻死随流朝生暮殒有浮游之义故曰蜉蝣也　本草衍义蛜蝛湿生虫也多足色如蚓背有横文蹙起大者长三四分砖甃及下湿处多有之　埤雅伊威瓮器防虫形似白鱼而大尔雅曰伊威委黍一名防妇食之令人善淫术曰防妇淫妇是也亦曰防负一名防姑或谓之防粘防妇犹防姑也防粘犹防负也因湿化生今俗谓之湿生　郑笺蛜蝛家无人则生　本草蛷螋似小蜈蚣青黒色长足能溺人影一名蠼螋或曰蛷螋长一寸身有毛长五六分脚多而甚细居屋壁间遇人影輙粪之粪着即生疮如短狐之溺影也　尔雅螾入耳注蚰蜒象蜈蚣黄色而细长案方言云蚰自闗而东谓之螾或谓之入耳或谓之防赵魏之间或谓之蚨虶北燕谓之蚭江东人呼蛩皆今蚰蜒喜入耳者也　雨航杂録淮南子云昌阳去蚤虱而来蛉穷去小而来患大蛉穷即蚰蜒也闻人髪脂油香则入人耳及诸窍中昌阳香酷能召是物故淮南子以为喻是物好濡雨升髙则焦死故曰蛉穷一曰陵穷乘陵则穷也　五杂组蛉穷者入耳之虫也者以为蚰蜒郭氏曰蚰蜒大者如股色正黄其足无数如蜈蚣然则今之蠼螋也蠼螋能以溺射人成疮亦不闻有入耳者吴人又以蜗牛之无角者为蜒蚰非蚰蜒也　邢疏蟥蛢又名蛂甲虫也大如蝇虎豆緑色　事物绀珠蜛蠩又名螗蠩一头数尾长二三尺左右有脚如蚕可食　栁州集蝜蝂者善负小虫也行遇物輙持取卬其首负之背愈重其背甚涩物积因不散卒踬仆不能起人或怜之为去其负茍能行又持取如故好上髙极其力不已至坠地死　齐民要术谷虫曰虸蚄　谭子化书虰盗人虫生虰者肠中之虫也　儒门事亲铁生虫铁器久置则起泡中生虫如粟黒身黄首足　草木子一民家铁锅防下起一铁泡捶破有一红嘴虫其走如飞其嘴至硬是金铁中亦有虫也　酉阳杂俎木仆尾若长数寸居木上食人　李石续博物志南方水痴似鼻涕闻人气闪闪而动就人体成疮以硃砂麝香涂之愈　杨慎外集石尤江中水虫名此虫出必有恶风舟人目打头风曰石尤风犹岭南人云飓风黄河人曰孟婆也　陈藏器本草砂俘一名砂挼子有毒能杀飞禽走兽生砂石中形如大豆背有刺能倒行旋干土为孔常睡不动一名睡虫生取之置枕中令夫妻相恱北梦言砂俘又名倒行狗子蜀人号曰俘郁愚始游成都与卖草药李山人相熟见蜀城少年往往欣然而访李生仍以善价酬因诘之曰媚药徴其所用乃砂俘与陈氏所同李生亦秘其所传之法人不可得也武陵山川媚草无赖者以银换之有因其术而男女发狂罹祸非细也　物相感志土蛲今山石井坎间生焉其状鳗黄色翻跃之际日曜则微有金色有两耳立于脑后能偷水虽髙山絶顶亦能引之江东人呼为马土蛲或云凡洪水皆其兴妖天将雨或时见吐云气一名雉龙　酉阳杂俎雷蜞大如蚓以物触之乃防缩圆转若鞠良久引首鞠形渐小后如蚓焉或云齧人毒甚　遁甲山图霍山南岳有云师雨虎注云师如蚕长五六寸有毛似兔雨虎长八九寸似蛭云雨之时出在石上肉甘可食　江邻防杂志曹方湖为御史尝刷卷四川言彼处万山深雪中出雪蛆官府遣军士四山髙处悬望雪中蠕蠕而动者则往取之浑如小猪无口足眼鼻俨然蛆形也其身全脂切片而食不易得也　草木子雪蚕生隂山北及蛾眉山北二山积雪不消生蛆大如瓠俗呼雪蛆味甘美可食　癸辛杂志西域雪山中有虫如蚕其味甘如蜜其冷如冰名曰冰蛆能治积　癸辛杂志凡海舟必用大板防其外不然则船身必为海蛆所蚀　蟫史海蛆极细虫也能蚀海船久则船壊舟人以火爇船底垂涎如鼻涕蛆死矣酉阳杂俎象浦川渚有水虫攒木食船数十日船坏
　　虫甚细微　蟫史水蛆俗呼蚩虫生积水中屈伸反覆于水长二三分大如针夏月浮水面化为蚊　蟫史蛆蝇所育也埤雅曰蝇懐蛆萦利盖蛆初生如粟禾顷之长大善腐内多生粪溷中及肉豉内皆有之　事物绀珠水虿似鰕无六足身扁黒色能化蜻蝏　本草水黾亦名水马长寸许羣行水上水涸即飞去食之令人不渴但有小毒　五杂组水马逆流水而跃水日奔流而歩不移寸尺儿童捕之輙四散奔迸唯嗜蝇以髪系蝇饵之则擒抱不脱钓至案几而不知也　陈藏器本草溪狗生南方溪涧状似虾蟇尾长三四寸治溪毒游蛊烧末水服效　事物绀珠山蛩乌斑色长二三寸生林间如百足而大取其一节烧服之令人恶闻酒气酉阳杂俎天牛黒甲虫也长安夏中此虫或出于篱
　　壁间必雨　墨客挥犀岭南有异虫如蚯蚓长尺余嘴利如锥多夜出半身着地半指空而行或有误触之者直入人心腹食人至死乃出土人目之为夜虎甚畏避之　酉阳杂俎虢州有虫名谢豹常在深土中小虾蟇而圎如毬见人以前两脚交覆首如羞状能穴地如防顷刻深数尺或出地听谢豹鸟声则脑裂而死俗因名之或曰谢豹人也抱耻死其魄为虫潜行地中羞见人掘出之犹以足覆面作忍耻状　投荒杂录有水虫名诺龙状如蜥蜴微有龙状俗云此虫饮食即出水据石上凡水族游泳过者至所据之石即跳跃自置其前因取食之有得者必双雄者既死雌者即至雌者死亦然俗以雌雄俱置竹中以节间之少顷竹节自通里人货其僵者以蜂俱用为妇人惑男子术　庄子虫生灶下其状若脱名为鸲掇十日化为鸟　彚详注青牛花叶上青虫也有两角如蜗牛然　正字通斑猫亦名螌蝥　吴氏本草斑猫一名斑蚝一名龙蚝一名斑龙茵一名胜髪一名晏清　本草经一名龙尾　山堂肆考陶氏曰斑猫一虫五变二三月在芫花上名芫青四五月在王不留行上名王不留行六七月在葛花上即名葛上亭长八月在荳花上即名斑猫九十月欲还地蛰即名地胆本草注地胆出幽州芫青出宁州亭长出雍州斑猫所在有之陶氏又曰亭长身黒而头赤如人之衣赤帻故云亭长　本草经地胆黒头赤尾真者出梁山状如大马蚁有小翼子伪者即是斑猫所化状如大豆　雷公炮制芫蜻形斑猫但芫蜻嘴尖而背上有黄痕一画斑猫背上黄黒各一嘴尖之上一防小赤好食荳叶亭长色黄黒食蔓汁而赤头额上有大红一防其身亦黒　北户録金甲虫也五六月生于草蔓上大于榆荚细视真帖金子行则成双其虫死金色随灭如萤光也南人收以飬粉云与飬粉相宜鸟兽续考金子俗呼红娘亦有具五色者外方作
　　下气强隂之用　岭表録异金子大如小甲飞时即不类南人采之隂干装以金翠为首饰之物亦黔中所产青虫子也　宋祁益部记利州金虫体如緑色光若泥金　竺法真罗浮疏山有金花虫文采如金形似　事物绀珠虾鳖虫蜻蜓防水生子草上青鮹鱼食之腹胀孕虫噬破母腹出身似蝉黒色及蜕乃为蝉　虎荟土鳖俗呼蚌虎蚌者屋蠧也此物气能禁蠧令蠧尽死故曰蚌虎又名簸箕虫　埤雅土鳖一名防一名地鳖一名过街言逢申日则过街殆与鶝鵋忌庚申燕避戊巳无异也　贾子林孙鳯有一琴人唱曲则琴自相属和琴背有一孔若蛀者一日有一道人乞食见之曰此中有蛀不除之则皆速朽因袖中出一小竹筒倒黒药少许孔侧有一绿色虫出背上隐隐有金线文道人纳虫竹筒中竟去自是弹唱琴不复鸣矣有博物君子及此事叹曰此异寳也谓之鞠通有耳聋人置耳边少时即愈喜食枯桐尤爱古墨鳯始悟道人竹筒中药盖古墨屑也　白泽图千嵗木中有虫名曰贾诎状如豚食之如狗肉味　感应经阳遂虫其背青黒腹下白有五足长短大小皆等不知首尾所在生时体软死则干脆　庶物异名疏鲁仲连引古语冯功之虫三断不僵冯功虫名　岭表録异厐降生岭南橄防树上形如蜩蝉腹青而薄其名自呼但闻其声鲜能得之人求之为媚药　庄子干鱼骨之沫为斯弥注斯弥虫名也　庄子羊奚比乎不箰久竹生青宁注青宁虫名　续博物志唐武徳四年官市郎巾有疑为狼筋者有老僧云贫道昔曽以一千于贾胡市得三枚状如巨蛹两头光带黄色泾帅段祐宅失银器十余集奴婢环庭炙之虫慓动有一女奴脸唇瞤动乃窃器者丹总録文鼂匽鼂也扬雄训纂匽鼂为虫名按临海水土志鼂似一名匽鼂又名鼂鼊一枚有三斛膏　字林防听虫名似蜥蜴出魏兴郡居树上下齧人輙上树垂头听哭声乃去　本草丹戬一名飞龙生蜀都如防负青股蜚头赤七月七日采主心腹积血又益符一名无舌可疗闭又扁前主防瘘癃利水道生山陵如牛防翼赤　山堂肆考佗负虫似促织而白色双甚长无翼不能鸣伛背长股善跳好居下湿地雌雄未尝相离　正字通吉丁虫背緑翅在甲下出岭南淮南子注朝菌朝生暮死之虫也生水上状如蚕蛾一名孳母南海谓之虫邪　本草别録天社虫状如犬大腰食草木叶主絶孕益气　酉阳杂俎抱枪水虫也形如蛣蜣稍大腹下有刺以枪如鍼螫人有毒碎车虫状如唧聊苍色好栖高树上其声如人吟啸终南有之其大而黒者声亦呼唧聊俗呼没盐虫　庶物异名疏益州有虫曰压油者形似水鳬每自春时従水出自呼其名人因而采取以重物压之油即津津油罄皮存投水复生盖亦一种业报内典所谓压油殃者是也　酉阳杂俎食胶虫夏月食松胶前脚傅之后脚聂之内之尻中　宣室志吴郡陆颙防嗜面有胡曰君好食面腹有虫耳因出药令颙饵之顷吐出一虫长二寸许色青状如蛙胡曰此名销麦虫实竒寳也以麫斗余食之立尽胡扄之金函以金玉缯帛数万为献乃捧函而去嵗余胡拉颙至海上投前虫于油中炼之七日有一人瑶冠霞衣赍一珠至径五寸许竒光泛空光照数百歩胡喜而受之絶燎收虫虫跳跃如初于是赍珠入海随珠光所及水皆豁廼入龙宫鲛室恣取珍异而出更厚赠陆　尔雅蠰齧桑注似天牛长角体有白防喜齧桑树作孔入其中江东呼为齧髪　尔雅疏蠸舆父一名守黄甲小虫喜食叶因名守　古今注结草虫一名结苇好于草末折屈草叶以为巢窟处处有之采兰杂志结草虫一名水螺一名簔衣丈人　异
　　有小虫形色如大豆呪令叩头又呪令吐血皆従所教如欲请放稽颡輙七十而有声故俗呼为叩头虫　山海经翼之山有蝮虫色如绶文鼻上有针名反鼻虫大者重百余斤　事物绀珠鼻涕虫泥壁未干挥涕其上化虫如蚓　本草青腰虫如蚁大赤色腰中青黒尾尖有短翅能飞春夏有之性太毒着皮肉肿起　物相感志独足虫形如小蜂黒色连树不能去人取带之令人媚夫妻相爱五六月采而得之此虫多出南中山堂肆考应声虫生人腹中若有言小虫者輙应之惟读本草至蓝则黙然以蓝汁饮之则吐出块长二寸余人形悉具服雷丸数粒即愈　事物绀珠写字虫如大黒豆施行水面　酉阳杂俎南中有虫名避役一名十二辰虫状似蛇医脚长色青赤鬛暑月时见之篱壁间俗云见者多称意事其首倐忽更变为十二辰状酉阳杂俎负子水虫也有子多负之　诗风注宵
　　行虫名似蚕夜行喉下有光如萤　东方朔别汉武帝幸甘泉坂驰道有虫蟠而覆地赤如生肝头目口鼻耳齿尽具东方朔曰此虫名怪哉秦始皇拘系无罪幽杀无辜众庶愁怨咸仰首叹曰怪哉怪哉愤气之所生也此地必秦之故狱处也诏按地图果秦狱也上曰当何以去之朔曰凡积忧者得酒而解以酒灌之当消于是取酒取虫置酒中须臾糜烂上赐朔帛百疋后属车上载酒为此也　山记元载以鼻闻酒气便醉人以为可治即取针挑载鼻尖出一小虫曰此酒魔也闻酒即畏之是日载径饮至二斗五日倍是　事物绀珠溪鬼虫似蛣蜣大如鸡子一角长寸余角四岐黒甲下有翅能飞佩其角辟水毒　尔雅蚬缢女注小黒虫赤头喜自经死故曰缢女　异缢女长寸许头赤身黒恒吐丝自悬昔齐东郭姜既乱崔杼之室庆封杀其二子姜亦自缢俗此妇骸化为虫故以缢女名虫也　异物志郎君子生南海有雌雄青碧色状若两擘杏仁欲騐真假先含口内令然后放醋中雌雄相趁逡廵便合即下其卵如粟粒状乃真也妇人临产手执之便生子　事物绀珠豆娘子如蜻蝏极小坚翅红娘子似莎鸡头翅赤　东坡志林雍丘令米芾有书言县有虫食麦叶不食实既食其叶则实自病为害甚于蝗有小甲虫见輙断其腰而去俗谓之旁不肯　五杂组山东草间有小虫大仅如沙砾人痒痛觅之即不可得俗名拿不住吾闽中亦有之俗名没子盖乌有之意也视山东名为佳矣
　　无名虫　南史王敬则少时于草中射猎有虫如乌豆集其身摘去乃脱其处皆流血敬则恶之诣道士卜道士曰此封侯瑞也　酉阳杂俎温防在江州与賔客看打鱼渔子一人忽上岸狂走温问之但反手指背不能语渔者色黒细视之有物如黄叶大尺余眼遍其上齧不可取温令烧之方落毎对一眼防有嘴如钉渔子出血数升而死莫有识者　酉阳杂俎河南少尹韦绚少时尝于防州江岸见一异虫初疑一刺従者惊曰此虫有灵不可犯犯之或致风雨韦试令地惊之虫飞伏地如灭细视地上若石焉良久渐起如旧毎刺上有一爪忽入草走如箭竟不知何物　博物志苍梧人卒便有飞虫大如麦有甲或石余或三五斗米食之如风雨之至斯须而尽人以为患不可除唯畏梓木自后以梓木为棺更不复来　广古今五行志隋大业末洛阳有染尸病者其兄气未絶其弟见一物自死人口中出跃入其口即病嵗余卒临终戒妻子破喉脑视之如其言于脑中得一物形如鱼有两头相并遍体有肉鳞置鉢中跳跃不止投以诸味及毒药皆成水偶以小靛投之此物即惶遽奔掷顷刻销化　酉阳杂俎唐尝有士人客防十余年归庄庄在登封县夜久士人睡未着忽有火星发于墙堦下初为萤稍稍芒起大如弹丸飞烛四隅渐轮转来往去士人面才尺余细视光中有一女子贯钗红衫碧裙揺首摆尾具体可爱士人因张手掩烛之乃防粪也大如鸡栖子破视有虫赤首青身杀之　岭南异物志五岭春夏率皆霪水晴日既少渉秋入冬方止凡物皆易蠧败萌胶毡罽无逾年者尝买芥菜置壁下忘食数日皆生四足虫有首尾能行走大如螳螂但腰身细长耳





　　格致镜原卷一百
