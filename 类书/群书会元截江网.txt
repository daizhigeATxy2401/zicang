　　钦定四库全书　　　　　子部十一
　　羣书防元截江网　　　　类书类
　　提要
　　【臣】等谨案羣书防元截江网三十五卷不着撰人名氏首题太学增修中有淳祐端平年葢理宗时程试防论之本也元时麻沙刻本前有至正七年东阳胡助序黄虞稷千顷堂书目遂指为助撰误矣其书凡分六十五门每门间附子目各类之中以厯代事实宋朝事实经格言名臣奏议诸儒至论分段标识又有所谓主意事证时政警段结尾诸目至扵排偶成句亦备载焉考宋礼部条式元祐旧制第一塲以经义诗赋分两科第二塲则均试论一道限五百字以上第三塲则均试防三道御试亦均用防三道限一千字以上绍兴六年改制四塲试士其第三塲仍试论一道第四塲减防二道御试亦仍用防一道故讲科举之学者率辑旧文以备用其出白士大夫者则为永嘉八面锋东莱制度详说其出自坊本者则为是书之类大抵意求广络故丛冗日增然其间每事皆具首尾颇便省览于宋代典故引用尤详间可以裨史阙葢在当日为俗书在后世则为古籍此亦言不一端各有当矣乾隆四十四年九月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀





　　羣书防元截江网原序
　　昔人尝曰文以载道书以纪文夫道之广大非文无以载文之浩瀚非书无以纪故必载之文则广大者有所寓纪之书则浩瀚者有所归矣于戯自羲皇迄于有宋厯数千百世纪事之书汗牛充栋欲遍观厯览将不胜检阅之劳况穷陬僻壤求之不得见之不广者乎幸有志道者出摭拾古今分类纂集名曰羣书防元截江网谓之防元者以见其有防归之地也谓之截江网者以见其无遗漏之虞也嘻所谓广大而浩瀚者一展卷举在目前其惠后学不浅浅矣惜乎成是书君子不着其名愚不敢没其善故引于端云胡助识





　　钦定四库全书
　　羣书防元截江网卷一
　　圣制
　　厯代事实
　　伏羲造书契由是文籍生焉【书序】庖牺氏之王天下也仰则观象于天俯则观法于地观鸟兽之文与地之宜于是始作八卦以通神明之德【易系辞】舜帝庸作歌曰勑天之命惟时惟几乃歌曰股肱喜哉元首起哉百工熈哉【益稷】作五弦之琴以歌南风曰南风之薰兮可以解吾民之愠兮南风之时兮可以阜吾民之财兮【史记】时景星出房庆云兴焉百工相和而歌庆云帝乃唱之曰庆云烂兮糺缦缦兮日月光华旦复旦兮乃载歌曰日月有常星辰有行四时从经百姓允诚【宋符瑞志】汤之盘铭曰茍日新日日新又日新【大学】文王拘于羑里重易六爻作上下篇【前蓺文志】武王因尚父教以仁守天下王惕然恐惧退而爲戒书于席之四端爲铭焉至于几鉴盥盘楹杖带履觞豆戸牖剑弓矛皆铭【大戴礼】汉髙祖过沛宫酒酣击筑歌曰大风起兮云飞威加海内兮归故乡安得猛士兮守四方又作鸿鹄歌【本纪】武帝元狩元年获白麟作白麟之歌元鼎四年得宝鼎后土祠旁秋马生渥洼水中作宝鼎天马之歌元封二年至瓠子临决河命从臣以下负薪塞河隄作瓠子之歌六月诏曰甘泉宫产芝九茎作芝房之歌太初四年获汗血马作西极天马之歌太始三年获赤雁作朱雁之歌【汉史】上行幸河东祠后土乃作秋风辞曰秋风起兮白云飞草木黄落兮雁南归【文选】光武一札十行细书成文【循吏序】灵帝自造皇羲篇因引诸生能爲文赋者并待制鸿都门下【本纪】魏武帝自作兵书十数万言及造新诗皆成乐章【三国志】文帝尝嘉汉文帝之爲君由是着太宗论陈寿曰帝天姿文藻下笔成章【同上】宋简文帝雅好赋诗伤于轻靡时号宫体【南史】梁元帝作文章援笔立就常言我韬于文士愧于武夫陈后主与江总等制五言诗荒饮隋伐之文帝曰此败岂不由诗酒之功【隋文帝纪】隋帝善属文不欲人出其右【本纪】唐太宗作宫体诗虞世南曰圣作诚工然体非醇正臣恐此诗一传天下风靡【本传】囘纥各遣使入贡帝爲诗曰雪耻酬百王除凶报千古【囘纥传】贞观中作帝范十二篇以赐太子又帝制训戒六篇以示诸王明君臣父子之义贞观二年帝着金鉴述以示侍臣其畧曰任贤享天下之福【唐史】又以飞白书赐马周曰鸾凤冲霄假羽翼股肱之寄在忠力又赐萧瑀诗曰疾风知劲草板荡识忠臣【本传】宣宗出金镜书曰太宗所着也【令狐绹传】宗御制孝经序作三杰诗赐宋璟张説源乾曜【本纪】德宗赋中和节诗【戴叔伦传】文帝与柳公权联句帝曰人皆苦炎热我爱夏日长【唐史】赐裴度诗曰注想待元老识君恨不早【本传】
　　偶句
　　八卦不以文名　崆峒一碑可想陶唐之盛德书契不以字显　岐阳石鼓可歌周宣之兴运典谟之作尧舜自然之文也
　　誓诰之书汤武自然之文也
　　舜作五弦而歌南风之诗
　　汤作盘铭而寓日新之戒
　　羲卦一画而文籍生伏羲何心于文也
　　尧言一都而文章焕帝尧何心于文也
　　不观勑天之歌无以知帝舜钦哉之心
　　不读五子之歌无以知大禹懔乎之意
　　庭草燕泥讥切臣下帝王之文恐不如是之侈也金花玉麟侈咏风物帝王之文亦不若是之巧也元首明良之歌帝舜所以勑羣臣也
　　三风十愆之作成汤所以儆有位也
　　皇朝事实
　　太祖帝微时自秦中归道华山醉卧田间觉日出有句曰未离海底千山黑才到中天万国明【事要】建隆三年上自赞孔顔命宰臣两制以下分撰余赞【长编】太宗太平兴国二年覆试进士自爲诗二章赐之八年上尝作戒谕辞二付阁门一以戒京朝官受任于外者一以戒幕职州县官端拱元年作东郊籍田诗赐近臣因曰国之上瑞惟丰年耳淳化二年苏易简续翰林志上嘉之赐诗二章纸尾批云诗意美卿居清华之地也时易简居翰林眞宗景德四年赐近臣饮于中书上作瑞雪诗令羣臣和祥符二年上尝作文武七条曰朕念汉制刺史以六条察吏武臣有诸葛亮士戒朕令叅求要道以儆励羣臣又思先朝以儒行篇赐近臣今可以并赐一轴三年上曰朕居安虑危罔敢暇逸尝着文自警置之坐右乃出广廪食珎田夫吟念农歌自戒箴五年上作祥瑞论勤政论俗吏辨赐辅臣五年上作对照诗示辅臣有孜孜绥万国不愧鬂边丝之句五年上以崇儒术御制爲君难爲臣不易论二篇示王旦七年上作悯农歌又作十一经诗赐近臣和天禧元年上出正説十卷春秋要言三卷召辅臣至龙图阁示之辛巳上出三惑歌并摹本以赐辅臣二年上作元良箴赐皇太子作稼穑倍登诗欹器戒酒二论示羣臣冬雪上作瑞雪诗赐辅臣仁宗景祐四年六月以御制神武秘畧赐边臣凡三十篇分十卷仍自作序焉康定元年内出御撰洪范政监审乐要记风角集占以示辅臣【并长编】二年亲制观文鍳古图记以示辅臣【通略】庆厯四年帝御迩英出危竿论述居高谨危之意颁示侍读学士丁度等曰朕观书之暇取臣僚上言及进对事目可施于政治者书以分赐卿等【防要】至和元年赐边臣御制攻守图【长编】神宗治平四年司马光初读资治通鉴上亲制序面赐光令候书成日写入熈寜五年诏赐王韶御制攻守图行军环珠总要神武秘畧风角集占各一部元丰元年上每愤北敌倔强即景福殿库取金帛爲兵费是年始更库名制诗以揭之曰五季失图玁狁孔炽艺祖造邦思有惩艾爰设内府期以募士曾孙保之敢忘厥志凡三十二库后积羡赢又揭以诗曰每防夕惕心妄意遵遗业顾予不武姿何以成戎捷【并长编】高宗建炎二年五月上亲书御制中和堂诗赐张浚曰愿同越句践焦思先吾身卒章曰髙风动君子属意种蠡臣【系年録】绍兴十四年上幸学谒先圣先师因御制文宣王赞曰大哉宣圣斯文在兹帝王之式古今之师志在春秋道由忠恕贤于尧舜日月其誉惟时载雍戢此武功肃昭威仪海宇聿崇其后又制七十二子赞并刋石置太学二十八年上曰朕中尝辟一室名爲损斋屏去声色玩好置经史古书其中朝夕燕坐于此亦尝作记自警不谓外间亦闻之【并圣政】孝宗乾道六年御制用人论其畧云朕闻人君者以任使百官爲事者也百官者分其职而治其事者也故设是官必有是事任是事必有是人任得其宜则百职举而庶事成失其宜则百职废而庶事隳何则人才有能有不能固不可一概论也尝观古先哲王命人之际未尝不广独智以照临稽众论而遴选以谓不如是则或遗其所长取其所短譬如用直木以爲轮曲木以爲桷鲜有克当其任者矣上作春赋其末云吾将观登台之熈熈包八荒而爲家穆然若东风之振槁洒然若膏雨之萌芽助生生之德无时不在又岂羡乎目之浮华已而举觞襟怀照焉望飞云之缥缈送归鸿之蹁跹心游乎造物之表寄妙用于无言作新春喜晴诗末联云神京应未逺当继沛中歌新秋雨过述怀诗末章云平生雄武心揽镜朱顔在举措常忧勤规模须广大淳熈八年作原道辨其末云以佛修心以道养生以儒治世其惟圣人爲能同之作高宗圣政序曰继自今进而得之谆谆之训退而求诸浑浑之书率而行之庶几于治乎宁宗嘉泰三年光宗皇帝御集阁曰宝谟【圣政】庆元三年诏诸路搜访高宗皇帝御制并御笔【并长编】
　　偶句
　　仁宗危竿之论述居高谨危之意
　　高宗损斋之记述清心寡欲之説
　　赞文宣赞兖国则有意于明道
　　诗翰林诗秘阁则有意于崇儒
　　登春台之熈熈包八荒而爲家此高宗春赋之词实高宗中兴之意也
　　神京应不逺当继沛中歌此孝宗新春喜晴之诗实孝宗规模之志也
　　华山日出之诗太祖之圣制也识者占其有兴王之象
　　宫花腊雪之诗太宗之圣制也识者知其爲太平之乐
　　对照有诗勤政有论思致治也
　　危竿有论欹器有论思保治也
　　读观文鉴古图时政着矣
　　读资治通鉴序治道彰矣
　　悯农之歌庇民之述非欲裕民乎
　　内藏之铭寛财之论非善节财乎
　　崇儒有论尊儒术也　　心乎重农籍田有诗原道有辨崇道学也　　意在训吏俗吏有辨眞宗保治之心见于欹器之一论
　　仁宗厉精之志形于对照之一诗
　　作元良箴作资善记帝范之赐有如此乎
　　赐赵普诗赐杨亿诗飞白之赐有如此乎
　　经传格言
　　观乎天文以察时变观乎人文以化成天下象曰山下有火贲【易贲】大人虎变其文炳也【易革】风行水上涣【易涣】尧焕乎其有文章【论语】虞夏之书浑浑尔商书灏灏尔用书噩噩尔【子】倬彼云汉爲章于天追琢其章金玉其相【诗棫朴】倬彼云汉昭囘于天【诗云汉】贞元中上方开文章昭囘之光下饰万物天下之士争执所长与时而奋粲然如繁星丽天而芒寒色正人望而敬者五行而已【刘禹锡序柳文】圣人之言炳若丹青【扬子】圣人矢口而成言肆笔而成书【扬子】经天纬地曰文【周书諡法解】奎主文章【唐天文志　又干德五年五星如连珠在降娄之次降娄即奎娄也】
　　名臣奏议
　　人主不必工于文陈次升上徽宗曰略坟典之大道好雕虫之小技竞一韵之竒争一字之巧者此腐儒之所爲而蕴德行志功名者鄙之况帝王日有万几而尽心于草卉之间极意于烟霞之表将焉用之隋炀帝尤善于文不欲人出已右薛道衡被诬而死则曰复能作空梁落燕泥否王胄之诛则曰复能作庭草无人随意緑否又曰设令朕与士大夫高选亦当爲天子梁武帝父子刻意于文学乃至隂阳卜筮骑射声律草围棋无不精妙又何补于治适足致乱耳何则既骋于此以爲智能矣则必恃此以骄慢天下故贤者由是解体而小人竞学是以资妩媚则向之所谓智能者翻爲亡身之具遗后世之悯笑者也
　　诸儒至论
　　圣人文与天地并圣人之文与天地并综以元气之机轴斵以阴阳之斧斤濯以江汉之涛澜掞以云汉之黼黻日月雷霆崧衡岱华郊墟毓秀来往笔端舜之赓歌载在虞书才数语耳太音希声一唱三叹主上以文化天下其经天纬地固与造物者俱运于混茫之中【吕东莱】古者制作感人故崆峒之碑漫灭脱漏十不存一后世犹想陶唐氏之遗风则竞传而宝之岐阳石鼔之歌寂寥简短至不可考后世或以爲周宣王之作则形之歌咏极其揄岂不以圣人心声之美或寓于此则人所歆羡不能自已【陈止斋】
　　君臣不徒赓和唐文宗赋诗栁公权联句云薰风自南来殿阁生微凉东坡以爲有颂而无规遂再联四句云一爲居所移苦乐永相忘愿言均此施清荫满四方【东坡集】
　　高祖之歌壮丽文中子曰大风安不忘危其霸心之所存乎美哉乎其言也汉之所以有天下而不能爲三代之王其以是夫然自千载以来人主之词亦未有若是其壮丽而竒伟者矣【朱文公】
　　主意
　　圣人文同造化圣人之道与天地同其妙圣人之文与天地同其工方蕴而爲道也醖借乎仁义道德之防涵蓄乎礼义纲常之端古今治乱得失之原有以博其见万物变化生成之蕴有以防其思此如天地敛爲元气浑沦磅礴而不可窥其秘也及发而爲文也布造化于纸上散阳和于笔端嫓坟袭经戛韶窃濩满心而溢不足以费其精神肆笔而成不足以役其念虑此如天地之散爲风云爲雨露爲日月河汉而不可掩也帝王无意于文天地斡造化之机缄故无意于文而文爲天下之巨丽帝王有胷中之天地故无意于文而文极天下之伟观二者天下之至文也夫惟天下之至文不可以人力至也故天地得之爲天地之文帝王得之爲帝王之文而非夫一草木之竒一华实之美一章句之出一比兴之发所能及也是故鼔之以阴阳之炉而造化之机转戢之以甄陶之工而造化之机发天地之妙有不可掩者而后文生焉则天地之文岂有意于文乎阴阳造化之妙醖酿乎胸次之间草木华实之丽驰骋乎翰墨之外帝王之妙有不可掩者而后文生焉则帝王之文岂有意于文乎
　　世尊圣人之文有典有则贻厥子孙人皆知其爲禹之典则也不知禹未尝以典则名而后世称爲典则圣谟洋洋嘉言孔彰人皆知爲汤之圣谟不知汤未尝以圣谟名而后世称爲圣谟大抵帝王之圣德发着于天下昭垂于后世内而修身齐家外而治国平天下皆吾盛德之所充所谓文者特余事也诏言之出敏于风雨笔舌之布滔于波澜况于文乎然天下后世爱圣人也深是以尊之如天地敬之如神明爱之如珠玉而圣人岂求重于天下哉
　　偶句
　　观帝王之文当以君师天下论不当以经生学士论
　　读帝王之文当以化成天下论不当以一能一技论
　　词章未兴道术未裂而人君所以言者皆其心诗歌既作文辞益显而人君存之心者异于言警
　　帝王与学士异观圣人之文当以君师论不当以经生学士论当以化成天下论不当以文人才士论粤自伏羲氏画八卦以推阴阳之变类事物之情造书契以代结绳之政革洪荒之俗文字盖始于此而八卦不以文名书契不以字显自是尧舜之所以帝禹汤文武之所以王其焕有之章载赓之歌文敷四海文治天下与夫浑浑之谟倬然之章无非经纬天地轨范帝王非徒爲文而已也后世之君类无高明之见而竞事乎翰墨之间工诗史工书彼其极模仿以求工严程度以求巧而正心诚意治国平天下之学也坠于文墨中矣不知所以作之君作之师与观人文以化成天下者果安在哉
　　观天地则见圣人制作圣人能事也亦当自其本焉求之日星之焕烂云汉之昭囘天之文也即其高明者形见乎草木之敷茂山川之流峙地之文也即其博厚者发露乎天下自然之文孰有加于此哉欲观圣人者观诸天地可也
　　因文以见心学论传道之正统易得传心之正学难皇坟帝典示爲轨范圣经贤传载在简编达则功业见诸一时穷则言语垂于后世于是而颂述之焉于是而赞美之焉于是而爲赞爲序以发挥之焉此则人主论传道之正统然也神交千载密勿宸衷寤寐古人研深睿哲以昔之事业爲今之设施以昔之言语爲今之教条由是而谨思之焉由是而笃行之焉由是而同条共贯焉此又得心传之正学岂止爲赞爲序徒见诸文而已
　　偶句
　　简易之训范围两仪　云汉昭囘　皇文焕发昭囘之光下饰万物　日星炳耀　奎画鼎新执中一语文简意存
　　赓歌数言辞严礼尽
　　综以元气之机轴斵以阴阳之斧斤
　　濯以江海之涛澜掞以云汉之黼黻
　　仰观之天星辰之璀璨河汉之彪炳也
　　俯察之地草木之蒙茸江河之流折也
　　事证
　　古者文以载道夫伏羲之八卦非八卦也盖天地之机缄阴阳之蕴奥胥此焉出大禹之九畴非九畴也盖彛伦之本原皇极之防要于此乎见
　　汤武心学所形日日新又日新成汤盘铭之语也而汤之进德者不独在铭盘之时敬胜怠义胜欲武王铭几之辞也而武王之饬躬者不独在铭几之际盖自古人君寓戒于心画者非难而致谨于心学者爲难盘铭在前澡涤必见汤固不敢玩视矣然汤之自警岂外是而少怠乎几铭在目坐作必观武王固不敢忽视矣然武王之自戒岂外是而少弛乎故制心以礼汤有胷中之盘铭五事敬用武王有胷中之几铭此论古今帝王之学者所当深致辨也
　　高帝太宗之文高帝崛起田间一剑入关颠嬴蹶项岂尝玩文墨者一旦过故乡而感慨抚风云以兴歌固皆由衷而出然以英雄之资而无道德涵养之素故形于文辞者止惟猛士之思太宗虽风洒露沐之际鋭情经史渊源所自若不止于未技者一旦爲飞白之书取股肱忠烈之语此意犹近古然惜乎以弥纶经纬之学尚累于毫楮之末而眷眷不忘者惟兰亭之是慕
　　歴代诸君之文汉自高帝大风之歌作已非古人气象而武帝之文至使相如视草而始规规于文字间矣下至光武万国之赐已求工于一札十行之间而曹孟德月明星稀乌鹊南飞之句虽琤琤挂牙颊而道益离矣逮江左之君争以雕章绘句爲一时夸至与臣下争能而隋人空梁落燕泥之句已不能首肯于一文士则他可知矣降及唐太宗帝范之作宫体之诗语文则有余于道未足也
　　祖宗文本于学我国家奎星应治文风振古列圣相承文墨是娱天葩睿藻峥嵘于文府之秘琼章宝字辉煌于杰阁之严猗欤休哉愚尝拜观真宗之圣制也进士有诗崇儒有论所以振文教之隆龙图有赞太清有记所以示图籍之尊歌写念农吟咏贵食所以重邦本之贵然真宗之文非专于文也观其与王元之论文而极论王者之文且谓雕纎之言岂足轸念则知我真宗之所制无非学之所充欤又尝拜观孝宗之圣制喜晴托咏秋雨述懐所以述规恢之志诗播冷泉吟写郊礼所以述孝敬之念用人著论秘阁着诗所以表敬臣之心然孝宗之文非泥于文也观其序高宗之圣政曰进而得之谆谆之训退而求之浑浑之书则知孝宗之所制无非学之所积欤不特真宗孝宗爲然也作文宣赞作兖国赞重圣道也赐赵普诗赐杨亿诗眷大臣也非艺祖太宗之制乎着危竿论著监古记谨保治也草亲征诏草讨贼命志中兴也非仁宗高宗之制乎储之书林鬼神呵防布之天下臣民传诵如图书肇于河洛而畴卦演其奥也如云汉丽于层霄而万物覩其光也祖宗圣制所藏龙图天章太宗真宗圣制之所藏也宝文显谟仁宗英宗神宗圣制之所藏也徽猷敷文焕章华文则又哲宗徽宗髙宗孝宗圣制之所藏也
　　祖宗重学以人国朝盛时作欹器论以示宰相者真宗也而决用寇凖之策力排陈王之议则所以保全君子者何如哉制鉴古图以示辅臣者仁宗也而尽去夷简之党悉用韩范之徒则所以保全君子者何如哉太宗笔法诸生固未及拭目也然幸国学谒先圣何尝有厌薄学校之心乎仁宗飞白六馆固未及拜赐也然葺讲殿益生员何尝有厌薄学校之心乎
　　时政
　　皇上以心防道皇上圣学日新以心防道笃生令德玉裕川冲大宝亲承将及三纪嗜欲寡而识度阅歴多而涵养熟悟先圣之格言褒先哲之遗训防酒有箴缉熈有记训廉恤刑有诏沉潜理奥统壹圣真亲承精一之传仰接帝王之轨道之元气固已防于心矣
　　训廉恤刑之铭恤刑有诏炳于奎文我高宗钦恤之盛心也伏读至此则知中兴之气象可觇厉廉有诏刻之都省我高宗戢贪之美意也庄诵至此则知中兴之根本愈固执事铺张高宗百年之盛典对主上往日之两铭猗欤盛哉主上之心高庙之心也高庙以此心而感召中兴之气象培植中兴之根本皇上推是心以往寜不再光中兴之业乎曰训廉曰恤刑我高宗迭施于三十年之中而根本气象愈久而愈凝今欲使气象如绍兴根本如绍兴则今日士大夫亦如绍兴诸贤可也
　　结尾
　　观天地见圣人圣人之文犹天地元气浑沦磅礴于宇宙之间发而爲文满心而溢不足费其精神肆笔而成不足役其智虑呈露发越有不可得而遏者此犹元气之散爲风云爲日星爲河汉之万象也是故论圣人之文当以天地论而不当以经生学士论当以正学论不当以一艺一技论也故曰观天地则见圣人
　　君臣赓歌之盛皇上俯降奎文昭示云汉敬天有图则钦若寓焉防酒有箴则检制严焉自余形于篇咏者未易殚述而侍臣赓和咸星拱以附斗极之光者而君臣同德乃能昭美意于篇章忧勤至深乃能寓警戒于歌咏故或者谓成王无唱虽愈于太宗而终不若帝庸作歌爲能尽君道也汉臣无和虽愈于公权而终不若拜手而言爲能尽臣道也今日上唱下和相得益彰而虞廷赓载之美何幸身亲见之















　　羣书会元截江网卷一
　　钦定四库全书
　　羣书防元截江网卷二
　　圣翰
　　厯代事实
　　伏羲始画八卦造书契由是文籍生焉【书序】庖羲获景龙之瑞始作龙书神农因嘉禾八穗乃作穗书黄帝史苍颉变古文写鸟迹爲文字作鸟迹篆少昊取鸾凤之书以作古文颛帝作科斗之书亦曰科斗篆帝尧因灵有图作书【唐贤事始】文王时赤雀衔书丹鸟入室故作鸟书【同上】后汉光武以手迹赐万国一札十行细书成文【后循吏序】章帝好杜度草书因名章草魏文帝以素书所着典论及诗赋饷孙权又以纸写一通与张昭【本纪注】唐太宗以飞白赐羣臣散骑常侍刘洎登御榻争取太宗笑曰昔闻婕妤辞辇今见常侍登牀【本史】帝尝以飞白书赐马周曰鸾凤冲霄必假羽翼股肱之寄要在忠力【马周传】家故藏赐靖诏书数函上之一曰兵事节度皆付公吾不从中治也【李靖传】高宗尝爲飞白赐侍臣至德曰泛洪源俟舟楫郝处俊曰飞九霄假六翮李敬元曰资啓沃罄丹诚崔知悌曰竭忠节赞皇猷【戴至德传】宗开元二十四年帝西还次陜嘉卢奂美政题赞于防事曰专城之重分陜之雄亦既利物内存匪躬斯爲国宝不坠家风【卢奂传】德宗史臣曰天才秀茂文思雕华洒翰金鸾无愧淮南之作属辞鈆椠何慙陇底之书文雅中兴夐高前代【旧史】宪宗特纡睿眷亲洒仙毫初附丽天之象逺烛辉光旋惊垂露之踪曲霑覃泽鸾凤鶱翔而变态烟云舒卷以呈姿【刘禹锡谢表】穆宗问柳公权笔法对曰心正则笔正笔正乃可法帝改容悟其以笔谏也【柳公权传】
　　偶句
　　景龙呈瑞龙书作焉
　　嘉禾效祥穗书作焉
　　一札十行光武之赐万国也
　　九霄六翮唐宗之劝近臣也
　　神农养民之功着于穗书
　　宣王中兴之功形于石鼔
　　冲霄假羽翼太宗所以赐马周
　　泛源俟舟楫高宗所以奬至德
　　心独师于羲之则太宗之体制备矣
　　心一正于公权则穆宗之笔法得矣
　　皇朝事实
　　太祖命李符知京西转运书李符到处似朕亲行赐之太宗谓近臣曰朕尝寄怀翰墨以涤烦念遂飞白四字广盈尺当示卿等吕端以下竞前求观上曰昔唐太宗以飞白赐羣臣刘洎登御榻争取今覩卿等与古何异太宗出御书扇赐近臣谓宋琪曰朕听政之外未尝昼寝读书写字自得其趣太宗尝草书经史三十纸刻石模印诣名山藏之或丘园养素好古博雅之士亦赐之祥符五年内出太宗御书法帖示辅臣曰太宗嗜学实由天纵属思授翰必极精妙王旦曰以文章化人成俗者自太宗始也自五代以来笔札无体钟王之法几乎絶矣太宗在南宫留意翰墨断行片简得之于外则争求之宝爲楷法自是学者书体丕变实圣教所至眞宗出飞白书赐宰相曰朕读书外尝留意真草飞白不犹愈于游畋声色乎淳化三年李至言愿以上草书千文勒石上曰千文无可取孝经百行之本朕当自爲书之勒于碑阴四年御书飞白书向敏中张咏姓名付宰相曰此二人名臣也朕将用之五年上书二幅曰公务刑政惠爱临民奉法除奸方可书爲劳绩又别书三十余幅赐尹玘等淳化二年苏易简愿以所赐诗刻石上复爲真草行三体书其诗又飞白书玉堂之省四字召易简付之【并长编】秘阁成李至乞赐新额乃飞白二字赐之淳化五年出御草书飞白赐近臣曰学书当与澄神静虑兴在笔端朕听政之暇以此自娱耳【宝训】眞宗幸澶渊有御制亲书囘銮诗天禧中上在东宫赐张士逊十二字曰寅亮天地弼予一人又曰日新其德苏轼爲之赞云仁宗宸翰遒逸笔势有法飞白书尤爲精妙命工模刻以赐宰辅【会要】上尝飞白书四民安乐之字题其傍曰化成殿醉书邵博释之曰帝虽酒所嫔御在列尚不忘四民焉故自帝王以来天下独以仁谥之也庆厯四年上于迩英阁出御书十三轴凡三十五事曰朕观书之暇取臣僚上言及进对事目可施于治者书以分赐丁度曾公亮王洙等固请释其义许之皇祐元年张锡尝讲书禁中飞白书博学字赐之庆厯间学士张方平上奏上异之书文儒二字以赐【并长编】哲宗御书唐人诗赐范祖禹等各一首【范祖禹家传】高宗建炎二年上亲写旅獒大有大畜二卦与孟子之言于坐右素屏宣示宰执黄潜善曰陛下于书取谨德昭德之义于易取尚贤养贤之道盖正心诚意以齐家治国者在德立政造士以致君泽民者在贤与孟轲之格言皆今日急务因知心术之妙不以字书爲工也【中兴小厯】三年宰臣谢赐御书资治通鉴第四册上因曰朕退朝省览四方章奏多游意于翰墨不以爲倦四年写郭子仪传呼诸将示之绍兴三年诏以恤刑手诏刻石颁诸郡县奉使魏良臣言北人得御笔恤刑诏书墨本曰恤民如此民心安得不归五年书无逸爲图设于讲殿之壁赵鼎谢御书车攻诗曰陛下游戯翰墨之间亦不忘恢复六年上曰昨在会稽尝写赵充国传以赐诸将七年秦桧乞以御书羊祜传刋石颁诸宰执大将侍从从之九年秦桧乞以御书真草孝经刻之金石以传示后世【并圣政】绍兴五年上将亲书儒行中庸赐进士高闳言儒行出于汉儒杂记上乃赐中庸【中兴本末】上曰朕无事惟静坐观书所得甚多时上所写六经与孟子论语之书皆毕因刋石于国子监仍颁墨本赐诸路州学二十九年御书戒骄惰厉廉节诏于尚书省立石以墨本颁之中外孝宗曰朕无他嗜好或得暇惟书字爲娱因取郭熈秋山平逺诗以赐焉【圣政】淳熈七年御笔侍从之臣当以论思献纳爲任自今政事有关卿等宜尽忠极言【防要】御书赐殿阁将帅以下曰朕惟将帅之每在蔽功而忌能尊已而自用又御书明良庆会之间字赐史浩【圣政】宁宗嘉泰初御书尚书説命毛诗天保周易泰卦唐七德舞以赐臣下【时报】嘉定十五年宸翰书车攻烝民南山有台缁衣诗赐大臣
　　偶句
　　书千文不若书孝经真宗所以垂世立教
　　书儒行不若书中庸高宗所以正士心术
　　书益稷以示宰臣则裕民之意彰
　　书缁衣以赐大臣则好贤之心着
　　太宗之学书也每于澄神静虑得之
　　高宗之写书也亦于清心寡欲得之
　　观寜宗之书车攻则知圣心以外攘而爲急观寜宗之书天保则知圣心以内治而爲先玉堂四字锡之翰林宠词臣也
　　秘阁二字锡之秘府崇清选也
　　观端敏二字则知圣心之妙惟在于褒嘉也观寅畏数语则知圣心之运务存于劝奬也赐张方平曰文儒凡今之爲文者知所慕矣赐张公锡曰博学凡今之爲学者知所勉矣圣经格言
　　圣人以矢口而成言肆笔而成书言可闻而不可殚书可观而不可尽又曰言心声也书心画也声画形君子小人见矣又曰孰有书不由笔吾见天常为帝王之笔舌也【子】奎星文章苍颉效象洛曜书丹青垂萌【孝经援神契】奎星屈曲相钩似文章之画【上注】末代舒牋防翰争相夸尚伯英临池之妙无复余踪师宜悬帐之竒罕有遗迹钟虽擅美一时或有所疑至于布列纤浓霞舒云卷无所间然子云擅名江表行行若萦春蚓字字如绾秋蛇卧王蒙于纸中坐徐偃于笔下详研古今尽善尽美其惟王逸少乎烟霏雾结状若断而还连鳯翥龙蟠势如斜而反直心慕手追斯人而已【唐太宗作王羲之书讃】
　　名臣奏议
　　节要语备御书范祖禹上哲宗陛下纂承累圣日勤学问臣谨节畧尚书论语孝经要切之语训戒之言以备圣札所冀陛下手书之目覩之心存之庶几可以少助进德万一
　　乞写无逸为图晁冲上高宗陛下书法之妙愿因勤政之余亲洒宸翰以无逸一篇分爲二图设于殿壁
　　诸儒至论
　　宝御书以求其意熈寜六年冬以事至姑苏安简王公讳举正出庆厯中所赐端敏二字飞白笔一以示臣且臣官在太常职在太史于法得书臣以爲抱乌号之弓不若藏此笔保曲阜之履不若传此书考追蠡以论声音不若推防画以究观其所用之意存昌歜以追嗜好不若因褒贬以想像其所与之人或藏于名山或流于四方凡所见者皆当耸然而作如望旄头之尘而听属车之音相与勉爲忠厚而耻爲浮薄或由此也夫【蘓轼飞白书记】
　　形容飞白之体霏霏乎其若轻云之蔽月也翻翻乎其若长风之卷浪也飘飘乎其若游丝之萦柳絮也袅袅乎其若流水之舞荇带也离离乎其逺而相属缩缩乎其近而不隘也【东坡飞白讃】
　　形容体制之妙蔡邕飞而不白羲之白而不飞贞观咸亨有唐最盛二帝笃信好书故二帝蠲鸾龙之贶【伏羲少昊时事】侍臣象舟楫之利【高宗时事】然稽当时复无留迹上古时书有凤虫鸟之象今兹睿制寔緫前躅摛染所及洪纎毕该宇宙入于胷怀风云出于掌握造化叶其隐显阴阳顺其卷舒发虚无之蕴而森爲众形收雷霆之动而归于精象非元圣之独智孰预于此乎【晏元献文】
　　祖宗圣翰根于学祖宗寄怀翰墨以涤烦念虽断行片简天下宝以爲法飞白之书篆籀之式行草之学盖自太宗鋭意笔札列圣相承俱造神妙真宗发懿翰出示廷臣或阅于内阁而命宗谔爲序或问于太清而与王旦赋诗仁宗端拱无爲笔势皆有法度宝文延和之所观崇政迩英之宣示飞白琳宫之榜篆额勲戚之碑至宝元之赐宰臣奏称神笔竒奥非凡可及良有以也东坡尝赞庆厯赐王举正端敏二字之书仰诧妙画如天汉如云物非茍然高宗字画之工同符先圣亲洒宸翰播之寰宇书赵充国一传则有屯田积谷之谋书羊祜一传则有睦邻讲好之意以至孝经之颁六经之赐固不容以笔画字法之微而尽其形容也窃观范祖禹在元祐中哲宗尝赐御书唐诗而公上疏陈谢且曰愿笃志学问亦如好书益进道德皆若游艺又节略诸经要切之语训诫之书名曰三经要语进之请万几之暇凡有笔札悉取诸此以代诗篇之无用使人君而充其所学非唯翰墨之功卓絶天下而学问道德之粹亦夐乎莫之能及也【吕祖谦文】
　　主意
　　人君待臣异恩游神圣翰以昭宠荣之典人君待臣之异恩也叶心国事以济艰难之运人臣报君之大义也恭惟圣天子万几之暇垂意艺文乃者经帷彻编麟台锡宴爰采五事之切于今者大书特书分赐迩列宸章奎画云汉昭囘天葩睿藻春阳布敷猗欤休哉被片言之衮而携满袖之珠者一何荣遇之至欤然尝闻之下下以成其政者所以爲恩之至归美以报其上者所以爲义之进爲上者寓责望之意于篇章翰墨之中爲下者当求责实之政于言语文字之外若曰进而膺宠数之便蕃矣盍退而思职业之当举入而称天光之晋接矣盍出而思时政之靡愆天命祈于有永我当何以奉币而供民箴贵于罔伏我当何以持美而効视四郊之多垒我当何以扞大患按职方之非旧我当何以励羣策国计屈矣民力殚矣我当何以救公私之急玩心画之璀璨而期对休命于无彊味古谊之发挥而警荅隆贶于罔极如是则人臣所以尽报君之义庶无负矣倘曰但爲子孙不朽之藏而不问所采择者何谊姑侈一时传观之荣而不念所期待者何意政事坐视其茍且而无以固难谌之天命谋猷不闻于入告而无以通久郁之下情备御惟见其多疎而无以制方来之外患境土之蹙视爲堕甑而不顾财计之匮诿以筑底而无策谢表累牍文貌非不恭也而靡形忧国爱君之意献诗联篇词采非不丽也而莫效戮力救时之功如是则吾君所以隆侍臣之恩果何望耶
　　圣君责望人臣讲帷彻编宸章流渥圣君所以责望其臣者有深意政府同寅忠诚体国大臣所以报称其君者无异心夫当边尘甫清民痛未定之时上之人发挥圣翰宠贲迩臣者非徒侈心画之功也大臣拜龙腾鸾翥之赐独能无鸢飞鱼跃之心乎盖今日多故之天下非前日承平之天下则今日务实之圣学亦非前日具文之学也赓歌气象缅思古人听纳规模有怀前代所宝惟贤欤有容乃大欤富民足国欤凡其有德于经筵者必形之笔舌云章奎翰炳若河汉银钩铁画昭如日星岂徒曰备故事云乎哉所以责望其臣者政欲共济艰难之防也大臣必当思今日所得之圣翰非平日泛然之圣翰则今日图报之盛心不当如平日茍玩之心也股肱或惰必隳王治论谏未达必壅下情荐贤助国欤容民蓄众欤均财节用欤凡可以上当君心者必施诸政治庙堂规画开诚布公竹帛勲名光前振后岂徒曰拜异渥云乎哉所以报称其君者政欲上寛宵旰之忧也
　　偶句
　　有帝王之心画
　　有帝王之心学
　　日星辉焕云汉昭囘圣人之书法也
　　造化浑涵乾坤旋转圣人之心法也
　　警段
　　书法当求以意帝王书法与天地并天地一元之气运于杳防亭毒之表而散爲昭囘经纬之文奎星之屈曲焉云容之舒曳焉春阳沛膏其葩烂焉秋霜敛实其干森焉凡形于造化之文耸于心目之观皆其妙化之所寓非可以迹窥也帝王书法亦若是而已矣茍不以天地观之而区区于防画屑屑于体势是特翰墨小技鈆椠书生非所谓圣人肆笔之妙化成天下之机也翰墨自有深意夫翰墨固有体也而妙意存焉茍以体求之自象形至于谐声则六体也自虫刻至于殳则八体也篆有十二凡所谓卷云薤叶飞白囘鸾皆体也有十二凡所谓芝草钟鼎龙鱼蛇亦体也以至演爲真楷行草则银钩铁画体之动也龙翔凤翥体之旋也云飞雾卷体之肆也横风疾雨体之驰也是特求于防画姿态之间而已若必求其深意则一字之形一义之托也一言之出一机之感也
　　书必有意是故书天命之当敬必真有一体相资时宪钦若之诚书下情之当通必真有四辟无壅明白洞达之公书国势之当重必真有自许驱驰诚死封疆之勇书众善之当容必真有所谓谋合智倂之益书财计之当裕必真有所谓生疾用舒之方
　　眷遇之荣鸾凤冲霄飞白增重十行细札珍袭秘藏得之则宝逾铸金荣甚华衮臣之拜君非徒被异恩而夸眷遇也然眷遇之荣乃报称之笃欤
　　偶句
　　宸章奎文炳焕一时　防画之功烟霏雾结银钩铁画昭映千古　裁成之妙凤翥鸾飞圣谟睿训炳若日星　防以干龙左萦右绕宸章奎画烂如河汉　饰以宝玉轻刻细砻玩宸札之法度知仁义之法度
　　对宸翰之绳尺悟道德之绳尺
　　斛海荐泉濡兹毫矣
　　锦机绚采洒兹墨矣
　　事证
　　字书所以载道八卦九章之妙既陈然后河洛之图书始得而呈瑞二帝三王之道欲冺然后科斗之文字始有所不能阙然则宸章奎画非圣人求工于天下盖以是而载道之真不深探其意而徒形迹之是拘殆非所以知圣人也
　　古人不以书而以意炎黄少昊其见于穗书云书鸾凤之书民淳事简之意象也唐虞夏禹其形于典谟字迹者衣裳玉帛之影响也周宣王隳嵯峨镌功德至于石鼓者彷佛乎斾旌之悠悠车马之粼粼也是虽法帖之阙所载籀书之疑所祖则不必拘矣汉之一札十行可以见圣主唐之飞白赐书可以厉忠臣收复人心之意扶持国家之心亦未尝不于钩勒萦绾之迹见之也书以明道与治且河图之书以道所寄也不得不形于画盘铭之字以德之所寓也不得不托于字石鼔之文以功之所形也不得不寓于文万世以下荡人耳目与天地同其久与日月争其光者岂非道必待书以着耶故曰有心于道而无心于书也一札之书颁及万国儆吏治也飞白之字赐及近弼礼大臣也帝范之书贻示后嗣重国本也刑政教化之旨在是法度典刑之意亦在是眞情实意之拳拳恳恳者莫不在是故曰有心于治而亦无心于书也气厐道驳文存意冺臣下笔法君上相忌君得戈画臣皆称庆龙翔凤翥体非不精也雾卷霞舒笔非不壮也然殚精竭诚于毫厘之巧而絶无正大之学写情陶意于防画之粗而类无高明之见故曰于书加详而道与治无与焉者此也
　　光武太宗所书一札十行建武之所以赐万国者飞白爲书贞观所以赐辅臣者史氏追载或以爲细书成文或以爲酷得二王笔法其天机独运固巳超诣于尘俗之表矣然愚以爲一札之书固英伟矣而其广求民瘼观纳风謡所以披露心腹于四方万里之逺者凡皆爲吾民书也飞白之书固遒劲矣而其所谓股肱之寄要在忠力其所以责望于臣邻之助者凡皆爲臣子书也祖宗宸翰祖宗盛时以玉堂四字赐之翰林秘阁二字赐之秘府书扇赐近臣虽正书而忘寝书厯赐长吏虽盛暑而不辞吾重寇凖虽多草书而不恤吾爱吕端虽竞观飞白而不问吾知张咏向敏中乃预记其名不已太祖之书法有如此者赐张方平曰文儒非以其长于问荅乎赐张锡曰博学非以其长于记诵乎赐张士逊以十二字士逊吾师友也赐王举正以端敏字二飞白笔一举正吾直臣也其御迩英也取羣臣奏对而书之其御成化也以四民安乐而书之此仁宗之书法有如此者书裴度传则有心于任将书赵充国传则有心于营田书羊祜传则有心于睦隣志在兴复则书车攻志在勤政则书无逸志在崇儒则书中庸此高宗之书法有如此者
　　前朝御书赐辅臣书宋玉大言之赋赐苏易简人知我太宗之御笔煌煌雄辞洋洋也岂知太宗责望易简之意于此乎寓异时进日中则昃月满则亏之戒囘视龙凤之章琬琰之赐真无愧也元祐间尝于讲论语终篇之后书紫微一纸以赐苏轼固盛事也然吾求之苏轼文章则羽翼元化政事则销沮金石忠于报主者其心无以异于易简也淳熈中尝于读三朝宝训终篇之后书七德舞乐章赐周必大固美意也然吾求之必大经筵则熟究治体易象则有取谦德切于致君者其心无以异于苏轼也
　　时政
　　御书无不敬思无邪恭惟皇上阐绎圣言发挥心学曩者金书洒翰玉牒垂文常以思无邪毋不敬爲鉴乃出以赐大臣卓乎懿哉敢因明问而爲之説曰元亨诚之通即诗之所谓思无邪利贞诚之复即礼之所谓毋不敬敬其定而无邪其应也敬其寂而无邪其感也敬其静虚而无邪其动直也始于诚之复如中庸戒谨不覩恐惧不闻而诚之通者此其根源终于诚之通如关睢乐而不淫哀而不伤而诚之复者此其发见或谓毋不敬是正心诚意思无邪是心正意诚其由思诚而纯诚者乎
　　御书分赐近臣厥今经筵彻编宸章涣渥龙腾凤翥荣光溢河布之则云汉交辉日月争耀上下非徒侈美观以示褒宠也然褒宠之优乃责望之深欤至端揆乃宗子之家相也寅亮天地责实主之比年以来谴告频仍雨之僭忒雷雹之沍凝星文之变异岁无虚日史不絶书谁之咎也今圣翰可不以天之命惟时惟几之歌而警励之乎枢廷乃谋画所出之地也运筹帷幄汝实司之比年以来公道湮郁鲠谔之论不闻于台谏抑郁之气深伏于草茅音哑者爲寒蝉缄黙者爲仗马言路荆榛谁之责也今圣翰可不以太山河海不却众庶之议而宣谕之乎枢廷亦推毂人才之所也登明选公职实重之比年以来善类摈弃或阳迁职位而实逺之岭表或谩颁召命而趍行之不力或久劳外服而遄召之不闻落落相望殆如晨星谁之过也今圣翰可不以照乘之宝不如四臣之对而劝勉之乎防民之口甚于防川此古人监谤之説矣今闾阎疾苦在在愁叹君门万里若罔闻知工箴瞽诗敢议而不敢怨莫此爲甚则圣翰书此以付之本兵者岂无意欤仓廪实而知礼节衣食足而知荣辱此古人富国之术也今大农赤立仓廪告虚国计筑底束手无防楮价折阅可轻而不可重至此云极则圣翰书此以责之枢副者岂无见欤愚故曰分宠锡之章以勉其臣是也
　　御书考亭扁额吴秘监【甲】谢表臣防圣恩赐以御书考亭书院四大字者陛下爰颁凤翥之新庸贲鳣堂之旧茂昭文教配嵩庐维岳之名遂使武夷永濓溪关洛之【淳祐四年九月】
　　御书白鹿洞规恭惟皇上聪明天锡学问日新时几余闲心画亲洒取白鹿之十规颁虞庠之多士发文公潜德之幽光寿干淳文献之正脉惠至渥也鲰生端拜宸翰窃窥圣意乃知揭爲教之五人主将以正人心纲常之大别爲学之五人主将以陶士心礼义之大
　　御书箴铭我皇嗣守燕谋龙翔凤翥之书毋不敬思无邪于选德殿楹之间何异云汉之昭天奎星之应瑞乎宰臣演之以爲铭枢臣合之以爲箴明良相逢虞廷赓歌曷以过是前此圣天子尝书二十八条以自警矣未如书此六字之切于心学也前此经筵诸生尝赞二十八条以上闻矣未如此箴此铭之切于格心也敬由心生思随心起正心诚意者之事也箴以致规铭以致警皆所以发圣心之万一也
　　结尾
　　当先留意经学切观内翰范祖禹在元祐中哲宗尝赐御书唐人诗一首而公上疏陈谢且曰愿笃志学问亦如好书益进道德皆若游艺又节畧诸经要切之语训诫之言名曰三经要语进之请万几之暇凡有笔札当取诸此以代诗篇之无用深哉范公之意乎盖人主留意经学而必广之以学问道德之説又易之以诸经要语之文使人君充其所学非惟翰墨之工卓絶天下而学问道德之粹亦夐乎莫之能及也将见风云出于掌握宇宙入于胷怀发灵光之蕴而森爲众形收雷霆之动而归于精象是説也儒生皆能铺张而厉之何独一晏元献
　　当知君臣相与虽然圣翰颁赐迩臣者其目凡五而最切于今日之事体者一而已矣一者何君臣相与之情也方今三边之疆土日蹙内郡之策力日困民日以瘁财日以殚所恃以无恐者云龙之防方新鱼水之欢已得有大臣任责则天下治势悉归掌握中矣是故去副封以防壅闭者大臣责也开东閤以延贤人者亦大臣责也容众雅量富民长策独非大臣责乎所虑者权归近习政出多门斜封之梯径尚广而中书不能以尽违冗蠧之根穴滋多而冢宰不容于通制如是则虽有忠言之可囘九天贤臣之可照千里且不能一朝安矣而况于容众之量乎而况于富民之术乎故曰权当出于人主政当出于中书












　　羣书防元截江网卷二
<子部,类书类,群书会元截江网>
　　钦定四库全书
　　羣书防元截江网卷三
　　敬天【附弭灾】
　　歴代事实
　　尧乃命羲和钦若昊天敬授人时【尧典】舜逹于上下敬哉有土【臯陶谟】禹有夏吁俊尊上帝【立政】舜歌曰勅天之命惟时惟几【禹谟】天明畏自我民明威【臯陶谟】舜畏天而爱民【家语】禹天迪从子保面稽天若【召诰】先王克谨天戒【嗣祖】汤予畏上帝不敢不正【汤诰】尔有善朕不敢蔽罪在朕躬不敢自赦惟简在上帝之心【同上】钦崇天道永保天命【仲虺之诰】先王顾諟天之明命以承上下神祗社稷宗庙罔不祗肃奉若天命【太甲】迪畏天显小民【酒诰】成汤遭旱以六事自责答天戒【钟离意传】先王懋敬厥德克配上帝【书】汤降不迟圣敬日跻昭假迟迟上帝是祗【诗长发】中宗严恭寅畏天命自度【无逸】髙宗惟天聪明惟圣时宪惟臣钦若惟民从乂说进于王曰黩于祭祀时为弗钦礼烦则乱事神则难【说命】文王命我文考肃将天威【太誓】今我周文王丕灵承帝事【多方】亦越文王武王克知三有宅心灼见三有俊心以敬事上帝【立政】文王陟降在帝左右【诗】小心翼翼昭事上帝【诗】武王予弗顺天厥罪惟均【太誓】尔其孜孜奉予一人恭行天罚【同上】成王我其夙夜畏天之威【我将】敬之敬之天维显思命不易哉【敬之】尔克敬天惟畀矜尔【多士】公其以予万亿年敬天之休【同上】公不敢不敬天之休【洛诰】天大雷电以风王与大夫尽弁以启金縢之书【金縢】康王太保暨芮伯咸进曰敢敬告天子皇天改大邦殷之命惟周文武诞受羑若今王敬之哉【康诰】宣王遇灾以惧侧身修行【诗云汉序】汉文帝思至德以承天心【路温舒传】元帝陛下上畏天戒大有减损【匡衡防】章帝诏曰朕夙夜祗畏上天【本纪】唐太宗贞观二年上谓侍臣曰人言天子至尊无所畏惮朕则不然上畏皇天之鉴临兢兢业业犹恐不合天意　文武官复请封禅上曰事天扫地而祭何必登太山之巅封数尺之土然后可以展其诚敬乎【并通鉴】宗将幸东都太庙四室坏上避正殿姚崇乃曰嵗久朽腐而壊适与行期相防何足异也【唐史】
　　偶句
　　舜以勅天之命为言臯陶则以钦乃之辞而勉舜伯禹以天其申命告舜舜复以臣邻之言而戒禹夸鳯仪兽舞之盛治不若赓天之歌
　　咏鳬鹥既醉之太平不若咏敬天之颂
　　有成汤伊尹之一德而后有享天之功
　　有文王虢叔之迪教而后有知天之戒
　　甲兵风雨适以开黄龙之治平
　　景星甘露反以启天寳之税驾
　　动天以诚毋事虚文者宋景之言也
　　应天以实不以文者王嘉之言也
　　皇朝事实
　　太祖尝盛暑露卧或请避星月下太祖曰凡人之情观星月烂然则生畏竦至于暗室得欺之乎【要览】开寳五年河大决濮阳命曹翰往塞之上谓霖雨不止焚香上祷于天若天灾流行愿在朕躬勿施于民太宗雍熙元年上谓宰臣曰今嵗西成四方大稔皆上天垂佑所致当与卿等力行好事以答天意二年彗星出东井上避正殿减常膳谓宰相曰长星竟天责在朕躬敢不敬畏贬损以答天谴淳化二年上以嵗旱蝗诏吕蒙正卿等当于文德殿前筑台朕当暴露其上三日不雨卿等共焚朕以答天谴翌日而雨蝗尽死真宗咸平五年唐州地再震司天奏荧惑犯舆鬼陈尧叟曰天文谪见实欲昭示时君今陛下克己爱民河防十余溢而不决岁复大稔此圣德格天所致也上曰天不欲困生灵耳岂朕德能感之六年有星孛于井鬼上谓宰相曰朕薄德致兹谪见大惧灾及吾民宻尔诞辰宜罢称觞之防以答天谴仁宗天圣四年大雨震雷平地水数尺坏京城民舎上避正殿减常膳五年王曾等言夏秋大旱皆臣等辅政无状以致厥咎上曰当与卿等共修政事以答天戒庆歴三年上曰天久不雨将害民田比欲下诏罪已彻乐减膳又恐近于崇饰虚名不若夙夜精心宻祷为佳尔六年帝曰比有上言星变者且国家虽无大异亦当修警况因谪见乎七年诏曰自冬讫春旱暵未已五种弗入农夫作业咎自朕致民实何愆与其降疾于人不若移灾于朕英宗治平三年正月彗出胡宿请备边吕公弼曰彗非小变不可不惧陛下宜侧身修德臣恐患不在边也神宗熈宁二年上忧旱甚言当避正殿富弼曰此但系陛下至诚亦不湏避殿三年上谕王安防曰闻有三不足之说否安石曰不闻上曰陈荐言外人云今朝廷以为天变不足惧人言不足恤祖宗之法不足守七年上以久旱忧见容色欲尽罢保甲方田等事王安石曰水旱常数尧汤所不免今旱暵虽逺但当益修人事以应天灾不足贻圣虑耳【并长编】髙宗建炎三年霖雨不止可召郎官以上赴都堂各言朕过失庶可收人心召和气销天变三年初日蚀仅四分未几退吕頥浩曰陛下严恭寅畏天鉴精诚宜感格如此上曰朕常夜观天象见荧惑躔次稍差食素已二十余日湏俟复行轨道当复常膳四年上曰昨雷声颇厉朕与卿等宜共修德以实应天十一年上曰朕在宫中声色未尝经心只是静坐内省求所以答天意者【并圣政】二十六年上曰太史奏彗出井宿间合行寛恤事务尽应天之实以答天戒【防要】孝宗乾道七年上曰无逸一篇享国长久皆本于寅畏朕近日取尚书中所载天事编为两圗朝夕观览名曰敬天图七年张权劄奏淮西秋成可望虞允文奏圣德无阙动合天心上曰君臣之间正要更相警戒以答天贶九年曽怀等奏郊祀礼成普天同庆自宗庙行礼隂云阁雨既谒清庙瑞雪应期未明而霁以至青城宿斋圎丘蒇事天气澄爽此皆圣德昭著故髙穹降格灵贶如此上曰君臣之间正当修饬以答天贶淳熈二年上曰朕以久隂祈求未应独未曾决狱昨日欲批出方下笔而风急起云隂吹散至晩开晴一念之诚随即感应七年上曰近颇乏雨昨晩方欲祷祈半夜遂得雨笑曰此雨从何处来赵雄奏从陛下方寸中来人主一念克诚天实临之【并圣政】宁宗嘉泰四年臣僚言愿陛下持心以诚尽此之敬惟天是惧夙悟晨兴以思治日就月将以务学谓法天行健当不息也开禧三年御笔冬春以来雨泽尚阙深惟其故实轸朕心备殚寅畏之诚斯答昊穹之戒庆元中臣僚言今年正月朔太阳交食是日云雨隂晦不见亏分陛下修德敬天诚意昭格变灾为祥嘉泰初臣僚言比者陛下亲郊隂雨即止前三日移御齐殿则天宇开豁二日而享宗庙则星位熣灿玉趾登坛神光属天陛下上当天心应效如响【并本纪】
　　偶句
　　真宗欲修德以答天谴李沆则曰咎属臣等
　　贾昌朝愿悉心以弭天变仁宗则曰罪归朕躬
　　当年谷登丰之时太祖曰宜振举阙政以答天祐当嵗事大稔之日太宗曰当力行好事以答天意髙宗与近臣论中兴有静坐内省以答天意之言孝宗因淮西奏秋成有君臣交修以答天贶之语仁宗修奉天之德而有不俟谴告之言
　　孝宗因灵贶之格而有正当修饬之语
　　仁宗尝筑钦天坛于禁中
　　孝宗尝编敬天圗于座侧
　　一遇霖雨则访大臣出嫔御非太祖之敬天乎
　　一遇大旱则遣常参决刑狱非太宗之敬天乎
　　真宗以荧惑为灾而有天戒可惧之言
　　英宗以彗星谪见而有天变可畏之语
　　一地震之变则虑命令之枉桡此我真宗之敬天也一滛雨之灾则忧时政之阙失此我仁宗之敬天也风而罢宴若敬天矣而曰不足以塞天变
　　旱而损膳若敬天矣而曰不足以忧天变
　　经传格言
　　虽有恶人斋戒沐浴则可以事上帝【孟离娄下】天人相与之际甚可畏也国家将有失道之败乃先出灾害以谴告之不知自省又出怪异以警惧之尚不知变而伤败乃至以此见天心仁爱人君若此其至也自非大无道之世者天甚欲扶持而全安之事在强勉而已【董防】
　　名臣奏议
　　圣人无时不事天范祖禹上哲宗曰圣人之事天也非在于七日戒三日斋执圭币以享圎丘之时也天之佑圣人也亦非在于祭则降福之时也圣人无一日之不事天天无一日而不佑圣人昔尧授舜舜授禹曰天之厯数在尔躬夫帝王之兴受天眷命岂一朝一夕哉由其积行累功素合于天也
　　应天当有其实韩琦上仁宗臣闻应天以实不以文故宋景公以荧惑守心不移臣庶之咎子韦称君有至德之言荧惑必徙三舎此则以实应天之效也唐明皇以太阳亏蚀悉令赦徒之人宋景谓至诚可以动天不在德音频降此则以文应天之弊也陛下钦顺皇天之诚可谓至矣其余销伏灾之道则犹未焉臣茍不能献忠尽言使陛下常以礼缁黄荐牲币为修德除患之本则臣岂不上负惧灾思政之意哉
　　羣臣当导以畏天司马光奏臣伏见陛下践位以来灾异尤甚彗星彰见飞蝗害稼当此之际羣臣宜劝导陛下以祗畏天命勤恤民隐克己谦约博求至言以消伏变咎乃致善祥而朝廷宴然曾不为意或以为自有常数非干人事或以为景星嘉瑞更当有祸此皆羣臣謟谀之罪陛下岂得不省寤而深思哉【长编】
　　非但致敬于祈祷乔行简奏宁宗在位三十余年寅畏天命始终不渝一旱蝗之灾一星象之变輙斋戒露祷不以为劳非但致敬于祈禳祷祀而已慈仁之念上通帝心恭俭之德邃古莫及可谓有敬天之实
　　偶句
　　仁宗尝语辅臣曰国家虽无灾异亦当常自修警则非但因异而见也
　　孝宗尝语近臣曰朕与卿等尤当上下交修以答天贶则非但有变而警也
　　诸儒至论
　　人君所畏惟天富弼曰人君若不畏天何事不可为者去乱亡无几矣此必奸臣欲进邪说故先导上以无所畏使辅弼谏诤之臣无所复施【言行录】
　　畏天习天之异李太白曰畏天者昌习天者亡何谓畏天髙宗成王是也何谓习天元成是也人之情非有常见而见之必惧惧必畏之情同而所畏不同明王思之以为在德德修而灾异销然后愈知天之明而德之盛也闇主思之以为在数故任数而不修德德不修而祸未至然后愈知天无心而数有定也惟天之仁又出灾异以申勅之彼必曰前既无定此奚为哉亦数而已矣灾异愈多不惧愈甚目习于见心习于思习之久则不闻不见不思焉耳然则上帝之怒不足独当下延众庶上累庙社甚可痛也呜呼人不可玩况天乎
　　存心莫大乎敬刘子翚万虑俱亡一敬而已视如对日星闻如警雷霆食如诵盘铭寐如宣几箴坐如立记过之史行如随纠非之吏中存是心发无不应也夫恭于昭昭者敬之铭也应于昏昏者敬之实也
　　偶句
　　自郑子产有天道逺之言而后人主无敬心
　　自王安石有三不足之说而后人主无畏心
　　主意
　　定我之天应其几有天下之时有天下之几时可以治而未治焉几也时未可以治而治焉亦几也几者天之所示也天示君以此几正观君之勅此几者何如焉陛下临政二十有七载适合乎三登九变之数人皆以为可治之时矣臣独以为未者以其数攷之则可以其理逆之则未也自昔帝王之治天下不信其或然之数而信其必然之理理尽矣而数逆焉非所惧也理未必尽而数顺焉此其几必有大可察者陛下前此二十余年其间大震恐大拂乱所以夺其一枕之安示之三峡之险者非可一二计虽陛下之坚一凝定足以压万变之纷纭镇羣疑之汹涌然前乎此时履危涉变常有焦然可畏之虞未见有猝然可喜之幸出吾意料不及之外者臣切惟今春以来气象顿改二十五六年之艰危一旦而帖泰二十五六年之杌陧一旦而安平陛下亦常端居静念天下大势一转而平复者何修何饰以臻此【入防问】通国皆曰已安已治矣臣私忧过计独有出于众人之外者夫我之天定而天之天亦定者理也我之天未必定而天之天自定者理有是哉求诸理而不得则亦归之三登九变之数而已矣数之适然者非幸也几也几者何治乱安危之所伏而天之以微意示我者也天之爱人君之深者或逆以儆之或顺以试之方其时出灾异所以儆之者观其能知惧与否也幸而知惧矣又时出治平以试之试之者观其能勤与否也迩日秋寳方揫而滛涝物华已实而巨飏则试之者又将转而儆之矣吾君其可因目前之顺境忽意外之大几而不以天敬天乎天者何君心之无逸是也惟天为刚惟天为健惟天为不息故不言心而言天茍无逸此心不以天幸之方来者自喜则一时之儆我者安知其不终福我乎茍自逸此心不以天幸之难必者为惧则一时之试我者安知其不终怒我乎【方梦魁】
　　惧天幸以勅天命时几不可失几者动之微惟其不可失故不容恃天幸以自玩惟其动之微故当尽人事之自修乗时之暇见几而作古先帝王所以维持凭藉之计如斯而已今日之时何如哉夫以连年之旱蝗相仍木饥水毁忽焉而风调雨顺农扈有荐丰之庆累嵗之干戈不息东侵西扰忽焉而烽沉旂冷胡羯无秋哨之虞年谷粗登边境庶定信如圣谕之所及追思向者之扰攘几有不可为之势幸遇今焉之平定岂非大有为之机时乎时不再来何可失也天与陛下以时几陛下能勅天之命则不负于天之所予天之眷陛下者方新而未艾也【探花倪普】
　　在已之天难必有在天之天有在已之天在天之天显然而易见在已之天隐然而难知其变显于威此其所以易见也其变隐于心此其所以难知也何谓在天之天人主严恭寅畏一念恻然祝币史词则曰吾将以谨天戒也减膳彻乐则曰吾将以回天怒也搜访真才则曰吾将求贤以代天工也诏求直言则曰吾将乐闻缺失推原所以致变之由也谓宜六事自责桑林之祷可应一言既善而荧惑之证可移烈风雷雨易而景星庆云之祥可也旱干水溢转而膏露醴泉之瑞可也冦攘兵火之地新而嘉禾朱草之境可也然而东败西丧日蹙百里而旂盖之天运未回也城池岌岌仅存孤注而波涛之天限未严也季龙虽死晋忧方大而好还之天道未卜也呜呼岂天之怒不可回而天之心果何测耶毋亦知有在天之天而不知有在已之天耳何谓在已之天齐庄神明一心湛若方其阳明胜而德性开则此心之清明澄彻为日月之光华为烟云之纷郁为星辰之叶顺而宇宙常霁也及其隂浊胜而物欲行则此心之忿戾肆怠为孛彗之流见为雷雹之震骇为云雾之隂晦而气候常怪也既以此感则亦以此应必也清天君以絶女宠之私厚天伦以明纲常之理守天位以塞权幸之门谨天戒以杜阉寺之衅霁天顔以容切直之谏公天听以去谗謟之言出而接见羣臣此一天也入而环对嫔御亦同此一天也外而大昕视朝此一天也内而日宴便殿亦同此一天也盖在天之天其粗也在已之天其精也夫惟在已之天定则在天之天亦定耳
　　偶句
　　有变通之变　　人定能胜天
　　有变异之变　　天定能胜人
　　有畏天之常心　体易之全德者固可以合天道有回天之实政　体易之常德者斯可以凝天眷玩变异而不为变通之谋则其变为愈甚
　　因变异而能悟变通之理则其变为可回
　　云汉惧灾侧身修行持惧心以答天戒易
　　盘铭又新谨终如始续敬心以凝天命难
　　警
　　迎天之机天以机示之而已迎其机则可为泰拂其机则为泰者未保其不为否也迎其机则为休证拂其机则休证者未保其不为咎证也迎其机则可为长治拂其机则长治者不过茍然之治而已常人处此则即以为泰即以为休证即以为长治以陛下圣德日新直欲措斯世于隆平之地则有其机而自舎之臣知其决不出此也【榜眼黄大任】
　　回此心之畏人主居天下之上不可一日无畏心也其先自畏其次畏天其次畏民其次畏相其次畏人言人其次畏敌国外患吾心不知自畏而是数者或有一焉皆足以回人主之畏心而天下事尚可为也然民微者也或不足以回此心之畏相事我者也或不足以回此心之畏人言敌国踈者逺者也亦或不足以回此心之畏于此而无天变之可畏焉则是天心懃然于君而非所以仁爱之也是以天心仁爱人君而欲兴其国者谴之以灾害警之以怪异使之惕然悟翻然悔兢兢业业如蹈虎尾如涉春氷然后坠者可举废者可兴颠危者可扶持然则今日灾异之来是乃天所以回皇上之畏心也皇上前此虚已降心不自神圣庶几此理小心翼翼克自抑畏临御渐久世故渐熟中间一二事变凡所以大警惧大拂乱于皇上之心者卒皆旋踵消弭风休氷释夫危机以幸而定则谓继此皆不必虑其危变证以幸而消则谓继此皆不必虑其变而天下之事吾办之有余于是未免有泰然享天下之心于是未免有偃然髙天下之志谓羣臣举莫有能望清光者夫以皇上有弥天之福则泰然享天下若不为过皇上有如天之志则偃然髙天下若不为异然人主之心患其无所畏而不患其有所畏也大抵天下之事畏则立不畏则弛畏则修不畏则坏畏则事事振刷物物精明不畏则事事頽靡物物晦蚀一念之分治乱安危存亡之判也今皇上畏心少弛矣天其可不思所以回皇上之畏乎皇上而自回其余则必刚健必忧勤必屛嗜欲必絶玩好必戒奢侈必亲君子必受直言必排宦官必建世子畏之一念上通于天皇上之畏心既回则天之爱心亦回矣
　　持此心之敬盖常论之天下以君心为主君心以敬为主敬不持于常定治未见其能定者况人之常情久其道而不享其成则此敬分习其言而不收其效则此敬息非特好恶义利之取舎常决于此而天下国家之安危每系于此人主亦尝兴念否乎继自今必齐庄中正以立此敬刚健笃实以行此敬日就月将以维持此敬知之至也如朱氏所谓众物之表里精粗无不到吾心之全体大用无不明则一敬之通必好民之所好恶民之所恶矣意之实也如朱氏所谓实其心之所发一于善而无自欺则一敬之复必不以利为利以义为利也勿谓暗室之可欺此敬必有作无辍勿幸时事之仅安此敬必有常无变始见明通而公溥上行而下效矣【周应鼇庚戌省】
　　当定在我之天故尝以为霓裳嫚舞羽衣簧皷昏吾天也燕游侈丽黛白淋漓荒吾天也北司弄柄南阳怙恩蔽吾天也在我之天未定故在天之天不定固无足怪是必戒燕饮之无度而后天者定去便嬖之侧媚而后天者定斥左道之蔽惑絶小人之迎合而后天者定然则在我之天既定则在天之天庸有未定乎
　　敬心当存殿御临政天威咫尺向晦宴息鬼神森列十手十目雷霆若震不睹不闻日星昭垂清台告变凛乎此心内廷游逸心一心也羽檄交驰惕然此心边尘暂息心一心也吾见愆阳苦雨之沴转为五风十雨之祥木饥水毁之灾转为金穰多黍之庆瓜分辐裂之变转为车书文轨之同银涛雪浪之祸转为河清海晏之宁鸱张虎视之鞑转为幕南隂山之窜离居告病之民转为奠枕安堵之乐一敬之推功用讵易量哉
　　惧心易怠临外朝南面若惧也入深宫邃宇则弛矣对经帷讲席若惧也见歌板舞袖则弛矣闻天变真可畏之言若惧也信天数不足虑之解释则又弛矣
　　可必者在敬视听言动无一而非正盖曰吾求无缺于吾身而已而非必曰以冀雨之时若也严恭寅畏无时而不存盖曰吾求无二于吾心而已而非必曰以冀休祥之吾格也故祗事之诚常若降鉴之临于侧则内庭宴安皆修德之地奉顺之念常若谴告之参于前则暗室屋漏皆持心之所卑宫菲食惧侈泰也夙兴夜寐忧怠荒也法家拂士虑放肆也左绳右矩防过愆也盘铭几杖惧僣差也举天下物欲之事一毫不以入于心而每懐危惧之意特有加于上帝对越之时耳
　　当顺天意无使女宠僣宫闱则天意顺无使戚里干朝政则天意顺无使宦官侵主柄则天意顺无使小人间君子则天意顺无使夷狄侵中国则天意顺若夫不御正殿减膳彻乐此特应天之末耳
　　偶句
　　上帝临汝毋贰尔心　　景星庆云适所为妖
　　一陟一降在帝左右　　烈风迅雷未必非福
　　严恭寅畏无念而不存不曰灾异之来而后冇畏天之心也
　　发政施仁无时而不顺不曰谴告已形而后有召和之政也
　　祗事之诚常若降鉴之在于侧则内庭燕安皆修德之地
　　奉顺之念常若谴告之参于前则暗室屋漏皆持心之所
　　勅天之命惟时惟几虽日赓此歌未足也
　　敬天之渝无敢驰驱虽日讲此诗未足也
　　潜虽伏矣亦孔之昭一陟一降在帝左右
　　上帝临汝无贰尔心相在尔室不愧屋漏
　　事证
　　帝王以德回天洚水尝儆尧矣尧有劳来之德则洚水不能为害烈风尝儆舜矣舜有弗迷之德则烈风适以为祥桑谷在朝非铜駞荆棘之渐乎惟中宗德称迪哲则中兴之治为有开飞雉鸣鼎非野鸟入室之证乎惟髙宗德由明哲则宪天之功为有光然则天灾流行国家代有祸变随弭帝王独能不然则福善祸滛之公胡为有其兆而无其应耶
　　虞周清明之德人徒见齐七政类上帝大舜之克当天心也岂知昭受弗迷之诚而其一念清明者有以格之又徒见其反风禾尽起成王之能祈永命也岂知缉熈光明之学而其一德清明者有以致之防朝清明如武王则天休震动乃所以兴周维清缉熈如文王则迪知天威乃所以受命否则昏德若夏帝用不臧矣秽德若商上帝弗顺矣
　　舜汤以实应天上帝之类六宗之禋舜非不事乎文也而昭事之实则不专在于此桑林之祷六事之责汤非不事乎文也而消变之实则不专在于此盖天命之时勅圣敬之日跻意者舜汤之所谓实若乃在此而不在彼欤
　　汉唐隂阳感应五星连珠两曜合璧非天数之偶符也三皇治古德迈道醇以阳召隂之应也日月薄蚀星陨如雨非天数之适变也春秋世降君弱臣彊以隂感隂之证也渭上朝汉钟鼓喧轰非夷运百年之当弱也厉精之主大化神明阳足以胜隂也渔阳乱唐干戈触扰非夷运一旦之骤强也溺爱之君宴于鸩毒阳不能以制隂也信矣乎宇宙之间通一气耳其端芒萌于人主之心其证应着于天地之表阳亨而复则隂盛而剥矣阳长而泰则隂消而否矣其或隂蒙而翳者是吾洞洞之阳未逹也隂凝而杀者是吾生生之阳未畅也汉唐玩天之心人主畏天之心汉儒之论启之也人主玩天之心亦汉儒之论启之也盖自汉以来诸儒发明此理实天人为一致使时君有所警此启人主畏天之心然谓某事必有某证某证必应某事求之而不合焉则玩心不能不生此启人主玩天之心大抵天之于君父之于子也父有震怒为人子者事事当修省不可以为某事当修省而某事不必修省天有谴告为人君者事事当修饬不可以为某事当修饬而某事不必修饬也今焉汉儒之论乃以貌作恭主于时雨言不从主于常然则雨旸之愆舍貌言之外皆可以不敬乎又以田猎不宿出入无节则致常雨弃法律逐功臣则致常然则雨之愆舍田猎出入法律功臣之外皆可以自纵乎
　　祖宗以实应天太祖忧勤庶政斥逺声色其敬天之意已见于平时而一遇霖雨则访大臣出嫔御躬行之实着矣太宗躬亲万机勤恤民隐其敬天之意常存于平日而一遇旱蝗则察不平之刑遣踈决之使躬行之实彰矣故霖雨未几而雨止河塞旱蝗未几而雨作蝗死亦可以观天人相与之机乎
　　祖宗敬天有圗故勒碑孝经我太宗岂具文哉储经史八千卷我真宗岂事美观哉大书无逸之圗仁宗非劳于暂而逸于后也书写要义之篇宗非勤于始而怠于终也手书石刻中兴之功卒能扶天地于不壊不冺之域者岂非我髙宗纯诚之推欤圗掲敬天太平之运卒能侪唐虞商周之盛者岂非我孝宗亹亹不倦之用欤信知裒集格言以掲敬天之圗不若日就月将以坚敬天之念撮取遗训以写畏天之戒不若体干行健以凝畏天之心也明矣
　　时政
　　皇上敬天有圗圣天子取成经以禆代天之治掲成圗以写敬天之心宸章奎画左右彪分云汉之昭回也天葩睿藻伦序森列春阳之敷布也猗欤休哉真天下千载之遇欤愚尝拜手稽首而为之言曰转肆为敬回天意于一时易谨终如始凝天眷于后日难夫皇天本无亲也而享道可必帝命本难谌也而福善昭昭金縢之书一启反风之祥如谷答响云汉之行方修中兴之烈若皷应桴防防之中应感何神是之谓回天意于一时易虽然常厥德于不变然后保厥命于无穷贰吾诚于旦暮必速天怒于俄顷内殿无逸之圗代以山水则变故层出太液尚书之圗退而醇酒而实异数见彼天命之去留实系乎吾心之敬忽是之谓凝天眷于后日者难
　　天开平治之机陛下即位以来某年蝗某年旱某年星变某年明堂雨雹某年诞节雷某年三朝日食极而至丁未之旱人不聊生陛下身亲目击非臣之虚言也陛下于丁未之旱大儆惧大修省而丁未之旱虽甚丁未之谶则虚戊申有年己酉大有年今嵗旱稲已成更数日无风雨则稉亦可无虑陛下于此而以忧勤为心则何岁不如今嵗陛下于此而以逸乐为心则今时安保其不如曩时臣窃以为平治之机此其一也【黄大任】
　　结尾
　　人定能胜天窃谓天定胜人人定亦胜天今日之事不当畏天之未定当思天之一定屏絶物欲严拒声色则我之天定力窒悻门痛惩旁曲则我之天定登崇忠鲠罢黜奸邪则我之天定削去侈靡断自宫闱则我之天定戒斥营求先自藩邸则我之天定减膳彻乐虚仪也下诏求言虚文也防免公相归过也件件靠实事事不欺我之天定而天之天亦定矣不然季龙虽死晋忧方大好还之天道未卜也东败西丧日蹙百里旂盖之天运未回也两淮孤城势渐岌岌波涛之天限未严也其谨之哉其虑之哉
　　以敬为主呜呼敬天之有十二圗固以敬为主也无不敬之书更化之初尝与思无邪对掲矣钦天台之作迩年以来尝于内庭规创矣使圣天子真见夫毋不敬之一言所当服膺则斯圗不作可也真见夫钦天命台之训所当践言则斯圗无有亦可也敬即钦也钦即敬也一敬之外无复余说方寸清明运量六合为天地立心为生民立命为去圣继絶学为万世开太平无可无不可尚何八事之凛凛有如执事所言者哉惟论思及之君当抑隂助阳曩者丁未阳复六花呈瑞百辟称庆丰穰有期二三年来民犹歉告胡为瑞于雪而不瑞为嵗耶敢端拜而为之说曰隂阳凝而为雪天之瑞也抑隂助阳以为心君之所以符此瑞也君子为阳小人为隂进君子退小人则邪正之隂阳定中国为阳夷狄为隂强中国弱四夷则夷夏之隂阳定德泽为阳刑罚为隂畅德泽而省刑罚则政治之隂阳定我之隂阳既定则天之隂阳亦莫不定不然则邪干正夷谋夏刑胜德隂邪用事阳明退舎虽膏露于天醴泉于地不可以瑞言也而雪乎哉又况氷山虽颓而毒死泉下者犹抱未雪之寃痛霜刄既接而防身胡沙者尚多囓雪之凄凉龙翔兴役千室露处独不念其风雪之飘飖乎鴈影流离万间失庇独不念其雨雪之冻裂乎常阳为沴隐雷比屋忧未歇也抑昔人之诗有曰长安有贫者宜瑞不宜多毋谓曩年之瑞雪可喜当思曩年之瑞雪未验风檐迫晷惭不尽述惟执事恕其略











　　羣书防元截江卷三
　　钦定四库全书
　　羣书防元截江网卷四
　　法祖【附更变】
　　歴代事实
　　若稽古帝舜曰重华协于帝【书】舜尽循尧道何更为哉禹继舜舜继尧三圣相授而守一道【董仲舒防】虞夏袭尧之爵行尧之道法度彰礼乐着垂拱而视天民之阜无为也【扬子】启贤能敬承继禹之道【孟】汤纉禹旧服【书】太甲率乃祖攸行盘庚　绍复先王之大业底绥四方　　髙宗俾率先王迪我髙后以康兆民　监于先王成宪其永无愆【并书】周文王遵后稷公刘之业则古公王季之德【史记】子曰无忧者其惟文王乎以王季为父以武王为子父作之子述之武王纉太王王季文王之绪一戎衣而有天下　武王周公其逹孝矣乎夫孝者善继人之志善述人之事也【中庸】继代也武王能广文王之声卒其代功也文王有声遹骏有声遹求厥宁遹观厥成【诗大雅】绳其祖武【下武】下武继文王也武王有圣德复授天命能昭先人之功焉【诗】成王仪式刑文王之典日靖四方【我将】能酌先祖之道以养天下也【诗】骏惠我文王曾孙笃之【维天之命】不愆不忘率由旧章【假乐】仪刑文王万邦作孚【文王】述文武之道以养其心【匡衡传】率乃祖文王之彛训无作聪明乱旧章【蔡仲】康王君临万邦燮和天下用答文武之光训【顾命】穆王对文武之光命追配于前人【君牙】嗣守文武成康遗绪亦惟先正之臣克左右乱四方【君牙】宣王即位二相辅之修政法文武成康之遗风诸侯复宗周【史记】汉文帝循髙祖之法加以恭俭天下几平由是言之循法则治不循法则乱【梅传】福文帝躬履俭约为天下守财景帝遵而不改故家给人足【崔湜】孝景遵业五六十载之间至于移风易俗黎民醇厚汉言文景美矣【本賛】武帝不改文景之恭俭以济斯民虽诗书所称何以加焉【本纪】臣愿陛下近述孝文帝之时【东方朔对】宣帝甘泉修武帝故事【郊祀志】魏相好观汉故事便宜章奏以为古今异制方今务在奉行故事而已数修汉兴以来国家便宜故事奏请施行故事诏书凡二十二事【相传】章帝宣二祖之重光袭四宗之缉熈【班固引】唐宪宗常称太宗宗之盛朕不佞欲庶几二祖道德风烈何行而至此欤【李绛传】文宗曰我思贞观开元时以观今日则气拂吾膺【李石传】常读太宗正要慨然慕之【本賛】宣宗书贞观正要于屏风每正色扶手而读之【通鉴】
　　偶句
　　尧舜之盛必有典谟
　　文武之政布在方防
　　夏之纪纲一乱于太康之手君子有失道之讥
　　周之文章一伤于厉王之世君子有思古之念
　　髙宗欲监先王成宪傅说则曰非知之艰行之惟艰宪宗欲几二祖风烈李绛则曰言之不行为无益也宣帝知有汉家之制度矣而不能盖其刑名绳下之愆武帝知有孝文之时事矣而不能革其黩武穷兵之祸武帝纷更制度而文景之恭俭卒弃蔑而不顾
　　德宗创立两税而太宗之租调亦变乱而无余
　　宣帝徒知制度之自有不知王道之不可杂也
　　文帝徒知正要之可读不知小人之所当斥也
　　东方朔论治汉庭必近述孝文时事
　　令狐绹进金镜书亦惟以太宗为法
　　皇朝事实
　　太宗赦文先皇帝创业今二十年事为之制曲为之防纪律已定物有其常谨当遵承不敢逾越真宗赦文曰先朝庶政尽有成规务在遵行不敢失坠　王钦若述登位以来放天下逋欠钱物千余万系囚三千余人请付史舘上曰先帝方欲行之朕成先志尔　刘承规求节度使上谕王旦旦曰陛下所守者祖宗典故典故所无不可听也若听承规所请后必有邀求枢宻使者矣此必不可上乃止　王旦言宋兴三世祖宗之法具在故其为相务行故事仁宗命尹洙余靖孙甫欧阳修同编修祖宗故事先是枢宻副使富弼言太祖始革五代之弊创立法度太宗克绍前烈纪纲益明真宗承两朝太平之基谨守成宪臣今欲选官置属将三朝典故分明类聚编成一书俾为模范　四年于迩英阁出御书十三轴凡三十五事一曰遵祖训二曰奉真考业三曰祖宗艰难不敢有坠四曰真宗爱民孝思感噫　嘉祐六年胡宿为左谏议大夫枢宻副使方建明利害多更张庶事以革宿宿独厌之曰变法古人所难不务守祖宗成法而徒纷纷无益于治【并长编】英宗即位韩琦寻考中书祖宗御批得百余番皆经国长筭大防如取太原下江南伐犬戎之类付中书编成十余轴一日袖进上一见之不觉避御座是时同列谓公有不言之教【言行录】神宗熈宁二年枢宻院言欲检寻本院诸文书凡关祖宗以来法制所宜施于逺者并删取大防着为画一及圣政厘革条章以次纪录其事目曰兵制马政边防夷狄属国城守器械捕盗选材责效各以事类相从赐名经武要畧上谕王安石曰闻有三不足之说否王安石曰不闻上曰陈荐言外人云今朝廷以为天变不足惧人言不足恤祖宗之法不足守安石曰仁宗在位四十二年凡数次修整其法一定子孙当世世守之则祖宗何故屡自变改今议者以为祖宗之法皆可守然祖宗用人皆不以次今陛下试如此则彼异论者必更纷纷　文彦博又言祖宗法制具在不湏更张以失人心上曰更张法制于士大夫诚多不恱然于百姓何所不便彦博曰为与士大夫治天下非与百姓治天下也【并长编】哲宗御迩英阁召讲读官讲三朝寳训终侍读苏颂等奏曰陛下勤求治道仰法祖宗臣等每愧荒踈不能发明上宣答曰祖宗治道兹有本原迨此终篇悉资开发髙宗曰王居正进仁祖十事参以今日所宜言极可采祖宗以来率用故事为法昔宣仁圣烈皇后尝以祖宗故事绘画为圗以授哲宗皇帝时以哲庙幼冲欲使便于观省也　绍兴五年因张戒上书朕见仁祖在位四十二年德洽民心至今天下诵之朕心仰慕如尧舜文武故当时立政用人之事朕常置之左右朝夕以为法　绍兴十二年上曰诗书所载五帝三王之治皆有其意而不见其施设之详太祖以英武定天下之乱仁宗以惠爱结天下之心此朕家法其设施之详可见于世者也朕当持守家法而求二帝三王之意于诗书则治道成矣孝宗诏太上临御三纪法令典章灿然备具其议设官裒集建炎绍兴以来所下诏防条例以闻朕当与卿恪意奉承以对慈训【圣政】乾道三年上曰朕欲依祖宗故事先令有司具囚情欵前数日进入朕亲阅之可释者释之可罪者罪之庶几不为虚文可降指挥今后并依祖宗典故【防要】侍讲张拭论奏本朝制体以忠厚仁信为本因及熈丰元符用事大臣上曰祖宗法度乃是家法熈丰之后不可改耳　淳熈二年上因论国家承平三百余年法令明备若画一倘能守之自足为治盖天下本无事庸人扰之耳　七年史浩奏读三朝寳训上曰朕乐闻祖宗谟训日尽一卷亦未为多虽双日及休暇亦当特坐【并圣政】宁宗绍兴五年改元庆元诏朕以渺躬托兆人之上惟日兢惧无以绍列圣之休而对上皇之慈训也　嘉定元年施行讲和诏朕获以身仰承洪业念列圣忠厚之德度越汉唐而三朝揖逊之光庶几虞夏每严持守曷敢荒宁【并本纪】
　　偶句
　　仁祖当培植国本之时而能以仁治故凡所以立太平之基而泰山其安者无非仁德之所积
　　孝宗任振起国势之责而能以孝治故凡所以厚中兴之业而金城其崇者无非孝德之所充
　　熈宁间王吕倡为变法之说而祖宗之法始异
　　绍圣间章蔡倡为绍述之论而祖宗之法益废
　　奉行成规不敢改易非太宗之圣训乎
　　遵守制度何敢失坠非真宗之圣语乎
　　髙宗论兵制则曰祖宗制度是朕家法敢不遵承孝宗论治体则曰祖宗法度乃是家法不合变更法仁宗五事者有之【哲宗】
　　进仁宗十事者有之【髙宗】
　　类三朝典故以为模范仁宗继述之善也
　　进累朝实录尽见规模髙宗钦承之意也
　　祖宗谟训朕所乐闻见于孝宗之读寳训也
　　仰遵鸿烈次第施行见于宁宗之读圣政也
　　更变
　　歴代事实黄帝尧舜氏作通其变使民不倦神而化之使民宜之易穷则变变则通通则久【易】汉武帝诏曰天地不变不成施化隂阳不变物不畅茂朕据旧监新其教天下与民更始【本纪】仲舒对防曰譬之琴瑟不调甚者必解而更张之乃可鼓也为政不行甚者必变而更化之乃可理也故汉得天下以来常欲善治而至今不可善治者失之当更化而不更化也　　张汤以更定律令为廷尉汲黯责张汤于上前曰公不能褒先帝之功业安国富民使囹圄空虚空取髙皇约束纷更之【本传】唐宗自天寳以来大盗屡起方镇数叛兵革之兴累世不息而用度之数不能节加以骄君昏主奸吏邪臣取济一时屡更其制而经常之法荡然尽矣　世业口分之田壊而为兼并租调之法壊而为两税至于塩铁转运屯田和籴铜钱括苗防利借商进奉贡献无所不为【食货志】元帝即位之初更制七十余事其心甚诚其称甚美然纪纲日紊由不能择贤明而任之【刘蕡防】德宗相杨炎遂作两税法议者以租调髙祖太宗之法也不可轻改而德宗方信用炎不疑也【食货志】德宗随时立制遇则变何必因循惮改作耶【杜祐议】
　　皇朝事实熙宁更张翰林学士王安石越次入对上问安石方今治当何先对曰以择术为始又曰当以尧舜为法上曰卿可谓责难于君安石参政与陈升之同制置三司条例司上问何以得陜西钱重可积边谷安石对欲钱重当修开阖敛散之法因言泉府一官昔先王所以摧兼并均济贫弱交通天下之财而使利出于一者也升之深狡多数善傅防以取富贵既登相位于条例司事遂不肯预安石大怒青苗熈宁二年条例司言今欲将见在斗斛遇贵量减初价粜遇贱量増市价籴仍以见钱依陜西青苗钱法于夏秋未熟已前预支召民请以半为夏科半为秋科随税纳从之　邵氏闻见录荆公知明州鄞县货谷于民立息以偿邑人便之熈宁所行之法皆本乎此然荆公知行于一邑则可不知行于天下不可也　十一月司马光曰朝廷散青苗钱非便后翰林学士范镇判大名府韩琦苏轼辙孙觉吕公着程颢皆奏防论列　元丰八年哲宗即位诏给散青苗　元祐元年用司马光言诏诸路提举并罢司马光劄子勘防青苗钱更不支俵均输熈宁二年条例司言发运使实総六路之赋入而其职以制置茶塩矾酒税为事若假以钱货继其不给使知六路财赋之有无而用之则籴买税敛上供之物皆得徙贵就贱用近易逺从之九年判司农寺熊本奏罢之差役治平四年韩绛乞委侍从官集议裁定其使当力役无偏重之害熈宁二年条例司上言使民出粟雇役者人以为便于是提防赵子几以其法奏免役法盖始于此三年曾布判司农寺改助役为免役元祐元年司马光奏免役之法其害有五为今之计莫若直降勅命应天下免役钱一切并罢其诸色役人并依绍圣元年上曰止用元丰法而减去寛剰钱何有不便范纯仁曰四方各不同湏因民立法上曰令戸部议之　邵氏闻见録差募二事俱有吴蜀之民以雇役为便秦晋之民以差役为便荆公司马公皆早贵少歴知县不能周知四方风俗故荆公主雇役温公主差役苏内翰范忠宣温公门下士复以雇役为未便章子厚荆公门下士复以差役为未尽绍圣初子厚再入复议以雇役改差役置司讲论久不决京白子厚曰取熈宁元丰役法施行耳尚何讲焉子厚信之雇役遂定保甲熈宁三年中书言司农专定畿县保甲条例四年上批保甲湏要弓箭又筑射垜自办钱粮如此搔扰可速指挥令止八年司马光乞尽罢诸处保甲保马熈宁六年翰林学士曾布等修成义勇保甲及养马条三卷市易熈宁五年诏于京师置市易务六年文彦博言市易司遣官监卖菓实有损国体敛民怨王安石曰上非规利直欲便细民遂寝不报元祐修复神宗崩司马光入临太皇太后问光所当先者光上防言新法之弊有如保甲免役钱将官三者皆当厘革议者必曰三年无改于父之道可谓孝况今军国大事太皇太后权同处分是乃母改子之政非子改父之道何惮而不为哉始光当国悉改熈宁元丰之旧事或谓光曰旧臣章子厚吕惠卿軰皆小人他日有以父子之义间上则朋党之祸作矣光正色曰天若祚宋必无此事遂改之不疑绍圣绍述元祐八年先是杨畏为谏议大夫上防言神宗更制立法以垂万世乞赐讲求以成继述之道上因询畏以先朝故臣孰可调用乞召章子厚为宰相上皆嘉纳绍圣元年二月李清臣守中书侍郎邓温伯守尚书左丞清臣首倡绍述温伯和之靖康元年御史中丞吕好问言自章子厚蔡卞首建绍述之说后蔡京得志专用此术以济其奸【并长编】
　　经格言
　　作者之谓圣述者之谓明明圣者述作之谓也【乐记】君子创业垂统为可继也【梁惠王下】若考作室厥子乃弗肯堂矧肯构厥父菑厥子乃弗肯播矧肯获【大诰】其父析薪其子弗克负荷【左昭五】为髙必因丘陵为下必因川泽为政不因先王之道可谓知乎【孟离娄】继治世者其道同【董仲舒传】化而裁之存乎变推而行之存乎通【易】通其变天下无弊法执其方天下无善教故曰存乎其人【文中子】继治世者其道同继乱世者其道变【董策】
　　名臣奏议
　　法仁祖五事范祖禹上哲宗臣掌国史伏覩仁宗在位四十二年丰功盛德固不可得名言所可见者其事有五畏天爱民奉宗庙好学纳谏仁宗能行此五者于天下所以为仁也陛下深留圣思法象祖宗日新辉光昭示所好以慰答羣生之望
　　当专法仁祖范祖禹上哲宗修德之实惟法祖宗洪惟一祖五宗畏天爱民后嗣子孙皆当取法惟是仁祖在位最久德泽深厚结于天下陛下诚能上顺天意下顺民心专法仁宗则垂拱无为海内宴安成康之隆不难致也臣尝采集仁宗圣政三百二十七事编录成书名曰仁皇训典凡六卷上之自绍圣以后章蔡倡为绍述之说而祖宗之法尽废
　　更改之多陈瓘上哲宗自熈宁至今二十余年天下之事已经四更改熈宁改治平元丰改熙宁元祐改神考绍圣改宣仁凡所行之事各有先后
　　乞讲故事丁隲上哲宗本朝祖宗之德具在方防威明仁厚不惟有益于当时尚可为法于后世臣愚欲乞晓谕侍讲臣僚预先编叙六圣典故可以取法于后来者以备讲筵听纳庶几前圣后圣所行所为如合符节当改则改朱文公上孝宗曰且舜承尧禅二十有八年之间其余礼乐刑政更张多矣其大者举十六相皆尧之所未举去四凶皆尧之所未去然而舜不以为嫌尧不以为罪孔子录之以为大典况臣非欲尽取太上约束分更之贱其所贵贵其所贱也因革损益顾义如何耳陛下何嫌之有哉
　　诸儒至论
　　熈宁变法之陛下求治太切用意过当奸臣縁隙得进邪说始议开边以中上心于是延安有横山之谋保安有招诱之计西鄙骚然而不宁而陛下始一悔矣置制条例司以讲求天下之遗利一出而为常平青苗再出而为料兵练营三出而为出钱雇役四出而为保甲教阅四者并行于世官吏疑惑兵民愤怨而陛下既再悔矣出兵无人之境筑城不守之地困弊腹心以求无益之功已筑之城随即倾覆救援之兵相继溃叛四方震动君臣宵旰而后下罪已之诏而陛下既三悔矣【苏頴滨代孙安道言】
　　熈宁变法之盖自青苗之议起而天下始有聚敛之疑青苗之议未允而均输之法行均输之法方扰而边部之谋动边部之祸未艾而漳河之役作漳河之害未平而助役之事兴其间又求水利也则民劳而无功又淤田也则费大而不效又省并州县也则诸路莫不强民以应令又起东西府也则大困财力禁门之侧斧斤不絶者将一年而未已其议财也则市井屠贩之人皆召而登政事堂其征利也则下至于日官之贱皆得与搢绅齿忠厚老成者摈之为无能侠少儇薄者取之为可用守道忧国者谓之流俗败常扰民者谓之通变能附者不次而进之曰吾方擢才不可招者为名而斥之曰吾方用法故尽变旧法先者后之上者下之右者左之成者毁之弃者取之【刘摰】
　　熈宁变法之轻改旧章谓之新法其人意所欲为人主莫能夺天下莫能移与之同者援引登青云与之异者摈斥流沟壑专欲遂其狠心不顾国家大体设官则以冗增冗立法则以苛益苛祖宗之法惠民也熙宁之法惠国也绍圣之法惠奸也【温公】
　　崇宁变法之为国者必师上古必法祖宗必戒后世危亡之渐按春秋税亩丘甲田赋书初书作书用者讥变古也崇宁以来变铨法而官制紊变军法而兵政弛变泉货法而轻重不平变学校法而风俗衰薄变防茶法而刑狱滋炽变塩钞法而征赋倍増变漕运法而仓廪虚竭法既屡变吏得为奸民受其【胡文定】
　　主意
　　法祖宗之心有帝王之政有帝王之心帝王之政载于一书之中帝王之心超乎一书之表载于书者其经画设施也超于书者其精神心术也临以君德肃以朝纲维以人才缉以吏治内而钱帛之通融外而将士之奋励凡若是者皆记载之所可模写也故曰载于一书之中思付托之惟艰念舆圗之未复一念之烈雷厉风飞一念之运干旋坤转蚤作夜思昼惧夕惕凡若是者非记载之所可形容也故曰超乎一书之表
　　气象气脉有气象有气脉观前朝之气象不若观前朝之气脉夫气象人才所为也而气脉非人才所得为也徒知盛治气象自人才出不知正人气脉自君心出则今日之所以取法仁祖者抑末矣何者治在天下非更新振起之为难而维持保养之为不易诗非蔡襄固不足为明时贺然手舞足蹈襄能之也而异日之或有转移襄之诗其能制乎颂非石介固不足为圣德賛然浓墨大字介能之也而异日之或有杂揉介之颂其能保乎是则成襄之诗全介之颂以至八年醲郁之盛衍为皇祐以来之庆者皆仁祖之心实为之也然则以今淳祐法古庆厯其将观盛治之气象乎抑当观正人之气脉乎如知气脉之所在则气象不难至矣
　　家法心法有家法有心法圣谟洋洋嘉言孔彰此家法也沈潜刚克髙明柔克此心法也祖宗家法之所传无非心法之所寓后之守其家法者容可不体其心法乎洪惟我朝列圣相承宏谟懿范可效可师若正说若寳训若通略皆旧章成宪之寓也而炳然二帝之典谟则有仁皇训典在粹然一王之政事则有孝宗圣政在金匮玉册光彩贲如呜呼盛哉肆我皇上不自神圣缉熈光明日御旃厦虽祈寒隆暑之不辍若稽古之编录若资治之纲目若大学之衍义皆进德修业之助也而讲臣入侍首以仁皇训典为进读之请迩日建言又以孝宗之圣政为防观之要监于成宪其永无愆猗欤休哉固家法也亦心法也
　　偶句
　　述祖宗之事易　　为天下守家法易
　　继祖宗之志难　　以家法用天下难
　　欲以古法用天下
　　不若家法用天下
　　贻孙谋以燕翼子祖宗善后之逺圗也
　　酌祖道以养天下人主法祖之实学也
　　警
　　以实德用家法必有大易体天行健之德而后家法为能用必有大学明德新民之功而后家法为能用必有中庸纯亦不已之诚而后家法为能用否则议论详而功实少条目备而纲领踈是皆虚文故事之为而未见其有益于法祖也
　　君臣相与守法尝谓人主为祖宗守法大臣为人主守法羣工百执事上以扶持道揆下以遵奉法守尤当悉心尽瘁以兴旧典以革宿可也必以公灭私则弊可革否则以私意而坏法矣必循名责实则可革否则以虚文而壊法矣必赏信罚当必权衡素定则弊可革否则旁蹊曲迳防出而乗之则法易壊矣
　　家法贵善用盖祖宗之法祖宗之所以用天下者在是也祖宗既能以是而用天下则后世继治者必得其所以用者而用之则家法日新治道修举固无一弊之可言矣不然徒知一话一言罔敢失坠曰此祖宗之训也一政一事不敢更易曰此祖宗之法也精神风采之不加而规模制度之日陋吾见家法固自若也而事功日蠧于防防之中将求以革弊而愈滋矣岂祖宗所望于后人哉
　　持守贵乎久故始初未尝不纯于用贤也事变所怵初心转移遂疑君子之无用几至于杂进小人矣始初未尝不乐夫忠谏也事变所惕初心转移遂疑忠谏之好名几至于不絶佞谀矣始初未尝不愤权贪之汚浊思所以一断之也事变所怵初心转移遂疑更改之为非几至于拳拳故辙之思矣
　　法祖宗立志大孝宗之所以为孝宗者亦惟能先立其志而已何则国家自绍兴讲解以来军政以和议而偷财用以和议而窘吏习以和议而汚纪纲以和议而废贤人君子以和议而一去不返天怒神怨以和议而挽莫能回朝廷上下习见以为常儿童走卒讳言以为耻天下事不可人意者几八九矣我孝宗起自宗藩受禅于尧思欲洗三京之黄尘抚九庙之故楸兴一念必以恢复为心处一事必以恢复为主用一人必以恢复为期寝不安枕食不下咽惟欲渡江而北耳是以用之于练兵则兵强用之于理财则财裕用之于御史则旧习革用之于守法则公道行虽符离一衂未能大快此心之所欲为而阅天下之义理为愈深厯天下之变故为愈熟胷中所主终无一毫之少变也呜呼此非所谓志者乎此志也有坚定而无转移有刚明而无巽懦有奋发果敢而无牵制依违阉寺小臣不得而揺拨也后宫嫔御不得而迎合也戚畹里言不得而沮挠也奸人小夫不得而窥伺也干淳之治有自来矣然则今日之事亦惟当志孝宗之志耳夫孝宗犹志于恢复今日独不能志于持守乎孝宗犹志于太平今日独不能志于革乎孝宗犹志于再还国初之盛今日独不能志于干淳之盛乎茍能矣天下尚可为也圣训有云朕心未尝放下一日之间天下湏行一两遭此志之说也
　　偶句
　　宏纲懿范炳燿日星　　经营缔创之甚难
　　显谟丕烈辉映天地　　变乱纷更之甚易
　　牙籖玉轴云汉昭回　　人主以先正望其臣
　　寳训金科日月辉映　　大臣以先王望其君
　　不愆不忘率由旧章　　祖功宗德万世源流
　　一举一动罔越成宪　　圣子神孙一意润色
　　天下者祖宗之天下不可一日而忘
　　人民者祖宗之人民不可一日而忽
　　必有精明之实德而后能以家法新天下
　　必有真积之实功而后能以家法用天下
　　崇尚之意多而推行之实寡
　　敬信之不足而观美之有余
　　事证
　　古人法祖自皇祖有训之言见于夏书而后知大禹之道存自先王成宪之言载于说命而后知成汤之道着自觐光烈之戒见于周书而后知文武之道布在方防
　　汉唐诸君得失炎汉之有天下也以寛厚为习以恭俭为务后之继体守文者所宜遵守而勿失也若武帝好大喜功穷奢极欲狱刑之滥至有腹诽沈之法赋敛之重乃及舟车盐铁之筭果无负于髙惠文景之初心乎若宣帝杂霸自甘德教不任常幸宣室斋居决事则下侵有司之职赵盖韩杨皆以寃死则不免刑名之尚又果无失于髙惠文景之善谋乎彼其视祖宗家法不暇防稽以为验而躬行践履往往龃龉而不合是虽近述时事为戒恳切于东方朔故事便宜之奏勤拳于魏弱翁而武宣二君之意向吾知其终有不可回者矣唐宪宗企二祖之盛庶几道德风烈文宗观太宗政要慨慕贞观之隆又若有意于述事者然贞观之隆二祖之盛盖唐家三百年所以系天命结人心端在于此吾将以二祖为法则黄裳之言可用也而吐突承璀之言岂当用裴度之功可相也而皇甫镈程异之徒岂所当相元和之政不克有终回视李绛所谓正身励已遵道德逺佞邪者果与祖宗合德否耶吾将以贞观为法则励精为治竟日视朝固为美也而何朝中朋党之难去中外相贺债帅合鲜固为得也而何事决北司之下移太和之间不满人意如僧孺所谓四夷不至交侵百姓不至流散又果可与贞观比隆也耶
　　汉唐诸君之公利汉髙祖以马上得天下艰难倥偬其经营一代之法度公平大略近古者天资暗合也自是以来清净饮醇之宰相惟守汉之三章奉法除奸之太守每奉汉之三尺不敢以私见挠公法也彼鍜链舞文纷更约束虽法吏揺动之病宁非武帝好大喜功之私心有以召之耶太宗兴自民间顿八纮而澄清之其兵农官民之制挽回太平六典气象亦上契乎帝王之公心也自时厥后风采醖借之直臣议及封功必曰唐法之当遵百奏丹青之内相论及制军则惧唐法之轻变不敢以私论揺公法也彼七再变之后斜封墨勅射骑两税纷纷而起虽羣臣逢迎之过岂非宗穷奢纵欲之私心有以来之矣
　　列圣守家法艺祖立极寛仁结人心刚毅驭臣下菑而播焉播而获焉家法一定世守不易太宗嗣位之诏曰谨当遵守不敢逾越真宗嗣位之诏曰务在遵行不敢失坠至于仁宗奉守惟谨既曰遵祖宗之训矣又曰奉真考之业既曰念祖宗之艰难矣又曰思真宗之养民逺而祖训近而父政一意遵守不敢有失焉其在当时或进三朝政要或上三朝圣政君臣上下皆以旧典从事其法祖何如也髙宗中兴一则曰祖宗法度坠者欲举二则曰仁宗家法理当举行论兵制则曰祖宗制度敢不遵承进累朝实录则曰欲尽则祖宗规模孝宗之出令修政一则曰奉承绍兴诏防以对慈训二则曰祖宗法令不合变更论小官差除则曰不敢壊祖宗成法论中宫节约则曰本朝家法逺过汉唐其守家法又何如也
　　祖宗变于熈丰熙丰间王吕用事王则有祖宗不足法之语吕则有一月一变法之说防经以为髙援古以为证而大体则不问青苗之法未允而均输之法行均输之法方扰而边鄙之谋动边鄙之事未艾而助役之法兴其间又求水利也游田也并省州县也二三年间阖辟动揺天下皆不得其宁矣元祐初政因神考末年之志而奉行之且天下方有更生之幸而二三小人以绍述之说进复王吕之弊政而废祖宗之良法循致中原之祸岂非小人之罪乎
　　时政
　　今日同符仁祖皇上临御初元慈闱拥防其与天圣明道同一时也权奸当国其与景祐寳元康定同一时也暨于淳祐以来则一邪一正更进迭入不知其几局面则又与庆厯初年同一气象今而为淳祐年则与庆厯以后又同一景候是以台纲之论奏经筵之启沃与夫廷绅之奏对一则曰法仁祖二则曰法仁祖其亦以仁祖之任贤去邪者望皇上以庆厯之转否为泰者望淳祐矣不知今日所用之人何如也惟见旧学儒臣坐秉国钧即彦博之平章事也前日权奸一去不返即夷简之不复来也迩者攻击奸邪凡几章奏即十八防之去竦也累年昏浊之气象一旦而清明平日杂处之薰莸一朝而别白皇上开泰之机信乎无愧于仁祖矣今事势如庆厯且今之事势犹庆厯也今之革如庆厯否今之积习犹庆歴也今之责治如庆厯否规模甫定风采未气象方回血脉未壮或者犹以前日之纵弛为寛厚而以今日之收敛为锲薄如此则当缓之乎抑当急之乎
　　法其一心之天夫有阳而有隂有中国而有夷狄有君子而有小人此天之所以为天也内阳而外隂内中国而外夷狄内君子而外小人此仁祖之所以为天也故论仁祖者当论其一心之天而法仁祖者亦当法其一心之天天之在仁祖其定也久矣定吾之天以应天之天隂阳之未调夷狄之未服是天之未应也而吾之天固定也隂阳之已调夷狄之已服是天之已应也而吾之天亦定矣
　　法其心于书之外且孝宗之可得而模写者何如也讲学以勤君德彰矣恩不废法朝纲肃矣即位未几首召二十八年沦弃之忠鲠而举当世之英豪津津皆生意矣人才之翕集为何如宰执不视事则虑其积压给舎不封驳则导以听从其吏治之兴起为何如记之实录载之寳训侈盛德之形容彰累朝之盛事儒绅因之以劝讲九重借之以宪章是则帝王之政非载于一书之中乎若夫孝宗之不可得而形容者何也我朝巍巍配天之钜业金瓯无阙之天下运厄中天王纲板荡遂使一家文轨中隔华夷万里江山半分南北痛心疾首奚啻齐城之未复枕戈待旦不止越讐之未报机防未至隐忍待时故圣训有曰朕心一日常行天下一遭推此念也其奋发激烈之志当何如哉此帝王之心非超于一书之外者乎
　　结尾
　　法仁祖保泰虽然开天下之泰在人才保天下之泰在人主仁祖之治前有庆厯后有嘉祐庆厯之泰韩范诸公为之也嘉祐之泰韩琦诸公为之也故社稷大计至嘉祐益以定中书大政至嘉祐益以凝四十二年之间公道之砥柱矻如君子之气脉不絶正人虽暂去而复来小人虽暂得志而终必斥此不惟天之所相亦我仁祖容受直言涵养人才之力也保泰之功不其伟欤正人用则天下泰国本定则天下泰朝廷尊则天下泰吾君诚能以仁祖为法则淳祐不止于庆厯将进而为嘉祐之泰矣诗云维其有之是以似之臣不胜拳拳法孝宗之心虽然患无孝宗之心耳上有孝宗之心必有孝宗之德有孝宗之德必有孝宗之政孝宗之心何心也未尝放下一日间天下定行一两遭之心也其心如此故其德如此孝宗有圗画莫就之孝德上祀宁考以配天孝则似之王心益加焉孝宗有不敢怠荒之敬德上亦圗敬天以继志敬则似之王心益加焉仁同万里孝宗之仁德也上之矜恻已似其仁愿王心益加焉明见万里孝宗之明德也上之听断已似其明愿王心益加焉孝宗行此四德者使顾成之庙称为孝宗上继太祖与宋无极心者德之本也德者政之本也明主可为忠言执事盍为我言之





　　羣书防元截江网卷四
<子部,类书类,群书会元截江网>
　　钦定四库全书
　　羣书防元截江卷五
　　储积【附常平仓　义仓　社仓丰储仓　广惠仓】
　　歴代事实
　　尧有九年之水汤有七年之旱国亡捐瘠者蓄积多而备先具也【前晁错传】公刘乃积乃仓乃褁糇粮【诗公刘】武王发钜桥之粟【书武臣】成王遗人掌邦之委积以待施惠乡里之委积以恤民之艰阨闗市之委积以养老孤郊里之委积以待賔客野鄙之委积以待羇旅县都之委积以待凶荒　仓人掌粟之藏以待邦用若不足则止余法用有余则藏之以待凶而颁之【礼】宣王王命召伯彻申伯土疆以峙其粻【诗】管仲曰市有新成田者二家君请式壁而聘之行令半年万民为囷以藏粟者过半【通典】髙祖筑甬道属河以取敖仓粟【本纪】天下既定民无盖藏文帝躬修节俭思安百姓贾谊説上曰古之人曰一夫不耕或受之饥　生之有时而用之亡度则物力必屈今背本而趍末食者甚众是天下之大残也淫侈之俗日日以长是天下之大贼也生之者甚少而靡之者甚多天下财产何得不蹙汉之为汉防四十年矣公私之积犹可哀痛失时不雨民且狼顾嵗恶不入请卖爵子即不幸有方二三千里之旱国胡以相恤夫积贮者天下之大命也茍粟多而财有余以攻则取以守则固以战则胜今敺民而归之农末技游食之民转而縁南畆则蓄积足而人乐得其所矣上感谊言始开籍田躬耕以劝百姓　晁错説上令民入粟于边以受爵免罪复言边食足支五嵗令民入粟郡县可时赦勿收民租至武帝初都鄙庾廪尽满太仓之粟陈陈相因充溢露积于外腐败而不可食末年乃徇征伐之事以赵过为搜粟都尉【前汉志】　显宗永平五年常满仓立粟市于城东粟斛直钱三十【晋志】隋开皇三年朝廷以京师仓廪尚虚议为水旱之备于是诏于蒲陜寺水次十三州置募运米丁又于衞州置黎阳仓洛州置河阳仓陜州置常平仓华州置广通仓转相灌注漕闗东及汾晋之粟以给京师【隋志】唐马周上疏自古以来国之兴亡不由积蓄多少在百姓苦乐也隋贮洛口仓而李宻因之积布帛东都而王世充因之而都府库以为国家之用积贮者要当人有余力岂人劳而强敛之以资冦邪【本传】　太宗亦云务蓄积而不恤人甚非国家计【陆防奏议】　元宗时牛仙客为相广闗辅之籴京师益羡自是元宗不复幸东都【唐志】天宝中诸道输京师者百余万斛　文宗时刘蕡对
　　防愿斥游惰之人以笃其耕植省不急之费以赡其黎元则廪蓄不乏矣【同上】
　　常平齐管仲相桓公通轻重之权曰嵗有防穰故糓有贵贱令有缓急故物有轻重民有余则轻之故人君敛之以轻民不足则重之故人君散之以重魏李悝曰籴甚贵伤民甚贱伤农善为国者使民毋伤而农益劝是故善平籴者必谨观嵗有上中下熟上熟其收自四余四百石中熟自三余三百石下熟自倍余百石小饥则收百石中饥七十石大饥三十石故大熟则上籴三而舎一中熟则籴二下熟则籴一使民适足贾平则止小饥则发小熟之所敛中饥则发中熟之所敛大饥则发大熟之所敛而粜之故虽遇饥馑水旱籴不贵而民不散行之魏国日以富强　汉宣帝时耿寿昌曰令边郡皆筑仓以谷贱时増其价而籴以利农糓贵时减价而粜名曰常平仓民便之　元帝时诸儒多言常平可罢毋与民争利遂废【并前志】　明帝欲复置公卿多以为便刘般以为外有优民之名内实侵刻不便帝乃止　　晋武帝立常平仓丰则籴俭则粜以利百姓【晋志】隋漕闗东汾晋之粟以给京师伊洛相幽徐齐并秦蒲州又置常平仓以备凶荒粟藏九年米藏五年【隋志】肃宗时第五琦请天下常平皆置库以蓄本钱　元宗天宝中嵗以钱赋诸道和籴贱则少府加倍而籴贵则贱价而粜　德宗时赵赞言陛下于京城置常平官虽频年少雨米不腾贵宜阅商钱税竹木以充本钱属军用迫蹙亦随而耗竭不能备常平之积【通典及本纪】
　　义仓自北齐河清中有垦租义租垦租送台义租送郡以备水旱隋开皇五年长孙平奏令诸州百姓及军人劝课当社共立义仓收获之日随其所得劝课出粟及麦熟当社造仓窖贮之若时或不熟当社有饥馑者即以此糓赈给自是诸州储峙委积【隋志】　唐太宗时凶荒则有社仓赈给不足则徙民就食诸州戴胄廷议自王公以下计垦田秋熟所在为义仓嵗凶以给民太宗善之乃诏畆税二升粟麦秔稻随土地所宜寛乡敛以所种狭乡据青苗簿而督之田耗十四者免其半耗十七者皆免之商贾无田者以其戸为九等出粟自五石至于五斗为差嵗不登则以赈饥民或贷为种子至秋而偿【唐志】则天以后货义仓支用神龙以后义仓费用向尽【通典】　德宗时陆防奏宜计诸道户口均之谷麦熟则平籴亦以义仓为名时稔则优价而广籴谷贵而止歉则借贷循环敛散疏入不报【唐志】
　　偶句
　　仓积于豳粮峙于申
　　黎阳置衞常平置陜
　　寿昌常平之法行于汉
　　戴胄义仓之法举于唐
　　尧汤备水旱而蓄积之具修
　　成周待凶荒而委积之惠举
　　余三年九年之食则捐瘠何足忧
　　谨上熟中熟之收则饥馑不足虑
　　令民出粟以赈饥馑隋人义仓之实惠也
　　计田出粟以备凶年唐人义仓之实惠也
　　门闗道路之委积是上之所有散而储于下也
　　钜桥鹿台之财粟是下之所有聚而储于上也
　　皇朝事实
　　太宗淳化中甞曰古人所谓有九年之蓄者盖三代以前禁军无多今六军尽在都下江淮嵗漕不下数千万若比分屯之秋何啻九年之蓄矣【五朝宝训】上甞谓廷臣曰国家以民为本百姓以食为命则知储蓄最为急务当谕诸路转运常为计度省察仓储毋使损败　真宗祥符三年上阅元和国计簿三司使丁谓曰唐江淮嵗运米四十万今乃五百余万仓库盈溢上曰国储有备亦自计臣宣力也曰上五年并州上刍粟之数可给四五年上曰河东仍嵗丰穰储峙尤广自今诸路稔嵗宜以时积谷为凶年之备【长编】　髙宗建炎四年中书奏秋成可期宜及时储蓄诏广东福建以所部年额为上供本钱【圣政】　孝宗乾道八年上曰今嵗再得一稔想见粒米狼戾更积得二年经常米便有三年之蓄【长编】
　　常平仓太宗淳化三年京畿大穰京城四门置场増价以籴令有司虚近仓以贮命曰常平遂为永制【长编】　真宗景德三年始置常平仓言事者以为水旱灾沴有备无患江淮两浙计户口多少量留上供钱每嵗夏秋准市估加钱收籴贵则减价出粜于是置常平仓案大率万户嵗余万石或三年不经粜则充粮廪别以新粟补之　仁宗嘉祐七年诏天下常平仓多所移用而不足以支凶年其令内藏库与三司共支缗钱一百万下诸路助茶　神宗熙宁三年诏诸路常平广惠仓给散青苗钱本并取民情愿【并同上】髙宗建炎元年臣寮言伏见神宗讲常平之政置
　　提举官钱谷充斥不可胜数迩来罢提举官而常平之财所存一二欲望复常平官讲补助之政广储蓄之具从之　二年臣寮言常平和籴之法州县视为文具以新易陈此成法也间有积嵗食腐而未甞问不许借贷此成法也问有悉充它用而实无储愿委官徧行省按从之【并会要】　绍兴元年诏以米价踊贵细民阙食令诸路州军以常平仓粟量度出粜【圣政】九年郑鬲奏和籴上曰常平法不许他用惟待赈荒恤饥取于民者还以与民也【小厯】二十一年上曰国家设常平仓宜令有司以陈易新不得妄有侵移　孝宗乾道六年上曰若一州得二十万石常平米虽有水旱不足忧矣　淳熙二年诏诸路常平司每嵗于秋成之际取见所部郡县丰歉及见管米斛于九月初旬条具闻奏【并圣政】常平苗役之政自熙宁始建炎初罢之二年置诸路主管官追还籴米然自军兴后常平窠名往往掇以赡军无复如曩时之封桩矣【杂记】　宁宗开禧元年正月辛未申严生子弃杀之禁仍令诸路主管常平官月给钱米收养之
　　义仓太宗干德元年令州县置义仓所收二税每石输一斗以备凶荒【长编】四年以重叠供给遂成劳费诏罢之【防要】　咸平二年成肃请复置义仓张齐贤对曰义仓本为丰年与民聚蓄然给纳之际民以为患上曰民之利病故在官吏能否【通典】　仁宗庆厯元年诏天下立义仓自干德初置义仓未久而罢明道二年诏议复之不果景祐中集贤校理王琪上疏引隋唐故事请复置上纳之已而众论纷然以为不便遂诏第令三等户输粟寻复罢【长编】五年韩琦言近诏罢义仓若便拨入官仓恐未副朝廷示民以信之意乞拨与常平仓别作桩管或遇水旱灾伤即赈济贫民从之【会要】　神宗熙宁二年甞欲复之王介甫主青苗因言人有余粟藏之家何害乃止熙宁末复之仍听就县仓输然义仓当留乡今入县仓悉为官吏移用后又令上三等户输郡仓转充军仓失立法之意【杂记】　哲宗元祐八年黄庆基言义仓者良法也元丰间先帝复行其法以为隋唐取民太重虑民不堪其求于是纳苗米一石者输义仓米五升可谓至薄矣望自今嵗复行诏令户部详度　绍圣元年诏复置义仓专充赈济【并防要】　髙宗绍兴十三年浙西米贵义仓米各一万五千石减价出粜务要惠及细民十八年上曰义仓所以备凶荒水旱比年州县或侵支盗用或赈济无术僻逺穷困之民不得均被其惠可令户部措置二十年上曰祖宗置义仓最为良法令监司检视实数补还侵失　淳熙八年上曰义仓米本是民间寄纳在官以备水旱既遇荒嵗自合还以与民【并防要】八年二月诏今虽米价低平其间鳏寡孤独无钱收籴可令抄籍姓名将义仓米赈济务要实惠及民十一年诏诸路提举行下所部随乡丰歉收纳入仓不得侵隠他用嵗终具旧管及新收数目申尚书省【并圣政】
　　丰储仓绍兴二十六年夏始置先是王公明为司农寺丞请令诸路以见管钱籴米赴行在钟侍郎世明因奏令诸州嵗发常平陈米十五万斛赴省仓赡军言者以其坏常平法奏绌之韩仲通在版曹乃请别储粟百万斛于行都以备水旱号丰储其后又储二百万斛于镇江建康然颇有借兊者【杂记】
　　广惠仓仁宗嘉祐二年置天下广惠仓初韩琦请罢税诸路户絶田募人承佃以夏秋所输之课给在城老幼贫乏不能自存者既建仓乃诏提刑领之嵗终具所支上三司【长编】四年诏广惠仓司农寺逐州选官专监每嵗十月便差官检视老病之人籍定姓名日给米一升【同上】　宁宗时四川制置广惠仓乃丘宗卿所创嵗防颇赖其用【朝野杂记】
　　社仓神宗熙宁二年上论社仓法行之未得其方王安石曰隋文帝时风俗法度岂能胜今日则社仓输给安能无扰但当时糓贱百姓不为苦尔且人有余藏藏之于家有何所害而固欲使之输官非良法也至是御史钱顗言齐州义仓取数太多乃诏罢之【通畧】　乾道四年建人大饥某请于官始作社仓于崇安县使贫者嵗以中夏受粟于仓冬则加息二分以偿嵗少不收则弛其息之半大侵则尽弛之期以数年子什其母则惠足以广而息可遂捐以予民矣行之累年人以为便淳熙辛丑某以事入奏因得条上其説　孝宗皇帝幸不以为不可即诏颁其法于四方德意甚厚而吏惰不恭不能奉承以布于下是以至今防二十年而江浙近郡田野之民犹有不与知者其能慕而从之者仅可一二数也【晦庵建昌南城社仓记】
　　偶句
　　提举置于熙宁而常平坏
　　提举复于绍兴而常平修
　　常平之法行于淳祐之元年
　　常平之仓置于景德之三年
　　干德元年始令州县置义仓
　　元丰元年复诏畿县立义仓
　　依实发米赈民髙宗绍兴之诏也
　　务要实惠及民孝宗淳熙之诏也
　　太祖以京畿大穰而令置塲増价以籴义仓
　　哲宗以河北麦熟而令比价添钱收籴常平
　　经传格言
　　国无九年之蓄曰不足无六年之蓄曰急无三年之蓄曰国非其国也三年耕必有一年之食九年耕必有三年之食以三十年之通制国用虽有凶旱水溢民无菜色【记王制】三载考绩余三年食进业曰登再登曰平余六年食三登曰太平二十七嵗遗九年食【前制】足国之道节用裕民而善藏其余垣仓廪者财之末也【荀子】夫人待君子而后化理国待蓄积乃无忧患君子非自农桑以衣食者也蓄积非横赋敛以取优饶者也【仲长统云】
　　偶句
　　粟多财余晁错谓之大命
　　理兵足食陆防谓之大经
　　名臣奏议
　　常平无救恤之实仁宗朝范仲淹言常平仓司农寺管辖官小权轻提刑多不举职尽被州县借出钱本使用致不及时聚籴每有灾沴无所振发徒有安抚之名且无救恤之实请选辅臣一员兼领司农寺
　　常平不当变青苗神宗时范镇言常平始于汉之盛时贱则贵而敛之恐伤农也贵则贱而散之恐伤民也犹为近古虽唐虞之政无以易也而青苗者唐衰乱之世所为青苗在田贱估其直收敛未毕而必其偿是盗跖之法也今以盗跖之法而变唐虞不易之政此人情所以不安
　　常平所及者广神宗朝苏轼言常平之为法也可谓至矣所守者约而所及者广借使万家之邑上有千斛而糓贵之际千斛在市物价自平一市之价既平一邦之食自足无专防乞丐之弊无里正催驱之劳今若变为青苗家贷一斛则千户之外谁救其饥
　　乞置社仓仁宗朝贾黯言水灾之灾虽尧汤所不能免今不思所以备灾之术而嵗幸年谷之熟则是求出于尧汤之所不可必者也臣甞读隋史见所谓立民社义仓者取之以时而藏之于民下足以备凶灾而上实无所利焉愿仿隋制诏天下州军遇年丰谷熟立法劝课广蓄积以备灾
　　义仓支移之弊孝宗朝杨炎上言义仓之法唯充赈急不许他用诸路州县嵗收苗米六百余万石其合收义仓米斛数目不少年来虽间有灾伤去处支给不多访闻诸路州军往往将递年所收米数更不依条逐项桩管皆是擅行侵用从来未曽稽察乞下诸路委逐州主管常平官取索五年的实收支数目仍开説逐年有无灾伤检放稽察施行
　　乞天下置义仓神宗朝熙宁九年钱顗乞于天下州县逐乡村各令依旧置社仓当丰年秋成之时只于上三等有田人户量出斛斗以备赈济若遇荒旱即尽数俵借于下等贫民听将来嵗稔日官为索还依前入社仓收贮及三年或无水旱即具数存留所积有二年备
　　诸儒至论
　　均田务农为储粟之法程明道曰古者民必有九年之食无三年之食者以为国非其国臣观天下耕之者少食之者众地力不尽人功不勤虽富室强宗鲜有余积况其贫弱者乎或一州一县有年嵗之凶即盗贼纵横饥死满路如不幸有纵方二千里之灾或连年之歉则未知朝廷何道以处之则其患有不可胜言矣岂可曰昔何久不至是因以幸为可恃也哉固宜渐从古制均田务农公私交为储粟之法为之备此亦无古今之异者也【十事劄子】
　　保民以食为本伊川曰保民之道以食为本今自京师以至于天下计平时之用率无三年之蓄民间空匮则又甚焉以万室之邑观之有厚蓄者百无一二困衣食者十居六七统而较之天下虚竭可知矣丰年乐嵗饥寒见于道路一谷不稔便致流离卒有方数千里连数年之水旱不知何以待之
　　义仓寄留之法李太伯曰古制之宜于时莫若义仓之为愈也唐太宗曰既为百姓先作储贮官为举掌以备凶年非朕所须然太宗用心固善矣敛散之法则未尽得宜出此而入彼有丧而无得奚以异于厚敛乎今莫若以农末之民各分户等每于秋成以次入粟谓之寄留至于凶年则下户之乏食者准数给还其上户则以转给穷民书其转给之数积以嵗年数登若干者拜以爵级以宠异之则富人乐输穷人受赐矣
　　古无发粟之令陈季雅曰古者国有九年之蓄率土臣庶通为之计非独富公庾也故荒政十有二不闻有发粟之令是嵗藏富于民上之人不操其权如战国时李悝作尽地力之教以为平籴之法此意已与古异盖当时富藏在官而敛散在上汉自贾谊晁错劝文帝教民务本皆未知此意民既务本农有余粟一以归之于公上内郡之民仅足而无余名为富足实与贫困无异武帝即位初年河内人伤水旱汲黯以便宜发粟归伏矫制罪则当时仓廪在郡县者有司不得擅发明矣宣帝时耿寿昌行常平仓于边郡亦非郡县之所专汉时内郡边郡不曽使民自为蓄积虽小有备具皆出于朝廷留寄于郡县是以无可观者
　　舒散赒救之説陈亮曰井法既废而敛散之权兼并用以乘时而射利赒救之法兼并用以谋息而取嬴魏之平籴唐之常平所以制敛散之权于公上也隋之社仓唐义仓所以公赒救之法于天下也及其衰也常平可以牟出入之利义仓可以应缓急之须取兼并之法而自用之则亦无恠乎人心之不和而水旱之随至也本朝神宗皇帝立为定制专置一司以掌之分户部右曹不使参之经用郡县则属之丞贰移用擅发皆有常禁故常平义仓之积盈天下其后从事于西北而用度之不给固已不免时发而用之渡江以来诸司郡县又皆不免贷用而常平之法防于废矣
　　广济广惠罢置余亮曰仁宗之世韩琦请以没官之田募人耕佃为广惠仓散与孤寡幼独庆厯嘉祐间既有常平仓又有广济仓广惠仓仁宗德泽洋溢三仓力也王安石用事常平广济量以支给余皆尽粜转而为钱变而为青苗取二分之息广惠之田转易皆尽虽济一时为祸不细元祐间三仓虽复未防而章子厚继之而三仓遂坏
　　义仓在郡之弊胡致堂曰赈济莫要乎近其人隋义仓取之于民不厚而置仓于当社饥民之得食也其庶矣乎储备如此犹曰闗中大旱民犹不免食粟糠豆屑帝躬帅之如洛阳就食况素无备乎百姓知挤于沟壑而已矣后世义仓之名固在而置仓于州郡一有凶饥无状有司固不以上闻也良有司敢以上闻矣比及报可委属吏出而施之文移反覆给散艰阻往往监官胥吏相与侵没
　　主意
　　有余不足之异古之蓄积也常有余后之蓄积也常不足岂天之生物不如古之多人之谋事不如古之智盖古之费给也为有限后之费给也为无穷以有限之生植充无穷之费给无恠乎有余不足之不同也古者兵即农也农即兵也无事则袯襫耒耜尽力南畆而为耕耨之农有事则弓矢戈矛效力行阵而为战守之备居有积仓固未甞仰给于公家行有裹囊亦未甞仰给于公家故蓄积不期于有余而自然有余也后世为兵者不农为农者不兵一人为兵一家仰食于县官一人征行一家又有以廪给男子疾耕不足以供其餽饷女子疾织不足以供其衣褐平居无事一嵗仅可以支一嵗一旦有急一嵗岂足以支一嵗哉故蓄积不期于不足而自然不足也
　　敛散不可失初意因民之有余而敛之以时初意也其后徒见以能敛而疾民矣因民之不足而散之以时初意也其后则未见以能散而裕民矣夫敛者官为藏其所有待其无而赒之散者官为察其所无推其有以济之此君民一体之义也盖立法创制必贵于通设官分职必贵乎严通者所以待民故常平义仓之政立焉严者所以待吏故常平义仓之政行焉不然名美而实亡规模困于积弊之余上勤而下壅调度废于循习之后徒知敛而藏者在有司不知散而用者在天下徒知聚于斗升之诛求而不知行于勺合之赒恤愚见其弊未见其利也
　　官吏当有忧民之心郡县有忧民之吏则常平义仓之法虽弊而犹可复行官吏无忧民之心则常平义仓之法虽详而徒为文具盖近民之官莫州县若也心乎忧民则无利不兴无害不除均为足食之计丰年而为饥年之蓄无事而为有事之防靡所不用其力焉岂特常平义仓而已哉故曰法虽弊而犹可复行者此也志不在民则米不待实麦不待成已严追胥之令知剥民而不知裕民知聚利而不知散利何往而非弊焉义岂特常平义仓而已哉故曰法虽详而徒为文具者此也贪吏不可不去朝廷有仁民之心而天下无仁民之政者何也愚一言以弊之曰贪吏之罪也甚矣贪吏巧于笼天下利以为已有也夫天时之丰凶难必而国家之积贮当先其来尚矣且尧汤备具之事逺矣后世如欲祖周官之法以为积贮计亦必去贪吏而后可也周官敛货之滞以待不时而买者汉踵其意如谷贱则籴谷贵则粜是也吁使当时皆贪吏而无一寿昌耶则心不在民而増价减价之策无有矣周官以委积及民必以其时唐彷其意如畆收二升赈贷饥民是也吁使当时皆贪吏而无一戴胄耶则念不及民从使取给之策无有矣
　　警段
　　循名资吏之常平者所以均谷价也今粒米狼戾而阙额不补囷窖尘朽而虚籍徒存贱未甞籴贵未甞粜而常平之置法祗有其名耳义仓所以为民储也今则州县苛求殆成官物民户带钞不敢名言丰固尝输歉何甞给而义仓之设法适以资吏耳甚至茶盐酒酤一孔之利无不在官尺攘寸取殆类邦危之陋风津梁门闗国中之地莫不有禁手举足蹈无非罔民之防穽也民以食为先洪范八政食货为先子贡问政夫子告以足食为首是则民食之在天下固不可一日阙而天地之消息盈虚尤不能保嵗无上下之异古者三年耕必冀其有一年之蓄而周官遗人之职所以必拳拳于委积是计者凡以先事而忧虽尧汤亦为之备先具也或者徒见论治之君子且有三十年通制国用而无以纾忧于旦夕之言则其为食者天施地生之物固非可以人力计而救艰食之民有不可待其储蓄而后济者然不知管仲之富国李悝之平籴耿寿昌之常平君子犹有取焉亦曷甞曰置储蓄于不论乎
　　当有足民之实常平义仓今所以裕民而谓之食者在是然美名徒存实惠何有乘轺车者非不严移贷之令非不命搬运之官一遇水旱旋为影射昭昭然号于人曰官以常平赈粜也不知槩量出入亏折万状吏胥旁午巧为侵刻而民不受常平之赐矣每乡置局科抑都保汲汲然告于人曰官以义仓赈济也不知深山穷谷所予防何下户贫民反贻欺取而民不受义仓之赐矣使至仁测怛真有以风动官寮真有以感率乡井则食之裕民纵未足以拟神禹武王之盛而常平义仓犹髣髴汉隋之旧也何至坐视赤子之捐瘠哉
　　偶句
　　古者藏富于民
　　后世藏富于国
　　不恃无凶荒之虞
　　惟恃有蓄积之素
　　无事而为有事之备
　　丰嵗而为歉嵗之忧
　　有九年之食则天灾不足虑
　　无三年之蓄则君子以为忧
　　自成囷藏粟于齐而常平之意形
　　至筑仓籴谷于汉而常平之名立
　　事证
　　其説有三唐虞盛际洪水汤汤害不细矣惟曰益奏庶鲜食不闻其国有捐瘠也惟曰稷奏庶艰食不闻其民有饥殍也意其平时必有为之平者及考典谟一书初未甞有实仓廪充府库之説不识果何以御天灾耶果何以救民饥耶得非国无横敛民有余粟储峙盖藏充满于畎畆之间故凶旱水溢不至为沟壑之转然则所谓蓄积多而备先具者亦曰藏富于民至于汤旱七年而民无菜色荀卿惟称其知本末源流不归之于实仓廪府库参之唐虞亦一揆也是之谓因民以利民周官委积之掌曰乡里曰门闗曰野鄙曰县都悉皆有之王制冢宰制国用三年耕必有一年之食九年耕必有三年之食以三十年之通水旱而民不病虽其斟酌之权归于官而相赒相防在民亦未甞无所蓄焉降及后世以其谷贱伤农谷贵伤民也于是常平之法创于汉之耿寿昌以其丰年则粒米狼戾凶嵗则糟糠不厌也于是义仓之法创于隋之长孙平其始者立法亦縁周官委积之意王制国用之説耳其后虽或废或置变更不一然推而行之实为有利古人谓上为百姓先作储贮官为举掌以备凶年非横生赋敛而利人实深固英君谊辟往往修举焉是之谓以官而利民世变陵迟愈降愈下前人之创法已不待古而后人之守法复不加前将如之何哉常平良法也废于汉元而明帝复欲立之善矣而外有利民之名内实侵刻百姓已见于刘般之言义仓良法也废于武德而贞观侵立之善矣公私窘迫贷用向尽遽见于再传之后
　　隋唐义仓之法隋之义仓民弊之者一其他则官弊之唐以来皆官弊也民无与焉隋开皇五年百姓军人共立义仓收获之日贮粟及麦社司执帐随时检校当社饥歉即行赈给自是诸州储峙在在相望此岂非善意乎因仍既久以义仓贮在人间而百姓轻于费捐遂至乏絶所谓民弊者此特一节耳其后灵夏日等义仓则纳于州渭河绥银等义仓则置于县至大业而杂费之是其弊在官不在民也唐之义仓法非不善王公众庶畆税二升取之之均也髙宗武后十数年间不许杂用禁之又严也永徽新格出粟各有其差开元之式商贾不收其税及其盛也天宝八年通天下诸州米数独义仓六千三百一十七万七千石有奇比之常年防十五倍兹其所储亦富矣然以义仓与常平同籍于官义乎公私窘迫皆贷义仓义乎神龙之后费用殆尽义乎或以为天子外庾或以资后世军兴是则民以义而储官以非义而用抑其过在官不在民矣
　　祖宗义仓始末义仓之置自干德而始亦自干德而止夫仓以义名赈民良法也我太祖以仁义开国凡仁民之政盖终其身行之至于千万世不易顾于此法亟行而亟罢何也太抵常平义仓均之为荒政良法然常平出于官义仓出于民出于官者官自敛之官自出之其弊也虽不足以利民亦不至于病民出于民者民实出之官实敛之其弊也不惟民无利而官且从而病之矣我太祖之亟行亟罢非为一时虑也为异日虑也是法也王琪甞言于景祐矣而言之不果行贾黯尝言于皇祐矣而言不果行钱顗又于熙宁言之言不行于熙宁而行于元丰黄庆基又于元祐言之言不行于元祐而行于绍圣迨今大观増定数额至于今用之
　　祖宗常平之法国家常平之法行于淳化之二年常平之置置于景德之三年四路常平虽罢于康定而又行于庆歴或八塲或十四塲减价以籴或出内藏钱或取絶户钱添助以籴或令三司拨还借支或诏三司毋得擅支其在县则监以知县其在州则监以通判又镇之以司农緫之以转运主之以辅臣有月帐有季帐有三司条贯出纳之平司存之谨其惠大矣
　　祖宗常平兴废提举置于熙宁而常平坏提举复于绍兴而常平修常平之修废其不系于提举之废置乎曰盖熙宁之提举为青苗设也建炎之提举为常平设也使熙宁果为常平而置也则敛散以时必无稽滞出纳有人必无移用而何有荒政不修之虑也夫惟以盗跖之法变唐虞之政苗青在田贱估其直此为何意屠牛伐桑输钱于官此为何法恤民之制转为厉民或者得以有辞矣中兴之制则异于是三司钱谷提举主之无防失也常平敛散提举主之无愆滞也若是而置提举又何议耶
　　偶句
　　义仓立于太祖之建隆
　　常平建于太宗之淳化
　　太祖诏贮义仓之米以备凶歉
　　真宗诏留部内之米以备水旱
　　干德立别输之制而义仓始立
　　熙宁行预支之令而义仓始明
　　韩琦请以官田为广惠而仓法以立
　　王安石变常平为青苗而仓法以坏
　　时政
　　常平义仓之弊常平义仓之法自昔行之久矣我朝祖宗尤切加意义仓建于太祖之建隆常平立于太宗之淳化中虽暂废旋即复旧逮髙宗中兴其于常平也则职以通晓世务习知民事之人其于义仓也则禁其州县侵支贩济无术之弊利固宏矣然而法久则弊愈生弊积则法愈坏因仍至今防不可救常平有名而无其具义仓有人而无其所平者变为不平之地义者流为不义之资一逢水旱饿殍填委吁尚忍言哉
　　今日贪吏之弊本朝以仁得天下以仁守天下如积贮一事尤为介念然其法往往成于仁人之心而坏于贪吏之手　祖宗盛时或留上供以收籴非见于景德乎或支内帑以助籴非见于嘉祐乎其后或输一斗或输五升丰年寄之官凶嵗给之民盖诚如执事所谓循环无穷而民赖其利也此无他祖宗为民父母一念所到惟恐赤子失所仰耳愚所谓积贮之法往往成于仁人之心者此也数十年来气象顿异夫籴本所以为丰年积贮计也今问诸籴本则贪吏为之羽化矣民输所以为凶年赈给计也今问诸民输则贪吏为之干没矣借使义租送郡之法尚在亦秪以助此辈席卷耳借使拘收谷麦之防尚行亦秪以饱此辈溪壑耳执事谓有籴无粜有敛无散斯言尽之矣此无他贪吏厌忽民命何啻弃梗侵移公廪何啻穿窬于是朝廷有仁心州县无仁政愚所谓积贮之法往往坏于贪吏之手者此也今日科抑折纳今日常平之籴本朝廷之给降也不知嵗籴之数果有定额乎义仓之敷科苗米之带纳也不知科敷之数果有常入乎夫秋成毕矣嵗事稔矣因狼戾之余而官为出本以收之敛滞货之淹而官为薄征以积之意者于有余之中而为不足之备也岂料和籴一转而为科抑乎带纳一转而为强市乎夫科抑者非其所乐矣亦以官之与民非真有以交相付也特强市之尔使遇适然之变尚能发廪以赈之犹可也而民有饥道有馑问之有司则持空簿以相授而已抑纳者非其所便矣亦以官之与民非真有以交相通也特重敛之尔使值偶然之虞尚能倾囷以裕之犹可也而旱有魃水有沴问之有司则指空槖以相视而已
　　今日奸吏病民今也监司以前赋责之守令守令惧其责也而责之民文移急于星火推剥及于肌肤蚕未浴茧已科夏税禾未登塲已催秋苗稍不如期则暴吏登门鸡犬为之一空故今为之民者百畆所收输县官者十一输富室者十二三而输暴吏者又十五六锄扰未收而仓无余粒机轴方停而身无全丝丰年乐嵗且不足以为仰事俯育之计不幸一遇水旱而必欲持公家有限之储活嗷嗷之民正恐难继而况平日奸吏又百蠧于其间其所积者岂不耗哉故互用有禁非不严也而借贷之侵移者自若登载有籍非不详也而数目之虚伪者莫攷申严戒敕前后不知其防矣而积弊愈甚不可得而刬革有如执事之所云者此诚今日之实患也
　　今日无及民之实惠且向者常平之法曰贱而入贵而出所以使物价之平而民无困乏也今闻其为公而入未闻其为民而出也闻其拥虚数以资吏奸未闻其有实惠以为民利也向者义仓之立曰畆税二升或二税之外则输米所以公敛散之权也今闻其病民而已末闻其济民也闻其侵支移用敢于冒禁而取矣未闻其赈恤施惠敢于冒禁而发也积弊至此岂非名之徒存也哉
　　偶句
　　既耗于官吏之科拨
　　又耗于胥吏之并縁
　　移用不禁文书徒存
　　腐败不蠲虚籍徒存
　　太仓之粟未必多于汉
　　洛口之仓未必富于隋
　　互用之禁非不严而借兊侵移者自若
　　登载之籍非不详而数目虚伪者莫考
　　结尾
　　吏蠧不可不惩愚谓为今之计将欲循名责实使有司奉行者不狃于具文取赢散滞而斯民养生者不至于匮阙夫岂无道是则敛散之道固不可弛而吏之蠧者亦不可以不惩也监司之精察必责以劝守令之赈济必责以均截上供之钱以与之为籴本必申明乎景祐之诏留嵗漕之米使豫为之偹必举行乎祥符之令使官吏奉行各体实惠不为虚文则必有出米以活饥民有如陈尧佐之以身率人者矣发有余之财以拯贫者有如范文正之条叙荒政者矣受粮以活流民之十五万有如富郑公之劝贮官廪者矣上有实政下有实惠又何法之弊哉班固甞曰吏良而令行是则必有任其责者
　　当藏富于天下人皆曰敛民可以富国愚则曰与民所以富国夫百物生于民者也生于民而积于民则百姓足而君足矣敛于民而积于国国则富矣民竭而物穷吾恐一旦有所求于民而不能继也是故谓将以取之必有以与之人君之储蓄何以异于是哉若然则鬻爵度僧不必为矣头防箕敛不必施矣将见君有余财民有余力粟之仓腐钱之贯朽民犹君也君犹民也嘻此不储蓄之储蓄也此亦万世长久通行之大计也为国计者所当详议而熟筹之执事其然之乎
　　察官吏之弊虽然今日百费繁兴廪庾赤立经常之赋固不可弛官吏之扰可不禁乎使州县之吏不敢茧丝宁为尹铎毋愿为矫制擅发之汲黯催科政拙宁为阳城毋愿为发廪赈饥之韩韶则常平义仓之储法存而意亦存矣不然今日出一令曰吾忧民之食也明日出一令曰吾虑民之饥也是徒拜其名而未拜其实民何頼焉




　　羣书防元截江网卷五
　　钦定四库全书
　　羣书防元截江网卷六
　　漕运
　　厯代事实
　　秦欲攻匈奴运粮使天下飞刍挽粟起于黄陲琅邪负海之郡转输北河率三十钟而致一石【通典】　汉髙祖与项羽相持于荣阳间萧何镇守闗中计户转饷给军髙祖曰镇国家抚百姓给餽饷不絶粮道不如萧何
　　【本纪】转漕山东之粟以给中都官嵗不过数十万石【前志】孝武建元中通西南夷作者数万人千里负檐馈粮
　　率十余钟致一石其后衞青击匈奴取河南地复兴十余万人筑朔方转漕甚逺自山东咸被其劳元光中发卒穿漕渠以漕大便利　宣帝五鳯中耿寿昌奏言故事嵗漕闗中粟四百万斛以给京师用卒六万人宜籴三辅农河东上党太原等郡谷足给京师可以省闗东漕卒过半【通典】赵充国击先零条便宜十二事其五曰至春省甲士卒循河湟漕谷至临羌以眎羌虏威武传世折冲之具【充国传】后汉光武命冦恂守河内转运给足军粮恂以辇车骊驾转输前后不絶【本传】虞诩为武都太守先是运道艰险舟车不通僦五致一【用五石货致一石】乃按行川谷自沮至下辨开漕船道于是水运通利嵗省四十余万【本传】蜀诸葛亮出军至祁山始以木牛运其后又出斜谷以流马运　魏正始四年邓艾谓良田水少不足以尽地利宜开河渠可以大积军粮又通运漕之道乃开广漕渠【通典】　隋文帝开皇三年以京师仓廪尚虚议为水旱之备诏于伊洛汴许等十三州置运米丁又于卫置黎阳仓于陜置常平仓于华置广通仓转相灌注漕闗东及汾晋之粟以给京师又募人能于洛阳运米四十石经砥柱之险达于常平者免其征戍其后以渭水多沙流有深浅漕者苦之四年命宇文恺率水工凿渠引渭水自大兴城东至潼闗三百余里名曰广通渠转运通利闗内赖之【隋志】唐都长安闗中号称沃野然其土地狭所出不足以给京师备水旱故常转漕东南之粟髙祖太宗之时用物有节而易赡水陆漕运嵗不过二十万石故漕事简自髙宗已后嵗益増多而功役繁兴民亦罹其弊矣初江淮漕租米至东都输含嘉仓以车或防陆运至陜而水行来逺多风波覆溺之患其失十常七八其率一斛而得八斗为成劳而陆运至陜才三百里率两斛计庸钱千缗送租者皆有水陆之直【唐志】开元十八年宣州刺史裴耀卿朝集京师元宗访以漕事耀卿条上便宜元宗初不省二十一年耀卿为京兆尹京师雨水谷踊贵元宗复问耀卿漕事耀卿因请罢陜陆运而置仓河口使江南漕舟至河口者输粟于仓而去县官雇舟以分入河洛置仓三门东西漕舟输其东仓而陆运以输西仓复以舟漕以避三门之水险元宗以为然乃于河阴置河隂仓河西置拍崖仓三门东置集津仓西置盐仓凿山十八里以陆运自江淮漕者皆输河阴仓自河西至太原仓谓之北运自太原仓浮渭以实闗中元宗大恱拜耀卿为黄门侍郎同中书门下平章事兼江淮都运使凡三嵗漕七百万石省陆运佣钱三十万缗是时民久不罹兵革物力丰富朝廷用度亦广不计道里之费而民之输送所出水陆之直増以凾脚营窖之名民间传言用斗钱运斗米其縻耗如此及耀卿罢相北运颇艰米嵗至京师才百万石二十五年遂罢北运二十九年韦坚兼水陆运使坚治汉隋运渠又凿潭于望春楼下以聚漕舟坚因使诸州各揭其郡名陈其土地所产货宝诸竒物于袱上先时民间唱俚歌曰得体纥那邪其后得宝符于桃林于是陜县尉崔成甫更得体歌为得宝农野坚命舟人为呉楚服大笠广袖芒屩以歌之成甫又广之为歌辞十阕妇女百余人鲜服靓妆鸣鼓吹笛以和之众艘以次辏楼下天子望见大悦赐名曰广运潭是嵗漕山东粟四百万石自裴耀卿言漕事进用者常兼转运之职而韦坚为最【唐志】肃宗宝应元年元载以淮河阻兵飞挽无路絶盐铁租赋皆泝汉而上【会要】末年史朝义兵分出宋州淮运阻絶刘晏运江淮粟帛由襄汉越商于以输京师　代宗广德二年以刘晏颛领转运租庸铸钱盐铁转输至上都度支所领诸道租庸观察使凡潭事亦皆决于晏晏为歇艎支江船二千艘人人习河险江船不入汴汴船不入河河船不入渭江南之运积州汴河之运积渭口河船之运积渭口渭船之运入太仓嵗运粟百一十万石无升斗溺者【唐志】刘晏领转运按行浮淮泗达于汴尽得利病乃移书元载以为运之利与害各有四载即尽以漕事委晏故晏得尽其才嵗输始至天子大悦遣衞士以鼓吹迓东渭桥驰劳曰卿朕酂侯也凡嵗致四十万自是闗中虽水旱物不翔贵矣【本传】初州县取富人督漕挽谓之船头税外横取谓之白着人不堪命晏始以官船漕罢无名之敛以禆用度【本传】晏自天宝末掌出纳监嵗运知左右藏主财谷三十余年矣及杨炎为相以旧恶罢晏转运使复归度支李泌凿集津仓山西迳为运道属于三门又为入渭船输米渭桥大仓米至凡百三十万石遂罢南路陆运【唐志】　德宗时江淮米不至六军脱巾呼于道上忧之甚防韩滉运米至陜上喜谓太子曰米已至陜吾父子得生矣【通鉴】秦汉时故漕兴成堰东达永丰仓韩辽请疏之自咸阳扺潼闗三百里可以省车挽之劳宰相李周言以为非时文宗曰茍利于人阴阳拘忌非朕所顾也议遂决堰成罢挽车之牛以供农耕闗中赖其利【唐志】
　　偶句
　　辇车骊驾而中天之基以成
　　木牛流马而峙鼎之势以就
　　有萧何之转饷则汉军无乏食之忧
　　有韩滉之运米则唐人免脱巾之变
　　刘晏设舟载之策米斗减钱者九十
　　耀卿得置仓之利陆运省缗三十万
　　三十钟而致一石则秦人之耗不可支
　　十万斛而七十缗则唐人之费为甚省
　　汉穿渭渠以通漕运故闗东之粟为易达
　　隋置洛仓以相灌注故汾阳之粟为易输
　　有萧何以居闗中则餽饷日给足以佐髙祖之创业有冦恂以守河内则军食日裕足以成光武之中兴
　　皇朝事实
　　太祖建隆元年汴都仰给漕运故河渠最为急务先是嵗调丁夫开浚糗粮皆民自备丁夫诏悉从官给　二年命给事范阳刘载浚五丈渠以通东方之漕上因曰烦民奉己之事朕必不为也开导沟洫以济京邑盖不获已初五丈河泥淤不利行舟诏陈承昭于京城之西夹汴河过斗门自荣阳凿渠百余里引京索二水通城壕入斗门架流于汴东滙于五丈河以便东北漕运　开宝四年以王明为广南诸州转运使王师南伐岭道险絶不通舟车但以丁夫负荷糗粮数万众仰给无阙　五年三司言仓储月给止及明年二月请分屯诸军尽率民船以资江淮漕运上大怒召判三司楚昭辅切责之昭辅诣皇弟光义泣告曰旧定八十日一运一嵗三运今若去淹留之虚日则嵗可増一运矣光义以告上从之【并长编】八年范旻为淮南转运使每嵗运米万余石以给京师时论许其有心计【防要】　太宗太平兴国八年初置水陆发运于京师以许田王賔许昌裔同知水路发运王继升刘蟠同知陆路发运凡一纲计防舟每舟计所给挽船之直悉以附主纲吏令自雇民勿复调发凡水陆舟车辇运官物及财货之出纳悉闗报而催督之自是贡输无滞矣
　　雍熙元年以乔维岳为淮南转运使先是淮河西流三十里曰山阳湾水势湍悍运舟所过多罹覆溺维岳规度开故沙湖又创二斗门于西河第三堰设门蓄水俟故沙湖平乃泄之建横桥于岸筑土累石以固其址自是尽革其弊而运舟往来无滞矣【并长编】　淳化四年杨允恭尽籍三路舟与所运物数令诸州择才吏悉集允恭乃辨数授之江浙所运止于淮泗由淮泗输京师行之一嵗上供者六百万焉【通畧】至道元年先是汴河嵗运江淮米三百万石菽一百万石黄河粟五十万石菽三十万石惠民河粟四十万石菽二十万石广济河粟十二万石凡五百五十万石非水旱大蠲民租未甞不及数是嵗汴河运米至五百八十万石　真宗景德元年宋雄监河隂屯兵雄习河渠利害因领防汴口均节水势以济江淮遭运　四年先是江淮嵗运米输京师未有定制是嵗始定六百万石嵗额　祥符二年江淮发运李传言江淮廪粟除留州约支及三年外当上供者凡一千三百余万石每嵗水运止及五百万今嵗当及七百万望少损其数上曰足食养人之本岂患太多耶仁宗天圣四年定江淮制置发运司嵗漕米课六百
　　万石初景德中嵗不过四百五十万石其后益至六百五十万石故江淮之间谷常贵而民贫呉耀卿请约咸平景德嵗漕之数立为中制故裁减之　庆厯三年江淮嵗漕不给京师乏军储大臣以为忧范仲淹言许元可独办擢元江淮两浙荆湖制置发运判官元曰以六路七十二州之粟不能足京师吾不信也至则命濒江州县留三月粮余悉发之逺近以次相补引千余艘转漕而西未防京师足食　嘉祐元年张方平为三司使画漕运十四策宰相富弼读方平奏上前昼漏尽十刻侍卫皆跛倚上太息称善弼曰此国之大本非常奏也悉如所启施行其后未朞年而京师有五年之蓄神宗元丰六年江淮等路发运使蒋之奇嵗漕谷六百二十万石之奇入觐上劳问备至之奇因条利病三十余事多见纳用【并长编】　髙宗绍兴五年李光言陛下驻跸东南江浙实为根本之地自兵兴以来科须百出民力既殚理宜优防今州县纲运漕司既不任责转输之职趣办州县乞求旧例应州县上供及军粮钱帛并令漕司计置纲运专差使臣专纲起发其水脚糜费等钱乞依条将直达系省头子钱桩充漕司不得互用诏诸处转运司措置依此施行【防要】十一年初建康屯重兵嵗费钱八百万缗米八十万斛货务所入不足以赡至是禁旅与诸道之师皆至叶梦得被命兼緫四路漕计以给馈饷军用不乏故诸将得悉力以战朝廷益嘉之【系年録】二十年上曰比縁河流浅澁纲运迟缓已令内帑支降钱五百万贯以佐调度【圣政】
　　偶句
　　陈恕同知利害而有真盐铁之号
　　李溥尽知钱谷而有发运使之除
　　江淮之间辇运相继范旻之主漕计也
　　濒海之粟千艘而西许元之为判官也
　　淳化上供六百万以允武之为淮浙发运也
　　祥符上供七百万以李溥之为江淮发运也
　　范旻嵗运倍于正元太宗曰实我仓廪卿之功也丁谓运米数倍唐朝真宗曰国储有备卿等力也至道以前黄河五十万惠民四十万而汴河则三百万熙宁以后广济六十万惠民六十万而汴河则六百万
　　经传格言
　　粟行三百里则国无一年之积粟行四百里则国无二年之积粟行五百里则众有饥色【管子】千里馈粮士有饥色　食敌一钟当吾二十钟秆一石当吾二十石【并孙子】
　　偶句
　　粟行五百里则众有饥色此运粮之为害也
　　食敌一钟则当吾二十钟此因粮之为利也
　　名臣奏议
　　汉隋唐漕运因革欧阳修上仁宗汉初嵗漕山东粟十数万石是时运路未修其漕尚少其后武帝益修渭渠至漕百万余石隋文帝时防水为仓转相运置而闗东汾晋之粟皆至渭南运物最多其遗仓之迹往往皆在然尚有三门之险自唐裴耀卿又寻隋迹于三门东西置仓开山十八里为陆运以避其险率泝河而入渭当时嵗运不减二三百万石其后刘晏遵耀卿之路悉漕江淮之米以实闗西后世言能经财利而善漕运者耀卿与晏为首耀卿与晏初理漕时其所得少至其末年所入十倍是可久行之法明矣
　　本朝漕运之费倍于古苏辙上神宗曰汉唐以来重兵分于四方虽莫大之忧而馈运之劳不至于太甚祖宗受命惩其大患而畧其细故敛重兵而聚之京师根本既强天下承命而服然而转漕之费遂倍于古凡命东南之米每嵗遡汴而上以石计者至五六百万山林之木尽于舟楫州县之卒毙于道路月嵗给之奉不可胜计徃返数千里饥寒困迫每每侵盗杂以他物米之至京师者率非全物矣由是观之今世之籴法以其力致之而不计其患非法之良也
　　漕运急则民困朱熹上光宗建炎以来指挥兵多权宜科次又复数倍供输日久民力已殚而间者诸路上供多入内帑是致户部经费不足遂废祖宗破分之法而上供嵗额必取十分登足而后已期限迫促科责严峻监司州县更相督迫唯务自寛已责何暇更察民情捶挞号呼有使人不忍闻者而州县嵗入多作上供起发则又于额外巧作名色夤縁刻剥此民力之所以大穷也
　　偶句
　　画漕运十四防者张方平之在嘉祐也
　　条利病三十事者蒋之奇之在元丰也
　　张方平论漕运以河渠为主【熙宁八年】
　　欧阳修论漕运以河渠为先【康定元年】
　　贾宇请开州古河嵗省官费功利甚厚
　　文彦博言自汴入河用力不多所费极少
　　修劝农之法以省江淮漕运则陈济之议也
　　去兵吏之冗以减江淮漕运则仲淹之请也
　　景德间定江淮运米六百万石从李溥之请也
　　天圣间减江淮运米五十万石从呉耀卿之请也
　　诸儒至论
　　本朝漕运凡四东莱曰本朝定都于汴是时漕运之法分为四路东南之粟自淮入汴至京师陜西之粟自三门白波转黄河入汴至京师陈蔡一路粟自惠民河至京师京西之粟自广济河至京师四方之粟有四路四条河至京师然而本朝所谓嵗漕六百万石专倚办江淮其所谓三门白波之类非大农仰给之所惟是江淮最重在祖宗时陆路之粟至真州入转般仓自真方船即下贮发运司入汴方至京师诸州囘船却自真州请盐散于诸州虽有所费亦有盐以偿之此是本朝之良法
　　漕运当各从其便张守曰祖宗以来毎嵗上供六百余万斛悉出于东南而转输未甞以为病也今宜以两浙之粟专供行在而江东之粟以饷淮东江西之粟以饷淮西荆湖之粟以饷鄂岳荆南量所用之数责漕臣将输而归其余于行在钱帛亦然恐未至于不足也漕运必因水势华子西曰萧何发敖仓之粟以饱韩信之师皆得之于河渭之顺流孔明下巴蜀之粟以饷荆州之卒皆借夫嘉陵一江之力隋人开汴水而淮漕以通呉人堰京口而可以运江南之粟
　　主意
　　得人则漕办论餽饷之计于今日者一曰因地势二曰便民力而已要其所以致是者必得人任其责也夫兴师十万日费千金千里餽粮士有饥色民食之不可不讲也尚矣三代而上兵农一致无事则出耕有事则习战故餽饷自给粮道不絶未闻有餽兵之劳自兵民既分不能以自养云屯万灶日仰食于县官而上之人始有廪给不继之忧要之经理之有其人则虽当干戈扰攘之中而常见其有余经理之无其人则虽当平居无事之际而亦见其不足方汉楚相距荥阳成臯间兵无见粮髙帝若难乎为力矣得一萧何以任守闗之责则餽饷日给而不闻其有匮乏之虞三国鼎峙蜀处偏方军食之计先主方难乎为力矣得一诸葛亮以任其责则木牛流马之运亦不见其漕运之苦兵食之餽必得人若此而后可以论餽饷之计矣
　　省戍则漕减言省运之防易为省戍之防难盖边民之困起于餽运餽运之困起于戍兵兵精则戍可省戍省则餽运亦省餽运省则边民之困可以少瘳矣昔在熙河之师并边之民相从于役乘沙道河死者枕籍毎读国史至此未甞不浩叹夫兵祸之酷也而孰知厥今淮襄千里之地均罹此毒而枣阳浮光之役有不可言者矣荷戈以战民之死者半负檐而输民之死者又半为民上者可不思所以处之乎昔之所急者屯田今屯田间兴而不足仰给则充国之便不足施也昔之所务者和籴今和籴已行而不足取办则寿昌之计不足用也昔之所病者道险今千里如掌以边为囷诸葛亮木马牛之法又无所取也不知兵戍之已多而唯曰餽饷之难省不已拘乎
　　经久权宜之説有经久之宜有权时之宜经久之宜可讲于暇豫平居之间权时之宜可施于倥多事之际何者天下之事公私虽不两便然未有彼此之俱扞格者也利害虽不两立然亦未必有利而无害者也抑亦视时宜之缓急利害之轻重于公私之间焉盖今日漕运之説是也
　　警段
　　为国便为民病比年以来和籴之抛降伙矣疲氓剜肉勉强送输积粟埋梁中外填溢散漫诸郡易有侵耗之忧揔括一司兼有漕运之利于是议者请置转般一仓专为储籴之地是知便国之良画矣然曩时派数虽多仓庾未建而或者犹以籴艰为忧犹以取运为苦而其数或少杀今焉亦有髙廪万亿及秭既可无蠧之欺宜为折阅之虑何惮而不可为愚恐继此籴事无穷已之时旧逋未偿新数已抛矣钜室告匮下户重困矣其如民之不便何故曰法有便于国而不便于民者今之转般仓是也
　　有民害有官弊陆运何始乎始于秦之飞刍挽粟乎水运何始乎始于春秋泛舟之役乎甞谓陆运之弊其弊在民水运之弊其弊在官萧何计户转输以给军食号称良法然犹有老弱疲转饷之语则陆运之弊民也明矣吾漕长安之粟风波覆溺十常七八率一斛而得八防为成劳则水运之弊官亦明矣夫军民百万之众而仰给于漕计此事之不容废者然省冗食之繁行屯田之防独不可少减其半乎不然木牛流马囊米载舟必有孔明刘晏之术而后可也
　　偶句
　　行赍居送而烦费亿万
　　舟运陆输而亏折过半
　　事证
　　唐魏漕运漕运之法古甞行之矣置仓以贮江淮之粟凡三年运七百万石者非裴耀卿不能也自陈项以至寿春之地开广漕渠逮于江淮者非邓艾不能也茍得其人则縁水置仓转相受给岂不可为而奚有行赍居送之患哉
　　汉唐漕运自秦罢侯置郡漕法始讲致濒海之粟输北河之仓盖以三十余钟而致一石而民始病矣然则秦为漕运之俑乎汉初京师之用止仰近郡诸侯之粟不归天子当时闗东之漕仅数十万石而已其省何如也及武帝以后山东漕益而为百余万石既而县官廪食者众则河漕又益而为四百万石继而言利之臣愈请増益则山东之漕且至六百万石焉迨至军旅既息之后每嵗漕谷为石犹不下四百万唐初府兵之法未坏平时无事身居田畆一有征行自为调度当时闗中之漕不过十万而已其省何如也及明皇天宝以后每嵗三百五十万广德嵗转亦不下百一十万甚至江淮之运少缓六军脱巾于道韩滉之米一至君臣举酒相庆则唐人所以倚办于此可谓急矣噫引渭穿渠之谋不见于髙文之时而见于武帝之世泝河入渭之説不用于太宗之日而用代宗之后盖汉唐中年以兵费之故所以屡讲而屡详其势不得不然也噫汉以用兵而费财唐以养兵而蠧粟养兵者未可遽息用兵者朝罢而夕安此唐之漕运又加详于汉也大抵汉漕皆仰于山东唐漕皆仰于江淮故武帝时潘系言漕者山东也羊益漕者亦山东也葢江淮之漕未通而多仰于山东矣天宝以后刘晏所漕者江淮也韩滉所漕者亦江淮也盖诸道之漕不通而皆仰于江淮矣此汉唐漕法之本末也
　　厯代诸人通漕战胜攻取则惟韩信漕给饷餽则惟萧何而诛秦蹙项迄成帝业以裴度緫淮西之役而财于皇甫鏄而奏伐蔡之捷以德裕緫泽潞之师而财于杜悰而防讨叛之勲吁韩信裴李所以成大功者皆诸人漕运之力也
　　祖宗四河通漕国家都汴四方辐凑逺近俱便过于汉唐是时漕运之法分为四路东南之粟自汴河而至陜西之粟自黄河而入陈蔡之粟自惠民河通之京师之粟自广济河通之然论四河之利害汴河为重黄河次之而惠民广济又其次也何以言之视诸道所漕之数广济十二万惠民四十万黄河五十万而汴河至三百万于此可见矣故汴河以发运使副领之黄河以运使判官领之而惠民特命催纲广济特用使臣然本朝所谓嵗漕六百万石专倚办于江淮其他三河所入非大农仰给之所惟是江淮最重故独于汴河漕法为详也中兴专侍江淮自翠华暂临呉防前日漕运之计如置仓以转输散盐以供费时异事殊皆可畧矣独以谓祖宗时养兵未必多于今日也京师嵗贡亦未必过于今日也而有四路转运之供餽陜西之运陈蔡之运京西之运有所未至则所恃者江淮耳今夫民力困竭天时变易要不可专恃于此往者申请欲以两浙近甸置塲籴米以减东南之嵗入庶乎不虚此而盈彼亦一防也张文定画漕运十四防宰相读于上前漏尽十刻而仁宗深叹为国计大本非常奏也夫一漕运而讲明之详至有十四防以见足国裕民之计不容轻议
　　时政
　　今日当汰冗食今日防边营屯星分棊布不知其防非特浮光枣阳之戌未撤也其能果无老弱可汰者乎其果皆勇敢精鋭而无冗食者乎若犹未也则老师费财古人所戒冗兵之汰善将者每先焉是必汰其冗食以为省餽运之计餽运既省则边民可转而归南亩转饷之劳庶可少息廪给之费庶有所继如是则舟运可也陆运亦可也又何有单寡隔絶之虑乎虽然是餽特运计尔若夫经久之谋则淮甸之地犹未尽垦使得如邓艾羊祜之徒讲行屯田之防是又有餽运之一端也若以为事难卒行则及今淮甸嵗丰举行陆宣公和籴之议亦所不容缓权以和籴经以屯田岂独可以济餽运而已乎
　　今日至劳逺饷自边方驿骚以来庙堂以餽饷为重緫司以给饷为难州郡以转饷为苦边阃以请饷为急上煎下迫至此靡底水载陆搬漕运不絶而边人犹以乏用告日攒月计如恐不及而戎司犹以寡积言丁夫劳瘁僵仆枕藉而督部犹以后期斥何也盖昔人之饷军因地以为饷而今之饷军则越境以致饷此千里馈粮士有饥色正兵法所谓师不宿饱者也向者京湖富实随复诸州皆产米之乡土地所有尽有余力今产米之地莽为荆榛兵屯既増赘食又众地之所产不足供亿于是取办于江西之籴顷又取办于江东之籴今又转其籴于呉门矣穷山倒海不足以应其需椎肌剥肤不能以充其数况呉门之米辇毂之重屯寄焉浙西之民食借焉当此丰穰犹切凛凛脱有水旱胡以相防谋国者讵可姑为支撑之计而不思变通之防乎
　　清野为餽饷害今之所苦于餽饷者其祸皆始于清野盖边城之地有人民则有耕稼有耕稼则有粮谷官既可赖其赋入之输而籴又可为就便之利今也边之所存孤城岿然无人民无耕稼始不得不仰于内郡之饷饷之所仰者广始不得不出一切不得已之政今欲通其变而纾其急则亦有反清野之説而已
　　偶句
　　虑循目前非漕计也
　　剥下奉上非漕计也
　　万灶列屯率皆待哺
　　千里餽运宁无烦扰
　　自转般之法行而君子以为便
　　自直达之法用而识者以为忧
　　蜀汉之粟顺流而下以供荆襄之军
　　闽浙之舟水运而上以供中都之用
　　结尾
　　漕运要在得人窃谓强兵之道在食足食之政在人得其人以任馈饷之责则粮道不絶可以制强楚而有余无其人以任和籴之寄则湟中虚数虽欲捍先零不足今日居四緫之任者固皆汉之萧何唐之刘晏矣惟上之人明诏申儆俾之多方调度悉力经营如周申之峙粮金城之积糓则士饱而歌马腾于槽之诗将复用于今日矣传曰待其人而后行谋国者毋曰常谈
　　漕运不如屯田抑又论之辇粟以给一月是给一月而已也一月之外其能给之乎挽漕以饷一嵗是饷一嵗而已也一嵗之外其能饷之乎惟夫屯田之规烽燧不惊则执耒耜以耘耨羽檄一驰则被甲胄以征行　髙宗皇帝书赵充国传赐边臣以讲求营屯之政诚以不扰于民则民享安逸之利服劳于兵则兵无骄脆之忧得粟百斛愈于在外之千斛得藁一束愈于在外之十束见其利未见其害见其益未见其损愚又爱其法之可以经逺所惜者边臣之卤莽尔循是而行兵食其不足乎惟上之人留意
　　言省漕之防难仰又有闻焉言通漕运之防易言省漕运之防难昔吕源甞言于髙宗矣吉州起发金银辇入京师朝廷颁收籴金银降付江西吉州起发防绢辇入京师朝廷给岳飞军粮搬赴吉州彼此劳费扰动一吉州且然他可知矣较移用之更互蠲出入之劳扰独非省漕运之一防乎若夫修劝农之法以省江淮漕运如陈靖之议去冗兵冗吏以减江淮漕运如范仲淹之请此非根本説也而未可以易言也在今日而骤言之激长江之水以救涸辙之鱼君子谓之不知务








　　羣书防元截江网卷六
<子部,类书类,群书会元截江网>
　　钦定四库全书
　　羣书防元截江网卷七
　　和籴【附　平籴　便籴博籴　邉籴】
　　歴代事实
　　魏李悝曰籴甚贵伤民甚贱伤农平籴者必视嵗有上中下熟大熟则籴三舍一中熟则籴二下熟则籴一汉宣帝耿夀昌曰令邉郡皆筑仓以谷贱时増价而籴以利农【前志详见常平门】赵充国击先零羌曰金城湟中谷斛八钱吾谓景中丞籴三百万斛人不敢动矣中丞请籴百万斛乃得四十万斛耳【本传】北魏孝庄时李彪上疏曰立官司年丰籴积于仓时减私之十二籴之如此人必力田以贾官绢唐初置和籴开元后縁邉戍兵营田地课不足扵是初有和籴有彭果者献防广闗辅之籴京师粮益羡自是元宗不复幸东都天寳中嵗以六十万缗赋诸道和籴每嵗输京仓者百余万斛徳宗正元初吐蕃刼盟召诸道兵戍邉诸道戍兵月给粟十七万斛皆籴于闗东宰相陆防以闗东谷贱请和籴帝乃命度支増和籴粟三十三万斛然不能尽用防议兴元元年诏所在和籴是年上畋扵新店入民赵光竒家问百姓乐乎对曰诏令不信前云两税之外无他徭今非税而诛求者殆过于税又名为和籴其实强取不识一钱每月诏书忧防徒然空文恐圣主深居未之知也上命复光竒家宪宗即位有司以嵗丰熟请畿内和籴当时府县配户督限有稽违则迫蹙鞭挞甚于税赋号为和籴其实害民【唐志】
　　偶句
　　籴谷以省餽运夀昌献谋于宣帝也
　　籴粟以给屯戍李泌进策于徳宗也
　　籴湟中之粟三百万则人不敢动
　　籴闗中之粟十七万则戍兵为可安
　　号和籴而实害民唐史志之言也
　　名和籴而实强取赵光竒之言也
　　李彪创于后魏而为邉备之储
　　陆防行于李唐而为漕运之首
　　皇朝事实
　　太祖建隆元年以河北仍嵗丰稔谷价弥贱命髙价以籴【长编】太宗淳化三年京城大穰物价至贱分遣使臣于京城四门置增价以籴令场有司虚近仓以贮以常叅官领之俟嵗饥则减价粜与贫民遂为永制真宗至道三年诏以国家大本足食为先今亿兆至蕃未闻有九嵗之蓄令两制议致丰盈之术以闻诏三司及兹嵗稔大为市籴以实仓廪祥符二年诏近臣曰闻江淮因和籴谷米増价今逐处米谷甚多宜权罢和籴如贱当复籴五年诸州言嵗丰谷贱咸请博籴上虑伤农诏丁谓规画以闻谓言莫若和市而诸州积镪数少出内藏钱百万贯付三司以佐用度六年冬诏今嵗秋成始闻诸路和籴不均民户颇有烦可令河北陜西京东西各蠲其半中等户以下免之【并同上】仁宗天圣二年淮南江浙制置司请所部三路计民税米一石量籴四分之一上曰常赋之外复有量籴之名是重敛也不许寳训四年出内藏库缗钱二十万下京西籴军储皇祐三年上曰江淮荒歉发运转运司和籴抑配其减今年上供米百万至和二年出内藏库绢二十万下弁州市籴军储初薛向言籴法之弊以为被邉十四州悉仰食度支嵗费五百万缗入于商贾蓄贩之家今既用见钱实价革去二説虚加之弊矣然必有以佐之则其法可行嘉祐元年出内藏库银十万两绢二十万疋钱一十万贯下河北市籴军储神宗熈宁二年上曰朝廷每更一事举朝士大夫汹汹皆以为不可又不能指名其不便者果何事也光曰朝廷散青苖钱兹事非便吕惠卿曰彼富室为之则害民今县官为之乃所以利民也光曰昔太宗平河东轻民租税而戍兵甚众命和籴粮草以给之当是时人稀物贱米一斗十余钱草一围八钱民皆乐与官为市不以为病其后人益众物益贵而转运司常守旧价不肯复増或更以折茶布或复移支折变嵗饥租税皆免而和籴不免至今为膏肓之疾朝廷虽知其害民以用度之不能救也臣恐异日青苗之害亦如河东之为和籴也哲宗元祐四年司马康刘安世范祖禹言今嵗秋成望増价收籴来春谷贵则减价出粜诏户部指挥诸路提刑司下丰熟州县量添钱广行收籴【并长编】髙宗建炎四年两省奏今秋成可期宜及时储蓄诏以所部年额上供为本钱非有制书而妄取者皆从军法【圣政】绍兴三年诏和籴法如有违戾去处当职官吏并从徒二年先是都省言和籴并系朝廷支降金银钱帛免科敷之扰州县多将籴本停留不即支还百端阻节尅减遂置籴贾数少故有是诏【同上】八年发运使程迈入见上谕以置塲和籴毋甚贱伤农扵是防本钱四百万缗令于六路丰熟之地置塲和籴焉【系年録】八年上曰昨浙东漕梁泽民奏今秋籴价事朕甞谕以钱给之于民宜戒减尅谷输之于仓毋取羡余则公私两便【圣政】十八年秦桧奏乞免和籴上大喜曰朕向在河朔见民以为苦朝廷所降本钱州县徃往移用不以时给又为吏多端乞取十不一二今幸时和嵗丰军储粗足朕岂得已而不已也【系年録】二十三年知静江陈璹乞増和籴米价及折纳适中以舒民力以足漕计上曰陈璹善治郡可与直秘阁【圣政】孝宗乾道三年刘琇言和籴之弊欲望防诏镌和籴之数絶白着之害以裕民力上曰可于江西取十万湖南取五万以充和籴之数今两路缴回元给绛闗子庶防不至科扰百姓为一方害也【同上】
　　博籴便籴邉籴本朝三邉刍粟皆令商人入中旧传有三説或谓见钱为一説香药为一说此乃三分法耳沈括在三司求得旧案正三説法乃是博籴为一说便籴为一説直便为一説博籴者极邉粮草每嵗所入必欲足常额每嵗自三司抛数下库务先封桩见钱便钱茶钞【商旅钱谓水路便所便处茶钞谓上三山务】然后召人入中便籴者次邉粮草商人先入中粮草乃诣京师筭请慢便钱慢茶钞及杂货【慢便谓道路货易非便处慢茶钞谓下三场务】直便者商人取便于縁邉入纳见钱于京师请领三説【三説乃见钱茶香药象牙】先传茶数足然后听便籴及直便以此商人争先赴极邉籴故邉粟常足
　　偶句
　　真宗以储积多而罢和籴
　　高宗以军储足而免和籴
　　真宗虑烦扰而免下户之籴
　　仁宗恐抑配而减上供之米
　　给钱和籴不许减尅髙宗之徳音
　　置场和籴不得科扰孝宗之圣训
　　上供之钱籴于福建髙宗之初政也
　　内库之银籴于两浙孝宗之初政也
　　祥符之和籴则出内藏钱以佐之【五年】
　　淳熈之和籴则出封桩防以充之【十二年】
　　建隆初河北频稔太祖则命使添价以籴
　　淳化中京畿大穰太宗则置场増价以籴
　　或以民食之艰用申存恤而罢和籴之令【祥符】
　　或以常赋之外不忍加敛而却量籴之请【天圣】
　　制司请计税量籴仁宗则曰赋外量籴是重敛也漕臣以敷额为能仁宗则曰名为和籴实抑配耳
　　名臣奏议
　　和籴四乾道元年臣僚言去嵗江西湖南和籴其弊非一不问家之有无例以税钱均敷无异二税此一也州县各以水脚耗折为名收耗米十之二三此二也公吏并縁多方乞覔量米则有使用请钱则有縻费此三弊也官以防偿价许之还以输官然所在往往折阅至于输官则不肯受此四弊也茍四弊不去欲民之不病其可得耶
　　和籴深为民害赵汝愚言为民之害者固不一然其大者莫甚于和籴凡县所以认于州州之认于漕漕之所认于户部其米皆有定数一或不足则谴罚随之加之所给之直种种变折不逮民籴之半而所入之米吏縁为奸常多所籴之数
　　邉籴借内库钱包拯言河北麦熟价贱乞支借见钱及时收籴外可以实邉备内可以寛国用欲望权扵内库支借见钱或绢帛百余万广谋收籴俾邉廪稍实有数年之蓄庶少寛防民力
　　偶句
　　绍兴中臣僚乞免和籴之事【髙宗】
　　乾道间臣僚乞依市直之籴【孝宗】
　　髙价以籴韩公琦言于天圣也
　　増价以籴范祖禹请于元祐也
　　诸儒至论
　　平籴钱谷贵贱不等李泰伯曰古人有言曰谷甚贱则伤农贵则伤民谓农常粜而民常籴此一切之论也愚以为贱则伤农贵亦伤农腰鎌未解日输于市焉粜者既多其价不得不贱贱则贾人乗时而防之轻其币而大其量不然则不售矣故曰敛时多贱贱则伤农而利末也土将生而或无种也耒将执而或无食也于是乎日取于市焉籴者既多其价不得不贵贵则贾人乗势而闭之重其币而小其量不然则不予矣故曰种时多贵亦伤农而利末也此平籴之法有为而作也
　　名殊而为法一曽子固曰使嵗穰谷不贱出嵗凶民不病食故平籴之令自此始李悝修之魏以富强汉兴耿夀昌开常平之法而晋齐不能废后魏定和籴之制北齐筑富民之仓隋人置监唐人置东西市之籴虽号名殊其为法一也
　　和籴博籴便籴陈君曰举市籴之法又当立为三策曰和籴则以见缗给之曰博籴则以犀象寳货易之曰便籴则募商人入粟以卤茗偿之此三者国家之故典也若夫出内府缗钱百万付之三司以敛邉籴此则和籴之法而祥符之利也出内府绫罗锦绮直百八十万付北河漕臣以市籴此博籴之法而咸平之制也募商人刍粟扵极邉度地理逺近増其虚估给劵以茶偿之此则便籴之法而景徳之制也
　　主意
　　籴为民之虑有便国之策有便民之防知所以为国之计又思所以为民之虑则可以言今日和籴之法矣国计之仰于和籴旧矣赵充国备羌谓金城湟中籴谷三百万斛虏不敢动矣以是知和籴为御戎之急务然是法也行于无事之时则易行于多事之时则难厥今供上之粟不足赡于经常内郡之纲且侵亏于拨于是仰给于和籴者愈重籴场之置名色杂出有朝廷之和籴有制总之和籴又有监司州郡之和籴握粟之权不一而足知所以为国计之便矣然官价民价相去殊絶抑配从事官吏并縁变籴为科反和为怨闾里之民在在愁叹亦思所以为民计乎
　　籴者吏之商昔之籴也吏与民为商虽有吏商之实而犹讳吏商之名今之籴也吏与民为商甘受吏商之名以行吏商之实久矣吏商之病而斯民之膏血尽矣然而以廉吏而商则籴之犹轻以汚吏而商则籴之愈重幸而遇一防吏不攘拏攫之臂不垂豪夺之涎通民有无视价轩轾则必有如范忠宣公借客舟之转籴如赵清献公诱商贩之输运春风惠政玉雪清规惟恐毫髪以脧民膏庶乎可以避吏商之名矣不幸而遇一汚吏大开龙断之门自张驵侩之网百计苛夺一槩取嬴则必有如赵光竒所谓不给一钱如赵公汝愚所谓吏縁为奸多其籴数秋霜捶楚星火文移惟求铢利以富归囊于是始不得辞吏商之名矣
　　吏为和籴之朝廷有不忍人之心士大夫行不得已之政今日国事大率如此而和籴为甚夫籴以和为名欲民之乐于为市而无损也不敢以虚政行之惧其有以戕其生不敢以多数取之惧其有以夺其食不敢以非时迫之惧其应之难而输之不及也岂非朝廷不忍人之心乎自贪吏并縁以饱溪壑科以籴数之多而不得不严于取自庸吏巽懦以纵虎狼诿以任籴之难而不得不肆其威自猾吏沽名以钓爵禄托以援忍死之民而不得不以一切而从事岂非士大夫不得已之政乎
　　偶句
　　郡县有爱民之吏则和籴之法虽弊而可行
　　官吏无忧民之心则和籴之法虽善而难行
　　和籴之法意在朝廷
　　和籴之利害在郡县
　　警段
　　和籴无策先支籴本使民应籴其防非不善也如国用告匮何务先减籴数以纾民力其说非不当也如军食不足何将増减于浙右之民若少便矣或者又有涉逺之忧金刀布帛可以贴济籴本而国帑又无郡县之储官告度牒可以折充籴价而民间又有折阅之病然则如之何而可曰贵家贷取内帑助籴此二说尚可行乎且贵近世臣休戚闗系国之不立尔能独存喻之以实意申之以命令夫区第之在京者必捐米以应济粜之急虽近亲之懿不可贷也凡田产之在畿者必捐廪以应敷籴之急虽权幸之家不容免也以至宫掖之费亦不可以承平全盛之时视之可节则节可省则省当思民患之未纾痛念邉戍之未撤勿扭于拘挛勿失之牵制主之以力行之以果则内帑有助籴之费是亦纾急之一画也
　　和籴循虚东南之民力竭矣而嵗有五六百万之和籴则民于何而能寛然使籴实足以御敌庶乎王师有休息之期赤子有生聚之望今也貔貅待哺嵗辄苦之计畆敷籴浸成常额甚至有并縁扰民以为巳利者矣多数科率以求羡余者矣是民以虚病也
　　当去和籴之今日和籴何如哉楮价折阅髙台抑配狭乡下户雷例科敷寛量而不得其平缩价而不偿其直贪胥黠吏百种侵渔豪民狡侩多方招籴本东那而西兑支拨未免于后时生养日益以月増飞挽尚多于缺数民户既有不乐为市之心公家岂容峻行一切之法然则欲为兵食而和籴必痛去此弊而后可当察和籴之奸自招籴之壊于奸胥也和籴常数之外辄増数倍以敷籴户向之和籴犹云计产今则不复计产矣倒囷有限无粟可输于是不得不飞钱神以赂刻辇然后始为之裁减此奸胥之为商者一也自招籴之壊于奸民也妄一男子操尺纸走公庭吏辄以数千斛籴价畀之不问其米之所从来也比及取偿则东牵西惹有司虽眀知摊赖而为民蠧又恐失陷以为已责枝连蔓及十室九空此奸民之为商者二也夫以剜肉医疮之氓当此推肌剥髄之政有奸胥之商以助其暴有奸民之商以济其凶吏商为虐至此极矣
　　不便于民有三古之所谓和籴者籴其有余者尔而今日悉以税论固有税髙产薄者例皆抑配而强籴此不便于民一也古者籴其所宜出尔而今则不问其地之有无而悉限之以本色既责之以所无则必増直以转籴此不便于民二也如民之家有数百畆之田一嵗之收百费具在举而归诸官所得未必皆缗钱分以银铤杂以楮劵逮其出售则折阅尢甚此不便于民三也
　　偶句
　　和籴之法与民为市
　　博籴之法与商为市
　　其籴于民也既有抑配之患
　　其积于官也亦有虚数之欺
　　事证
　　歴代籴法自李悝为魏作尽地力之法以畮之损益别民之勤惰大率为国与民设耳乃视嵗之熟有三而为收籴取舎之数使民无伤而农益劝虽其创法之初徒欲致一时之富强然而取义之善亦可夀有生之民命是立其名者犹可以存其意夀昌继之三辅之谷一籴遂可省闗中漕运之劳湟中之数虽减犹足制羌虏不敢动之势盖其増价而籴有以利农而人自安之是以能存其意以行其法由后魏而晋齐或以绢绵布帛为市而和平之意日渐断散侵抑之弊日益繁滋矣唐因牛仙客之言而行籴法至徳宗时已有强取之差车摧牛毙破产不能支虽复一赵光竒而亡补于万姓之怨宪宗时和籴畿内督限稽违则廹蹙鞭挞复有府县配户之扰是盖失其意而反至于病其法
　　祖宗善于和籴惟我祖宗盛时法存而意亦善行之以公处之以和耳着之令申和籴给以见钱其不给者寘之辟艺祖则増价以惠贫民太宗则收籴以贮近仓先后相承不失初意祥符之诏虑烦扰而免下户之籴皇祐之诏恐抑配而减上供之半绍兴则戒邀觅之吏乾道则依实籴之直凡所以凴借美意维持公法因其名而存其实者又如此
　　祖宗寛于和籴与民为市给以见钱此和籴良法也朝廷所降者十州县所给者一时则有官吏移用之弊官之所给者十民之所得者一时则有胥吏侵渔之且其输曰均输不见其均凖曰平凖不得其平籴曰和籴不覩其和因名以求其实岂非君天下者之责哉思昔太宗之世河东物贱民乐为市而和籴之法立焉当是时民不以为病也自时厥后或以积蓄之多而罢和籴或以烦扰而免之或以重敛而却之使和籴而常如其初又何有不可者夫何循袭日久端百出官吏之移用不得免焉甚矣作法之难也
　　时政
　　我宋仁厚立国未尝以政病民籴名以和深得古意至于荒政尤切究心今祖宗立法已数百年矣不幸比嵗闗浙频惊田莱不治是故邉无可籴之储而和籴之当缓者不得已而急农扈不登贫富俱竭是以廪无可发之粟而荒政之当急者不得已而缓今之事亟矣君臣上下是将付之悠悠而止耶上之行和籴者必相体曰今之和籴防类虐取然事势有不得已非吾心也朝廷总制以是体州郡郡守县令以是体富家则籴本可渐支籴数可量减浙右之价可増则増广中之粟可运则运富家可贷取内帑可助籴金刀布帛可贴济也官告度牒可折充也寛之一分民受一分之赐矣为编户者必相体曰此非国家仁厚之意顿渝也不得已也期限之廹促当亮事机之遑遽而不当以促廹为怨价直之折阅当亮财计之空匮而不当以折阅为议上下如是相体而后今日不得已之和籴可行矣
　　徒负立法之名愚深叹夫用是法而有负于法之名也一壊于有司再壊于胥吏号为和籴实则扰民阳为输官实则资吏垂涎于籴本之赢余假威于文移之迫急是催科之扰有以伤其和不劝富室而多均敷于中产之家慿用驵侩而复卖弄于黠胥之手不蹙额于价直之亏则太息于给偿之缓是侵刻之害有以戕其和仓囷空矣而陆负水运者防于干没本数损矣而箕敛斛増者过于横税飞挽劳耗生聚困穷又防类于和买之白着是愁叹之苦又有以干其和民之疾吏如仇不欲为市括有为无茍圗避免岂民之情哉吏之罪也岂立名之过哉不实其名之过也
　　民不乐于和籴广籴一行有乘时以射利者有创例以侵蠧者籴名以平乃险之穽籴名以和乃怨之府籴名以便乃扰之阶闾阎小民不以此望公家也然则孟子之论终堕迂阔而已乎抑先儒有言必有闗雎麟趾之化而后可以行周公之法度
　　民皆怨于和籴今日任和籴之责者则不然籴有常数量民之力可也计数供输贫民下户不暇頋问之则曰吾以济一时之急也劝民乐输勿为已甚可也笞楚廹胁之非命不暇恤问之则曰吾以寛一时之责也富室民之根本勿戕贼之可也而破家折产号泣无诉不暇防问之则又曰吾以应一时之需而济一时之窘也托不得已之言而行不得已之政今日士大夫负国负民者多矣然吾以不得已而取扵民而彼亦不得已而怨乎上头防箕敛之法惨乃所以启陇首言志之人间架除陌之令严亦所以召京畿啸聚之卒此岂其情之得已哉盖亦不得已之至者耳嗟夫吾之不得已尚可为也彼之不得已不可有也可畏也哉
　　吏不防民顾今和籴之数乃一嵗支用之不可省者盍亦申谕于吏曰天地生民同此一气痒疴疾痛莫不相闗今吾室庐已鬻矣则吏之第宅雕文而饰镂也夫何安民之骨肉已离矣则吏之妻子衣锦而食肉也夫何忍朝廷日有皇皇不给之忧吾民日有流离死亡之叹而吏居其间乃欲享和籴之利其可乎无已则察民情之所苦量民力之所堪禁奸胥之虚而无额外之科扰急籴本之偿而无酬直之稽缓吾庶防其有瘳乎
　　偶句
　　垂涎于货财之赢余
　　立威于期防之廹急
　　耗蠧日多而籴本亦难辨矣
　　和籴不继而邉郡亦告乏矣
　　不劝富室而均敷于中产之家
　　移用籴本而取赢于斛面之利
　　攫拏之禁非不严而攫拏者自若也
　　减尅之戒非不至而减尅者如故也
　　寛量有制而量未尝寛也况于斛面之外又有加量焉平价有令而价未尝平也况于阻抑之外又有干没焉
　　结尾
　　有和气则用足呜呼权平物也然有首重尾轻者持之者病之也琴瑟和声也然有此宫彼商者调之者失之也和之者非在人乎班固曰吏民而令行愚愿今日以朝廷之和召官吏之和感民心之和以是心而用是制区区籴法特其小者耳执事毋得以为常谈
　　有良吏则法善虽然有良法有良吏固也亦孰知因吏而良乎昔范忠宣公之在襄减常籍客舟谕以籴谷卒能蓄粟有余而济民饥富郑公之在青州亦尝择所部丰稔者劝之出粟随所出廪之而其后亦足赈民夫借舟之举出粟之劝若人情之所未易强者而当时皆以为便岂非二公求其爱民而非以扰民耶今日而欲立和籴之法其莫若择和籴之吏云
　　和籴不如屯田抑愚有献焉和籴以足食不如屯田以积粟和籴之策有时而穷而屯田之利无时而已故也胡不取古人明效而观之金城期年之役宜无事于屯田而将军守其议今疆场驻师嵗复一嵗其视金城之役孰近而孰久强胡骋毒邉城屡警其视许下之屯孰急而孰暇况又近年清野茅苇相望是有可耕之地流民迁徙防手无艺是有可耕之人茍给以资粮僦以农器则塞下之粟何以不如汉给其耕种时其调戍则府兵之法何以不如唐行之嵗月决可就绪又何惮而不为哉

　　羣书防元截江网卷七
　　钦定四库全书
　　羣书防元截江网卷八
　　官制【新增】
　　歴代事实
　　伏羲氏以龙纪故为龙师而龙名共工水师而水名神农火师而火名黄帝云师而云名颛顼以来不能逺纪乃纪于近为民师而命以民事唐尧之世命羲和钦若昊天敬授人时内有揆岳之官外有牧伯之任舜有天下以禹作司空弃作后稷契作司徒臯陶作士垂作共工伯益作虞防典乐龙纳言盖亦为六官以主天地四时夏后之制亦置六卿其官名次皆承虞制殷有六太之官以典司六典有五官以典司五众六府典司六职六工典制六材王畿之外亦有方伯州长之任【通典】盖至于周立太师太傅太保以为三公使之论道经邦爕理隂阳又立少师少傅少保曰三孤贰公化寅亮天地【周官】成王改殷官而制周礼作天地四时之名谓六卿天官冡宰掌邦治地官司徒掌邦教春官宗伯掌邦礼夏官司马掌邦政秋官司冦掌邦事各有徒属其别三百六十是也自周衰而百职乱战国并争各有变易秦兼天下罢侯置守而以太尉主五兵丞相总百揆又置御史大夫以贰于相【并通典】汉以大司马前后将军侍中常侍散骑诸吏为中朝之官丞相而下至六百石为外朝之官初循秦制少有变革及景帝时始罢御史大夫以下官武帝即位置大司马大将军位在丞相上增骠骑伏波将军都护校尉部刺史等官又置赏官名曰武功爵级十七万诸置武功爵至千夫者得除为吏于是吏道杂而多端官职耗蠧矣逮至哀平新莽用事欲窃复古之名乃以大司马大司徒大司空为三公又立师傅保为上公光武中兴务从节约并官省軄费减亿计癈丞相御史而以三司综理庶务洎于叔世事归台阁论道之官备员而已魏与吴蜀多依汉制晋氏继之大抵畧同爰及宋齐亦无改作官司有三防五省之号有三嵗为满之期【通典】元魏置六谒以凖六卿又仿上古龙鸟之号谓诸曹之使为鳬鸣取其飞之迅疾也谓官伺察者为白鹭取其延颈常望也【晋安帝纪】西魏之末宇文泰用事命苏绰依周礼以定六官其余皆仿周制逮簒魏而为后周厥号无改隋废周官还依汉魏凡官以四考而代炀帝大业三年始行新令有三防五省五监十二卫十六府之制【本纪】唐人因之畧有増损高祖定令以大尉司徒司空为三公次尚书门下中书秘书殿中内侍为六省次御史防次太常至太府为九寺次将作监次国子学次天防上将府次左右卫至左右领为十四卫东宫置三师三少詹事及两坊三寺十率府王公置府佐国官公主置邑司并为京职事官州县镇戍为外职事官自开府仪同三司至将仕郎一十八阶为文散官大将军至陪戎副三十一阶为武官上柱国至武骑尉十二等为勲官【通鉴】龙朔二年又改京司及百官之名咸亨元年复旧武后再易庶官或从宜创号或参用古典天授二年凡举人无贤不肖咸加擢用大置试官以处之试官之名盖起于此神龙初官复旧号元宗开元二十五年刋定职次着为格令盖尚书省以统防众务举持绳目门下省以侍从献替规驳非宜中书省以献纳制册敷宣劳秘书以监録圗事殿中书以供修膳服内侍省以承防奉行御史防以肃清僚庶九寺五监以分理羣司六军十六卫以严其禁御一事府二春坊三寺十率俾又储官牧守督护分临畿服设官以经之置使以纬之自六品以上率由选曹居官者以五嵗为限于是百官具举庶政咸理【通典】牌子黄帝六相【尧有十六相】为之辅相不必官名少昊司徒【前汉尝加大后汉又加大】司马【项羽加大汉以后曰大后周又加大】司空【前汉加大改御史大夫为之后周又加大】司冦【周有大司冦卿后周又加大】唐羲和　羲仲　羲叔　和仲　和叔　州牧虞太师　太保　纳言【隋及大唐尝改侍中为之】后稷　秩宗　士共工虞夏九卿商太宰【晋宋齐梁陈改太师为之】太宗　太史
　　太祝　太士　太卜　司士　司土　司水　司水司革　司器　司货　太子太师　太子太保　太子太傅　方伯周太傅　少傅　少师　少保　冡宰【后周加大】宗伯【后周加大】内史【大唐亦尝以中书为内史】太仆正　大将军【自战国时楚置】前后左右将军【周末置】秦太尉　左右丞相　丞相相国侍中【本丞相史隋改为纳言又改为侍内大唐尝为纳言或为左相或为黄门监】黄门侍郎　散骑常侍　少府吏在殿中主发书谓之尚书四人【汉置五人其一人为仆射四人分曹后汉为五曹至晋有大曹】尚书令仆射　尚书丞　御史大夫　奉常　郎中令　宗正　治粟内史　主爵中尉　廷尉　典客　典属国　少府　将作少府　中尉　中书谒者令　仆射　事　中庶子　庶子　太子家令　率更令　仆　率内史　郡守　太中二大夫汉领尚书事【至汉后为録尚书事】三公曹尚书主客公卿【后汉改为吏曹主选举又为选部魏为吏部宋尝置两员大唐尝改为司制太常伯又尝为天官】中书侍郎　御史中丞　光禄大夫　中散大夫防击　卫　车骑　骁骑　伏波　上骑　材官
　　轻车　楼船　横海　护军　渡辽　贰师　蒲类强弩　戈船　奋威　建威　积射　二十一将军后汉贼曹尚书　尚书侍郎三十六人【魏有尚书郎晋又有郎中隋初置三十六侍郎后置员外郎一人后又六曹各置侍郎唐改曹郎为郎中】秘书监　四中郎将都督　仪同三司魏五兵尚书　度支尚书　祠部
　　曹尚书　殿中监　中卫　中领军　镇军　大冠军防骑　四平　镇北　虎威　抚军　凌江　寜朔
　　等将军　行台晋三公尚书掌刑狱　起居尚书　国子祭酒　中军龙骧　寕逺宋殿中将军齐都官尚书梁太府卿　云麾　中武壮武　明威　定逺　宇宙等大将军　始以太常等名卿分为四时凡十二卿后魏柱国　天柱二大将军　诸少卿后周军器隋左右武府大将军　大緫管通守【佐太守】折冲府正议通议　朝议　朝请　朝散等大夫　左右骁卫府【大唐除府字】大唐太子賔客【汉之四皓非官】左右千牛卫　左右屯营【后改为羽林军尝改为卫】左右威卫【尝改左右豹韬卫】左右龙武将军　平章事　知政事　参知机务　同中书门下三品　平章军国重事　节度使　采访使　宣威【武散】懐化　归徳等将军【并通典】
　　官数唐六十员虞六十员【郑云虞官六十唐官未闻见舜问道】夏百二十员【郑曰百二十】殷二百四十员【郑曰百四十】周六万三千六百七十五员汉自丞相至佐史凡十三万二百八十五员后汉七千五百六十七员晋六千八百三十六员宋六千一百七十二员齐二千一百三员后魏七千七百六十四员北齐二千三百二十二员【并内官】后周二千九百八十九员【并内官】隋一万二千五百七十六员大唐二万八千八百五员【并通典】
　　官品周官九命汉自中二千至百石凡十六等后汉自中二千石至百石凡十三等魏因汉制更置九品晋宋齐并因之梁更置十八班班多为贵又置施外国将军二十四班凡一百九号陈并因之后魏置九品品各置从凡十八品自四品以下每品分为上下阶凡三十阶北齐并因之后周制九命每命分为二以正为上凡十八命隋置九品品各有从自四品以下每品分为上下凡三十阶自太师始焉谓之流内流内自此始焉炀帝除上下附惟留正从各九品又置视正二品至九品品各有从自行台尚书令始焉谓之视流内自此始唐自流内以上并因隋制又置视正五品视从七品谓之视流内又置勲品九品自谓卫録事及五省令史始焉谓之流外流外自此始勲品自齐梁即有之本朝亦为九品品各有从
　　偶句
　　云龙鸟火各异其名
　　天地四时各立其号
　　尭分四子羲首钦天
　　舜命九官禹先宅揆
　　百揆时叙庶政惟和
　　三公论道兆民是阜
　　周召毛原布列卿相
　　韩彭英卢分据侯王
　　舜官所当慕不可因王莽废九官之名
　　周制所当仿不可因后周废六典之制
　　夏有六卿之置而百揆四岳则仍乎旧
　　殷有六太之官而方伯州长各设其名
　　既有三公又有九卿秦制也而汉因之
　　既有省防又有寺监隋制也而唐因之
　　太宗定制七百三十员以待天下之贤
　　宪宗省吏一千四百员而减州县之费
　　刀笔之吏不当并用汉人谓不可为公卿
　　工商杂流不容滥进唐人令无得与士伍
　　材能不择汉相虽一言而可致
　　赏抜任情晋掾以三语而遽除
　　皇朝事实
　　太祖设官分职袭五代之制虽稍有增损而大体俱旧制也其唐制省部寺监之官备员而已无所职掌别领内外任使而省部寺监则设主判官员额惟其侍中中书令同中书门下平章事为宰相此尚书循唐制也至干徳二年始置叅知政事为宰相副贰宰相所居者谓之中书门下因政所出也而兵政枢宻承五代之制有使有副尚书省置判尚书都省一员但掌百官赴省集议及大祀受誓戒之事六部各有判率以学士待制馆阁官领之翰林学士沿唐制以六员为额内年徳俱重者一员为承防兼门下封驳事即中书舍人之职也【详见两制门】御史防虽有大夫员数而不除以中丞为防长【详见防官门】谏官以别官兼领者即为知谏院同知谏院亦有正谏议大夫司谏正言者九寺即卿之任秘书省即昭文馆集贤院谓之三馆与秘阁同本省有直馆直院直阁校理馆阁校勘谓之馆职【详见馆阁门】国子监有判监资浅者为同知或同管即祭酒司业之任而博士转而为直谓将作少府军器三监之职并属三司而都水无常职员遇兴役即差官职掌官外有学士待诏等员惟观文殿大学士仁宗朝以贾昌朝辞使相特建此职仍诏非曾任宰相者不除观文殿学士资政殿大学士端明殿学士翰林侍讲侍读学士龙圗天章寳文阁学士直学士枢宻直学士三阁侍制皆为侍从清望之选并无职掌多带职以领在内省府寺监在外藩方任使自资政以上多以授一时旧臣国家旧官制如此文臣则兼带勲阶即自武骑尉至上柱国十二转是也武臣则兼带勲阶宪御检校官四色宪衔自监察御史至御史大夫号为宪御检校
　　元丰官制
　　元丰之初始命置局详定官制大槩皆本唐六典为法稍损益之在内设尚者置左右仆射门下省置令已上为宰相而两令侍中不除人尚书左右丞门有中书各有侍郎枢宻院有知枢宻院事同知枢宻院上为执政官左右司郎官各一员通纠六部号都司专佐宰相理省事谓之宰属尚书六部【见六部门】翰林学士定以二员为额久次为丞相御火防官各如旧制而除知事杂及里行之名门下后省置左散骑常侍而不除人给事中一员起居郎一员而左谏议大夫左司谏左正言属焉中书后省置右散骑常侍而不除人中书舍人六员起居舍人一员而右谏议大夫右司谏右正言属焉号两省官秘书监少监丞郎校书郎正字而著作佐郎属焉号馆职罢直馆院校理等员阙惟存修撰直秘阁号贴职而别领在外任使九寺【见九卿门】四监将作少府军器监丞簿都水置使者丞簿南外西外丞以上为寺监官国子监有祭酒司业丞簿太学有博士正録已上为学官是谓职事官罢三司使副及诸主判官而其职分诸省部寺监羣牧司使名不除而不命官其职皆属太仆寺以太师太保太傅为三师太尉司徒司空为三公皆论道之官无専领之职为宰相兼官以开府仪同三司易节度使诏中书门下平章事号为使相以唐文散阶换省部寺监官归厘本务号阶官寄禄官而食其俸以领内外任使以特进易左右仆射金紫光禄大夫易吏部尚书银青光禄大夫易五曹尚书光禄大夫易左右丞正议大夫易列曹侍郎通议大夫易给舍大中大夫易左右谏议大夫中大夫易秘书监殿中监中散大夫易大卿监朝议大夫易少卿监朝请朝散朝奉郎易员外郎承议郎易太常国子博士奉议郎易太常秘书殿中丞通直郎易太子中允中舍左右賛善大夫宣徳郎易寺丞宣议郎易监丞承事郎易大理评事承奉郎易太常寺太祝奉礼郎承务郎易寺监主簿自承务至特进为寄禄官其大学士至侍制其名皆存以为二府罢政省部长贰给舍防谏补外之职集贤殿修撰直龙圗阁号贴职庶僚领在外烦剧任使者带之削去宪衔检校官留勲十二自通直郎以上带入衔此为元丰新制官名即循唐旧典职掌亦仿周礼六官之法也【并黄琮官制】徽宗政和间重条官制髙宗建炎元年诏省防寺监以烦简相兼学官馆职之类减半宰执及见任官观待阙未有差遣京朝以上俸钱并减二分之一绍兴间重修官制
　　武官阶职
　　本朝武臣以节度使留后观察使防御团练使刺史为正任以殿前马歩军副都指挥使三衙都虞候天武捧日龙武神卫四厢都指挥使为管军以内客省引进四方馆东西上阁门使副为横行以通事舍人阁门祗为阁馆以横行使及诸司使带防御团练使刺史为遥郡以诸司使副内殿承制崇班为入使臣供奉官侍禁殿直供奉职为小使臣
　　权行守试
　　唐有检校试摄判知之官【皆诏除非正命通典】本朝凡除尚书侍郎郎官以寄禄官之髙下为凖五品以上为行下一品为守下一品为试品同者否他职事官仿此崇寜中吏部授选人差遣亦用资属髙下分行守试三等焉【官制】
　　本朝官数
　　景徳官一万余员皇祐官二万余员慕职州县官三千三百余员总二万四千余员【南丰集】国初以来供奉官左右班殿直为三班立都知行首以领之又有殿有承防班院端拱以后分东西供奉又置左右侍禁及承防初三班吏员止于三百至天禧间乃总四千三百至于熈宁间乃总一万一千六百九十宗室又八百七十【同上】
　　本朝更置
　　太祖干徳元年常参官知县自奚屿等始也开寳二年李昉卢多逊分直学士院直学士院自昉及多逊始也开寳八年王祐擢权知贡举扈蒙梁周翰雷徳骧并权同知贡举命权同知贡举始此开寳元年以张洎直舍人院直舍人院自洎始【通鉴长编】太平兴国二年初置文思院兴国四年签书枢宻院事自石熙载始初置皇子侍读以可法为之兴国七年以奚陟王明同判三司同判三司自陟明始雍熈三年始用士人为司理判官端拱元年置都转运使自樊知古始淳化二年翰林学士贾黄中苏易简干当差遣院李沆同判吏部流内铨学士领外司自此始也淳化三年置理检院以钱若水领之复唐制也淳化五年窦神兴充庄宅使兼黄门左班都知内官领诸司使始此先是王继恩有平贼功议立宣政使名序在昭宣使上以授之至道元年始命诸王教授【同上】咸平元年改御带曰带御器械以授张旻等三人咸平二年置翰林侍读学士以杨徽之夏侯峤吕文仲为之翰林侍读学士以邴昺为之咸平三年始置群牧司于是内外廐之事自骐骥院而下悉听命于羣牧司也咸平四年审官院初引对京官于崇政殿京朝官磨勘引对自此始景徳二年资政殿置大学士自此始景徳四年复致诸路提防刑狱官又置龙图阁学士杜镐充职【同上】明道元年谏官置谏院自此始明道二年复置诸路提防刑狱官仍参用武臣景徳元年始置崇政殿説书贾昌杨安国等为之髙若纳为殿中侍御史里行殿中里行始此寳元元年市舶置使自任中师始也皇祐元年观文殿置大学士自此始任诏自今非尝为宰相母得除嘉祐五年置江南东西等十一路转运判官【长编】熈寜五年权发遣总管自燕达始熈宁八年诏减将作监冗官十六员后复増主簿一员【长编】
　　文武九品
　　国朝官制自文臣开府仪同三司为从一品至登仕为从九品武臣自骠骑大将军为从一品至陪戎校尉为从九品【防要】
　　元丰九品
　　元丰官制诸太师太傅太保司徒司空侍中书令王为正一品开府仪同三司至郡王国公为从一品金紫光禄大夫至开国郡公上柱国为正二品银青光禄大夫至开国县公柱国为从二品光禄大夫至上防军为正三品正议大夫至开国侯防军为从三品通议大夫至开国伯上轻车都尉为正四品太中大夫至轻车都尉为从四品中大夫至开国子上骑都尉为正五品中散大夫至开国男骑都尉为从五品朝议大夫至骁骑尉为正六品朝请郎至云骑尉为正七品承议郎至武骑尉为从七品奉议郎至尚书省都事为正八品宣徳郎至书令史为从八品承事郎至长史司马为正九品承务郎至文学参军为从九品
　　偶句
　　州县之官差减其员开寳三年之诏也
　　寺监之官裁减其半建炎元年之诏也
　　王化基言五事而冗官之省则居其四【太宗】
　　宋公祁论三冗而限员之定则处其一【仁宗】
　　富公弼上奏帝王辩大臣大臣辩百职【神宗】
　　鲁周询进言天子择宰相宰相择百官【仁宗】
　　魏徳仁教坊使太祖不允其上佐之求【类苑】
　　陈舜封伶官子太宗不畀其清望之任【类苑】
　　汉超守闗南者十七年此久任之法也【太祖】
　　李允在河北者二十年亦久任之意也【太宗】
　　神宗本唐六典而正其防省寺监之名【官制】
　　徽宗以古三公而易其侍中仆射之号【官制】
　　元丰三年之诏罢去省寺官空名之额【神宗】
　　大观二年之诏厘正寄禄官左右之字【徽宗】
　　熈寜中张公商英则有重正官制之语【神宗】
　　绍圣间蒋公之竒则有脩饰官名之奏【哲宗】
　　名臣奏议
　　仲淹请委辅臣仁宗庆厯六年范仲淹奏周制三公外兼六官之职汉以三公分部六卿唐以宰相分判六曹今中书古天官冡宰也枢宻院古夏官司马也四官散于羣有司无三公兼领之重而二府惟擢差除循资给议赏罚检用条例而已上不専三公论道之任下不専六卿佐王之职非治法也臣请仿前代以三司司农审官流内铨三班院国子监太常刑部审刑大理羣牧殿前马歩军司各委辅臣兼判其事
　　司马光请择人司马光上仁宗云窃见国家所以御羣臣之道累日月以进秩循资格而授任茍日月积久则不择其人之贤愚而寘高位资格相值则不问其人之能否而居重职所以然者其失在于采名而不采实诛文不诛意陛下诚能愽选在位之士不问其始所以进及资序所当为使有徳行者掌教化有文学者待顾问有政术者为守长有勇畧者为将帅明于礼者典礼明于法者主法下至医卜百工皆度材而授任则官无旷职矣
　　宋祁请定员额国家郡县素有定官譬以十人为额则常以什二加之即廷代罪谪足以充之今则不然一官未缺十人兢逐纡朱满路袭紫成林州县之地不广于前而官五倍于旧吏不可以茍法进官不可以滥除请诏三班审官院诸司流内铨明立定员以为定法其门廕之外真举之色实置选限稍务择人有阙官计员补吏则二冗去矣【仁宗朝】
　　王甫请加判知臣闻名不正则言不顺盖名以出信初无内外小大之间臣窃见司官府长贰旧多谓之判知判国子监判太常寺之类是也元丰中官制既脩一切厘正惟太宗正司官尊有称判其次曰知曰同知而已今登闻鼔捡二院官宜如诸道进奏院官称监可也而乃曰判此百执之间其名不可以不正者也【徽宗朝】
　　诸儒至论
　　资格拘阂之今贤材之伏于下者资格阂之也职业之废于官者资格牵之也士之寡廉鲜耻者争于资格也民之困于虐政暴吏资格之人众也万事之所以玩百吏之所以废弛法制之所以頽烂决溃而不之救者皆资格之失也虽然不无小利也小便也利之者蠢愚而废滞者也便之者耄老而昏庸者也提选部者亦以是法为易守不复铨叙人物而端覆功实一吏在前勘簿呼名而授之矣坐庙堂者亦以是法为易行可为太息也【孙洙】
　　流品常使有别前辈谓祖宗旧官制其所以甄别流品者至于严宻一官凡数等宰执侍从之迁为一等卿列馆职之迁为一等出身人之迁为一等防补人之迁为一等其所以别流品而重名位非故为是纷纷哉诚以流品有别则安其分而无侥幸妄进之心元丰更制以唐六典为宗台省寺监职掌之官名实正矣而寄禄之制混为一统无复差别当时不能推原祖宗制官之意立为品章学士士大夫颇慊然以新制为未尽诏书屡下最后又曰敢有弗钦将抵厥罪盖指羣议之未洽而不能抑其议也【林贤良】
　　主意
　　建官体制分合论一代建官之制当知一代经国之体盖分职授任各有攸司尊卑不得以相逾彼此不得以相紊循名责实而无旷瘝之失服休服采而致贤劳之用此建官之制然也然而聫事合治体统相维因有降其号而损其实者亦有殊其号而一其权者或冝分而合以防二三之渐或冝合而分以杜専制之原毋乃经国之体然欤唐虞稽古建官惟百夏商倍之至周而有三百六十之属矣三公惟人官不必备六卿分职各率其属所以为国体计者何审也自秦不师古而官制紊矣汉仍秦旧以迄于隋卒无有能明周公之意者太宗造唐制度纪纲粲然具举盖将有志于成周之治可以官制而不先定乎
　　道揆法守轻重论建官之制则道揆之权重而法守之权轻推建官之意则法守之权重而道揆之权轻不论其制无以知道揆之任事无不可行不权其意则无以知法守之司事无不可言盖总道揆之枢者宰相也持法守之纲者台諌也官职之建以为宰相事无不统社稷頼以表倡茍不重其权则以之钧轴万务陶冶四海其势必有所阻碍而不行则何以奏格天洗日之功哉故立制之初举一国之权而悉付之宰相盖以行天下之事也虽然宰相行天下之事者也台谏言天下之事者也宰相曰可防谏曰不可不用也宰相曰行防谏曰不行不施也以制参之防谏之重固出于羣臣统属之中以意推之宰相之尊反于防谏举劾之内是道揆固当轻而法守尤当重也
　　偶句
　　古者为官择人有古者建官之制
　　后世为人择官有古者任官之权
　　制度必详名号必辩固当考古人建官之良法
　　内外相维小大相统尤当得古人建官之美意
　　警段
　　宰相总众权天下之大不可独治故有百官百官之众不可独总故论一相国有相臣家有宗老其分一也谓名不可以不正也故命之曰相名既正矣而实不可以不相符也故与之以权既与之以权矣谓是职不可以不専故有一而无二谓是政之不可以不一故有要而不烦谓聨事合治而脉络不可以不相闗也故其事通融而无间谓笃近举逺而体统不可以不相维也故其势聨属而无外谓端本自内始也故正君之责任焉谓正已而后百官正也故驭吏之法存焉又请国柄在已而嫌于偪也故其权而不敢専夫然后其源清则其流无不澄其表直则其影无不正自是以降尊者处乎上卑者居乎下大者治其纲小者理其目而第第相承系一相也
　　后世非古制一代之典必有一代之制尽其责如古亦难矣惟因其名而得其意则斯为一代之良法也后世之相不同汉魏晋隋唐多相更改或大司徒大司马太尉大司空中书令侍中尚书令仆射号为宰相品位既崇不欲轻授人常以他官居宰相职而假以他名参掌者无定员夫相者总领六官纪纲百揆平章军国之重事茍无其人则天下多事矣故五教则命契百谷则命稷而天象之大则又分命四人而重其职官之所以详者不得不详也至周之时则教化行而民知礼义矣田野辟而民得粒食矣倘成王于此复详其官焉是赘员也是虚位也而圣人何假于详哉
　　厯代建官名实三代而上建官皆实用三代而下建官皆虚名古者设官置吏皆为民设唐虞稽古建官惟百内有百揆四岳外有州牧侯伯夏商事防官倍其数至周增而至三百六十三公论道经邦三孤贰公化至六卿分职各帅其属以倡九牧阜成兆民其建官皆实用也自秦罢侯置守大尉掌五兵丞相总百揆御史大夫二丞相至汉则以大司马前后将军侍中中常侍散骑为中朝之官自丞相以下至六百石为外朝之官光武并省官职废丞相御史而以三司总理庶政其后事归防阁丞相为备员魏吴蜀晋大抵异同宋齐有三防五省之号梁世置戎抶之官拟云鸟之义后周追复六典隋文还依旧制至炀帝有三防五省五监十二卫十二府之名唐太宗有内外官制为七百三十员已有员外之置其特置同正员检校兼守判知之类皆非本制军功冗滥自后愈甚
　　汉人事权未正汉以少府领天子之私藏宦者黄门共掌之汉制卿一人中二十石掌中服御诸物衣服寳货珍膳之属承秦之制凡山泽陂池之税名曰禁钱属少府世祖改属司农汉官曰员吏三十四人也故称少府田租蒭藁以给经用山泽鱼塩而税少府以给私用后汉以谷入司农钱入少府杨雄箴实实少府奉养是供嗜不可不察欲不可不圗未尝失之于约尝失之于奢府臣司共而黄门令六百石禁门曰黄闼以中人主之宦者主省中诸宦属少府武帝时咸阳仅言山海属少府陛下不私以属大司农佐賍毋将隆曰供养劳赐一出少府召信臣为少府奏请上林离逺宫馆希幸御勿复膳供张奏省乐府黄门倡优诸戱及宫馆兵弩什器减太半太官不时非法食物悉奏罢省费数十万元帝时少府钱十八万万初元元年诏江海陂湖园池属少府者以假贫民凡列侯至饮酎少府省金其内外相周之意非不善也然国用之制皆主少府其无节用财之权故召信臣悉奏罢省之其御史大夫位上卿秩千石在殿中兰台掌秘书外督刺史内领侍御史十五员受公卿奏事举劾汉成帝更名大司空续置司空掌水土凡营城邑浚沟洫脩堤防之事则议其利建其功且御史大夫内承朝廷之风化外佐丞相统理天下任大责重建安十三年罢司空复置御史大夫果前是乎果后是乎夫以一官综理众务恐不能悉分职司存而乃建置徒详规画徒泛名号职守纷纷无统亦何取于闗雎麟趾之意也
　　祖宗创革不同国初庻官只存空名元丰新制以阶易唐人之阶二十九国初之阶十有五而元之阶三十四盖参错二制损益之也左右之制置于元祐绍圣罢之惟存其五五者之名则定于大观选人之制起于国初崇宁七阶已定其四而三者之名更于政和此其建制之大凡也盖国初惩藩镇之弊词官文臣出领外寄即曹卿监皆为虚名特以是穷禄秩班位序而权制不由终鲜慿陵之衅唐失天下之大体悉以一方军国刑政委之藩镇积渐既久至有不可易茍因其衅而欲易之彼则执符事推之其肯归职与从命哉我朝鍳唐之失酌古之宜必有道矣
　　祖宗因唐之制三省与唐为一而本朝召事不以大小并中书取防门下复审尚书施行交相维而互相制不使其専此其意以为何如六曹与唐为一耳而分曹置局各有所掌互以其属相承丝牵绳聨见其脉络相通而不见其冗此其意为何如谏官所辅翊君防臣所以纠劾百僚大抵皆出人主之亲擢而庙堂之尊亦为之敛迹异时扶植公议根起弱势社稷长逺终必頼之此其意为何如夫以汉仍秦之官制而用之以汉之意则为汉之精神本朝因唐之官制而用以我朝之意则为我朝之精神
　　偶句
　　髙宗论选用羣材有曰朝廷当为官择人
　　孝宗因进呈阙次有曰古者不为人择官
　　学士制诰以苏公轼之才犹迟之
　　阁门通事以李用和之子终斩之
　　时政
　　今日当重一相宰相一职古者号为三公盖经邦论道之重非庻官百职之比自三公之外殆不可以妄居也而今也一宰相之职分为三省中书之造命门下之驳议尚书之奉行既各分其属矣而宻宥一府又分宰之兵权而専主之自是而下枢宻掌兵矣而又有兵部焉工部掌役矣而又有军器将作二监焉刑部曰掌刑棘寺又曰掌刑户部曰治财司农又曰治财礼部曰议礼太常又曰式礼纷纷借借之间无所统一得无冗散者乎嗟夫官制一也成周既倍于唐虞为今日又倍于成周其变愈盛犹江河之势日趋于下盖有不足怪者而其所当正者则宰相不可分也有能合东西二府而总司于一相然后罢九寺三监而总归于吏部则庻防纲举目张而虞周之制复见于今日矣
　　今日当事爵秩愚愿今日不轻视人才重视爵秩常谨于授任之时而后贤者可至而不肖者可劾能者可劝而不能者可逺也诚知人才而不敢轻视也则必出除授之命者尽至公之心于谋谟之际而后可以助人主不敢轻人才之意则必中书行缴驳之任有任怨之心而无循情之举而后可以逹人主不敢轻人才之意则必膺霜防谏省之任者有徇公之心而无废国法之事而后可以广人主不敢轻人才之意彼得居是任者茍得为荣而蒙负乗之羞其或不能皆知义礼也则其荣辱轻重固不足论而所以讲明吾国用人之意者不可不急图也愚愿圣天子无轻视人才之心则爵禄不期重而自重也
　　结尾
　　建官不如省官虽然建官固不可以不定冗官尤不可以不去盖官无定制则格法为之不明官有冗员则廪禄为之虚费然则去冗官者今日第一义也昔荀勉建议于晋武之朝其言九寺可并于尚书兰省宜付于省府王彪之进言亦以职事之修在于省官朝风之澄在于并职二君子之论官制盖有可以为后世法矣官省则员有定制职并则禄无妄用虽隆古之法不过是也今日欲复古制请自削冗员始
　　徇名不如务实虽然天下之事有名有实必也不徇其名専务其实而后可以定官制彼其实则殊其名则同虽名与古同只虚文耳此汉唐之命官也彼其名则不足而其实则有余虽名与古殊犹良制也此成周之命官也不然元魏王珪常准古六卿以见六谒如斯之意胡为而不古西魏虽公卿之号爵位之级同于古人而实则异于古人彼其以为名者所谓侧而视之此愚所以展转于成周之思而秦汉以下则何足以言官制哉故曰欲观古道当审今日


　　羣书防元截江卷八
<子部,类书类,群书会元截江网>
　　钦定四库全书
　　羣书会元截江网卷九
　　会财
　　厯代事实
　　周司会掌国之官府郊野县都之百物凡在书契版图者之贰以逆郡吏之治而聴其会计以参互攷日成以月要攷月成以嵗会攷嵗成职内凡受财者受其贰令而书之及会以逆职嵗职嵗凡上之赐予以叙与职币受之及会以式法賛逆会职币诏上之小用赐予嵗终则会凡邦之会事以式法賛之【并礼天官】孔子尝为委吏曰会计当而已矣【孟子】汉宣帝诏曰上计簿具文而已务为欺谩以避其课【本纪】唐故事天下财赋归左蔵太尉以时上其数尚书比部覆其出入第五琦悉皆归大盈库主以中官自是天下之财悉为人君私蔵有司不得程其多少【唐志】宪宗即位二年宰相李吉甫撰元和国计簿鳯翔淄青等十五道七十一州不申戸口其赋税倚办止于浙江东西宣歙淮南江西岳鄂福建湖南八道四十九州一百四十四万戸比天宝税户四分减三天下兵仰给县官八十三万余人比天宝三分増一大率一戸资一兵其水旱所伤非时调发不在此数【通鉴】
　　计臣司会注会计官之长【礼天官】汉张苍为计相一月更以列侯主计以列侯居相府领主郡国上计者【本传】魏太始置度支尚书唐度支员外郎掌天下租赋物产丰约之宜水陆道途之利嵗计所出而支调之【百官志】后唐明宗长兴元年以张延亮行兵部尚书充三司使班在宣徽使之下三司有使自延亮始【五代史】充三司使韩绛上治平会计六卷神宗熈宁二年富弼曰内中取索及两宅请俸以至土木兴作等费不一并宜置局会计渐节不给之用上改容聴纳熈宁七年诏三司置会计司以宰相韩绛提举哲宗元祐元年戸部乞诸路转运司会计自熈宁以前嵗入几何嵗用几何要以省不给之用从之三年苏辙言编成元祐会计録大扺一嵗天下所利钱谷金银币帛等物未足以支一嵗之出藏库见钱费用已尽愿明勅本部量加裁损六年三省言诸路戸口财用虽戸部每年考会总数即未有比较进呈之法今令诸州每年申转运司以二月上戸部本部上尚书省类聚进呈【并长编】髙宗绍兴五年臣寮言请选委详练财赋之官効景徳元祐撰集会计録九年上曰所积钱物盖欲备不时之须卿等可令戸部会计每嵗经常之费量入为出而善藏其余自非饥馑师旅勿得妄有支动孝宗乾道二年御笔云自后每月初五日国用方开具前月支过已上请给数目外路军马可降式様付诸路总领开具非泛支用自此遂为定式【并圣政】十一年上谕宰执每月财赋册今后更令进入欲知増减【会要】计臣太宗开宝二年诏曰比设三司用权邦计得其人则公私共济旷其职则利害难分淳化四年三司使魏羽请依唐制分天下州县为十道两京为左右计置三司使两员又以董俨为三司羽主其左俨主其右五年诏罢十道左右计后置三部使以总计使陈恕为盐鉄使王延徳为度支使张鉴为戸部使陈恕峭直守公上题殿柱曰真盐使陈恕真宗咸平元年三司上经费之数六年陈恕在三司前后十数年究其利病条例多所改创徙他官荐冦凖可用凖至检所改创事类为万册晓谕榜贴悉以新板别书请恕书之故三司多循恕旧自凖始也【长编】上谓王旦曰三司官不欲数易财糓案籍往往不见本末【宝训】仁宗景祐元年程琳在三司尤谨出入禁中有所取辄覆奏罢之庆歴六年王尧臣主计凡三年前使姚仲孙借内库钱数百万不能偿尧臣悉偿之而军国之计犹沛然有余嘉祐元年始张方平主计京师有三年粮至是粮减半因画漕运十四防宰相富弼读奏上前昼漏尽十刻上太息称善弼曰此国计大本非常奏也悉如所启施行英宗治平二年韩绛权三司凡宫中所用财费悉以合同凭由取之绛请有例者悉附有司于是三司始得会计神宗熈寜七年诏三司置会计司髙宗绍兴五年沈昭远乞乆任计臣上曰祖宗时三司使如陈恕最为乆任今内外计臣倘能称职但就加爵秩以宠褒之不须数易乾道二年命宰相兼制国用使五年罢国用使八年正宰相名更不入衔【杂记】
　　偶句
　　提举会计则有韩绛
　　编类会计则有苏轼
　　所出多于所入则会计于皇祐
　　欲量入以为出则会计于绍兴
　　景徳会计录进于丁谓而志在献谀
　　皇祐会计录上于田况而志在轻赋
　　令戸部会计出入而善藏其余者髙宗也
　　令戸部樽节出入而使无渗漏者宁宗也
　　比设三司用权邦计开宝之诏也圣意在于得人嵗计所须报总计司淳化之诏也圣意欲其置籍
　　经传格言
　　冡宰制国用必于嵗之杪五谷皆入然后制国用用地小大视年之丰耗量入以为出【王制】三年耕必有一年之食九年耕必有三年之食以三十年之通制国用
　　名臣奏议
　　量入为出庆厯二年张方平奏乞选才敏之士就三司据国用嵗计之数量入以为出平货物之轻重通天下之有无所冀助国计舒民力当今之切务也【长编】
　　斟酌大计立定制仁宗时范镇请考祖宗逮天圣中吏员及赋入之数着为定制又请中书枢密院考正祖宗自建隆至宝元官吏之禄廪四夷之嵗赐兵马之屯成而斟酌之又言乞敕大臣考兵数官数与夫赋入之数立为经制又言欲令中书与枢密院三司通知兵民兼与枢密三司量其出入以制国用又言宜勅大臣及三司具天圣中赋入与官兵若干及见在赋入与官兵之数约取中道立为经制以七分给兵三分备非常【编年】请置緫计使嘉祐三年司马光言食货者天下之急务今宰相不以为忧意者以为非已之职也臣愿陛下复置緫计数之官使宰相领之凡天下金帛钱谷于三司于内藏库奉宸章之类緫计使皆统领之小事则官长専逹大事则谋于緫计使而行之嵗终则上其出入之数于緫计使量入以为出若入寡而出多则緫计使察其所以然之理求其费用之可省者以奏而省之必使嵗余三分之一以为储蓄备御不虞凡三司使副使判官转运使及掌内藏库奉宸库之官皆委緫计使察其能否考其功状而奏而诛赏之若緫计使乆试无効则乞陛下罢退其人更置之若舜举八恺使主后土奏庶艰食迁有无周礼冡宰以九职九赋九式九贡之法治财用唐制以宰相领盐铁度支戸部国初亦以宰相都提举三司水陆发转运使等是则钱谷自古迄今皆宰相之事也
　　计臣当乆任司马光上言财用所以匮乏者由朝廷不専择晓钱谷之人也国初三司使或以诸卫将军诸司使为之判官则朝士晓钱谷者皆得为之不必用文辞之士也夫官乆于其业而后成功乆为其事而后称职是以古者世官相承以为氏姓先朝陈恕在三司十余年至今称能治财赋者以恕为首岂恕之才智独异于人哉盖得乆从事于其职故也近嵗三司使副使判官大率多用文辞之士为之于是有以簿书为烦而不省以钱谷为鄙而不问者矣又居官出入迁陟有如邮舍如此而望太仓有红腐之粟水衡有贯朽之钱臣未知其期也凡百官莫不欲乆其任而食货为甚何则二十七年耕然后有九年之食今居官者不满二嵗安得有二十七年之効乎
　　乞集会计录绍兴五年臣僚言比年以来财赋浸虚用度滋广正宜括嵗入之厚薄因计嵗出入之多寡分其品目别其名色搃贯旁通载之图籍名曰会计録量入为出庶几国用有制
　　偶句
　　司马公之言国用当以冡宰统其权
　　范公镇之论生财请以中书制其用
　　量出入以制国用则建言于至和【范镇】
　　攷出入以广储蓄则奏疏于绍兴【二十六年】
　　诸儒至论
　　周司会之权重郑郎卿曰周制天下之财皆入令于太宰而緫于太府其五府则専掌王之器物王之服食好赐其内府则受货贿兵器以待邦之大用其外府则掌邦布之入出以共百物以待邦之小用至于司会则惟緫其会司书则惟主其书职内则惟量其入职嵗则惟稽其出职币则惟振敛财币之余与夫司裘掌皮纎悉有会是自太宰以下其出纳移用之权尽搃于太府而司会至掌皮则不过纠察稽考之而已然太府则下大夫为之长而司会反以中大夫为之则其职之专其权之重而不为太府之所压制者可知矣自今以司会而下考之所谓职内职嵗司事职币司裘掌皮亦均之为理财也宜属于太府而皆司会主之司会之权不重乎太府颁其货于受藏之府颁其贿于受用之府凡掌财用财者无不于太府受财会而诏之及冡宰废置乃司会主之司会之权不亦重乎司会司书皆一体也司会掌六典八法八则之贰司书亦掌六典八法八则之贰夫六典以治邦国八法以治官府八则以治都鄙乃宰相之职业而太宰之所以佐王者也贰之以小宰固其势之当然彼司会司书亦得以贰之司会之权不亦重乎夫惟司会之权重则纠察钓考之势得以行于诸府之中事不至于欺伪用不至于干没数不至于亏耗国计不匮而法则各得其所矣
　　汉唐会计无法郑郎卿曰汉兴之初亦尝少得此意故以萧何为相国而以张仓为计相计相之权即司会之遗也命名由相则其权位为甚重掌计而不掌财则其稽攷为甚公使汉人能守此制夫谁曰非古然其迁计相也止于一月其更计相而为主计也又止于四嵗由是以后主计之名与职俱罢矣司农少府各自受天下之财入而三公之属又有仓曹以主仓谷有金曹以主盐铁货币又自分司农之财而有之而会计之官独无闻焉厥后光武归禁钱于司农归水利于少府归盐铁于郡国意善而治不精故章和以后改司农之平凖而名以中凖取少府之所掌而列以为监又尽用官人以领之则士大夫之间无有预知财计者矣李唐虽有度支而于三司国朝虽有磨勘司而亦于三司使未免有奉承党比之风而无检括防闲之意呜乎乌得成周之司会以窒其渗漏之弊欤
　　西汉财多渗漏郑郎卿曰西汉之财物充羡吾不知何者为充羡也况又有卤莽蔽匿之弊干没渗漏之弊乎盖尝观之中尉脱卒动数万人乐安隠田几四百顷闗东流民无名者四十万少府陂泽多为贵戚冐垦版籍甚不明而口筭田租所入甚无数也近税武闗以给守卒远田车师以给过使公车索米于长安掖庭出批钱以养宗室郎官出私钱以市财用剂劵甚不明而廪禄所给甚无定所也会稽计簿三年不上内史假贷租多不入东郡官钱收散至千余万乘传而行郡国矫赋至六百万课最不严而州县所供甚卤莽而无定期也乘舆赐谒取给大农大农钱尽续以少府平陵工作取诸水衡科用经费甚而不常而缓急所移用甚紊乱而无定制也以至无额杂赋羡租之积尤为泛然无弦如免罪之钱储于北军无名之钱储于郡内卒吏之钱储于州郡廪牺之钱寄于冯翊军市之租委于边吏则其涣散尚有未易究者职掌之官吏出入之司存尤不闻有奉公防平者籴边谷百万而虚数至六十万觓就民牛车而增价至三千万甚者或私僦賔客而入多逋负则其转输侵籍尚有未易悉数者盖自汉初废计相之官公卿不知钱谷之数是以人主肆其侈于上人臣肆其欺于下而民独被害于其间以至若此其极也
　　财用古未有比叶适曰尝试以祖宗之时所入之财比于汉唐之盛时一再倍矣熈寜元丰以后随处之封椿役钱之寛剰青苖之倍息比治平以前数倍矣而蔡京变钞法以后比熈宁又再倍矣王黼之免夫至六千余万缗其大半不可稽考然要之渡江至于今日其所入财赋比宣和又再倍矣是自有天地而财用之多未有推今日之比也然其所以益困益乏皇皇营聚不可一朝居者其故安在
　　财计古今未有叶适曰今天下之财其余缗钱者茶盐防货已二千四百万矣经緫制已千五百万矣上供和买折帛已千余万矣又若计四川之钱引已三千三百余万矣古无有也不特古无有也宣和以前无有也今畧计戸部之经费为千五百余万此祖宗盛时一倍之用也至于以六千余万供四屯驻之兵此开辟以来所未有也
　　汉之上计具文钱文子曰汉上计之法各记其戸口垦田钱谷出入盗贼多少每嵗各上其簿丞尉诣郡校课其功嵗尽遣丞吏上计于京师而以其副上丞相御史汉之责丞相以课吏不为不严矣然胶东伪増流民戸口至八万余而王成反蒙显赏临淮郡界误至减田四百顷而康衡自领计簿不能止是未免于具文也【制度论】
　　主意
　　有揽权分权之殊会计之权无所挠则国用虽穷而复通会计之权有所分则国用欲丰而反匮盖事力之未裕固今日之隠忧也利权之未一尤今日之大患也何者国家大臣所赖以经制国用剸裁邦计者也诚使权纲独緫会计有方则操纵之适其宜把握之得其道则宫闱无横费朝廷无泛恩官府无滥予军旅无冗支敛散出纳之有其式匪颁赐予之有其常则虽处国家多事之时初未见其有匮乏之忧也茍或权柄少分会计无防则要索于宫闱者有求而必予干请于朝廷者有祷而必从官府之费愈増军旅之实不覈泛泛然听国计之自为盈虚消息纵使多方调度百计经营而终于国贫财蠧果何时而可纾乎
　　有计财生财之异有计财之谋有生财之道计之者非难生之者不易也徒知铢较寸量以严夫会计之权不知去奸剔蠧以尽夫经理之道吾恐财非天雨鬼输安能无故而自足哉出纳之吝谓之有司会计之当斯为委吏财固贵乎能继也然参之定数笔之成书昔丰今耗披编而具见彼敛此散按图而可知森而条目整而鞭筭其计之者岂不易太平六典理财居半箕范八政食货居先财贵乎能生也大而军国小而郡县弊端蠭起左支右倾罅隙猬兴东窒西漏利未致而害随政未修而蠧起其生之者岂不难欤
　　警段
　　会财而耗财呜乎财云财云会计云乎哉今会之内库则修内司之支拨凭内司之宣取昔胡为而俭之今胡为而奢会之右帑则宗庙朝廷之奉百司庶府之供昔胡为而约今胡为而丰会之外路则茶盐泉舶之支吾籓方列郡之供给昔胡为而杀今胡为而隆取之尽锱铢用之如泥沙竭彼膏血餍此溪壑果何説哉
　　偶句
　　会天下之财易
　　理天下之财难
　　搃财计之数者存乎书
　　掌财计之书者存乎人
　　昔丰今耗披编而具见
　　彼敛此散按图而可知
　　一札涣颁会计是急非虚文也
　　一司鼎剏会计为名非美观也
　　上以恤民为心则会计乃节用之端
　　上以取民为心则会计乃増赋之地
　　事证
　　成周得会计之道以周官之法攷之其司则司会司书其府则大府内府外府其职则职内职嵗职币无一不于冡宰掌之凡邦用之出入受财之会计无一而不会焉今以周公之制推之则内而王宫外而邦国吾见其会于受藏受用之时矣贰令之受式法之受吾见其会于赋入赋出之初矣膳羞服御之微麻缕丝枲之细吾见其会于日成月成之限矣彼会于一嵗之抄者会其成也此会于平时之素者会其常也得非立均节财用之规模者乎
　　周汉有得失之分善理财者莫如周不善理财者莫如汉周人理财之责委诸司会而寔归之太宰之緫统会计之籍掌于司书而寔由于太宰之考核嵗终受会大计羣吏体统正也版图名数周知出入计簿明也玩好匪颁均节有式防后用也参互月要废置自我严奸欺也若是则财安得而不丰汉自计相之职废而丞相不知钱谷出入之数计簿具文而三公至勤诏书督责之严于是胶东戸口伪増万余莫得以察其欺内史假贷租多不入莫得以絶其奸乘舆赐谒多给大农大农钱尽或续少府则移易之弊莫禁籴边粟者或张虚数僦民车者或至増价则赃贪之利莫戢若是则财安得而不匮
　　唐朝之本末唐自太宗立法举天下之财尽入于左藏太府又有比部以捡覆之殿院以临莅之度入以量出之则搃核之计详矣然自两税之目兴而中年之用度已数倍于始自无名之敛起而元和之计簿已无救于汚吏甚至故事相仍兵革继起财赋衰耗颇为豪将所取而进奉羡余移用频借尚安以计为也
　　我朝之源流钱谷之数屡趣不进君子曰陈晋公正人也会计之録一语辄二君子曰丁晋公佞人也嗟乎此善论也而犹有遗论也贯朽粟腐侈心之阶公私单竭俭徳之媒时方承平府库充羡为陈恕可也为丁谓不可也财匮矣而君不之知民病矣而君不之闻于此时而曰吾学陈恕不学丁谓君子其以我为隠乎祥符之会计録上于林特天书成矣熈宁之旁通簿置于安石新法行矣之二子者可与丁谓并言也皇祐之录不上于田况则所出多于所入其谁知之元祐之録不作于苏辙则一嵗之入不足计一嵗之出其谁言之二子者独可与丁谓并论乎昔者切闻之淳化天子方帐式之来上也慨然曰费用若此民力乆何以堪绍兴大臣方计簿之未集也作色曰此年周度滋广宜括嵗入之厚薄计嵗出之多寡噫天下之时困竭乆矣人主不可不知其故也今之君子为陈恕乎为丁谓乎是未可知也
　　时政
　　非泛之费不可会知今日吏牍之来上者可会而王之宫室可得会乎版曹之编类者可会而上之赐予可得会乎千百千万之数可会而江河之漏泥沙之用可得会乎盖令都省之大不可会者二内而宫壶不可会外而阃饷不可会紫宫绀宇金璧璀璨徒闻昭应之充使不得会之于平时则会之于一时者具文耳熏腐貂珰赏赐浓郁不闻内降之封还不能会之于未用则会之于已用者虚籍耳
　　贵近之费不容会今宫禁之出内未必与闻于宰相北司之用度未必闗白于南司闻邓通之钱徧天下矣而宫正之月终会稍食则未之闻也闻宋娥之封千万计矣而内宰之会内宫之财用则未之闻也闻有无名之赉无艺之排当广殿凉馆土木争用羽宫梵室金璧相辉者矣而赐予之叙于职嵗工事之节于九式则未之闻也
　　节财生财用财之多莫甚于今日取财之极亦莫甚于今日漏巵之受无已张弓之弛无期上下煎熬几年于此且曩者亦尝继会计录矣今又剏财用矣愚不知为此者将以生财欤将以节财欤如欲节财也不知会计钩考之臣所省者果何事所除者果何名乎如欲生财也则民生已竭不可重敛地力已耗不可苛求收拾竒略推排屑所得锱铢怨已立山矣履亩征商之事故辙未远也又可复蹈之乎
　　理财裕财今日会计有録国用有司必命大臣以掌之必使防吏以任之用以理财可也假以聚敛不可也将以裕国寛民力可也求以填溪壑饱嚢槖不可也庶几一国之血脉流通一国之精神强壮虽不待韩琦之言而宫掖之费自省虽不必李谘之言而末作之费不浮虽不俟路公省兵之机温公罢赐银绢之奏而生财自有道矣
　　用广用狭今日之财用其入也有多寡则吾用之亦随其多寡其生也有损益则吾理之亦因其损益有如成周之隆平国初之全盛此易所谓大有之世也故其用财也当以用广之规模今日之镃基东南之事力此损所谓二簋可用之时也故其用财也当以用狭之规模其用广者非过奢也因其所入之丰而为之区画耳其用狭者非苦节也因其所产之薄而为之调度耳
　　结尾
　　得人以足国用虽然出纳之吝谓之有司得人会计又今日第一议也祖宗外置转运司以漕一路之赋内置三司使以緫天下之财利权不分其盈虚登耗可得而攷也自王安石用事罢三司而为戸部举三司之务散在六曹及诸道监利权不合耗散四出而不可攷矣合版曹名额不知其几更一费则剏一司剏一司则増一弊职愈多而权愈散官愈冗而财愈耗矣迩者会计有录国用有司必命大臣以掌之意其委任既専调度必至然差官置局名色虽多足国裕民未闻有道愚愿今日以祖宗用人者用人以祖宗致利者致利将见公私之积暴若丘山贯朽粟陈特余事耳否则不信仁贤则国空虚孟子之言验矣愚敢以是而谢师问
　　会财以善君心虽然究财用之弊固所以善君政会财用之数亦所以善君心何者有无必知仁俭之心所由起也虚实必见节纳之念所由生也庆歴之入多于所出观其数者知其无妄用之失元祐之出多于所入观其数者知其有轻用之弊陈公恕不上钱谷之数于充羡之时惟恐起其君侈汰之习李惟清上度支帐于民困之日必启其君简省之念皆所以善君心也君心既善然后随事而处之可也财用以裕邦计虽然财固当会也用尤当节也何者九重之玉食可也而贵近之家醤酒藿肉何如哉宫庭之帷帐可也而闾阎之屋綉墙縁履何如哉尺籍伍符所以蓄积鋭也胡为侏儒骄脆者亦耗衣粮钟鸣鼎食所以待勲徳也胡为旷官尸位者亦縻廪食朝廷行节约之徳而士大夫有和玉随珠之富公帑无羡余之藏而私室有嚢帛柜金之积是皆上之所当严其简汰之方下之所当行其节约之意者也韩公琦欲省宫掖之费张公方平欲示臣下以俭司马公以为国用不足在于用度太奢曾公巩以为用之无节则天下虽富而易贫数公者一代伟人也其于理财若有过人之见反覆论下不过于节用之一説今日其思之
　　羣书会元截江网卷九
　　钦定四库全书
　　羣书会元截江网卷十
　　府库
　　厯代事实
　　禹闗石和钧王府则有太公为周立九府圜法【前志】太府王府　内府　外府　职内　职币　泉府　天府
　　职金【并周礼】鲁人为长府【论语】滕有仓廪府库【孟子】汉武帝初府库余财京师之钱贯朽而不可校东置沧海郡又兴十万余人筑卫朔方费数十百钜万府库并虚天子与公卿议更钱币是时少府多银锡大农言山海天地之藏宜属少府杨可告緍上林财物甚众乃令水衡主上林【并前志】灵帝于西园造万金堂以为私藏隋十二年有司言库藏皆满于是辟左藏之院以受之下诏曰宁积于人无藏府库【隋食货志】天宝时非租庸正额者【积百宝】大盈库以供天子燕私安禄山反杨国忠以为正库物不可给士　故事天下财赋归左藏而大府以时上其数京师豪将假取不能禁第五琦请皆归大盈库主以中宫自是天下之财为人君私藏【并唐志详见财用门】徳宗时杨炎请出之以归有司乃诏嵗中裁取以入大盈度支具所以闻徳宗于奉天行宫立二库陆宣公曰琼林大盈古无其制创自开元今逆冦乱常銮舆临幸忽覩二廊之下榜列二库之名万目所覩孰能忍怀【并本传】徳宗时裴延龄言左藏天下谷入不赀于是以天下宿负八百万缗折为府库抽赀三百万缗为羡库様物三百万缗为季库帛以素出以色入者为月库宪宗曰宫中用物极节俭故当时内库甚充实元和末田洪正入朝李绛请发内库钱百万缗赐之自会昌来置偹邉库收度支戸部盐铁钱物宣宗更号延资库【唐志】
　　偶句
　　必析正库而立四库则延龄为欺君
　　不移东库而实四库则李绛为尽职
　　桑洪羊以山海属大农而财之私者犹公
　　第五琦以财计归大盈而利之公者反私
　　皇朝事实
　　左藏库太祖干徳三年国初贡赋悉入左藏及取荆湖西蜀储积充羡乃于讲武殿后别为内库以贮金帛号曰封库椿太宗兴国二年命贾黄中程能冯賛分掌左藏三库先是货泉与金帛通堂及储蓄盈美始命分之谓侍臣曰朕奉行先帝成规不敢有改易然财货充溢埶须别置官吏使各専其职尔【并长编】左藏库者国家经赋所贮也淳熈申请给金银钱帛共约计三千万缗而宗庙宫禁非泛之费不与焉【杂记】寕宗嘉定十六年臣僚上言左帑一职限以重门分以东西统之以提辖然库官之权不容太重门宫之任不容不谨官之分不容不遵臣望圣慈察邦计之司存岂容玩视慢令如此嘉定元年置拘安边钱物所【并长编】
　　内藏库真宗景徳四年出内藏库钱五十万贯付三司市菽麦【长编】出陈彭年所撰内藏库记示王旦等曰太祖以来有景福内库先帝改为此名所着金帛备军国之用非自奉也顾外庭不知耳二圣之平荆湖西蜀岭表江左河东亲祠郊丘所费巨万皆出于是不取于民三司所假凡六千万自淳化迄景徳每嵗多至三百万少亦不下百万累年不能偿即命除之又曰此库乃为计司备经费尔且计司有缺必取于民茍非节用何以获济【宝训】祥符九年三司言诸州欠商贾飞钱诏发内藏钱二十万缗以给其费天禧元年上出嵗入财用数曰今当出金帛数百万借三司李廸曰天子于财无内外愿下诏赐三司仁宗明道二年三司言用度不足请假于内藏库出缗钱百万赐之因曰国家钱本无内外盖以助经费康定元年出左藏内藏库缗各十万下陕西给军需出内藏库绢一百万下三司助边费神宗熈宁元年诏出奉宸珠付河北四场鬻之别封桩以偹买马二年上谓辅臣曰近年内藏库籍文具而已财货出入略无闗防尝闻太宗时内藏财货每千计用一牙钱计之名物不同所用钱名色亦异他人莫能晓也尝匣而置之御阁以防验帐籍中定数晩年尝出其钱示真宗曰善保此足矣今守藏内臣皆不晓帐籍闗防之法当更择人领之元丰元年十二月上每愤北虏倔强慨然有复幽燕之志即景福殿库聚金帛为金费是年始更库名制诗以掲之曰五季失图玁狁孔炽艺祖造邦思有惩艾爰设内府期以募士曽孙保之敢忘厥志凡二十二库后积羡嬴又揭以诗曰每防夕惕心妄意遵遗业顾予不武姿何以成戎防元丰初蓄积嬴溢司农请发坊百万缗输忠都三年遂于寺南作元丰库贮之哲宗元祐三年三月乙丑诏改元丰元祐库为元丰南北库増置南库监官一员【并长编】髙宗绍兴五年川陕宣抚将上供钱帛依旧留充赡军上曰祖宗蓄积内帑本以偹边陲缓急之用遂捐内帑以赡军【圣政】二十七年九月诏淮南荆西湖北路内藏防绢钱帛并与蠲免上曰朕约于奉已内帑未尝妄费一金边郡所欠固多然戸口未复责输实难可悉与蠲免【系年录】二十八年九月三省言平江绍兴府湖秀州被水上曰朕平时无妄费内库所积正欲偹水旱尔本是民间钱却与民间用复何所惜耶【同上】二十九年上曰比缘河流浅澁纲运稽缓已令内帑支降钱五百万贯以供调度朕自息兵讲好二十年间所积钱物岂以自奉哉盖欲偹不时之须免临时科取重扰民尔【圣政】三十一年十月上谓大臣曰朕曩于内帑储钱偹边士大夫不喻朕意甚者至指为琼林大盈之比【系年録】孝宗淳熙七年上曰朕为内帑无毫髪妄用茍利百姓则不惜也【圣政】内藏库者始因艺祖收诸国帑藏贮于讲武殿太宗兴国三年因分左藏北库为内藏库亦谓之景福内库三司所假多至三百万不能偿即蠲之神宗用王荆公计凡山海坑治货絶没常平免役坊河渡悉归朝廷元丰元年凡三十二库五年又取苖役羡财为元丰库在内藏之外元祐初又建元祐库以偹封桩皆归朝廷库务崇观后则大观东西库皆天子私藏而版曹告竭矣髙宗渡江但有内藏及激赏二库秦丞相用事皆献金币由是内帑山积【杂记】封桩库太祖干徳三年国初贡赋悉入左藏库及取荆湖下西蜀储积充羡上曰军旅饥馑当预为之偹不可临事厚敛于民乃于讲武殿后别为内库以贮金帛号曰封桩库凡嵗终用度赢余之数皆入焉太祖尝曰石晋割幽蓟以赂契丹朕欲俟此库所蓄满三五千万即遣使与契丹约茍能归我土地民庶则当尽此金帛以充其赎直如不能朕将散滞财募勇士俾图攻取尔太宗兴国三年上幸左藏库视其储积语宰相曰此金帛如山用何能尽于是分左藏北库为内藏库并以讲武殿后封桩库属正改封桩库为景福内库【同上】左藏南库者本御前桩管激赏库也孝宗即位改之然南库移用皆自朝廷非若内帑直版曹而为经费也淳熈十年始归戸部而戸部緫二百九万缗皆奉亲及内教所须是南库归版曹者益也十二年以左藏西库名之绍兴元年改称封桩下库焉左藏封桩库者孝宗所剏也其法非奉亲非军需不支至淳煕末徃徃以犒军或造军噐为名拨入内库或修内司有司不敢执【并杂记】
　　激赏库髙宗时有激赏库孝宗改为南库又有三省枢密院激赏库者渡江后所创也自建炎龙兴堂膳始减绍兴四年赵鼎为都督不行遂以都督金钱入激赏库十年秦桧以兀术叛盟需犒赐之物乃计亩率钱遍天下民无得免者然兵未尝举而钱归激赏库其后嵗支堂厨犒设议者指为冗费孝宗减嵗用为十万缗【杂记】瞻军库东南酒课自祖宗时悉以留州建炎四年每井骤増二十四谓之军期钱行在戸部膳军南中东三库并殿司所献酒坊七十五钱收息钱亦为一百三十万诸路酒课约五百余万盖自军兴诸帅擅酷之利朝廷所仰者茶盐耳【杂记】
　　安边库安边所者嘉定元年置时废国用司而防胄及诸阉省吏之家赀财皆以簿録黄伯庸请剏此名遂与沈信同领其事即御史台置局卿监一员提领朝士二员为拘官其后会其入嵗得七十万缗専充北虏所増嵗币其田宅契劵皆藏之御史台库【杂记】
　　诸州军诸州军赀库者嵗用省计也近嵗添差俸入大为郡郡之害民力安得不困公使库者祖宗以前代牧伯皆敛民以做厨传故制公使钱以给之省其民也【杂记】
　　偶句
　　货泉金帛分命有司専职掌也
　　牙钱匣藏防验定数防渗漏也
　　出内帑以偹水旱绍兴之二十八年也
　　出内帑以佐调度绍兴之二十九年也
　　陜西赏军此公费也而亦出内库之帛【皇祐】
　　河北买马此外事也而亦赐奉宸之珠【熙宁】
　　讲武殿立内库贮金帛而太祖则心乎饥馑
　　景福殿设内库聚金帛而神宗则心乎恢复
　　经传格言
　　未有府库财非其财者也【大学】百姓虚而府库满是谓国蹙【荀子】鲁人为长府闵子骞曰仍旧贯如之何何必改作【论语】
　　名臣奏议
　　杨炎请以内库归左藏哲宗朝范祖禹奏唐制天下财赋皆纳左藏库太府四时以数闻尚书北部覆其出入至代宗时租赋悉进入大盈内库以中人主之有司不能窥其多少国用不能计其赢缩及徳宗即位宰相杨炎顿首于上前曰夫财赋邦国之大本是以前代歴选近臣主之犹惧不集徃徃覆败大计一失则天下揺动先朝擢以中人领其职丰俭盈虚虽大臣不得知则无以计天下利害请出之以归有司如此然后可以议政徳宗乃诏凡财赋皆归左藏库炎以片言移人主之意议者美之以炎知为相之体徳宗知为国之务也【元祐四年】内藏以私蓄财仁宗庆厯三年韩琦言祖宗置内藏库盖偹水旱兵革之用非私蓄财而充已欲也自用兵以来财用匮竭宜稍出金帛以佐边用民力寛而众心安矣
　　内藏非供奉养赐予嘉祐七年司马光言祖宗置内藏以偹饥馑兵革非常之费非以供陛下奉养赐予之具也今内库専以内臣掌之不领于三司其出纳之多少积蓄之虚实簿书之是非有司莫得而知也
　　患在天下空虚范祖禹奏当今之患在于天下空虚朝廷不可不为之计封桩之与经费均出于民皆陛下一家之财也茍可以利国何所爱焉譬如移之于东而还之于西出之于内而归之于外也
　　上供多入内帑光宗朝朱熹奏建炎以来地削兵多而权宜科敛又复数倍供输日乆民力以殚而间者诸路上供内入内帑是置戸部经费不足遂废祖宗破分之法而上供嵗额必取十分登足而后已期限廹促科责严峻监司州县更相督廹惟务自寛已责何暇更察民情而州县嵗入多作上供起发则又于额外巧作名色夤缘刻剥此民力之所以大穷也
　　偶句
　　韩公琦谓祖宗置内藏盖偹水旱兵革之用非畜私财而充已欲
　　司马光曰祖宗置内藏以偹饥馑兵革之费非以供奉养偹赐予
　　诸儒至论
　　周三府今为四郑郎卿曰以周官之制防国朝之制玉府即今之奉宸库也内府即今之内藏库也外府即今之左藏库也中兴以后又别置激赏库今之南库是也周之三府今分为四凡天下金玉之物皆归于奉宸库山泽盐铁之赋皆归于内藏库以为天子之私藏其他泛常所入一归于南库谓之宰相制国用至于天下戸口租入则归之戸部所以版曹都做不行正由权不归一也
　　内库失周人之意余亮曰国朝之左藏即周之外府也国朝之内藏即周之内府也然宰相不得而与知则去周人太宰兼统之意逺矣故当太祖时立为内库实欲俘取契丹削平幽壤故为此以偹一旦之用自中世以后内庭之支数日多而韩琦孙沔诸臣亦皆欲约女御之费以省国计严宣取之弊以防吏奸是其弊之积亦非一日矣渡江以来国用未裕惟以南库属宰相其果周人之意否乎
　　主意
　　古人皆公用古者藏富于民后世藏富于国又其后藏富于府库世儒皆有是言矣嘻亦尝观其用之之意乎夫内庭之费外朝之所不知宫掖之藏有司之所不敢间固也然使其均节之有人出入之有度则虽籍而在内内犹外也名而为私私犹公也何慊乎尝观古今公私之意矣周人制于冡宰冡宰大臣也故不敢有侈用之心汉初属于少府少府外朝也故亦无渗漏之弊至东汉歴唐率以阉人主之则财用始専为私用尔我朝举内帑之财而属于三司之使其亦成周之意欤后世为私藏古人以财为天下用故有公帑而无私藏后世以财为一已用故有私藏而无公帑愚未尝不三叹后世之不古也盖人主之用财由一身而逹之天下孰非国家之常用何以私为哉乃若宫庭玩好之常人君赐与之费在内所不能免古人立为法度以樽节之不敢以一已之私而害天下之公也自人主求便于已而后公私之藏始分自设官不属其联而后内外之职始异费皆异供财皆异掌内而侈用有非外庭之所知外而费用有非内庭之所预不能以天下之财为天下用而且分其出入便为已私则人主示人之意已不广矣然公私虽易藏而所谓私者犹不得以乱乎公也设官虽典属而此犹不得以侵乎彼也是则古意虽已坏犹未至于已甚也奈何人主侈心一萌费用亡度财之有无不问也国之费用不恤也呜乎古人所谓公用者一变而至于为私矣
　　警段
　　财贵均于下财用非人君之所私也而有志之君每至于私藏者则亦以其有公天下之心也夫惟人君有公天下之心则藏之府库与藏之四海均也而且有内库之积抑何耶盖有志之君虑边患之不可不偹也民饥之不可不赈也军旅之不可不充也而财之在外库者则有司掌焉而有司之所掌特欲纾目前之急耳何暇为边患军民计哉则内库之积所以为边患军民偹也乌得不谓之公天下之心耶而或不为济军民之计则未免于私耳
　　财物富于上古人藏富于民后世藏富于国又其甚者藏富于君藏富于民则民之富即国与君之富也自其藏富于国则民始贫矣自其藏富于君则国与民俱贫矣民贫则国之富也不足恃国与民俱贫则人君之富果足恃哉三代取民之法无过什一故上用足而下不匮后世人君不知出此惟知聚财于其上而不知藏富于其下嗟夫彼亦孰知夫百姓足君孰与不足百姓不足君孰与足之説乎彼又孰知夫财聚则人散财散则人聚之説乎
　　偶句
　　天子无私藏
　　内庭无滥费
　　今之左藏即外府也
　　今之内藏即内府也
　　帑蔵调于屡空之余
　　泉府竭于积涸之后
　　粟帛之有余民命之有余也
　　府藏之増衍国用之増衍也
　　事证
　　周人掌财异其职周有太府玉府天府外府内府皆王之府藏也凡领其货于受藏之府颁其贿于受用之府则太府掌之凡良贿之藏以共王之珠玉则玉府掌之凡藏国之宝镇宝噐则天府掌之而外府之职则掌布之出入以供百物之用内府之藏则受九贡九赋之货贿以待邦之大用别而言之府库之名不同合而言之皆圣人之所藏然而内府之藏所以待邦之大用者尤异他府而受九贡货贿又出于太宰之手以此知周人之积所用者又安有一己之私哉
　　汉人蓄财殊其制汉有治粟内史实掌谷货而又少府实掌盐铁以给私养其初皆本秦官列于九卿而其后景帝始致治粟内使为大农武帝始改为大司农説者为大司农供军国之用少府以养天子之私财财始分为二矣武帝元鼎之初又复置水衡郡尉实掌地苑之入财又始分为三矣故大农聚财少府水衡又各聚财他时有都内钱四十万万水衡钱二十万万少府钱十八万万则财分而为三而其权盖始不能一矣其后大农钱尽乃以少府禁钱续之而宣帝出水衡钱以给县官之用説者以为当仰给司农而宣帝令出水衡实为异政则少府水衡之钱往往皆为人主私藏而国家自经用之外一或无所取辨则大农之钱盖始不能给矣自光武以山海盐铁而归之郡县出少府禁钱而属之司农使官中私用一切皆于司农取之而司农又不尽应其求章和以来不能堪此于是别自立监而用阉人以领之而威灵之君故每叹天子无私财而开洪都卖爵后园自为私藏矣
　　唐人主财非其人唐始以财赋所入皆在左藏盈虚之数太府上之出纳之数北部覆之非不可也及第五琦不能禁豪将之求取乃悉纳之内帑天子以给取为便而天下公赋皆为天子私藏有司不敢计而弊端舞弄于孺宦之手至杨炎请出内帑以归有司当时方喜有贞观之风未几卢杞一用而炎率贬死前日之法尽变异时琼林大盈第为已蓄而无补邦国之虚盈矣夫唐人之大盈是亦周汉内府少府之制然不归于大臣而归于孺宦不属于外朝而属于内庭帐籍无攷奸弊肆出以启异时宦官之恣此其所以为失也
　　祖宗所藏者为公艺祖皇帝手提干将汛扫宇宙梯来索引之国奉琛相望岭表海峤之邦入贡不絶府库充盈林积山峙遂别建内帑以藏之时干徳之初年也夫上不归于有司下不散于小民而第藏于府库之私我祖果何意哉嘻孰知圣人深长虑欤太祖常语左右曰军兴饥馑须预为备临事厚敛非长计也遂别于内库以贮金帛我祖之意为民计也则内帑之立私耶公耶又尝语近臣曰朕闵八州之民乆防夷虏俟蓄满五百万缗以赎山后诸郡我祖之意为国虑也则内帑之立私耶公耶圣人用心与天地同其公与臣民同其情于此可见矣
　　祖宗所蓄者非私祖宗朝嵗斤缗钱六十万以助三司徳至渥也天禧三年尝诏毋得复有假贷矣而后四年之间所借钱帛凡九百七十余万景祐四年又尝以天禧诏书从事矣而康定之元年九月出纳库钱绢百万十二月又出内库绢百万一年之间所出若此他可知已货之钱不偿则遂除之借之名立异则遂赐之祖宗之不为私奉盖如此非时取索必经三司天子无泛费牙钱匣藏防验定数有司无侵用而宫中私费孙奭有谏近幸侵渔吕诲有谏当时羣臣上下更相饬戒如此此祖宗之治所以逺过汉唐也欤
　　祖宗所给者皆当列圣相承铢积寸累异时三十库之羡修为歌诗皆列圣积累俭约之所致至有军国经常之费又皆取而为吾国吾民之用非徒为是蓄积也明道出禁钱以赐三司庆歴罢月进钱以赐县官此则为经费之助也皇祐出内藏库绢以籴军粮至和又出内藏库钱以籴军储此则为军食之费也陕西博籴以济民饥取赉奉宸银三万河西河北水灾欲行赈贷则出内藏绢三十万匹非为民用乎河北军赏此公费也而亦出内库之帛河北买马此外帑也而亦赉奉宸之珠此非兵用乎以至平荆湖则用之祠郊丘则用之皆非为一已私奉尔
　　时政
　　所蓄当明所察共惟主上天性俭约嗜好不闻是宜府库充斥阜若丘山可也然内帑累年之积枵然无余封桩左藏之储常虑空匮其岂非出纳不齐于有司会计不当于委吏奸欺百出源流莫考乎其岂非禁中呼索辄称上防应奉无度莫得检覈乎为今之计亦宜付之外庭窒其渗漏察其欺蠧文书有所稽考出入有所会计则内帑财用立见其有余矣不然内外扞格各分畦畛制用者假周官不会之意主藏者便外庭不预之文则吏奸渗漏又何自而足哉
　　结尾
　　所取不如所予人皆曰敛民可以富国愚则曰与民所以富国夫百物生于民者也生于民而积于民则百姓足而君足矣敛于民而积于国国则富矣民竭而物穷吾恐一旦有所求于民而不能继也是故谓将以取之必有以与之人君之储蓄何以异于是哉若然则鬻爵度僧不必也头会箕敛之政亦无所施矣将见君有余财民有余力粟之仓腐钱之贯朽民犹君也君犹民也噫此不储蓄之储蓄也此亦万世长乆通行之大计也为国者无以熟复而厌闻也执事其然之乎










　　羣书会元截江网卷十
　　钦定四库全书
　　羣书会元截江网卷十一
　　钱帛
　　歴代事实
　　虞夏之币金为三品或黄或白或赤或钱【史平凖书】汤七年早禹五年水汤以荘山之金铸币【管子】禹以歴山之金铸币【管子】太公为周立九府圜法钱圜函方轻重以铢流于泉布于布太公又行之于齐景王钱轻将铸大钱单穆公曰古者量资币以救民患轻则作重币以行之于是有母权子而行若不堪重则当作轻而行之于是有子权母而行今王废轻而作重民失其资能无匮乎弗聴卒铸大钱文曰宝货内外皆有周郭百姓蒙利焉秦兼天下币为二等铜钱质如周钱文曰半两重如其文汉兴更铸荚钱髙后二年行八铢又行五铢钱孝文铸四铢文为半两除盗铸令使民放铸是时吴以诸侯即山铸铜富埒天子邓通以铸钱财过王者故吴邓之钱布天下武帝造银钖为白金三品重八两圜之其文龙直三千其文马直五百其文直三百令销半两钱更作三铢钱盗铸诸金钱罪皆死其后又改五铢民盗铸白金二钱死者数十万人公卿请令京师铸官赤仄一当五赋官用非赤仄不得行白金稍贱嵗余终废不行后二嵗赤仄钱财又废于是悉禁郡国无铸専令上林三官铸钱今天下非三官钱不得行自元狩五年三官初铸五铢至平帝元始中成钱二百八十亿万云王莽又造契钱错钱与五铢钱凡四品【前食货志详见财用门】后汉光武中兴复用五铢钱和帝时有言改铸大钱者刘陶议曰民可百年无货不可一朝有饥遂不铸文帝罢五铢钱明帝更立五铢孙权赤乌元年铸当千重十二铢晋元帝用孙氏钱杂行沈充铸小钱谓沈郎钱宋文帝时行四铢钱江夏王义恭议以大钱一当两武帝孝建初铸四铢文曰孝建废帝时为二铢钱又有菜子荇叶之名满一千长不盈三寸谓之蜗眼劣于此者谓之綖环入水不沈十万不盈一掬斗米一万商贾不行【晋志】梁武帝乃铸钱肉好周郭文曰五铢重如其文而又别铸除其肉郭谓之女钱自破顔以东八十为百名曰东钱江郢已上七十为百名曰西钱京师以九十为百名曰长钱至末年以三十五为百云梁末又有两柱钱及鹅眼钱北齐文襄王以钱文五铢隋髙祖更铸新钱背面肉好皆有周郭【隋食货志】唐髙祖武徳四年铸开元通钱积十钱重一两得轻重大小之中干封元年改铸干封泉寳开元初宰相宋璟请禁恶钱行一铢四参钱毁旧钱三十二年宰相张九龄建议宜纵民铸公卿皆以为不便二十六年盗铸益起江淮偏鑪钱杂以鉄钖轻漫无复钱形两京钱有鹅眼古文线环之别每贯重不过三四斤肃宗乾元元年经费不给铸钱使第五琦铸乾元重寳钱与开元通宝参用以一当十亦号乾元十当钱复命绛州诸鑪铸重轮乾元钱是时民间行三钱大而重棱者亦号重棱钱法既屡易物价腾踊米斗钱七千上元元年减重轮钱以一当三十开元旧钱与乾元十当钱皆以一当十代宗即位乾元重宝钱以一当一徳宗正元初骆谷散闗禁行人以一钱出者宪宗时商贾至京师委钱诸道进奏院及诸军诸使富家以轻装趋四方合劵乃取之号飞钱武宗废浮屠法永平监官李郁彦谓以铜像钟磬鑪铎皆归巡院州县铜益多矣【唐食货志】坑冶禹任土作贡荆贡金三品梁州贡镠铁银镂【禹贡】卝人掌金玉石之地而为之厉禁以守之若以时取之则竭其地图而受之巡其禁令【周礼】齐威公铸荘山之金以为币【管子】汉呉有章山之铜丹阳郡有铜官蜀有严道卭都益郡皆产铜之地【地理志】武帝时孔仅言山海天地之藏宜属少府陛下弗私以属大农募民自给费敢私铸铁器者防右趾【汉志详见财用门】唐太宗时权万纪奏宣绕部中凿山冶银嵗可得数百万上曰以利规我耶【本传】元宗时李适之言华山生金采之可以富国李林甫曰华山陛下本命上怒罢适之【本传】徳宗时户部韩润建议山泽之利宜归主者自是皆盐铁使宪宗元和中天下银冶废者四十处宣宗増银冶二铁山二十一铜冶二十七铅山二千斤【唐志】铜禁贾谊曰今采铜者日蕃释其耒耨冶镕吹炭铜布于天下其为祸矣何谓七福上收铜勿令布铜毕归于上则官富实武帝悉禁郡国无铸钱输入其铜三官【汉志】唐徳宗张滂奏禁江淮铸铜为噐惟金鉴而已十年销钱者以盗铸论文宗时禁铜为噐【唐志】
　　偶句
　　汉铸五铢人以为便
　　周铸大钱民失其资
　　贾谊谓取铜则七福可致
　　刘秩言禁铜则四美可兼
　　尧铸钱于歴山以造洪水而铸也
　　汤铸钱于荘山以造大旱而铸也
　　周景王大钱之铸所以权钱之轻
　　汉武帝白金之造所以救物之重
　　黄牛五铢之謡足以开光武中天之基
　　赤鸟比轮之行足以启元帝江左之业
　　官铸赤仄人肆其奸无益于汉俗之虚耗
　　宝铸开元轻重得中可以壮唐室之精神
　　皇朝事实
　　太祖开宝九年升州言所铸铜钱一年共铸三十万贯乃命江南运司应采铜处经度采取以给其用【会要】太宗太平兴国二年初李煜旧用铁钱于民不便二月樊若水请置监于升鄂饶等州大铸铜钱铜流既不得渡江益以新钱民间钱愈多鉄钱自当不用悉铸为农噐且除铜钱渡江之禁诏从其请民甚便之【长编】二年九月诏所在悉用七十七为陌每千钱必及四斤半以上四年诏两川民许杂用铜鉄钱即不得出他境边郡戒疆吏谨视之八年张齐贤铸钱于江南饶信等州淳化元年国初钱文曰宋元通宝又改铸淳化元宝钱上亲书其文作真草行三体自后每改元必更铸以年号云真宗至道三年屯驻兵士所请铜钱一文与拆支鉄钱五文【并长编】咸平二年初铸钱但用饶州永平池州永丰二监至是宰臣张齐贤言今钱货未多望择使臣按行出铜易得薪炭之处増监铸钱乃命虞部员外郎冯亮等至建州置丰国监江州置广宁监明年凡鉄钱一百二十五万【通略】景徳二年二月知益州张咏于嘉卭州铸大鉄钱与铜钱相兼用之天禧五年钱币之制有铜钱二等凡铸铜钱有四监饶州永平池州永丰江州广宁建宁府丰国至道中嵗铸八十万贯景徳末至一百八十三万贯大中祥符后铜坑多不发天禧末铸二百五万贯铸鉄钱有三监卭州惠民嘉州丰逺兴州济众益州雅州旧有监役废之铜钱行乎天下鉄钱止乎川陕仁宗庆厯元年知永兴军范雍请下三司举官于河东产鉄州军铸大钱以助陜西军费仍罢兴元等处辇置小鉄钱从之初陕西军兴移用不足皮仲容始献议置阜民朱阳二监以铸钱既而范雍请铸大钱与小钱兼行大钱一当小钱十【并同上】神宗熙宁四年皮公弼在陕西尝建言陕西见行当二大铜钱顷嵗西边用兵始铸当十钱后兵罢多盗铸乃此当三犹私铸乃减当二行之至今铜费相当民无冐利盗铸衰息请以旧铜铅尽铸当二钱从之其后折二钱遂行【长编】绍圣三年七月三省言陕西路比年鉄钱益轻钞价益重公私受弊诏相度措置讲究利害曾布曰钞价减则鉄钱重盐课增商旅行人不食贵盐未见其不可【同上】徽宗崇宁元年游经奏自兴铅山场胆铜已收九十万斤縁左坑有胆水胆土胆水侵铜工少利多其水有限胆土煎铜工多利少其土无穷【通畧】五年中书省言诸路十监嵗铸钱额以缗计者江州广宁二十四万池州永丰三十四万饶州永平四十六万建州丰国四十四万凡一百三十万皆以上供衡州熙宁二十万舒州安国十万陆州神泉十五万鄂州宝泉十万韶州永通八十三万梧州元丰十八万【同上】祖宗时内帑虽嵗收钱一百五万而每年退却六十万三年一郊又支一百万赴三月是内帑每年才得十一万六千余缗而左帑约九十三万三千余缗也今嵗额止十五万而封桩库者半内帑者半左帑咸无焉是宜版曹之日困也【朝野杂记】
　　坑冶太祖开宝三年上览桂阳监嵗入白金数曰山泽之利虽多颇闻采纳不易诏减旧额三分之一【长编】太宗至道二年有司言鳯州出铜防定州出银防请置官掌其事上曰地不爱宝当与众庶共之不许陜西转运使奏成州金坑嵗不登望遣使按行更立新制诏曰捐金于山前圣之盛徳惟宝惟谷旧史之格言朕缅慕太古之风不贵难得之货何必言利徒以勦民其金坑并废真宗祥符九年李言信州铅山等处铜坑自咸平初兴发商旅兢集官场嵗买五六万斤采取既多其后止及二三百万斤望酌中定额上曰尝记咸平中陈恕以江南铜多请官少市未几铜矿渐少迄今常不丰天地所欲皆贵济用岂人心可料其增损耶国家产金之所六产银之所四十有七产铜之所三十有六产铁之所四十有七产铅之所七产之所一水银朱硃之所一此旧制为然后増罢不止此
　　仁宗庆厯三年诏曰议者多言天下茶盐矾银坑冶之有遗利朕惧开掊克之政常抑而弗宣然尚虑有过取而伤民者转运司其谕所部官吏条上利害以闻【并长编】髙宗绍兴十四年戸部奏禁止妄告坑冶之法上曰宁于国计有损不可有害于民若富藏于民犹外府也【圣政】孝宗以饶州贡金千两民力不支遂减十分之七以苏一部之民【饶州贡金记】乾道六年刘焞奏蜀中毁钱以为铜而乃欲其铜以铸钱上曰如此岂可【圣政】
　　铜禁太祖开宝元年诏曰旧禁铜钱无出化外乃闻沿边纵弛不复检察自今五贯以下其罪死五年禁民铸钱为佛像浮屠及人物之无用者上虑愚民多毁农噐以徼福故禁之【并圣政】神宗时王安石用政始罢铜禁奸民日销钱为噐边防海舶不复讨钱之出故中国钱日耗而西北边皆山积【文定墓志】髙宗绍兴四年十二月王僎言江浙之间巧伪有素销毁钱宝一两所费不过十数钱噐成之日即市百金奸民兢利靡所不铸乞申严铜禁【长编】二十八年上曰前日共遵论铸钱颇有可采于是有防出御府铜器千余件付外销毁【圣政】孝宗乾道六年诏淮安使人来徃并令篙稍结罪船载钱宝一文以上过界流配【圣政】孝宗曰朕以禁铜器事刻之记事版每京尹上任则示之【同上】宁宗庆元三年复禁铜噐民间旧有者限两月赴官投卖以钱酬之再限不复酬钱违许人告湖州旧鬻镜至是官自铸之【杂记】
　　偶句
　　渗漏之法罪及主史绍兴之制也
　　铜噐之禁刻之事版淳熙之制也
　　禁将见钱入化外则行于开宝之六年
　　禁载见钱出外国则见于淳化之元年
　　限民间铜噐一月送官给价者兴国之诏也
　　出御府铜噐千余付外销毁者绍兴之诏也
　　名臣奏议
　　除钱禁之弊神宗熙宁八年张方平论钱禁曰钱者国之重利用之所给生民衣食之所资有天下者以此制人应变立万资之本故钱者人君之大权御世之神物也自熙宁七年颁行新勅删去旧条例除钱禁以此边闗重车而出海舶饱载而回钱本中国宝货今乃与四夷共用又自废罢铜禁民间销毁无复可辨销镕十钱得精铜一两造作噐物获利五倍如此遂州置鑪每鑪増课是犹畎浍之益供尾闾之泄也
　　钱不宣泄哲宗元祐三年苏辙言自熙宁以前民间两税皆用米麦布帛虽有沿纳诸色杂钱然皆以谷帛拆纳盖未常纳钱也钱之入官者惟有茶酒税杂料而已自熙宁以来民间出钱免役又出长平役钱官库之钱贯朽而不可校民间官钱捜索殆尽朝廷近日虽已减损常平放免役钱使民休息然而钱积于官无宣之道民无见钱百物益贱
　　并三监髙宗绍兴元年李擢言国初得唐乾元中所置饶州永平监铸钱旧基因之嵗铸钱四十六万余缗迨至道咸平间又置池州永丰江州广寕建州丰国三监计所铸又緫八十六万缗计一嵗上供京师者三百十余万缗艰难以来侵成废坏绍兴元年遂以广宁永丰并归防饶提防两司使之分认嵗额之数二年又罢丰国今防司与福建运司各立嵗额臣尝取防饶两司嵗供之数考之两司所报元年嵗额鼓铸至少方国家多事之时用度不赀鼓铸之利曽不及徃时十之二三而差官置吏尚仍前日徒费廪禄甚可惜也
　　产铜莫盛于东南宁宗嘉定十四年臣僚奏产铜之地莫盛于东南如括苍之铜廊南弄直潢澳九峰长技殿山炉头小荘等处诸暨之天富永嘉之湖溪信上之罗铜浦城之因浆尤溪之安仁社唐江南子坑五十余所多系银铜共产悉皆坑源兴盛昔年充鑛出坑动是为斤数万大场月解净铜万计小场不下数千银各不下千两为利甚博至若双瑞西瑞十二岩之坑每月出银繁澣大定永兴等场银铅并产兴盛日见又信之铅山与处之铜廊皆有胆水春夏以钉投之铜色立变
　　偶句
　　当三铸于崇寕郑戬实啓之
　　折二行于熙寕皮弼曽言之
　　置监铸钱樊若水兴国之奏也
　　曾监铸钱张齐贤咸平之请也
　　钱禁之除钱出界外张方平言之
　　铜禁既开钱多为噐沈存忠言之
　　诸儒至论
　　古今用钱不同叶正则曰古者因物权之以钱三代之世用钱至少民有常业一家之用皆因其力以自致其待钱而具者无几如李悝平籴法计名一嵗用钱只一千以上已为多矣后世百物皆由钱起铢两多少贵贱轻重皆由钱而制上自朝廷之运用下至民间输贡州县委藏商贾贸易皆主于钱故用钱百倍于前三代各防其国以自治故书曰惟土物爱其用钱安得不少后世天下为一商贾徃来南北互致钱安得不多古者以玉为服饰以为宝以金银为币钱只处其一汉宣元以后金币始尽王莽欲复古制分三等币后不复行东汉以后佛老之教盛行故金银不复为币反以为器用服玩之具故币始専用钱今世富人既务藏钱而朝廷亦尽征天下钱入于王府已入者不使之出乃立楮于外以代之楮行而钱益少废交子然后可使所藏之钱复出
　　偶句
　　单穆公言权之之术在乎有子而权母
　　韩文公论救之之法贵乎重谷而轻钱
　　章帝谷贵而贱钱张林有封钱勿出之言
　　穆公钱重而货轻于陵有以粟上供之论
　　主意
　　用实以用虚以实权虚易以虚用虚难币虚物也钱则其实令其虚乎国家以东南半壁之天下依造币以立国所恃已行于经乆者以钱权之而以令行之也令不以实而以虚则民不我信不我从虽有泉流山积之钱且日渗日漏于防防之中实者已虚矣况欲权三尺之虚币其何以行之哉今者国家之重实也当信之如四时不可朝更而暮改当执之如金石不可年行而复辍秤提兊使非无定防也漏泄坯销非无明禁也然可以行于暂而不可以行于乆可以行于贱而不可行于贵则墙壁之文特虚令耳以实权虚行之且不可况以虚用虚行之其可乎
　　不贪则不神尝谓颂鲁褒钱神之论不若诵子罕不贪为宝之言褒之论役于彼之神也子罕之言守其在我之神也钱果非神乎无徳而尊无势而热钱亦非不神也钱果神乎弗贪其利视如臭腐钱亦非果神乎钱之所以神者吾心之神汨矣彼之神行焉钱之所以不神者吾心之神澹矣彼之神穷焉神乎神乎当守吾心之神乎神亦于彼之神乎自其以钱为神也则嚢金柜帛可以启媚灶之私门贿赂苞苴可以开筮士之防径防可使之而贪贫可使之而富贱可使之而贵荣可使之而辱贪浊鬼蜮流于世祸谓非钱之神可乎自其以此心为神也则金磈珠砾去其迷心之魑魅而义道徳守其养心之灵富贵不能挠其清贫贱不能移其志贪饕不能易其亷竒不能夺其好名节与璧可质神明谓非此心之神可乎
　　权重而权轻钱重则散之使轻钱轻则敛之使重此非陆贽之言乎民患轻则作重币以行若不堪重则作轻以行之此非卓穆公之言乎愚尝因二公之言而观之则知钱之为用不能无轻重之异而所以制其轻重之宜者当有权以行乎其间也盖物重钱轻则民用常见其不足物轻钱重则民用常见其有余古人所以分为三品而有珠玉黄金白金之等别为九府而有金刀泉布之名而又为之立一市之平收滞货之精惟欲均调裁一以归之适中而已
　　偶句
　　变钱币易
　　重钱币难
　　钱者所以权物之轻重也
　　币者所以权钱之轻重也
　　古者视钱为轻故钱虽少而用有余
　　后世倚钱太重故钱虽多而用不足
　　警叚
　　当究耗财之端贵戚豪家竒玩器铸就虫鱼之状治成鸟兽之形威杀而无不至如之何而不坯销也富商大贾巨舰长艘去资惟楫之功归有金珠之利睨视而不敢呵如之何而不漏泄也且坯漏之禁特可行于下而不可行于上也毋怪夫坑冶一嵗之所输不足以敌茶一日之所造也内帑金银出收旧楮特以权一时之宜今都城金银又难其货辇毂之下泉壅竟流如之何而兊便也二淛辅郡犹且折阅逺方外郡从可知之监司郡守强民而从一不从令籍没其家是又无防之甚者如之何而秤提也是折阅之令徒知问之逺方而不知问之近地也毋怪夫操之而入一闗之市曾不足少制百货之低昻也
　　毋啓贪财之念钱乎钱乎何足谓之神乎钱非不神也然能神于受赂之张武不能神于隂山之太守能神于铜山之邓氏不能神于闗西之夫子能神于金坞之董卓不能神于酌贪泉之刺史孰谓孔方子能移伯夷之清能动伊尹之一介不取乎至是则钱之神亦穷矣用权理财之宜以钱则广鼔铸也禁坯销也严界外之漏泄而戢富民之窖藏也否则坑冶嵗额当权子母之势更铸大钱以助经费也以楮则严伪造也省两界也入纳纯楮之令当信必也大军纯新之支当谨审也否则鬻爵有令姑为权宜之举籍其进纳以广收楮也哉
　　事证
　　言轻重之由鼔铸之事始于尧之歴山定于周之圜法汉初惩秦而铸防钱及防钱轻而铸八铢八铢重而铸四铢或轻而三铢或重而半两要皆不若武帝五铢之得中也故变于新室而光武复之罢于魏文而明帝复之其他若吴之十六铢既失之太重宋之荇叶又失之太轻皆不足言矣此非铢两轻重之不同乎梁之四柱唐之干封皆尝以一当十吴之千钱隋之永通皆尝以一当十成都尝铸直百乾元尝当五十要皆不若元嘉当二之得中也故唐自肃代以后皆尝以一而当二或以一而当三大抵经费不给则议铸兵役不反则议铸而非得已也古者以重钱为母轻钱为子故但以轻钱重钱而相权今日以实钱为母虚券为子故当以实钱虚劵而相济虚之与实权然后知
　　言治铸之咎景王欲铸大钱穆公谓絶民用而实王府犹塞川源为潢汚于是有母权子子权母之説文帝令民放铸谊则谓事有召祸而法有起奸于是有行七福退博祸之説东都患货轻钱薄陶则谓良苗尽杼抽空就使隂阳为炭万物为铜砂砾化南金瓦石变和玉亦不能用于是有后治铸之説三子之论不同其识太公圜法之意一也
　　铸钱不若昔我朝国初嵗铸仅七万缗而国用不匮元丰嵗至六百万増二使领之则置景福殿库以图幽燕置元丰库以偹非常非以奉己私也中兴而后泉府之入侵减于旧永平一监嵗铸十五万尔近稍増至十六万而铅铜铁炭之所入官吏兵工杂费之所出率以本钱三百余万而得十六万比比年淮之铁蜀之铜湖襄之若若铅皆不复至地宝既爱胆力亦簿三百万之本其半已无从出矣则十六万之入安保其不亏哉收铁钱可释疑仁宗朝吕湜言陜西铁钱不便百姓疑不肯用市多闭肆文彦博出其家缣帛数百匹纳其直尽以铁钱众知铁钱不废市肆复安今独不可祖故置耶
　　时政
　　钱少而楮多今日之财也夫农无数月之储京师无百万之积倍数之印造不足以供一嵗经费之需一嵗之鼔铸不足以当一日印造之直楮之多日以轻钱之少日以耗严铜禁而禁私藏戢轻销而防渗漏岂无明文竟成虚语通都大邑气象萧条贯陌之低昻不定物价之腾踊安穷空劵交驰一孔莫售则夫飞钱之令本以便民者今则反以病民矣【徐贵午】
　　钱贵而楮贱愚愿皇上寡欲清心以道御物不作无益而害有益不以可乐而忘可忧嬖幸锡予之费一切省之神仙祠观之请一切斥之上有好者下有甚焉俭朴之风行奢靡之习销然后钱之为用也逸矣夫钱之为用也劳则耗而少钱之为用也逸则积而多钱少则钱贵而楮贱钱多则钱不贵而楮不贱此钱楮之説也奸臣顾乃内奉宫掖奢丽之欲以蛊人君之心外矜理财富裕之名以释人君之忧奢而能富天下岂有是理哉心为钱所夺今日士大夫以吾心之所可贵者反自贱之是虽辇载之厚稇积之多谓之钱愚可也神恶乎在吾心之所可重者忍自轻之是虽铜山之积地土之流谓之钱虏可也神恶乎有此心之所可者甘自弃之是虽有通神之灵役鬼之物谓之钱僻可也神其果若是哉吁钱不自神人自愚尔
　　法因钱而厉端平易楮币空如枵不可复行矣端平履亩人怨入骨不可复议矣执事者思通变之防而归咎于铜镪之耗夫镪耗诚当虑也贩一钱可得数千百钱之货海舶乌乎而不泄化一镪可牟数十百镪之嬴销毁乌乎而不众今法钱奸钱殽于闽之南江之西而京畿之内觌楮而不觌钱则耗之故也是可不为厉禁哉然羡鱼而结网七年病而求三年艾则非救急之着也
　　结尾
　　防禁不可不严虽然今日生财之道不必求多于鼔铸之利可也亦惟禁戢其销耗疏剔其壅滞而已风帆浪舶钱亏于漏泄者多矣艺祖出界之禁当严也竒玩噐钱坏于销毁者多矣孝宗记事之版可刻也则消耗者有所禁矣山积于大官之家者非钱乎谕之以子文毁家纾国可也窖藏于富民之室者非钱乎谕之以卜式输财佐边可也则壅滞者有所疏剔矣何至创法新竒人皆皇惑至有如先正之所言者哉噫得一刘晏钱流地上则用江淮以济中兴将日月可兾矣执事毋以为迂
　　用度不可不节虽然节用之説又今日第一议也先正有言节用非偶节一事便能有济须事事裁节国家取财至今日极矣其用财至今日亦极矣无从泛用以伤财无务美观以蠧财无图竒功以竭财庶使其钱并行无偏壅之病则可保其徃矣不然好大喜功虽鼔铸告缗无益于虚耗之币世徳不继虽改铸大钱无补于西周之弱是不可不深长思也幸执事以复于上













　　羣书会元截江网卷十一
<子部,类书类,群书会元截江网>
　　钦定四库全书
　　羣书防元截江网卷十二
　　楮币
　　厯代事实
　　周小宰以官府之八成经邦治四曰听称责以傅别【郑司农云称责谓贷予也别谓劵书也】武帝与公卿议更钱币以赡用乃以白鹿皮方尺縁以缋为皮币直四十万【食货志详见财用门】宪宗时商贾至京师委钱诸道进奏院使富家以轻装趋四方合劵乃取号飞钱【唐志】
　　偶句
　　汉之皮币可佐军需
　　唐之飞钱亦为民便
　　圜法立于太公而国用以足
　　傅别听于小宰而民生以利
　　有周官之泉府则可与职币相流通
　　无御府之禁钱则虽更皮币为无益
　　皇朝事实
　　真宗张咏镇蜀患蜀人铁钱之重不可贸易于是设质剂之法一交一缗以三年为一界而换之【寳训】仁宗天圣元年初蜀民以铁钱重私为劵谓之交子以便贸易富民十六戸主之其后富者稍衰不能偿所负争讼数起太中祥符末薛田为转运使请官置交子务以权其出入久不报防瑊守蜀遂乞废交子不复用防瑊去而田代之诏田与张若谷度其利害田若谷议废交子不复用则贸迁非便但请官为置务禁民私造又诏梓州路提防刑狱官与田若谷议田等议如前诏从其请始置益州交子务【长编】孙辅常知益州转运使以伪造多欲废不用辅曰交子可以伪造铁钱可以私铸有犯私铸铸可废乎但严治之不当以小害废大利交子则不废【言行録】神宗熈宁二年条例司言交子之法用于成都人以为便今河东公私苦运铁钱劳费宜如髙遵裕等议行交子之法仍令运司举官置务从之【长编】四年文彦博奏行交子之法上曰行交子诚非得已若素有定制财用既足则自不须此八年富公弼言交子之法以方寸之纸飞钱致逺然不积钱为本亦不能以空文行今铁冶所收极广更铸折二钱可得百万缗为交子本弁上可行十二事上委公弼营办哲宗绍圣二年上问曽布欲行交子法如何布曰须有见钱相当乃可行熈宁四年韩绛作相两欲施行皆议论不成而罢【同上】髙宗绍兴元年尚书省言契勘便钱之法自祖宗以来行于诸路公私为便有司奉行不务经久致失信于民当别行措画诏戸部印押见钱关子降付婺州召人入中执关子赴杭越权货务请钱东南防子葢张本于此六年置行在交子务先是张澄请造交子与见缗并行仍造三十万用于江淮矣至是中书言交子钱引并沿边籴买文钞皆系祖宗旧法便于民间已效旧法先桩一色见缗印造交子钱给诸路令公私并同见缗行使逐造百五十万充籴本将悉行之东南焉初用张澄议置交子务于行在而未有所桩见钱于是言者极论其害由是遂复用关子焉二十六年上曰四川交子亦有弊如沈该称提之说但官中常有百万缗遇交子减价自买之即无弊矣三十二年置行在防子务后都本场悉视川钱入法行之东南诸路上供军须并同见钱仍分一千二千三千凡三等仍赐左帑钱十万缗为本三十二年诏新造防子许于淮浙湖北京西路州军行使降亭戸盐本钱并支见钱外其不通水路州军上供等钱许尽用防子解发沿流诸州军钱防各半其诸军起发等钱并以防子品搭支给用戸部请也【并系年録】淳熈三年进呈淮东西两总领乞以金银兊换防子支遣上曰纲运既以防子中半入纳何故乃尔阙少叶衡龚茂良奏縁朝廷以金银换防子此不过散在民间三日复宣问衡奏戸部嵗入一千二百万其半为防子而南库以金银换收者四百余万流行于外者才二百万安得不少上曰此是戸部之数不知两总领所分数入纳如何恐久有弊湏防见其源两防具各以二十万与之兊换金银及钱茂良奏闻得商旅往来贸易兢用防子一为免税二为省脚乗三为不复折阅以此观之大叚流通上因曰卿等子细讲防本末思所以为善后之计【圣政】
　　东南旧无防子大观中蔡京甞为钱钞所出猥多官司不以出纳旋即废绍兴元年张俊屯婺州始置见钱关子六年置行在务将行之东南赵时霈言官无本钱惧民不信其不便者五朝廷遂改为关子临安民复私置便钱防子钱处和为守夺其利归于官既而迁戸部乃于户部为之三十一年遂置行在防子务后多茶自防子初剏迨今四十年遂与见缗并行不可复废矣凡防子两界并行总三千六百万【朝野杂记】
　　湖北防子隆兴元年总领王班始剏谓之直便防子淳熈十一年始通行于京西路绍兴初亦造两界【同上】两淮防子乾道二年初令戸部印三百万缗谓之交子八年始出行在防子收兊之绍兴三年议者以淮上铁钱多欲革其弊乞印造两淮防子付两路依湖北路三年一兊许流转至江池太平建寜镇江兴国江隂界内四川钱引者旧成都十六户主之建炎初増印六十三万自后率増印焉铁钱防子者兴元府金洋州用之创自隆兴元年【朝野杂记】
　　偶句
　　绍兴上供则有尽用防子之令
　　淳熈上供则有三分防子之说
　　熈宁中用之陜西未几輙罢钱不足耳
　　绍兴中用之闽浙疑沮不行钱不足耳
　　神宗欲广交子之法必更铸铁钱而后行
　　髙宗欲造籴本之防以未桩见钱而遂止
　　髙道裕请行之河东行之凡九阅月而罢
　　沈起甞请行之陜西行之凡四阅月而罢
　　以新交一而易旧交之四则行于大观之时
　　出御府金而收空劵之数则见扵淳熈之际
　　孝宗令州县入纳必用防则朝廷轻用之患无有赵开出官钱以贵价收楮则州郡轻视之患无有
　　名臣奏议
　　请以积钱为本神宗朝富公弼奏交子之法以方寸之纸飞钱致逺然不积钱为本亦不能以空用文行以商虢鄜耀紸崖清逺铁冶所收极广茍积冶更铸折二钱嵗除工费外可得百万缗为交子本谨并上可行十二事云
　　入纳不受防子孝宗朝臣寮奏伏覩去嵗指挥许人戸以防子入纳官物及今年正月内令诸州军起发上供诸色窠名钱许用三分防子比见浙中州县交纳税物全不交曽子只収一色见钱却将见钱于所在兑买防子以分数解发其所得赢余皆不入官唯以资给私费而已夫公家既不用防子民间何縁流通欲乞州县入纳官物许民戸钞上分明声说官防若干如官司不受许民戸经戸部御史防越诉
　　忠厚谨审之意寜宗朝眞德秀奏自楮币之更州县奉行失当扵是估籍徒流所在相踵而重刑始用矣科敷折配逺近骚然而厚敛始及民矣告讦公行根连株逮而苛政始四出矣假秤提之说逞朘削之私者唾掌四起而酷吏始得志矣夫是数者岂朝廷本指哉方其弊坏既极不得已而变通之出御府之金捐祠曹之牒展期以收换多方以优防惟恐其病民也法行之初虽有情重估籍之文未几又为之令曰当估籍者毋得専行必闻于朝以俟报可忠厚谨审之意寓于不言又若是其至也
　　偶句
　　伪造交子但当禁治庆厯廷臣之奏也
　　伪造有禁行之有严嘉定臣僚之奏也
　　皮公弼言交子不能空行必先积钱为本
　　曽布言交子不可遽行必有见钱以相当
　　诸儒至论
　　钱贵而后楮贵叶正则曰古今之变世数之易物之轻重货之贵贱其间迭往迭来不可逆知然钱货至神之物无留藏积蓄之道惟通融流转方见其功用今世富人既务藏钱而朝廷以尽征天下钱入于王府其入者不可使之出又立楮于外以代之不知钱以通行天下为利钱虽积之甚多与他物何异人不防其本源但以钱为少只当用楮楮行而钱益少故不惟物不可得而见而钱亦不可得而见然自古今之弊相续而至于今日事极则变变极则反必须有作新之道但未知其法当如何变其决不可易者废交子然后可以使所藏之钱复出若夫冨强之道在于物多物多则贱贱则钱贵钱贵而后轻重可权交易可通今世钱至贱贱出乎物少其变易之道非圣人不能也
　　当明敛散之术张文伯曰今交子之行通流于江淮闽浙一夫可千万缗无闗津讥征之患无变易赍持之劳尤便于民今民间往往重钱而轻楮劵者何耶盖由失敛散之术也在昔楮劵之行扵蜀贱则官出钱以敛之贵则官出楮以散之使居者以藏镪为得行者以挟劵为便是故州县之折纳四方之征商坊场河渡之课息不责其钱不拘其楮故钱重而楮亦重今则不然官之予民者则以楮而其取于民者则必曰见钱焉朝廷散扵郡邑者则以楮而其索于郡邑者则必曰见钱焉若是则钱安得不重楮安得不轻为今之计莫若权其利在民握其利在我敛散周流使钱楮为一则无轻重之不等矣
　　楮币兴而钱益少叶正则曰三钱并行而相制之术尽矣而犹不足至于造楮以权之凡今之所谓钱者反听命于楮之行而钱益少此今之所患而不能救之也夫率意而戯造猥以辅一时之缺而遂贻后日之忧大都市肆四方所集不复有金钱之用尽以楮相贸易括囊而趋胜一夫之力輙为钱数百万行旅之至于都者皆轻出他货以售楮天下隂相折阅不可胜计凡今之弊岂惟使钱益少而他货亦弃之矣
　　主意
　　以钱权楮以楮救楮不若以钱权楮以楮救楮是以火而燎火也以钱权楮是以水而沃火也今庙堂之所讲明者曰楮廷绅之所议论者亦曰楮但知以楮救楮之策吁楮如之何而可救也国家所待以为国脉者一折阅之楮耳内而朝廷百辟外而监司郡守莫不以楮介意愚独惜其不知以钱留意也以楮介意但知楮价之折阅所当称提不知官司之所以称提之者不専在楮在于以钱救楮也以钱救楮则楮日重以楮救楮则楮日轻何者子母相权之法也【己酉国子解魁】
　　以信用法用楮之策莫如信重楮之计莫如法信以行之而法以守之楮之为用庶乎其可重矣何谓行之以信发号施令当无反汗今也永逺之说既湏收换之文复出是自为不信矣可以令天下乎何谓守之以法信赏必罚当无如息今也伪造之禁虚设减伯之戒徒多是自弛其法矣可以令天下乎难者曰国家以仁厚立国岂务行操切廹急之政则将应之曰信国之寳也民之庇也言之而民莫不从特患乎吾之信不能自执耳法国之防也民之防也令之而民莫不畏特患乎吾之法不能自守耳以信而用法则法因信而可施立法以维信则信因法而可久由是推之执事明问之及可以条陈矣
　　以古言今古者以钱重而制楮故楮轻而便民后世以钱乏而制楮故楮多而病民夫合数千缗之楮虽一夫可以将之虽万里足以致之是诚轻且便也然彼此可以通融逺近不至折阅则可以经久而无弊柰何印造无已出数无穷积年之鼔铸不足以抵一日之功累月之储蓄不足以捄顷刻之费钱日以耗楮日以繁母不足以权子实不足以制虚宜其愈称提而愈折阅也
　　偶句
　　当楮币积轻之时权之者必有道
　　当楮币可变之日敛之者必有谋
　　警
　　行楮贵乎信重楮之令茍以信行之于民奚伤不以信行之于民奚益今之议重楮者率曰印造之不可不正是楮之轻固病于数之多也愚则曰楮不病于多而病于虚多则止扵不胜用虚则邻扵无所用自以五准一之令失信扵天下虽多方称提百计营救祗见其愈出而愈虚然则重楮之令可不以信行之乎【庚戌省元陈应雷】用楮病乎轻楮果可重乎称提之术已穷而诞谩之说适足以惑民听辇毂之下粘缀磨补不可辨识民之有楮者惟恐其用之不亟而欲用者惟恐其持去之不速也昔也用便于天下则关子亦足以便天下之用今之楮滞矣昔也利通于天下则公据之足以通天下之利今之楮壅矣守拘挛之说而不思交通之术纸钱使不行之虑可不畏也哉【庚戌省经魁黎定】
　　虚实权御之道楮币寝轻利不在国意者未得御楮之道耶盖有以实御虚之术有以虚御虚之术子母相权此以实御虚也新旧并用此以虚御虚也今卧镪不藏扵富室新铸不羙于冶司海舶运舻漏泄外界钱既不足以权楮亦有以御虚之而已然今之两界坐受其穷而莫之救愚谓于此冝有变通之道神化之方而议论之徒繁施行之不宻则不足以有成也是必有熟虑乎效尤于正元之张扵是茗之利为国常经然征及草木至纎悉也至敛也而二人者其初亦自觉其非遂皆以什税其一为法犹不失于少寛柰何日趋日下愈繁愈碎至王播则増天下茶税率百鈛而増五十至王涯则徙民间茶种植之于官场则其屑贪鄙又有愧于赵张多矣吁急迫之政皆戕国之斧斤操切之用皆残民之鸩毒所得者毫末所防者邱山所取者涓滳而所失者河海谋国者盖亦存正大之意向而行精宻之法乎
　　本朝茶之法甞以国朝茶之法而观之曰务曰贴射曰交引曰三分曰三説曰茶赋纷纭不一然论其大要不过有三鬻之在官一也通之商贾二也赋之茶戸三也干德之务淳化之交引咸平之三分景德之三说此鬻之在官者淳化二年贴射置法此通之商贾者嘉祐三年均赋于民此赋之茶戸者愚甞推原其法自干德置茶之务定私买之禁然利额未甚多场务未甚众而民之有茶犹得以自折其税是官鬻犹有遗利也至淳化许商贾置鬻茶之场而行贴射之法然大商之利多而国家之课减未几复罢其制是通商犹有遗法也商纳刍粟于邉郡官给文劵于茶务此交引之法尔然鬻引之具一兴而所给之茶不充此利复在商而不在官也始以茶钱与香药犀象为三分之法邉籴未充而商人为便后以转籴便籴直便为三説之法邉粟虽足而商人折阅此利徒在官而不在商也此二法者官无全利亦无全害商无全得亦无全失盖彼此迭相救矣夫何韩绛以三司所得之息而均扵茶戸之民旧纳茶税今变租钱民甚困之甚者税多不登而官有侵亏之课贩者日寡而商有不通之患此官之与商商之与民交受其弊噫此犹未至极病者茶戸均赋固也异日均赋之外复有之之法民堪之乎茶地出租可也异日无茶之所亦例有租钱之输民堪之乎噫民病矣其可不为之虑耶
　　祖宗茶之寛祖宗节用爱民有司以湖南茶军请髙其价太宗喻之曰茶则善矣无乃重困民乎真宗甞谓王旦曰茶之为利要使国用赡足民心和悦可与三司详议可否于戱祖宗一念在民拳拳不忘若此是以中兴之后我髙宗之语王师心曰若财用有余则摘山之利当与民共之我孝宗委胡元质同茶马措置悉行除放逺民交庆是皆有德扵家法之源流也愚愿庙堂之间寛其禁令蠲其逋欠使吾民生理少有苏息庶可以补兵荒之重困而为培植根本之计执事其主之
　　偶句
　　自陆羽著论而茶之用始显
　　自玉川赋影而茶之名愈彰
　　自赵賛置税而茶之利始滋
　　时政
　　茶盐平亭物价迩者廷绅有请欲议乎廷玉音曰俞将期平售恵至渥也扵是而创茶制置之使则兼足国用期殷民也殷民所以平物也扵是而效平准兼济之法则通制国用期裕民也裕民所以平物也扵是而脩士安取予之法期无扰扵民也无扰扵民亦所以平物也抑不知行之以公而不以私否也均其利扵下而不敢専其利扵上否也若犹未也民犹病而物价未可平也
　　结尾
　　以茶救楮虽然之今日之至严宻者茶法也至折阅者楮币也以茶法而救楮币夫亦称提者之一节目欤侧闻髙宗问辅臣曰今天下一嵗茶利所入几何秦桧对曰都茶塲等等防一嵗所入二百七十余万贯于时玉音喻之曰比承平时少以此推之则今日之数又不知其几倍扵中兴之初矣朝廷倘能损此以为权楮之用虽未能使之价值立昂亦或可以维持扵绵绵延延之地未至如目今之将废也惟执事以是而复于上请法开寳景德昔开寳中有司请増茶价我太祖曰茶则善矣无乃困吾民诏勿増价噫是言也将天地鬼神实闻之岂惟斯民感之哉愚愿今之圣天子法之景德中茶商俱条三等利害宋太祖曰上等利取太深惟从中等公私皆济噫是言也将民生日用实頼之岂惟国用利之哉愚愿今之贤士夫法之





　　羣书防元截江网卷十二
　　钦定四库全书
　　羣书防元截江网卷十三
　　郡国兵【禁军　厢军土军】　附【东南兵邉兵】
　　厯代事实
　　秦始皇分天下为三十六郡郡置守尉监掌佐守典武职甲卒即材官之属汉兴髙祖踵秦而置材官于郡国【汉刑法志】髙祖命天下选能引关蹶张材力武猛者以为轻车骑士材官楼船以秋后讲课试各有员数平地用车骑山阻用材官水泉用楼船【汉官仪】十一年淮南王布反发上郡北地陇西车骑巴蜀材官及中尉卒三万人军覇上【本纪】汉初则以羽檄召兵扵郡国至于孝文则以铜虎符羽檄者以木简为书长尺二寸以召其有急则以鸟羽挿之以示疾速【髙祖十年注】武帝元鼎六年发陇西天水安定骑士及中尉河内率十万人征西羗平之【本纪】许嘉反卜式曰臣愿与子男及临黄习弩愽昌习船者请行死之以尽臣节【本传】时东越数反覆朱买臣因言故越王居保泉山一人守险千人不得上今闻东越王更涉处南行去泉山五百里居大泽中今发兵浮海直指泉山陈舟列兵席卷南行可破灭也上拜买臣防稽守诏今到郡治楼船备邉粮食水战具【本传】昭帝元鳯五年发三辅及郡国恶少年吏有吉劾亡者屯辽东【本纪】宣帝本始二年大发兴调关东轻车锐卒选郡国吏三百石伉健习骑射者皆从军【本纪】光武以幽冀兵定天下始扵黎阳兵营领兵骑常千人以谒者监之号黎阳兵建武六年欲罢郡国都尉并职太守无都试之役【本纪】唐髙祖武德初始置军府折关中为十二道以骠骑车骑两将军领之太宗贞观十年更号统军为折冲都尉列将果毅都尉诸府緫曰折冲府凡天下十道关中道置府一百七十三河南道置府凡六十二河东道置府百三十九河北道置府十四山南道置府凡十陇右道置府二十九淮南道置府凡六江南道置府凡一劔南道置府凡十岭南道置府凡二右十道凡置府五百六十四皆有名号而关中府皆以诸衞凡府三等兵千二百人为上千人为中八百人为下府置折冲都尉又左右果毅都尉各一人长吏兵马列将各一人校尉六人士以三百人为有校尉五十人为队队有正十人为火火有长　唐凡发兵皆下符契州刺史与折冲勘契乃发若泉府发则折冲都尉皆行不尽则果毅行少则列将行【兵制】
　　偶句
　　材官骑士布满郡国汉之制也
　　折冲诸府散列诸道唐之制也
　　汉光武罢郡国材官故郡邑有变至发禁兵
　　晋武帝悉去州郡兵故羣盗并起州郡无偹
　　汉之初有都尉以处郡国都尉废则倚京师之兵京师又不振而州牧之兵盛矣
　　唐之初有府衞以控诸道府卫废则立射骑之制射骑又复变而籓镇之势强矣
　　汉置州牧外郡之兵及其盛也而汉室以衰
　　唐以方镇诸道之兵及其强也而唐室以弱
　　汉髙之兴则使韩信以发燕赵之劲兵
　　光武之兴则使吴汉以起渔阳之突骑
　　备胡则上郡陇西事越则防稽豫章
　　击朝鲜则齐辽东开西南夷则巴蜀
　　頴川诸郡多材官陇西诸郡多骑士
　　西北之地多轻车东南之地多楼船
　　调兵郡国虎符召遣所以防奸也
　　调兵府卫鱼书契合所以示信也
　　真卿为平原太守而増陴浚隍
　　防恂为河内太守而讲兵肆射
　　募教骑士数月咸精器用全锐威振北土而太原之兵非复前日之衰单此马燧之功也
　　籍丁习射亲按能否缮甲淬兵遂雄山东而泽潞之兵非复前日之雕刓此李抱真之计也
　　料泽州兵废遣猛耄筑城夺险逺民乃安而川蜀之兵非复前日之怯弱此李德裕之能也
　　皇朝事实
　　国朝以备战卫为禁卫军以给徒役为厢军各其州之本城内总于侍衞司而尚书兵部掌其政令因事立名者各于其部又以厢军教阅者号为厢禁军后皆以为下禁军其给使扵诸司者亦各以其事役寓焉【王铚兵制叙】逐州置军招营兵大郡有十数指挥中郡有五七指挥小郡不下三五指挥每指挥率以四五百人为额其军储饷给悉在运司其统制军马乃守倅一方有盗防不虞州郡有兵有财足以聚人牵众屏翰王室平时除戎器备城隍讲武事皆有其资此乃祖宗待州郡深意【蔡氏官制】逐县置尉専捕盗贼济以县巡检之兵不足则防数州巡检使之兵又不足则资之守臣兼提举兵甲贼盗公事与一路帅臣兼兵马钤辖者故兵威强盛防偷草窃寻即除荡盖内外相维上下相制若臂运指如尾应中靡不相资也【同上】仁宗康定元年防诸路罕城及强盗恶贼配军年未四十壮徤者禁军【长编】神宗熈寜间西北各分路置将有正副将兵有系将有不系将以五千一百人为一将元豊四年东南置十二将团结诸州军马　熈寜四年提防开封府界提防诸县镇司言诸县兵级弓手有武艺积者遇按月请如保甲量给赏从之四年下诸路转运司以州大小髙下为序始自某州为第一指挥差次至某州凢为若干指挥每指挥毋过五百人河北曰崇胜河东曰雄猛陜西曰保寜京东曰奉化京西曰劲武淮南曰寜淮两浙曰崇节江南曰効勇荆湖曰宣节福建曰保节广南曰清化州陜西路曰克寜总天下厢兵马步指挥凡八百四十其为兵凡二十二万七千六百二十七人而府界及诸司或因事兵之额不与焉【长编】孝宗淳熈二年江西安抚司检凖指挥将诸路州军系将不系将禁军十分为率取五分専一教习将官防检上曰诸路防中禁军土军之手须常令教阅责在守臣如有违戾当坐其罪【圣政】
　　偶句
　　太祖朝诸州兵赴贺州必遣使臣而从发
　　真宗朝诸州兵赴秦州必诏宻院而后发
　　定州之兵甞横矣至韩琦而后精
　　延州之兵甞弱矣至赵卨而后练
　　马知节监州而缮城治械
　　范仲淹知延州而选将阅兵
　　诸州长吏阅所部兵此建隆二年之令也
　　诸路教阅责在守臣此淳熈二年之法也
　　东南兵
　　厯代事实殷髙宗挞彼殷武奋伐荆楚罙入其阻裒荆之旅【殷武】周宣王命召公平淮夷江汉浮浮武夫滔滔【江汉诗】越王勾践发习流二千教士四万人君子六千人诸御千人伐吴吴师败当是越兵横行江汉东诸侯毕贺号称覇王【史本传】秦二世元年陈胜起项梁曰方今天亡秦时吴有竒士元楚独籍知之遂举吴中兵范増説梁曰秦灭六国楚最无罪自懐王入秦不返楚人怜之今君起江东楚蠭起之将皆争附君者以君世世楚将为能复立楚后也于是立楚懐王孙心从民望也【本传】粤王无诸以闽中兵共灭秦汉庐江郡有楼船官　南郡有发弩官【并地理志】番君吴芮以百粤之兵佐诸侯　李陵武帝召见武防陵自请曰臣所将屯邉者皆荆楚勇士竒才剑客也力扼虎射命中愿得自当一队到兰千山南以分单于兵【本传】建元三年遣严助发防稽兵击南越救东【本传】宣帝神爵元年发越骑淮材官诣金城【本纪】三国孙策说袁术曰家有旧恩在江东愿因投本土召募可得兵以佐定天下术乃许之策将兵千余人行收兵比至厯阳众五六千进攻横江当利皆防之策渡江转闘所向皆破莫敢当其锋者旬日之间四靣云集得见兵二万威震江东【通鉴】魏曹操自江陵将顺流东下时周瑜至番阳鲁肃劝权召瑜还瑜至谓权曰将军割据江东兵精足用当横行天下为汉家除残去秽况操自送死而可迎之耶请将军筹之瑜得精兵数万人进往夏口保为将军破之【通鉴】谢镇广陵募骁勇士战无不捷号曰北府兵敌人畏之　祖逖屯淮隂起冶铸兵得二千余人而后进　元温綂歩骑四万发江陵水军自襄阳入均口至南乡歩兵自浙川以征关中　宋魏人南冦所遇郡县赤地无余江南白丁轻进易退所以败也【通鉴】唐宪宗讨刘辟未决李吉甫因言宣洪鄿鄂彊弩号天下精兵争险地兵家所长请起其兵三峡之虚则贼势必分首尾不救帝从之【李吉甫传】李德裕请弩人浙西使习战【本传】吴元济叛柳公绰遣鄂之兵付李愬莫不死战所遇輙克【本传】五代梁兵强扵天下而吴人号为轻弱然师再举击吴輙再败以死兵法固有以弱而胜强者顾吴岂足以知之哉岂非适当其机防耶【五代梁臣传】杨行宻起兵庐州号黑云都其兵皆江淮人轻弱【五代吴世家】皇朝事实绍兴五年秘书省正字李弥正言见存西北之兵嵗久销减乞令州郡募东南民兵教习以壮国威万一朝廷有警亦可募以调发上曰朕知南兵可用向有五百人皆平府人在张俊军中往往率先犯阵其不可用者但未教习耳【会要】绍兴七年赵鼎等因论南兵可教张守曰止是格尺不及耳上曰人犹马也人之有力马之能行者皆不在躯体之大小故兵无南北顾所以用之为如何耳申公巫臣通吴扵上国遂伯诸侯项羽以江东弟子八千人横行天下以至周瑜之败曹操谢之破符坚皆南兵也【圣政】十年因论南方士马可用后数日陈公辅奏对以南兵不可用为疑上慨然曰赤壁之捷曹操败于周瑜淝水之战苻坚败于谢北人岂常胜哉越王勾践卒败吴王兵强诸国亦岂北方士马耶【同上】孝宗淳熈十一年新均州葛祺论恢复及论东南兵可用上曰防稽八千人破秦在用之如何【圣政】
　　偶句
　　戴明寳募江南之快手
　　李德裕请浙西之弩人
　　李吉甫议讨刘辟则发宣洪之兵以其虚
　　栁公绰欲平元济则遣鄂州之兵以挫其鋭
　　南兵怯弱战必不胜富公弼建言于庆厯
　　浙民脆弱不闲军旅吕公祉献议于绍兴
　　兵无南北顾所用之宋髙宗之训也
　　人无南北皆有可使陈公辅之言也
　　论南兵可教者赵鼎之言也
　　谓南兵可用者葛祺之议也
　　谓南兵皆可用因李弥正而请也
　　谓北兵岂常胜因陈公辅而发也
　　邉兵
　　厯代事实赵李牧选车得千三百乗选骑得万三千匹百金之士五万人射者十万人多为竒陈破匈奴单于十余年不敢近赵邉城【史本传】秦欲攻匈奴斯谏不听使蒙恬将兵攻胡却地千里以河为境兵露师十有余年终不能逾河而北【主父偃书】始皇内兴工作外攘夷狄收半千之赋发闾左之戍【前食货志】汉更有三品有卒更有钱更有过更古者正卒无常人皆当迭为之一月一更是为卒更也贫者欲得顾更钱者次直者出钱顾之月二千是为钱更也天下人皆直戌邉三日亦名为更律所谓繇戍也虽丞相子亦在戌邉之调不可人人自行三日戍又行者当自戍三日不可往便还因便往一嵗一更诸不行者出钱三百入官官次给戍者是为过更也律説钱更者居也居更县中五月乃更也后从卫尉律卒钱更一可休十一月也后遂改易有谪乃戍邉一嵗耳【昭帝元鳯四年注】文帝十四年匃奴入朝那萧关杀北地都尉以周舎张武为将军发车千乗十万骑军长安旁以备胡而拜卢卿寗遫周灶张相如董赤为将军大发车骑往击胡逐出塞后四年单于大入上郡云中于是汉使三将军军屯北地代屯句注赵屯飞狐口縁邉亦各坚守以备胡胡骑入代句注邉火通于甘泉长安数月汉兵至邉匈奴亦逺塞汉兵亦罢【匈奴传】武帝选将练兵约赍轻粮深入逺戍虽有克获之功胡輙报之兵连祸结三十余年中国罢耗【西域传严尢论】宣帝地节三年诏曰朕既不德不能附逺是以邉境屯戍未息今复饰兵重屯久劳百姓非所以绥天下也其罢卫将军左将军屯兵【本纪】五凤四年匈奴称臣遣弟谷蠡王入侍以邉境亡冦减戍卒什三大司农中丞耿夀昌奏设常平仓以给北邉省转漕【本纪】光武建武十二年遣杜茂将众郡弛刑屯北邉筑亭堠修烽燧【本纪】唐文宗李德裕徙剑南西川节度使自南诏入冦民无聊生德裕乃建筹邉楼按南道山川险要与蛮相入者图之率户三百取一人使习战贷物事缓则农急则战谓之雄邉子弟其精兵曰南燕保义保恵两河慕义左右连弩骑士曰飞皇鸷击竒锋流电霆声突骑总十一军于是二邉寝惧南诏请还所俘掠四千人【本传】
　　皇朝事实真宗景德元年陜西转运使言简集振武军上曰当时河东兵不可减乃议立此军尚虑简阅未精朕询于知兵及详练邉事者皆云自立此军邉声颇振戎人畏惮不敢侵防矣　二年知镇戎军曹伟言邉民应募为弓箭手者皆习障塞蹊隧解羗胡语能寒苦有警可参互正兵为前锋而官未甞与器械资粮难责其死力请给以境内闲田永蠲其租春秋耕敛出兵而防作之诏人给田二顷出甲士一人及三顷者出战马一疋设堡戍列部伍补指挥使以下校长有功劳者亦补军都指挥使置巡检以统之其后鄜延环庆径原并河东州军亦各募置【并长编】仁宗庆厯五年枢宻韩琦言西路所驻兵十分中宜留六分在邉二分令东还二分徙近里州军逐路钤辖一员驻泊都监二员与逐防知州同行训练而本路仍领之非有事宜不得輙动其徙屯军马处知州才望轻者请选人代之又逐路所抽就粮上兵请委逐路帅臣相度嵗分两畨留一畨在邉一畨放归本处不唯减节邉上粮草兼使无久戍之劳【同上】神宗熈寜元年诏京东武卫四十二指挥并分河北都总管司六指挥大名府路三十六指挥分定州髙阳关两路分畨往戍先是屯军本备河北戍卒近嵗分屯诸路朝廷将减沿邉土兵以行三司餽饷故有是诏【长编】孝宗隆兴二年兴元统制彭果申大散关一邉靣系对境要冲止虑凤州附近别无监司所管军马若不测敌人窥伺阙人应援利害非轻制置范成大言相度乞兴州下都统司如凤州不测缓急所有应援一节一靣将附近军马遣发却申制司照防【圣政】
　　经传格言
　　道旁过者问行人行人但云防行频或从十五北防河便至四十西营田去时里正与褁头归来头白还戍邉【杜甫兵车行】
　　名臣奏议
　　东南郡募兵富弼上仁宗曰朝廷独京东隣河朔京西次关陜遂阅乡民俾习武以代军东南九道则不之有畧引隋唐以来东南为防者以明之隋刘元进起余杭朱爕管崇起吴朱粲起谯郡防宏起鄱阳肖锐起罗县唐桂林戍卒以厐勋为都头掠湘潭海贼王郢江贼桞彦章各数万鲁景起连州黄岫起桂阳沈行收起邵阳其甚者则江西钟传广南刘湖南马裔福建王潮皆割据焉东南九道自古为冦渊薮王者能镇抚之则防不能生于其间不然则乱必矣臣欲乞九道择要害十余郡于本防募兵大郡五千小郡二三千每道置一都防经畧之九道置一总管者居中以节制之如此则欲防者知朝廷有备岂不惮耶
　　东南有可用之兵陈公辅上髙宗兵政三説曰东南军兵孱弱不可用然鎗杖手弓手之强勇者相得心力善用鎗牌利于步鬬今欲急令东南诸州起发见在鎗杖手等以备防秋之用　韩世忠讨湖南之防选福建上四川之兵及诸营塞弓级以为用　欲将禁兵更戍刘翚奏南人素号剽悍春秋吴楚之覇六朝晋宋之捷不闻资兵于他境取才于异代也今犹古也岂独不可用哉特用之不得其术耳目今诸将之兵虽足战守然国家飬兵额众费大不应艰难之际使之坐食比年以来训练不精士气思奋臣欲望将诸路禁兵自逺及近更畨出役别立统帅不他营分屯险隘不当虏冲连营缔垒张大形势使之耳闻目见渐熟征战秋出春归不恋乡土嵗月积久习以为常缓急调遣人情不震可以集事
　　诸儒至论
　　郡兵皆充厮役有禁军有厢军有土军饱食于营狂逰于市老与壮相半也勇与怯相半也名尺籍身防防肆者十之三也公府之为从队厮役者十之五也卒之堂然而阵填然而鼔奔则蹶负则喘迎刃而噎逢敌而走皆兵也【苏洵】
　　禁兵不如土兵今世之强兵莫如沿邉之土人而今世之惰兵莫如内郡之禁旅其名愈多其廪愈厚其才愈薄以实较之土兵一人其才力足以当禁军三人禁军一人其廪给足以赡土兵三人使禁兵万人在邉其用不能当三千人而常耗三万人之蓄以此推之则土兵可益而禁军可损虽三尺童子知其无疑也【頴濵文】郡兵冗而无用州县之兵重于招填利于虚劵而额缺不复问厢禁军尽人家子弟执业市防名军伍并以供厮役居官者利于目前之用而不复问老弱者厚赂管军増减年甲有司惮于生事而不复问春秋教阅仅同儿戯辰入教塲顷刻而退或夤縁而幸免或嬉笑以旁观而技艺之能否不复问一军之制费计几千或以应副人情或因垂满纳赂各有孩儿军工匠营之目独不思兵备而不阅谓之废既阅而赏罚不明谓之戱乎【吕祖谦】
　　南北各有所长平沙浅草千里在目土不成邱水不成谷马肥人轻来往电骇双双鞬左右驰射此非南军之所长也山林险阨草木蓊欝江流吞天巨浪时啓行人疑惑飞鸟不渡走步相搏短兵相击此非北军之所长也【李太白文】
　　东南之兵可用项籍八千子弟横行天下乃吴中人也李陵步防力扼虎射命中当单于数十万乃荆楚人也宋髙祖西取秦东取燕所向无敌皆江南人也【胡致堂】东南古有精兵项籍以防稽兵八千而角钜鹿之战今吴楚之兵是也番君吴芮以百越之兵佐诸侯今江湖之兵是也粤王无诸以闽中兵共灭楚今福建之兵是也东瓯王与无诸同率兵以佐汉今永嘉之兵是也此则东南之兵自古而精也然则今果不如西北也哉【陈亮】
　　主意
　　郡守当总兵权有兵制有兵权随方建置因事分合此綂兵之制也然统兵虽有其制而制有不必拘者则以郡守兼之教阅有时殿最有课此练兵之权也然练兵虽有其权而权有所当临者则以郡守总之考论汉人都尉都试之法无越于此矣夫总兵之职于都尉练兵之职课于都试若于郡守乎何预今乃举而属之郡守何耶盖郡守乃都尉之长都尉乃郡守之贰以制而言则职守不同名号亦异都尉非郡守之所得兼也然干戈之地不可与礼乐之区槩论桑麻之境岂可与烽燧之地例言郡有内外事有缓急故都尉之职或有不当置者则郡守得而兼之况汉之将本无常而有事则置事已则罢公卿可将大夫可将则以郡守员兼都尉其制不必拘也都试乃掌兵之官郡守乃掌民之职以权而论则文武殊尚军国异容都试若非郡守之所得専也然貅百万不可无体统之相维介胄武夫不可无名分之相属职有大小事有轻重故都试之法其有所当总者郡守得以専之况汉初京师之兵未甞逺去设有缓急郡国取焉或发云中或发蜀郡则以郡守而统都试之法其权所发总也
　　当得相维之意制兵当明内外相维之意外重之弊深故必资内为之制内重之弊极故必资外为之防内外之兵未甞不迭相维也汉人京师有南北军郡国亦未甞无备其兵散扵郡国者有材官有楼船有车骑使京师之兵足以制郡国郡国之兵亦足以衞京师是以终汉之世上无叛将下无骄兵者以制御得其宜也秦人销郡县之兵器汉髙得以掉臂而入关唐人弛郡县之武勇禄山得以折棰而破河北是皆郡县之无备不足以镇压盗贼之凭陵震慑奸雄之窥伺也虽然此特论其守备耳若夫睢阳得一张公足以为江淮保障河北得一顔真卿足以为河朔全城又在夫得人而守之也善论兵者盍于斯考之
　　警段
　　教阅不可具文今夫州郡之谓禁兵者非厢兵弓兵巡兵比也给之优而用之靳也而技巧工匠者若人也差借占留者若人也又或时执法物备呵导以为衞也若是而谓之禁兵其不习于骄且惰乎求其所以教之则有儿戯而无法制有赏赉而无黜责当教之日长吏晨起而阅兵堂然而阵填然而鼔荷戈被甲者有数也至其所则升其堂供张既具幕官兵佐环而居也兵卒旁午纷而列也器械之相角不能无精而不能皆精弓弩之发不能无中而不能皆中膂力无急战之苦而赏赉已有必得之例日未及昃而官吏归兵卒休矣获赏者如战胜解甲者如释负赏固所贪而被甲喘汗者所不乐也如是而责其精欲其强彼亦曰春秋之阅者嵗之常旬月之教者又特为具名也以郡之教兵者若此则小而邑者可知州郡之为兵者若此则下而厢兵弓兵巡兵又可知矣
　　不可劳竭其力是故天下之力可役而不可竭劳而竭之则将耗散而不举不可与之犯大难而渉大劳东野子穷其马力顔子知其必败庖丁善刀而藏是以十九牛而不钝古者宿兵京师而士无所惮其后用师千里而士无所憾其逺屯兵厯年而士无所怨其方以守则固以战则克亦必有其道矣
　　邉兵习于战夫塞下之民非他军比也耳熟钲鼔目稔金革男子操刀女子弯弧三尺之童以介胄为乐非其性异人也习俗使然也
　　偶句
　　春秋教阅有同儿戯　　身居市防名占尺籍
　　市逐负贩不异乎民　　廪食公家私为厮役
　　春搜秋狝把兵刃而手蠒生
　　鲜衣美食负斗石而背汗下
　　击刺挑趋走跳跃以鼔其气
　　坐作进退驱驰控射以惯其习
　　名曰招刺而夤縁陈乞者相望
　　声言简汰而侏儒脆弱者自如
　　武艺不闲而类为逰食之人
　　强壮不简而半是老癃之軰
　　分屯易防更置不常以转移其怠惰之心
　　击刺挑趋走跳跃以鼔动其敢战之气
　　事证
　　周调诸侯之兵先王之制畿内之兵不出所以重内也卒有四方之役即有诸侯兵耳或遣王师出征亦不过元戎十乗以先啓行而已而调兵诸侯又各从其方之便髙宗伐楚盖裒荆旅武王克商实用西土至于征徐以鲁追貊以韩平淮夷以江汉畧见扵经可攷也平王出戍逺以见刺当是时周都洛矣由洛戍申许无乃未甚逺而周人已不能堪况夫后世有劳师万里者哉齐威东讨陈涛惟及江黄北伐山戎亦因燕众盖由有节制者自晋文城濮之战以秦师从诸侯之后盖惟党是与无复先王之旧矣
　　汉调近郡之兵汉惩秦调民逺方征戍之弊其偹御四夷之计凢一方有警即调近地兵以讨之是以有雁门云中诸郡兵以専备西域有巴蜀等郡兵以専备西南夷有防稽豫章等郡兵以専备两粤南越有渤海辽东等郡燕齐等国兵以専备朝鲜邉境无事则嵗戌于中都与中都之民同制而逺近优异则有别矣如虏入云中东瓯告急则发防稽兵西南夷反则发犍为蜀郡之兵是时一方受敌止一方兴发贾谊所谓一靣病一方痛是也
　　汉郡兵始末且汉列诸郡有都尉佐太守典武职甲卒王国则以内史比郡守中尉比都尉侯国则亦有相比天下令长每嵗八月防太守都尉令长相承咸预各以其方之所习课殿最焉巴蜀三河頴川之材官上郡北地天水安定之骑士庐江防稽之楼船是也然齐王发兵并琅琊兵而西以赴诸吕之难则外兵足以制内亚夫将三十六将军徃击吴楚则内兵足以制外汉初相制之意非不善也夫何都试一罢外备单弱扵是北胡有变始置度辽官南蛮或叛则置象林兵犯三辅则置长安雍二尉鲜卑冦居庸则置渔阳营然战不素练每出辄北外兵终失扵弱耳迨至盗贼竞起外兵始盛立为积射募为陷阵邉置义从州为牧镇外兵既重内兵复弱盗贼虽衰牧镇已盛是以京师有变则邉郡长驱而至董卓曹操之徒相继而入汉祚遂以鼎立此又矫重外兵之失也
　　唐郡兵始末唐之府兵折冲都尉虽遥于诸卫军城守戌实散在于诸道每嵗季冬折冲将率兵马之在府者置左右校习战阵之仪步队骑队之有其制击钲伐皷之有其节国无不习之兵然府兵六百三十四所以三百六十有一在关中固为重本计而诸道二百有余分布错置亦为防外设唐初相制之意非不善也夫何更代法废诸府之籍不补折冲之将不迁及范阳之变所过州县望风瓦解如入无人之境外兵盖失扵不补耳迨至诸镇之兵共起讨贼其后安史继乱中国云扰肃宗命李光弼等讨之号九节度之师大盗既除而武夫战卒以功起行阵者皆除节度由是方镇相望扵内地朝廷不能制而甘为姑息之政是以京师有变藩镇亦驱兵而至朱李之徒相继犯京唐祚遂以瓜裂此亦矫重外兵之失也
　　东南精兵可用自古吴粤之俗最号剽悍能鬭敢死若夫差悉精兵伐越于夫椒败齐于艾陵勾践收防稽余卒以灭吴复北渡淮以伐齐晋项羽防起陇畆将江东子弟而西灭秦司马氏遭五胡之乱南渡金陵以恢六代之业而宣润洪鄂弩手为晋精兵屡抗北贼兹所用之兵又悉东南之人也岂古尽骁锐而今尽輭怯耶国朝用兵之制有禁军有厢军有禁厢军国初以天下精兵萃之京师而其余者分布于诸郡以备战卫此谓之禁军宋有天下以来凡役使营缮不调于民皆兵役之此谓之厢军熈寜取厢军之壮者而教之留之在城免其难役此谓之禁厢军然州郡所恃以为屏翰王室者惟禁军而已其始末可不论欤盖太祖惩前代之弊收藩镇之兵连营畿甸守卫皇居而州郡之兵不免有疲弱之弊至咸平以后循习日久诸郡撤备后恐太弱乃募陜西之强壮为保毅简保毅之精卒为振武扵是有保振武之禁军康定以来元昊陆梁禁卫皆西乃籍民兵以补军籍陞厢军以充禁旅于是有保捷武衞宣之禁军庆厯间修武备増指挥扵是复有保之禁军自是而后或刺义勇或教厢军而兵始克大备在庆厯已有八九十万治平复増十五余万至于熈寕又不知其几矣祖宗所以权衡内外之势何其审耶
　　时政
　　郡兵徒给使令今太守谓之郡将何尝以兵为意哉居则给使令而已出则备导从而已春秋大阅姑奉故事物色人马指为具文军匠固有禁矣今禁军之差出如故也祖宗时文武臣寮或奉使逺官或受代归觐无得取借官军部送及仁宗朝行人使副罢政者始差十五人其次或十人或五七人以津送行李而已今日巨藩崇节一易帅守则将迎率以官兵多者七八百人少者四五百人不惟帅守尔凡幕府州县官与夫罢政而家居奉祠而坐禄受代而待阙者又凡几人若是则日召募之召募以充役而已月教阅之教阅以効役而已终身廪给之廪给以赡役而已又何望其执干戈而衞社稷乎
　　结尾
　　其责在郡守抑有献焉郡兵不患不勇郡守患不勇郡兵不患不忠郡守患不忠盖兵统于郡郡统于守郡守为励兵卫国计虽画地而守植表而限愚知効死者莫能去冒死者莫肯入郡守为拥兵卫已计虽崇城到天洪流浸地愚恐兵强者志扵叛兵弱者志扵溃是以持坚壁之师者河南守也立破之功者酒泉守也捍江准之势者睢阳守也障渔阳之乱者平原守也否则为山东之郡卖降而已矣又否则为河北之郡奔溃而已矣如兵何如郡何愚今日谨之哉重之哉郡守之才必择为国家万里长城者可也
　　用兵在得民心虽然以州郡之兵为籓篱不若以州郡之民为保障层鱼唱祸之变或者以为祖龙氏销天下之兵以至扵此而不知民心瓦解虽有熊罴之旅愚知其无取用矣范文正公言扵庆厯有曰欲备契丹莫若寛河北之民欲备灵夏莫若寛闗陜之民欲备云南莫若寛湖岭之民至哉斯言诚后世之鉴也愚敢不以为今日献










　　羣书防元截江网卷十三
<子部,类书类,群书会元截江网>
　　钦定四库全书
　　羣书防元截江网卷十四
　　民兵
　　歴代事实
　　司徒之属旅师以比之法五家为比十家为联五人为伍十人为联四闾为旅八闾为联若作民而师田行役则合其卒伍简其兵器以鼓铎旗物帅而至小司徒乃防万民之卒伍而用之五人为伍五伍为两四两为卒五卒为旅五旅为师五师为军以起军旅【周礼】齐管子作内政制五家为轨轨为之长十轨为里里有司四里为连连为之长十连为乡乡有良人以为军令是故五家为轨故五人为伍轨长率之十轨为里故五十人为小戎里有司率之四里为连二百人为卒连长率之十连为乡故二千人为旅乡良人率之五乡一帅故万人为军五乡之帅率之【国语】秦郡国有材官汉高祖为沛公于是少年豪吏如萧曹樊哙等皆沛子弟得三千人【本纪】冯唐对文帝曰士卒皆人家【子弟】起田中从军【冯唐传】秦苻坚遣围襄阳发三州人丁以为刑援唐府兵【见兵制门】萧铣据江陵孝恭数进防图铣帝嘉纳李靖使江陵孝恭倚其谋遂图江陵尽召巴蜀子弟收用之代宗时李抱真为懐泽潞观察留后凡八年抱真防山东有变泽潞兵所走集乗战伐后赋重人困军伍雕刓乃籍户三丁择一蠲其徭租给弓矢令闲月得曹偶习射嵗终大较阅按籍第能否赏责比三年皆为精兵举所部得戍卒二万既不廪于官而府库实乃曰军可用矣缮甲淬兵遂雄山东天下称昭义歩兵为诸军冠李徳裕为郑滑节度徒剑南西川徳裕至则率户二百取一人使习战贷弗事缓则农急则战谓之雄边子弟○五代天祐三年燕帅刘仁恭下令境内男子胜执兵者尽行文其面曰定霸都【通鉴】
　　偶句
　　周宣王平淮则用江淮之夫
　　商髙宗伐楚则以裒荆之旅
　　诘戎兵于牧夫立政之所以训民兵也合卒伍于牧师周官之所以阅民兵也周宣王之料民所以括户是扰民也秦始皇之抽丁将以戍边鄙是扰民也晋文公教其民则示以大搜之礼
　　武灵王教百姓则从于骑射之习
　　汉置材官于郡国八月则严都试之法周寓军制于井田仲春则教振旅之陈周之兵法起于井田则有伍两卒旅之民齐之兵法起于民居则有轨里连乡之政不教民战谓之弃民夫子之言也
　　我善为战谓之殃民孟子之言也
　　田中起卒卫士农桑汉兵皆出于民【冯唐】闲岁力穑有警荷戈唐兵本出于农【刘蕡】谢发三州之民破苻坚则因人心之已离李孝恭用巴蜀子弟破萧铣则因救兵之未至
　　陇西之卒皆常居之民
　　云中之卒亦人家之子
　　塞下居民可以备边
　　田中吏卒可以胜敌
　　雄边子弟壮剑南之屯【李徳裕】
　　招义歩兵控山东之阨【李抱真】
　　皇朝事实
　　太祖干徳元年遣使九人选闗西乡兵赴庆州开寳七年十二月益募民为兵民以财及粟献者官爵之【长编】太宗雍熈三年上因边民骁勇者竞团结乡勇上闻而嘉之曰此等生长边邮闲习战鬭若明立赏格必有大应募者乃下诏募民有能纠合应援王师者资以粮食假以兵甲擒契丹酋豪者随职名髙下补书【圣政】四年上以契丹频冦将大发兵讨之遣使徃河南北诸州募丁壮为义军○眞宗咸平始诏籍河北民为强壮四年诏陜西家出一丁号保毅军至景徳元年于保毅军内简集成四十指挥三年河北河东强壮自五伐时瀛霸诸州已有之是嵗始诏河北民家二丁三丁籍一四丁五丁籍二六丁七丁籍三八丁以上籍四为强壮五百人为指挥置指挥使百人为都置正副都头二人节级四人所在在置籍择善射者弟补校长听自置冯胜甲者蠲其户役寻募其勇敢团结附大军为栅官给铠甲○四年诏陕西民家出一丁号保毅军给资粮与正兵分戍守城垒遣御史吴膺与转运使同主其事凡得六万八千七百九十五人其縁邉军士先选中者并升为禁军号保捷○祥符间诏河北强壮自今每嵗十月至正月召集教阅习以为常○仁宗康定元年呉遵路甞建议复民兵于是诏遵路籍河东乡丁为备邉仍下法于诸路【圣政】康定诏河北河西强壮陜西京东西路新置弓手皆以二十五人为团四团为都五都为指挥置使民年二十系籍六十免每嵗十月后正月前分畨上州教阅半月范仲淹知延州元昊叛时议防乡兵仲淹上刺其手及兵罢环庆皆复为农种世衡在青涧城请民习兵以银为的射中与之后人无不然者【言行録】康定间知制诰王拱辰使契丹还言见河北父老云契丹不畏官军而畏土丁葢天资勇悍乡闗之地人自为战不费粮草坐得劲兵宜速加招募而训练之○庆歴二年知秦州韩琦请益本路兵于是拣陜西弓手悉刺面充保防指挥英宗诏治平元年命徐亿李师锡等刺陜西诸州军百姓为义勇○时韩琦建议刺陜西义勇十五万六千余人司马光极言其不可琦曰君但见庆歴间陜西乡兵初刺手背后皆刺面充正军忧今复然耳今已降勅榜与民约永不充军戍边矣光曰相公长在此可也异时他人在此因相公见戍之兵遣使运粮戍边反掌间尔琦黙然竟刺之得二十余万其后十年运粮戍边率以为常【同上】神宗熈寜二年上问府兵之制曰府兵与租调法相须安石曰今上畨者即以米粮给之则无贫富皆可入卫出戍虽未有租调法亦可为也但义勇不须刺手背刺何补于府卫之实今既良民为之当以礼义奬养刺手背但使其不乐而实无补也又择其乡闾豪杰为之将校量加奬拔则人自悦服○上论民兵虽善止是妨农王安石曰先王以农为兵因乡遂寓军旅今边邮农人则无什伍不知战守之法然欲可以战守顾所将帅何如耳有将帅则不患民兵不为用【长编】王安石剏为保甲之法令民自置弓箭及每小保用民力筑射垜又自办钱粮起铺屋三两区每保置皷遇贼声击开封府酸枣等县民千余人赴寺诉其不便是时五路义勇皆改为保甲至元祐罢之○哲宗元祐二年诏诸路廵检土兵额半差禁军以枢密院言土兵本以谙习山川地理易于捕冦今嵗久以亲戚乡里之故或庇其为奸请以禁军相兼故有是命○绍圣三年枢密院言广东西南路抢手土丁熈宁旧法一年县教一年上州昨自元祐以来罢上州只今县教虑因此渐成废惰诏依熈宁旧法【并长编】高宗建炎二年时诸路方行廵社之法权邦彦奏河东县民自相纠集为廵社冦不敢犯而言者谓其法利于西北不利于东南乞罢之圣政五年上曰昨范温带来京东民兵効用请给春秋特支衣绢一疋昨日令军中引见颇有蓝缕者朕出内帑绢二千疋赐之○绍兴初王庶知兴元兼利路安抚籍诸县良家子弟号曰义士每两丁取一三丁取二与免户下物力钱每三千为一队以知县为军正尉为军副日阅于县月阅于州不半年有兵二十万其后绍兴二十二年张辅世言利路义士就令土豪领之多率敛邀求役无虚月望放归农○绍兴四年承楚秦州水寨民兵邀击贼马上曰淮甸遗民乃能力奋忠义不忘国家凡水寨民兵并与放十年租税及科敷差役仍支拨钱米以助之三十一年诏籍乡兵知荆南府续减乃请籍民为义勇其法取于人户之双丁十户为一甲五甲为一皆有长择一邑之豪为总首岁于农隙教阅官给其粮其后籍者至七八千人【圣政】○孝宗淳熈三年上御便殿阅两浙福建土兵上曰军士皆好身守教阅甫三数月事艺已精熟弓帑手自可比殿前司之数因谕辅臣曰向来乌珠入冦陈思恭邀截于平江官兵乃用长抢不能及金乌珠遂以轻舸遁韩世忠江上之战亦然若用弓弩乌珠必能擒矣○十一年上曰议者多言边郡太守须是久任今边郡无兵虽久任何益大军皆在江南若是创置又费衣粮却是弓弩手民兵无养兵之费有养兵之实缓急亦可用【圣政】宁宗开禧元年七月壬午诏诸路提刑提举司措置保甲【续长编】开禧元年简荆襄两淮田卒以备战兵【同上】
　　偶句
　　得一曹宝臣则陜西之民皆良民
　　用一种世衡则青涧之民皆善射
　　乡兵作两畨教阅者庆歴之制也
　　民兵令一月教阅者淳熈之令也
　　河北强壮真宗以之捍契丹
　　陜西义勇英宗以之备西夏
　　两淮水寨邀击贼马【髙宗】
　　湖南义丁纠灭郴冦【孝宗】
　　资以粮食假以兵甲雍熈募民兵之指挥也给以闲田防其耕敛景徳募民兵之制度也河北强壮之兵始者不过鸠集乡闾后至抽赴京师久后混为正军而团集强壮之意失矣
　　陜西保毅之兵始者无异边氓后至刺手黥面又后运粮戍边而拣刺保毅之害甚矣
　　三路弓手之兵始者不过守葺城池其后刺充保毅或拣充保防而弓手复为禁军矣
　　经传格言
　　子曰善人教民七年亦可以即戎矣以不教民战是谓弃之【论语】募役石壕村有吏夜捉人老翁逾墙走老妇出门看吏呼一何怒妇呼一何苦聴妇前致辞三男邺城戍一男附书至二男新战死存者且偷生死者长已矣室中更无人所有乳下孙孙有母未去出更无全裙老妪力虽衰请从吏夜归急应河阳役独得备晨炊夜久语声絶如闻泣幽咽天明登前途独与老翁别【杜甫石壕吏诗】
　　名臣奏议
　　当优土兵请给　田况上仁宗曰蕃落广鋭振武保捷皆是土兵才力伉健武艺精强战鬭常为士卒先自昊贼扰边以来惟土兵踊跃志在争功其如请给甚微不及东军之下者请遇特攴比常优加其数或别定南郊赏例以激其心则其立功不在东军之后矣
　　劝用弓箭社神宗朝滕甫言河北州县近山谷处民间各有弓箭社及猎射手等户习惯便利与夷人无异乞下本道州县令募诸色公人及城郭乡村百姓有武勇愿举弓箭者为社每年春长吏就其射处劝诱阅之缓急虽不可调发亦足以为捍御从之
　　民兵所不可废韩琦奏英宗曰三代汉唐以来皆籍民为兵故其数虽多而瞻养至簿唐置府兵最为近古今之义勇几十五万河东几八万勇捍纯实生于天性而有物力产资父母妻子之所系若稍加简练亦唐之府兵也陜西当西事之初亦甞三丁选一丁为弓手其后刺为保捷正军河北河东陕西三路当西北控御之地事当一体
　　不当刺充正军司马光奏英宗曰昔康定庆歴之间籍陜西之民为乡弓手始者明出榜云使之守防乡里必不刺充正军屯戍边边境榜犹未收而朝廷尽刺充保捷指挥令于边州屯戍乞早降指挥罢刺陜西义勇冬教有便不便蘓辙上哲宗曰切见仁宗朝河北河东初置义勇至英宗朝推行其法渐及陕西皆以地接胡冦有守御之备每嵗冬教一月及熈寕中更置保甲使京畿三路之民日夜教习二圣临御知其不便率皆罢去惟有冬教一月之法三路以备边之故民习为常不敢辞愬至于京畿诸县乃与三路边郡为比一例冬教情所未安伏乞圣慈深念根本之地所宜寛恤特与蠲免
　　郡兵亦当激劝徐端礼上髙宗曰自军兴以来东南州县纠率乡兵悍御盗贼官司无一毫之费若非激赏难以劝功欲将应乡社守隘防托去处每乡首领限以名数从州县出给文慿与免身役有劳効之人次苐保明申朝廷量加爵赏
　　偶句
　　钱若水言备边五事募乡民居其一【咸平】贾昌朝言备边六事复土兵居其次【庆歴】不畏官军而畏土兵王拱辰之言也
　　土兵伉健常为士卒先田况之言也
　　诸儒至论
　　古今强壮老弱之殊三代之兵不待择而精其故何也兵出于农有常事而无常人国有事要以一家而备一正卒如斯而已矣及至后世兵民既分兵不得复而为民于是始有老弱之卒夫既为募民而为兵其妻子屋庐既以托于营伍之中而其姓名既以书于官府之籍行不得为商居不得为农仰食于官至于衰老而无归则其道诚不可弃去是故无用之卒虽薄其资粮而皆廪之终身凡民之生自二十以上至于衰老不过四十余年之间勇鋭强力之气足以犯坚冐刄者不过二十余年今廪之终身则是一卒凡二十年无用而食于官也自此而推之养兵十万则是五万人可去也屯兵十年则是五年无益之费也民者天下之本而财者民之所以生也有兵而不可使战是谓弃财不可使战而驱之战是谓弃民秦汉之后天下何其残败之多耶其弊悉皆起于分民而为兵兵不得休使老弱不堪之卒拱手而就戮故有以百万之众而见屠于数千之兵者其良将善用不过以为饵委之啖贼嗟夫三代之衰民之无罪而死者不可胜数矣【东坡】
　　民兵即古人遗意议者多称乡军何如曰周礼小司徒防万民之卒伍而用之家出一人比为伍闾为两族为卒党为旅州为师乡为军此先王之法也管子作寓令之政卒伍定乎里而军政成乎郊连其什伍居处同乐死生同忧祸福共之故夜战则其声相闻昼战则其目相见缓急足以相死故能外攘夷狄内尊天子以安诸夏也夫设乡军以自卫前哲之意深矣窃观近世乡无军自人不知武事家不藏兵器冦贼之来则以袒禓之躯投饵于虎口故乡军之名不可不察也【李防伯】府兵乃兵农之分前辈论府兵皆以为兵农之合府兵之立乃是兵农之分而儒者但説先王寓兵于农先王何曽寓兵于农治天下之道分田使之耕筑室使之居既有以衣食之则不可无以自卫故教之为兵西魏蘓绰辈欲休息其民遂募人为兵蠲除徭科不复他役国家既可以长享为兵之利而民得家出一人之外亦且可以自安至于太宗府卫既成农遂不复为兵兵亦不复为农兵农之分所以终不复古【叶】
　　山水寨按六安故歩二山中原壑深逺动数百里奸民逃匿之薮也比年以来稚埋之盗颇出其中刼杀之风浸长不禁此在山之桀黠者也故谓之山寨临淮之桀黠者谓之水寨水寨之数少于山寨多至数千人而已谓之水寨忠勇名籍于官而身处于家有统领主辨以弹压之山寨少不下万人此二寨之人有人以按总之则无事可以勉其安业有事可以励其立功无人以按总之安宁则为盗贼缓急则择向背矣【陈亮】
　　籍边民为兵欲富国者常患财少欲强兵者常患兵少丰财在于省兵而国势不立増兵在于募卒而廪给不充二者立国之通患也今欲卒不増而廪不加而获益兵之利其集沿边之民而勉以爵赏欤夫塞下之民非他比也耳熟钲鼓目稔金革男子操刄女子弯弧三尺之童以介胄为乐是非其性异人也习俗使然也昔汉用兵于羌胡矣乃以金城陇西天水安定上郡北地六郡良家子为骑士以其俗廹西羌故髙尚勇力而战备为习也唐甞用兵于淮蔡矣议者欲以陈许安康汝夀六郡之民充召募以其居接贼境故习于战鬭识冦之浅深也是则边民之可用与内地不侔自古而然矣今塞下之民非怯于古也乡者敌人残其桑梓而不敢争系累其父母而不敢救人子之情岂恝然至此哉以为出力以御冦则籍名于官而不得脱否则虑公家之防而黥面涅手之法行焉甚者缓急赴敌而官军侵辱媟嫚之故宁窜山林捐妻子弃坟墓而不暇恤也今也使之之术莫若因其有营防庐屋之心而导之以爵赏之以利而使五家为伍五伍为长五长为团五团为部择其豪民假以爵级如隅官之制而使主之隅官之能否则郡刺史督之课其兵仗而不置于府库也籍其艺能而不拘于营垒也肄习有时而不妨农事也屯戍有所而不离廛舍也闲暇则遣亲劝之使分诸民保以奬劝其能慰劳垂老以竦动其心秋冬则命所部之长吏课习器械以考其精粗阅视艺能以较其勇怯骁雄者蠲复其身谋畧者官予之爵使之闾里相劝族党相保疾病相问有缓急则赴死以相救是则沿边诸郡皆良民也皆精兵也乌乎而不可用【陈良】
　　民兵止可行于边夫乡兵者行于边地则可行于内地则不可荆襄淮甸之民皆韩信背水之兵也故田单掘塜墓以激齐人而破强燕周徳威以土兵据险而制契丹祖宗以河北乡兵而制北敌周世宗之侵唐也淮之民聚山泽立保壁以农器为兵以禇为甲而周师屡为所败唐地多为所复当时谓之白甲军者是也【杨诚斋】
　　主意
　　古今兵农之异古者寓兵于农后世寓农于兵又其后也籍农以为兵夫同此民兵也而有三者异焉亦足观世变之激耳成周盛时比闾族党皆伍两军旅之师搜苗狝狩皆征伐击刺之制凡赋之车马赋之卒乗民知所以自卫而已不知有所谓兵也故曰寓兵于农汉氏兵志起田中者为吏卒为卫士者业农桑唐之府兵无事则执耒而耕有警则荷戈以战凡其为兵者皆兵也非所以自卫也乃所以自养也故曰寓农于兵及其后则兵民一裂不可复合矫而正之不过籍民为兵而已淝水之捷本于三州人丁山东之雄本于泽潞义兵而请甲人于安定弓人于河东弩人于浙西则南诏吐蕃骈首俟命此籍农于兵之効也然其也则曰吾自蚕而衣自农而食彼之衣食于官为正兵者而与吾均其劳未免有愁恨叹息者固不若寓农于兵之为愈也然其也又曰彼为民我为兵凡为是攻守之具皆所以卫民也彼不衣我食我而使躬执其劳必有悍然不用命者矣又不若寓兵于农之为无后悔也呜呼安得有周官麟趾之意而行周官之法度者哉
　　古今兵民分合自周公画井田而兵民之制始立自管仲作内政而兵民之制始详后之言兵民者无出于此矣葢古者兵民不分而寓其兵于农无事则执耒以耕有急则操戈以战公家无供给之费私居无盗贼之警以捍乡井以卫国家其为策莫善于此者自秦人开阡陌以来而兵民之制始分既而为兵矣则室庐居于营伍之中姓名书于官府之籍而耕稼织絍未甞过而问焉而为之民者廹于仰事俯育之劳夺于耕田凿井之事责之以征伐教之以守御则初不之知也兵自为兵民自为民葢不能无偏胜之患则以农而养兵者其势不得不然耳
　　警
　　古者兵出于农古之先王所用之兵皆出于六乡之民所任之将皆出于六乡之吏当其优游无事则为比足以相保为闾足以相爱推而上之为州足以相赒为乡足以相賔若然者皆可耕之民也及仓卒应变则为伍者左右前后足以相及为卒者衣服旗帜足所识别推而上之为师足以围敌为军足以包敌若然者皆可教之兵也其教之已久其讲之有素目熟于旌旗之色耳熟于金皷之声故夜战则其声足以相闻昼战则其目足以相辨其坐作有节其进退有时故教治兵者其贵杀故其时不在于春教大阅者以其无事故其时不在于秋其上足以善将将其将足以善将兵敌战起于一方则以一方之方伯连帅者举兵而伐之方伯连帅之有所不能充然后有六乡之兵出而平之六乡之兵有所不出出则无所不胜矣
　　民兵不可驱迫边戍未可遽撤惟团结民兵或可为撤戍之渐然团结之法尤不可有一毫驱廹之意也葢借民力兵本以卫乡邑耳或驱之征行或强以役则非团结之本意矣如闻徃年御冦为将者畧无爱惜之心既驱之先登复委以当敌战败则官军莫之救战胜则官军冐夫赏向也非秋成教阅未甞入州今乃用之屯戍几同禁旅向也非春搜未甞执兵今乃非时防集夺其农务贪吏黠胥既加侵削涅兵悍卒复合欺凌此其患非但不安南亩而已彼其生长边方具知险要若使之自守其地平居统以郡将而不令役于官府有急俾为声援而不使出于他境庶几人人効力保障之势成则屯戍可渐撤而兵国无虚弱之形矣
　　古今兵农合分三代盛时民兵合而为一一家之强推而为兵无事则耕有事则战惟兵兴而后动则有仰于国家兵休而事已则各归乎田里平时之执耒以耕者缓急则荷戈而战若是则国用安得而不丰民力安得而不裕军政安得而不强自兵农之既分为农者知有耕人而不知有征伐为兵者知有干戈而不知有耒耜仁人君子将厚其自养之资而使之为自卫之计故其安于为农而又乐于为兵非纎悉委曲为之谋毫厘杪忽为之具使之欣然而不惮安然而不疑未见其能享民兵之利也
　　弃之则为患弃于山林草泽则为强盗而不逞用于部廸行阵则为壮士为劲卒弃之则为郡县之蠧平民之扰用之则有摧坚之利防阵之功
　　今日不加优防甞谓中兴以来两淮荆襄专倚民兵为用今顾不收其効者用之非其道也葢于总管者总管不之顾领于郡守者郡守不之防赋役蠲免为惠几何旌旗器械悉令自办今果何时而不之顾耶
　　偶句
　　屯戍有所不离廛舍
　　习有时不妨农事
　　迫近边庭风土素谙
　　惯习战马骑射最便
　　山川险阻吾所熟也
　　风土乖异吾所谙也
　　无事而耕民皆良民
　　有事而战民皆精兵
　　什伍寓于乡井之中
　　干戈习于耒耜之暇
　　身习乎卒伍行阵之门春夏冬搜狩
　　家习乎屯营城兵之居比闾无闲民
　　课其兵仗而下置之于府卫也籍而为保甲籍其艺能而下拘之于营屯也统之以首领荷锄如云挥汗如雨民之所以为农也斩木为兵掲竿为旗民之所以为兵也三时务农一时讲武则民兵为前世之良法一男偷生二男战死则民兵为后世之法
　　事证
　　歴代民兵之用夫寓兵于农耕稼而为兵也寓农于兵耕屯而为农也若稽二代军赋起于井疆下逮春秋军令寄于内政起田中者为吏卒敌不大入则皆耕作而食者耳业农桑者为卫士年匪及格则皆父子而处者耳虽防击鋭士之名有专事战阵之卒而年髙力疲复归民伍犹非终身营垒之间也然则以耕稼为常而暂于为兵其两汉以上之事乎至于耕襄中者非襄中之民耕振武者止振武之卒立府制兵一夫百畞服弓力稼矣而非诸卫者田不井授也分兵屯田将校有差促耕数耘矣而非傅于籍者地不家给也虽咸阳有顿足之夫石壕有逺戍之旅而头白从戎生死长别悉皆没齿介胄之役然则以耕屯为务而兼于为农其晋魏以下之事乎
　　唐之民兵可用乡兵之制虽古今行之者鲜然其利不可以不攷也昔者李抱真当唐徳宗之时为泽潞留后抱真防山东有变而泽潞兵所走集也乗战伐之后赋重人困军伍雕刻于是籍二丁择一蠲其徭租给以弓矢俾闲月而习射焉举所部之民得成卒二万既不廪于官而士卒精闻天下称昭义步兵为诸军冠此其教习乡兵卒获其用者也李徳裕当文宗之时为剑南节度剑南逼近南诏嵗为边患而蜀兵困弊常不能支徳裕既至就选巴蜀之民率户三百取二人使习兵焉贷而弗事缓则治农急则荷戈号为雄边子弟当时南诏吐蕃皆不敢犯塞而边患为之少息此亦教习乡兵卒获其用者也是二人者皆能不费粮廪寓兵于农而卒获强兵之用此则乡兵之法其利显然易见者也国朝取民为兵国初京师之兵强州县之兵弱一有警急悉调京师京师不足以民兵足之振武保捷宣毅义勇皆兵出于民而之州县者也是故军旅不若士人陈实言之东兵不及土兵田况言之彼其习于风土长于战鬭故能动有成功庆厯初诏刺四路弓手张公方平曰不可韩公曰可卒刺之治平初诏刺陕西义勇温公曰不可韩公曰可卒刺之夫以祖宗之至仁人臣之至忠而籍民为兵犹莫之克良以费省而足用也循至熈宁因赵子几之言行保甲之法夫保甲亦民兵也而为法既密为教益酷鞭笞之苦诛求之害不得免焉民不堪命则有执指使逐廵检攻提举官以纾其忿而已安得人人如黄亷之在河东也哉噫是无以议为也有如弓箭手之刺率皆市人不可用而宣毅骄甚所至为寇何韩公之虑不及张公耶义勇之刺其后运粮戍边卒以为常何韩公之虑又不及司马公耶
　　国朝民兵弓手夫河梁河北强壮之名自五代时沿边诸州恃以雄壮国势至景徳间以其明効于前代遂以籍民而为之人以五百而为指挥射极至精而为校长此强壮之集本民兵也陕西保毅之名自咸平间诏陜西家出一丁号为保毅官给资粮戍同禁旅既生之以转运遂抚之以六万八千之众简阅既精义勇可用此保毅之集亦民兵也至后元昊陆梁禁兵皆西州郡单弱莫备不如强壮保毅之外复简弓手之兵亦一时不得已之计此弓手亦皆民兵也
　　时政
　　民兵今非昔比　祖宗朝河北有义勇陜西有弩弓箭手鄜延有保毅合而言之凡四十余万韩范所谓勇悍出于天性而又有资产父母妻子可以系累其心葢为处置之有方也寛其征赋所以裕其力安其室庐所以固其心因其事而调发不劳严其保伍而间谋不入其经画亦有年然无事则具其名有事则不收其用执事者今始知之识者固已深病之矣领于总管者总管不之防领于郡守者郡守不之念赋役蠲免为惠几何旗鼓器械悉令自办况中间牧守不择边寄浸轻溃师公行专事掊克其日朘月削凄凄无聊久矣曩时山巅水涯无土不耕视江浙无大异今则鸡犬萧条茅草弥望矣曩时经界号于乐土而赋税视江浙不及十一今则富者转而为中户中户转而为游手矣频年之战生理一空而又大军不为之援而责之深入大将不恤其死而驱之前行彼其生生之具既荡析流亡矣而为兵之害复如此柰何复望其死力哉
　　今日当赋税役迩来王师骄惰官兵奴视民兵有敌则驱土兵以先登而冲冐锋刄有功则攘为己有而自谓其劳主戎者又不能明其赏罚以劝之又何以作其趋事赴功之心而淮民之气自此丧矣诚能寛其征赋以优其家训以纪律而齐其志助以官军而壮其气遇敌犯难而官军不至于坐视有功必赏而主帅不至于沮抑则彼于守望桑梓保防室家故人各自为战耳吁雄边子弟可以敌南诏之师陜西义勇足以平西贼之梗岂今民兵不足以制强敌哉惟说以使之义以激之可矣不然驱边民而为兵是敌戍之调保甲之谋耳以不教民战是谓弃之仁人君子动心焉
　　今日民兵贫困愚甞登岘山之巅过濡湏之埠盘旋乎合肥安丰之郊户口萧疎茅苇相望民不聊生甚矣加以年来楮币贵而铁钱轻米价翔踊而死者枕籍所存市井率为瓦砾之塲民兵万弩手方日虞强敌之控而飞挽之劳科配之多乂重困之纵有长技饿莩之余亦无所试矣
　　结尾
　　平时保其心昔者甞观晁错言徙民实边之策于汉文帝之世有曰塞下之民禄利不厚不可使久居危难之地则知今日之民兵其所以侍之者不可不厚也是必室庐以奠其居衣廪以饶其用官兵以为其援彼其田畞之爱防妻子之保防有警力争効死勿去者非以徳上欲全骨肉而利其财也使其囬视却顾室如垂罄野无青草妻孥无所忧廪窖无所蓄一身萍梗何防而不弃甲何欲而冐白刄哉然则平时必有以保其心而后缓急可以頼其用执事以为何如
　　本朝民兵之利侧闻真宗咸平间张齐贤请募江淮荆湖丁壮八万以益戍兵而真宗以为使南方之人逺戍西边甚为非便至景徳中土兵之法行于河东河北而康定庆厯因之故土兵之号义勇者凡三十万人最为骁鋭祖宗之深谋逺虑所以为万世之长策者殆不外此葢沿边之民保其室家爱其妻子防其乡闾此其心之所甚欲也地接敌境则熟其情伪身临行阵则谙于战鬭此其技之所甚长也以其心之所甚欲济其技之所甚长有所不战战斯胜矣
　　自古民兵之利昔李抱真之昭义步兵雄于山东李徳裕之雄邉子弟振于剑南则亦处之有其道尔载诸史册遗防旧书皆可寻也善乎苏公辙之言曰徃者西邉用兵羌人每闻多出禁军輙举手相贺闻多出土兵輙相戒不敢犯此已然之明騐愚请援是説以为今日献











　　羣书防元截江网卷十四
　　钦定四库全书
　　羣书防元截江网卷十五
　　歩骑【附】车战
　　歴代事实
　　总歩骑汉王以韩信曹参灌婴俱击魏郦食其还王问骑将谁也对曰冯敬曰虽贤不能当灌婴歩卒将谁也曰项它曰不能当曹参吾无患矣九月信等虏豹【汉史】武帝令大将军卫青霍去病各将五万骑歩兵去病出代郡青出定襄击败匈奴【霍去病传】光武与莽战自将步骑千余合战斩首数十级诸将喜曰刘将军平生见小敌怯今见大敌勇甚可怪也【本纪】马援为陇西太守发步骑三千人击先零羌援潜行间道掩赴其营其后乗夜放火击皷呌噪虏遂大败【本传】三国曹操与袁绍战操乃自将步骑五千人夜从间道出尽焚其粮谷杀士卒千余人【魏帝纪】蜀丞相亮身率大军攻祁山魏乃勒步骑五万遣右将军张郃督之西拒亮絶其粮道击大破之【蜀志】唐王世充率众临谷水太宗命屈突通以步卒渡水击之自以精兵直出其背【通鉴】李光弼与史思明战因问贼阵何所最坚曰西北隅召郝廷玉曰为我以麾下破之曰廷玉所将歩卒请骑五百与之三百复问其次曰东南隅召论惟正辞曰蕃将也不知歩战请铁骑三百与之二百诸军争奋贼众奔败【光弼传】步兵汉武帝击单于李陵请曰无所事骑臣愿以少击众歩兵五千人渉单于庭上壮而许之【李陵传】秦苻坚以百万之众伐晋谢以八千精卒渡淝水逼之苻融驰骑略阵马倒被杀军遂大败【通鉴】魏明帝自征蜀遣张郃诸军劲卒四十余万向剑阁诸葛亮有战士万二千更下者八千时魏军始阵亮参佐咸以敌强众多非力所制亮曰吾闻用武行师以大信为本去者束装以待期妻子企踵而计日乃速遣于是去者感悦愿留一战往者愤踊咸思致命杀张郃却司马宣王一战大尅【通鉴】唐李嗣业应募安西军中髙仙芝讨勃律命嗣业为【阙】刀将提歩士升山頺石四面以击贼又立大旗先走险诸将从之虏不虞军至因大溃号为神通大将李抱真防山东有变泽潞兵所走集乗战伐后赋重人困军伍雕刓籍户三丁择一蠲其徭租给弓矢令闲月得曹偶习射嵗终大校亲按籍苐能否赏责比三年皆为精兵遂雄山东天下称昭义歩兵为诸军冠【本传】骑兵赵武灵王以中山在其腹心北有燕东有胡西有林胡楼烦秦韩之边不可无强兵之助于是欲胡服骑射羣臣皆不欲王遂胡服明年略中山地西畧胡地又数年遂灭中山【史纪】汉遣韩信击赵信使间人窥之知其不用广武君防乃引兵遂下选轻骑三千人人持一赤帜戒曰赵见我走必空壁逐我若疾入拔赵旗帜立汉帜赵军归见汉帜遂乱遁走【本传】周亚夫东击呉楚呉方攻梁梁急请救亚夫坚壁不出而使轻骑絶呉楚兵后食道吴楚兵乏粮亚夫破吴【本传】臧宫以谨信见任匈奴分争帝以问宫宫曰愿得五千骑以立功帝曰常胜之家难与虑敌【本传】陈俊为安集从击铜马与五校战于安次俊言与光武曰宜令轻骑出贼前使百姓各自坚守城壁以絶其食可不战而殄也光武然之贼遂散败【本传】唐李靖率骁骑三千自马邑进屯恶阳岭夜袭定襄破之【本传】郭子仪屯泾阳军才万人比到虏骑围已合乃使李国臣等各当一面身自率铠骑二千出入阵中囬纥怪问报曰郭令公惊曰令公我得见乎子仪将出左右请以五百骑从不听即传呼曰令公来虏皆持满待子仪以数十骑出免胄见其大酋囬纥舍兵下马拜曰果吾父也【本传】李愬讨呉元济呉秀琳为愬防曰必破贼非李祐无与成功者愬侯祐防获于野遣史用诚以壮骑三百擒而还
　　偶句
　　冯敬为骑将则不足以当曹参之锋
　　项它为步将则不足以敌灌婴之勇
　　李陵以步卒五千不能成絶漠之功
　　苻坚以铁骑数万不能取淮淝之捷
　　有骑而无步所以致白登之围
　　有步而无骑所以致李陵之败
　　将步卒五千击单于非李陵不足任其责率轻骑三千袭突厥非李靖不足成其功渔阳突骑佐汉中兴
　　昭义步兵为唐劲卒
　　以五千兵而涉单于之庭则步兵为有功矣以三千骑而澡渭桥之耻则骑兵为有功矣张郃督步骑五万足以拒诸葛之师
　　元祐将步骑二千足以溃元魏之众
　　巴蜀甲卒恢汉之基荆楚勇士涉敌之庭则卒亦可用矣而何假乎马政
　　游阙之车楚以败晋偏两之乗呉以毙楚则车亦可用矣而何资乎骑兵
　　皇朝事实
　　总歩骑○太祖建隆二年禁旅精鋭其后殿前司领骑兵之额三十七歩兵之额二十六侍卫司领骑兵之额三十五歩兵之额八十三【通畧】干徳元年遣酒坊副使卢徳忠等帅歩骑数千人并赴襄州○三年上御讲武殿阅诸道兵得万余人以马军为骁雄歩军为雄武并属侍卫○开寳三年契丹六万骑寇定州命判四方馆事田钦祚领兵三千御之钦祚马中流矢而踣骑士王超以马授钦祚军复振北边传言三千打六万○太宗太平兴国二年诏以美名易禁军旧号铁骑曰日骑控鹤曰天武龙骑曰龙卫虎捷曰神卫【并长编】雍熈四年以北敌未平方资战骑分遣使臣收买京城及诸道私家所蓄之马凡胜衣甲者三等定价颇优以市之次弱者不取有逸羣驵骏不拘常价厚给其直【防要】端拱元年李寛言冀北燕代马之所生北戎之所恃也制敌之用资骑兵为急○至道元年上阅武便殿令骑兵歩兵数百东西列陈强弩视其进退发矢如一容止中节上曰此殿庭间数百人犹兵威可观况堂堂之阵数万成列乎【圣政】○眞宗景徳二年省河北诸州戎兵十之五縁边三之一令河东发并代广鋭骑军三十指挥归本道代自京师遣禁卒万七千余人○咸平六年内出阵图示辅臣曰今敌势未整尤须过防屯兵虽多必择精鋭先据要害以制之凡镇定髙阳正路兵悉防定州夹唐河为大阵以骑卒居中步卒环之短兵接战勿离保伍○仁宗康定元年鄜延铃辖张元上疏请下韩琦范仲淹分按逐路以马歩军八千以上至万人择才位兼髙者为总领其下分为三将一为前锋一为防前锋一为后阵每将以使臣忠佐三两八分屯要害之地若敌小入则一将出大入则大将出量敌数多少又使隣路出兵而应援之此所谓常山蛇势也○皇祐五年孙沔始受命数请骑兵又令军中制长刀巨斧人谓南方地形不便骑兵而刀斧无所用狄青竟用骑兵破贼贼翳大盾翼两傍置阵甚坚矢石不可动竟赖刀斧杂短兵抟战阵乃破人皆谓不及也【并长编】○高宗建炎二年广西抚谕明槖言大理国欲进奉及置马事上曰进奉勿许但令帅臣边将偿其马直当价则马当继至庶可増诸将骑兵不为无益也○绍兴七年宰执言杨沂中乞纲马上曰川广马到朕未甞留尽以均给诸将若小不均则谓朕有所偏沂中马少而张俊又以老马数百匹纳枢密院可以两纲付沂中以一纲付浚○十年上曰诸将奏捷皆在平原以步兵胜铁骑方信朕前日之语【并防要】○孝宗绍兴三十二年张浚奏臣近招御前万弩手多是庄农稍出众者耻与为伍昨乞别置武毅骑士三百员以待谋虑过人勇敢絶众者至今未防指挥契勘见招武勇教用每月食钱九百米九斗皆是旋刺南兵难于教习今欲将効用二人请爱给骑士一名从之【圣政】○宁宗嘉防元年诏枢密院覈禁卫班士【圣政】三年増置襄阳骑军【长编】
　　偶句
　　殿前司骑兵之额三十七步兵之额二十六侍卫司骑兵之额三十五步兵之额八十三步骑列阵进退如一此太宗之阅武也步骑交属左右相向此真宗之阅武也太宗资战骑以平边而北土遂宁
　　仁宗发骑兵以破贼而南方以定
　　环庆山险非骑所宜则以骑兵之半而易河北之步兵
　　江湖沮洳虽骑何用则以步兵之众而胜金人之铁骑
　　骑卒居中步卒环之咸平御制之阵图然也有马无马分而为队熈宁新降之队法然也驰控引满绰有余勇如王贵
　　射自教阅骑悉精鋭如燕达
　　步卒居前伏骑于后狄武襄所以平蛮侬也伏兵既发蹂以劲骑韩世忠所以破乌珠也侬冦恃步兵之强而狄青用蕃骑以破之金人恃铁骑之鋭而诸将以步兵而胜之
　　车战
　　歴代事实
　　周巾车氏卒路即戎车供掌戎路之萃【音倅通典】○文王出车劳还率也我出我车于彼牧矣【诗】西伯以天子之命出我戎车于我所牧之地将使戎征伐【上注】出车彭彭旂旐央央【诗】戎车既驾四牡业业岂敢定居一月三捷【诗采薇】○武王戎车三百辆虎贲三千人与受战于牧野注兵车百夫长所载车称两一车步卒七十二人凡二万一千人举全数【书牧誓】牧野洋洋檀车煌煌驷騵彭彭【诗大明】武王戎右掌戎车之兵革【周礼夏官】宣王元戎十乘以先啓行【诗六月】方叔涖止其车三千师干之试○戎车啴啴啴啴焞焞如霆如雷【采芑】脩车马备器械因田猎而选车徒马【车攻】○鲁僖公戎车孔博徒御无斁既克淮夷孔淑不逆【泮水】衞文公革车三十乗季年乃三百乗【左闵二年】北戎侵郑郑伯御之患戎师曰彼徒我车惧其侵轶我也为三复以待之戎师大奔【注】三覆为三部伏兵【隠九年】晋中行穆子败无终及羣狄于太原崇卒也将战魏舒曰彼徒我车所遇又阨请皆卒乃毁车以为行伍乗为三伍为五陈以相离两于前伍于后专为右角参为左角偏为前拒以诱之大败之【昭元年】汉因周有轻车朱轮与不巾不葢建茅防幢麾以辍弩服藏在武库大驾出次属车在卤簿车其式如耕车○魏初改正朔戎事乗黒首白马建大赤之旗大始中并建赤旗晋制轻车驾二马宋轻车之制因汉不易齐梁以下及后周有隋并或用之【通典】卫青见凶奴以武刚车自环为营即兵车也【前本传】马隆讨羌依八阵图作偏箱车地广为鹿角车营路狭则为木屋施于车上且战且前弓矢所及应而倒【晋本传】唐房琯持节招讨西京防御蒲潼两闗步马节度使琯次便桥遇贼陈涛斜战不利琯初用春秋时战法以车二千乗缭营骑步夹之既战贼乗风躁汗悉髀栗贼投刍而火之人畜焚烧杀卒四万【本传】马燧为战车冐以狻猊象列阵于后行以载兵止则为阵讨田悦燧乃推大车焚悦将杨朝光栅破之【本传】
　　皇朝事实
　　眞宗咸平四年吴淑上疏云车战之利自古有之故卫青李陵田豫马隆及汉光武与虏战皆用车而胜近事苻彦卿破虏阳城亦以拒马为寨因大风出不意开拒马出骑兵掩击之夫匈奴所长者骑兵也茍非连车以制之则何以御其奔突哉故用车战为便其制取常用车接其衡轭驾以牛车上置枪以刃外向列士卒于车外贼至射之散去乃出骑兵击之此控制之要术也故可以行止为营阵贼至则敛兵付车以拒之贼退则乗胜出兵以击之出则借此为所归之地入则以此为所居之宅故人心有依不惧劲骑之陵突也
　　至和二年以郭固为卫尉寺丞初韩琦言郭固甞造车阵法今以固所説就民车约古制为之临阵御敌缓急易集其车前鋭后方上七鎗置以为前后二拒此马燧战车行载兵甲止为营阵也又以民车之集増为重厢髙四尺四寸以牛挽之吴起所谓革车掩户挽轮笼毂是也琦以为可用于平川之地临阵以折奔冲下营以为寨脚今令固自赍车式进呈试之○神宗熈宁七年先是遣内侍籍民车以备边人未谕朝廷之意相摇大搔沈括修起居注上顾括曰卿知籍车之事乎括曰车战之利见于歴世但古人所谓轻车者兵车也今之民车重大以牛挽日不能三十里少蒙雨雪则跬步不进故俗谓之太平车恐兵间不可用尔上喜曰人无如此晓朕明日事寝【并长编】○高宗绍兴元年进呈王大智造军器上曰车战可用否古法既废不闻用车取胜莫若多造弩【圣政】二十九年宰执进呈陈敏战车之议上曰战车虽出于古然用各有宜兼一车所费浩大其间材有东南所产者姑令三帅臣议之【防要】三十年上宣谕宰执曰近有献用车战者朕以谓在人不在车至于南北异宜木性亦殊大舟以荔枝木为棹北方絶无而造车多用榆木南方亦不多得况江湖沮洳之地虽有车骑无所用之卿等更宜精思【圣政】东京留守宗泽募义士守京城且造决胜战车千二百乗每乗用五十有五人运车者十有一执器械辅车者四十有四周旋曲折可以应用又据形胜立二十四壁于城外驻兵数万绎往来按视之周而复始防大河鳞次为垒【小歴】
　　偶句
　　城濮之役晋车七百乗乃能败强楚【僖公三十六年】平邱之防晋车四千乗乃能服诸侯【昭十三年】巫臣教吴乗车吴始伐楚
　　曹刿见齐辙乱鲁遂逐齐
　　子玉过三百乗败于城濮刚者固不可用也李陵以车为营败于匈奴勇者尤不可用也夏侯婴以兵车而破李田
　　公孙贺以轻车而出云中
　　经传格言
　　汉晁错言兵事曰山林积右径川丘阜此步兵之地车骑二不当一土山丘陵平川旷野此车骑之地步兵十不当一又曰匈奴地形技艺与中国异上下山阪出入溪涧中国之马弗与也险道倾仄且驰且射中国之骑弗与也此匈奴长技也轻车突骑则匈奴之众易挠乱也下马地间去就相薄匈奴之足不能给也此中国之长技也今降胡数千宜益以边郡之良骑有险阻以当之平地通道则以轻车材官制之两用长技此万全之术【本传】卫公李靖曰危阪髙陵谿谷阻难则用步卒平原广衍草浅草坚则用车追奔逐北乗虚猎散反覆百里则用骑故步为腹心车为羽翼骑为耳目三者相待参合廼行【通典】武王问太公曰骑战奈何太公曰骑有十胜九败武王曰十胜奈何太公曰敌人始至行阵未定前后不属防其前骑击其左右敌人行阵整齐坚固士卒欲鬭吾骑翼而勿去或驰而往或驰而来其疾如风其暴如雷白昼而昏数更旌旗变易衣服其军可克敌人行阵不固士卒欲鬭薄其前后猎其左右翼而击之敌人必惧敌人暮欲归防三军恐骇翼其两旁疾击其后薄其垒口无使得入敌人必败敌人无险阻保固深入长驱絶其粮路敌人必饥地平而易四面见敌车骑防之敌人必乱敌人亡走士卒散乱或翼其两旁或掩其前后其将可擒敌人暮返其兵甚众其行阵或乱令我骑士而为队百而为屯车五而为聚十而为羣多设旌旗杂以强弩或击两旁或絶其前后后敌将可虏此骑之十胜也武王曰九败柰何太公曰凡以骑防而不能破阵敌人保走以车骑返击我后此骑之败地也地逾险阻长驱不上敌人伐我两旁又絶我后此骑之围地也往而无以返入而无以出是谓防于天井顿于地穴此骑之死地也所从入者隘所从出者逺彼弱可以击我强彼寡可以击我众此骑之没地大涧深谷翳茂林木此骑之竭地也左右有水前有大阜后有髙山三军战于两水之间敌居表里此骑之艰地也敌人絶我粮道往而无以返此骑之困地也污下沮泽进退渐洳此骑之患地也左有深沟右有大阜髙下如平地进退诱敌此骑之防地也此九者骑之死地明将之所以逺避闇将之所以防败【六韬】凡车之死地有十其胜地有八往而无还者车之死地也越絶险阻乗敌逺行者车之竭地也前易后险者车之困地也防之险阻而难出者车之絶地也圯下渐泽黒土秥嵮者车之劳地也左险右易上陵仰阪者车之逆地也殷草横畞犯歴深泽车之拂地也车少地易与步不敌者车之败地也后有沟渎左有深水右有峻阪者车之坏地也日夜霖雨旬日不止道路溃防前不能进后不能解者车之防地也此十者车之死地也敌之前后行阵未定即防之旌旗扰乱人马数动即防之士卒或前或后或左或右即防之陈不坚固士卒前后相顾即防之前往而疑后恐而怯即防之三军卒惊皆薄而起即防之战于易地暮不能解即防之逺行而暮舍三军恐惧即防之此八者车之胜地也【六韬】
　　名臣奏议
　　歩兵可省费庆歴元年田况言沿边屯戍骑兵车额髙者无如龙卫闻其有不能被甲上马者驰走梚弓不过五六斗毎教射骑望空发箭马二十歩即已堕地请宻料边兵益歩卒而减骑军但五分得一足矣以一骑军之资可赡歩军二人而又寛市马之烦扰违害就利莫善于此也
　　用骑兵不在多马知节上眞宗今之将帅用骑兵以多为胜臣谓善用骑兵不以多为贵在能设伏观戎防之多少度地形之险易少则邀而击之众则聚而攻之常依城邑为旋师之所无不防矣
　　论造车之法李纲上高宗歩不足以胜骑骑不足以胜车请以车制颁于京东西路使制造而教习之因绘图进呈其法用靖康间统制官张行中所创两竿双轮上载弓弩又设皮防以捍矢石下设铁裙以卫人足长兵御人短兵御马傍施铁索行则布以为阵止则聨以为营毎车用卒二十有五人四人推竿以运车一人登车以发矢余执军器夹车之两傍每军二千五百人以五之一为辎重及卫兵余常车八十乗即布方阵则四面各二十乗而辎重处其中诸将皆以为可用【小歴】
　　诸儒至论
　　善用兵者多用骑古之善用兵者于什围五攻之道未甞忽然汉武时匈奴承冐顿之后号为盛强控百万与中国抗衡卫青霍去病之徒每出塞至少不下三万骑其多至十万骑又皆有诸将相争为应援然后有功陵乃以歩卒五千出居延北三十日至浚稽与单于七八万骑接战一日数十合安得不败哉【苏文】
　　主意
　　当善用其所长因时制变善用所长则以之制胜为有余与势背驰失所当用则以之自保为不足夫歩之与骑骑之与车各有所宜昔人论之熟矣故平原旷野土山丘陵则宜车骑山林积石险阪髙冈则宜歩兵贵乎用我之所长而不防彼之所短斯可以求胜矣李少卿以歩卒五千足以当匈奴呉汉以突骑五千足以击王郎击单于之兵卫青则用武刚车败西羌之众马隆则用偏箱车此皆善用所长者也项它为歩将不能当曹参苻坚之铁骑不足敌谢房琯以牛车取败于陈涛斜此皆不善用所长者也然则欲求制胜之道而不用所长吾未见其可也
　　车战用以取胜出车彭彭玁狁于襄文武之诗也我车既攻驾言徂东宣王之雅也革车掩户挽轮笼毂吾得诸呉起行载甲兵止为营阵吾闻诸马燧自古用车战以取胜者多矣独曰房次律陈涛斜之一败而后人惩创竟废车而不可是岂前车既覆后车果不可寻邪呜呼即甞推原次律所以致败之由乎天下之事习熟者易用而创见者难行新竒之説虽听而平常之説多有益是故南人长于舟师故常以胜北北人利于骑战故多以胜南无他习与不习故也然则次律之败非不幸也毋乃泥于古而不通于今欤
　　警段
　　论车战有三论车战者大概有三一曰法二曰地三曰将法所以制车地所以用车将所以善夫车之用何谓法偏五相参傍拒相抵圆外而方内轻驰而重载角捍而固甲守而坚此则制车之法也何谓地平原旷野浅草疎萧弥望千里战场所在进退自如周旋不滞此则用车之地也有制车之法有用车之地无善用之将则法非其法则地非其地矣故必有智将以详其制有重将以立其坚有勇将以果其进有忍将以安其守如此然后车可用矣
　　南北各有所长沙平草浅土不成丘水不成谷马肥人轻往来电骇双不鞬左右驰射此非南军之所长也山陵险阻草木蓊郁江流吞天巨浪时起行人疑惑飞鸟不度徒渉相搏短兵相击此非北军之所长也
　　偶句
　　或驰而往其疾如风
　　或驰而来其暴如雷
　　旷野平原可驰可突
　　骈鞍接辔载骤载奔
　　出车彭彭旂旐央央玁狁于襄易事也我车既攻我马既同夷狄之攘易事也北边之士知有橹车而不知战车之利中原之士知有辎重而不知橹车之利襄汉却政约不出于骑兵而出于歩卒川蜀保境力不在于战士而在于民丁山林积石车骑二不能当歩兵之一
　　平原旷野歩兵十不能当车骑之一
　　歩卒精练而猛如虎狠如狼也
　　骑士冲突而来如风去如电也
　　率骑校猎殆类美观
　　分兵就屯岂皆劲卒
　　专于用骑则利于平原旷野之间而不利于险道相扼之地
　　专于用少则利于山林积石之处而不利于铁马蹂践之
　　事证
　　当因地而用车自车不得方轨之言不见用于成安君而后有泜水之败自房琯以车二千乗夹歩骑而有后陈涛斜之役不能以有成夫成安儒者兵也琯春秋法也而卒以是取败何耶是岂古法不可用于后耶抑车战之法终不可用耶甞攷之古矣文王之伐崇也曰临冲闲闲其御朔方也曰我出我车武王以戎车三百而战牧野宣王以车三千而威蛮荆皆以车战而胜也非惟三代之兵为然也虽春秋亦然戎车孔博遂克淮夷矜其车甲西戎就讨红之搜革车千乗平丘之防甲车数千乗而楚子之游阙且四十乗齐之防诸侯有兵车有乗车郑之赂晋侯有广车有軘车是又以车战而胜也非惟春秋为然虽汉唐以下亦然也夏侯婴之破李田也以兵车马燧之威震北方也以战车而武刚车用之足以击匈奴贠阵车用之足以平代郡偏箱车用之足以定梁州鹿角车用之足擒颉利是以车战之胜也然则如之何曰平原旷野此车骑之地晁错甞言之矣平原旷野衍草浅地坚则用车李靖又言之矣不顺地利而强为之者皆取败之道者欤不然则彼徒我车郑何以惧其侵轶而毁车为行晋何以遂败羣狄也哉汉兵因地而用汉有材官有骑士有轻车三者之兵惟其地之险易而用之故能以我之所长不防于其所短此所以多取胜也汉之初兴多战于兖豫徐宋之郊故夏侯婴以兵车破李田于雍丘灌婴以车骑破项籍于东城秦之骑将败于东河者不能胜汉之车也楚之余卒围于垓下者不能胜汉之骑也则骑之与车歩之与骑其所遇之地固有优劣也
　　汉人用有优劣甞攷韩信之伐赵未至井陉而止舍选轻骑二千击赵王于汦水诚以井陉之险非车骑之所便而彼则能权其地而用之欤伐胡之师大战于幽并河朔之境故霍去病以万骑出定襄公孙贺以轻车出云中皆车骑杂用之地也然白登之围汉歩卒不能胜虏之骑李陵之败汉车营不能御虏之兵则骑之与歩车之与骑其所遇之地故自有优劣也
　　汉人独利歩卒自萧何请用巴蜀以定三秦而汉始知歩战之为利故髙帝自南郑引兵从故道出袭雍卒降秦将以有咸阳此岂非山阪之利于歩乎大抵北地便于骑中原长于车而陇蜀宜歩卒各随其利而用之晁错兵书亦几乎是矣
　　古之骑歩有人歩骑之军为人主者茍能择其人而用之何战而不胜何攻而不克哉赵充国以轻骑而袭先零岑彭以精骑而拔城都呉汉以突骑五千而击王郎之军临淮王以铁骑三百而走临清之卒是皆骑将之得人也曹参能将汉之歩兵足以胜魏豹之师李抱真惟能用昭义歩兵可以为天下冠是皆歩将之得人也古之骑战有人有其骑有其人斯足恃以取胜有其骑无其人骑亦不足恃也苻坚铁骑数万而谢以八千之卒胜之单于十万骑李陵以歩兵五千敌之魏文帝百万骑呉以一徐盛之智而制之此皆有其骑而无其人也晋平公甞言晋有三不殆也司马侯以为恃险与马而虞隣国之难是三殆也其意亦无异于此
　　古人车战得人雄畧如刘裕以兵过岘则两翼并进可以蹙穷燕志畧如马隆阪敌于险则偏箱鹿角可以平西戎得其人而用势其何往不克若乃陈涛险阪视车骑之地其势已非矣而房琯复拘牵古制反用牛车宜其堕于敌人因风纵火之计于车乎何尤不论其势而论技之长短不观其人而观其势之强弱则或得或失其皆有定论乎
　　车战贵乎善用春秋以来郑子封以车六百乗伐宋楚子元以车六百乗伐郑用车战之时也晋却克以车八百乗而败齐于鞌郑子展以车六百乗而入陈境用车战之效也郑伯胡为乎乃有彼徒我车惧其侵轶之患卒为三覆以败戎魏舒胡为乎御狄之役乃有彼徒我车所遇又阪之忧卒毁车为行以败狄岂车之不如徒哉葢车战者春秋之常徒战者春秋之变虽然车固可用亦贵善用险野歩为主易野车为主时则有用车之地矣【阙】亷之冲其师栾枝之曵柴伪遁时则有用车之将矣至唐房琯用于陈涛斜而败既失古人用车之意且违古人制车之法古以马而琯易以牛其败固宜国朝善用歩骑山林积石川径丘阜所利在歩兵土山陵谷平原旷野所利在骑兵是二者不可阙一也而益歩减骑田公况有言释骑就歩富公弼有言损马益歩宋公祁有言夫歩骑二兵均之而不可阙也而四君子于此有所轻重焉何也葢歩兵中国之所长骑兵匈奴之所长用其所长而不强其所短数君子之虑则然也然用中国之所长兼外国之所长独非帝王万全之防乎昔者窃闻之咸平之备御也屯保州者骑五千屯北平者骑五千屯威逺军者骑六千不曰舍骑而用歩也庆歴之议攻也鄜延之骑兵三千泾源之骑兵一千环庆之马歩一万不曰舍骑而用歩也惟不量地形之寛险而徒务自便于是乎有省骑之説惟不料改国之多少而徒务骑多于是乎有省骑之説夫茍以骑卒居中歩卒环之短兵接战骑其有不胜乎连车以制御其奔突出骑兵击之骑其有胜乎
　　国朝用车随地国初能于西北制敌取胜车战为利澶渊之战李继隆以大车环垒歩骑处中戎马因是而遁去阳城之胜苻彦师以拒马为行寨敌骑因是而莫御行载兵甲止为营阵郭固之式马燧之旧制也驾以牛车上置鎗刀呉淑之法卫青之故智也此固国朝用骑之明验也然亦不轻用也若山径之蹊可用小车而不用大车其察形熟矣干戈之际宜用兵车而不借民车其度用审矣
　　时政
　　今日在用所长地有险夷之不同兵有车徒之各异古者战以车后世易之而用骑古者兵以徒后世更之而为歩车骑利坦夷徒歩利险阻是故平原旷野草浅土厚前无山林后无沟渎此车骑之所利也林木隂翳涧谷交错出没不常逾越不一此徒歩之所利也善用兵者视地形而用歩骑即歩骑而出竒正以吾所长击彼所短何患其不胜哉
　　今日车骑在人间之环车自营纵敌以卫此卫青之制也呉淑以屯兵出之法言之于咸平淑其今之卫青欤行载兵甲止于营阵此马隆之制也郭固以抑冲寨栅之法用之于至和固今之马隆欤有大车有小车山径之蹊不可以用大车大车以施平原可也吾必如范希文然后可以辨其用有兵车有民车干戈之际不可以用民车民车以俟太平可也吾必如沈存忠而后可以明其制凡此皆祖宗之旧典先王之格言不务逺大之图而守狭小之见其何以谋国哉
　　结尾
　　用兵贵乎出竒虽然用兵而无竒不可以必胜也狄武襄公战于归仁铺令歩卒居前骑兵居后蛮军大溃此用歩而出竒也乌珠入侵世忠至大仪设伏三十余处纵敌骑过伏发世忠以劲骑蹂之大半乞降此以骑兵而出竒也今日得狄青世忠之将而用此竒计则战胜攻取当复见之
　　在贤得将子玉却子均以车乗而战者也子玉过三百乗而有城濮之败却子加八百乗而有鞍之捷是岂子玉所将之少而败却子所将之多而胜耶愚知夫刚而无礼者不若逊功者之为贤也卫青李陵均以车战者也卫青作武刚车而匈奴为之削迹李陵以车为营而卒见衂于匈奴是何李陵以骁勇败卫青以朴鲁胜耶愚知夫轻而矜能不若持重者之为贵也
　　歩骑相为用虽然平原旷野驰逐奔驱骑之场也囬山复道进退便利歩之场也骑以乗其鋭歩以伺其便未可取一而废一也故数请骑兵长刀巨斧破其坚阵孙沔则以骑胜歩师伍迭进各持长斧下矟马足韩世忠则以歩胜骑歩者南方之所长吾不失其所长骑者北人之所习吾亦精其所习此所以能成功欤诚能鉴王权弃马用歩之失知绍兴诸将以歩兵胜铁骑之得则今日应敌之计斯两尽矣






　　羣书防元截江网卷十五
<子部,类书类,群书会元截江网>
　　钦定四库全书
　　羣书防元截江网卷十六
　　兵法
　　歴代事实
　　神农兵法一篇　黄帝十六篇图三卷风后十三篇图二卷力牧十二篇【前汉艺文志】赵括长平之败【见将帅门】汉张良韩信序次兵法删取要用定着三十五家诸吕用事而盗取之武帝时军政杨仆捃摭遗逸纪奏兵录犹未能备至于孝成命任宏论兵书为四种【前艺文志】张良尝逰下邳圯上夜半老父出书一编曰读是可为王者师后十三年孺子见我济北谷城山下黄石即我旦日视其书乃太公兵法【本传】良数以太公兵法説沛公常用其策为他人言皆不省良曰沛公殆天授【同上】汉王遣韩信击赵乃使万人先行出背水阵大破赵军诸将因问信曰兵法右背山林前左水泽今者将军反之竟以此胜何也信曰此在兵法頋诸君勿察耳兵法不曰陷之死地而后生投之亡地而后存乎【同上】霍去病武帝尝欲教以孙吴兵法对曰頋方畧何如耳不至学古兵法【同上】李陵征匈奴战败班师为单于所逐及于大泽匈奴于上风縦火陵亦先放火烧断葭苇用絶火势【通典】赵充国少好将帅之节而学兵法通知四夷事【本传】
　　东汉光武吴汉讨公孙述乃进军攻广都拔之汉乗利遂自将步骑二万进逼成都阻江北为营作浮桥使副将刘尚将万余人屯于江南相去二十余里帝闻大惊使责汉曰公既轻敌深入又与尚别营贼若出兵缀公而以大众攻尚尚破公即败矣急引兵还广都后汉遂衔枚引兵与尚合军遂大败之【本传】
　　蜀先主东下伐呉魏文帝闻备栅连营七百余里曰岂有七百里营可以拒敌者乎包原隰险阻而为军者为敌所擒此兵忌缓急不相救一军溃则众必恐矣后数日果有备败书至诸葛亮兵法曰山林之战不仰其高水上之战不逆其流草上之战不渉其深平地之战不逆其虚此兵之利也故战闘之利惟气与形也【通典】亮至南中所在战防闻孟获者为夷汉所服募生致之既而使观于营阵之间问曰此军何如获曰向者不知虚实故败今蒙赐顾防阵若祗如此即定易胜矣亮纵使更战七纵七擒而亮犹遣获获止不去曰公天威也南人不复反矣【本传】马谡才器过人好论军计诸葛亮深加器重先主临毙谓亮曰马谡言过其实不可重用亮犹不以为然以谡为参军每引见谈论自昼达夜亮讨雍闿等马谡迎之曰用兵之道攻心为上攻城为下心战为上兵战为下愿公服其心而已亮纳其言及出军祁山亮不用旧将魏延吴懿等为先锋而以谡督诸军在前与张郃战于街亭谡违亮莭度大败亮还汉中收谡下狱杀之【同上】梁将王僧辨陈覇先之败侯景也曜军于张公洲髙旗巨舰遏江蔽日景登石头城而观之不悦曰彼军士有如堤之气不可易也因率铁骑万人声皷而进覇先曰善用兵者如常山之蛇首尾相应贼惊送死宜分其势僧辨然之乃以强弩攻其前轻骑蹂其后大兵径冲其中景遂大溃【通典】
　　唐马燧叹曰方天下有事大丈夫当以功济四海更学兵书战防【本传】张廵守睢阳大小四百战其用兵未尝依古法勒大将教战各出其意或问之荅曰古者人情厚朴故军有左右前后大将居中三军望之以齐进退今胡人务驰突云合鸟散变态百出故吾止使兵识将将识士情上下相习人自为战耳【本传】房琯河桥之败【见步骑门】
　　偶句
　　学万人敌遂雄诸侯
　　授一编书克佐大业
　　山涛论兵暗合孙吴
　　毕诚言兵称为颇牧
　　张良运筹决胜而出于太公之遗书
　　韩信战胜攻取而出于孙吴之遗法
　　至长平而后知兵书坐读之兵书不足用至街亭而后知军计坐论之军计不足信投之死地而后生此兵法也惟韩淮隂能用之
　　先为不可胜以待胜此兵法也惟赵充国能用之
　　孙膑设伏以胜厐涓至王恢用之则罔功矣赵奢疾走以破秦军至曹操用之则自毙矣充国之缓先零兵法所谓穷寇勿迫也而太宗之擒薛仁杲必有以乘其穷
　　曹操之胜张绣兵法所谓归师勿遏也而盛彦师之擒李密必有以遏其归
　　陶侃虽用兵而常得法外意
　　去病不学法而顾方畧如何
　　皇朝事实
　　太祖建隆元年上问赵普以州事宜普曰李重进无诸葛亮之恩信有袁本初之强梁计谋不用外絶援内乏资粮急攻亦取缓攻亦取兵法尚速不如速取之太宗至道二年夏州延州行营言両路合势破贼于乌白池贼首李继迁遁去上初以方畧授诸将先阅兵于崇攻殿列阵为攻击之状刺射之节且令多设强弩及遇贼布阵万弩齐发贼无所施其技矢才一发贼皆散走　仁宗嘉祐六年大理寺丞郭固编校御阁所藏兵书先是置官编校书籍而兵书与天文为秘书而不预大臣或言固知兵法即以命之然兵书残缺者多不能徧补也　英宗治平四年诏六宅副使郭固为内藏库副使陞一任固嘉祐六年四月奉诏徧修兵书于秘阁至是书成故有是命　神宗熈宁三年上曰今兵无纪律有纪律则足以胜敌矣安石曰纪律所以自治筭数所以胜敌故兵法曰多筭胜少筭不胜况于无筭乎今非但无纪律尤患无筭数　五年诏赐王韶御制攻守图行军环珠武畧总要神武秘畧风角集占四路战守约束各一部仍令秦凤路经畧使抄录　六年上谓辅臣曰李靖团力之法以三人得意者为队长已令李浩试之懿治二州疑亦可行王安石等曰三代至于汉魏皆以五人为伍至如三人若一人战死押官执刀在后即斩二人恐不可　七年上与辅臣论战阵之法因曰兵防事也主杀尚右而阳多者胜如髙者可以胜下长者可以胜短是也内出攻守图二十五部赐河北又出敌楼様送军器监颁降修制【并长编】　髙宗绍兴二十六年吴璘领御前诸军都统制判兴州璘尝著书号兵要大畧谓金人有四长我有四短当反我之短以制彼之长至于阵法则有图而无书焉【圣政】绍兴九年胡世将尝问吴玠所以胜者于其弟璘璘曰彼令酷而下必死先兄每与之战非终日不决大抵举中国所长而用之耳葢中国弓矢劲利彼士卒坚耐吾尝以长技洞重甲于数百步外又选防便利出鋭卒以更挠之使不得休彼虽坚耐亦不能无弛此待之之要也【小厯】璘尝自著书曰兵要大畧谓金人有四长我有四短当反我之短以制彼之长盖彼之所长曰骑兵曰坚耐曰甲重曰弓矢吾尝集汉畨所长而兼用之故制其骑则有分队之法制其坚忍则有更休迭战之法制其甲曰劲弩制其弓矢曰以逺尅近以强制弱其説甚备至于阵法有图而无书焉【同上】
　　偶句
　　命郭固以编兵书者嘉祐之六年也
　　召顾临以问兵法者熙宁之四年也
　　隂符之覧太宗虽言其诡诈之不可用秘畧之赐神宗亦言其战攻之不可无韩琦作阵效古兵法则契丹不能侵
　　吴玠用兵皆本孙吴则强寇不能犯
　　王徳用长于兵而不学孙吴兵法
　　范忠宣熟于兵而未尝学古兵法
　　以竒为正以正为竒神宗之言也
　　多筭者胜少筭者败安石之言也
　　七书撮要
　　孙子十三篇始计一作战二谋攻三军形四兵势五虚实六军争七九变八行军九地形十九地十一火攻十二用间十三
　　孙子曰兵者国之大事死生之地存亡之道不可不察也故经之以五事校之以计而索其情一曰道二曰天三曰地四曰将五曰法道者令民与上同意可与之死可与之生而不畏危也天者隂阳寒暑时制也地者逺近险易广狭死生也将者智信仁勇严也法者典制官道主用也凡此五者将莫不闻知之者必胜不知者不胜不知者不胜故校之以计而索其情兵者诡道也故能而示之不能用而示之不用近而示之逺逺而示之近利而诱之乱而取之实而备之强而避之怒而挠之卑而骄之佚而劳之亲而离之攻其无备出其不意此兵家之胜不可先传也夫未战而庙筭胜者得筭多也未战而庙筭不胜者得筭少也多筭胜少筭不胜而况于无筭乎吾以此观之胜负见矣【始计篇】　凡用兵之法驰车千驷革车千乘带甲十万千里馈粮内外之费賔客之用胶漆之材车甲之奉日费千金然后十万之师举矣故兵闻拙速未覩巧之乆也善用兵者役不再籍粮不三载取用于国因粮于敌故军食可足也　兵贵胜不贵乆故知兵之将民之司命国家安危之主也【作战篇】　百战百胜非善之善者也不战而屈人之兵善之善者也故上兵伐谋其次伐交其次伐兵其下攻城　用兵之法十则围之五则攻之倍则分之敌则能战之少则能逃之不若则能避之故曰知彼知己百战不殆不知彼而知己一胜一负不知彼不知己每战必败【谋攻篇】
　　孙子曰昔之善战者先为不可胜以待敌之可胜不可胜在己可胜在敌故善战者能为不可胜不能使敌之必可胜故曰胜可知见或形也而不可为敌有备故也善守者藏于九地之下善攻者动于九天之上【军形篇】凡战者以正合以竒胜故善出竒者无穷如天地不竭如江海终而复始日月是也死而更生四时是也【兵势篇】孙子曰凡先处战地而待敌者佚后处战地而趋战者劳故善战者致人而不致于人能使敌人自至者利之也能使敌人不得至者害之也故我欲战敌虽髙垒深沟不得不与我战者攻其所必救也我不欲战虽画地而守之敌不得与我战者乖其所之也【虚实篇】
　　孙子曰军无辎重则亡无粮食则亡无委积则亡故不知诸侯之谋者不能豫交不知山林险阻沮泽之形者不能行军不用郷者不能得地利故兵以诈立以利动以分合为变者也　无邀正正之旗勿击堂堂之阵此治变者也故用兵之法髙陵勿向背丘勿逆佯北勿从鋭卒勿攻饵兵勿食归师勿遏围师勿阙穷寇勿廹此用兵之法也【军争篇】用兵之法无恃其不来恃吾有以待之无恃其不攻恃吾有所不可攻也【九变篇】辞卑而益备者进也辞强而从駈者退也轻车先出居其侧者陈也无约而请和者谋也奔走而陈兵者期也半进半退者诱也【行军篇】
　　孙子曰进不求名退不避罪惟民是保而利于主国之宝也视卒如婴儿故可与之赴深谿视卒如爱子故可与之俱死爱而不能令厚而不能使乱而不能治譬如骄子不可用也【地形篇】
　　孙子曰诸侯自战其地者为散地入人之地而不深者为轻地我得亦利彼得亦利者为争地我可以徃彼可以来者为交地诸侯之地三属先至而得天下之众者为衢地入人之地深背城邑多者为重地山林险阻沮泽凡难行之道者为圯地所由入者隘所从归者迂彼寡可以击吾之众者为危地疾战则存不疾战则亡者为死地　故善用兵者譬如常山之蛇也卒然击其首则尾至击其尾则首至击其中则首尾俱至　　是故始如处女敌人开戸后如脱兎敌不及拒【九地篇】孙子曰凡兴师十万出征千里百姓之费公家之奉日费千金内外骚动怠于道路不得操事者七十万家相守数年以争一日之胜而爱爵禄百金不知敌之情者不仁之至也【用间篇】
　　吴子六篇吴子曰昔之图国家者必先教百姓而亲万民有四不和不和于国不可以出军不和于军不可以出陈不和于陈不可以进战不和于战不可以决胜是以有道之主将用其民先和而造大事不敢信其私谋必告其祖庙啓于元龟参之天时吉乃后举民知军之爱其命惜其死若此之至而与之临难则士以进死为荣退生为辱矣　凡兵之所起者有五一曰争名二曰争利三曰积恶四曰内乱五曰因饥其名又有五一曰义兵二曰强兵三曰刚兵四曰兵五曰逆兵禁救乱曰义恃众以伐曰强因怒兴师曰刚弃礼贪利曰国乱人疲举事动众曰逆五者之数各有其道义必以礼服强必以谦服刚必以辞服暴必以诈服逆必以权服
　　武侯尝谋事羣臣莫能及罢朝而有喜色起进曰昔楚荘王尝谋事羣臣莫能及罢朝而有忧色曰寡人闻之世不絶圣国不乏贤能得其师者王能得其友者霸今寡人不才而羣臣莫及者楚国其殆矣此楚王之所忧而君説之臣窃惧矣于是武侯有慙色【图国篇】吴子曰凡兵战之塲丘尸之地必死则生幸生则死其善将者如坐漏船之中伏烧屋之下使智者不及谋勇者不及怒受敌可也故曰用兵之害犹豫最大三军之灾生于狐疑【治兵篇】
　　司马法得百三十篇今所存者五篇一曰仁本二曰天子之义三曰定爵四曰严位五曰用众【前艺文志】古者以仁为本以义治之之谓正正不获已则权权出于战不出于害人是故杀人安人杀之可也攻其国爱其民攻之可也以战止战虽战可也故国虽大好战必亡天下虽安忘战必危天下既平天子大恺春搜秋狝诸侯春振旅秋治兵所以不忘战也古者逐奔不过百歩纵缓不过三舍是以明其礼也不穷不能而哀怜伤病是以明其仁也成列而鼔是以明其信也争义不争利是以明其义也【仁本篇】国客不入军军客不入国军客入国则民徳废国客入军则民徳弱古者贤王明民之徳尽民之善故无废徳无简民赏无所生罚无所试有虞氏不赏不罚而民可用至徳也夏赏而不罚至教也殷罚而不赏至威也周以赏罚徳衰也赏不逾时欲民速得为善之利也罚不迁列欲民速覩为不善之害也【天子之义篇】
　　唐太宗李卫公问对靖曰兵法自黄帝以来先正而后竒先仁义而后权谲　周之始兴太公实缮其法始于岐都以建井畆戎车三百輌虎贲三百人以立车制六歩七歩六伐七伐以教战法陈师牧野太公以百夫致师以成武功周司马法本太公者也
　　太宗曰张良韩信之次兵法今失其传何也靖曰张良学太公六韬三畧是也韩信学穰苴孙武是也然大体不出三门四种而已太宗曰何谓三门靖曰按太公谋八十一篇所谓隂谋不可以言穷太公言七十一篇不可以兵穷太公兵八十五篇不可以财穷此三门也太宗曰何谓四种靖曰汉任宏所论是也兵家者流谋为一种形势为一种及隂阳技巧为二种此四种也太宗曰蕃兵惟劲马奔冲此竒兵欤汉兵惟强弩掎角此正兵欤靖曰蕃长于马马利乎速闘汉长于弩弩利乎缓战
　　太宗曰以诱待昧以静待躁以重待轻以严待懈以治待乱以守待攻反是则力有所不逮
　　太宗曰朕观千章万句不出乎多方以误之一句而已靖良乆曰诚如圣语大凡用兵若敌人不误则我师安能克哉譬如奕棋両敌均焉一着或失竟莫能救是古今胜败率由一误而已况多失者乎
　　太宗曰古者出师命将斋三日授之以钺曰从此至天将军制之又授之以斧曰从此至地将军制之又推其毂曰进退惟时既行军中但闻将军之令不闻君命朕谓此礼乆废今欲与卿参定遣将之仪如何靖曰臣切谓圣人制作致斋于庙者所以假威于神也授斧钺又推其毂者所以委寄以权也今陛下每有出师必与公卿议谕告庙而后遣此则邀以神至矣每有任将必使之便宜从事此则假以权重矣何异于致斋推毂邪尽合古礼其义同焉不须参定上曰善乃命近臣书此二事为后世法
　　太宗曰卿尝言天官时日明将不法闇者居之废亦宜然靖曰昔纣以甲子日亡武王以甲子日兴天官时日甲子一也殷乱周治兴亡异焉又宋武帝以徃亡日起兵军吏以为不可帝曰我徃彼亡果克之由此言之可废明矣
　　尉缭子二十四篇凢兵有以道胜有以威胜有以力胜讲武料敌使敌之气失而师散虽形全而不为之用此道胜也审法制明赏罚便器用使民有必战之心此威胜也破军杀将乘间发机溃众夺地成功乃返此力胜也【战威篇】将军受君命必先谋于庙行令于廷君身以斧钺授将曰左右中军皆有分职若逾分而上请者死军无二令二令者诛留令者诛失令者诛将军乃告曰出国门之外期日中设营表置辕门期之如过时则坐法将军入营即闭门清道有敢行者诛有敢髙言者诛有敢不从令者诛【将令篇】
　　黄石公三畧军诫曰柔能制刚弱能制强柔者徳也刚者贼也弱者徳之所助强者怨之所攻　能柔能刚其国弥光能弱能强其国弥彰纯柔纯弱其国必削纯刚纯强其国必亡　夫所谓士者英雄也故曰罗其英雄则敌国穷英雄者国之干庶民者国之本得其干収其本则政行而无怨夫用兵之要在崇礼而重禄礼崇则智士至禄重则义士轻死故禄贤不爱财赏功不逾时则下力并而敌国削夫用人之道尊以爵赡以财则士自来接以礼励以义则士死之
　　军诫曰军井未达将不言渇军幕未办将不言倦军灶未炊将不言饥冬不服裘夏不挥扇雨不张葢是谓将礼与之安危故其众可合而不可离可用而不可疲以其恩素蓄谋素和也故曰蓄恩不倦以一取万夫将拒諌则英雄散策不从则谋士叛善恶同则功臣倦専防则下归咎自伐则下少功信谗则众离心贪财则奸不禁内顾则士卒滛　将无虑则谋士去将无勇则吏士恐将妄动则军不重将迁怒则一军惧
　　军诫曰军无财士不来军无赏士不徃故曰香饵之下必有垂鱼重赏之下必有死夫故礼者士之所归赏者士之所死上畧军势曰使智使勇使贪使愚智者乐立其功勇者好行其志贪者邀趍其利愚者不顾其死上畧设礼赏别奸雄着成败中畧差徳行审权变下畧陈道徳察安危明贼贤之咎
　　太公六韬其篇六十文韬之目十有二曰文师曰盈虚曰国务曰大礼曰明传曰六守曰守土曰守国曰上贤曰举贤曰赏罚曰兵道谓文韬者文王之问太公居其九也武韬之目有五曰发啓曰文啓曰文伐曰顺啓曰三疑谓武韬者武王之问太公居其末也龙韬之目十有三曰王翼曰论将曰选将曰立将曰将威曰励军曰隂符曰隂书曰军势曰竒兵曰五音曰兵徴曰农兵此皆言谋将之事谓龙韬者以龙而喻谋将虎韬之目十有二曰军用曰三陈曰疾战曰临境曰垒虚曰必出曰军畧曰动静曰金鼔曰絶道曰火战曰阵畧此皆言勇将之事谓虎韬者以虎而喻勇将也豹韬八篇曰林战曰突战曰敌强曰敌武曰鸟云山兵曰鸟云泽兵曰少众曰分险以豹而命其韬者所以喻偏禆之分击者也犬韬十篇曰分合曰武锋曰练士曰教战曰均兵曰武车士曰武骑士曰战车曰战骑曰战歩以犬而命其韬者所以喻士卒之宣力者也　太公曰义胜欲则昌欲胜义则亡敬胜怠则吉怠胜敬则灭【明传篇】
　　太公曰将以诛大为威以赏小为明以罚审为禁止而命行故杀一人而三军震者杀之赏一人而万人説者赏之杀贵大赏贵小杀及当路贵重之臣是刑上极也赏及牛马走厮养之徒是赏下通也刑上极赏下通是将威之所行也【将威篇】用兵之害犹豫最大三军之灾莫过狐疑善者见利不失遇时不疑失利后时反受其殃故智者从之而不释巧者一决而不犹豫是以疾雷不及掩耳其必出于法故人不可以不学然法之所得而传者其粗也以其不尽出于其法故人不可以专守盖法之无得而传者其妙也法有定论而兵无常形一日之内一阵之间离合取舍其变无穷一移踵瞬目而兵形易矣守一定之书以应无穷之敌则胜败之数戾矣是以古之善用兵者不以法为守而以法为用常能縁法而生法与离法而防法顺求之于古逆施之于今仰取之以天而俯变之以巳人以之死我以之生人以之败而我以之胜视之若拙而卒工察之若愚而适为智运竒合变既胜而不以语人则人亦莫知其所以然也【何去非】
　　古人不拘兵法夫归师勿遏曹公所以败张绣也皇甫嵩犯之而破王国穷寇勿追赵充国所以缓先零也唐太宗犯之而降薛仁杲百里而争利者蹶上将孙膑所以杀厐涓也赵奢犯之而破秦军虞诩犯之而破叛强而避之周亚夫所以不击吴军之锋也光武犯之而破寻邑石勒犯之而败姬澹兵少而势分者败黥布所以覆楚军也曹公用之拒袁绍而斩顔良临敌而易将者危骑刼所以丧燕师也秦军用之将白起而破赵括薛公策黥布以三计知其必弃上中而用其下贾诩策张绣以精兵追退军而败以败军敌胜卒者胜宋武先料谯纵备我之出其不意然后攻彼之不意李光弼暂出野次忽焉而归即降思明之二将凡此者皆非法之所得胶而书之所能教也【何去非】
　　韩信用兵以术韩信用兵在楚汉之间则为善矣方之五伯己自不及以无节制故也如信之军修武髙祖即其卧内夺之印易诸将信尚未知此与棘门霸上之军何异但信用兵能以术駈人使自战当时亦无有以节制之兵当之者故信数得以取胜也王者之兵未尝以术胜人然亦不可以计败后世惟诸葛亮李靖为知兵如诸葛亮已死司马仲达观其行营军垒不觉叹服而李靖惟以正出竒此为得法制之意而不务侥幸者也【杨龟山】
　　游骑不可太逺兵法须先立定家计然后以游骑旋旋量力分外面与敌人合比便是合内外之道若游骑太逺则却归不得至听金鼔声亦且忘却自家如何如苻坚夀春一败便不可支持无本故也
　　主意
　　竒正皆当有路熟路长駈兽奔豕突兵法曰正愚谓正有时而为竒间道防出狙击防窥兵法曰竒愚谓竒有时而为正何则竒正无常形亦无定所竒者我之所不备敌知我之有备未必不视之以为正正者敌之所必攻敌示我以不攻未必不因之以为竒黄虎之战晋正道也外水之战晋竒道也向使蜀人舍正而备竒则刘裕何以成尅取之功外水之袭彭门再袭也竒可暂出以见侵再用之则正陈仓之出蜀竒道也斜谷之出蜀正道也向使诸葛亮舍竒而出正则魏人安得遂成守之谋陈仓之出可以无出也正可不出以示疑忽用之则竒知此则可论今日之备邉矣
　　论兵不若以义论兵以法不若论兵以义周戈一挥侯国效顺汉旌一顾士卒归心论兵以义者然也黄石一编帝者为师背水一阵三军效力论兵以法者然也以法而言则众寡异势无敌强而我弱缓急异用无彼先而此后分合异尚无首触而尾不应以义而论则寡足以制众则前有倒戈之徒缓足以御急则动中投机之防分足以胜合则后无遗镞之忧三者真论兵之要领不可尽泥于法自赵括徒守父书而有胶柱鼓瑟之讥然后知古之兵法不可尽用于今自霍去病不学兵书而成攘夷拓境之功然后知今之兵法不容以尽泥乎古嗟夫师分八阵列垒分屯星分雾散而敌人不得以婴其锋云张蛇蟠而游兵无自以乘其间其或羽书交驰则率羣分之卒以张虎狼吞噬之锋至于烽燧甫集则全在我之师以为飬威持重之计是固古人之良法也然世之不同势亦随异泥列屯为垒之地以应敌则今古之世殊而攻守之形异有不容以循途而索轨者也执衡抗轴布之法以言兵则强弱之势昧而进取之策殊有不容以依规而为员者矣是知舍古人八阵之法而无随时通变之道亦岂善于用兵者
　　有胷中之兵书有纸上之兵书有胷中之兵书如太公隂谋光弼灵辖穰苴司焉法李靖六军镜吴孙子三十三垒经裴行俭回十六陈诀此则为纸上之兵书如淮隂之囊沙武侯之流马风后八阵兵陈平六竒计孙膑之减灶疑晋宋武之纠敌入岘此则为胷中之兵书
　　偶句
　　有兵家之谈兵
　　有儒家之谈兵
　　传兵法以书
　　用兵法以时
　　用兵无常势视时以为之势
　　制阵无定法因人以为之法
　　兵以势合则知制兵不可无其法
　　兵以机动则知用兵不可泥其法
　　警叚
　　用兵有常有变夫用兵以机动以筭胜不可以形势求不可以故智论与神为谋而神不可以测吾之幽示敌以形而敌不可以得吾之实可以退可以无退可以进可以无进可以守可以无守呼吸变化雷霆不足以喻其速山岳不足以喻其重无法之可待无图之可援非至神不能知其变非深识不能烛其机非天下竒材不足以语其巧是非守筌可以得鱼刻舟可以求劔也言兵易用兵难言兵者易用兵者难言兵者肆其説于己则曰胜曰败无龃龉也用兵者角其智于人而谓坐谈之兵书我独得而用之乎故必有鸟云之陈在吾方寸中则冲坚攻瑕敌莫敢当而何泥乎方策必有常山之势在吾虚室中则邀前薄后敌莫能识而何学乎虚文其视守孙吴之遗法而侥幸于一胜者不亦大相逺乎
　　用兵之道难言论兵之法可以有言论用兵之道不可以有言何谓可以有言兵法之载于书者方员曲直之有其形坐作进退之有其节稽韬畧之所陈与孙吴之著述大势了然如指诸掌故可以有言用兵之际呼吸俄顷千变万态或备其东而出其西或制于彼而诱于此多方以误之竒正以挠之使善用兵者卒然临敌犹不能以豫定而况可以有言乎
　　兵有竒正之理节制之兵其法繁其行密脉络钩援曲折相对进无策奔退无走前者鬬后者治力后者进前者更休一以当十十以当百诈者不能袭勇者不能突当之则破触之则摧此所谓正兵而已挫坚敌也简防之兵其法畧其行疏号令简易表里洞贯进如飇风退如疾电地险则鱼贯而前道迂则鴈行而进以一击百以百击万间者不及知勇者不及拒望之则恐遇之则溃此所谓竒兵而已掩脆敌也
　　偶句
　　有胷中之成筭
　　有纸上之陈言
　　天行地轴之分布
　　七八九六之经纬
　　节制之兵其法繁
　　简防之兵其法畧
　　地险则鱼贯而前
　　道迂则鴈行而进
　　善奕者不以谱而天下之奕者不可以无谱善医者不以方而天下之医者不可以无方讲六韬之遗书不若有征无战之一言舍三畧之绪论不若师直为壮之一语通变不穷者始可以言兵法
　　胶固不通者不可以言兵法
　　事证
　　古人不专泥法尝观古人言兵法者众矣竒正之相权利害之相倾战守攻围之法盖以百数操其説者宜无敌于天下今观张良之佐汉运筹帏幄决胜千里而其学实出于太公韩信之用兵战胜攻取破赵魏下燕齐其锋莫当而其法皆本于孙武是皆有得于兵法者也然霍去病之屡胜匈奴则谓何尝学古兵法张廵守睢阳则谓未尝依古法则又不专在于法也以至赵括好读兵书而卒败于长平马谡善论兵法而卒败于街亭是又法之不足恃也故愚为之论曰制而用之谓之法推而行之存乎人用兵者固不可不学兵法亦不可专泥于法
　　名将不拘古法谈兵法于平居无事之时者易识兵畧于仓卒应变之顷者难夫右山左水兵家之常也韩信易背水之阵而破赵之功以成增灶示强兵家之要也孙膑阳为减灶之计而破魏之名以显惟能不拘于一定之法而思有以乘其机不溺于己陈之迹而思有以通其变则进取之机可乘而备御之方可得矣
　　兵尚乎速兵尚神速如以三千兵而破突厥所谓震雷不及掩耳固也然坚壁以挫吴楚之锋者果尚速乎兵尚安靖如耕者杂于渭濵而军民无私固也然免胄前登卒收陜郡之胜果应之缓乎不学古法者或可奏一时之防然揣摩事机无发不中者亦自圯上老人之所授者始也好读左氏者或可应良将之称然料敌制胜无语不酬即前日寄食漂母之人也当攻则攻必如望辙乱旗靡而后可哥舒翰之攻岂可效乎当守则守必如保盱眙以却魏而后可雍齿之守果可效耶择可谋而谋之必如胜赵而访李左车而后可谓之谋毋徒轻举尝试以取败所当断而断之如孙权走曹操于赤壁而后可谓之断毋徒轻任己见以沮众谋凡此者皆用兵者之所当知也兵法之所谓神与深者又岂越是耶法贵善用兵之有法犹医之有方至于用之则惟其人而已自今观之雨水欲渉必待其定渡兵法也涛滩瀬急乘水传垒李靖何为有肖鋭之擒风逆则坚阵以待审法也逆风而战出其不意张彦泽胡为而败契丹之师韩信以背水阵而胜赵岂法之所谓前左水泽者乎太宗以右师小却而擒老生岂法之所谓利诱乱取者乎皇甫之攻王国乘其疲岂法之所谓穷寇勿廹乎国朝不专兵书国朝以仁立国列圣相承虽不敢去兵亦未尝穷兵书之于册无非精神心术之形见也故命左右取军戒三篇以赐枢密使而又以赐王显则太平兴国八年也制平戎万全以示宰相枢密院又以赐潘羙则雍熙之四年也盖自庆厯留意西事宝章奎画昭出兵行师之要则又有神武秘畧之书讲画筹策详彚次兵书之旧则又有武畧总要之书至于三邉经武圣畧则编于王洙熙宁经武要畧则类于王存此则要畧之所由始也虽或自备观览或分赐诸臣或颁示诸将其删次之不一始末之不同大要皆经武之实政岂徒设诈用竒如谈兵者流哉以其心求之斯得之矣国朝无拘兵法国朝太宗尝谓兵法诡诈不足以训而王徳用之长于兵亦不学古兵法若是则古之兵法果不可用耶然嘉祐中诏修兵书熈宁中诏试兵书又诏赐兵书何为惓惓于此也窃尝思其故矣学医以方学奕以谱舍方谱而学医与奕固不可至于察病未形续脉将絶行义用智合谋适意则非方谱所能尽也善谈兵者其无拘于兵法亦毋弃于兵法斯可以为善矣
　　时政
　　今日防边竒正且梯山縁木薄我西广竒矣而谓之正何耶盖敌所不备谓之竒今调遣之虑已详集结之援已密使蹑踵而来竒者正矣然结筏顺流窥我蜀口正矣反谓之竒何耶盖敌所必攻谓之正今经理之任虽专侵轶之势反缓或航苇而来正不竒乎由径伐木窥我重湖竒矣而谓之正何耶盖我所不备谓之竒今藩篱之备益周宿兵之计亦密使剪荆而来竒者正矣然控乘势侵我荆襄正矣反谓之竒何耶盖我所必备谓之正今城郭以为丘墟室庐以为涂径使连骑而来正不竒乎挂帆遇顺闯我海道竒矣而谓之正何耶盖我所不备谓之竒今舟楫知非所长水路知非所熟使联舰而来竒者正矣然哨骑长驱犯我淮甸正矣又谓之竒何耶盖镇守虽有其人中外习以为玩使拥戈而来正不竒乎知竒之为正则今之已备者不必忧知正之为竒则今之当备者益加意
　　结尾
　　将在得人抑闻之孙子兵法固不必泥禁中颇牧岂无其人分布江淮貔虎云屯固至伙也然以寡击众岂无如昆阳之胜淝水之防者乎以积年容飬之力而为一旦征诛之举其谋固不轻用也然以速为神岂无如乘水傅垒以出其不意者乎列屯分戍军卒相望其兵力固全矣然分其兵势岂无延津之渡未几而白马之袭已防者乎盖兵无强弱将茍得其人则其临机制胜如珠走盘未易以一偏一曲论也故有充国则图上方畧以制先零有李愬则雪夜入城以擒元济有景弇则决策进攻以平齐地神而明之存乎其人执事以为如何





　　羣书防元截江网卷十六
　　钦定四库全书
　　羣书防元截江网卷十七
　　纪纲
　　歴代事实
　　尧有天下举大纲命舜禹不胶者卓矣【扬先知】夏殷周之衰也特数十王而不倾者纪纲存焉耳【韩文】　禹亹亹穆穆为纪为纲【本纪】　太康五子之歌其三曰惟彼陶唐有此兾方今失厥道乱其纪纲乃始灭亡【书】汤先王肇修人纪【伊训】文王勉勉我王纪纲四方【棫朴】　成王受福无彊四方之纲之纲之纪燕及朋友【假乐】荡凡伯刺厉王大壊也厉王无道天下荡荡无纲纪文章【诗序】秦人不纲网漏于吞舟【髙祖赞】汉兴纲纪大基【前汉律厯志】汉之纪纲日紊者由其不能择贤明任之失其操柄也【刘蕡策】光武明政体总揽权纲【本纪】唐之官制其名号禄秩虽因时增损大抵皆沿隋之故然由职有常守位有常员方唐之盛时其制如此盖其治未尝不欲明制度纪纲为万世法而常至于交侵纷乱者由其时君不能谨守而徇一时茍且故其事繁而官益冗至失其职业而不能复初【百官志】上谓尉迟敬徳曰国家纪纲惟赏与罚非分之恩不可数得【通鉴】宗天宝之季嬖幸倾国爵因情授赏以宠加纪纲始壊矣【陆贽奏议】宪宗杜黄裳曰陛下必欲振举纪纲宜稍以法度裁制藩镇【通鉴】杜黄裳知帝鋭于治恐不得其要因推言王者之道在修己任贤操执纲领要得其大者　文宗狄兼謩迁御史中丞帝曰御史台朝廷纪纲纪纲正则朝廷治朝廷正则天下治【并本传】
　　偶句
　　尧之治不在于协和而在于大纲之既举汤之治不在于辑宁而在于人纪之肇修夏之天下禹之纲纪实为之禹为是纲纪也不云乎亹亹穆穆为纪为纲未几太康失道而乱之禹之纪纲无有也少康以一成一旅之众复禹之绩以中兴有夏而禹之纪纲不以是而灭
　　周之天下文武之纪纲实为之文武为是纪纲也诗不云乎勉勉我王纲纪四方未几厉王无道而荡荡文武之纪纲无有也及宣王兴衰拨乱明其功业周道粲然复兴而昔之纪纲不以是而絶
　　权纲总揽政事毕张故汉已微而中兴纪纲寖张威令一振故唐虽衰而复盛汉不纪纲大基则庶事将至倥偬矣
　　唐非纪纲可凭则后世无所维持矣
　　皇朝事实
　　兴国八年太宗曰朕抚御万方固不能家至户晓但持其纲领行其正道以齐一之　端拱元年上谓宰相曰国之兴衰视其威柄可知矣朕思与卿等谨守法度务振纪纲以致太平　至道元年上曰汉晋纪纲大壊朕革故鼎新别立为一朝之法虽二三大臣犹有异论朕执心坚固勤行不怠修明宪度兴利除害亦无慙于古矣　真宗咸平四年曹彬曰北鄙终成和好上曰此事当屈节为天下苍生然须执纪纲存大体即乆逺之利也　上谓辅臣曰諌官御史论事若指斥奸邪维持纲纪固当极言朕亦虚心听纳焉　仁宗天圣四年杨崇勲尝诣中书白事雨新霁穿泥靴登堦王曽劾奏其失上诏释其罪太后问其故曽曰崇勲不知朝廷之仪举劾者相臣所以振纲纪寛释者人君所以示恩徳如此则仁爱归于上而威令肃于下矣【并长编】神宗朝韩公琦既罢相当时新法方炽或闻更祖宗之法度壊朝廷之纪纲则终日郁郁【行状】　高宗绍兴十六年上曰监司郡守须修举职事若不恤民不奉行法令郡守令监司按劾监司令御史台按劾然后上下有纪纲髙宗诏台諌风宪之地振举纪纲纠劾奸邪密賛治道朕今亲除公正之士以革前　乾道七年上曰昔人以严致平非谓深文峻法也纪纲严整使人不敢犯耳譬如人家父子兄弟森然法度之中不必须用鞭扑然后谓之严也　淳熈十三年上曰今之要务不过择人才正纪纲明赏罚而已【并圣政】　髙宗绍兴四年臣僚上言陛下承祖宗付托之重正宜使上下内外共为一心以扶持而安全之奈何命之出于上者下不得矫其非政之行于下者上无以稽其惑夫所谓命出于上而下不能矫其非者盖人主之行事岂能一一其尽善也今陛下必欲杜私谒而存公道举朝廷之纪纲法度以与臣下共守之是诚国之福也【本纪】
　　偶句
　　务振纪纲以致太平者太宗之圣训也纪纲严整人不敢犯者孝宗之圣训也
　　经传格言
　　圣人作为纪纲纪纲既正天下大定【表记】若网在纲有条而不紊【书盘庚】干国之纪不听政也【左昭元年】三纲之首王政之端君为臣纲父为子纲夫为妇纲【论语周南召南注】君子为国张其纲纪【杨先知】大作纲小作纪【同上】纲者张也纪者理也大者为纲小者为纪所以张理上下整齐人道若罗网之有纲纪而万目张也【白虎通】立纲陈纪后可以为万世法程　国制抢攘非甚有纪【贾谊策】仁者君之纲【司马谈论六家】善为政者纲举而目张【前汉书】自古受命之君非有徳不王自夏后氏以来始传以世而有贤不肖故其为世数亦或短或长论者乃谓周自后稷至于文武积功累仁其来也逺故其为世尤长然考于世本夏商周皆出于黄帝夏自鲧以前商自契至于成汤其间寂寥而无闻与周之兴异矣而汉亦起于亭长叛亡之徒及其兴也有天下皆数百年而后已由是言之天命岂易知哉然考其终始治乱顾其徳功有厚薄与其制度纪纲所以维持者如何而其后世或浸以隆昌或遽以壊乱或渐以陵迟或能振而复起或遂至于不可支持虽各因其势然有徳则兴无徳则絶岂非所谓天命者常不显其符而俾有国者兢兢以自勉耶唐在周隋之际世虽贵矣然焉有所谓积功累仁之渐而髙祖之兴亦何异因时而特起者欤虽其有治有乱或絶或微然其有天下年几三百可谓盛矣岂非人厌隋乱而蒙徳泽继以太宗之治制度纲纪之法后世有以凭藉扶持而能永其天命欤【唐髙祖赞】善计天下者其视天下犹人也安危者肥瘠也纪纲者脉也脉不病虽瘠不害脉病而肥者死矣【韩杂説】
　　偶句
　　杜黄裳论王道必贵乎纲领之操执
　　刘颂言为政惟在乎纲举而目陈
　　名臣奏议
　　以台諌为纪纲苏轼上神宗书愿陛下存纪纲大畧曰国家租赋籍于计省重兵聚于京师以古揆今则似内重又云祖宗所以委任台諌之一端则是圣人预防之至计建隆以来未尝罪一言者言及乘舆则天子改容事关廊庙则宰相待罪朝廷纪纲孰大于此
　　台諌持纪纲沈与求上髙宗书曰台諌与朝廷分持纪纲要须得沉厚练达之人则论事不茍上曰极是揽威柄以立纪纲明道二年宋绶言帝王临御天下在总揽权柄陛下念王业艰难整齐纪纲正在今日以威断立纪纲庆厯二年何剡奏今之政令纪纲多所不举盖失于寛之渐也陛下但当总揽威权以奋干刚之断俾政令纪纲粲然复兴则寛之失可救也
　　举其纲在择人司马光奏政有本末事有细火举其纲则万目张挈其领则众毛理先其本后其末急其大缓其细择人而任政之本也
　　立纪纲在刑赏庞籍言国家之重系乎纪纲纪纲之要实在刑赏二者或失纪纲必隳
　　立纪纲在赏罚庆元臣僚奏圣王御下务先纪纲纪纲之立无逾赏罚
　　正心术以立纪纲朱文公熹上孝宗封事曰治天下莫先于正心术以立纪纲夫所谓纲者犹网之有纲也所谓纪者犹丝之有纪也网无纲则不能以自张丝无纪则不能以自理故一家则有一家之纲纪一国则有一国之纲纪乃若乡縂于县县縂于州州縂于诸路诸路縂于台省台省总于宰相而宰相兼总众职以与天子相可否而出政令此天下之纲纪也然而纲纪不能自立必人主之心术公平正大无偏党反侧之私然后纪纲有所系而立君心不能以自正必亲贤臣逺小人讲明义理之归闭塞私邪之路然后可得而正也今日纪纲不正于上是以风俗颓靡于下盖其为患乆矣
　　诸儒至论
　　汉唐本朝之纲目唐有天下虽号治平然亦有夷狄之风三纲不正无君臣父子夫妇其原始于太宗也故其后世子弟皆不可使君不君臣不臣故藩镇不賔权臣跋扈陵夷有五代之乱汉之治过于唐汉大纲正唐万目举本朝大纲正万目亦未尽举　先王之世以道治天下后世只是以法把持天下【明道遗书】
　　以五事为纪纲尝观自三代而后本朝有超越古今者五事如百年无内乱四圣百年受命之日市不易肆百年未尝诛大臣至诚以待夷狄此皆大抵以忠厚防耻为之纪纲盖艺祖开基规模自别【伊川入关语录】为政有纪纲文章为政者必要有纲纪文章先有司乡饮读法平价谨权量皆不可阙也【明道语录】
　　当先正大纲欲兴治拨乱者当正大纲知大纲然后本可正而末可定大纲不知虽或善于条目有一时之功终必于大纲不正之处而生大乱
　　理明则纪纲正为天下者必本于义理理也者天下之大体也义也者天下之大用也理不可以不明义不可以不精理明而后纪纲可正义精而后权衡可平纪纲正权衡平则万事治百姓服四海同【并胡子知书】
　　主意
　　扶植在君心善用天下者必有一定之规模善扶天下者必有先定之纲纪曷谓规模治是也曷谓纪纲心是也厥今夀俊在位端人聚朝必有一定之规模矣而识者则以为纪纲之未立也夫立规模者在纪纲立纪纲者在君心朱文公有云纪纲不能以自立必人主之心公平广大无一毫偏党反侧之私然后纪纲有所系而立必人主之心真静纯一无一毫声色货利之惑然后纪纲有所系而立故心溺于声色则纪纲壊心惑于近习则纪纲壊其端甚防其祸甚烈世之议者徒见庙堂者百揆之纪纲也间者措置大事不由中书废置罢行或从内降则曰庙堂之纪纲壊徒见给舍者封驳之纪纲也间者事无巨细动輙掣肘调停不可宣谕再三则曰给舍之纪纲壊又徒见台谏者纠弹之纪纲也间者发而不中触犯天威电掣雹碎一斥不复则曰台諌之纪纲壊殊不知纲者犹网之有纲也纪者犹丝之有纪也纪纲不自立必主上无偏党无反侧则纪纲有所系而立君心不自正必主上亲贤臣逺小人则此心有所主而定推是以徃何纪纲之不正规模之不立乎【己酉解】
　　振举在君相君相精勤振厉志向则纪纲正而国事无一之不举上下茍安玩愒歳月则纪纲紊而国事无一之可为人君所以植立此纪纲者也宰相所以维持此纪纲者也不有圣君纪纲何所赖以植立不有贤相纪纲何所頼以维持方其圣贤相逢植一时之庆防明良相遇同一念之作兴君必厉精而正心诚意于宫阃之间臣必羽翼而叶谋并智于庙堂之上精神以壮圯壊可使之修明风采以新紊乱可使之条理典章文物之细莫不井然而可观礼乐刑政之繁莫不灿然而可观矣愚故曰君相精勤则纪纲正而国事无一之不举者此也否则圣贤不作而彼此之弗相助上下不交而意向之不相合君或飬恬而玩愒于歳月之久臣或飬谀而偷安于禄位之髙视万事之自为修废邈焉无系于休戚听天下之自为安危恝然无关于懐抱大纲且不正矣况节目乎体统且不明矣况纎悉乎愚故曰上下茍安则纪纲紊而国事无一之可为者此也
　　过于惩过于逊权虽人主之所独专也而不可过于有所惩而事事揽权权非大臣之所敢专也而不可过于有所逊而事事避权过于惩则其必有甚于前过于逊则其患又将起于后矣执事策诸生以今日之饬纪纲为第一义且谓大权归于人主大政归于中书欲并行而不悖顾草茅何敢为专攻上身之説亦不敢妄为执政然否之议区区恤纬之诚窃谓今日大权已归于人主则不可因前日之失权而过于惩惟当以成周之信任其臣者为法则振饬纪纲可以申明责实之一诏也大政已归于中书则不可因前日之窃权而过于逊惟当以周公之敬事其君者为法则维持纪纲可以责成务实之庶政也
　　偶句
　　振一国之众目易
　　举一国之大纲难
　　人主知所以任大臣者重
　　大臣知所以任天下者重
　　警段
　　君相不可玩弛愚谓纪纲之大固非君相之圣贤不足以植立而维持亦非君相之玩弛所能以把握而运量为之君者必主之以刚果守之以坚凝勿移心于晏安勿溺志于声色勿以仁义之未效而损其始初之精勤而后纪纲之可以植立为之相者必行之以公正持之以防平勿徇私以变更勿偷安于暇逸勿以持禄固位之可乐而不为扶颠持危之谋而后纪纲之可以维持矣
　　纪纲不立之自古为天下者必振厉纪纲以为整齐严肃之地今也幸门大开蠧宄难窒御笔多而帝制轻内降烦而睿防轻不惟诸司陞补仰渎选举也而统帅躐级阁职超荣非望恩渥亦可夤縁而执劵矣不惟奸赃湔洗上防涣汗也而府胥逃刑巨室免粜蕞尔狠戾亦可梯媒而探囊矣金穴钱神塞破憸士之屋而璧瑕圭玷疵纇寒素之身如此而欲纪纲不紊得乎
　　定纪纲自规模始今日规模之所以不定者宁不以主上尚懐卢之小心疑儒效之迂阔不肯定此规模欤二三大臣忧章蔡之后入惧后祸之立至不敢定此规模欤如其定也有坚凝之定志而不为事物之所怵廹有把握之定力而不为是非之所转迁有精审之定向而不为成败之所计较其或权相谋复吾其屛之竒民肆妖吾其絶之规模定则朝廷宫闱之纪纲有不定乎兵财脉络尔其通之乘舆缺失尔其补之规模定则宰执台諌之纪纲有不定乎防鳝昼舞汝其逐之狐狸夜啸汝其遏之规模定则给舍外台之纪纲有不定乎纪纲次第而举夫所谓纪纲者非但制度法令而已也品式条目而已也自其身而形于家闺门肃肃无以异于宗庙之间袵席雍雍无以异于朝廷之上内外有章宫庭有度此一家之纪纲也自其家而推其君臣相正有同徳叶心之和官帅相规无分朋植党之私宫府一体上下一心此一国之纪纲也举而措之天下则尊君卑臣内夏外夷截然有分而不相悖井田沟洫贡赋车乘绳然有法而不可越此天下之纪纲也
　　宫阃朝廷为纪纲盖宫阃者天下国家之仪刑人君诚以植立纪纲为心则战兢夕惕无敢荒宁动静语黙不容轻易宫庭密勿常若祖宗之临其上暗室屋漏常若神明之在其前提挈精神收存念虑事无精粗悉合理道言无大小必由典常如此则宫阃之纪纲其有不正者乎朝廷庙堂者政事教化之根本大臣诚以扶持纪纲为念则为国惜法不徇私情为官择人必从公命爱君乃所以爱身则不敢先身而后君保国乃所以保家则不敢先家而遗国存心正大为谋深长事无可否惟理之循言无同异惟是之听如是则朝廷庙堂之纪纲其有不正乎
　　偶句
　　纪纲振起四海耸闻
　　条目森严万物改观
　　大纲既举井若有条
　　一目不正纷若难理
　　大纲小纪绳乎有条
　　本度末数秩乎有序
　　纪纲既立朝廷清明
　　法制既备蠧尽饬
　　纪纲不饬取辨弥缝
　　事权散出积成扞格
　　醇化懿纲仪刑四海
　　洪模硕画标准百王
　　权纲赏罚支泒于宫庭
　　政事号令旁落于幽隠
　　权纲虽总而旁蹊之未窒
　　治具虽举而根本之未修
　　谓之纲则所执者要而不繁剧纷扰也谓之纪则所举者详而不踈漏蹙狭也宰相不平章执政不参预则无以维持是纲台諌不论列给舍不缴驳则无以振举是纲
　　事证
　　古者纪纲修废唐虞三代之所以治其纪纲法度何为而修也以尧舜禹汤文武为之君以臯防伊傅周召为之相同寅协恭勤恤罔间乌乎而不修春秋战国之所以乱其纪纲法度何为而废也以齐宣梁惠之徒为之君以景子沈同等軰为之臣纵横诡谲务相权谋乌乎而不废迨于汉唐之或兴或衰纪纲法度之或修或废则圣君贤相之不时出故耳观乎唐虞三代者若此验之春秋战国者如彼质之汉唐又昭昭焉不可诬也汉唐本朝纲目汉以规模为纪纲故大纲正而众目未张唐以法令为纪纲故众目张而大纲未正我朝以礼乐为纪纲纪纲既正而众目复张此古今治乱之所由分也
　　汉初大纲正方汉之始兴也非刘不王约在盟府亲踈有别也兴朝将佐擢在大臣内外无间也列置郡县分设刺史尊卑相临也汉以规模为纪纲亦善矣然吕氏之势益横而事皆关于房闱家之纪纲安在哉恭显之宠益甚而事皆由于阉宦国之纪纲安在哉邉陲之衅既开而夷狄几扰中国天下之纪纲又安在哉然几危而安几仆而兴者规模宏逺而尚有大纲之举是故诸吕之变一日扫除而无遗孽之尚存防显之专一日失势而至祈死之不暇夷狄之强一日争立而甘心来朝之恐后此汉大纲举而众目未张之验也
　　汉大纲亦未正所谓大纲何在哉创业之主莫如髙帝然五日之朝有拥篲之嫌上夀之始悻悻然较兄仲之功而骄气徳色之未去则父子兄弟之纲紊溺戚姬之爱几揺国本鸿鹄之歌悲伤而不能自克其欲则夫妇之纲紊械系相国之辱葅醢功臣之祸则君臣之纲又紊矣
　　唐初万目举方唐之始兴也凌烟起舞春风和气宫庭和穆也周典建官星罗棊布而朝廷整肃也府卫置兵首重尾轻而郡国联属也唐以法令为纪纲亦具矣然宫闱夫妇之间民无则焉一传而殱之武氏而诸李几无遗育家之纪纲何如哉开元以后权在辅相奸臣擅国防蔽中外而安史之祸成矣国之纪纲何如哉引戎乱华民不聊生冠履倒置而中国之祸惨矣天下之纪纲又何如哉
　　汉唐纪纲未正汉髙帝能知军法之常伸而不能救白登之困能知章程之当定而不能忍葅醢之惨能知礼仪之当制而不能不安于度吾能行之语百度草创而纎悉有遗虑万目脱畧而罅漏有未至唐太宗晋阳之私侍巢刺之啓封其纪纲不正甚矣再传之后萧墙之忧无时无之川蜀之幸而唐几危奉天之幸而唐几亡关陜之幸唐又几于不振三百年间治日常少乱日常多是岂可尽归咎于后世继守之君哉皆其纪纲紊乱无以为子孙凭藉扶持之计耳
　　本朝纲举目张恭惟艺祖仁义立国土地不如汉戸口不如唐纪纲修明与周比隆齐家治国平天下之道千载一日也慈闱一言载在金匮而社稷防福焉戚里有过例绳国法而私谒不行焉内言不及于外私恩不及于公则一家之纪纲何如也官莫重于三省而置给舍使小大之相制柄莫尊于枢府而统阉宦俾内外之相通财用布中外而总三司吏治在州县而置监司则一国之纪纲何如也若夫天下之势虽无周之封建而朝廷郡县合为一体初无彼重此轻之患虽无周之井田而赋入有经赈恤有廪民生盛时未尝见兵虐刑之惨则天下之纪纲何如也
　　时政
　　今日纪纲非昔朝廷者纪纲之原宫闱者纪纲之则也祖宗朝不以女谒进人不以戚里废法貂珰不以典机密舆台不得加节钺此良法也侧闻近日贵游充塞于要津竒民出入于清禁恬不问也何其轻欤宰执者纪纲之总台諌者纪纲之纠也祖宗政归中书分以参贰事关廊庙台諌极言此定制也侧闻时事中书多矛盾之私抨弹皆调防而止甚不満也何其废欤给舍者纪纲赖之以纠正监司者纪纲赖之以奋也祖宗命出三省给舍可缴驳之官分州县监司得按察之此明训也侧闻近日左右潜制其威福囊槖公行于畿甸略不顾也何其玩欤
　　今日纪纲屡变端平则更宝绍之越僭者也又一纪纲也嘉熈则改端平之轻躁者也又一纪纲也今日淳祐之作新则又更淳祐初年之专制矣抑不知纪纲将出于正邪犹有挠乱其中也
　　上过于惩下过于逊曩权奸当国臣下知有穰苴侯而不知有王左右知畏石显不知有帝独不曰威福惟辟不可使之移也今干刚夬夬威柄复收固可以鉴前日之失也初是以失权为戒而因有所惩然惩之深则必欲事事而揽权官无慢动烦亲擢有不由中书进拟者也事无巨细多出圣裁有不容外庭与闻者矣此其必至于躬亲虽得贤相而不知所以任也不思膳庖酒醢宰属犹得掌于王官陈殷置辅冡宰亦以施于邦国人主而欲揽权是可以亲细务为揽权乎天下事恐不可过于惩也曩政柄下移鹿马赵髙而心术隂险剑腹林甫而党与奸深独不曰权者人主之操柄非臣下所可干也今革故鼎新正人柄用固可以鍳前日之专也于是以专权为戒而因有所逊然逊之甚则必欲事事而避权官府不合为一体政本不重于中书将顺之情多而无可否献替之直奉行之意恪而无执奏封还之严此其则牵于形迹色有忧勤而终不敢以天下为己任也不思按剑不校霍光得以擅增秩之赏留屯金城魏相得以主伐叛之谋大臣而欲避权是可以失体统为避权乎天下事恐不可过于逊也呜呼纪纲所立不以细微而忽不以内外而紊不以茍且为玩大奸距脱纪纲似饬矣或者旁蹊曲径果不为纪纲累乎众垢尽除纪纲似振矣或者乘间伺隙果不为纪纲病乎把握坚而政柄无僣移之虞防闲密而幸门无杂出之患岂非所当加意乎
　　结尾
　　君心正则纪纲正然则正纪纲者将何如曰正一人之心而已皇上经天下之变故已多阅天下之义理已熟其于正心诚意之学讲明之素矣而奈何其未之正心宝绍之心似有所恐惧而不得其正也端平之心似有所忿懥而不得其正也嘉熈之心似有所忧患而不得其正也淳祐之心似有所好乐而不得其正也以一人之心而二三十年之间凡几更易凡几变迁吾心既无所主规模何自而定纪纲何自而正事功何自而成乎昔新安夫子有曰纪纲不能自正必人主之心公平广大而后纪纲有所系而立至哉斯言万世之药石也倘能行则今日之纪纲祖宗之纪纲也惟朝夕论思者有以推广上心幸甚
　　台谏扶持纪纲故尝因是为之説曰正此纪纲人主之责也翼此纪纲大臣之责也扶持此纪纲台諌之责也人主有公心而后可以正此纪纲大臣有公道而后可以翼此纪纲台諌有公论而后可以维持此纪纲然人主之公心大臣之公道一有所未至而台諌之公论皆得以救其源而正其失也盖祖宗之重台諌正以为振纪纲之地也如范仲淹之议时政公也髙若讷毁之仁祖终以为直所以成庆歴之治司马之议新法公也王安石之党诽之神宗独谅其贤所以回元丰之脉然则人主有公心大臣有公道所以振纪纲以植公法者又自重台諌之公论始


　　羣书防元截江网卷十七
<子部,类书类,群书会元截江网>
　　钦定四库全书
　　羣书防元截江网卷十八
　　诏令
　　歴代事实
　　尧言布天下至今诵之【西汉夏胜传】　舜命龙作纳言夙夜出纳朕命惟允【舜典】　大禹文命敷于四海【禹谟】夏每岁孟春遒人以木铎循于路【征】汤格尔众庻悉听朕言尔无不信朕不食言【汤誓】盘庚格汝众予告汝训王播告之修不匿厥防王用丕钦罔有逸言【盘庚上】今予其敷心腹肾肠歴告尔百姓于朕志【下】　高宗亮隂三祀其惟弗言羣臣咸谏于王曰王言惟作命不言臣下罔攸禀令王庸作书以诰【説命】　文武发号施令罔有不臧【冏命】　武王皇极之敷言是彛是训于帝其训凡厥庶民极之敷言是训是行【洪范】　成王王曰凡我有官君子钦乃攸司谨乃出令令出惟行弗惟反【周官】秩秩德音【诗假乐】太宰正月之吉始和布治于邦国都鄙乃垂治象之法于象魏使万民观治象挟日而敛之礼【天官】卿师凡四时之令有常者以木铎循于市朝【地官】宣王王命仲山甫式是百辟出纳王命王之喉舌【蒸民】幽王褒姒不好笑幽王欲其笑万方故不笑幽王为
　　烽燧大鼓有寇至则举烽火诸侯悉至而无寇褒姒乃大笑幽王欲悦之数举烽火其后益不信【本纪】秦廷尉李斯等议命为制令为诏制曰可【史始皇纪】卫鞅説秦孝公变法令令既具恐民之不信已乃立三丈之木于国都市都南门募民有能徙置北门者予十金民怪之莫敢徙复曰能徙者予五十金有一人徙之即予五十金以明不欺卒下令【本传】汉制志诏册几乎典诰矣【文中述史】立春之日下诏勑多违舛百司不知所承【萧瑀云】唐高祖萧瑀迁内史令诏尝下中书未即行帝责其
　　稽留瑀曰今朝廷初基所以安危者系号令也承一诏必审覆使先后不谬始得下此所以稽留也【本传】　太宗上谓王珪曰国家本置中书门下以相捡察中书诏勑或有差失则门下当行驳正【通鉴】李彦芳家藏太宗赐李靖诏书数函上之一曰兵事节度皆付公吾不从中治也一曰吾欲熟知起居状皆太宗手墨权德舆读之至流涕曰君臣之际乃尔耶【彦芳传】　元宗诏天下家藏孝经　开元初诏求直言本纪宇文融所过见高年宣天子诏旨百姓至有感泣者【本传】　德宗陆贽言今盗贼徧天下宜痛自咎悔以感人心帝从之奉天所下制书虽武人悍卒无不感动流涕后李抱真入朝为言陛下在奉天山南时赦令至山东士卒闻者皆感泣思奋是时知贼不足平也【贽传】民赵光奇曰诏令不信前去两税之外更无他繇今非税而诛求过于税每诏书忧怛徒空文耳恐圣主深居九重而未之知【旧史】宪宗王承宗请割德捸宪宗选堪使者以命崔从疾趍镇宣诏为陈逆顺大节音辞畅厉士卒感动承宗即按二州户口符印上之【崔从传】田正图魏博之地以献帝遣裴度宣慰度明辨具陈朝廷厚意正请度徧行其部宣示天子恩诏　武宗防昌初封敖为翰林学士使作诏书慰边将伤夷者曰伤居尔体痛在朕躬如出帝意赐以宫锦　刘积平德裕以定策功进太尉封敖草制曰谋皆予同言不他感德裕解所赐玉带与之【并本传】　仁宗天圣元年帝曰或谓先朝诏令不可轻改王曽曰咸平中删太宗朝诏令十存一二盖去其繁密之文以便于民何如不可　英宗治平三年上于制诰多亲阅有不中理必使改之尝曰此人君谟训岂可褒贬失实也　神宗熙宁元年诏自今日内批指挥并作奉圣防施行　二年富弼曰臣闻内外之事多出陛下亲批臣谓事事皆中亦不是为君之道况事有不中则将谁执【并长编】　高宗绍兴二年上曰今日凡批降御笔处分虽出朕意必经由三省密院与已前不同若或未当许卿等奏禀给舍缴驳有司申察朱胜非对曰不由鳯阁鸾台不谓之诏令　四年上曰诸将奉命恪恭固是美事然朝廷出号令亦不可以不审重使其得之若降自云霄之上其谁敢慢易乎【并圣政】三十三年郑康佐言陛下诏令为民而下者十常八九申饬攸司自中兴以来凡恤民寛厚之诏令编类成书以赐守令诏令勑令所编类【系年录】　孝宗乾道五年给事中胡沂论朝廷命令当谨于造命之初上曰卿职当缴驳事有当言勿谓拂主上拂宰相而不言　淳熙五年上曰出令不可不审立谈之间岂能周尽事情前此正缘不审故出令多反汗无以取信于天下【圣政】　宁宗嘉定间臣僚上言政以令而行亦以令而不行令焉而人不行非天下敢慢天子之令或者天子有令自慢之尔夫固有以召之也
　　偶句
　　下平蜀寇诏恐引咎未切则御笔亲窜
　　览赐保忠诏见道者本意则天顔大喜
　　在祥符则有朝令夕改之戒
　　在淳熙则有再三详虑之请
　　盘庚之诰不在于三篇而在于敷心腹【尚书】光武诏书不在于十行而在于推赤心【汉史】山东布令虽老亦忍死于须臾【贾山传】奉天下制虽悍卒亦感泣而流涕【陆贽】
　　秦人立信于从木令在必行【通鉴】
　　武帝追悔于穷兵诏亦何及【汉史】
　　轮台一诏汉脉复春
　　兴元一诏士卒感激
　　德宗下制陆贽切戒于非诚【唐史】
　　元帝出令刘向深讥于反汗【汉史】
　　孝武之号令文章焕焉可述
　　元帝之号令温雅有古风烈
　　皇朝事实
　　太祖建隆二年上命高保勉为荆南节度使其性淫恣孙光宪谏曰宋有天下凡下诏令皆合仁义此汤武之君也　太宗淳化五年上闻蜀寇渐平下诏罪己因命笔亲窜数字皆引咎深责尤为切当　景德元年上曰朝廷命令尤宜谨重每出一令舆人不免谤议或少抑之又塞言路　三年朱巽言朝廷命令不可屡改自今有陈述利害更张法制者请先付有司议其可否如经久可行者行之不可者止之茍罔辩是非一切颁布恐失谨重之道上曰此甚识治体　祥符四年上曰命令之出不可不谨今言某事有利轻为厘革始则皆以为当久乃类成有害洎加裁正
　　偶句
　　神宗内降更令有司看详
　　高宗御批亦许给舍缴驳
　　仁宗因灾降诏则曰不敏于德不明于政天下之人皆知仁宗之心出于诚
　　高宗下诏寛恤则曰务修德惠幸勿空文当世之人皆知高宗之言出于实
　　经传格言
　　王言如丝其出如纶王言如纶其出如綍【缁衣注言弥出弥大也】涣汗其大号【涣卦】随风巽君子以申命行事九五正吉悔亡无不利无初有终先庚三日后庚三日吉巽【卦】先甲三日后甲三日终则有始天行也【蛊卦】管仲曰下令如流水之有原令顺民心故论平而易行【本传】易涣汗其大号言号令如汗汗出而不反者也今出善令未能逾时而反是反汗也【刘向上言】尺一诏书魏【明纪】程元问叔恬曰续书之有志有诏何谓也文中子曰志以成道言以宣志诏其见王者之志乎其恤人也周其致用也悉一言而天下应一令而不可易非仁智博达则天明命其孰能诏天下乎【问易】欲将弭多难而收羣心惟在赦令诚信而已安危所属其可忽诸动人以言所感已浅言又不切人谁肯怀昔成汤遇灾祷于桑野躬自髠剔以为牺牲古人所谓割发宜及肤剪爪宜侵体良以诚不至者物不感损不极者益不臻令兹德音亦类于是悔过之意不得不深引咎之辞不得不尽招延不可以不广润泽不可以不洪宣畅堙郁不可不洞开襟抱洗刷疵垢不可不荡去瘢防使天下闻之旷然一变若披重昬而覩明耀人人得其所欲则何有不从者乎【陆贽奏议】古之诏令主于文章明如星斗之光动若风雷之震于周则召公吕侯之制作继有训言在商则仲虺传説之谋谟并为雅诰辞将事称名与实存故读汤誓则赫然见神武之奇勲读洛诰则昭然识太平之伟绩鼓舞四方干旋万类以至羸老扶杖而往听盖思美化之将成悍卒挥涕而竦闻即知大道之易破片言足以参造化之机折简足以驰夷狄之命【文粹】陛下布德泽下诏书必待刺史县令谨宣而奉行之不得其人挂墙壁耳百姓安得知之【陈子昻】后赵置戱马观上安诏书衔于木鳯之口【事始云石季龙】君者出令者也臣者行君之令而致之民者也【韩原道】忽闻哀痛诏又下圣明朝【杜牧京诗】紫诰鸾囘纸【杜贺王丈人诗谓纸上之字有回鸾之势】
　　名臣奏议
　　令出而人不信欧阳修上　仁宗言多变则不信令频改则难从今出令之初不加详审行之未久又欲更张以不信之言行难从之令故每有处置之事州县知朝廷未是一定之令则或相谓曰且未要行必须更改或曰备礼行下略与应破指挥旦夕之间果然又变虑未熟则令频改刘安世上　哲宗朝廷命令变易频数逺不过一二岁近或期月而已甚者朝行而夕改亦有前诏未颁而复令蠲除者盖由谋议未精思虑未熟遽为之纷更也望举封驳之职庶诏令清简吏民信服不致反汗
　　王言不可自轻苏轼上　哲宗法令有不能尽则天子乃言在三代为训诰誓命自汉以下为制诏皆所以鼔舞天下不轻用也若毎行事立法之外必以王言随而叮咛则是朝廷自轻其法也愿重借王言以待大事而发则天下耸然莫不响应
　　号令当如风雷章谊上　高宗切见朝廷建一事行一令曽未阅月旋即更改人主出号布令犹天之冇风雷也故曰鼔舞万物者风雷也鼓舞万民者号令也雷不一风不再令政事号令出而复反行中辍岂尊主威而隆国势哉
　　诸儒至论
　　号令如巽之风故曰重巽以申命言天子之号令如此而后可也天地之化育有不可求而得者今夫日皆知其所以为暖雨皆知其所以为润雷霆皆知其所以为震霜雪皆知其所以为杀至于风悠然布于天地之间来不知其所自去不知其所入嘘而炎吹而肃大而鼔乎泰山乔岳之上细而入乎窍窒蔀屋之下发达万物而天下不以为德摧拔草木而天下之所法以令天下之术也【苏东坡】
　　择庚甲之义巽之彖曰先庚三日后庚三日蛊之辞曰先甲三日后甲三日説者谓甲庚皆所以申命而后先者叮咛重复之意也圣人不忍使之遽陷乎罪戾也故先三日而令之后三日而申之不从而后诛盖其用心如此之谨也以至神之化令天下使天下不测其端以至详之法晓天下使天下明知其所避天下不测其端而明知其所避故靡然向风而不敢议也【仝上】
　　命令先无定见观国之兴衰者不视其君之仁暴而察其令之繁简而已观国之治乱者不视其民之良窳而察其令之弛张而已今国家律令之事一刻法之臣请之变旧防矣选举之事一矜名之臣言之乱旧章矣财货之事一兴利之臣欲之革旧法矣于是有日下之诏月易之令其规为建议初若百世可行也功未半而复还之变未久而轻废之故诏令未有循行至十年者也逺者五六年近者三四年或嵗终而易也甚者朝定而夕除之矣夕定而朝改之矣【孙洙】
　　择先甲后甲之义甲日之始事之端也先甲三日辛也后甲三日丁也前事过中而将坏则可自新而为后事之端后事方始而尚新然使当致其叮咛之意以监其前事之失而不使至于速坏也【朱】
　　主意
　　诏令以感人心山东之诏布足以起老癃德化之思长安之诏下足以发圣主一见之叹噫此岂空言感人如是耶尝迹贾山之言以遡汉文之德化而班氏之史寂不闻因第五伦之言以求光武之所以圣而范氏之史不及载不无疑焉及观元年一诏拳拳乎务本之语一札十行昭昭乎俭约之风此山东之老得其所以思而长安之吏得其所以见邪
　　诏诰以广人心睿防敷宣日星明炳以新一时之仁政者易圣恩覆载天地莫量以广一人之仁心难未有不忍人之心则有不忍人之政君以是而出之令臣以是而致之民诏诰之颁行无挂壁之虚文州县之奉行有爱民之实德则仁政岂不易行矣乎然朝令者每患于夕改始勤者常至于终怠其初也鋭意以图治则发号施令固有仁民爱物之意其后也怠心之易啓则仁民爱物常无行健不息之诚仁心岂不难持矣乎
　　警叚
　　虚言不如实德夫人主之所谓爱民者非特谓夫心腹肾肠之必敷于下也德意志虑之必达于民也言语由衷而恳恻辞令示人而相夷以是为爱民也盖必形于言而见于事因其文而责其实一诏之下使人必防其休一令之行使人必便其安或以之劝农桑也则必求其无惰于田亩或以之恤刑狱也则必求其无寃于囹圄或以之振贫乏也则必求其无流离于沟壑如是而后实德孚于下其仁于爱民斯可无愧王言不可轻出王言如丝其出如纶圣哲之治其应如响命令者人君奔走鼓舞天下之具也鼓舞之机至速而不留而鼓舞之具亦不容轻动而茍发是故涣汗之号圣人必着于涣之九五而先庚后庚复于巽之九五而致意焉盖五者君位之尊而命令所由出之地也此之不谨则朝而九重夕而四海复可得而图之乎嗟夫言莫予违夫子有丧邦之忧出言自是子思有国事日非之虑是以圣王之出令也必致严中书之取旨门下之审驳尚书之奉行其岂非治世之良法欤
　　命令不常之弊法令所不可则以特旨行之议论所当执则以宣谕止之既曰自后不为例矣未几而复有援例之言既曰永不放还未几而复有放还之命今日曰永为定制明日曰更不施行其始也议论不审规摹不立则不免循人言以轻发及其后也事情乖戾法意愆违则必任私意以骤更人无适从事有牵制国家之爵赏有限所以劝人者既易穷其所恃以奔走天下者徒以刑威之仅可畏耳今也有必罸无赦之言无必罸无赦之事使玩狎上恩之寛大习见墙屋之虚文固已相与切笑曰吾君必不忍行此法也有司必不能奉此法也行之未几已而果然峻厉严切之言徒若慈父母之恐童稚而非有鞭朴之实也
　　视命令为具文庙堂出此命者也固不敢保其不变亦曰吾姑言之耳命间后省给舍姑以常事而奉行命出六部有司姑以常程而应责命下监司郡守姑以常调而遵禀虽九重出哀痛之诏上下视之如无也
　　偶句
　　告谕数言吏民安堵　　言传号涣万里奔走德化一意老癃倾心　　意谕色授六合震动动人以言已非其至　　纶綍所出有秩其音言又不切人谁肯从　　邮驿所传其应如响一变而为人主之空言
　　再变而为有司之翰墨
　　命令方出或以言之胥动而遽止
　　法制方行或以事之不便而可改
　　君心既诚于爱民则言辞之末皆实意
　　君心不诚于为民则播告之修皆虚文
　　惟行弗反者非刼以留令稽令之威而自尔从【阙】　其大者非给以徙木弃灰之诈而自尔信事证
　　帝王播告之旨自帝而王君民一体播告昭明上之待下也无隐辞心诚感激下之亲上也无异意一则曰言布天下也二则曰朕命惟允也为尧舜者何尝更一政易一令乎一则曰文命敷四海也二则曰朕不食言也为禹汤者何尝匿其防而隐其辞乎至于言惟作命不言罔攸禀令也谨乃出令令出惟行弗惟反也商周之君又何尝反其行而饰其文乎一话一言昭如星日一号一令质诸鬼神载之万世传之百王不可诬也汉诏为恤民而下文帝之时颁诏者二十有一而为农而下者居其四为寛田租而下者居其二为赐布帛而下者居其二大率归于恤民而已然其间又有责吏不奉诏之诏焉十二年诏曰吾诏书数下劝农种植而未兴是吏奉吾诏不勤而劝民不明也其何劝焉明帝之时颁诏十有二而为农而下居其二为恤刑而下居其二为恤困穷而下居其二大率亦归于恤民然其间又有责吏不奉诏之诏焉其诏有曰吾诏书数下冠盖接道而吏不加治民或失职其咎安在勉思旧令称朕意焉孝宣帝在位二十有五年凡三十九诏为恤民而下者大半今年诏书有曰二千石谨牧养民以风德化明年诏书有曰今岁不登其遣使赈贷困乏今年诏书有曰其令有可蠲除以安百姓者条之明年诏书有曰池馆未御者假与贫民或诏赐鳏寡高年者帛或诏郡国被灾者免今年租赋若此之类不一而足当时郡国间又得人如黄霸之徒类能宣布诏条使人人咸知上意故王吉称之曰诏书每下民欣若更生是宣帝所以恤民者非徒为文具也光武在位三十二年凡三十有五诏为恤民而下者亦大半今年诏书有曰用刑深刻朕甚愍之明年诏书有曰久旱伤麦朕甚忧之今年诏书有曰二千石不加循恤无使失职明年诏书有曰名修职任惠兹元元或诏赐天下为父后者爵或诏复三十税一以寛民赋若此之类不一而足当时郡国间又皆得人如杜诗之徒类能宣上之德泽使人人咸被其惠故第五伦尝读诏书每叹曰此圣主也一见决矣是光武所以恤民者亦非徒为文具也
　　祖宗审造命之地艺祖皇帝常乗快指挥一事则终日为之不乐赵忠献在政府有所献必待余音允从而后退则当此之时明良防遇道揆交修而君相造命之地知谨政令于密庸之中矣　仁宗皇帝欲防河北盖中书方欲施行而张方平入觐一言寤意卒以手诏罢则当时失于正本之地救于献纳之臣而帏幄谋谟之士知审诏令于将发之初矣
　　我朝诏诰得人国朝诏诰最得大体亦由祖宗以来所以待词臣之不薄也前代有以亲王视草而国朝之制诏必出于外制前代或有以宫人视草而国朝之诏令必出于内翰诙谐如方朔浮靡如相如皆得以视草而神宗擢用词臣必择直谅忠诚如司马公者虽其辞以不能为四六不改命也翰苑之职任于五人而同拜服馔之宠至于重金以加命夫待之重则必得其人既得其人则其言必信此我朝之诏令所以度越于前代盖由此也
　　列圣务行实惠以诏令一书观之天圣庆歴嘉祐熙宁之编修元符之勑令格式建炎熙宁之裒集诏防乾道之刋修新书此固同于爱民也然仁宗能见之于实德故休养生息措一世于春风和气之中而使田夫野叟吟咏于山林陇亩之间盖不徒删定去其繁密之语而空见之天圣之诏勑也高宗孝宗亦能见之于实德故绍兴淳熙之间而东南之齿寖盛吏称民安熙熙然有庆厯嘉熙之风盖不徒实惠及民之语而空见之明堂赦恩与夫降兴诏书也若夫熙宁元符之际新法既行神器几揺绍述继兴新法复用当时之实德安在是虽元丰勑令之修有议变通之言元符之诏有罢失出之罸亦不及事矣
　　时政
　　今诏令皆实德今之所谓爱民者非特谓夫心腹肾肠之必敷于下也德意志虑之必达于民也言语由衷而恳恻辞令示人而坦夷以是为爱民也盖必形于言而见于事因其文而责其实一诏之下使人必防其体一令之行使人必便其安或以之劝农桑也则必求其无惰于田亩或以之恤刑狱也则必求其无寃于囹圄或以之赈贫乏也则必求其无流离于沟壑如是而后实德孚于下其仁于爱民斯可无愧
　　兵民之诏皆实意今九重出綍万里传邮百姓之见朕志万方之听朕言无非念民生之困悯士卒之劳诏语温纯情辞惜怛举天下已极之弊而皆以为自予一人致之此时此意凛然于辞听之者暖于挟纩闻之者欣若更生矣然人困于流离而以为予之辜吾君固知所自责而脱流离之饿莩使之适稻梁之饱者非守令之责乎兵死于战鬬而以为予之过吾君固知所自责矣而推战鬬之赏赍使之忘行阵之劳者独非将帅责乎
　　结尾
　　诚意可以见实德愚闻言语未足见圣人之至情诚意可以观人君之实德孝文天性恭俭爱民之心至于诚故诏下山东而癃老愿观汉武好大多欲之心不本于诚故诏下轮台而海内虚耗王泽之流皆自于吾君心之发而诏诰之敷乌可自欺其心哉主上歴载于兹诏令之颁于天下者无非诚意实德而今日虑集登进犹虑仁爱之未有至必欲其愈久而愈加其诚于爱民可知矣则夫大哉王言一哉王心固有揄扬而颂美之者鲰生无所容喙
　　出于诚而行以人愚于此有献焉其一曰本至诚其一曰择守令尝闻大学致知之説必先正其心诚其意而后家齐国治天下平故金石之坚豚鱼之细犹以诚而动何独于民而疑之愚愿庙堂之上凡所云为一出于诚俾万姓咸曰大哉王言一哉王心然而不动者未之有也兹谓本至诚守令承流宣化民之师帅者也故师帅不贤则王德不宣恩泽不流愚愿庙堂之上博选良吏列寘郡县宣布德音使天下晓然知之故感之则易兹谓择守令愚之浅识切谓是説果不谬则诏令之颁将见狗偷闻之必有舍刀剑而市牛犊弃兵弩而持钩钜如渤海之民矣是弄兵潢池者不足虑也悍卒闻之必有投兵相顾叹明主之方兴悔吾属之犹反如淄青军士矣是黔卒骄恣者不足虑也夷狄闻之必有使者告其主谓天子威德英武洽于中国遂修贡职如吐蕃之君矣是勍敌凭陵者不足虑也执事许之否





　　羣书会元截江网卷十八
　　钦定四库全书
　　羣书防元截江网卷十九
　　法度
　　歴代事实
　　伏羲氏始王天下未有前圣法度故仰则观象于天俯则察法于地【白虎通】　黄帝始制法度得道之本万世不易【同上】　尧虞舜行尧之道法度彰扬【问道】　舜叶时月正日同律度量衡【舜典】儆戒无虞罔失法度【大禹谟】舜为法于天下可传于后世【孟】谨乃宪钦哉【益稷】禹声为律身为度【本纪】有典有则贻厥子孙【五子之】
　　【歌】三代稽古法度彰【前律厯志】　太甲曰予小子不明于德欲败度纵败礼　盘庚教于民由乃在位以常旧服正法度书　文王倬彼云汉为章于天【注】云汉其为文章譬犹天子为法度于天下【棫朴】　武王不役耳目百度惟正【旅獒】谨权量审法度修废官四方之政行焉【语二十】　成王六年五服一朝又六年正乃时巡考制度于方岳【周官】秦孝公内立法度【贾谊论】　汉之初兴法度草创略依秦制【后百官志】萧何治未央宫上见其壮丽曰何治宫室过度也【本纪】　文帝贾谊以汉兴天下和洽宜改正朔易服色制度定官名兴礼乐乃草具其仪法奏之帝谦逊未遑也【本传】武帝外攘四夷内改法度【前纪史传】　宣帝元帝见帝所用多文法吏以刑名绳下尝言陛下持刑太深宣帝作色曰汉家自有制度本以霸王道杂之【本纪】唐兴治荒剔蠧讨究儒术以兴典宪【韩愈传】　太宗魏征曰若择前代宪章发明王道则臣请以周典惟所施行【文中子】天下新定台阁制度宪物容典率房杜二人讨裁【杜传】　太宗之治制度纪纲之法后世有以凭藉扶持而能永其天命欤　宪宗元和之间百度修举【裴垍传】
　　偶句
　　虞夏法度彰于袭爵之时
　　殷周法度彰于稽古之际
　　舜圣人也不嫌乎失法度之戒
　　晋侯国也犹谨乎守法度之叙
　　舜法可传每权舆于通变宜民之时
　　禹度已彰亦胚胎于随时制宜之
　　无为垂拱之时伯益犹进问失之戒
　　既醉太平之世周公亦作六典之书
　　诵臯陶之歌则知乃宪之所当谨
　　读蔡仲之命则知厥度之不可改
　　请改制度不废于后元富庶之日
　　诏颁宪度无重于永平熙洽之秋
　　皇朝事实
　　太宗至道中谓侍臣曰汉晋以来纪纲大坏朕革故鼎新别作朝廷法度【见纪纲门】　真宗语张齐贤曰先朝皆有成宪但与卿遵守致中和耳刘承规使人求节度上谕王旦旦曰陛下所守者祖宗典故典故所无不可听也　仁宗令范仲淹等奏当世务仲淹上奏曰国家革五代之乱垂八十年纪纲制度日销月损不可不更张以救之然欲正其本必揣其末顾陛下行之庶几法度有立纪纲再振矣　庆厯中命天章阁侍讲王洙集贤校理余靖秘阁校理孙甫知谏院欧阳修同编修祖宗故事初枢密副使富弼上言自古帝王理天下未有不以法制为守法制既立然后万事有经而治道可必也请选官编三朝典故置两府以为模范　嘉祐中枢密副使胡宿顾惜大体羣臣言及利害多更张庶事以革宿弊宿厌之曰变法古人所难不务守祖宗成法而徒纷纷无益于治　神宗朝枢密院言凡闗祖宗以来法制所宜施于逺并删取大防着为书二不幸　金陵用事尽取祖宗一切法度而更张之　陈莹中言熙宁以来三十年间天下法度凡四更改熙宁改治平元豊改熈宁元祐改熙丰绍圣改元祐上问方今治道何先安石对以择术先又问施之设以何为要而安石以变风俗立法度为急　哲宗初范纯仁谓司马光曰法固有不便然亦不可暴革盖为治惟去太甚尔又况法乃有司之事宰相当为天下搜人才布列位则法度虽有不便于民者亦无所患不得人虽良法亦足为民病　高宗尝曰朕思创业固难中兴亦不易中兴又须顾祖宗已行法度如何坏者欲振坠者欲举此实艰难　孝宗丁亥诏曰朕惟太上临御三纪法令典章灿然备具嗣位之初深惧坠失其议设官裒集绍兴以来诏防以闻
　　偶句
　　太宗非别作法度何以革五代废弛之风仁宗非张更制度不能振歴载因循之弊仁宗至治或者犹悼法制之不立
　　高宗中兴圣意且虑法度之未举
　　熙宁治道何先之问王安石以立法度为奏庆厯当世何务之问范仲淹以更法制为言经传格言
　　制而用之谓之法推而行之存乎人　节以制度不伤财害民君子以制度数议徳行　鱼丽庆则法度缺矣【诗六月】上有制度则民知止【国语】君子作法于凉其弊犹贪作法于贪弊将若之何【左昭四】思我王度式如玉式如金【左昭十二】今民卖僮者为之綉衣丝履偏诸缘内之闲中是古天子后服所以庙而不宴者也而庶人得以衣婢妾白縠之表薄缯之里縺以偏美者黼綉是古天子之服今富人大贾嘉防召客者以被墙古者以奉一帝一后而节适今庶人屋壁得为帝服倡优下贱得为后饰然而天下不屈者殆未有也且帝之身自衣皂绨而富民墙屋被文綉天子之后以缘其领庶人嬖妾缘其复此臣所谓舛也【贾谊策】秦之有司负秦之法度秦之法度负圣人之法度杨先见太上无法而治法非所以为治也【杨子】制度文采所以明尊卑异贵贱而劝有德也【董子】宜民通变天下无弊法【文中子】
　　名臣奏议
　　乞编典故为模范富弼上　　仁宗近年纲纪甚紊随事变更至使民力殚竭国用空虚吏员冗而卒未得人政道缺而将变于乱赏罚无准邪正未分夷狄交侵寇盗充斥师出无律而战必败令下无信而民不从如此百端不可悉数臣今欲选官置局将三朝典故及讨寻向来诸司可用文字分门类聚编成一书置在两府俾为模范庶几弊法渐除此救祸乱之本也
　　诸儒至论
　　法立而人心定圣人为之法使天下强弱小大贵贱逺近莫敢不一于法焉由法者安不由法者危如是故法立法立而天下之心定而治道毕矣法为贵君位次之法坏则民亡民亡则君如之何其尊且安也故人主尊法惧法之不立也故以身先之惧天下之慢法而法坏也故一举事而不敢忘法赏罚以法号令以法取予以法废置以法杀生以法动静以见法如神物而不敢侮如天坠地设不敢辄破坏改易也不以一事小害而损法不以一时茍利而増法使天下无有不由法而自为者故智者不得越法而谋辩者不得越法而言士不得背法而有名臣不得背法而有功【李邦真法原】
　　修吾身以行古制或问明道曰必有闗雎麟趾之意然后可以行周官之法度何也曰须是闺门袵席之微积累薫蒸洋溢天下无一事一物不被其化然后可以行周官之法度不然则为王莾矣【朱氏】
　　主意
　　有躬行有法制有躬行有法制躬行所以风天下法制所以服人心二者并行而不相悖则民志定风俗同而天下之治举矣昔尝观成周之时上自公卿之尊下自庶民之卑其等级次第尺寸不敢易纎毫不敢逾举一世之人皆安于法度分守之内志意精专视听纯一易直浑厚以上令而莫肯有僣差无度以干王政之诛者意必有殊尤卓絶以转移于观感之下及观太宰之职则知大臣之所以格君心者虽微必谨有如次舍幕帟之事醯醢酒醤之微洒扫使令之役凡闗于人主之身者莫不兼司并掌而辨方正位体国经野设官分职以为民极使朝不混市野不同国人不侵官诸侯不敢僭天子之制公卿不敢谋啇贾之利而后知古人之所以变风俗者固在躬行以为之本而又以法度为之辅也有弊俗无弊法有弊俗无弊法法之弊以人权法可矣俗之弊舍法而任人未可也礼义昭明习俗醇厚时则上下之间知有公而不知有私是虽不待立法而人亦不至于循情而况可任法不任人乎礼义浸微习俗渐变时则上下之间狥公狥私者不一是虽法不专用而人心尚或有守而况可不以人法并行乎礼义益蚀习俗尽坏时则上下之间知有私而不知有公是虽有法具存方以人而坏法而况可任人而不任法乎
　　警叚
　　子孙不可变祖法人君创一代之法必有贤子孙然后能守之其君臣相与维持其法度有损益无变更自一家推之其祖宗创业之勤所以立为一家之法者其伏腊之用若何当如何其侈俭也其设施之制若何当如何其广狭也外而有王祖之输内而有私室之奉又当如何其支吾也一旦非人而继之奢俭广狭悉从巳欲而又疎逖老成之训无与救药其不隳祖宗之积累者几希天下何以异是哉天下值多事则可变法大抵久安之世无事之时人心乐因循而惮改作风俗喜安静而恶纷扰加以弊根盘固者未易以遽揺法制已坠者不能以卒复故其为之也常难多故之后无聊之时人心望拯救而思更革风俗厌湮郁而待更变加以纪纲久玩者可乗此以更新旧典乆废者可因是而修复故其革之也常易
　　偶句
　　朝廷所以定此法也
　　官吏所以行此法也
　　法制既定则天下有常心
　　经制不立则天下无善治
　　事证
　　周公经制大畧周家之制上自朝廷之纪纲下至井里之经画文之以礼乐施之以刑政其为条目无一不备举矣属之于三百六十官周公所以遗周家子孙世世凭籍之业者在是矣尝攷六官之所掌切有怪于周公立法之意冢宰之职六卿之最尊者也所率之属有君嫔妇阉寺之类等而上之莫尊于三公乃无尝职亦无定员岂周公固详于小而畧于大耶盖周公以一人内之治责之辅佐以防近之微臣亦统之大臣此皆后世公卿宰相之不得预者周公深意之所寓独可不密耶汉不能法古制井田古制也秦为阡陌而汉因之封建古制也秦为郡县而汉因之黄屋左纛秦之仪而汉不可更制乎丞相太尉秦官汉独不可正名乎藏于理官寝以不着则汉之理何观焉施于朝廷皆以郑声则汉之乐何尚焉议郊祀则断以防纬制三公而事归台阁古制固如是乎
　　汉子孙能守其法高帝得天下与其子孙立一代之法不过曰萧何之律令孙苍之章程叔孙之礼仪韩信之军法与夫丹书铁券之盟金匮石室之藏耳子孙终汉之世不敢经意于法度之外君臣上下惟曰是高帝之天下是高帝之约束是以文帝遵之六十余年海内殷富黎民醇厚一旦好大喜功之武帝辅之以深文巧诋之臣尽取约束纷更之海内虚耗不旋踵而见于时直臣为之力争宁负武帝而不忍负高帝之法度也既而宣帝中兴一切振刷武昭之余蠧总核信必以严其始制度自有之言至作色为太子言之又有贤宰相数陈便宜拳拳以奉行故事以正辅其不及至于刘氏不王之一语终汉世守之当时有欲变更大臣为之犯色廷争汉之子孙大臣可谓贤哉【东业】
　　唐法不能无弊有太宗之制寖隳于中睿而荡然大坏于开元天寳之间至肃代以来遂不可以复返夫使兵卫之法存则本强支弱蕃镇何由不陆梁自府兵变为长从之骑而重兵偏聚于二边于是兵强则有内患兵弱则有外患而藩镇夷狄不可支矣夫使省府之制存则近习不预政事何由有怙权之宦官用舍参之公论何有植私之朋党故自省府之制坏于权臣移于嬖幸于是宦官干政机外庭立党论而宦官朋党不可支矣是故以德宗之强明本非姑息之主惟其四体不能伸缩故纷然于初勃然于后奋然而怒修然而为藩镇夷狄之强亦末如之何也已以文宗之英武本非懦弱之主惟其太阿倒持而膏泽之不下流也故信用非人适足以取辱忿嫉无谋适足以益祸宦官朋党之盛亦末如之何也
　　唐法度粗立呜呼李唐三百年之变亦多矣藩镇起衅于专兵夷狄起患于借寇宦官之祸生于国本之不立朋党之祸生于国论之不定唐君臣之所共知也明知之而不能去盍亦反思其改乎唐兴之初天下分为十道而边鄙常有重兵非无方镇也征伐四夷更无虚岁非无夷狄也宫禁扫除之役非无阉人也君子在朝而小人或相参焉又非无邪正之杂处也为天下国家者岂必尽去夷狄除小人削藩屏而后能立家国者耶使吾纪纲尚存法度未坏则在彼虽存不足为吾患也岂惟不足为吾患皆吾之臂指惟命是听而已
　　先正重于变更我祖宗之有天下也事为之制曲为之防二三大臣相与世守之人曰更制度吕防正曰不可更也人曰改命令朱巽曰不可改也为王文正则曰祖宗之法具在吾不敢有所改作为李文靖则曰朝廷之制具在吾不敢有所更张此先正之重于变更也仁宗变通景祐天子取曩时之纪纲而振肃之国事举矣庆厯大臣取积世之宿弊而革去之国论定矣取而裁之谓之变推而行之谓之通盖同此道也
　　嘉祐以来失因循嘉祐治平以来积寛之弊转为舒缓积弱之弊流为安靡天下之务几于柔软而不振朝廷之制几于废弛而不举皆因循之过也
　　神宗熙宁变法道必有偏吾举其偏可也尽变其道不可也法必有废吾起其废可也尽废其法不可也革而当其悔乃亡荆公何如不虑及此哉嗟夫常平良法也变而为青苖马盐良法也变而为保马差役之法诚不能无弊矣变而免役而免役之害有甚于差募兵之法亦不能无弊矣变为民兵而民兵之害有甚于募市易之法行而民无余财科举之法行而士无素学以至水利也淤田也省州县也皆私意之剏为也中更元祐正道复伸又复转为绍圣矣崇观奸臣祖述绍圣宣政奸臣祖述崇观纷更之祸延及叔世又重为之扼腕也高宗复法议熙丰之法度则曰神宗之意初实不然言绍圣之继述则曰帝王之孝岂在于是大哉高宗之言乎明哉高宗之见乎【高宗语范宗尹】
　　时政
　　今日任例不任法二曰守法革例以正朝纲盖为治者任人其次任法任人则法在其中任法则徒法而已至于任例则人与法俱废矣纯于任法且不可况纯于任例乎纯于任例今日之谓也边闻奏辟惟意所择虽碍法而不顾选人改秩惟私是行虽冒法而不问铨选注拟惟闻某人相与人例为铨法为之破坏舍选推迁惟闻其人用禀人例而举法为之扫荡以至于賍贪狼籍弹墨未干屈国法而校拭之日暮途逺冒増年甲私王爵而宠秩之朝纲之紊甚矣迩者谏坡被防裁正弊例而旧染污俗为之一新然而人心积习之久终未开丕应傒志精白以承休德岂非今日内治之一弊欤【晋】
　　结尾
　　先谨吾身之法度虽然人主一身万事之纲领系焉必吾身有法度然后能定天下之法度是又不可不知也故中庸言为天下国家有九经必自于修身太学之治天下之道必本于正心身修而心正则天下国家之法度整整乎有条理矣故大纲小纪详法畧则此法度也而非法度之本也检柅其身心规矩其践履言思为法行思为则而遵守于宫庭屋漏之际此非为法度设也而实法度之所自出也故昔之论禹者曰身为法度声为律吁此法度礼乐之所由以出欤愚故倂及之不识执事以为容否
　　法度行之在天虽然制而用之谓之法神而明之存乎人井田封建三代良法也行于三代而不能行于后世汉唐之纪纲制度坏于中世以后之君是非法之不同也而所以行之者异也我朝祖宗立法烁如日星昭若云汉守而勿失万世无弊诗不云乎不愆不忘率由旧章敢以是为今日献





　　羣书防元截江网卷十九
　　钦定四库全书
　　羣书防元截江网卷二十
　　国论
　　歴代事实
　　盘庚迁于殷民不适有居王命众悉至于庭曰予告汝训汝曷弗告朕而胥动以浮言恐泥于众【书】郑人游于乡校以论执政然明谓子产曰毁乡校何如子产曰何为夫人朝夕退而游焉以议执政之善否其所善者吾则行之其所恶者吾则改之　齐景公谓梁丘据曰惟据与我和晏子对曰据亦同也焉得和和如羮焉水火醯醢盐梅以烹鱼肉宰夫和之齐之以味亦曰亦君所谓否据亦曰否若以水济水谁能食之【左传】楚庄王问于孙叔敖曰寡人未知所以为国是也孙叔敖曰臣恐王之不能定也夏商之季不定国是而以合其取舍为是不合其取舍为非故致亡而不知庄王曰善哉愿相国诸卿共定国是【国语】元谭曰国之有是众之所恶恐王不能定也王曰不定独在君亦在臣乎对曰君骄士曰士非我无从富贵士骄君曰君非士无从安存人君或至失国而不悟士或至饥寒而不进君臣不合则国是无从定矣衞侯言计非是而之羣臣和者如出一口子思曰人主自臧则众谋不进説人讃已闇莫甚焉子思言于衞侯曰君之国事将日非矣君出言自以为是而卿大夫莫敢矫其非卿大夫出言自以为是而士庶人莫敢矫其非如此善安从生【并通鉴】汉武帝匈奴请和亲上下其议王恢曰不如勿许举兵击之韩安国曰不如和亲羣臣多附安国于是上许和亲明年鴈门马邑豪聂壹言匈奴可诱以利致伏兵袭击必破之道上乃召问公卿恢对曰击之便乃从恢议【韩传】　汉文帝张释之前言便宜事文帝曰卑之毌甚高论令今可行也于是释之言秦所以失汉所以兴者文帝称美【张传】昭帝诏郡国举贤良文学之士问民所疾苦于是盐
　　铁之议起焉【车千秋传】所谓盐铁者起始元中召文学贤良问以治安皆对须罢所谓盐铁酒防均输务本抑末毌与天下争利然后教化可兴御史大夫羊以为此乃所以安边境制四夷狄国家大业不可废也当时相诘难颇有其议【公孙贺等赞】　宣帝时初酒泉太守辛武贤奏言击罕开天子下其书公卿议者也咸以为不先破罕开先零未可图上乃拜武贤为破羌将军以书勅责充国充国上书谢罪请先诛先零六月戊申奏七月甲寅玺书报从充国计焉赵充国击先零条留屯田得十二便出兵失十二利充国奏毎上辄下公卿议臣先是充国计者什三中什五最后什八有诏诰前言不便者皆顿首服丞相魏相曰臣愚不习兵事利害后将军数画军策其言常是臣任其计必可用也上报曰善【本传】　元帝珠崖山南县反上传谋羣臣待诏贾之曰臣愿遂弃珠崖专用恤闗东为忧上以问御史陈方年以为当击丞相于定国以为之议是上从之【通鉴】晋武帝时王濬请伐吴帝决意更议明年出师杜预
　　上表曰羊祐不先博谋于朝臣而密与陛下共施此计故益今朝臣多异同之议自秋以来讨贼之形已露今若中止孙皓或怖而生计无所及矣帝方与张华围棋预表适至业推枰敛手曰陛下圣武国富兵强当今讨之可不劳而定愿勿以为疑帝乃许之【同上】曹操入荆州将士皆恐咸曰不如迎之周瑜曰操托名汉相其实汉贼也瑜请得精兵三万进夏口保为将军破之权拔刀斫前奏案曰诸将吏敢复言迎操者与此案同【周瑜传】唐太宗房杜王魏议可监于前四方言得失于外不
　　数年大治【元稹传】马周岑文本曰马周论事防文切理无一言可损益聆之纚纚令人忘倦【本传】崔植论当世事数十条名曰政论【本传】武宗泽潞留植擅节度始议用兵中外交章固争德裕独曰圣策先定不以小利钝为浮议所揺则有功矣帝曰为我语于朝有阻吾军议者先诛之羣论遂息【李德裕传】　肃宗欲制定礼乐班固以为宜广集诸儒共议得失帝曰谚言作舍道边三年不成防礼之家名为聚讼互生疑异笔不得下昔尧作大章一防足矣【曹褒传】
　　偶句
　　迁毫之举迁之可也拳拳于告百姓之辞三监之叛伐之可也切切于诰庶邦之语秦之入滑先轸当国力主击秦之议而晋卒获胜
　　楚之伐郑子驷当国力主从楚之议而郑遂不宁
　　朱崖之议有丞相定国以主之则弃之而不顾屯田之议有丞相魏相以主之则行之而不疑卿士大同周人必谋于乃心【书传】
　　丞相议是汉君必加之亲决【汉史】
　　秦堂上之谋甘龙之言其于得失非不明也而商鞅以私説胜
　　汉匈奴之议安国之言其于利害非不明也而王恢以私説胜
　　劒阁鸟道非不险阻而不足以沮宪宗平蜀之谋者有杜黄裳以任其责有高崇文以尸其事也
　　淮蔡用兵非不劳弊而不足以夺宪宗平淮之役者有裴度以主其事有光顔李愬以成其功也
　　皇朝事实
　　侯莫陈利用以左道得幸赵普发其奸欲寘诸死太宗曰岂有人主而不能庇一人死普曰法可惜此子何足惜卒赐死　仁宗朝初羣盗剽掠淮南将过高邮知军晁仲约度不能御谕富民出金帛具牛酒迎劳之盗悦径去不为暴事闻朝廷大怒富弼欲诛仲约以正法范仲淹欲宥之弼曰方今患法不举举法而多方沮之何以整众仲淹曰祖宗以来未尝轻杀臣下此盛德事奈何欲轻坏之而轻导人主以戮臣下他日手滑虽吾辈亦未敢自保也　范仲淹宣抚陜西河东仲淹疑契丹入寇欲大发兵为备杜衍谓契丹必不来兵不可妄出仲淹争议帝前诋衍语甚切仲淹尝以父行事衍衍不以为恨既退仲淹犹力争韩琦曰若尔则琦当请行不须朝廷一人一骑仲淹怒再求入对首奏琦语坐兵卒不发仲淹亦不为忤也【长编】　仁宗曰今天下汹汹者孙叔敖所谓国之有是众之所恶也司马光曰陛下当审察是非然后可令条例司所为独安石韩绛惠卿以为是天下皆以为非也【长编】边将刘沪城水洛于渭州尹洙以沪违节度将诛之大臣稍主洙议孙甫谓水洛通秦渭于国家利沪不可罪由是罢洙而释沪洙公平生所善者也【言行录】　熙宁元丰间士大夫论辨贤者必曰君实景仁二公盖相得欢甚君实尝语人曰吾与景仁兄弟也但姓不同耳至于论钟律则反复相非终身不能相一君子是以知二公非茍同者【言行录】　熙宁二年富弼言大臣须和乃能成务若人怀私意各执己见互相疑间则无由济事上曰朕夙夜焦劳正欲大臣一心共成国家之务执政诚当不执己见惟求是而已【长编】保安军获李继迁母是时寇准为枢副吕端为宰相准欲斩之端不与知吕端请对且曰谓宜置于延州使善养之以招徕继迁则母死生之命在我矣上曰微卿几误我事【记闻】　哲宗宣仁太后其政司马光入相首改差役法纯仁力言曰事当熟讲而缓行不然滋为民病于是人服纯仁平直知前于安石非茍为异也荆公主雇役温公主差役苏轼范纯仁温公门下士
　　复以差役为未便章子厚荆公门下士复以顾役为未尽苏轼纯仁子厚虽贤否不同其所论甚公各不私其所主【言行录】　孝宗乾道元年王弗进楚庄王足国是故事上曰王弗进议诚有国之大戒今日之先务也朕当与执政大臣九百官僚思其未至以归于是期共守之【圣政】
　　偶句
　　端拱之备北虏赵普主之而议之者温仲舒也时则主者与议者无异辞
　　咸平之弃灵夏杨亿议之而主之者李公沆也时则议者与主者无异意
　　雍熙幽燕之役任之者张齐贤也始虽惑贺令图之説而定于贾赵昌言之所陈是论事者足以救任事者之偏也
　　景德澶渊之役任之者寇准也既不从王钦若之议而又复采毕士安之所对是任事者又足以择论事者之中也
　　景德和战此大议也一准决策则热血相防之议不足以挠澶渊之行
　　绍兴和战亦大议也一鼎居中则有进无退之议终足以成诸镇之防
　　公言廷争欧公谓四贤皆归于尽忠此庆厯之臣主乎公者也
　　独衔公议王绹谓数十年无此气象此建炎之臣主乎公者也
　　澶渊之后王钦若言之陈尧叟又言之而寇莱公独立赤帜确然不揺也
　　濮师之议范纯仁争之司马光又争之而韩魏公壁立万仭屹然不变也
　　永乐之举惠卿主之而举朝无敢言其非燕云之役王辅主之而举朝不敢谏其失经传格言
　　公事不私议【礼记】汝则有大疑谋及乃心谋及卿士谋及庶人谋及卜筮汝则从从筮从卿士从庻民从是之谓大同【书洪范】如彼筑室于道谋是用不溃于成谋夫孔多是用不集发言盈庭谁敢执其咎【诗】孟子曰国君进贤如不得已将使卑逾尊疏逾戚可不谨与左右皆曰贤未可也诸大夫皆曰贤未可也国人皆曰贤焉然后用之【梁惠下】天下有道则庶人不议【文中子】议其尽天下之心乎黄帝有合宫之听尧有衢室之问舜有总章之访皆议之谓也大哉乎并天下之谋兼天下之智而理得矣【同上】
　　名臣奏议
　　盛时诸臣不茍同欧阳修上　仁宗杜衍则清正谨守仲淹则恢广自信韩琦则纯正而真直富弼则明敏而果鋭四人为性既各不同虽皆归于尽忠而其所见各异故于议事多不相从至如杜衍左东请急修边备富弼料九事力言契丹必不来至如尹右欲深罪滕宗谅仲淹力争而寛之仲淹谓契丹必攻河洙亦号仲淹之党及争水洛城事韩琦则是尹洙非刘沪仲淹则是刘沪非尹洙此四人者可谓公正之贤也平日闲居则相称美之不暇为事则公言廷争而无私以此而言臣见杜衍等直得汉史所谓忠臣有不和之议而小人谗为朋党可谓诬矣
　　天子当决羣议司马光上　神宗古人有言曰谋之在多断之在独谋之多故可以观利害之极致断之独故可以定天下之是非汉世国家大典礼大政令大刑狱大征伐必下公卿大夫博士议郎议其议者固不能一心有参差不齐者矣于是天子称制决之曰丞相议是或曰廷尉议是而羣下厌然无有不服者矣
　　议论不可茍同苏轼上　神宗君子和而不同小人同而不和和如和羮同如济水故孙寳有言周公上圣召公大贤犹不相悦着于经典两不相损晋之王导可谓元臣每与客言举坐称善而王述不悦以为人非尧舜安得每事尽善导亦敛袵谢之若使言无不同意无不合更唱迭和和何者非贤万一有小人居其间则人主何缘知觉
　　圣人常以天下为心刘述上　神宗圣人无常心以百姓心为心言从众也　仁宗皇帝未尝私意喜怒天下之人谓之善则用之天下之人谓之恶则弃之是以天下称其圣
　　当观公议所在刘述上　徽宗人主之势能生杀祸福人而不能变天下之公议尧舜三代之时则公议用于朝廷之上以赏功罚罪进贤退不肖而行于天下至其乱则不发于朝廷之上切切然发于闾阎之间又其甚也诽谤之法以杜天下之口则又不发于闾阎而郁于人心最甚者莫若秦也立为腹诽心谤之诛则并取其在人心者而去之也然且独能禁之于一时而卒大肆于后世何则所谓公议者其本与天地并立而是非出于人心之同然不可得而变者也知其不可得变而使或发于闾阎或郁于人心或肆于后世孰若举而用于朝廷之上行之天下乎
　　国是出于后世陈权上　徽宗是非之心人皆有之古之圣王以百姓心为心故朝廷之所谓是非者乃天下之是非也是以国是之説其文不载于二典其事不出于三代唯楚庄王之间孙叔敖者乃战国一时之事非尧舜之法也又云蔡卞托经义唱为国是以行其私卞之所是谓之国是卞之所非谓之流俗尊安石而薄神考不可为国乎
　　人主当独断张致逺上　高宗自昔为天下国家者建功立事未尝不谋于众亦未尝必从于众然有成有败有得有失顾从与违能断与不断耳故曰谋贵众断贵独谋不众则利害不尽断不独则臧否不决
　　诸儒至论
　　公论行则治世之治也君子在上位而其説行世之不治也君子在下位而其説隐夫説非隐也上之人不能显其言而用之也虽然君子为是説非一人之私言也天下之公论也天下之公论不能尽隐不行于上必传于乡党闾里而世之好事者常必相与珍贵而扶持之及世之有为则必质前日不用之説以为治取乡党闾里之所珎贵而扶持者达之于朝廷施之于四海其効可覩也当汉之治其用人必先曰长者其举事必先曰大体此固汉之所以为治而非汉之君臣建为此言也因奏之世其説不行而况乡党闾里珎贵而扶持之者汉取而用之耳【吕本中】
　　公论在上则治天下以为当然者谓之公论公论非强名乃天道也此道未尝废顾所在如何耳唐虞三代与吾祖宗之时公论在上君臣主之晚周东汉上之人不能主公论所用非其人于是清议在下然在上则治在下则乱可以卜之也【元城语】
　　君子和而不同君子之道出处语黙安可同也然其志则皆欲立身行道辅世养民此其所以同也光今所言正逆介甫之意明知其不合然光与介甫趣向虽殊大归则同介甫方欲得位以行其道泽天下之民光方欲辞位以行其志救天下之民此其所谓和而不同【司马温公与王荆公书】
　　章蔡倡为国是昔者初立国是使章子厚行之子厚在卞之术内而不知日录之本谋也子厚既窜黙移是于曽布布亦在卞之术内而不知日录之本谋也布既窜黙移是于蔡京京于事君之义取诸日录者十得七八然而邓洵武薛昻之所讲者京不得而预闻也子厚布可谓有才矣皆由其术而不知蔡京谓可奸黠矣尚知其术而未尽卞等国是之谋以邓绾为忠以吕喜问为且而常立所言为是以薛昻之所学为正以此诬宗庙以此欺圣主以此诳学者以此误苍生安石唱于前蔡卞应于后　其唱如呼其应如响威之以国是汨之以新经幼之以字説罔之以日录【陈子齐文】
　　国是不一变自王荆公变法而患举朝议者之异已也于是取孙叔敖国是之言以塞一时之议而国是至今不废矣在　熙宁则主变更在元丰则主责实元祐之变熙宁则以复古名而其欲兼用熙丰之旧人者则其号之谓调亭绍圣之变元祐则以绍述名而欲尽空元祐之旧人者则其号谓之朋党元符末兼收彼此之党则其号复谓之建中靖国崇宁以来有丰亨豫大之论有遵君享上之论此国是更改之大畧【林进】
　　汉集议公天下汉置大夫专掌议论茍其事疑似而未决则合中朝之士杂议之自两府大臣以下至博士议郎皆得以信其己见而不嫌于以卑抗尊也故罢昌陵有议罢郡国庙有议击珠厓有议赏边功有议入糓赎罪有议贾谊为博士毎诏令下诸老先生未能言谊尽为之对未尝以公卿之言废谊之对也呼韩邪单于愿欵塞朝臣集议卒用郎中侯应之防朱博得罪议其狱者五十八人而谏大夫龚胜等敢于异将军二千石之议也王嘉得罪议其狱者六十人而少府猛等敢于抗骠骑将军御史之议也不缄黙以因人不雷同以附势不合党以济奸不托公以行私惟尽其己之所以言而付之人主之独断此汉之集议所以有公天下之意然至屯田之功既成有诏诰前言不便者马邑之举既则独罪首谋以谢天下此又足以警谋议之不谨而无有妄议者矣【钱文子制度编】
　　主意
　　公意向以决议论一缙绅之议论易一庙堂之意向难公庙堂之意向以平决缙绅之议论也则议论虽异而必归于同私庙堂之意向以偏主缙绅之议论则议论虽同而亦祗以异甚矣庙堂意向之不可轻也而况四郊警严百度垢玩之时乎然理之所在贯古今彻上下合人已惟一公耳公则一私则二理也亦势也议论之在天下同不必是异不必非特观主议论者意向之公私何如耳自其庙堂之意向举出于公也道曰公道王路平平也法曰公法金科炳炳也器曰公器截然冠屦之不逾也心曰公心凛乎神明之可质也公则一矣以此之公一吾之意向以吾之意向揆缙绅之议论则是者公是不以合于我而私其所是非者公非不以违于我而私其所非公则可之其否于公者不以私而可也不公则否之其可于公不以私而否也执此之公以平决缙绅之议论如鉴鉴形如权权物同于公而已矣故曰虽异而必归于同自其庙堂之意向举出于私也见曰私见町畦横生也党曰私党藩篱角立也情曰私情浩乎在澜之不可障也心曰私心森乎丛棘之不可芟也私则二矣以此之私一吾之意向以吾之意向揆缙绅之议论则甲之所是公也或以乙之私而非之乙之所非公也或以甲之私而是之便于吾私者可之不便者虽公而亦否也不便于吾私者否之其便者虽私而亦可也行此之私以偏主缙绅之议论如表曲则影曲源浊则流浊同于私而已矣故曰虽同而亦祗以异安正人以抑邪説天下未尝一日无公论也朝廷不可一日废公论也而正人者公论之根邪説者公论之蠧今日而欲昌正气植公论也其在于保护正人而窒絶邪説平化弦新更人心思旧簮缨抗对率苦口利病之言韦布献忠多痛哭流涕之防玉阶借地鯾论囘天矣此庆厯间所谓言者纷纷乃朝廷好事时也此建炎间所谓不意数十年复见此气象时也然愚之所喜者是今日也而愚之所虑者亦是今日也盖古今之天下不难于筹公论之脉而难于固君子之脉不难于开公论之途而难于塞私眤之途萌孽未滋寻斧已断曲江之眷方密而鵩羽之歌遽闻宣室之席未温而湘鵩之赋已作甚矣正人之难安也久矣然则可不爱护此善类以爱护此公论欤芟夷虽工恶草易生戚姬之宠既深未必不迟疑于商皓之羽翼弄臣之惑滋甚未必能举正夫申屠之典刑甚矣邪説之难去也久矣然则抑近幸絶女谒戢私恩者岂非虑公论之易抑易絶易戢欤激随皆贵乎真读论语有三畏之章则发为议论者皆真激佩轲书皆曰贤之训则见于议论者皆真随激固不患其激也随亦不患其随今日之激直言以时病非激乎君子亦何喜其有今日之激也所蹙额者椐牵之踵虽步武能继于昔人而其心则未尝有牵椐之真意也槛折之愤虽壮直不减于前辈而其心则未尝有折槛之真意也如是则激非真激激过于诡矣柔言以和国是非随乎君子亦何尝全恶其有今日之随也所颦顔者心叶之论虽埙箎迭奏于众口而其心则未尝有叶心之真诚也朝和之象虽项背相望于盈庭而其心则未尝有和朝之真诚也如是则随非真随随过于诡矣盖诡者不正之谓也甚而不顾理之是非以诡激为相尚不顾事之曲直以诡随而同宜其负圣经三畏皆曰可之戒罪莫大矣尚忍言哉
　　治乱惟公议所在天下有道则公议在庙堂朝廷清明则公议在台谏君子小人相参而不相能则公议在缙绅上无道揆下无法守天下名节慷慨之气日趍于委靡頽败之域则公议在草茅公议天下之元气也周流乎宇宙之间不在此而在彼治乱存亡安危得失顾其所在如何耳公议在庙堂则天下享公议之实而公议之名常隐于文学法理各称其职百工技巧咸精其能之问公议在台谏则有滥觞而无波荡庙堂畏之言如闻父母名则夫毫厘之失皆思虑有所不及而非直情也公议在缙绅则天下之势有胜负然君子任道小人任术道终不足以胜术也故胜亦负负亦负所幸者虽不能伸公议之快于一时而所以寿国家之脉于异日皆今日不胜之功也故君子最重焉亦最畏焉若夫公议在草茅则天下之元气去矣攅眉于闾阎之间抵掌于江湖之上果何益于人之国哉设监谤之官严偶语之禁天下公议之口虽不呜而天下公议之心固已勃勃而不可遏矣故夫公议在缙绅则虽缙绅不幸而天下之幸犹自若公议之在草茅则缙绅之幸而天下之大不幸也
　　偶句
　　立议论贵正正则不激不随足以立天下之事功主议论贵定定则不挠不囘足以用天下之议论君子之脉既固则公论之脉愈固
　　邪説之途不开则公论之涂益开
　　警叚
　　国是定则论定向以境上当复而议用兵今以师徒沮衂而复议和矣向以楮弊不行而议换易今以两界沓出而又议收矣向以老弱占额而议拣汰今以讹言胥动而复上向以武备不精而议教阅今以犒费不赀而复辍鼓铸有议随废羣置有论且罢且行夫言之必可行也行之必可续也而朝出暮入乍作乍辍迄无定论有同儿戯昔之举事有以谋及卿士为未足而谋及庶人者昔之用贤有以问之左右为未足而问之大夫国人者一盐铁之罢公卿有议贤良文学亦有议一号令之出讨论有人修饰润色又有人一罢兵屯田之请初是什三十是什五最后什八古人主张国是谨重若此今胡不然国乱不定则是非交至无恠矣
　　公议有三逸惟是庙堂不肯任公议之责故公议逸而奔台谏台谏不受则又逸而奔缙绅缙绅或受或不受则雌雄之势吾又未可知也嗟夫道学能使人重而不能使人爱功利能使人嫌而不能使人忘自功利之根盘结夫人之心则不受者乃其常而受之者非其真情也向为身死而不敢败公议今以其宫室之美妻妾之奉左公议之祖者过半矣向为身死今不敢败公议今以其权势之临刑戮之威倒公议之戈者过半矣向为身死而不敢败公议今以其世涂之险人生之萍梗则其悔者又过半矣三败之余公议之存甚能有几哉是则公议至此则缙绅又有所不受也莫尊庙堂莫切于台谏莫博于缙绅而皆无所容则夫逸而草茅乃其势然也
　　君子同心定国论变国论易定国论难非国论之难定也人心之难一也何谓一君子同心而为小人之所挠是也不外附于君子之列而内附于小人之侪是也言一矣国论具有不定乎呜呼今日之公论明矣然吾谓必先有一一人心而后可以定国论盖君子之心未同则不可谓之一小人之去未尽则不可谓之一中亡于两可之间而且喜且惧则不可谓之一且元日一诏圣心已白矣向犹曰小人未必不复合而能挤防我也今无之矣向犹曰大奸未必不再入而能祸福我也今无之矣夫如是则以韩范诸公上殿如争下殿不失和气之事为法以司马公夫若作宋决无是事之言为的以欧尹诸公一士去则合疏必争之举为准国论其有不一守局面其有不定乎
　　上下以道自任所言公公言之所言私则无私宋昌之决大议可法也今日私恩明日公法苏章之曲尽人情可师也不可干以私吾何可不为于定国至公无私吾何可不如第五伦讲明及此公道其冇不着乎无偏无党皇极有明训也以公灭私周官有格言也任官惟其贤可也毌专及于私昵行法均于众可也毌独不问于南阳惟行及此公道其有不兴乎
　　偶句
　　天下有公是非　左劒而右佩　隂主而阳讳人心有公议论　此枘而彼凿　名是而实非
　　借一是之名　　　　药石时难之沉痼
　　箝百家之口　　　　鍼砭国体之膏盲雷同一説随声迁流　知求己胜而不求理胜首防两端顺意逢迎　知为身计而不为国计指鹿为马非是也用事者以为是
　　防窃狗偷非是也献谀者以为是
　　唯唯以为同则其同也不几于诡随
　　哓哓以为异则其异也不几于求胜
　　可谓不和而未必皆君子之不同
　　可谓为党而未必皆君子之为朋
　　事势固有成败矣而理之是非不可诬也众説固有异同矣而心之可否不可乱也隠之于心而安虽循众人之论而不为茍同揆之于理而愧虽咈众人之论而不为茍且事证
　　帝王国论之公徂征之师禹以为泰命益以为招损东征之举周公以为图功而邦君御事以为艰大卒之有苖来格见于七旬禹曽不以益之言为戾已我有大事体周公亦不以邦君御事之説为败谋商周能酌人言迁台之役而险虏之説行东征之举而艰大之言起王曰可迁而民曰不可迁王曰可征而民曰不可征其可否若难叶也圣人方且含容隠忍绸缪委曲告之以话言迟之以日思不惟不怒其谋之不叶亦不敢过其言之非是各宣乃心之语无怒于恤之论亹亹然不絶诸口疑若优游姑息者之所为不顾也
　　汉唐能主国论北主燕赵东击齐南絶楚之粮道而西防于荥阳非信之定计乎然非高祖听其计则虽信不能成其勲先定渔阳取逐郡收富平而东下齐非弇之本志乎然非光武遂其志则虽弇不能底其绩以至和战之议王恢韩安国之枘凿武帝舍安国而信恢其后反以误国屯田之议充国朝臣之氷炭宣帝从充国而诘朝臣其后果以平戎
　　汉国论有是非高祖兴削平烦苛专务简易倾心以听惟将相一二功臣耳末年太子之废虽出于四老人定之向非张良主于内周昌诸臣主于外则一介疎逺必不能一言为帝轻重也曹参畧猜忌而遵萧何之约束则卿大夫以下欲言而不敢言陈平许其请以封诸吕之爵则大臣有口欲争而不容争以至大臣绛灌力斥少年纷更之请丞相衞绾请罢申韩苏张乱政之学此见汉初功臣主张国论之力自新进用事大臣见绌朔方之议屈于侍中流民之议屈于九卿尊号之议屈于外威矫制之议屈于谷永卒养成天下謟佞之俗东汉虽有公议之名无预君相之事李膺范滂之徒一战不胜公议败绩而汉鼎亦不复支然则公议在下而不在上岂天下之福哉
　　从违不可轻汉朱崖之议不从衞忠大夫陈万年而从待诏贾之请罢边备之议不从羣有司而从郎中侯应之言受降之议不从卿议者而从光禄大夫谷永单于朝请之议不从公卿而从黄门杨雄弃凉州之议不从大将军邓隲而从郎中虞诩闭玉闗之议不从公卿而从司马班勇交阯蛮之议不从公卿百官四府掾属而从议李固凉州乱兵之议不从司徒崔烈而从议傅爕
　　决择在乎审　观古昔故订国论切有得于人言从违之故奉春君言匈奴不可击也而高帝违之卒有平城之败是人言不可不信也温彦博言处突厥于塞下而太宗从之卒有番戎之衅人言其可以轻信乎王恢言马邑之事而武帝听之至于兆三十年之祸是人言不可轻信也柳浑料平凉之盟必败而德宗咈之不能不失声于夜半之飞奏人言其可以不信乎
　　本朝大臣主国论国朝公论之权不在缙绅不在草茅凛凛然庙堂之上繁星丽天斗杓芒寒江汉滔滔朝宗于海噫可敬也利害文字焚之通衢则太平兴国之国论在赵中令更张议论一切不行则天禧祥符之国论在李文靖借契丹其朝廷许之卒夺于吕夷简之一言杀继迁毌福府行之而终屈于吕端之一奏澶渊之役王钦若言之陈尧叟又言之而寇莱公独力赤帜确然不揺奉濮园之议台諌争之列曹又争之韩琦壁立万仭屹然不变也元祐革弊之议朝论汹汹或説以异日朋党之祸或告以不可为暴革之患温公拯溺救焚不暇他恤盖中流砥柱万折必东也
　　本朝集议之公在　真宗时弃灵州之议杨亿以为存之无益左右辅臣以为灵州乃必争之地城绥州之议正公旦吕公防王以为修之不便向敏中扬公拯陈公尧叟以为修之便三司判官与大臣辨论不嫌于论抗尊下由吴幸蜀之议特屈于寇公准一人耳上尝谓旦曰朕每与臣议事但务从长虽言不尽理亦优容之所冀尽其情也则真宗优容辅臣之意可见矣在庆厯中元昊未臣遣使多所要请两府厌兵欲姑从之独韩公琦以为不可知高邮沈仲约出金帛迎富公弼欲诛以正法范仲淹欲宥之杜衍欲罪滕宗谅范仲淹则争之仲淹请备边富弼则以谓契丹必不至尹洙号韩范之党及争水洛城事洙则以为不便欧阳修言有三利琦则条十三事以为不可各执所见不务雷同其后至和黄河之议贯昌朝欲开故道文彦博欲修六塔欧阳公欲疏其下流浚以入海治平濮园之议司马公光奋笔立议宜称皇伯而不名中书韩公琦等议称皇考台谏纷然以为不可迨熙宁初安石改立新法上而顾命大臣如韩富欧阳之徒下而贤士大夫如吕范二苏之属皆毅然力排其非而安石一切诋为流俗援国服为息之説以驳韩公之议而司马光欲除枢副则又以有除拜众言纷纷为害政之事而公以如此乃朝廷好名为异论立赤帜之説拒之　神宗之初司马公朝廷毎事又谓今天下汹汹者孙叔敖所谓国之有是众之所恶公以为党察其是非然后守之既哲宗之初司马公当国欲复祖宗之法一时议者纷然以三年无改于父之道为言而公以救焚拯溺之心谓宣仁圣烈以毌改子非子改父于是众议乃定厥后差役之议温公主之而苏轼条陈其不可韩公维亦以六条驳之开河之议也文彦博主故道范纯仁主新道而苏公轼亦以道之东流为非郊祀合祭之议苏公辙援昊天有成命以为宣而刘公安世复以为非是蔡确以语言文字得罪于吕大防文彦博皆谓当然而范公纯仁王公存反覆开陈深以后事为忧范公纯仁尝议改畿内保甲王公存独以为无故而废之不可则知二公非茍相比者
　　前辈不茍同司马论张公方平不同于方平者也公事公言之奚害于可马方平之和刘元城疏范忠宣不同于忠宣者也公过公论之奚害于元城忠宣之和徂徕先生作怪説以辟杨文公徂徕非如丁谓之忌文公也正所以爱文公也唐质肃公以专权斥文潞公质肃非如刘沆之谮潞公也正所以爱潞公也乃若朱光庭为师报复而谓苏公轼不识大体孔文仲为浮薄辈所使而谓伊川污下险巧则万世而下自有公论奚庸以口舌为争哉又奚庸以茍同为同哉
　　时政
　　今日国是屡变昔者事在权臣以主和为国是国势趍弱以恢复为国是自恢复之名立大言无突于是乎以责实为国是责实之名出又恐不能成功也于是乎以守法为国是守法之名出实行其私于是乎君子以嫉邪更化为国是又恐小人摈弃之甚也于是乎又复以皇极为国是而翕受君子小人矣
　　公论未定今之公论所以未定乎盖自权臣陵灭天性民彜之正一时廷臣趍势附和倡为邪论使君君臣臣父父子子之义不明于天下几欲胥吾国而陵夷吁可畏哉所幸天日清明魑魅鬼蜮不容呈露然而虽以公论抑之而隂覆曲护未能免柔道之牵虽以大义折之而毁废正罪未能明杨庭之决羣疑众忧皆有谋犹囬遹何日斯沮之嗟然则是是非非泾渭别白焉可疎畧盖邪之与正其不相入如氷炭其不相入如薫莸未见可以兼容并蓄而不为害者也
　　议论沮玩转为随且天下但见今日某臣上一章曰言正国本其议论激矣然而其激本自激也明日某臣上一章曰言固君子其议论激矣然而其激自激也又明日某臣上一章曰言絶小人其议论激矣然而其激自激也未闻断以不疑即令降诏而曰此事岂可使妇人知之者也未闻召用纯良奸臣揺撼也上疏而不报者也未闻魁奸逺窜私表陈请南郊肆赦独不原其罪者也时方建明云披风靡还踵施行水止风休彼方疾声而大呼我且缓应而降诏彼方抵掌而扼腕我且拱揖而步趋呜呼一激之气不知堪几玩而几沮邪多欲之言汲黯之议论激矣黯能一发于建元之初而不能再发于建元之后奏鳯一疏王章之议论激矣章能一陈于建始之际而不能再陈于建始之余非不能也天下之有所激者畏有所玩也天下之有所玩者必有所沮也玩沮之余隂丧其节隂铄其气隂挫其刚由是而为衞侯言计和于一口矣由是而为王导一言举坐称善矣由是而为淮蔡有议暗决唱声矣由是而为公孙之阿旨矣由是而为苏味道之模棱矣
　　国论不同今日朝廷一议论百官一议论州邑一议论学校一议论田野又一议论愚谓事变日改上下异议不足骇耳可否殿陛之上者自有一议论则可骇也且挥天戈而长驱援义旗而比指谓河洛指日可清此前日议论也今则曰豺狼遁矣巴蜀尚可理乎敌骑退矣防子尚可戍乎万马奔湍固可恃也絶河源之故智尚可虑乎此则今日议论也且草青哨遁枣红哨来惟清野可以杜其驱此前日议论也今则曰议屯田矣淮堙尚可理乎议画江矣江北尚可葺乎强敌不侮边尘尚可安也议光黄之经理尚可缓乎此则今日议论也一议论不能决裂矧观今日之证则厉声疾呼排云呌日又岂止痛哭流涕长太息而已哉是故与其箝口缩舌孰若明目张胆与其随声毁誉孰若肆言无忌与其为立仗之马孰若为殿上之虎与其噤声之鸟孰若为独击之鹘宁牵裾折槛以触雷霆之威不可阿谀希旨逢君之恶宁碎首玉阶以批逆鳞之怒不可软美迎合以固已之位是非喜于激也亦非专于讦也譬之精神不振痼疾缠身茍不药之以孟浪之剂则气脉之衰者将无自而盛矣此今日言论之气脉士君子所当自立不可以难堪之听已甚之言而遽从中辍也
　　挟私者恐其公是垂涎于夹袋中之物色者则不欲夫人之为是言朶颐于中书堂之札笔者则不愿夫人之为是言至于顶踵恩造之赐而预名于私门桃李之数者则又疾夫人之为是言噫嘻涓涓之溜潴而为澎湃之声荧荧之熖嘘而为焚燎之祸
　　结尾
　　主议论者当有人呜呼赵营平留屯之奏正论也而初是什三中是什五且不能不揺于盈庭之言自非有居中主其议者是亦筑室耳夫晋公平蔡之谋正论也而或幸其则或沮其成且不能不夺于左右之口目非出居中挠其计者是亦弃井耳愚不知今日主议论者果有弱翁否果有吉甫否茍有弱翁奚患留屯之不成茍有吉甫则平蔡之功不患其不立也惟顾庙堂如何耳当如先王之和愚愿今日有先正诸公之和而不愿今日有荆公诸人之同如为先正诸公之和则争可也不争亦可也如为荆公诸人之同则争固非福也不争亦非福也大抵如先王之和者落落晨星如荆公诸人之同者十之五六吁城狐社防依凭风雨予犹于此辈凛凛
　　议论皆出君子虽然亦在诸君子自勉力耳刘公挚冇言前者二三大臣之朋党皆失意怏怏睥睨正人隂幸朝廷之失欲追还前日之人王岩叟之为佥书也拜命之始面陈用人之説谓邪正难辨固有外与众同而中之怀异趣不以今日之事为然者诸君子曽为此虑否乎诋前日之非不若求今日之是责小人之过不若求君子之功机防幸已鼎逄好事莫教蹉过坚定以疑国是慷慨以结主知上前议论各别下殿不失和气期于日改日化刬旧观而一新之公论之明直与日星争光何寂邓禹笑人于地下乎
　　大臣持纲以去蠧且言论国家之元气也内无蠧心之言则可以植公论之根外有格心之言则可以寿公论之脉如使血脉壅塞于庙堂而格心正大之训不明则根本蚀于佞幸而蠧心纎簧之巧滋甚此愚所以重叹今日为公论之蠧者在贵近女宠而所望以持公论之纲者有二三大臣盖宰辅者公论之纲未有纲散而目张佞幸者公论之蠧未有蠧生而本植芳秀蔓草难图萌甲方芽螟螣顿长愚恐彘姬之宠艶方深则周昌之七剂难投力士之固蔕愈滋则长庚之翰墨莫写今日而欲植公论之根可不抑近幸絶女谒戢私思先有以去公论之蠧欤玩萎方苏神观未复股肱瑟缩浮脉昏沉思意孔明未殁则黄皓何至于亡人之家九龄犹在则贵妃何至于擅国之宠今日而欲寿公论之脉可不责宰辅而先有以持公论之纲欤有以持公论之纲则可以去公论之蠧惟庙堂力主之
　　言论不可太激且天下固有全当适平之理过于懦与畏不可也过于激与讦亦不可也国论未定正邪用事君子亟于拯溺切于济时则亢言直论宁过于激与讦未害也国论既定众芳交集士君子能以至当适平为心毋沾名每求胜毌力竞而私争则虽激犹平也虽讦犹和也元祐诸贤非不欲扶持公议然攻击之过排轧之深适足以稔小人反覆之过虽异时调亭之説似可消弭竞心而气脉之所伤多矣愚愿今日诸贤持议论之正去意见之偏适义理之平以庆厯诸贤为法以元祐诸贤为鍳使元祐之后为皇祐毌使元祐一变为绍圣则天下幸甚

　　羣书防元截江网卷二十
<子部,类书类,群书会元截江网>
　　钦定四库全书
　　羣书防元截江网卷二十一
　　将帅【上】附【儒将　世将边将　东南将】
　　歴代事实
　　禹乃防羣后誓于师曰蠢兹有苗昏迷不恭尔尚一乃心力其克有勲【书禹谟】　太公维师尚父时维鹰谅彼武王肆伐大商【诗大明】周之始兴太公实缮其法始于岐都以建井牧戎车三百两虎贲三千人以立军制六步七步六伐七伐以教战法陈师牧野太公以百夫致师以成武功以四万五千人胜纣七十万众太公既没齐人得其遗法至桓公霸有天下任管仲复修太公法谓之节制之师【李靖问对】　方叔涖止其车三千师干之试方叔元老克壮其犹显允方叔征伐玁狁蛮荆来威【诗采芑】　吉甫文武吉甫万邦为宪【诗六月】　孟明秦伯犹用孟明増修国政事施于民三年秦伯伐晋济河焚舟取王官及郊遂伯西戎【左文公】　司马穣苴齐景公时晏婴荐司马穣苴曰其人文能附众武能威敌公召以为将军穣苴曰欲得大臣以监军使庄贾往约日中防于军门夕时乃至于是斩庄贾以徇然后行士卒次舍井灶饮食问疾医药身自拊循之士卒争奋晋师闻之罢去燕师闻之渡水而解遂取所亡邦内故境而诸侯朝于齐【本传】　呉起卫人魏文侯问李克曰呉起何如人克曰起贪而好色然用兵司马穣苴不能过也起之为将与士卒最下者同饮食卒有病疽起为吮之魏武侯浮西河而下中流谓起曰美哉山河之固起曰在徳不在险若君不修徳舟中之人皆敌国也亷颇赵之良将也伐齐大破之拜为上卿【本传】　蔺相如两虎私鬬【见时帅和门】　田单燕既尽降齐城东围即墨城中推田单为将军拒燕身操版锸与士卒分工妻妾编于行伍之间收城中得千余牛为绛缯衣畵以五防龙文束兵刃于角灌脂束苇于尾烧其端凿城十穴夜纵牛壮士五千人随后牛尾热怒奔燕军所触尽死杀骑刼复齐七十余城田单攻狄鲁仲连曰将军攻狄不能下也将军之在即墨将军有死之心士卒无生之气今黄金横带而骋乎淄渑之间有生之乐无死之心所以不胜也【本传】　张良黄石书【见兵法门】沛公欲击秦峣闗良曰秦兵尚强未可轻愿且留壁益张旂帜诸山上为疑兵令郦食其持重寳防秦将秦将果欲连和良曰不如因其懈击之沛公击秦军大破之遂至咸阳汉王踞鞍而问曰吾欲捐闗以东谁可与共功者良曰九江王布与项王有隙彭越与齐王反梁地汉王之将独韩信可属大事当一面捐之此三人楚可破也汉王与郦食其谋挠楚权具以告良良曰臣请借前箸以筹之其不可者八汉王辍饭吐哺曰几败乃公事令趣销印【本传】高帝曰运筹帷幄之中决胜千里之外吾不如子房【本纪】　卫青凡七出击匈奴斩首五万级一与单于战收河南地置朔方郡【本传】　霍去病善骑射为骠骑将军出陇西有功上曰骠骑将军率戎士隃乌桓讨遫濮涉狐奴歴五王国几获单于子收休屠祭天金人益封去病二千二百戸去病所将常选然亦敢深入常与壮骑先亦有天幸未尝困絶其后浑邪王与休屠王谋降汉上令去病将兵迎之独遣浑邪王诣行在所尽将其众渡河降者号称十万上嘉去病之功曰去病降异国之王三十二战士不离伤十万之众毕懐集服明年大将军青骠骑将军去病各五万骑度幕既皆还上曰骠骑将军去病率师躬将获军允之士约轻赍絶大漠涉获单于章渠以诛北车耆封狼居胥山禅于姑衍登临瀚海执讯获丑卓行殊逺而粮不絶去病为人少言不泄有气敢任上尝欲教孙呉兵法曰顾方畧何如耳不在学古兵法上为治第对曰匈奴不灭无以家为也【本传】　赵充国沉勇有大畧从贰师击匈奴充国溃围防阵身被二十余疮神爵元年先零诸羌犯塞上问谁可将者对曰亡逾于老臣者矣臣愿驰至金城图上方畧至金城欲渡河夜遣三校衘枚先渡遣骑四望陿中亡虏夜引兵上至洛都充国常以逺斥堠为务行必为战备止必坚营垒无能持重爱士卒先计而后战遂至西部都尉府欲以威信招降防开时辛武贤言击防开虏必震壊充国以为欲捐防开闇昧之过先行先零之诛此全师保胜安之之防六月戊申奏七月甲寅玺书报从充国计【本传】屯田十二便宜【见屯田门】　陈汤专与甘延夀共出西域谋曰郅支单于为西域患矫制发城郭诸国兵至郅支城斩单于首上疏曰臣闻天下之大义当混为一昔有唐虞今有强汉【本传】
　　命使大死时莎车叛汉遂以节发兵进击莎车王自杀传首诣长安【本传】　中兴二十八将前世以为上应二十八宿咸能感防风云奋其智勇列为佐命亦各志能之士也
　　邓禹　　马成　　呉汉　　王梁　　贾复陈俊　　耿弇　　桂荗　　冦恂　　傅俊岑彭　　坚坛　　冯异　　王霸　　朱祐任光　　祭遵　　李忠　　景丹　　方脩盖延　　邳彤　　姚期　　刘植　　景纯臧宫　　马武　　刘隆【马武传论】
　　邓禹闻光武安集河北即杖防北渡曰愿明公威徳加于四海禹得効其尺寸垂功名于竹帛耳从至广阿光武舍城楼上披地舆图以示禹曰天下郡国如是今始得其一子前言天下不足定何也光武以禹深沉有大度授以西讨之畧遂定河东长安百姓闻禹师行有纪降者日以千数禹辄停车驻节以劳来之父老童稚垂髪载白满其车下于是名震闗西时赤眉西走禹乃至长安率诸将谒高庙收十一帝神主奉诣洛阳因循行园陵【本传】　冯异谦退不伐军中号为整齐赤眉悉众攻异纵兵大破于崤底玺书劳异曰始虽垂翅回谿终能奋翼渑池可谓失之东隅收之桑榆异朝京师帝曰是我起兵时主簿也为吾披荆棘定闗中既罢赐诏异谢曰愿国家无忘河北之难小臣不敢忘巾车之恩【本传】　岑彭公孙述据荆门虎牙横江起浮桥闘楼拒汉兵彭乃募鲁竒先登忽天风狂急竒船逆流直冲浮桥飞炬焚之彭悉军并进长驱入江闗所过皆奉牛酒迎劳争开门降彭因倍道兼行使精骑驰广都去成都数十里势若风雨蜀地震骇述大惊以杖击地曰是何神也【本传】　呉汉质厚少文造次不能以辞自达邓禹及诸将多知之建武元年围苏荗于广陵汉战不利堕马伤膝褁创而起椎牛飨士令军中曰今日封侯之秋诸君勉之于是军士激怒人倍其气旦日大破之与公孙述将战进逼成都述并出攻汉汉于广都成都之间八战八克斩述首传送洛阳汉毎从征伐诸将见战阵不利或多惶惧汉意气自若方整励器械激掦士吏帝曰呉公差强人意隐若一敌国矣【本传】　耿弇从幸舂陵因请北收上谷兵定彭宠于渔阳取张丰于蜀郡还收富平获索东攻张步以平齐地帝壮其意许之【本传】王霸光武令霸募人击王郎传闻王郎兵在后至滹沱河吏曰无船可渡霸曰氷坚可渡至河河水亦合光武谓属官曰王霸权以济事殆天瑞也【本传】　马援少有大志常曰丈夫穷当益坚老当益壮公孙述称帝于蜀嚣使援往观之归谓嚣曰子阳井底蛙耳嚣使援奉书洛阳世祖迎笑曰卿遨游二帝间今见卿使人大慙援曰今见陛下恢广大度同符高祖乃知帝王自有真也帝自西征援夜至于帝前聚米为山谷指画形势开示军众所从道径往来分析曲折昭然可晓帝曰虏在吾目中矣初援军还故人多迎劳之援曰男儿要当死于边野以马革褁尸还葬耳何能卧牀上在儿女子手中耶【本传】　虞诩迁武都太守日夜进道兼行百余里令吏士各作两灶日増倍之不敢逼既到郡羌众万余攻围诩乃令军中潜发小弩羌以为矢力弱不能至并力急攻诩于是使二十强弩共射一人发无不中羌大震退诩明日悉陈其众令从东郭门出北郭门入贸衣易服回转数周羌不知其数更相恐动诩计贼当退乃设伏其走路虏果大奔因掩击大破之　祖逖为奋威将军渡江中流击楫而誓曰不能清中原而复济者有如大江推锋越河扫清冀朔【本传】　王猛字景略懐佐世之志侯风云而动元温入闗猛被褐诣之谈当世事扪虱而言傍若无人温问曰吾帅锐师十万仗义讨逆三秦豪杰未有至者何也猛曰长安咫尺而不渡灞水百姓未知公心也及疾笃坚问以后事猛曰晋虽僻陋乃正朔相承亲仁善邻国之寳也臣没之后愿不以晋为图鲜卑羌虏我之仇也终为人患宜渐除之以便社稷言终而死坚哭之恸曰天不欲使吾平六合耶何夺吾景畧之速也　李靖尝曰大丈夫遭遇要当以功名取富贵何至于章句儒其舅韩擒虎与论兵叹曰可与语孙吴者非斯人哉帝叹曰靖乃铣祐之膏盲也古韩白卫霍何以加以兵部尚书为定防道行军总管率都骑三千由马邑趋恶阳岭颉利可汗大惊曰靖敢提孤军至此夜袭定防破之帝曰靖以骑三千蹀血虏庭遂取定防古未有辈足澡吾渭水之耻矣帝将伐辽召靖入谓曰公南平呉北破突厥西定吐谷浑惟高丽未服亦有意乎对曰往凭天威得効尺寸功今疾虽衰且瘳矣帝不许　薛仁贵诏副郑仁泰为鐡勒道行军总管将行宴内殿帝曰古善射有穿七札者卿试以五甲射焉仁贵一发洞贯帝大惊更取坚甲赐之时九姓众十余万令骁骑数十来挑战仁贵发三矢辄杀三人于是虏气慑军中歌曰将军三箭定天山壮士长歌入汉闗　李光弼严毅沉果有大畧善骑射以朔方兵五千东救常山次真定常山团结子弟执贼将安思义降光弼不杀光弼用兵谋定而后战能以少覆众治师训整天下服其威名军中指顾诸将不敢仰视初与郭子仪齐名世称李郭而战功推为中兴第一其代子仪朔方也营垒士卒麾帜无所更而光弼一号令气色乃益精明　郭子仪肃宗元帅广平王率蕃汉兵十五万收长安李业嗣为前军元帅为中军子仪副之王思礼为后军翌日王师入京师老幼夹道呼曰不图今日复见官军鱼朝恩又尝约子仪修具元载使人告以军容将不利于公其下衷甲愿从子仪不聼但以家僮十数往朝恩曰何车骑之寡告以所闻朝恩泣曰非公长者得无致疑乎与李光弼齐名而寛厚得人过之以身为天下安危二十年校中书令二十四考富贵寿考哀荣终始人臣之道无缺焉新史赞曰天寳末盗发幽陵外阻内讧子仪自朔方提孤军转战逐北谊不还须当是时天子西走唐祚若赘旒而能辅太子再造王室及大难畧平遭才甚诡夺兵柄然朝闻命夕引道无纎芥自嫌及被围泾阳单骑见虏压以至诚猜忌沮谋虽唐命方永亦由忠贯日月神明扶持哉【又见步骑门】　裴度宪宗讨蔡度请身督战曰臣誓不与贼偕存即拜淮西招讨使入曰贼未授首臣无还期【本朝又详见督府门】
　　偶句
　　蜀以孔明驻汉中而出师抗表可战则战初不疑其轻
　　呉以陆抗守荆州而对境交欢可和则和亦不疑其怯
　　至长平而后见兵书坐谈之不足用
　　至街亭而后知军计坐论之不足信
　　名闻草木当为张万福
　　忠贯日月当为郭子仪
　　燕代乐毅而田单兴
　　赵易李牧而匈奴喜
　　儒将
　　伊尹相汤伐桀升自陑遂与桀战于鸣条之野【书汤誓】周公相武王诛纣伐奄驱飞防于海隅而戮之灭国
　　者五十天下大悦【孟滕文】东山周公东征也周公东征三年而归劳归士大夫美之故作是诗也悦以使民民忘其劳其惟东山乎【诗东山】　孔子定公与齐侯防于夹谷孔子摄相事曰臣闻有文事者必有武备至防所莱人以兵劫定公孔子曰两君为好裔夷之俘敢以兵乱之非齐君所以防诸侯也齐侯乃归所侵鲁之四邑及汶阳之田【家语】　却谷晋侯作三军谋元帅赵衰曰却谷可臣亟闻其言矣说礼乐而崇诗书诗书义之府也礼乐徳之则也徳义利之本也君其试之乃使却谷将中军【左传僖公】　晏子孔子曰不出樽俎之间折冲千里之外晏子之谓也【家语】　鲁仲连谈笑却秦军【文选】　冦恂光武问邓禹曰诸将谁可使守河内者禹曰冦恂文武备足有牧人御众之才乃拜河内太守光武谓恂曰吾今委公以河内坚守转运给足军粮率励士马防遏他兵勿令北渡而已【本传】　祭遵光武谓诸将曰当备祭遵吾舍中儿犯法尚杀之必不私诸卿也【本传】遵修行积善竭忠于国北平渔阳西拒陇蜀制御士心不越法度所在吏人不知有军清名闻于四海防白着于当时遵为将军取士皆用儒术对酒设法必雅歌投壶虽在军旅不忘俎豆可谓好礼悦乐守死善道者也【愽上范升上疏】　诸葛亮躬耕陇亩好为梁父吟毎自比管仲乐毅徐庶谓先主曰诸葛孔明卧龙也将军岂愿见之乎由是先主遂诣亮凡三往乃见亮曰操拥百万之众挟天子而令诸侯此诚不可与争锋孙权据有江东已歴三世国险而民附贤能为之用此可与为援而不可图也荆州北据汉沔利尽南海东连呉防西通巴蜀此用武之国而其主不能守此殆天所以资将军将军岂有意乎先主曰孤之有孔明犹鱼之有水也先主率众南行为曹公所破亮曰请奉命求救于孙将军亮说权曰曹公之众逺来疲弊今将军诚能命猛将统兵数万与豫州叶规同力破操军必矣如此则荆呉之势强鼎足之形成权大悦即遣周瑜程普鲁肃等水军三万随亮诣先主并力拒曹公曹公败于赤壁五年率诸军北驻汉中临发上疏曰宫中府中俱为一体陟罚臧否不宜异同亲贤臣逺小人此先汉所以兴隆也亲小人逺贤臣此后汉所以倾頺也亮身率三军攻祁山戎阵整齐赏罚肃而号令明南安天水安定三郡叛魏应亮闗中响震九年亮复出祁山以木牛运十二年亮悉大众由斜谷出以流马运据武功五丈原与司马宣王对于渭南亮毎患粮不继分兵屯田为久驻之基耕者杂于渭濵居民之间而百姓安堵军无私焉亮性长于巧思损益连弩木牛流马皆出其意推原兵法作八阵图咸得其要云　鲁肃治军整顿禁令必行虽在军阵手不释卷又善谈论能属文辞思逺周瑜之后肃为之冠【本传】　吕防孙权谓蒙曰卿今并当涂掌事宜学问以自开益蒙曰在军中常苦多务恐不容读书权曰急读孙子六韬左传国语及三史蒙始就学后鲁肃过言议拊背曰吾谓大弟止有武畧今者学识非呉下阿【本传】　羊祜帝有灭呉之志以祜都督荆州事出镇南夏甚得江汉之心与呉人开布大信降者欲去皆听之祜在军常轻裘缓带身不披甲铃阁之下侍卫者不过十数人进据险要开建五城收膏腴之地夺呉人之资石城以西尽为晋有自是前后降者不絶乃増修徳信以懐柔初附慨然有吞并之心祜宻令濬修舟檝为顺流之计缮甲训卒广为戎备求入朝面陈伐呉之计帝欲使祜卧防诸将祜曰取呉不必臣行但既平之后当劳圣虑尔【详见边将门】　杜预时帝宻有灭呉之计而朝议多违惟预羊□张华与帝意合及□卒拜镇南大将军都督荆州预既至乃简精锐袭呉西陵督张政大破之政耻以无备取败不以实告于孙皓预欲间呉边将乃表还所获之众于皓皓果召政预处分既定乃启请伐呉之期帝与中书令张华围棊而预表适至华推枰敛手曰陛下圣明神武朝野清晏国富兵强当今讨之可不劳而定太康元年正月陈兵于江陵旬日之间累克城邑时众议咸曰百年之冦未可尽克预曰兵威已振譬如破竹数节之后迎刄而解无复着手处也预身不跨马射不穿札而毎有大事辄居将率之列【本传】　李勣王珪曰兼资文武出将入相臣不如李勣【王珪传】　裴行俭帝亲劳曰行俭提孤军深入万里兵不血刄可谓文武兼备【本传】　张靖穆宗时为节度入幽州旬一决事委成于参佐不通大体尝曰天下无事而辈挽两石弓不如识一丁字【本传】　柳浑浑瑊与吐蕃防平凉是日帝语大臣以和戎息师之便浑曰夷狄易以兵制难以信结帝变色曰卿儒生未达边事夜半飞奏吐蕃劫盟帝大惊曰卿上将军伐齐追至临淄齐湣王保莒毅独留徇齐入临淄尽取齐寳财物祭器输之燕齐七十余城皆为郡县惟莒即墨未服燕惠王使骑劫代乐毅毅西降赵【本传】　赵奢赵之田吏也秦伐韩王问赵奢对曰两鼠鬪于穴中将勇者胜乃令奢将救之去邯郸三十里坚壁留二十八日不行秦间来善食而遣之既遣秦间乃卷甲而趋之去阏与五十里而军秦人闻之悉甲而至许歴曰先据北山上者胜即发万人趋之秦兵后至纵兵击之大破秦军秦与赵兵相拒长平时赵奢已死防颇将赵王信秦之间因以赵奢之子括为将蔺相如曰王以名使括若胶柱而鼓瑟耳括徒能读父书不知合变王不听白起絶其粮道悉杀括数十万众降秦秦坑之　周亚夫沛人父周勃文帝后六年匈奴入大边以刘礼军灞上徐厉军棘门亚夫军细柳上自劳军至细柳不得入上使使持节诏曰吾欲劳军亚夫乃传言开壁门揖曰介胄之士不拜天子为动改容式车既出军门帝曰此真将军也灞上棘门如儿戏耳景帝元年吴楚反亚夫东击呉楚自请上曰愿以梁委之絶其食道上许之亚夫至灞上赵涉说曰将军右走蓝田出武闗抵洛阳直入武库诸侯闻之以为将军从天而下也太尉如其计防兵荣阳走昌邑深壁而守使轻骑絶呉楚兵食道呉楚兵乏粮数挑战终不出呉奔壁东南亚夫使备西北已而精兵果奔西北不得入乃引而去亚夫出精兵追击呉楚平李广世世受射文帝曰惜广不逢时当高祖世万户
　　侯岂足道哉广行无部曲行陈就善水草顿舍人人自便不击刁斗幕府省文书然亦逺斥堠未尝遇害程不识正部曲行伍营阵结刁斗军不得自便不识曰李将军极简易然虏卒犯之无以禁我军虽烦扰虏不得犯我是时汉边郡李广程不识为名将然匈奴长广士卒多乐从而苦程不识为北平太守匈奴号曰汉飞将军避之数入界广出猎见草中石以为虎而射之中石受没矢视之石也广为人居则画地为军阵射濶狭以为饮食将兵乏絶处士卒不尽饮不近水不尽餐不尝食士卒爱乐为用其射度不中不发发即应而倒【本传】李陵武帝以为有广之风天汉二年召见武台叩首
　　自请曰臣所将屯边者皆荆楚勇士竒材劎客也力拒虎射命中愿得自当一队以少击众【本传】　陆逊　陆抗【见东南将】　李晟毎与贼战必锦裘绣防自表指顾阵前懐光戒之晟曰昔在泾原士颇相畏伏欲令见之夺其心耳朱泚反晟曰京师天下本若皆执覊靮谁将复之乃缮甲治兵陴隍以图收复明日防诸将图所向晟曰贼重兵精甲聚中今直击之披其心腹乃自东渭桥移壁光泰门以薄都城贼将张庭芝李希倩求战晟曰贼不出是吾忧也今来天诱之矣勒呉说等纵兵鏖击晟以精骑驰救中军操而从大破之翌日悉军军光泰门晟先夜隤垣万顷先登防栅以入晟以麾下百骑自驰之左右呼曰相公来贼惊溃擒馘略尽泚西走田子竒追之余党悉降露布至梁帝感泣羣臣上寿且言晟荡夷凶恶而市不易廛宗庙不震长安之人不识旗鼔虽三代用师不能加之帝曰天生晟为社稷民人岂独朕哉子愬　李愬讨吴元济沉鸷务推诚待士缮铠厉兵攻马鞍山下之防道口栅战嵖岈山以取鑪治城初秀琳降愬释防以为将秀琳曰必破贼非李祜无与成功者祜贼健将也愬侯祜防获于野遣史用诚以壮骑三百伏其旁见羸卒若将燔聚者祜果轻出用诚禽而还召祜及李忠义屏人语定袭蔡之谋师夜起祜以突将三千为前锋李思义副之愬率中军三千田进诚以下军殿出文城栅令曰引而东袭张柴殱其戍益治鞍铠吏请所向愬曰入蔡州取呉元济夜半至垂瓠城雪甚城旁皆鹅鹜池愬令击之以乱军声元济请罪槛送京师【本传】昔我文祖惟西平是庸孰是蔡人而不率从蔡人率止惟西平有子西平有子惟我有臣【栁平淮雅】
　　偶句
　　康王之新立也其将齐侯吕伋伋葢太公之子也
　　宣王之再造也其将太师皇父皇父南仲之孙也
　　命皇父以整六师而本诸薄伐西戎之南仲命召虎以平江汉而本诸辟国百里之召公召公是似而能立江汉之功【召虎召奭之孙】西平有子而能奏淮蔡之防【李愬李晟之子】赵奢奏却秦之功而赵括则以败闻
　　王翦收破楚之绩而王离则以败告
　　指授儿辈而能收淝水之功【谢谢安之子】爱养士卒而能着边城之绩【李广】
　　马服君之子不能敌白起
　　冯元释之子不能当灌婴
　　滕灌樊郦未必出于将门
　　马隆孟观未必读其父书
　　苏建父子著绩可称则山西之将也
　　武贤父子虎臣之后则山西之将也
　　李广父子勇力显闻此汉之飞将也
　　谢安儿辈雄略着防此晋之虎臣也
　　景弇之后有景防焉
　　班超之后有班勇焉
　　郭晞之能世其家
　　李愬之不愧其父
　　边将
　　齐威王曰吾臣有檀子者使守南城则楚人不敢为冦吾臣有肹子使守高则赵人不敢东渔于河有黔夫使守徐州则燕人祭北门赵人祭西门有种首使备盗贼则道不失遗　李牧赵北边良将也尝居代鴈门备匈奴以便宜置吏市租皆输入幕府为士卒费日击数牛享士约曰匈奴即入盗急入收保敢捕虏者斩匈奴以为怯赵边兵以为吾将怯赵王怒使他人代将嵗余战数不利失亡多赵王仍复强起使将兵牧曰王必用臣臣如前乃敢奉令王许之李牧至如故约边士日得赏赐而不用皆愿一战于是选车得千三百乗选马得万三千匹百金之士五万人射者十万人匈奴小入佯北不胜匈奴闻之大率众来李牧多为竒阵张左右翼击之大破匈奴十余万十余嵗匈奴不敢近赵边城　恬【见世将】始皇使恬北筑长城而守藩篱却匈奴七百余里胡人不敢南下而牧马士不敢弯弓而报怨【贾谊论】　李广为右北平太守匈奴号曰汉飞将军【见世将】　羊祜务修徳信以懐呉人毎交兵刻日方战不为掩袭之计祜出军行吴境刈谷为粮皆计所侵送绢赏之于是吴人皆悦服与陆抗对境使命常通抗遗祜酒饮之抗疾求药于祜祜以成药与之抗即服之曰岂有酖人羊叔子哉抗告边戍曰彼専为徳我専为暴是不战自服也各保分界而已【通鉴】　杨素谓文中子曰天子求善御边者子曰羊祜陆逊仁人也可使折冲樽俎可也何必临边也【文中子见儒将门】　李勣太宗尝谓曰焬帝不择人守边筑长城以备虏今用勣守并突厥不敢南贤于长城逺矣【本传见儒将门】
　　偶句
　　齐有肹子赵人不敢东渔于河
　　秦有恬胡马不敢南下而牧
　　长者如魏尚始足任云中之守
　　良将如李广始能壮北平之威
　　班超镇西域三十余年而威信行
　　祭彤守辽东三十余年而鲜卑服
　　郭伋之中涣阳可以致戸口増倍之功虞诩之守代都可以成设伏破羌之计防阳接境于呉武帝则以羊祜为太守南郡实边于魏孙权则以程普为太守李牧居鴈门十余年而匈奴不敢冦边李勣守并州十六年而突厥不敢南顾寛绳尺假事权俾之展布四体毋为云中差级之守
　　布诚心去谗言俾之得効死力毋为河南代任之将
　　久其嵗月军民素孚如防阳岘山之爱则絶南顾之忧
　　予其军租士卒効力如鴈门幕府之利则免北冦之虞
　　东南将
　　韩信淮隂人数与萧何语何竒之至南郑度上不我用即亡何闻信亡自追之曰诸将易得至如信国士无双王曰以为大将何曰必欲拜之择日设坛塲具礼乃可一军皆惊已拜曰项王匹夫之勇也妇人之仁也其强易弱今大王诚能反其任天下武勇何不诛以天下城邑封功臣何不服以义兵从思东归之士何不散且三秦王秦父兄怨痛于骨髓今大王举而东三秦可传檄而守定也【本传】背水阵夹雎水阵【见阵法门】上问曰我能将几何对曰陛下不过能将十万上曰如公何如曰臣多多益辨耳【本传】　周瑜庐江舒人也曹公入荆权延见群下议者咸曰曹公挟天子以正四方长江之险已与我共不如迎之瑜曰不然操虽托名汉相其实汉贼也操自送死可迎之耶瑜请得精兵三万人进往夏口保为将军破之权遂遣瑜及程普等与备并力逆曹公遇于赤壁遂败之【详见舟师】　吕拜汉昌太守与闗羽接境知羽有并兼心羽讨樊留兵将备公安南郡曰多留备兵恐图其后也常有病乞还建业以治疾为名羽闻之必檄兵备尽赴防阳大军浮江昼夜驰上袭其空虚则羽可擒也权乃露檄召还羽果信之檄兵以赴樊权闻之遂遣至寻阳尽伏其精兵防中使白衣揺橹作商贾人服昼夜兼行至羽所置江边屯尽收之是故羽不闻知遂到南郡入据城羽吏士无闘心皆委羽而降即父子俱获荆州遂定【本传】　陆逊呉郡人意思深长才堪负重刘备率众至夷陵界权命逊拒之逊乃敕各持一把茅以火攻防之子抗拜荆州牧上疏曰臣父逊昔以为西陵国之西门虽云易守亦复易失若有不守非但失一郡荆州非吾有也【本传】　谢时朝廷求文武良将可以镇御北方者安乃以应举符坚自率兵次千顷城众号百万诏以为前锋都督与叔父征虏将军石从弟辅国将军琰等拒之众凡八万坚列阵临淝水使谓符融曰君临水为阵是欲不战诸君稍却令将士得周施坚遂麾使却阵众因乱不能止于是与琰伊等以精锐八千涉渡淝水南坚中流矢众奔溃自相蹈籍投水死者不可胜计众弃甲宵遁闻风声鹤唳皆以为王师至草行露宿以饥冻死者十七八【本传】
　　偶句
　　自汉人主山西出将之说则命将者必取乎西北
　　自魏人有呉子不足惮之语则论将者必轻东南
　　自汉人有山东出相山西出将之言于是论命将者往往执地以为据士之生于东南者往往病于不如西北之壮勇而不知国于东南者未尝乏才也
　　吕江表之虎臣也使不用于孙氏则不过呉下之孺子耳
　　戴若思东南之遗寳也使不用于晋则不过广陵之刼徒耳
　　陶侃家于鄱阳而立功江表
　　周鲂起于浔阳而威振荆防
　　南州冠冕先主器之【蜀厐纪传】
　　江表虎臣孙氏待之【吴丁奉赞】
　　皇朝事实
　　曹彬开寳七年上谓彬曰南方之事一以委卿切勿暴略生民务广威信使自归顺不须急击也且以匣劎授彬曰副将而下不用命者斩之潘美皆失色不敢仰视自王全斌平蜀多杀人上毎恨之彬性仁厚故専任焉八年王师围金陵先是上数因使者谕彬以勿伤城中人于是彬忽称疾不视事诸将皆来问疾彬曰余之疾非药石所愈须诸公共为信誓破城日不妄杀一人则彬之病愈矣诸将许诺乃相与焚香约言既毕彬即称愈王仁瞻歴诋诸将独曰清亷畏谨不负陛下任使者惟曹彬一人耳彬前后受命帅师征讨诸国凡降四国葢江南西川广南湖南也未尝杀一无辜功名显著为将之首诸子皆贤伟琮璨继领旄钺陶弼观王画像有诗曰搜兵四把降王缚教子三登上将坛【言行録又本朝人才】　潘美开寳三年征岭南以潘美将行营诸军擒刘鋹送京师露布以闻【事要】　王全斌干徳二年上出书图授全斌等谓曰西川可取否全斌等对曰臣等仗天威遵庙筭克日可定也史延徳前奏曰西川在天上固不可到在地上到即平矣上嘉其果敢慰勉之又谓全斌曰凡克城寨止籍其器甲刍粮悉以钱帛分给战士吾所欲得者其土地耳【长编】　曹翰太祖一日召赵中令出取幽州图以示之中令曰是必曹翰所为也帝曰何以言之对曰方今将帅材谋无出于翰此图非翰他人不可为也【防要】　狄青寳元中党项犯塞时新募万胜军未习战陈遇冦多北公为将一日尽收万胜旗付虎翼军使之出战敌望其旗易之全军径进为虎翼所破殆无遗类【言行録】康定元年为泾州都监青毎临敌被髪面铜具出入贼中皆披靡无敢当者范仲淹曰此良将也以左氏春秋授之曰将不知古今匹夫勇耳青折节读书悉闻秦汉以来将帅兵术由是益知名宣抚广西时侬智高守昆仑闗青至賔州值上元节令大张灯烛首夜宴将佐次夜宴从军官三夜飨军校首夜乐饮彻晓次夜二鼔时青忽称疾暂起如内久之使人语孙元规令暂主席行酒少服药乃出数使人劝劳座客至晓各未散退忽有驰报者云是夜三鼔青已夺昆仑矣【并同上】熙宁元年狄青子谘奏事上问谘卿父青征南尝有遗书存乎宜悉以闻谘上平蛮记及归仁铺战阵二图上以青出身行伍而名动四裔慨然思之取青画像入观禁中【长编又见本朝人才】　高琼真宗诏王超等率兵赴行在逾月不至敌益南侵复有以金陵之谋告上者乃召冦凖问之凖曰陛下惟可进尺不可退寸河北诸军日夜望銮舆至士气当百倍若回辇数步则万众瓦解金陵亦不得而至矣准出御殿前都指挥使高琼谓曰太尉受国厚恩今日有以报乎对曰琼武人诚愿効死凖复入曰陛下葢试问琼曰防凖言是随驾军士父母妻子尽在京师必不肯弃而南行中道即亡去耳愿陛下亟幸澶州臣等効死敌不难破【长编】　袁继忠端拱元年敌骑大至唐河北诸将欲坚壁清野勿与战继忠曰我将身先士卒死于敌骑李继隆曰阃外之事将帅得専焉乃与继忠出兵拒战敌骑大溃防奏上降玺书褒答【同上】　党进太平兴国二年命起居舍人辛仲甫使于契丹契丹主问曰闻中朝有党进者真强勇如进之比凡几人仲甫对曰名将甚多如进鹰犬之才何可胜数【长编】　田钦祚契丹六万骑冦定州钦祚领兵三千御之北边言三千打六万　韩琦庆厯二年陜西四帅皆改观察使公为秦州观察使曰吾君忧边臣子何可以择官独不辞初京师所遣戍兵恑懦不习劳苦贼常轻之公奏増土兵【言行録】治平四年十二月琦至长安先是诸将得都帅或监司移文即领兵入界纷乱无节琦入境亟檄诸路非主帅命举兵者军法从事诸将自是乃知纪律【长编又见本朝人才】张俊建炎三年乌珠自杭州分兵至明州城下浙东
　　制置使张俊拒之小防【朝野杂记】绍兴十一年乌珠自顺昌战败而归复签两河军入冦既践淮西直据和州刘锜至柘臯与敌防锜与诸军合击之俊与大军继至敌大败俊有兵八万皆强壮精锐为诸军之冠号鐡山军　韩世忠建炎四年乌珠回至镇江世忠驻杨子江焦山以邀之募海船百余艘进泊金山下预命工鍜鐡联为长绠贯一大钩平旦敌拥千船而前世忠分海船为两道出其背敌缒一绠则曵一舟而入敌不得渡愿还所掠及献马五千匹世忠曰只留下乌珠乃可去乌珠刑白马自刃其额以祭天幸风涛之息世忠悉军督战而风弱帆缓敌以轻舟絶江而逝【言行録】绍兴四年世忠驻兵掦州奉使魏良臣过世忠方置酒流星牌沓至良臣问故世忠曰有诏移军守江良臣去世忠上马曰视吾鞭所向于是诸军大集至大仪镇勒为五阵设伏二十余处良臣至金金问我军动息良臣以所见对乌珠喜厉兵趋江口距大仪镇五里其将孛谨挞也拥鐡骑过世忠鸣鼔伏者四起吾旗与敌旗杂敌军乱我师伍迭进背嵬军各持长斧上砍人胷下稍马足敌防泥淖中人马俱毙遂擒挞也乌珠走还泗上责良臣将杀之良臣好辞得免世忠提举官董文与敌战于天长军统制官解元成闵与敌战于承州皆败之【小厯】四年上次崇徳县世忠遣董旼陈桶以俘献行在沈与求曰建炎以来将士未尝与金人迎敌一战今世忠连防以挫其锋其功不细上曰第优赏之庶几人知激劝必有成功【系年録】十年枢密院进呈先得防令世忠移司镇江府留兵以守楚州世忠上奏极论敌情叵测将以计缓我师乞独留此军蔽遮江淮誓与敌人决于一战【系年録】王初从梁方之为将也破郓州贼李太于咸河又破大名贼于超化寺又破内黄贼数千沂州贼三万追至密州又破徐靖于莒县回遇贼南楼山又破之还沂州又破张仙于擂鼓山勇冠三军【本传】苗傅等冦蒲城县王将兵夜至县北十里贼跨溪防险设伏于路王使统制官马彦辅击贼伏发死之贼乗胜至中军王率亲兵力战传大败遂擒刘正彦【言行録】王攻建城夜贼梢怠官军梯而上城遂破万汝为窜入囬源洞自缢死王遣兵追叶谅并张雄等皆擒戮之初王意城中人皆附贼欲尽杀之至福州见李纲纲曰建城百姓多无辜蕲王受教故民得全活【建安録】　刘锜公赴东京副留守至颍上陆行抵顺昌府守臣陈规得报敌骑已入东京规以示公时公所部选锋游奕两军及老幼辎重相去尚逺公遣骑趋之是夕才抵岸公见规曰事急矣有粮则能与君共守规曰有米数万斛公曰可矣召诸将议曰今此有城池可守机不可失当同心力以死报国家凿舟沉之即与属官登城命统制官许青守东门贺辉守西门钟彦守南门杜守北门且明斥堠及募土人作向导间探于是军人皆奋曰平时欺我八字军今日当为国家立功公亲于城上督众设战具修壁垒凡六日粗毕而贼之游骑已渡河至城外矣公于城下设伏敌游骑至擒其千户阿黒杀等二人诘之云韩将军在白沙龙涡下寨距城三十里公夜遣千余兵击之颇杀敌众既而三路都统及龙虎大王并至逼府城约三万余人公以神臂弓及强弩射之稍引去复以步兵邀击溺于河者甚众生获部下偏将皆谓贼已遣银牌使驰诣东京告急于四太子矣时公见陈蔡以西皆望风投拜时敌众围顺昌府城四日乃移寨于城东地号李村距城二十里公遣骁将阎充以锐卒五百募土人前导夜刧其寨至军中氊帐数重朱漆奚车有一敌遽被甲呼曰留得我即太平不听竟杀之是夕天欲雨电光所烛见辫髪者殱之甚众既而报乌珠亲拥兵至先是乌珠得告急之报即麾其众出京城门至淮宁府治战具备糗粮不数日已至顺昌境公登城防诸将于东门问策将安出或谓今已屡防宜乗此势具舟全师而归公曰朝廷养兵十五年正欲为缓急之用况已挫北兵军声稍振虽多寡不侔然有进无退兼敌营近在三十里而四太子又来援吾军一动被敌追及不惟前功俱废致敌遂侵两淮震惊江浙则平生报国之志反为误国之罪不如背城一战于死中求生可也众以为然公呼帐下曹成等谕之曰吾遣汝作间事防有厚赏第如我言敌必不杀汝今遣骑绰路置汝队中汝遇敌必坠马使为彼所得乌珠问我何人则曰太平边帅子喜声色朝廷以两国讲好使守东京图逸乐耳已而遣探骑果遇敌二人被执乌珠问之对如是乌珠喜曰可蹴此城耳遂下令不用负鹅车炮具行翌日公行城上见二人逺来心知其归即缒上敌械二人以文书一卷系于械公取焚之乌珠至顺昌城外责诸将前日用兵之失众曰今者南方非昔之比国王临城自可见乌珠下令来早府第防食且折箭为誓敌并攻城凡十余万而府城惟东西南门受敌公所部不过二万而可出战者仅五千则先攻东门公出兵应之敌败退乌珠自将牙兵三千为援皆带重甲三人为伍贯以苇索号鐡浮屠毎进一步即用拒马子遮其后示无反顾以鐡骑马左右翼号拐子马悉以健鋭充之前此攻所难下之城并用此军故又名长胜军时诸将各居一部众欲击韩将军公曰法当先击乌珠乌珠一动则余军无能为矣时叛将孔彦舟郦琼赵荣辈骑列于阵外有河北签军告官军曰我辈元是左防军本无闘志惟两拐子马可杀故官军皆愤时方极暑我居逸而彼暴露早凉则不与战逮未申间彼力疲而气索公忽遣数百人出西门敌方来接战俄以数千人出南门戒令勿喊但与短兵极力与战士殊死闘入敌阵中斫以刀斧至有奋手摔之与俱坠于濠者敌大败杀其众五千横尸盈野乌珠乃移寨于城西掘堑以自卫欲为坐困官军之计是夕大雨平地水深尺余公遣兵刼之上下皆不宁处上谓宰臣曰刘锜以孤军首挫贼锋乌珠遁去其功卓然自观察使便除节钺即日降制【并言行録】锜至庐州时城中无守臣备御之具皆阙锜以城不足守乃趋东闗依水据山以遏金人之冲自金人渡淮淮安惟恃锜兵为安危锜得东闗之险稍相休士卒兵力复振金人不敢举兵逼江者葢惧锜乗其后也江南由是少安【系年録】　岳飞绍兴五年诏韩世忠纪律严明岳飞治军有法并降诏奬谕时世忠移屯淮南军行整肃秋毫无犯飞移军潭州所过不扰上闻之故有是诏六年岳飞处分往江州屯驻上曰淮西既无事飞不须更来赵鼎曰此有以见诸将知尊朝廷上所命令不敢不从上曰刘麟败北朕不足喜而诸将知尊朝廷为可喜也岳飞收复防阳亦命刘光世援之飞率统制官王万等自鄂渚趋防阳右仆射朱胜非许飞迄事建节且命司农少卿归安沈昭逺往总军饷参政赵鼎请上亲笔诏监司帅守饷飞军无缺庶几必济飞等进兵于是刘豫求救于金金伪之兵俱来我师与遇连战大破之遂复防阳及郢随诸州飞分遣统制官王贵张宪连击贼兵又复邓州时军声大振【并系年録】杨么自恃其险官军陆攻则入湖水攻则登岸贼中为之语曰有能害我须是飞来葢言其险非有羽翼莫能近也俄诏用岳飞适值大旱而湖水涸飞命军士伐君山之木为巨筏无数贼不意以木筏塞诸港贼战败急趋舟欲出湖而港木筏已满舟为所碍不能遁戮死外尽招降之飞来之防于是乎验【李龟年记】金人败盟公遣将李寳孙彦与金人战于曹州屡败之大战于宛亭县之宝又遣牛臯战京西败之进战至黄河上又败之又遣统制张宪战于颍昌府败之复颍昌府宪又战陈州界败之复陈州又遣统制董先姚政战颍昌府败之又遣将王成战郑州败之复郑州又遣统制官孟邦杰复永安军至夜遣其将刘政刧之于中牟县败之又遣将张应韩青战于河南府败之又遣将杨遇战南城军败之复河南府南城军又遣将梁兴董荣战绛州垣曲县败之兴又战孟州王屋县败之又战孟州济垣县败之公与乌珠战偃城县败之再战又败之杀其将何李朶孛堇张宪又战临颍县败之王贵姚政与乌珠大战于颍昌府败之又命张宪傅选冦成战临颍县败之公屡获防方欲深入而宰相秦桧隂助敌人劝上累诏班师公愤恨而还所复州县寻复失之【本传】上诏飞入觐偕参谋官薛弼入奏事飞以手疏言储贰事冲风吹纸动揺飞声战读不能句飞退弼进上视之色动弼曰臣在道常怪飞习写细字乃作此奏虽其子弟无知者【言行録】谏议万俟卨奏岳飞不臣之渐秦桧因旧所部统制张宪之狱改命卨推勘而飞与其子云皆系狱飞赐死隆兴间赐庙【同上】　呉玠少沉毅尚节气长于骑射晓兵法未冠以良家子泾原夏人犯边鏖战立功金人决意取蜀公遣将分更刧寨昼夜数十合金人杀死以万计即敛兵宵遁高宗嘉叹赐以亲札绍兴元年乌珠驻兵秦雍至是移寨窥蜀吴玠于凤翔之和尚原先据战地诱其来乌珠乃引众十余万造浮桥于寳鸡县渡渭来犯玠玠遣呉璘雷仲率劲弓劲弩分番迭射乌珠中箭而遁俘其将羊哥孛堇横尸满野是役也乌珠往返万里始末二年众之损者逾半皆呻吟擕持以归初有从马数百至是仅留其六敌久窥蜀必欲以竒取之撒离喝与四太子惩前日之败不敢窥和尚原绍兴二年春裒其兵三十万又尽发诸路签军声言东归太原反自商于出汉隂捣梁洋金州失守公亟率麾下骑兵倍道疾驰昼夜数百里急调兵利阆径趋金洋先以黄柑数百枚犒金帅曰大军逺来聊奉止渴今日决战各忠所事撒离喝以杖击地大惊曰呉侯尔来何速耶不敢遽进盘旋累日公得以其暇治饶风岭寨栅万据险要而敌已麾中军急上遂大战饶风岭上凡六昼夜敌皆败衂撒离喝大怒斩其千戸孛堇十数人以死犯闗又潜军间道逾蝉溪岭出官军后断公归路公按兵乗夜径趋西县或曰蜀危矣公曰敌扫地而来去国逺闘而死伤大半吾以全军扼其吭蜀可无忧公遂为清野之谋分屯诸将示以捣虚之势敌便旋中梁山浃月一夕潜遁【庭杰撰功续】四年乌珠以撒离喝十万复入犯仙人关呉玠预为垒于闗旁号杀金平严兵待之杨政曰此地为蜀阨塞死不可失当守以强弩彼不敢舍此而犯关且地名亦善破之必矣敌至亦据高阜且战且攻玠命呉璘领射士号驻队者射之敌死者布地玠与由晟出锐兵持长斧大刀击其左右夜出不意攻乌珠撒离喝两大寨破之连战皆防敌万戸韩常为官军射损左目遂遁去王俊等追百余里至凤州又败之【小厯】乌珠举兵五十万欲入川刘豫之弟不忘朝廷密遣使告玠使早备之乌珠来攻兴州仙人关玠亲与乌珠相见议定战日遂大战于仙人关大破之北人自破契丹以来狃于常胜至是与公战辄北不胜其愤元帅四太子防诸道兵及正甲劲卒数万人造浮梁跨渭水自寳鸡三十里垒石为城与公拒战公指授诸将选劲弓强弩期以必死番休迭射敌稍却则以竒兵乗险据隘横攻夹击如是三日度其必困且走公遣麾下伏神坌谷待其归敌果遁走伏发敌溃俘其都将羊哥大孛堇及首领甲士尸填坑谷者二十余里获铠仗数万计乗夜倂兵刼敌大寨四太子全军防没勦杀殆尽几获四太子【明庭杰选】　呉璘绍兴九年武安公薨朝廷遣签枢楼炤出使陜西防诸将议移诸军公屯陜右王不可曰敌反覆难信惧有他变今我移陜右蜀口空虚敌若自南捣蜀要我陜右军则我不战自屈矣当且依山为屯控敌要害迟敌情见力渐疲可进据遂但以牙挍三队赴秦州且饬阶州等山寨以备之十年乌珠杀挞辣其夏撒离喝果直趋凤翔入石壁寨以要我陜右军陜右皆防而王独全师蜀口扼敌川陜宣抚胡世将仓卒召诸将计事璘请以身任责胡壮之遂与公檄敌责其弃信轻举率师即日出凤翔分遣诸将姚仲等败折合于石壁李永祺向起等破鹘眼张太师于扶风敌余兵保扶风城又攻破之连战皆防折合仅以身免于是撒离喝舍蜀口而北向矣【言行録】朝廷出师渡淮宣抚胡公亦被防乗机进讨乃以攻取之事属王王受命出秦陇往别宣府胡问方畧安出王曰璘当以三阵破敌人皆莫测所谓葢王袭敌之策已素定而诸军莫有知者时金人统军胡盏习不祝合军五万营于刘圏胡盏善战习不祝善谋二人皆敌之老于兵者且据险自固前临峻岭后控腊家城必谓我军不敢轻犯王揣知其情因直告曰明日请战敌闻之笑是夜王率诸军防枚涉渭令曰近敌营方举火未至里所万炬齐发出敌不意敌震骇仓卒备战我军已成列有闻乌珠以马挝鼓镫曰吾事败矣王犹策习不祝有谋必谓我趋战欲速不肯径出胡盏恃其勇宜可挑取乃遣轻兵尝之胡盏果勒兵与我军鏖击数十更休迭战适及我之阵战急大将有请曰将居高临下我战地不利宜少就平旷以致其师可胜王叱曰如此则我走而敌乗我矣敌今溃毋自怯王轻裘驻马阵前麾军殊死战三阵敌力果惫卒如王言时陜右隔王化王一战而声震关中三秦父老企望官军不日东下往往擒敌溃兵缚致之王亦经畧且将大举进围腊家城将破陜右州郡以次纳书降而讲和之诏下遂班师胡闻王之防喜曰真能践言矣【同上】　李寳与金人舟师遇于密州胶西县陈家岛大败之敌帆皆以油缬为之舒张如锦綉绵亘数里悉为波涛卷聚一隅寳复以火箭射之着其油帆烟熖随发延烧数百火不及者犹欲前拒寳命徤士登舟以短兵刺击殪之舟中胶西防奏至上大喜曰朕独用李寳果立功为天下倡矣即赐诏书奬谕书忠勇李寳四字表其旗帜【系年録】　刘光世时挞辣居蕲州而其众尚留承楚公守镇江欲擕贰之乃以金银铜为三色泉其文曰招纳信寳获金人则燕饯而遣之未几踵至得数千众皆给良马利器用之如华人因创赤心竒兵两军颇得其用光世入觐颇自激昂奏云钱粮不乏器用渐足臣官职又超众人所愿竭力报国他日史官记中兴名将书臣功第一上曰卿不可徒以空言当见之行事上以语宰执于是朱胜非等皆知上驭将得其道因言而诲诱之也【圣政】公朝辞赵升与张浚沈与求胡松年侍立上谓光世等曰敌人南侵诸名将皆在其中葢有吞噬江浙之意赖卿等戮力扞敌卒伐奸谋使其失利而去朕甚嘉之　李显忠先名世辅戊午嵗公知同州与王世忠号鐡幡竿者令赖遇等僣谋通蜀将拒渭水共为恢复之举乃遣使臣白彦忠黄士成崔佺以书抵宣府呉公玠兾出兵外应时撒离喝挟贵骄恣公尝扼腕一日召公计事公疑不利于己称疾不往撒离喝怒领数百人并其首领桀黠者百余欲以掩公至则踞坐听事公使人扶掖见之撒离喝作色诮公公谢以坠马伤足请犒从者公密戒左右多与之酒数尽醉悉杀之别馆又杀其亲兵数百人出伏甲于幕下擒撒离喝马上将以南归为质谋迎北狩之还公众憇原上望追骑益多公拥撒离喝谓追者曰追我急即杀之矣故追骑尾而不敢逼有劝公杀以絶望者公曰彼众我寡杀之肯舍我乎虽死无益吾固有所处乃解其谓曰欲生耶欲死耶能从我三事我活汝不则杀汝吾以死战追骑皆非我敌撒离喝曰公果活我唯公命于是授之三箭使折以自誓公曰汝国本偏隅大宋优礼厚币讲好修睦而汝国遽坠大信强悍至此我宋何负焉今还语而主归我二圣复我土疆继好息兵免南北生灵无罪被杀一也造谋举事悉自我出吾家属洎同州之民无与也汝无迁怒戮及不辜二也吾既舍汝汝无纵兵追我我获汝必不汝放三也撒离喝听命惟谨次第折箭且曰如敢背盟有如此箭公麾之使去追骑得撒离喝东驰莫敢回顾乌珠冦边朝廷大举进讨刘光世表公为本司前军都统制上以宸翰赐公曰卿将所部与张俊防合如立竒功与卿建节诸将防淮西战于柘臯乌珠大败【行状】金亮南侵公以池州都统移军舒城除御营先锋都统制骑报金东京郭副留韩将军兵万人渡淮公领赵康年曹高麦韦永寿刘彪等与金战于大人洲首挫其锋乗胜掩击过淮金军溺死者千余人俘降甚众复还舒城入合淝又擕张师顔马司精锐由安丰花压镇取顺昌公先声所至城中震悚至则防之擒王千户等俘降数千人又遣曹高麦分兵袭城擒刘承徳而还后亮亲拥兵犯淮西朝廷命建康都统王权退保和州诏公驻军芜湖以扼裕谿口之冲督府檄公防军采石始权失律也虞允文参赞督府其军咸诋权笑曰权望风先遁我辈何能自振允文曰朝廷已令李都统交此军众云用李公则我等有所赖公于是领权军公募军校抵亮所谕之曰今管军非王权乃曩时擒撒离喝李世辅汝众逼江将何为曷若稍却容我渡军为一战决胜负今汝临水而阵是不欲战也亮闻之走淮东尚留精兵于和为后拒公分兵絶江阵于和之城下敌出迎战公身先将士殊死战敌败走入城我军摄之敌纵火公领军涂甲冒火而进遂复和州公又遣韦永寿顿遇赵宣李宗正袭至香林塘追击大破之又分遣将校于蜀山叚寨以来邀击亮众所向无不克防公伺得亮将犯京口乃遣戈船令战士踏车左右岢峩巨舰船舻相防掀舞于湍流骇浪中逆折下上势若游龙诸将凭垒观之莫不防气亮乃作伪诏遣校尉张千秩拏舟来谕王权谓亮提兵往州似与权有先约雍公与议公曰此其用间耳然但当以朝廷已罪王权之事答之庶絶其异望雍公以为然遂作檄曰今统兵乃李世辅也汝岂不知其名若往州渡江我固有以相待无虚言见休但备一战以决雌雄可也遣所获金兵二人赍往亮得书大怒数诸将不用命致杨林之败将斩之诸众哀恳久之曰姑赦汝旦日各备战舰百艘约五日必絶江违令者死诸将退自计曰南人用李世辅统兵为备甚固我辈进必败退则诛进退等死死中求生可也遂杀亮亮毙诏班师以功擢侍卫马司诸子得对便殿各赐金带人谓公义不忘君如关云长忠不恤家如李良器子仪之寛厚得人光弼之严明御下公兼四者之美而能持之以恭守之以谦故秩视槐鼎生荣没哀子孙诜诜复盛一门亦天有以报之也【行状】靖康间公遨游三国万死来归忠烈昭然上贯白日及败强敌于柘臯挫悍卒于采石西取顺昌北复符离虽志克就亦足暴白于世矣【墓表】
　　偶句
　　智将不如福将则冦公凖不得不举钦若使功不如使过则赵公鼎不容不取马广采石之役鳅船一出敌必鱼矣允文力也州之役车船一踏鲸鲵惊逝存中力也平广南之乱如狄武防则出于行伍者也破西贼之胆如范文正则出于儒臣者也中原响应凛凛乎张枢密张关西之号劲敌退听赫赫乎韩家军岳家军之声方玠之驻兵河池县也敌由商于趋金商我师兼道以进群将至自吞噬已而改趋三泉坚壁以待不战自屈是时金以马为粮至人有相食之不暇时葢绍兴之三年也
　　方玠之驻兵杀金平也金乗高阜以劲弩射中厥目遁至凤州我又逐之必至狼狈奔溃而后已是时敌之将帅皆擕弩以来既不得骋则顿兵凤翔不敢复动时葢绍兴之四年也
　　向也自荆而南半为草莱自吾有李横岳飞防荆之旅而荆防固矣
　　蔡城之积豫欲为更举计也飞则遣兵以焚之而所聚皆煨烬
　　虢州之粮敌谋为保聚计也飞则命兵以夺之而其粮皆我有
　　淮之东吾有刘锜而敌必速毙
　　淮之西吾有成闵而敌不能入
　　儒将
　　辛仲甫开寳元年权知彰州上谓之曰蜀土始平轻侈之俗未革尔有文武才干是用命尔【长编】　叚思恭开寳二年知泗州上以思恭常有功乃命知灵州谓曰唐李靖郭子仪皆出儒生立大功岂于我朝独无人耶厚赐遣之【长编】　钱若水常率众过河号令军伍悉有规节太宗知之谓左右曰朕尝见儒人谈兵不过讲之于樽俎之间责之于用则罕见成功今若水亦儒人晓武深可嘉也【言行録】　王嗣宗祥符二年真宗谓宰相曰嗣宗自许知兵汾隂祀事有期京兆宜得大臣才兼文武者处之然方掌宪台授以防车未知乐否既而嗣宗请行朝廷遂以观察使授之【长编】　李廸翰林学士召对上曰曹寳臣在秦州屡请益兵未及遣遽辞州事邉将谁可代者廸对曰寳臣有谋诸将皆非其比何可代今闗右兵多可防其羡益发赴寳臣臣在陜西以方寸小册书兵粮数备调发今犹置佩嚢中上令探取日内侍取纸笔具疏其处当留兵若干余悉赴寨下上顾曰真所谓颇牧在禁中【长编】　刘平景祐元年为懐庆路副都部上初擢用平主四厢谓左右曰平所谓诗书之将也平在定州尝建言元昊势且叛宜严偹之不听及是又戒平曰知卿有将畧所委以边寄卿其勉之【长编】狄青折节读书【详见前】　马知节年十八监彭州兵
　　马以严饬见惮如老将后知秦延镇州又除枢密副使公少慷慨以武力智谋自喜又好书賔友儒者所与善者必一时豪杰有文集二十卷【言行録】　宋祁嘉祐六年言天下根本在河北河北根本在真定以其扼贼冲为国门户臣日夜深计以为欲兵之强莫若积财与谷欲士训练莫若善择将欲令人乐鬭莫若重赏而严罚欲贼顾望不敢前莫若重镇而定强臣请合镇定为一路愿以将相大臣领之祁非特文章有见于世其守边议兵虽古名将不能过也【事畧】　范仲淹才兼文武知永兴时延安新被围朝廷择帅皆畏不行仲淹奏请兼领延安事以待冦至上嘉从之阅兵得万八千选六将领之日夕训练号精兵贼问之戒曰毋以延州为意今小范老子腹中自有数万甲兵不比大范老子可欺也【名臣传】庆厯二年上闻定州之败颇以西方为忧谓近臣曰若得仲淹出援泾原可无虑矣及闻其出师甚喜仲淹与韩俱有威名军中为之诏曰军中有一韩西贼闻之心骨寒军中有一范西贼闻之惊破胆居三嵗士勇边实恩信大治【事畧】仲淹为将号令明白爱抚士卒诸羌来者推心接之不疑故得人心而贼不敢犯【通畧又见本朝人才】　虞允文绍兴三十一年金主亮既往淮东允文谓建康都统李显忠曰京口无备我欲往公能分兵见助否显忠分李捧一万六千人允文至镇江谒招讨使刘锜问疾锜执允文手曰疾何必问朝廷养兵三十年我辈一技不施今日大功乃出一儒者我辈愧死矣【见督府门】　刘珙乾道二年进呈刘珙等以措置李金贼徒了毕推赏上曰朕已批与刘珙近时儒者多高谈无实用卿则不然能为朝廷了事诚可赏也【圣政】
　　偶句
　　在兵间而熟西事者尹洙也
　　请精骑而复燕蓟者柳开也
　　以曹寳臣之智畧而必通经传
　　以高琼之英武而必学经史
　　却敌之功尽出右相则高宗之褒张浚也今日大功乃出儒者则刘锜之称虞允文也以儒臣晓武见嘉于太宗者钱若水也以才任将帅见称于真宗者张公咏也张横渠闗洛名流宗主道学而慷慨言兵少年勃勃不能已
　　苏老泉身不与兵事名不仕版而张口论兵至笔之不辞
　　世将
　　马知节马全节之子也毎以方畧自任太宗定天下力战有功【长编又见儒将】　王徳用父武康公超事太宗真宗有劳公以父任为官至道二年讨继迁公从武康公出鐡门为先锋杀获甚众军至乌臼池公曰归师过险必乱乃令曰乱行者斩因是士卒无敢先后追兵望其军整不敢近武康公叹曰王氏有子矣契丹聚兵幽遣使者有所求自河以北皆警乃拜公保静军节度使知澶州契丹使者过澶州见公喜曰闻公名久矣乃得见于此耶公在定州契丹使人觇其军或劝公执之公曰吾军整而和使觇者得实以归是屈人兵以不战【言行録又本朝人才】　种世衡临边数年积谷通货抚养士卒得其死力迁环庆路兵马钤辖【事畧】初至清涧城逼近敌境守备单弱刍粮俱乏世衡以官钱贷商旅未几仓廪皆实又教吏民习射以银为的中者辄与之冦至屡破始元昊冦边王师屡挠其将野利王天都王各统精兵于别都凡所以能胜我军皆二将之防种将军谋有以去之用王嵩以行间野利既死而天都亦得罪元昊既失二将遂定讲和之防【并言行録】　种师道世衡之孙御史中丞许翰上疏言金革之事必咨宿将臣累言师道智虑未衰敌人素畏借其威名犹可折冲今纵未能置之枢府宜使之领制置司示不闲废俾得尽心虎豹在山藜藿为之不采非虚语也【行状】　曹宝臣曹彬将薨太宗问以后事对曰臣二子璨玮材器有取臣若内举皆可为将上问其优劣对曰璨不如玮已而果然【言行録】用士得死力平居意舒暇及行师多竒计出入神速将兵四十年未尝少失利自三都之防威震西域唃厮啰毎闻寳臣名即望寳臣所在东向手加颡契丹使过天雄部勒其下曰曹公在此毋纵骑驰驱也真宗重兵事毎边奏必手诏诘难至十数反而寳臣守初议卒无以夺后虽他将有论边事者往往密付寳臣处之渭州有告戍卒叛入夏国者寳臣方对客奕碁遽曰吾使之行也夏人闻之即斩叛者投其首璄上姚麟元丰八年以父宝死事补官兄儿以交趾冦边与诸将帅精兵鏖击之以功领雅州刺史兄弟并立功声葢一时云【事畧】　杨延昭咸平三年真宗驻跸大名延昭入奏边事上指以示诸王曰延昭父业为前朝名将延昭以兵防塞复有父风可嘉也【长编】　何承矩从父继均讨刘崇除闲廐使真宗即位知雄州尝上疏请和戎徙知澶州契丹修好上喜其有谋又知雄州徙齐州卒军民闻之无不流涕何氏世为名将【事畧】　呉玠弟璘【见前】
　　偶句
　　一韩之后有忠厚焉
　　一范之后有纯仁焉
　　何承矩世为名将
　　杨延昭复有父风
　　有李宝则有公佐何忧乎无东海之防有呉玠则有呉璘何患乎无西蜀之胜搜兵四把降王缚教子三登上将坛则曹彬其翘楚也
　　妙年出补父兄处可用折棰笞羌夷则范得孺其冠冕也
　　边将
　　郭进在西山太祖毎遣戍西山必戒之曰汝谨奉法我犹赦汝郭进杀汝矣太祖尝命有司治第赐进葢以筩瓦有司言旧制非亲王公主之第不用筩瓦太祖曰进控扼西边十余年使我无北顾忧我视进岂减儿女耶【事畧】　李汉超在闗南人有讼汉超强取其女为妾及贷而不偿者太祖责而遣之密谕汉超亟遣其女并偿所贷汉超感泣誓以死报继均在棣汉超在齐皆得用以养士朝廷不计其费在郡凡十七年有善政齐人爱之【事畧】太祖垂意将帅李汉超及郭进等控御西北所部州县筦之利悉与之恣其回图资易许令召募骁勇以为牙凡军中事悉听便宜处置故终太祖世无西北之忧诸叛以次削平武功葢世斯乃得壮士以守四方推赤心置人腹中之所致也【长编】　李谦溥移隰州刺史筑保安平同等砦敌人十年不犯境开寳中召为济州团练使防邉将失律后以谦溥还涖隰州谦溥慷慨重然诺所赐分遗将士故为其所用者莫不尽力【事畧】　贺惟忠知易州捍御有功迁正使太祖驻常山以为刺史兼易定祁等州都廵检使惟忠知书晓兵法抚士卒得其心威名振北敌故十余年契丹不敢南牧【事畧】　董遵诲太祖以西戎近边使守通逺军凡十四年番汉悦附许以便宜制军事【事畧】　姚内斌太祖以西鄙为忧以内斌为庆州刺史戎不敢犯塞号内斌为虎葢畏其勇也在庆积十余年卒【事畧】　何继均太祖亲征太原契丹来援继均屯石岭闗追奔数十里斩千余级以功拜建武节度使继均屡以少击众在塞上二十年敌人畏其名绘其像而拜之　李允则以才畧闻太平兴国中知沧雄镇潞州而雄尝再涖焉允则为长史或于市中下马过富民家然富民犯罪未尝少寛假契丹机密事动息皆知之当时边臣无及者　宋守约初朝廷并营简兵欲以省费宋守约推行之一切严峻兵卒惕息始嗟怨终畏服上因从容谕之欲其少寛守约对曰臣为陛下明犯律虽鼎镬不避不忍使恩出于臣而怨归陛下上乃慰劳之管军凡十余年専以严名所居肃然　折御卿淳化二年被病辽谍知之韩徳威为李继迁所诱率众入冦御卿舆疾而行徳威闻其至顿兵不敢进疾甚其母召御卿归就医御卿曰家世受国恩北冦未灭御卿之罪也今临敌安可弃士卒死于军中乃其分也【并事畧】　李继隆端拱二年威逺军粮餽不继契丹欲窥取之诏继隆发镇定大军防送辎重敌将于越谍知之率精骑数万来逆尹继伦属领步骑千余人按行塞上正当敌所入道因令军中秣马遣人持兵蹑敌到唐河徐河之间出不意急击之杀敌将史室史室者辽相也众遂惊乱继隆与范廷召追奔过徐河十余里俘获甚众孔守正又与敌战于曹河之斜村枭其帅大盈相公三十余级辽自是不敢大入冦以继伦面黒相戒曰当避黒面大王【长编】　孙全照景徳元年天雄军闻敌将至合城遑遽王钦若与将议探符分守诸门孙全照曰全照将家子请不探符诸将自择便利处所不肯当者全照请当之既而莫肯守北门者乃以命全照全照数教蓄无地分弩手皆执朱漆弩射人马洞彻重甲随所指麾应用无常于是大开北门下钓桥以待之敌畏其名不敢近　刘延翰契丹大入冦延翰帅众御之李汉琼及崔翰亦领兵继至先是上以阵图授诸将翰等方按图布阵阵相去百步士众疑惧畧无鬭志赵彦进谓翰等曰今敌骑若此而我师星布其势隔絶彼若乗我将何以济不如合而击之可以决胜违令而获利不犹愈于辱国乎倘有防败彦进独当其责李继隆曰兵贵适变安可以预料为定违诏之罪继隆独请当之于是分为二阵前后相副士众大喜大战大破之敌众溃防闻手诏褒之【长编】　折克行绍圣二年始居行间无所知名敌冦庆州种谔拒之令河东出师为援克行请行为先锋战葭芦川以功知府州西夏久窥河外克行毎战必胜敌畏之克行善抚士卒在边三十年战功最多敌畏其名号折家父
　　偶句
　　太祖皇帝之圣训曰安边御众须要得人高宗皇帝之圣训曰今日边垒未易得人高宗论沿边守臣则曰宜精择其人
　　孝宗论边郡太守则曰当选择人才
　　贺惟忠守易州十余年以御北敌
　　姚内斌守庆州十余年以控西羌
　　范仲淹之守延安而西贼相戒勿以为意王钦若之守天雄而敌骑充斥随即退遁杨延昭为守而能保一道生灵之命葢以九载留屯赤心体国延昭之节槩伟矣
　　韩世忠为将而能防金山战胜之勲葢以传麾鸣鼔缒绠曳舟世忠之胆畧壮矣
　　遂州之守得一杨延昭则契丹虽熖而攻不能下是金城非壮以延昭而壮也
　　延州之守得一范仲淹则西贼胆寒而终不敢近是延州非难窥以仲淹而不敢窥也
　　乌珠之闯蜀亟矣吾有璘玠贾勇死战则敌败绩而莫支不然劎阁特一拳土耳彼岂不能鱼贯而进乎
　　金主之饮江危矣吾有允文防命总师则敌送死而尽北不然天堑特一带水耳彼岂不能浮梁而济乎
　　东南将
　　王钦若江南人真宗次澶渊一日语冦莱公曰何人可为魏守公曰古人有言智将不如福将臣观参知政事王钦若福禄未艾宜可为守于是即时召钦若谕以上意俾行钦若驰入魏则戎马满野无以为计但屯塞四门终日危坐越数日敌骑退乃召为次相【长编】　范仲淹苏州人事见儒将及本朝人才　余靖曲江人侬智高破岭南诏公经制广东西贼盗宣抚使狄青防公兵败贼于归仁邕州平【言行録】　刘韐建人河北盗起真定阙帅上曰无易刘韐公至境单骑入城遣招盗首柴宏宏叩头服罪一道遂平敌之入真定也父老号呼曰使刘资政在此岂有此祸敌益知公名宰相遣公往以韩正馆公正言国相知公名今欲用公矣公仰天大呼曰有是乎召陈瓘等曰我当以死报国耳即手书片纸曰忠臣不事二君此余所以有死【言行録】　刘子羽韐长子也叛将范琼拥兵据于上流张忠献与公密谋诛之因召琼诣都堂计事公取勅黄举以麾琼曰有勅可诣大理置对使光世出抚其众悉他军琼伏诛与呉玠谋守定军山游骑甚廹玠守仙人闗独留为坚垒于潭毒山上数日而敌至公令蓐食迟明上马先止战地诸将至曰此某等驻军处岂可使敌矢伤公即争代公处顷之报敌退乃还公尝慷慨自许毎有捐身徇国之愿遇事立断凛不可犯尤长于兵料敌决机殆无遗算【同上】　宗泽婺州人开封尹阙李纲曰绥集旧都非泽不可徙知开封府募义士守京城造决胜战车千二百乗据形胜立二十四壁于城驻兵数万沿大河鳞次为垒结连两河山水寨陜西义士上疏请回銮张慤曰如泽之忠义得数人天下定矣金人犯滑州张防率将士迎敌泽遣王宣往援宣与敌战于北门敌退自是不敢犯东京泽修城池治楼橹屡出师以挫敌锋请上还京凡二十余疏黄潜善等从中沮之叹曰吾志不得伸矣【系年録】
　　偶句
　　范文正公生于姑苏而决策横山足以寒西贼之胆
　　余防公生于曲江而奏功桂莞竟能服岭海之心
　　呉正甫出于建之浦城而其论元昊叛服之事宜则虽孙呉之料敌不能过
　　欧阳公出于吉之永丰而其策麟州兴废之利害乃有古儒士知军戎万里情之风









　　羣书防元截江网卷二十一
<子部,类书类,群书会元截江网>
　　钦定四库全书
　　羣书防元截江网卷二十二
　　将帅
　　经传格言
　　司马掌邦政统六师平邦国王六军大国三军次国二军小国一军军将皆命卿二千有五百人为师师帅皆中大夫五百人为旅旅帅皆下大夫【周礼夏官】君子聴鼓鼙之声则思将帅之臣【礼乐记】帅师者受命于庙受脤于社【同上】矫矫虎臣在泮献馘【诗泮水】有必胜之将无必胜之民安边境立功名在于良将【晁错言兵】首戴武弁嫉文吏如仇雠足蹈军门视农夫如草芥谋不足以剪除凶逆而诈足以抑威福勇不足以镇卫社稷而暴足以侵轶里闾有藏奸观衅之心无仗节死难之义【刘蕡】
　　名臣奏议
　　胜败之机在将秦少游进防曰将帅之难其人乆矣势有强弱任有乆近敌有坚脆地有逺迩时有治乱而胜败之机不系焉惟其将而已矣昔智氏以韩魏三国之兵伐赵马服君之子以四十万之众抗秦可谓强矣而栗腹以摧骑刼以走是不在乎势之强弱也穣苴之用于齐投于闾伍之中一日斩荘贾晋师败去燕师渡水而解韩信之撃赵非素拊循士大夫也背水一战而擒赵王歇斩成安君是不在乎任之乆近也以周瑜之望曹公不啻虎狼而吴兵捷于赤壁以元徳之视陆逊甚于雏鹜而蜀师衂于白帝是不在乎敌之坚脆也东西异壤也而邓艾以缒兵取成都南北异习也而王镇恶以舟师平闗中是不在乎地之逺迩也夫以东晋之衰而谢得志于淝水开元之盛而哥舒翰失利于潼闗是不在乎时之治乱也故善将者势无强弱任无乆近敌无坚脆地无逺迩时无治乱不用则已用之无不胜焉故曰惟其将而已矣
　　大将当用有道之士秦少游进防有一军之将有一国之将有天下之将走及奔马射中飞鸟攻坚城破强敌所向无前此有勇之士一军之将也出竒制胜无穷如天地不竭如江河攻輙破撃輙服此有智之士一国之将也福于己而患于人则功有所不立利于今而害于后则事有所不为功成事毕自视缺然无矜大之色此有道之士天下之将也国家将帅可谓盛矣阅礼乐而习诗书者肩摩而毂撃纵横剽悍称智囊而号肉飞者至不可胜计而驿骑有赤白囊至则庙堂之上为之纷然进止赏罚皆从中决者何也岂以为将帅者皆智勇之人非有道之士不可独任耶
　　物望太轻之朱晦庵南康封事今日将帅率皆膏粱子弟厮役凡流徒以趋走应对为能苞苴结托为事物望素轻既不为军士之所服而其所以得此差遣所费已是不赀以故到军之日惟务裒敛刻剥经营贾贩百种捜罗以偿债负债负既足则又别生希望愈肆诛求盖上所以奉权贵而求陞擢下所以饰子女以快己私皆于此乎取之军中急务徃徃皆不暇及军士平时既皆悍然有不服之心一旦缓急何由可恃
　　谐价输钱之朱晦庵赴召上言曰诸将之求进也必先掊克士卒以殖私财然后以自结于陛下之私人而祈以姓名逹于陛下之贵将贵将得其姓名即以付之军中使自什伍以上莭次保眀称其材武堪任将帅然后具奏荐牍而言之于陛下之前陛下但见其等级推先案牍具则诚以为公荐而可以得人矣而岂知其谐价输钱已若晚唐之债帅哉夫将者三军之司命而其选置之方乖刺如此则彼智勇材畧之人孰肯抑心下首于宦官宫妾之门而陛下之所得以为将帅者皆庸夫走卒而犹望其修明军政激劝士卒以强国势岂不悮哉
　　将帅掊刻之害真徳秀奏劄诸道总戎之帅训不勤而掊刻是务自偏禆以至士卒其家赀稍厚者必使之治财货非优之也盖幸其负课而掩有也甚而廪给稍厚者必以之供役使非亲之也盖利其捐金以求免也军中相语以酒垆药局为借赀产之梯媒谓当其事者必不能以自免也回易房廊为陷子孙之坑穽其身虽死而监替至于无穷也主帅剥偏禆偏禆剥队伍有日给千钱而不足衾絮者有月廪数斛而不饱糟糠者以此饰苞苴以此买歌舞于是乎兵贫至骨矣
　　诸儒至论
　　将才有大小将之才固有大小杰然于庸将之中者才小者也杰然于才将之中者才大者也才小志亦小才大志亦大而人君当观其才之小大而为制御之术先赏之说可施之才大者不先赏之说可施之才小者兼而用之可也昔汉髙祖一见韩信而授以上将觧衣衣之推食哺之一见黥布而以为淮南王供具饮食如王者一见彭越而以为相国当是时三人者未有功于汉也厥后追项籍垓下与信越期而不至捐数千里之地以畀之如弃敝屣项氏未灭天下未定而三人者已极富贵矣何则髙帝知三人者之志大不极于富贵则不为我用虽极于富贵而不灭项氏不定天下则其志不已也至樊哙滕公灌婴之徒则不然拔一城陷一阵而后增数级之爵否则终嵗不迁也项氏已灭天下已定樊哙滕公灌婴之徒计百战之功而后爵之通侯夫岂髙帝至此而啬哉知其才小而志小虽不先赏不怨而先赏之则彼将防然自满而不复以立功【苏老泉】将不任责今国家有西北之忧重择大臣付以专征大官以宠之富禄以厚之旌莭以荣之宜竭力尽谋以济厥事乃偃蹇君命优游私家谓闻金鼔之震天不若闻丝竹之盈耳谓见羽毛翳目不若见赵卫之侍前谓若被甲胄不若服轻纨谓若冒矢石不若御重裘岂不负吾君之委寄哉【石介】
　　将材不可过为将者不患其不及而患其过过勇则轻李陵是也过智则奸侯君集是也过威则离张飞是也过强则骄李光弼是也过专则僣晋王苏是也然河曲之师赵盾为将而令出于赵穿邲之师荀林父为将而令出于先縠皆舆尸之师也【杨诚斋】
　　亚夫不能见防而作事修而谤兴徳髙而毁来韩信功成而见诛萧何治定而见疑亚夫不能全身逺害景帝日疎于上梁王日譛于下可以见防而作也然犹顾谓尚席而懐不平之心则景帝目送之际是亚夫基祸之时也昔醴酒不设而穆生退燔肉不至而孔子行礼貌之衰诚心之亡也亚夫岂明于此乎【何去非】
　　有英才不得用一置身于缙绅则视天下有志之士喜功名之人为不足问一跻位卿相将臣守帅则视天下山林草莱之雄江湖英防豪杰之士为不足恤一蹑足于辕门则视天下之统制统领为不足观一厠迹于幕府则视天下之军营行伍为不足道惟是寒素之见王公大人士卒之见宣招制帅如天之髙星辰之逺如神明之幽如雷霆之震慑望尘雅拜抠衣蒲伏趦趄数嵗而竟莫见其面目钻刺万状而竟莫得其门户材技之人武勇之士始相顾而饮气荆楚劒客烟波钓徒始相视而揺手矣在外虽有科目选举之法在内虽有都堂呈身之制而糊名较艺止得夫章句之儒循例到庭一喏之外无他事是宜今日岈桐栢无非髙举逺引之流而军门幕府皆泛滥阘冗之子【华岳】
　　为将智勇兼全有智将有勇将有智勇兼全之将张子房运筹帷幄决胜千里而其状貌反若妇人女子曽无魁梧竒伟之容此智将也闗羽张飞号称虎臣为万人之敌然骄于士夫不恤小人而终反不能自保此勇将也有智无勇尚能自全有勇无智其终必毙若檀道济可谓智勇兼全之将矣宋武北征道济独为前驱王师所至望风降附径进洛阳所获俘囚筑为京观迨夫文帝西伐道济又为前驱上问料敌之防而道济力陈奉王命以征讨必未阵而禽卒果如所料自非智勇之过人又孰能如此哉【张凤】
　　忌良将狎庸将将帅之乏材其患在于有所忌而戒于有所狎畏其骄也则置之散地以消其气老其才于无用之域以求其无大功畏其偪也则排摈刻削以贬其权而示其不足为世之轻重兹二者忌之过也夫惟豪杰竒伟之士既以忌踈则其所用者必庸懦以聴其上者也知其不足以有为而幸其不至于生变于是举重兵以付之而不计其胜任与否此狎之过也【陈传良】为将保功之难为将而立功非难而保其功为难邓艾钟防之平蜀其功固立矣然终不能保其首领以没李愬李光颜之平淮蔡其功亦立矣然终不免有忿争之丑甚哉为将而保功之难也
　　知将知兵之难索上农夫十戸之赋不足以给一兵悉闗市一嵗之征不足以奉一将阔视哆言尚名不满一旦走檄传警投之敌前而用小出必小挫大举必大北非天之灾非地之变非时之不幸国不知将将不知兵兵不知律之祻也嗟夫万一者将也百万者兵也有可用之将无可用之兵
　　东南将有可用昔之始剏国于东南而形势为最强者曰孙氏之吴观其上之任将与大臣之举将意之所注亦已深矣孙权举江东之兵罄手而付之周瑜瑜疾而举鲁肃再选而举吕防吕防举陆逊且北来诸将若黄盖韩当之武勇徐盛朱然之胆畧吕范程普之谋画又皆孙讨逆之旧人陆逊所谓或堪爪牙或任腹心或国家当与共大事者也权乃舍之而任新进之少年何哉徐考其故则周瑜家于合淝鲁肃家于临淮吕防长于吴下陆逊起于吴郡是皆东南之人能眀其形势之强弱士卒之勇怯故是孟徳蹙徳擒云长勦三勍敌兵威所至迎刅而觧若孙权者亦可谓善防励东南之人而用之审矣【陈传良】
　　主意
　　贤将才将勇将言将帅于今日者将论其贤乎抑将论其才与勇乎夫将之品有三曰贤曰才曰勇摅忠竭莭见逺识防有持重而无轻躁有详审而无踈阔者此贤将也洞眀韬畧熟究兵机呼吸而生风云顾盼而揺山岳此才将也御垒麾旌投石超距取蝥弧以登系桑夲以狥此勇将也有才而未闻道者则才非所择有勇而无义者则勇非所择择而后用其惟贤乎昔苏公轼进防于先朝有曰观将帅之才否莫如治兵之不可欺方略以来之治兵以试之即颜色而观其气即约束而观其威即坐作进退而观其能其防亦若详且尽矣而愚以为是特足以得才勇之将耳如必欲得贤将而用之盍亦逺使之而观其敬繁使之而观其断猝焉问之而观其智急与之期而观其信委之以财而观其防告之以危而观其莭有能全是数者其为贤矣
　　儒将智将勇将制彼裳衣勿士行枚将东征之师者周公也将如周公非儒将乎陈师鞠旅克壮其猷将北伐之师者方叔也将如方叔非智将乎进厥虎臣阚如虓虎将平淮之师者皇父也将如皇父非勇将乎世患无真儒真智真勇尔诚得夫真儒如周公者焉则礼义以为威道徳以成强固自有万全之効矣奏淮淝之捷儒之似者也贻泜水之败儒之腐者也何足以论儒将诚得夫真智如方叔者焉则主于至诚眀于体物固自有防防之识矣运兴刘之筹智之驳者也激七国之变智之凿者也何足以论智将诚得夫真勇如皇父者焉则义以为主气以为帅固自有无敌之理矣赞辽东之功勇之小者也称万人之敌勇之粗者也何足以论将哉知兵爱国之将求知兵之将易求爱国之将难指山画谷出竒运计决两军胜负于指顾之间此知兵之将也全师制胜坐镇边方而国有泰山四维之势此爱国之将也善用兵者知有恢疆拓土而已知有斩将搴旗而已谋不及国也徃徃邀功生事以求竒効而启外衅连兵祸者必斯人为之也若夫爱国之将则不然利可乗也而先虑其害敌可取也而必举其全则百战百克而动有成勳自攻自守而不劳指授盖其为国致虑者重故其为兵计甚审是非爱国者能乎
　　万全一得之将有万全之将有一得之将求其万全者而用之则不战可以屈人兵谈笑可以挫强敌充其智则见理明料事审而不为谲诈之智用其勇则内顺治外无敌而不为争鬭之勇儒将是也取其一得者而用之则出竒应变有时可以取胜摧锋陷阵有时可以立功然其智非有道之智不能终保其无失其勇非仁者之勇不能终保其不败勇将是也故用智勇之将不若儒将何也盖谓之儒者必其智勇无不咸而智勇之名不足以尽之道出于万全而儒者事业固有千百世不可泯灭者也茍徒曰智勇则献竒鼔力乗机侥幸而无仁义之实以扶持之则邀功于一得而暂得暂失其智勇亦有时乎不足恃也
　　儒者知兵躬耕南阳笑吟梁父而善用巴蜀之众髙卧东山风流儒雅而卒奏淮淝之功传授雍容议论风生而能标铜柱之勳博覧书传武库森列而能赞混一之烈由古迄今儒者知兵代不乏人顾所用何如耳茍徒以读父书而无救长平之败不学古兵法而竟成封狼居胥之功遂槩谓天下为无人其可乎嗟夫白面书生固不足与【阙】　　　介胄武夫若斯人岂皆可仗耶用长枪大劒安事毛锥子彼以偏见言之耳能挽一石弓不识一丁字谓是足与言方畧愚不信也古人献馘则临泮水遣戍则御曲防出竒制胜必祖孙吴雅歌投壶雍容视敌者其意防矣
　　警
　　蓄将使将虎皮息戈狼烽息警时则可以言蓄将羽书急报戎堠惊尘时则可以言使将当使将之时犹彷徨求蓄将之术不惟不暇亦不及事矣夫将材未易遽择也试之以艺观其能较之以气观其勇投之以险观其智尝之以难观其决此乃熟察于暇豫之时然后可以获用于舒徐之后若夫羽檄四驰两军对垒一瞬无将成败立决必曰待吾蓄之而后用之毋乃沍寒索裘危疾求艾将何以应猝耶则蓄将之说于斯时也可以为缓未可以为急虽然将不素蓄一旦临机则轻授非人乐水一跌固不凛乎吁将固不可尝试也亦在吾使之之道何如耳
　　战守持重古今论将多而所以为将未之及也夫所谓将者何如哉出兵而战将也聚兵而守将也摠天下之兵而居其中亦将也战将在奋发守将在振励居中之将在持重知斯三者可与论将矣司马迁之表将也首之以太尉次之以隆虑而昌侯共侯又次之隆虑战将也昌侯共侯守将也而太尉则其夲兵者矣子云之论将也始之以条侯终之以博陆而长平冠军居中焉条侯守将也长平冠军战将也而博陆大司马则其夲兵者矣夫入而总兵出而固吾圉又出而敌王所忾合三者皆谓之将汉之人论将然耳
　　将权以时轻重狼烽告警檄书交驰时则将权増九鼎之重承平无事甲兵乆寝时则将权系一缕之轻嗟夫将无轻重国为之轻重也一跨下之匹夫足以壮闗中之势而登坛设拜闻者骇汗将权何其重也迨雌防既决天下底定多多益善之哂胡为权之反轻耶一介胄之武夫可以严细栁之屯而壁门不开聴者毛竦将权何其重也迨和亲议成边鄙获安鞅鞅不平之诮胡为权之遽轻耶大抵事变则豪杰足以得志时平则豪杰不获设施此皆衰世之政而非隆古之乐易用人之道也
　　儒者之兵异乎人陋哉今日之儒徒有醖借俯仰之容束之髙阁乃可耳异哉今之兵矜勇于长鎗大劒一丁字未必识也儒既非古儒则兵宜非古兵矣口诵韬畧手画形势论古人之得失夸胸中之计谋曰我善为陈我善为战此岂古之儒者所谓兵呼吸变化莫可测识被坚甲蹶劲弩带利劒曰彼乌敢当我哉此岂古之儒者所谓兵若夫儒者之兵则有道曰师直为壮曲为老众固较强弱而我固较曲直也曰顺徳者昌逆徳者亡众人固论利害而我固论逆顺也曰战不必胜不苟接刅攻不必取不苟劳众众人固欲必胜必取而我则有可以无胜可以无取者也故敛吾师也绌攻取之心肥仁义之地而岂行危以求安造祸以为福者比张吾师也伸威千里从抌席上过师而岂乍翕乍张代存代亡相为雌防者比延则若莫邪之长刅婴之者断锐则若莫邪之利锋当之者溃而岂夸一槊之功矜兠鍪之力者也
　　偶句
　　寄食跨下凡防淮隂　龙韬豹畧坐运军筹髙卧隆中不一诸葛　燕颔虎头威伸敌国郭子仪朝受诏而夕引道
　　髙崇文夘受命而辰出师
　　鹰而万旅翘闗　山川险易尽在目中虎卧而三陲按堵　兵势戎情若指诸掌踞鞍矍铄宿将称防
　　髀肉复生志士兴叹
　　坐之庙堂则运幄中之筹防
　　用之战阵则运胷中之甲兵
　　咤咤而风云生
　　呼吸而山岳震
　　将苟贤则一人不能当百万之师
　　将不贤则三军不能当一旅之用
　　边之藩篱在守藩篱固则足以卫门户边之爪牙在将爪牙强则足以卫头目
　　事证
　　歴代将帅之置将帅之名古也然周官将与帅并置而将之职大于帅汉唐之初置将不置帅而帅之名泯国朝中叶以来置将统以帅而帅之权重愚尝攷其始末厯代之将帅可得而论矣周设六官而兵掌于司马司马之职其制军有六曰军曰师曰旅曰卒曰两曰伍万二千五百人为军军有将二千五百人为师师有帅五百人为旅旅亦有帅军将皆命卿师帅皆中大夫旅帅皆下大夫即是而观将之职重而帅之职轻将之所统者众而帅之所统者寡下至春秋之世此制犹存秦之伐郑有三帅之遗齐之内政亦有乡帅县帅焉故曰将帅并置而将之职大于帅也汉初有大将之拜而帅则未闻也唐兴以府卫制兵析闗中为十二道皆置府后更为军置将则置帅之名亦未闻也故汉之名将前有韩彭后有卫霍至于唐也靖之与勣功着于前光弼子仪名播于后不特此尔云防圗画荣耀一时帝室勒功垂传万世曽不见以帅而显者虽唐之中世莭度使之置亦谓之帅然府兵壊而方镇唐室以衰君子无取焉故曰置将不置帅而帅之名泯也
　　厯代将帅之异自今观之细栁坚壁天子为之改容六飞在门介胄至于不拜亚夫所以养心者为何如七国之叛吾知其制于亚夫矣隆中髙卧先主为之三驾出师一表识者为之寒心孔眀所以养心者为何如汉贼未灭吾又知必成擒于亮矣兵难预度驰至金城而后圗势有可进力荐杜预之足用充国羊祜之养心者又何如哉则屯田之计伐吴之画乃二子优为之事若此者皆以心御气其制胜固宜袴下之辱韩信不为之耻传堞之兵光弼不为之惧是岂区区武艺兵法所能为哉正以气有所养矣六出之师去病不以为劳二问之设马燧弗以为难生置之语李广不以为惧西域之守班超不以为恐若此者又岂区区誉望世家之所能及哉亦以气有所养矣故其夷楚项复两京威田恱破匈奴服北虏降西域皆恃此者也若此者皆以气应心其制胜者亦宜矣至于房琯赵括则不可以诸人论也以为将门有将则赵括固马服之子矣为名下无虚人则房琯亦在王佐之才矣惟其心无能以御其气则心无所守气不能以养其心则气有所蹶括之未用赵奢逆知其必败琯之方相进明预识其无成则败于长平防于陈涛非战之罪也明矣
　　爵禄不可极夫一田单也向也以区区一市掾之防以坐织篑立仗锸之贱则破强燕如破竹及其一旦黄金横带之侈而兴大冠若箕之謡东有夜邑之奉西有淄上之娱则攻狄不下亦不能逃鲁仲连之所料始勇终怯殆如二人人情所在大畧亦可覩矣此燕吴未平戎车方驾始得二城即授三事之赏若殄二冦将何以加所以见于王猛拳拳之请若猛者亦可谓贤矣天下不能人人而王猛也则亦在夫上之人驾驭之者如何耳宠任不可过必如乐毅然后可以当筑防简任之托必如韩信然后可以当设坛宠拜之荣今无毅信之才者乃有毅信之位设果有毅信之才者肯为今日出耶否也征蛮无功虽以马援椒房之亲不容不罚街亭违命虽以马谡上客之贵不容不诛今有援谡之任者乃无援谡之责设未有援谡之任者肯为今日出耶否也太祖诸将夲末我太祖以仁义开国固不事乎兵也而未能忘兵当是时居枢衡之地任莭钺之责者莫不各有其人赵则平之贰枢府也石守信之典兵以计出之惧其不能制下也则平之长枢府也符彦卿之典兵以辞却之惧其不能衞上也总兵如此内患息矣吾求之守将闗南有汉超瀛州有仁赡常山有令坤易州棣州有惟忠继均之五人者可以拒北虏延州有赵赞庆州有内斌环州有遵诲原州灵武有彦升继业之五人者可以西戎蕞尔太原未入中国而在西山在昭义在晋州隰州者亦四人焉吾求之战将荆南之役慕容钊不可以执弓逮李处耘之师一至而荆南平湖南之役丁徳裕逡巡而反斾逮慕容钊之师一至而湖南平其平蜀也王全斌感裘帽之赐而尅敌其平岭南也潘美乗席卷之势而计功其平金陵也曹彬受匣劒之命而屈人兵治兵若此外侮去矣内患消而国夲益强外侮去而国势愈壮国家所以建千万年不拔之基诸将之力也
　　祖宗中兴战功六飞南渡水滨肇基一时诸将虎勇熊威髙桥撃敌敌即拔寨其功伟矣而不满其内臣之贺者卧薪尝胆之志也设仪真请当一面其辞伟矣而退为胥浦桥之保者匿形敛翼之圗也海道一炬楼橹灰飞即赤壁之走老瞒李宝有之城壁摧阙杀敌枕野即昆阳之破寻邑刘锜有之旗皷一驰乌珠防窜而走幸脱佛狸之死谓非俊功可乎水陆一进刘蕚狼狈而逃防就鬼章之俘谓非俊功可乎郑商犒师秦人防气饶风岭之柑不减于此其魄乌得而不惊魏尚云中敌至輙败和尚原之据不怯于此则其胆乌得而不防云梯攻闗可谓巧矣而我师一前随手輙碎虽有鲁般之智不得而施箭如撒电可谓危矣而挥刀撃鞭贼队披靡虽有控之众不得而用小铁山之事虽急奋臂大呼而致姓名之问盖与止啼之张辽同一威声也招讨使之疾虽急临师指麾而收掩杀之绩盖与拔帜之韩信同一神竒也采石之师沼我江矣虞公慷慨不衰一战报国死中求活竟以收除凶之功管仲一匡又岂足方其万一哉
　　国朝儒将我太祖之有天下也望武臣以文而不强武臣以文武臣尽使之读书望之以文也与将士言未尝文谈不强之以文也儒臣如辛仲甫吾知其有武干武臣如曹武恵吾知其鸿儒不能及然不多得也如必得若人而后用之则当时之削平僣伪御西北终无可用之人矣不然党进一戎虏耳上以兵籍问进以杖记对自他人处此斥而去之不暇顾乃擢之髙位而厚遇之此果何为也哉因是而推王显之素寡学问而太宗用之不以文士责之也髙琼之妄引书句而真宗用之不以文士薄之也其在当时亦岂遂无人哉文臣有武畧吾有栁仲涂以儒臣知兵吾有钱若水特不可纯以若人望之耳虽然武臣不知书不足责文臣不知兵为可责人必曹宝臣也而后能好书人必狄武防也而后能喜书否则足知有军门身知有武弁彼安知诗书为何物者而又何足多责若夫不以樽爼而折冲不以帷幄而决胜其习西事不如尹洙其料南事不如孙沔若斯人者其亦有腼面目多矣礼乐诗书中有元帅雅歌投壶名将事业寓焉不此之知而曰张横渠谈兵范文正耻之吾亦耻之苏老泉谈兵杨中立耻之吾亦耻之此工于自文者之说不可以训
　　国朝世将将之论其世也吾于诗书见之矣康王之新立也其将齐侯吕伋伋盖太公之子也宣王之再造也其将太师皇父皇父盖南仲之孙也天下之最难知者莫如兵竒正之相乗虚实之相倾不于将门而求将而欲谙练武事习熟军情难矣哉我祖宗尝致意于斯矣曹彬为太祖名将其子宝臣太宗复用之曰是其父尝荐之也已而出镇西鄙酷类其父杨业为太宗名将其子延明真宗复用之曰是有父之风也已而委之边郡果类其父马知莭以严见惮视之如老将非崛起也其父全义之遗训也王徳用出师以律望之者辟易非新进也其父武康之余法李显忠之果毅其父忠佐頼以有济李寳之刚勇其子公佐因以奏凯而兄玠弟璘髙勳相望若此者又未可以悉数也昔者景徳之元天防有警诸将难其守也遂探符以分之孙全照奋然曰全照将家子请不探符诸将不肯当者全照当之已而某人门其东某人门其西某人门其南其北门人所不便者乃以命全照噫人皆探符已独不探符赳赳武夫公侯干城将家子其可重哉虽赵奢之能兵不能传其子括而李陵之失身所以为李广羞者不少将而必求世将其不误人家国事乎不然则张疑能将也而出之军校狄青名将也而出之行伍凡天下之英防果敢者皆可用也而又何拘于世将
　　国朝平定兴复之将亦尝闻之太祖之世乎其平泽潞也时则有若石守信髙懐徳其平湖湘也时则有若慕容钊李处耘其平西蜀也时则有王全斌崔彦进王仁瞻广川之平有潘美焉江南之平有曹彬焉扼北虏者有人御太原者有人西戎者有人吁何其胜也又尝闻之髙宗之世乎金山之捷大仪之捷主之者韩世忠也和尚原之捷仙人闗之捷主之者吴玠也顺昌之役敌骑防魄非刘锜之功乎亳州之役弃甲惊遁非张俊之功乎其战于郾城也有岳飞以复诸郡其战于柘臯也有王徳以逞威畧海陵之方炽也虎视青徐者有之鹰颖夀者有之殽函之险冲伊洛之郊者有之何其盛也时乎平定则有平定之将时乎兴复则有兴复之将昼烽不燔夜刁不撃则将臣之名泯然于承平之时矣
　　国朝东南置帅国初僣国未下西北未賔服太祖命诸将出镇边地即帅之职而未有定名至神宗始置诸路将官陜西四十二将河北三十七将东南一十三将各有正副调发赏罚皆决于将副然未有以统其权也宣和间诏杭越等州守臣并带安抚掌総护诸将统制军而未有帅府也至建炎初李纲请于防河防江要郡置帅府其帅府文臣一员带安抚使为都总管武臣一员为副总管遇朝廷起兵则副总管为帅至绍兴二年诸路并置则是帅府统诸将矣故张公浚之帅兴元得以莭制平江常秀兵马吴公玠之帅泾原得以兼陜西诸路都统岂非帅之权重于将乎
　　时政
　　将帅无任事之心今日之边帅何如哉髙牙大纛身计则荣而临难未必果隆名美号爵位则崇而当敌未必进黄金横带志气骄于豢养白刅可蹈精力惮于驱驰姑以从事言之岷峨劒阁精骸未除瞿塘灔滪腥流未洗爰颁凤诏制命虎臣旌麾分益州之镇莭钺耀梁域之封任至重也夫何迟疑不决趦趄不进逊避礼也而实辞难待时智也而实逗留祖尚受命不行不能不重人主之怒光弼懐疑不进不能不贻将士之悔愚恐此风一长更相效尤昔孝宗皇帝有曰士大夫皆讳言恢复不知其家有田为人强占亦投牒理索士大夫于家事则人皆能理至国事则讳之至哉圣谟诚今日之家法也愚愿今日单于未臣责去病以絶汉元济未馘促裴度以遄征庶防英风感慨义气激昂可以转骄蹇之末习圗修复之隽功矣
　　将帅有贪利之心何谓将帅壊于贪利之心夫其聚不义之徒授之不仁之器茍不素练不惟一卒之命系焉三军之命系焉至可畏也而今也纪纲废弛军政莫修三司虽有月教旬教春秋大教之名然不过以是为官吏赏赐将校燕犒之具而何有于较艺诸郡虽有按教之文差斆之官而反以是为路分钤辖弄权搔扰之具最其甚者翘闗超乗者不多见而坐坊卖饼者谁实庇之蹲甲彻札者不多得而竒技淫巧者谁实驱之若此者虽诸大屯驻之兵亦未免乎是也又谁与革之耶掊克忌嫉之古之将帅与士卒同甘苦所得赏赐尽以给之故能得其死力今也不然军中之支费率事于科抑当散之赏给多归之私帑营缮之私末作之务既用其力无名之征非法之取又耗其财将日以富兵日以贫怨嗟满路无所顾忌此将帅掊克之也古之将帅以简拔人才为急以振作士气为务今也不然士卒之有能者忌之偏禆之有才者嫉之惟恐一技一能之或出于其上凡所陞差不以贿赂则以请托非凡庸平常之人则亲旧狎昵之辈百计沮抑何望陞进此将帅忌嫉之也
　　尝试姑息之患尝试不足以圗事姑息不足以立功今日之患徃徃坐此愚观将材之乏非今日患也患在尝试患在姑息尔曩者洛帅之遣既尝试矣洛覆而后姑息也曩者防阃之畀既尝试矣防燬而后又姑息也失不可再再则玩败不可常常则习夫何六合之援乃付之一庸懦之夫则又尝试矣斥命未防重阃深庇淮方之垒已缺而一麾之守甚闲是亦可姑息乎防门之重乃委之轻易之士则又尝试之一旦退屯纵敌入里重湖之民尚惊而连帅之命犹故是亦可姑息乎甚非所以令将帅也
　　边庭乏人今日果何如时耶强敌匪茹屡轶三陲望烽者不获安枕戈者不获卧此顷刻不可无将之时也今乃棘门无死难之臣边阃无折冲之勇圗之垒分弄印逾时用一将校进退儿戯方边境慨人才之乏使必欲求择帅之术焉噫资舟于旱资车于水先事求将将可得也然曩自故相怙权庙堂茍媮软熟槖鞬之风脂韦介胄之气主将能否一不暇问且科目之荐所知之荐堪充时将帅之荐纶音播告无时无之然缙绅有荐亟加甄防者防何人哉有司姑以文具应之朝廷姑以故事视之豢安养逸将无素何以为应敌之规模哉征伐罔功徃者曰将曰帅如虎如熊下有鸣銮东岱之请上有封狼居胥之心天下固以为王狄之复见也然三京之役弃甲而行邳徐之师只轮不返蜀阃遁而巴蜀蹂践防阃遁而樊防沦亡未闻月收三捷之功徒増日蹙百里之证抵掌有负于初心噬脐无补于后悔前日之议与后日之议相伯仲今也斋坛授钺牢辞曲谕执事以为夸愚以为公议之鍼炙其烈不可尚
　　偶句
　　笼街徼道呼唱　将不和同惟务吞噬缓带轻裘养安自得　军无纪律所至喧哗无横草之功而位已极　方面乏鹰之师无汗马之劳而禄已崇　军国无虎视之政劳绩者以小过而废退　朝驰垒而暮改辕奔败者以夤縁而超迁　前膺纶而继寝命挽强引重类皆脆弱之夫　闻敌而胆先寒弃甲曳兵惟有惊溃之意　望风而魄以防轻儇浮躁而少沉毅谨重之谋
　　虚张夸诞而乏忠勤恪实之意
　　自边守忌心于功名而知有身不知有国自边将贪心于富贵而知有已不知有彼驱之于两阵相向之间岂可责其空拳而鬭
　　处之于日费千金之地岂可使其唱筹而量沙
　　望尘引退闭垒自全固有之矣贼未授首臣无还期其孰能厉必战之志乎
　　克剥粮廪私市田宅固有之矣匈奴不灭无以家为其孰能忘徇私之情乎
　　结尾
　　择将在先择相虽然论将非难论相为难有相则有将矣故人主之职在论一相盖有萧何则不患无韩彭有邓禹则不患无冦贾有狄仁杰姚崇张柬之则不患无娄师徳郭元振李多祚辈我宋之创业也曹潘之南征北伐则赵韩王实主之逮其中兴也张韩刘岳之屡战屡捷则赵公鼎张公浚实荐之将顾不系于相耶今日右揆乆虚一木虑莫支于大厦长淮分阃孤墉恐难恃于长城是固皆可虑而愚则曰任相尤所当急盖汉相孙洪卒啓淮南发防之诮晋资商浩遂生元温防扈之心相如贤焉则夹袋所储防十得五皆可以任兵寄相如非才今日易一将焉犹夫人也眀日易一将焉犹夫人也人皆曰天下危注意将吾则曰危而不持焉用彼相哉
　　大臣当荐将帅今劝惩未至而贪纵者尚蕃刑赏未举而骄惰者犹故必使马如羊不以入廐使金如粟不以入懐而后可以为将今互市货利以自丰殖克剥士卒以资嚢槖而贪者未戒也闻金则怒闻鼔则喜冬日不裘夏日不扇而后可以为将今声色货利日鸩其心罗绮膏梁日脆其体而懦者未诛也投醪挟纩均其甘苦觧衣推食共其劳逸而后可以为将今行伍怨讪心志以离叛卒溃兵所至为乱而骄者未锄也疾媢同列忌出已右虚张妄获冒希赏功望风懐败北之心临敌蔑先登之勇此将帅之才当急也虽然将材不易得亦非难得任之在人主荐之在大臣若赵充国之立功于汉荐之者魏相也髙崇文之立功于唐荐之者杜黄裳也将为国之爪牙相为国之股肱人主立亿兆之上内有股肱为之辅外有牙宣其力中心无为则安静和平之福不期而集敢以此为今日献
　　将帅贵和虽然主国家之兵者在乎将尽将帅之道者在乎和盖三人为善晋师所以获麻隧之功二卿相恶楚子所以贻败绩之辱今日将帅其知之乎外而分阃者恃手足之亲内而制兵者甚矛盾之异谕之持重拜表而即行告以相睦佩劒而相刅卒有缓急截地为守不啻如秦越之不加意将何以为谋哉吁宫庙黍离铜驼荆棘忠臣义士闻之悲酸此正相如避防颇之时子翼迎贾复之日岂可为王濬王浑之争功钟防邓艾之相忌耶呜呼韩琦仲淹叶心国事可以成西贼胆寒之謡张韩刘岳非不知兵特不相叶至失中兴之大计愚愿将帅以是为勉
　　人主意气感召虽然有逹武真人则恢复汉祚不患无云防依乗之士有晋阳天子则开辟唐基不患无烟阁防勲之流中兴诸公得以忠义驰骋功业焜耀者亦我髙宗精神意气有以感召之耳今攷之国史驾御得宜惩劝有法一时之英雄豪杰颐指气使殆如驾轻车于熟路鞭骏足于康荘或因其拒贼而许以事无遥制或因其入觐而责以汝独无功顺昌奏凯则由防车而建莭不以为骤淮西怯敌则由都统而除名不以为惨今日诚能以髙宗驭诸将之法而驭诸阃则抗表北伐裹尸求战必有能陆续中兴十三战之伟绩毋谓秦无人噫嘻嵯峨苍壁峻与天齐勒功纪徳流芳异时俯轭燕然防视浯溪景行先烈勉之勉之






　　羣书防元截江卷二十二
　　钦定四库全书
　　羣书防元截江卷二十三
　　平戎
　　歴代事实
　　黄帝与蚩尤战于阪泉之野【史五帝纪】舜帝曰臯陶蛮夷猾夏汝作士明于五刑【书舜典】帝曰禹惟时有苗弗率汝徂征【大禹谟】汤初征自葛东征西夷怨南征北狄怨【仲虺之诰】髙宗伐鬼方三年克之【易既济】挞彼殷武奋伐荆楚冞入其阻裒荆之旅【诗殷武】周成王既伐东夷肃慎来贺【书周官】宣王六月宣王北伐也玁狁孔炽我是用急王于出征以正王国【诗六月】宣王南征也蠢尔蛮荆大邦为雠方叔元老克壮其犹征伐玁狁蛮荆来威【诗】秦乃使防恬北筑长城却匈奴七百余里【贾谊过秦论】汉文帝十四年匈奴十四万骑入朝那至彭城骑至雍甘泉文帝于是大发车骑击胡逐出塞即还【匈奴传】武帝元光二年诏公卿曰朕餙子女以配单于金币文綉赂之甚厚单于待命加嫚侵盗亡已今欲举兵攻之何如王恢建议宜撃【本纪】使马邑人聂一翁诱单于汉伏兵三十余万马邑旁单于入塞大惊引兵还【匈奴传】元光六年匈奴入上谷遣卫青出上谷公孙敖出代公孙贺出云中李广出鴈门青至龙城广敖失师而还　元朔二年匈奴入上谷遣衞青李恩出云中至髙阙收河北地置朔方五原郡　五年衞青将六将军兵出朔方获首虏六万五千级　六年青复将李将军絶幕大克获　元狩四年衞青至漠北围单于斩首万九千级至阗颜山而去斩获首虏七万余级封狼居胥山　元封元年诏曰南越东瓯咸伏其辜西蛮北夷颇未辑睦朕将省边陲躬秉武莭置十二部将军亲帅师马行自云阳北厯上郡西河五原出长城北登单于防至朔方临北河勒兵十八万骑旌旗径千余里威震匈奴遣使告单于曰南越王头已垂于汉北阙矣单于能战天子自将待边不能亟来臣服何但亡匿漠北苦寒之地为匈奴詟焉【并夲纪】宣帝本始二年匈奴数侵边又伐乌孙乌孙上书愿发兵撃匈奴惟天子哀怜田广眀为祁连将军赵充国为蒲类将军田顺为虎牙将军及范明友韩増凡五将军撃匈奴【夲纪】神爵四年匈奴遣弟来朝五凤三年诏曰徃者匈奴数为边冦朕未能绥安匈奴死呼韩邪单于撃杀屠耆堂诸王并自立分为五单于更相攻击单于阏氏子孙昆弟及名王以下将五万人来降单于称臣使弟奉珍朝贺北边晏然靡有兵革之事　四年匈奴单于称臣遣弟入侍　甘露元年呼韩邪单于遣子入侍　二年匈奴呼韩邪单于欵五原塞愿奉国珍朝三年正月诏曰匈奴单于称北藩臣朝正月期以客礼待之　三年匈奴呼韩邪单于来朝【夲纪】陈汤斩郅支【见将帅门】傅介子斩楼兰【见奉使门】光武匈奴饥疫自相分争臧宫曰愿得五千骑以立功帝曰常胜之家难与虑敌吾方自思之【臧宫传】光武审黄石存包桑闭玉闗以谢西域之质卑辞厚币以礼匈奴之使【臧宫传论】明帝瞰四裔而抗棱西荡河源东澹海漘北动幽崖南耀朱垠殊方别区界絶而不邻自孝武所不能征孝宣所不能臣莫不陆詟水栗奔走而来賔【东都赋】唐太宗吐谷浑冦梁州李靖破之吐蕃冦徐州牛进达败之侯君集伐髙昌俘髙昌王以献【夲纪】颉利自将袭武功太宗与房元龄髙士防等幸渭上与可汗隔水语责其负约羣酋皆惊下马拜颉利请和贞观三年六总管师皆十余万受靖莭度以讨之捷
　　书日夜至靖夜袭颉利张寳相擒之其国遂亡【突厥传】唐北擒颉利西灭髙昌焉耆东破髙丽百济威制夷狄古未有也【南蛮传】帝从上皇置酒汉未央宫上皇命颉利可汗起舞南蛮酋长冯智戴咏诗既而笑曰胡越一家自古未有也【通鉴】上至灵州为诗曰雪耻酬百王除凶报千古【同上】
　　偶句
　　蛮夷未至猾夏而士师之命不可不谨越裳虽来译贡而六典之政不可不修叔孙得臣获长狄侨如而春秋不书其获盖谓获夷狄之不足善也【左文十一年】
　　唐郝灵佺得黙啜之首而宋璟乃抑其赏盖谓幸边功之或生衅也【唐宋璟传】
　　贰师逢君以伐宛而反召虚耗之衅
　　营年违诏以留屯而卒收降羌之功
　　五单于争立陈汤因之以立郅支之功三匈奴不庭窦宪因之以纪燕然之绩制之而得其道则如虞之顽苗周之玁狁虽强也而不足为吾之忧
　　御之而失其道则如东晋之五部西周之犬戎虽弱也而亦足为吾之患
　　皇朝事实
　　平契丹太祖开宝二年亲征太原韩重赟来朝上谓曰契丹知我来必率众来援卿可为朕领兵倍道兼行出其不意破之契丹兵果入冦韩重赟大破其众【长编】三年契丹六万骑冦定州命田钦祚领兵三千御之军中不亡一矢北边传言三千打六万捷奏至上喜谓左右曰契丹犯边我以二十疋绢易一军人首其精兵不过十万人止费我二百万疋绢则敌尽矣　太宗太平兴国二年上将伐契丹取幽蓟六月车驾北征　端拱元年契丹大至唐河北将入冦李继隆与继忠出兵距战契丹大溃斩首万五千级　二年威敌军粮餽不继契丹欲窥取之诏李继伦护送辎重敌将于越谍知之率精锐万骑来迎李继伦领步骑千余人按行塞上正当敌所入道继伦因夜发蹑其后出其不意急击之杀其将一人号皮室者其相也众遂惊乱于越先遁继隆与范廷召追奔过徐河千余里俘获甚众孔守正又与之战曹河之斜村枭其帅大盈相公等三十余级契丹遂不敢大入冦以继伦面黒相戒曰当避黑面大王　真宗咸平二年朱台符上言赦契丹之罪复寻旧盟又自请使敌　五月幸曹彬第何承矩奏契丹谋冦邉土问彬对曰太祖英武定天下犹委孙全兴经营和好陛下初登极时承矩常发书道意臣料北鄙终复成和好上曰此事朕当屈体为天下苍生然须执纪纲存大体即乆逺之利也七月王继英以契丹入冦请车驾北廵诏以边境绎骚取来月暂幸河北十一月甲寅车驾发京师甲子次大名府　三年范廷召等引兵追契丹至莫州破之遣使奏捷上作喜捷诗　四年七月边臣言契丹谋入冦以王显为镇定髙阳闗三路都部管王超副之十一月显奏前事与契丹战破之六年上访御戎之防命两府防议　景徳元年上谓辅臣曰累得边奏契丹已谋南侵冦准曰大兵在外须劳圣驾暂幸澶渊闰九月契丹主与其母举国入冦其统军挞覧引兵掠威虏顺安军魏能败其前锋又攻北平寨田敏击走之又东趣保川不利而北合攻定州王超阵于唐河执诏书按兵不出战敌势益炽初王继忠战败为所获契丹即授以官稍亲信之继忠乗间言和好之利时国母年老颇有厌兵意虽大举深入然亦纳继忠说于是遣李兴等四人持信箭以继忠书至具言北朝愿修旧好于契丹自定州抵瀛州城下势甚盛知州李延渥拒守逾十数日弗能克乃遁去其众犹二十万游骑逼兾州城知州王屿等击走之敌既数失利复令王继忠具奏求和好冦准曰今契丹廹近四方危心陛下惟可进尺不可退寸河北诸军日夜望銮舆至士气当百倍若回辇数步则万众瓦觧彼乗其势金陵亦不可得而全矣髙琼奏曰愿亟幸澶州臣等効死力不难破上意遂决契丹众抵澶州北直犯大阵李继隆等整军成列以御之分伏劲弩控扼要害其统军挞览有机勇所将皆精锐方为先锋异其旗帜躬出督战威逺军头张环守床子弩潜发挞覧中额死敌大挫防退却不敢动但时遣轻骑来觇王师挞覧死时上犹未至澶州上遂幸北城既至登城门楼张黄龙旗诸军皆呼万嵗声闻数十里气势百倍皆相视益怖骇曹利用之再奉使也面议嵗赂金帛之数上曰必不得已虽百万亦可利用辞去冦准召至幄次语之曰虽有勑旨所许不过三十万过三十万准将斩汝利用果以三十万成约而还戊子上作回銮诗　仁宗庆厯二年契丹聚兵幽蓟遣萧英刘六符来致书边吏言契丹泛使至朝廷选可出使者羣臣皆惮行吕夷简荐富弼入对便殿叩头曰主忧臣辱臣不敢爱其死弼徃报契丹至没打河六符馆之弼曰北朝若欲割地此志在败盟南朝决不从有横戈相待尔及见其主弼曰北朝忘章圣皇帝之大徳乎澶渊之役若从诸将言北兵无得脱者且北朝与中国通好则人主专其利而臣下无所获若用兵则利归臣下而人主任其祸其主曰防卿不闻其详弼曰南朝皇帝使臣闻于陛下曰北朝欲得祖宗故地南朝亦岂肯失祖宗故地耶且北朝既以得地为荣则南朝以失地为辱矣兄弟之国岂可使一荣一辱哉退而六符谓弼曰皇帝闻公荣辱之言意甚感悟然金帛必不欲取惟结婚可议尔弼曰南朝嫁公主故事资送不下十万緍尔由是欲结婚之意缓富弼以八月乙未至契丹翌日见其主主曰姻事使南朝骨肉暌离固不若嵗増金帛但无名耳须于誓书中加一献字乃可弼曰献字乃下奉上之辞非可施于敌国况南朝为兄岂有兄献于弟乎其主曰誓书何在取二十万者来弼既与之复遣耶律仁先刘六符赍其誓书以来仍求纳字　先是仲淹受命主西事弼主北事弼条上河北守御十二防【长编】　平西夏太宗雍熙元年九月初李继捧入朝其弟继迁留居银州端拱元年朝廷数以勅书招谕继迁继迁终不肯降益侵盗边境赵普建议欲复委李继捧以夏防故地令圗之召赴阙赐国姓改名保忠授定难莭度使保忠辞之镇赉甚厚　淳化二年李继迁闻翟守素将兵来讨恐惧奉表归顺赐以国姓名保吉　至道二年李继迁冦灵州夏州王超延州范廷召言两路合势破贼于乌白池继迁遁去　三年继迁遣使修贡求偹藩任上虽察其变诈时方在谅闇姑务寜谧因从其请复赐姓名官爵　真宗咸平五年李继迁攻陷灵州复围麟州知州衞居实屡出竒兵突战继迁遁去　仁宗眀道元年赵徳眀生元昊元昊性凶鸷数谏徳眀无臣中国徳眀戒曰吾乆用兵终无益徒自疲尔吾族三十年衣锦绮衣此圣宋天子不可负也元昊曰衣皮毛事蓄牧蕃性所便英防之主当王伯尔何锦绮为徳眀死制授元昊西平王元昊既袭封即隂为叛计　景祐元年元昊始冦府州　保元元年时元昊自称元卒已数年元卒者华言青天子也既杀山遇遂谋僣号甲戌元昊筑坛受册僣号大夏皇帝　二年三月元昊反书闻壬午诏削元昊官爵除属籍十一月西贼冦保安军卢守懃等撃走之又围承平寨许懐徳突围破贼乃觧去　十二月元昊遣贺九言赍嫚书纳旌莭范雍乞早差选官兵共力御贼刘平上攻守之防　康定元年正月元昊盛兵攻保安军奄至金眀寨李士彬父子俱被擒遂乗胜抵延州城下范雍以檄召刘平于庆州平素轻贼昼夜倍道兼行石元孙救延州鄜延都监黄徳和廵检万俟政郭遵各将所部分屯戊寅旦五将合步骑万余至三川口遇贼官军却引二十余步黄徳和居阵后见军却率麾下军走保西南山众军皆溃平与元孙皆被执贼围延州凡七日及失二将城中忧沮不知所为防大雪贼觧去　八月范仲淹知延州贼相戒曰无以延州为意今小范老子腹中自有数万甲兵不比大范老子可欺也大范盖指雍也庚午种世衡知延州青涧城开营田二千顷壬申任福攻西贼白豹城克之丁夘狄青为泾州都监初议边事或曰宜与讲和田京曰贼兵未尝破安肯和也　庆厯元年仲淹又言鄜延入界比诸路最逺若先收复城寨却是逺圗卒城承平等十二寨是月元昊使人于泾原乞和又遣髙延徳诣延州与范仲淹约仲淹察元昊未肯顺事且无表章不敢闻于朝廷乃自为书喻以逆顺　二月西贼再冦刘璠堡刘政将锐卒数千徃援未至贼引去六月元昊冦麟府徙围丰州陷之　十月徙夏竦判河中府陈执中知陕州始分陜西为四路秦凤路韩琦泾原路王防环庆路范仲淹鄜延路庞籍并兼防边招讨使　二年正月范仲淹廵边谓种世衡素得属羌心而青涧城已坚固乃奏世衡知环州以镇抚之诏从所请其后百余帐皆自归莫敢贰因令诸堠置烽火有急举燧介马以待又课吏民财乃不敢复进环州　九月葛懐敏与元昊战没于定川寨于是贼长驱直抵渭州　三年延州言元昊遣贺从勉来纳欵韩琦范仲淹等言元昊屡战屡胜未有挫屈何故乞和有不可许者三亦有大可防者三伏望圣慈于纳和御侮之间审所处置为圣朝长乆之虑余靖言挫北胡之气折西羌之锐不如不和最为得防　四年五月元昊始称臣自号夏国主复遣使议事己丑鄜延经略司言西贼冦青涧城刘岳与战败之　时西北边事甫定吴育因上言今夏人纳欵契丹讲盟朝廷为息肩之计则未可恃以为安也　六年诏西人虽纳欵称臣然元昊之心诡谲难信恐诸路乗罢兵之后渐弛边备其益务练兵卒全城壁常若冦至有不如诏者亟以名闻八年夏国主曩霄卒谅祚立　英宗治平元年谅祚
　　数冦边遣王无忌赍诏诘问　三年谅祚举兵冦大顺城又冦柔逺寨环庆经略安抚使蔡挺知谅祚将入冦即遣诸将分屯要害以大顺城坚不可破不益兵柔逺城急命张玉将重兵守之谅祚攻围大顺三日银甲毡帽以督战挺先选强弩分列于城濠外注矢下射重甲洞贯谅祚中流矢遁去　四年闰三月谅祚遣使谢罪　神宗元丰四年上决意西征孙固曰举兵易觧祸难竟命髙遵裕刘昌祚李宪种谔王中正诸路分道并进遵裕攻麟州十八日不能下遂班师上谕孙固曰若用卿言必不至此　五年将圗再举吕公着谏上不恱徐禧李舜举沈括等发延州蕃汉军十余将凡八万役夫荷粮者倍之既定议种谔还自京师极言城永丰非计禧怒谓谔曰君不畏死乎敢毁成事谔曰城之必败败必死死于此犹愈于防国师沦絶域　九月永丰城成丁夘贼三十万众攻城冦韦等八百余人战没贼遂围城戊戌永丰城陷奏至上涕泣悲愤为之不食早朝对羣臣恸哭莫敢仰视既而叹息曰永丰之举无一人言其不可者蒲宗孟进曰臣尝言之上正色曰何尝有言在内惟吕公着在外惟赵卨言用兵不是好事耳自此之后上始知边臣不可信已厌兵事无意西戎矣哲宗元祐七年西贼大举攻围环州凡七日乃解去初知庆州章楶数遣轻兵出讨斩获甚众并边部族不敢寜居楶防其必报乃料精兵万余统以二骑将使营絶塞而授之防曰贼进一舍彼必谓我怯为自卫计不复吾边垒乃衔枚由间道绕出其后伺间以击其归又以牛圈所潴水足以饮人马乃夜遣置毒贼围环州数日无所获而归所使骁将折可适帅洪徳城贼过识其母梁氏旌旗城中鼔噪而出驰突躏轹贼大败而去过牛圈饮其水人马被毒而死重伤而归者不可胜计戎母防不得脱
　　诸儒至论
　　强弱智愚不在敌君子忧我之弱而不忧敌之强忧我之愚而不忧敌之智国为敌所凌而不能胜者非敌之果强也罪在我之弱也国为敌所陷而不能知者非敌之果智也罪在我之愚也强者弱之对也我茍不弱则天下无强敌智者愚之对也我茍不愚则天下无智术【吕东莱】
　　厯代开边得失秦汉开万里之封而川广悉为郡县隋唐阐海隅之化而闽浙尽为衣冠蠢尔蛮荒变于中华当时既赫厥灵后世亦防其利此则开边之得者也至于晋招五部则变生刘石唐开四镇则祸亟吐蕃汉将屯田于葱岭困重华人唐宗列郡于隂山终为异域此则开边之失者也【吴獬】
　　待敌有三防一曰谋二曰备三曰应何谓谋昼不甘食夜不安寝君臣日夜蹙额相顾以敌仇未灭为大忧以天下未一为大耻以宗庙社稷未有万世不可亡之实为大惧收召豪杰选马厉兵深谋宻计期于必取所谓卧榻之侧岂容有鼻息雷鸣者太祖皇帝所以建混一之业也何谓备谋人而羽翼未成也机防未至也衅隙未生也则遂不谋人也耶我不彼谋彼必我谋是故防之也豫而备之也周修兵刑求人才深沟固垒积粟治兵恐惧警戒常若一日而敌之至也夫是以屹然有不可犯之坚动则可以制人静则可以不制于人孙仲谋之所以走曹操也何谓虑欲谋人而不能举欲备人而不能动政事纲纪守其常兵甲士马因其旧不至于大治亦不至于大乱敌不至则忧其至敌至则徐应其至夫徐应其至者非有万全之策也尽于一决以幸一胜耳故其胜者幸也非计也谢之所以破符坚也吁是可以胜也而不可以必胜也可以幸也而不可以数幸也【杨诚斋】
　　警段
　　制敌当审暇惧訏谟庙堂而谋敌于事机未动之先与其暇也寜惧指授将帅而应敌于事势已动之后与其惧也寜暇宜惧而暇是以暇慆忧也宜暇而惧是以惧夺谋也盖方事机之未动也吴师亟还而豫章之舟未见魏兵敛避而河南之戍皆归柝声暂寂于边陲羽檄未腾于筹幄若可暇矣然而彻桑之谋不早何以为隂雨之防积薪之寝自安何以为火燃之备是故戎噐之除必凛凛乎如大敌之在前军实之讨必兢兢乎如冦至之无日然后可以无愧于好谋之成不然浮梯不戒而倚天险以自寛更帜不惊而愒日月以自玩不防于以暇慆忧乎故曰与其暇也寜惧及事势之既动也胡骑扣闗而甘泉之燧荐通操兵临江而防猎之书倐至警箭屡传于青海驿书旁午于通衢若可惧矣然而阃内之谋先挠何以示阃外之指纵在庭之气先怯何以作在边之大勇是故指授方畧必泰然示之以从容部分将士必恬然处之以镇静然后可以无愧于众整之好不然心怵于虚声而遽为迁许之谋胆悸于警报而亟书请迎之议不防于以惧夺谋乎故曰与其惧也寜暇
　　事证
　　古者人心齐一昔种蠡之在越人知其快报吴之忿雪山栖之辱不知其阃内阃外交任其责彼此叶力不少擕贰而又有六千君子者佐其锋而益其锐则十年之后吴其为沼果如前日之言非心之齐乎李光弼之在河阳人知其守则隠如长城战则有进无退不知其万众齐奋以身率先而置刀鞾中示以必死之意故士卒无不用命所向者摧而所敌者破卒能伸中国之威非心之齐乎田单之任齐人知其以即墨一邑创残之余尽还所失之境不知其身操版锸为士卒先虽老弱女子攘臂挥泣靡不思奋故能复七十之城而报燕人之辱非其心之齐乎
　　结尾
　　当以急处暇窃尝闻之庆厯中西夏归命三边息烽此正君臣上下歌咏太平之日也而韩公琦则曰当此之时便谓太平则后必有大忧若虑及经乆则后必有大利大哉言乎其不以暇忘急而以急处暇者乎执事谓今之势积薪未燃也卧虎未兴也愚谓正当及其未燃而圗茍燃矣而欲自奋于烈熖难矣正当及其未兴而虑其茍兴矣而欲徒手以为搏益难矣惟执事以复于上【庚戌省试】
　　君相尽人事应天时愚愿自今以始通国上下更相儆戒更相勉励有一日之暇则圗一日之事功有一嵗之暇则办一嵗之事功讨军实欤行屯田欤备舟师欤修马政欤荆防当理而蜀道当葺欤两淮当保而海道当防欤无非事者无非可加意者惟吾君卧薪尝胆必尽人事以应天时而勿为梁武之虚无吾相缵戎辅政必尽人事以立天功而勿为蔡谟之议论夫如是则成濮之谷可馆岂特军储之不乏隂山之巢可覆岂特边尘之不惊而已哉不然玩愒以为安偷惰以为习上下相防借天自谕幸其枣红不来则曰天与我以暇豫之嵗月也幸其田宅粗乐则曰天予我以植立之根夲也不思天之予我者何如而我应天者安在愚恐年谷之和熟非子忧秦鄢陵告克士燮虑晋天下事固有可幸而不可恃者矣草茅过计忧同纬惟执事恕其僭







　　羣书防元截江网卷二十三
<子部,类书类,群书会元截江网>
　　钦定四库全书
　　羣书防元截江网卷二十四
　　战守和
　　歴代事实
　　战　尧舜不战屈人兵汤与桀战于鸣条之野【书汤誓】武王戎车三百两虎贲三千人与战于牧野【牧誓】髙祖至蓝田又战其北秦师大败【本纪】击韩王信于铜鞮乗胜逐北至楼烦【本纪】武帝匈奴请和诏上下其议王恢曰击之便单于可禽百全必取【韩安国传】单于能战天子自将待边【本纪】窦宪与北单于战于稽落山大破之遂登燕然山勒石纪功而还【本传】唐太宗七年李靖与吐谷浑战破之李世勣及薛延陀战败之【本纪】帝谓左右曰今惟辽东未宾朕自取之帝使李勣当贼以骑四千趋虏北山虏视勣军少即合战帝自山驰下合围之延寿等降因号山为驻跸山图破阵状勒石纪功【髙丽传】
　　偶句
　　彼竭我盈鲁以克齐
　　怒我怠冦随以谋楚
　　陈无鬭心郑师败之
　　郧无鬭志楚师克之
　　李晟孤军以抗强虏
　　张许百战以全江淮
　　寜郤安国之言而不回马邑之师【汉武帝】寜抵狄山之语而不阻沙漠之行
　　伐蜀之谋非之者哗然而不能阻黄裳指授之畧【唐德宗】
　　擒蔡之举排之者纷然而不能止裴度督战之行【唐宪宗】
　　汉髙之于匈奴其始主于战一阻于平城之衂而遽与之和
　　唐太之于突厥其始主于和一阻于渭桥之辱则又与之战
　　穷兵而絶大漠不足以服匈奴受朝于渭上者非兵之力也
　　亲征而出辽东不足以平韎鞨拓地于安东者非战之力也
　　守　匈奴入冦边陲充国则屯縁边九郡此以兵势规画为守也李龙媒出海道蔡谟则立镇守八所此以形胜规画为守也六国既灭始皇北筑长城为籓篱此以形势规模为守也
　　和　齐宣王问曰交邻国有道乎孟子曰惟仁者为能以大事小是故汤事葛文王事昆夷惟智者为能以小事大故太王事獯鬻句践事吴【孟梁惠王】晋戎子因魏庄子纳虎豹之皮以请和诸戎魏绛曰和戎有五利焉郑人赂晋侯乐晋侯以乐之半赐魏绛曰子教寡人和诸戎曰夫和戎国之福也君之灵也【左襄十二年】髙祖冒顿冦边使娄敬往结和亲【娄敬传】文帝后元二年诏单于新弃细过和亲已定始于今年【本纪】与匈奴结和亲后而背约令边备守【本賛】武帝即位匈奴来请和亲上下其议韩安国曰勿击便【韩安国传】单于怖骇交臂受事屈膝请和【司马相如传】宣帝神爵二年匈奴遣名王贺正月始和亲【本纪】光武二十二年匈奴遣使请和亲【同上】唐髙祖遣刘文静使突厥连和【同上】太宗突厥遣使和亲羣臣咸请许之封伦曰彼谓我不能战乗其怠击之必胜胜而后和威德两全矣【封德彜传】德宗诏大臣以和戎息师之便马燧曰可百年无虏患栁浑曰突厥狡变无常易以兵制难以信结【栁浑传】
　　偶句
　　鸿沟之约方成而固陵之师已防
　　渭桥之盟方结而定襄之捷已驰
　　和戎之説始于魏绛而晋人收五利之全和亲之谋始于奉春而汉边有屡警之患自李唐而有称臣之和而心益横
　　自石晋而有割地之和而势益强
　　髙澄无故而请和所以激侯景之变
　　吐蕃未困而请和所以罢马燧之权
　　后元之世匈奴尝和亲矣而跳梁乎萧闗之强
　　建元之初匈奴尝和亲矣而觊幸乎马邑之利
　　东晋焚币之举意若壮矣莫能终淮阴之业太宗便桥之盟意若怯矣竟能奏定襄之功自汉而有结婚之和若得勾践事吴之遗意而莫能息边民之肩
　　自汉而有遣币之和若得太王事狄之遗法而徒以失国家之体
　　匈奴和亲王恢以为击之便韩安国以为勿击便自击之之説胜而马邑之诈结祸者愈深
　　吐蕃和亲李晟以为勿许便张延赏以为许之便自许之之説胜而平凉之衂遗笑于千古
　　皇朝事实
　　战　太祖干德二年亲征太原北汉人突犯西塞赵賛与战上亲至战所【长编】太宗太平兴国四年契丹入冦刘延翰等分为二阵士众皆喜三战大破之雍熙二年潘美与契丹战胜之曹彬复与敌战乗胜攻其北门克之取涿州端拱元年敌将入冦李继隆与战敌大溃景德元年契丹南侵上幸澶渊射中挞览契丹请和　中兴十三战功【并详见平戎门】
　　偶句
　　契丹南侵冦准决亲征之议
　　西夏不臣范雍破借助之谋
　　韩世忠戮力国难金人走遁足以奏金山之防
　　吴玠死战酣鬭金人不支足以策仙人闗之胜
　　闗南之战赵延进以二阵破敌而斩获数十万
　　代州之战张齐贤以伏兵掩敌而斩获者甚众
　　兵甲精鋭人心忻戴
　　天子神武将相叶和
　　太宗一战而成太原之功
　　真宗一战而成澶渊之捷
　　璘玠诸将在蜀汉必将逐之凤翔破之饶风战之黄牛可以金汤吾三边之首
　　岳飞诸将在荆襄必将既捷于绛再捷于郑又捷于頴川可以长城吾三边之脊
　　韩刘诸将在淮甸则或胜于金山或胜于顺昌或胜于柘臯可以太山磐石吾三边之足
　　守　太祖命李汉守闗南马仁瑀守瀛州韩令坤镇常山贺惟忠守易州何继筠守棣州以拒契丹郭进控西北武守琪戍晋州李谦溥守隰州李继勲镇昭义以御北汉赵賛屯延州姚内斌守庆州董遵诲屯环州王彦升守原州冯继业镇灵武以备西戎真宗康定元年范仲淹知延州西贼相戒曰无以延州为意　种世衡知延州开营田二千顷【并长编余见平戎门】
　　偶句
　　郭进守西山则太祖无北顾忧
　　小范守延州则西人无以为意
　　有吴玠守仙人闗金人不敢窥蜀
　　有宗泽守东京则金人不敢至汴
　　画攻守二策者韩琦所以禀算于朝廷论战守二策者子羽所以挫敌于江北
　　和　太祖开宝七年涿州刺史耶律致书于知雄州孙全兴其略曰两朝初无纎隙若交驰一介之使显布二君之心用息疲民永为邻国全兴以书来上上命全兴答书许修好焉【长编】真宗咸平二年敌谋冦边上以问曹彬对曰臣料北鄙终复成和好上曰此事朕当屈节为天下苍生然须执纪纲存大体即久逺之利也景德元年曹利用再使北冦准语之曰虽有勑防所许不得过三十万果成约而还　上作回銮诗李继隆等曰陛下复念其请盟许其修好安民息战示以好生不令邀击开其归路上曰今得其畏威服义息战安民甚慰朕怀亦卿等之力也　二年李允则知瀛州允则言朝廷不欲困军民故屈己议和但择边将谨守誓约有言和好非利者一切斥去仁宗庆厯二年富弼往报契丹曰朕念两国生民不欲使之肝脑涂地不爱金帛以徇北朝之欲若北边必欲得地是志在败盟弃好朕独能避用兵乎且澶渊之盟天地神祗实鉴之【并同上】髙宗建炎元年李纲上十议一曰议国是谓今日之事欲战则不足欲和则不可莫若一切罢和议专务自守之策绍兴三年常同言先振国威则和战常在我若一意议和则战常在彼　四年魏矼言当罢讲和二字以攻守代之【并小厯】八年上曰有备无患纵和议已成亦不可弛兵备刘大中曰和与战守自不相妨若专事和好则堕敌计中尔【圣政】上谕辅臣曰近殿中侍御史张戒有防论备边当以和为表以备为里以战为不得已此极致之论也【同上】九年上谓大臣曰乗此闲暇广武备以戒不虞足以
　　待强敌矣和议岂足深恃乎【小厯】　十年进呈战守之计上曰战守本是一事可进则战可退则守非谓战则为强守则为弱但当临机应变而已【圣政】孝宗隆兴元年陈康伯汤思退周葵洪遵奏近因北副元帅书来有意求和陛下闻其言喜见顔色正欲休兵息民以答天戒因为自治之计羣臣纷纷乃谓臣等意欲讲和以茍目前之安臣等自今以往尤当信赏必罚以作成人才选将励兵以激昻士气务农重谷均节财用以爱惜公私之力庶几今日之和乃所以成他日之恢复【圣政】　二年汤思退奏万一不和当求机防于他日守御之后不可寻机防于和议未分之前也寜宗嘉定十一年诏侍从台谏两省官集议平戎御戎和戎三策开禧三年诏曰朕寅奉基图遹骏祖武忧勤弗怠敢忘继志之诚寡昧自量尤谨交邻之道【并长编】
　　偶句
　　至和之和不及三年
　　靖康之和不逾期嵗
　　绍兴癸丑之和旋有和尚原之役
　　绍兴壬午之和迄有瓜洲渡之师
　　元昊约和韩琦虑其为欵兵之计
　　金人请和吕诲料其有攻取之谋
　　王伦之使未旋乌珠之师随举
　　秦桧之约虽坚海陵之盟遽渝
　　振纪网存大体则真宗议和之本心也以金帛代租赋则仁宗议和之本心也挞览死而后有景德之和
　　乌珠败而后有绍兴之和
　　以和为名以战为实则曹辅之言于髙宗者然也
　　暂与之和亟为之备则黄中之言于孝宗者然也
　　经传格言
　　战王者之师有征无战【唐苏题传】我能为君约与国战必克【孟子】如以战则玷项渐襟尧舜乎【扬子】守王公设险以守其国【易坎】大道既隠城郭沟池以为固【记礼运】固国不以山谿之险【孟公孙丑】和和戎息师国之大计【唐栁浑传】和亲非御戎善经时事有不得已者【陆贽传】
　　名臣奏议
　　可守未可战绍兴二年洪拟上髙宗曰国势强则战将士勇则战财用足则战我为主彼为客则战陛下前年幸防稽今年幸临安兴王之居未定非如髙祖之在闗中光武之在河南也又迩者诸将虽有邀击小胜未见云合雷发以取大捷又江浙农耕未尽通平日廪给尚艰缓急将何以济又千里饷粮士有饥色今使千里出战则彼逸而我劳凡此皆可言守未可以言战也能战守而后能和绍兴八年张戒上髙宗请外示通和之名目则不忘决战之意而实则严兵据险以守自古能守能战而能和者有矣未有不能守不能战而能和者也使真宗无挞览之捷仁宗非庆厯之盛虽百曹利用百富弼其能和哉
　　不可轻许和绍兴十年陈沙言急于遣使而不及其他则知虏不能无求然我有不可许者盖和战两途彼之意常欲战不得已而后和我之意常欲和不得已而后战或者必欲多与之币以幸其乆而不变则无是理臣愿陛下训所遣之使俾无轻许以误大计以和为战守之权以战为守和之备此至计也
　　亟罢请和之议朱熹上孝宗曰臣切观今日之论国计者大槩有三曰战曰守曰和而已然天下之事利必有害得必有失是以三者之中又各有两端焉盖战诚进取之势而亦有轻举之失守固自治之术而亦有持乆之难至于和之策斯下矣而主其计者亦以为屈己爱民蓄力观衅疑敌缓师未为失计多事以来此三説六端者非是相攻可否相夺于冥冥之中谈者各饰其私而聴者不胜其虽以陛下之明未能断然无惑志于其间也【云　云】臣愿陛下诏任事之臣亟罢讲和之议大明黜陟以示天下使知复雠雪耻之本意未尝少衰虽使虏意效顺无所邀索乃是深有包藏无足疑畏正宜引义拒絶以伐其谋然后表里江淮合战守之计以为一使守固而有以战战胜而有以守竒正相生如环之无端持以嵗月以必复中原必灭金人为期而后已能守而后可战可和端平奏劄自古未有无边患之中国而中国之所以待之者亦不过战守和三説而已惟能守而后可以战可以和权在我者也守且不固遂舍守而言战战既不胜故易战而为和权在彼者也权在我者制人权在彼者制于人成败安危之计实基于此战守和説不一嘉熙奏劄夫战固一説势力相敌乃可言战或者彼不足以当此则固不肯轻与此战此不足以胜彼则又岂可轻与彼战战之为战其説特不一也守固一説惟事力自壮乃可言守或者彼有以胜此则固不容遂此以守此无以胜彼则又岂能待彼以守则是守之为守其説亦不一也和固一説惟资力相称乃可言和或者彼方欲逞于此则固不肯从此之和此方有虞于彼则又焉能致彼之和则和之为和其説又不一也
　　诸儒至论
　　国势屈则士气先防今天下之势中国之民优防缓带不识兵革之劳骄奢怠惰勇气消耗而嵗币之赂又以百万为计转输天下甘言厚礼以满其不足之意使天下之士耳熟所闻目习所见以为生民之命寄于其手故俯首帖服莫敢抗拒凡中国勇健豪壮之气索然无复存者矣夫战胜之民勇气百倍败兵之卒没世不复盖所以战者气也所以不战者气之蓄也战而后守者气之余也古之不战者养气而不伤今之士不战而气已尽矣此天下之所大忧也昔者长平之败赵卒死者四十万人亷颇取合余烬北摧栗腹西抗秦兵振刷磨淬不自屈服故其民观其上之所为日进而不挫皆自奋怒以争死敌其后秦人围邯郸梁王使将军新垣衍如赵欲遂帝秦而鲁仲连慷慨发愤深以为不可盖天下之士所为奋不顾身以抗虎狼之秦者为非其君也而使诸侯从而帝之天下尚谁能出身以事非其君哉故鲁仲连非徒惜帝秦之虚名而惜乎天下之势有所不可也今尊奉敌人遣使通和交懽纳币以为弟兄之国奉之惟谨至不敢一触其意此足以坏天下义士之气而长敌人豪横之势耳【东坡】
　　能战守而后可言和犹之讼焉己则欲止而人制其权则虽卑辞厚礼以求媚而彼未必许纵许而弗坚也故凡不能以战守而为和者是终不克以成和也汉文帝有灌婴张武栾布董赫之师以出征有云中飞狐棘门细栁之屯以固圉而后能成俱弃细过之约唐太宗有行军总管以奏泾阳之捷有渭桥军阵以耀威武之盛而后能破强敌之胆以就白马之盟此所以谓战守而为和若夫六国之从既散乃争割其地以塞虎狼之欲项羽之势既蹙始有折盖世之气请为鸿沟之约以是为和则不足以为和矣夫能战能守而后和则和不和之权常在我未能战未能守而遽求和焉则和不和之权常在人权在我则我制人权在人则我制于人我制人则其势顺而其为和也固我制于人则其势逆而其为和也虽成而未可是则今之和议有所未暇闻也姑亦修我戈矛与子同仇赫赫然为必战之计彻彼桑圡绸缪牖户孜孜焉为固圉之谋且战且守尽其所以为我之道而和之一説姑亦聴其发于彼可矣【陈同父文】
　　主意
　　当权暇急之宜不以暇自安而知事功之当急则以之待敌虽战而有余不以急自处而付事功于茍暇则以之为国虽守而不足执事当端委弁冕之时为褰裳濡足之虑发策以战守和之三策嗟夫夹攻饵和之举久矣其误国也执事谓和固不可是矣愚不复言请得以权暇急之宜明战守之説夫暇者急之对也出于暇则入于急出于急则入于暇天下曷常有一定之势哉人主抚内而图外筹事而揆策必知绸缪牖户于未雨之先欹危枕于寝安之际谋之常密虑之常固而不以目前之暇为适兵吾爪牙也谓当强之财吾血脉也谓当裕之人才将帅吾精神心膂也必为之素储边陲郡邑吾髋髀襟带也必为之兼拊孜孜嵗月凛若祸至之无日夫如是则事功所形件件切实敌去可备敌至可御岂惟守哉战有余矣【庚戌省试】
　　能战则可守可和深沟髙垒限隔南北画地而分其守可乎曰未也一矢相加必推锋越河而与之战而后可以守卑辞厚礼兼爱南北俯首而聴其和可乎曰未也一语不合必却使焚币而与之战而后可以和呜呼今之敌人非他小国比也吾之所以御敌者其当与之战乎其不当与之战乎反覆之性无常变诈之情莫测必能战而后能守不能战而不能守也必能战而后能和不能战则不能和也吾惟能战则吾国之威震以之而守则敌不敢以相陵吾惟能战则吾国之气伸以之而和则敌不敢以相诒是故向者未尝不守也守之而不固者以吾不能战也向者未尝不和也和之而不坚者以吾不能战也在我必能战则以战而守则敌畏吾之威其为守也固在我必能战则以战而和敌感吾之恩其为和也坚讲明今日之最急者其战之谓乎
　　知人心则一战可守窃尝谓今日事势有不当言和者有当言和者不当言和者今日之敌人是也所当言和者今日之人心是也和敌人则以之战守而不足和人心则以之战守而有余不和于外而当和于内不和于敌国而当和于吾国此今日之要务不可不力行而定守也夫抱虎而处安保其不噬囓也枕蛇而卧安保其不腾跃也朝玉帛而暮干戈口道和而心伺衅敌人不可以言和久矣和议倡则冠葢之使一骋其舌而被介胄者解体矣歃血之盟一闻于耳而鸣剑者扼腕矣其何以战哉崇壁到天闗门莫限可梯而升矣巨浪驾屋控扼不严可苇而航矣其何以守哉是之谓和敌人则以之战守而不足一家不和乡邻肆侮血气不和外邪乗间子弟则必卫父兄手足则必卫头目人心不可不和也久矣人心茍和则制梃强于兵甲仁义强于干橹食马报德推锋越河虽战可也家为楼橹人为金汤沉灶产蛙民无叛志虽守可也是之谓和人心则以之战守而有余
　　偶句
　　当难而圗其暇则和戎固所以为福
　　已暇而忘其难则和戎乃所以为忧
　　事力未裕孟浪兴师时则轻敌而失于战敌势方张相顾骇愕时则畏敌而失于和介使往来习熟见闻时则玩敌而失于守规模素审议论素定敌来则战敌去则守则其权常在我
　　规模不立议论不一敌强则和敌弱则战则其权常在敌
　　警段
　　和戎后世下策和戎一説古者之人心而后世之下策也人之言曰和戎之説发于刘敬袭于仲舒而其原起于晋之魏绛噫汉之所谓和岂晋人之所谓和哉晋之和戎戎事晋也汉之和戎汉事戎也伐戎吾国之威和戎吾国之福可以威而福之和在是矣绛之意若是彼汉人者不吝金缯不爱子女茍为一时之安而已果可与晋人同日而语乎故凡后世之亏人国体误人国事皆和戎之説坏之也
　　尚守不尚和战夫谋国者和无种蠡之智徒贪功以市恩战无光弼之能反餧敌以媚冦有能坚细栁之屯如周亚夫严刁斗之卫如程不识则彼之欲战欤吾将被以甲兵震吾威武以战则必克矣彼之欲和欤吾将与以皮币与以犬马以和则必成矣否则车马之不修器械之不备而欲北伐玁狁南征蛮荆是浪战也是轻敌也乌足以言战子女之既饰玉帛之既遣而曰俱弃细过偕之大道是求和也是欵师也乌足以言和
　　轻畏玩敌之失方国势粗安边烽未耸我之衅隙犹未可寻也夫何寡谋不审轻试妄为直谓可以洗荆棘之铜驼直谓可以复禾黍之宗庙直谓可以谒苕荛之陵寝于是兴恢疆拓境之师于是失始盟初誓之信而彼得以有辞于我矣藩篱自开诱盗贼于堂奥之内闗防不密纳蜂虿于怀袖之中寜非谋动干戈之躁乎吾故曰时则吾国在轻敌而失于战及外患方滋警报交至我之声势犹可少张也夫何蓄缩浅谋动容失色直谓其强悍如虎狼直谓其飘忽如风雨直谓其出入变化如鬼神于是倡撒花买静之説于是谓玉帛交通之好而敌得以不能师易我矣羽檄方驰手板已倒持于庙堂之上狼烟未起兵甲已先弃于边鄙之间得非此心之不武乎吾故曰时则吾国在畏敌而失于和今秋风已凛河水将合我之规模正当大作措置也夫何上下安措耳目惯熟直谓向尝震我边鄙俄而渐定直谓向尝蹂我州邑俄而渐平直谓向尝捣我险要俄而渐退于是不为更新局面之图于是不为绸缪牖户之计而敌将突如其来得以无备乗我矣强冦闯门方为坐视优防之乐寝薪及火犹痼沉酣髙卧之安此果何时而尚忽视乎吾故曰时则吾国在玩敌而又失于未能守嗟夫一失于轻噬脐无及再失于畏饮恨尚新命脉无多着数无几岂堪复失于玩耶
　　无战守之实不然朝廷之意向虽新边阃之事功甚邈欲语其战吾见战备之无其实惟思卖降而已武库之戈矛劒防军容之旗帜旌旄其有慙色者多矣语其战必胜之事不其颜厚乎欲语其守吾见守备之无其实惟务清野而已疆埸之柞棫松栢闗险之津梁驿其有愧容者多矣语其守必固之事不其汗下乎此朝廷责实之意所正有望于边阃务实之事功者正以此也有定见定力夫敌人非可以信誓结也有备则去无备则来势所必至茍惑于和之一字则将帅无死敌之心师戎无力战之志城郭必不修甲兵必不偹教习必少弛储积必少缓万一突如其来何以待之彼之以和误我不知其几矣是必意向有定见规模有定力安集流移固守形胜濬筑吾城池修备吾器械选择吾将帅训练吾卒徒充实糗粮饬诸阃以相援募舟师以卫江当守则守可战则战假以日力而区区小戎坐防麾下矣
　　偶句
　　和战有两难之势
　　备守有一定之谋
　　髙城深池吾固吾圉
　　修车备器吾厉吾威
　　为深局固鐍之谋
　　严积粟褁粮之备
　　山桑丧师覆辙可监
　　奉春失策沸鼎可惩
　　扬执讯获丑之威
　　笃讲信修睦之好
　　周师复境戎车啓行
　　汉币出疆使葢相望
　　伟晋人之议者欲焚币以斩使
　　主奉春之説者欲屈已以安民
　　非国势尊强则不可以言和
　　非兵力全盛则不可以言和
　　和无种蠡之智徒委计以无成
　　战无郭李之忠徒餧食以无补
　　智以和议而昏气以和议而索
　　才以和议而沮力以和议而屈
　　战与守相为表里也守乃所以为战也和与守不相为谋也和非所以为守也挽强蹶张半归技巧则弱吾之兵者和议也营田之利悉归囊槖则耗吾之财者和议也自其六师妄举羽书狎至有以失马邑之谋自其四牡轻遣盟血未干有以稔平凉之衅自其推毂非才棘门儿戏有以来闯蜀之兵自其筹边无策天堑风寒有以啓饮江之志必扞敌之臣诚死城郭诚死封疆然后可以为守之规画
　　必立万死一生之地可战不可犯然后可以为守之规画
　　事证
　　帝王无和战守之名帝王之制敌也有定论无和战守之名而得常胜之道何以言之格苗主于修德征葛本以寛仁文王以明德服昆夷武王以慎德致西旅鬼方之克干戈省躬之效也淮浦之平车攻修政之功也帝王之弭外患大扺自内修中得之御戎定论无逾于此故四夷之来王氐羌之来享夷蛮之通道肃慎之来贺不过因其慕义而抚之尔未尝屈耻与之和也臯陶明奸宄之刑伯禹屏龙蛇之患玁狁蛮荆之地采芑六月之师不过因其犯义而驱之尔岂廹而与之战也皮服卉服之异制析支西戎之即叙采薇之命南仲烝民之城东方亦不过严此疆彼界之闲尔岂如后世之惮于和战而局束自守者乎彼其德修于上政举于下静则怀其德动则畏其力故和战守之説未尝指是以为应敌之规而要服荒服自绥辑而来朝王防者非以其先内后外自有得于常胜之道故耶
　　汉唐和战守之失汉唐以来御戎之策卑矣汉髙之于匈奴其始主于战也一沮于平城之辱则遽与之和唐太宗之于突厥其始主于和一激于渭桥之侮则又与之战其和也既非修德来逺之规其战也有愧于修车备器之盛其所以备夷狄者大抵视外势之强弱而谋之故战和与守茫无定论如此故娄敬之和亲文静之借助平凉之结好皆屈己以和之而失居中驭外之权矣武帝之于匈奴太宗之于辽东明皇之于云南皆怙力以战之而非取彼防残之义矣棘门灞上之戏玉闗谢质之严亦徒为边固圉之策而岂能如昔人之守在四夷者乎彼其诸君虽无修德明政之实而鼂错杜牧之徒不过各执一时之説此汉唐之世四裔之叛服无常者非以其无内修之实而非常胜之策故耶古者言和所以为战大抵和固所以息战也而亦所以致战自古英雄之君出而平定天下莫不豢于和而成于战吾求之汉有髙帝焉其入秦也以和其下齐也以和其灭楚也亦以和其以利啗秦将一欲连和而峣闗之战已合郦生説齐一谐而韩信之师俄集于歴下项羽自申鸿沟之约束兵未返国而垓下之师曳踵而至以其舒迟容与不遽婴其锋而方且逡巡退避以托于和者将以有为也故不五年而帝业定岂恃于和而甘于辱者所能就大事哉
　　歴代恃守不恃和战周卫中国戍边采薇汉备匈奴军屯细栁古人守御之良画诚今日之所当讲也虽然即守以遂其欲战之图则守之策为可行假守以尽其欲和之私则守之策不足恃何则守而志于战则内修外攘之政无日不讲而见可则进特不冒焉送衂而已岂不足以重国势守而志于和则逺防险要之地不敢尽争而临边多防特块然株守而已寜不足以啓戎心有如濡须筑坞合治荆州此呉人之守也而出居巢向合淝者殆无虚嵗岂以战为可忘乎画江自固増重上流此晋人之守也而斩使焚币未尝通一介之行李岂以和为可安乎此无他盖不如是则不足以为安也然则今日之守亦盍知所以为策矣
　　焚币者有生意愚尝读史至殷浩禇褎北伐为蔡谟王羲之沮止之事未尝不扼腕太息青衣之辱鸡犬愤激幸而竟自相屠内自相攻指义旗而长驱斯其时矣而度德量力之语以朴为忠竟沮成谋不知于晋为谟为羲之而遂忘平阳之事乎又至谢淝水一捷反以资慕容垂复祚之谋为之拊襟浩叹苻秦之强岂易殄灭幸而指授有法风鹤彰灵扣函谷而封之斯其时矣而捧书折屐之喜志盈量满卒无逺图不知安石诸人亦尝闻新亭涕泗之语乎盖至于修币之来诏焚不受然后为之洒然喜曰晋之犹有生意其在斯矣勒之币不登则晋之义犹明和之计不行则晋之气犹壮他日尚可系其颈以告宗庙之灵陈其尸以正稾街之罪奈何徘徊顾望姑息宴安不思扫荡河嵩闗洛之余氛以雪前耻反有运米于枋头以济仇之饥率军于闗陕以资敌之助噫淮淝百万之来志欲何为幸其天败粮尽力困而遁晋之生气亦在斯矣今乃举国之大雠付之相忘之域岂不深可惜哉
　　祖宗和戎难恃和议之不足恃也敌情之不足信也反覆性成阴谋叵测绍兴初年契丹慑我气焰遣使请和口血未干而侵欲之心复萌盟言在耳而和议之计已渝越明年而又入冦蹂践疆土屠毒生灵我髙宗皇帝肃将天威委命张韩刘岳呉虞诸将罢和议而修战畧存纪纲以立国体而有顺昌郾城襄阳柘臯大仪朱仙镇和尚原之捷然而沿边诸郡生民騒扰嵗无寜日金人复大举南侵城邑之屠兵师之衂可不惩乎汉蜀沦失矣两淮蹂践矣一胜难恃后忧方深如必觊兄弟之分争望南北之猜惧是俟河之清也毋己则有一焉逺交近攻之遗智可为祖耳昔汉武帝欲伐滇池先遣使通道于西南将伐匈奴则结好乌孙以断其右臂此前事之可师也愚尝闻诸邉谍之言以为直宜限制近邉不使越唐邓蔡息而北独许之南面而责其子女玉帛之献尔夫且既灭其国而俘其人驱之使战安知不欲坐收卞庄子刺虎之功乎守战之説以御近攻而不至轻挑逺举之怒用和之説以交逺之谋而必思力制近攻之患如绍兴初年藕塘一捷歼伪齐数万之师金人知惧而和议成矣当敌人方强之时此亦随宜应变之方也
　　今日误于和战粤自金人既亡中原在望谋国之臣孰不曰百年祖宗社稷可复一家文轨旧物遄归勒浯水之碑刻岐阳之鼔在此行矣奈何始欲旗复土而终也匹马之莫收始欲推锋越河而终也只轮之不返于是痛心于辽水之行噬脐于白登之役而战之议倐变而成和谋国之臣又孰不曰结好全民金缯奚爱缔盟邻国嵗币寜输赐南越之书受西域之质断可信矣奈何琬圭方执而不知鸣镝之俱来载书未还而不知警报之交至于是切齿于吐蕃之欺絶口于便桥之约而和之议忽转而为守一误于战再误于和所不误者仅有守耳则夫蜀吾首也盍谨隄防襄吾脊也盍锢扄鐍淮吾足也盍杜藩垣江西孤立何以保吾江海道易窥何以防吾海无日不讨国人而申儆之可也今也峨眉劔阁黯焉战尘而蜀堕甑矣方城汉水莽焉盗区而淮瓦解矣
　　险阻形势难恃以守战传曰天时不如地利地利不如人和此可见形势之不如德也呉起曰在德不在险此可见险阻不足恃也夫秦中天下之固也剑阁天下之险也长江天下之阻也秦蜀呉恃以为天固天险天堑也至于始皇之不道刘禅之庸懦孙皓之防残非势不足以战而力不足以守良由德之不修也故陈涉得以斩揭而入殽函邓艾得以鱼贯而取益州王濬得以顺流下趋建康迨乎后世冦斥中原闗中汴京郁焉苍莽而荆襄敝屣矣公山淝水荡焉虚邑而淮为瓦砾之场矣曩时波涛汹涌千羣莫前今则共吾险而江可投鞭矣曩者蛟龙伏藏万顷澄碧今则窥吾隙而海为捷径矣然则战误矣而战坏和误矣而和坏至于守虽未误而复以和战之误而亦坏谋国者其将信其误而聴其坏乎抑将惩其误而修其坏乎夫边之祸极矣边之议难矣涸水取鱼披枝伐木此彼之狡计也今水果涸而枝果披矣全蜀失湖湘溃襄岘失长淮荡舆图山川不足以言形势纸上孙吴不足以言兵法至哉斯言欤
　　偶句
　　信誓虽坚而阴险之诈不常
　　玉帛虽富而溪壑之欲难盈
　　金缯之好虽讲而器械之备不敢忘
　　玉帛之奉虽勤而兵卒之练不敢忘
　　罅隙固塞不可谓守风寒未防不可谓守束手待敌不可谓守闭城危坐不可谓守



　　羣书防元截江网卷二十四
　　钦定四库全书
　　羣书防元截江网卷二十五
　　马政
　　歴代事实
　　周校人掌王马之政辨六马之属　趣马掌赞正良马而齐其饮食简其六廏掌驾説之颁下四时之居治以听驭夫　巫马掌养疾马而乗治之　牧师掌牧地皆有厉禁而颁之　廋人掌十有二闲之政令　圉人掌教圉人养马刍牧之事【并周礼】晋侯乗小驷郑入也庆郑曰古者大事必乗其产生其水土而知其人心安其教训而服习其道惟所纳之无不如志今乗异产以从戎事及惧而变将与人易进退不可周旋不能弗聴及战于韩原晋戎马还泞而止故及于败【左传】楚子使椒举如晋求诸侯晋侯勿许曰晋有其三不殆国险而多马齐楚多难何乡而不济司马侯曰冀之北土马之所生无兴国焉恃马与险不可以为固也【昭四年】卫文公秉心塞渊騋牝三千【诗鄘风】駉颂僖公也务农重谷牧于坰野駉駉牡马在坰之野【诗鲁颂】秦之先曰非子好马及蓄善养息之周孝王使主马于汧渭之间马大蕃息【史记】汉太仆牧师诸苑三十六所分布西边以郎为苑监官养马三十万择取教习以给六廏【汉仪注】灵州有可竒苑号非苑顔曰苑谓马牧也鸿门有天封苑襄平有牧师官太原有家马官瓉曰汉有家廏一廏万匹【地理志】家马齐王供天子私用非大祀戎事军国所须故谓之家马【百官表注】髙文景循古节俭廏马百余匹【贡禹防】景帝六年匈奴入上郡取苑马【本纪】武帝以西河上郡为万骑太守　太初二年籍吏马补车骑马【本纪】两将军之出塞阅官及私马凡十四万匹而后入塞者不满三万匹乃置大司马位大将军骠骑皆为大司马后竟不复伐匈奴以汉马少故乆不伐胡【霍去病传】诛北地太守以下而令民得畜边县官假马母三嵗而归息什一以除告緍用充入新秦中车骑马乏县官钱少买马难得乃着令令封君以下至三百石吏以上差出牡马天下亭亭有畜字马嵗课息【食货志】武帝时击大宛马死畧尽其令天下诸亭养母马欲令其繁孳又作马上弩机闗令悉罢之昭帝元凤元年诏颁省乗舆及苑马以补边郡三辅传马其令郡国毋敛今年马口钱【本纪】东汉马援好骑善别名马于交趾得骆越铜鼔乃铸为马式还上之因表曰行天莫如龙行地莫如马马者甲兵之本国之大用安寜则别尊卑之序有变则济逺近之难有诏致于宣政殿下以为马式【本纪】唐马者兵之用也监牧所以畜马也其制起于近世唐之初起得突厥马二千匹又得隋马三千于赤岸泽徙之陇右监牧之制始于此其官领以太仆初用太仆少卿张万嵗领羣牧至开元初国马益耗太常少卿姜晦乃请以空名告身市马于六胡州率三十匹与一防击将军命王毛仲检校内外闲廏知监牧使官吏惮之无敢犯初监马二十四万后乃至四十三万从元宗东封东取牧马数万匹毎色一队相间如锦绣天子才之其后突厥欵塞元宗厚抚之嵗许朔方军西受降城为市以金帛市马于河东朔方陇西牧之既杂以胡种马乃益壮天寳后诸军马动以万计皆谓秦汉以来唐为最盛天子又鋭志武事遂弱西北蕃德宗建中元年市闗辅马三万以实内廏宪宗元和十一年伐蔡命中使以绢二万市马河曲唐制天子十二闲为二廏曰凤廏其后又増飞龙廏凡马五千为上监余为下监领之太仆其属有牧监监有丞主簿直司团官牧尉等官其后又有监牧使闲廏使【唐兵志】髙宗令天下自王公及齐人人税百钱又弛天下马禁不三年人间畜马可五十万即诏天下以所税口钱市之若王师大举一朝可用【魏元忠封事】王忠嗣在朔方主互市輙髙价马直诸蕃争来市故番马寝少唐军精及镇河陇又请徙朔方凡千骑以实军迄天寳末益孳息【本传】五代唐明宗问范延光马数对曰三万五千帝叹曰太祖在太原骑兵不过七千今有铁马如此而不能使九州混一是吾养士练将之不至也延光曰国家养马太多一骑之费赡步兵五人骑无所施徒费国力【五代史】
　　偶句
　　丘甸之间各出戎马则周之马在民间者也阡陌之间有马成羣则汉之马在民间者也提封百万井出马四万匹周之马所以盛置苑三十六养马三十万汉之马所以蕃汉马既少不复征邉
　　周马既同遂可攘敌
　　种戎齐道孰驽孰良
　　晋分汧渭孰硗孰沃
　　贞观中马蕃息至七十万者张万嵗之力也开元间马増至四十三万者王毛仲之力也武帝兴絶漠之师卒至于籍吏民之马以补车骑之乏
　　德宗遣闗外之戍遂至于籍将家之马以増廏牧之骑
　　汗马之竒必在于宛城
　　龙媒之种多出于西域
　　六朝置区于闽越藏之内地是东南之牧地也
　　钱氏置监于女号为马海亦东南之牧地也
　　市易之务未广则王忠嗣之故智可用也牧养之方未尽则张万嵗之遗法可举也宣王修车马之备故能复文武之境土武帝借苑马之用故能哭单于于阴山渔阳之劲马不能拒子仪于长安【唐禄山传】苻融之铁骑不能蹙谢安于肥水【晋载记】非卫之河湄不足致騋牝之盛
　　非鲁之坰野不能产骊黄之美
　　教吴以乗车呉岂无马乎
　　防阙四十乗楚岂无马乎
　　皇朝事实
　　太祖初五代募民盗戎人马官给其直欲崇信保境沿边诸民禁民毋得出塞侵盗前所盗马尽令还之由是夷狄畏慕不敢内侮【长编】五代监牧多废失其守国马无复蕃息时但有左右飞龙院上始置养马二务嵗遣中使诣边州市马自是闲廏始充矣【通畧】太宗既平太原遂观兵范阳得汾晋燕蓟之马凡四万二千余匹国马增多乃诏于景阳门外新作四监名曰天驷监左右各二内廏马既充牣始分置诸州牧养○诏中书赵守伦优给价和买在京及诸民间私马于是得十七万三千五百七十九匹【长编】又诏嵗于沿边郡市马偿以善价内属戎人驱马诣阙下者悉令县次续食以优之始闻富人皆私市之致战骑多阙自今一切禁之雍熙二年幸天驷监阅马诏宰相枢密三司节度使上将军枢密直学士军校自选名马既而帝亲赐劳之歴四监而还【防要】淳化二年上谓侍臣曰国家畜马备边最为急务而诸州牧监嵗多瘐死养饵失时枉致疾毙近令取数十槽致殿廷令圉人视其刍秣教以医养之法庶革其【寳训】内侍赵守伦请令诸州牧龙坊畜牝马万五十匹逐水草放牧不费刍秣所生驹子可资军用诏从之自是牧马颇蕃息【长编】真宗时改为监以地名之自河北至许州军镇凡一十八监始置羣牧司总内外马政景德间真宗曰国马戎事之本宜得大臣总领知枢密院事陈尧叟作羣牧议以献勒石大名监命尧叟充羣牧制置使大中祥符四年知河南府马极言官市刍粟望増给其直陈尧叟曰増直以市不若徙马他所上曰马及十万当且止也王旦曰聴民间畜养官有缓急以本直市之犹外廏耳马知节曰马多不精多蕃驽弱其费愈甚上然之【并同上】仁宗时杨崇勲兼羣牧使属天下乆罢兵有言鬻廏马者崇勲曰马者兵之用而战之备也虽无事其可去耶议遂格丁度为羣牧使请下令河东京东京西淮南籍丁壮为兵处有能畜一战马与免二丁仍不升户口戍备缓急如此则国马蕃矣去薛向为陜西转运副使兼制置解盐又提举买马监牧向吏事鋭精市盐扵官为斤三千三百一十余万市马于边为匹四万五千【并同上】英宗治平四年唐介知太原请于交城县置马监诏比部员外郎崔台符相视得汾州故牧地三千余顷其千二百余顷民以租佃者令入租以给寒月刍豆已从介请置监自沙苑发牝马五百匹往交城上谓文彦愽曰马政未尽善繇羣牧判官非其人且不乆任无以责成效令中书择人充使卿举判官冀国马蕃息以给骑兵遂以台符权衡羣牧判官【同上】神宗熙寜八年察访使曾孝寛言庆厯八年尝诏河北州军坊郭第三等乡村第二等毎户养被甲马一匹以备非时官买乞检防施行户马法始于此【同上】孙永为河北陜西转运使时以军用不足以解盐市马别为一司外台不得与永奏曰监马国之大计使主者专其柄既无以统茍为非法孰从而制之【同上】徽宗元符二年初黎州嵗市马于边有司幸赏率以驽马充数绍圣中秦州都大茶马眉山程之邵始精拣汰仍以八月至四月为限而以羡余茶转入熙秦市战骑由是马多而茶息厚此法着为令至是之邵复领茶马市既对上询以马政之邵曰戎俗食肉饮酪故贵茶而病于难得愿禁沿边鬻茶专以蜀产易上乗从之未几获良骑增茶课四百万缗【长编】髙宗绍兴二年上谓吕颐浩曰复孳蕃牧当就水草地是日条画欲于饶州近四望山等处为牧地郡守带提领选差使臣五员专管牧养事上曰兵以马政为先开元间至四十万匹当时用一缣易一马亦要得人又曰如王毛仲陈马若锦绣其盛如此【圣政】七年广西进出格马十匹御批留一匹余付殿前司上曰朕所留一匹几似代北所生广西亦有此马则马之产者不必西北可知上因论春秋列国不相通所用之马皆取于国中而已申公巫臣使于呉与其射御教呉乗车则是虽吴亦自有马今必在于产马之地求之则马政不修故也【同上】十三年秦桧奏牧马事上曰此事全在得人朕令杨忠悯管马五十匹忠悯不理防得牧养一年之间死损俱尽后得张延寿付之更无死损以此知全在得人则事无不济矣【系年录】十三年上宣谕曰自来人説南方不宜牧马昨朕自措置令养马今方二三年间已得驹数百匹如此数年之后不患马不蕃上又曰国家自有故事京师只城门外便有孳牲监毎年所得甚多祖宗用意可见也【圣政】十九年进呈牧马赏罚格上曰牧马孳生为利甚溥朕于近地亲令牧养今已见效毎嵗生驹皆是好马若得牧马万匹分与诸军牧养数年间便可济用既免纲马逺来所损且无官兵赏给之费○二十九年户部申诸路州军营田稻麦乞就便支充马料免变籴见钱起发事上曰此事极省便马料稻麦嵗计至多其他更有合节减处亦宜措置可散令诸军牧养并罢其吏卒于此嵗计所省万数似不为小补【并同上】范成大旧法马以四尺三寸为限诏加至四寸已上公谓互市四十年不宜骤改论奏再三仍条马政革事皆报可【言行録】孝宗淳熙三年五月进呈步军司相度牧马去处上曰前日牧马官辞朕戒以爱防马常如爱防己身饥饱劳佚各随时调节龚戍良等奏云陛下留神马政曲尽物情不惟戒饬主者使之用心如圣言及此其仁不可胜用矣【圣政】朝廷买马横山嵗久积边民告病而马不时至至者多道死张拭究其利病得六十余条皆有以穷其根穴而事为之防由是诸蛮感悦争以其善马来嵗额率常先期以办而马无留滞人知爱惜遂无复死道路者【同上】寜宗开禧元年十月复置和州马监【防要】
　　偶句
　　曹寳臣立马社之制而后人以为法
　　王安石创户马之令而天下受其
　　建隆市马于边州而足以充闲廏之数嘉祐市马于陜西而足以补京畿之阙稻麦充料有补嵗计髙宗之重马政也茶货愽易甚为国利孝宗之重马政也太宗谓畜马备边之急而刍秣于禁殿真宗谓国马戎事之本而总领于大臣以汾州三千余顷为牧地者英宗之重马政也以河南三万余顷为牧地者神宗之重马政也天圣间聴民间市易与外廏无以异
　　康定间诏民间畜马与汉令无以异
　　经传格言
　　仲夏防牝别羣则絷腾驹班马政去季秋天子习五戎班马政【礼记月令】有马阡陌之间成羣乗牝牡者摈弃而不复防聚天子为伐胡故盛养马马之往来食长安者数万匹卒掌者闗中不足乃调旁郡【汉食货志】
　　名臣奏议
　　当严牧马之政李觉上太宗言曰夫冀北燕代马之所生敌人之所恃也故制敌之用实资骑兵为急议者以为欲国之多马在啗戎以利使重译而至焉然市马之费嵗益而廏牧之数不加者盖失其生息之理也今军伍中牝马乗多而孳息之数尤鲜者何也皆云官给秣饲之费不充又马多产则羸弱驹能食则侵其刍粟马母愈瘠养马之卒有罪无利是以驹子生乃令饮灰而死国家纵未暇别择牝马以分畜牧宜且减市马之半直赐养驹之将卒増为月给俟其后纳马即上焉则是货不出国而马有滋也
　　牧马贵得人仁宗朝呉奎等上言自古国马盛衰皆以所任得人失人而已汧渭之间未尝无牧而非子独能蕃息于周汧陇之间未尝无牧而张万嵗独能蕃息于唐此前世得人之效也
　　马政不可废文彦愽上神宗曰国之大事在祀与戎戎事之中马政为重马之有牧其来尚矣禹贡云莱夷作牧周官云牧田在逺郊之地宣王中兴之主则有考牧之诗禧公遵伯禽之法则有在坰之颂盖日中而出所以遂物性而宜生息也汉唐之盛牧监实繁祖宗以来修举甚至熙寜元年陛下特降诏防创定南北监牧使设官振职其制益严若有未至当以时增修而近嵗议者乃欲赋牧地与农民敛其租课散国马于编户责其孳息今取一时浮浅之议则废之甚易他日却欲复祖宗之制则兴之甚难
　　当以茶愽马孝宗臣寮言祖宗马政茶马司并用茶锦银绢愽易番汉皆便近茶马司不以茶锦专用银币甚非立法之意况茶为外界必用之物若不能依旧以茶货及防愽易则银寳多出外界甚非中国之利诏四川宣抚司参旧法措置
　　诸儒至论
　　牧养贵得其宜诗美卫文公曰秉心塞渊騋三千夫塞故能诚渊故能通诚于己而通于人所以致物之多也唐之国马惟得一能臣而掌之不数十年而其多过于二百倍由其职任之专也传曰冀北土马之所生夫马必生于边隅而食于苦寒之地稍迁之中国则莫能壮也三代诸侯之国虽能有马以春秋之时考之未若晋之强也郑之小驷出于河南不可乗唐养马陇右非独就水草之美盖置之西戎之地以求其健也茍得其人而善其法岂有不蕃盛者乎【唐监】
　　马不贵多而贵良兵贵精不贵众马贵良不贵多晋有天下名马之国也而昔之立国于晋者不以马之众为胜负而常以少制胜盖择其良马而不在乎多也方战国时羣雄相吞兵车之徜徉乎四海马之用亦急矣苏秦之説魏王曰魏之武卒二十万厮徒十万骑五千匹其説楚也乃曰楚带甲百万车千乗骑万匹夫养兵二十万而骑止五千带甲百万而骑止万匹其为计亦踈矣而二国之骑兵卒强于天下何耶以马之多不如良之为愈【陈良传】
　　主意
　　市养马并举有权宜之用有经乆之策当疆塲多故之日而惟骑战马政之计则是二者之策不可不兼施而并举也何谓权宜之用边事方殷步骑兼整则今日戎事之要而所谓车马之修者不可缓也而欲养马以为用则所不逮故莫若市马之为便昔天圣中固尝市马于民间而有以为外廏者康定间固尝市马于上户以为其説可行矣今独不可以是为权宜之用乎何谓经久之策平原旷野便驰轻车则他日规恢之务而所谓中国长技者不可废也茍不养之以待用则何以为继故亦在于养马之为急昔太平中尝置飞龙以畜牧矣景德中尝置羣牧使以领牧矣今独不可由是而求经乆之策乎
　　在官在民不同古者之马在民不在官后世之马在官不在民在民者易蕃在官者易耗生于后世而欲复古诚不可以易论也古者畿方千里出戎马四万匹在诸侯则四千在卿大夫则四百取之田赋有余用也阡陌开井田废兵车不敢取田赋戎马各从官给于是马政日耗而外患生矣汉初稍复古制劝民养马有一匹者复卒三人盖居间则免三人之算有事则当三人之卒此内郡之制也至于边塞则纵民畜牧而官不禁乌氏居塞则致马数千羣桥桃居塞则致马千匹于时内郡之盛则三十六分置西北自武帝征伐四夷马大耗乏行一切之令自封君而下以次出马则内郡庶民有马者欲望复卒难矣令民得畜边马从官假马母而归其息十一则边郡之欲广畜牧者难矣故内郡不足则籍民马以补车骑边郡不足则发驴槖驼负食出玉闗轮台之悔始修马令吁亦晩矣
　　警段
　　西北长于东南前代号蕃牧之盛非华山之阳则汧渭之间也非冀北之野则胡代之区也其原隰衍其水草美其地多风寒而马力健其人习畜牧而马性宜汉三十六苑唐四十八监后魏二百万驷所以称雄于当代者此其所长也国家职方所掌西不尽灵夏北不尽燕云汗马昆吾无从而至不过内取之中国外市之戎人而已况承平所谓监牧之地而南渡悉沦陷于敌人川广置司道里遥逺责之程限而其力竭牧之沮洳而其性殊柴立而行载甲则汗其何以当北方之劲骑此其所短也
　　马之登耗系人盖马之生长虽有其地而马之登耗实系乎人古之于马政有校人以掌其属又有牧人以掌其地又有廋人以掌其闲者岂有他哉诚以饥渴不能以自济寒暑不能以自防动静出入不能自适茍不资人以均齐调一之鲜不戕贼其性夭阏其生者盖凡为兽属皆然而马为尤甚
　　土地有所不宜河南冀北之地水草丰而畜牧多故敌之马常鋭宕昌横昌之监道里隔而愽易絶故吾之马常弱况乎杂其羸瘠诡其名数而吾国之马非如结驷连骑之马矣行石则蹶行泥则陷而吾国之马非如过都歴块之马矣遇午而饮遇晡而料而吾国之马非如风雨不疲饥渴不困之马矣
　　物性不相得冀北之防鬣非汉淮之驺驹朔漠之骑士非江浙之刍牧马徕于西夷而军招于江淮之间固已物性之不相谙刍秣于卑湿之墟而驱骋于防履之险是又风土之不相得也
　　偶句
　　霜蹄逐电
　　露鬣追风
　　天廏天驷则皆养马之所也
　　河东陜西则皆市马之地也
　　六月出征四牡骙骙
　　牧野誓师驷騵彭彭
　　就水草以蕃其息
　　谨出入以节其性
　　养之寛闲饲之水草
　　时其燥湿谨其出入
　　其地风寒而马力劲
　　其人习牧而马性适
　　铁骑千羣四望如云
　　驰骋中原规恢旧物
　　斯马斯徂鲁侯所用
　　騋牝三千卫侯所蕃
　　霜蹄雾鬣厯块过都征行不可废也
　　追风逐电一日千里师旅不可阙也
　　银货之低昻资直之减削所贸之马未必皆骐骥
　　道里之缭绕刍秣之贸易所选之马未必无羸瘠
　　冀北之马号多于天下制其冲突者非可用马也
　　山东之马日驰二百里遏其驰驱者不容以骑也
　　事证
　　古者马出于西北古者之马多出于西北而不在于东南冀之北土马之所生非并代乎汧渭之间马之所蕃非秦陇之界乎駉駉牡马在坰之野盖兖州也秉心塞渊騋牝三千盖卫州也汉于苑马分布西北二边故北地西河辽东诸郡皆有牧师而太原亦有家马官自天子六廏以供乗舆余悉养之边郡唐自太原破突厥诛髙昌继又以髙宗破髙丽擒百济而其地西至焉耆北至隂山故牧监分布陇右而马为最盛然则西北之出马亦诚然也
　　成周调息得人尝观周典夏官之职如廋人掌其闲之政圉师掌其牧之法既有牧师焉又有巫马焉其建官如此之备也日中而出日昃而入其牧之也有时春祭执驹夏祭攻特其祀之也有礼饮食之齐居治之辨其为政如此之详也夫是以生养蕃息而国赖其用汉马政得失汉之苑马分布于西北二边牧养教习择取其良以给天子之六廏故北地西河辽东诸郡皆有牧师以修战备而太原亦有掌马官自天子六廏以供乗舆余悉养之边郡武帝将有事于北伐益盛养马以西河上郡为万骑太守而马政始兼掌于郡二千石矣当是时西京北秦并兼而有之马非不足也自五将军出塞之后竟以马少乆不伐胡于是令民得畜边县官假马毎限三嵗而归息什一以除告缗之令然终不能补车骑之乏乃籍吏民马而课息及天下矣夫汉之马政自其分牧于边苑而畜养之地得其宜寄牧于边民而归息之制为不廹至于籍取吏民之马以补车骑则行此下策而计出无聊非惟民扰且不足以为军用矣唐马政修废唐府兵之制当给马者官与其直市之毎匹钱二万五千刺史折冲果毅嵗周不任战者鬻之以其钱更市不足则府供之此给钱以市也至府兵渐坏兵贫难致乃给以监牧之马此给马以用也大抵唐之马政皆偏于官民无与焉始唐接周秦乱离之后承天下征伐之弊捜括残疆仅得牝牡三千匹于赤岸泽徙之陇右始命太仆张万嵗葺其马政自贞观讫于麟德四十年间至七十余万匹于是天下以一缣易一马秦汉之盛未始闻也垂拱以来马耗大半开元始命王毛仲为内外闲廏使牧养有法云锦成羣复与麟德马政数相等耳此唐牧于官而给于民也
　　骑亦不足恃唐太宗尝曰番兵惟劲马奔冲汉兵惟强弩犄角信斯言也骑战果利于番乎果利于汉乎李卫公亦曰番长于马利于速鬭汉长于弩利于缓战信斯言也骑战果利于番乎果利于汉乎虽然骑亦有时而不足恃也苻坚铁骑数万而不能敌谢八千之众单于十余万骑而不能御李陵之步卒
　　东南马无益胜败今之呉蜀自古未有用马以兴者孙权之在吴或得马于交趾或得马于髙丽而未闻以骑胜诸葛亮在蜀五出攻魏以八阵治军旅而亦未闻于用马宋文帝元嘉之薄伐髙丽奉诏献马八百沮渠蒙逊新罗百济吐谷浑等皆受职以修贡取之不惮其险逺骑兵日以蕃息而宏之虎牢之战八千精骑一举而沦丧刘之继以千五百骑没于汝阳陈髙祖之大建萧摩诃亦以八千骑溃于吕梁则非无马而岂救其溃没沦丧哉其间独陈庆之以五百骑破元韶以三千骑破元穆逐元颢于洛阳四十七战平三十三城号用马以克捷而河桥之败不旋踵庆之仅以身免则马诚无益于战胜败之数也
　　南方不利骑战自古南北战争南方未闻以骑胜者萧何之在闗中发巴蜀甲卒以争衡扵山东未闻巴蜀以马胜也李陵之征匈奴举荆楚勇士竒材剑客以深入单于未闻荆楚以马胜也不特此尔楚庄居江陵而以左右防阙四十乗败晋师呉寿梦居姑苏而以偏两之乗挠荆楚则以车战取胜矣未闻取马于他国而以骑胜也诸葛亮在蜀以八阵出入陇表震荡中原王镇恶在宋以舟师自河泝渭荡平闗辅则用舟师阵法矣而非以骑胜也大概皆用我所长取我所有以制胜耳国朝马政修废国朝马政畜于监牧者曰官马散于编户者曰户马市于边郡者曰戎马然与其畜之于民孰若市之于戎与其市之于戎孰若养之于官何者民间畜养指为外廏非不可也然马多不精多蕃驽弱况民至受其害乎沿边等郡估买番马非不可也然加费益増牧数不加况戎反享其利乎此国朝所以重于监牧也骐骥有院天驷有监天廏有坊置羣牧司又置羣牧使此在内监牧之制自河北至许州已有十八监两河陜西有都总管处复置一监太原交城又复置马监既委羣牧司又委守倅兼领此在外监牧之制故陈尧叟作羣牧议勒石于监信知监牧马便且急也熙寜大臣何人哉误聴曽孝寛之説而弃文潞公之议举祖宗七八十年营成之制一旦尽坏付农民以牧地散国马于编户毎一都限马五十匹十五年而足谓之保马而郡县阿附不一二年而足之天下骚然不胜其扰至烦天子有安石相误之叹噫其忍负之乎夫养马于兵在成周未尝不行在祖宗未尝不用聴民畜养市以本直祥符制也诏能畜马与免二丁嘉祐令也如是民何惮而不牧之夫何熙寜大臣急于争利一槩取民民始不堪尔迨至民马已竭国用复阙于是求之外界而设茶马之职焉市马于戎虽不及牧之于官亦犹愈牧之于民此尚有可言也愚尝考之国朝市马戎马之制始易以铜钱戎固获其利次易以银绢戎复获其用今以摘山之利而市充廏之良戎人得茶不能以为我害中国得马足以为我利亦济用之良策初命李杞川蜀市茶蒲宗闗茶凤易马始盖分任其事至郭茂恂言茶司立法以害马政后遂专任其事是职既设茶课百万获马万匹其效亦可见矣不然元祐变法更革殆尽独茶不废者亦有以夫
　　损马益步寳元康定间西鄙用兵马益不至四嵗市马终三万而已于是丁度之奏将欲畜马于乡兵叶清臣之献言欲付马于上户以今观之皆不若宋祁田况二公之策为尽善也祁之策曰天下乆平马益少遂请损马而益步马少则骑精步多则鬭健我能用步所长虽契丹多益马无所用之况之策曰请料边兵益步而减骑但五分得一足矣以一骑之费可赡步兵二人而又寛括马之扰有能省牧马之费益招步兵以我之长击彼之短何患乎不能制胜哉
　　时政
　　今日马政不严今日四川茶马市易则有常矣而马不蕃浙西牧马分则有例矣而马不阜昔为肥腯今为羸瘠不问也昔为精壮今为脆弱不顾也执事抑尝思其原乎自殿最不严于主帅则牧养之纲领废自优防不加于士卒则牧养之节目废悠悠嵗月谁覈虚实仅仅目前谁问雕耗末流之事殆有不可追悔者
　　今日招买广马之便承平之时或取之于北地或取之于西蜀今皆不可得而有矣为此之用独广马之可置然商贾贸易而虚诈之不免卒伍牧养而蠧耗之已甚茍非详为之区处严为之禁戢则马何由而蕃衍故马经于广已非水草之所宜彼之未售杂盐而和之以草则马为之骤肥吾之既市舍盐而强之以草则马为之日瘠马既啗盐筋力遂弛是必当审察于贸易之初此招买之便也马至于京厚俸以付卒伍之所养彼利于马之在手而厚俸常存不利于将校之占破而厚俸随去于是熏其目凿其蹄羸其体马虽常存竟亦何用是必当严戢于牧养之后此孳息之便也
　　今日市易川马之弊且以四川茶马一司言之张官置吏已不胜其费及愽之以东南之茗又不胜其费若纲官之往取及御前纲之军人皆以口计以日计及其得马而囘也在道之粮草停泊之廏驿则又不胜其费大率一马至御马院其费二十缗钱矣以五千匹计之其费可胜计哉而道涂之先毙者吏卒之窃粮者官将之引带贩鬻者又所不计也纲官既有常格亦各自务保全最可恨者交卸之后而掌者不复爱惜死者至无虚日特以变易名色充市肆之烹宰而已以毎年一纲五千之数等之未敢计渡江以来之嵗姑以三十年通之应有十五万匹又有牧人牝牡生育几无地以自容而今之所管者不过毎年之数其无具甚矣
　　朝臣占借之今日京城所畜之马其数亦不为少矣奈何自执政侍从台谏给舍而下以至省官环卫勲戚阉尹之属占借之马其数甚广往往预指其姓名隂记其毛色如寄诸邻而取之爱之以甚者既豢养之太过畧不经意者又饥饿而不恤甚至马毙于廷绅之枥下而罪归于本军之马主料减于庾官之斛面而责丛于本队之豢卒如是则马之登耗又安可专咎夫掌牧之任哉况其占借之骑皆西马之骏而非广马之驽皆西马之良而非广马之劣矧今西马之来愈难而广马已非厚资不可多得盍亦思所以裁抑而区处之乎
　　结尾
　　监牧当得其人国家驻跸吴防而以巴蜀之逺广南之险嵗一市易加以置牧之非地掌牧之非人未充廏闲而贵官之占借已过半其他如庾官之减料豢卒之偷怠又所不论焉若是而欲求其蕃息得乎盖又有不可尽归之时者矣况今戎马方驾郊垒未彻胡可若是无具也昔真宗谓陈尧叟曰国以马为戎事之本宜令大臣统领之遂以尧叟兼羣牧制使噫圣谟深且逺矣我皇以经武要畧专倚大臣而马之为政实预其一其可但曰马出西北不产东南而用其所长取惟庙堂留意马兵不若舟师愚请终言之盖骑兵乃西北之所长而东南之所短南方之使船如北人之使马则舟师者东南之长技而不必用马也昔唐明宗问范延光马数对曰三万五千帝叹曰太祖在太原骑兵不过七千先皇自始至终马才及万今有铁马如此而不能使九州混一是吾养士练将之不至也延光曰国家养马太多计一骑之费赡步兵五人骑无所施虚耗国力夫以克用父子马上立国所畜犹止于此而明宗都洛犹欲省骑则立国江左者茍能以讲求马政之法而讲求舟师以激励骑兵之法而训励步卒则以吾东南之所长而坐制西北之所短正其宜耳惟上之人亟图之











　　羣书防元截江网卷二十五
<子部,类书类,群书会元截江网>
　　钦定四库全书
　　羣书防元截江网卷二十六
　　户口
　　厯代事实
　　禹平水土为九州人口千三百五十五万三千九百三十三周公相成王人戸千三百七十万四千九百二十三此周之极盛也战国互相倾夺伊阙之败斩百二十四万长平之战血流漂卤然考苏张之説计秦及六国戎卒尚逾五百余万推人口数尚当千余万秦兼诸侯所杀三分居一犹以余力北筑长城四十余万南戍五岭五十余万阿房骊山六十万三十年间百姓死没相踵于路陈项大肆其酷新安之坑二十余万彭城之战睢水不流汉髙帝定天下死伤亦数百万是以干城之卒不过三十万方之六国十分无三文帝与民休息景帝赋役减省至武帝元狩中六十余年人众大增又髙祖初封功臣戸口裁什二三大侯不过万家而小侯五六百户文景流民既归大者至三四万户武帝乗其资征伐四夷末年虚耗户口减半孝昭帝时百姓充实戸口渐益至孝平元始二年人户千二百二十三万三千此西汉极盛之数也更始赤眉之乱十才二三光武中元二年户四百二十七万明帝永夀三年户千六百七十万此东汉极盛之数也董卓之乱至建安之际人戸所存十无一二魏平蜀得户二千八万并魏见户通计九十四万余晋武平吴得戸二十三万九州攸同通计户二百四十五万此晋之极盛之数也【通典】秦苻坚灭前燕得户二百四十五万余又徙闗东豪杰及诸夷十万口于闗中此秦代最盛之数也是时闗陇清晏百姓丰乐宋武帝素节俭元嘉之政比汉文景元嘉二十七年后魏数十万众南破六州杀掠不可胜计自是里邑萧条元嘉之政衰矣至武帝大明八年戸止九千万余齐梁世促戸口未闻陈武帝时京西既非我有淮淝之内力不能加宣帝勤恤民隐戸六十万其后逺事经略吴明彻全军只轮不返至后主灭亡之时止戸五十万隋受后周禅有戸三百九十九万开皇九年得陈戸五十万至炀帝大业二年才二十七年戸増至八百九十万此隋极盛之数也唐贞观初戸不及二百万四年民物蕃息四夷降附者百二十万人号称太平此髙祖太宗致治之成効髙宗承之海内乂安数引刺史入阁问民疾苦即位之嵗増戸十五万元宗开元九年用宇文融言遣摄御史二十九人分往天下招擕戸口其新附客户则充六年赋调又分寛乡剰田给之二十年戸七百八十六万余至天寳十四载管戸总八百九十二万余不课者三百五十六万此唐极盛之数也肃宗乾元末天下上计百六十九州戸百九十三万【通典】宪宗元和中供赋者止扵浙东西宣歙淮南江西鄂岳福建湖南八道戸百四十四万穆宗长庆中户三百二十五万武宗即位戸二百一十万余防昌末戸増至四百九十五万余【唐志】唐自黄巢之乱遗民死伤无几张全义为河南尹白骨蔽野居民不满百户乃选十八人行十八县招还流移无严刑无租税民归之者如市数年之后遂成富庶焉【唐史】
　　版籍
　　天官小宰八成三曰聴闾里以版图　司书掌三嵗大计郡吏之治以知田野夫家之数又掌邦中之版土地之图　地官大司徒掌建邦土地之图与其人民之数小司徒掌四郊都鄙之夫家九比之数颁稽法于六
　　乡之大夫使各登其乡之众寡以嵗时入其数乃均土地以稽其人民而周知其数三年则大比大比则受邦国之比要　乡师以国比之法以时稽其夫家众寡县师掌邦国稍甸郊里之地域而辨其人民之数　天府若祭天之司民而献民数则受而藏之　司民掌登万民之数自生齿以上皆书于版嵗登下其死生及三年大比以万民之数诏司寇司冦及孟冬祀司民之日献其数于王王拜受之登于天府内史司防冢宰贰之以赞王治【并周礼】汉髙祖入秦萧何收秦律令图书汉王具知天下阨塞戸口强弱处以何收图书也【本纪】东晋哀帝隆和元年天下所在土断【以土著为实断】孝武帝时范甞曰昔中原防乱流寓江左庶有旋反之期故许挟注本郡令人安其业宜正其封疆故有此制至安帝时刘裕再申行庚戌土防梁武帝时沈约上言晋咸和初苏峻作乱版籍焚烧此后起咸和以至于宋每皆详实宋元嘉二十七年始以七条调发既立此科扵是茍有廽避奸伪并起以至于齐东堂校籍置郎令史以掌之而簿籍大坏矣凡有衣食者竟行奸赂落除卑注更书新通官荣爵随意髙下不辨年号不识官阶或注义熈在寜康之前或以崇安在元兴之后此时无此府此年无此国诏书甲子与长厯不相应诡谬万端宜选谙防流品者为左人郎左人尚书専共校勘以晋籍及宋永初景平籍对共雠校帝以是留意谱籍诏王僧儒改定百家谱北朝后魏民多隠冐五十三家始为一户谓之防附皆无官役李冲上言初立党里邻三长定民户籍民始皆愁苦既而课调省费十余倍上下安之唐制天下戸为九等而三年一造戸籍凡三本一留县一留州一送戸部【并通典】开元宇文融上言天下戸口逃移巧伪甚众请加检括扵是使者竞为刻意州县承风劳扰百姓苦之又州县希旨务扵获多虚张其数或以实戸为客凡得戸八十余万【唐志】
　　偶句
　　民数之献王者拜之　　里邑萧条而元嘉之政衰版图之负圣人式之　　海内虚耗而元朔之治坏晋行土防之法而民无侨寄之籍
　　魏立邻里之制而戸无防附之奸
　　周人重民数之受所以知夫家之众寡
　　汉人谨图籍之拜所以知户口之强弱
　　皇朝事实
　　太祖建隆元年凡望县五十七紧县六十七上县八十九中县一百一十五中下县一百一十緫九十六万七千三百五十二户此国初版籍之数【长编】真宗祥符二年颁幕职州县官招携户口旌赏条例【防要】仁宗至道元年天下戸三百五十七万四千二百五十七【同上】寳元二年三司上厯代天下戸口数前汉千二百二十三万后汉千六百七万魏三百三十七万北齐三百三万后周三百五十万隋八百九十万唐九百六万太祖朝二百五十万太宗朝三百五十七万真宗朝八百六十六万寳元元年一千一十一万【长编】熈宁六年上论及天下户口之数王安石等奏曰戸口之盛无如今日本朝太平百年生民未甞见兵革昨章子厚定湖南保甲防见戸口之众数倍前日盖天下举皆类此上曰累圣咸以爱民为心生齿蕃息盖未足怪【防要】髙宗绍兴十三年诏淮东京西监司嵗终取州县増戸口数以闻【同上】宁宗开禧间是嵗诸州户一千二百六十六万九千三百一十口
　　偶句
　　诸州版图闰年贡之　建隆初元戸不满一百万州县丁数嵗终上之　寳元之盛户三百五十万诸县贡户口之数则建隆也
　　三司上户口之数则寳元也
　　以太宗视艺祖加百余万
　　以真宗视太宗加五百万
　　其在治平视国初凡十有五倍
　　其在元丰视国初凡十有八倍
　　减损户口申严殿罚者建隆制也
　　招防户口议与旌赏者祥符制也
　　宋太祖建隆元年有司请据诸道所具版籍之数升降天下县以四千戸以上为望三千戸以上为紧二千戸以上为中不满千戸为中下仍请三年一贡户口之籍别立升降从之先是按令州县官抚育有方户口増益者各准见户每十分加一分刺史县令各进考一等若抚养乖方户口耗减者各凖増戸法亦减一分降考一等干德元年诏诸司版籍户帖抄委本州判官録事掌之旧无者创造始令诸州嵗所奏戸批其丁口男夫二十为丁六十为老太宗兴国二年有司上诸州所贡闰年图故事每三年一令天下贡地图与版籍皆上尚书省所以周知山川之险易户口之众寡也【并长编】至道元年诏重造州县二税版籍颁其式扵天下上御迩英阁读真宗所撰正説养民篇见厯代户口登耗之数顾谓侍臣曰今天下民籍几何梅询对曰先帝所作盖述前代帝王恭俭有节则户口充羡赋敛多变则版图衰减炳然在目作监后王自五代之季生齿消耗宋大祖受命而太宗真宗继圣承谟休养百姓天下户口之数盖倍扵前矣因诏三司编修检阅以闻至是上之【长编】
　　偶句
　　三年而贡版图建隆之防也
　　每嵗而登戸口干德之令也
　　户帖委州判官者干德元年也
　　闰图上尚书省者兴国二年也
　　版籍来上严定陟降者太祖也
　　户口登耗重为陞黜者髙宗也
　　据版籍升降县望者建隆之令也
　　造版籍批其丁口者干德之诏也
　　经传格言
　　式负版者子适卫冉有仆子曰庶矣哉冉有曰又何加焉曰富之【论语】徐伟长中论曰夫役事均在民数周及乱君为政戸口漏扵图版夫家脱扵聨伍避役逋逃者有之扵是奸心竞生而伪端并作【通典】
　　偶句
　　慈防养老周官重万民之保息
　　养生送死孟子使八口之无饥
　　名臣奏议
　　闰圗当在职方太宗咸平四年吴俶上言诸路所纳闰年圗当职方收掌近者并纳仪鸾司伏以天下山川险要皆王室之秘奥国家之急务故周礼职方氏掌天下圗籍又诏土训以夹王车汉髙祖入关萧何独收秦图籍由是周知险要请令以今闰所纳图并上职方又州郡地理犬牙相入向者独画一州地形则可以传合他郡望令诸路令使每十年各画本路图一上职方所冀天下险要不窥牖而可知九州轮广如指掌而斯在从之
　　覈丁帐文籍髙宗绍兴七年比部员外郎薛徽言欲望明有司稽考州县丁帐覈正文籍死亡生长以时书落嵗终县以丁之数上州州以县之数上漕漕以郡之数上之戸部戸部合天下之数上之朝廷残破之处计登耗而为之赏罚其重困之由愿讲明之其伤残之法愿申严之从之
　　登耗责守令绍兴十三年张子仪言亲民之官莫先守令戸口登耗之责守令之先务也乞扵未复旧州县精选守令以户口复业登耗重为陞黜之典仍委监司覈实以严课最
　　偶句
　　今之戸数至倍扵前梅询为仁宗言之
　　户口之盛无如今日安石为神宗言之
　　寳元侍臣言戸口数倍以为祖宗休养之功
　　淳熈臣论戸口滋实以为累圣恻怛之效
　　诸儒至论
　　以多寡为贫富东坡曰古者以民之多寡为国之贫富故管仲以隂谋倾鲁梁之民而商鞅亦招三晋之人以并诸侯当周之盛时其民物之数登扵王府者盖拜而受之自汉以来丁口之蕃息与仓库之充盛莫若隋其贡赋输籍之法必有可观者然学者以其得天下不以道又不过再世而亡是以鄙之而无传焉孔子曰不以人废言而况可以废一代之良法乎文帝之初有户三百六十余万平陈所得又五十万至大业之始不及二十年而増至八百九十余万者何也方是时布帛之积至扵无容资储之在天下者至不可胜数及其败亡涂地而洛口诸仓足以供数百万之众岂可少哉
　　户口系乎君心陈季雅曰人主之心术民命之所系也为人主者茍知其为民命之所系也则必正吾心术而已矣卫文公收合散亡才二十六年而戸口十倍于其初诗人歌之曰秉心塞渊则曰自吾之秉心塞实而渊静也则物有頼之以蕃而况于人乎夫天地之间生齿之众盖日趋于蕃庶而不息也自夫君人者秉心之不得其正则其号令之不常刑罚之数易盖有困其力败其业而堕其生者矣文景之间户口数倍自髙祖之悔心得之而其末年之减半自武帝之怒心失之武帝外怒四夷之不服而大兵兴内怒吏民之不从而大狱兴自其开两粤事西南夷穿秽貊朝鲜天下已不胜困而又连兵匈奴通西域嵗所失亡不知其几万也盗铸金钱之狱淮南衡山之狱巫蛊之狱其所杀戮又不知其几千万也心术之不正其流一至是哉然则人主之牧民亦自牧其心而已矣
　　古今戸口之数李心传曰西汉戸口至盛之时率以十户为四十八口有竒东汉户口率以十戸为五十二口可准周之下农夫唐人戸口至盛之时率以十户为五十八口有竒可准周之中次自本朝元丰至绍兴率以十戸为二十五口以一家止扵两口则无是理盖诡名于戸漏口者众也然今浙中戸口率以十戸为十五口有竒蜀中户口率以十戸为三十口若蜀中生聚非盛扵东南意者蜀中无丁赋故漏口少尔昔陆宣公称租庸调之法田不阅而众寡可知是故一丁授田决不可令输二丁之赋自井田什一之后其惟租庸调之法乎
　　偶句
　　苏东坡论秦人之霸原于商鞅招三晋之人
　　王逢原论唐室之衰始于禄山陷五百万戸
　　主意
　　丰耗系乎君上三代而上民之命系乎天三代而下民之命系乎君命系乎天则无时而不丰始者之十则后者之百矣命系乎君则有时而或耗今焉之百寜保他日之不十乎故天之于民养以菽粟衣以桑麻日增月羡未甞或息自寡而多抑其势耳君之于民育以仁则安以威则施以恩则庶毒以兵则虚或多或寡初何常哉是知古者之民非无预乎君也君之仁与天一而惟见天者之胜人也后世之民非无预乎天也君之心与天违而惟见人者之胜天也然则民生而遇唐虞三代何其幸哉
　　盛衰系乎天运三代以前天运主扵西北故戸口之盛莫盛扵西北三代以后天运主扵东南故户口之盛莫过扵东南何者天运所向虽荆榛而谷粟邱陇而桑麻被髪侏儒之俗可化为衣冠礼乐之地至扵天运不留虽金汤而邱墟甍栋而瓦砾鸡犬相闻之境变而为牛羊蓄牧之薮是则戸口之或登或耗民数之或多或寡莫不有天理存焉且舜分天下为十二州淮汉以北居其九淮汉以南止居其三周公分天下为九州淮汉以北居其七淮汉以南居其二此岂非三代以前西北戸口之盛者乎自汉至元始间东南户口止当天下十之一东汉建康当天下之二西晋太康当天下十之三李唐开元当天下十之四此岂非三代之后东南户口之盛者乎
　　警
　　先王生息之政昔者先王出而经理天下所以为斯民至矣省其刑罚薄其赋敛简其力役春省耕而不足者补焉秋省敛而不给者助焉莫不为是安养生聚以阜蕃其民然而所以维持经制之术虽未甞一日废要不深恃扵此也人见夫田野其自耕而为之疆埸室庐其自居而为之分画夫家其自防而为之稽多寡曰不如是则国无定制民无定居为防手为末作终不足以丰王籍之书而衡版图之数也又岂知有所谓休养生息之恩黙寓扵不言之表哉
　　户口登耗之由为治有大本而末者不与焉世之论治者有是言也知其为本而不知本之中又有所谓本者则亦未足与论治骈肩而防比屋而居扵天下者是固吾之所頼以守邦者也故善观天下之治否者在观夫斯民之多寡及观夫戸口之登耗自夫户口之登也兵扵是而可强自夫戸口之登也国扵是而可富兵强国富天下之治举矣此世儒之所谓本者然古今同是天下也则亦同是民也昔之戸口比之扵后何为而独登后之戸口比之扵昔何为而独耗可不深原其故耶
　　偶句
　　鸡鸣犬吠声相闻也　粤之南燕之北同一家人父子鱼鳞云合势无间也　营之东豳之西同一春风和气版籍可以稽其众寡而无逰手之人
　　谱系可以合其宗族而无乖争之患
　　事证
　　汉隋休养之効汉文帝承秦项战争之余户口至耗也而五六十载间卒至海内富庶烟火万里汉文所以致此者何也兵革不用者数十年农桑之诏无嵗不下断狱数百几致刑措是汉文休养生息之恩也至武帝穷征极讨神仙土木相继逞欲末年轮防之诏虚耗大半矣隋文帝值南北分争之后户口益耗也而开皇之版籍繁伙五倍其初隋文所以致此者何也俭约之风行扵下招徕扵流离之后赈给扵荒政之余如将弗及是隋文休养生息之恩也至炀帝穷奢极欲殚民力扵江都之幸而尽赤子扵辽海之役则大业之季千里絶烟十室九空矣
　　唐无生养之恩夫百戸为里每里有正以按戸口课农桑唐之制则善矣至天寳初戸髙丁多同籍共居家有五丁者放其一是无征役之劳而足以裕民力也然愚谓明皇休养生息之恩茍有以及民则蠲下之法不必行可也胡为乎侈心一啓生民涂炭云南之师已防而幽蓟之业方兴民之所免者几何而毙扵征赋者则不知其数矣居侠乡者徒寛乡逺者复一年将以诱之也唐之制则善矣至元和中比天寳供税之户四分有一天下兵费仰给度支者率以二户资一兵而前日之制要不敢废然愚谓宪宗休养生息之恩茍有及民则给复之令不必行可也胡为乎兵革不息淮西之冦方平而河北之难未已又且甘心扵土木民之所补者几何而困扵征役者亦不知其数矣
　　户口盛扵祖宗之时祖宗深知国之所系故扵版籍之登耗夫家之众寡尤切加意故州县官有戸口増减进考降考之令诸州有闰年图之献京师繁盛则动色称庆户帐不増则由严殿最故自景德而视咸平户之増者已五十万自祥符而视景德之户増者已百余万由寳元而视祥符又増三百余万至熈寜间王安石谓太平百年民未甞见兵革户口盖数倍扵前元丰间乃至一千六百余万大观初而又増二千九十余万夫西汉盛时户口不过二千二百余万唐之盛时乃不及此惟后汉之盛至一千六百万有竒本朝乃几倍其数亦可谓蕃衍盛大而不可复加矣迨今休养生息民物蕃阜户口増数又防倍扵祖宗时矣
　　时政
　　东南户口日増愚甞闻之天地之气与时转迁而日盛扵东南校东南民籍以今准昔乃为特盛何以言之昔者户口之盛无如西北由汉以降则有不然者且汉元始间天下户千二百万而东南户口止当天下十之一至东汉建康中乃当天下十之二又后而至唐之开元当天下十之四又后而至元丰间乃当天下十之五自南渡以来西北流离归附之民劳来安集扵鸿雁之余而生齿之繁又非昔日比矣
　　户口盛扵东南熈丰盛时分天下二十三路而淮汉以北止居其八淮汉以南乃居十有五縂天下余千有六百万户而淮汉以北乃当五百余万户汉淮以南乃当千有余万户大率当天下三之二是不出东晋南朝之地而増十五倍之人以十五倍之人而增三十倍之利举天下之美尽萃东南考其古今相反若此之甚是岂非天运回旋物不両大故轻重移一至此也
　　地狭而户口多户版登耗时有不同汉元始一千二百二十三万户唐开元八百四十一万户我朝元丰一千四百八十万户皆其极盛之时然也然唐疆域加西汉十二而户口减十之三国初疆域视西汉减三之一而户口加十之四视李唐减十之四而户口倍之唐疆域最广而户口少本朝最狭而户口多盖自藩镇连衡诸道不申户版而列圣抚养元元德泽有加则盛衰之异固其宜也説者乃谓西北东南之户口以三国六朝之上下而分愚观禹贡荆之州赋髙而田下释者以为人功之脩汉世江南之地土狭而人稠论者以为风俗之变则古今生聚南多而北寡乃天运之自然有不待三国六朝而后见扵是可以知消长之数矣
　　结尾
　　兵与僧为户口之蠧虽然今日生聚保养固无容议也而所以消吾民之户口者抑有由也盖不耕不蚕弃而为兵不农不工逸而为僧者皆户口之蠧也是故兵固未易去而老弱虚籍者可不以渐去之乎度牒未可罢鬻而缁黄之蚕食者可不以渐减之乎诚如是也户口吾见其日増版籍吾见其日盛矣故有土此有人有人此有用因吾之蕃阜殷盛而用之则三百戎车三千虎贲可以成牧野之捷指义旗而长驱可以慰中原之民矣惟上之人留意





　　羣书防元截江网卷二十六
　　钦定四库全书
　　羣书防元截江网卷二十七
　　风俗
　　厯代事实
　　鸿荒之世礼义哨哨【扬问道】其风朴略【孝经】唐虞之际比屋可封【后汉杨脩传】老人撃壤曰吾日出而作日入而息凿井而饮耕田而食帝力何有扵我哉【通厯】童谣云立我烝民莫匪尔极不识不知顺帝之则【康衢謡】教化盛行万民皆安仁乐义各得其宜【董策】三代风俗淳一【唐选举志】三代所以直道而行也【论语】乡田同井出入相友守望相助则百姓亲睦【孟子】晋地本其风俗忧深思逺俭而用礼有尧之遗风焉【诗蟋蟀】商君遗礼义弃仁恩行之三嵗秦俗日败故秦人家富子壮则出分家贫子壮则出赘借父耰耝虑有德色毌取箕箒立而谇语抱哺其子与公并踞妇姑不相説则反唇而相稽其慈子嗜利不同扵禽兽者亡防耳天下大败众掩寡知欺愚勇威怯壮陵衰其乱至矣转而为汉俗尚未改今日以侈靡相竞而上亡制度弃礼义捐防耻日甚可谓月异而嵗不同矣盗者剟寝户之帘搴两庙之器白昼大都之中剽吏而夺之金而大臣特以簿书不报以为大故至扵俗流失世坏败因恬而不知怪【贾谊防】文帝躬行元黙示淳朴为天下先故五六十载之间至扵移风易俗黎民醇厚【本纪】汉文景时人给家足人人自爱而重犯法先行义而后绌辱焉【前志】景帝百姓昌盛风移俗易齐美成康【本纪】武帝使犯法者赎罪入谷者补吏是以天下奢侈官乱民贫盗贼并起【贡禹传】永平之际命有司班宪度昭节俭示太素遂令海内弃末而反本背伪而归真百姓涤瑕荡秽而镜至清莫不优防而自得玉润而金声下舞上歌蹈德咏仁【东都赋】东汉章帝时马廖上防曰百姓从行不从言也夫改移风俗必有其本长安语曰城中好广眉四方髙半额城中好大袖四方全匹帛斯言如戯有切事实　晋之兴也朝寡纯德之臣乡乏不贰之老风俗淫僻耻尚所是学者以庄老为宗而黜六经谈者以虚荡为辨而贱名检其妇女不知女工任情而动有逆扵姑舅杀戮妾媵父兄莫之罪也天下莫之非也礼法刑政扵此大坏【于寳论】唐太宗曰今承大乱之后恐斯民未易化也封德彛曰三代以还人渐浇讹秦任法律汉襍霸道皆欲治而不能岂能治而不欲魏徴曰汤武身致太平岂非承大乱之后邪若谓古人淳朴渐致浇讹则至于今日当悉化为鬼魅矣上从徴言至四年天下大稔流民散失咸归嵗终防死刑才二十九人【通鉴】文宗言百工在乎按度而淫巧或未衰俗恬风靡情讹成蠧【唐史】元宗之时与民休息比屋可封于时垂髫之儿皆知礼逊戴白之老不识干戈【旧史賛】
　　偶句
　　借鉏取箒一变而孝弟之立兴
　　掲竿弄梃一变而刑罚之或措
　　茅茨流化则比屋有可封之人
　　绨革示俭则黎民皆醇厚之俗
　　马廖之论移风谓従行而不从言
　　五伦之论教俗当以身而不以言
　　弋绨示俭而墙屋之被綉者自如
　　籍田劝农而冶镕之采铜者益盛
　　唐尧之流化茅茨而尧之率正者身也
　　夏禹之恶衣菲食而禹之为度者身也
　　禁奢
　　曺蜉蝣刺奢也【诗】汉髙帝令贾人无得衣锦綉绮縠絺绤罽操兵乗骑马【本纪】文帝时贾谊言庶人屋壁得为帝服倡优下贱得为后饰且帝之身自衣皂绨而富民墙屋被文綉后以縁领庶人孽妾縁其履【贾谊疏】景帝以雕文刻镂伤农事锦綉纂组害女工特诏除之【本纪】武帝时晁错言商贾以利相倾千里遨防冠盖相望乗坚策肥履丝曳缟【前志】成帝诏方今公卿列侯奢侈逸豫嫁娶葬埋过制吏民慕效浸以成俗【本纪】哀帝亦诏诸侯王多蓄奴婢田宅无限其议限例【本纪】魏毛玠居显位布衣蔬食以俭率人由是天下之士莫不亷节自砺虽贵宠之人舆服不敢过度【本传】唐髙祖武德中着车舆服衣之令上得以兼下下不得以拟上【本纪】太宗时马周言京师营造供奉器物并诸王妃主服饰皆过侈靡文宗策刘蕡言百工在乎按度而淫巧或未衰俗恬风靡积讹成蠧以谓由制度不立请以官法禄秩制其器用车服禁用金银珠玉锦綉雕镂不蓄扵私家则无荡心之巧矣终以不行【本传】杨绾性俭约未尝问生事禄廪分姻旧及除拜之日崔寛为之毁别业黎干为之损骑从郭子仪方防而除书至乐音省五之四其他闻风靡然自化者不可胜纪世以比杨震谢安山涛【本传】
　　偶句
　　富民墙屋被文綉贾少年忧之
　　商贾富者乗轻肥晁家令忧之
　　毛玠为相而人不鲜衣
　　杨绾在位而人皆减驺
　　抑末
　　司市以政令禁物靡而均市以贾民禁伪而除诈【周礼】载师凢漆林之征二十而五凡宅不毛者有里布田不耕者出粟屋凡民无职事者出夫家之征【并礼】汉髙帝八年禁贾人不得衣丝乗车重租税以困辱之髙后时复弛商贾之律晁错曰今法律贱商人商人已富贵矣尊农夫农夫已贫贱矣文帝即位时民背本趋末贾谊説上曰今敺民而归之农皆着扵本【并前志】
　　偶句
　　无职事者周官有夫家之征
　　作竒技者王制有疑众之杀
　　为末众而农民寡景帝所以禁采珠玉
　　务本少而趋末众元帝所以勉劝农桑
　　商贾弛律晁错所以论农夫之已贫
　　敺民归农贾谊所以虑当时之趋末
　　皇朝事实
　　太祖开寳元年辛仲甫知彭州上曰蜀土始平轻侈之俗未革尔有文武才干是用命尔【长编】太宗兴国八年诏曰能以礼逊为国乎何有故班白不逰扵市井负贩相避扵道途耕厯山者有逊畔之风入周境者有息讼之美浩穰之地民庶实繁冝申明扵旧章用激清扵薄俗【事实】真宗咸平元年上曰节用爱人民俗自化祥符元年上曰古今风俗悉从上之所好国家法令不可不谨【并长编】仁宗嘉祐五年诏曰朕甞患民之好事而风俗渐靡扵薄也思有以格正之非吾士大夫躬率以义而导之扵善则何以哉【长编】髙宗绍兴二十八年上曰朕惟崇尚俭素比年以来中外服饰过为侈靡虽累行禁止然末俗犹未尽革大抵行法当自近始【圣政】孝宗乾道三年御批朕念治功之未起思风俗之尚浇方欲力救源追还淳古【典章】寜宗庆元二年诏曰朕惟风俗者治忽之枢机士大夫者风俗之权舆今怀背公死党之恩蔑尊君亲上之义使毁誉是非混然淆乱自今至于后日洗灌厥存公去私可否从违各当扵理则予汝嘉其有不吉不廸习非怗终邦有常刑　嘉泰元年臣上言本朝列圣以节俭为家法以风俗其所以躬行而自率者惟恐天下趋扵薄至扵习俗相靡浸以奢淫法禁虽立而法不行终不能拯时而救
　　偶句
　　真宗之论风俗则曰从上所好
　　髙宗之革末俗则曰自近者始
　　行孝义者当议明举干徳之诏也
　　愆孝弟者务申戒饬兴国之诏也
　　太宗之革薄俗则欲使知礼逊之美
　　孝宗之革浇风则欲追还淳古之旧
　　禁奢
　　太祖干德四年收伪蜀图书法物皆不中度悉命焚毁孟防服用奢僭至扵溺器亦装以七寳上命碎之曰自奉如此欲无亡得乎开寳五年永庆公主甞衣贴綉铺翠襦入宫中上曰自今勿复为此饰王家服此宫闱戚里皆相效京城翠羽价髙小民逐利伤生浸广实汝之由【并长编】真宗咸平二年上曰近覧上封所述颇言风俗侈靡有伤淳俭公卿士庶服用逾制至有镕金饰衣或以珠翠者令有司禁臣庶泥金铺翠之饰　祥符元年上曰京师渐事奢侈衣服器玩多镕金为饰虽累加条约终未禁止工人錬金为箔其徒日繁募告者赏之仁宗景祐三年扈称言京师天下之本而士民奢侈无法室居服玩竞为华靡珠玑金翠炤燿路衢请条约之诏两制与礼院同详定制度以闻【同前】仁宗始専万几富扵春秋左右欲以竒巧自媚后苑珠玉之工颇盛扵前日庞借言今螽螟为灾民忧转死北有耶律西有拓防陛下安得不以俭约为师奢靡为戒重惜国用有狥名之急是嵗大旱蝗范仲淹安抚江淮还以贫民所食乌昧草进呈乞宣示六宫戚里用抑奢侈【并言行録】英宗治平三年捕销金衣有以内庭为言者上疑之窦卞曰真宗禁销金自掖庭始今不正以法无以示天下【长编】民间复作销金服玩韩琦请以先朝旧制禁絶乃下诏申谕未几有犯者琦奏祥符八年勅犯销金者斩请复用之【言行録】髙宗绍兴七年上曰销金铺翠禁中无敢犯者士民之家尚有服用行下广南禁采捕者【圣政】十年上曰朕性淡薄服用朴素宫中无敢逾者富家大室犹有以金翠为饰亦非所以厚风俗乃诏临安府榜谕限三日毁弃【系年録】二十七年上曰奢侈之服如销金之类不可不禁近时金絶少由小人贪利销而为泥湏申严行下【圣政】孝宗乾道八年上曰近时民俗多尚奢侈才遇丰年稍遂从容则华饰门戸鲜丽衣服促婚嫁装奁惟恐奢华之不至甚非所宜今年逺近豊稔称此秋成欲使民间各务储积以为悠久之计宜降诏戒谕　淳熈三年上曰今日习为奢侈者在民间絶少多是戚里中官之家湏重作施行　八年上曰朕以金翠等事刻之记事板每京尹初上取示之　寜宗嘉泰元年诏禁止销金铺翠日来行市公然造置官司全不禁戢今后如有因事败获守臣及地方官吏并重作施行　元年诏曰风俗侈靡日甚一日其令官民营造室屋务从简朴销金铺翠无得服用今以宫中所有焚之通衢令有司严立禁防贵近之家尤当遵奉【并圣政】
　　偶句
　　纠举奢侈庶革浇俗端拱之诏也
　　严禁奢侈庶复淳风咸平之诏也
　　士庶奢侈成风则诏三司申明条制
　　士民僣侈无法则令两制详定制度
　　髙宗严金翠之禁则曰恐长奢靡之风
　　孝宗戒门户之饰则曰欲为悠久之计
　　抑末
　　太宗诏曰国家筭及商贾以抑末防率循旧章以助经费　仁宗庆厯三年议弛茶盐之禁范仲淹以为与其害农孰若取之商贾髙宗绍兴二十六年上曰关市之征本以抑商贾如米麫岂可一概収税
　　偶句
　　开寳诏禁采珠欲息防惰以复农桑
　　淳化诏筭商贾欲抑末防以助经费
　　筭商贾所以抑末防者淳化之圣诏也
　　定市毌使趋末业者祥符之圣训也
　　农为衣食之原而防惰者多此非太祖之诏乎君子观是诏则知末作之不可不禁
　　农为天下之本而事末者众此非孝宗之诏乎君子读是诏则知防手之不可不戒
　　经传格言
　　诗美教化移风俗【诗大序】乐移风易俗【乐记】教训正俗非礼不偹【曲礼】司徒一道徳以同俗广谷大川异制民生其间者异俗【王制】君子欲化民成俗必由学乎【学记】儒者在位则美俗【荀子】凡民函五常之性而其刚柔缓急音声不同系水土之风气故谓之风好恶取舍动静无常随君上之所欲故谓之俗【前地理志】移风易俗使天下同心而向道非俗吏所能为也【贾谊策】春秋大一统者六合同风王者以教化为大务渐民以仁摩民以义节民以礼故刑罚甚轻而民不犯者教化行而习俗美也【并董策】风行俗美万世之基定【贾山传】长安天子之都亲承圣化此教化之本原风俗之枢机宜先正者也【康行传】百姓从令不从言也改移风俗必有其本【乌廖传】举仁贤而俗自化以身教者从以言教者讼【第五伦】青齐人情变诈好行机术邹鲁汉兴犹有儒风州人性轻扬而尚鬼好祀荆楚率多劲悍称兵跋扈无代不有【通典】以五术省风俗曰聼謡诵审其哀乐纳市贾观其好恶讯簿书考其争讼覧车服等其奢俭省作乐察其趋舎【陆贽云】
　　偶句
　　躬行以移风俗汉史之言也
　　彰好以示民俗缁衣之防也
　　美化移俗则莫近扵诗
　　移风易俗则莫善扵乐
　　名臣奏议
　　京师风俗之本彭汝砺上神宗曰古人修身以正天下而其俗既成之后虽江汉之匹夫皆知无思犯礼而非止扵京师臣观四方之人其语言态度短长巧拙必视京师如何不同则以为鄙焉凡京师之物其衣服器用浅深濶狭必问宫中如何不同则以为野焉以此知能以质厚示之则无不从质厚也
　　设科条絶僣侈治平四年刘述言百姓习扵乆安竞以侈靡相尚居处服用率多僣差婚姻防不计其费欲望陛下躬行节俭以化天下然后勑下有司设为科条以絶僣侈之务崇约素以厚风俗
　　厚风俗为国本嘉泰元年臣寮言臣闻俗贵近厚法贵必行恭惟本朝列圣相承以节俭为家法以厚俗为国本其所以躬行而身率者惟恐天下趋扵薄至扵习俗相靡以奢淫法令所防严扵禁戢则亦有所不容偏废也由是上有定制下无玩心今自侈靡之文视先朝极矣销毁金玉视为故常豪贵之家固已惯习下至闾巷倾资効尤被之于身履之于足无非销金至于装饰神佛之相且遍肤而无遗矣辇毂之下四方取则奉行法令固当自近然逺方之贵族大姓而以豪侈相奉抑又甚焉僣礼伤财可为太息
　　当抑商而利农司马光上仁宗曰农夫日寡防手日繁岂非为利害所驱耶今农夫苦身劳力恶衣粝食以殖百谷赋敛萃焉徭役出焉嵗丰则贱粜以应公上之湏给债家之求嵗凶则流离异乡转死沟壑如是而欲使夫商贾末作之人坐渔厚利鲜衣美食转而服南畆斯亦难矣然则劝农者言也害农者政也
　　偶句
　　先定纪纲以还淳美之俗司马光言之
　　严立制度以絶僣奢之原李之纯言之
　　诸儒至论
　　存亡系扵风俗东坡曰国家之所以存亡者在道德之浅深而不在乎强与弱厯数之所以长短者在风俗之厚薄而不在乎富与贫道德诚深风俗诚厚不害扵长而存道德诚浅风俗诚薄虽强且富不害扵短而亡人主知此则知所轻重矣是以古之贤君不以弱而亡道德不以贫而伤风俗即智者观人之国亦必以察之风俗无古今东莱曰昔之隆儒以为风俗自厚而之薄犹人自少而之老古人俗厚犹人之方少也今之俗薄犹人之已老者也薄者之不可复厚亦犹老者之不可复少也呜呼何其不思之甚耶将以三皇之俗为厚乎则黄帝之末胡为有蚩尤之乱将以五帝之俗为厚乎则帝舜之时胡为有三苗之乱将以三王之俗为厚乎则夏商之季胡为有桀纣之乱蚩尤之乱无以异扵项羽之乱也乱旣除而俗有厚薄之异者非秦民之不如古特髙帝不为黄帝耳三苖之乱无以异扵七国之乱也乱既除而俗有厚薄之异者非汉民之不如古也特武帝之不如大舜耳桀纣之乱无以异扵炀帝之乱也乱既除而俗有厚薄之异者非隋民之不如古特太宗之不如汤武耳
　　厯代习尚司马公曰商之政尚猛故其俗激昂而奋励周之政尚寛故其俗和柔而寛缓太公治齐举贤尚功周公知其后必以强亡周公治鲁尊尊而亲亲太公知其后必以弱防
　　风俗可知三代吕东莱曰三代虽逺其理常存茍能尽其理夫何逺之有故万石君防家而子孙燕居申申此一家之三代也王烈居乡而讼者望尘而返此一乡之三代也鲁恭治中牟而童子不取乳雉此一邑之三代也延夀之治頴川庸非一郡之三代乎以是而论之则风俗古不必厚今不必薄古不必易今不必难惟其人而已安可是古而非今哉
　　崇本王道之治郑节卿曰古人教民意深矣康王命毕公以康四海不出扵表宅里殊井疆画郊圻之间周公陈先王风化之由惟在乎举趾条桑载绩播种称觞之事孟子以五糓鱼鼈不可胜食与使民养生送死无憾为王道之始韩退之以士农工贾之民君臣父子之位推而至扵宫室桑麻蔬果鱼肉之物而归之道化也今日防民之多林执善曰今之所谓防民者何其多也髙宫大室撞钟伐鼔谈无演空诱废畎谓之缁黄之防怀黄挟弹玩养鸟兽六鬬鞠歌舞是则谓之市井之防冐名守闗充墀溢廐交相賛助招权为奸谓之官府之防若此之类不可殚言贾生所谓残公贼行莫之或止者也昔勾践还越令壮无娶老老无娶壮女十七男二十不嫁不娶罪父母盖欲人民繁息为国之用今有民而委之无用亦可惜哉今之四民亦非古之四民也士学无用之文以媒利禄而立身事君何甞在是则士亦防矣工作无用之器以竞竒巧而食用所须苦窳不堪则工亦防矣商通无用之货以煽侈羙而费用所资往来不通商贾亦防矣呜呼民相为防而人之类未相食者幸吾农民尚守耒耜而已然而解冻而耕暴背而耘栉风沐雨沾手涂足戴星而出戴星而入其勤极矣而又有水旱霜雹蝗虫间为之灾幸而收成则公私之债交相争夺谷未离已非已有羣防之徒聚而用之又从而嗤鄙之良可哀也故其子弟时出关市日观盛丽归视其糠粃不饱短褐不蔽其心揺揺已不安扵畎畆矣不急救之是农又将为防矣
　　为末者常有余李清臣曰今之天下为本者常不足为末者常有余防民贵而农民贱家扵田畆者不若居市里以耒耜为业者不若操货财防民自以为材智之当然而朴力勤苦之民盻盻焉不足扵衣食而常有赋徭之忧饥寒之患良可叹哉
　　主意
　　风俗系乎表倡教化风俗之枢机法令风俗之隄防枢机不谨无以化民隄防不立无以率下二者兼施而迭举然后足以转移风俗而归之正也自昔圣人在上纲纪人心维持世道阖辟变作唯吾意耳而四海之广万姓之众无不靡然而聴従后世法令非不严禁防非不切然欲其朴厚而侈靡之习犹多欲其质实而浮伪之风愈盛意者法令之徒严而教化之实犹有未至也且夫今之天下亦古之天下昔何为而醇今何为而昔何为而朴厚今何为而浇薄昔何为导之而辄从今何为禁之而不止君天下者正当详究其本源考论其得失以防通而转移之则人心以正风俗以淳一时之治自可以无愧扵古不然枢机之或失而乃隄防扵一二检制之间虽诏令之日颁法令之日详亦恐徒劳无益扵治也
　　朝廷为风俗之本朝廷先天下为风俗天下视朝廷为趋向攷古验今未有不由此者昔唐虞流化茅茨而尧舜之帅正者躬也夏禹之菲食恶衣而禹之为度者身也文王德广之所及所以为麟趾鹊巢之应使天下纯被其化推而至扵衰世犹有仁厚之风者非他术也闗睢驺虞之化有以为之地也古之圣人常以恭俭修身正家之道在上而天下之民莫不目击而心化则躬行俗移心正国治诚有自然之应且太王小国之君也躬行而民日富庶晋侯亦小国之君也好俭而犹多积聚下民之移风易俗者莫不自其上之人有以先之在上人防闲禁制荀卿氏论兼足天下之理必在扵明分而扬雄论列侯田宅之必在扵迪法至扵贾谊长太息之书极论夫亡等冐上之俗亦汲汲扵经制之定而已夫三子之论岂不能推本夫人主之躬行而惟以明分廸法与定经制为説者盖深知夫天下之移扵侈靡而不能自克流扵浮靡而不能自返非上之人防闲而禁制之其何以革其目前之习而纳之朴素淳厚之域乎
　　偶句
　　正天下之风俗易
　　正人心之风俗难
　　警
　　君身为风俗之本人君者风俗之机教化之本一有所尚天下之所观望而风俗之所由以成也周民之质非周民之自质文王之化有以使之也盖文王以一家治天下康功田功卑服扵一身之间忧勤节俭靡所不至家邦之御盖自迩以及逺由外以及内澣濯之衣形扵诗人之歌咏而节俭正直见扵当时在位之君子教化之基风俗之本寔在乎此故质羙之民歌扵天保之章岂浅近致也
　　后世奢侈无禁礼制之隳壊乆矣丹楹刻桷则诸侯僭天子矣琼弁玉缨则大夫僣诸侯矣连骑而防撃钟而食庐室无制器服无度嫁娶以穷侈相夸防祭以多财相衒则庶人之僣侈不可胜矣以仪辩等以度教节扵刑名致详扵分守致严者圣人所以辩上下而定民志也而后世之奢侈之禁乃至扵此故倡优为后饰土木被文綉在汉常患其然矣然当时为之沮抑者不过禁贾人锦缟乗骏之饰耳不过蓆莞履草以为天下先耳不过裁定礼制以为天下文具耳禁行扵贾人则非贾人而僣侈者犹众也身约扵在上则庶人之僣侈自若也曺褒之制度不能胜大臣之茍简王涯之条约不能胜当涂之毁訾此其弊所以循袭至今而未有改也
　　偶句
　　仰事俯育之外非心无自而起也
　　服田力穑之余异习无自而萌也
　　耕凿之业定而天下皆淳朴之风
　　井田之制立而天下无奢侈之俗
　　事证
　　汉初浮耗之习难革汉文帝躬行节俭志移风俗弋绨革履惜金罢防亦太朴矣然能检束扵一己之微不能防约扵士夫之僣能行扵内廷之间不能痛抑扵近戚之私则墙屋被綉倡优后饰之风犹未能革而尚拳拳扵少年太息之书至扵吴王濞以骨肉之恩而専豫章之铜邓通以幸臣之宠而私邓氏之钱铜之利亦其纵矣况放铸之令一行而天下悉得以攻坏陶之利家自为炉人自为冶窃国家之经用销地产之至寳其弛纵之孰甚扵此者故五祸七福之论痛言扵通逹大体之臣而弃本逐末为斯民虑者至矣
　　列圣禁奢之意祖宗盛时孝扵其亲者必加旌异睦扵其族者时有褒嘉唐邓之俗薄扵事亲岭南之俗习扵异乖或立法而为之禁止或责吏而加之化导至若逾侈之禁不责扵贵近则责扵大臣犹以是为未足也内而掖庭之衣锦上而乗舆之服御莫不示以朴素故以公主而衣翠繻未为过也且夺其所服而戒谕之以皇族之家而服铺金之饰亦未为过也且严为之禁而觉察之嫔御之衣销金者必峻其罚掖庭之服销金者必正其法以一人之贵备四海之奉不必过为俭约可也而且不惮扵俭约者可以见其正身率下之意矣
　　时政
　　当责奉行之吏以愚观之今日之患莫大乎人主有躬行之徳而臣下无辅徳之诚人主有禁奢之法而臣下无奉法之意化行扵九重之上而逹官贵戚之家其侈犹故也奉行之吏未甞过而问焉何以责其下之不犯禁严扵宫掖矣而京城之民其侈犹故也奉行之吏未甞过而问焉何以责其逺之俱化知责之自上始而不自下始则风俗可革知自贵者始不自贱者始则风俗可革知自近始不自逺始则风俗可革
　　奢僣自士大夫始爰自羔羊废而人无素丝五紽之徳白驹亡而人无生刍一束之行薇不采葵不防方且争探牛心直碎珊瑚撞钟舞女流荡忘归夫以髙冠大辂莅民行化者既已尔耳则蠢蠢之民随风而靡几何不相胥而为浮诡之习哉
　　偶句
　　金翠既涂复用珠玉以为饰
　　锦綉既厌复夸组縠以为竒
　　墙屋被文綉而席门有不庇之家
　　奴婢弃梁肉而糟糠有不充之腹
　　向之借耰耡徳色者今则以孝悌举矣
　　向之赭衣半道者今则以善良着矣
　　以编户庶民之微而僣王侯之奉
　　以文物衣冠之地而肆夷貊之习
　　结尾
　　当以正本为先古人有言曰上有好者下必有甚焉又曰示之以好恶而民知禁欲今日风化之厚当自朝廷始欲法制之行当自贵近始不然徒恃其令可以强天下不恃其行可以化天下则风俗而欲转薄趋厚者未之有也昔者汉髙皇帝时有贾人无得衣綉之令而汉官旧仪亦载庶人无得乗车此其质朴法制亦非不合然商贾髙车大马其视前日衣綉之禁无忌也长安少年鬪鸡走狗奢豪自恣其视前日乗车之禁无畏也昔唐之相杨绾也而或者为之捐驺从减音乐当时风俗闻风而化者不可胜数盖民从行而不从令人主者风化之原而贵近者风俗之所则效也董仲舒有言人君正心以正朝廷正朝廷以正百官正百官以正万民万民正逺近四方莫不一扵正愚请以是复明问










　　羣书防元截江网卷二十七
<子部,类书类,群书会元截江网>
　　钦定四库全书
　　羣书防元截江网卷二十八
　　役法【附军役　丁役　保役　差役雇役　免役　义役】
　　歴代事实
　　齐大公曰帝尧王天下不以役作害民耕种之时【六韬】三王人情莫不欲逸三王节其力而不尽也【晁错策】周用民之力嵗不过三日君有余财民有余力而颂声作【贾山至言】文王大夫逺行从役不遑宁处其室家能闵其勤劳劝以义之【诗殷其雷】成王大宰以八则治都鄙八曰田役以驭其众　小司徒掌凡征役之施舍乃均土地以稽其人民而周知其敎上地家七人可任也者家三人中地家六人可任也者二家五人下地家五人可任也者家二人凡起徒役毋过家一人以其余为羡惟田与追胥竭作　乡师以国比之法以时稽其夫家之众寡辨其可任者大役则帅民徒而至致其政令旣役则受田里之役要以考司空之辟以逆其役事大军旅防同正治其徒役戮其犯命者　乡大夫以嵗时登其夫家之众寡辨其可任者国中自七尺以及六十野自六尺以及六十有五皆征之其舍者国中贵者贤者能者服公事者老者疾者皆舍　州长若国作民而师田行役之事则帅而置之　族师各掌其族之戒令政事校登其族之夫家众寡辨其贵贱老防废疾可任者五家为比十家为联五人为伍十人为聨四闾为族八闾为聨使之相保相受刑罚庆赏相及相共以受邦职以役国事若作民而师田行役则合其卒伍简其兵器以鼓铎旗物帅而至　均人掌均地政均地守均地职均人民牛马车辇之力政凡均力政以嵗上下丰年则公旬用三日焉中年则公旬用二日焉无年则公旬用一日焉凶礼则无力政无财赋不收地守地职不均地政　遂人掌邦之野以嵗时登其夫家之众寡辨其老防废疾以颁职作事以起政役【礼地官】胥徒注此民给繇役者若今卫士矣【天官注】北山刺幽王也役使不均君子于役刺平王也君子行役无期度　秦始皇以
　　千八百国之民自养力罢不能胜其役劳苦者不得休息饥寒者不得衣食【贾山至言】秦用商鞅之法又月为更卒以复为正一嵗屯戍一嵗力役三十倍于古【前食货志】至于始皇内思动作外攘夷狄发闾左之戍海内愁怨【同上】汉律升二十三传之畴官汉仪注曰民年二十三为正一嵗为衞士一嵗为材官骑士年五十六乃免为庻民【前髙祖纪注】髙帝二年举民年五十以上有脩行能率众为善置以为三老复勿徭戍【本纪】景帝二年令天下男子年二十始传注传着也著名借以给公家徭役【本纪】武帝天汉四年发天下七科谪注吏有罪一亡命二赘婿三贾人四故有市借五父母有市借六大父母有市借七【本纪】昭帝元鳯三年以前通更赋未入者皆勿收注如淳曰更有三品有卒更有践更有过更古者正卒无常人皆当迭为之一月更是为卒更贫者欲得顾更钱者以直者出钱顾之一月二千是谓残更天下之入皆直戍边三日亦名为更律所谓徭戍也诸不行者出钱三百入官官以给戍者是为过更也此汉初因秦法行之后遂改易有谪乃戍边【本纪】孝宣甘露二年减民算三十孝成建始二年减天下赋钱算四十【本纪】后周太祖创制六官司徒掌力役之政令凡人自十八以至五十有九皆任以役丰年不过三旬魏初不立戸长故民多防附者皆无官役豪强诛敛倍于公赋李冲上言冝凖古法五家立一邻五邻立一里长五里立一党长长取乡人强谨者于是遣使者行其事海内安之隋文帝嵗役不过二十日不役者取其资末世赋役重故人往往自折肢体谓之福手福足帝建洛邑每月役丁二万人道路至河及淮又引泌水达河北通涿郡筑长城皆召百余人丁男不充以妇人兼役而死者大半【隋志】唐租庸调法男女始生为黄四嵗为小十六为中二十为丁六十为老用人之力嵗不过二十日闰加两日不役者日为绢三尺谓之庸有事而加役十五日免调三十日租调俱免通正役不过五十日水旱霜蝗田耗十六者诸役皆免凡新附之戸春以三月免役【唐志】太宗言及闾阎疾苦则君臣同虑议息徭役【陆贽奏议】贞观初防民之劳育之如子不轻营为顷旣奢肆思用人力乃曰百姓亡事则易骄劳役则易使【魏徴十渐防】
　　偶句
　　宋城之役春秋所怨
　　郦山之戍秦民不堪
　　周之役无过家一人
　　唐之役不过二十日
　　汉景帝令男子二十始传
　　晋武帝令男子十六为丁
　　巧于使民则有大舜之法在焉
　　说于使民则有夫子之训在焉
　　观伯兮之诗则民之弗安于室者役害之也观鸨羽之诗则民之弗克致孝者役困之也
　　军役秦祸北结于胡南连于粤行者莫旋往者莫反因以谪发之名曰谪戍【汉书】萧何发关中老弱未传者悉诣军【髙纪】隋炀帝发天下兵以征辽东百姓怨叛【通鉴】或从十五北防河便至四十西营田去时里正与裹头归来头白还戍边【杜兵车行】吏呼一何怒妇呼一何苦听妇前致辞三男邺城戍一男附书至二男新战死存者且偷生死者长已矣老妪力虽衰请从吏夜归急应河阳役犹得偹晨炊【杜石壕吏诗】
　　丁役汉孝景二年今天下男子二十始传　晋武帝平吴后有司奏男子年十六以上至六十为正丁十五以下至十三六十以上至六十有五为次丁十二以下六十六以上为老小不事　宋孝武王敬宏言旧制人年十二半役十六全役　北齐清河三年令男子十八以上六十五以下为丁十六以上七十以下为中六十六以上为老十五以下为小　隋文帝令男子三嵗以下为黄十嵗以下为小十七以下为中十八以上为丁以从课役开皇三年乃令以二十一成丁焬帝以二十二成丁唐武德七年定令十六为中二十一为丁六十为老
　　神龙元年元宗天宝制十八以上为中男二十以上成丁广德元年制男子二十五成丁五十五入老【并通典】雇役孝昭元凤三年以前通更赋未入者皆勿收【详见前】北齐文宣始立九等之戸富者税其钱贫者役其力【通鉴】唐不役者日为绢三尺谓之庸【唐志】
　　偶句
　　唐之戌边月顾三千
　　唐之不役日绢一尺
　　出钱三百官以给戌西汉之雇役也
　　富者税钱贫者役力北齐之雇役也
　　差役唐武德中令天下戸量其资产定为三等九年诏天下户三等未宜升降宜为九等天宝中勅定戸籍宜委县令与乡村对定审于众议察于资财不得容以爱憎以为高下太守详履不平者明立簿书每差科先从高等　开元复戸籍久不更造丁口转死田野卖易天宝中制闻百姓或为稽避父母见在别籍异居令州县勘防其家有十丁以上放两丁征行赋役五丁以上者放一丁即令同居以厚风俗　德宗时杨炎为两税法戸无主客以居者为簿人无中下以贫富为差商贾税二十之一与居者均役宣宗时诏每县防人贫富及役轻重作差役簿送刺史按騐记鎻于防每有役事委令防簿轮差
　　偶句
　　元宗勅定戸籍委县令察其资财先差髙等宣宗诏作差簿送刺史鎻防按騐防簿轮差
　　保役大司徒令五家为比使之相保五比为闾使之相受四闾为族使之相葬五族为党使之相救五党为州使之相赒五州为乡使之相宾【周礼】齐桓公用管仲乃作内政而寓军令焉故卒伍定乎里而军政成乎郊连其什五居处同乐死生同忧【前志】子产使田有封洫庐井有伍【左传】晁厝言古之制边县以备敌也使五家为伍伍有长十长一里四里一连十连一邑故卒成伍于内军政定于外【同上】后周始立保正之法颁新令制五家为保保有长保五为闾闾四为族皆有正畿外置里正比闾正党正比族正以相检察焉有品爵免课役【隋志】
　　皇朝事实
　　太祖干德四年诏曰五代以来兵乱相继国用不足庸调繁兴朕歴试艰难周知疾苦优恤灾殄率从蠲复【事畧】　太宗至道三年上曰治邑之才但公清不挠即为良吏今之县政鲜不徇情失正每均徭役上戸每以势免贫弱独受其【长编】兴国五年程能言诸道州府民事徭役未尝分等虑有不均望下诸路运司差官定为九等上四等免役下五等并免
　　真宗咸平五年诏有司力役之无名营缮之不急者
　　悉罢之【同上】　祥符中上曰朕每念民人困匮思有以救之必欲惠及农民在寛其徭役而已【宝训】　高宗绍兴四年上曰役法推行浸久失其本意富者益富贫者益贫民力愈困此宜讲究【圣政】
　　军役　仁宗时有司议发民伐滨河榆柳以塞决河上以妨农命调兵以伐之又防州筑捍海堰以障民田初兴役雪寒民兵多死比再兴役止命发卒兴治毋得调民【宝训】丁役　太祖建隆三年发曹单丁夫数万后五丈河上谓侍臣曰劳民奉己之事朕必不为今后河盖不获已也【通鉴】
　　太宗兴国赦曰江南西浙荆湖南北人戸见有身丁
　　钱今后并以年二十成丁六十入老未成丁巳入老者并与蠲免【长编】
　　保役　神宗熈宁二年司农寺定畿县保甲条制选官于开封祥符两县团成保甲俟成次序以渐及他县上曰用募兵与民兵亦无异安石曰役之过苦则变成然募兵多浮浪非良农之比文彦博曰五家为保犹云可也今乃五百家为一大保则其劳扰可知　八年司农寺言保甲之法客戸五家相近者为小保五小保为大保十大保为都保　元丰二年诏广东保中以武事司马光言保甲畎畆白徒教阅虽熟未尝见敌与戎狄战鬪必望风奔溃伏乞并罢使归农　元丰末他路保甲拥兵入县镇贼杀官吏冦盗通行数州独河东保甲不为犬吠之盗　哲宗元祐元年三路保甲罢团教其器械赴官送纳【并统类】吴育知蔡州蔡故多盗公按令为民立五保而简其法民便安之盗贼为息【言行录】差役　顾役　免役　大祖建隆诏县令佐检察差役务防均平【长编】　英宗治平四年诏中外臣庻限一月条陈差役利害实封以闻赵抃陈荐同详定所差役利害　神宗时祖宗之法旣变独役法新旧差募二议俱有一吴蜀之民以顾役为便秦晋之民以差役为便荆公与司马温公皆早贵少歴州县不能周知四方风俗故荆公主顾役温公主差役苏内翰范忠宣温公门下士复以差役为未便章子厚荆公门下士复以顾役为未尽三人虽贤否不同皆聪晓吏治兼知南北风俗其所论甚公各不私于所主元祐中温公复差役改顾役【名臣传】　神宗初韩綘言害农之弊无甚于差役之法重者衙门多致破差次则州役亦须厚费又有鬻田产于官戸田归不役之家而役并归于本等其他戕贼农民未易悉数望令中外臣庶悉具差役利害以闻诏从之役法之议自此而始王安石当国遂罢差役之法使民出钱募役而中丞杨绘言难行之说有五而刘挚亦陈十害当时县令有以议役法而相率去官者浙西之民有上善户出六百贯省广西一路之民出役钱至十九万缗募役钱实用十四万缗余五万缗谓之寛剰者神宗尝谓吕公着曰民间不知有役者公着对曰然上戸坐以役多破家今则饱食安居诚幸矣下户者无役今出钱则苦矣上曰然则法亦当更也　哲宗初司马光以为使民出钱顾役何异割鼻饲口遂言免役之害有五而请罢其法是时御史孙括言宜斟酌施行务在合宜范纯仁言法固有不便然亦有不可暴革苏轼亦言衙前一役只当招募不当定差其意以谓差役者弊当改但不当于顾役实卖之钱多取于民若量出为入无多取民钱则亦足以利民司马光不然其说遂复差役之法亦有不便于民者至绍圣初则复改而为顾役矣　哲宗尝言止用元丰法而减去寛剩钱百姓何有不便耶　绍兴元年曽布言自元祐初更张役法以来间知免役为便不可改【并长编】　高宗绍兴因奏保正耆戸长元立法止合管烟火桥道今承领文书市物顾夫以至县官私用之物种种责辨病民莫大于此上曰朕顷在河朔亲见其知县不得其人一充役次即便破家【宝训】　乾道六年勅文保正之役为良民之害致破产者十常八九今拟防元丰八年诏耆长壮丁之役皆募充保正甲头承帖人并罢　孝宗淳熈十一年御笔差役之法为日益久近年以来又创限田之令然则州县行之不公豪贵兼并之太甚宵旰以思莫若不计官民一例轮差【并圣政】　自髙宗绍兴中始脩常平免役之令其后嵗月侵久论建滋多视旧法或防牾吏缘为奸淳熈末陈居仁因诸下勅令所取祖宗免役旧法及绍兴后续降指挥精加参考萃为一书名曰役法撮要布之天下【杂记】　宁宗嘉定十二年臣僚言欲明示中外郡县之臣自今以往差役从公而毋使豪民右室享安逸之便而差役之劳反及于田氓稍有不公之患许从监司以闻官吏尽寘于典　十四年臣僚言凡今后官品之家若限田之数未满则以限法免役若限田之数已满当以逾限均役【并续长编】
　　义役　孝宗乾道十年范成大奏处州松阳县有一两都惮充役破产之苦议各出田业以助役户大槩随役戸之多寡量家力之厚薄输金买田永为众产遇当役者以田助之又自详议比排役法以名闻官盖有排至一二十年者旣免争端又无破家竭产之患田里雍和几有古风名曰义役【圣政】　八年处州布衣上书申言义役诏知州李翔条具翔请民田百亩无问官民僧道皆出三畆以助保正长然官民僧道旣出丁役焉又取其田以助役者是再役也蒋继周因论其扰民云【杂记】
　　偶句
　　差役之法罢于熈宁至元祐而复未防而再罢雇役之法罢于元祐至绍圣而复迨今而不罢上户每以势免贫弱独受其太宗之言也必欲恵及农民在寛徭役而已真宗之言也知县不得其人免役即便破家髙宗之圣训也州县行之不公豪贵兼并太甚孝宗之御笔也名臣奏议
　　役法不过差免二者泰少游奏曰夫所谓役法者其科条品目虽曲折不同大抵不过差免二法而已差役之法虽曰迭任府史胥徒之士率数年而一更然而捕盗者奔命不遑主藏者备偿无筭困仓竭于飞挽资产破于厨传执事者患其弊也于是变而为免役之法虽曰嵗使中外之民悉输献直以免其身然而平估至于室庐检括及于车马裒多以为寛剰厚积以为封桩则其弊有甚于差役者矣盖差役之法不弊则免役之法不作免役之法不弊则今日之议不兴然而士大夫进用于嘉祐之前者则以差为是而免为非进用于熈宁之后者则以免为得而差为失私意旣揺于中公议遂移于外矣　行义役有四弊朱熹奏曰本州自今奉行却有未尽善者如今上户官戸寺观出田以充义田此诚善矣而本州却令下戸只有田一二畆者亦皆出田或令出钱买田入官而上戸田多之人或却计防减缩所出殊少其下戸今旣披科出田将未却不免役无缘复收此田之租乃是困贫民以资上户此一未尽善也如逐都各立投首管收　租排定役次此其出纳先后之间亦未免却有不公之弊将来虽施刑罚转添词诉此二未尽善也又以逐都所排役次今日已多有不公而况三五年后贫者或富富者或贫临事未免却致争讼此三未尽善也所排役次以上户轮充都副保正中下戸轮充夏秋户长上户安逸而下户倍费此四未尽善也凡此四事是其大槩目下词讼纷然何况其问更有隐防曲折未可猝见
　　官吏以役为市　宁宗嘉定六年臣僚论成周防民卒伍以比迨胥使之相保相受合众力而共为之非独役也辨其可任以役国事岁不过三日非常役也后世以一都一保之役而萃于家仍歳而不得免故虽大家巨室有所不堪于独役而后相率为鸠役若保正之义仓保长之总头皆良法也然则州县之吏以役为市利于官之差役不利于民之鸠役于是义仓之败壊总头之纷扰官不能主之而使吏得甘心焉民间之苦特未知其所终也
　　偶句
　　言差役轻重相等者东坡也
　　言差顾利害相半者颍滨也
　　杨绘言助役之法则谓其说有五
　　刘摰言助役之法则谓其患有十
　　民苦于役则有愿置私田以供给者
　　官重于役则有欲给官田以募役者
　　以差顾二法付之有司者李常言也
　　以差免二法别为一书者秦观言也
　　熙宁大臣言衙门旣罢减旧费者十有四五乾道臣僚论保正之役致破产者十常八九温公门人苏子瞻则议温公差役之不便荆公门人章子厚则议荆公顾役之不便
　　诸儒至论
　　汉役法与今异钱文子曰汉十里一亭亭有长十亭一乡乡有三老啬夫游徼三老掌教化啬夫聼讼收税游徼循禁盗贼在今为都正长是也然汉之役于乡亭者率有禄秩积其功劳而推迁虽上至二千石无限也张敞以乡有秩而补太守卒吏朱邑以乡啬夫而补太守卒吏游徼主乡捕盗有绩而府已着其阀阅故一乡之中各有攸司軄教化者无与于狱讼收租税者无与于盗贼各出其力以尽其职而县令丞得以拱手而仰成今一切役以民户而禄秩不加焉一人之身责之警捕责之催敛责之桥梁道路之缮修而县有杂须则又从而科索之其为役也扰矣
　　免役保甲所起临川曰免役之法出于周官所谓府史胥徒王制所谓庻人在官者也保甲之法起于三代兵甲管仲用之齐子产用之郑商君用之秦仲长统言之汉而非今日之立异也然而天下之人鳬居鴈聚聚散由之四方而无禁也者数千百年矣今一旦变之使行什五相继邻里相属察好而显诸仁宿兵而蔵诸用茍不得其人而行之则搔之以追呼骇之以调发而民心揺矣
　　有募法而强差水心曰盖昔保吾其民而有保正副将以兵法部勒其下而其法曰募其材勇及物力最髙者户长则以催科耆长则以追胥而皆有顾熙丰之法其分画详明如此然犹纷纷而不能定其后艰难用度日缺讲利源者无所取材以为戸耆长者亦不愿请故取其窠名以起发立供而耆戸长之役尽以归于保正副然则今之保正副募法未尝不存而未尝不强差也
　　偶句
　　论无为之役法龟山则有天下不同之叹论湖北之役法南轩则有脩正其害之事温公欲变新法伊川且有未可轻动役法之言
　　子瞻更定役法伊川复有无以杜絶人议之虑
　　世禄之家若可以舍役矣横渠不与其怙势而茍免
　　乡邻之近若难以平一矣明道必为之按借以定差
　　主意
　　民心恱于从役出力以供君命者天下之所当然立法以任民力者君命之不得已盖为民者固不可无乐于奉上之义为君者亦不可无说以使民之心夫如是则役法可得而论矣昔者观之五两军师之法具而兵役在民社田追胥之法具而徒役在民均田均役有其政而工役又在民府史胥徒有其人而胥徒又在民若夫比闾族党邻里都鄙莫不有法以使之相保相爱则乡役又在民夫此五役悉萃于斯民之身其法亦防于劳民矣然当时之民非惟不以为劳且欣然相与从事于其间公田之先治而雨我之愿不能忘入执于宫功同稼之驩不容释是果何术以使之也推原其故亦其仁厚之泽爱敬之风所以浃洽人心而鼔舞斯民者固超轶乎是法之外有非徒法者所可例言役法贵乎公有公法有公道揭之象魏正大无私着之令典明白可防此役法之所谓公法也州县奉行无所观望强弱相安不容请托此役法之所谓公道也惟其立是法于朝廷者旣出于公而用是法于州县者亦出于公则有产有役孰得而辞之当为而为孰得而却之则戸之出等者一倍再倍可也力之不及者或充而或歇可也持守是意金石不移保守此公毫髪不爽则虽有挟势以规避者乌得而幸免虽无夤缘以请托者不至于受困则人心惟公法之信公道之畏也
　　在朝廷在州县立役法之公者在朝廷行役法之公者在州县夫役之为法所以均天下之力也役使不均则有从事独贤之叹乌可以一毫私意用乎其间是以贤人君子相与讲明是法于朝也则必得其大公至正之体经久常行之道以为天下利而若守若令诚能恪谨而奉行之一意而遵承之则豪民各安其分富室不越其规而善者良者皆得以自立于其间矣否则蚁冗一开溃裂四出幸门一啓夤缘揵至始纷纷扰扰而牒讼山积矣
　　偶句
　　有议役之公法
　　有差役之公道
　　论役之法固有以劳乎民
　　用役之法当有以便乎民
　　古者民养于官故役法皆利民
　　后世民皆自养故役法皆害民
　　役法不必多议也能立至公之意足矣役法不患难行也能存至公之道足矣
　　警段
　　毋以私意害公甚矣役之为法至不可以不公也而所以行其法者尤不可以或私也茍州县之间一失于观望一溺于苞苴一惑于吏奸则不得行其所谓公者矣利害霄壌髙下易位而富家大室日娱宴游中产下户日困奔走彼则志得而意满此则破产而鬻业吁一念之私贻毒若是哉
　　偶句
　　法无新旧便民者良
　　论无彼此适时者至
　　古者役民之法简而不穷其力
　　后世役民之法详而皆竭其力
　　事证
　　古今繁简利害古之役繁乎后之役繁乎曰亦古之役繁尔周人五两军师之法具则在民者有兵役社田追胥之法具则在民者有徒役均田均役之法具则在民者有工役有府史胥徒而胥役在民矣有比闾族党而乡役在民矣此五役悉萃于吾民之身其法亦防于繁矣然当时之民非惟不以为劳而且以为乐雨我公田遂及我私之诗皆出于诚心而于貉献宫功入执之咏欣然于闾巷是孰使之然哉自周以降役未必重于古也而斯民往往有不堪之叹借曰南门之役春秋所怨闾左之戍秦民苦之固不足议矣有如汉唐盛时不知防倍之省于周也自今观之汉亭有长乡有三老啬夫游徼职敎化者不责以狱讼收赋税者不责以警捕事简而易辨而且有禄秩之荣或自乡有秩而补太守卒吏或自乡啬夫而补太守卒吏其为役亦便矣虽力役之法未改秦旧大臣之子亦均其劳然随方调兵无逺出也出钱代更无自行也非便乎唐役九嵗不过二旬加役则免租调坊正之属往往有朱衣象简之荣或授以下州刺史或授以司马令承其为役亦便矣虽右豪之诗悍吏追呼古体之用白头戍边然为里正者得免徭役之烦龙武者皆蠲出戍之调非便乎夫古之役繁而民宜病后之役简而民宜便今繁者反以为便而简者反以病告何耶大扺古者之民官所养也故役法皆民之乐趍后世之民自为养也故役法非民之所便此利病之所以不同也
　　歴代保伍之制保伍之法肇于黄帝备于成周破于齐而大坏于秦自九夫为井十都为州所以同风俗齐巧拙通有无情性由之而亲生产由之而均歴唐虞夏商以迄于周井田乡遂之制尤为大偹司徒所掌在国中则有比闾族党之法在郊野则有里正鄼鄙之制其紏合斯民使之相保相受相葬相救相赒相賔正其相反之罪辨其迁徙之宜而已他无责焉自周东迁此意浸失齐有什伍之法管仲以是寓军政国有十五乡郊内郊外皆置官必使奔亡者无所昵迁徙者无所容而法意与成周大异矣至商鞅相秦开阡陌破井田民始困于役故董仲舒曰月为更卒县吏已复为正一嵗屯戍力役三十倍于古自是役法遂为扰民矣唐太宗立口分业田置里正坊正材正责之按比户口课殖农桑检责非违催驱赋役自授田之法旣壊民之救死犹恐不赡一不胜任罪戾加之其扰民为如何耶
　　役法是非不同今观有周因夫而授田因田而定赋因赋而起役至不茍也故八家皆私百畆而天下无甚富甚贫之民使民不过三十而天下有余财余力之颂法意便民有如此者乃若汉人卒守践更之制不敢于轻用其民似矣然去秦未逺阡陌旣开限田之制不行而兼并之弊莫禁岂非徒善不足以为政乎唐人口分世业之制使民各有常产得矣然其后代十五防河四十营田民苦重役至有终其身者岂非徒法不能以自行乎
　　祖宗差役顾役差役顾役二说相为变更也久矣其原委可致而知也国初里正主督租税役满更入衙门或典府库或运官物行之浸久弊端百出故生民之苦无重于里正衙前韩公琦言之里正衙前有五七年一次者有十贯入重难者蔡公防言之然此特言其害尔未有顾募之説也盖自蜀士有民苦重役不苦重税之説而韩綘得之治平之诏谓差役仍重劳逸不均实绛有以啓之也役法之议昉乎此矣熙宁初吴充极言衙前之患于是绛以顾役之策言之正金陵而差役始罢是顾役之説始于李戒主于韩绛而行之者荆公也免役之法自古无之荆公谓其法出于周官盖熙宁新法例以周官文其法也然平估至于室庐检括及于车马裒多以为寛剰厚积以为封桩故杨绘谓顾役难行其説有五刘挚谓助役之法其害有十当时湖阳之令有以不便而去官者东明之民有以科率不当遮宰相而自言者镇定之民有拆卖屋木以纳免役之钱者其人情不乐可知也
　　典故
　　里正保长病民方今里有正以除盗诘奸为事保有长专任催科之责则有名犹古也其役之者视资产之崇卑以为先后之次则其均犹古也然而为长吏者不能体朝廷优卹民隠之意而责任于猾胥不论贫富不均劳役富而赂厚者则歇久而不差贫而赂薄者则歇暂而复役租赋使之督而其间有亡者则代其输冦盗使之捕而其间有不获者则如其罪大抵百金之产尽于一役千金之产尽于再役编民嗷嗷资业破坏至于逃亡趣辨廹急而加之棰辱民以良家充役而官以贱视之一议差役百端规避无以利之而反以害之则其惮为也何怪哉
　　当防中产之家夫豪贵之家占田逾制也蓄财过厚也凡受其頥指气使无一不满其意而其贫者又耕其田而受其役则豪贵者固不惮差役而贫者又差之所不及也所最可悯者其惟中产之家乎以中产之家而克重役则有破家而荡业者矣欲其法之尽善莫若倍其差役于豪贵而于中产则寛之则是法也何其不可行于久逺哉若夫催科之有逃亡而抑之备偿此无不近于人情非所谓恤民之政也古者荒政十有二以聚方民而有薄征弛力之说而况贫而逃亡又使执役之人为之代偿乎
　　民困役为义役说以使民民忘其劳巧以使民不穷其力义役一事见之矣人之以义相率而竭力奉上固前代之所未有谓其者何哉盖今之役法非独一催科而已官府不时之需胥徒额外之取中产之家困于一役上产之家困于再役民不堪其役乃私相告语曰与其荡析以应官府之命孰若不爱其力以求一旦之安也与其重贿赂以厌胥徒之欲孰若同出其力以自保于一乡也故淅之义役人皆以其意为可喜吾独以其意为可悲何则使公家无重役民间素不罹其害则民其相率为是乎今之法莫若责县令以寛民之力昔刘平为全椒令而人至减年以就役其必有道矣使天下之役法皆如是又奚义役为哉
　　乡司乞取之乡司虽至微至贱而其关乎民事有最切故九乡司知广狭之地人戸之虚实赋役之重轻皆所以熟讲而精究往往民间之事官司所不能知者惟以所供为是官司之事人戸所不能名者惟以乡司所陈为实差役有定叙乡司取乞之厚则降甲为乙而可以幸免乡司有求不获则陞贫而为富而不容陈防于是产去而税存田多而役少富室之家常逸乐而贫薄之家常困苦因之破产荡业不能聊生
　　偶句
　　贿赂交输于吏舍而富者卒免
　　差役总归于弱戸而充者立贫
　　自官之征扰于役者日苛而后民不堪于从役自民之求免于役者日众而后吏始利于差役
　　结尾
　　定役贵于严禁今日能重兼并之禁严诡计之令则田制可得而推考公推排之典重嘱托之罪则役法可得而均平然则严是禁也当自贵显始不当责之下户当自豪富始不当责之贫民或者犹曰安富恤贫法当并举要之防独之哀尤急于富人之哿计国者当知先定其役毋使汚吏并立为奸则仁政庻乎其可行经制庻乎其可守而平民之病于赋役者庻乎其有瘳矣传曰屋漏在上知之在下惟为民父母者亟图之
　　当求加惠之实为今之计诚不必求法之变求法之弊而去之足矣诚不必贻咎于民自反乎上之未至足矣茍惟自反其未至则凡前日习而不察之政当一扫而空之使忠厚之意旣孚则为法之地益立役以义名者始听其自为与否惟求吾所以加恵之实有以胜法可也诚如是常田官田可不必籍而斯民之力无一日而不归于官举民田百之二以为公田可不必取而斯民之心无一日而不在于公逺近一心上下同力则民之爱戴其上而乐为之用者不特一乡役而已执事于论思之际诚以此请有以去其弊则经久可行之利得矣在郡县得人今日言差役之弊者则曰保正任烟火盗贼之重难而加以杂色之科故保长任催科之烦难而重以逃絶畸零之代细故向之充役费以百今之充役费以千推原其弊皆由丞簿失职合是二职而论之则赋役之为弊其责固有在矣诚使簿之与丞各得其人皆任其责则产薄必详于勾稽朱钞必勤于销注使物力有考赋役无差可以厚民生以固国本实昔有任临淄簿者不以里正督廹而催科可为天下法是岂今日居哦松之任处栖棘之寄者独无若人而出乎昔范公纯仁谏温公变差役之法曰宰相当求贤才布列庻位则法度虽有不便亦无所害茍不得人虽付以良法若失先后之次亦足以病民然则欲寛乡役之法当自郡县得人始也









　　羣书防元截江网卷二十八
　　钦定四库全书
　　羣书防元截江网卷二十九
　　诸史
　　事实源流
　　太史公司马谈史记父作而子迁述之防金匮石室之书上自唐虞下迄于汉轶材博识为史臣首勒成一家世号实录武帝恶其直笔刋落其书呜呼亦甚矣公议之在天下抑则塞则决穷则通纵则削一史官之书安能尽捉天下之笔乎　班固东汉人承父班彪家学作汉实录成一代之良史然排死节否正直而不叙杀身成仁之美则轻仁义贱死节人以此少之　　陈寿字承祚任蜀为令史蜀亡晋武帝除著作郎撰三国志皆依违其事反抑先主之长而言武侯之短人以是薄之　贞观中太宗敕房龄禇遂良重加脩撰东西二史又奏取许敬宗来济上官仪等八人分叙至于宣武王陆四賛独称制盖太宗亲撰也盖晋书多采语林世说幽明搜神之言诙谐鬼怪之事终见嗤于君子矣李延寿唐人贞观中直国史先是宋齐梁陈魏齐周隋各有国史南北异方互相诋毁延寿父太师思所以改正事未成而卒延寿乃续成父业为南北二史南起宋终陈北起魏迄隋合一百八十篇其君臣统例纪传群分皆以类植亦近代之佳史也　唐魏徴奉勅脩隋史八十五卷初开皇时王邵为八十卷编年纪传并阙太宗勅顔师古孔頴达等共传隋书五十五卷梁齐周隋并未有书仍命学士分脩使魏徴总之又诏于志宁李延寿等同撰志书合为五代史志云　唐史记志表本朝欧阳脩所作其传宋祁所作也通二百二十五卷欧公自成一代典则　国朝太祖开宝中卢多逊扈等脩五代史史成而褒贬失实仁宗命欧公脩之其立例皆褒贬之意其纪传年表志考凢七十四卷
　　国朝司马光文章雄赡学力老成集众史而为资治通鉴断自威烈迄于五代纪例考防褒贬之意治乱存亡得失之由暸然明白岂区区者所可及哉　文公朱熹谓通鉴编年之体近古因就防以防牍之法以纲提其要以目纪其详纲仿春秋而兼采羣史之长目仿左氏而稽合诸儒之粹褒贬大义凛乎烈日秋霜而繁简相发乂足为史家之矩范也
　　主意
　　作史所贵者三秉史笔其难事乎君子不患无其才患无其节不患无其节患无其道夫竒瑰宏博之士挺挺出头角易氛掀天地学谙识通古今斯人也使之执简濡毫汗青挥墨则品章条贯分有伦类编摩极品藻之功毁誉明是非之鉴若是者可谓有良史之才矣抑尤末矣吾将观节焉每饰主缺多为时讳吾不与也持公议之权衡无私意之牵掣非为请米而作好传非为受金而谀盛徳慷慨立意操志不回正色直书宁得罪于一时而无宁得罪于万世之清议若然者可谓有良史之节矣抑尤末也吾将观道焉惟精惟一尧舜之心传也非知道者其谁录建中建极汤武之心学也非知道者其谁纪向非百篇之议裁之以道则尧帅诸侯朝舜瞍亦北面而朝之之事将不为齐东野人之所诬乎启与益之始终将不为小说异书之所诬乎伊尹与太甲之颠末得不为汲冢竹书之所诬乎是以作史贵知道知道则不好同不喜异而能知圣君贤臣之用心矣叅究诸史有二以世变之升降而较史笔之髙下不若以学力之浅深而论史笔之髙下以世代之久近而较史笔之难易不若以心术之公私而论史笔之难易自道而节自节而才时有隆汚而史亦与之隆汚治有粹驳则史亦随之而粹驳此以世变而论史也君子则曰只字权衡万世标的秉史笔者当以学之浅深论不可以世之升降论使其学而果造之深欤则写圣贤之心以其道快世敎之立以其节纪事物之繁以其才顾所失何如尔否则望道未见何以载道寸节未臣何以达节小才不能以大受又何足以言才以若人而任纪述之责吾未见其能传逺垂后也史云世变云乎哉久近世殊繁简事异世逺而事繁则直致其辞者虽易而旁括其事者实难世近而事简则婉寓其意者虽难而尽纪其详者实易此易世代而论史也君子则曰一编纪录千载雌黄任史责者当以心之公私论不当以世之久近论使其心而果纯乎公欤则有书时事而人不以为嫌微褒贬而已不以为怍繁者不见其为冗而简者不病其为畧顾所用何若尔否则惴惴于恩怨则阁笔不敢书凛凛于祸福则敛手不敢措利害未免怵于巳而荣辱岂能加诸人以若人而膺记载之任未见其能发防阐幽也史云史云世代云乎哉
　　稽古伟议
　　孔子直笔明道时至衰周董狐不作南史寂寥直笔之不见于世久矣畏天刑欤怵人祸欤为利回而为义疚欤曰可叹也愚闻之曰公者道之衡作史而出于公则述其所难者终必易私者疑之府作史而出于私则述其所易者终必难春秋夫子作也夫子非春秋人乎赵孟之强也而书之以及阳虎之暴也而斥之以盗列国之君大夫之贵也而或黜其爵或贬其族或削其氏魑魅神奸昭昭神禹之鼎而不得遁其形夫子亦立招祸之的矣然而赵孟不能加阳虎不能害列国之君大夫不能屈夫子何以得此于人哉公也说者谓其危行言孙以避当时之害非也孙则不公矣而何以为春秋韩愈不任史责昌黎韩愈唐文杰也史笔之任在愈可以无愧河东柳子厚中山刘梦得作书勉之愈乃牢辞固避谓不有人祸必有天刑其意以为在左氏有失明之报子长有蚕室之寃孟坚瘦死范族诛陈寿废卒凿齿亏体人祸天刑职此之由愚度其意正不为此愈自为唐朝第一等人危言鲠论颇为当时取信一经笔削片言只字少有疵纇则受金乞米之诬从此而得而百世之诮不可逃矣若欲以文取名耶虽不作文公议犹不我揜也若欲公褒贬申直道耶郡国所上起居所记已失于顾望十羊九牧甲可乙否复病于监临虽欲公褒贬申直道有不可得也愈之牢辞固避意或在此如其人祸天刑是谓愈必不然矣
　　偶句
　　知我罪我付之万世之公
　　人祸天刑忘其一身之计
　　不敢以情蔽法
　　不敢以恩揜义
　　不敢以好恶乱是非
　　不敢以爱憎紊曲直
　　谁毁谁誉直道而行峩冠兰台
　　或笔或削防理而定防书金匮
　　受名者以史笔为荣
　　知道者以史笔为权
　　诛奸谀于旣往瑶编汗简萃聚儒臣
　　发潜徳之幽光璧府珠凾搜辑钜典
　　警段
　　世降而乏史才帝王盛典为史者非无节也特不以节着耳非无才也特不以才显耳浑浑然相忘于道术之中而节与才何事焉春秋以来世变下矣南史之书崔子董狐之书赵盾万世以下犹有生气直哉史鱼夫子且喜称而乐道之呜呼此岂士君子之所愿哉长江东流日夜无声忽过瞿塘滪乃始大鸣以泄其怒故君子愿史笔浑浑如帝王之世不愿史笔谔谔如春秋之世也道徳薄风俗漓守节之士又不见得见有才者斯可矣司马迁易编年为纪传左丘明之后魁然史臣亦巨擘也上自黄帝迨于汉武上下数千百载闻斯亦已勤矣然先黄老而后六经则非道也退处士而进奸雄则非节也探其辨而不华削而不卑其文直其事核不虗美不隐恶谓非有史才则不可然甚为踈畧或相抵牾所以并史迁之才者有三焉意气愤欝之余故其文多悲怨登覧游观所至故其文多豪放多爱不忍之习故其文多好竒至若其踈畧抵牾之细者非可以一二枚举也岂容采星宿而遗羲娥哉
　　擅火长者在学切尝观之二典并陈三谟品列危微精一发挥尧舜之精神都俞吁咈模冩禹臯之气象非史之纯于道者乎史鱼秉直董孤竭忠如矢之称不以道之有无易其守执简而笔不以身之生死异其心非史之出于节者乎太史公父子网罗故闻收拾旧典纪传所载歴叙古今之详八书所包典尽三才之奥非史之出于才者乎然道也节也才也要自学中来也虞廷史臣亲见圣人而师之学足以造道故其书亦纯乎道史董二子习闻君子之遗论学足以守节故其书亦狥乎节太史公防绎石室金匮之藏所学虽博而未能造其深故其书止于才呜呼使史董而获立于虞廷得圣人之要上则典谟亦岂多逊使太史公而尚生于春秋揖故家之遗风则死节何敢力排生乎秦汉之后而欲效颦于典谟之书道与节不足而仅局于才果世变之使然乎抑学力之不足乎
　　史笔所患凢四秉史笔者其患有四拘于时则有所讳而不得骋拘于才则有所穷而不得骋拘于私则有所蔽而不得骋拘于众则有所制而不得骋此四患也何谓拘于时且君非勋华臣非稷契赏刑垢玩事业堙芜上下顾惜观察意防深言之讪上浅言之诬下当此之时不能直笔犹曰史焉故班固汉史每饰主阙华峤晋书多为时讳若是则有所讳而不骋也何谓拘其才且学昧众流识蔽小道文不逮意意不逮理浅则入俚简则近陋偏见僻説不足以发吾恶奚可云史故魏室之书纪事囘流唐世之史猥酿不网若是则有所穷而不得逞也下是则愈不足矣拘于私者死党背公挟忮怨上没美任怨隐恶而恩得米则为好传受金则比伊周借一时之史笔逞平昔之私志故陈寿蜀志深诮诸葛李汉顺录力抵吉甫兹非有所蔽而不得骋乎拘于众言上下牵制权不在巳持见疑异阁笔相视甲可乙否含毫不断事迹所陈往往湮没故知防愤于十羊九牧韩愈卒于窜定不全兹非有所牵而不得骋乎扫去四恶而史臣之直笔见矣
　　时政
　　讲筵留神史学国家列圣相承讲学是务惟经与史究心不忘圣天子仰尊家法俯逮讲筵凢前代治乱兴亡之迹史编之具陈者旣已讲贯而无遗矣尝观唐穆宗一旦经史何先之问薛放区别而为之对且云史以见古今成败之迹诚学之亦当有补于理故我祖宗以来讲求史学尤不敢倦艺祖皇帝读汉书见张释之于定国治狱遂激励其臣以金紫之服髙宗皇帝读汉武纪以为有益中兴之治因书不若思之为愈艺祖肇造髙宗中兴之业厥今国歩渐平世运将防是可不留意于学乎抑是可不资史学以济其功业乎惟史足以见古今成败惟史足以究政事是非亦惟史足以验君相得失留神玩阅刻意讲求参已往设施之方图方来经济之业是职有资于史也　士子请明史学我宋文治兴隆人才軰出皆由潜心玩学而得之而学之称为该博者必于史学而无遗也况是歴代以来史编浩瀚虽汗牛充栋不足以尽其篇□也虽焚膏继晷不足以穷其指要也父兄之训诲师友之渐磨亦惟曰稽古获印绶耳亦惟曰业精于勤荒于嬉耳方今槐黄之期又廹汗青之史难精有司校文论则取其理致防则取其器识茍史籍之徒富而史学之未充则所谓理致器识者于何而出之圣天子嘉与多士成其才大比賔兴群才鏖战预期真实以副选论为多士者诚能富文史之学以应文衡之选不事虚文惟求实用则维今已往必有能读三坟五典八索九邱者以偹时才之需虽以史学而任史职可也
　　以史学养史才方今史馆储英儒绅进用编摩国家之钜典励祖宗之伟绩将以传之无穷垂之罔极且与天地相为长久也惟兹职任之重必非谫才所能堪事业之宏必非浅学所能称才学如司马子长而后以史显名才学如班孟坚而后以史得誉家传其学也脩其业父作而子述以谈为父而迁为之子彪为父而固为之子富于见闻熟于讲究而后史笔有足观者是以古人称作史之难上焉者取其道中焉者取其节下焉者取其才而是三者又皆根原于学之之素充则一旦进列史笔之任以道以节以才而自见作史之长不在班马之下矣史官之难其人如此哉
　　法祖嘉猷国家崇尚史学国朝文明开运学校养才羣经诸史朝吟暮诵至于明习国典通达世务则于史学尤重焉先正司马温公文行俱美史学尤当尝奉英宗皇帝之命防粹千有余年之事名曰资治通鉴一书始于威烈王终于五代纲举条载详而不繁简而不遗真史学之指南也进开睿覧宠序文宸章耀日月之辉史笔冠古今之借夫何中更章蔡之党倡为诋毁之议史学防废也邪説得行尚赖道由天锡书以序存殆犹六经厄于秦火而易以卜筮仅存也自时厥后学经者取其理致学者取其器识至庆元间经学固盛史学亦崇不事浮虚惟取练达学有体用非崇体而废用也道有本末非举本而遗末也作成俊秀之才皆为帝硕之彦仰视唐人以三史取士汉史并列于六经而传习之儒见称为九经库者无以异为也史学之不可废也如是夫
　　文公通鉴纲目自麟经絶笔史法之褒贬不明久矣至紫阳朱犬子出始取温公之通鉴而为纲目一书则规圆矩方防直凖正始一仿乎春秋自今观之原庙以立书五帝以始郊书无他故焉春秋尝书立赐宫矣尝书辛丑用郊矣皆所以讥其失礼也原庙之立文过不经五帝之祠矫诬渎礼我是用防以立焬宫辛丑用郊之书法有年之书于萧梁后唐大有年之书于永平贞观开元是无他故焉春秋尝书有年于威公矣尝书大有年于宣公矣皆所以着欢欣生于不足矣萧梁后唐先此之无年也永平贞观开元后此之无年多矣我用是纪成宣之有年大有年之书法凡若此类悉法春秋吾知纲目一书皆文公史笔之追圣经者也
　　偶句
　　欲心一动直道难行
　　懽心一萌曲笔防出
　　毁誉任情而是非瞀乱
　　褒贬狥世而曲直混殽
　　知富贵之可慕而不知名检之当畏
　　知权势之可恐而不知鬼神之难欺
　　知一时褒贬之用情而不知天下万世清议之不我恕
　　论史贵乎防意善作史者必妙其意善论史者不拘其例不以例拘之而以意防之不失古人述作之防矣夫史之例固不一而其例之大者有二曰编年也纪传也麟经絶笔迁固易编年而纪不虚美不隐恶不诡激不抑抗二子诚有良史之才而势利之崇贫贱之羞轻仁义贱守节或出于有激而言或出于有为而发识者当以意观而文中子乃以陈寿纪传之失自迁固始是特以编年之例拘之而不以意防也伯夷之首于列传韩非之同于老庄褒所当褒贬所当贬公是公非同乎古人是正得圣人之意而缀是道之纲岂容徒以例拘之而不以意求之乎
　　观史当识圣人之笔事记于史官之笔者可以史言事出于圣人之手者不可以史论合古今之史而论之温纯如左氏简防如子长雄徤如孟坚是固作史之巨擘也然其才气之所充规模之所就特未离乎史笔也至于正轨范以立百王之经示褒贬以代一王之法笔削之妙如化工焉其可以作史者例论耶书者古史也帝王之轨范政事之权舆所从出也圣人又从而定之芟繁乱剪浮辞断自唐虞而讫于周然后大经大法晓然而易遵坦然而易行然则书也者非圣人莫能定也春秋者鲁史记之名也君臣父子之大经礼乐征伐之事所由记也圣人从而脩之抑诸侯而尊王室即十二公之行事见于二百四十二年之间而后善人劝焉滛人惧焉然则春秋也者非圣人莫能偹也是故不观诸史无以见圣人之言如夭之不可阶而升也不质诸圣无以见作史者各随其量而有得独至于春秋一经刋定于圣人之手万世而下不能加毫末于斯矣
　　谈经不可不知史学者谈经术之用不可不知史自春秋而下以史才名者莫善迁固迁之得也辨而不华质而不俚固之得也赡而不蔚详而有体虽其能纯可取尚有瑕疵于其间然良史之称春秋以来屈指于二子矣愚尝差次诸史而为评曰春秋之经其文则史其义则丘取矣夫子未易及也迁自知其才不逮圣人易编年而为纪传固因之是二子初不敢以春秋自拟也吾固不敢防以春秋下乎春秋凡皆史也然则何敢望迁固愚从而评之曰迁固之史可与左邱明鴈行可使范北面可使陈寿作衙官晋史而下又可以奴仆命之也盖左氏之传其文缓其防逺炳然有三代之风而班马二史之雄深雅徤似亦少减然犹可与之鴈行范述东汉标格于卑陋文采不足以动尝自谓其博赡不及班固则于迁可知矣以是知其可使之北面陈寿志三国义例舛驳挍其书而讥之者十居八九以是知其可使之作衙官下至于二晋所纪南北所载则又皆诞谩诡恠其言有类滛巫瞽史自迁固视之虽以奴仆焉可知矣呜呼作史之难一至于此如迁之书正未可以多得凢愚之所取者非愚之私言也前人之公言也迁固仅得作史之法六经之外则有史焉史之作则有法焉何以言之虞夏之书浑浑尔商书灏灏尔周书噩噩尔此典谟训诰誓命之法也其书也为经微而显熹而晦婉而成章尽而不汚惩恶而劝善此春秋之法也其书也亦为经变为春秋编年而为纪传迁固之史法也辨而不华质而不俚赡而不蔚详而有体亦莫有一家之法焉迁固而不足论矣欲论前史之优劣必与迁固而有取要之作史者必世其家然后义例有防故迁史之书实终父功班史之书亦继彪之业不无所自来也
　　结尾
　　史亦难于求全虽然六经者先王陈迹而史籍又六经陈迹也诚以成败大计褒贬大法姑存此以为后世龟鉴耳片言只字宁免无疵以孟子之于经冝其深信之也然而诗则曰不以文害辞而已其于武成取其二三防而已又曰尽信书不如无书诚以六经者先王之陈迹学者当即以求意可也况于史籍又可吹毛求疵乎后世有紏缪之过苛者如王道谓史之失自迁固始而不知奴婢之讥正自不免宜古人发叹于典论
　　史笔惟公则信呜呼蓬莱道山地之清也册府芸香职至华也搜阅金匮石室之珍储讨论鸾台鳯阁之故实儒生之至荣遇也夫茍一私纒防百事顾畏閤笔含毫不断头白有期汗青无日居是职者亦有腼面目矣愚尝爱孙盛作晋春秋质以大司马之威而不变吴竞撰唐史勒以宰相之私而不改禇遂良之是非必纪魏謩之善恶必录虽以天子临之而不失其职古人与稽若此数子者可矣不然为尔寂寂邓禹笑人而奚暇于訾迁









　　羣书防元截江网卷二十九
<子部,类书类,群书会元截江网>
　　钦定四库全书
　　羣书防元截江网卷三十
　　国史
　　事实源流
　　粤昔三代之时国各有史而当世之史多世其家往往以身死职不负其意是固非后世所能及降及后世纪汉代之史炳炳而可观者以其有班马任之唐之韩愈尝欲作唐一经而卒不果此唐史之所憾也肆我国家列圣相承治功赫奕而纪载之详视典谟有光焉自今观之我朝之制有纪载之史有修撰之史曰时政曰起居注纪载之史也宰臣为监脩从官为修撰余官为检讨监修维持大纲检讨惟事检阅所以专史职者修撰而已而修撰之名目不一合记注而系之以年月者日厯也合奏报门而分之者防要也采纪録之所及备记载之所不及者实録也而国史则旁捜博取较定是非列为帝纪志传者也有玉牒以纪其大事有圣政以书其盛美有寳训以珍其可行其书详矣其事重矣瑶编寳帙灿如日星大简小牍等诸天地切尝缺容正襟拜手而观之俯伏而诵之不惟列圣之盛徳抑又累朝作史之实真足为万世法也乗快防挥事一偶有误失我太祖必疑史官书之孰谓其隠恶乎李宗谔以丞相沆之子疑其子为父隠不使之修史孰谓其史有所避忌乎隆兴中胡铨且有人主不观史之请孰谓其不直笔乎盛典具存辉煌今古作史之实班班可考顾不伟欤盖自置院于淳化立殿于崇宁补官于绍兴而史之书益崇自纂集属之学士提领委之宰臣或之秘书省而吏之职益繁自殿之并立有制事之直奏许前或立西南隅或留身奏事而史之笔益重瑶编寳帙崇藻饰也耆儒学士假以岁月重成书也编摩告成假以优宠示尊敬也祖宗之隆重者如彼今日之隆重者又如此则居是职者毋杂于文字之间可也秉是笔者当公于是非之书可也茍过于杂则时政有至累年而不修遗逸有百四人而不録于捜访书犹假于重修者是也茍溺于私则薄神宗而厚安石者有之矣谤宣仁而黜司马者有之矣毁誉徇情褒贬失实者是也
　　玉牒玉牒之制何始乎自汉重名籍之掌未闻玉牒之名也其玉牒之号肇于唐之开成为书一百一十卷李衢林寳所撰也其制玉牒图谱皆别置院宗正寺有修图谱官掌于宗正所载止于宗属昭穆而不书大事开元以来世逺亲尽者疎戚混淆而谱系之外惟叙混元皇帝一事而他阙不録本朝玉牒之修其初则为宗正属籍至其后义増其目曰仙源积庆图曰宗藩庆系钜曰宗支属籍爰及绍兴乃合三书而一之锡名仙源庆系属籍総要其所修之日在咸平中新修皇属籍三十三卷迨至大中祥符始命名曰皇宋玉牒遂以御制圣祖降临记冠诸列圣玉牒之首至熈元间上皇帝玉牒凡二卷康定间上列圣玉牒凡一十二策熈寜间上仁宗英宗两朝玉牒各四卷至政和宣和间其书大备中兴以后又尝再修矣其玉牒旧例所书之条凡十有一其在绍兴以来臣寮所定例凡皇子出阁公主下降封建皇子册拜妃王天地宗庙之祠祀天子之巡幸宰相之除罢藩国之入贡凡大刑罚大庆赏之事系朝廷大节者皆书之至于署局蔵籍之所咸平时始纂于秘阁祥符建殿于新寺又修于编修院之西阁嘉祐则修于宗正寺廨熈寜则以宗寺绍兴中间始特建纂修之所既而用元丰之旧制并于宗市属籍之接建于咸平庆籍之堂创于景徳此其大畧也
　　寳训寳训之书其在少昊颛帝髙辛唐虞之书言常道也是故歴代寳之以为大训本朝仁宗时王曽监修国史请采太祖太宗真宗事迹别为一书如唐贞观政要凡三十卷号为三庙寳训类苑眀道元年监修国史吕夷简上三朝寳训自论政体至抚夷狄凡三十卷神宗元丰五年宰臣王珪言天圣中修真宗正史成别録三朝寳训以备省覧今当脩仁宗英宗两朝寳训诏秘书省著作局依例修进差林希及曽肇自孝徳至治夷凡二十卷哲宗元符三年诏史院同修六朝寳训防要又合为七庙寳训至绍兴间神宗以后寳训之书始成嘉定六年进呈髙宗寳训有合行申请事件欲乞依嘉泰二年进呈髙宗实録等前后已得防挥体例施行防要防要者志之所祖也所以原典故之本末志书之所未尽者莫不悉其源而书之唐徳宗时苏冕始撰防要四十卷武宗时崔铉又续四十卷太祖建炎二年王博等采宣宗以降故事共勒成一百卷诏蔵史馆赐物有差【长编】本朝仿唐防要之作始于仁宗朝有帝系之篇后妃之衣五礼则记之食货则记之方域则记之仪制舆卫则又记之以至兵刑之异其目崇儒选举之殊其科运厯瑞应之二其序其体制然也其凡二十有二门而分之其别八百五十有五自建隆而至庆厯凡百五十卷则进于章得象由庆厯至熙寜凡三百卷则成于王珪至崇宁政和置局条纂宣和初已进一百一十卷余四百卷已就绪第觊赏者始欲以次第来上一旦罢修书五十八所识者为之叹息其本末源流备见于此
　　实録实録者以其不虚美不隠恶故子云称马迁曰实録自唐以来纪述详备二十七部之所藏者三百四十五卷知几知録所不著者四百五十七卷梁之三卷谢昊五卷大清十卷唐髙祖十卷撰于敬播条于房龄删夷于许敬宗太宗既有敬播顔嗣龄所修二十卷而与长孙无忌之四十卷并行髙宗已有许敬宗之三十卷而与令狐徳之所撰吴兢知几之所续韦述之所作皆有三十卷并録开元已有四十七卷人以张说二十卷宗之百卷并藏下至肃代敬穆之君或三十卷或四十卷或出于令狐徳或撰于苏景嗣陈商建中之十卷宪宗之四十卷润色于既济父子之手徳宗之五十卷顺宗之五十卷则粉饰于蒋又韩愈之笔下而文宗武宗之世卢耽之四十卷韦衡之三十卷纪述之备如此本朝太平兴国命学士李昉等脩太祖实録五年史馆上太祖録五十卷真宗时若水防上太宗实録咸平二年李沆等上重修太祖实録仁宗初命李继等修真宗实録仍谕以一朝大典当谨笔削之意雍熈元年钱若水所上十八卷天圣二年三月癸卯李维晏殊所上一百五十卷熈宁二年冬王珪所脩二百卷哲宗元祐五年命修神宗实録六年吕大防等进神宗实録绍圣三年重修神宗实録书成髙宗实録起绍兴十七年之正月迄绍兴三十二年之六月三十六年之事二百二十卷之书炳若丹青此祖宗纪録之数也实録辨诬本朝髙宗绍兴六年史馆修撰范冲奏近重修神祖朝实録于朱墨二本中有所刋定依凖圣防别为故异一书眀着是非去取之意以垂天下后世今来重修哲宗皇帝实録若其议论多有讪谤以当日时政及诸防文字照据甚眀亦乞别为一书志其事实欲以辨诬为名従之
　　日厯日厯亦编年之体也本朝太祖开寳七年知制诰史馆修撰扈防上言昔唐文宗每开延英召大臣论事必命起居郎舍人执笔螭坳以纪时政至后唐明宗亦命端明殿学士及枢密直学士轮修日厯旋送史馆近世以来此事都废每季虽有内庭日厯枢密院抄録送史馆所记者不过对见辞谢而已望自今凡有可留简册者并季宰相及防知政事每月轮之抄録以备史官撰集诏従之命卢多逊专其职【长编】太宗兴国八年直馆胡旦复言周显徳中宰相李谷乂奏枢密院置内庭日厯自后因循废缺史臣无凭撰集望令枢密院依旧置内庭日厯委文臣任副使者与学士转次记録送史馆上采其言【长编】淳化五年史馆修撰张佖言伏覩圣朝编年谓之日厯惟纪报状畧叙勅文至于圣政嘉言皇猷美事羣臣之忠邪善恶庻务之弛张汗简无闻国经何纪臣欲请置起居院左右史职以纪録为起居注与时政记逐月终送史馆以修日厯上览而嘉之乃置起居院于禁中
　　时政记本朝太宗太平兴国中右补阙直史馆胡旦上言五代自唐以来中书枢密皆置时政记宪宗尝御延英问时政记记何事时李吉甫监修国史对曰是宰相记天子事以授史官之实録也古者右史记言今起居舍人是左史记事今起居郎是永徽中宰相姚璹监修国史虑造膝之言或不下闻因请随奏对而托于仗下以授于史官今时政记是也上曰闻或不修何也曰臣观时政记者姚璹修之于长夀及璹罢而事寝贾耽齐抗修之于正元及眈抗罢而事废然则观时政化者不虚美不隠恶谓之良史太平兴国间虽有时政记之名但题云送史馆事件端拱元年诏中书时政记差枢密二人同共抄録自后枢密院事皆送中书同修为一书而授史官枢密时政记始此景徳元年始以云时政记太宗太平兴国八年李昉奏请以修时政记每月先奏御后付所司从之时政记奏御自时始
　　圣政眞宗天禧四年宰臣等言陛下临御以来功防隆盛望令中书枢密院取时政记中盛美之事别为圣政録从之令钱惟演王曽编次丁谓等防详孝宗序光尧圣政曰进而得之谆谆之训退而求之浑浑之书率而行之庶几于治
　　稽古伟议
　　古者以史传后古者一代之兴必有一代之史夫子定定书断自唐虞以下前此岂无载事之史而其后因之者谓其世逺而难信也子云曰虞夏之书浑浑尔商书灏灏尔周书噩噩尔书即史文之订定于夫子者也一经夫子之手而当代之史遂为万世不刋之典史之有足据也如此哉兹夫子述而不作信而好古尝慨念典礼废坠欲从而正之宋者夏商之后也意其文献之有足据也及其后代不振而无足稽据故叹惜之曰夏礼吾能言之不足证也殷礼吾能言之宋不足证也非不足证也文献不足故也惟鲁秉周礼既称宗国夫子拳拳望鲁有一变至道之言是知备文献于史策则后来者犹有所稽考茍以史策为不必録则自三代而至春秋何为国各有史二世其官编辑以成而语后世哉
　　春秋因乎鲁史春秋经吾夫子因鲁史旧文而笔削之也虽云笔所当笔削所当削皆有义存乎其间然惟其有鲁史之旧文也是以夫子得从而笔削之也大凡国之有史所以纪一国之事晋之乗楚之梼杌鲁之春秋皆其本国之史也春秋鲁史也备载二百四十二年之事其防盟征伐朝聘燕享与夫政事之设施必有秉史笔者以纪録之是何其纎悉之必録耶盖有登载足者斯有润色足者有纂辑足者斯有修饰足者鲁史犹律之有案也是非已具春秋犹律之断也从而是非之而微鲁史夫子虽欲修春秋何所据而笔削之乎以是知董狐南史之辈直晦明之日月有益于后世者也
　　法祖嘉猷
　　祖宗崇重国史国朝因仍彛宪崇重史职有日厯有时政记有起居注而又有所谓防要玉牒非为书之繁也有国史有实録院有敕令所而又有防要玉牒所非建曹之多也提举以大臣监修以辅臣而编修检讨又以侍从臣非分职之广也大抵为书繁则史事备建曹多则史笔公茍深得夫祖宗深长之思则昔人所谓日厯时政仅同供报亦无害也熙宁増损而庆厯之书备乾道刋正而熙丰之史成存诸典册以俟后人直未晚耳特患典史非才秉笔失实纪载虽详而无补于传逺垂后耳国朝信史明备我国家盛徳茂功上配天地下追帝王模冩绘画盖难其人干徳中始命赵韩王监修国史修撰之外复有编修校勘之属不过抄録报状以论次之而已及五季之弊文风萎苶如谓鍧铿炳燿之作犹未大振也而我艺祖旋干转坤之盛烈磊落轩天地丰隆冠古今亦不待雕刻藻绘而后彰也谨书其实以俟后圣人固以焕然矣其后命中书枢密院皆书时政记以授史官则有开寳之训别记言动为起居则有淳化之制其他如实録防要有书至于删革大事则专为玉牒一书以縂其元盖国家之钜典也祖功宗徳煌乎休哉
　　主意
　　有史才有史职裒集一代之大典制作一家之成书论实有体则断宜独而不宜众笔削有权则事宜专而不宜分茍非其人未易属笔此史才也若迁固书志之作昌黎实録之修是已记载一时之典礼策书当代之政事君举必书则有言有动非一职所能备事存诸简则或大或小非一局所能兼广记备言人举其业此史职也若我朝国史实録之分院王牒防要之列司是已夫史才之得诚有待于后而史职之建不可阙于今何则行一礼典而书者数四则礼典不可以轻行矣举一政事而纪事再三则政事不敢以轻举矣于分曹列属之间有隠然警敕之意此其感悟君心闗系治体皆祖宗深长思虑之所寓而岂茍为是赘尤也哉
　　国史具存典法司马文正之进读而以不变法为守成之要苏文忠之上疏而以行其实为取法之原二公者先朝伟人意其竭诚图事开口进规必有非常可喜之説惊人骇俗之论顾惟在于杜纷更之法行祖宗之实何为然防盖天下之治有本末于其本者失之末者后焉则道揆明于人主之心法守付于有司之职而天下之利病不难见矣否则随时而为之设谋因事而为之画策内而政事何者不当图外而攻守何者不当谋于事为而力己劳矣是以商邦之未靖鬼方之未庭傅説所以未暇及而三篇之作拳拳于监成宪之言淮夷之未寜戎兵之未诘周公非不之虑也无逸之陈必以我周先王抑畏者言之盖使髙宗惟成宪是监成王惟先王是法则伐鬼方治戎兵特余事耳兹傅説周公所以善言治而司马公公即是意而献言先朝也史昭帝王功徳大哉帝王之功其犹天地之造化乎昭哉史牒之铺陈其犹假象纬以观天即山川草木以观地乎天文不着则天道不眀地理不详则地道不察帝王之史不实则煌煌盛徳巍巍大功何以昭无穷而示冈极哉典谟之书二帝之史也上协天时下袭水土内睦九族外协万邦无一言之非实也于是可以见尧舜之盛训诰誓命之书三代之史也君臣上下之议论古今前后之因革无一事之非实也于是可以见商周之烈当时为史者皆圣贤之流不惟其事惟其心不惟其粗惟其精休厉美烂如日星贲若草木浑灏噩噩犹濯江汉而暴秋旸也此岂后世所能彷佛者哉
　　史法史意之别且不虚美不隠恶朴而不华质而不俚非子长之史乎而后生擢居首选先辈抑归末章未足以为子长病不诡激不抑抗赡而不秽详而有体非孟坚之史乎而褒贬既言剽而申之未足为孟坚疵此二人者有史之才而得史之法者也若夫叙事立言劝善隠恶此温公之史也而屈乎四皓之事所以不取之者固自有所权衡耳上系左氏下该众史此温公之史也而子云文若之事所以亦録者固自有以斟酌耳此文公之通鉴有史之识而得史之意者也
　　史笔以公自见且夫干淳之问学熙元之议论或合堂而异席或各辙而同归固然遗言逸事流落人间故老尚存偻指可辨以公而纪之奚其难野史杂记多防怨好恶之言佞述防碑多故吏门生之笔固也然事迹具陈耳目相接真者实伪者可刋以公可而断之奚其难泰禧则已近嘉定则尤近得失或闗于时讳臧否多碍于世家固也然酌公论以抑则婉而成章尽而不汗可也何难于直遂乎故简散厐史文猥并有十数语而昭彰有千万言而黯黯固也然揆公道以折则丰而不余一言约而不失一辞可也何难于取辨乎
　　偶句
　　裒祖宗已成之书不若法祖宗已行之事集祖宗未备之典不若伸祖宗未遂之心纪载不备常起于顾忌之太深
　　议论失真常生于回防之过甚
　　发挥雅文以阐金匮石室之藏
　　编摩旧章以备广厦细防之讲
　　铺张洪休敭厉伟绩只具文也
　　讲明旧典禆益新政乃良图也
　　有直述而无依违
　　有实録而无顾忌
　　年月日时寄诸翰墨
　　起居言动载诸简编
　　挽回公论直笔不阿
　　阐明公道大书不忘
　　讨论故典亲擢儒臣
　　订证成书尊礼名徳
　　权衡一定毫髪不差
　　简册一书丹青益炳
　　防金匮石室之蔵
　　续兰台东观之笔
　　以之述既往诏方来可也
　　以之诛奸防发潜徳可也
　　时政
　　作史当勉其难甚矣秉史笔者之难其人也方今鸿儒硕生缉成钜典铺张先朝之旧章纉述圣皇之善政甚盛举也重矩叠规日星耀灿锦纒金轴丹青炳焕或合堂而异席或各辙而同归讲闻有限则弗徧意见先入则多偏野史杂记多恩怨好恶之口滥述谀碑多故吏门生之笔若是者固难也抑不止是好恶或関于时讳否臧多碍于世家疑能召私婉必损实此其难于直遂者也故简散厐史文猥并心胸之隠微易掩事绪之纠结难疏此又难于独辨者也向非知道守节有才之士则是数者未易任也盖古者天子有二史左史记言右史记事成王剪桐之戱周公曰天子无戱言言则史书之此记言之史也隠公如棠观鱼臧僖伯谏曰君举必书书而不法后嗣何观此记事之史也愚又以知秉史笔者不可一日而忘警戒君心之道也
　　作史当法其难大抵史笔之髙下当以心术论而不当以世变论子长论术髙文景武之治而史馆诸公厉光宁两朝之美则其时之乆近与子长同子长编摩三千年之事而史馆诸公撰述数十载之书则时之久近与子长异然指世代之近者以为难于措辞之微婉叹世代之逺者以为难于登载之详尽则君子以为未然也何者作史之难易不在于世代之乆近而在于心术之公私子长纪髙惠文景之朝其心出于公则折无不得其当冩建元以来之事其心出于怨则讥议未免失于过此已然之验也今日之纪功述徳者果能见子长之失而持之以公则泰僖之盛典平心以叙述嘉定之近事公心以铺张果何患于讲闻之弗遍意见之多偏乎子长于礼书乐书之作其心出于公则辞虽畧而事不遗于平凖货殖之笔其心出于激则事虽详而辞颇费此巳事之证也今之濡毫吮墨者果能去子长之短而束之以公心则淳干之问学大书而屡书熙元之议论特笔而屡笔果何病于时讳之难触事绪之难信哉领史当尽其职恭惟皇上不自神圣笃意史牒聿求多闻往者而州宿学贲然来思爰命参领东观著作翩然求去俾之自随大典有属汗青有期甚盛举也然愚谓擢史职易持公心难以曽公巩之文学见称士类犹谓议论不及文章以苏公轼之才何施不可而一时朝廷犹不以之修起居注今之宠任可谓极矣其可循一时之好恶而不直笔乎其可顾一身之利害而不实録乎是必持金石之信心而后史可作眀君臣之大义而后史可作是是非非以示万世之劝惩而后史可作不然笔而不直録而不实岂惟上负天子抑且下负所学矣
　　结尾
　　史才互相诋訾呜呼自获麟以来仅有迁固之实録耳自迁固而下幸有文正之编年也文正之史当与春秋同科岂止迁固之史云乎哉虽然文人相轻自古固然此皆弊帚千金不自镜之患耳班固以迁之史是非颇谬于圣人而后人又以固之史不叙杀身成仁之美至于通鉴编年之书乃有患其叙述太详汨没义理者何工于议人而拙于议已耶上方以纂修之责属于才识之彦作宋一经垂之无穷诛已往之奸防发幽秘之潜徳愚也且欲秉笔以踵执事后无曰游夏不能措一辞史笔直道难伸虽然人主无私心则史臣得以伸其学大臣无偏心则史臣得以尽其心顺宗实録成于昌黎庶几行其学矣而窜定迄无全书则虽有此学如不用何宋璟激义吴竞直书可谓极其公矣而张説怨之为甚则虽有此心如不遂何厥今眀良相逢万无此弊区区之私深感史笔之难而天籁之鸣有不能自己惟执事幸恕其狂斐

　　羣书防元截江网卷三十
　　钦定四库全书
　　羣书防元截江网卷三十一
　　伊洛传授
　　吕正字名大临字与叔学于横渠横渠卒乃东见二先生而卒业焉着克己铭【见仁门】克己诗【见学门】
　　孟子序举世多智则虽不言而道已眀虽不辨而事已白君子奚事乎言辨哉举世多愚则虽欲不言不辨不可得也故孔子曰予欲无言而未尝不言孟子曰予岂好辨而未尝不辨夫不得不辨者以其世之愚而已矣
　　诸儒至论
　　伊川曰吕与叔守横渠学甚固横渠无说处皆相从才有説便不回　　朱子曰吕与叔惜乎夀不永天假之年必所见又别程子称其深潜缜密【语録】
　　偶句
　　复礼有録所以见师法之源流
　　克己有铭所以见仁道之广大
　　范内翰名祖禹字淳夫蜀人尝与伊川论唐事及作唐鉴尽用其言伊川曰淳夫相信如此【渊源録】
　　诸儒至论
　　客有见伊川先生几案惟唐鉴一部先生曰三代以来无此议论　　伊川曰讲筵须得淳夫来色温而气和尤可以开陈是非导人主之意【同上】　朱子曰范淳夫资质极平正防化得是甚次第　范淳夫纯粹精神虽知尊敬程子而讲学处欠阙
　　偶句
　　色温气和伊川以此称之
　　纯粹精神晦庵以此誉之
　　谢上蔡名良佐字显道上蔡人学于河南程夫子兄弟之门初颇以该洽自多讲贯之间旁引传记至或终篇成诵夫子笑曰可谓玩物防志矣先生爽然自失面热汗下若无所容乃尽弃其所学而学论语序邈乎希声一唱而三叹谁其听之淡乎无味酒元而爼腥谁其嗜之以谓无隠乎尔则天何言哉夫子之言性与天道不可得而闻也以谓有隠乎尔则四时行焉百物生焉夫子之文章可得而闻也是岂真不可得而闻哉诗云鸢飞戾天鱼跃于渊此天下之至显圣人恶得而隠哉所谓吾无行而不与二三子者也上天之载无声无臭此天下之至圣人亦恶得而显哉宜其二三子以为有隠乎我者也　语録伊川曰相别一年做得甚工夫曰也只去个矜字伊川因语同志者曰此人为学切问近思　或问谢子于势利如何曰打透此闗十余年矣朱子发见谢子曰何以见教曰听説论语夫圣人之
　　道无防显无内外由洒扫应对进退而上达天道本未一以贯之一部论语只恁看　吕晋伯甚好但处事太烦碎如召賔客食亦须临时改换食次吾尝语之曰每日早晩衙才覆便令放者只为定故也凡事皆有恁地简易不易底道理看得分明何劳之有易曰易简而天下之理得晋伯甚好学初理防仁字不透吾因曰世人说仁只管着爱上怎生见得仁只是力行近乎仁力行闗爱甚事何故知近乎仁推此类而言之晋伯因悟曰公说仁字正如尊宿门说禅一般晋伯兄弟中皆有见处一人作诗説曽防事曰凾丈従容问且酧展才无不志诸侯可怜曽防惟鸣瑟独对春风咏不休一人有诗曰学如元凯方成癖文到相如反类俳独立孔门无一伎只传顔子得心斋　天理也人亦理也循理则与天为一与天为一我非我也理非理也天也惟文王有纯徳故曰在帝左右帝谓文王帝是天之作用处或曰意必固我有一焉则与天地不相似矣　鸢飞戾天鱼跃于渊无此私意上下察以明道体无所不在非指鸢鱼而言也若指鸢鱼为言则上面更有天下面更有地在知勿忘勿助长则知此知此则知夫子与防之意一敬是常惺惺法心斋是事事放下其理不同　荅胡康侯简云承谕进学加功处甚善甚善若欲少立得住做自家物须着如此迩来学者何足道能言真如鹦鹉也富贵利达今人少见出脱得者所以全看不得难以好事期待他非是小事切须勉之透得名利关便是小歇处然须借穷理工夫至此方可望有入圣域之理不然休说一心者何也仁是已活者为仁死者为不仁今人身体麻痹不知痛痒谓之不仁桃杏之核可种而生者谓之桃仁杏仁言有生之意推此仁可见矣学佛者知此谓之见性遂以为了故终归妄诞圣门学者见此消息必加功焉　或问横渠教人以礼为先与明道使学者从敬入何故不同荅曰既有知识穷得物理却从敬上防养出来自然是别正容谨节外面威仪非礼之本一学者且须是穷理物物皆有理穷理则知天之所为则与天为一与天为一无往而非理也穷理则是寻个是处有我不能穷理人谁识真我何者为我理便是我穷理之至自然不勉而中不思而得从容中道曰理必物物而穷之乎曰必穷其大者理一而已一处理穷触处皆通恕其穷理之本欤
　　诸儒至论
　　朱子曰上蔡为人英果眀决强力不倦克己复礼有程二夫子盖尝许其有切问近思之功所著论语説及门人所记遗语皆行于世如以生意论仁实理论诚以常惺惺论敬以求是论穷理皆精当而直指穷理居敬为入徳之门则于夫子教人之法又最为得其纲领【文公语録】防御史名酢字定夫建州建阳人自幼不羣读书一过目辄成诵壮益自力心传目到不为世儒之习诚于中形于外仪容辞令灿然有文望之知其为成徳君子也论语序立不教坐不议黙而该之者道也此圣人所以尝欲无言也学不厌教不倦挥而散之者人也此圣人所以不免于有言也盖无言者道之全有言者道之散圣人之于人以谓无待而兴者常少有待而兴者常多则散道而明教有教而立道且得无言乎
　　诸儒至论
　　伊川一见谓其贤可与适道谓杨山曰防君徳器粹然问学日进政事亦絶人逺甚　防酢于西铭读之已能不逆于心言语外立得个意思便道中庸矣遗书朱子曰定夫夹杂王氏学当时王氏学甚行薰炙得其广南轩曰二程先生兄弟倡明道学于河南东南之士
　　受业于门见推髙弟有三人焉曰上蔡谢公龟山杨公而防公其一也杨公谓公心传目到诚于中形于外仪容辞令灿然有文望而知其为成徳君子矣
　　杨龟山名时字中立家于南劒之将乐县諡文靖公天资夷广济以学问充养有道徳器早成积于中者纯粹而宏深见于外者简易而平淡闲居和乐色笑可亲临事裁处不动声气与之防者虽羣居终日澹然不语接物以和而鄙薄之态自不形也擢谏议大夫兼祭酒言蔡京以继述神宗皇帝为名实挟王安石以图身利故推尊安石加以王爵配享孔子庙廷谨按安石为邪説以涂学者耳目败壊其心术者不可缕数乞追夺安石王爵毁去配享之像遂降安石从祀之列谏官冯解上防诋公遂罢上即位除工部侍郎论自古圣贤之君未有不以典学为务后以老疾乞出告老从之【胡文定公作墓志】或説当世贵人以为事至此必败宜力引耆徳老成置上左右开导上意度今犹可及也遂以秘书郎语録六经不言无心惟佛氏言之亦不言脩性惟杨雄言之心不可无性不可脩故易止言洗心尽性记言正心尊徳性孟子言存心养性佛氏和顺于道徳之意葢有之理于义则未也圣人以为寻常事者庄周则夸言之庄周之传召禅家呵佛骂祖之类是也如逍遥逰养生主广譬曲喻张大其说论其要则逍遥逰一篇子思所谓无入而不自得而养生主一篇乃孟子所谓行其所无事而已
　　诸儒至论
　　明道在颖昌时先生寻医调官京师因往頴昌从学明道甚喜每言曰杨君最防得容易及归送之出门谓坐客曰吾道南矣【语録】朱子曰龟山只要闲散然却读书尹和靖便不读书　龟山杂传是读多少文字　将乐人性急粗率龟山却寛平此是间出然相率处依前有风土在　龟山天资髙朴实简易然所见一定更不复穷究某尝谓这般人皆是天资出人非假学力【语録】
　　偶句
　　防得容易吾道南矣明道以此称之
　　天资出人不假学力晦庵以此称之
　　尹和靖讳焞字彦明洛阳人年二十师伊川程子举闱策士议诛元祐党人不荅遂弃举子业靖康初以布衣召不至诏褒为和靖处士洛阳陷家殱焉先生死复苏窜长安山谷中逆豫以礼聘溺水逃去展转蜀道绍兴五年以崇政説书召凡二十辞八年冬始入见除秘书郎明年迁少监太常少卿权礼部侍郎毎迁辄力辞其冬除徽猷阁侍制提举万夀观辞不已遂奉外祠即虎丘以居年已七十矣贫无以归也后二年没于防之寓舍【祠堂记】
　　语録近有人説吾伊川学乃闻而知之者某曰不知闻个甚底孟子所谓闻而知之不知闻何事见何物　和靖言初见伊川时教某看敬字某请益伊川曰主一则是敬当时虽领此语然不若近时看得亲切寛问如何是主一曰敬有甚形影只收敛身心且如人到神祠中其心收敛更着不得毫髪事非主一而何　一日看大学有所得问伊川曰心广体胖只有自乐伊川曰到这里和乐字着也不得　昔尝请益于伊川曰某谓动静一理伊川曰试喻之适闻钟声某曰譬如钟未撞时声固在也伊川喜曰且更防养【并语録】先生之学学圣人者也圣人所言吾当言也圣人所为吾当为也词章云乎哉其要有三一曰玩味讽咏言词研索指归以求圣贤用心之精微二曰防养防泳自得蕴蓄不挠存养气质成就充实至于刚大然后为得也三曰践履不徒诵其空言要须见之行事穷行之实施于日用形于动静语黙开物成务之际不离此道所谓脩学如此而已所谓读书如此而已【涪陵记善録序】
　　诸儒至论
　　朱子曰尹和靖从伊川半年方得见西铭大学不知那半年是在做甚麽想见只是且教听他説话　尹和靖主一之功多穷理之功少和靖不观书只是持守得好【语録】黄勉斋曰盖尝考先生之所学笃于践行不为虚语未尝求人之知人亦莫能窥其所蕴也今其可见者经帷进讲门人记録耳性即其所遇于世者观其所处然后知先生之于道卓乎不可及矣利害者人心之私义理者道心之公公私之间迭为胜负一取一舍而贤不肖可知也至于歴险难之极而不变处贵显之骤而不动抱仁戴义终其身而不悔非盛徳能若是乎理义充于中则祸福成败荣辱得失胶轕万变日陈乎前而此心自若也程子之门从逰之士皆宏博俊伟极天下之选而于先生亟称之其察之审矣【祠堂记】
　　偶句
　　持敬在乎主一闻于伊川者如此
　　学圣之要有三记于涪陵者如此
　　胡文定讳安国字康侯建之崇安人不及登二程之门谢上蔡为应城宰公以典学使者过之不敢问以职事以弟子礼入门遂禀学焉公语五峯曰吾于谢防杨三公皆义兼师友实尊信之若论传授吾所闻在春秋自伊川所发绍兴间有毁程氏学者公入劄力明二程邵张之学乞加封号载之祀典程门髙弟皆以斯文之任期公中兴以来传伊洛之学者惟公得其正绍圣中廷试防问主绍述公推大学格物平天下之道考官定为第一宰执以不诋元祐将降哲宗再读亲擢为第三髙宗即位召为中书舍人兼侍讲专以春秋进讲公乞在外编集书成奏御上屡称善
　　春秋传序古者列国各有史官掌记时事春秋鲁史尔仲尼就加笔削乃史外传心之要典也而孟氏发明宗防可为天子之事者周道衰微乾纲解纽乱臣贼子接迹当世人欲肆而天理灭矣仲尼天理之所在不以为己任而谁可故曰我欲载之空言不如见之行事之深切着明也空言独能载其理行事然后见其用是故假鲁史以寓王法拨乱世反之正又曰知我者其惟春秋乎罪我者亦惟春秋乎知孔子者谓此书遏人欲横流存天理既灭为后世虑至深逺也罪孔子者无其位而托二百四十二年南面之权使乱臣贼子禁其欲而不得肆其戚矣近世推隆王氏新説按为国是独于春秋贡举不以取士庠序不以设官经筵不以进读断国论者无所折天下不知所适人欲日长天理日消其效致乱臣贼子莫之遏也吁至此极矣仲尼亲手笔削拨乱反正之书亦可以行矣天縦圣学崇信是经乃欲斯时奉承诏防辄不自揆谨述所闻以为之説以献虽防辞奥义或未尝贯通然尊君父讨乱贼辟邪説正人心春秋大经大法畧具庻几圣王经世之志小有补云
　　诸儒至论
　　上蔡曰胡康侯如大冬严雪百草萎死松栢挺然独秀尹子曰康侯可谓闻而知之者　侯师圣曰视不义
　　富贵如浮云者惟康侯一人朱子曰文定从龟山求书见上蔡毕竟文定之学后来得于上蔡者为多　文定五峯之学只有太过无不及【语録】自伊洛之教被于东南胡氏之学本于上蔡而騐于春秋故其于事物尤亲切不徒为空言
　　偶句
　　所闻在春秋盖发于伊川也
　　对防惟大学不诋夫元祐也
　　胡五峯名宏字仁仲文定公季子自幼志于大道尝见杨中立先生于京师又从侯师圣先生于荆门而卒传文定公学优防南山之下余二十年玩心神明不舍昼夜力行所知亲切至到析太极精微之蕴穷皇王制作之端综事物于一源贯古今于一息指人欲之偏以见天理之全即形而下而发无声无臭之妙使学者验端倪之不逺而造髙深之无极体用该备可举而行晚嵗尝被召不幸寝疾不克造朝而卒
　　胡子知言静观万物之理得吾心之恱也易动处万物之分得吾心之乐也难是故智仁合一然后君子之学成　义者权之行也仁其审权者乎　道充乎身塞乎天地而拘于躯者不见其大存乎饮食男女之事而溺于流者不知其精　诚者命之道乎中者性之道乎仁者心之道乎惟仁者为能尽性至命　万物生于天万事宰于心性天命也命人心也而气经纬乎其间万变着见而不可掩莫或使之非鬼神而何　天理人欲同体而异用同行而异情进修君子宜探别焉　有其徳无其位君子安之有其位无其徳君子耻之　君子有宰天下之心裁之自亲始君子有善万世之心行之自身始　探视听言动无息之本可以知性察视听言动不息之际可以防情视听言动道义明着孰知其为此心视听言动物欲引取孰知其为人欲是故诚成天下之性性立天下之有情效天下之动心妙情性之徳庸人与圣人同圣人妙而庸人之所以不妙者拘滞于有形而不能通矣今欲通之非致一何适哉一日之早暮天地之始终具焉一事之始终鬼神之变化具焉天下有三大大本也大几也大法也大本一心也大几万变也大法三纲也有大本然后可以有天下见大几然后可以取天下行大法然后可以理天下
　　皇王大纪序三皇五帝三王五伯者人之英杰为君为长率其陪二应时成物如春生夏长秋之利冬之正也自尧而上六阏逢无纪尧之初载甲辰迄于周赧乙巳三千有三十年天运之一周人事之治乱备矣万世不能易其道者也后人欲稽养生理性之法则舍皇帝王伯之事何适哉愚尝研精经典泛观史籍致大荒于两离齐万古于一息诸家所载所谓史也史之有经犹身之支体有脉络也易诗书春秋所谓经也经之有史犹身之脉络有支体也支体具脉络存孰能得其生乎夫生之者人也人仁则生矣生则天坤交泰乾坤正礼乐作而万物俱生矣是故万物成于性者也万事贯于理者也万化者一体之所变也万世者一息之所累也若太极不立则三才不备人情横故事不贯物不成变化不兴而天命不几于息乎此皇王大纪之所以书也　又云天下之无仁政也久矣立宗庙井田封建学校军制宫室车骑冠服聘射燕饮养老防服制祭祀皆仁政之大者也集五十有三篇以见帝王之法制大畧具存若能引而伸之触类而长之亦可以大治
　　诸儒至论
　　朱子曰五峰善思然过处亦有之【语録】南轩知言序曰是书乃平日之所自着其言约其义微诚道学之枢要制治之蓍龟也或问于栻曰先生是书论性特详无乃与圣贤之意异乎栻应之曰今之异端直自以为识心见性诪张雄诞髙眀之士乐闻一喜趋之先生乌得而忘言哉其言曰诚成天下之性性立天下之有情効天下之动而必继之曰心妙性情之徳有曰诚者命之道乎中者性之道乎而必继之曰惟仁者为能尽性至命夫学者诚能因其言而精察于视听言动之间卓然知夫心之所以为妙则性命之理葢可黙识
　　偶句
　　析太极精微之蕴五峰之理学也
　　穷皇王制作之端五峰之道学也
　　胡致堂名寅字眀仲文定公长子也朱文公曰胡致堂议论英发人物伟然向尝侍之坐见其数杯后歌孔眀出师表诵张才叔自靖人自献于先王义陈了翁奏状等可谓豪杰之士也读史管见乃岭表所作当时并无一册文字随行只是记忆所以其间有抵牾处【语録】吕东莱名祖谦字伯恭六世祖申国文靖公公之问学术业本于天资习于家庭稽诸中原文献之所传诸四方师友之所讲融液无所偏滞晩虽卧疾其任重道逺之意达于家政纎悉委曲皆可为后世法【吕祖俭撰墓志】
　　诸儒至论
　　朱子曰东莱聪明看义理却不仔细縁他先读史多所以看粗着眼伯恭于史却分外去子细看于经却不甚去理防　或问东莱之学如何曰合陈君举陈同父二人之学问而一之　伯恭门徒气宇厌厌四分五裂各自为説久之必至消歇子静则不然精神峭其説分眀能变化他人使旦异而歳不同其流害未艾也【并语録】以一身而备四气之和以一心而防千古之秘推其有足以尊主而庇民出其余足以立教而垂世然而状貌不逾于中人衣冠不诡于流俗近之而不见其来随之而莫规其躅矧是丹青孰形心曲惟观之者有以得其大焉则庻或遗编之可续【文公賛】
　　偶句
　　胡眀仲议论英发可谓豪杰之士也
　　吕祖谦天资髙眀可谓博雅之士也
　　张南轩名栻字敬夫谥宣公自幼而观于先正忠献公之左右则所见闻固已莫非仁义忠孝之实既长又以公命学于五峯胡公仲仁之门一见契合遂得其传然犹不以自足益务取友四方以力求其所未至葢又十有余年然后所造愈深逺公为人坦荡明白表里洞然讲理既精信道又笃其乐于闻道而勇于徙义则又奋厉明决无一毫滞吝意固其徳新业广日进无疆而其承家之学许国之忠判决之明计宪之审葢举一世而不两人也【朱文公作墓铭】
　　洙泗言仁昔者夫子讲道洙泗示人以求仁之方葢仁者天地之心天地之心而存乎人所谓仁也人惟蔽于有已而不能以推失其所以为人之道故学必贵于求仁也自孟子没寥寥千有余载间论语一书家蔵人诵而真知其指归者何人哉其读程子之书其间教门人取圣贤言仁处类聚以観而体认之因裒鲁论所载疏程子之説于下而推己见题曰洙泗言仁与同心者共讲焉
　　诸儒至论
　　朱子曰敬夫太聪明看道理不仔细敬夫聴人説话便肯改　南轩见识纯粹践行诚实使人望而敬畏之敬夫髙明他将读人都似他才一说时便更不问晓防与否且要説尽他个某则性钝读书极辛苦故与人言多不敢为髙逺之论　南轩疾革定叟求教南轩曰朝廷官爵莫爱他底一朋友求教力疾谓之曰蝉脱人欲之私春融天理之妙语讫而逝敬夫见识极髙都不耐事【并语録】广仁义之端至于可以弥六合谨义利之判至于可以析秋毫拳拳乎其致主之切伋伋乎其干父之劳仡仡乎其任道之勇卓卓乎其立心之髙知之者识其春风沂水之乐不知者以为湖海一世之豪彼其休山立之既与其不可传者死矣观于此者尚有卜其见伊吕而失萧曹也耶【文公賛】
　　主意
　　朱子发眀程氏之言理学至伊洛而大明理学至考亭而愈着一门伯仲自相发明其同也不为茍同其异也亦非立异至朱子而其论始备学者以朱子之言求二程先生之说可以旁通而曲畅矣性出于天固程子之言也以朱子所论天地之性专指理而言气质之性则以理与气言之则性之出于天也审矣才出于气固程子之言也以朱子所谓气清则才亦清气浊则才亦浊观之则才之出于气也明矣生之谓性性即气气即性亦程子之言也今以朱子性气二字兼言方备而论之则性即气也气即性也确矣一隂一阳谓之道此朱子之言也通乎此则程子隂阳形而下者非道之语岂不信乎天地之间隂阳交错实理流行与道为体此朱子之论也知乎此则程子离了隂阳更无道之语岂不的乎考论至此岂非理学至伊洛而大明至考亭而愈着欤
　　诸儒继绍程氏之学发挥正学启迪后人在二程既有以绍百圣不传之统源流正学继续前人在诸儒亦能以绍二程可传之统夫斯道之大有所絶而后续有所继而益眀非人则不传继往圣开来哲者不在二程乎非人则不行守正理光前业者不在诸儒乎是故轲死不传道非不传也传之者无其人也荀大醇小疵道无醇疵也所以醇疵者其人之罪也天地自我位人极自我立彰眀三五圣人之防发挥千古道源之大得濓溪之真传一话一言无非至理一步一履无非妙道绍已絶之统继未坠之业夫是之谓有所絶而必续然而渊源所渐岂惟游夏从游速肖岂惟顔闵继前圣絶学为万世开太平皆我责也吾师曽行之吾惟步趋乎吾师可也吾师曽言之吾惟謦欬乎吾师可也绍伊洛之正传升堂入室环佩锵如难疑荅问流风蔼如发挥已眀之理阐无穷之妙肆之使愈大推之使愈宏夫是之谓有所阐而益明
　　警段
　　诸贤按二程之派太极一图周子葢以传之二程其意铭之疏殆如日星之炳焕然融而防之则大哉乾元万物资始原于造化之初者无二极也通书一编防阴阳动静于一心合天地万物于一体犹根荄之始露发而为刚柔善恶之性演而为仁义中正之理犹枝干之条畅至程子谓中重于正正而必中至朱子谓仁义中正皆有体用殆如枝叶之敷发然贯而通之则乾道变化各正性命得于禀赋之初者无二理也
　　论太极一图之用太极一图体用精粗羲画文爻训明防敷仁义中正意防心孚抽闗启钥道学范模吁嗟乎惟濓溪之易乎民胞物与西铭次序伊川得之怡然理悟传铭遗图发明有绪同耶异耶归于理越吁嗟乎奚张程之殊于周乎伊洛之清粹毓二程愈传愈大文公其人诚实礼敬更相辨眀惟恐后学莫晓迳庭吁嗟乎是岂一贤四君子之矛盾乎若夫挹风月之光霁想西铭之仁意吾愿景周张之髙致春风满襟雪立于门亷退乐道吾师朱程
　　观党祸方知守道之笃呜呼不观宋卫之辱无以知孔门诸子从道之坚不观齐梁之沮无以知孟氏诸弟尊师之笃不观党祸之惨无以知伊川门人特立之操方党事之起也根连株系祸发如矢而张绎屹然砥柱甘心沟壑之不变方率禁之严也逺遯深逝不敢亲承而马时中岁寒不改至执贽十反而不已吾道可守而夷狄之法不可徇则谢显道其人也进士可弃而元祐之学不可议则尹彦明其人也呜呼风雨如晦鸡鸣不已诸君子有焉吾道防坠而复续性学已晦而复明至今谈伊川之学者敛袵起诵伊川之诲者书绅自守是虽先生善淑之教亦诸君子固守之诚也
　　观我宋乃知人才之盛我宋受命五星聚奎宗工钜儒与时叠出建图属书根极领要画隂阳动静而不入于迂诞谈仁义中正而不沦于卑贱则周元公其人也二程之学得之濓溪温然春风使人爱慕肃然秋霜使人敬畏君子有取于二程一张之学防之二程气质变迁动与理合徳性混成言与道俱君子有取于二张大学之教既絶而复续中庸之道愈抑而愈明是故饮于河南者各充其量不特如如防而止而闗中之士躬行者为多如吕如苏者又不一人也明道之功大矣哉道学自天之所相国朝尊崇儒术文治昌明天相昭代笃生先觉不由师传黙契道体泄造化之机发太极之妙则有若濓溪之周阐乾坤之秘掲东西之铭则有若闗中之张髙极于太极之妙而下及于仁义礼乐刚柔善恶之际推本于干父坤母之初而广及于宇宙民物昆虫草木之众画图著书与世立极俾秦汉以来之坠绪一旦晦而复明岂非天之所以夀斯道之脉淑斯人于无穷者欤
　　道学何代以无人我宋受命五星聚奎休运文明开先于此明清之气全付于人名世大儒相望挺出不由师传黙契道体太极有图所以发是理之幽秘易通有书所以阐是图之精微吾幸有濓溪焉负特立之才知太学之要博闻强识明物察伦辨异端似是之非开百世未眀之惑材赏经正有中立不倚之风识虑详明造知防其神之妙悼斯文之湮晦而传周易虑圣人之志不明而传春秋吾得明道伊川焉且先后数十年间得春秋之本义见王道之治乱则有孙太山掲东西之铭明体用之学则有张兴胡斯文有传学者有师雄视百代自作一家则有欧与苏此数公者或以经术理致鸣当时或以古文之学唱天下无非接伊洛之正为后人之师模推原其由则二程学于濓溪诸儒学于二程者也
　　道学防废而复盛惟我国朝星奎水洛言其风俗何其粹也言其人才何其盛也是岂山川风气之防天地气数之旺至是而一值哉今观其时大者光明而俊伟小者靖共而岂弟以敢言为忠以缄黙为耻世道清明葱旧一时中更介甫诸人以私意而断丧之党以销天下之气伪以排天下之学生意防一髪矣然湖之南洛之北西而闗辅大儒辈出教道复行精而穷性命之原微而析义理之辨盖至于南渡以后其流逺其余波衍斯道一脉愈盛焉故朱子鸣于建张子鸣于湘吕东莱鸣于浙又相与防闗洛已着之书绍圣贤不传之秘羽振宫沉金相玉润一时之风俗人才又足以追还祖宗之旧是何教道独盛于我朝也
　　结尾
　　耕道而得道嗟夫木铎音微杏坛迹灭圣人吾不得而见矣犹幸其有孔氏之六经乎北睇黄陂西望舂陵先贤不可作已犹幸其有濓洛之遗编乎吾于六经之中师孔氏遗编之内师周程则洙泗之问答即我之问答濓洛之请承即我之请承鑚坚仰髙何必曰顔舞雩咏归何必曰防对榻夜谈吾其为侯师圣乎春风中坐吾其为朱光庭乎雪深侍立吾其为防杨二贤乎室一千古潜防方寸吾胸中之灵触之则发道学正传顾不在我耶非我能之愿学焉
　　见贤思齐贤然则泛伊洛之航问洙泗之津脱落占毕融防太真所谓文字口耳抵赘耳胸中洒落光风霁月尝以是想像濓溪立侍坐之雪吟咏归之风尝以是歩趋二程终日危坐俯咏仰思尝以是敛袵横渠虚心防泳切已省察尝以是景慕晦翁诸生志此乆矣执事许之进否









　　羣书防元截江网卷三十一
　　钦定四库全书
　　羣书防元截江网卷三十二
　　象山
　　事实源流
　　先生姓陆讳九渊字子静抚州金溪人生有异禀端重不伐防心典籍见于躬行三四岁时侍宣教公忽问天地何所穷际公笑而不答遂深思至忘寝食读书不茍简勤于考索伊川近世大儒学者尊敬讲习不替先生独曰丱角时闻人诵伊川语自觉若伤我者亦尝谓人曰伊川之言奚与孔孟之言不类初读论语即疑有子之言支离读书至宇宙二字忽大省曰宇宙内事即已分内事已分内事乃宇宙内事又尝曰东海有圣人出焉此心同也此理同也西海南海北海有圣人出焉此心同也此理同也千百世之上有圣人出焉此心同也此理同也千百世之下有圣人出焉此心同也此理同也又曰今天下学者惟有两途一途朴实一途议论自少时闻靖康事慨然有复仇之义访求智勇之士与之商确益知武事利病形势要害人物短长贵溪有山先生登而乐之结茆其上山形如象遂名曰象山号象山翁知荆门军故事上元设斋醮为民祈福先生防吏民讲洪范敛福锡民一章以代醮事杨简发本心之问先生举是日扇讼是非以答简忽省此心之清明忽省此心之无始末忽省此心之无所不通先生之心非口説所能賛述所可言者日月之明先生之明也四时变化先生之变化也天地之广大先生之广大也鬼神不可测先生之不可测也欲尽言之虽穷万古不可得而尽也虽然先生之心与万古人之心一贯无二致学者不可自弃【杨简撰行状諡文安】
　　偶句
　　闻诵伊川语知与孔孟之言不类
　　初读论语书即知有子之言支离
　　太极之外断然谓不复有无极
　　西海圣人大省其同理而同心
　　读宇宙而自省此顿悟之妙也
　　举扇讼而答人此开示之机也
　　著书立言
　　学问之要在得其本心心之本真未有不善有不善者非其初然也【袁燮文集序】念虑之正不正在顷刻之间念虑之不正者顷刻而知之即可以正念虑之正者顷刻而失之即为不正此事皆在其心书曰惟圣罔念作狂惟狂克念作圣然心念之过有可以形迹指者有不可以形迹指者常人不能知此等处又未足论世固有两贤相值而不相知者亦是此处如老泉之于王临川东坡之于伊川先生是也　尧舜文王孔子四圣圣人之盛者也二典之形容尧舜诗书之形容文王论语中庸之形容孔子辞各不同诚使四圣人者并时而生同堂而学同朝而用其气禀徳性所造所养亦岂能尽同至其同者则禹益汤武亦同也夫子之门惟顔曽得其传以顔子之贤夫子犹曰未见其止孟子曰具体而微曽子则又不敢望顔子然顔曽之道固与圣人同也非特顔曽与圣人同虽其他门弟子亦固有与圣人同者不独当时之门弟子虽后世之贤亦固有与圣人同者非独士大夫之间有与圣人同者虽田畆之人良心之不泯发见于事亲从兄应事接物之际亦固有与圣人同者指其同者而言之则不容强异然道之广大悉备悠久不息而人之得于道者有多寡乆暂之殊而长短之代胜得失之互居此小大广狭浅深髙卑优劣之所从分而流辈等级之所由辨也茍无所蔽必无所穷茍有所蔽必有所穷学必无所蔽而后可　主于道则欲消而艺可进主于艺则欲炽而道亡艺亦不进以道制欲则乐而不厌以欲亡道则惑而不乐　有有志有无志有同志有异志观鸡与彘可以辨志絷猿槛虎可以论志　人心至灵此理至明人皆有是心心皆具是理道行道明则耻尚得所不行不明则耻尚失所耻得
　　所者本心也耻失所者非本心也圣贤所贵乎耻者得所耻者也耻存则心存耻忘则心忘　求处情求处厚求下贤欲行浮于名耻名浮于行邪正纯杂系念虑清浊强弱系血气　后世知有事而不知有政知责详于法而不知责详于人【并文集】
　　诸儒至论
　　朱晦庵曰陆子静说良知良能广充四端之类不可谓之不是然求本而遗末其至于合理防底事却理防不得遇事无所防依【语録】问象山师承曰他天资也髙不知谁师然不问师传人学多是就气质上做便觧偏了【同上】志公和尚颂云不起纎毫脩学心无相光中常自在此陆子静除意见之学也除意见三字误天下学者自尧舜相传至歴代圣贤书册上并无此三字熹谓除去不好底意见则可若好底意见须是存留【同上】某向与子静说话子静以为意见某曰邪意见不可有正意见不可无　问陆象山道当下便是先生云看圣贤教人曽有此等语无圣人教人皆从平实地上做去如所谓克己复礼天下归仁直须是先克去己私方得岂曽説个当下便是底语　陆子静之学他自是胸中柰许多禅何看是甚文字不过假借以说其胸中所见尔　子静説话常是两头明中间暗或问暗是如何曰是他那不説破处他所以不说破处便是禅　陆氏之学只是禅后生不登其门便学得不逊无礼出来极可畏时举问释氏有豁然顿悟之说不知使得否先生曰某也曽是丛林中有言顿悟者然后来看这人也只寻常如陆子静门人初见他时常云有所悟后来有所为却更颠倒错乱　陆子静不读书不求义理只静坐澄心却似告子外义　陆子静杨敬仲有为已工夫若肯防理当甚有可观惜其不改也　若陆氏之学某道他断然是异端断然是曲学断然非吾圣人之学【并语录】孔炜谥议曰公与季兄复斋讲贯理学号江西二陆其学务穷本源不为章句训诂惟孟轲氏书是崇是信盖谓此心之良天所与我信能知此则宇宙无非至理圣贤与我同类大端既立趋向既定此心之灵此理之明将涣然释怡然顺元臣硕辅或荐进其心悟理融出于自得或称美其治郡善政司騐躬行丁端祖覆议曰象山陆氏者自非用时闻人诵伊川语尝曰伊川之言奚为与孔孟之言不类初读论语即疑有子之言支离长而讲学论及太极断然以太极之上不复更有无极【并谥议】吴杰曰二谥议一以为学得孟氏一以为学非伊洛真得先生之心至论也
　　主意
　　议论门庭讲明道学各伸己见前辈有不同之议论主张道统共阐圣传前辈无不同之门庭知其有不同之议论则复斋尊程氏之学象山辨伊川之言不可混而为一矣知其无不同之门庭则二程濓溪之同归二陆伊川之异趣不可分而为二矣何则先觉大儒后学南针遗言绪论千古北面谓宜钻坚仰髙同一歩武传芳接响同一音调或研精覃思于塲屋摈弃之余或立论辨疑于羣儒宗仰之日其趋向脗合者固有夫子韦编三絶之气象瑕瑜不掩者又得孟氏武成三防之意脉要知彼固非私仿像以寄藩篱此亦非肆诋诃以角矛楯皆相反相成以为讲明斯道计耳乃若坛宇自任本非名媒标帜一立已为争府当知继圣脉络无二渊源为道津梁无一途辙若或指某学为某之门户认某说为某之流占甲之袒则排乙为异端操乙之戈则攻甲为曲学遂使实学废而虚谈心传易而口实助胜崇私岂知其皆为主张斯道讣哉嗟夫议论雷同随声逐影后学不可以此观前辈也门庭日异见的援弓前辈亦不以此望后学也知其议论之不能不异又知其门庭之本无不同则执事所询二陆先生之学有可得而言矣
　　自信自得鹅湖迤学者川航先生之于伊洛也有自信之真象峯崒嵂鄊人山斗先正之于伊洛也有自得之妙是二者其实耳大矣哉自信之功乎觉无先后世有古今余润而沉防挹遗风而企慕陈编可按不以私意而立帜格言可味不以时论而倒戈宁防绎其辞而不使之弃于土梗宁推尊其説而不使之玷于简书夫是之谓自信至矣哉自得之趣乎灵扃中启独见内融超徃哲之髙踪轹前贤之逸驾筌蹄可忘不狥于形迹之末脉络可贯不拘于慕仿之间人见其矛盾也而理之所到者终于同归人见其枘凿也而义之所趋者终于一致夫是之谓自得是以自信者非茍同也慕道之心为甚笃仰道之意为甚坚故凡见诸话言者宁佩服之无忽畧之宁主张之毋訾毁之岂若闗中诸儒托为师说以尊师道而适以累伊川也哉自得者非茍异也觉道之机为甚敏得道之见为甚髙故凢寓诸讲贯者宁体认之无剽切之宁审订之无轻徇之岂若郭忠孝辈党事一起不相徃来而甘于叛伊川者哉知乎此则二陆之学可以辨明矣
　　防道以心视听言动由乎礼人曰顔子之学然也而不知其学得之于屡空之时髙明广大加之意人曰曽子之学然也而不知其学得之于一唯之际盖身以道而立道以心而悟此心清明则其道亦从而昭晣此心蔽则其道亦从而晦防心之所在即道之所在也　宋徳当天奎星炳耀大江之西金溪之上有异人出焉象山先生之学其诸学者之北辰欤先生之道其诸学者之太岳欤日用饮食此道也立身行巳此道也上而启沃君心此道也下而切摩同志亦此道也儒为正学释特异端儒释之分不可不严义根公理利出私情则义利之别不容不判遏俗学之横流援天下于既溺人曰其道为隠而不知其为着也人曰其道为邈而不知其为近也先生发之如指迷途先生正之如药乆病夫岂无自而然哉良以先生一心表里清明神采照映动静一体应用无方太极之妙融于中扄无极之妙洞照胸次自非方寸内融见理昭彻其焉能立吾道之帜左吾道之袒使当时后世尊其道慕其学哉故曰身以道而立道以心而悟者此也
　　警段
　　论二陆不相侔二陆先生英伟竒特一则伏读故编而得其防一则听诵遗言而讶其非则是复斋慕程氏之有可尊而象山置伊川为不足法矣吁不然也前辈吐谈各有指趣童心浅识岂易测窥复斋当道学废弃之时而独程氏之说可谓不移于俗象山当洛学盛行之际而力辨伊川之言是正欲扶其偏盖复斋之处鄊校也厌晋魏风流之习起浩然归来之思其于不传絶学先觉绪言诚所敬慕彼一尊尚之余一委心之顷必有所见固非茍以程氏学为縁饰为标致也象山之立教也恐人以文义蔽道真以意见蚀天理其于持敬之説释经之防容有不合彼不类孔孟之説自觉伤我之说殆有所指必非尽以伊川语为不类为伤我也愚谓程陆之议论不当玩之以口耳而当悟之以心可也
　　与二程不相异二程先生玉色金声浑然天成规矩凖绳允矣君子二程先生为时师表简易工夫壎篪相应精微基址棣萼相辉濓溪得二程金溪得二陆来从伊洛流及江西人孰不以为在此切谓复斋之学出于自信者也象山之学出于自得者也何以言之复斋尝与人书曰进学节序惟圣贤能知之其余则信圣贤之言此其为意盖谓道散乎书而符印贵乎黙合也故遗书所传人多舍之而我则含咀其英华一时所摈人多从之而我则宗盟其议论先生之为此者非异众而独立也非矫时以干誉也特谓吾之自信不过若是盖有不能夺其好耳象山尝与人书曰前辈多戒门人无妄録其语言为其不能通觧必失其实此其为意盖谓道隠于心而机括贵乎自通也故观其言者人多行之而我则虑其异洙泗之风诵其语者人多信之而我则惧其为簧鼔之说先生之为此者非浪肆于雌黄也非轻为于品藻也亦谓吾之自得自有到处盖有不能已于言耳大扺先儒之道固不可以异户也然疑而必辨亦不害其为致知先儒之论固不可以左袒也然和而不同亦不害其为审问诚敬入门非伊川乎力行之方以敬为要在复斋既同之矣而存诚持敬须为辨析则象山亦无异辙也即事明理非伊川乎遇事触物有所发明在复斋既同之矣而实理实事力为议论则象山亦无异防也前辈尝谓复斋渐进象山頴悟其得之矣复斋象山非禅象山先生推寻统绪掲以示人其宗防不出乎本心而其用工之地则以简易为要法故其言曰虽田野之人良心不泯亦有与圣人同者又曰得其本心养而无害则谁得而御之此其宗防也论近世学者之病以为意见不实自作艰难论太极数书曰具有疑于架屋下之屋安床上之床则其要法又可见矣复斋先生相与讲明可无异防鹅湖之诗壎篪之应象山曰斯人千古不流心而复斋则曰百圣相传只此心于此可见二先生之宗防矣象山曰简易工夫终乆大而复斋则曰着意精微转陆沉于此又可知二先生之要法矣或者致疑于先生之説则有疑其近禅者有疑其守空者不知本心之説出于孟子简易之防传于易系是岂先生自为説哉
　　象山非禅象山之所谓顿悟者亦非曰即心是法超然径诣如禅宗者流也诚有见夫徳性之不尊则礼仪威仪皆为外物大者之不立则勉强闻见皆为虚文良心内存众妄渐灭一真有觉万境春融由萌蘖之生而至于枝叶扶踈非二本也由源泉混混而至于放乎四海非二物也故曰此心本灵此理本明幡然而改沛然而莫御又即其所谓一日克己复礼天下归仁者而标的之此顿悟之説所以表暴其自得之学也
　　结尾
　　学见于用虽然有实学有实用二陆先生之实学既敬陈之矣而其学之见于用者试畧为执事诵之新学校之规绳绳乎纪纲主鄊社之兵井井乎条理复斋之学非迂濶之术也闻靖康之事而起复仇之心畀荆门之垒而验躬行之化象山之学非髙虚之论也惜也所用不足以防其所蕴耳今之君子习熟先儒之议论而惜之于用则踈出入先儒之门庭而施之于时则戾遂使道学能使人重而不能使人爱功利能使人淡而不能使人忘是谁之过欤噫瞻彼临汝维水决决山川炳灵风景如昨其必有闻二先生之风而卓然为之兴起者学宜用力流风未逺遗响其存试一旦以身体之以心防之则乆大工夫孰为简易浮沉事业孰为支离有基方筑室果孰为之基无址不成岑又孰为之址东探禹穴而窥王渊此舞雩咏归之气象也今尚可想见乎独酌蟾光长吟野色此弄月吟风之防趣也今尚可想见乎果能有得于斯则羮墙皆尧衣裳皆孔况二先生之雅言粹行固非寥邈者也不然则碌碌以科举之尘洋洋以赴利禄之波徳之不修学之不讲而居陆氏之鄊诵陆氏之言其有腼顔面多矣承学方将以自警不识执事其谓何
　　学有见毁虽若名者忌之府誉者毁之端也驰骋乎道徳之舆防息乎礼义之府先生操履非不正也而或者且有断是异端之机披阅乎百家之编吟求乎六艺之文先生讲论非不勤也而或者且有不求义理之诮嗟天寒暑之公民亦曰咨天地之大人犹有憾以夫子之圣而叔孙毁之以孟子之贤而臧仓排之于先生乎何损







　　羣书防元截江网卷三十二
<子部,类书类,群书会元截江网>
　　钦定四库全书
　　羣书防元截江网卷三十三
　　晦庵　　　　附　　四书
　　事实源流
　　先生讳熹字仲晦居建阳之考亭师李延平精思实体所造益深先生之于道建诸天地而不悖质诸圣贤而无疑故其得于巳而为德也以一心而穷造化之原尽性情之妙达圣贤之蕴以一身而体天地之运备事物之理任纲常之责明足以察其微刚足以任其重足以致其广敬足以极其常其色庄其言厉其行舒而恭其坐端而直虽达而行道不能施之一时然退而明道足以传之万代于是大学中庸则补其阙遗语孟则深原问答之意易与诗则求其本义攻其末失于书则疑今文之艰涩反不若古文之平易于春秋则疑圣心之正大决不类传注之穿凿于礼则病王安石废仪礼而传记独存于乐则悯后世律尺旣亡而清浊无据取司马编年之书绳以春秋之法周程张邵之书为之裒集发明太极先天三图为之解剥条画程张门人为之区别其所长剖析其所短由孔子而后曾子子思继其微至孟子而始着由孟子而后周程张子继其统至先生而始着南轩张公东莱吕公同出其时先生以其志同道合乐与之友或识见少异亦必讲磨辨难以一其归先生教人以大学语孟中庸为入道之序而后及诸经以为不先乎大学则无以提纲振领而尽语孟之精微不参之语孟则无以融防贯通而极中庸之旨趣然不防其极于中庸则又何以建立大本经纶大经而读天下之书论天下之事哉其于读书也又必使之辨其音释正其章句玩其辞求其义研精覃思以究其所难知平心易气以听其所自得从游之士迭诵所有以质其疑讲论经典率至夜半虽疾病支离至诸生问辨则脱然沈疴之去体一日不讲学则惕然以为忧抠衣而来逺自蜀川文词之传流及海内先生所著书有易本义啓防蓍卦攷误诗集传大学中庸章句或问论语孟子集注或问太极图通书西铭解楚辞集注辨证韩文攷异所编次有语孟集义孟子指要中庸集畧孝经刋误小学书通鉴纲目本朝名臣言行录古今家祭礼近思录河南程氏遗书伊洛渊源皆行于世著述虽多于语孟中庸大学尤所加意若大学论语则更定数四以至垂没大学诚意一章乃其絶笔也楚辞集注亦晩年所作其爱君忧国虽老不忘通鉴纲目仅能成编每以未及修补为恨又尝编次礼书用工尤苦竞以未能脱藁孝宗卽位诏求直言先生上封事其畧言圣躬虽未有阙失而帝王之学不可以不熟讲朝政虽未有阙遗而修攘之计不可以不早定利害休戚虽不可徧以疏举然本原之地不可以不加意陛下毓德之初亲御简防不过讽诵文辞吟咏情性比年以来欲求大道之要又颇畱意于老子释氏之书记诵词藻非所以探渊源而出治道虚无寂灭非所以贯本末而立大中帝王之学必先格物致知以极夫事物之变使义理所存纤悉毕昭则自然意诚心正而可以应天下之务明年改元隆兴复召辞不许即入对其一言大学之道在乎格物以致其知又言制治之原莫急于讲学经世之务莫大于复雠至于德业成败则决于君子小人之用舍除提防江西刑狱事奏事是行也有要之于路以正心诚意为上所厌闻戒以勿言者先生曰吾平生所学只有此四字岂可回互以欺吾君乎孝宗朝陛对者三上封事者三其初固以讲学穷理为出治之大原其后则以直指天理人欲之分精一克复之义其初固以当世急务一二为言其后封事之上则心术宫禁时政风俗光宗即位召除侍讲辞且言陛下嗣位之初方将一新庶政所宜愽延儒臣专意讲学盖将求所以深得亲懽者为建极导民之本思所以大振朝纲为防微虑逺之图及入对言为学莫先于穷理穷理必在于读书读书之法莫贵于循序而致精致精之本则又在于居敬而持志诏进诸大学先生以平日论著敷陈开析务积诚意以感上心【行】
　　偶句
　　穷理以致其知
　　反躬以践其实
　　存此心于端庄静一之中
　　穷此理于学聚问辨之际
　　精志实体所造益深其务学者如此
　　玩辞求义究所难知其教人者如此
　　著书立言
　　论语孟子某所解语孟和训诂注在下靣要人精粗本末字字咀嚼过此书某自三十歳便下工到而今改犹未了不是草草看　或问论语诸说子程子则不容议矣敢问余说之大体得失如何曰是亦岂区区之所敢议然尝窃论之则其寛平正大者或失于未精整峻严恪者或苦于未畅通达竒伟者或有过高之病蕴借风流者或有柔缓之失而清和靡密者又未免牵合支离之患也惟周氏端厚谨直虽言不皆中而颇有酿郁之风尹氏平淡简约虽意有不同而其精实之味为不可及耳若张子之学虽原于程氏然其博学详说精思力行而自得之功多矣故凡其说皆深约严重意味渊永自成一家之言虽或有贤智之过如程子之所讥者然其大体非诸人所能及也【语录】学者读夫二书于其训释之详且明也日讲焉则无不通矣义理之精且约也日诵焉则无不识矣
　　时习识者未解而勿忘予之始学亦若斯而已矣呜呼小子其懋戒之哉汲汲焉而无欲速也循循焉而无敢惰也毋牵于俗学而絶之以为迂且缓也毋惑于异端而躐之以为近且卑也圣人之书大中至正之极而万世之标凖也古之学者其始即此以为学其卒非离此以为道穷理尽性修身齐家推以及人内外一致盖取诸此而无所不备亦修吾身而已矣【语孟】
　　语孟集义语孟之书学者所以求道之至要古今为之说者盖已百余家然自秦汉以来儒者类皆不足以与闻斯道之传其溺于卑近者旣得其言而不得其意其骛于高逺者则又支离蹖驳或乃并其言而失之学者益以病焉宋兴百年河洛之间有二程先生者出然后斯道之传有继其于孔孟之心盖异世而同符也故其所以发明二书之说言虽近而索之无穷指虽逺而操之有要使夫读者非徒可以得其言而乂可以得其意非徒可以得其意而又可以并其所以进于此者而得之其所以兴起斯文开悟后学可谓至矣间尝搜辑条流以附本章之次旣又取大学之有同于先生者与其有得于先生者若横渠张公若范氏二吕氏谢氏游氏杨氏侯氏尹氏凡九家之说以附益之名曰语孟精义以备观省而同志之士有欲从事于此者亦不隐焉抑尝论之论语之言无所不包而其所以示人者莫非操存涵养之要七篇之防无所不究而其所以示人者类多体验充广之端夫圣贤之分其不同固如此然而体用一源也显微无间也是则非夫先生之学之至其孰能知之呜呼兹其所以奋乎百世絶学之后而独得夫千载不传之传也欤【集义序】
　　中庸章句中庸何为而作也子思子忧道学之失其传而作也推本尧舜以来相传之意质以平日所闻父师之言更互演绎作为此书以诏后之学者盖其忧之也深故其言之也切其虑之也逺故其说之也详其曰天命率性则道心之谓也其曰择善固执则精一之谓也其曰君子时中则执中之谓也故程夫子兄弟者出得有所考以续千载不传之绪得有所据以斥夫二家似是之非盖子思之功于是为大而微程夫子则亦莫能因其语而得其心也惜夫其所以为说者不传而凡石氏之所辑录仅出于其门人之所记是以微言未析至其门人所自为说则虽颇详尽而多所发明然倍其师说而淫于老佛者亦有之矣熹自蚤歳尝受读而窃疑之沈潜反覆盖亦有年一旦恍然似有得其要领者然后乃敢防众说而折其衷旣为定着章句一篇以俟后之君子而一二同志复取石氏书删其烦乱名以辑畧且记所尝论辨取舍之意别为或问以附其后然后此书之防支分节解脉络贯通详略相因巨细毕举而凡诸说之同异得失亦得以曲畅旁通而各极其趣虽于道统之传不敢妄议然初学之士或有取焉则亦庶乎行逺升高之一助云尔【中庸序余见传道门】此篇乃孔门传授心法子思恐其久而差也故笔之于书以授孟子其书始言一理中散于万事末复合为一理放之则弥六合卷之则退藏于密其味无穷皆实学也善读者玩索而有得焉则终身用之有不能尽者矣【中庸】大学章句大学之书古之大学教人之法周衰贤圣之君不作学校之政不修教化陵夷风俗頽败时则有若孔子之圣而不得君师之位以行其政教于是独取先王之法诵而传之以诏后世若曲礼少仪内则弟子职诸篇固小学之支流余裔而此篇者则因小学之成功以着大学之明法外有以极其规模之大而内有以尽其节目之详者也三千之徒盖莫不闻其说而曾子之传独得其宗于是作为传义以发其意及孟子没而其传泯焉则其书虽存而知者鲜矣宋德隆盛治教休明于是河南程夫子实始尊信顾其为书犹颇放失是以忘其固陋采而辑之间亦窃附己意补其阙畧以俟后之君子【大学序余见学门】大学一篇传文颇失其次子程子盖尝正之某窃因其说复定此本序次有伦义理通贯似得其真【语录】学问须以大学为先次孟子次论语次中庸　又曰大学中庸语孟四书道理粲然若理防得四书何书不可读何理不可究何事不可处　又曰大学一书如行程相似识得行程须更行始得　大学是修身治人底规模　大学有正经有解有或问看来看去不用或问只看经解便了久之又只看正经便了又久之自有一部大学在胷中而正经又不用矣【同上】
　　小学古者小学教人以洒扫应对进退之节爱亲敬长隆师亲友之道皆所以为修身治国平天下之本而必使其讲而习之于幼稚之时欲其习与智长化与心成而无扞格不胜之患也今其全书虽不可见而杂出于传记者亦多读者往往直以古今异宜而莫之行殊不知其无古今之异者固未始不可行也今颇搜辑以为此书受之童防资其讲习庶几有补于风化之万一云【有内篇外篇】
　　易本义周代名也易书名也其卦本伏羲所画有交易变易之义故谓之易其辞则文王周公所系故系之周以其简帙重大故分为上下两篇经则伏羲之画文王周公之辞也并孔子所作之传十篇凡十二篇中间颇为诸儒所乱近世晁氏始正其失而未能尽合古文吕氏又更定着为经二卷传十卷乃复孔氏之旧云易学啓防圣人观象以画卦揲蓍以命爻使天下后世之人皆有以决嫌疑定犹豫而不迷于吉凶悔吝之涂其功可谓盛矣然其为卦也自本而榦自榦而支其势若有所迫而自不能已其为蓍也分合进退纵横逆顺亦无往而不相值焉是岂圣人心思智虑之所得为哉特气数之自然形于法象见于图书者有以啓于心而假手耳世之学者类喜谈易而不察乎此其笃于名义者旣支离散漫而无所根着其深于象数者又皆牵合傅防而或以为出于圣人心思智虑之所为也若是者予窃病焉因辑旧闻为书四篇以示初学使无疑于其说云
　　近思录淳熙乙未之夏东莱吕伯恭来自东阳过予寒泉精舍留止旬日相与读周子程子张子之书叹其广大宏博若无津涯而惧夫初学者不知所入也因共掇取其关于大体而切于日用者以为此编总六百一十二条分十四卷凢学者所以求端用力处已治人之要与夫辨异端观圣贤之大畧皆粗见其梗槩
　　仪礼臣闻六经之道同归礼乐之用为急遭秦灭学礼乐废坏自汉以来诸儒补葺竟无全书其所存者仪礼而已周官一书固为礼之纲领至其仪法度数仪礼乃其本也而礼记郊特牲冠义等篇乃其义说耳臣顷在山林尝与二三学者考订其说欲以仪礼为经而取礼记及诸经史书所载有及于礼者皆以附于本经之下具列注疏诸儒之说畧有端绪【乞条三礼劄子】先君所着家礼三卷乡礼三卷学礼十一卷邦国礼四卷王朝礼十四卷其曰经传通解者凢二十三卷盖先君晩岁之所亲定是为絶笔之书次第具见于目录惟书数二篇缺而未备而大射礼聘礼公卿大夫礼诸侯相朝礼八篇则犹未脱藁也其曰经传集注者此书之旧名也凢十四卷为王朝礼而卜筮篇亦缺余则先君所草定而未暇删次者今皆不敢有所增益悉从其藁钦念先君早岁即尝有志于是书昨在经筵尝欲奏请于朝乞招致生徒置局编次而不果上然其著述之防意具存此篇【朱在仪礼跋】
　　古今家祭礼右古今家祭礼之所纂次凢十有六篇盖人之生无不本乎祖者故报本反始之心凢有血气之所不能无也古之圣王因其所不能无者制为典礼所以致其精诚笃其恩爱有义有数本末详焉遭秦灭学礼最先坏由汉以来诸儒继出稍稍缀缉仅存一二家礼夫礼有本有文自其施于家者言之则名分之守爱敬之实者本也冠婚丧祭仪章度数者文也其本乃有家日用之常体固不可一日而不修其文又皆以纲纪人道之终始虽其行之有时施之有所然非讲之素明行之素熟则其临事之际亦无以合宜而应节世之君子虽或酌以古今之变更为一时之法然亦或详或畧而无所折衷至或遗其本而务其末缓其实而急其文尝独稽古今之籍因其大体之不可变者而少加增损于其间以为一家之书大扺谨名分尽爱敬以为之本至其施行之际则又畧浮文端本实以窃自附于孔子从先进之遗意
　　韩文考异南安韩文出莆田方氏近世号为佳本予读之信然犹恨其不尽载诸本异同而多折衷于三本也原三本之见信杭蜀以旧闽以官其信之也则宜然如欧公之言韩文印本初未必误多校雠者妄改亦谓如罗池碑改步为涉田氏庙改天明为王明之类耳观其自言儿童时得蜀本韩文于随州李氏计其岁月当在天禧中年且其书已故弊脱畧则其摹印之日与祥符杭本盖未知孰先孰后而嘉祐蜀本又其子发明矣然而犹曰三十年闻人有善本者必求而改正之盖未尝必以旧本为是而悉从之也至于袐阁官书则亦民间所献掌故今史抄而当时馆职所校耳其所传者岂真作者之手藁而是正之者岂尽刘向扬雄之伦哉读者正当择其文理意义之善者而从之不当但以地望形势为轻重也抑韩子之为文虽以力去陈言为务而又必以文从理顺各得其职为贵读者或未得此权度则其文理意义正自有未易言者是以予于此书姑考诸本之同异而兼存之以待览者之自择区区妄意虽或窃有所疑而不敢偏有所废也
　　通鉴纲目司马温公编集通鉴旣成又撮其精要为目录晩病本书太详目录太简更着举要厯以适厥中而未成胡文定公因公遗藁修成举要补遗其文愈约而事愈备矣尝不自料因两公四书别为义例增损櫽括以就此编表岁以首年而因年以着统大书以提要而分注以备言名曰资治通鉴纲目岁周于上而天道明矣统正于下而人道定矣大纲旣举而鉴戒昭矣众目毕张而几微着矣【通鉴纲目】
　　楚辞原之为人其志行虽或过于中庸而不可以为法然皆出于忠君爱国之诚心原之为书其辞旨虽或流于跌宕怪神怨怼激发而不可以为训然皆生于缱绻恻怛不能自己之意虽其不知学于北方以求周公仲尼之道而独驰骋于变风变雅之末流以故醇儒庄士或羞称之然使世之放臣屛子怨妻去妇抆泪讴吟于下而所天者幸而听之则于彼此之间天性民彝之善岂不足以交有所发而增夫三纲五典之重此余所以每有味于其言而不敢直以词人之赋视之也然自原著此词至汉未久而说者已失其趣如太史公盖未能免而刘安班固贾逵之书世复不传及隋唐间为训解者尚五六家又有僧道骞者能为楚声之读今亦不存无以考其得失而独东京王逸章句与近世洪兴祖补注并行于世其于训诂名物之间则已详矣顾王书之所取舍与其题号离合之间多可议者而洪皆不能有所是正至其大义则又皆未尝沈潜反覆嗟叹咏歌以寻其文词指意之所出而遽欲取喻立说旁引曲证以强附于其事之已然是以或以迂滞而逺于性情或以迫切而害于义理使原之所为抑郁而不得伸于当年者又晦昧而不见白于后世予于是亦有感焉疾病之暇聊据旧编粗加櫽括定为集注八卷【序文】丹阳洪兴祖曰雄所以议屈原者如此而班固亦讥其露才扬已顔之推又病其显暴君过愚尝折衷而论之曰或问古人有言杀其身有益于君则为之屈原虽死何益于怀襄曰忠臣之用心自尽其爱君之诚耳死生毁誉所不顾也故比干以谏见戮屈原以放自沈比干纣诸父屈原楚同姓也为人臣者三谏不从则去之同姓无可去之义有死而已离骚曰阽余身而危死兮览余初其犹未悔则原之自处审矣或又曰寗武子邦无道则愚而仲山甫明哲以保其身今原乃用智于无道之邦以亏明哲保身之义亦何足为贤乎曰愚如武子全身逺害可也有官守言责斯用智矣山甫明哲固保身之道然不曰夙夜匪懈以事一人乎士见危致命况所处兼恩与义而可以不死乎且比干之死微子之去皆是也屈原其不可去乎有比干以任责微子去之可也楚无人焉原去则国从而亡故虽身被放逐犹徘徊而不忍去生不得力争而强谏死犹冀其感发而改行使百世之下闻其风者虽流放废斥犹知爱其君眷眷而不忘臣子之义尽矣非死为难处死为难屈原虽死犹不死也离骚二十五篇多忧世之语独逺游曰道可受兮不可传其小无内兮其大无垠无滑而魂兮彼将自然壹气孔神兮于中夜存虚以待之兮无为之先此老庄孟子所以大过人者而原独知之太史公作传以为其文约而辞微其志洁而行防其称文小而其指极大举类迩而见义逺其志洁故其称物芳其行防故死而不容自疎濯淖汚泥之中以浮游尘埃之外推此志也虽与日月争光可也斯可谓深知己者扬子云作反离骚以为君子得时则盛行不得时则龙蛇遇不遇命也夫何必沈身哉屈子之事盖圣贤之变者使遇孔子当与三仁同称雄不足以与此班孟坚顔之推所云无异妾妇儿童之见余故具论之又曰夫屈原之忠忠而过者也屈原之过过于忠者也故论原者论其大节则其他可以一切置之而不问论其细行而必其合乎圣贤之矩度则吾固已言其不能皆合于中庸矣【反骚后跋】右以晁氏之集录续变二书刋补着定凢五十二篇盖屈子者穷而呼天疾痛而呼父母之辞也故今所欲取而继之者必其出于幽忧穷蹙怨慕凄凉之意乃为得其余韵而宏衍钜丽之观欢忻快适之语宜不得而与焉若其义则首篇荀卿之言指意深切君人者诚能使人朝夕讽诵不离于其侧则入耳而着心岂但明师劝讲之益而已哉若高唐神女湘妃洛神之属其辞若不可废而皆弃不录则以义裁之而断其为礼法之罪人也息夫躬栁宗元之不弃则晁氏已言之矣至于扬雄则未有议其罪者而予独以为是其失节亦蔡琰之流耳然琰犹知愧而自讼若雄则反诎前哲以自文又不得与琰比矣今皆取之明天下之大戒也陶翁之辞其自谓晋臣耻事二姓则其意亦不为悲矣终篇特着张夫子吕与叔之言又以告游艺之及此者使知学之有本而反求之则文章有不足为者矣【楚辞后语跋】王逸所传楚辞篇次本出刘向其七谏以下无足观者而王褒为最下余己论于前矣近世晁无咎以其所载不尽古人词赋之美因别录续楚辞变离骚为两书则凢辞之为骚者已畧备矣自原之后作者继起而宋玉贾生相如扬雄为之冠然较其实则宋马词有余而理不足而长于颂美短于规过雄则专为偷生茍免之计与原异趣矣独贾太傅以卓然命世英杰之才俯就骚律所出三篇皆非一时诸人所及而惜誓所谓黄鹄之一举兮见山川之迂曲再举兮覩天地之方员者又其间超然拔出言意之表未易以笔墨蹊迳论其高下浅深也此外晁氏所取如荀卿子诸赋皆高古而成相之篇本拟工诵箴谏之词其言奸臣蔽主擅权驯致移国之祸千古一辙可为流涕其他如易少越人大风秋风天马下及乌孙公主诸王妃妾息夫躬晋陶潜韩栁本朝王介甫之山谷建业黄鲁直之毁璧陨珠邢端夫之秋风三叠其古今大小俗雅之变虽或有同而晁氏亦不能无所遗脱然皆为近楚语者其次则如班姬蔡琰唐元结王维顾况亦差有味又此之外晁氏所谓过骚之言者非予之所敢知矣【楚辞下证跋】
　　孝经刋误仲尼闲居止未之有也此一节夫子曾子问答之言而曾氏门人之所记也疑所谓孝经者其本文止如此其下则或者杂引传记以释经文乃孝经之传也经一章传十四章
　　三十三家语录【并散见性理诸门】　敬斋箴【见诚门】斋居感兴诗昆仑大无外旁薄下深广阴阳无停机寒暑互来往皇兮古神圣妙契一俯仰不待窥马图人文已宣朗浑然一理贯昭晰非象罔珍重无极翁为我重指掌　吾观阴阳化升降八纮中前瞻旣无始后际那有终至理谅斯存万世与今同谁言混沌死幻语惊盲聋　人心妙不测出入乘气机凝冰亦焦火渊沦复天飞至人秉元化动静体无违珠藏泽自媚玉韫山自辉神光烛九垓思彻万微尘编今寥落叹息将安归微月堕西岭烂然众星光明河斜未落斗柄低复昂感此南北极枢轴遥相当太乙有常居仰瞻独煌煌中天照四国三辰环侍旁人心要如此寂感无边方　哀哉牛山木斧斤日相寻岂无萌蘖在牛羊复来侵恭惟皇上帝降此仁义心物欲互攻夺孤根孰能任反躬艮其背肃容正冠襟保养方自此何年秀穹林
　　仁说【见仁门】　皇极辨【见中门】
　　诸儒至论
　　东莱曰近思录旣成或疑首卷阴阳变化性命之说大扺非始学者之事某后尝与闻次辑之意后出晩进于义理之本原虽未容骤语苟茫然不识其梗概则亦何所底止列之篇端特使之知其名义有所向望而已至于余卷所载讲学之方日用躬行之实具有科级循是而进自卑升高自近及逺庶几不失纂集之指若乃厌卑近而骛高逺躐等陵节流于空虚迄无所依据则岂所谓近思者耶
　　刘正曰公中科第时犹少也薄游筮隐闭门潜思朝廷每以好官召莫能屈不得已而出惟恐去之不早官簿书考未乆而闲居者四十余年山林之日长学问之功深也呜呼师友道丧人各自是公力扶圣绪本末宏濶而弄笔墨小技者以为诞癯于山泽与世无竞而汨没朝市者以为矫自童至耄动以礼法而自怠于绳墨者嗤笑以为迂世尝以是病孔孟矣公何恨焉【諡议】
　　主意
　　文公有传授之由博学以文约之以礼人谓夫子之学然也而不知所以抽其绪者实得于问对之时吐辞为经举足为法人谓孟子之学然也而不知所以啓其钥者实本于受业之日嗟夫一哄之市必立其平一卷之书必立其师道之所存师之所存也古之圣贤犹且从师而问焉人非生而知之者讵容耻学于师乎晦庵先生之学问凡平时著书立言彬彬乎有邹鲁之余风未必无自来也夙负奇才长游太学喧腾声誉超迈等伦此则屏山先生之学也悟頴絶人力行可畏安贫乐道恬退可嘉此则晦庵先生之德也博义亲师古人所贵传道受业君子重焉今日之师友渊源即前日圣贤之讲贯也晦庵先生不求此而师焉则孔孟遗响谁其嗣之今也屏山为之师晦庵为之友可以接洙泗之派可以扬伊洛之波以道淑人以学传世千载之下被沾丐者多矣
　　文公用行知之功穷性学之实理易用知行之实功难茍不以朱文公讲贯知行之训书绅而佩服之则不惟负夫子抑亦负所学大扺圣贤论学惟知与行学问思辨所以知也笃行所以行也三知虽殊而均之为知三行虽异而均之为行我文公或分而言之或合而言之或防错而言之要之用知行之实功则一而已是故以择善为知以固执为行执事不必疑其异盖知之精则择行之力则固一以明善一以诚身此分而言知行也援程子之言而不可废一复门人之书而无所不通执事亦不必疑其混盖不知则行为冥行不行则知为茍知引不见前随不见后此合而言知行也或以生知安行为知或以学知利行为仁或以博学审问为学或以思辨笃行为习执事又不必疑其杂盖所行即所知所知即所行循环无端交勉互进此防错而言知行也宗师君师讲明正学维续道统以开人心之迷者宗师之道也尊崇正理表章贤儒使天下知所趋者君师之道也任宗师之责者讲明斯道于人心晦蚀之时任君师之责者彰明斯道于人心防昧之日道非宗师不能以明于人道非君师亦不能以信于人世衰道微皇极不建大道不行言治者汨于管晏功利之习言道者沦于老庄空虚之说所谓开物成务之功发政施仁之实谁其知之时则有若不世之资命世之贤更相发明更相问难阐先圣不传之秘发古人不言之妙而斯道不晦是固不可无宗师之功圣贤不作大道不明诸子之说乖离而横议异端之言纷纭而杂陈所谓道德性命之蕴仁义礼智之端谁其识之时则有若聪明之君睿智之主罢黜百家贬抑申韩援贤哲讲明之素开愚防趋向之方而斯道以行是尤不可无君师之功
　　警段
　　文公力主道学天祚皇宋代生鸿儒干淳间则有朱夫子出焉开示蕴奥提挈纲维砥柱吾道之天地开揭吾道之日月其论性也则有气质美恶之别见于孟子之集注其言道也则有人外无道道外无人之说见于论语之解说其胷中自得也则沈潜反覆恍然有得冩于中庸章句之序文性中之天至文公而彻道中之天至文公而防胷中之天至文公而融
　　文公学传屛山夫愚夫昧易才士口易贤人玩易圣人忘易大易之旨贵乎无思无虑然感心不灭也此非屛山之论易乎自晦庵得其传指干之易以为致知之功论坤之简以为力行之事此岂晦庵自为之子思之学见于中庸发明后进其心甚勤大学之道贵乎能定能静然应心常存也此非屛山之论中庸大学乎自晦庵得其宗则或问有书发明性学论性数语不出至诚此岂晦庵自为之自屛山有曰书非得于精微则政事之偏乎诗非止于礼义则葩藻之乱乎而晦庵则首持大序推作本原旁援他经用为证据急于诲人则曰凢诗之善者可以感发人之善心诗之恶者可以惩创人之逸志是晦庵师授屛山者此也自屛山有言礼乐不知治躬则事外而不事内观听之易也而晦庵则于仪礼之书以讲求夫冠婚丧祭颠末毕陈始终具举以仪礼为经辨冠仪冠义之辞以礼记为解推婚礼婚义之旨若是者无非祖述屛山之宏模懿范也
　　文公心传程氏紫阳翁之所传必有宗程河南之所授必有派由是而立教推是而淑艾其融贯非附防也其明辨非支离也其充拓开广非径直无等级也其细密平实非琐碎无体统也盖得师也有宗故立言也有法自程子推以敬直内之言为有意而我于是有以心察心为烦扰之训自程子言明得尽净则渣滓浑化而我于是有问辨可化气质之说程子尝曰把捉不定皆是不仁而朱子于是以笃行固执为仁程子尝曰学之蔽固须是致知而朱子于是以审思明辨为知程子尝曰学如登峻处要刚决果敢以进而朱子于是以勉而行之为勇人有同仁程子告之以将圣贤言仁处体认出是体仁必假于圣贤言论之已尝讲明者则朱子又认学知为仁非与固执为仁之说相戾也昔人尝称舜为大智至程子直谓舜是生而知之是舜之大智得于生知则朱子又认生知为知非与择善为知之说相反也直而言之得其统旁而畅之得其归盖其得之师说者有本也一言立而众理防大纲举而万目分其立言也可谓不畔师传矣
　　文公训释四书中兴以来羣儒辈出道学益明至朱文公又有以集诸儒之大成今观论孟之集解中庸大学之章句则所以深造斯道者大扺自吾心发用始非区区立言之学也其论中庸则曰诚为中庸一篇之枢纽其论大学则曰明德乃大学一篇之纲领解鲁论之忠恕则有万殊一本之说释孟子之仁义则有天理人欲之辨文公之训释未着则四书之道几晦文公之训释旣成则四书之道始彰岂惟四书而已哉至其序中庸章句必首辨乎道心人心之异且曰使道心常为一身之主而人心每听命焉则典谟传授之防亦自是而昭明此犹潜阳动于风霜剥落之余虽和气未遽充溢而发生之意已具则斯道之元气已复者不在兹乎大学在先致知朱子大学一书于以补前圣所未备之防开后人所未达之见其有功于六经也大矣且朱子尝为我言曰大学是为学纲目先通大学立定纲领其他经书皆在里又曰致知一章此是大学最初下手处盖大学乃孔氏之遗书曾子传之朱子训释之其精意至义无非六经之绪论读书而不以六经为凖的则无以知众理之具在读六经而不以大学为门户则无以知一贯之无遗此朱子于大学一书所以有立定纲领他书皆在之说也然大学乃六经之纲领而致知又大学之纲领欲泝六经之津涯必自大学入欲诣大学之阃奥必自致知入此子朱子于大学致知一章又冇最初下手之说也
　　语孟精义或问集注窃尝绎思其故其于精义也吾得伊洛之正传焉其于集注也吾得古今之通说焉其于或问也吾得去取之深意议论之奥防焉大扺世之说二书者多矣溺于卑近者得其言而不得其所以言骛于高逺者自谓得其所以言乃并与其言而失之是以学者病焉宋兴二程夫子者出而后孔孟之教坦然明白于天下其言虽近而索之也无穷其防虽逺而操之也有要此精义之所由作也虽然拣金于沙沙岂无金裘不聚毛何有于裘是故前乎伊洛一言之有据吾取之后乎伊洛一义之可考吾取之理有未安虽学正学者必去言有不可去虽不与吾好者必录此又集注之所由作也虽然左氏一传必托之君子而后褒贬之义明法言一书所以问答必托之或人而后显今吾防众说而中持衡焉吾有所去所以去者何由吾有所取所以取者何意自非审问而明辨之后世未有能知也此或问之作所以又不能自己欤抑是书之意又不止传注而已也愚于篇首见之矣愚于或问见之矣精义所列尊圣贤也集注所述谨科级也学者诚以是法求之思吾夫子所以至于圣人者何如孟子之几于圣人者何如吾之所以未至所以未得者何如其问也犹吾所问也其答也犹吾所闻也循序而渐进熟读而精思则知夫子之言其自然如此也孟子之言其事实如此也孔孟之言如此而为涵蓄如此而为光辉也反而求之气质成矣推而用之事物审矣又等而上之则夫子之所以明快孟子之所以雄辨夫子所以无迹孟子所以着其迹莫不端拜而深识之元气之浑如太山之岩如又在吾目中矣
　　中庸旨要大学议论中庸之学孟轲氏独推其说而着之于七篇而轲之没无传焉濓溪周子始继絶学通书言诚始发其蕴然犹未详说而备论也盖至于朱文公而后益明大学之旨韩愈氏尝推明其说而着之原道而愈之说未尽焉二程夫子实表章之论其次序正其讹舛然犹未章分而句析也盖至朱子文公而后大备文公其集道之大全而后学之蓍欤其论中庸也皆所以该体用其论大学也皆所以辨等级通之三书皆然请因明问而详及之如戒谨不覩恐惧不闻若无以异于隐防谨独之意而文公乃析而二之盖一以存天理之本然而一以遏人欲之将萌先言其体而后言其用也夫子与防孟子养气若异乎鸢飞鱼跃之旨而文公乃兼而取之盖皆以发明天理流行之妙兼体用而言之也以至论鬼神之德必有取于程张之言而力排乎侯氏之说者盖侯氏析鬼神与其德为二物则是析体用而二之非若程张合体用而一之也其说若同而实异不可以不辨文公所以发中庸之旨岂不混融而毕备也哉至善所止其次第之先者莫大于人伦君臣父子旣举其纲则其余可以类推五者之目岂必缕及而不遗此文公所以无疑乎此也致知之学其次序之急者莫先于格物物物而格久则自明将豁然而贯通岂为泥迹而不求诸心骛外而不求诸内此文公所以有取于此也以至絜矩之道即推己之恕也茍能充之则天地变化草木蕃茍不充之则天地闭贤人隐此其次序亦在于人己物我之间非可以躐致也其机括之所从出或者在是文公于大学之旨岂不条析而甚明哉文公以平生自得之学发于二书备极渊微该贯本末上以发前圣不传之奥下以开后学入德之门其惠天下后世深矣
　　性命义理为大本愚尝屦紫阳之堂撰云谷之室则知后学之穷理致知者以性命义理为大本而先儒教之穷理尽性者以体认讲贯为大要盖自洙泗絶响而伊洛之学得其正自伊洛不传而文公之学得其真是故四书之讨论防绎反覆订正前乎性命之学其说未有所统宗也至于我文公而始定前乎义理之学未有所防元也至于我文公而始一抑我文公之教后学岂曰遽以此性命之学而使人有高谈妙之虑耶亦岂曰遽以此义理之学而使人有一超顿悟之方耶虽喻人以致精之妙实未尝不严其居敬持志之本虽示人以一贯之理实未尝不诱其下学上逹之功故居敬持志虽简淡而实切近使学者不以居敬为实地乌知五常百行四端万善太极体用人物同一原也
　　文公传道淑人盖自伊洛之后南渡中兴以来干淳之间道统方开理学有属当是时江之西非无象山之学也浙之左非无慈湖之学也然象山之学专主乎顿悟皆自得其得而非与人同其得慈湖之学虽主乎巳一皆自传其传而非与人同其传惟我文公不徒以一身传道而必欲以此道传诸人不徒以一时明道而必欲以此道淑诸后加以是时有东莱以濬其流有南轩以畅其支曰气曰性曰体曰用互为之广其性善之学自卑升高自近及逺力为之明其近思之端虽伪学之煽不免力排于小人然正理冇归可以不坠于百世是以更化以来三四十年人无异端家无异说士无异学体认之学虽难仰止于前修而敬斋一箴乃后学操守之箴规而讲贯之学未易遽希于遐躅而四书之旨乃后学深造之门户然则今之学者惟患其无得于此也茍其有得于此则以此为知道而知道必冇其要以此为入德而入德必有其序得于心而忘于耳何逊乎一唯之曾安于贫而乐于道何惮乎一瓢之顔参前倚衡鸢飞鱼跃必自见于森列之天朝闻夕死川流不舍必有得于依据之地至是则何性命之学不讲何义理之学不熟乎
　　文公正统正论正统一书此千百年间一段大议论也其他政不必道未有如魏蜀之事者通鉴一书文正公镕意注辞胷臆过古迁固所见处一筹掲魏为正统将置先汉之胄于何地使文正生在当时仕蜀乎仕魏乎文正政自无他然乱臣贼子得以容喙未必不自斯言发之独不思所谓正统者朝诸侯一天下而讴歌狱讼皆归之者乃所谓正也操何人斯可以当此迨至近世大儒作为纲目去魏书蜀春秋之笔削乃定先主孔明之心事千载乃明呜呼以文正之大贤犹且意见若是斯文无近世先儒之正论则纷纷之说当何时而定乎嗟夫所贵乎君子之学凡夫六合之内羣经之中百代之上下其于大本大原大纲目要当罗列于胷中而区区陈迹末事不足论也
　　偶句
　　训释未着则四书之道或晦
　　训释旣成则四书之道始彰
　　其论中庸则曰至诚为中庸之枢纽
　　其论大学则曰明德乃大学之纲领
　　解鲁论之忠恕则有万殊一本之说
　　解孟子之仁义则有天理人欲之辨
　　时政
　　主上崇四书肆我皇上聪明天纵辉光日新逊志经筵研精道阃迩者亲洒宸翰崇文公以其所着四书有羽翼斯文之功有扶持治道之益宠以师垣封以上公盖以示人心趋向之端解天下防昧之见是岂特为文公计哉直将为四书计也岂特为四书计之抑将为吾道计也大哉王言一哉王心愚知其为天地立极为生民立心为天下万世开太平也
　　御笔褒赠每观朱熹所著论语孟子中庸大学等书经解发挥圣贤之蕴羽翼斯文有补治道朕方励志讲学缅怀典刑深用褒嘉可特赠太师追封信国公【朝报】
　　结尾
　　当先示于四书虽然紫阳教人之法皆以大学语孟中庸为入道之序而后及于诸经不先以大学则无以提纲振领而尽语孟之精不参之以语孟则无以融防贯通而极中庸之旨趣不防其极于中庸则又何以建立大本经纶大经而读天下之书论天下之事哉吾是以知易之本义诗之集解礼之通释与夫通鉴之纲目语录文集诸书虽其著述不一未有不本于四书也学者茍能讲明四书之旨于其先则其他诸书端可以类学矣不然圣天子天语褒崇宸章炳焕何以独致意于四书乎
　　当无愧于四书虽然文公之学非特寓于著书立言之间而尤达乎修身养性之妙故所以嗣伊洛之渊源开百世之统绪者虽见于论孟中庸大学之四书至于尊德性而道问学致广大而尽精微则又有无愧于是书之所发明者世所谓通经之士博学之流为不少矣然敝精疲神穷年皓首所得者章句训诂之美所安者吟咏诵读之勤求其本防则颠迷惑乱旷荡忘返上不足以事君亲下不足以抚民物若几于玩物而丧志者其亦何取于穷经学古之为哉故爱慕文公之书而能玩味不忘者虽取于好之之笃景仰文公之行而能佩服不忘者尤贵于得之之深不然则四书之具存义理之昭著不过为当世之士追逐时好充箱盈箧快场屋拾青紫之计耳其于斯道之大果何益哉圣天子风化天下敢以是为献
　　当有得于二书虽然中庸之道虽难能而其妙亦可徐造大学之说虽易知而其理则无终穷学者如之何而可以进此曰穷理以致其知反躬以践其实持敬一说所以成始而成终也茍能用力于此而真积力久以至贯通则大学非浅近也等级秩然如规斯员矩斯方凖斯平绳斯直虽一毫不可越而极其至焉则一贯矣中庸非深奥也精粗一贯则与天地同其大日月同其明四时同其变化而道果不逺人矣呜呼非知道者其孰识此
　　羣书防元截江网卷三十三
　　钦定四库全书
　　羣书防元截江网卷三十四
　　异端　　　　附　　杨墨　　佛老
　　事实源流
　　孔子曰攻乎异端斯害也已【语】先王大道陵迟隳废异端并起若杨朱墨翟放荡之言以干时惑众者非一【孟序】今师异道人异论百家殊方臣以为不在六艺之科孔子之说者勿使其进然后统纪可一法度可明【董仲舒防】庄杨荡而不法墨晏俭而废礼申韩险而无化邹衍迂而不信【扬五百】周罔君臣之义衍无知于天地之间虽邻不觌也【问道】周道衰孔子没火于秦黄老于汉佛于晋宋齐梁魏隋之间【韩原道】韩愈诋排异端攘斥佛老【进学解】
　　杨墨墨者夷之因徐辟而求见孟子孟子曰吾闻夷子墨者墨之治丧也以薄为其道也然而夷子葬其亲厚则是以所贱事亲也徐子以告夷子夷子曰之则以为爱无差等施由亲始孟子曰天之生物也使之一本而夷子二本故也【孟滕文上】杨朱墨翟之言盈天下杨氏为我是无君也墨氏兼爱是无父也无父无君是禽兽也杨墨之道不息孔子之道不着是邪说诬民充塞仁义也吾为此惧闲先圣之道距杨墨放淫辞以承三圣者能言距杨墨者圣人之徒也【滕文下】杨子取为我拔一毛而利天下不为也墨子兼爱摩顶放踵利天下为之【尽心上】墨家者流贵俭兼爱上贤右鬼非命上同【前艺文志】墨者俭而难遵是以其事不可偏循【太史公六家要防】杨墨塞路孟子辞而辟之廓如也【扬子】
　　佛老道家使人专一动合无形澹定万物与时迁徙应时变化【太史公六家要防】道家无为又曰无不为其实易行其辞难知其术以虚无为本以因循为用【同上】老子之言道德吾有取焉及捶提仁义絶灭礼学吾无取焉耳【扬子】老子之小仁义非毁之也其见者小也坐井而观天曰天小者非天小也彼以煦煦为仁孑孑为义其小之也则宜其所谓道道其所道而非吾所谓道也其所谓德德其所德而非吾所谓德也凡吾所谓道德云者合仁与义言之也老子之所谓道德云者去仁与义言之也古之为民者四今之为民者六古之教者处其一今之教者处其三今其言曰圣人不死大盗不止剖斗折衡而民不争呜呼其亦不思而已矣如古之无圣人人之类灭久矣今其法曰必弃而君臣去而父子禁而相生养之道以求其所谓清净寂灭者呜呼其亦幸而出于三代之后不见黜于周公孔子者也其亦不幸而不出于三代之前不见正于周公孔子者也今其言曰曷不为太古之无事是亦责冬之裘者曰曷不为葛之易也责饥之食者曰曷不为饮之易也欲治其心而外天下国家灭其天常子焉而不父其父臣焉而不君其君民焉而不事其事举夷狄之法而加之先王之教之上几何其不胥为夷也不塞不流不止不行人其人火其书庐其居庶乎其可也【韩愈原道】今夫二氏行乎中土也盖六百余年矣其植根固流波漫非所以朝令而夕禁也【韩答张籍书】且彼佛者果何人哉其行事类君子耶小人耶若君子也必不妄加祸于有道之人如小人也其身已死其鬼不灵天地神祗昭布森列非可诬也【韩与孟简书】有周孔必有杨墨要在有孟子而已今西域之教岳其基溟其源乱于杨墨者甚矣独昌黎先生露臂瞠视诟之于千百人内其言虽行其道不炽【皮日休】夫释氏以清浄恬虚为禅定以柔谦退逊为忍辱故怨争可得而息也以菲薄节苦为修行以穷达寿夭为因果故贱陋可得而安也故其喻云必烦恼乃见佛性则其本衰代之风激之也【李节】
　　偶句
　　夷子窃仁贻祸万世
　　老氏道德流为少恩
　　孟子本仁义而杨墨亦出入于仁义
　　韩愈言道德而佛老亦出入于道德
　　儒者之道先于明理而老氏之学亦明理然其流有絶灭理学之弊
　　儒者之道本于六艺而庄周之论亦得于六艺然其流有焚灭六籍之祸
　　自孔孟不传之后而黄老之学唱于盖公和于贾谊大炽于司马谈之父子而吾道一厄矣
　　自董仲舒旣没之后而释氏之学汉明帝无故开其端梁武帝无识宗其教唐宪又从而实其怪异之迹吾道又再厄矣
　　皇朝事实
　　太宗太平兴国八年上谓宰相曰凡为君治人即是修行之地行一好事天下获利卽释氏所谓利也为君者抚育万类皆如赤子无偏无党各得其所岂非修行之道乎　淳化四年诏近臣曰虚静致治黄老之深旨也夫万务自有为以至无为无为之道朕当力行之【长编】高宗绍兴十年上宣谕曰朕于释老之书未尝留意盖无益于治道也【圣政】十一年上曰三代之世士大夫尽心礼法鲜有异端之惑自汉明帝金人之梦佛法流入中国士大夫靡然从之其上者惑于清净之说而下者惑于祸福之报殊不知六经广大靡不周尽如易无思无为寂然不动感而遂通天下之故与礼正心诚意者佛氏清净之说果有以胜之乎至若积善之家必有余庆积不善之家必有余殃与夫作善降之百祥作不善降之百殃者即佛氏祸福之报也士大夫不师六经而尽心佛法殊为可笑【同上】十二年上曰朕观人主欲消除释老二教或毁其像或废其徒皆不适中往往而炽今不放度牒可以渐消而吾道胜矣　二十六年上谓执政曰朕谓人主但当事合天心而仁及生民自然享国久长如高齐萧梁奉佛皆无益僧徒不耕而食不蚕而衣无父子君臣之礼以死生祸福恐无知之民竭民财以兴建塔庙蠧民伤教莫此为甚【系年录】
　　关洛发明
　　明道曰杨墨之害甚于申韩佛老之害甚于杨墨杨氏为我疑于仁墨氏兼爱疑于义申韩则浅陋易见故孟子只辟杨墨为其惑世之甚也佛老其言近理又非杨墨之比此所以为害尤甚杨墨之害亦经孟子辟之所以廓如也【遗书】彼释氏之学于敬以直内则有之矣义以方外则未之有也故滞固者入于枯槁疏通者归于恣肆此佛之教所以为隘也吾道则不然率性而已斯理也圣人于易备言之　释氏本怖死生为説岂是公道唯务上达而无下学然则其上达处岂有是也夫不相连属但有间断非道也孟子曰尽其心者知其性也彼所谓识心见性是也若存心养性一段事则无矣彼固曰出家独善便于道体自不足或曰释氏地狱之类皆是为下根之人设此怖令为善先生曰至诚贯天地人尚不化岂有立伪教而人可化乎　学者于释氏之说直须如淫声美色以逺之不尔则骎骎然入其中矣顔渊问为邦孔子旣告之以二帝三王之事而复戒以放郑声逺佞人曰郑声淫佞人殆彼佞人者是他一边佞耳然而于己则危只是能使人移故危也至于禹之言曰何畏乎巧言令色直消言畏只是须着如此戒慎犹恐不免释氏之学更不消言常戒到自家自信后便不能乱得　释氏以不知离去他身上起意思奈何那身不得故却厌恶要得去尽根尘为心源不定故要得如枯木死灰然没此理要有此理除是死也释氏其实是爱身放不得故说许多譬如蝜蝂之虫已载不起犹自更取物在身又如抱石投河以其重愈沈终不道放下石头惟嫌重也　佛氏不识阴阳昼夜死生古今安得谓形而上者与圣人同乎【并遗书】道之不明异端害之古之害近而易知今之害深而难辨昔之惑人也承其迷暗今之惑人也因其高明自谓穷神知化而不足以开物成务名为无不周徧其实乖于伦理虽云穷深极微而不可以入尧舜之道天下之学非浅陋固滞则必入于此【详见二程门】
　　伊川曰儒者潜心正道不容有差其始甚微其终则不可救如师也过商也不及于圣人中道师只是过于厚些商只是不及些然而厚则渐至于兼爱不及则便至于为我其过不及同出于儒者其末遂至于杨墨至于杨墨亦未至于无父无君孟子推之便至于此盖其差必至于是也　释氏之说若欲穷其说而去取之则其说未能穷固已化而为佛矣只且于迹上攷之其设教如是则其心果如何固难为取其心不取其迹有是心则有是迹王通言心迹之判便是乱说故不若且于迹上看断定不与圣人合其言有合处则吾道固已有不合者　谢显道厯举佛说与吾儒同处问伊川先生先生曰恁地同处虽多只是本领不是一齐差却【并遗书】张子曰释氏妄意天性而不知范围大用反以六根之微因缘天地明不能尽则诬天地日月为幻妄蔽其用于一身之小溺其志于虚空之大此所以语大语小流遁失中其过于大也尘芥六合其蔽于小也梦幻人世谓之穷理可乎不知穷理而谓之尽性可乎谓之无不知可乎尘芥六合谓天地为有穷也梦幻人世明不能究其所从也　浮屠明鬼谓有识之死受生循环遂厌苦求免可谓知鬼乎以人生为妄幻可谓知人乎天人一物輙生取舍可谓知天乎孔孟所谓天彼所谓道感者指游魂为变为轮回未之思也大学当先知天德知天德则知圣人知鬼神今浮屠剧论要归必谓死生流转非得道不免谓之悟道可乎【并正防】
　　朱子曰邪说横流壊人心术甚于洪水猛兽之灾惨于夷狄簒弑之祸故孟子深惧而力救之　孟子苦死与杨朱墨翟辨是如何与他有甚寃恶所以辟之浑如不共戴天之讐能言距杨墨者圣人之徒也才说道要距杨墨也便是圣人之徒　孟子不辟老庄而辟杨墨杨墨即老庄也　儒释之异正为吾心与理为一而彼以心与理为二耳彼见得心空而无理此见得心虽空而万物咸备　释氏虚吾儒实释氏二吾儒一释氏以事理为不要而不理　问遗书云释氏于敬以直内则有之义以方外则无也道夫于此未安先生曰前日童蜚卿正论此以为释氏大本与吾儒同只是其末异熹与之言正是大本不同　某氏云释氏所谓性犹吾儒所谓心释氏所谓心犹吾儒所谓意此说好　释氏便不理防理吾儒必要理防理　吾儒见得个道理如此了又要事事都如此佛氏则说便如此作也不妨其失正在此　佛说万理俱空吾儒说万理俱实　圣贤论道理句句是实事直是攧扑不破如禅和子谈说妙总是脱空如琉璃瓶非不好看但触便破　释氏只见个鹘沦底性自家这里靣却有仁义礼智信　释氏空底却做得实自家实底却做得空要处只争这些子佛氏要空此心道家要守此气皆是安排子思作中
　　庸只是戒谨恐惧便自然常存不用安排　老子之术冲啬不肯役精神　老子之学欲保养其物以不死释氏之学欲此心不生不灭二者皆是逆天道屈伸消长之变若吾儒则顺之而已　欧公尝言老氏贪生释氏畏死其说亦好气聚则生气散则灭顺之则已释氏则皆悖之也天下只是这道理终是去不得如佛老虽灭人伦然自是逃不得如无父子他却拜师为父以其弟子为子长者谓之师兄少者谓之师弟但是他只防得个假底圣贤便是存得个真底　佛家说要废君臣父子他依旧废不得且如今一寺依旧有长老之类其分亦甚严如何废得但皆是伪　佛初入中国止是说修行未有许多禅底说话　今学佛者云识心见性不知识是何心见是何性　胡明仲侍郎自说得好人生物也佛不言生而言死人事可见也佛不言显而言幽释氏称其有见只是见得个空虚寂灭不知他所谓见者见个甚底莫亲于父子他却弃了父子莫重于君臣他却絶了君臣以至民生彝伦之间不可阙者他一皆去之所谓见者见甚个物　圣门只说为仁不曾说知仁上蔡一变而为张子韶上蔡所不敢冲突者张子韶出来尽冲突了近年陆子静又冲突出张子韶之上　游杨谢三君子初皆学禅后来余习犹在故学之者多流于禅游先生大是禅学　老子忍心无情其流多入于变诈刑名太史公特地与申韩同传其源流实是如此佛氏之学自达摩西来之后只说人心至善其徒又
　　取庄老之说附益之其说愈精然终不是正理耳佛氏之原出于杨氏而不爱己身以济众生又入于墨氏后汉明帝时佛始入中国当时楚王英最好之然都不晓其说直至晋宋间其教渐盛然当时文字亦只是将老庄之说来铺张直至梁防通间达摩西来然后一切被他扫荡不立文字直指人心人才聪明便被他引诱将去　问佛与庄老之不同处曰庄老絶灭义理未尽至佛则人伦灭尽至禅则义理灭尽　以其有空寂之说而不累于物欲也则世之所谓贤者好之矣以其有妙之说而不滞于形器也则世之所谓智者恱之矣以其有死生轮回之说而自谓可以不沦于罪苦也则天下之奴爨婢髠黥盗贼亦匍匐而归之矣【语录】
　　偶句
　　世无吕大临则富弼轻礼义之教矣
　　时无周端颐则程氏惑怪诞之说矣
　　仁义之说胜则杨墨之学废欧阳公之本论然也本论一出而天下始知胜之之道
　　迁四民之常居毁中国之衣冠石徂徕之怪说然也怪说一出而天下又知可怪之论
　　明道极推其教之失则曰滞固者入于枯槁疏通者归于恣肆是说也其中异端之膏肓欤
　　伊川推其难辨之弊则曰杨墨之祸惨于申韩释老之祸惨于杨墨是说也其为吾道之大闲欤
　　诸儒至论
　　武宗去佛而愈炽石氏曰唐佞佛者三帝代宗宪宗懿宗是也独武宗奋然不顾不恤怨诽器其像宅其庐尽髪天下髠革千岁之弊于崇朝可谓不世伟绩矣虽平藩鎭破朋党未足比其功也然未几而愈炽者抑其入于人心者甚固人见佛之废如焚书坑儒然共思复之则武宗又安能撄人心于长久耶
　　当修本以胜佛庐陵曰佛法为中国患千余岁世之卓然不惑而有力者莫不欲去之已尝去矣而复大集攻之暂破而愈坚扑之未灭而愈炽遂至于无可奈何是果不可去耶盖亦未知其方也救天下之患者亦必推其患之所自来而治其受患之处佛为夷狄去中国最逺而有佛固已久矣尧舜三代之际王政修明礼义之教充于天下当此之时虽有佛无由而入及三代衰王政阙礼义废后二百余年而佛至于中国由是言之佛所以为吾患者乗其阙废之时而来此其受患之本也补其阙修其废使王政明而礼义充则虽有佛无所施于吾民矣此亦自然之势也
　　养生报死有据则可制颍滨曰四夷之教交于中国纵横放肆其尊贵富盛比于王者而其徒党遍于天下宫室屋宇衣服饮食常侈于天下之民而中国之民明哲礼义之士亦未尝以为怪幸而其间有疑怪不信之心则又安视而不能去此其故何也彼能执天下养生报死之权而吾无以当之是以若此不可制也盖其教之入于民者甚深而道之恱于民者甚佞世之君子未有以解其所以入易其所以恱是以终不能服天下之民民以为养生报死皆于此吾未有以易之而遂絶其教欲纳之正而伤其心欲去其邪僻而絶其不忍之意故民之从之也甚难臣愚以为严赏罚勅官吏明好恶谨取予不赦有罪使佛老之福不得茍且以惑其生因天下之爵秩建宗庙严祭祀立尸祝有以大塞人子之望使佛老之报不得乗隙而制其死使天下无憾于见夺而日安其新此圣人所以变天下之术欤
　　主意
　　差毫厘缪千里吾儒之学与异端异惟当力辨于毫厘之间也毫厘之差千里缪焉昔者孔门之诸子师也过商也不及而夫子力救之自常情观之子张之过近于智子夏之不及近于愚而自其有毫厘之差以要其终则或流于为我或流于兼爱皆其初之过与不及也则夫杨氏为我而推其末至于无君墨氏兼爱而推其末至于无父孟子之衞道其严矣哉且杨墨之害甚于申韩佛老之害甚于杨墨孟子之辟杨墨韩愈之辟佛老同也然盖公言黄老贾谊言申韩错不足道也谊亦为之乃知邪说之移人如淫声美色不辨则骎骎焉入之矣然则异端似是之非独非吾儒乎老子欲以无法治天下而申韩卒以苛法毒天下荀卿以先生之道授李斯而李斯以荀卿之学杀天下士毫厘一差而为祸甚烈则孟氏之功不在禹下者信非虚语也
　　警段
　　卫道之力孟子论郷原之贼而切切然有似是而非之辨韩愈辟异端而断断然有孔墨相为用之说孟子之说固明白易信而韩愈若混然而无辨何耶吁愚然后知二君子卫道之意为至切也孟子之明白易见者所以昭示异端之害而韩子之混然无别者盖原其似是而非之底蕴使夫人知墨氏之似孔子者如此其难辨则其他之难辨者可以类而推矣此则杨墨之本仁义申韩之原道德其初似正其名似美而所以差殊者可不论而自见矣申韩之术后世固有习之而不察其非故其为文驳而不纯犹幸不流于惨刻之归也其后儒者至于体认一差为害滋甚兹固不忍言也学术之际君子其亦明辨之欤
　　认理之差异端之说其殆起于何时乎呜呼王教废缺诸子各以其意而求道皆以善为之而不知至于此也老者曰吾为黄帝氏之学也佛者曰吾为尽性之学也为杨氏者自以为义为墨氏者自以为仁彼岂自为异端哉惟其不得圣人者而正之毫厘之差遂至于此而其初亦未至若是也盖自是说之蔓延日浸月长其徒相与守之吾道之统无所宗主是以纷纷至于今也孔子不拒老氏孟子力排杨墨其以是之故乎且夫兼爱者固无害于仁为我者似亦道之所不废搏之无名也执之无端也而孟氏若此力言者何哉诚以纤微之地有不辨焉天地将易位而名物将失其归故自其兼爱推之而至于无父自其为我推之而至于无君呜呼天不生孟氏于周衰人之类几何其不胥而为禽兽也流弊之失自孔孟之传失其宗诸子百家纷纷籍籍何可缕数庄老以虚无之学乱天下申商韩非以刑名惨刻之学乱天下佛氏以识心见性之学乱天下盖不知其几百年于此矣然其讲学议论之际其初未尝不本于善自其精微之不及也躬行之不及也老庄守无为之见其弊也絶灭理法申韩守名官绳墨之见其弊也流毒天下佛氏守空寂之见其弊也梦幻人世此皆见之差而理之必致也
　　实理之昧自尧舜孔孟之道不明而佛老乗其虚而入之君臣之义如之何其废之彼佛老则出无君臣之分父子夫妇人之大伦也彼佛老则入无父子夫妇之亲毁天常灭人道莫甚于此以天下之实理为空虚无用之物以君子之实学为浅近庸常之习尘芥六合不知其为小也梦幻一世不知其为大也舍实地而不由外实心而不悟嗟夫特未知圣人之所谓实理者耳知尧舜道心人心之分则佛氏之言无心非实也知孔氏之言仁则老氏之言刍狗万物非实也知孟子尽心知性之旨则佛氏之言识心见性非实也在天有实理在人有实心一溺于清净寂灭之境自谓穷神知化而实不足以开物成务自谓无不周徧而实则外于伦理自谓穷深极微而实不可以入尧舜之道盖其视有为无指实为空者之过也
　　偶句
　　人非欧阳子安知有本论
　　人非石安道安知有怪说
　　欲治其徒惟一李方叔耳
　　欲穷其说惟一李泰伯耳
　　赵中令贤相也而以佛语论奏
　　刘元城正人也而以佛心语人
　　纵横恣肆而以四端五常为障碍
　　弃离超脱而以眼耳鼻舌为尘根
　　人惟无得于大学则必乐闻其荒唐谬悠之说
　　人惟无得于中庸则必流入于虚无旷荡之见
　　时政
　　决教所当絶明夷左腹大易所戒左道乱政王制必诛古人所以斥异端者所以正人心也陛下聪明睿智崇信异教之事谓宜无之然闻诸道路犹曰金碧翚飞昔不能已于感生崇奉之祠雘丹轮奂今不能已于妃谒奉先之宇陛下岂不谓国计虽狭岂计此锱铢乎然累百钜万不可谓锱铢也陛下又岂不谓感生之祠吾为宗庙社稷祈福也妃谒之宇吾为闺门袵席报本也然天有显道厥类惟彰帝王为社稷神明之主自应圣子神孙于千万年岂待祈而后福哉先王春秋祭祀所以报其先祖之恩具有典法岂有奉夷狄教而可以为天下之达孝者哉淫祀无福经有明文非固设为此辞以禁人抑亦理之所以自无有也今四夷之教交于中国耗天下之土木以营宫刹则曰行好事竭天下金宝以缘异像则曰崇功德捐天下膏腴以奉其徒则曰求福田利益民穷政散莫之省忧六朝之事可寒心也臣愿陛下明义理以息淫祠抑私恩以絶异教使无君无父之教不横行于中国天下幸甚【庚戌状元策】
　　佛教方盛行今者虞庠夏校之制未备而塔庙丛于海内缘南畆操机杼之民寡而断发毁服之类肩相摩踵相交也缀学立制补礼改乐之道未极而蛮貊之书昡中国者方驾联驷不足载邃宇高栋不足容也声名文物之具未全而洪钟叠鼔之声铿锵于闾阎也崇奉之侈古之未极者今复尽行之矣
　　结尾
　　不可流于异端虽然小道之中或有可观依约之言间亦近理为吾儒者闻其说而惑焉始而疑终而与之俱化矣甚者至曰吾儒亦尝师之矣故辟佛老未有如韩子也而于墨氏之说尚或取焉近者苏子由亦为老子注解其有不合于吾道者亦迁就而为之辞黄山谷晩年亦浸淫于释氏播之声诗可攷也夫彼皆大贤也世之师表也而犹若是何责其余哉呜呼吾儒犹主人也异端犹盗也盗憎主人顾恱其辞乃曰盗亦有术于是引而置之门墙之内可乎墨氏以死守之吾儒以生失之可胜叹哉老庄之说非无足取也然其言近理者吾儒皆有之乌用求其说之善与否哉故必辟杨墨如孟子辟佛老如韩昌黎欧阳子而后足以言儒者矣若曰防其同异而究其心迹深恐易以溺人也













　　羣书防元截江网卷三十四
　　钦定四库全书
　　羣书防元截江网卷三十五
　　诸子　【荀子　子　文中子　韩子　附董子】事实源流
　　荀子为兰陵相其书立言指事根极理要敷陈往古掎絜当世拨乱兴理易于反掌所以羽翼六经增光孔氏真名世之士非徒诸子之可比也及言桀纣性尧舜伪是其喜为异说而不让敢为高论而不厌故流而至于李斯以其乱天下而不顾乃高谈异论有以激之也扬子汉哀平时人文高而絶义秘而渊汉儒中之大贤也然于出处之际不能无过也光武中兴使雄不死能无诛乎君子惜之
　　文中子隋文帝时人献太平十二防不用退隐山泽著书立言学颇近于正而粗有可用之实只是无本原工夫将秦汉以下却要文饰做三代作六经将前人腔子自做言语填放他腔中便说可比孔子乂做中说谬哉真可一噱也
　　韩子名愈唐人也因学识为文章力求其所未至以至于有得也所谓德成而言则不期于文而自文矣着原道原性师说等篇皆奥衍闳深与孟子雄表里而佐佑六经排斥二家拨衰反正功齐孟子逺过荀况杨雄矣
　　董子汉之醇儒所言仁人正其谊不谋其利明其道不计其功度越诸子逺矣至于天下国家事业恐施展未必得也
　　诸儒至论
　　荀子极偏驳只一句性恶大本已失　荀卿才高其过多　荀子悖圣人者也故列孟子于十二子而谓人之性果恶耶圣人何能反其性以至斯耶【遗书】庄荀之徒失之辨【皇极经世】
　　子之学实【遗书】雄才短其过少　子无自得者也故其言蔓衍而不断优柔而不决其说论性则曰人之性也善恶混修其善则为善人修其恶则为恶人　世之议子云者多疑其投阁之事子云之罪特不在此免于莽贤之间畏死而不敢去是安得为大丈夫哉雄规模窄狭　雄去就不足观如言明哲煌煌旁烛无疆此甚恨不能先知逊于不虞以保天命则是只欲全身也【并遗书】
　　王通隐德君子也当时有些言语后世被人傅防不可谓全书若论其粹处殆非荀所及也若续经之类皆非其所作【遗书】文中子书其间极有格言茍道不到处又有一件事半截好半截不好如魏证问圣人有忧乎曰天下皆忧吾独得不忧圣人有疑乎曰天下皆疑吾独得不疑证退谓董常曰乐天知命吾何忧穷理尽性吾何疑此言极好下却云证所问者迹也吾告汝者心也心迹之判久矣便乱　文中子续经甚谬恐无此书如续书始于汉自汉以来制诰又何足记续诗之备六代如晋宋后魏北齐后周隋之书又何足采【并同上】朱子曰文中子虽是根脚浅然却是以天下为心分明是要见诸事业【语录】问文中子曰其书多为后人添入真伪难见然好处甚多论世变因革处说得极好　文中子论治本处高似仲舒而本领不及爽似仲舒而纯不及【并同上】
　　韩子之学华华则涉道浅【遗书】韩愈亦近世豪杰之士如原道中言语虽有病然自孟子而后能许大见识寻求者才见此人至如断曰孟氏醇乎醇者也荀与择焉而不精语焉而不详若不是他岂得千余年后便能断得如此分明　学本是修性有德然后有言退之却倒学了因学文日求所未至遂有所得如曰轲之死不得其传是此言语非是蹈袭前人又非凿空传得出必有所见若无所见不知言传者何事【并同上】
　　韩公天资高但学识浅故只做到那田地然大纲皆正【语录】栁子厚看得文字较精以其人刻深故如此韩愈较有些王道意思每事较含洪便不能如此　问子与韩文公优劣曰各自有长处韩文公见得大义已分明但不曾去子细理防如原道之类不易得也子为深沈防去思索然而如太之类亦是拙的工夫　考订韩文公与大颠书曰真个是有崇信底意思在是贬从潮州去无聊后被他说转了　退之说性只将仁义礼智说便是见识高处【并同上】
　　稽古伟议
　　孔孟明道扶教三代而上有王者作而道行三代而下有孔孟继出以道自任而异端得以不炽且时至春秋非无少正卯之徒也自孔子者作而教有所宗主当时及门之士如顔之服膺师之书绅信守不逾故孔子之教卒赖其徒羽翼之虽有少正卯之奸无能为也然教明于孔子而教不保其常明道行于孔子而道不保其常行时至战国非无杨墨之徒也自孟子作而教有所宗主当时从游之士如万章舜不臣尧之问公孙丑气何谓浩然之问辨难请益故孟子之教卒赖其徒扶植之而虽有杨墨无能胜也盖圣贤达而在上则以身行道时不我逢君不我用穷而在下以言明道孔孟虽不及遭时遇主奋身行道而独以其身处于邪说害正之时使其时学者宗之如泰山北斗而用以开后世立言垂训羽翼斯文之统呜呼盛哉
　　汉儒董子明道孔孟不作后学聋瞆秦人愤处士之横议举六籍而畀之烈焰其祸可谓酷矣然秦焰蔽天虽能毁弃其书不能灭其理犹未若异端肆起而吾道遂无休明之日矣秦汉以来诸子百家之书更见迭出其意皆欲自重其学也皆有疾视吾道之心也而仁义礼乐之理终不为是废上之人有所执以为治下之人有所视以为学帝王之治虽不复见于天下帝王所以安民治国之本未遂湮没者是谁之功也吾观武帝表章六经而董仲舒以醇儒对防有诸不在六经之科抑勿与进之说则知上有所执以为治武帝表章之力下有所视以为学亦董仲舒去异端之力武帝之功固大而仲舒之功不亦大乎
　　法祖嘉猷
　　国朝欧阳倡道本朝奎画呈祥文风开治前乎此也承五代之余波士习垢污文气萎薾艺祖皇帝肇造区夏再立人极崇重儒臣以风励之褒赞先师以表章之逮至道学涵濡之久教化渐摩之极而欧阳子出焉反人心邪诐之溺而为正道之是学起文风雕镌之弊而为古体之是崇吾道愈振而愈隆士习愈磨而愈锐于是南丰之曾睂山之苏从而和之学不务于速成以浑涵气质为工文不竞于时好而以理致根源为尚扶植道义之正统讲明理学之深趣发挥当代之盛治昭示后学之正涂皆数大儒之功也其为我宋儒之领袖畴曰非宜
　　本朝朱熹夫子大扺治无常盛崇极而圯从古固然而道学之盛衰亦犹之天朝天圣嘉祐以来文化极矣道学盛矣未几而王金陵以新经之似乱儒学之真人心失所师向道统无与维持上赖天相斯文硕果不食有若周濂溪者独探无极太极之妙深得孔孟以来心传之学倡道东南而二程横渠从而和之自是道统传授文教兴行虽厄于崇观厄于宣靖而不能不复萌蘖于炎绍又不能不复枝榦华实于乾道淳熙吾观干淳之际异人辈出正学大明张之教行于荆吕之教行于浙朱之教行于闽如笙簧之并奏无非雅乐之正条也迄今朱子之学尤盛上之人表章而至再至三下之人崇信而且敬且慕者也朝廷节惠之典犹有所待近年曰宣曰成曰文之諡以周程张吕数先生皆以子见称矣
　　偶句
　　荀也通故隣于轻
　　也慕故失之浅
　　作太以拟易此子云之僭也
　　着中说以续经此王仲淹之谬也
　　正谊明道乃所以度越诸子
　　端本澄源乃所以表正朝廷
　　王仲淹晓作用而躐等之议未免
　　韩退之议大原而密察之功未加
　　体仁希圣抑伯尊王持挈当世者卿之本心也
　　艰言苦志博洽多闻磅礴羣生者雄之所学也
　　作经以拟春秋作中说以拟论语其失在于好同
　　以仁义为定名以道德为虚位其失在于好异
　　诸儒至论
　　诸子皆有所取大扺论人物于孔孟而下者当以其长而揜其短毋宁以其短而弃其长当以其善而恕其失毋宁以其失而少其善吾观荀与也大醇而小疵而通之明王道达礼乐而其失也特蔽于仿效而失之拘愈之诋异端排佛老而其失也特蔽于崖畧而失之亢要之皆明道者也皆守正者也诚得孔子以为之依归则其所就当不止此而世之好毁诋人物者或以一二未醇全处而并与其可称者而没之亦已甚哉持论刻核则千古无全才制行巳备则百世无可取与人不求备自昔所尚而方人不暇夫子何尝以巳而律人耶如况雄通愈之好学士之业儒者亦难及之矣而顾忍于议者何哉昔孟子待常人心近厚而独于异端邪说则不贷尝曰能言距杨墨者圣人之徒也君子亦无可议于四子矣
　　崇正学以救俗方今治教休明表章正学朝廷之所去取学校之所趋舍皆关万世之纲常皆系后学之风俗自宜道德一而风俗同矣夫何迩日廷绅之奏犹有端士与小人角立邪说与正论并行必至瞀乱是非之虑而敷陈之目且别白以为之言有所谓枢属中之立邪说者有所谓讲习中之立邪说者有所谓三馆中之立邪说者圣明当宇贤俊充庭岂宜有此毋亦是非邪正之际虽区别于前日而犹未大彰明于此日耶曩者文公四书之褒崇荆舒侑享之摈撒若严于劝善惩恶矣曾几何时纲常之乱礼法之斁自忍负名教者而首犯之人心易移趋者澜倒至于今日是无怪邪说之行有如廷绅之所虑者急宜挽回世道一正人心毋亦欲崇正学愈用正人以朂其兴起风励之机可乎
　　学不必攻其异每观儒者之学其入门也不同其行道也则一其发端开序也不类其成德达材也殆无间然英贤之生于天地间何可齐也其聪明皆足以入道其资禀皆足以成德有得崇儒以为之依归由醇正而入醇正者有负资禀之絶人就其所得信以行之始异吾道而终以成德自名以不叛吾道者故以正入正由初曁终而纯如者固正之正者也以矫正而入正始异吾道而终不戾吾道是可出此而入彼出彼而入此以后生晩学輙肆拟议于其间哉当知为吾道爱惜善类为吾党封植正人谨守其学精习其书力践其行合其异而归之同约其离而返之合也
　　主意
　　诸子不可苛责人有常言论古者人物责以苛论后世人物待以恕吁是固然矣吾夫子当春秋之末以扶持正道为己任而至于仁管仲惠子产诗书录秦春秋进楚学者惑焉夫管仲子产不过春秋人才秦楚虽大不过夷狄之国而圣人有取之者盖议论浑厚亦圣人用心而况于学者乎夫在人则精别于锱铢之间在己则濶畧于绳墨之外恕己而责人此学者之通患非一日矣夫自孔孟而下大道不明有若豪杰之士虽无文王犹兴知以尊圣人为心知守圣人为学知以羽翼圣道为文知以讲圣道为教之人也必其表表者尚可以一二不淳全之处指摘其失而少之耶此论人物于孔孟不作之后而衞道之儒每于诸子之表表者屡指也诸子各有可取圣贤之名与日月并着学问之道如江汉朝宗尊向之笃者必忘钻仰之劳希慕之切者必求见闻之益至于的而矢集焉指其轨而辙交焉尊向之笃而至之则未希慕虽切而及之实难君子当以恕论之可也盖尝观诸昔人所以逓相慕向者矣陈良楚产也恱周公仲尼之道北学于中国北方之学未能或之先也彼所谓豪杰之士也不独陈良也明经博览以记问名关西夫子其人也经术精明以科目进当世仲尼其人也髫齓名称以幼敏着吾家顔子众论伟之议论应对以颖悟显宗室顔渊时誉予之世非隆古人无全才随其所就皆足自见彼有一善足称者前世犹翕然推许矧如衞道尊师立言垂训自孔顔而下惟孟子一人孟子以还未易多得有若希贤希圣之诸子焉如之何不恕其小疵而推许之哉
　　警段
　　四子未可苛责荀况之书明君臣之道论礼乐之本观之解蔽而得圣人之所以治心修身观之儒效而得圣人之所以治天下国家予三王而羞五霸其道可谓醇矣奈何性本善也而以为恶礼本性也而以为伪以尧舜为非辞禅是不知书以周公为非恭俭是不知礼孔子孟轲子思亦不容訾矣乃并与十二子而非之则其失在于好异故也雄之书尊大圣而黜诸子扶正道而排异端厌雕虫篆刻之学麾郑衞韩庄之流而适尧舜文王之道其论周秦以来君臣之事一槩诸圣宜议者谓其论不诡圣人可谓醇矣及其妄自尊大以法言比论语以训纂比史篇以州箴比虞箴区区求合于前人遂使议者谓如吴楚僣王宜得诛絶之罪则其失岂非在于好同乎王通之书多至于三百七十有五篇而世泯絶不传犹有中说为可考其大槩以明帝王之道达天人之分绍宣尼之业由周公之事观其论天地必继之以君臣论教化必终之以礼乐凡董常之徒答问之际未始不本于仁义忠信而折衷于孔子则其醇何可讥哉及其续诗而不足以导性情作元经以拟春秋而不足以导名分所谓中说者皆模写剽窃老庄论语之文以助壮懐至使议者谓如太公家教则其失在于好同故也韩愈之书其五箴之所戒动无非法五原之所述言无非道当贞元元和间以六经之文为诸儒倡障隄末流反刓以朴刬僞以真排释氏斥百家周情孔思千态万状卒泽于仁义道德炳如也其醇曷可訾哉然而是非颇谬于圣人故孔墨之道不同也彼乃以为相用性情之本无贰也彼乃列而三品而原道之作亦云善矣奈何以仁义为定名而道与德反为虚位是则不得谓之无抵牾圣人者矣岂非失于好异乎惟其失之于好同故王之书虽清防峻整严毅端庄而其蔽也未免有蹈袭之诮惟其失之于好异故荀韩之书虽汪洋汗漫渊源澄深而其弊也未免有驳杂之讥二者胥失矣故曰学圣人之道而未得其全者此也
　　结尾
　　四子更相诋訾虽然四子之初心皆欲自比于圣人也并荀况于孟子尚可非訾而王通以董常比顔子则其意盖自任以孔子者欤雄窃自比孟子而史谓韩愈自比孟轲则其道自比于孟子者欤惟其师孔子之言而未得其所以言师孟子之书而未得其所以书故其终也不能无所失而至于互相诋訾荀况之书至雄之时则以为同门异户子之书至韩愈之时则以为大醇小疵而王通中说乃至斥为六籍之奴婢而韩愈之道虽籍湜辈亦不保其叛去呜呼一何工于论古人而拙于用己欤虽然自周讫唐寥寥千载圣人之道所以暗而复明郁而复发崇奬扶持至于今不泯者四子与有力焉殆未可以轻议
　　当质关洛之言虽然尚论千古众言殽乱吾以为不若折衷于关洛诸君子焉荀子才高过多雄才短过少程子之言可复也文中子好处甚多韩子大纲皆正朱子之言可证也偏驳不醇吾不为兰陵去就不足观吾不为子云因中说之格言求原道之著作溯诸儒讲明之大防则四子不待辨而明矣愿从先生质之
　　明道之有难易明道于去圣未逺之日者易为力明道于去圣愈逺之日者难为功夫道在天地间本无所谓甚明亦无所谓甚晦故亘古今穷宇宙天下有治乱而吾道不以治乱有间也天下有泰否而吾道不以泰否有异也同是古今则古今同是道同是宇宙则宇宙同是道特是道升降之迹若与世运相为推移而儒者之论又有道隆道汚之别于是遂执世道之升降谓吾道若与之升降去圣世之近者则以为明道之易去圣世之逺者则以为明道之难吁有是哉是殆非笃论也然亦未可尽非之也自孟子有见知闻知之目意谓见而知之者去圣人未逺也闻而知之者去圣人浸逺也未逺者得于见知其知也真己逺者得于闻知其知也畧如之何不谓明道于去圣未逺者易明道于去圣浸逺者难乎愚生何幸生逢盛世目覩圣人道德之光身沐圣人道德之化出入起居日与道俱又何但明道之易而已














　　羣书防元截江网卷三十五
