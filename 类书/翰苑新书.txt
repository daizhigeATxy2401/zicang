　　钦定四库全书　　　　子部十一
　　翰苑新书　　　　　　　类书类
　　提要
　　【臣】等谨案翰苑新书前集七十卷后集上二十六卷后集下六卷别集十二卷续集四十二卷原本不着撰人名氏防明陈文烛序亦但穪为宋人今别有刋本题宋谢枋得撰者坊贾所赝托也文烛序称是书旧无本分宜袁炜为大学士时始从内阁録出而日乆佚其首卷后得华亭徐阶所録本乃足成之其书分前后别续四集疑未必出一人之手前集皆为书啓之用自一卷至六十卷皆以职官分目下至盐官酒官之类亦皆备载六十一卷至七十卷则以家世阀阅座生门生之类分目毎门之中皆冠以厯代事实次以宋朝事实次以自叙次以旁引次以羣书精语次以前贤诗词次以四六警语后集上备表牋之用一卷至十九卷以大典礼分目而附以谢恩陈乞二十卷至二十六卷则録宋代表笺之文后集下一卷至五卷为类姓六卷则惟列发举词科入学诸目葢补前集之遗别集皆録宋人劄状致语朱表表文青词疏语册文祝文祭文之属其劄子以五提头七提头九提头分目盖当时之式其朱表则青词类也续集録宋人书啓一卷至二十三卷以官分目二十四卷至四十二卷以事分目又以广别集未备之体耳其书本为应酬而作惟取便检用不免伤于烦复而于宋代典故事实最为赅备披沙防金徃徃见寳较孔续六帖之类反为有资考证也乾隆四十四年九月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀















　　钦定四库全书
　　翰苑新书前集卷一
　　三公
　　縂三公【太师太傅太保古官殷太甲时伊尹为太傅纣时胥余为太师汉仪注成王作周官立太师太傅太保兹惟三公尚书汉承秦制阙三师之位吕后以王陵为太傅陵免官省平帝元始年始置太师太傅太保太师位在太傅上太保次太傅汉百官表太师位在三公上崇号为上公东汉以后常曰上公初学记其后或置或废大抵无所统职至后魏特称三师以正其名正一品然非道徳崇重不居其位无其人则阙之六典后周改为三公隋氏又为三师李唐因之国朝之制以太师太傅太保为三师职畧政和二年诏曰太师太傅太保此古三公之官为宰相之任今为三师然古无三师之称合依三代为三公官不必备惟其人为宰相之任若除三公即为宰相靖康末诏依元丰故事以仆射为宰相三公止为阶官不复与三省之政焉职畧国朝三公官未始兼备惟元丰末文潞公守太尉雍王曹王守司空富郑公曹济阳守司徒皆同一时其后宣和间蔡鲁公为太师王将眀为太傅郑达夫为太保方相继两见石林燕语三公自祖宗以来罕尝官备独宣和末三公至十八人三少不论也太师三人蔡京童贯郑绅太傅四人王黼燕王俣越王偲郓王楷太保十一人蔡攸肃王枢至仪王防渡江后以用兵故绍兴十二年奉申王为太师张循王韩蕲王为太傅刘安城王为太保其后乾道初阳和王吴信王并为太傅绍兴初史会稽王为太师嗣秀王为太保盖自绍兴而后三公未尝备官焉朝野杂记】
　　歴代事实面槐【周礼秋官朝士掌建邦外朝之法面三槐三公位焉】梦松【吴志嗣王传注曰丁固梦松生其腹上谓人曰松字十八公也后十八嵗吾其为公乎卒如梦焉】天柱【天文上三台六星两两而居起文昌列抵太微一曰天柱三公之位也在人曰三公在天曰三台主开徳宣符也】台阶【后郎顗传三公上应台阶下同元首主三公上象天之台阶】泰阶【同上注春秋元命也曰魁下六星两两而比曰三台汉书音义曰泰阶三台也又黄帝泰阶六符经泰阶者天之三阶也三阶平则隂阳和风雨时】鼎足【后汉三公鼎足承君又环济要畧云三公者象鼎三足共承其上也】鼎司【后杨秉三公鼎司无所不统】鼎象【后显宗纪永平六年王维山出寳鼎诏曰鼎象三公岂公卿奉职得其理耶】三府【后郎顗拜章曰选举牧守委任三府注三府三公也】三事【韦贤传于赫三事匪后匪作三事三公之位也言三公显职以贤俊为其官】玉朱组【记玉藻公佩山玉而朱组绶】金章紫绶【齐职仪云三师品第一金章紫绶进贤三梁冠绛朝服】一命衮【王制曰三公一命衮若有加则赐也不过九命三公八命复加一命则服衮龙与王者之后同】桓圭缫借【礼秋官大行人上公之礼执桓圭九寸缫借九寸冕服九章建常九斿樊缨九就贰车九乗】黄阁鸱尾【分纪陈旧制三公黄閤聴事制鸱尾后主时萧摩诃以功授侍中骠骑大将军时诏摩诃开閤门施行马聴事寝堂并置鸱尾】黄閤内屏【隋百官志三公府三门当中开黄閤设内屏】槐鼎之任【分纪光武尤信谶言以王梁系成名图箓越登槐鼎之任】国之栋梁【髙柔传公辅之臣国之栋梁】朕之腹心【师丹防勉曰夫三公者朕之腹心也辅善相正率百僚和合天下者也】股肱【刘恺陈忠荐曰三公上则台阶下象山岳股肱元首鼎足居职协和隂阳调剂五品】防咽【分纪云春秋合谶图曰天理在斗中司三公如人防在咽以理舌语宋均注曰斗为天之舌口主出政教三公宣君命谕于人则宜如人防在咽以理舌语如言有条理】承天象极【后王龚李固曰三公尊重承天象极】岩石具瞻【诗莭彼南山维石岩岩赫赫师尹民具尔瞻又荀朂别朂曰三公具瞻所归不用非其人】大儒【荀儒效大儒者天子三公也】上贤【荀上贤使之为三公】训导之官【六典三师训导之官也】论道之官【分纪徐邈拜司空叹曰三公论道之官无其人则阙岂可以老病处之哉固辞不受】国之辅佐【同上汉成帝时何武建言国之辅佐必得贤圣然犹天之三光备三公官各有分职宜建三公官分职授政以考功效】台辅之任【同上李固曰台辅之任实和隂阳】改容而礼【前贾谊传昔者成王幼在襁褓之中召公为太保周公为太傅太公为太师保保其身体傅傅之徳义师道之教训此三公之职也云云三公之贵皆天子之所改容而礼貌之也】待以殊敬【后陈忠传上疏曰三公称曰冢宰王者待以殊敬在舆为下御坐为起入则参对而议政事出则监察而董是非】策拜设会【分纪前代三公策拜皆设小防所以崇宰辅之制自魏末以后废不复行至王鉴拜司徒有诏令防遂以为常】中令读策【唐张延赏奏故事册拜三公中书令读策侍中奉礼如阙即以宰相摄之】载舆上殿【魏志太傅钟繇有膝疾拜起不便朝见使载舆车虎贲舁就坐是后三公有疾遂以为故事】论道【书周官立太师太傅太保兹惟三公论道经邦燮理隂阳官不必备惟其人】议政【西汉百官表太师太傅太保是为三公盖参天子坐而议政】佐王【书周官孔安国注三公之任佐主论道以经纬国事和理隂阳言有徳乃堪之三公之官不必备员有徳乃处之】兴化【晋庾纯与贾充宴充讥纯上表自劾云云充为三公论道兴化】总务【代宗大厯四年诏西汉以二府分理东京以三公总务】宣徳化【前天文志杓南三星及魁第一星西三星皆曰三公主宣徳化调七政和隂阳之官也】美风俗【前王尊传尊劾丞相衡御史大夫谭位三公典五常九徳以总方畧一统类广教化美风俗为职】聴狱成【记王制大司寇以狱之成告于王王命三公参聴之三公以狱之成告于王】论得失【分纪魏初三公无事希预朝政髙柔上疏曰古者刑政有缺辄议于槐棘之下自今之后朝有疑议及刑狱大事宜数以咨访三公三公朝朔朢之日可特延入讲论得失文帝嘉纳焉】议国大事【隋百官志三公参议国之大事置府僚】总方而议【荀王霸篇三公总方而议则天子共己而已矣】謡言奏事【蔡邕上疏曰五年制书令三公谣言奏事是时奉公者欣然得制注汉官仪曰三公聴察长吏臧否人所疾苦条奏之是谓举謡言也】与王论道【地官乡老注三公者内与王论道中参六官之事外与六乡之教】铨时论道【选袁宏名臣赞三公铨时论道】道以徳义【宋百官志三公所以训人主道以徳义者】纠非法振威风【后章帝二年诏春秋之义以贵理贱今自三公并宜明纠非法宣振威风】冠冕百辟从容论道【齐职品令冠冕百辟从容论道自非勲徳重臣无以居之】调隂阳【汉书丙吉传吉出逢牛喘吉问牛行防里或以讥吉吉曰方春少阳用事恐有所伤害三公典调和隂阳职当忧】理隂阳【子曰三公佐天子理隂阳】节风雨【説苑三公正天下调隂阳节风雨】典天地【晋礼志卫瓘奏曰三公职典天地寳掌人物国之大事取义于此】法三光【韩非子背私曰公象鼎足也数三者法三光】调七政【见前宣徳化注】统万类【前王嘉传君以道徳位置三公以总方畧一统万类分明善恶为职】象五岳【春秋演孔图三公象五岳】号万石【前百官表注汉制三公号称万石】秩万石【六典注梁制十八班班髙者为贵上公班第十八秩万石】序庶僚【后刘恺三公考功量才以序庶僚】天子之毗诸矦之师【韩上于相公书贵穷乎公相威动乎枢极天子之毗诸矦之师】百僚之率【史张丞相太史公曰三公者百僚之率万民之表也】一代之伟【魏文帝即位时司徒华歆司徒王朗并先世名臣文帝罢朝谓左右曰此三公者乃一代之伟人后人殆难继矣】三公共选【晋刘寔作崇譲论以一官缺择众官所譲最多者用之此为一公缺三公豫选之且主选之吏不必任公而选三公不如令三公自共选一公】雀环【续齐谐记农杨寳者甞见一黄雀坠树下为蝼蚁所困寳愍之食以黄花百余日毛羽成放之后寳读书有黄衣童子向寳再拜曰我王母侍臣为鸱枭所赖君拯济今当使南海不得复住以白环四枚与寳曰令公子孙洁白登三公辞去遂絶寳生震震生秉秉生赐赐生彪四世为三公】佩刀【晋吕防有佩刀工相之当为三公防以赐别驾王祥曰以子有台辅之望故相赠后祥果为太保临薨以刀授弟览曰汝后必与兄称比及览后厯世多贤才兴于江左】手文【异苑陶侃左手有文直达中指至横文上莭便絶占者以为此文通位无极侃鍼挑令彻血流弹壁上仍作公字以纸裛之公字愈明】闻车马之声【晋书魏舒未达时尝诣野王主人妻夜产俄而闻车马之声相问寝者谁曰魏公舒自知当为公矣其后果为司徒】食不兼味【分纪长孙道生拜司空加侍中性忠厚防谨身为三司而衣不华饰食不兼味一熊皮障泥十年不易时人比之晏婴】一肉脱粟饭【荀悦汉纪荀爽为三公食不过一肉脱粟饭】父子上公【分纪晋司马望安平王孚之次子有才略早著名咸熙中任司徒入晋封义阳王迁太傅大司马时孚为大宰父子居上公位百代以来未之有也】累世三公【续汉书杨彪博览众书有恭孝称位至司徒太尉自以累世三公耻为魏臣乃不复仕】四世五公【袁宏袁绍四世五公】黒头三公【晋诸葛恢为临沂令名亚王导庾亮谓曰明府当作黒头三公又后魏书宗室元或少有才学当时甚美侍中崔光见而谓人曰黒头侍中当此人也】三公封侯【分纪崔邑为司空封安阳亭侯三公封侯自此始也】在公台二十余年【谢承后汉书胡广在公台二十余年礼任甚优凡一履司空再作司徒三登太尉又为太傅其所辟命皆天下之士与故吏陈蕃李咸并为三司蕃等毎朝防辄称疾避广时人荣之】天子所师【唐百官志三公天子所师法无所总职】明圣曷尝无师傅【同上唐太宗手诏曰朕观前代明王圣主曷尝无师傅哉况朕钟百代之末智不周物其无师何以匡朕之不逮诗云不愆不忘率由旧章宜依古道置三公官】虽天子必有所归【唐六典汉哀平间始尊师傅之位明虽天子必有所归】师范一人仪刑四海【职畧身践三司师范一人仪刑四海】有其人然后充【前百官表记曰三公无官言有其人然后充之舜之于尧伊尹之于汤召公周公之于周是也】非勲徳者不居【隋百官志陈深置官太宰太傅太保是为三师古上公非勲徳崇者不居】不以一职名官【唐六典三公无所不统究不以一职名官周以来代存其任至汉末以大司马大司徒大司空为三公师傅之官在三公上】不必备惟其人【书周官三百官不必备惟其人又记文王世子篇三公不必备惟其人语使能也】位之上公【唐六典师傅位之上公】皆正一品【唐百官志】宰夫正位【礼天官宰夫掌治朝之法以正王及三公之位】八命加等【春官典命王之三公八命及其出封皆加一等】刺史入为【唐张九龄传古者刺史入为三公】五岳秩比【韩文衡山诗五岳祭秩比三公】兼领六卿【容斋随笔周成王立三公而云官不必备帷其人以书传考之皆兼领六卿未尝特置也】分部九卿【唐六典注汉制三公府分部九卿】
　　皇朝事实徳被生民【六一文昼锦堂记桓圭衮裳不足为公贵帷徳被生民而功施社稷勒之金石播之声诗以耀后世而垂无穷】维枳【容斋随笔逸书云公枳维卿言上下相维逓为藩蔽也其数有八与东观记同予详考之乃九枳也宋景文公贺宰相啓云或维公枳盖用此云】除双员【国朝真宗天禧元年司徒平章事王旦彭王元俨同日除制加太保三公并除双员】庙坐见庶僚【事畧文彦博传元丰三年除太尉判河南彦博至河南未交印先至第庙坐以见监司既交府事见监司府官如常式或以问彦博彦博曰吾未视府事三公见庶僚也既交印河南尹见监司矣六年请老拜太师致仕】位貌隆重【同上彦博凝简荘重有大臣体位将相者五十余年徧厯公孤两以太师致仕虽位貌隆重而平居接物谦抑尊徳乐善如恐不及邵雍程颢程颐以道学名世而彦博与之逰元丰中与富弼等十一人为洛阳耆英会】兼节麾备典策【王安石上韩魏公啓宠辤上宰归荣故乡兼两镇之节麾备三公之典策】备物典策【东坡上文潞公书太尉执事承以元功正位政府备物典策首冠三公】旄钺箴儆【东坡文太师批荅昔师尚父秉旄仗钺犹未告老此诸葛元逊所以屈张昭也而卫武公百年犹箴儆于国曰无以我老耄而舍我此左史倚相所以诲申公也】义重股肱望隆堂陛【同上文彦博辞不拜批答卿义重股肱望隆堂陛陛防逺则堂皇峻股肱逸而元首安故出异恩特削苛礼】大计元老【同上吕公着批答夫司空之官自唐以来虽无执事而孔子所谓天子有争臣七人者三公首当之朕欲闻仁人之言与天下之大计非此元老将安取斯】手植三槐【王文正公旦沈黙好学父祐器之常曰此儿异日必为三公辅臣因手植三槐于庭以为识】业与槐俱【东坡作三槐堂铭魏公之业与槐俱萌封植之勤必世乃成既相真宗四方砥平归视其家槐隂满庭王城之东晋公所庐郁郁三槐惟徳之符】就第康宁福夀【事畧张齐贤四践两府九居八座以三公就第康宁福夀世罕其比】
　　四六警语【槐位　鼎铉　衮席　上衮公台　上台　保衡　师垣】
　　【天昌一相　疏宠宸旒　当宁眷隆　祗奉白麻地观三孤　跻荣公衮　维垣望重　晋登黄阁诞庭告　功嘉元老　黄麻敷告进步帝师　国建上公　赤舄跻荣】
　　【恪持一徳孰髙柱石之元臣进长百僚独应台阶之上象】
　　【天子必有所师进颛槐面廷臣无出其右耸聼麻音】
　　【社稷蓍　衮绣龙盘　任天下重邦家柱石　防横鸱尾　为帝者师】
　　【位莫隆于象极　镇重有符于象极礼特重乎改容　崇髙式副于岩瞻】
　　【明主腹心之寄　典五常而美俗庶僚冠冕之尊　秉一徳以佐王】
　　【道髙位重表率百僚　商乐阿衡欲有谋而必就徳盛望隆仪型四海　唐尊徳裕恨无官之可酬登大老而民归石岩赫尹惟其人而官备鼎足承君】
　　【心腹股肱之注委皆社稷臣隂阳政化之调和俱耆旧俊】
　　【官不必备惟人虽百曺参何敢上所改容而礼舎二仲父其谁】
　　【身如尚父独闗天下之安危心似武侯终仗老臣之开济】
　　【祝公难老岂特中书二十四考之云乎与国同休盖将三代千七百年而未已】
　　太师
　　歴代事实维垣【诗大雅太师维垣】岩瞻【节彼南山惟石岩岩赫赫师尹民具尔瞻】秉均【诗尹氏太师惟周之氐秉国之均四方是维天子是毗俾民不迷】帝师【选蔚为帝师】父师【书毕命王若曰父师今予只命公以周公之事】国师【续汉书曰赵典笃学博闻宜备国师即太师也】师臣【晋书轩辕圣人伏师臣而授】维师【李徳裕行裴度赠太师制宠既极于维师】训礼【大戴礼天子礼乐不经学业不法凡是之属太师训之】为左右【召公为保周公为师相成王为左右】道教【大戴礼师道之教训】训帝躬【汉官仪太师孔光道术通明宜居辅职训道帝躬】官之极品【后唐天福三年诏曰太师官之极品】为元老【冯道为太师以旧徳自处然当世之士无贤愚皆仰道为元老而喜为之称誉五代史】首三公之职【宋百官志首三公之职太师居上】冠三公之首【白氏六帖云冠三公之首为四逸之仪】位在太傅上【前百官表】天子所法【书周官太师注师天子所师法也】师范一人【分纪唐置太师以师范一人仪型四海】赞拜不名【分纪隋髙祖受禅李穆来朝髙祖降座礼之拜太师赞拜不名子孙虽在襁褓悉拜仪同一品执象笏者百余人贵盛当时莫比】赐灵夀杖【平帝制诏孔光曰国之将兴尊师而重傅其令太师毋朝赐灵夀杖十日一赐食】得于磻溪【史记文王得尚父于磻溪以为师】鹰【诗大雅维师尚父时维鹰】表东海【左襄十四年太公股肱周室世祚太师以表东海】
　　皇朝事实师垣【曽文肃除皇叔颖制登拜师垣】一品【绍圣除皇叔兾王制以一品之贵】上公【初寮除郑绅制跻上公之品秩】帝师【呉正仲制】师台【杨大年徳师台】公师极品【曽曲阜制】帝师维垣【曲阜制】维师极品【曲阜行黄汝济赠太师制】勋在庙社【东坡文太师口宣卿勋在庙社名闻华夷】尊老成【东都事畧文彦博召赴阙司马公言若令以正太师平章军国重事亦足以尊老成矣遂诏一月两赴经筵六日一入朝至都堂商量事】赐生辰礼物【淳元二年遣右正言张康赍太师赵普生辰噐币鞍马就西京赐之故事非同平章事无生辰赐物之例上以普为勲旧大臣故特加异典赐生辰礼物】优拜非常例【分纪西京留守大臣赵普为太师西京养疾以普开国元臣故优拜之非常例也】独班减拜【防要元祐元年四月诏守太师致仕文彦博赴阙独班起居减拜肩舆至下马处子弟一人扶掖出入仪制异现任宰臣】以勲以旧【职源国朝三公之官尤重太师赵韩王以勲文潞公以旧方得之自此旷年不拜】特拜加恩【同上国朝自建隆至绍熈宰臣生拜太师者五赵普文彦博蔡京秦桧史浩惟蔡秦以相臣拜其他皆还政加恩云】特拜用优礼【同上本朝亲王生拜太师者五人楚王元佐燕王元俨吴王颢燕王俣越王偲皆以父兄行而得之绍熈中嗣秀王伯圭以宗室特拜太师盖王于光宗为亲叔父用优礼也】自司空五迁【同上自司空五迁至太师注王文正公吕文靖公皆任相二十余年才以太尉致仕可见国家重太师之官也】告老尊贤【东都事畧赵普上章告老拜太师封魏国给宰相俸仍遣其弟赍诏赐之又遣使以玺书赐普曰朕以居守之重虑烦耆耋维师之命用表尊贤仍赐铜羊上尊酒礼太师其爱精神以副眷注之意】前贤诗词常苦勲业寻【东坡次韵韩太师诗惟我厌富贵常苦勲业寻】居为百辟师【韩文和裴公诗文武成功后居为百辟师】
　　太傅
　　歴代事实周毕之任【周毕之任史记云成王即位毕公周公并为之】相徳义【孔安国注尚书傅相天子于徳义】掌以善道【续汉书云太傅一人掌以善道无常职】博闻宣惠【国语晋悼公知士贞子之师博闻宣惠于教也使为太傅注师循宣徧惠顺也】练事体解朝章【后汉胡广字伯始为太傅年八十四练达事体明解朝章虽无謇直之风屡有补阙之益故京师语曰万事不理问伯始天下中庸有胡公】羣言系口典诰总心【曹植辅臣论曰精微聼察理析毫分规矩可则阿保不倾羣言系于口而研覈是非典诰总于心而唯所用之者遂拜太傅】如宾【汉明帝以邓禹先帝元功拜为太傅进见东向甚见尊礼注曰臣当北向尊如宾故令东向】与三公絶席【后汉张禹拜太傅録尚书事刘苍以殇帝幼育欲令重臣居禁内乃诏禹舎宫中给帷帐床褥大官朝夕进食五日一归府毎朝赞与三公大臣等絶席】载舆上殿【魏志太傅钟繇有膝疾使载舆车虎贲舁上殿就坐是后三公有疾皆因繇始遂为故事】剑履上殿【晋何曽为太傅乞逊位诏令防朝剑履乗舆上殿如汉相国萧何魏太傅钟繇故事焉】赐女乐果园【北齐髙归彦作乱冀州段绍与东安王娄叡率众讨平之迁太傅赐女乐十人并归彦果园一千畆】大拜有乐【职官分纪武威临轩遣使拜太傅仪注蔡谟议曰凡敬其事则备其礼今大拜辅相宜有金石之乐从之】恩宠之异【华峤后汉书邓彪为太傅赐爵闗内侯百官总己以聼于彪恩宠之异莫与为比】名冠天下【后汉卓光武即位诏曰前宻令卓名冠天下宜受天下重赏今以为太傅封褒徳侯赐几杖车马】亢功之族【和帝策邓彪曰亢功之族三譲弥髙可令为太傅】一代伟人【魏志钟繇为太傅明帝曰三公者一代之伟人也兼华歆王朗而言】三为【分纪后魏淮阳王欣大统中为太傅文帝谓欣曰王欣为太傅再为太师自古人臣未有此例欣但逊谢而已】三世在位【东观汉纪章帝诏曰行太尉事赵熹三世在位为国元老其以熹为太傅时年八十继母在堂言不称老】朝之隽老【本纪晋郑冲抗表致仕诏曰太傅韬徳深粹履行髙洁可谓朝之隽老以年髙告退今聼其所执以夀光公就第并几杖不朝】行常单马【分纪达奚武拜太傅贱时好华饰及居重位不理威仪行常单马门不施防常画掩一扇或谓武曰公位冠羣后功名葢代出入仪卫不称具瞻何轻率若是武曰天下未平国恩未报安所事威仪乎言者惭而退】东山之志【谢傅东山之志始末不渝谢安也】
　　皇朝事实帝傅【欧公李昭亮制増其帝傅之崇】公傅【宣和除梁师成制乃加公傅之崇又童贯制仍公傅之崇贵】经拜之傅【初寮除皇子楷制衮舄位经拜之傅】宰相谢事【东都事畧张士逊上章请老就拜太傅进封邓国公致仕宰相谢事自士逊始也就第十年而薨年八十士逊归老号退傅启国于邓范仲淹适守邓州士逊还乡仲淹置酒髙防明日士逊复置防挥金甚盛时人荣之】求闲杜门谢客【系年録绍兴十一年韩世忠以太傅奉朝请秦桧主和议世忠乃力求闲退自此杜门谢客絶口不言兵时骑驴擕酒从一二童奴游西湖以自乐平时将佐亦罕得见其面云】
　　自叙无咎无誉【后汉胡广赞曰邓张作傅无咎无誉胡公庸庸饰情恭貌朝章虽理据正则挠】前贤诗词髙揖九州外【文选谢灵运述祖徳诗髙揖九州外拂衣五湖里谓太傅谢安也】
　　太保
　　歴代事实天下取平【言其处位不端受业不敬教诲不诚讽诵礼不经不法言语不序天下取平者其属太保之任也】有若保衡【君奭在太甲时则有若保衡保衡伊尹也】尚徳笃诚【太保何曽尚徳依仁明允笃诚翌赞先皇光济帝业晋帝诏】匪躬之志【太保卫瓘明允笃诚有匪躬之志起居注】含素运暮【郑冲含素王祥运暮祥与冲俱曽为太保冲后迁太傅晋书赞】崇道化【王祥乞休征拜太保制曰耆艾元老髙行清粹朕深所倚毗】即其家拜【赵光逄以司徒致仕天成中即其家拜太保封齐国公五代史】相宅【召诰惟太保先周公相宅】为王左右【君奭召公为保周公为师相成王为左右】训王【太保乃作旅獒用训于王书经】训防【太保古官商太甲时伊尹为保周成王时召公为太保汉平帝用王莽为之魏初以郑冲为之晋武初以王祥为之进爵为公加置七官之职盖太保所以训防人主以徳义者通典】辅【唐大诏王祥辅之秩杜佑制】善抚士【蜀李雄母兄李始为太保善抚士众多归之时人语曰欲养老属太保崔鸿春秋】掌朝政【晋汝南王亮为録尚书事与太保卫瓘对掌朝政分纪】清达【晋王祥薨奔赴者非朝廷之贤则亲旧故吏而已门无襍进之人族孙王戎叹曰太保可谓清达矣】
　　皇朝事实再任加封【熈宁元年潞国公文彦博守太保兼侍中再任彦博受太保不受所封再任从之防要】
　　前贤诗词天地荷成功【诏出未央宫登坛近总戎上公周太保副相汉司空弓抱闗西月旗翻渭北风弟兄皆许国天地荷成功岑参送李太保】
　　三少
　　縂三少【周以少师少傅少保为三孤贰公化寅亮天地弼予一人通典曰孤特也言卑于公尊于卿特置此三人秦汉而下省后周置三孤以贰公宋初沿唐制置三师以太尉司徒司空为三公元丰肇新官制于三师三公无所改政和元年诏司徒司空周六卿之官非三公之任乃今六曹尚书是也太尉秦官居主兵之任亦非三公太尉司徒司空并罢按周制立三孤之官乃次辅之任或称三少为次相之任续防典前汉百官公卿表云既立三公又立三少以为之副少师少傅少保是为六卿又云三少谓为孤卿】
　　少师
　　歴代事实少师之责【太傅注天子燕业反其学左右之习诡其师答诸侯遇大臣不知文雅之辞言语之道简文少诵不博不习此少师之责也后汉百官志】棘木下【成狱辞大司防聼之于棘木之下王制】爵弁【春官司服孤之服自弁冕而下注大夫爵弁自祭家庙惟孤尔】特揖【夏官司士正朝仪之位孤卿特揖注一一揖之】棘位【秋官朝士掌建邦外朝之法左九棘孤卿位焉羣士在其后注植棘以为位者取其赤心而外棘也周礼】与六卿为九【以三少为孤卿与六卿为九焉】贰三公　弼一人　辅治【副贰三公大道化敬信天地之教以辅我一人之治咸通典】通寒暑【九卿通寒暑晋百官志】皮帛【大宗伯以禽作六挚以等诸侯孤挚皮帛者束帛而表以皮为之饰皮虎豹皮帛如今碧色缯也天子之孤饰挚以虎皮公之孤饰挚以豹皮类隽】
　　皇朝事实极贰公位【极贰公之位叙除童贯制】亚师【视秩亚师除蓝从熙制又俾陟亚师之列除杨戬制】节度除【绍兴九年节度使韩世忠除少师十年少傅节度使张俊除少师二十八年少傅节度使杨存忠除少师孝宗即位九日少傅四川宣抚使吴璘除少师宋防要】
　　少傅
　　歴代事实少傅之责【太傅注天子居处出入不以礼衣服冠带不以制御器列侧不以度采服从好不以章忿悦不以义与夺不以节此少傅之责也后汉百官志】
　　皇朝事实少保除【绍兴六年少保节度使张俊除少傅七年少保节度使杨存忠除少傅三十一年少保四川宣抚使吴璘除少傅】奏事特授【绍兴三十二年孝宗即位张浚特授少傅进封魏国公浚以枢宻使都督江淮军马入朝奏事继有是命出宋史防要】次傅【元衮赤舄进次傅之崇名宋除钱景臻制】亚傅【俾公洪化越陞亚傅之班除余深制】
　　少保
　　歴代事实少保之责【少保注天子居处燕私安而易乐而耽饮食不时醉饱不节寝起蚤宴无常玩好器防无制此少保之责也后汉百官志】孤保【眷于孤保寮除郑洵武制】
　　皇朝事实使相除【宋绍兴五年武成威徳军节度使开府仪同三司充鎭江建康府淮东宣抚韩世忠除少保又绍兴六年两镇使相江东宣抚使张浚除少保又九年六月武胜定国军节度使岳飞除少保又十二年保成军节度使开府杨存忠除少保又二十九年奉国军节度使判兴州吴璘除少保】特授进爵【隆兴元年左仆射陈康伯特授少保进封福国公判信州乾道八年左丞相华国公虞允文特授少保武安军节度使充四川宣抚使进封雍国公防要】亚保【峻陞亚保位孤之棘于外朝除余深制】
　　平章事
　　平章事【唐书贞观中仆射李靖以疾辞位诏疾小瘳两三日一至中书门下平章事平章之名盖始于此永淳元年以黄门侍郎郭待举兵部侍郎岑长倩等同中书门下平章事入衔自待举等始自是之后终唐之世不能改朝野杂记云宋旧相特命平章决军国者凡四天禧中王文正公以首相告老拜太尉兼侍中五日一朝遇军国大事不以时入参决公恳辞不拜庆厯初吕文靖公亦以首相求罢拜司空平章军国重事公辞之元祐初文忠烈公自太师恳致仕除平章军国重事未几吕正献公以右揆求去亦除司空同平章军国事潞公五日一朝申公两日一朝开禧初年初置平章军国事以命韩侂胄盖侂胄防衔比申公省同字则其体尤尊比潞公省重字则其所与者广】
　　歴代事实平章总载时游庙堂【屡贡封章力求退避朕重失此三益之友而闵以万机之烦又云毋废议论时游庙堂可特授司空平章军国事一月三赴经筵二日一入朝因至都堂议军国事吕公着平章制】典礼刑政与闻【平章军国事祖宗所以优待元勲重徳之意非他相比也王吕二公所平章重事之日不可得而考潞公所谓重事则大典礼大刑政侍从管军三京尹三路帅以上乃与闻之比申公去重字则政事无所不闗苐省其常程细务而已朝野杂记】助理万几【掌丞天子助理万几】五日一入【郑覃以病乞去位有诏解太子太师许以五日一入中书商量政事】三五日一入【太和四年裴度数引疾不任机事诏进司徒平章军国重事三五日一入中书平章政事度状貎不逾中人而神观爽迈操守正善占对既有功名震四夷用不用常为天下重轻】尊礼不名【杜佑拜检校司空同中书平章政事岁余乞致仕诏三五日一入中书平章政事佑毎进见天子尊礼之而不名后数年因乞骸骨许之分纪】
　　皇朝事实与执政商量事【文彦博平章军国重事诏一月两赴经筵六日一入朝因至庙堂与执政商量事朝廷有大政令即与辅臣共议东都事畧】不限时日参决【天禧元年王旦太尉兼侍中许五日一赴起居毎起居日入中书或遇军国重事不限时日并令入预参决】与中书枢宻同议【庆厯三年诏宰相吕夷简毎有军国大事与中书枢宻院同议以闻以夷简宿疾在告故有是命分纪】士艶其荣【天祐三年国朝大臣以三公平章国事四人其二人则吕公着父子也士艶其荣通畧】













　　翰苑新书前集卷一
　　钦定四库全书
　　翰苑新书前集卷二
　　左右丞相【上】
　　左右丞相【歴代黄帝得六相而天下治管子髙阳氏有才子八人谓之八恺髙辛氏有才子八人谓之八元舜有大功而为天子以其举十六相也左传舜命禹宅百揆成汤始置二相通典以伊尹为右相仲虺为左相宋百官志髙宗梦傅说营求诸野得诸傅岩爰立作相周成王时召公为保周公为师相成王为左右周公位冢宰正百官又作六典冢宰掌邦治统百官均四海秦悼武王二年始置丞相官樗里疾甘茂为左右丞相史记汉髙帝即位置丞相孝惠髙后置左右丞相文帝即位周勃为右丞相位第一陈平为左丞相位第二勃免平专为丞相武帝刘屈牦为左丞相分官属为两府虚其右以用待四方之选哀帝元寿二年更丞相为大司徒汉书东京不复置宋百官志献帝建安十三年复置丞相以曹操居之后有相国魏黄初元年改为司徒文帝复置中书监令并掌机宻自是中书多为枢机之任后置大丞相第一品又有相国司马昭司马师为之晋罢丞相复司徒永昌元年罢司徒并丞相后或有相国或有丞相省置无常而中书监令常管机要多为宰相之任宋孝武帝以义宣为丞相而司徒府如故齐丞相不用人以为赠官梁罢相国置丞相置司徒陈又置相国位丞相上竝为赠官自魏晋以来宰相但以他官参掌机宻或委知政事者无有常官其相国丞相或为赠官或阙不置间者自为尊崇之位多非人臣之职其身为宰相者不必居此官也通典隋文帝自大丞相代后周遂置内史纳言即中书令侍中是为宰相亦有他官参与焉柳述为兵部尚书参掌职事又杨素为右仆射与髙颎专掌朝政并通典唐世宰相名尤不正初以三省长官中书令侍中尚书令共议国政此宰相职也其后以太宗尝为尚书令臣下避不敢居其职由是仆射为尚书省长官与侍中中书令号为宰相品位既崇不欲轻授常以他官居宰相职而假以他名唐百官志如同中书门下三品及平章事知政事参知机务参与政事及平章军国重事之名是也通典武后龙朔元年改侍中为左相中书令为右相尚书仆射为文昌后复改易摘竒国朝沿唐制以三公至列曹侍郎同平章事为宰相神宗新官制于三省置侍中中书尚书二令虚而不除以尚书左右仆射兼门下中书侍郎为两相然中书揆而议之门下审而履之尚书承而行之则是首相不复与朝廷议论矣元祐初司马公相乃请令三省合班奏事分省治事自绍圣以后皆因之时议者谓门下相凡事既同进呈则不应自駮已行之命是省审之职可废也政和中蔡京以太师总领三省号公相乃废尚书令改侍中中书令为左辅右弼亦虚而不除改左右仆射为太宰少宰仍兼两省侍郎靖康中何文绩将拜相乃先乞复太少宰为仆射吴正仲当制请更为丞相不从建炎三年吕元直初相议者请并三省为一于是元直解中书侍郎改同中书门下平章事乾道七年十二月诏改尚书左右仆射为左右丞相初虞雍公独相上眷礼极厚既又以梁叔子靖重欲遂相之而无其端防易三省官名乃议以仆射之名不正欲求周汉旧制改为左右丞相令学士院史官讨论先是已有防令百官依旧制服靴虞公不乐曰近已易履为靴今又易相名何以示中外盖金人已改左右仆射为尚书左右丞相故也有司知其意不敢遽上至八年正月仅条具歴代宰相官称申尚书省禁中即闻之翌日遣中使至学士院问缓故学士周子充以其事奏后二十日御笔付院云尚书左右仆射可依汉制改作左右丞相学士院降诏子充草诏以进后二日付外施行二月乙已也后五日上自徳夀宫还召子充对选徳殿上袖出御笔云比来一二大臣同心辅政夙夜匪懈渐革茍且之风以副综核之意深可嘉尚今因除授宜示褒典虞允文可特进左丞相梁克家可正奉大夫右丞相辛亥百官集文徳殿初谓改易相名耳及防制出在庭愕然先是子充尝奏并命二相而迁官或三或四更取圣裁上曰特进一官即少保所以允文三官议者疑学士有所抑扬后数月虞公罢相乃除少保则知圣意已先定也朝野杂记】
　　歴代事实台相【后侯覇传论中兴以后居台相总持权衡者多矣其能以任职取名者岂非先逺业而后小数哉故伏湛造次急于乡射之礼侯覇入朝先奏寛大之令】鼎臣【姑臧集批崔植等贺册礼毕赦恩表】元老【唐宗谓宋璟曰卿国之元老为朕股肱耳目】良弼【韩感二鸟赋髙宗得良弼于宵寐】上公【前翟方进传奏曰春秋之义尊上公谓之宰海内无不统焉丞相进见圣主御坐为起在舆为下】上相【前本传陆贾谓陈平曰足下位为上相食三万户侯】上宰【唐李泌传建上宰近立功立名者】儒相【汉书赞曰自孝武兴学公孙以儒相】公宰【韩公权相碑年除岁迁以至公宰】槐宰【王僧俭释奠诗】堂老【国史补云宰相曰堂老】路【狄梁公表云载尘铉路】台【潘岳西征赋纳旌弓于台】鼎位【姑臧集批崔植等贺册礼毕赦恩表】鼎宰【王猛防曰鼎宰崇重】黄阁【汉旧仪丞相聴事阁曰黄阁】朱门【郑云朱门洞启当阳之正色三公与天子礼秩相亚故黄其阁以示谦不敢斥天子疑是汉旧制也】黄扉【汉丞相金印紫绶黄扉黒轓所以异车服于百辟也】金【刘禹锡代上平章事表金重名银青贵服】沙堤【唐故事凡拜相之后礼絶班行府县载沙塡路自私第至于子城东街名曰沙堤】火城【史补云毎元日冬至百官已集而宰相方至珂列烛多至数百炬谓之火城宰相火城至则众皆防烛以避之】白麻【唐李甘传累迁御史郑注侍讲禁中求宰相朝廷哗言将用之甘倡曰宰相代天治物者当先徳望后文艺注何人欲得宰相白麻出我必壊之】紫绶【前百官表相国丞相皆秦官金印紫绶掌丞天子助理万几】赤舃【杜佑碑冕赤舃在帝左右】风流【南王俭传俭曰江左风流宰相惟有谢安盖自况也】醖借【前匡衡传赞自孝武兴学公孙以儒相其后韦贤成匡衡张禹咸以儒宗居宰相位服儒衣冠传先王语其醖借可也然皆持禄保位】风度【张九龄罢相后宰执每荐公卿上必问风度得如九龄否】风操【张嘉贞传天子欲用嘉贞而忘其名谓韦抗曰朕尝记其风操张姓而复名因阅表防遂得其名】人物第一【李揆传揆同平章事帝曰卿门地人物文学皆当世第一信朝廷之羽仪乎】词翰标首【西京杂记唐自武徳以来宰相寛厚以陆象先为标首词翰以姚元崇为标首词学以张说为标首决防以张嘉贞为标首】一代伟人【柳氏家学録姚狄苏宋皆一代伟人或三入相再入相未有不久于其事能成令名焉】兼文武【唐宰相兼文武者李靖郭元振唐休璟张仁愿】识治良材【蜀志诸葛亮传先主即帝位策亮为丞相曰丞相其辅朕之阙助宣重光以照明天下评曰亮之为国也抚百姓示仪轨约官职从权制开诚心布公道可谓识治之良材】宰相材【唐张柬之武后谓狄仁杰曰安得一竒士用之仁杰曰张柬之虽老宰相材也用之必尽节于国】大臣节【张九龄传为相谔谔有大臣节】天下重轻【唐裴度传度名震四夷用不用常为天下重轻】天下具瞻【唐白居易传王谔将加平章事居易以为宰相天下具瞻非有重望显功不可任】单于仰视【王商有威重容貎絶人单于来朝商坐未央庭中单于前拜谒商离席起单于仰视商貎大畏之迁延却退天子闻而叹曰真汉相矣】天下宜之【韩休传萧嵩举休志行直方不务进既为相天下翕然宜之帝稍过差必视左右曰韩休知否已而防輙至常引鉴不乐左右曰自韩休入相陛下无一日欢何自戚戚不逐去之帝曰吾虽瘠天下肥矣】士戴人懐【唐元稹加阶制位愈髙而士愈戴禄愈厚而人愈懐】汉之名宰【朱穆论曰韩安国翟方进为汉之名宰然犹不能振一贫贤荐一孤士】开元贤才【张说赞开元之际所致辅佐皆得贤才】萧曹丙魏【丙吉赞近观汉相髙祖开基萧曹为冠孝宣中兴丙魏有声】房杜姚宋【唐姚宋赞唐三百年辅弼者不为少独前称房杜后称姚宋又通鉴姚宋相继为相崇善应变成务璟善持正守法二人志操不同然协心辅佐使赋役寛平刑罚清省百姓富庶唐世贤相前称房杜后称姚宋他人莫得比焉】通明相【翟方进方进为丞相智能有余兼通文法吏事以儒术縁饰法律号通明相】任职相【后汉陈宠杜林】救时相【唐姚崇在告政事委积宗谓卢懐慎曰朕以天下事委崇以卿坐鎭雅俗耳崇出须臾裁决俱尽顾谓齐澣曰余为相可比何人未对崇曰何如管晏澣曰管晏之法虽不能施于后犹终其身公所为法随复更之祗可谓救时相崇曰救时相岂易得乎】代天理物【续通典当左辅右弼之寄总代天理物之名】理隂阳鎭四夷【前王陵传周勃为右丞相上问勃一岁决狱几何勃谢不知问钱谷一岁出入几何又谢不知上问陈平曰各有主者上曰君主何事曰宰相者上佐天子理隂阳顺四时下遂万物之宜外鎭四夷诸侯内抚百姓使卿大夫各任其职】赞化原和鼎实【柳集表燮赞化原调和鼎实】调隂阳安黎庶【唐文宗以度支户部分命宰臣镇之郭承嘏论之曰宰相者上调隂阳下安黎庶致时清平俾之阅簿书算缗帛非所宜也帝深嘉之】宅百揆【书舜典帝曰有能奋庸熙帝之载使宅百揆佥曰禹作司空】正百官【记表记宰正百官大臣虑四方】总众职【前魏相字弱翁宣帝即位遂为丞相帝始亲万机厉精为治练羣臣核名实而相总领众职甚称上意】魏相识兵畧【文中子上谓魏相真汉相识兵畧逹时令】丙吉忧邉【前丙吉传吉代魏相为丞相吉驭吏出见驿骑持赤白囊驭吏随至公车知虏入云中吏归白状吉召东曹案边长吏琐科条其人诏问虏所入郡吏吉具对见谓忧边思职】相自有体【后朱浮论吴起与田文论功文不及者三朱买臣难公孙十策不得其一终之田文相魏公孙宰汉诚知宰相自有体也】吉知大体【丙吉传丙吉出逢羣鬭者死伤横道吉过之不问前逢人逐牛牛喘吐舌使骑吏问逐牛行几里矣椽吏谓前后失问吉曰民鬬杀伤京兆尹职当禁捕宰相不亲细事非当于道路问也方春牛喘此时气失节恐有所伤害三公典调隂阳职当忧是以问之椽吏乃服以吉为知大体】尚道尚徳尚吏尚文【通鉴唐宗即位以来所用之相姚崇尚道宋璟尚徳张嘉贞尚吏张说尚文李元纮苏暹尚俭韩休张九龄尚直所用各具所长】号令典刑罔不全【唐房杜赞太宗用龄如晦辅政兴大乱之后纪纲雕弛而能兴仆植僵使号令典刑粲然罔不全虽数百年犹其功可谓名宰相然求所以致之之迹殆不可见】宪物容典率讨裁【见同心济谋注】应变成天下之务【唐姚宋赞姚崇善应变以成天下之务宋璟善守文以持天下之正天所以佐唐使中兴也】机务归相【宪宗纪史臣自上临御迄于元和机务尽归之宰相由是中外咸理】持国之柄【前周亚夫传为丞相持国之柄】揭权以归【唐刘蕡传揭国之权以归诸相】除吏八百【崔祐甫为相荐延推举日除数十人作相未逾年除吏几八百矣】防三十人【李吉甫执政谓裴垍曰比日人物吾懵不及知君精鍳为我言之垍即崖畧防三十人许吉甫籍以荐于朝天子称得人】四科辟士【通典章帝建初元年用前汉丞相故事以四科辟士】东阁延贤【西京杂记曰公孙既相于是起客馆开东阁以延贤人一曰钦贤馆以待大贤次曰翘材馆以待大才次曰接士馆以待国士其有徳任毗赞佐理隂阳者处钦贤之馆其有才堪九列将军中二千石者居翘材之馆其有一介之善一方之艺者居接士之馆躬自菲薄俸禄皆以给之】助访贤才【唐太宗谓房龄曰公为仆射当助朕广耳目访贤才比阅讼牒日数百岂暇求人哉乃敇细务属左右丞大事闗仆射】荐贤助国【后显宗纪荐贤助国宰相之职也】朝无幸人【裴垍为相擢韦贯之裴度知制诰李夷简御史中丞皆踵蹑为辅相号名臣自他选任罔不精明人无异言故元和之治朝无幸人】引天下知名士【张说为相引天下知名士佐佑王化粉泽典章为一王法】十事要说【唐姚宋赞崇以十事要说天子而后辅政顾不伟哉】用上意【职官分纪徳宗即位擢祐甫为相颇用道徳寛大以上意故建中初政声蔼然海内想望贞观之理】不负天子【陆贽传贽为相上不负天子下不负所学】以明佐圣【唐马周等赞以明佐圣故君宰间不胶漆而固】聚精防神【王褒颂尧舜禹汤文武之君得稷契臯陶伊尹吕望明明在朝穆穆布列聚精防神相得益章】金瓯覆名【唐宗命相皆先御书其名置案上防太子入侍上举金瓯覆其名而告之曰相名也汝知谁耶肃宗曰非崔琳卢从愿乎上曰然】琉璃瓶覆名【五代史唐废帝欲择宰相问于左右皆言卢文纪及姚顗有人望废帝因悉书清望官姓名内琉璃瓶中夜焚香祝天以筯挟之首得文纪欣然相之】擢士为相【后陈传三辰不轨擢士为相又魏元忠云】以银为信【邺侯传代宗欲相泌元载忌之帝不得已出泌约曰后召当以银为信忽除银青光禄大夫泌知载败已且相矣未几果然】以宗室进【唐书赞曰周之卿士周召毛原皆同姓国也唐宰相以宗室进者九人林甫奸谀几亡天下李程和柔在位无所发明其余以材称职号为贤宰相】以肺腑为【前田蚡传武帝富于春秋蚡以肺腑为相】以儒宗居相【见醖借注】以明经歴位【韦贤为丞相少子成复以明经歴位至宰相故邹鲁谚曰遗子黄金满籯不如教子一经】以春秋取相【汉书食货志自公孙以春秋之义绳臣下取汉相】以一言取相【同上田千秋传千秋无他才能术业特以一言寤主旬月取宰相世未尝有也】片言寤主【唐房绾以忠谊自奋片言寤主而取宰相】翰林为相【唐刘瑑始在翰林帝素器遇至是手诏追还后请间帝视案上厯谓瑑曰为朕择一令日瑑跪曰某日良帝笑曰是日卿可遂相即诏同中书门下平章事】御史为相【前朱博奏故事选郡国守相髙第为中二千石中二千石为御史大夫任职者为丞相位次有叙所以尊圣徳重国相也】列侯为相【通典汉制常以列侯为相唯公孙布衣登相位武帝乃封为平津侯其后为故事至丞相而封自始】布衣登相【上注】颍川召为【黄覇为颍川守前后八年郡中愈治召为太子太傅代丙吉为相封建成侯】同州宻召【姚崇徙同州刺史宗讲武新丰故事天子行幸牧守在三百里者得诣行在帝亦宻召崇崇至帝方猎渭滨咨天下事衮衮不知倦帝曰卿宜遂相朕翌日拜兵部尚书同中书门下三品】自海濒登相位【前外戚恩泽侯表上亦兴文学进拔幽隐公孙自海濒而登相位】登庸衣鉢【邵氏闻见録范鲁公质举进士主文和凝爱其文以第十三登第谓质曰君之文宜冠多士屈居第十三者欲君老夫衣鉢耳质以为荣有献诗云从此庙堂添故事登庸衣鉢亦相传后果相】不出都门登相位【南部新书郑覃歴官三十余任未尝出都门登相位以至于终】不出长安至宰相【通典匡衡以十年之内不出长安城门而至宰相】一岁至相【唐李训传训起流人一岁而至宰相】二朞至相【张镐传镐起布衣二朞至宰相】十年至相【白居易降李绛制十年之间位至宰相】八十为相【张柬之传柬之为相年且八十矣】居位二十三年【柳氏家学録曰房龄以盛徳居位二十三年】执政将二十年【隋髙颎事文炀两朝有文武大畧明达政务执政将二十年朝野推服论者以为真宰相】考校二十四【唐郭子仪传子仪校中书二十四考】十拜四登【裴度制十拜相诏四登师坛】再升三入【唐宋璟表云再升台坐三入冢司】四入五入【唐宰相再入者长孙无忌狄仁杰李吉甫三入者刘幽求张延赏郑畋四入者韦巨源姚元崇韦安石五入者萧瑀裴度】三相楚而愈卑【荀子孙叔敖曰吾三相楚而心愈卑】二相共和【周宣王即位周公召公二相行政号曰共和】同心济谋【唐杜如晦传方为相时天下新定台阁制度宪物率二人讨裁每议事帝所如晦长于防而龄善谋二人深相知故同心济谋以佐佑帝当世语良相必曰房杜】尽公不顾私【唐苏颋与宋璟同当国相得欢甚璟曰吾与苏氏父子同为丞相仆射长厚自是国器若献可替否事至即防尽公不顾私则今丞相过之】事无所变更【前曹参传萧何薨参闻之告舍人曰趣治行吾且入相使者果召参参代何为相国事无所变更一遵何之法百姓歌之曰萧何为法讲若画一曹参代之守而勿失载其清静民以宁壹】赐三杰诗【宋璟传璟为尚书右丞相张说为左源乾曜为太子少傅同日拜帝赋三杰诗自冩以赐】堂封【唐源乾曜同紫薇黄门平章事帝诏中书门下共食实户三百堂封自此始】堂飡【续通典唐开平诏丞相尊位而堂厨未给无飡钱其令日食万钱之半】赐酴醿酒【唐李绛传李吉甫盛赞天子徳宪宗欣然绛曰今日西戎内讧熢燧相接诚陛下焦心求济时之畧渠便髙枕而卧哉帝入谓左右曰绛言骨鲠真宰相也遣使者赐酴醿酒】赐金筯表直【开元遗事宋璟为宰相朝野人心归羙焉时春御宴帝以所用金筯令内臣赐璟虽受所赐莫知其由帝曰非赐汝金盖赐卿筯以表卿直也】御座为起【通典注云皇帝见丞相起谒者称曰皇帝为丞相起起立乃坐赞称曰敬谢行礼皇帝在道丞相迎谒者称曰皇帝为丞相下舆下立乃升车也又翟方进传注丞相进见御座为起在舆为下】撤榻【唐制政事堂不接客自元载为相中人传诏者引升堂置榻待之李岘至即敇吏撤去】八叶【萧瑀传赞自瑀逮遇凡八叶丞相名徳相望与唐盛衰世家之盛古未有也】三世【唐张延赏等赞张氏三世丞相然各有所穷嘉贞穷于俗延赏穷于伎洪靖穷于权】累叶【后杨震论延光之间震为上相抗直方以临权枉先公道而后声名可谓懐王臣之节识所任之体矣遂以累叶载徳继踵丞相信哉先世韦平方之蔑矣赞曰杨氏载徳仍世柱国】再世【李元纮传元纮再世丞相有清节又苏瓌苏廷硕再世称贤相】父子至【前平当汉兴惟韦平父子至丞相又唐戴胄子至徳父子继为丞相】兄弟登【三十国春秋卞粹以清卞兄弟六人并登宰辅世称卞氏六龙】相门有相【南史相门有相】入相如父年【李吉甫年五十一出鎭淮南五十四复相令徳裕自鎭南后入相如父之年】仕至相而亲具【唐郭元振仕至宰相而亲具】九十八族【唐丞相三百六十九人九十八族】山东出相【前赵充国传山东出相】上相乡中台里【冯道洛阳三川乡改为上相乡灵台里改为中台里】江左夷吾【晋桓彛传王导为丞相彛见导极谈世事还谓周觊曰向见管夷吾吾无复忧矣】为汉伊周【前周勃赞勃登辅佐正国家难诛诸吕立孝文为汉伊周】金榜【唐记云崔昭暴卒复生云见冥间列榜备书人间姓名将相列金榜其次列银榜州县并列长鐡榜晓之】纱笼【唐卜者胡芦生筮卜甚验李藩尝问生生曰贵人也在纱笼中李问所由终不复言后有新罗生言宰相冥司必濳以纱笼防之恐为异物所扰也】梦锦半臂【正元中相国窦参为御史中丞尝一夕梦徳宗召对于便殿以锦半臂赐之黙念曰臂者庇也大邑所以庇吾身也今梦半臂者岂上以我叨居显位将给半俸俾我致政乎客有觧曰半臂者被股肱之衣也今公梦天子赐之岂非上将以股肱之位而委公乎明日果拜中书侍郎平章事出宣室志】梦神授笔【五代唐末帝时马裔孙赴阙宿逻府其地有神祠夜梦神手授二笔及为翰林学士裔孙以为契梦笔之兆洎入中书上事堂吏奉二笔如梦中所授者】大碑金字【唐杜相鹏举父梦有所之见一大碑云是宰相碑已作者金填其字未作者列名于上杜问曰有杜家儿否曰有任自看之记得姓下其鸟偏傍曵脚而忘其字乃名为鹏举鹏举生鸿渐而名字亦前定矣见嘉话録】经函龙骨【广异记仆射裴遵庆母皇甫氏少时常持经经函中有小瑚树异时忽有小龙骨一具生于侧时人以为裴氏祥上元中遵庆遂居宰辅云】堂舍槐枝【相国李石河中永乐有宅庭槐一本抽三枝直堂舍屋脊一枝不及相国同堂兄弟三人曰石曰程皆登宰执惟福一人歴七镇使司】省门槐音【唐尚书省南门有古槐垂防至广相传夜深闻丝竹之音省中即有入相者俗谓之音声木见因话録】国之股肱【前朱云传匡衡曰大臣国家之股肱天下所瞻仰在明主所谨择】君之四体【后蔡邕传宰相大臣君之四体】一目一臂【髙宗幸洛阳诏薛振与太子居守上曰朕之留卿若去一目若防一臂闗西事重悉以委卿】舟楫霖雨【书说命】栋梁【杜如晦传隋大业中髙孝基谓之曰公有应变之才当为栋梁之用又南史王俭传宰相之门豫章栝柏虽小已有栋梁之气】柱石【前元后传丞相王商国家柱石臣也其人守正不诎节】鼎轴【魏崔琰崔琳咸至鼎轴】补衮【诗烝民衮职有阙维仲山甫补之】阿衡【诗商颂实维阿衡实左右商王】秉均【诗节南山尹氏大师维周之氐秉国之均四方是维天子是毗】当轴【西汉车千秋传赞当轴处中】太微宫东垣【前李寻传注太微宫西垣为上将东垣为上相】六星曰文昌【前天文志斗魁戴筐六星曰文昌宫云为贵相】一星在斗南【晋天文志相一星在北斗南】



　　翰苑新书前集卷二
　　钦定四库全书
　　翰苑新书前集卷三
　　左右丞相【下】
　　皇朝事实不殖资产【长编上因讲求辅弼谓左右曰范质居第之外不殖资产真宰相也太宗亦素重质尝对近臣称累朝宰相以为循规矩重名器持防节无范质右】不徼宠泽【言行録吕文穆公正为相国三入中书惟公与赵韩王尔未尝以亲戚邀宠泽】苞苴不到门【庆厯中杜衍相苞苴货贿不敢到其门时号清白宰相】陋巷无门【言行録李文靖所居陋巷防事无重门】以俭约率子弟【王旦务以俭约率子弟使在富贵不为骄侈兄子睦欲举进士旦曰吾常以太盛为惧其可与寒士争】沉毅果断【言行録赵普初以吏道寡闻学术太祖尝劝以读书晚年手不释卷其为宰相以天下为己任沉毅果断当世无比】静重明敏【言行録陈康伯传太上宣谕曰自卿除用朝野翕然无间言卿静重明敏一言不妄发真宰相也】大雅大忠【范文正集昔王文正公居宰府仅二十年未尝见爱恶之迹天下谓之大雅防莱公当国真宗有澶渊之幸而能左右天子不动如山却戎狄保宗社天下谓之大忠】用论语一半【赵韩王普传太宗时普曰臣用论语一半佐太祖定天下一半佐陛下致太平】行论语两句【长编李沆尝喜论语或问之沆曰为丞相如论语中节用而爱人使民以时两句尚未能行圣人之言终身诵之可也】名重天下【长编王曾姿质端厚人莫敢干以私其名重天下前后辅政十年其所进退士人莫有知者范仲淹尝以问曾曾曰夫执政者恩欲归己怨使谁当仲淹伏其言】名闻夷狄【同上富弼早有公辅之望天下皆称曰富公名闻夷狄辽使每至必问其出处安否】狄问起居【长编司马光为政逾年而病居其半既没其家得遗奏八纸上之皆手札论当世急务御篆表其墓道曰忠清粹徳之碑光居相位辽人遣使入朝与吾使至辽中者辽必问光起居而辽人敇其邉吏曰中国相司马矣切毋生事开邉隙】走卒知诵【言行録施防字圣与诚斋杨先生以书遗公曰若盛徳大业丕缵宏谟儿童走卒皆知公而诵之至于斟酌元气调和胾羮休然有所兼容慨然无所顾慕用力劳而收效博者某知之天知之非儿童走卒所与知也】副天下望【至和二年厐籍改知并州过京师入对上新相文彦博富弼意甚自得谓籍曰朕用二相何如籍曰二臣皆朝廷髙选陛下防之甚副天下望上曰诚如卿言文彦博犹多私至于富弼万口一词皆曰贤相也】甚慰人望【长编苏颂自至和中入馆居京师闾巷之人皆闻颂名至是登用朝野相庆明日上语执政曰苏颂甚慰人望】朝野无间言【见静重明敏注】用相贤于梦卜【同上文彦博富弼并命是日宣制上遣小黄门觇于庭士大夫相庆得人后数日欧阳修奏事上以语修且曰古云求相者或得于梦卜今朕用二相人情如此岂不贤于梦卜哉】制出中外鼓舞【言行録陈康伯时北兵甫犯淮甸人情大骇望公复用上亲札遣中使郎家居召公复拜尚书左仆射制出中外鼓舞】赴阙都民遮留【言行録司马公赴阙庭卫士见公入皆以手加额曰此司马相公也都民遮道呼曰公母归洛留相天子活百姓所在数千人聚观之】身佩安危【事畧王曾毅然大节身佩安危】称为贤相【同上王旦传旦在相位久外无夷狄之虞兵革不困海内富实羣公百司各得其职故天下称为贤相】得宰相之体【见上利害一切不行注】真宰相之言【见惜东南民力注】兼领钱谷【长编嘉祐七年司马光上防食货天下之急务今穷乏如是宰相不以为忧意者以为非己之职故也臣愿复置总计之官使宰相领之议者以宰相不当领钱谷是皆不知治体之言】兼制国用【见置局务财用注】兼判院事【长编庆厯二年上曰军国之务当悉归中书枢宻非古官然未欲遽改故止令中书同议枢宻院事及张方平请废枢宻院上乃命平章事吕夷简兼判院事而章得象兼使】分领三馆【同上干徳三年赵普监脩国史国朝因唐及五代故事命相分领三馆首相为昭文大学士其次为监脩国史其次为集贤院大学士】中书总文武大政【同上景德元年上每得邉奏必先送中书谓毕士安防准曰军旅之事虽属枢宻院然中书总文武大政卿等当详阅邉奏共参利害勿以事干枢宻院而有所隠也】燮正辰阶【除陈执中制】燮调鼎味【除陈尧佐制云擢正阶符燮调鼎味】彗星不见【见赐商霖字注】论兵议政【杨亿表论兵帷幄议政岩廊】细务进孰状【长编治平三年上谓宰臣曰朕日与卿等相见毎欲从容讲论治道但患进呈文字颇多不暇及中书常务有可付有司者悉以付之自是中书细务止进孰状及事有定制者归有司中书降敇而已】善处大事【同上大中祥符九年上谓左右曰王旦善处大事真宰相也】能断大事【同上元祐元年司马光言臣切见文彦博沉毅有谋略知国家治体能断大事功效显著此天下所共知也】置局稽财用【言行録韩绛之入相奏古者冢宰制国用今天下财出入宰相乃不预闻使置局中书稽天下财用之数量入以为出】陈军国大事【长编至道三年宰相吕端加右仆射上御崇政殿访端等以军国大事端陈当世急务皆有条理上甚嘉纳】事必经详酌【言行録吕端为相持重识大体毎奏对同列多异议公罕所建明一日内出手札戒曰今中书事必经吕端详酌乃得入奏】细务濶略【中兴防要绍兴二年吕頥浩曰昔唐太宗谕房杜闻公听受词讼日不暇给安能助朕求贤乎卿自今凡事系大体者裁决其余细务濶略可也】利国知无不为【言行録韩魏公琦为相十年当仁宗之末英宗之初朝廷多故公临大节处危疑茍利国家知无不为故能光辅三后大济艰难坐置天下于大宁公之力也】焚利害文字【同上赵普传国初普为相于防事坐屏后置二大瓮凡有投利害文字皆置中满即焚于道衢】成功寂似无【韩魏公为相作喜雨诗曰须臾慰满三农望却敛成功寂似无】上利害一切不行【言行録元城先生论本朝名相最得大臣体者为李沆每谓人曰沆在政府无以补报国家但诸处有人上利害一切不行耳】惜东南民力【东斋记事薛简肃公天禧中为江淮发运使辞王文正公公无他语但云东南民力竭矣薛退而谓人曰真宰相之言也】阜安宇内为先【言行録熈宁初富弼再相神宗有问边事公曰臣愚以为首当推恩惠布徳泽二十年未尝道着用兵二字上问所当先如何公曰阜安宇内为先】戒利【同上张士逊出为江西转运使辞王文正公于政事堂且求教公从容曰朝廷利至矣士逊后遂迭更是职未尝求锥刀之利】戒道用兵二字【上注】封还内降【长编宝元四年吏部侍郎杜衍依前官平章事兼枢宻使衍务裁侥幸毎内降恩率寝格不行积诏防至十数輙纳上前谏官欧阳脩见上曰外人知杜衍封还内降耶凡有求干朕每以衍不可告之而止者多于所封还也】内降奏格不行【言行録赵忠简公鼎迁左仆射平章事公以政事之先后及人才之所当召用者宻条置座右一一奏禀行之凡内降恩泽多奏格不行号为贤相】补缀奏纸【周上韩王赵普尝欲用某人为某官不合太祖意不用明日普复奏之又不用明日又奏之太祖怒取其奏壊裂投地普徐拾归补缀明日复进之上乃悟其后果称其职】戒贪进【同上王文正公曰可惜张师徳向文简曰何谓公曰累于上前说师徳名家子有志行不意两及吾门状元及第荣进素定若复奔竞使无阶而进者当如何向公称适者第望公弗遗公曰苐缓之使师徳知聊以戒贪进激薄俗也】折求请【长编宋琪在相府每百执事谒见有所求请皆靣折之以是人咸怨焉】守格法【言行録富弼传公之为相守格法行故事而附以公议无心于其间故百官称职】却例簿【景徳三年防准在中书喜用寒隽举错多自任同列忌之尝除官司列屡月吏持例簿以进准曰丞相所以器百官若用例非所谓进贤退不肖也却而不视】夹袋册【同上吕正尝问诸子曰我为相外议如何诸子云大人为相天下无事善甚但人言无能为事权多为同列所争公曰我但有一能善用人耳此真丞相事也公夹袋中有册子每四方人替罢谒见必问其有何人才随即防之朝廷求贤取之囊中故公为相文武百官各称职者以此】籍记名【王文正公为相宾客满坐无敢以利干之者公察其可与言者召与语询问四方利病观其才之所长宻籍记其名】设十科举士【长编司马光言臣备位丞相谨选百官乃其职业而智识浅短见闻褊狭莫若使在位达官人举所知然后克协至公野无遗贤矣欲乞朝廷设十科举士】权衡人材【同上神宗尝谓执政曰吕公着之于人才其言不欺如权衡之称物】不用浮薄【言行録李沆传真宗初即位沆为相帝尝问治道所宜先沆曰不用浮薄新进喜事之人此最为先帝问其人曰如梅询曾致尧是也帝深然之故终帝世数人皆不进用】乞旌恬退【同上文潞公为相因进对言尝闻徳音以搢绅奔竞非裁抑之无以厚风俗莫若稍旌恬退之人则躁竞者知愧乃荐王安石韩维张瓌皆擢用焉】侄夷简宰相材【言行録吕文穆致仕真宗幸其宅问曰卿诸子孰可用公对曰臣诸子皆豚犬不足用有侄夷简任颍州推官宰相材也遂至大用】不市私恩【同上李沆为相有求差遣见其材可取必正色拒之已而擢用或不足收用必和顔温语以待之子弟问其故公曰用贤人主之事我若受其请是市私恩也故峻絶之若其不用者既失所望又无善辞此取怒之道也】未尝市恩【言行録范忠宣公纯仁在相位所荐士未尝知出于公公亦未尝市恩意于人或谓公曰身为宰相岂可不牢笼天下士使知出于门下公曰但愿朝廷进用不失正人何必须使知出我门下也耶】所荐人未尝知【同上王文正公所荐人未尝知防凖私公求为使相公惊曰将相之任岂可求耶已而制出除凖武胜军节度使同中书门下平章事凖入见泣曰非陛下知臣何以至此真宗具道公所以荐凖者凖始愧叹】戚里不拜台席【李沆为相石保吉求为相使仁宗以问公公曰保吉因縁戚里无攻战之劳台席之拜恐腾物论遂寝其事】宦者不除节度【王文正公旦为相宦者刘承规求为节度使真宗以语公公执以为不可曰他日将有求为枢宻使者奈何至今内臣不过留后】事不宻启【真宗问李沆曰人皆有宻启卿何独无沆曰臣待罪宰相公事则公言之何用宻启人臣有宻启非防即妄臣常恶之】谏诤大臣之任【奏议至和元年马遵上言自古谏诤乃大臣之任不获已而后至以言责之人若大臣不能正之于前而使小臣救之于己然之后其难易不侔也】论人君畏天【事略富弼传神宗朝有于上前言灾异皆天数非人事得失所至者弼曰人君所畏惟天若不畏天何事不可为者去乱亡无几矣即上书明其决不然者】奏水旱盗贼【言行録真宗初即位李沆为相王旦为参知政事沆曰取四方水旱盗贼奏之旦以为细事不足烦上听沆曰人主少年当使知四方艰难不然血气方刚不留意声色狗马则甲兵祷祠之事作矣】请决策亲征【同上澶渊之役防公首乞亲征时陈尧叟请幸蜀王钦若乞幸江南上召公问之公曰谁为此谋者臣欲得献策之人斩以衅鼓然后北伐上悟遂决澶渊之行公在澶渊每夕与杨亿饮博讴歌谐谑喧呼达旦或就寝则鼻息如雷上使人视之喜曰得渠如此吾复何忧时人比之谢安】戒勿面从【见赵吕并命注】赐攘夷诗【言行録赵鼎为相上御书车攻诗宣示宰执鼎入谢上曰车攻宣王中兴之诗今当与卿等夙夜勉励以修政事攘夷狄】不贺蝗死【同上李沆为相时天下大蝗真宗使人于野得死蝗以示大臣明日他宰相请率百官贺公独以为不可后数日方奏事飞蝗蔽天】用读书人【国朝防要太祖云作宰相须用儒者又云宰相须用读书人】赵吕并命【端拱元年参知政事吕正为中书侍郎兼户部尚书平章事上谕赵普曰卿勿以位髙多纵勿以权势自骄但能谨赏罚举贤良弭爱憎何忧军国之不治朕若有过卿勿靣从古人耻其君不尧舜卿其念哉正质厚寛简自重不结党与遇事敢言上嘉其无隠故与普俱命】文富并命【见用相贤于梦卜注】用宦官不知名者【仁宗问王素孰可命以相事者素曰臣何敢言上曰姑言之素曰惟宦官宫妾不知名者可充其选仁宗曰如此则富弼可素曰陛下得人矣】属意相吕【吕正惠公参知政事多独召便殿语必移晷时吕防正为相防曲宴后苑上作钓鱼诗断章云欲饵金钩深未逹磻溪须问钓鱼人意以属端后数日罢正而相端】宣抚就拜【言行録韩献肃公绛熙宁二年为陜西宣抚使诏兼河东宣抚就拜同中书门下平章事】柄用十八年【国史王旦登柄用凡十八年为首相当国仅一纪】未四十拜相【朝野杂记本朝未四十拜相者范觉民三十一吴元中何文缜皆三十张魏公三十九】出入三十年【长编端拱元年五月普常戒其子弟曰吾受宠逾分固当以身许国私家之事吾无与焉尔等各宜勉励勿重吾过故自宥命升宰相出入三十余年未始为其亲属求恩泽者】前后辅政十年【见名重天下注】两入中书【见致仕安舆赐名注】三入中书【言行録国朝三入中书惟吕文穆赵韩王】三居相位【事略国朝以来三居相位惟赵普与吕正】外郎三迁而至【宋琪兴国八年正月以兵部员外郎为右谏议大夫同判三司参知政事十一月拜平章事】曰问集贤【言行録韩魏公琦为相曽公为亚相赵康靖欧阳公为参政凡事该政令则曰问集贤该典故则曰问东防该文学则曰问西防至于大事则自决之人以为得宰相体】争事不失和气【魏公别録韩魏公言庆厯中与范希文富彦国同在西府上前争事各别下殿各不失和气如未尝争也当时正如推车子其心主于行而已】推车主行【见上注】不称相名【孝宗圣政淳熙七年上宣谕曰每日常朝可同后殿之仪不必称丞相名赵雄奏君前臣名礼也臣岂敢当陛下欲少更相仪须俟他日有硕徳在位施行未晚不可自微臣始】元老不呼名【真宗初即位对宰相皆不呼名吕端等再拜恳请上曰公等顾命元老朕何敢比先帝乎】吾社稷臣【长编开宝九年雷徳骧言赵普强市人第宅聚敛财货上怒叱之曰鼎铛尚有耳汝不闻赵普吾之社稷臣乎】剪须之赐【吕夷简以疾辞仁宗剪须赐之】命坐赐茶【长编干徳二年先是宰相见天子必命坐赐茶有大政事则面议之其余号令刑赏但入熟状犹有坐而论道之遗意焉范质等自以前朝旧臣稍存形迹毎事輙具劄子进呈退即批所得圣防而同列书字以志之后遂为定式葢自质等始也】赐商霖字【国史张文忠公商英传时久旱不雨彗出天心商英拜相之夕大雨如注彗星不见上喜亲书商霖一尺字赐之】致仕以安舆召【言行録李文正以司空致仕于家灯夕上御楼以安舆就其宅召至赐坐上亲酌御樽饮之选肴核之精者赐焉曰卿两入中书未尝伤人害物宜今日独享此赐】百官班迎【长编至和二年诏凡宰相召自外者令百官班迎之自内拜者听行上事仪】父子祖孙兄弟【朝野杂记国朝父子宰相二家吕许公申公韩魏公仪公祖孙宰相一家曾鲁公钦道兄弟宰相一家韩康公庄敏】三世宰相【同上三世宰相一家吕文穆从子文靖从孙正献又近时史越王子卫王弥逺孙嵩之三世为相】大耐官职【言行録向文简除右仆射上谓李昌武曰朕即位以来未尝除仆射敏中应甚喜贺客必多即往观之明日却对昌武往见丞相方谢客门无一人昌武入见之贺曰今日闻降麻士大夫莫不欢慰公但唯唯又曰自上即位未尝除端揆自非眷倚殊絶何以至此公复唯唯又歴陈前世为仆射者勲业之盛礼命之重公亦唯唯使人至厨中问有饮宴者亦寂无一人明日再对乃具以所见对上笑曰向敏中大耐官职】防准比谢安【见请决防亲征注】公亮方安世【长编元丰元年神宗尝谓辅臣曰曾公亮谨审周宻内外无间受遗辅政有始有卒可方汉张安世】韩琦过周公【言行録韩公既解相印王丞相遗公书谓过周勃霍光姚崇宋璟又曰为万人所未尝任大臣所不敢天下以为名言欧阳公亦云进退之际从容有余德业两全谗谤自止贤于周公逺矣】
　　自叙儒素【汉纪宰辅皆以儒素】痴相【杨再思为丞相时水沴闭坊门以禳再思入朝有车陷于泞叱牛不前怒曰痴宰相不能和隂阳而闭坊门使我难于行再思遣吏谓曰尔牛自弱不得独责宰相】伴食【唐卢懐愼自以才能不及姚崇政事皆推而不专时讥为伴食宰相】持禄保位【见醖借注】妄一男子【西汉田千秋无他材能又无阀阅功劳时以一言悟意旬月取丞相封侯单于曰汉置丞相非用贤也妄一男子上书即得之矣】应务俗材【唐阎立本既辅政但以应务俗材无丞相器羙恪以战功擢左相时人有左相宣威沙漠右相驰誉丹青之嘲】非济世才【言行録宋元宪郑国公庠雍雍然有徳君子也后既登庸天下承平日久尤务清静无所作为有为者病之公尝自谓时贤多以不才诮我因自咏诗曰我本无心士终非济世才虚舟人莫怒疑虎石当开蚊负愁山重葵倾喜日来欲将嘲强解真意转悠哉】一日台司【唐王徽为相只一日中书五年二月除昭义节度使徽上表乞免词曰六年内署虽叨捧日之荣一日台司未展致君之恳见南部新书】名损治郡【前汉黄覇材长于治民及为相号令风采不及丙魏功名损于治郡时】刘邺霖雨【唐刘邺罢相出帅淮南殿内自撰十余句语霖雨无功深媿代天之用云霄失路未知归骨之期僖宗恻然】宣威沙漠【见应务俗材注】摸棱手【苏味道为相尝曰决事不欲明白摸棱持两端可也时人号为苏摸棱】景佺秋花【武后尝季秋以梨花示丞相以为祥众贺汪景佺曰隂阳不相夺伦凟即为灾今草木黄落而木复花凟隂阳也恐陛下布徳施令有所亏损臣位丞相助天治物而不和臣之咎也顿首请罪武后曰此真丞相也】味道春雪【武后时三月大雨雪苏味道以为瑞率羣臣入贺王求礼曰丞相调燮隂阳而季春雨雪乃灾也果以为瑞则冬月雷渠为瑞雷耶】老凤蹲池【东轩笔録曽鲁公公亮自嘉祐秉政至熙宁中尚在虽年甚髙而精力不衰故台諌无非之者唯李复圭以为不可作诗云老凤池边蹲不去饥乌台上噤无声未几曾公亦去】蜣蜋之取【五代史韦诜豆卢革罢相任圜与安重诲郑珏孔循议择相谁当者圜意属李琪而珏循以为崔协可相重诲然之他日明宗问谁可相者重诲即以协对圜前争之重诲等退圜谓重诲曰李琪才艺可兼时辈百人而防夫巧沮忌害其能若舍琪而相协如弃苏合之丸而取蜋之转也重诲笑而止】坏麻【郑注求丞相李甘倡曰注何人哉白麻出我必坏之】
　　羣书精语平邦国而和天下【杨盈川集理百官而察万民平邦国而和天下】辅赞弥缝藏诸用【唐房杜赞丞相所以代天者也辅赞弥缝而藏诸用使斯人由而不知非明哲曷臻是欤】梓人传【柳梓人传彼佐天子相天下指而使焉调其纲纪而盈缩焉齐其法制而整顿焉犹梓人之有规矩防墨以定制也择天下之士使称其职居天下之人使安其业视都知野视野知国视国知天下其逺近细大可以据其图而究之焉犹梓人画宫于堵而绩于成也能者进而用之使无所徳而不能者退而休之亦莫敢愠不衒能不矜名不亲小劳不侵庶官日与天下之英材论其大经犹梓人之善运众工而不伐艺也夫然后相道得而万国理矣相道既得万国既理天下举首而望曰相之功也后之人循迹而慕曰彼相之材也大哉相乎通是道者所谓相而已矣】作家之譬【诸葛亮自较簿书杨颙谏曰请为公以作家譬之今有人使奴执耕婢典炊防鸡主司晨犬主吠盗私业无旷所求皆足雍容高枕饮食而已忽一旦尽欲以身亲其役形疲神困终无所成岂其智不如奴婢鸡狗哉失为主之道也】登明选公校短量长【韩进学解登明选公杂进巧拙纡余为妍卓荦为杰校短量长惟器是适者丞相之方也】典领百僚陶融景化【唐太宗大厯二年诏曰当左辅右弼之寄总代天典物之名典领百僚陶融景化】缉熙九功寅亮五品【唐李绛制九功不叙咨尔缉熙五品不时咨尔寅亮必广大其志无皦察为公常其道以秉彛裕其体以临下】谨绳墨以正天下【李吉甫入相制审泾渭以序人伦谨防墨以正天下】不独有其徳亦皆务其勤【王元之待漏院记古之善相天子者自臯防至于房杜可数也是亦不独有其徳亦皆务其勤耳朝廷设待漏院于丹凤门之右示勤政也至若北阙向曙东方未明相君启行煌煌火城相君至止哕哕鸾声金门未辟玉漏犹滴撤盖下车于焉以息待漏之际相君得不思乎】不动声色措天下于泰山之安【欧阳永叔作昼锦堂记韩魏公事曰临大节决大事垂绅正笏不动声色而措天下于泰山之安可谓社稷之臣矣天下传之以为知言】位愈髙而士愈戴禄愈厚而人愈懐【唐元稹加阶制】纳诲三篇陈戒六事【李徳裕命杜元预制既纳诲于三篇复陈戒于六事】推忠导善往纳来【杜佑碑从容鼎位光赞大猷冕赤舄在帝左右又云推忠导善达四方之志往纳来成天下之务】栋才斯全鼎味以适【吕正集武明七徳文洽九歌栋才斯全鼎味以适】澄其源而清其流统于一而应于万【韩文宰相者上熙陛下覆帱之恩下遂羣生性命之理以正百度以和四时澄其源而清其流统于一而应于万】登槐赞元【同上河南同官记云】启黄扉而爕五纬蹑青帷而调四序【齐孔稚圭为王敬则让司空表云云岂可加以正台之席登以论道之寄启黄扉而爕五纬蹑青帷而调四序】八柱承天四时成岁【明皇杂说张説撰姚崇神道碑曰八柱承天高明之位列四时成岁亭毒之功成】天方赉予人具瞻尔【张靖制】金重名【刘禹锡集金重名银章贵服】
　　前贤诗词绛灌归衡宰【后汉郦炎诗】皇佐天惠【曹子建诗皇佐天惠四时无交兵】伊吕翼商周【南史王俭少有宰物之志赋诗云稷契光虞夏伊吕翼商周】大厦须异材【选杂体诗大厦须异材廊庙庸伟器】荣公鼎轴老【韩文公诗荣公鼎轴老烹翰力健倔】一气转洪钧【杜上章左相诗】贵相山瞻峻【韩文公诗贵相山瞻峻清文玉絶瑕】曾约相车游【白乐天诗林馆经春瑞气浮当时曾约相车游】清风亿万古【唐皮日休诗吾爱房与杜魁然真宰辅黄阁三十年清风亿万古】印将金鎻鎻【北牕言唐韦相国罢右司员外郎寄方荆州作诗云印将金鎻鎻帘用玉钩钩即京兆大拜气槩诗中已见之矣】愿补舜衣裳【杜牧诗平生五色线愿补舜衣裳】金印朝天客【杨收王铎皆逢同年也收作相逢作诗曰须知金印朝天客同是沙堤壁路人威凤偶时皆瑞圣应龙无水谩通神收大衔之王拜相逢又作诗曰昨日鸿毛万钧重今朝山岳一毫轻铎又怒之】帝用补山龙【王建上张相诗曰早岁天教作霖雨明时帝用补山龙】持笔福苍生【刘梦得送令狐相公诗终当持一笔再入福苍生】今年得旧儒【杜甫诗左辖频虚位今年得旧儒相门韦氏在经术汉臣须】调和鼎鼐新【杜诗霖雨思贤佐丹青忆老臣应图逢骏马惊代得麒麟沙汰江河浊调和鼎鼐新】有官居鼎鼐【魏野上防莱公诗有官居鼎鼐无地起楼台】金鼎佐无为【王人格上傅相国诗一战文塲防赵旗便调金鼎佐无为】玉鼎升黄阁【任希古诗玉鼎升黄阁金章谒紫宸】一防一契【庆厯圣徳诗惟仲淹弼一防一契】朝升玉署调天纪【王勃诗】独垂重印押千官【李贺沙路曲柳隂半眠丞相树佩马玎玲蹋沙路帝前簪笏称南山独垂重印押千官金科篆字红屈盘沙路归来闻好语早火不光天下雨】十年紫殿掌洪钧【唐本事诗李徳裕诗曰十年紫殿掌洪钧出入三朝一品身文帝宠深陪雉尾武皇恩厚宴龙津】今朝静听丹禁漏尚疑身在玉堂中【欧诗】但令端委坐庙堂北狄西戎谈笑了【坡诗】清如氷玉重如山【岑参上仆相公诗清如氷玉重如山百辟严趋礼絶班强虏外闻应破胆平人长见自开顔】真须待见为尧舜【吕氏家塾广记富公既爰立士夫皆相庆王逢元有诗云真须待见为尧舜未敢轻浮作颂声】朝廷有道青春好【本朝诗朝廷有道青春好门馆无私白日长】雨余春圃桔橰闲【荆公诗风定晓园蝴蝶閙雨余春圃桔橰闲】公在中书四十秋【职官分纪真宗时王旦拜平章事外抚四夷内和百姓官吏得职天下富庶祥符之间颂声洋溢旦之力也两府凡有公事真宗曰曾与王旦议否旦以为可即可其委任如此陜郊处士魏野以诗寄旦曰圣朝丞相年年出公在中书四十秋西祀东封俱已毕好来相伴赤松游旦感悟遂求退】须臾慰满三农望【韩魏公雪诗须臾慰满三农望却敛成功寂似无】且看寒花晚节香【同上重阳诗不羞老圃秋容淡且看寒花晚节香】
　　四六警语【钧衡台司　揆席　宰廷　首铉　元台　鼎位元台岩弼　钧宰　台席　鼎席　上台　台】发端【诞播宸纶　于大号　巽命中宸　帝咨硕徳进登首　宅乃首台　晋登上位　位峻上台涣大号　大庭涣号　登庸旧学　晋秉国钧晋陟中台　亚辅升华　揆序中台　联华宰鈜御紫宸朝　涣号枫宸　妙秉元勲　诞明綍登黄阁老　奋庸槐位　进持魁柄　宠拜元台妙简前旒　出命九重　播告大庭　起跻上衮荣跻上衮　登庸二府　褒崇盛典　倂领元枢】
　　起聫【索长安之米拟就辟书伏光范之门尚干宾谒】
　　【齿尘埃之下吏夙感大恩拜云汉之上台輙裁小牍】
　　【触五岭之热叨李掾以终更企六符之光趋槐庭而执贽】
　　【家事虽勤讵可辞于国事身容既肃爰兼整于军容】
　　【立天官宰以佑王秩崇旧衮锡土田附庸而为辅庆衍新畬】
　　【刺经作制勒成颢噩之书胙土分茅奄有龟之景】
　　【亲援编书而为帝师素孚人望不出都门而登相位复振家声】
　　【能自得师谨厥终而唯始爰立作相置诸右以辅台】
　　【虽黄麻同日犹分左辅右弼之名然青简几年及见前作后述之盛】
　　【人主师宜为丞相因尊道之功政事本实在中书允頼佐王之学】
　　【惟图任旧人共政允符爰立之期克左右厥辟宅师丕耸具瞻之望】
　　【士劢相我国家岂轻其选王置诸其左右今得其人】
　　警联【从容而调万化　夜刻博山之印谈笑而制四夷　朝宣文徳之麻】
　　【温乎得圣人之和　风震雨凌而帡幪自若毅然任天下之重　火炎水润而隂阳各调众忻汗竹之新　讵如格天格帝之勲独恨登槐之晚　卓乎是父是子之懿】
　　【有周公之封岂惟奄鲁得裴度之佐宜永相唐】
　　【进贤去佞几如庆厯之诵诗剔蠧濯汚快裁元符之条贯】
　　【如房龄登轴于开元之际若赵韩王复位于建隆之间】
　　【大耐官职门庭贺客之寂如贵极人臣山泽臞儒之自若】
　　【以无所不统之官复居其长凡不能尽行之事皆得以专】
　　【苞苴贿赂独不入沂公之门鼎鼐楼台抑未闻防相之第】
　　【自任以重隐然负海之六鳌独立不移屹若擎天之一柱】
　　【登进厥民在王庭俾闻播告永弼乃后于彛宪勿替钦承】
　　【明允笃诚世济舒敳之羙谋谟果断才兼房杜之长】
　　【有嘉谋而告于内尚周臣良显之风持众羙以效之君得唐相弥缝之用】
　　【甘盘旧学何心霖雨之期南阳故人亲际风云之防】
　　【见伊吕而失萧曹则知管晏之卑矣济英卫而逊王魏此岂房杜之细耶】
　　【任天下之重幸瞻赤舄之来为帝者之师伫复青氊之旧】
　　【圣朝之相频频已过中书二十四之考閟宫之诗奕奕方开异姓五百年之封】
　　【所谓同徳惟一伊尹乃格于天岂无他人虽百曹参何补于汉】
　　【惟武丁得傅说命朝夕启乃心使太宗无龄如左右失其手】
　　【鸿钧转一气乾坤日就于清宁庶绩抚五辰星宿亦为之明润】
　　【我闻在昔有伊尹伊陟之相望民到于今称召虎召公之是侣】
　　【江左有夷吾端可致神州之复中国相司马久已折黠骜之心】
　　【国今相司马矣顿使氊裘之惊吾其为东周乎防看版图之复】
　　【方其在未辎之时已系苍生之望迨此右臯陶之选自叹白麻之迟】
　　【承以大夫师长有加汉光禄之尊锡之土田附庸未称我周公之贵】
　　【时则有若伊陟实维阿衡之觉先公其惟时成周是述伯禽之拜后】
　　【天下无如召公久当相成王之左生民未有夫子今乃得伊尹之时】
　　【致君于尧舜之上郑公固所优为行政若管晏之卑孟子岂其或比】
　　【文丕显武丕承启佑益彰于有典周拜前鲁拜后登跻即踵于维垣】
　　结联【彻申伯之田钦聆异渥入平津之阁莫缀贺宾】
　　【调説命之三篇敢以为致君之贺续车攻之一雅又将颂却狄之勲】
　　【鸿钧之转一气本正大以无私广厦之庇万间愿恢洪于大造】
　　【读真汉相之史喜追绍于祖风续梦良弼之书惭莫陪于史笔】












　　翰苑新书前集卷三
<子部,类书类,翰苑新书>
　　钦定四库全书
　　翰苑新书前集卷四
　　参政
　　参知政事【后魏古弼为尚书令参知政事隋苏威髙颎等参预朝政唐刘洎张文瓘皆参知政事魏徴杜淹等参预朝政崔仁师等参知机务此其始也摘竒国朝乾徳二年太祖已相赵普畏其専将择官以为副而难其名称召陶谷问曰下丞相一等有何官对曰唐有参知机务参知政事今可用之遂命薛居正吕余庆为参知政事仍令不押班不知印不升政事堂止令就宣徽使防上视事殿庭别设塼位于宰相后勅尾书衘降宰相数字月俸杂给半之盖帝意未欲令居正等名与普齐也防要史臣钱若水等曰按唐髙宗尝欲用郭时举参知政事复以其资浅止令同承受平章事亚于参政矣谷言失之开寳六年诏参政薛居正等于都堂与宰相同议公事又诏中书门下押班知印宜令与居正等同知雍熈四年御史言文徳殿常朝百官皆有塼位唯参知政事未有诏令依位排砌至道元年诏参政与宰相分日知印押正衙其塼位先异宜合为一并得升都堂二年诏自今参知政事不知印押班塼位列宰相后不升政事堂然押勅齐衔行并马至今不易参政行丞相事多不逾年淳熈初叶梦锡龚实之行丞相近三年言者以马怀思嘉泰许深甫为参政陈勉之兼权之除袁起岩盖三员也亦国朝所未有嘉定初命雷季仲娄彦发楼大防亦三员遂为故事朝野杂记】歴代事实端副【唐大诏令李靖制参闻政本职重端副】公直【后魏古弼太武时为尚书令参知政事方欲奏除减苑囿遇太武与刘树围棊弼捽树头敺其背太武竒弼公直皆可其奏以与百姓】勤谨【魏文帝即位刘放孙资转为左右丞参掌机宻评曰刘放文翰孙资勤谨并管喉舌权闻当时】厉行忠直【唐戴胄为吏部尚书参预朝政太宗尝谓羣臣戴胄于我无骨肉之亲但其忠直厉行情深体国事有机要无不以闻所进官爵以酬厥劳尔】守道耿介【唐萧瑀复参预朝政帝曰武徳之季太上皇有废立议瑀于尔时不以利怵死惧社稷臣也因赐诗曰疾风知劲草板荡识诚臣又曰公守道耿介古无以过然善恶太明或有时而失瑀顿首谢曰既蒙教又许以忠亮虽死日犹生年也】贡金不受【职官分纪禇遂良进黄门侍郎参综朝政莫离支贡金遂良曰讨弑君之罪不受其赂】古名臣何以加【唐魏徴知门下省事诏朝章国典参议得失他日宴羣臣帝曰纳忠谏正朕违为国家长利征而已虽右名臣亦何以加亲解佩刀以赐】诸葛亮无以抗【同上帝问征与诸葛亮孰贤云云帝曰征蹈履仁义以弼朕躬致之尧舜虽亮无以抗】参机宻【王方庆制自参机宻】干枢近【唐崔湜为宰相谓陆象先人望宜干枢近并参知政事】参谋玉【陈希烈制黄枢贰职侍讲金华紫府真参谋玉铉】缉台阶政【崔日用参知机务宜缉台阶之政】燮赞化原【桞集表燮赞化原参和鼎实】参掌朝政【隋苏威宇文述裴矩裴蕴虞世基参掌朝政时人称为五贵】参综朝权【晋殷浩为建武将军扬州刺史遂参综朝权】毘赞朝政【晋荀朂为中书监侍中毘賛朝政】论议明辨【唐萧瑀参预朝政论议明辨不能容人短】争事帝前【薛稷迁黄门侍郎参知机务与崔日用数争事于帝前】未尝语禁省事【唐杨师道拜侍中参预朝政亲遇隆渥性周慎未尝语禁省事】纳忠諌正朕违【见古名臣何以加注】劝行仁义【唐魏征字元成贞观三年以秘书监参预朝政于是帝即位四年嵗断死罪二十九几致刑措米斗三钱天下大治蛮夷君长袭衣冠刀宿卫东薄海南逾岭户阖不闭行旅不赍粮取给于道帝谓羣臣曰此征劝我行仁义既效矣】盛陈节俭【隋苏威与髙颎参掌朝政威见宫中以银为幔钩因盛陈节俭之美以谕上上为改容雕饰旧物悉命除毁】荐人皆知名【唐杜淹字执礼检校吏部尚书参预朝政所荐四十人后皆知名】年不可及【崔湜初执政年二十七容止端雅文词清丽尝自吟曰春还上林苑花满洛阳城张燕公叹曰此句可效位可得其年不可及也】黄门参知【唐贞观十三年尚书左丞刘洎以黄门侍郎参知政事】中书参知【永徽六年中书舍人李义府守中书侍郎参知政事】东台参知【干封二年东台舍人张文瓘参知政事】象先人望【唐崔湜为宰相谓陆象先人望宜干枢要遂并知政事】皇朝事实政府【胡文恭行参政髙若讷封赠制政府】宰旅【职源文恭集赐参知政事张升乞致仕批答云比阅奏于公车愿还事于宰旅】辅赞圣徳【言行録施大资防字圣与自除签书未一日即参大政总军国之务者凡六载所建明为多尤以输忠切諌辅賛圣徳为心】贰台衡【杨亿代表云贰秩台衡】参相府【同上擢参相府】陪宰司【胡文恭集赐曽公亮批答参闻政道陪贰宰司】陪宰政【宋敏求唐大诏令序云先君宣宪入陪宰政】陪宰席【丁未録除张方平擢陪宰席】陪宰涂【职源王珪赐曽公亮免恩命批答云顷陪议于宰涂】参四辅【杨亿代表云参四辅之班】风范端凝【职源李沆尝侍曲宴太宗目送之曰李沆风范端凝真贵人也俄除参知政事】天下望风采【见后帝前辨是非注】刚毅守节【言行録薛简肃公奎字伯艺拜参知政事公入谢上曰先帝尝言卿可用吾今用矣公益感激自励而素刚毅守节不茍合既与政尤挺立无所牵随】刚正立朝【言行録鲁肃简公立朝刚正嫉恶少容在政府七年务裁抑侥幸不以名器私人】鱼头骨鲠【言行録鲁肃简公参大政枢宻使曹利用恃权骄横公屡折之帝前时贵戚用事者莫不惮之目为鱼头参政因其姓且言骨鲠如鱼头也】真宰相才【仁宗实録冦莱忠愍公凖召为参知政事尝奏事切直太宗怒起輙攀帝衣复坐事决乃退太宗曰此真宰相才也】真台辅器【言行録赵公普在中书吕端为参政赵尝语人曰吾观吕公奏事得嘉赏未尝喜遇抑挫未尝惧亦不形于色真台辅之器也】赏卿之直【职源窦偁与贾琰同事太宗府中太宗尝与诸王府射琰称賛而多矫诞偁叱之太宗不乐因罢防白太祖出偁泾州后为参知政事太宗谓曰卿何以至此曰陛下以藩邸旧恩至此太宗曰非也卿尝面折贾琰赏卿之直耳】狄喜得人【六一居士集薛简肃公奎拜参知政事公尝使契丹议论服其坐中及闻公用皆喜曰是得人矣】自节度除【丁谓自保信军节度使知江宁召为参知政事以当降麻盛文肃为学士以为参知政事合用舍人草制遂以制除丁甚衔之倦游録】乗传赴阙【淳化四年知大名府赵昌言乗赴阙拜给事中参知政事即日赴中书视事】行且相卿【言行録契丹谋入冦毕文简公士安首防五事帝多纳用中书阙相乃进公参知政事帝曰未也行且相卿】作钓鱼诗【东都事畧吕端传諡正惠拜参知政事多独召便殿语必移晷时吕蒙正为相防曲宴后苑上作钓鱼诗防章云欲饵金钩深未达磻溪须问钓鱼人意以属端后数日罢正而相端】朕之裴度【职源庆厯中贝州兵士王则反明镐师乆无功参知政事文彦博请行上欣然委之凯旋除平章事及见上劳之曰卿朕之裴度也】加父恩命【春明退朝録参知政事父见其进拜者卢朱崖吴正肃与尚书张公安道枢副陈尧叟张文孝晁文肃由登用而朝廷多优加其父恩命焉】召母命坐【贾黄中两受诏知贡举多柬拔寒俊号为无私又掌吏部选事品藻精当上益知其才拜给事中参知政事召见其母王氏命坐与语日教子如此真所谓今之孟母也因赋诗以美之赐予甚厚】命赐鞍马【职官分纪王冀公以参知政事判大名府召还加邑封契丹方讲好真宗欲重其事冀公入谢特命以衣鞍马赐之自后二府转官加阶勲封邑入谢皆有对赐】参万机【欧阳集谢表参万机之宻论】豫大政【实録薛居正拜相制豫大政于万机下丞相之一等】赞国钧【欧阳集谢表賛贰国钧参闻广论】参政论【温公赐韩绛诏曰俾参政论允叶羣心】毘政参务【防要参知政事贰宰相毘大政参庶务中书舍人以上至尚书为之】下丞相一等【见官制】与相职均【丁未録除张方平制参议大政虽下丞相一等至于坐防庙堂之论上则斡元化以调四时下则鬯至仁以泽万类近则羣元仰首以承徳逺则殊俗交臂以待命盖与宰相之职业均】通知三省【职源官制旧典云近诏复置参知政事二员通知三省政事】同议都堂【防要开宝六年六月诏参政薛居正吕余庆于都堂与宰相赵普同议公事】面议政事【言行録赵清献公抃字阅道参知政事感激思奋面议政事有不尽者辄宻啓闻上手诏嘉之公与富弼曽公亮唐介同心辅政率以公议为主】兼权宻院【言行録赵忠简公鼎字元镇宰执奏事上诏孟庾沈与求并兼权枢宻院赵鼎曰仁宗陜西用兵宰臣兼枢宻院今臣既兼而参与亦令权则事归一体无前人所谓宻院调兵而三省不知三省财竭而宻院用兵不止者矣】同议边事【中兴防要绍兴四年六月臣僚言仁宗皇帝康定初陜西用兵知枢宻院晏殊言近诏边事宰臣参议而参知政事独不与闻乞自今并许同议仍令书检帝曰议政之臣所当同国休戚诏皆从之书检防康定故事应宻院边事之大者诏参知政事同议仍书检诏依见行条例仍自今三省官通书检】押麻【淳熈玉堂杂记凢鎻院文臣职事官承务郎厘务官通直郎以上明日赴文徳殿聴麻宰相枢宻皆不往惟轮参政一员押麻麻卷自内出閤门啓御封两吏对展宣赞舍人南面搢笏乂手擿首尾词及阶官以授参政付中书吏百官不拜而退若大诏令及册后之类则宰执文武百僚俱入】知印【防要至道元年诏自今参知政事宜与宰相轮日知印押正衙其位塼先异位宜合为一商议军国政事并得升都堂闰七月冲改】退思岩【国老闲谈鲁宗道为执政营一小室画山水朝退独坐谓之退思岩虽妻亦不许入】中书总目【言行録欧阳文忠公脩字永叔公在政府凢兵民官吏财利之要中书所当知者集为总目遇事不复求之有司公与韩公同心辅政毎议事心所未可必力争韩公亦开怀不疑故嘉祐之政世多以为得】天章条事【言行録范文正公仲淹字希文为参知政事毎进见上必以太平责之既而再赐手诏趣使条天下事又开天章阁召见赐坐授以纸笔使防于前公退而条列所宜先者十数事上之宋元宪公庠帝召二府天章阁观书上出诏目问天下利病事公时参知政事独进曰臣等愿至中书条上既退草数千言奏之后皆施用】帝前辩是非【言行録唐质肃公介拜参知政事与同列论政事未尝阿屈虽在帝前必究切辩析要是非之归帝以是益敬信之而天下翕然想望其风采一日语诸子曰吾备位政府知无不言桃李固未尝为汝等栽培而荆棘则甚多矣】上前陈利害【言行録王文忠公尧臣字伯庸在政事堂议论有所不同必反复切劘至于是而后止不为独见在上前所陈利害甚多】日食请修徳【景祐四年司天上言明年正旦日食请移闰月以避之上以问大臣参知政事程琳曰日者众阳之长人君之象今有所食盖陛下干刚之道忽有所亏而致惟修徳可以免之上曰卿言极是】论及朋党【涑水记庆厯四年上与执政论及朋党事参政范仲淹对曰自古以来邪正在朝未尝不各为党不可禁也在圣鍳辨之耳诚使君子相朋为善其于国家何害】同心辅政【见中书总目注】和而不同【言行録周益国文忠公必大除参知政事上曰近见卿遇事殊不依违执政之于宰相事任非远自当和而不同公曰韩琦欧阳修殿上日有所争退则懽然无间最为可法】荐人材【言行録赵忠简公鼎在洪二年召还除参知政事上令鼎荐人材公即以朱震范同吕祉陈槖吕本中林季仲董棻上之】未四十执政【朝野杂记未四十执政者冦莱公三十一张魏公三十三晏元献三十五苏太简钱宣靖韩魏公四十赵韩王王沂公皆三十九又富郑公四十】
　　自叙骰子选【丁谓作参政或率杨文公贺之公曰骰子选耳何足道哉】清优不如学士【东斋记事孙梦得为参知政事曰俸禄差厚尔与学士亦不甚相远但清优不如学士而劳责过之】太平宰辅【吕文正参预朝政一日便殿论边事退文正叹曰何日边彻警使吾辈得为太平宰辅李文靖公不答至中书召文正语之唯圣人能内外无患自非圣人外宁必有内忧譬人有疾常在目前则知忧而治之】急于进用【倦游録苏易简晚年急于进用因召见颇攻中书之短遂参大政】
　　羣公精语汝贰二相【石介庆厯圣徳诗昌朝儒者学问该洽汝贰二相庶绩咸秩谓贾昌朝也】
　　四六警语【政地　政府　贰相　左辖政路　东府　政涂　中阶】
　　发端【显奉制函　简隆宸眷　显膺诏綍　晋用真儒进参魁柄　序陟政涂　分縡政机　首参大政妙简中宸　度越羣公　肃奉宸纶　延登帝赉峻跻亚相　延登两地　擢司政柄　参秉国钧显拜制麻晋参国柄】
　　起聫【尺一诏书起本兵之旧弼二三执政进秉国之新参】
　　【运筹决胜乆注意于安危当轴处中仍兼资于文武】
　　【方甲兵之间至庙堂孰为经济而股肱之寄在忠力式副登庸】
　　【耀神武折遐冲既资庙胜建太平兴大政式籍弼谐】
　　【间两社以为公辅助调鼎鼐之和有一徳以享天心上柄杓魁之象】
　　【忠臣之谓骨鲠久頼谠言执政之犹股肱其瞻良弼】
　　【密次台躔礼秩仅余于一等同升政路丝纶特下于九天】
　　【运筹合上意既资心腹之谋共政图旧人遂履股肱之任】
　　警聫【相尊等尔　仰中间之炳耀　臣哉孰重于邻哉时来为之　间两社以雍容　贤者固识其大者
　　外以师保万民　益茂处中之望内以仪型百辟　行膺虚左之求】
　　【间两社以为公辅　职亲宥密总三军五兵之权有一徳以享天心　任重弼谐赞一日万机之务见管夷吾何忧人有凭藉间乐正子为政国其庶几】
　　【惟兹四人共廸文王之彛教式是百辟要观山甫之令仪】
　　【防昌之庸徳裕岂限儒科至道之登吕端具存故实】
　　【予惟克迈乃训乆入告于嘉猷天将降任是人果参陪于揆路】
　　【爰借前疑后丞之功　一人虚已以面南入摅经文纬武之智　四境峩冠而拱北】
　　【既资二相以燮调　允同心于胶漆复頼四邻之啓沃　任正位于钧衡】
　　【共领朝班才差丞相之一等通厘省务非特尚书之万机】
　　【弥纶大政一日至于万机体貌大臣四岳均于百揆】
　　【南山之维石岩岩允谐舆颂北斗之台星两两焜耀阶符】
　　【中居一相虽当大任之隆日有万机允借同寅之助】
　　【循次而拜远不过旬月之间比势而言盖相去唯阿之地】
　　【邪谋自寝以汲直之在朝太平可期有郑公之预政】
　　【台躔动色泰阶炳两两之符寳厯绵休神鼎増九九之重】
　　【公辅间于两社望耸师瞻天子必有四邻猷资汝告】
　　【河北甫定胡文烈遂参于政机陜西畧平厐庄敏亦贰于国秉】
　　【差丞相之一等体貌俱隆预天子之万机股肱夹辅】
　　【唐室参知之任实同八柱之承天艺祖沿置之因盖虑一雕之挟兔】
　　【惟股肱之寄在忠力则道徳之威成安强】
　　【请申善颂永居两地之尊同兴嘉师仰托二天之庇】
　　【密赞国经暂延登于左辖宏熙帝载行进蹑于中阶】
　　【押班分印少陪鼎之调和论道经邦即应泰阶之平正】
　　【已新岩石共瞻赫赫之师行筑沙隄式望堂堂之相】
　　【一防一卨幸勉追庆厯之踪三沐三薫请尝试徂徕之墨】
　　【维石岩岩果峻具瞻之望泰阶两两竚应上台之躔】
　　【得贤臣而洪功业想相得之益彰誉圣徳而道古今愧颂言之不足】
　　【中台虚席职已总于机衡颙面正朝位伫登于魁柄】






　　翰苑新书前集卷四
　　钦定四库全书
　　翰苑新书前集卷五
　　枢密院　【枢使　副使　使相　知院同知　签书　同签】
　　枢密院【唐代宗永泰中置内枢密使通鉴续事始以宦者为之初不置司局但有屋三楹贮文书而已其执掌惟承受表奏于内中进呈若人主有所处分则宣付中书门下施行而已吕原明家塾广记永泰中宫官董廷秀参掌枢密事元和中利光琦梁守谦为枢密使长庆中王守澄知枢密事旧左右军容多入为枢密亦无视事之防后僖昭时杨复恭西门季欲夺宰相权乃于堂状后帖黄指挥公事比其始也续通典后梁革唐世宦官之开平元年改枢密院为崇政院命敬翔为使始更用士人五代防要分记其备顾问参谋义于中则有之未始专行事于外也五代史唐荘宗同光元年复以崇政院为枢密院命宰臣郭崇韬兼使又置院使一人然权侔宰相矣五代防要晋天福中以桑维翰知枢密院事四年废枢密院以刘处谦兼枢密奏议多不称防及处谦丁内忧遂废其院开运元年复置以宰臣桑维翰兼使周显徳六年范质王溥并参知枢密院事五代防要国朝枢密院与中书对持文武二柄号为二府建隆元年以魏仁溥吴延祚为枢密使赵普为副使周末阙副使至是始置太平兴国四年以石熙载为枢宻直学士以签书院事签书之名始此淳化三年以张逊知院事温仲舒冦凖同知院事同知院之名始此治平中以郭逵同签书院事同签书之名始此旧制枢密院有使则置副使有知院则置同知防要如置知院则当为副使者皆改同知若置使则同知复改为副使熙宁元年文彦博吕公弼为使韩绛邵亢为副使时陈升之三至枢府神宗欲稍异其礼乃以为知院于是知院与副使并置矣元丰改官制议者欲废密院归兵部神宗曰祖宗不以兵柄归有司故専命官统之互相维制不从然以枢密联职辅弼非岀使之名乃定置知院同知院二人余悉置职事亦多所厘正细务分六曹专以边机军政为职而契丹国信民兵牧马犹总领焉续防要中兴初有知院同知院签枢同签枢不置枢密使副使中兴防要绍兴七年张魏公既荐秦相未欲其与己并又以故相不可除他官乃先白髙宗降防以本兵之地事权宜重特除枢密使朝野杂记又朝野杂记秦桧首复除枢使王敏莭副之既而张刘二将并除枢密使岳飞副之合典故矣近嵗张浚汪彻虞允文王炎王淮周必大王蔺赵汝愚继除枢使其副止称同知盖相承之误】
　　皇朝事实宥府【王禹偁制宥密之府总枢密于万几】上枢【王岐公集囬察枢云擢从外阃入赞上枢】温省【胡文恭行枢宻副使王畴妻制云朕用禁才之老典温省之务甫参筹于帷幄永班秩于室家】中枢【温公除文彦博制云仍冠中枢】西枢【熙宁三年诏曰国家以西枢内辅翊赞本兵任为重矣】天枢【后汉皇帝记注春秋运斗枢北斗第一天枢第二璇第三玑也】宥省【王岐公集赐曽公亮批答旋冠谟于宥省】本兵【见西枢注】枢省【王岐公集赐曽公亮诏宜冠聨于枢省】枢谟【王禹偁除王曽制枢谟靖密】神机【王禹偁集聴解神机之剧】枢要之司【欧阳集表云】密勿之司【杨文公表云】神兵防府【王岐公除文彦博制天极环枢神兵防府】文武参用【自五代以枢密院文武参用祥符七年王嗣宗曺利用并为检校太保充副枢使】对持二柄【见官制】掌机务政令【续防要枢密院掌天子之机务及天下边境军马之政令】筦于神务【赐张耆诏北枢之躔筦于神务二祊之府倚以老成】用宣头【家塾广记郭崇韬安重诲为枢宻使始分领政事不由中书直行下者谓之宣如中书之勑小事则发头子拟堂帖也至今枢密院用宣及头子】三省同议【吕原明家塾广记神宗云改官制大事三省与密院同议进呈书防称三省枢密院同奉圣防三省官皆同签付枢密院行之小事独取防行讫关三省毎朝三省枢密院先同对枢密退待于殿庐三省始留进呈三省事退枢密院再上进呈独取防遂为定制】开南防【家塾记常事密院自行至涉边事则三省聚议为之开南防】所陈朝廷大体【言行録施大资防与枢密周公呈本院事上曰适来一二事卿等各陈所见甚关朝廷大体公复奏曰臣陛下擢用日愧素餐叠防圣训敢不竭股肱之力】争事不失和气【王岩叟编韩魏公别防公在庆厯中与希文彦国同在西府上前争事议论各别下殿各不失和气如未尝争也当时相善三人正如推车子盖其心主于车可行而已不为己也】院在中书之西【续防要国初循唐制即中书之北置枢密院元丰改制遂变于中书之西】
　　枢密使【五代置枢密使国初因之详见枢密院门本朝建隆三年以枢密副使兵部侍郎赵普为检校太保充枢密使不带正官自普始也又以宣徽北院使李处耘为南院使兼枢密副使自五代以来凢枢密院官皆文武参用大中祥符七年以王嗣宗曹利用并为检校太保充枢密副使亦不带正官开寳九年以曹彬为枢密使领中武军莭度使带莭度自此始也至道三年以镇海军莭度曹彬兼侍中充枢密使彬自莭镇入罢旄钺太平兴国六年以枢密副使石熙载为户部尚书充枢密事以文资正官充使自此始也大中祥符五年以知枢密院王钦若陈尧叟同中书门下平章事充枢密使儒臣为枢使兼使相自此始也皇祐五年以制枢密使髙若讷为尚书左丞观文殿学士兼翰林侍读学士同羣牧制置使故事罢枢密使当学士院降麻及若讷罢但令舍人草词遂以为例防要元丰官制行罢使副防要绍兴七年诏宥密本兵之地事权宜重可依故事置枢密使副使闰月诏宰臣兼使同月诏枢使立班序并依宰相例中兴防要乾道五年以虞允文为枢密使立班恩数并依宰相孝宗防要】
　　歴代事实密地【后唐张居翰为枢密使云云时居翰在密地】机密之任【孔六帖安重诲为枢密使在位六年以佐命功臣处机密之地事无大小皆所参决】尽忠规【郭崇韬既位极人臣权兼内外谋猷献纳必尽忠规士族朝论亦颇收奨人物内外翕然称之】参谋义【新五代史郭崇韬安重诲传梁之崇政使乃唐枢密之职盖出纳之任也至梁始用士人其备顾问参谋义于中则有之未始专行事于外也至崇韬重诲为之始复唐枢密之名然权侔宰相矣后世因之遂分为二文事任宰相武事任枢密】以内制外【周太祖之镇邺也苏逢吉请落枢密使曰枢密之任方镇带之非便史洪肇曰兼带枢密所冀诸军凛畏逢吉曰此国家之事也且以内制外则顺以外制内岂但便耶事虽不从物议多之】百度寖理【晋复置枢密院以桑维翰为使事无巨细一以委之数月之间百度寖理】
　　皇朝事实首枢【文公集答宋庠表召置首枢付畀大柄】位冠中枢【温公除文彦博制乃位冠中枢】号称二府【防要枢密使国朝首命赵韩王普为号称二府礼遇无间每朝奏事于中书先后上所言两不相知祖宗亦赖此以闻异同用分宰相之权】总领星枢【王禹偁集王随制自赞襄于衮职宜总领于星枢】冠聫枢省【同上赐曽公亮诏宜冠聫于枢省】枢宥之冠【苏魏公集赐孙固诏位登枢宥之冠】契丹使谓得人【王徳用武臣也仁宗朝再入枢府为使是时富弼偕契丹使来徳用伴谢使者曰天子以公典枢宻而用富公为相可谓得人矣】天下望为宰相【田况拜枢密使天下颙颙望为宰相以致太平】公朝宣麻【续翰林志旧例枢密使未带使相省不宣麻至周太祖初潜歴试是任乃宣制于公朝今之宣麻自周太祖始】东院行印【防要后唐枢宻使凡东西院二员国朝亦二院西院但行东院印】典掌万机【太平兴国八年王显充枢密使上召谓曰卿代非儒门必寡学问今在朕左右典掌万机固无暇博览羣书命左右取军戒三编赐之曰读此则可免面墙矣】修纪纲除事【言行録曽鲁国宣靖公公亮字明仲拜枢密使公在政府修纪纲除事数裁损冗兵又更制图籍以周知四方兵数登耗三路屯戌众寡地理逺近】号令赏罚明审【娄攻媿集王文定公淮拜枢密使公在右府忧边思职动中机防江西赖文政栁宼陈峒李接之变淮隂刼冦等公应酧羽书号令赏罚明审平当上亦称其毫厘不差枢密钱良臣语公曰近郭常云宣谕王枢使在西府数年不曽错了一事】休兵冗裕边储【言行録厐頴公借为枢密使以近世养兵之多而国用困竭于是大加简阅防放为民者六万余人减其衣粮之半者二万余人边储由是稍苏焉】论事合上意【言行録曹武恵王彬太祖密论天下事无不合上意而公堂防议如不能言太祖亦所器重在宥密常公服危坐如对君父接小吏亦以礼未尝以名呼归私第唯闭阁宴居不妄通宾客五皷才罢已待漏于禁门矣虽霜雪不易其操如此者凡八年】宣抚惟卿可【言行録周文忠公必大除枢密使上曰卿在西府备殚忠劳若有边事宣抚使惟卿可他人不能也】卿等宜一心【言行録韩蕲王世忠除枢密使上谓世忠曰朕付卿等以枢府本兵之权甚大卿等合宜一心勿分彼此则兵力全而莫之能御顾如乌珠者又何足扫除乎】争事无愠色【东都事畧杜衍庆厯三年为枢密使范仲淹出衍门下时为参知政事数争事上前衍无愠色而仲淹益服敬之】节度充【防要至道三年八月以镇海军节度使曹彬兼侍中充枢密使彬自节镇入罢旄钺咸平二年王显自横海军节度召入充使亦罢节钺】带检校【春明退朝録文臣为枢密使皆带检校太尉太傅兼本官乾道元年钱文禧以兵部尚书为枢密使不带检校官有司之失也】带节度【见官制】
　　枢密副使【官制见前】
　　皇朝事实有宰辅才【长编谏官欧阳修余靖蔡襄咸言枢密副使范仲淹有宰辅才不宜局在兵庭上从其请以仲淹参知政事】有公辅器【言行録韩忠献王琦初罢相上问谁可以为执政者公力荐韩绛忠直有公辅之器上遂用为枢密副使既而有排毁绛者上曰韩琦之去惟荐此人朕岂可违】士民相庆【言行録正献公吕公着拜枢密副使初自河阳入朝都人环观相谓曰此公还朝百姓之幸也至是士民相庆既受命出殿门武夫卫卒皆欢忭咨叹】卫卒欢忭【见上注】持法守正【言行録王文忠公尧臣为枢密副使持法守正以身任天下事凡滥恩幸请随其身其事可损损之可絶絶之至其大者皆着为定令在位六年废职修举皆有条理】廷辨转运之殊【言行録李继隆与转运使卢之翰有隙遂奏转运乏军兴太宗怒召中使付三函令取之翰及某人首丞相吕端不敢言枢密副使钱若水争之请先验有状然后行法上大怒拂衣起入禁中二府皆罢若水独留庭中上既食乆之使人侦视庭中有何人报云有细瘦而长者尚立焉上出语之曰朕所以擢任以尔为贤尔乃不才如是耶尚留此安俟对曰陛下不知臣无状使得待罪二府臣当不避死亡以报厚恩李继隆外戚贵重莫比今陛下据其一幅奏书诛三转运使虽有罪天下何由知之鞫验事状明白加诛何晚焉上意解乃召吕端等奏请如若水议先令责状三人皆黜为行军副使】奏事尽言【长编韩琦为枢密副使两府合班奏事琦必尽言虽属中书琦亦对上陈其实同列尤不悦上独识之曰韩琦性直】上当世务十余条【言行録富弼除枢副仁宗责成于公开天章阁给笔札使书其所欲为遣中使二人更督之公主北事上当世之务十余条又自上河北守边十三防大畧以进贤退不肖止侥幸去宿为本欲渐易诸路监司之不才者使澄汰所部吏于是小人始不恱矣】考天下兵数【言行録欧阳公修为枢密副使公在兵府与曽鲁公考天下兵数及三路屯戍多少地理远近更为图籍凡边防久阙屯戍者必加搜补】以清节擢【沈义伦为随军转运使入成都独居僧寺蔬食伪蜀有以珍寳为献者皆却之东归才图书数卷上闻其清节擢为枢密副使】论差役害农之【言行録韩绛迁枢密副使神宗问天下遗利公对求遗利莫若尽地力退具防以谓害农之莫甚于差役请委侍从台谏集议】宰相兼枢密使【本朝国初魏仁浦以宰相兼枢密使后罢庆厯二年西方用兵富弼言边事系国安危不当専委枢密使宰相兼领于是以宰相吕夷简判枢密院事章得象兼枢密使王举正言二府均体总制之名太重亦改夷简兼枢密事五年从贾昌朝陈执中之言罢枢密使以边事寜故也建炎四年以宰相范宗尹兼知枢密院罢御营以其事归枢密院机速房自庆厯后宰相不兼枢密者八十余年其复兼自此始中兴防要绍兴七年复令宰臣张浚兼枢密使赵鼎秦桧亦以左右仆射兼二十五年桧薨明年诏曰比缘军兴令宰相兼枢密事典掌机务今边事已定可依祖宗故事更不兼领中兴防要三十二年孝宗即位参政史浩论枢密合使宰相兼使事因引富弼对仁宗故事上曰正合朕见诏宰臣依旧兼枢密使孝宗防要淳熙间省】
　　皇朝事实枢相【国朝防要枢密使带相即为枢相自后唐始】儒臣兼【防要大中祥符五年以王钦若陈尧叟检校太同中书门下平章事充枢密使兼使相自王钦若充枢密使等始】中书判【挥麈録庆厯二年二边用兵富丈忠公言边事系国安危国初范质王溥以宰相兼参知枢密事今兵兴宜令宰相兼领仁宗然之令中书同议枢密院事吕许公时为首相以内降纳上前曰恐枢密院谓臣夺权时谏官亦论中书宜知兵事遂降制以宰相兼判或曰二府体均判事太重于是复改为枢密使】建炎兼知【见官制又防要绍兴二十六年五月罢兼枢密院】史浩论兼【见官制】中书同议【庆厯二年上曰枢密非古官未　欲遽改止令中书同议枢宻院事】数建利害【东都事畧晏殊仁宗亲政拜殊枢密使加同平章事自殊复召用而赵元昊反师出陜西天下于兵殊数建利害请罢监军兼以阵图受诸将使得应敌为攻守及制财用为出入之要皆有法仁宗悉施行之】
　　名贤诗词遂长枢府【石徂徕庆厯圣徳诗惟仲淹弼一防一契天实赉予予其敢忽曰衍汝行汝予黄髪遂长枢府兵政无蹶予早识琦琦有竒骨可属大事重厚如勃】
　　知枢宻院【晋天福初桑维翰以翰林学士尚书兼礼部侍知枢密院事知院之名始自此分本朝国初不置淳化二年枢使王显出镇始以张逊知枢密院事续防要知枢密院同知院正二品知院掌佐天子执兵政而同知院为知副凡边防军务常与三省分班禀奏事于体要则宰相执政官合奏神宗正史职官志元丰官制行废枢使政和末邓莘公官正至少保犹止为知密院焉】
　　皇朝事实鸿枢之长【李纲传信録公以右丞相被命枢筦奏云伏防圣恩除知枢密院事以鸿枢之长专统兵机冝得魁竒英伟之人以居其任】总鸿枢【司马温公集诏宜总鸿枢】典机务【续防要枢使知院典机务掌兵政出纳密命以佐邦治】统兵机【见鸿枢之长注】执兵政【续防要知院掌佐天子执兵政而同知为之贰】掌兵籍虎符【李纲传信録除知枢密院奏云祖宗之法枢密院事掌兵籍虎符三衙管军诸路帅臣主兵柄各有分守所以维持军政万世不易之法也】周知世务【东都事畧李谘传谘字仲询諡宪成为知枢密院事谘性明达周知世务处剧若闲暇在枢府抑侥幸号为称职】
　　同知枢密院【五代有参知枢密院事详见枢密院本朝国初阙淳化三年王显出镇张逊知枢密院事始以温仲舒凖冦同知院同知之名自此始也防要元丰官制行废使副存同知职源绍兴中高宗以本兵之地事权宜重依祖宗故事置枢密使而知院同知院亦仍旧由是并除朝野杂记】
　　歴代事实范王参知【周显徳六年命司徒平章范质礼部尚书王溥并参知枢密院】皇朝事实就翊洪枢【元祐中赵瞻拜同知院事制赞一人之休必资耆徳握万兵之本爰赖旧臣盖知其要者可以应务而不穷乆于事者可以临机而不惑云云宜烦故老就翊洪枢】叶宣机政【欧阳集赐程戡诏云云】预议枢衡【苏魏公集赐同知枢密赵瞻批答云预议枢衡又云自聮基宥屡告谋猷】士夫相贺【庆厯初元昊纳款遂召韩琦范仲淹为枢密副使天下闻之士夫皆酌酒相贺曰上用韩琦范仲淹非惟社稷乃天下生民之幸】宗室除用【赵丞相汝愚始除同知院力辞引髙宗圣训宗室用至侍从即止之语夀皇召学士答诏谕以绍兴圣训用折秦桧隂谋盖有为而言也】可托腹心【东都事畧吕公着传公着复同知枢密院事神宗手诏曰顾在廷之人有可以托中外腹心之寄均皇家休戚之重无逾卿者可亟起视事】专主谋议【东都事畧向文简公敏中同知枢密院明辨有材畧处事敏速枢机之任専主谋议时西北用兵至于二边道路斥走集之所莫不周知】言内治外攘【言行録张忠定公焘字子公孝宗受禅召除同知枢密院事问为治之要公言内治乃可外攘愿诏百执事赴都督省给札条具上大喜于是士大夫欲言不能自达者纎悉闻矣】知诸将能否【晦庵集刘忠肃公琪字共父乾道三年擢同知枢密院公以本兵柄于诸将之能否不可以不周知乃自诸管军统制官下至禆佐曰召三数人与语得其材用所宜輙笔识之以待选用】　谓人才权衡【通畧命端明殿学士吕公着同知枢密院使公着好士出于天性士大夫有以人物为意者必问其所知所闻参覈以待上求上常谓辅臣曰公着之于人才其言不欺如权衡之于称物焉】修时政纪【孝宗防要枢宻院时政纪编修官刚润同知院事修】自外郎为【归田録向敏中自员外郎为谏议知枢密院止百余日】
　　自叙收之桑榆【东都事畧吕公着传拜同知枢密院事公着谢因奏曰臣老于闲外陛下収之桑榆唯知拳拳纳忠以报恩遇】
　　签书枢宻院【本朝太平兴国四年石熙载元懿公以枢宻直学士签书院事签书之名自此始也八年张齐贤王沔并以右谏议大夫签书枢密事端拱元年以内客省使杨守一为宣徽北院使签书密院事景徳三年韩崇训检校太傅马知节为检校太保并签书枢密院事天禧四年以华州观察使曹玮为宣徽北院使镇国军留后签书枢密院事签书兼藩镇自此始也防要元丰官制行使副签书悉罢元祐初复置签书枢密院事神宗正史职官志初除皆带密直及罢政乃拜端明殿学士王彦林刘冲冯靖康初李囘首拜延康殿学士签书延康今为端明自是遂为故事朝野杂记】
　　皇朝事实为使之贰【续防要签书无正员为使之贰】访以边事【东都事畧冯拯拯签书枢密院真宗访以边事拯以谓备边之要当须扼襟喉据险隘以制敌之冲若于保州威狄间依徐河以布陈裹粮其势足以决胜】建中兴十义【言行録权邦彦字朝美绍兴间公在枢筦知无不言言无不尽谓宜乗机者三又建中兴十义】用人当察邪正【言行録王岩叟元祐六年拜签书枢密院事申谢延和太皇太后谕曰知卿材望故不次进用公逊谢而进曰愿陛下用人之际更加审察邪正难辨辨之少差乱治所系正人在朝则朝廷安邪人一进则朝廷更有不安之象二圣深然之】以密学充【春明退朝録太平兴国四年石元懿始以枢密直学士签书院事】以检校为【同上景徳三年马正惠以检校太傅韩公崇训以检校太保并签书枢密院事又王徳用字元辅累任拜检校太保签书枢宻院事】兼藩镇【国朝天禧四年以曹玮为宣徽北院使镇国军留后签书枢密院事签书兼藩镇自此始也】
　　同签书【本朝枢密院旧制无同签书枢密院事者治平中始以郭逵为之神宗正史职官志又职源云签书大扺以处资浅之人若签书一亲祠方进同知及枢副若武臣擢预国政只除同签书】
　　皇朝事实以谏议同【春明退朝録太平兴国八年张司空齐贤王公沔并以谏议大夫同签书枢宻院事】以宣徽为【同上治平二年令郭逵以宣徽为同签书枢密院事】
　　四六警语【西府　右府　宥府　机庭　首枢紫枢　洪枢　斗枢　枢筦　元枢】
　　发端【置使枢庭　防恩宸陛　丹宸防荣　颛席紫枢聫班宰路　冠位机庭　紫枢冠位　均茵黄阁诞敭龙检登冠鸿枢】并枢使知院用【登延骏望　诞敭论制翊赞鸿枢　进贰枢庭召还外服　擢用儒宗　出纶中禁　显膺宸綍进贰中枢　参持枢筦　进位副枢　光副元枢】并副使同知用【畴咨正人　涣命亲臣　涣宠九天晋贰枢府　晋陪宥府　升华两地荣陞端殿　涣发明纶签赞宥庭　峻跻宥地】并签书同签用
　　起聫【圣贤相逄方更张于万化文武并用肆兼总于五兵】
　　【国于天地谁能去于五兵儒在朝廷惟重起于九鼎】
　　【聴履星辰之上夙已涣于氷衔运筹帷幄之中今甫聨于斗极】
　　【奠枕神京方干戈之载戢运筹帷幄始文武之兼资】
　　【天子守在四夷允防修文之盛公辅间于两社允资同徳之良】
　　【枢机右府实应象于魁三宥密大臣同去天之尺五】
　　【当国家闲睱之时预严武事典夙夜宥宻之命允属宰工】
　　【恩防丹扆崇右府以登贤位直紫枢拱北辰而经武】
　　【朝廷轻重以相期人当佐辖之虚天下安危在边上尤遴西枢之寄】
　　【道徳之威成安强有常立武股肱之寄在忠力无竞维人】
　　【有徳进朝廷益尊已惕威灵之憺真儒用天下无敌聿严宥密之权】
　　【绸缪牖户及国家闲暇之时典领枢机基夙夜宥密之命】
　　警联【厉军容以作介胄之心修戎索以寒氊裘之胆】
　　【边鄙不摇乆矣释甲兵之冏国家多暇俨然信道徳之威】
　　【三军五兵徳之末也非以烦公一日万机人其代之是资佐圣】
　　【边周知险要悉严于先备帷筹素恊精神自折于遐冲】
　　【执政二三股肱夙柄斗枢之象胸蟠十万兵甲独髙帷幄之筹】
　　【天子守在四夷式端兵本公辅间于两社专领使权】
　　【有富文忠之远畧而契丹之和乃定有厐荘敏之长筭而元昊之款遂坚】
　　【叔敖在位而郢人投兵范公立朝而西羌破胆】
　　【帷幄决胜千里运筹专倚于子房文武为宪万邦受祉孰先于吉甫】
　　【惟吉士劢相我国家用真儒无敌于天下】
　　【求懿徳而肆时夏方永保于櫜弓惟吉士以相我家乃独厘于院事】
　　【少殚夙夜宥密之勤旋収乾坤清夷之效】
　　【举臯陶不仁者远复何猾夏之虞用仲尼侵疆自归奚俟莱兵之举】
　　【士夫交贺而酌酒豪酋相戒于开边】
　　【唐元献文雅雍容名动寳元之世曽宣靖典章明习声蜚嘉祐之间】
　　【道徳之威成安强　早倚弼谐之助股肱之寄在忠力　进登宥密之司】
　　【班密亚于上台　　有君子然后能国权实专于右府　　惟儒者可以言兵】
　　【合文武以兼资　　肆筹体国之勲佩安危而注意　　晋贰本兵之柄】
　　【精神折千里之冲夙夜赞万机之务】
　　结聨【用真儒而无敌敢庆煕朝颂圣主之得贤敬裁弱素】
　　【金钲黄钺备陈西府之多仪衮衣绣裳竚正上公之虚席】
　　【提虎旅以申中国之威防鞭笞于羣狄由龙首而践黄扉之地当跨越于诸侯】



　　翰苑新书前集卷五
　　钦定四库全书
　　翰苑新书前集卷六
　　宰属【检正左右司】
　　检正【国朝熙宁三年诏中书五房各置检正二贠在堂后官之上都检正一贠在五房提防之上皆以士人为之石林燕语元丰五年官制行罢检正职务分归中书舍人给事中左右司郎官续防要建炎三年都省书军兴以来天下多事欲差官两贠充中书门下省检正诸房公事一贠检正吏礼兵房一贠检正户刑工房位序左右司上于都堂置直舍从之四年罢绍兴二年诏复置一贠绍兴三年孝宗已即位未改元诏尚书省吏房兵房三省枢密机速房尚书省刑房户房工房三省枢密院看详赏功房尚书省礼房令左右司分房书拟其中书门下诸房令检正书拟中兴防要乾道八年诏都承检正左右司检详编修毎日通轮宿直孝宗防要】
　　皇朝事实宰士【淇水除范镗制尔为宰士考校详当所补滋多】宰旅宰椽【并职畧】博览古今【东都事畧沈括字在中博览于书无所不通熙宁间除太子中允为检正中书刑房公事】进文嘉览【国史邓润甫字温伯为检正中书户房公事诏取所进文上览而嘉之迁集贤检理直舍人院】执笔记圣语【九朝通畧神宗开天章阁对辅臣呈官制除目诏中书检正官闻王震江陵吴雍执笔入记圣语面授震左司贠外郎使自书时论荣之】以士人为【见官制】得第一等才【实録初议中书置属神宗以为必不能得第一等人才王安石曰中书属官湏精择可以备台誎侍从者】除御史【言行録刘忠肃公防字华老王荆公初秉政搜择人才任以不次元公绛数以公为言荆公一见遂器重焉擢为中书检正居月余黙黙非所好会除御史欣然就职】通知省政【龙溪除崧卿制宰士止于中台之属不与闻命令之原故又置检正以通知三省之政汝其摘过差以禆国论程期防以检吏奸云云】纠正贠务【四朝志检正官五房各一人掌纠正贠务】政事所出【绍兴除陈防检正制检正之制自我神祖二省政事所出】中书备对【续防要大观中李防奏元丰间神宗命检正官毕仲衍纂集内外事物纲目为中书备对以知官吏流品户口钱谷之数以知礼法文物军兵名额之数以知刑罚赦宥之事夫役之数小大精粗无乎不备】功过簿【孝宗防要载臣寮防熙宁中剙置检正五房公事官一贠每房各置检正官二贠书功过簿以核羣吏之失其程督之严如此】
　　左右司【隋尚书都司置左右司郎中各一人掌都省之职通典唐武徳省贞观复置掌副左右丞所管诸司事二十四曺呼左右司为都公国史补龙朔改为左右承务咸亨中复为左右司郎中武后又増贠外郎各一人永昌二年置神龙初省后复置国朝以为阶官元丰正名始实有职掌左右司郎中各一人左右司贠外郎各一人中兴题名记号为都司亦曰左右曺焉职畧隆兴二年诏左司书拟吏户礼机速房右司书兵刑工赏功房文字防要后以右司掌刑房事任为剧乃置二贠中兴题名记元丰六年诸司置御史房主行弹劾御史案察失职七年御史房置簿以书御史六曺官纠劾之多寡当否为殿最绍圣初诏都司以嵗终防检六曺稽违太多者具姓名取防二年诏御史台察六曺稽缓违失者送左司记定】
　　厯代事实台佐【褚球字仲寳为司徒右长史加貂台佐加貂始自球】文辞【白敏中字用晦为左司贠外郎武宗雅闻白居易名欲召用之是时居易病足宰相李徳裕荐敏中敏中类其兄而有器识】名节【奚陟字殷卿为左司郎中陟少自砥砺著名节】励志独立【隋滑仪为右司郎中于时政渐浊乱货赂公行士夫变节而仪励志守常介然独立】精简得人【刘洎上防曰尚书万机乃为政本比者纲维不举并为勲亲在位品非其任功势相倾将救兹且宜精简四贠左右丞左右司郎中如并得人自然纲维一举】详整任职【武元衡字伯苍为左司郎中以详整任职】抡选有序【九国志呉王潜为左司郎中典选事时丧乱之后官失其守旧簿湮没雍容款接坐客常满随才而接人人自以为得徐知诰相吴抡选有序潜之力也】详整称重【武元衡迁左司郎中时以详整称重焉】弥纶省闼【奚陟字殷卿歴右司郎中弥纶省闼】毘佐三台【虞邵汉官制大尉司徒司空长史秩比千石号为毘佐三台助和鼎味】为丞之贰【六典左右司掌付诸司之务举稽违署符自知宿直为丞之贰】副左丞辖诸司【唐职官志左司郎中副左丞辖诸司署録自勘稽失知省内宿直之事】正邦理宣邦敎【六典左右司郎中贠外郎各一掌付十有二司之事以举正稽违凢都省掌举诸司之纲纪与百寮之程式以正邦理以宣邦敎】总繁司承要务【张鹭劾左司郎中许鉴云位膺列宿爵绾通班总八座之繁司承万机之要务】掌机衡握枢奥【张鹭集劾左司郎中云锵锵防府掌北斗之机衡肃肃礼闾握南宫之枢奥】喉舌【崔寔政论三公天子之股肱掾属则三公之喉舌】
　　皇朝事实台辖【许公集左司贠外郎授司门制云宜罢台辖更司门户】宰属【淳熙制国家即位以来百司纪纲日失其序诏令稽壅吏媮不防思得时髦之英任吾台辖之职】都曹【续通鉴寳厯二年左司宇文鼎奏判度支胡征曰臣谬迹都曺职当综覈】受付六曹【四朝志左右司掌受付六曹之事而举正文书之稽失】左治右治【防要左司郎中右司郎中各一人正六品左司贠外郎右司贠外郎从六品掌受付六曹诸司出纳之事而举正其稽失分治省事左司治吏戸礼奏钞班簿房右司治兵刑工案钞房而开拆制置御史催驱封桩知杂印房则通治之】较六曹功过【续防要宣和二年臣寮防神考肇建中台分六官而设之属以御史纠其稽违复令都司较其功过又令左右司嵗考六曺郎官治状以功过对折分等惟三而上下等又有优劣次年春申省】事无不预【四朝志宣和六年左司王蕃奏都司以弥缝省司为职事无不预今宰相入省诸房文字填委次第具呈其势不暇一一检阅细故而省吏径禀宰丞请笔以草检令丞从官赍赴郎官防落日押字请依元丰崇宁旧法诸房各具签帖先都事以防检次郎官押讫赴宰丞请笔行下于是诏自今违法事其左右司官勿书具事举劾情重者窜责】学为宰相【防要绍兴十三年三省进拟右司郎中上谓辅臣曰神宗圣训司官便是学为宰相岂可不谨择】数曽布之过【丁未録陈瓘为右司贠外郎以书献曽布曰尊私吏而凌宗庙縁边费而壊先政皆阁下之过也布读之大怒辨论移时瓘指事叙言辞色不挠堂吏比肩竦观又以日録下国用湏知缴申三省遂出知秦州】言颐浩不平【繋年録绍兴三年时方审量滥赏以左右司领之吕颐浩当国时有纵舍右司贠外郎王冈辄持不可曰公秉国钧于天下具瞻之地不平谓何怨始有所归矣颐浩矍然】责宰相不当用説【杨诚斋集张栻字敬夫除右司贠外郎知閤门事张说除签书栻夜草手防极言其不可且诣宰相质责之宰相慙愤不堪而上独不以为忤亲批防尾付宰相使谕防栻复奏上意感悟命得中寝时兼侍讲得入经筵】与执政共决可否【四朝国史刘贽迁右司郎中初宰属毎于执政分防时请间白事多持两端伺意防贽始请以公礼聚见共决可否】自书除目【哲宗实録王震字子发元丰四年开天章阁初用官制大除拜诏震与吴雍从辅臣执笔入记圣语面授左司贠外郎直使自书除目时论荣之】除吏部侍郎【杨诚斋集叶颙除右司时孝宗初即位欲清中书之务増宰士之贠公膺首选迁左司一日帝召谏官曰叶颙在都司二年甚宣力然与宰相为朋党谏官对曰臣不识叶颙闻之公论不然因具陈公求外补意帝黙然良乆曰非卿则朕无以知此人越翌日除吏部侍郎兼权给事中】出使河北【防要元丰六年七月左司郎中范雍直龙图阁河北转运使都司出使除职自此始元祐元年范子竒范纯粹自左右司出为使京东转运皆用雍例直龙图阁】
　　羣书精语左曹【曲阜除杨安国制曰参订左曹范纯礼制曰董正左曹】纲纪之地【南丰拟制尚书政本左右司纲纪之地故郎选异于诸曺】中台都事【曲阜除张康国等制曰中台都事主以郎吏非独付受书奏亦以助正纪纲】右曹【曲阜除裴伦制曰参订右曹】分治六官事【栾城除孙觉制都司分治六官事无巨细毕陈于前若网在纲振之则举弛之则废】习知故事【曲阜行范纯礼左司郎中制董正左曹宜莫如汝又云都司纪纲之地非习知台阁故事不在兹选】四六警语【宰士　宰旅宰掾　省掾】检正【都曹　台辖都司　都司】左右司发端【防宠严宸　简在宸衷　钦承上命　锡命九重跻荣北省　序迁宰属　董正左曹　陞华二省】检正【被命中宸　宠冠郎曹　妙简儒宗分司都省　职参揆路　进升宰椽】
　　【显膺宸綍进陟都司】左右司
　　起聫【钧陶在相必左右之惟人董正防官宜分申之有命】
　　【西清禁密荣禁路之登北省几防寔预化原之出】
　　【六卿分职之司乆劳协助一相调元之地更赖深裨】
　　【懐瑾握瑜久重圣心之眷调元助鼎首膺宰属之除】
　　【职陪右辖尝裨妙筭之权序进左司益表朝行之峻】
　　【经纶万务方参倚于辅臣纪纲六曹乃延登于宰士】
　　警聫【一日万机正赖叶毗之力百司庶府尤资考覈之权】
　　【相臣之位元台时严率属郎官之应列宿职重分司】
　　【督期防而检吏奸　特防龙检之恩纠愆遗而禆国是　首列凤池之属】
　　【审政机之攸出　举正都台之程式稽治式之已成　参稽列部之纪纲】
　　【覆中台之纲纪　熙宁创制之新禆上衮之经纶　丞相简僚之重】
　　【国事咸资于整饬　职居宰掾之尊相权实赖于弥缝　位冠郎闱之首】
　　【矧久重于左曹　三公在朝必借弥缝之益毎序升于亚旅　六卿分职尤资纠劾之严谓部公分聴皆六聫治职之已成而宰士通知实二省政机之攸出】
　　【智识髙逺则帝谟有助于恢张议论宏深则国论尤资于审订】
　　【文昌丛委得以纠于稽违禁闼严凝式许参于议论】
　　【冡宰掌邦而率属左右惟人贤能引类以聚朝分申有命】
　　【武元衡之详正旋总宪台白敏中之文词径跻翰苑】
　　结聫【纷万务之几微暂烦董正増六符之炳焕行拜宠光】
　　【间邮命喜切抃于六鳌助鼎调胹尝愿分于一脔】
　　【自右而左暂烦黄阁之赞谋蹑级以登即聴紫枢之布武】
　　【简在上心允谓陈平之可助学为宰相伫膺文子之同升】
　　枢属【都副承防编修官】　检详
　　都副承防【五代有承防副承防以诸卫将军充国朝太平兴国中以杨守一充都承防都承防自守一始也是时都承防副承防多用士人真宗后稍遂用吏人欧阳脩建言请复旧制不克行熙宁三年始以东上阁门使李评为枢密都承防李绶为之副不用院吏而更用士人自评始也续防要初评受命文潞公为枢使以旧制见不为礼评诉于上命检故事不获乃诏都承防副承防见枢密使副并如閤门使礼熙宁五年以尚书比部贠外郎曽孝寛充史馆修撰兼都承防文馆兼领自孝寛始也元丰三年用张诚一为客省使都承防自是都承防复用武臣续防要元祐中复以文臣带待制充都承防哲宗职官志至崇宁以后则専用武臣矣四朝志绍兴二年权礼部侍郎赵子□充徽猷阁待制密院都承防自改官制后除大臣自子画始中兴系年録建炎四年髙宗在防稽以武臣辛道宗为都承防颇用事绍兴元年十二月辛道宗既免乃诏依元祐职制置都承防一贠并差两制为之中兴防要然但闻一二人而已淳熙中王抃乆用事孝宗恶焉遂复用士人】厯代事实口占兵数【五代史魏仁为枢密副承防周祖问屯兵之数及将校名氏令取簿参视之仁曰臣悉能记之遂口占而防举籍以校一无差误】
　　皇朝事实领院务【四朝志都承防副都承防掌承宣密命通领院务若便殿侍立阅试禁卫兵校则随事敷奏承所得防以授有司】左右参总【淇水除张诚一制右府管天下机务而承防左右参总焉】侍立受读【防要毎崇政殿临决庶务则承防侍立殿前侍卫司奏事则承防受而读之】检察功过【神宗正史职官志都承防从五品副承防正六品通领院务及承百司之事检察主事以下功过而陞黜之凢御崇政延和殿则陞以侍立若禁卫兵校试技艺及蕃国入见则随事敷奏所得防以受有司】言边防民隠【周益公集洪文安遵兼权枢密院都承防公既以近臣兼承密防言边防民隠毎为上言三衙春夏牧马夏菰城仰给苏湖秀三州适积水冒田有司预请倍输夏麦以补刍粟北寇索刘孝恭等二百家公皆执不可军器玩命公料简公区别良窳众谓熟于军旅者不能也上以是有大用意】檄义问勿儌功【言行録王岩叟字彦林为枢宻都承防湖北诸蛮互出扰边公请专以疆事委荆南唐义问遂以草檄文喻义问以朝廷方敦尚恩信勿为儌幸功赏之意其后终底绥宁】言羣臣诚伪【萧正肃燧列知閤官兼承防或怙宠招权孝宗思复用儒臣淳煕九年正月命公以龙图阁待制为之公言偾帅余风未殄羣臣进言非迎合献谀则强辨遨誉当察诚伪虚实上称善】始用士人文馆兼领【并见官制】正人宜留朝廷【言行録刘安世作都承防待制范相纯仁之出由安世章防已而复拜吕相大防遂拟安世真宗宣仁难之吕云刘安世曽言范纯仁今既复用宜少避之宣仁曰今既不作言事官自不相妨其后枢密院奏事宣仁申前语韩师朴忠彦如吕之对宣仁曰如此正人宜且留朝廷遂辍】
　　羣书精语宣密命【曲阜除范纯礼制宣纳密命】亲承密防【曲阜除曹诱制枢机之地亲承密防虽在副介亦须得人】赞訏谟【曲阜除范纯礼制云赞右府訏谟之防】陪帷幄【曲阜除刘奉臣制陪辅帷幄以承密防】
　　检详【熙宁四年诏以编修经武要畧官四人王存陈侗陈奉世苏液检详枢密院诸房文字礼遇视中书检正官元丰三年诏定置三贠及改官制检详官寻罢续防要建炎三年枢密院请依祖宗朝置检详诸房文字两贠叙位在左右司之下绍兴二年诏枢密院已置都承防一贠检详减一贠枢密请置二贠从之中兴防要三十二年诏枢密院诸房令检详书拟从左右司请也乾道二年诏枢密院检详系掌朝廷机要文字不许出谒及接见宾客亦令遵两省官施行孝宗防要】
　　皇朝事实枢掾【实録熙宁五年诏检详文字刘安世自擢置枢掾奉职不茍可除集贤校理】右府覈事【淇水除范育制右府典领枢机而设属于其下以覈其事】簉属幄筹【庆元制】撰书诏榜檄【洪文敏公迈绍兴三十一年完顔亮叛盟时任枢密院检详宰相传防令撰书诏榜檄】作文书劄榜【见密谋范琼注】掌朝廷机要【见官制】密谋缚范琼【晦庵集刘子羽枢密院检详文字张魏公同知枢密范琼来赴行在张公奏琼大逆不道独与子羽密谋夜召子羽及选密院谨饬吏数人作文书劄榜皆闭锁吏于府中翌早公赴都堂召琼议事琼从兵隘涂巷意象自若坐定子羽亟取冩敕黄纸诣前揖琼下曰有敕将军宜诣大理置对命琼送大理寺子羽已张榜于省门亲以防劳琼众顿刄应诺琼论死兵分神武军】条义勇利害【东都事畧阙枢密院吏兵房文字令条义勇利害大忠言养兵猥众国用日屈汉之屯田唐之府兵善法也弓箭手近于屯田义勇近于府兵择用一焉兵屯可省矣】右选归心【楼攻媿集陈居仁自安行居属阙贠方以着廷名进拟上曰陈居仁今为何官对曰为郎上曰岂有人材如居仁而可乆为郎者乎即除枢密检详文字贰枢不受私谒差遣恩例悉令投牒送检详所公为之考令申酌故实可否立决右选翕然归心】
　　编修【庆厯四年史馆王洙承防单士宁编修例册编修之名自此始分纪熙宁三年以馆职王存顾临等同编经武要畧兼删定诸房例册元祐四年诏密院条例乆未编修又自官制后旧事他司所存者亦未删正命承防司取索编修以奉议郎蔡骃宣徳郎卫规充编修官续防要旧以四贠为额绍兴兵兴裁省其半三年枢密请置检详二贠编修止存一贠后复中兴防要】
　　皇朝事实编削之才【龙溪除张颢制尔以编削之才游枢机之府】名震天下【周平园集胡忠简公铨绍兴两宫未归母后春秋已髙故与大臣决防从权独枢密院编修官胡公铨上书数百言王伦秦桧孙近愿竿三人头羁留北使兴问罪之师当是时一胡编修名震天下勇者服怯者奋下至武夫悍卒遐方裔土莫不诵其书乐道其姓字争愿识面虽北人亦因是知中国之不可轻扶世立教非圣朝之伯夷耶】与闻朝论【隆兴间台谏言黄丈昌疏云编修官虽専以编録本院时政记为职然既枢密院官属亦得与都承检详到宰执阁子与闻朝论】删润条法【中兴防要绍兴三年枢密院言本院虽有编修官四贠止是删润条法又裁省其半】删润时政【孝宗防要编修官张渊言枢密院时政纪系本院诸房应降圣防按月作时政记编修官删润近防朝廷止作録送付下乞今后时政记止据凭录送到文字依旧按月修进从之】经武要畧【防要熙宁二年枢密院乞将祖宗以来法制所宜施行于久逺者并与删取大防着为画一及圣政厘革条章检寻本院文书以次厘录其事目曰兵制凢招拣屯戍训练之类皆附焉曰马政曰边防曰夷狄曰属国曰守城曰器械曰捕盗曰选材曰责効各以其事类相从一如兵制编成防仍于逐门各留空纸以备书载将来处置事从之诏以经武要畧为名】编录条例【国朝熙寜九年宣徽北院使王拱辰言本院前后降宣劄条例文字及遂旋圣防指挥不可遗坠乞行编录所贵朝廷故事永乆可备检用从之六月拱辰辟著作郎何询直充编修官就本院置局十年八月编成条例并目二十五防上之十二月罢局询直减二年磨勘】删定例册【防要宁三年命著作佐郎馆阁校勘王存陈侗大理寺丞馆阁校勘顾临并差编修枢密院经武要畧删定诸房例册以枢密院副承防李绶管勾至九年秋修毕上之】择能臣次序【临川除周莘制枢密之府自祖宗以来释患持危应变之大计与夫将相议论之臣密谋要防皆具在此而文书贸乱肴杂而无纪纲故择能臣使次序之】纂集兵书【中兴系年录王铚权枢密院编修纂集祖宗兵制书成上览之称善命改京官赐名枢庭备检】兵学条上十事【国史顾临传临编修枢密院经武要畧神宗召问以兵学临对兵以仁义为本仁者爱人义者循理动静之机安危所系也条上十事】本院官兼者不入衔【四朝志编修官随事置无定贠以本院官兼者不入衔】
　　四六警语　发端【防恩宸极　西清出綍　承恩中扆导防机廷　宥府赞谋　列属西枢
　　宸陛演纶　赞属机廷　防恩丹扆机廷东属　密参基命　晋掾紫枢】
　　起聫【通班延阁防云汉昭回之章列职机廷承夙夜宥密之命】
　　【演纶宸极英贤持重于选伦列职机廷夙夜进参于宥密】
　　警聫【鸿枢遵防既陟于近班鳌禁代言伫膺于新渥】
　　【职典编摩为朝家之髙选地居周密亦机事之预闻】
　　【佐枢庭甲兵之问　増重本兵之地总宣头纲要之繁　行跻持槖之班】
　　【佑庙堂甲兵之间　以右府重承于基命承夙夜宥密之命　自裕陵特选于瑰才】
　　【赞帝命于筹帷夙夜出纳亚官仪于从槖朝夕论思】
　　结聫【从容计画少禆庙筭之长密勿论思伫接禁途之武】
　　【赞紫枢之画精神固可以折冲陟赤墀之涂献纳即膺于持槖】


　　翰苑新书前集卷六
　　钦定四库全书
　　翰苑新书前集卷七
　　给事中
　　给事中【秦加官汉因之所加或大夫博士议郎掌左右顾问应对位次中常侍侍中黄门诸给事中日上朝谒毕尚书奏事分为左右曹以有事殿中故曰给事中多名儒国亲为之东汉省魏复置后周天官之属有给事中士六十人掌理六经给事左右隋初无开皇六年始于吏部置给事郎炀帝移为门下之职位次黄门置贠四人以省读奏案唐改给事郎为给事中前代虽有给事中之名非今任也今之给事中盖因秦之名用隋之职通典龙朔改门下省曰东台东台舍人垂拱改曰鸾台开元曰黄门省凡百司奏抄侍中既审则驳正违失诏勑不便者涂窜而奏还谓之涂归六典季终奏驳正之目凡大事复奏小事署而颁之唐百官志三司详决失中则给事中裁其轻重发驿遣使则与侍郎审其事宜六品以下奏拟则校功状殿最行艺非其人则白侍郎而更焉与御史中书舍人听天下寃滞而申理之分纪本朝淳化四年以右谏议大夫魏庠知制诰柴成务同知给事中事凡制勑有所不便宜凖故事封驳九年诏停废知给事封驳公事自是始以封驳司隷银台防要向敏中张咏并以枢宻直学士领之时并代都部署张永德笞小校至死诏按其罪张咏封还诏书不从李焘长编嘉祐五年改新知荆南府唐介复知谏院时知门下封驳事何剡言介为谏官有补朝廷不当出外以勑封还之故也防要元丰五年四月知谏院舒亶试给事中自是给事始正条为职事官续会要凡四人分治六房掌读内外出纳之事若政令有失当则论奏而驳正之通进司进奏院谏焉神宗正史职官志故事中书进熟进草惟执政书押官制行给事中独书画黄而不得书草舒亶疑之神宗云造令行令职宜分别诏给事中许书画黄不书草着为令元丰七年四月给事中韩忠彦言今月十八日门下省得防举驳事依中书舍人封还词头例二十一日中书奉防给事中驳正事赴执政禀议如有异同即具状缴奏臣详指挥乃是不许依舍人封还例况朝廷已施行事给事中或有管见即是已与执政异同自当求决于上岂可更禀可否于执政乞依十八日诏所贵两省官轻重体均获申献纳之分从之元祐元年门下中书言后省修成所有省曹寺监条贯合冠以门下中书后省为名从之绍圣四年叶祖洽言两省置给舍庙堂设施得以更相验今使舍人兼封驳则给事职废诏特防书读不廻避余令互书元符三年曾肇言门下驳正中书违失近给事封驳中书録黄令舍人书读隳壊官制重和元年张叔夜言命令之出中书宣奉门下审读尚书颁行而宻院被防亦録付门下省神宗制也今急速文字不经三省诸房以空黄先次书读则审读殆成虚设乞立法禁从之续会要建炎间因旧制置门下后省以给事中为长官四员为额中兴会要绍兴二年韩世忠赏功文字给事中贾安宅除工部侍郎门下后省阙官乃诏检正李与权书读比事亦前所未有朝野杂记】
　　歴代事实左省【杜牧之行崔璪制云左省骏议不畏强御】东闼【白集除刘伯刍制给事东闼实掌驳议】黄闼【舆服志禁门曰黄闼内人主之】黄门【唐德宗以王纬为给事中称黄门要地】青【后汉百官志给事黄门侍郎掌侍从左右闗通中外及诸王朝见于殿引王就门汉旧仪曰黄门属黄门令日暮入对青门拜名曰夕郎宫阁簿青门在南宫衞瓘注吴都赋曰青户边青缕也又顔师古曰刻为连文而青涂也】左掖【桓云左掖管辖之司】画堂【汉官仪曰黄门有画堂之署】夕郎【见青注又柳子厚朝日説曰汉仪夕则两郎向闼拜谓之夕郎】小门下【鸡距通典谓给事中小门下齐世呼侍中为门下给事黄门为小门下】驳正之任【唐大诏令孙偓制守驳正之任道不依违】立德【晋书任熈立德然】俊才【荀绰记袁准有俊才】忠笃履素【晋起居注武帝诏曰郎中张逵忠笃履素为江表士大夫所称宜在中朝以逵为给事中】清正亷洁【晋武帝诏燕王陈劭清正亷洁博通六籍宜在左右以敦儒训可给事中】名儒【胡伯始曰给事常侍从或名儒或国亲东方朔中郎为给事中刘向谏议大夫为给事中】良臣【见执词头谒宰相注】宰相器【见批勑注】以明经拜【后汉郑众传众以明经拜给事中】有直气为【吕元膺有直气谠言拜为给事中】八年迁【前汉元帝诏曰萧望之傅朕八年可赐爵关内侯给事中】侍左右【见夕郎注】备顾问【白居易制俾并闱以备顾问】传诏防【齐映为人白晳长大言音鸣爽故帝令侍左右或马前胪传诏防】批勑【李蕃字叔翰迁给事中制勑有不可遂于黄勑后批之吏曰宜别连白纸蕃曰别以白纸是文状岂曰批勑耶裴垍言于帝以为有宰相器遂拜相故史臣曰批勑有夕郎之风】草制【按类要云德宗实録贞元上命卢杞为饶州刺史给事郎袁高宿直当草制遂执以谒宰相宰相不悦遂改命舍人草制按此则给事宿直亦草制耶当考】涂归【隋百官志给事中掌侍左右分判省事凡百司奏抄侍中既审则驳正违失诏勑不便者涂窜而奏还谓之涂归又见六典】驳奏无私【卢钧字子和有大诏令必反复省审驳奏无私】封奏驳正【白集除郑覃制给事中之职凡制勑不便于时者得封奏之刑狱有未合于理者得驳正之天下寃滞无告者得为御史紏理之有司选补不当者得与侍中裁退之率是而行号为称职固不专于掌侍奉讃诏令而已类要】封还诏书【狄兼谟擢给事中左藏吏盗度支缣帛文宗以经赦诏勿治兼谟封还诏书帝曰朕已赦其长官吏亦宜宥既而曰后或事有不可勿以还诏为惮】论驳凖古谊【韩干开元初论凖皆援凖古谊】执二勑不下【薛存诚为给事中琼林库广籍工徒文神防军与咸阳尉袁儋不平诬奏之儋被罚二勑皆执不下宪宗悦遣使劳之】执词头谒宰相【分纪袁髙为给事中德宗复用卢杞为刺史命髙草诏髙执词头谒宰相曰杞作相矫诈若更授之大郡恐失天下望宰相不悦命舍人草之诏出髙执之不下乃奏论之又张献恭见帝称髙乃陛下良臣】犯宰相之怒【唐于敖为给事中昭愍即位李逢吉用事与翰林李伸不叶诬伸以罪逐岭外伸职知制诰厐严蒋防坐伸党左迁敖封还诏书时人以为与严相善诉其非罪皆曰于给事犯宰相之怒伸厐严蒋防屈及驳奏出乃是论严贬黜太轻中外无不大噱】承嘏奉职【郭承嘏转给事中出为刺史给事中卢载封还诏书曰承嘏自居此职继有封驳能奉其职宜在闼文宗谓宰臣曰承嘏乆在黄扉欲优其俸禄而谏列拜章惜其称职乃复为给事中】崔植举职【崔植为给事中时称举职时皇甫镈请减官俸禄植封还勑书镈复奏诸州盐税酒等加估植防论奏】不择时对【李逊为给事中以旧制只日视事对羣臣逊奏曰陈诚啓沃不必择辰今羣臣敷奏乃候只日是毕岁臣下覩天顔献可替否能几何宪宗嘉之乃许不择时奏对】有廻天力【张元素迁给事中太宗诏发卒修洛阳宫元素上书谏之魏征叹曰张公论事有廻天之力可谓仁人之言其利溥哉】有任事称【李澄为给事中有任事称职林】不畏强御【见左省注】四方想见风采【职林许孟容数论驳四方知天子开纳多士浩然想见其风采】世人尚其悻直【职林李渤拜给事中渤孤特自持不茍合于世人谓之沽激屡以言斥而悻直不少变守节者尚之】得失尽言【穆质性强梗为给事政事得失未尝不尽言】数以忠进【孔颖达太宗新即位数以忠进】慷慨论正【孔戣为给事中江西观察使李少和坐贬狱寝不下崔易简杀从父兄戣乃慷慨论正贬少和杀易简】陈当世得失【薛元超髙宗时为给事中数上言陈当世得失】复为【见承嘏奉职注】再除【见下注】鸾渚如旧【晏公类要唐薛存诚再除给事中仍是本防鸾渚几榻杖屦如旧】
　　皇朝事实东台【职林初僚除毛友制惟东台论驳之司乃万事出纳之地】闱【曲阜除叶俦制还寘闱】紫垣　仙掖　东掖　黄阁【并晏公类要】黄门【曲阜除龚原制给事黄门职在出纳】阅读之任【曲阜除叶俦制朕付基命于中书付审驳于门下有事殿中之官实专阅读之任其还东台出纳惟允】论驳之司【见东台注】详诏勑【续通鉴应有诏勑并令直学士向敏中张咏详酌可否然后行下盖向张二公为给事中故也】驳命令【南丰拟制有事殿内之臣职在于平奏述详论命令驳其违者而正之覈其善者而行之至于决狱官人发驿遣使申寃滞察苛挠莫不緫焉】读中外出纳之事【神宗正史职官志给事中四人正四品分治大房掌读中外出纳之事若政令有失当则论奏而驳正之通进司进奏院隷焉】论事感激【言行録陈戬字冲休髙宗朝为给事中益感激论事知无不言除授失当多所论驳士论浩然归重】抗论无阿避【胡澹庵集程瑀字伯寓拜给事中居闼以平奏自任抗论无阿避防除权邦彦签书公论邦彦五罪凡三防遂委以次官书读公乃乞罢除兵侍不拜遂除制知信州侍御江跻司谏方孟卿上防留公复除给事中上曰给事之设政要驳异岂在雷同朕深不欲卿去既出特赐象笏示隆眷也】议论引大体【元祐黄亷议论引大体】谏官不当出外【四朝会要嘉祐五年七月改新知荆南府唐介复知谏院时知门下封驳事何剡言介为谏官有补朝廷不当出外以勑封还之】内侍不当干军政【编年备要徳寿宫提举陈源兼浙西副緫管给事中赵汝愚论驳谓内侍不当干军政诏自今内侍不得兼兵职枢宻院遵守永为定制】驳事不禀执政【会要元丰七年给事中韩忠彦言今月十八日门下省得防举驳事依中书舍人封还词头例二十一日中书奉防给事中驳正事赴执政禀议如有异同即具状缴奏臣详防挥乃是不许依舍人封还例况朝廷以施行事给事中或有管见即是已与执政异同自当求决于上岂可更禀于执政乞依十八日诏所贵两省官轻重体均获申献纳之分从之】奏驳奸恶【事畧赵君锡权给事中蔡确复观文学士章惇复资政学士君锡奏駮论其奸恶命遂格】思类相如【太宗赐杨亿诗云闼昔年司制诰共嘉藻思类相如】封駮皆国体【范纯礼迁给事中凡所封駮正名分立纪纲皆国体之大者起居舍人张来在病告中书省録黄不防假令供职纯礼批勑谓无此例壊礼乱法所不当为一时为之耸动】乞正官法【治平三年知封駮事韩维言吕诲等降黜勑命不出门下封駮司直送本家乞追还以正官法】全朝廷典【元祐九年刘挚言徐安焘知枢宻院因给事两次封駮遂特防直下吏部施行伏望追还诰命全朝廷典法】
　　名贤诗词东曹拜闱【沈佺期诗南省推丹地东曹拜闱惠移双管笔恩降五时衣又案椟遗常礼朋侪隔等威旭日千门啓初春八舍归赠兰闻宿昔谈树隐芳菲】籍向闱通【沈佺期诗言从温室秘籍向闱通分曹八舍断解袂五时空】飘飘青郎【杜甫奉同郭给事汤东灵偢作飘飘青郎文采瑚钩】禁闱偏近日【薛存诚再除给事中诗云再入青闱忝官诚自非拂尘惊物在开户似僧归积草渐无径残花尤洒衣禁闱偏近日行坐是恩晖】夕奉天书拜闱【王维诗禁里踈钟官舍晓省中啼鸟吏　人稀晨揺玉佩登金殿夕奉天书拜闱】夕郎夜直吟仙掖【姚合和卢给事鸳鹭簮裾上龙尾蓬莱宫殿压鳌头夕郎夜直吟仙掖天乐和声下禁楼】平生批勑手【东坡诗平生批勑手淡墨写黄纸】儒者给事中【黄山谷次韵儒者给事中顾公甚魁伟】
　　四六警语【银台　黄扉　鸾台　夕郎　严宸防渥闼　紫垣　东省　青　闼陞华】发端【畴缋辰猷　妙束彤宸　拜恩玉陛　防恩西掖跻荣夕拜　峻跻青　平奏银台　进位东台】起联【青谓之夕郎　职为庙堂之贰黄门冠乎后省　权居台谏之先】
　　【骞腾夕拜之迁　专银台封駮之任倾倒辰猷之告　进闼追趋之班】
　　【名参黄散之班　畴咨硕望任极清华之选　封駮闱】
　　【持紫橐以朝昕望髙侍列入青而拜夕宠焕为真】
　　【论事激昻百辟仰回天之力摛文掞丽四方掷地之声】
　　【拜恩玉陛名参黄散之班平奏银台位极清华之选】
　　【惟时杰出之才方资卓识越处涂归之任特示殊迁】
　　【孚号宸廷崇奬忠嘉之节陞华闼密司封駮之权】
　　警联【为法从论思之表　议论少异则宰辅不敢专持朝廷废置之公　防意可否则制诏随以格
　　转□有道坐知天意之回反汗无嫌更觉王言之大】
　　【葳防豹尾方防翠驾之躬陪突兀龙头又喜黄扉之身到】
　　【诏令施行许稽参其利病人才进退可抗论其正邪】
　　【元素廻天魏郑叹仁人之力李藩批勑裴公推宰相之风】
　　【朝游青之闱时批紫诏夕对金銮之殿徐草黄麻】
　　【揺玉佩之珩璜入批勑尾被衮衣之黼黻起立班头】
　　【黄扉要近哭李傒之白麻青防严批叔翰之黄勑】
　　【庙堂之所已议听自转移　万机之阙頼以弥缝台谏之所未言许令弹击　百官之邪得而纠正尽洗顷时仗下马之习　极近臣稽古之荣复见前辈殿上虎之风　彰治世隆儒之盛封词头而不下旧传解事舍人之名批勑尾以复归共覩儒者给事之效】
　　结联【批勑见宰相之器行防身到于凤池吹律生寒谷之春敢论同登于虎榜】
　　【聊屈画黄重门下駮违之寄便应进熟颛中书造命之权】
　　【覩万间之居愿同燕雀之贺庆防一丸之药尚祈鸡犬之得仙】
　　【引睇亨衢喜见凤池之接俯怜末路获闻燕贺之成】
　　【文华饬国典行观批勑之风论议当帝心伫听回天之力】













　　翰苑新书前集卷七
<子部,类书类,翰苑新书>
　　钦定四库全书
　　翰苑新书前集卷八
　　中书舍人
　　中书舍人【歴代汉尚书郎直宿建礼门奏事明光殿下笔为诏诰出语为诰令中书舍人也通典注魏置中书通事舍人东晋省以中书侍郎一人直西省即侍郎兼其职而掌其诏命宋初复置通事舍人齐永平初中书通事舍人四员各住一省时谓之四户权倾天下与给事中为一流梁除通事字直曰中书舍人自是诏诰之任舍人专之魏晋以来诏诰皆中书令及中书侍郎掌隋改为内书舍人唐武德三年改中书舍人置六员永淳以来天下文章道德台閤髦彦无不以文章达故中书舍人为文士之极任朝廷之盛选诸官莫比焉通典龙朔改西台舍人光宅改凤阁舍人开元改紫微舍人又曰紫微省唐会要本朝国初中书舍人为所迁官实不任职复置知制诰及直舍人院故事入西阁皆中书召试制诰三篇惟梁周翰不召试而授焉其后薛映梁鼎杨亿陈尧佐欧阳脩亦如此例按长编薛映梁鼎皆召试翌日与亿并命防要误也元丰五年曾巩陆佃并试中书舍人自是始正官名续防要遂以中书舍人判后省之事分案五曰上案掌册礼及朝防所行事曰下案掌受付文书曰制诰案掌书记制词及试吏校其功过曰谏官案掌受诸司关报文书曰记注案掌録记注其杂务则随所分案掌之元祐以苏轼直舍人院有司言自官制行舍人院废今为中书后省于是改为权中书舍人遂为故事后诏舍人各签诸房文字其命词则轮日分草续会要中兴置中书后省以中书舍人为长官六员常除二员一员领吏房及兵工房一员领吏房右选及礼刑房中兴会要嘉泰四年李季章壁以宗正少卿权中书舍人而中字犯祖讳季章辞有防权以直舍人院繋衔乃受命不知舍人院废已乆矣盖大臣失于讨论也朝野杂记】
　　歴代事实禁职【白集崔羣制自列内朝兼司诰命事烦而益宻职久而弥精宠以正名式光禁职】閤老【唐杨绾为中书舍人故事舍人年久者閤老其公廨杂料独取五之四至绾悉均给之】清平官【南越志南诏谓词臣曰清平官】纶閤之职【白集除裴度制度以茂学懿文润色训诰体要典丽甚得其宜施之四方朕命惟允况中立不倚道直气平介然风规有光近侍台官满岁班列当迁纶阁之职所宜共授】凤阁舍人【见官制】薇省【见上同】纶阁【李吉甫制擢于纶阁列在禁闱】西垣　西省　凤池　丝纶阁下【并见诗词】红药【见上同】瑞柳【中书省有柳树中枯死兴元车驾还京其树再生人谓之瑞柳】不纳私财【职官分纪唐敬宗初登极路隋拜中书舍人翰林学士乃赐金有金帛谢除制者叱而却之曰吾以公事接私财耶终无所纳】有古人风【南齐傅昭为中书通事舍人居此职者皆权倾天下独昭亷静无所干预器服率陋明帝闻之赐漆合烛盘勑曰卿有古人之风故赐以古人之物】以忠谨称【晋刘超迁中书舍人时台省创建内外多事超出纳书命以忠谨称】宰相器【后周范质汉初加中书舍人戸部侍郎周祖征三叛毎朝廷遣使赍诏处分军事皆合机宜周祖问谁为此辞使者以质对周祖叹曰宰相器也】舍人様【徐坚字元固圣厯中杨再思王方庆为东都留守引坚为判官表奏专委之方庆尝称曰掌纶诰之选也再思曰此凤阁舍人様】佳舍人【文襄尝曰裴仕礼佳舍人様】四俊【张嘉贞为中书令荐中舍苗延嗣吕太工等四人皆位清要日与议政事时号令君四俊云】三才【唐魏牧兼中舍与温子升邢子才齐誉世称三才】大手笔【职林唐李峤朝廷每有大手笔令峤为之】苏贾【贾曾开元初拜中舍与苏晋同掌制诰皆以文辞称】常杨【杨炎为中书舍人与常衮并掌纶诰衮长于除书炎善于德音自开元来诏诰之美时称常杨】韩徐【职官分纪季升开国徐以秘书郎直门下省书命精当颇得典礼韩熈载亦同掌诰命与齐名江东谓之韩徐】誉重一时【常衮文采赡蔚长于应猝誉重一时】为代言最【唐孙逖典诏诰为代言最而逖尤精宻张九龄视其草欲易一字卒不能也】纶省推髙【文士记除中书舍人李文为学士云纶省推髙】同舍服能【陆扆拜中书舍人扆文思敏速初无思虑挥翰如飞文理俱惬同舍服其能】同僚共推【郑畋荐中书舍人咸通十年讨徐方书诏旁午畋洒翰泉涌动无滞思同僚阁笔推之】海内共推【隋虞世南拜内使舍人栁硕慱学罕所推许至是与世南相见叹曰海内当共推此一人】文阵雄师【唐苏颋传张九龄尝覧颋文卷谓同列曰苏生之俊赡无敌真文阵之雄师也】文元帅【唐张九龄号词人之冠又号文元帅】文章宿老【唐李峤字巨山为凤阁舍人文册大号令多主为之峤富才思然其仕前与王勃杨盈川接中与崔融苏味道齐名晚诸人没而为文章宿老一时学者取法焉】册奏之工【顔师古迁中书专掌机宻于时军国多务凡有制诰皆成其手册奏之工时无及者】词人之冠【见文元帅注】一代词宗【职官分纪唐吏部郎中张九龄一代词宗为中书令引韦陟为中书与梁涉对文诰时人以为美谈】挥翰如飞【见同舍服能注】执笔分占【王勃长寿中为凤阁舍人寿春等五王出阁有司具仪忘载册文勃召五吏执笔分占其辞粲然】分占口授【职林岑文本号善职而敏速或策令丛遽勑吏六七人执笔分占口授咸无遗意】诰命之敏【前蜀庾朴进中书舍人时署百司诰命填委皆有典则人服其敏分纪】文成于心【梁裴子野掌诏诰或问其为文速者子野答曰人皆成于手我独成于心】一人办事【孙处约为中书舍人累年中令杜正伦奏请更授一舍人与处约同知制诰高宗曰处约一人足办我事何湏多也】得中和气【唐许景先为中书舍人以文翰见称中书令张説尝称曰许舍人之文虽无峻峯激流斩絶之势然属　词丰美得中和之气】有元和风【九国志南唐韩熈载为和州司马乆之召为中书舍人乃始亲职制诰典雅有元和之风】文有古风【韩文王仲舒穆宗立每言仲舒之文可喜最宜为诰有古风召为舍人既至视同列率新进少年居不乐曰岂可复治笔砚于其问哉】焕成文章【白集除冯宿制云吾闻武德及开元中有顔侍陈叔达苏颋大手笔掌书王命故一朝言语焕成文章】文思温雅【职官分纪唐王仲舒自职方郎中知制诰文思温雅制诰所出人皆传写】着三足记【职林唐卢景亮尝谓人君足食足兵而又得士天下可为也乃自轩辕以来至唐剟治道之要著书号三足记】撰五经训【徐邈在西省撰正五经音训学者宗之】上清暑赋【唐职林崔仁师太宗时幸翠微宫上清暑赋以讽帝赐帛五十段】洛出宝图颂【崔融为文华婉当时未有辈者朝廷大手笔多勑委之其洛出宝图颂尤工】承天子诰命【权德与字载之为起居舍人岁中兼知制诰进中书舍人独直两省数日一还舍乃上言左右掖垣承天子诰命奉行详覆各有攸司旧制分曹十员以相防检大扺事有所壅则吏得为非四方闻者或以朝廷为乏士要重之司不宜乆废帝曰非不知卿之劳但择如卿者未得其人耳】掌两宫文翰【职官分纪唐徐浩肃宗时拜中书舍人时天下事殷诏令多出于浩浩属词赡给又工楷隷肃宗悦其能加兼尚书右丞元宗传位诰册皆浩为之参掌两宫文翰宠遇莫比】封还词头【续通典长庆元年中书舍人白居易奏独孤郎岳州刺史温造郎州刺史李肇澧州刺史王镒郢州刺史令臣撰词四人出官词头臣以封讫未敢撰进防待勑防】掌书王命【见焕成文章注】丹地代言【陆扆制爰自髙才赴召丹地代言】文士极任【通典云自永淳以来天下文章道徳台阁髦彦无不以文章达故中书舍人为文士之极任朝廷之盛选诸官莫比焉】大事必咨【齐澣字洗心开元初姚崇为相用为给事中中书舍人论驳及诰诏皆援凖古谊朝廷大政必咨之时号解事舍人又分纪云以古义谟诰为凖的】问古今事【崔琳明政事开元中与髙仲舒同为中书舍人侍中宋璟亲礼之每所访逮尝曰古事问仲舒今事问琳】政事堂门【续通典故事政事堂有门盖宰相时适中书舍人院咨访政事以自广也及常衮相塞絶其门以示尊大不相往来】五花判事【通鉴唐故事中书有军国政事则中书舍人各执所见杂署其名谓之五花判事中选一人明练事者知机宻谓之解事舍人】六押分司【李泌曰给舍分司押事故舍人谓之六押】上五事【孔氏六帖唐高冯列上五事】发十难【唐韦处厚穆宗时为中书舍人时张平叔以便佞进欲粜盐处厚发十难以诰之帝乃知害民平叔始踈斥】屡献谠言【苏晋先天中为中舍屡献谠言天子嘉允】进贤纳谏【唐柳公权为中书舍人充翰林书诏学士文宗便殿语及汉文恭俭帝举袂曰此澣濯者三矣公权曰人主当进贤退不肖纳谏诤明赏罚衣澣濯之衣乃小节尔云云翌日降制以为谏议大夫知制诰学士如故】人物精鍳【裴垍为中舍李吉甫执政以情谒垍曰比日人物吾懵不及知君精鉴为我言之垍即防三十许人吉甫荐于朝】三世居职【孙简知制诰进中书舍人初逖掌诰至代宗时族祖宿又居职建简凡三世】三世掌制诰【职林唐李德林李百药李安期三世掌制诰】三世掌书命【唐张嘉贞武后时进中书舍人崔湜轻之后与议事正出其上湜惊曰此中共坐后十年而为中书令子延赏子靖三世掌书命】三世为中书【集贤记注唐徐坚祖孝德父齐聃及坚三世为中书舍人皇朝衣冠无以为比又徐峤父子自祖及孙三世为中书舍人】父子同在禁筦【苏廷硕为中书舍人时父瓌同中书门下三品父子同在禁筦朝廷荣之宗平内难书诏填委独廷硕在太极后阁口所占授功状百绪轻重无差书吏白曰丐公徐之不然手腕脱矣李峤曰舍人思若涌泉】盛典出父子之手【职林唐贾至天宝末为中书舍人肃宗即位于灵武上皇遣至为传位册文上皇覧之叹曰昔先帝逊位于朕册文则卿之先父所为今朕以神器大宝付储君卿又当演诰累朝盛典出卿父子之手可谓继美矣】书命成一家言【白集杨嗣复制贞元中汝父为中书舍人甚称厥职今使汝继书吾命成一家言堂构国华在于此举】叔侄对掌【封氏自太和世居两制舜卿从子德昭时为翰林舜卿时为中舍叔侄对掌诰命当时以为荣】兄弟对掌【九国志南汉赵光裔以膳部郎中知制诰时兄光逢为翰林学士兄弟对掌内外制时论荣之】兄弟相代【韦思谦二子承庆嗣立承庆解凤阁舍人武后谓嗣立曰尔父尝称二子忠孝今使卿兄弟自相代即拜凤阁舍人】凤阁王氏【王徽字昭文曾祖择从昆弟四人至凤阁舍人者三人故号凤阁王氏】居西掖八年【职官分纪唐权德舆四岁能为诗后为中书舍人居西掖八年间独掌者数岁】为中书九年【职林高郢公为中书舍人九年家无制草或问曰前辈皆有制集公独焚之何也答曰王言不可存于私室】以谏议知制诰【分纪柳公权为中书舍人文宗谓之曰极知舍人不合作谏议以卿言事有争臣风采也翌日降制以谏议大夫知制诰】不十年正纶闱之任【职官分纪南唐近事张洎计阶之岁为润帅燕王冀所荐首谒韩熈载一见待之如故旧谓洎曰子好一中书舍人顷之韩主文柄洎亦擢第不十年间果正纶闱之任】纳言赐锦【髙钺为中书舍人入见帝因劝躬览以示忧勤帝纳其言赐锦防】草诏赐宫锦【职官分纪封敖为学士拜中书舍人文思敏速武宗深重之尝草阵伤边将诏警句云伤居尔体庸在朕躬帝览而善之赐之宫锦】进言报药石【唐太宗时中舍髙季辅上封事特赐钟乳一剂曰卿进药石之言故以药石报之】进谏赐金鱼【续通典吐突承瓘于军中立圣政碑李绛以为不可许宪宗初甚怒绛语不已上卒大开悟故除绛中书舍人翌日又面赐绛紫衣金鱼上亲为绛择良笏勉之曰尔时无易此心】皇朝事实外制【东坡外制深严西垣清要】小两制【见除签书注】宰相判官【曾肇为中书舍人王岩叟言肇凡材何以称职吕陶亦言中书舍人前世权重为宰相判官岂可序迁】右垣【岐公云右垣裁训】西台【曲阜除苏辙位处西台实与政事】西阁【长编真宗祥符九年知制诰乐黄目知开封初黄目召试上以黄目久任外官止试制诰二篇入西阁不一月遂罢】紫微阁【仁宗实録宝元元年七月新作舍人阁上亲篆其榜曰紫微阁又四朝国史刘攽攽字贡父元祐中拜中书舍人请复古制建紫微阁于西省】梁楝之材【见父子继任注】文学天下所知【言行録陈文惠公尧佐天圣初知制诰故事知制诰者先试其文辞天子以公文学天下所知不复命试自国朝以来不试知制诰者唯杨亿及公二人而已】文章当今独歩【言行録王禹偁能属文太宗方奬防文士召拜右拾遗禹偁上端拱箴以为诫寻知制诰上尝称之曰王禹偁文章当今天下独步】熈宁三舍人【四朝国史吕大临李定除御史宋敏求苏颂相继封还词命次至大临亦还之世称为熈宁三舍人】时辈推许【四朝国史吕溱溱开敏善议论一时名辈推许然喜自贵重见宾客不及数言时号曰七字舍人云】杨陈之称【东都事畧陈从易字简夫知制诰与杨大雅同在西掖时谓之杨陈】常杨不逮【东都事畧郑戬字天休知制诰训词深雅时谓常杨不逮也】立马一挥【神宗实録刘敞字原父在西掖时一日追封皇子公主九人敞将下直为之立马却坐一挥九制数千言已就】经宿进碑【国朝初王祐拜中舍史馆受诏撰普昭王碑经宿上进中外惊其神速】占纸肆书【言行録曾巩擢中书舍人属新官制遂掌书命于是更置百官旧舍人无在者已试即入院方除目填委占纸肆书初若不经意午漏尽授草院吏上马去凡除郎御史数十人所以本法意原职守而为之训勑者人人不同咸有新趣而衍裕雅重自成一家】辞义有三代风【言行録曾巩擢中书舍人不俟入谢谕使就职时自三省至百执事选授一新除吏日至数十人举其职事以戒辞约义尽论者谓有三代之风上亦数称其典雅】制诰有西汉风【东都事畧王珪知制诰其文典丽有西汉风嘉祐初为翰林学士】词命有古风【言行録彭汝砺元祐中拜中书舍人赐服金紫词命雅正人以为有古风】有常杨风【郑戬因文定公李廸荐有才累为知制诰训词雅有常杨风】有元白风【谢绛字希深权知制诰文章典雅有元白风】训诰有程范【宋敏求知制诰训辞诰命皆有程范】诏词闻者感泣【朱晦庵集刘珙諡忠肃兼中书舍人会金人渝盟天子悉师北向以雪雠耻复疆土一时诏檄多出公手词气激烈闻者感至泣下】献皇极箴【职官分纪治平元年知制诰祖无择献皇极箴赐诏奬之】参典王命【曲阜除制参典王命之官于今号为清选】专诰命之文【职畧除贾安宅西台本政事之地内史专诰命之文】典郡王奏【曾巩元丰为中舍时哲宗为延安郡王命巩典王府牋奏故事翰林掌之上特命巩】分日命词【元丰诏中舍分领六房随所领命词后复分日】翰苑下兼【盘州老人小洪适为翰林学士仍兼中书舍人辅臣奏自来无翰苑下兼西掖者上曰洪某在后省甚振职且要其整顿纲纪故事给舍缴驳施行者皆封付三省秦埙提举太平宫某奏秦桧欺天盗权戕害忠直当锢其子孙即时御笔依奏乃封付某明日召对上曰所论甚当异日有缴奏只批勑进来不湏联章】缴词头自郑公始【龙川志富郑公知制诰制下复遂国之封郑公缴还词头封命遂寝唐制唯给事中得封还诏书中书舍人缴词头盖自郑公始】缴吕惠公求去词头【旧制执政除罢皆宣麻吕惠公弼因争新法求去王安石隂沮之乃使舍人院命词蔡齐掌外制缴词头举典故论之安石劝上内批今后枢宻罢更不宣麻】闼连名缴奏【楼攻媿集林大中迁中书舍人风裁如台中时侂胄来见公接之无他语使人通问因愿内交又笑却之彭龟年抗论侂胄甚切有防龟年除职与郡公在西掖楼钥在闼连名上防又同缴奏】不草黜韩维制【言行録曾文昭公肇元祐初迁中书舍人门下侍郎韩维靣奏范百防所为不正黜维知邓州公不草制两上章论之】封还易边帅词头【言行録王岩叟除中书舍人滕元发自太原易许昌公封还词头言今以走马承受一言便易边帅此风寖长非委任安边之福命遂寝】不草宦者除制【言行録刘敞知制诰宦者召金彬正除观察使公封还词头不草　制其命遂止】中人进官不肯奉诏【杨诚斋集胡铨兼中书舍人有防以中人李绰等尝典发军书无误各进官一列公不肯奉诏绰等泣诉上曰胡铨不肯】内侍升职执奏再三【楼攻媿集陈傅良字君举除中书舍人封还词头遇事辄发张子仁建节陈源除内侍省押班率逢原升都统源供职自如而词命不行终不得俸逢原先被宣劄已自书押公执奏再三终不奉诏此二事无敢婴其锋者公神色不动来则缴奏旁观者为之寒心】言事契圣心【周益公集洪适除中书舍人内直如故方羽檄交驰书诏填委或夜召或细札咨访公独当内外制时时奉诏言事如乞防虞海道降诏亲征多契圣心大用之意已定】内使未行而议【除苏辙政令之出公卿为朕行之台谏为朕言之方其未行内史舍人得闻其议与其既行而后言孰若未行而议之哉】未三十知制诰【朝野杂记本朝末三十知制诰者苏太简二十六吴元仲二十七晏元献宋宣献王懿格张安国皆二十八王文正夏文庄皆三十】不试而命【欧阳公归田録国朝之制必先试而后命有国以来不试而命者才二人陈尧佐及脩忝与其一尔】杨钱免试【防要元丰七年十月诏起居郎杨景畧左司郎中钱勰并为中书舍人免试二人奉使高防方还在道并擢之】苏刘免试【防要元祐元年起居舍人苏轼擢为中书舍人十二月直龙图阁刘攽为中书舍人并免试】召试之制【石林燕语职事官差除皆除目先下惟中书舍人宰相得言朝退遣直省官召诣都堂面传防召试被命者致辞丞相谢之直省官径引入中书省前期侍郎防设幕次几案于中就坐少顷本省吏房主首持丞相封题目来即就试中书具食罢侍郎致茶果是日宰相住省俟纳卷始上马翌日进呈除目方下盖召试之制也有思迟不即就者往往过期或为留内门然已不称职矣嘉祐间有试而不除改天章阁待制者】父子继任【职官分纪王旦拜右正言知制诰父祐以清名乆掌书命不十年旦继其任时论美之钱若水有人伦鉴与之　同列每曰王君凌霄耸壑梁栋之材非吾所及也】父子掌诰【春明退朝録父子掌诰国初至熈宁元年凡九家李文正昌武王兵部文正王思献安简赵文元文庄钱希白脩懿梁翰林庄肃吕文靖中裕宋宣献公敏求苏仪甫子容】除签枢【朝野杂记直舍人院祖宗时有之嘉泰四年李季章壁以宗正少卿权中书舍人而中书故事小两制未有除执政者乾道二年蒋子礼芾始自中书舍人除签书枢密院事】出领外藩【四朝防要雍熈四年以右补阙知制诰范景为工部郎中知京兆府知制诰出领外藩自是始也】赐双烛归院【丁未録夕时上神宗召知制诰郑毅夫獬对内东门小殿命草吴奎知青州张方平参知政事制赐双烛送归舍人院二府无知者明早且进草遂付中书出诰】召赴曲宴【职官分纪太宗皇帝留心儒术旌赏文翰时纶阁之臣始召赴曲宴或令和诗舍人从游宴自此始也】犀带佩鱼【四朝国史霍端友传徽宗时为中书舍人服金紫故事唯服黑角带帝顾见之曰给事舍人等耳而服饰相絶如是始命犀带佩鱼】一佛出世【国朝太宗云朝廷毎除一舍人六亲相贺谚云一佛出世】梦窓下草诏【分纪孙抃夜中梦明窓下草制诏其后第三人及第知制诰如梦云】自叙斵窓【职林杨滔为中舍时催作制勑令吏将钥匙出无本可检乃斵窓取得本时号斵窓舍人】阁笔【见同僚共推注】闭户【至道中和防知制诰防之直中书每草诏必闭户精思编讨羣籍而后成沙洲表求经藏碑诏防撰以赐之防遣厮借佛书数千卷人以为笑】鸡栖树【初学记魏晋世语曰刘放孙贺共典枢要夏侯献曹肇心内不平殿中有鸡栖树二人相谓此亦乆矣其能复几时谓中书监刘放中书令孙贺】凤凰池【晋荀朂自书监为尚书令人贺之乃发恚曰夺我鳯凰池何贺之有】失却君房【湘山集真庙时日本国入贡求本国神光寺记舍人辞不工令学士张君房代之张退食多潜饮市楼掖垣求之不得大窘时种放以司谏归华山杨大年为闲忙令云世上何人最号闲司谏拂衣归华山世上何人最号忙紫微失却张君房】缪承曲宠【宋书谢庄辞中书令表曰臣闻壁门天邃凤沼神深丝纶王言出纳帝命自非望允当时誉宣庠塾未有缪承曲宠空席兹荣】
　　羣书精语专裁寛大之诏【杨亿云三殿内朝日趋翔于文陛六飞法从时陪扈于属车常曕咫尺之光专裁寛大之诏】书制而专右席【白集庾敬休知制诰书勑以辞藻可使制诰命而专右席】引而为纶綍垂而为训诰【白集元稹除中书舍人制而能芟繁词刬弊句使吾文章言语与三代同风引之而为纶綍垂之而为训诰秉笔者莫敢争能】司言凤綍挥翰龙池【陈拾遗集为陈舍人逊官表云】紫机务重青纸任隆【同上】凤池清切鸡木深严【张鷟奏注晋荀朂为中书曰夺我凤凰池魏孙贺刘放为中书指鸡栖木曰人同此木也魏知古寓直凤阁云鹓池满不溢鸡木久为滋】芝泥发彩兰检浮香【张鷟奏云自可曳裾紫禁伏奏青规助朝廷之光辉賛明时之喉舌芝泥发彩宣凤藻而腾文兰检浮香润龙缣而动色注内禁地以青规画故曰青规汉仪天子制诰以紫芝为泥以封又兰英为检紫芝为泥黄缣为制勑也】发帝之令简古而蔚【韩文王仲舒碑】廻翔青典掌紫泥【白氏六帖】鼓三变之文润色王度【李吉甫制词云云】铺训词以润王度【宋申锡制蕴冲用以究国经铺训词以润王度】
　　名贤诗词挥翰紫宸里【申伯王中书郎诗跃鳞龙凤池挥翰紫宸里】红药当堦飜【选谢元晖直中书省诗紫殿肃隂隂庭赫敞风动万年枝日华承露掌玲珑结绮线深沉映朱网红药当堦飜苍苔依砌上兹言翔凤池鸣佩多清响】上君白玉堂【杜甫赠相国张九龄云云注谓中舍】彩笔代尧言【古诗贺李舍拜命大西垣偏承圣主恩黄扉陪汉相彩笔代尧言】西省凤池头【白中书连直诗云今年寒食夜西省凤池头】巢君碧梧树【徐彦伯赠舍人古意诗云巢君碧梧树舞君青闱或言凤池环禁林仙阁露沉沉璇题激流日珠缀绵清隂郁穆帝言重荧煌台坐深凤张丹咫翮月弄紫庭音】清切丹禁静【上官仪酬薛舍人诗清切丹禁静浩荡文河注】西园翰墨林【张说诗东壁图书府西园翰墨林】天意皆从彩毫出【王建诗緑松窓对凤池开履迹衣香遍上台天意皆从彩毫出宸心尽向紫烟来非时玉案呈宣防毎日金阶谢赐回】紫微西省掌泥书【古诗上李舍人西掖深沉大帝居紫微西省掌泥书天阍啓钥趋朝后侍史焚香起草初】彩笔闲批五色诏【古诗和宗人见贺分班晓入翔鸾阁直阁旁连浴凤池彩笔闲批五色诏好风时动万年枝】直庐深在九重天【古诗柬同舍诗太微西掖凤池边西阁凌空为起烟彩笔时批尺一诏直庐深在九重天】红药翻阶昼影清【古诗紫泥初熟诏书成红药翻阶昼影清屋瓦生烟宫漏永时闻幽鸟自呼名】联飞仙掖旧心明【古诗与梁大东联飞仙掖旧心明】丝纶阁下文书静【白居易诗云丝纶阁下文书静钟鼓楼中刻漏长独坐黄昏谁是伴紫薇花对紫薇郎】三殿花香入紫薇【岑参西省即事诗云西掖重云关禁署北山踈雨防朝衣千门柳色连青三殿花香入紫薇】日丽九门青闼【温庭筠西掖谒所知赤墀髙阁自从容玉女扉报曙钟日丽九门青闼雨晴双阙翠微峰毫端蕙露滋仙草琴上薰风入禁松荀令凤池春晼晚好将余润变鱼龙】独有凤凰池上客【岑参和中书贾舍人独有凤凰池上客阳春一曲和皆难】夜开金钥诏词臣【王荆公题中书壁夜开金钥诏词臣对御抽毫草帝纶湏信朝家重儒术一时同榜用三人】凤池近曰长先暖【韩退之寄冯二阁老墙下春渠入禁沟渠氷初破满沟浮凤池近日长先暖流到池时更不流】学问文章老更醇【王荆公上西垣舍人诗丝纶润色今为美学问文章老更醇】池上于今有凤毛【杜甫和贾至舍人朝罢香烟携满防诗成珠玉在挥毫欲知世掌丝纶美池上于今有凤毛】一官早要称三字【陈后山诗一官早要称三字注三字谓知制诰王禹偁诗摛毫终要居三字出郡终湏借一麾】四六警语【凤阁　薇垣　纶省　薇省　紫薇阁下龙池　药省　词垣　右省　红药堦前】发端【优诏上卿　申颁凤诏　中宸涣号　命播朝昕正班内史　趣占鼇头　内史升贤　恩隆接昼防恩禁幄　光膺书賛　简自宸旒　枫宸锡命正位纶闱　就正词垣　擢居禁掖　药省代言黄阁登贤　宠被龙纶紫薇寓直　擢升凤掖】
　　起联【参法从于甘泉岂特妙儒臣之选敷圣谟于寰海又将为王度之华】
　　【红药翻堦昔既劳于乆假紫薇伴直今果庆于为真】
　　【红药苍苔重咏凤池之鸣佩青香紫绶共观寰海之俊人】
　　【三神在海上之山乆勤摄领一佛出人间之世遂见真除】
　　【蓬壶清秘早冠羣仙之游星掖髙华旋观一佛之出】
　　【五花判事既乆兼寓直之荣六押分司宜宠锡真除之命】
　　【北门视草谓当进学士之班西掖拜真聊复示舍人之様】
　　警联【玉藻琼敷少纾舍人之思风行雷动灼知王者之心】
　　【紫荷絜处光揺万玉之班红药飜时风动五花之判】
　　【一札成文雅思未尝淹晷五花判事英躔真若聚星】
　　【擅讨论润色之工有光词命由言语侍从之列即拜钧衡】
　　【皇坟帝典极磅礴于胷中孔思周情妙发挥于笔下】
　　【辞达而已矣要必见圣人之情才难不其然盖欲极天下之选】
　　【德宇温如升玉阶而啓瑞笔端秀发勒金薤以垂芒】
　　【号令鼓舞风雷亦云多矣献纳司存雨露莫若专之】
　　【万里羽翰压金马玉堂之彦九天纶綍擅黄麻紫诰之文】
　　【盛世典章已得常杨之体中兴辅佐即驰丙魏之声】
　　【山东听诏使扶杖有感奋之心淮南寝谋无发豪相姗笑之语】
　　【窃惟西台内史之官实象北极紫薇之次】
　　【伏观制草顾舍人今様之何如晋揖庭槐信宰相有真之可继】
　　【况紫薇阁下之黄昏　　亲结龙扆之知正瑞柳庭前之春色　　聿新凤阁之样】
　　【命自天而三锡　　斯文推服于班杨才与地以双清　　太平共称于燕许】
　　【彩笔时批尺一诏九天峻晚阁之班青云散入五家一夜起春城之句】
　　【一札可服于隗　　映星斗文章之丽尺书可招于賛普　　鼓风雷号令之】
　　【涣邦号于风雷　　窓对緑松沛天恩于雨露　　堦翻红药】
　　【髙文大册非复骚人墨客感遇之词崇论宏言尽得宗庙朝廷严重之体】
　　结联【黄麻似六经愿即燮盐梅于九鼎洪钧陶万类庻许充桃李之一根】
　　【碧梧幕府幸稍安云外之城红药主人倘或念天涯之客】
　　【凤鸾髙举式观君子之逢辰鸡犬俱仙更冀贤人而引类】
　　【千门柳色谁怜刍狗之陈人万里草堂遥想槐龙之清影】
　　【虞夏之书浑浑尔可以齐驱夷望之业凛凛乎行将爰立】
　　【宠逾华衮已叨一字之褒纶气转洪钧必念八荒之弃物】
　　【切喜文章复见两都之作尚忻辅相尽还三代之风】
　　【裁五色之诏分曹一直于紫微序两省之班联步亟趋于丹陛】
　　【出如纶出如綍益隆润色之勲用作楫用作霖亟正賛襄之位】
　　【奉玉音而书底小摅黼藻之工颛金鼎以调元行防经纶之业】
　　【近玉皇之香案已着侍臣之冠筑宰相之沙堤亟拜上公之册】
　　【动心骇目兹观大手笔之削牍濡毫当庆真学士之拜】









　　翰苑新书前集卷八
　　钦定四库全书
　　翰苑新书前集卷九
　　左右史【起居郎起居舍人】
　　起居郎舍人【歴代周官有左右史盖今起居之本动则左史书之言则右史书之左史记言右史记事汉武帝有禁中起居注后汉马皇后撰明帝起居注则汉起居似在宫中为女史之任其后起居皆近侍之臣録记也歴代有其职而无其官后魏始置起居令史每行幸宴会则在御左右记録帝言后又别置修起居注通典唐起居郎二人掌録天子起居法度天子御正殿则郎居左舍人居右有命俯陛以听季终以授史官贞观中以给事中谏议大夫兼知起居注或知起居事毎下议政事起居郎一人执笔记録于前史官随之其后又置起居舍人分侍左右秉笔随宰相入殿若殿在紫宸内阁则夹香案分立殿下直第二螭首和墨濡笔皆即坳处时号螭头太宗李义府为相奏请多畏人之知乃命起居舍人对仗承日仗下与百官皆出不复闻事务矣长寿中宰相姚璹建议防下后宰相一人録军国事要为时政纪月送史馆率推美让善事非其实未几亦罢而起居郎犹因制勑稍稍笔削以广国史之阙起居舍人居记言之职唯编诏书不及他事太和中诏入閤日起居舍人具纸笔立螭头下复贞观故事百官志本朝沿唐制起居郎隷门下起居舍人隷中书号小两省官皆为虚名职畧不典本省事而典职者自号修起居注凡二人天子御正殿记注官不侍左右唯朝会对立于香案前常日则更畨逓直于崇政殿延和殿行幸则从上出入皆所以书言动熈宁初诏谏官兼修注者因后殿侍立许奏事元丰中兼修注王存乞复起居郎舍人之职使得尽闻明天子德音退而书之神宗亦畏人臣奏对有颇僻谗慝者若左右有史官书之则无所肆其奸矣故事左右虽日侍立而欲奏事必禀中书俟防存因对及之乃诏虽不兼谏职者亦许直前奏事五年官制行罢修注而郎舍人始颛其职四朝志起居郎舍人掌记天子言动御正殿则俟于门庑外便殿则侍立行幸则从大朝会则对立于殿下螭首之侧凡朝廷命令赦宥礼乐法度损益因革赏罚劝惩羣臣进对文武臣除授及祭祀燕享临幸引见之事四时气四方符瑞户口增减州县废置皆书以授著作官六年诏左右史分记言动元祐元年仍诏不分七年诏迩英阁讲读罢有留身奏亊者许侍立绍圣元年中丞黄履言所奏或于机宻难令旁立乃止续防要隆兴元年胡铨奏记注之失有四一人主不当观史国朝梁周翰以起居注每月进御庆厯中欧阳脩乞更不进本仁宗从之今望遵仁宗之训二立非其地国朝记注之臣立于座后欧阳修谓当人主言动而书乃立于前脩罢复故今乃立于殿之东南隅言动不闻乞复欧阳脩之制三前殿不立国朝古制前后殿皆侍立而前殿不立又左右史分日而立无言动之异欲乞于前后殿皆分日侍立四奏不直前臣欲直前奏事閤门以不预牒却之尝预牒矣又以无班为词是虽有直前之名而无可奏之时矣乞左右史奏事直前不必预牒及有无班次为拘也诏前殿依后殿侍立余并依旧制淳熈间罗春伯防自户部员外郎除右史避曾祖讳以太常少卿兼侍立修注官其后两史或阙则降防以某人权侍立官盖自此始】
　　歴代事实柱史【晋书天文志东一星曰柱史主记过古有左右史之象也】水官【唐会要云正直第二螭首和墨濡翰皆即螭首之坳处由是谚谓螭头有水官既宻侍号为清美】左侍极【柳玭为左史其着序训自称左侍极】侍从班【见置札玉阶注】记事之官【白居易萧俛起居舍人制云记事之官一时清选】门人俱美【郑仁表为起居郎文章俊防自谓门地人物文章俱羙尝曰天瑞有五色云人瑞有郑仁表】第一流【唐人言左右史当用第一流】博涉文史【职林褚遂良博涉文史工隷楷太宗召令侍书】赋偃松篇【职林唐开元蔡孚赋东都龙兴观偃松篇宗赐和御书刻石纪之】载笔【唐太宗谓谏议大夫褚遂良曰卿知起居记録何事得观之否对曰今之起居古之左右史书人君言事具记善恶以为检诫庻几人主不为非法不闻帝王亲自观史上曰朕有不善卿必书之耶遂良曰臣子当载笔君举必记】和墨【唐百官志见官制】执笔螭头【见臣记为史注】操笔赤墀【职林郑羣曰记注执笔螭头下其书为后世法不可用党人】置札玉阶【嘉话开成末韦绚自左补缺为起居舍人时杨嗣复已除起居舍人杨嗣复于殿下先奏曰左补缺韦绚新除起居舍人未中谢奏取进止帝颔之李珏招而引之绚即置笔札于玉阶栏槛之右疾趋而置词拜舞马左史得中谢自开成中至武宗即位随仗而退无复簪笔之际因得宻迩天顔故复人谓两省为侍从班则登其选不为不达矣】立螭下【类要唐文宗时杜牧丹墀志曰公为起居舍人立右螭下】夹香案【见官制】赍纸笔【唐文宗勑左右省起居赍笔砚及纸于螭头下记言记事】入延英【唐冯定请左右史随宰相入延英记事宰相不乐】青史【晏类要载汉事青史左右史官记事】撰时政记【唐永徽已后左右史惟得对仗承防仗下后谋议皆不得预闻姚璹请撰时政记】修起居注【唐杜正伦知起居注太宗尝谓侍臣曰朕每日坐朝欲出一言即思此言于百姓有利益否所以不能多言正伦曰君举必书言存于左右史臣职当修起居注不敢不尽愚直若一言乖于道理则千载累于圣德非直当今损于百姓愿陛下慎之太宗大悦】君举必书【见上注】臣记为史【唐郑朗字冇容为起居郎文宗谓宰臣曰云云时朗执笔螭头下宰臣退上谓朗曰适所议论卿纪録未吾试观之朗对曰臣执笔所记便名为史故事不可取观帝曰朕恐平常闲语不关理体垂诸将来窃以为耻异日临朝庶几稍改何妨一见以诫丑言朗遂进之】执简记録【唐会要苏氏记曰贞观中每日仗退上与宰臣参议政事即令起居郎一人执简记録】軄在司言【唐宗亲制春台望一章起居舍人蔡孚奏臣軄在司言请宣示百僚及编国史】记録帝言【后魏始置起居令史毎行幸宴会则在御左右记録帝言及宾客训答】广记备言【左传序身为国史躬览载籍必广记备言】系月系时【六典起居郎掌録天子之动作法度以修记事之史凡记事之制以事繋日以日系月以月系时以时系年必时书其朔日甲乙以纪厯数典礼文物以考制度迁拜旌赏以劝善诛伐黜免以惩恶季终则授之于国史焉云云】记言记事【六典注起居郎因起居注以为名者记録人君动止之事春秋传曰君举必书礼云动则左史书之言则右史书之又曰左史记言右史记事言为尚书事为春秋皆其事也】珥笔记言【唐许公集珥笔记言才光东观】諌罢封禅【唐贞观有事泰山褚遂良为起居郎谏罢封禅之事】陈政得失【髙钺为起居郎陈政得失穆宗嘉之】请纳封事【唐吴竞为起居郎上防宗请容纳封事】论事忠切【唐魏謩转起居舍人帝谓之曰以卿论事忠切有贞观之风故不循限授卿此官】天子钦瞩【文宗时周墀兼舍人帝御紫宸或召左右史咨质所宜最为天子钦瞩】召质是非【职官分纪张次宗有文学开成中为起居舍人文宗复故事每入阁左右史执笔立于螭头之下宰相奏事得以备録宰臣既退上召左右史更质证所是非故开成政事详于史氏次宗尤称奏軄】不许人主观史【魏謩文宗时为舍人帝索起居注謩奏古置左右史书得失人主不可观向者取观史氏为失职陛下一见则后来所书必有讳屈善恶不实不可以为史乃止】不闻帝王观史【见载笔注】文宗观史【见臣记为史注】皇朝事实小两省【熈宁八年范百禄奏今修起居注则缀小两省班知谏院绌而不与】螭陛【杨亿谢表退辞螭陛】螭坳【初寮制曰笔载螭坳】軄联两省【初寮制左右置史軄联两省】执笔殿陛【又除范祖禹制执笔殿陛予言汝记】号为要地【栾城制左右史官号为要地手刋防书足以明枉直之效宻侍殿下足以观进退之详】直前奏事【东都事畧见官制】记天子言动【四朝志见官制】依讲读官奏事【中兴防要绍兴二十八年诏起居郎舍人自今后许依讲读官奏事先是起居郎洪遵言臣幸得以记注陪侍经幄伏闻元祐中起居舍人吕陶尝乞讲读臣僚再留奏事并许侍立以见讲退犹且入侍何由不许奏事乞下讲筵所依讲读官例施行故有是诏】与讲读官并列【石林燕语本朝记注初不侍立但于前后殿为次使候上殿臣僚退面问所尝言书之然未尝有敢告之者也后始诏后殿轮日入侍崇宁初郑丞相达夫为史复建言并前殿皆入侍并立于垜殿虽存故事而奏对语畧不相闻亦不敢自书惟经筵得与讲读官并列嘉祐闻贾真孺所请也】延英入侍【至和中知制诰贾黯言延英召侍臣讲读其谘访之际动关政体乞令修注官侍閤中】迩英侍立【仁宗朝讲读官侍迩英者皆立每问事则众人齐对颇纷纷乃诏皆坐惟当讲读者以次立而记注亦坐石昌言奏记注官当立侍宻迩德音以详记録不可坐遂令立侍】劝上延访政事【东都事畧欧阳脩传仁宗朝召脩知谏院未几脩起居注每劝上延见大臣访以政事】奏乞从容访问【李参政璧撰周文忠公必大行状公以起居郎直前奏事上曰有近作可多进来属初御经筵公奏祖宗置经筵非为分章析句正欲人主从容访问以禆圣徳】愿絶口言和【周平园集胡铨擢起居郎论记注不应进案前后殿皆当侍立遇直前每曰阁门毋隔班次金人再求和公曰愿絶口不言和字上叹其忠直王之望尹穑皆主和排张忠献公公廷责之闻者称快】论好生恶杀【东坡集轼为右史奏曰窃见韩维读三朝宝训至真宗皇帝好生恶杀因论陛下在宫中不忍践履虫蚁其言可以推明圣德臣忝备位右史谨书其事于册又録一本上进望陛下采览无忘此心以广好生之德臣不胜大愿】论乂用三德【言行録王岩叟字彦霖元祐中为起居舍人入侍迩英司马康讲洪范至乂用三徳上曰只此三徳为更有德公退而上书曰陛下既能审而问之必能体而行之三德者人君之大本得之则治失之则乱臣备职史官敬已书之于册以示万世】起居注进御【东都事畧梁周翰传太宗召兼史馆修撰寻迁起居舍人兼起居郎因言皇帝宣谕之言侍臣论列之事望修为时政记仍令郎与舍人分直崇政殿以记言动别为起居注每月先进御后降付史馆起居注进御自周翰始也】纯用科名人【本朝唐询言执政纯用科名人修起居注非故事未几修注阙仁宗遂特用询】朕自知卿【言行録胡铨字邦衡公为起居郎直前奏事云陛下登极首召除曾未浃旬又擢左史上曰朕自知卿】无以易乘【仁宗实録初修起居缺中书拟人而彭乘在选中上指乘曰此老儒也雅有恬退名无以易之及召见谕曰卿先朝旧人乆补外未尝自言对曰臣生孤逺自量其分敢过有所望耶上颇嘉之】无出公右【言行録陈文惠用苏轼为起居舍人公起于忧患不欲骤履要地力辞之见宰相蔡持正自言持正曰公徊翔乆矣朝中无出公右者公固辞持正曰今日谁当在公前者公曰昔林希同在舘中年且长不许】为郎者七年【言行録陈文惠公尧佐居官不妄进取为起居郎者七年不迁】修注十余载【东都事畧崔遵度传遵度字坚白太中祥符初同修起居注十载余常退匿楹间虑为上所见其恬于势利如此】兼諌职【会要熈宁二年四月刑部郎中秘阁校理同修起居注陈襄兼起居舍人知諌院兵部员外郎兼起居舍人同知諌院范纯仁直集贤院同修起居注】立螭非唐地【程大昌演繁露云李诚营造式螭首施之对柱及殿四角今二史所立东南偏其立殿角随堦之螭欤以其皆为石螭遂认为唐螭非其地也】羣书精语书笏珥彤记事于仙室【王元长诗序云】
　　名贤诗词献纳司存雨露边【杜工部赠起居田舍人诗献纳司存雨露边地分清切任才贤舍人退食收封事宫女开函近御筵晓箭追移青鎻闼晴窓防检白云篇扬雄更有河东赋惟待吹嘘送上天】彩笔专书皇帝语【姚合寄裴起居千官晓立炉烟里立近丹墀是起居彩笔专书皇帝语书成几卷太平书】官清立在金炉北【姚合寄周起居诗官清立在金炉北仗下归眠玉殿西】更立螭头运毫【许浑寄李定言右史才归龙尾含鸡舌更立螭头运毫闾阖欲开金漏尽冕旒初坐御香髙】朝天最近天【郑谷寄在省张起居含香复记言清柣称当年防笔非常笔朝天最近天】名髙三俊上【陈后山寄张文潜舍人诗名髙三俊上官立右螭傍】天语侍臣闻【姚合寄刘起居九衢寒雾敛双阙曙光分防仗迎春日香烟接瑞云佩声清漏间天语侍臣闻莫笑冯唐老还来谒圣君】银台晓候宣【郑谷寄左省章起居风神何蕴借张绪正当年端简炉烟里濡毫御案边云云旦夕应称入银台晓候宣】玉皇香案吏【元集元防之夸白乐天诗我是玉皇香案吏谪居犹得在蓬莱】
　　四六警语【螭坳　左螭　螭头　柱下　立螭螭陛　右螭　柱史　史掖　载笔】
　　发端【席前涣渥　枫宸涣号　黄屋深知　出綍中宸柱下升班　柱史升华　赤墀亲擢　记言右陛】起联【大君有命眷求载笔之臣左史记言爰约系年之法】
　　【占柱下之一星珠躔有耀冠螭头之二史金戺生风】
　　【承明之有直庐方步八塼之日紫宸之夹香案更依五垜之云】
　　【司存雨露乆摄侍于清光握照乾坤果进操于直笔】
　　【束带而立近天光于咫尺之间端笔而书正君学于几微之始】
　　【旧班清切蚤兼两禁之荣新渥昭回益示九重之眷】
　　【当用第一流人侍拱赤墀之立缀班小两省地清严青之移】
　　【南司五院方严执法于殿中　兹首席于记言东极一星复擅典书于柱下　实有阶于论地爰参黄閤之班　曰识曰才之兼善进珥赤墀之笔　书言书动之迭居】
　　警联【宣精柱下仰邻北极之尊濡翰螭头肃对紫宸之仗】
　　【记乘舆言动之微有严载笔察省台事几之要兼頼举纲】
　　【濡珥之毫而书九重之言动绣汗青之简以垂四方之光辉】
　　【出入起居先载繋年之史左右侍从皆髙记事之司】
　　【圣朝举无缺事可少缓于箴规人主蔑有戏言正欲明于记注】
　　【天顔咫尺爰卓冠于螭坳云歩梯阶盖例迁于凤閤】
　　【虽尧舜居上无明争显谏之劳然佚狐在前有隂警潜规之助】
　　【若遂良吴竞二子之称职与周翰贾黯诸公之得人】
　　【观系日系时之法已占述作之精考卜世卜年之期行观明良之懿】
　　【事而必记固逺法于春秋奏以直前要近承于雨露】
　　【发挥神圣有公是公非之权判白奸回无乍贤乍佞之惑】
　　【侍玉皇之香案漫显清华防金匮之图书有光论譔】
　　【作汉一经岂独敷于景铄建周六典固将躬致于太平】
　　【君举必书风采深増于柱下朕志先定姓名已覆于瓯中】
　　【载尧舜之都俞以轨范一世摹啇周之盘诰以鼓舞万方】
　　【螭头坳处乆称解事之舍人龙虎道中遂冠读书之倚相】
　　【载尧舜之都俞　道行以直法春秋之笔削　君举必书】
　　【亲见杨子云既耸观于论譔有若南宫适宜即任于賛襄】
　　【不有深切着明之辞　定知简册所载孰示出入起居之戒　当与典谟并】
　　【对清光之咫尺　仰模北极柱下之躔立丹陛之深严　逺陋西都禁中之録】
　　【凛凛佚狐之笔　爰涣徳音飘飘班马之香　俾颛书法】
　　结联【螭头天子之言暂司记注凤阁舍人之様即演丝纶】
　　【劝善惩恶既收铅椠之功经体賛元即助丹青之化】
　　【立螭头号二史是惟天子之近臣起柱下位三公自有君家之故事】
　　【威顔咫尺仰宻迩于清光厦屋帡幪愿永依于大庇】
　　【属车之联豹尾暂兹置札于玉阶鸣佩之翔凤池行矣调元于金鼎】
　　【香薰班马姑效春秋之谨严集趁防龙即陪夙夜之宥宻】
　　【夹玉皇之香案共钦稽古之荣筑宰相之沙堤共究济时之业】
　　【接蓬莱之云阻缀门阑之贺望河西之雨独深厦屋之依】
　　【舍人收封事开函爰近于御筵明公独妙年扈圣即登于黄閤】
　　【地分清切暂烦占二防之青帝曰登庸行见齐三台之色】


　　翰苑新书前集卷九
　　钦定四库全书
　　翰苑新书前集卷十
　　翰苑　【承防　　学士直学士　权直】
　　翰苑官制见各官门
　　歴代事实北门学士【见官制】鸾坡【唐徳宗移院于金鸾坡】鸾殿【王建诗云云】北宫【常衮翰林学士制视草北宫】金印【晋开运中赐学士院书诏金印一翰林志】白麻【唐故事中书用黄白二麻为纶命重轻之辨其后翰林学士专掌内命选用益重中书所出独得用黄麻其白麻皆在北院自非国之重事拜授将相徳音赦宥不得由于斯】菱纸【海録碎事李德裕侵红防书诏皆用菱汁拭纸】号称六絶【唐李邕号翰林六絶谓文学书翰等六事过人】不受私谢【续通典实厯元年路陶为翰林学士有以金帛谢除制者必叱而去之曰吾以公事接私财邪终无所纳】视草【唐至徳后天子召集贤学士于禁中草书诏虽宸翰所挥亦资其检讨谓之视草】专内命【唐韦执谊翰林故事云遂建学士俾专内命】掌丝纶【后唐学士刘昫奏云矧惟翰墨之司专掌丝纶之命】试五题【续通典长兴元年翰林学士刘昫奏本院旧例学士入院除中书舍人不试余皆试麻制荅审书批荅各一道诗赋各一首号曰试五题】以辈行呼【孔六帖陆防入翰林年尚少以材幸天子常以辈行呼而不名虽外有宰相立大议而防常居参裁可否时号内相】降辇歩迎【唐宗召李白见于金鸾殿降辇步迎如见园绮】内宴班一品上【唐故事凡内宴班居一品之上】辅弼十二【翰林志贞元中由此而居辅弼者十有二焉元和中由此而膺大用十有六焉辅弼十二】赐笏【唐李绛初入院宪宗亲择笏以赐之】赐金莲烛【令狐赵公大中初常便殿召对夜乆方罢宣赐金莲花烛送归院使以下谓是驾来俄传学士归院莫不惊异金莲花烛柄耳至尊方有之】天子私人【见官制】是我门客【李衞公诗注曰先后朝曾宣谕卿等是我门客】奏颂诏供奉【李白召见金銮殿论当世事奏颂一篇有诏供奉翰林】选朝官居【唐宗选朝官有词艺学识者入官翰林供奉别防于是吕向尹暗首充焉至二十六年始改称学士遂别建学士院俾专内命】给绮被【唐翰林初选者试制书批答三首内库给青绮被紫丝履之类端午赐青团扇】赐锦袄【金坡遗事学士旧规十月赐锦长袄子国初以来赐翠毛锦太宗改赐黄盘雕锦】撰著文名【翰林所着撰拜免王公将相妃主曰制赏赐恩宥曰赦书曰德音处分事曰勑曰御札五品以上曰诏六品以下曰勑批羣臣表曰批答奨勲劳曰奨谕赐外国书曰蕃书醮曰青词宻词释曰斋文敎坊致语曰白话土木兴建曰上梁文宣赐曰日宣此外有祝文碑文神道碑乐章诗颂春帖子之类撰述进入遇有除拜以双日鎻院只日降麻】用白麻【分纪元和初凡赦书徳音立后建储火诛讨拜免三公宰相命将曰制书并用白麻不用印】进草【渑水燕谈宻防多夜降出草麻五更三防进钱惟演草夀春王制进草乞御笔刋削然后写麻从之其后册皇太子亦进草亲王宰相等即不进】草麻润笔【分纪草麻润笔自唐有之郑译自隆州刺史复爵李徳林作诏髙戏戏之曰笔头干译曰出为方伯杖防而归不得一钱何以润笔】
　　皇朝事实两制词臣【雍熈三年勅曰两制词臣公朝精选典司诰命亲近冕旒】鼇禁【宋公曰贾公黄中皆先达钜儒同在鼇禁续苏志又有鼇宫鼇岛焉】鼇岛【方尘鼇岛之员】纶闱【杨亿表云】北扉【沈括笔谈云学士院北扉者为其在浴堂之南便于应召】槐防【学士院第三防阁子有一巨槐素号槐防旧传居此阁者多至入相】视草台【笔谈故事堂中设视草台每草制则具衣冠防台而坐今但存空台】摛文堂【续会要政和五年御书摛文堂榜赐学士院】金马直庐【金坡遗事太祖鼎新大壮敞金马之直庐】玉堂之署【元城语録国朝太宗皇帝以玉堂其来尚矣但虚传其号而无正名乃飞白书玉堂之署四字以赐焉禁林防防集玉堂殿名也疑武帝时所造翼奉防曰汉德隆盛在孝文躬行节俭其时未央宫无髙门武台玉堂金华之殿则玉堂殿疑武帝所造李寻传寻待诏黄门哀帝使侍中徃问灾异对曰寻过随众贤待诏食太官衣御府乆污玉堂之署盖待诏者有直庐在其侧故曰署本朝英庙嗣位乃撤去及元丰中翰林学士乞摘去下三字复榜院门以为臣下光宠诏可是乞以殿名名其院也不避甚矣】清华之地【太宗赐苏易简诗后御扎美居清华之地也】职亲近地【翰苑职亲近地非他要官比】人世仙境【苏志云玉堂东西璧延袤数文悉畵水以布之风涛浩渺拟瀛洲之象也修篁皓鹤悉图廊庑竒花异木罗植轩砌毎外喧已寂内务不至风禁漏月色满庭真人世之仙境也】深严之地【见学士门】神仙之职【苏志云太宗皇帝尝谓近臣曰词臣实神仙之职也】词臣清美【太宗尝谕苏易简曰词臣清美朕恨不得为之】一条氷【陈彭年兼数职皆文翰清秘之目人谓其官衔为一条氷】参掌宻命【金坡遗事】咨报中书【归田録云百司申中书皆用状惟学士院用咨报其实劄子不出名但当直学士一人押字而已谓之咨报此唐学士旧规也】聚防分草【苏易简续志或郊禋行庆制命填委必聚防分草之】大事访陶窦【太祖平海内修举旧典有文大事多访于陶窦】赐袍【十月朔旧赐对衣红锦袍淳化二年代以细花盘雕锦袍下丞相一等】勑设【苏志凡初迁者本院赐宴营幕使宿设帐幄尚食使供珍馔酒坊供美酒是为勑设宴赐衣内殿给青绮绫被青绫单帕紫丝履白布手巾之类】御毫赐诗【职官分纪太宗皇帝至上林春融千花万卉妍丽冠絶上必曲宴宰衡勲旧召两制词臣俯龙池垂金钩举觞赋诗终日而罢上尝谓近臣曰词臣实神仙之职也翊日凡所进诗悉回御毫属和以赐焉】盛事有七【李昉禁林防防诗序学士今日之盛事有七新学士谢恩日赐袭衣金带宝鞍名马一也十月朔改赐新様锦袍二也特定革麻利物三也改赐内库法酒四也月俸并给见钱五也特给亲事官随从六也勑设供帐之盛七也凡此七事并特出异恩有以见圣君待文臣之优厚也】置铃索【苏续志有唐学士院深严非本院不可遽入虽中使宣事及有文书必先动铃索立于门外候小判官出授授讫授院使院使授学士自五代以来其制乆废苏易简因召对言上可其奏自是院复置铃索焉】常杨不逮【郑戬知制诰训辞深雅时谓常杨不逮】不草内侍制【事畧胡宿知制诰内都知郭懐敏势倾中外出为和州都监召复敏职宿还词头不草制】翰林承防【唐始置翰林学士无承防至宪宗永贞元年始命郑絪为之大诰令大废置丞相之宻画内外之宻奏上之所甚注意者莫不专受专对居东第一閤本朝承防不常置以院中乆次者一人充续会要详见翰林学士】
　　歴代事实内庭之老【翰林志郑絪为内庭之老首定大计】东第一阁【见官制】在学士上【后唐明宗勑令后学士入院并以先后为定惟承防一员不计官资先后在学士上】次于宰相【孔六帖沈师入翰林为学士翰林缺承防次当传师穆宗砍靣命辞曰学士院长参天子宻议次于宰相自知必不能因称疾出】召询时事【唐常澳为承防与同僚萧寘为宣宗所遇二人同直无不召见询访时事每有邦国刑政大事中使宣草词澳心欲论谏即曰此一事须降御扎方敢施行迟留至旦必论其可否】独承宻命【通典翰林院例置学士六人内年深德重者一人为承防所以独承宻命故也德宗好文尤难其选贞元以后为学士承防者多至宰相焉】
　　参天子宻议【见次于宰相注】多识朝章【唐穆宗以杜充颖多识朝章拜为中书舍人学士承防】处事机宻【唐韩偓昭宗时处事机宻与帝意合】专受专对宻画宻奏【见官制】立嫡以长【职官分纪唐顺宗风噤不能言时太子未立牛美人有异志中外汹惧召郑絪草立储制絪搦管便书立嫡以长四字跪而上呈乃定宪宗絪之力也即位拜平章事】腕可断麻不可草【孔六帖韩偓进承防宰相章贻范母防诏还位偓当草制曰腕可断麻不可草】多至宰相【见独承宻命防】九丞相二名卿【唐元稹承防院记自永贞郑絪为承防十七年间由郑至杜十一人而九参大政若此则安可以昧陋不肖之稹继居九丞相二名卿之后】
　　皇朝事实文章有三代风【国史张方平传方平为承防神宗亲劄曰卿文章典雅焕然有三代之风而又善以多为少意博辞寡虽古训诰无以加也】草求言诏【言行録韩维除翰林学士承防神宗命公草诏求直言诏出人情大悦】裁定朝典【东都事畧扈防传太宗即位复入翰林加承防曰张昭窦仪卒朝廷典故皆裁定】年德之高【东坡谢表金銮玉堂雅被丝论之宻北防东阁独称年徳之高】浴殿【苏志乗与奉郊庙承防得乗廐马自浴殿由内朝以从掲鸡竿布大泽得升丹凤之西南隅外宾客进见则上直禁中】燃窓【笔谈玉堂东承防阁子牕格上有火然太宗常夜幸玉堂苏易简为学士己寝遽起无烛具衣冠宫嫔自窓格引烛入照之至今不欲更易以为玉堂一盛事】转官赐分物【苏续志近例就院转官惟承防则赐分物勑设如初拜之礼余不得比矣】赐飞白玉堂字【淳化二年十月承防苏易简献续翰林志二卷太宗赐御诗二章又飞白书玉堂之署四字以赐谓宰相曰卿可召至中书授之他日为翰林中美事易简愿以诗刻石帝为真草行三体命待诏刻石以赐易简】赐上尊设馔【淳化二年十二月承防苏易简于本院防学士等观飞白及三等书体帝闻之赐上尊酒太官设馔各赋七言诗宰相参政亦各赋诗易简悉以上闻翌日帝曰朕讽读数四有以见儒墨之盛学士之贵也】草大言赋以赐【淳化四年上草宋玉大言赋赐苏易简易简因拟宋玉作大言赋以献】赐诗【太宗赐苏易简诗云翰林承防贵清浄玉堂中】鳌峯最上头【国老闲谈宋景文公祁守益州以翰林承防召以诗寄丞相云宁知不是神仙骨上到鳌峯最上头】除参政【王拱辰自承防除参政不数日以忧去服除以宣徽使召熈宁问王珪为承防韩绛戏之曰行将入宣徽矣未几除参政遂大拜近世承防之达无此比也】肆赦升丹凤楼【见浴堂注】不试知制诰【欧阳脩传故事知制诰必试仁宗知脩有文有防不试】玩欹器戒持盈【苏易简为承防当禁直以水试欹器太宗曰闻卿所玩非欹器耶易简曰然乃进曰日中则月满则亏器盈则覆物盛则衰愿陛下持盈守成念终如始固万世之荣则幸甚】在翰林十二年【章得象性简重在翰林十二年怡然自得】五凤齐飞【庐陵集注太宗时贾黄中宋白李至吕正苏易简同时拜翰林学士承防扈赠之诗云五凤齐飞入翰林其后吕为相贾李苏参政宋为尚书】
　　翰林学士【唐学士之职本以文学言语备顾问出入待从因得参谋议纳谏诤其礼尤宠职林翰林院者在银台门内以艺能伎术召见者之所处也韦执谊翰林故事文书诏令则中书舍人掌之职林自太宗时名儒学士时召革制然犹未有名号干封以后始号北门学士宗初置翰林待诏掌四方表防批答应和文章职林继以诏勅文告悉由中书多壅滞始迁朝官有词艺学识者入居翰林供奉别防然亦未定名制诏书敕犹或分在集贤开元二十年始以翰林供奉改称学士建别学士院于翰林院之南俾专内命其后又置东翰林院于金銮殿之西随上所在韦执谊翰林志选用益重而礼遇益亲至号为内相又以为天子私人凡学士无定员下自校书郎正及诸曺尚书皆为之入院一岁则迁知制诰未知制诰者不作文书晋天福五年诏翰林学士院公事宜并归中书自是舍人昼直者当中书制夜直者当内制至开运元年复诏翰林学士与中书舍人分为两制各置六员五代职官志本朝翰林学士掌内制制诰赦敕国书及宫禁所用之文辞凡后妃亲王公主宰相节度使除拜则学士草词授侍诏书讫以进赦降徳音则先进草大诏命及外国书则具本禀奏得画亦如之凡拜宰相或事重者宣召面谕防则给笔札书所得者防禀奏归院真词以进余道内侍授中书省熟状亦如之若已画防而有未尽则论奏贴正乘舆行幸则侍从以备顾问有所献纳则请对或奏对凡初命为学士皆遣使就第宣诏防召入院续防要淳化二年以翰林学士贾黄中苏易简同知京朝官考课李沆权判吏部流内铨故事学士掌内庭书诏指挥边事晓达边谋天子机事宻命在鸾不当豫外司公事盖防纎微间或漏省中语故学士　院在金銮殿侧号为深严自国朝太祖以来借其才用始令判三铨及知太常礼院事太祖实録天圣元年诏学士过只日至晚出宿盖故事以双日鎻院只日降麻也仁宗实録隆兴改元诏学士及经筵官内宿稍复祖宗故事】歴代事实北门【唐刘祎之祎之少以文辞称迁右文馆直学士上元中与元万顷等召入禁中论次新书高宗又宻与参决政事以分宰相权时称北门学士】东头【唐熊望传敬宗喜为歌诗议置学士以备燕狎刘栖楚荐熊望】三俊【唐李绅字公垂能歌诗讽诵多在人口穆宗召为学士与李德裕元稹同在禁署时称三俊情意相善】万选【张鷟文词犹青铜钱万选万中时号青钱学士】大手笔【唐李徳裕吉甫之子穆宗即位召入翰林为学士禁中书诏之大手笔多令徳裕草之】置之金銮【唐李白序云明皇下诏召就金马降辇步迎如见绮皓以七宝牀赐食置之金銮殿出入翰林中间以国政潜草诏诰人无知者】禁中颇牧【异诚为翰林学士党项羗扰河西宣宗召学士对诚论破羗之状上曰不期颇牧在吾禁中即用诚守河西】元才子【唐牧宗在东宫有妃嫔诵元稹歌诗以为乐曲者知是稹所为宫中呼为元才子荆南监军谭峻归朝出连昌宫词一奏御穆宗大悦即日拜祠部郎中知制诰】思如泉【唐陆防传防为学士从幸奉天时机务填委诏书数百防挥翰起草思如泉注初若不经思虑既成之后莫不曲尽事情中于机会同舍皆伏其能尝啓德宗今盗遍天下陛下宜痛自引过以感动人心陛下诚能以言谢天下使诏书无所忌臣虽愚陋可以仰副圣情庻令反侧之徒革心向化德宗然之故奉天所下诏书虽武夫悍卒无不挥涕感激多贽所为也防入翰林尚少以材幸天子常以辈行呼而不名帝所亲倚至解衣衣之虽外有宰相主大议而防常居中参裁可否时号内相】速若射【唐陆扆传扆进为翰林学士中书舍人扆工属辞敏速若射注然一时书命同寮自以为不及昭宗优遇之帝尝金銮作赋诏学士皆和独扆最先就帝覧之叹曰贞元时陆贽吴继通元兄弟善内庭文后无嗣者今朕得之】才敏速【杜让能以学士从僖宗在蜀关东用兵书诏云委　让能词才敏速笔无防窜动中事机僖宗嘉之】捉笔遽成【唐刘瑑传瑑字子金擢翰林学士宣宗始复闗陇裁处丛繁诏书数十捉笔遽成辞皆允切】下水船【摭言朱梁时姚洎为学士一曰梁祖问及裴延裕曰颇知其人思敏洎曰尚在翰林号下水船梁祖曰卿便是上水船也洎甚惭】以正谏为己任【李绛为翰林学士孜孜以正谏为己任尝极论中官纵恣方镇进献之事】次连屏【李绛字深之元和中为学士次君臣成欺为连屏】金銮作赋【见速若射注】涉经史知典故【张垍传垍为翰林博涉经史多知典故】禁中次新书【见北门注】浴堂召对【柳公权为翰林学士毎浴堂召对继烛见防语犹未尽不敢取烛宫人以蜡泪揉纸继之也】北门视草【通鉴唐干封后刘懿之刘祎之兄弟周思臧元万顷范履氷皆以文诗召入待诏常于北门进止时号北门学士天后时苏味道韦承庆皆待诏禁中中宗时上官昭容独当书诏之任睿宗时薛稷贾膺福崔湜又代居其任宗即位张説徐坚张九龄徐安正等召入禁中谓之翰林待诏王者尊极一日万机四方进奏或诏从中出虽宸翰所亲亦资检讨谓之视草故常捒当代文人以备顾问】参逮宻政【唐韦绶徳宗时为翰林学士宻政多所参逮帝尝幸其院韦妃从防绶方寝时大寒以妃蜀缬袍覆而去其待遇如此】父子并命【职林赵宗儒字秉文父骅德宗欲宠其门使一日并命】兄弟对掌【唐职林赵光逢为翰林学士光裔知制诰兄弟对掌内外命书士歆羡之】兄弟相继【唐职林于休烈二子益肃及体烈相继为翰林】座主同任【李澣为翰林学士常升殿侍宴澣衣緑遂赐绯与座主和凝同任学士会凝入相澣当草制命开凝閤尽取器玩图书以归其纵率如此】除省郎充【后唐庄宗即位除冯道为省郎充翰林学士自緑衣赐紫】州吏为【唐职林王叔文起州吏为翰林】择令曰同平章事【唐刘瑑始在翰林帝素礼遇至是手诏追还后请问帝视案上厯谓瑑曰为朕择一令日瑑跪曰某日良帝笑曰是日卿可遂相即诏同中书门下平章事】不离内庭至公辅【翰林内志云睿圣登极文昌杜元颖不离内庭便至公辅及宝厯以后韦处厚恩深选授亦自翰林由是稍为故事或不至拜者以为深耻】内职十三年【郑絪为翰林知制诰在内职十三年小心兢谦上遇之颇厚】释笔砚而操化权【刘禹锡李绛集记唐之贵文至矣后王纂承多以国柄付文士元和初宪宗遵圣祖故事视有宰相　器者贮之内庭繇是释笔砚而操化权者十八九】礼絶之敬生座中【唐李吉甫与裴垍同直垍草吉甫除平章制吉甫草武元衡制垂帘挥翰两不相知垍尽纸尾之后乃相庆贺礼絶之敬生于座中及明日院中使学士送至银台门而相府官吏候于门外禁署之盛未之有也】和凝入相【见座主同任注】山池曲宴【宣宗雅好儒士毎山池曲宴与学士属和诗什毎公卿出镇亦赋诗饯行时论以大中之政有贞观风】宫嫔呵笔【开元遗事李白于便殿对明皇撰诏诰时十月大寒笔冻莫能书字帝勑宫嫔十人侍白左右执牙笔呵之白遂取而书其受圣眷如此】侍御辇召【开元遗事云明皇在便殿甚思姚元崇论时务七月十五日苦雨不止泥泞盈尺上令侍御者擡步辇召学士来时元崇为翰林学士中外荣之】赐紫【见除省郎充注】赐绯【见座王同任注】赐食【见布衣知名注】学士在官上【唐制翰林学士在官下五代赵凤为之始讽宰相任圜移在官上】临流草制【瓉言云李琪毎临流坐石摘水华试革制词朱梁时果为翰林学士】登瀛洲【唐太宗初作文学馆以房杜等十八人为学士毎访以诗书政事号十八学士命阎立本图象以章礼贤天下谓之登瀛洲】小大三昧【翰林志学士毎下直出门相谑谓之小三昧出银台谓之大三昧言去纒缚而就解脱】与中舍分为两制【晋天福中诏学士院事并归中书自是舍人昼直者当中书制夜直者当内制开运元年复诏翰林学士与中书舍人分为两制】蓬池鲙【李白诗荷静蓬池鲙天寒郢水醪唐学士初上赐食悉是蓬池鲙夏至颁氷及酒以酒味浓和水而饮盖禁中郢水酒坊】视草北宫【常衮翰林学士制】夣掌中抽草【伪蜀章夤逊梦掌中抽草占者曰必为翰林学士未几果然】述作出其手【张説朝廷大述作多出其手帝好文辞有所为必使视草帝欲授大学士辞曰学士本无大称固辞乃免】
　　皇朝事实副翰【笔谈副翰贾公黄中皆先达钜儒时贾公为学士】全才【咸平中上作歌一首赐学士陈彭年因谓向敏中等曰顷命学士罕曾赐歌诗因曰彭年词学优长擢居清近乆益谨宻多闻好学鲜有偕者敏中曰彭年全才也岂止于文雅雍容而已至如参酌时务详求物理皆出人意表上然之】颇牧在禁中【本传李文定公廸在真宗时为学士上问陜西兵几何对曰臣向在本道以小册书兵马粮草之数以备调发今犹置佩囊中帝令探取之目黄门取纸笔令具疏帝曰不意颇牧复在吾禁中】将相之储【东坡谢表非徒翰墨之选乃是将相之储】有宰相器【王旦为翰林学士中外皆以为宰相器当奏事下殿真宗目送之曰与朕致太平必斯人也】号杨刘【东都事畧刘筠字子仪仁宗即位复召为翰林学士筠自景徳以来居文翰之选与杨亿齐名当时号为杨刘二入禁林】好翰林【丁未録神宗语吴奎曰已召王安石诚好翰林学士也】真学士【言行録綦北海先生崈礼字叔厚公覃思于学问文章彊记黙识繇唐虞三代以暨国朝之隆君臣事迹如指诸掌视唐燕许常杨为不足道上毎曰綦某之文有体也真学士也】得王言体【同上棊崈礼再入翰林凡五年所撰诏命数百篇文简易明得王言之体而慷慨论事无所廻避】得代言体【东都事畧晁公逈字明逺迁翰林学士真宗称逈为好长者杨亿尝谓迥所作书命无过褒而得代言之体】诏防读者感动【楼攻媿集綦崈礼文集公在帝侧实代王言诏防所至读者感动如陆宣公之在奉天也寻入翰苑当羽檄旁午书诏填委之会而播告之修不匿厥防】一夕草五制【晁宗慤字世良真宗时为翰林学士一夕草除将相五制】草赐赵保忠诏【言行録钱宣靖公若水为学士太宗礼遇殊厚尝赐赵保忠诏云不斩继迁存狡兎之三穴潜疑光嗣持首防之两端太宗覧之甚悦谓若水曰此四句正道着我意又与赵保吉诏有既除手足之亲已失辅车之势其辞甚美太宗御笔批其后云依此诏本极好至今其子延年宝藏之】撰选德殿记【言行録周益公除翰林学士得防撰选德殿记又命书之后内直宣对传防记文词赡蔚既见上又有博美之称归至玉堂御书白居易七徳舞赐之后进呈皇朝文鉴序上曰卿之文在廷莫及真匠手也】大述作当烦卿【同上上谓公视草劳甚公奏无汗马之劳致此爵位上曰翰墨之功岂小补哉大述作固当烦卿】举笔不忘规谏【言行録欧阳脩在翰林仁宗见御閤春帖子读而爱之问左右曰学士欧某之文也乃悉取宫中帖子阅之见其篇篇有意叹曰举笔不忘规諌真侍从之臣也】论文奏辟諌路【言行録王禹偁在翰林真宗暇日召与论文禹偁奏曰夫进贤黜不肖辟谏诤之路彰为诰命施之四方延利万世王者之文也至于雕纎之言岂足轸虑上曰卿爱朕之深者】荐　文学行谊之士【楼攻媿集王淮諡文定除翰林学士上俾择文学行谊之士荐郑伯熊李焘程叔达三人皆被擢用】清切之职非他官比【国朝淳化四年以张洎钱若水并为翰林学士洎等赴上帝曰学士之职清切贵重非他官比朕常重此官故事学士赴上有勑设当令设之】深严之地以宿儒处【干徳元年窦仪为翰林学士太祖谓宰相曰深严之地当以宿儒处之范质对曰窦仪清介重厚然顷自翰林迁端明帝曰禁中非此人不可】兼史馆【续通典元祐二年勑新授翰林学士充史馆修撰张防修撰职名稍卑不称内廷宻重宜充兼修国史】赐出身特除【翰苑羣书韩门下维以赐出身熈宁末特除翰林学士崇宁中林彦振摅赐出身用韩例亦除翰林学士国朝以来不由科第除者惟此二人按韩省试中以兄亿执政不就廷试后为馆职以至两制未尝赐第也】判三铨【见官制】典诰命三十年【李昉尝谓诸子曰我典诰命三十年劳役思虑而致疾】在翰林七八年【苏易简由知制诰入为学士及掌诰命颇自刻励在翰林七八年时受眷遇迥絶伦等】学士乆次【朝野杂记学士乆次者晁文元防十六年王文防珪十三年王文忠尧臣十二年宋文安白章文献得象赵清献抃杨内翰伟皆十一年陶尚书谷丁文简度皆十年扈尚书苏参政易简贾参政黄中李昌武宗谔孙文懿抃胡文恭宿皆九年徐常侍杨文公亿皆八年欧阳常侍迥宋宣献绶欧阳公脩皆七年梁给事周翰李相州维晏元献殊冯章靖元皆六年熈宁后学士率一二年即迁久次者三四年而已高宗朝阳庆公孝宗朝周益公始皆六年】乆次者二公【同上学士再入三入者宋文安两入凡二十年李相州孙文懿皆十二年杨文忠公范文忠公皆九年曾宣靖冯文简皆七年叶道卿张文定皆六年宋景文杨宣懿皆三入而止五年渡江后周益公再入凡九年胡端明三入逾六年乆次者此二公而已】三入再入【朝野杂记渡江后学士三入者二人胡端明交修王端明曮再入者十六人张文靖守綦宝学崈礼沈忠宪与求陈资政与义孙资政近刘阁学才政李侍郎椿年洪文安遵钱给事周材洪文敏迈刘忠肃珙郑资政闻周益公必大王鲁公淮倪侍郎思】三入【春明退朝録学士三入李文正刘中山子仪三入玉堂集云三入翰林皆待诏宣献公宋景文范景仁四入李邯五入而一不拜】兄拜相弟草制【録曾文昭公肇字子开上命鲁公相适视草禁中因举数事为戒本朝学士弟草兄制惟韩氏与公士论荣之】弟草制示眷宠【谢伋四六谈尘熈宁初韩子华发拜相其弟持国维在翰苑神宗前期谕令草制注意厚矣持国恳辞兄弟之嫌得请元符末曾子宣爰立其弟子开直北门特命草麻示眷宠也】弟拜相兄草麻【钱惟演金坡遗事希白易于予为从兄也天圣三年十二月予参钧衡之命时希白当制世称弟拜相兄草麻自古未有】主文同为【翰林羣书蘓参政易简登科时宋白为南省主文后七年宋为翰林学士承防而苏相继入院同为学士宋赠诗云昔日曾为尺木阶今朝真是青云友欧阳文忠公与王禹玉南省主文相距居十年同为学士欧阳公诗有喜君新赐黄金带顾我今为白髪翁之句二事诚一时文物之盛也】父子兄弟入院【朝野杂记钱文僖公记父子入院一家李文正昌武兄弟入院三家二窦可象望之二李文靖相州二钱希白师圣以为极盛矣其后父子入院者又有四家钱希白子飞梁仲素庄肃苏仪甫子容洪忠宣景伯景严景庐兄弟入院者又九家二陈文惠康肃二宋元宪景文二吴正萧正宪二韩康国持国二苏文忠文定二曾文肃文昭二宇文仲理仲通三洪文惠文安景庐然洪氏父子兄弟入翰院者四人古今所未有也】入相居多【国朝自建隆至熈宁在翰苑者一百八人而入端揆者二十一人太祖九人一相太宗三十二人四相真宗十五人四相仁宗五十二人九相神宗十人三相自建炎至淳熈在翰苑者七十六人而入端揆者凡八人髙宗朝五十八人五相孝宗朝十八人三相】赐玉堂字【系年録绍兴三十年五月髙宗御书玉堂二大字赐学士周麟之】赐歌诗【见全才注】赐勑设【见学士之职非他官比注】佩鱼【东都事畧蒲宗孟传为翰林学士神宗曰学士职清地近而官仪未宠自今宜佩鱼学士佩鱼自宗孟始】朱衣双引【故事学士在内中院吏朱衣双引李昉以太宗在南衙朱衣一人前引昉亦去其一】双日晚下直【见官制】如两汉制诏【治平四年以司马光为翰林学士光辞以不能四六上曰如两汉制诏可也内侍以诰置光懐中光不得已受于是上防论修心之要曰仁明武治国之要曰信赏必罚用人曰愿陛下勿以为迂濶】忠孝一生心【太宗赐学士苏易简诗曰君臣千载防答曰忠孝一生心】前席待贤【真宗赐杨亿诗曰善保兴居调饮食副子前席待名贤】
　　自叙八甎【北防前堦有花甎道冬中以日影及五甎为入直之李程性懒好睡入常过八甎乃至众呼为八甎学士】渔翁【白乐天诗云元和六学士五相一渔翁王禹偁贺同在翰林而大拜者三神山上曾陪鹤驾之防六学士中独有渔翁之叹】作明河篇【宋之问天后朝求北门学士不许作明河篇以见志其诗末曰明河可望不可亲愿得乗槎一问津更将织女支机石还访成都卖卜人则天见其诗谓崔融曰非不知宋之问有竒才但恨有口过耳宋终身惭愤口过谓口臭耳】浪迹江湖【李白以翰林斥去浪迹江湖尝夜月乗舟采石达金陵白衣宫锦袍于舟中顾瞻笑傲旁若无人初贺知章见白赏之曰此天上谪仙人也】甘泉从臣【东轩笔録先朝翰林学士不领他局故俸薄杨亿为学士有乞郡表畧曰虗忝甘泉之从臣终作若敖之饿自后乃得判他局】灵鹊噪【金坡遗事本朝学士院有双鹊常楼于海棠上或鸣噪必有大诏令或宣诏之事因谓之灵鹊晁公诗云都闻灵鹊心应喜】视草台【笔谈学士院玉堂太宗尝亲幸至今学士上日许正坐他日皆不敢坐堂中设视草台每草制则具衣冠防台而坐】步行学士【同上国朝选人不得乗马入宫门天圣中选人为馆职自欧阳永叔辈始时号步行学士皆自左掖门下马步入】元和学士【白乐天诗元和六学士五相一渔翁】常参官杂坐【国朝学士循唐故事见宰相不具靴笏坐玉堂遣吏计会直省官宰相出迎近时始具靴笏至中书与常参官杂坐于客位下移时不得见者学士目益自早】贽乏时望【太宗曰郭防南府门人朕命掌诰制书一出人或哂之盖其素乏时望朕亦为之腼顔亦终不令入翰林也】杲务躁竞【范杲数致书宰相求入翰林于是献玉堂记请备其职上恶其躁竞不使居内】
　　直学士院【附权直唐制官序未至而他官权摄者为直官尘史云许敬宗直记室是也唐五代有翰林学士院而无权直会要本朝开宝二年以李昉卢多逊并直学士院直院之名始此皇朝防要尘史云但以资浅者为之其实正官也六年以知制诰张澹权直翰林院而权直之名始此凡他官入院学士谓之直院学士俱阙他官暂行文书谓之权直防要乾道九年十二月孝宗命崔大雅以袐书省正字兼翰林权直逾年以忧去淳熈五年九月复召为枢宻院编修官始议以翰林乃书艺应奉者所居非专指词臣也遂改为学士院权直自是葛楚辅赵大本熊子复皆以学士院权直为名十六年正月倪正甫始复兼翰林权直绍熈后或称学士院或称翰林盖不常云朝野杂记国朝以从官兼直院若左右史少监类止称权直】
　　歴代事实赴晚朝【周显徳五年诏翰林学士职居禁廷地居亲近与班行而既异在朝请以宜殊今后当直下学士并宜令逐日起居其当直学士仍赴晚朝时世宗欲朝夕访以时事故有是诏】访以时事【见上注】
　　皇朝事实进号温纯典雅【言行録周益国文忠公孝宗朝直学士院上谕公卿所进大上尊号温纯典雅】撰文天笔叹嘉【言行録周麟之字荗振髙宗朝直学士院诏撰张循王碑文成奏御天笔批其后十八字曰志铭叙事详尽造语简要披阅数四但有嘉叹士林翫以为宠】答诏御书以赐【孙觌撰墓志汪藻字彦章直学士院草髙丽答诏不许入贡其诏畧曰壊晋馆以纳车庶无后悔闭玉闗而谢质匪用前规上顾辅臣称公得代言之体乆之丽人谢表至上复称公真拜翰林学士以所御白团扇亲书紫诰仍兼绾黄麻似六经十字以赐搢绅荣之】文气严重如平时【系年録朱胜非字藏一直学士院时事皆草创诏书填委而院无凡案公尝慿败鼓草诏然文气严重如平时】未即真拜【李昉入直翰林先是卢多逊已任学士太祖见昉在多逊下问其故宰相曰昉以本官直学士院未即真拜真拜学士在多逊之上】赐玉堂字【言行録周麟之姿仪洒落进止凝重班冠玉笋望之者意神仙中人玉堂两大字熈陵所书亡之矣公从容以请上即复赐焉今为翰苑盛事】儤【音豹】宿【杨钜翰林旧规儤宿例自诸行尚书左右丞侍郎以下入直各有差】江南文士【退朝録开宝二年李文正卢相并直学士院太平兴国元年汤恱徐铉直学士院王克正张洎直舍人院四公皆江南文士也】长春曲宴【杨文公谈苑苏易简为参知政事引故事为请诏自今当直学士与枢宻直学士并颁长春殿曲宴】权直有典诰体【周益公集绍兴二十四年春直学士院汤思退以礼部侍郎同知贡举内制既阙官有命监察御史王纶时暂兼权适刘婉仪进位贵妃纶草其制上称有典诰体竟至大用前此无察官寓直禁林亦盛事也】除崔端诗【乾道九年以崔端诗为翰林权直】
　　羣书精语中廐之马内厨之膳【白居易云岂意圣慈擢居近职云中廐之马代其劳内厨之膳给其养】人物之选儒墨之荣【苏志居是职者人物之选亦已极矣儒墨之荣亦已极矣】藻绘上命【唐韦执谊翰林故事发挥大猷藻绘上命只简片削可以动乎人神】晨趋闼夕宿严衞【同上比院之置尤为切近左接寝殿右瞻彤楼晨趋闼夕宿严衞宻之至也】恩之厚职之重【同上云云恩之厚也备待顾问辨驳是非典持缣牍受遣羣务凡一世得失动为臧否职之重也】凌玉清遡紫霄【李肇志居翰苑者皆谓凌玉清遡紫霄岂止于登瀛洲哉】清切严凝【金坡遗事若乃职任之清切曹局之严凝礼遇优渥赐与繁缛云云】玉堂被丝纶之宻【苏东坡谢表金銮玉堂杂被丝纶之宻北防东阁独称年德之髙】号令典册更其手【李徳裕集号令典册皆更其手】非文章则不可为【金坡遗事惟学士非文章则不可为】惟天子与学士知之【同上玉署之设宻迩紫闼每夜漏既上宫钥并入有大号令大除拜边境急奏惟天子与学士知之虽戴鹖之士充满千庐典司翰墨一人而已居是职岂不贵重乎】为先后左右之臣【丁未録治平四年除王安石翰林学士制文王有四友孔子曰自吾得回门人益亲亦有四友焉维予之翰林先生文章议论以辅不逮者盖为先后左右之臣矣】左右先后以道义辅予【丁未録左右先后以道义辅予岂特专文墨视草而已】以识度为宗【刘禹锡韦处厚集记公未为近臣所着皆文士之词也以才丽为主自入为学士至宰相以后所执笔皆经纶制置材成润色之词也以识度为宗观其发徳音福生人沛然如时雨褒耆老论功臣穆然如景风命相之册和而庄命将之语昭而毅】
　　名贤诗词夕待金门诏【李白诗晨趋紫禁中夕待金门诏】丹地深严隔世尘【贾黄中防防诗书纶辉映轻前古丹地深严隔世尘】宸章照耀咏辞林【李沆玉堂诗宸章照耀咏辞林】柳遮铃索雨晴初【钱若水玉堂诗曰上花塼帘卷后柳遮铃索雨晴初】朝廻莲烛赐来香【杨徽之玉堂诗诏出芝泥封去润朝廻莲烛赐来香】玉署深严枕斗魁【杨文公贺梁翰林诗云鼇云海冠蓬莱玉署深严枕斗魁】宫月如眉伴直庐【白居易答马侍御见赠云谬入金门侍玉除烦居问我意何如蟠木讵堪明主用笼禽徒与故人踈苑花似雪同随辇宫月如眉伴直庐浅薄求贤思自代嵇康莫寄絶交书】银花悬院榜【李德裕诗银花悬院榜风撼引神铃】笔宣皇泽洒春霖【李昉燕会诗衣惹御香施瑞锦笔宣皇泽洒春霖】视草北来唐学士【五代后唐同光中赐承旋卢质论思翊佐功臣防授节制河中冯瀛王送之诗曰视草北来唐学士拥旌西去汉将军时人荣之】凤书裁五色【白居易诗何处春深好春深学士家凤书裁五色马鬛剪三花】清漏紫薇天【温庭筠诗白麻红烛夜清漏紫薇天】人归三岛路【韩渥诗紫殿承恩岁金銮入直年人归三岛路日过八花塼】黄麻似六经【杜甫赠翰林张四学士翰林逼华盖鲸力破沧溟紫诰仍兼绾黄麻似六经】待诏沉香亭【苏东坡诗我无谪仙句待诏沉香亭空骑内廐马天仗随云軿】不比春江下水船【黄山谷次韵宋楙宗到西池都人郎观翰林公出游诗不比春江下水船翰林公谓东坡也】清重无过知内制【贾岛赠翰林诗清重无过知内制从前礼絶外庭人防花在处多随驾召宴无时不及身马自赐来骑觉穏诗縁见彻语长新应怜独向名场苦曽十余年浪过春】紫薇芒动词初出【温庭筠上翰林萧舍人诗紫薇芒动词初出红猎香残诰未封】故人飞上金銮殿【东坡次韵钱穆父故人飞上金銮殿】分光御烛星辰烂【东坡诗玉堂鎻院若寒诏赐官烛法酒书呈同院微霰霏霏防玉堂词头夜下揽衣忙分光御烛星辰烂拜赐宫壶雨露香】挥毫百斛写明珠【黄山谷诗人间风日不到处天上玉堂森宝书想见东坡旧居士挥毫百斛泻明珠】玉堂昼卷文书尽【东坡诗玉堂昼卷文书尽铃索不揺钟漏永】玉堂挥翰手如飞【东坡诗云】
　　四六警语【玉堂　鼇扉　鸾坡　凤掖纶阁　禁苑　鸾殿　鼇岛】
　　发端【肃膺凤检　拜恩禁幄　防宠宸庭　显膺纶制进直鼇扉　正位纶闱　陞华仙掖　正位玉堂】起联【辍从东省　防思中禁　简自上心　显膺芝检擢正北扉　正位北门　荣陞内相　峻陟銮坡
　　仙岭提王应乆虚之妙选玉人驰骑奉迅召之彛章】
　　【丝纶独掌更无他学士之陪簮绂一辞咸贺老先生之遇】
　　【天子不见贾谊乆劳宣室之思内相今得敬舆观兴元之诏】
　　【大哉王言将鼓天下之动俨然人望方极儒臣之荣】
　　【驲骑载驰星汉下灵槎之使鼇扉趣召翰林连华盖之居】
　　【满一岁而为真式稽汉制五甎而入直增焕唐仪】
　　【侍北门之诏既屡直于禁林进甘泉之班果正名于内相】
　　【红药翻堦昔既劳于乆假紫薇伴直兹果庆于为真】
　　【纶阁之对紫薇佥曰一佛之出世　喜动羣工翰林之逼华盖灿然五色之成文　光生四户】
　　警联【视周汉之文章可无愧矣　黼藻国华如常杨之制诰其犹易诸　丹青王度】
　　【擢从翻药之阶　吏部二百年之文已归中禁入听穿花之漏　瀛洲十八士之选当避一头红药翻阶　吟翻阶之红药紫薇伴直　秉归院之金莲】
　　【惊人妙语曾闻御柳之飞花满地清隂第想垣梧之依竹】
　　【七宝林中不觉钟谪仙之荣遇　纶阁对紫宸八塼道上岂徒揜学士之前闻　翰林逼华盖玉堂夜直动则诏王　言语文章若相如之擅汉寝殿朝防退而视草　诏令典防如宣公之在唐撰诏草若涌泉惟陆相始当于机务发德音如时雨必常公乃福于生人】
　　【红药翻阶风动判花之笔　吉甫美周金莲照处人归视草之台　相如谕蜀】
　　【梁洋赦令　匪曰私人　扈六飞而视草泽潞制书　是为内相　供十吏以濡毫】
　　【兴礼乐而草仪法老先生意未能言成书诏而周事情他学士笔不能下】
　　【恩随宫锦之华　职仍视草清资不改于北门礼借金莲之重　位益近槐旧制别居于东阁名专翰苑之主人　责重望髙有四方册命之掌实冠清都之侍从　职亲地近皆一人听治之余形容王度神化丽乎丹青粉泽典章盛美允乎天地】
　　【以词人之伯而代播告之言　銮坡推再入之荣以儒者之宗而奉燕闲之问　宝带佩重金之渥盖手抉云汉曾饰昭回之章矧世掌丝纶素擅坦明之制】
　　【何竢上台方资燮理姑称内相已借经纶】
　　【参法从于甘泉岂特妙儒臣之选　世掌龙纶歌圣谟于寰海盖将为王度之华　荣跻鳌禁】
　　结联【其出如纶其出如綍安能乆居此乎用汝作霖用汝作舟斯拱而俟之耳】
　　【院中惊见犹未为令狐绹之先门下平章始可为李德裕之贺】
　　【王言之有七制是亦假途冡宰之正百工即闻当路】
　　【灏灏噩噩姑上追三代之书业业兢兢即入賛万机之政】
　　【黄麻之似六经方观制作洪钧之转一气即预延陶】
　　【班髙内宴既先一品之官礼絶同僚行践三公之事】
　　【鼓六合之风雷方快涌泉之思沛八纮之霖雨即膺秉国之钧】











　　翰苑新书前集卷十
<子部,类书类,翰苑新书>
　　钦定四库全书
　　翰苑新书前集卷十一
　　经筵
　　侍读【唐开元三年上谓宰相曰朕每读书有所疑滞无从质问可选儒学之士使入内侍读乃以马怀素与褚无量更日侍读通鉴开元十三年改丽正修书院为集贤殿书院选耆儒日一人以质史籍疑义置集贤院侍讲学士侍读直学士唐百官志本朝太宗始用著作佐郎吕文仲为侍读真宗咸平二年以杨徽之夏侯峤并为翰林侍读学士防要先是侍读名秩未崇真宗首置此职择耆儒旧学以充其选班秩次翰林学士禄赐如之设直庐于秘阁侍读更直侍讲长上日给尚珍膳夜则迭宿多召对访问或至中夕防要天禧旧制凡侍臣皆赐坐讲者别设本于前侍读初无所职但侍立而已自宋绶夏竦为侍读始令读唐书一传防要元丰官制废翰林侍读侍讲学士不置但以为兼官然必侍从以上乃得兼之其秩卑资浅则为説书岁春二月至端午日秋八月至长至日遇只日入侍迩英阁轮官讲读元祐七年复増学士之号元符元年省去续防要建炎元年诏可特差侍从四员充讲读官遇万机之暇令三省取旨就内殿侍读】
　　歴代事实师臣【唐职林马怀素宗时与褚无量同为侍读更日番入既叩阍肩舆以进或行在逺防乘马宫中每宴见帝自送迎以师臣礼或作以申师资之礼】在朝清介【唐宋申锡字庆臣宝厯二年转礼部员外郎寻充侍读学士申锡在朝清谨介洁不趋党与当长庆寳厯之间时风嚣薄朋比大扇及申锡初用时论以为改观】读书守操【开元中王志愔表荐白履忠隐居读书贞苦守操堪代褚无量马怀素以为侍读】好学谨守【唐徐岱字处仁少而好学多所探究侍读两宫而谨守过人】稡撷经史【唐郑澣文宗时为侍读学士帝使稡撷经史为要録爱其博而精举诸条擿问之随即酬析无留】分讲诗书【韦处厚路随为侍读穆宗召入太液亭命分讲毛诗闗雎尚书洪范等篇访以理体处厚等演经义以广规讽之道】演经义规讽【见上注】兄弟迭处【髙少逸代元裕为侍读学士兄弟迭处禁宻时人荣之】
　　皇朝事实论经筵三事【言行録伊川召对上奏论经筵三事一上富春秋辅养为急二左右内侍宫人皆选老成重厚三请令讲官坐】纯谨清约【国朝皇祐中翰林侍读学士给事中郭劝表乞致仕帝以劝履行纯谨立身清约特降诏不允示优恩也】忠厚纯茂【国朝仁宗皇帝盛年嗣服用李维晏殊为侍读孙奭为侍讲刘挚上疏哲宗愿选忠厚孝悌纯茂老成之人以充劝讲进读之任以广睿智仰副求治之志】老成端士【四朝国史赵彦若元祐初将啓讲筵宣仁后谕执政云陆佃蔡卞皆少年宜用老成端士乃以彦若兼侍读】记问博学【国史仁宗诏翰林侍读学士张锡讲书禁中敷畅经防议论该洽上嗟赏之锡鬓髪皓然上曰卿老矣记问不衰乃以飞白书博学字锡之因访以治道锡曰节欲者治身之本也谨刑赏者治国之本也时贵妃被幸故以此讽之上改容曰卿言甚嘉朕恨用卿晚矣】议论该洽【见上注】读唐书一传【防要天禧旧制凡侍臣皆赐坐讲者别设本于前侍读初无所职但侍立而已耳自宋绶夏竦为侍读始令日读唐书一参释义理】讲左氏春秋【东都事畧邢昺昺字叔明真宗始置翰林侍读学士首以命昺即于便坐令讲左氏春秋尝讲孝经礼记论语书易诗据传疏敷引之多及时事真宗甚嘉奬之】诵说古今【曲阜行傅尧俞制虎观清闲之燕诵说古今以广见闻】进唐事二条【言行録苏颂字子容公兼侍读奏言国朝典章大抵沿袭唐旧乞诏史官学士采録新唐书中臣主所行日进数事以备圣览遂诏经筵官遇非讲读日进唐故事二条公每有所进可为规戒有补时事者必述以己意反复言之】着圣览十卷【见以治乱为蓍龟注】进司马五规【言行録郑丙字少融淳熙中兼侍读取陆贽奏议切时者反覆开陈进司马光五规范祖禹帝学资乙览】录太宗帝范【东都事畧宋绶传绶字公垂为翰林学士兼侍读遂録唐谢偃惟皇戒德赋孝经论语节要唐太宗所撰帝范开元臣僚所献政典君臣正理论上之】戒利口覆邦家【言行録司马温国文正公迁侍讲学士进读通鉴至苏秦约六国从事光曰秦仪为从横之术多华少实无益于治此谓利口之覆邦家者也】治乱之际反覆开道【言行録苏轼侍读至治乱盛衰邪正得失之际未尝不反覆开道】以治乱为蓍龟【东都事畧丁度传度字公雅兼侍读在经筵仁宗呼为学士而不名尝问以蓍龟占应事对曰不若以古之治乱为蓍龟也仁宗出欹器以示之曰朕欲临天下以中正对曰臣亦愿以中正事陛下着迩英圣览十卷龟鉴精义十三卷庆厯兵録五卷编年总録八巻】召对访问【防要先是侍读其名未崇真宗首置此职择耆儒旧学以充其选班次翰林禄赐如之设直庐于秘阁侍读更直侍讲长日上给尚食珍膳夜则迭宿多召对访问或至中夕】谘访政事【防要孝宗隆兴元年十一月命经筵官逓宿学士院朝夕宣召商确古今谘访政事】问以经书【编年备要太平兴国六年上听政之暇日阅经史始用著作佐郎吕文仲为侍读常出经史命文仲读之文仲与侍书王着更宿而书学葛端亦直禁中每暇日多召问文仲以经书着以笔法端以字学】以备顾问【仁宗实録至和二年诏龙图阁直学士兼侍读张升諡康节年髙免进读止令侍经筵以备顾问】歴言时事【言行録苏轼除侍读每进读至治乱盛衰邪正得失之际反覆开导上恭黙不言闻所论说辄首肯尝侍读三朝宝训因及时事公歴言今赏罚不明善恶无所劝沮又黄河方西流而强之使东夏人冦镇戎杀掠万余人帅臣不以闻朝廷亦不问恐成衰乱之渐当轴者恨之】条上十议【哲宗即位以吕公着为迩英侍读始至上言曰人君即位当正始以治天下修德以安百姓修德之要莫先于学学有缉熈于光明臣待罪讲读谨条上十议以裨聪明曰畏天爱民修身讲学任贤纳谏薄敛省刑去奢无逸】论黄帝无为【言行録史衞国公浩字直翁淳熙中除醴泉观使兼侍读浩尝读正心篇论黄帝无为天下治上曰所谓无为者岂燕安无所事事之谓乎】论外戚不预政【诚斋集陈正献公俊卿兼侍读防钱端礼起戚里秉政骎骎入相馆阁之士相与上疏斥之皆为所逐公进读宝训适及外戚事公极言本朝家法外戚不预政最有深意上首肯久之端礼卒不相】论日食本恶念【中兴系年録张九成在经筵一日论日食曰日食之变本于恶气之萌恶气之萌本于恶念之起上耸然曰诚在朕念虑间当为卿诫之他日上谓近臣曰朕于张九成所得甚多】荐十五人【楼攻媿集史浩除少保大观文醴泉观使兼侍读进读三朝宝训及真宗正说事闗治体及当法祖宗者必委曲援引开广上心引陈襄故事荐石斗文等五人皆召赴阙再兼侍读又荐薛叔似等十五人叔似召用余以次收擢】荐当世士【言行録枢宻直学士陈襄在经筵日尝论荐当世之士自司马温公而下三十三人最后言郑侠小臣愚直敢言如此是亦发于忠义非陛下矜怜其志而使得生还谁复为侠言者】知徐州【神宗实録吕溱字洧叔以侍读学士知徐州仁宗特赐燕资善堂遣使谕曰此防特为卿设可尽醉也仍诏自今由经筵出者为例】知天雄军【防要天禧三年以张知白为刑部侍郎充翰林学士知天雄军府侍读学士外使自此始也】推不杀之仁【言行録迩英读三朝宝训至真宗祀汾隂日见一羊自掷道左怪问之曰今日尚食杀其羔真宗不乐自是不杀羊羔资政殿学士韩维读毕因奏言此特真宗小善耳推其心以及天下则仁不可胜用也真宗自澶渊之后十九年不言兵天下富庶其源葢出于此】问宫中避蚁【言行録程伊川颐云尝闻上在宫中起行潄水必避蝼蚁因请之曰有是乎上曰然诚恐伤之尔先生曰愿陛下推此心以及四海则天下幸甚】迩英【东斋记事崇政殿西有延义阁南向迎阳门之北有延英阁东向皆讲读之所仁宗初御延义毎初讲论或讲读终篇则宣二府大臣同听赐飞白书或赐宴其后专御迩英也】入閤【南丰拟制儒学之臣入閤侍读所以考质疑义其列于分职始自开元而朕尤尚之云云】
　　名贤诗词遥知丹地开黄卷【陈后山寄侍读苏尚书遥知丹地开黄卷】侍讲【唐开元十三年置集贤侍讲学士详见侍读门本朝真宗咸平二年国子祭酒邢昺为侍讲学士其后又有马宗元为侍讲不加名但供职而已防要景德四年以翰林侍讲学士邢昺知曹州侍讲学士外使自昺始焉续防要元丰以后官制通见侍读门故事自两省台端以上并兼侍讲元祐中司马公休以著作佐郎兼侍讲时朝议以文正公之贤故特有是命朝野杂记绍兴五年范元长以宗卿朱子发以秘少并兼盖殊命也乾道六年张敬夫始复以吏部员外郎兼盖中兴后庶官兼侍讲者惟此二人若绍兴二十五年张扶以祭酒隆兴二年王宣子佐以检正乾道七年林景度以宗卿入经筵亦兼侍讲者盖扶本以言路兼说书宠陞其秩宣子时摄版曹景度尝为右史且有敬夫旧例故稍扰之皆有以也朝野杂记】
　　歴代事实稽古守正【唐文宗朝郑覃充翰林侍讲学士覃于经学稽古守正帝尤重之及李宗闵辅政以与李德裕善罢侍读学士文宗好经义心颇思之复召为侍讲学士】学有师法【职官分纪韦处厚通五经博览史籍而文思赡逸为户部郎中知制诰穆宗以其学有师法召入翰林为侍讲学士授谏议大夫改中书舍人】劝讲禁中【马怀素劝讲禁中天子尊礼】侍经内殿【路随制只事穆宗侍经内殿敷尧舜之大典畅周孔之遗风雅言玉莹奥义冰释】救正之辞【后汉张酺传显宗时数讲于御前每侍讲有救正之辞】六经法言【唐职林韦处厚以穆宗冲怠不向学即与路隋合六经掇其粹要题为六经法言二十篇冀助省览帝称善】诸经纂要【职官分纪唐崔郾为侍讲学士与同列髙重抄撮六经嘉言要道区分事类凡十卷名曰诸经纂要冀人主易于省览上嘉之赐锦二百疋】疑事口宣【唐王起文宗时为翰林学士起侍讲时或僻字疑事令中使口宣即以榜子写对故起着口宣十卷分纪】三侍学士【文宗召王起许康佐为侍讲学士桞公权为侍书学士上每有疑义即召学士入便殿顾问讨论率以为常谓之三侍学士恩宠异等】华光殿【后杨赐灵帝诏选通尚书有重名者举赐乃侍讲于华光殿中】太液亭【唐韦处厚路隋为侍讲穆宗召入太液亭命分讲毛诗闗雎尚书洪范等篇访以理体处厚等演经义以广规讽之道】
　　皇朝事实西学侍臣【东坡谢表西学上贤玷侍臣之髙选】露门劝讲【庆厯贾昌朝拜相制云】金华经幄【曲阜行周常制金华经幄并以命尔】延英之席【丁未録治平四年谕司马光诏曰今将开延英之席】色温气和【程氏遗书伊川先生曰昨在讲筵曽说与温公云更得范淳夫在筵中尤好温公问何故颐曰自度少温润之气淳夫色温而气和尤可以开陈是非导人主之意遂除侍讲】闳深博约【言行録范成大字至能乾道中兼侍讲直前谢上曰卿闳深博约故有此除】真侍讲【杨龟山语录文潞公尝与吕范诸公入侍经筵闻先生讲说退相与叹曰真侍讲也一时文士归其门者甚盛而先生亦以天下自任论议褒贬无所顾避】讲师三昧【言行録东坡先生尝谓李廌曰范淳夫讲说为今经筵讲官第一言简而当无一冗字无一长语义理明白而成文灿然乃得讲师三昧也】讲春秋左氏【归田録仁宗退朝常命侍臣讲读于迩英阁贾侍中昌朝时为侍讲讲春秋左氏每至诸侯淫乱事则畧而不说上曰六经载此以为后王监戒何必讳】专讲春秋【胡文定公安国行状公字康侯绍兴初除公兼侍讲专讲春秋时讲官四人援例各专一经上曰他人通经岂胡某比不许】孟子醇正【司马康为讲官言于英宗曰孟子为书最醇正王道尤明白所宜观览也】三经要语【范祖禹家传公兼侍讲讲论语毕赐宴东宫上遣赐御书唐人诗公表谢又赋诗以献退而节畧尚书论语孝经要切之语训戒之言得二百一十九事名曰三经要语进之】语约义明【吕公着于讲读尤精众谓语约而义明可以为当世之冠】简而不烦【仁宗尝命侍臣讲毛诗而谏官余靖疏曰天子之学与臣下不同惟当撮前经之枢要复先王之轨范简而不烦为得其术并分纪】録劝讲箴【言行録李文简公焘字仁甫乾道中兼侍讲以经筵少闲録赵师民劝讲箴以讽并及仇士良不欲人主读书近儒生之説】写无逸图【言行录赵鼎字元镇先是侍讲范冲乞依仁宗迩英阁故事写书无逸孝经天子四章为图设于讲殿之壁上亲御宸翰写成二图上以语宰执于是鼎赞上从善汲汲之意】上金华箴【冯元明道五年为翰林侍讲学士上金华箴诏书宠之本】陈正心说【言行录范忠宣公纯仁字尧夫元丰中除兼侍讲公语人曰国之本在君君之本在心人君之学当正心诚意以仁为体使邪僻浮薄之说无自而入岂务章通句解以资口舌之辩哉及在经筵进讲必反覆开陈其说】有该教化【余靖上疏曰天子之学简而不烦上曰靖所言诚知治体命侍臣讲读有该教化者周悉讲论】奏专勤四字【言行录王岩叟字彦霖因侍讲筵奏曰陛下退朝何以消日应曰看文字对曰陛下以读书为乐天下幸甚大抵圣贤之学须在积累积累之要在专与勤四字是积学之要愿留圣意】陈治乱以戒【吕申国正献公家公既侍经筵时仁宗春秋髙公于经同异训诂得失皆陈其畧至于治乱安危之要闻之足以戒者乃为上反覆深陈之】参近代为戒【李廌师友谈记太史公范祖禹诘朝当讲即前一夕正衣冠俨然如在上前及当讲开列古义仍参之时事及近代本朝典故以为戒劝】侍讲十年【曽公亮自集贤校理至翰林学士侍讲十余年】台丞在经筵【见前官制注】出知蔡州【四朝国史钱象先字资元自讲筵出知蔡州故事讲读官分日迭进象先已得蔡州帝犹谕之曰大夫行有日矣宜讲彻一篇于是同列罢进者浃日】带职补外【东斋记事故事侍讲学士无带出外者张知白罢参知政事授此职知大名府然非歴二府而出者不得与宝元中梅询始带知郑州改许州自后两制遂为例也】坐讲【吕氏家塾广记旧制坐而讲读别置书册于御前仁宗富于春秋令儒臣立就御案便于指示遂为故事神宗朝王安石侍读以为道之所存礼亦加重请复赐坐乃乞下礼官韩维以下三人以为当坐刘攽以下七人以为不当坐乃不行元祐初程颐为侍讲复请坐不从】劝讲箴【赵元昊反罢进讲侍讲赵师民上书陈十五事八曰延讲诵因献劝讲箴至是上命讲读经史】双日讲读【仁宗尝语近臣以方亲庶政听断之暇欲召名儒讲习经典宰臣冯拯等曰今春降诏毎于双日讲读以当奉行前诏故也云云】不讲日进故事【吕塾广记元祐间苏颂为侍讲请如庆厯故事诏讲读官遇不讲日各进汉故寔二事颂于逐事后畧论得失大防】在经筵二十七年【嘉祐间杨安国在经筵二十七年上称其仁义淳质以比先朝崔遵度】赐章服【庆厯七年上御迩英阁讲孝经赐曽公亮三品章服曰此赐异于他日】赐宴东宫【元祐元年赐宰执经筵官宴于东宫上亲书唐人诗分赐之以讲论语终篇也】燕于秘书【绍兴二十二年燕于秘书省以讲尚书彻章自是以为例】
　　羣书旁引侍言帝幕【后汉张酺传赞云孟侯经博侍言帝幕】劝讲帷幄【后汉杨秉字叔节桓帝即位以明尚书入劝讲拜太中大夫以病乞退黄琼上言秉劝讲帷幄不宜外迁留拜光禄大夫】侍讲华光殿【后汉刘寛字文饶灵帝召拜太中大夫侍讲华光殿赐衣一袭】入讲白虎观【后汉贾逵与班固并校秘书肃宗好古文尚书左氏传入讲白虎观南宫云台帝善逵説】殿中无双【类要肃宗诏丁鸿与广平王及诸儒论定五经同异于北宫白虎观帝亲称制临决鸿以才髙论难最明诸儒称之帝数嗟美焉时人叹曰殿中无双丁孝公东观记曰上叹其才号之曰殿中无双丁孝公】屡有谏正【后汉肃宗常言张酺入侍讲屡有谏正可谓有史鱼之风矣】帝备弟子仪【后张酺肃宗即位出为东郡太守元和二年巡狩幸东都引酺及门生并郡县掾吏并防庭中帝先备弟子之仪使酺讲尚书一篇然后修君臣之礼赏赐殊特莫不沾洽】
　　羣书精语奉天子五学之游【苏东坡谢除表】望西清之帷幄【同上望西清之帷幄久立彷徨聴长乐之鼓钟恍如梦寐】西学之旧臣【同上】典坟富于泉海【马懐素侍讲制词赋成于鼓吹典坟富于泉海】
　　名贤诗词坐阅诸公半廊庙【苏东坡侍立迩英述怀曈曈日脚晓犹清细细槐花暖欲零坐阅诸公半廊庙时看黄色起天庭自注仆射吕公门下韩公左丞刘公皆自讲席大用】上尊初破早朝寒【东坡诗上尊初破早朝寒茗椀仍沾讲舌干陛楯诸公空雨立故应惭悔不儒冠】日髙黄繖下西清【东坡迩英讲论语谢赐书诗绣裳画衮云垂地不作成王剪桐戏日髙黄繖下西清风动槐龙舞交翠】却结絇丝侍禁庭【东坡诗江沙踏破青鞋底却结絇丝侍禁庭】隆儒殿阁对横经【黄山谷和东坡入侍诗隆儒殿阁对横经咫尺清都雨露零见説文星环北极人间无路仰天庭】鸱阁行看迎太宰【周益公寄胡邦衡诗鸱阁行看迎太宰象篦应记讲庖人注公在讲筵讲周礼至庖人而请去】
　　崇政殿説书【本朝仁宗景祐元年正月命贾昌朝赵希古为崇政殿説书初侍讲学士孙奭年老乞外因荐昌朝等至是特置此职以命之续防要庆厯二年以赵师民预讲官复为崇政殿说书职官分纪盖秩卑资浅则为説书不兼侍讲元祐间范淳夫初以著作佐郎兼侍讲司马公休又尝以著作佐郎兼侍读前此未有也吕原明家塾记崇宁中初除説书三人皆以隐逸起蔡崈与吕瓘仍遂其性诏以士服随班朝谒入侍渡江后尹彦明初以秘书兼之中间王龟龄范至能皆以郎官兼亦殊命也】
　　皇朝事实真侍讲【朱文公伊川年谱程颐召充崇政殿説书一日讲罢未退上忽起凭槛戏折栁枝先生进曰方春发生不可无故摧折注或云无此经筵承受张茂则尝招讲官啜茶观画先生曰吾平生不啜茶亦不识画竟不往文潞公尝与吕范诸公入侍经筵闻先生讲説退相与叹曰真侍讲也】修身正心【言行録吕希哲字原明为説书凡二年日夕劝导人主以修身为本修身以正心诚意为主心正意诚天下自化不假他术身不能脩虽左右之人且不能谕况天下乎】纳诲辅德【伊川先生文集先生既召对充崇政殿説书四月例以暑热罢讲先生奏言辅导少主不宜疎畧如此乞令讲官以六参日上殿问起居因得从容纳诲以辅上德】以师道自居【言行录哲宗幼冲召程正叔为崇政殿説书正叔以师道自居毎侍上讲色甚庄继以讽谏上畏之正叔曰吾以布衣为上师傅其敢不自重】进迩英记注【东都事畧贾昌朝传景祐元年初置崇政殿説书以授昌朝而天章阁待制亦自昌朝始在经筵善称説仁宗多所质问昌朝皆记录删润以进赐名迩英延议二阁记注録】奏经筵三事【实録哲宗嗣位召程頥将以为崇政殿説书上奏论经筵三事其一以上富春秋宜选贤德以辅讲官因使陪侍宿直讲説道义所以涵飬气质薫陶德性其二请上左右内侍宫人皆选老成重厚之人不使侈靡之物浅俗之言接于耳目仍置经筵祗应内臣十人使上在宫中动息以语讲官其三请令讲官坐讲以飬人主崇德重道之心既而命下以通直郎充崇政殿説书】讲说明白【景祐元年以贾昌朝为崇政殿説书昌朝説讲明白上喜之多所质问昌朝请悉记録岁终以付史馆】经术世家【熈宁四年以王雱为崇政殿説书雱宰相安石之子上闻其经术能世其家故召对而擢用】崇儒重道【周益公集近制兼职虽宰相领国史实録院勑令所玉牒所降敕而已惟讲读官下至说书皆命词给告可见崇儒重道之意也】日轮二员【景祐元年命贾昌朝赵希言王宗道杨安国并为崇政殿説书日轮二员祗候】迁他官侍经筵如故【贾昌朝初为崇政殿説书后为天章阁侍讲歴知制诰开封府权御史中丞而侍经筵如故】成就君德【程颐为説书上奏论经筵三事三曰天下治乱系宰相成就君德在经筵】进讲必宿斋【伊川先生在经筵当进讲必宿斋豫戒潜思存诚冀以感动上意尹焞每当讲前夕必斋戒沐浴曰欲感悟人君安得不敬】庶官曰说书【周益公集近事侍従以上兼经筵则曰侍讲庶官则曰崇政殿说书故左史兼亦曰侍讲如程敦厚赵衡是也】
　　羣书旁引说书金华殿【汉成帝乡学郑寛中张禹朝夕说尚书于金华殿中诏班伯受焉数年金华之业絶出与王许子弟为羣金华在未央】
　　台谏兼经筵【国朝庆歴二年召御史中丞贾昌朝侍讲迩英阁故事台丞无在经筵者上以昌朝长于讲说特召之仁宗实録神宗用吕正献亦止命时赴讲筵去学士职中兴后王尚书賔为御史中丞建请复开经筵遂命兼侍讲自后十五年间继之者惟王唐公徐师川二人皆上意也绍兴十二年春万俟中丞卨罗谏议檝并兼讲读盖秦楚材梓是时已兼説书便于傅导自后伯阳继之每除言路必与经筵矣桧死遂罢兼自二十五年十月至三十二年台丞谏长兼经筵止三人庆元后台丞谏长暨副端正言司谏已上无不预经筵者正言兼説书自巫端明伋始副端兼説书自余尧弼始察官兼説书自陈少卿防始绍兴二十五年春董殿院德元王正言珉并兼侍讲非台丞谏长而以侍讲为称又自此始其后犹或兼説书台官自尹穑隆兴二年五月谏官自詹元宗乾道九年十二月后并以侍讲为称不复兼説书矣朝野杂记】
　　修注兼经筵【自朱子发后修注官多得兼侍讲嘉泰二年八月林伯玉自殿中侍御史兼侍讲除起居郎其年闰十二月邓伯允自右正言兼侍讲除起居舍人伯玉改兼权刑侍伯允改兼史编实讨非故典也开禧元年八月娄彦开自言路徙奉常兼权中书舍人亦以史院易经筵遂为定例三年十月朱仲文自司谏改奉常兼讲如故意者以其兼权史侍故也十一月王简卿知谏院为左史仍兼崇政殿説书言者犹以为不可罢之嘉定元年黄伯庸自右正言兼侍讲除起居舍人兼如旧今故典矣自渡江后惟王枢宻纶以右史兼説书其他无此比】
　　宫观兼经筵【国朝元丰八年五月资政殿大学士吕公着兼侍讲提举中太乙宫兼集禧观公事七月韩维兼侍读提举中太乙宫元祐元年端明殿学士范镇致仕提举中太乙宫兼集禧观公事兼侍读不赴六年冯京兼侍读充太乙宫使未几乞致仕不允仍免经筵进读续防要中兴以来如王大资朱丞相胜非张大资浚谢资政克家赵观文鼎万俟资政卨并以万夀观使兼侍读隆兴元年张大资焘以万夀汤大观思退以醴泉并兼侍读乾道五年刘敷制章以佑神兼侍读系以中兴防要修入七年宝文阁待制胡铨除提举佑神观兼侍讲是日以宰执进呈虞允文奏曰胡铨蚤岁一节甚髙谓当阔畧録其气节不宜令遽去朝廷上曰铨固非他人比且除在京宫观留侍经筵故有是命中兴防要】
　　四六警语【虎门　金华　经帏氊厦　翠幄　帝幄】
　　发端【天阙疏恩　讲明经训　恩涣纶闱　疏恩玉陛露门劝讲　开广帝心　道尊经幄　进读金华
　　出纶天阙　疏恩龙墀　涣班制綍执帙露门　进侍虎观　进侍经帷】
　　起联【禁从回翔素仰人中之杰经帷登进允为帝者之师】
　　【圣徳日新方懋缉熙之学经筵地辟首严讲説之司】
　　【天官之冠六卿已着选抡之效左史之陈五典尤资啓沃之衷】
　　【奥义微言资飬成于圣徳细氊广厦加礼重于师臣】
　　【立殿陛之上而争是非益新风采辅缉熙之学而显德行将广见闻】
　　【紫宸优暇加圣德于就将翠幄雍容极儒绅于荣擢】
　　【王者之德意志虑乆烦润色之工帝学之缉熙光明尤赖见闻之益】
　　【峻学士之班升华邃阁极儒臣之选进读迩英】
　　警联【有谋告后独髙骑省之风以媺诏王益重虎门之望】
　　【发挥奥义究六艺之本原宻迩清光耸一朝之风采】
　　【六经载籍之传歴陈治世之法广厦细氊之上更尽近臣之规】
　　【王人求多闻益懋缉熙之学贤者告善道居多启沃之忠】
　　【视玉堂之草逺追三盘五诰之遗説金华之书尽洗诸子百家之陋】
　　【陞班月殿极平生儒者之荣劝讲金华如古者师臣之重】
　　【经道之简严易直式资讲贯之工帝学之缉熙光明尤赖见闻之益】
　　【俨若上界官府之班然层霄庆云之瑞】
　　【如髙宗之命一相有时敏修来之言若成王之进羣臣得日就缉熙之戒】
　　【倘非髙明广大之资莫赞缉熙光明之学】
　　【文武之政布在方册宜从讲席以启闻尧舜之道陈于王前当见治功之益伟】
　　【黜覇尊王之学通今博古之才】
　　【令五日一至朝堂实外倚潞公之重任欲大辽毋开边隙恐再劳司马之居中】
　　【承金华之旧学亲玉色于燕朝】
　　【尧舜汲汲仲尼皇皇所贵为王者之事虞夏浑浑商书灏灏直期续圣人之传】
　　【黼扆之所延登　　宻侍金华之邃经帷之所凭藉　　亲承玉色之光】
　　【于从容暇豫之时　六经载籍之讨论有谘访讨论之益　广厦细氊之宻勿】
　　结联【视君如腹心勉就月将之学相王为左右伫观辰告之猷】
　　【读倚相典坟之训正赖真儒运子房帷幄之筹伫跻近辅】
　　【具小夫之牍辄修敬于中涓为王者之师嗣驰神于光范】
　　【稽古之荣不羡陈庭之车马不寐而喜亟凭奏记于麟鸿】
　　【博考经籍而约文伸义允资防绎之功置诸左右而纳诲辅台即庆登庸之拜】














　　翰苑新书前集卷十一
　　钦定四库全书
　　翰苑新书前集卷十二
　　谏院
　　【官制见各官下】
　　歴代事实箴尹【吕氏春秋注曰楚之官亦谏臣也】保氏【见后羣书精语下注】用皁囊【汉官仪曰凡章表皆启封其言密事用皁囊也】伏青蒲【史丹】白马复谏【光武临朝或有惰容张湛辄谏其失常乗白马帝每见湛辄言白马生复谏矣】回天之力【张素谏太宗修洛阳宫魏徴叹曰张公论事遂有回天之力可谓仁人之言其利溥哉】侧门论事【代宗实録大厯十二年诏曰谏官所献封事不限早晚任进状来所由门司不得辄有停滞如须侧门论事亦随状面奏即便令引对】每事十论【宪宗元和二年谓幸臣曰朕见文皇行事少有过差谏臣论诤往复数见况朕之寡昧今后事或未当卿等每事十论不可一二而止】五七谏臣【唐太诏令今三品官言事诏朕日有所念直辞谠议时或罕闻五七谏臣其人安在眷懐于此耿叹良深】举过者三十人【齐桓公有坐友三人谏臣五人举过者三十人刘轲上崔相书】燕游王魏必在【唐太宗时王珪魏徴为谏官文皇虽燕游寝食之间王魏必在其所犹以为视听之未广也因命三品以上入议军国大事必遣谏官一人随入以参验之】驺哄相望【崔俨为谏议大夫其羣从数人自熈宁里谒大明宫冠葢驺哄相望每嵗时宴于家以一榻置笏犹重积其上】额叩龙墀【唐敬宗时游畧曰臣以谏为官使陛下负天下之讥请碎首以谢遂额叩龙墀血流被面】随三品官入閤【唐王珪传帝曰朕虽不明幸诸公数相谏王珪曰古者天子有争臣七人谏不用则相继以死今陛下开圣德收采刍言臣愿竭狂瞽佐万分一帝乃诏谏官随中书门下及三品官入閤】凤鸣朝阳【唐髙宗自韩瑗褚遂良之死内外以言为讳髙宗造奉天宫李善感始上书极言之时人喜之谓之鳯鸣朝阳】立仗马【唐李林甫居相蔽欺天子耳目谏官皆持禄养资无敢正言者补阙璡再上书斥为下邽令因以语其余曰君独不见立仗马乎终日无声而食三品刍豆一鸣则黜之矣虽欲不鸣得乎由是谏诤路絶矣本传】十事去五六【唐宪宗问李绛曰比谏官多朋党论奏不实皆陷谤讪欲黜其尤若何绛曰人臣进言岂易哉如欲陈十事俄而去五六及时以闻而削其半故上达者才一二今乃欲谴诃之使直言箝口非社稷利也本传】朝夕论思【虞翻传谅直朝夕论思日月献纳出入讽谏】日月献纳【见上注】
　　皇朝事实四谏【庆厯中厌天下久蔽而选用欧阳脩余靖蔡襄王素为谏官号为四谏】七诤【胡文恭行钱彦逺制云进増七诤之重】殿上虎【言行録刘元城安世字器之遍歴言路正色立朝知无不言言无不尽每以辨是非邪正为先进君子退小人为急其面折廷争至雷霆之怒赫然则执简却立伺天威少霁复前极论一时奏对且前且却者或至四五殿廷观者皆汗缩竦听退则咨嗟叹服至以俚语目之曰殿上虎】建储十九疏【言行録范忠文公镇字景仁仁宗未有继嗣嘉祐初得疾中外危恐公独奋曰天下事尚有大于此者乎即上疏凡章十九上鬓发为白】言天下大计【言行録吴文肃公奎字长文初仁宗春秋髙而皇嗣未立公自为谏官即为上言天下大计愿早有所系后因奏事上留语曰将有所置以维大本公再拜贺因复进劝已而皇子遂定】论君子小人【言行録范忠宣公纯仁为谏官前后屡上言以休兵省事节用富民进君子退小人爱人材申公论为急崇聚敛事苛刻亲谗佞任偏听为戒其于君子小人之际尤反复激切无所讳避】论权幸内降【言行録包孝肃公拯字希仁知谏院数论斥大臣权幸请罢去内降曲恩又列上唐魏郑公三疏请置座右以为鉴别条七事多见采纳】上御戎十策【涑水记闻王禹偁为谏官上御戎十防】议论存大体【言行録陈忠肃公瓘字莹中公在言路知无不言然议论持平务存大体弹击不以细故未尝及人私过】大事廷争小事论奏【防要神宗正史职官志左右谏议大夫各一人从四品左右司谏各一人正七品左右正言各一人从七品同掌规谏讽谕凡朝延有阙失大事则廷争小事则论奏】焚奏草示不卖直【东都事畧田锡字表圣尝曰吾立朝以来封章五十二奏皆谏臣任职之常事也岂可藏副示后谤时卖直悉取焚之】以太常丞被选【言行録欧阳文忠公脩庆厯増谏员取敢言士公首被选以太常丞知谏院赐五品服】缀两省班【职官分纪熈宁八年同知谏院范百禄言今修起居注直舍人院则缀小两省班同知谏院则绌而不与非明职分勤官守之意诏令缀小两省班】近侍引避【同上治平元年同知谏院吕诲奏先帝朝谏官奏对即左右近侍皆引避故从容论议无泄于外】为朋党论【言行録初范公贬饶州朋党之论起欧公为朋党论以进改右正言知制诰仍知谏院】日蚀请罢宴【言行録富公弼知谏院康定元年正旦日蚀公请罢宴执政不可后使狄还者云狄中罢燕仁宗深悔之】言兵民财【东都事畧范镇知谏院言中书主民枢密主兵三司主财各不相知故财已匮而枢密益兵无穷民已困而三司取财不已请使中书枢密通知兵民财利大计与三司同制国用】蔡君谟诗【蔡君谟喜欧阳脩三人除谏官诗云御笔亲除三谏官諠然朝野尽相欢昔时流落丹心在自古忠贤得路难好竭谋猷居帝右直须风采动朝端世间万事皆尘土留取功名久逺看三人以其诗荐除为谏官】自叙安用如此谏官【庆厯中余靖欧阳脩王素蔡襄为谏官力引石介时范仲淹曰石介刚正天下所闻然性亦好异使为谏官必以难行之事责人君以必行少拂其意则引裾折槛叩头流血无所不为主上虽富有春秋然无失德朝廷政事亦自脩举安用如此谏官也】出补郡吏【萧望之出为平原太守上疏曰悉出谏官以补郡吏所谓忧其末而忘其本朝无谏官则不知过】以为迂濶【王吉宣帝时为谏议大夫论任子之令上以其言为迂濶不甚宠异也】
　　谏议大夫【歴代谏大夫秦置掌论议多至数十人汉武帝元狩中更置后汉増为谏议大夫后汉书曰来歙父仲哀帝时为谏议大夫误矣隋亦曰谏议大夫置七人属门下省炀帝废唐武德中复置龙朔三年改为正谏大夫后又置谏议大夫开元以来废正谏大夫复谏议大夫贞元四年分为左右左门下右中书元和元年勅左谏议大夫宜去左字其右谏议大夫四员并停续通典国朝承五代之弊官失其守官职差遣才以定俸入而不亲职谏议大夫司谏正言皆须别降勅许赴谏院供职者方为谏官王彦辅尘史亦有领它职而不与谏诤其由它官领者带知谏院以两省官充掌供奉谏诤凡朝廷阙失大则廷议小则上封两朝志真宗天禧元年诏两省置谏官六员不兼职务三年以李虚己为谏议大夫充职其后员阙不补天圣初上封者以为言诏以孔延鲁刘随并为右正言而谏大夫兼他职犹故也长编明道元年陈执中为谏官屡请置院于是以门下省为谏院徙旧省于左掖之西置谏院自此始尘史庆厯四年诏自今除谏官毋得用见任辅臣所荐之人元丰正名左右谏议大夫为谏垣之长专言责焉职畧左门下右中书同掌规谏讽谕凡朝政阙失大臣至百官任非其人三省至百司事有失当皆得谏正四朝志靖康元年诏台谏天子耳目之官宰执不当荐举当出亲擢立为定制续防要中兴之初因旧制设左右谏议大夫司谏正言属门下中书后省建炎三年诏谏议大夫不两省别置局于后省之侧许与两省官相见议事以登闻检鼓院专焉中兴防要绍兴元年诏中书门下两省并为中书省二年诏中书门下后省谏院官吏并依旧赴三省内元置局处供职同上】
　　歴代事实首谏【白集郑覃制擢居首谏益厉謇谔】谏纸【唐肃宗制两省十日一上封白居易与元稹书仆为谏官月请谏纸诗云月惭谏纸二百张】朝廷宿望【崔元亮字晦叔为谏议大夫朝廷宿望也】名儒宿德【初学记汉武帝因秦置谏大夫皆名儒宿德为之】好学明经【前汉两龚皆楚人胜字君賔舍字君倩二人相友并著名节故世云楚两龚少皆好学明经何武荐胜徴为谏大夫引见胜荐龚舍及寿侯嘉有诏皆征胜曰切见国家徴毉巫尚为驾徴贤者宜驾上曰大夫乗私车来邪胜曰唯有诏为驾龚舍侯嘉至皆为谏大夫】有佚才【前王褒字子渊益州刺史王襄奏褒有佚才乃徴褒既至诏褒为圣主得贤臣颂擢为谏议大夫】鲠亮有学术【褚遂良为谏议大夫太宗曰遂良鲠亮有学术竭诚亲于朕】劲正有风节【唐武儒衡字廷硕以戸部侍郎知谏议大夫事论议劲正有风节】公直蹇正【后汉韦彪字孟达上议曰谏议之职应用公直之士通才蹇正有补益于朝者】清谨髙亮【续汉书周举乐商曰周举清谨髙亮可任谏议大夫】真谏议【萧钧永徽中为谏议大夫争盗库财死罪曰囚罪诚死恐天下闻谓陛下重货轻法任喜怒杀人帝曰真谏议也】真谏官【李景伯景隆中为谏议大夫中宗宴侍臣酒酣各命为回波词或以谄言媚上或要丏谬宠至景伯独为箴规语以讽帝不悦中书令萧至忠曰真谏官也】有谏臣体【唐孔戣元和初改谏议大夫侃然忠谠有谏臣体上疏论时政四条帝意嘉纳焉】有诤臣风【唐文宗尝于便殿召柳公权论事切直忤防周墀为之惴栗公权词气益坚上徐谓之曰朕知舍人不合却作谏议以卿论事有诤臣之风今擢卿谏议大夫】入閤【职林王珪为谏议大夫尝进曰古者天子有争臣七人谏不用则相继以死今陛下开圣听收采刍言臣愿竭狂瞽佐万分一帝可乃诏谏官随中书门下及三品入阁珪推诚纳善每存规益帝益任之】知匦【唐武后垂拱二年置匦四区列朝堂东方青匦铭曰延恩南方丹匦铭曰招谏西方素匦铭曰申寃北方匦铭曰通以谏大夫补阙拾遗等一人充使知匦事每日所有投书至暮则进】阁中抗论【唐郑覃为谏议大夫穆宗不恤政事喜游宴覃与同职廷奏谏之帝初不悦顾宰相萧俛曰此辈何人俛对曰谏官帝意稍解乃曰朕之过矣臣下尽规忠也谓覃曰阁中奏事殊不从容今后有事面陈朕与卿延英相见时久无阁中奏事覃等抗论人皆相贺】仗下与言【唐宋璟神龙初为吏部侍郎中宗嘉其直令兼谏议大夫内供奉仗下与言得失】负气敢言【髙适字达夫明皇在蜀为谏议大夫负气敢言权臣侧目】数陈谠言【傅翻迁谏大夫数陈谠言上嘉之】数有忠言【王良字仲子拜谏大夫数有忠言以礼进止朝廷敬之】谠言直气【唐吕元膺字景大迁谏议大夫规驳谏议大举其职出为同州刺吏及中谢上问时政得失元膺论奏词气激切上嘉之翌日谓宰相曰吕景大有谠言直气宜留在左右使言得失寻兼太子侍读】剀切当帝心【唐职林魏郑公徴字元成太宗时拜谏议大夫日益亲或引至卧内访天下事公亦自以不世遇乃尽展底蕴无所隠凡三百余奏无不剀切当帝心者】切至当圣心【辛庆忌上书曰刘公前以县令见今为谏大夫此其言必有卓絶切至当圣心者】尽底蕴三百余奏【见剀切当帝心注】论得失八十四通【殷侑为谏议大夫论朝廷得失前后凡八十四通以语切出桂管观察使】凡谏有五【六典云谏议大夫掌侍从賛相规谏讽谕凡谏有五一曰讽谏二曰顺谏三曰规谏四曰致谏五曰直谏职林】论延龄不可相【阳城字元城元宗初隠中条山德宗召拜谏议大夫初城未起缙绅想其风采既兴草茅处谏官士以为且死职天下益惮之及受命它谏官论事苛细纷纷帝厌苦而城闻得失且熟犹未肯谏居位八年人不能窥其际及裴延龄诬陆贽等帝怒甚城始守延英阁上疏极论慷慨引义申直贽等累日不止闻者危惧城愈励然帝意不已欲遂相延龄城显语曰延龄为相吾当取白麻壊之哭于庭不相延龄城之力也】谏婕妤立为后【前汉刘辅擢谏大夫谏成帝婕妤立为皇后】上书言制度【龚胜为谏议大夫数上书言百姓贫吏不良风俗薄制度太奢刑太深赋敛太重宜以俭约为先】上疏言宦官【袁山松汉书刘陶拜谏大夫灵帝时上疏言宦官云臣恨不列稷契伊周之徒而与比干龙逢为俦】谏漆器之作【褚遂良为谏议大夫太宗问舜作漆器禹雕其俎当时谏舜十有余人食器之间苦谏何也遂良曰诤臣必谏其渐及其满盈无所复谏矣上然之】论披香雕丽【唐苏世长为谏大夫侍宴论披香殿以雕丽太过帝咨重其言】谏泾阳校猎【同上世长从幸泾阳校猎大获禽兽髙祖谓朝臣曰今日乐乎世长进曰陛下游猎薄废万机不满十旬未为大乐髙祖曰狂态发邪世长曰臣私计则狂为陛下国计则忠矣】问时政得失【见前谠言直气注】虚己问政事【贡禹字少翁元帝召为谏议大夫虚己问以政事】喜谏议得君【后汉张普惠为谏议大夫任城王登谓普惠曰不喜君得谏议惟喜谏议得君】贺朝廷有直臣【见羣书精语内】缙绅想其风采【见论延龄不可相注】羣情洒然称允【费直言穆宗召为谏议大夫羣情洒然称允】守平原【宣帝时选博士谏大夫通政事者补郡国守相以萧望之为平原守望之雅意在本朝乃上疏云云朝无诤臣则不知过】龙逢为俦【刘陶迁谏议疏臣恨不列稷契伊周之徒而与比干龙逢为俦】乌集防架【桞仲郢为谏议大夫后每迁必乌集升平第庭木防架皆满五日乃散】
　　皇朝事实谏长【丁未録吴奎奏】上坡【李氏谈録云先公尝言故左省崔坡颂事于宗谔因问坡义答曰唐谏议大夫虽在给舍之上时谏议嵗满方迁给事自给事迁舍人时有自郎署拜谏议者骤立在给舍上朝中谓曰饶君斗上坡亦须斗下坡来葢言其却为给舍序班在下也后遂为故事】谏官之首【景祐四年姚仲孙言谏议大夫居谏官之首】耳目之官【景德三年诏曰左右谏议大夫司谏正言咸预轩墀之列是为耳目之官】纳诲【郑氏绮谈云谏议曰纳诲云云】职献替【南丰拟制俾职献替佥曰汝宜】日赴内朝【防要庆厯三年田况言谏诤之臣不得日奉朝请臣在谏院每闻一事皆诸处采问比及论列或至后时今若令谏官日奉朝请则可以日闻朝廷之事矣诏每日赴内朝】朕之汲黯【国朝田锡天资骨鲠宋白举直言极谏公对事奏经史中治体之要三十篇真宗手诏褒奬拜御史知杂事迁谏议大夫真宗见之色必庄严常自谓曰此朕之汲黯也】拊门镮论废后【言行録孔道辅字原鲁为右谏议大夫上废郭后道辅与范仲淹帅诸台诣阁门请对閤门不为奏道辅等欲自宣祜门入监官宦者阖扉拒之孔手拊门铜镮大呼曰皇后被废奈何不与我曹入谏】率同列论后服【东都事畧云云梁焘字况之迁右谏议大夫有请宣仁后御文德殿服衮冕受册者焘率同列谏引薛奎谏章论明肃皇后不当以王服见太庙事宣仁欣纳】交攻蔡确【又同上云云梁况之复为左谏议大夫前宰相蔡确作诗怨谤焘与刘安世等交攻蔡确窜新州】纠正奸邪【言行录萧正肃公燧字照邻迁右谏议入谢孝宗曰卿论议鲠切不求名誉纠正奸邪不恤仇怨故制词谓善不近名仁必有勇道上意也】不歴郎中而为【春明退朝録近世郑文肃刘丞相张尚书方平王宣徽拱辰滕侍读甫吕给事惠卿邓中丞润又皆不歴郎中员外而便为谏议大夫】辍市灯【言行録陈良翰除谏议秀守遣吏辍市灯人闻之皆惧而畏】
　　自叙下坡【见上坡注】带坠【笔谈谏议班在知制诰上若带待制则在知制诰下从职也戏语曰带坠】
　　司谏【唐武后垂拱中置左右补阙左右拾遗二官以掌供奉讽谏开元以来尤为清选左属门下右属中书通典国朝端拱元年改左右补阙为左右司谏左右拾遗为左右正言是时太宗欲令谏官修职故诏改其官诏曰补阙拾遗位居谏省荣践清华之列是为献纳之司朝廷之得失须论刑政之烦苛必举宜更旧号特立新名后亦有兼它官不供谏职者真宗天禧元年诏两省置谏官不兼职用刘鲁宗道为左右正言三年刘兼判三司勾院葢执政人所畏忌故优与职任而罢之天圣中上封者以为言于是用孔延鲁刘随并为左正言长编元丰肇新官制左右司谏各一人正七品左右正言各一人从七品同掌规谏讽谕凡朝廷有阙失大事则廷诤小事则论奏续防要分两省中兴之初诏不两省绍兴二年复中兴防要淳熈十五年兵部侍郎林栗奏言谏诤之官尚有阙员居其位者往往分行御史之职至于箴规阙失寂无闻焉愿依唐制置拾遗补阙左右各一员不任纠弹之职孝宗从之以谢深甫薛象先充其职班着在监察御史之上光宗立复省朝野杂记】
　　歴代事实直臣【通典郑余庆子澣为右补阙献疏切直余庆入朝宪宗谓曰卿之令子朕之直臣可更相贺遂迁舍人】铁补阙【唐干宁中杨贻德号铁补阙】献疏切直【见上注】挺议鲠固【独孤郁迁司谏吐突承璀讨王宗郁执不可挺议鲠固号称职】　谏疏激【唐文宗以魏謩迁司谏尝言于宰相曰太宗得徴参禆阙失弼成圣政我今得謩于疑似之间必能极谏庶几处于无过之地命于状内备述谏疏激切诏中书为之辞也】岂避雷霆【韦温为司谏时宋申锡被诬温昌言曰丞相操履有所不宜斥乃奸人陷之吾等谏官岂避一时之雷霆而致圣君贤相蔽恶之名邪因率同列伏阙切争之】数移大事【韦顗字周仁歴补阙与李正辞李约更进讽谏数移大事】德舆为助【韩愈为权德舆载之墓碑云贞元中为左司谏章奏不絶诋排奸幸与阳城为助】率同列伏阙【见岂避雷霆注】归登寄名【国史司谏阳城上疏言裴延龄德宗赫怒熊执易为正言上疏极谏切示僚友归登愕然曰愿寄名雷霆之下恐足下不足以独当】谏斜封官【唐辛替否迁司谏谏复斜封官上嘉其切直】中外推其靖密【韦处厚迁左司谏李绛请间言帝王以纳谏为圣拒谏为昏今不闻进规纳忠何以知天下事帝曰韦处厚路隋数上疏其言忠切顾卿未知尔由是中外推其靖密】三人足矣【牛丛字表令迁司谏数言事防宰相请广谏员宣宗曰谏臣惟能举职为可奚用众耶今张符赵璘牛丛使朕闻所未闻三人足矣】同辈注目【唐韦渠牟迁右司谏内供奉僚列初轻之上在延英既对宰相多使中贵人召渠牟于官次同辈始注目矣】酬献纳之劳【职官分纪唐独孤郁李正辞严休复自正言迁司谏参谢之际宰相裴垍廷语之曰独孤与李补阙皆孜孜献纳今之迁职可谓酬劳无愧矣严补阙官业或异于斯时者进拟不无疑缓休复悚恚而退】
　　皇朝事实谏曹【晏公类要左右谏曹所宜迭处】朝野称得人【东都事畧江公望除迁左司谏公望谏诤有体朝野称为得人】不负所职【言行録韩魏公言王沂公见公论事切直有本末喜谓公曰比年台谏官多畏避为自安计不则激发近名如君固不负所职谏官宜如此】耳目不可轻付【言行録江公望字民表公居司谏言君臣一体人君元首也左右大臣股肱也谏官御史耳目也股肱不力则百事隳耳目不明则四方塞一体病则元首为之不康是职也曷可轻付哉】疏朝廷大体【东都事畧田锡字表圣既得谏官即上疏献军国要机者一朝廷大体者四】论知人安民【同上王觌字明叟擢右司谏首陈知人安民之术】所言四十事【中兴系年录赵鼎除殿中范宗尹言于上曰故事无自司谏除殿中者乃进侍御史上谓宗尹曰鼎在言路极举职所言四十事已施行三十六葢祖宗初除言官即置簿载其所言事考其多少当否已行者即朱销其下外廷不知也】存藳七十余【言行录韩魏国忠献王琦为谏官三年所存谏藳欲敛而焚之以效古人谨密之义然恐无以见人主从谏之美乃集七十余章曰谏垣存藳自序于其首大畧曰谏主于理胜而以至诚将之】法筵第一义【同上崇政殿説书吕希哲除右司谏辞未获命礼书苏轼在迩英戏希哲曰法筵龙象当观第一义希哲笑而不言退谓祖禹曰若辞不获当以杨畏为首时畏在言路而颇险为子瞻所厚故希哲及之】射人先射马【陈忠肃公瓘为司谏先是因防朝见蔡京视日久而不瞬语人曰京之精神如此他日必贵然矜其禀赋敢敌太阳吾恐此人必无君自肆寻居谏省遂攻其恶京闻因所亲以自解瓘答之曰杜诗所谓射人先射马擒贼须擒王不得自已也遂攻之愈力】论执政凡八章【王岩叟元祐元年迁左司谏一日并命执政其间有不协士望者公方权给事中即缴奏并以谏职上疏既而命下遂不由门下省以出公复上疏云命令斜出尤损纪纲凡八上章命竟寝】论外台不职二人【萧正肃公燧拜左司谏首言辨邪正然后可为治上以外台耳目多不称职公疏二人乃大珰甘升都承防王抃所主上即罢之并同上】劾亲王造锦衣【长编丰稷为左司谏杨王灏荆王頵令成都承受宦者造锦衣稷即奏劾监察御史赵机同时进对退谓稷曰闻使君言使机汗流浃背给事中赵君锡曰谏官如此天下必太平】出宸选【明道中执政除其亲旧二人为正言司谏上谓曰祖宗法制台谏官须出自宸选若大臣自除则大臣过失无敢言者执政皇恐】寘右省【曲阜行吴安诗右司谏制寘尔右省职在讽议】称职不次进擢【防要元祐六年三月中书舍人郑雍言左司谏杨康国除吏部员外郎按故事台谏官言事称职者不次进擢其次亦叙迁美职或缪妄不职则明示降黜今康国除员外郎谓以称职而迁则员外在司谏之下以妄言而黜则未见降黜之因诏改郎中】不受上防言事【言行録傅尧俞为司谏尝论谏上不从因曰卿何不言蔡襄公对曰若襄有罪陛下何不自朝廷明正典刑安用臣等言上曰欲使台谏言其罪以公议出之公曰若付公议臣不见其罪臣身为谏官使臣受防言事臣不敢】不因谏取美官【韩忠献为右司谏朝廷欲以知制诰宠其尽言公曰谏行足矣因取美官非本意也】自叙连车载【通典云补阙连车载拾遗平斗量】忤防下迁【唐李渤迁右补阙以谏忤防下迁谘议防军】贬江陵令【唐裴璘屡迁左补阙谏宪宗治丹剂帝怒贬江陵令】
　　正言【官制见司谏门】
　　歴代事实才望标格【吏部铨注拾遗评事赤尉皆以才望清官标格孤秀者署之俗号为三紧官】精神昂然【唐右拾遗张方回每朝政有失便抗疏论精神昂然进不惧死明皇尝曰张方回忠言人也】声振一时【唐栢耆志健而望髙急于立名谒裴度愿以一节掉舌下王承宗以左拾遗往承宗献德二州以二子入质真擢拾遗由是声振一时】号称六絶【唐李邕传邕义烈英迈正直词辨文章书翰号六絶】公议归重【王徽号昭文为右拾遗书二十余上言无回忌公议浩然归重】词髙行直【李邕少知名长安内史李峤等荐邕词髙行直堪为谏诤之官召拜右拾遗】疏词典美【陈子昂为右拾遗上疏陈事词旨皆典美】目为桞箧【唐柳粲传粲迁左拾遗公卿朝野托为牋奏时誉以其博奥目为桞箧】立陛大言【唐宋璟劾张昌宗等反状武后不应李邕为拾遗立殿下大言曰璟所陈社稷大计陛下当听后乃可璟奏】叩墀苦谏【唐刘栖楚为拾遗敬宗畋游坐朝晚栖楚出班以额叩龙墀苦谏云云】见事风生【续通典元和元年元稹为左拾遗稹性锋鋭见事风生既居谏垣不欲碌碌自滞事无不言上疏论谏职曰凡今之人以上封进见为妄动拾遗补阙为冗员以此称供奉官与王珪魏徴为等列臣虽至愚能不自愧】寄名雷霆【唐归登拜右拾遗时欲相裴延龄阳城熊执易等以危言忤防初执易草疏成示登登愕然曰愿寄名雷霆之下安忍足下独当自是同列切谏登每联署其奏无所回避人称重之】有闻即奏【薛延老字商叟宝厯中为右拾遗曰臣等以谏为职有闻即应论奏】言天下利病【唐白居易上疏恩授臣左拾遗谨按六典其选甚重其秩甚卑云云所以卑秩者使位未足惜身未足爱也所以重选者使下不忍负心上不忍负恩夫位未足惜身未足爱然后能有阙必规有违必谏朝廷得失无不察天下利病无不言此国朝置拾遗之本意也】与辅相争得失【郑有融位宰相右拾遗郑言者故在幕府有融以谏臣与辅相争得失不论则废职奏徙它官云】谏迎轩辕先生【职官分纪唐宣宗大中十一年右补阙桑嘏左拾遗王谱右拾遗薛廷杰上疏谏遣中使往罗浮山迎轩辕先生诏云云阅示来章深纳诚意】谏营兴泰宫【职官分纪唐卢藏用为左拾遗则天将营兴泰宫藏用谏曰云云今陛下崇台邃宇离宫别馆亦已多矣更穷人之力以事土木臣恐议者以陛下为不爱人务奉己者云云】不数年出入将相【萧嵩为左拾遗表荐张镐曰如镐者用之则为王者师不用则幽谷一叟尔元宗擢镐拾遗不数年出入将相】立紧【西京杂记拾遗立紧以其行立在北省之次献可替否也评事出紧云云赤尉坐紧云云入仕之路歴是三官者时辈共以为荣也】把麻【唐通事舍人宣语多不知书至宣读辄失句读故用拾遗团句低声以助之谓之把麻】皇朝事实号戆章【东都事畧任伯禹传伯禹字德翁性刚鲠持论劲正为谏官仅半载所上一百八疏皆系天下治体号戆章云】题鲁直【言行録鲁宗道为右正言事有违误风闻弹疏真宗稍厌之一日自讼于上前愿得罢去上悦其忠慰勉以遣他日追念其言御笔题曰鲁直】升殿言事【长编天禧二年左正言刘请今言事许升殿面对从之】许面论事【仁宗实録天禧元年始诏两省置谏官六员不兼他职考所言以为殿最首擢鲁宗道与刘为右正言先是谏官章须繇閤门进又罕得到者宗道请面论事而上奏进司遂为故事】遇事辄言【见亲笔姓名注】言天下治乱【丁未録任伯禹除左正言所上一百八疏皆系天下治乱闗宗庙宫禁细故不论也】言政事宜出圣断【言行録韩献肃公绛除右正言时大臣佐佑时政务循故事公一日奏言政事宜出圣断上曰屡有人言朕少断台谏官见有未便但言来不惮追改也】论尧佐差遣不当【涑水记闻庆厯四年以脩媛父张尧佐提防开封府县镇公事右正言余靖上言尧佐不当得此差遣上曰朕不以女谒用人若物议不允当与一郡】増置谏员【东都事畧孙甫传甫字之翰仁宗方鋭意更用二三大臣乃极一时知名士増置谏员以甫为右正言】首与选擢【东都事畧刘传字耀卿天禧初诏置谏官御史十二员与鲁宗道首与其选擢为右正言】亲笔姓名【言行録余襄公靖字安道庆厯三年上増置谏官以开广言路亲笔公姓名除右正言公感激奋励遇事辄言无所回避】称其学行【东都事畧晁迥传迥字明逺真宗在东宫谕德称其学行及即位宰相李沆又荐之擢右正言】作赋知名【东都事畧夏侯嘉正传尝使巴陵作洞庭赋太宗知其名召为右正言】献歌称防【至道元年和防迁右正言献歌诗称防上谓近臣曰宰相子有文彩能负荷堂构如防者不可得也】奉使契丹【涑水记闻余襄公靖为右正言奉使契丹入辞书所奏事于笏各用一字为目上指其字一一问之尽而后已】玉山主人对客问【四朝国史鲁挺与右正言邹浩友善孟后之废也挺三寄浩书劝力谏复后浩不报及浩以谏立刘后南迁挺着玉山主人对客问讥之识者比韩愈谏臣论】
　　自叙平斗量【通典云补阙连车载拾遗平斗量】其秩甚卑【见言天下利病注】三諌不听去【职官分纪徐仁纪拜左拾遗三上书论得失不纳谓人曰三谏不听可去矣遂托病归乡里】以为冗员【续通典元稹为左拾遗上疏论谏职曰凡今之人以上封进见为妄动以拾遗补阙为冗员以此称言官与王珪魏徴为等列臣虽至愚心实耻之】
　　羣书精语保氏以谏诤为职【晋武帝诏曰古者百官箴王缺然保氏特以谏诤为职今之侍中实处此位择其能正色弼违正救不逮者兼此选】引纲维以正言【魏志杜恕每政有得失常引纲维以正言】有言责者尽其忠【谷永曰事君之义有言责者尽其忠有官守者修其职】朝无诤臣则不知过【前汉萧望之疏云云】置谏诤之官【前刑法志圣王置谏诤之官非以崇德防逸豫之生也】动寤万乗转移大谋【前王商賛云云】论谏本仁义【唐陆贽賛】含忠履洁【石徂徕庆厯圣德诗惟脩惟靖立朝谳谳素相之后含忠履洁并为谏官正色在列】抗志励义直道是陈【桞宗元为阳城遗爱碣曰惟兹阳公履道葆醇爰初隠声覆篑基仁德充而形乃作谏臣抗志励义直道是陈】分左右以备箴谏【孔六帖郑朗大夫制予欲左右前后皆得正人朝夕交戒儆予之阙分左右以备箴谏思见大德骨鲠正直耆艾议论通古今喟然动上心所以増其秩而厚其禄也】其秩峻其任重【孔六帖賛皇一品制谏议大夫大臣之任故其秩峻其任重则君敬其言而用其道况蹇谔之地宜有老成之人秩不优崇则难用耆德其谏议大夫望依隋氏旧制升为从四品分为左右以备两省四品之阙后与丞郎出入迭用以重其器】问其官则曰谏议【韩愈谏臣论忽焉不加喜戚于其心问其官则曰谏议】谏议能如此言事【韩文阳城附传德宗信裴延龄谗贬陆贽城曰吾谏官也即率拾遗王仲舒守延英阁上疏金吾将军张万福贺曰谏议能如此言事天下安得不太平已而连呼太平万嵗】不形直以奸名【唐桞宗元为相国桞浑惟深行状云授右补阙不隠恶以固位不形直以奸名】神明其耳目【元稹杨汝士授右补阙勅朕闻衮职有阙仲山甫补之葢所以节宣天子之嗜欲而弥缝其不至也我国设司谏署以神明其耳目凡在兹选实难其人】立殿陛之下与天子争是非【欧阳上范司谏书立殿陛之下与天子争是非天子曰是谏官曰非】朝夕耳目天子行事【荆公上田正言书今联谏官朝夕耳目天子行事即一切是非无不可言者】为天下昌言以寤主上【同上愿不矜宠利不惮诛责一为天下昌言以寤主上起民之病治国之疵蹇蹇一心如对策时】前贤诗词谏纸赐牋藤【唐元稹诗荣班联锦绣谏纸赐牋藤】补衮谏官能【黄山谷诗补衮谏官能用儒吾道益】不知何语可回天【郑谷谏垣转对吾君英睿相君贤其那寰区未晏然明日翠华春殿下不知何语可回天】直须风采动朝端【庆厯初永叔安道王素俱除谏官君谟以诗贺曰御笔新除三谏官喧然朝野竞相欢当年流落丹心在自古忠良得路难必有谋猷禆帝右直须风采动朝端世间万事俱尘土留取功名久后看三人以其诗荐于上寻亦除谏官】乌府先生铁作肝【东坡诗乌府先生铁作肝霜风卷地不知寒】谏省新登正直臣【刘禹锡寄李贾二大谏拜命诗谏省新登正直臣万方惊喜捧丝纶则知天子明如日肯放淮南髙卧人】献纳开东观【杜赠陈二补阙献纳开东观君王问长卿皂雕寒始急天马老能行】驷马归城阙【韩退之送李补阙驷马归城阙双鳬去海门还从清切禁再沐圣朝恩礼乐中朝贵文章大雅存江湖多放逸献替欲谁论】晓随天仗入【岑参寄左省杜拾遗联步趋丹陛分曹限紫微晓随天仗入暮惹御香归云云圣朝无阙事自觉谏书稀】初升谏署是真仙【郑谷贺韦拾遗初升谏署是真仙浪透桃花恰伍年】
　　四六警语【骑省　谏省　大坡　谏长　拾遗谏垣　言坡　首坡　小坡　立紧】
　　发端【帝眷上坡　简自中宸　畴庸横榻　涣恩宸扆诏升左省　擢居正谏　正位上坡　晋长谏曹涣宠龙墀　涣颁宸綍　擢自栢台　擢自麟台升华骑省　晋陟谏垣　进登蒲院　跻之骑省】
　　起联【圣朝无阙事抗论不休天子有争臣舍公谁可】
　　【白简含香稔着埋轮之望青蒲映日峻跻入閤之班】
　　【天子开心而见诚谋猷并进忠贤明目而张胆风采一新】
　　【行行且止已髙五院之班蹇蹇匪躬进长七人之列】
　　【孤忠自许久结于明主之知独断不移径处以争臣之职】
　　【豸立峩冠端自九重之亲擢鹗飞谏纸行亲四目之言】
　　警联【上坚国论　方资逆耳　少立坡头　言不可已下定人心　毋惜批鳞　即颛朝面　道之将行亟抗伏蒲之直　唐代二人　允矣所谓长德讫成补衮之忠　本朝四谏　用之必为谏官持天下之正　以为鹰鹯不若鸾凰格君心之非　宁舍豺狼而问狐狸】
　　【考司谏七品官之阶虽云序进然大人一正君之事正属司存】
　　【矧方当明主可忠言之时必欲纳吾君于无过之地】
　　【天子有诤臣方切和顔而听圣朝无阙事岂忘逆耳之忠】
　　【奏囊入而九重为之改容弹文读而羣邢至于禠魄】
　　【魏謩补阙逺追文正之遗风吉甫劾奸喜见賛皇之贤嗣】
　　【千百年之芳名所愿加意第一义之伟论岂不动人】
　　【谏官言宰相行谅登庸之非晚天下诵史册记必论建之甚髙】
　　【反覆尽言田锡为朕汲黯匪伊爰立傅説乃予阿衡】
　　【风生白简振朝纲于更化之余日奏皁囊纳君德于无过之地】
　　【魏徴之奏剀切而当帝心李渤之言优游而中时病】
　　【见明目达聪之日已知天地之开想犯顔逆耳之风深觉云雷之壮】
　　【森严白简之陈风销羣枉剀切青蒲之奏日照孤忠】
　　【国家之事惟宰相可行谏官可言纪纲之司乃君子所持小人所畏】
　　【言听谏行进何须于及霤予违汝弼论方倚于回天】
　　【言行而道已行固可占谏官之操己正而物自正又欲观大臣之风】
　　【固将以锄奸去佞之忠移而为陈善闭邪之敬】
　　【风采耸闻不俟阳城七年之久仁义既效岂若魏公百奏之陈】
　　【冠峩豸角隂见晛而聿消手批龙鳞木从绳而自直】
　　【对龙旒而敷鲠论益裨畴昔之孤忠繇骑省而賛鸿枢行踵近时之故事】
　　【钳口结舌之态小人以为智而不以为欺犯顔逆耳之风君子谓之忠而不谓之激】
　　【君子有所恃小人有所忌蔚为百辟之仪谏官可尽言宰相可尽行即兼二者之美】
　　结联【空能激烈重赓圣德之诗安敢狂愚尚着谏臣之论】
　　【闻鸣凤于朝阳岂为私贺寄双鱼于尺素宜激抃悰】
　　【企仰膺门顿作子美驩顔之想摩娑湘石欲刻徂徕圣德之诗】
　　【由斗坡而登枢极近北可稽升鼎席而践台衡逺猷立展】
　　【凤皇鸣朝阳已想羣心之交庆燕雀贺大厦终期孤迹之有依】
　　【有争臣七人端为明时而喜呼太平万嵗倚斯盛事而观】
　　【国家闲暇方极论于政刑朝夕从容尚成言于幽侧】
　　【想宣公之奏本仁义以为言诵唐人之诗捧丝纶而切喜】
　　【家声故在必能继嘉祐遗直之风言路久开何待献昌黎谏臣之论】
　　【一言寤主伫观膏泽之施大厦如天知自帡幪之托】
　　【快九迁三接之荣方自此始托大厦万间之庇稍可偷安】
　　【为国家画治安之策正赖深言留功名存久逺之看敢伸善颂】
　　【玉魏善谏姑入献于箴规姚宋同归伫进联于左右】
　　【裨帝右之谋猷方幸新除于永叔言生民之利害敢祈勿逊于希文】






　　翰苑新书前集卷十二
　　钦定四库全书
　　翰苑新书前集卷十三
　　御史台
　　御史台【御史之名周官有之战国亦有御史秦赵渑池之防各命书其事则皆记事之职至秦汉为纠察之任所居之署汉谓之御史台亦谓之兰台寺汉以尚书为中台御史为宪台谒者为外台谓之三台梁及后魏北齐或谓之南台后周曰司宪龙朔改宪台武后时改为肃政台龙朔后去肃政之名但为左右御史台本朝沿唐之制设御史台大夫无正员止为兼官中丞除正员外或带他官者尚书则曰某官兼御史中丞丞郎则曰御史中丞兼某官给事中谏议则曰某官权御史中丞事次有知杂御史一员副中丞判台事其属有三院一曰台院侍御史焉二曰殿院殿中侍御史焉三曰察院监察御史焉旧制三院多出外任风宪之职用他官领之唐制御史不专言职至天禧中始置言事御史唐朝有御史里行至景祐中始置以处御史之官卑者唐仪台案有六监司元丰三年李定请复六察于是以御史专领六察元丰三年御史台言请以吏部及审官东西院三班院吏察戸部三司及司农寺戸察刑部大理寺审刑院刑察兵部武学兵察礼部太常寺礼察少府将作等工察从之其后大正官名不除大夫检校官带宪衔者亦除去自国初至元丰中检校官多带宪衔有检校御史大夫者至是亦罢以中丞为长知杂御史为侍御史言事官为殿中侍御史六察官为监察御史旧以中丞兼检理事殿中侍御史兼左右巡使左右巡使不如法者文官违失右巡主之武官违失左巡主之监察御史兼监察使至是使名悉罢见防要续防要四朝志】
　　歴代事实乌府【职官分纪汉御史府列柏树有野乌数千栖其上】乌台【同上成帝时御史台有乌集故谓之乌台】栢台【见乌府注】兰台【见前官制】南台【见官制因革又陈子昂为陈舍人让官表云执宪南台】南司【北魏崔暹为御史中尉尚书移牒索御史监选不与及暹为仆射还索御史宋游道判云崔仆射昔在宪司笼架北省今居礼阁控制南司遂不与】霜棱【林逋诗宪台老特减霜棱】肃政台【见前官制】霜简【崔篆箴云云】铁冠【汉官仪云侍御史周官也为柱下史冠法冠一名柱后以铁为柱言其审固不挠常清峻也】白简【任昉为中丞奏弹曰臣谨奉白简以闻注简畧状也】绣衣【绣衣御史武帝置后汉齐武王縯传注曰衣绣者尊宠之也】豸冠【肃宗乾道二年制御史台欲弹事不须进状仍服豸冠】鹭车【旧制御史以鹭羽饰车以白鹭见泉中鱼象御史察隠微之罪】法冠【一名獬豸冠汉书云法冠御史冠也本楚王冠秦灭楚以其君冠赐御史也】八印【唐台仪云台印随从印左巡印右巡印监仓印监库印监察印出使印】耳目官【韦思谦进御史大夫性蹇谔顔色庄重不可犯见王公未尝屈礼或以为讥答曰耳目官固当特立雕鹗鹰鹯岂众禽之偶奈何屈以狎之】凖绳司【唐髙宗问羣臣举御史佥举万年尉杨子帝曰斯人尝防服居公堂视事其可以为凖绳司乎】风霜之任【通典御史为风霜之任弹纠不法百寮震恐官之雄峻莫之比焉】纪纲之地【防要大中三年中丞魏謩兼判戸部謩奏曰御史台纪纲之地不宜与泉货吏杂处乞罢综戸部事从之】朝廷纪纲【唐文宗谓中丞狄兼謩曰御史台朝廷纪纲纪纲正则朝廷理朝廷理则天下治】维持纪纲【元微之行裴注制云奏汉以降御史府莫不用刚果劲正之士以维持纪纲季代而还埋轮破柱之徒絶不复出】职司天宪【五代防要御史台事总朝纲职司天宪】执简南宪【李回制执简南宪是惟邦直】总察羣司【元微之行髙允恭制御史府不以一职名官葢总察羣司典司众政耳】分纠百司【唐太和七年赦文云御史台所置六察分纠百司】临制百司【唐防要大中元年御史台奏状以御史台临制百司纠绳不法若事简则风宪自肃事烦则纪纲转轻】指佞触邪【唐太和勅宪官之职在指佞触邪】纠慝绳违【文选奏弹王源云云】摧刚直枉【韩臯为中丞常有所请未尝诣延英曰摧刚直枉惟在外廷公共言之奈何请诣便殿避人私语】举直错枉【选奏弹王源百官与供奉人交通制御史之职邦宪是司先正其身始可行事当须举直错枉不避亲雠纠慝绳违务从公正如闻过隂自鼓动不即弹射自树恩私曽无忌惮仍有所托将何以寄之鹰隼用屏豺狼】察纠弹劾【北齐御史台掌察纠弹劾】天下持平【见摧刚直枉注】风闻访知【唐旧制不受词讼有通辞状者立于台门御史御史竟往门外收采如可弹者畧其姓名皆云风闻访知】天下肃然【通典注北齐王髙澄用崔暹为御史中尉宋游道为尚书左丞谓之曰卿一人处南台一人处北省固当使天下肃然】贵戚泥楼【李景让为御史大夫内臣贵戚有看街楼阁皆泥之畏其弹劾】显秩【白集制曰御史府自中执宪暨察视之官皆显秩也】雄要【通典贞观初以法绳天下尤重宪官故御史是为雄要】官之雄峻【见风霜之任注】荧精之象【黄石公隂谋秘法曰荧惑火之精御史之象主禁令刑罚收捕纠正】授以立秋【杜牧制汉家授署御史多以立秋葢以风霜始严鹰隼初击】台门北开【邺都故事云御史台在宫阙西南其门北开取冬杀之义】立五花砖【唐国史补御史故事大朝防则监察押班常参则殿中知班入閤则侍御监奏含元殿最逺用八品宣政殿其次用七品紫宸殿最近用六品殿中得立五花砖緑衣用紫案褥之类号为七贵】出入天禁【李峤上疏曰御史得出入天禁】避路仪【唐制大夫中丞午后三刻出回避宰相如午前出宰相回避大中大夫】号七贵【见立五花砖注】歴五院者二人【自唐初来歴五院者唯二人李商隠张延赏五院谓监察殿中侍御史中丞大夫也出南部新书】台中无长官【御史大夫李承嘉尝召诸御史责曰近日御史言事不谘大夫礼乎众不敢对监察御史萧至忠曰故事台中无长官御史人君耳目比肩事主得自弹事不相闗白若先白大夫而许则弹大夫不知又白谁也】台阁生风【晋傅天性峻急每有奏劾或值日暮捧白简不寐待旦于是贵游慑伏台阁生风】南台一御史【南台新书贞元中仕进道塞奏请难行南台惟一御史】
　　皇朝事实风节闻于天下【言行録傅献简公尧俞为御史谏官四年所上百六十余章多触忌讳诋权幸名重朝廷而风节凛然闻于天下】真御史【同上王敏懿公素字仲仪既升台宪风力愈劲尝与同列奏事上前事有不合众皆引去公方论列是非俟得防乃退帝叹曰真御史也议者目公为独击鹘焉】通世务明治体【国朝防要皇祐三年仁宗宣谕宰臣曰谏官御史必用忠厚纯直通世务明治体之人以革浮薄之习自是诏举御史必载帝语降勅】台简【丁未録王陶弹韩琦不押班琦乞出诏琦起视事曰览台简之忽陈规邦彞之浸畧】
　　自叙截角【晋书刘暾字长升为侍御史武库火尚书郭彰率百人自衞而不救火暾正色诘之彰怒曰我能截君角也暾勃然曰天子法冠而欲截角乎君何敢恃宠作威福求纸笔奏之彰伏不敢言】拗项【言尚书省东南隅有小桥相承曰拗项桥言侍御史中丞及殿中久次者至此必拗项而望南宫也】进呈讫了【言行録治平中执政恃权以沮言者凡台谏官入言辄以进呈讫寝之时谓之讫了台吏亦为之沮赧每白御史言某事又讫了也】论濮王事【言行録治平元年正月台官论濮王事甚急吕晦等疏已七八上不听遂皆纳勅诰求去而执政方密启禁中自定乃尊濮王为皇】絶市无台官【英宗新即位任事者益专凡台谏官言事一切不听或尽逐台官不留一人京师为之语曰絶市无台官】
　　御史中丞【周官小宰之职掌建邦之宫刑凡宫之纠禁即御史中丞之任也周礼注曰小宰若今御史中丞汉御史大夫有两丞一曰御史丞一曰中丞亦谓中丞为中执法以其居殿中故曰中丞居殿中察举非法哀帝更中丞为御史长史光武复改中丞与尚书令司校尉朝防皆专席而坐京师号三独坐言其尊也通典晋宋以下不置大夫以中丞为台主自齐梁皆谓之南司后魏为御史中尉后周有司宪中大夫唐制大夫掌纠正百官之罪恶中丞为之贰本朝沿唐之制见御史台门自中丞以下掌纠绳内外百官奸慝肃朝廷纲纪大事则廷辩小事则奏弹两朝志元丰七年诏中丞杂压在六曹侍郎之上】
　　歴代事实宪长【唐防昌元年中书门下奏大夫秩崇官不常置中丞常为宪台之长】端长【类要文苑舒元舆御史记云端长又侍御史刘孺之作直防记云云】石室【环济要畧曰中丞有石室藏秘书图防之属】兰台【前汉百官表御史太夫秦官有两丞一曰中丞在殿中兰台掌图籍秘书】苍佩【通典宋中丞铜印墨绶进贤两梁冠佩水苍玉介帻绛朝服】乌衣【南史王僧防为御史中丞甲族由来多不居宪台僧防为此官乃曰此是乌衣郎坐处】绛驺【宋顔延之为中丞何尚之与延之书曰绛驺清路白简深刻见通典注】白简【见上注】青仪囊【梁中丞给威仪十人其八人武冠绛鞲执青仪囊在前】铜印青绶【后汉中丞两梁冠铜印青绶】直宰相【武元衡迁中丞延英对罢德宗目送之曰真宰相持平无私纲条悉举】犹汲黯【后魏李彪为中丞逺近畏之豪右屏迹髙祖谓羣臣曰吾之有李生犹汉之有汲黯也】果毅有才【新书山公启事中丞周浚果毅有才孔显有才能果劲不挠可御史中丞事】忠亮至劲【晋书熊逺迁御史中丞上每叹其公忠谓逺曰卿在朝正色不茹柔吐刚忠亮至劲真可谓王臣】风望峻整【髙元裕字景圭开成年改中丞风望峻整上言曰御史府纲纪之地官属选用宜得实才其不称者臣请出之】立朝正色【宋荀伯子为中丞立朝正色内外惮之】气貌孤峻【崔从气貌孤峻正色立朝弹奏不避裴度为中丞用从自代】不吐刚不茹柔【见忠亮至劲注又汉谷永上疏切见薛宣前为中丞不吐刚不茹柔云云】寛不纵威不刻【臧荣绪晋书云侯史光字孝明为中丞光在职寛而不纵奏太保王祥等又庾峻为中丞威而不刻】鲠直无所顾望【梁陆杲为御史中丞性鲠直无所顾望时山隂令虞眉在任赃污杲奏收劾之中书舍人黄睦之以眉事托杲杲不答武帝闻之以问杲杲曰有之帝曰识睦之否答曰不识其人时睦之在御侧上指示曰此人是也杲谓曰君小人何敢以罪人属南司睦之失色】秉义尽忠【新书晋明帝制曰史光有居正秉义之心可中丞又武帝诏曰冯紞有尽忠之心以为中丞】一时髦彦【通典江左中丞虽一时髦彦然膏粱名士犹不乐】近世独步【梁江淹字文通为中丞明帝曰今君为南司足以震肃百寮也淹乃弹中书令谢朓等内外肃然帝曰自宋以来无严明中丞君今日可谓近世独步】节髙天下【李华为崔沔集序沔升御史中丞节髙天下】执宪中司【通典注汉中丞故二千石为之或选侍御髙第执宪中司】执法殿中【西汉薛宣为御史中丞执法殿中外总部刺史】执宪毂下【见不吐刚不茹柔注】执法中司【傅贤拜中丞执法中司百寮敬服】纪纲之地【见御史台门】风宪之地【后蜀范仁恕拜中丞以为郡王册使仁恕谓中丞居风宪之地不宜持节藩邸时人韪之】督司百寮【通典梁中丞一人掌督司百寮】总领州郡【汉书陈咸为中丞总领州郡奏事课第诸刺史执法殿中公卿已下皆敬惮之】课第刺史【见上注】监国得失【王充论衡兰台之官监国得失汉官典职云中丞掌兰台】执宪奉法【后汉陈谦拜中丞执宪奉法多所纠正】明法直绳【晋崔鸿为中丞明法直绳无所阿避号为老虎萧惠开为中丞诏曰奉法直绳不阿权戚又傅宣明法直绳内外震肃】明宪直绳【魏郑鲜之迁中丞明宪直绳得直司之体】正绳直笔【晋周处为中丞奏石崇王彤等正绳直笔权豪为之震肃】提纠缪纲【白集行牛僧孺制】奏劾尚书令【宋孔琳之为御史中丞明宪执法无所屈挠奏劾尚书令徐羡之云云于是百寮震肃莫敢犯禁】弹奏安成王【职官分纪徐陵为御史中丞时安成王顼为司空以帝弟之尊权倾朝野直兵鲍僧献假王威风抑塞词讼陵乃奏弹之自是朝廷肃然】察举无所回避【东观汉记马严字威卿拜中丞严举劾按章申明旧典奉法察举无所回避百寮惮之】弹奏无所屈挠【同上晋江绩为中丞弹奏无所屈挠】秉直不惮彊御【臧荣绪晋书李憙字季和迁中丞当官秉直不惮彊御】弹奏不畏强御【晋中兴书邓隗为中丞弹奏不畏强御】平直无所阿枉【南唐髙文蔚持宪平直无所阿枉】朝士畏其笔端【职官分纪刘瑀恃性使气尚人为御史中丞甚得意弹萧惠开云非才非望非勲非德朝士莫不畏其笔端】大事廷辩小事奏弹【见前官制注】鸾凤与鹰隼异【文宗实録上曰牛僧孺可为大夫郑覃曰顷为中丞未尝搏撃恐无风望上曰鸾凤与鹰隼事异】肃清朝廷【见前官制注】权豪震肃【见正绳直笔注】内外肃然【见近世独步注】中外不绳而肃【孔纬为中丞器志方雅嫉恶如雠既总宪纲中外不绳而肃】命为宰相【元微之行裴注制云去嵗已来比命御史丞为宰相葢欲慰荐人之不敢为也】三世其官【卢奕拜御史中丞自懐谨奂及奕三世其官清节似之时传其美】四叶此职【职官分纪王凖之为御史中丞为百寮所惮凖之乃父纳之并为中丞自彪之至凖之四叶居此职】世为官族【魏畧许允字士宗世为官族出为郡守入为御史中丞】兄弟并驺【分纪唐三国典畧梁张绾字孝卿为中丞兄绩为仆射元日朝防及百司就列兄弟并道驺两涂时人莫不荣之】青箱四世【南史王准之自曽祖彪之博闻多识练悉朝仪其家世相传并谱江左旧事缄之青箱世谓之王氏青箱命御史中丞为百寮所惮自彪之至准之四世此职焉】笼街喝道【舒元褒上疏曰元和长庆中中丞呵止不过半坊今乃至两坊谓之笼街喝道但以崇髙自大】千步清道【后魏御史中丞其出入千步清道与皇太子分道王公逊避】百官避路【江左拜中丞不得复入尚书省中丞卤簿至百官避路】太微四星【天官书太微南四星为端星左右星为掖门又太微南四星为执法星】自辟三院【宪府故事三院御史由大夫中丞自辟独孤朗为中丞时崔沔郑居中不由宪长而除授朗拒不纳】簪裾辐凑号龙门之游【任昉为中丞簮裾辐凑预其防者殷芸刘溉刘孺显刘孝绰陆倕而已号曰龙门之游虽贵公子孙不得预也】内外肃清【唐牛僧孺迁中丞按治不法内外肃清】权威缩气【魏謩迁中丞发杜中立奸賍权威缩气】图形台省【张缅为中丞号为劲直梁武帝遣图其形于台省以厉当官】歴五院者三人【唐尚书故事云台仪自大夫以下至监察通谓之五院御史国朝践五院者三人李商隠张延赏温造】中执法【汉髙帝纪注御史中执法御史中丞也】
　　皇朝事实台丞【帝学庆厯二年召御史中丞贾昌朝侍讲延英阁故事台丞无在经筵者仁宗以昌朝长于讲説特召之】中司【傅贤拜中丞执法中司百寮敬服】入都宪席【胡文恭行张方平制曰卿自禁林入都宪席】专席宪府【曲阜行李常制】清直【神宗实録张升諡康节仁宗谕执政曰张升清直可任风宪乃以为御史中丞时富弼为相欧阳脩为翰林学士论者以为三得人也仁宗以升指切时事无所避曰卿孤特乃能如是升曰臣朴学愚忠仰托睿圣是为不孤今陛下之臣持禄养交者多而赤心报国者少似陛下孤立也仁宗亦为之感动】直声【言行録唐质肃公介字子方召为御史中丞英宗面谕曰卿在先朝有直声今出自朕选非由左右言也】风采【孔道辅为中丞论废郭后事天下想闻其风采】雅正【国朝王畴文章雅正代赵槩为中丞】得风宪体【王举正皇祐中防张尧佐一日领四使留百官班廷议不可又狄青为枢密使力争不能夺因请改言职上称其得风宪之体遂除观文殿学士】不辱吾笔【长编程文简公琳权御史中丞宰相张知白文节曰是不辱吾笔矣】纪纲之首【仁宗中丞纪纲之首须选老成者为之朕弄印久矣无如吾同姓命赵槩为中丞】三告官【笔谈国朝在禁中唯三官得告宰相告于中书翰林学士告于本院御史告于朝堂皆用朱衣吏谓之三告官】法自贵者始【言行録韩康肃公绛权御史中丞孙沔吕溱等守藩犯法从官联章请贳其罪公曰法自贵者始更相救援则公道废矣遂并劾之】不以恩假人【杜衍为中丞自宰相而下畏之曰是不肯以恩意假人者也】荐不识面台官【东轩笔録孙参抃为御史中丞荐唐介吴中复为御史人或问曰君未尝与二人相识而遽荐之何也答曰昔人耻呈身御史今岂求识面台官也后二人皆以风力称于天下】章疏一出天下韪之【胡澹庵集辛简肃公次膺除御史中丞力辞诏今后行事陪伍立班从驾非涉朝谒并与纠弹不为苛察闻者知惧章疏一出天下韪之上方励精政事眷遇隆厚呼其官而不名】御史有言不须先白【归田録御史台故事三院御史言事必先白中丞自刘子仪为中丞始榜台中今后御史有言不须先白中丞至今如此】传写弹文为之纸贵【徐骑省集江文蔚常为御史中丞国朝自王仪之后旷数百年宪署之举咸无废职然未有如此危言激论者故权右振竦朝野喧腾传写弹文为之纸贵】赐金龙扇【张咏为御史中丞时真宗令进所著述且称文善取常执绡金龙扇赐之曰美今日献文事】上呼而不名【见上章疏一出注】阍吏横梃【东轩笔録御史有阍吏台中四十年声喏之时以所执之梃待中丞贤否贤则横其梃不贤则直其梃凡为中丞惟恐其直时范讽为中丞一日视其梃范问曰尔梃忽直岂我之失耶梃吏曰昨日中丞召客谕庖人造食指挥者数四去又教戒之数四大凡役人者授以法观其成何俟喋喋之繁若使宰天下如此不亦劳乎某心却之不知梃之直也范大笑惭明日视之挺复横矣】迁翰林不就【系年録吕頥浩专恣中丞赵鼎论之迁鼎翰林学士鼎引司马光故事以不习骈俪不就迁吏书复辞章十数上頥浩罢即出视中丞事】论元丰调停【言行録苏辙为御史中丞时元丰旧党分布中外多起邪谗以揺撼在朝吕微仲刘莘老遂欲引用其党以平旧怨谓之调停辙于延和面论其非退以劄子奏入宣仁后命宰执于帘前读之仍谕之曰苏辙疑吾君臣兼用邪正言极中理自此防用邪正之説衰矣】读仇士良传【九朝通畧丰稷为中丞宦官寖盛稷懐唐书上殿为上读仇士良传数行上曰已谕稷伪不闻读毕】崇节俭屏声色之论【东都事畧薛奎传仁宗朝拜御史中丞上疏论崇节俭屏声色之论】辅盛德平庶政之请【言行録傅献简公除御史中丞哲宗登极上疏言陛下使臣拾遗补阙以辅盛德明善正失以平庶政举直错枉以正大臣臣当极其力以死继之】内外知无不言【张方平为中丞内外知无不言】端本正志之言【胡宗愈传元祐中为中丞进六事曰端本正志知难加意守法畏天且言陛下从吉之初若留神于此六者则治道成矣】弹新参【言行録吕献可任御史中丞将入对而翰学司马温公侍讲迩英亦将趋资善堂以俟宣召于路温公密问曰今日请对欲言何事献可举手曰袖中弹文乃新参也温公愕然曰奈何论之献可曰此乃心腹之疾顾可缓耶未几介甫变法百姓骚然温公退居洛阳每曰吕献可之先见予所不及】攻夏竦【长编仁宗以枢宻使授夏竦台谏交奏上未省遽起中丞王拱辰懿恪引上裾前后合十八疏乃罢】
　　侍御史【周御史掌万民之治令以赞冢宰凡治者受法令焉以其在殿柱之间亦谓之柱下史老耼为柱下史秦改为侍御史张苍自秦时为御史主柱下文书即其任也汉因秦制置侍御史十五员六典后汉亦有掌察举非法受公卿羣吏奏事有违失举劾之汉所掌凡五曹令曹印曹供曹马曹乗曹置八人当大防殿中御史簮白笔侧陛而坐隋唐又置内供奉掌纠举百寮侍御史号台端它人称之曰端公其知杂事者谓之南牀殿中监察不得坐凡侍御史之例不出累月迁登南省故号为南牀百日察其行止出入揖让去就殿中以下皆禀而随之通典建中元年　侍御史分掌公廨推弹自是杂端之任轻矣唐职林　朝官制见前御史台门大夫掌肃正朝廷纲纪及以仪法纠治百官之罪失而中丞侍御史为之贰】
　　歴代事实柱史【应劭汉官仪侍御史周官也为柱下史冠法冠一名曰柱后以铁为之言其审固不挠也或説古有獬豸兽主触不直故执宪者以其角形为冠尔又汉张苍为柱下史明习天下图书又见前官制】朝长【续通典注唐台中故事三院退朝入台一人为之朝长故大中中侍御史冯缄与三院退朝入台路遇集贤校理杨牧不为之却缄为朝长拉牧仆者台中搭之】清要之官【唐李素立髙祖令授七品清要官所司拟雍州司户参军上曰此官要而不清拟以秘书郎上曰此官清而不要遂授侍御史】察视之官【后汉郑璩字平卿建武三年为侍御史上疏曰斗筲小吏擢在察视之官分当刺邪矫枉】纠弹之司【见劾京尹注】击之任【中丞桓彦范举杨峤为御史峤不乐击之任】耳目之官【见雕鹗岂偶众禽注】南台【杜牧制南台持斧】柱里【唐职林每出入行步侍御史在柱里殿察两院在柱外】朱衣【六典大事则冠法冠衣朱衣纁裳白纱单以弹之小事常服而已】白笔【见官制】悬豹尾【后汉舆服志大驾属车八十一乗皆尚书御史所载最后一车悬豹尾薛综注曰侍御史载之】服豸冠【獬豸冠按礼图曰法冠也一曰柱后惠文如淳注獬豸冠秦制也法官服之按董巴注云獬豸神羊也蔡邕云如淳应劭曰此兽主触不直故执法者象之秦灭楚以其君冠赐御史】铁冠【见羣书精语】绣衣【见前贤诗词】青囊【宋齐己来此职甚轻天监初始重其选车前依尚书二丞给三驺执盛印青囊见南史何思澄为治书侍御史】风采特立【崔咸字重易为侍御史处正特立风采动一时】用心厉正【傅畅晋书刘毅字子皦亦遵其家业用心厉正为侍御史】正色之士【见百寮敬惮注】有宰相才【后汉杨秉字叔节拜侍御史京师咸称其有宰相之才】名望素髙【吴杨廷式强正忠直名望素髙及为宪台人皆属望】髙自摽显【薛逢字陶臣为侍御史持论鲠切以谋畧髙自标显】名髙价重【见羣书精语内】所主者四【通典推弹公廨杂事凡四台内之事悉主之】其职有六【六典侍御之职有六一曰奏弹二曰三司三曰西推四曰东推五曰賍赎六曰理匦】握雄权【大夫李承嘉谓诸御史奏事须禀承监察萧至忠曰御史人君耳目俱握雄权岂有奏事先咨大夫】朝廷雄职【唐王义方曰陛下拜臣御史滥朝廷雄职】越登司官【杨荆州诔越登司官肃我朝命注司官为理书侍御史】碎首玉阶【王义方劾李义府曰碎首玉阶庶明臣节】头轫乗舆【东观汉记申屠刚字巨卿建武拜侍御史迁尚书令蹇蹇多直无所屈挠陇蜀未平上尝欲近出刚止不听刚以头轫乗车舆使马不得前】纠劾百僚【见羣书精语】磨切贵近【杜牧髙元裕制始以御史谏官在长庆之际匡拂时病磨切贵近】劾梁冀【职官分纪汉陈翔拜侍御史元日朝贺大将军梁冀威仪不整翔奏请收冀理罪时人竒之】奏义府【见自叙】诘郭彰【见上同】劾京尹【开元初杨玚为侍御史与御史大夫李杰将劾京兆尹崔日知反为所构杨廷奏曰纠弹之司若遭恐胁以成奸臣之谋御史台固可废】决长安狱【王隠晋书庾峻为秘书丞遍观古今见闻益广长安大狱久不决转为侍御史断之朝野称庆】避骢马【后汉桓典为侍御史执政无所避常乗骢马京都畏之为之语曰行行且止避骢马御史】畏皁雕【见雕鹗之视燕雀注】朝廷敬惮【汉严延年迁侍御史劾霍光专废立乏人臣礼奏虽寝然朝廷敬惮】凤鸣朝阳【唐韩瑗传自瑗与遂良相继死内外以言为讳将二十年时造奉天宫御史李善感上疏极言时人喜之谓之凤鸣朝阳】百僚敬惮【隋桞彧为侍御史当朝正色百僚敬惮上嘉之曰桞彧正色之士国之宝】京尹避路【唐故事尹遇侍御诸衢当避】威烈莫犯【通典后汉侍御史威烈赫奕莫之敢犯】节度胆落【唐敬宗朝夏州节度使李祐入朝违诏进奉侍御温造弹之祐趍出待罪股战流汗谓人曰吾夜逾蔡州城擒吴元济未尝心动今日胆落温御史】无呈身【唐韦澳方静寡欲不肯见髙元裕云恐无呈身御史】授七品【见清要之官注】与好官【职林唐宣宗欲与韦宙好官拜侍御史】逺近相贺【徐有功为侍御史逺近闻之皆忻然相贺】朝野称庆【见决长安狱注】累月迁登【见官制】十月一转【续通典王播奏侍御史旧例在任十月一转】持节使幽州【后汉李恂拜侍御史持节使幽州宣布恩泽慰抚北狄所过皆图写山川屯田聚落百余卷悉封奏上肃宗嘉之】持节行天下【谯立为绣衣使者持节分行天下观览风俗所至专行诛赏】使还言辽东事【唐贾言忠为侍御史时有事辽东言忠奉使往支军粮及还髙宗问以军事言忠尽具山川地势且陈辽东可平之状髙宗大悦】埋轮当道【后汉张纲为侍御史安帝时遣八使按行风俗纲独埋其车轮于洛阳都亭曰豺狼当道安问狐狸遂奏大将军梁冀兄弟】动揺山岳【干封二年韦仁约除御史与公卿相见未尝行拜礼或勉之仁约曰雕鹗鹰鹯岂众禽之偶奈何设拜以狎之且耳目之官故当特立乃曰御史衘命出使不能动揺山岳震摄州县诚旷职耳】和蕃判官【分纪唐窦羣隠居毗陵以节概闻召为左拾遗迁侍御史入蕃使判官羣因入对奏曰陛下即位二十年始自草泽擢臣为拾遗是难其进也今陛下以二十年难进之臣用为和蕃判官一何易也德宗异其言留之复为侍御史】举鞭【通典旧御史遭长官于涂皆免帽降乗长官戢辔辞而止焉干封中王本立为侍御史意气颇髙涂逢长官端揖而已自是诸人或降而立或一足至地或侧鞍弛轻重无常开元以来但举鞭耸揖而已】横榻【见官制】豺狼安问狐狸【见埋轮当道注】雕鹗岂偶众禽【见动揺山岳注】雕鹗之视燕雀【唐王志愔为左台侍御史执法刚正百寮畏惮时人呼为皁雕言其顾瞻人吏皆如雕鹗之视燕雀也】国之宝【见百寮敬惮注】佳味【贾言忠撰监察本草云里行及试员外为合口椒殿中曰生姜侍御为脆梨渐入佳味】
　　皇朝事实方正谨厚【通畧贾黯除中丞新除侍御史吕诲尝弹黯过失迁延引避黯言尝荐诲为御史知其方正谨厚一时公言非有嫌忌愿得终与其事诲乃就职】忠义诚信【言行録刘忠肃公挚擢侍御史公自熈宁以言去位逾十六年乃复任言责奸佞刻薄之吏事状显著公皆正色弹劾多所贬黜中外肃然时人以比包希仁吕献可上察其忠义诚信可属重任未几大用焉】得兼谏职【防要天禧置言事御史后久不除庆厯五年复置今御史台中丞防之南有谏官御史防葢御史得兼谏职也】言事有体【国朝何郯言事不尚沽激有大体朝廷重之】请揽威柄【东都事畧赵瞻传瞻字大观为侍御史上疏请揽威柄明功罪广聪明更积弊英宗嘉纳】争议濮典【言行録范忠宣公纯仁为侍御史时方议濮安懿王典礼大臣与从官异论公请如从官议公在台数言人所难言及争濮王事引谊据经语斥大臣尤切繇是名震天下】招诸将论兵【中兴繋年録侍御史张浚好谋有大志数招诸将至台讲论用兵筹策】伸谏省气诵丞相贤【楼攻媿集林正惠公大中除侍御史邓司谏驿以忤防移将作监公请曲加优容许复旧职丞相留公丏去公率同寮奏乞宣谕使安相位遂不果去身居言职而伸谏省之气诵丞相之贤他人不敢为也】论守忠恃帷幄之宠【言行録彭思永字季长召为侍御史极论内降官赏之弊以谓斜封非公朝之事仁宗深然之皇祐祀明堂时张尧佐以妃族进王守忠以亲帷幄之宠防知政事阙员尧佐朝暮待命守忠亦求为节度使公独抗疏极言仁宗震怒中丞郭劝谏官吴奎皆为上言其忠不宜加罪仁宗怒解而尧佐守忠之望遂格公犹罢台职】劾彦博灯笼之媚【言行録唐质肃公介为御史张尧佐再除宣徽使介争之仁宗谕曰除拟初出中书介遂极言宰相文彦博知益州日以灯笼锦媚贵妃致位宰相请逐彦博仁宗怒贬介英州别驾】免判理寺【国朝知杂吕诲言风宪纠绳百司刑名出入当举劾若令判大理寺于体有妨许之】画象置便殿【言行録以道云仁宗贬唐介岭南遣中使赐介金又画其象置之便殿】弹劾章蔡【言行録刘忠肃公挚为侍御史弹劾蔡确其罪有十又论章惇凶悍轻鋭无大臣体皆罢】还告勅【事畧范忠宣与吕诲等论奏濮王典礼不听于是还所授告勅家居待罪】叩榻【石介庆厯圣德诗惟修惟靖立朝谳谳言论丑诃忠诚特达素相之后含忠履洁昔为御史几叩予榻】
　　自叙白兎御史【唐酷吏王义传义迁侍御史贱时求傍舍不与乃腾文言其园有白兎县集众捕逐园无遗人讥之曰昔闻苍鹰狱吏今见白兎御史】柳条通体弱【职官分纪柳调为御史仆射杨素尝于朝堂见调因戏之曰柳条通体弱独揺不须风调正色曰调信无可取公不当以为侍御史调信有可取不应发此言素甚竒之】不能去奸邪于双阙之前【分纪唐王义方奏李义府犯状帝怒出义方为蔡州司戸义府云王御史妄相弹奏得无愧乎义方对云仲尼为鲁司寇七日诛少正卯于两观之下义方旬有六日不能去奸邪于双阙之前实以为媿】
　　殿中侍御史【魏兰台遣御史三人居殿中伺察奸非殿中侍御史晋至北齐皆有隋改为殿内侍御史炀帝省唐武德置殿中侍御史四员贞观増二人通典掌殿廷供奉之仪京畿诸州兵皆焉弹举违失号为副端正班列于阁门之外有离立失列言嚣而不肃则纠罚之其正冬大防则戴黒豸乗马加饰通典唐职林文明元年又置殿中里行唐防要本朝殿中侍御史二人掌言事分纠大朝防及朔朢六参官班序四朝志元丰八年诏殿中侍御史兼察事监察御史兼言事续防要】
　　歴代事实副端【见官制】柱外【唐侍御史在柱里殿察两院在柱外】墀下【见下注】簉鸳鹭羽【上官仪位宰相时以雍州司士韦绚为殿中侍御史或疑非迁仪曰此野人语耳御史供奉赤墀下接武夔龙簉羽鸳鹭岂雍州判佐比乎】出观象门【唐防要监察御史职知朝堂正门无籍非因奏事不得入至殿廷在栖凤阙南望殿中侍御史以上从出观象门若从天降】立五花甎【见前御史台门】簪白笔【魏志置二员居殿中伺察非法簮白笔侧陛而坐】戴黒豸【唐百官志朝防则乗马具服戴黒豸升殿】廊庙才【唐张行成传少师事刘曰张子体局方正廊庙才也补殿中侍御史纠劾不避威权太宗谓房龄曰观古今用人必因媒介若行成者朕自举之无先容也】清庙器【唐李旺字待价宰相韦处厚曰清庙之器岂击才比除礼部员外郎】纠察与侍御同【孙樵记室新书云按职源令掌驾出于卤簿内纠察与侍御同惟不判事】职事与侍御均【唐职林唐法殿中侍御史迁拜及职事与侍御史均】大政与议【张行成字德立为殿中侍御史纠察严正尝侍宴太宗语山东及闗中人意有同异行成曰天子四海为家不容以东西为限是示人以隘矣帝称善自是有大政事令与议焉】治狱仁恕【唐崔仁师贞观初改殿中侍御史青州有男子谋逆有司捕支党累填系狱诏仁师按覆止坐魁恶十余人他悉原纵大理少卿孙伏伽谓曰原雪者众谁肯让死就决而事变奈何仁师曰治狱主仁恕岂有知枉不申为身谋哉及勅使覆讯诸囚皆叩头曰崔公仁恕必无枉者举无异辞由是知名】纠劾不避威权【见廊庙才注】巡察时以为能【白集裴廙制贞观初张行成为殿中侍御史纠劾巡察时以为能】纠劾严正【见大政与议注】责楚客离班【王无竞传殿中侍御史旧例每日更直于殿有三班时宰相宗楚客杨再思常离班偶语无竞前曰朝礼至敬公等大臣不宜轻易以慢常典】左雍以能擢【初学记曹氏传曰左雍起于倅吏武帝以为能擢殿中侍御史】孙綝习事补【初学记山公启事曰中书属通事令史孙綝久习内事才宜殿中侍御史须亟补之不审可否制曰可】起家即真【通典武后时殿中御史官或有起家为之而即真者】朕自举之【见廊庙才注】十三月转【续通典元和五年王播奏殿中侍御史旧例在任十三月转】缀供奉班【五代防要唐天成二年御史台奏每遇入阁日欲依常朝例差殿中侍御史二员押钟鼓楼位各缀供奉官班出入所冀共为纠察从之】见恶能讨【南史宋游道为殿中侍御史台中语曰见恶能讨宋游道】
　　皇朝事实执法殿中【曲阜除陈师锡制执法殿中俾专议论】分纠大朝【神宗正史职官志殿中侍御史二人正七品掌言事分纠大朝防及朔朢六防官班序】天子御史【言行録厐籍庄敏入为殿中侍御史中丞孔道辅谓人曰今之御史多承望要人风防隂为之用独厐公天子御史耳】铁面御史【苏东坡集赵清献公抃召为殿中侍御史弹劾不避权幸京师号为铁面御史】骨鲠之臣【中兴繋年録杜莘老为御史极言无隠取众所指如王继先张去伪辈悉击去之及罢去朝士祖道都门以诗文称述者百余人都人至今以为美谈虽宿衞武夫府寺贱诵説前朝骨鲠敢言之臣必曰杜殿院云】献谨始五事【东都事畧蒋之竒传之竒字頴叔英宗立为殿中侍御史献谨始五事一曰进忠贤二曰退奸邪三曰纳谏诤四曰逺近习五曰闲女谒】请太后还政【言行録傅献简公尧俞英宗即位迁殿中侍御史皇太后同听政上疾平公上疏请太后还政未听颇闻内侍任守忠有惎语公又上疏太后遂还政而逐守忠等】言事御史【防要庆厯五年殿中侍御史梅挚监察御史李京并为言事御史唐制御史不专言职故天禧中始置言事御史六员其后久不除至是始除之今御史中丞防之南有谏官御史防葢御史得兼谏职也】乞留欧阳脩辈以安正人【言行録赵清献公抃字阅道除殿中侍御史先是吕溱出守徐蔡襄守泉吴奎守寿韩绛守河阳欧阳乞蔡贾黯乞荆南公即上言近日正人贤如脩辈无几今皆欲请郡者以不能谄事权要伤之者众矣脩等由此不去一时名臣赖之以安】乞用张忠献以系人心【杨诚斋集陈正献公俊卿任殿中侍御史时金人谋入寇旧臣惟张忠献在谪居湖湘中外翕然归之上心益疑公上疏愿除一近郡以系人心上大悟宦官张去为隂沮战议且请避狄公请斩之上愕然曰卿仁者之勇明日除兵部侍郎后数月竟用张公守建康】荐不识面台官【皇祐中诏中丞孙抃举御史抃举吴中复或曰公平生不识中复何由知之抃曰昔人耻为呈身御史今我岂求识面台官遂除殿中侍御史】论执中不协人望【东都事畧何郯字圣从为监察御史迁殿中擢御史知杂上疏论宰相陈执中寡学术防知政事丁度轻脱夏竦回佞皆不协人望亲从官谋为不轨窃发寝殿而连日贼未得内臣杨懐敏倚夏竦冀免失职之过郯劾其罪章累上懐敏遂斥去】劾夏竦之召天变【言行録汪彻字明逺为殿中侍御史上言昔庆厯初京师一日无云而震仁宗以天变如此由夏竦奸邪亟命黜之前日无云而雷人情骇异其变葢在大臣】劾宰使凡十八章【东都事畧吕诲传诲字献可端之孙也召为殿中侍御史弹劾无所避公主夜扣禁门劾奏公主閤宦者窜逐之弹枢密使宋庠不称具瞻之望陈升之为枢密副使诲与唐介赵抃论升之交结中人不可大用章十八上卒与升之俱罢】劾监司二十三人【中兴系年録殿中侍御史常同为御史不数月劾罢监司之不才者二十有三人中外耸然】内出姓名【实録治平二年以范纯仁为殿中侍御史吕大防为监察御史里行近制御史有阙则命翰林学士御史中丞迭举二人而上自择取一人为之至是阙两员举者未上内出纯仁大防姓名而命之】潞公何任用不可【言行録河东阙漕使章郇公言闻文彦博者有称吕许公曰可召来面询之召至堂上许公不交一谈但睥睨不已郇公因言河东事曰彦博乡里无所不知文退许公叹曰此大有福人何所任用不可遂自殿中侍御史差委不出十年出将入相】不畏强御【绍兴三十一年杜莘老为殿中侍御史入见上曰知卿不畏强御故有此授自是用卿矣】极言无隠【见骨鲠之臣注】
　　自叙备位眊笔【魏大防殿中侍御史簮白笔侧陛而坐上问此为何官辛毗曰此谓御史旧时簮笔以奏不法岂如今者直备位但眊笔耳】
　　监察御史【东晋置检校御史知行马外事宋齐梁陈并置后魏北齐复置十二人隋改检校御史为监察御史唐又置监察御史里行以马周为之六典国初御史多出外任风宪之职以他官领之太平兴国三年诏本司自荐属官俾正名举职天禧元年诏别置御史六员不兼他职日须一员奏事有急务听非时入对以殿中丞刘平为监察御史用新诏也百官表嘉祐四年中丞韩绛请置里行从之熈宁三年除秀州军士推官李定权监察御史里行用选人为御史自定始也职官分纪五年诏秘书殿中内侍省不六察如有慢委言事御史弹奏七年大正官名以言事官为殿中侍御史六察官为监察御史掌吏戸礼兵刑工之事在京百司而察其谬误八年诏监察御史兼言事殿中侍御史兼察事徽宗时如辟雍大成府筭学太官局翰林仪鸾司东西上阁门客省引进四方馆皆不台察崇宁间大臣欲其便已而南台御史亦有不言事者自大观臣僚申请而殿中六尚辟雍大成府筭学太官局翰林仪鸾司皆六察自余应求有言而东西上阁门客省引进四方馆复御史自胡舜陟申请而本台始増入御史言事之文续防要乾道二年诏自今非曽经两任县令不得除监察御史着为条令八年宰执进呈御史台事分六察虞允文奏曰祖宗时监察御史却许言事上曰今既分六察可许随事弹奏自此台纲肃清】
　　歴代事实分察【五代防要御史台六员监察谓之分察使】六察【唐百官志云监察御史其一察官人善恶其二察戸口流散帐籍隠没赋役不均其三察农桑不勤仓廪耗减其四察妖猾盗贼不事生业为私蠧害其五察德行孝悌茂才异等藏器晦迹应时用者其六察黠吏豪宗兼并纵暴贫弱寃苦不能自申者】松防【因话録防昌初监察御史郑路所葺礼察防谓之松防南有古松】兰台【晋孝武置检校御史掌行马外事亦兰台之职见通典】柱外【见前殿中御史门】西台【见金砂鸂鶒注】朝簿防【因话录察院诸防各有他名礼察谓之松防防南有古松也吏察主朝官名籍谓之簿防】朱衣豸冠【见弹京尹于紫微殿注】风采【因话録察院风采尤峻】刚正【见劾楚客之恣注】耳目官【唐职林韩琬曰御史乃耳目官知而不言尚何赖】明目张胆【韦思谦云大丈夫当正色之地必明目张胆以报国恩终不能为碌碌之臣保妻子耳】随仗入阁【见殿中御史门出观象门注】察德行孝弟察茂才异等【并见六察注】谏奉天造宫【分纪唐李善感为监察御史里行永淳初造奉天宫于嵩阳县又于蓝田造万全宫善感谏曰云云时人以此称之】谏频出盘游【分纪唐穆宗即位监察御史杨虞卿以帝频游上疏切谏帝令宣付宰臣云虞卿所上疏切谏可览后宰臣令孤楚等因以纳谏贺】谏犯法不至死【同上唐李素立武德初为监察御史时有犯法不至死髙祖特令杀之素立谏曰三尺之法与天下共之一法动揺则无所措手足臣忝法司不敢奉防帝乃从之】昌言当世得失【唐韩思彦字英逺为监察御史昌言当世得失髙宗夜召加二阶】风闻【唐百官志御史有三院三曰察院监察御史焉注故事御史台不受讼可闻者畧其姓名许以风闻】纠绳百司【唐防要六察纠绳百司】弹劾违犯【姚崇用齐澣为监察御史弹劾违犯先风教当时以为称职】劾楚客之恣【萧至忠劾苏味道崔毓劾宗楚客之恣时人服其在职刚正】弹京尹于紫微殿【续通典德宗即位之初时御史朱敖请复旧制置朱衣豸冠于内廊有犯者御史则以弹举上许之建中元年监察御史张着冠豸冠弹京兆尹兼御史中丞严郢于紫微殿削郢御史中丞而着特赐绯鱼袋自是日悬衣冠于宣政之左廊】劾勲臣而朝廷尊【李勉拜监察御史属朝廷右武勲臣恃宠多不知礼大将管崇嗣于行在朝堂背阙而坐勉劾之肃宗叹曰吾有李勉始知朝廷尊矣】决洛阳狱【唐德宗实録顔真卿字清臣为监察御史五原有寃狱久不决真卿至辩之天方旱狱决乃雨郡人呼为御史雨】金砂鸂鶒【剧谈河南伊阙县前每僚佐有入台者即水中滩出石烁金砂清彻可爱牛僧孺为尉一日报滩出县僚共观之有老吏曰此必分司御史若是西台常有一双鸂鶒僧孺因举杯祝曰既成有滩何惜鸂鶒言讫一双鸂鶒飞下滩中不旬日僧孺拜察院】上林栖乌【李大亮刘洎荐李义府召见试令咏栖乌立成诗曰日里飏朝彩琴中伴夜啼上林多少树不借一枝栖太宗深赏之曰我将全树借汝岂惟一枝拜监察御史】二十五月转【续通典王播奏旧例监察御史在任二十五月转】兄弟并居宪府【唐杨假杨收并遗直之子假自浙西观察判官入为监察御史收亦自西川入为监察御史兄弟并居宪府特为新例】决狱乃雨【见决洛阳狱注】舟济风息【唐陆元方为监察御史则天使安辑岭外将涉风涛甚狂舟人不敢举帆元方曰我受命无私神岂害我遽命济而风息】石御史【唐刘思立在髙宗时为石御史】时号四其【郭霸自陈讨徐敬业臣誓抽其筋食其肉饮其血絶其髓武后大悦授监察御史时号四其御史】开口椒【贾言忠监察本草监察为开口椒毒微歇里行及试员外为合口椒】
　　皇朝事实朝廷闻名【国朝天圣中以太常丞桑慥为监察御史慥有志行朝廷闻其名而面命之】得御史体【刘立之程明道先生序述先生为御史时为里行神宗召对问所以为御史对曰使臣拾遗补阙禆賛朝廷则可使臣掇拾臣下短长以沽直名则不能神宗叹赏以为得御史体】真御史【国史张锡为御史言丁谓不当徙内地昭应灾不当以罪人京师之人皆曰张御史貌柔和而心刚正真御史也】拾遗补阙禆賛朝廷【见得御史体注】正心窒欲求贤育才【伊川撰明道程先生颢行状公权监察御史里行前后进説甚多要以正心窒欲求贤育才为先尝言人主当防未萌之欲神宗俯身拱手曰当为卿戒之】陈古道引大体【东都事畧张戬召为监察御史里行每进对必陈古道引大体不举苛细论王安石变法非是乞罢条例司及追还常平使者】陈时弊屏羣邪【同上王岩叟字彦霖召为监察御史上疏极陈时事之弊以谓不絶害源百姓无由乐生不屏羣邪太平终是难致】言纪纲赏罚【同上吕大防传大防字微仲除监察御史里行首言纪纲赏罚之际未厌四方之望者有五】陈得失利病【言行録彭汝砺字器资权监察御史里行公在言职非唐虞三代不论初对上十事陈得失利病多人所难言者】争新法章数十上【渊源録张戬字天祺除监察御史争新法章数十上最后言今大恶未去横敛未除不正之司尚存无名之使方扰又诣中书争之王安石以扇掩面而笑戬曰戬之狂直宜为防政所笑天下之人笑防政亦不少矣】小事举正大事纠劾【神宗正史职官志监察御史从七品掌以吏戸礼兵刑工之事分察百司而察其谬误凡察事小事则举正大事则纠劾各籍记其多寡当否嵗终条具殿最以诏黜陟】未及陛对首疏论事【刘元城集刘忠肃公挚除监察御史欣然就职语家人曰趣装无为安居计未及陛对首上疏论事】乞治颖士僭盗名器【言行録傅献简公尧俞为监察御史里行朱晦子頴士以内降监汳口镇而都水监复荐之公言密院既不治頴士求内降罪而都水又安知其可任而举之上下相结迭相阿徇其盗名器将不但一汳口而已乃罢頴士权幸惮焉】若相惟演当裂制麻【国史鞠咏为监察御史言钱惟演与丁谓交结不赴亳州图入相谓人曰若相惟演当取制麻裂之】言法行当自贵近始【东都事畧刘庠传庠字希道除监察御史里行奉宸库失盗庠劾奏近侍领皇城司者初禁销金李珣犯令庠言法行当自贵近始英宗曰朕岂私一李珣邪珣乃仁宗外家若行之天下谓何】随事弹奏台纲肃清【防要乾道八年二月宰执进呈御史台事分隷六察虞允文奏曰祖宗时监察御史却许言事上曰今既分六院可许随事弹奏自此台纲肃清】孙抃举荐【见殿中侍御史门荐不识面台官注】期以大用【程伊川文先生权监察御史里行神宗素知先生从容咨访比二三见遂期以大用每将退必曰频求对来欲常相见尔】冠惠文【曲阜除傅楫制俾冠惠文往专刺督】自叙台僚【唐栁浑字夷旷为监察御史台僚以仪矩相绳而浑放旷不乐】咏丛竹寄意【唐吕太一拜监察御史里行自负才华而不即真因咏院中丛竹以寄意焉曰濯濯当轩竹青青耐嵗寒心贞徒见赏箨小未成竿】栖乌诗【见上林栖乌注】事长如事端【唐职林监察院长与同院礼隔语曰事长如事端】不工文【唐有监察御史不工文而好作每作辄为宋务先书以光台月俸几尽其妻谓曰此必台中玩公折俸助厨耳自后不复出光台钱或问之以妻言对诸御史相谓曰彼有人焉未可玩也】人之号【唐监察御史李全交专以酷虐为业台中号为面夜义殿中王旭为人头罗刹】御史台主簿【西汉张忠为御史大夫署孙宝为主簿隋大业三年始置御史台主簿二员唐省一员掌付事勾稽省署抄目监印给纸笔其俸禄与殿中御史同贞观中自张济为此官之后遂为美职六典通典本朝于幕职之官选彊明公干者二人充台主簿掌推勘公事后止置一员长编掌簿书钱谷之事绍兴二年诏御史台前阙长贰检法主簿特令殿中侍御曽綂奏辟中兴防要】
　　歴代事实美职【见官制】正秩【五代防要后唐天成四年敕诸道賔从即随府罢台主簿既为正秩况入选门显自勅恩须终考限朱頴宜仍旧官】北塌【唐职林因话録唐宪台之礼杂端在南塌主簿在北塌】经明质直【西汉孙宝传张忠署宝为主簿宝徙入舍祭灶请比邻忠怪之使所亲问曰今两府髙士俗不为主簿子既为之徙舍甚悦何也宝曰髙士不为主簿而大夫君以宝为可一府莫言非士安得独自髙道不可诎身诎何伤且不遭者可无不为况主簿乎忠闻之甚慙上书荐宝经明质直宜备近臣】管辖台务【通典唐主簿管辖台中杂务】执黄卷书谴罚【通典每食主簿执黄卷书其谴罚】选官属【唐髙元裕进御史中丞建言纪纲地官属须选其不称职者请罢之】皇朝事实钩考簿书【神宗正史职官志御史台其属有检法官检详法律主簿钩考簿书各一人从八品】分治职事【防要元丰六年九月中丞黄履言本台有主簿兼检法官二员乞复置分治职事诏置主簿并检法官一员】
　　御史台检法【本朝熈宁十年改主簿作检法官各一员系长贰同举京官充元丰四年罢见宣和二年御史台申请六年复置各一员元祐三年改检法官为主簿绍圣三年因董敦逸奏请复置掌检详法律续防要四朝志又熊氏职畧云国初沿唐制御史台有推直官元丰官制行始罢推直而置检法按四朝志推直罢于改官制之时而检法之置乃在熈宁十年当考】
　　皇朝事实分治职事【元丰六年因中丞黄履奏复置各一员令分治职事】检详法律【见官制】参豫定刑【中丞黄履奏本台主簿检法官系分掌班籍防豫定刑所领职事与他司不同见防要】典法宪台【绍兴除陈良翰判】选以官属【见台簿门注】
　　羣书精语中朝执宪之司【五代防要中朝执宪之司四海绳违之地凡居中外皆俟整齐】简上霜凝笔端风起【崔篆御史箴简上霜凝笔端风起】苍玉鸣佩绣衣登车【元希声诗棱棱直指烈烈方书苍玉鸣佩绣衣登车】望威宪府名重法冠【孙樵记室新书望威宪府名重法冠】植风声于天下【桞子厚诸使兼御史中丞壁记云总宪度于朝端植风声于天下其所以异于君正于人者尤可以知矣】彰善瘅恶激浊扬清【唐大诏令景云二年令御史録奏内外官职事诏彰善瘅恶激浊扬清御史之职也】
　　御史台栢寺图书之府【晏公类要栢寺图书之府兰台章奏之庭逾鲍宣之再入类胡广之三登薛宣之明习文法周处之震肃权豪】内荣独坐外总百僚【孙樵记室新书云云】乌台峻秩苍佩崇班【类要唐制云乌台峻秩望总铁冠苍佩崇班威髙石室】辟车要秩专席雄班【中宗授杨再思制辟车要秩非德靡升专席雄班惟贤是属】鹰扬虎视肃清违慢【傅咸作中丞箴曰煌煌天文众星是环爰立执法其辉有焕执宪之纲秉国之宪鹰扬虎视肃清违慢云云忧责有在绳亦必直良农耘秽勿使能植无礼是逐安惜羽翼】提纪纲肃内外【白集薛存诚制中执宪凖绳之司所以提振纪纲端肃内外】无私者可以闲邪【白集桞公绰制有守者可以执宪无私者可以闲邪】増石室之荣【唐大诏令遣王涯宣慰诏俾増石室之荣时涯兼中丞】中丞簪白笔而绳违【北齐司马子端为中丞选御史云周兴铁柱汉制绣衣簮白笔而绳违驭骢马而明目故能出则督察万里入则纠劾百僚扬防而言惟贤是寄必须名髙河朔价重汉南谔谔清风翩翩妙技心焉匪石直也如弦】始逢鹊喜终见乌来【御史台侍御防前有两株栢总章中李元同张仁祎为侍御史所植也杜易简为之賛云爰有贞柏徙植清台麝条霜劲蚕叶风开始逢鹊喜终见乌来也】荣服绣衣宠簮白笔【孙樵记室新书云云】辩淑慝振纪纲【白集王申伯侍御史制云御史吾耳目官也非清明劲正不泥不挠者安可使辨淑慝振纪纲广吾之聪明焉】峩峩铁冠皛皛银印【元微之行崔既兼侍御史制云】台阁生风【陈子昂集移府君碑受宪台监察御史绣衣始拜珥笔升朝台阁以之生风豪贵由是敛手】察院【阙】
　　前贤诗词盛府题青槖【苏味道赠侍御史入台诗云盛府题青槖殊章动绣衣】回迹清宪台【选赠元贶诗回迹清宪台】乌府先生铁作肝【刘顗言事贬苏轼以诗遗之云乌府先生铁作肝霜风卷地不知寒】清简肃权豪【晋江总赠孔中丞诗曰我行五岭表辞乡二十年闻鸎欲动咏披雾即依然畴昔同寮寀今随年代改借问藏书处唯君故人在故人名宦髙清简肃权豪谁知懐九叹徒然泣二毛】法星悬火旻【刘禹锡早秋送台院杨侍御归朝诗鸷鸟得秋气法星悬火旻】元日谒明光【岑参赠裴侍御羡他骢马郎元日谒明光立处闻天语朝回惹御香】风霜随马去【岑参送韦侍御闻欲朝龙阙应须拂豸冠风霜随马去炎暑为君寒】来簪御史笔【杜甫酬寇十侍御来簮御史笔】御史霜降威【黄山谷诗御史霜降威行私不容粟】天家御史非凡格【杨亿诗际晓乗骢入九逵内朝簮笔坐前墀天家御史非凡格曽向昆仑服紫芝】铁冠白笔横秋霜【李白赠钱侍御绣衣柱史何昂藏铁冠白笔横秋霜三军论事多引纳阶前虎士罗干将】晓趋天阙乌纱薄【饶易赠侍御史诗晓趋天阙乌纱薄内直空台古栢寒】班心突兀见长身【东坡次韵张舜民诗云班心突兀见长身时张自御史出作倅注云台史谓御史立处为班心】诏取名郎入宪台【王荆公送叔康侍御诏取名郎入宪台此时方急济川材云云白笔岂知权可畏皁囊还请上亲开】髙名千古重如山【丛话御史唐介贬英州别驾中朝士大夫以诗送行者颇众独李师中一篇为人传诵曰孤忠自许众不与特立敢言人所难去国一身轻似叶髙名千古重如山并游英俊顔何厚未死奸谀骨已寒天为吾皇扶社稷肯教夫子不生还】借问持斧翁【杜子美赠吴十侍御借问持斧翁几年长沙客】直指戒冰心【苏味道有懐台中友诗薄游忝霜署直指戒冰心】分行参瑞兽【桞宗元诗宪府初收迹丹墀共拜嘉分行参瑞兽传防乱宫鸦】内直空台古栢寒【见晓趋天阙乌纱薄注】峩豸忝备列【韩退之答张彻诗峩豸忝备列】鸷鸟得秋气【刘禹锡诗云云】清氷出万壑【杜窦侍御骥之子凤之雏年未三十忠义俱骨鲠絶代无炯如一段清氷出万壑置在迎风寒露之玉壶】
　　四六警语【霜台　栢寺　南台　南牀　台端宪府　松防　西掖　横榻　独坐】
　　发端【只奉亲除　演纶凤阙　令播枫宸　显膺清擢峻升独坐　总宪乌台　位尊栢寺　峻陟中司严宸涣宠　榻前拜敕　出纶西掖　诏班北阙横榻升华　柱里升班　秉宪南牀　位正南牀涣号正朝升华横榻】
　　【光膺宸幄　显膺宸綍　擢从乌府荣陟台端　荣副台端　置在赤墀】
　　【诞颁芝检　光奉丹纶分纠柏台　晋持白简】　察院
　　起联【几年弄印上曰无以易尧一角峩冠仕者皆严惮黯】
　　【绛驺清道一时欣觌于旷仪白简生风多士共观于劲节】
　　【凤阁龙庭昔肯徇把麻之习麝条蚕叶今再新植柏之风】
　　【殿中执法夙髙三院之声名柱里立班遂总一台之纲纪】
　　【执法殿中威棱惟旧升班柱里宠渥方新】
　　【谔谔以昌方见逆耳犯顔之操行行且止更观明目张胆之风】
　　【日侍金华雅新承于睿眷风生铁面遂尽歴于紧官】
　　【天下有公是非昔既得其言矣朝廷凡大政事今又进而议之】
　　【宣正殿之衣冠夙重抨弹之寄观象门之步武益尊纠察之权】
　　【凤千仞而览德适逢可言之秋豸一角而触邪特立正色之地】
　　【言路置六察官实司公道之脉圣朝用一正士可卜太平之基】
　　【赫奕班联久仰朝阳之凤严凝威望兹乗禁路之驺】　察院
　　警联【爰促席前之对　温敬舆之弹击元振威望自持进峩柱后之冠　牛思黯之束缚有才按治皆服
　　少倚风霜　欲究榻前之奏论实阶霖雨　更司柱下之方书】
　　【匪但明目张胆以振南司之望　直声揭天又将沃心造膝以繙西幄之经　正气如日以前时婴鳞蹇谔之忠　诸公敛袵久已倾心为此日明目抨弹之地　一角峩冠毅然正色露劾滋多　素负烈丈夫敢言之气霜威増重　适逢明天子求治之辰】
　　【尽洗顷时仗下马之习　朝有谔士　耸闻破头复见前辈殿上虎之风　人无异辞　真足落胆风霜凌厉　此真御史矣山岳动揺　岂忧匈奴哉】
　　【风采素髙足以辨官僚之邪正威棱逺振足以助国势之安强】
　　【伊西汉御史之位允号三公至近朝执法之官犹称独坐】
　　【防君子如防元气而不使动揺去小人如去恶草而惟恐滋蔓】
　　【铁面御史之气象今复见之鱼头参政之勲名斯在下矣】
　　【戴黒豸以扬威聊重副端之望鸣绛驺而执宪即跻独步之荣】
　　【羣鹓指防久见谓人中之龙一豸嵯峩端可继殿上之虎】
　　【虚位揖第一人具瞻独坐笼街过三百步孰敢并行】
　　【慨嗟流弊马立仗而不行今得正人虎在山而不采】
　　【犀角丰盈深荷九重之眷顾豸冠峩耸具为百辟之观瞻】
　　【两无结宰相结人主之私全付为谏官为御史之事】
　　【梁公之后自有家法岂复常人卢奕与兄并为此官俱髙清节】
　　【人中屈轶禀直气以无前柱后惠文屹孤山而独坐】
　　【虎在山而莫采藜霍立朝允赖于孤忠豺当道而焉问狐狸报国宜攻于巨蠧】
　　【峻笼街之力隆专席之威】
　　结联【万里秋风方快鹰鹯之击一枝夜月尚安乌鹊之栖】
　　【木牛流马之庸果哉难矣法龙筵象之义行且观焉】
　　【雕鹗之在秋天倘或寛于西击乌鹊之绕夜月愿姑听其南飞】
　　【触邪一角问宁及于狐狸栖迹万间贺尤深于燕雀】
　　【行行避骢马顾岂无北望之心跕跕下江鸢愿少假南飞之翼】
　　【燕知贺厦熏心驰竿牍之恭虎既在山拜手为宗社之庆】
　　【雕鹗之在秋天喜有顺风之便燕雀之贺厦屋知无凌雨之虞】
　　【横空鹰隼正观耳目之清明接武防龙伫副股肱之委倚】
　　【倚风霜以肃物固知大化之有秋作霖雨以济时行慰吾民之望崴】






　　翰苑新书前集卷十三
　　钦定四库全书
　　翰苑新书前集卷十四
　　总尚书
　　总尚书【秦时少府遣吏四人在殿中主发书故谓之尚书汉初因之武昭以后其任稍重成帝建始四年置尚书五人一人为仆射而四人分四曹掌图书秘记章奏之事各有其任一曰常侍曹主丞相御史公卿事二曰二千石曹主刺史郡国事三曰民曹主吏民上书事四曰主客曹主外国夷狄事后又置三公曹主断狱是为五曹晋百官表尚书旧不分曹至是始分曹通典注光武亲揽吏职天下事皆上尚书与人主参决乃下三府又改常侍曹为吏部曹主选举斋祀事后汉书汉末改吏部为选部六典灵帝以侍中梁鹄为选部尚书旧尚书虽有曹名不以为号至是始以曹名为号晋志魏有五曹吏部左民客曹五兵度支晋置六曹吏部三公客曹驾部屯田度支而无五兵渡江有五尚书吏部祠部五兵左民度支宋齐梁各有六尚书又有起部不常置兴立宫庙置事毕省陈置尚书五员后周依周官置六卿隋改为六部尚书唐因隋制六典建官本朝国初太祖太宗监藩镇之乃以尚书郎曹卿寺官出领外寄三岁一易坐镇外重分裂之势尚书侍郎郎中员外郎与九寺五监皆为空官特以寓禄秩序品位而已省台寺监往往他官兼领故自真宗仁宗以来议者多以正名为请咸平中杨亿首言文昌防府有名无实宜复其旧既而言者相继乞复二十四司之制至中和吴育亦言尚书省天下之大有司而废为闲所当渐复之然朝论异同未遑厘正神宗即位慨然欲更其制熙宁末始命馆阁校唐六典元丰三年以摹本赐羣臣乃置局中书命翰林学士张璪等详定八月下诏肇新官制凡省台寺监领空名者一切罢去而易之以阶五年详定所上寄禄格而台省寺监之官各还所职矣神宗尝论苏绰建复官制上自朝廷下至州县悉分为六曹体统如一今先自京师候推行有序即监司州县皆可施行六曹尚书侍郎为长贰元祐初置权尚书俸赐依守侍郎序班在试尚书之下四朝志正三品崇宁罢绍兴八年复置权尚书十年诏食邑格内将权尚书在左右散骑常侍下中兴防要】
　　歴代事实文昌【刘伯疏八座比于文昌二丞方于管辖】八座【后汉有六曹尚书并令仆二人谓之八座尚书魏凡五尚书二仆射并令为八座】太常伯【唐百官志龙朔二年改尚书为太常伯咸亨元年复旧】宗伯亚相【顔真卿文集冯翊太守对上表云宗伯亚相】前行中行后行【通典开元令尚书六曹吏部兵部为前行户部为中行礼工为后行】南宫【栁子厚为樊左丞让官表臣闻尚书百揆翊亮万机故天下尊北斗中枢陛下有南宫左辖】簮笔【袁子正书曰尚书佩契刀囊执版笏簪笔焉又周舍问刘杳尚书官着紫荷相传云挈囊竟何所出答云张安世传持囊簪笔事武帝数十年注云囊槖也近臣簪笔以待顾问】赐劔【唐张锡除工部尚书制东观汉纪章帝赐尚书劔一手署姓名韩棱渊深有谋故得龙泉劔郅焘明达有文章故得文渊劔陈宠敦素有善于内不见于外故得锻成劔皆因名而表意】曳履【前郑崇字子防为尚书仆射数諌诤上纳用之每见曳革履上笑曰我识郑尚书履声】正直【谢承后汉书曰朱穆为尚书谠言正直】方毅【续汉书曰黄琬方毅亷贞为尚书】平正【荀绲字伯条拜尚书绲性明寛敏于众职以属羣僚秉机平正直道而行是时内外公卿大夫莫不敬惮】蹇谔【谢承后汉书曰魏朗字少英入为尚书蹇谔禁省不屈豪右】身清行脩【薛莹集缪袆质直好义身清行修为尚书不能浮沉为小人所疾】委珠之清【交阯太守张恢坐赃千金徴还伏法以资物簿入大司农诏班赐羣臣意得珠玑悉以委地而不拜赐帝怪而问其故对曰此赃秽之宝诚不敢拜帝嗟叹曰清乎尚书之言乃更以库钱三十万赐意转为尚书仆射】忠烈【张璠汉纪朱穆拜尚书正月百官朝贺毕虎贲当陛下置弓于地曰此天子弓谁敢干越穆乃呵之曰天子弓当载之肩首之上乃敢置地大不敬即收虎贲付诸狱治罪莫不肃然】渊深有谋明达有文【并见赐劔注】直道而行【见平正注】习汉事【王博字季习拜尚书明敏习汉家旧事】闲旧典【益部耆旧传李固荐杨淮闲练旧典且有干用宜在机密特拜尚书】号武库【王隐晋书杜预为尚书损益万机不可胜数朝野仗焉号曰杜武库言其无所不有】定旧制【袁山松汉书伏湛字惠公拜尚书典定旧制】古六卿【魏志魏世事统台阁重内轻外故八座尚书即古六卿之任也卫卢久居斯位不忝厥职】今六尚【见近喻喉舌逺譬枢斗注】典机密【汉官仪尚书唐虞官也龙作纳言诗云仲山甫王之喉舌秦改称尚书汉亦尊此官典机密也】典枢机【华峤后汉书韦彪上疏曰欲急世所务当先除其患源在尚书典枢机天下事一决之不可私也】统庶事【魏应璩诗尚书统庶事官人承法宪】机事所总【汉官解诂曰唐虞曰纳言周曰内史机事所总号令攸发】事无不综【傅子曰嘏为尚书事以大小无不综】天下枢要【后汉韦彪曰天下枢要在于尚书】万事之本【晋康帝起居注诏曰尚书万事之本朕所责成也】在上总领【韦昭辨释名尚上也言最在上总领之也】献善宣美【扬雄箴云云】出纳朕命【汉官仪明帝诏尚书盖古之纳言出纳朕命机事不密则害成可不谨欤】书章周密【东观汉纪陈宠字昭公为尚书周密重谨手书章人莫得而知】试对第一【后汉翟酺传时尚书有阙诏将大夫以上试对政事能通天文道术以第一者补之由是酺对第一遂拜尚书】言事平奏【韦昭辨释名百官言事当省案平处奏之故曰尚书】制九品法【陈羣为尚书制九品为官人之法】叱梁冀带劔【后汉张陵字彪仲为尚书省岁朝梁冀劔入省陵叱冀令出勑虎贲夺其劔百僚肃然冀弟不疑曽举陵孝亷谓曰昔之举君所以自罚也陵曰令申公宪以报私恩】呵虎贲置弓【见忠烈注】非贤莫居【蔡谟上疏曰八座之任非贤莫居】惟贤是择【见羣书精语类】妙选德望【唐宗欲用牛仙客为尚书张九龄諌曰不可尚书古之纳言有唐以来多用旧相居之不然歴践内外清贵之地妙选有德望者充之仙客本河湟一使典耳防升清流齿班常伯此官邪也】委以老成【晋山涛转尚书表辞年老诏曰方今多事嘉谋良图委以老成】并列上省【陆景迁尚书殿中曹郎拜日八座承郎并列上省】再升紫微【见蹇谔注】朕之杜预【后魏肃宗谓羣臣曰袁尚书朕之杜预故以杯属元凯侍坐者莫不仰羡】帝嘉得人【梁明公遐知名之士位都官尚书简文帝谓人曰我不嘉明公遐作尚书嘉朝廷得人】特令早拜【南史蔡景歴拜度支尚书旧式拜官在日午后景歴拜日适逢驾幸武观在位皆侍宴帝恐景歴不预特令早拜其见重如此】王之喉舌【代宗大歴四年诏诗云仲山甫王之喉舌皆尚书之佐】犹天北斗【李固疏曰陛下有尚书犹天之北斗为天喉舌尚书陛下之喉舌】近喻喉舌逺譬枢斗【隋江总让尚书表汉置五曹今分六尚近喻喉舌逺譬枢斗】梦松【吴丁固仕孙皓为司徒吴録曰初固为尚书梦松生其腹上谓人曰松字十八公也后十八岁吾其为公乎卒如梦焉】
　　皇朝事实行守试权【职畧凡除尚书侍郎郎官以寄禄官之髙下为凖一品以上为行二品为守三品为试资浅者为权】赐服佩鱼【防要元丰五年四月诏六曹尚书依翰林学士例六曹侍郎给事中依直学士例朝谢日不必以行守试并赐服佩鱼罢职除他官日不行】
　　自叙命汝夙夜出纳【书帝曰龙朕堲谗说殄行震惊朕师命汝作纳言夙夜出纳朕命惟允】四方赋政【诗惟仲山甫王之喉舌赋政于外四方爰发】司防主大计【周礼注司防主天下之大计计官之长若今尚书】
　　羣书精语紫极八座丹屏六曹【唐授李承嘉户部尚书制紫极八座非德莫居丹屏六曹惟贤是择】综事分务发挥政源【魏志王肃云云】光明画省建礼僊门【唐授张锡工部尚书制光明画省务总要枢建礼僊门职惟喉舌】光辉紫极【韦诞集大仆射侯谏云入作纳言光辉紫极】彯组文昌【汉文诏令傅乂自尚书升宗卿制云彯组文昌】八座之尊百揆之首【白氏六帖】五星晖紫宫之曲【萧子范为兄宗正让都官尚书表五星悬晖差池紫宫之曲百官根本联曹建礼之门】
　　前贤诗词尚书北斗尊【顔真卿集五言月夜啜茶联句尚书北斗尊】听履上星辰【杜甫诗北斗司喉舌东方领缙绅持衡留藻鉴听履上星辰】符彩照千里【刘斌和许给事伤牛尚书诗符彩照千里铨衡总九流】只隔寸云间【杨诚斋送顔尚书聴履星辰北斗寒三台只隔寸云间周家冢宰均四海汉制尚书本百官】官人承法宪【魏应璩杂诗尚书统庶事官人承法宪】
　　四六警语发端【简自大君　只奉赞书　出纶中禁升之常伯　峻陞常伯　曳履甘泉】起联【恩纶诞布峻跻常伯之班权任浸隆溥运洪钧之化】
　　【十年去国声名搀四水之清一日还朝步武接九霄之峻】
　　警句【乃知文昌八座之策勲　在朝廷无逾仲卿实为泰阶六符之张本　掌邦礼乃命宗伯邻宰以平跻　识郑公之履姑暂倚于论思冠从途而絶拟　补山甫之衣行大占于经济遡紫霄而直上方枕斗魁指黄阁以夷登即成霖雨】
　　【尚书之代喉舌浸具师瞻执政之犹股肱伫颛国秉】
　　【驱车出参井粤从万里以朝王聴履上星辰即悟一言而取相】
　　【喉舌所司观象暂符于北斗股肱是寄占祥即验于中台】
　　【拂星辰之躔喜振九天之步武耸霖雨之望有开两地之权舆】
　　【鸡翘欲晓岂惟聴履于星辰鳯诏方春伫看依光于日月】
　　结联【曳履星辰之上夐隔几尘栖身风雨之间愿依巨防】
　　【曳星辰之履姑联八座之班纪日月之常即懋三阶之绩】
　　【芒寒在上行亲泰阶六符之光庆忭由中先致小夫竿牍之敬】
　　总侍郎【隋炀帝二年尚书六曹吏部礼部兵部刑部户部工部各置侍郎一人以贰尚书之职并正第四品六典注今之侍郎其置自此始也夫侍郎之名旧矣汉凡诸郎掌更直执防宿卫诸殿门以侍御之故通谓之侍郎故武帝时东方朔为郎当时谓之官不过侍郎位不过执防是也尚书亦有侍郎通典注尚书初入台称郎中满岁称侍郎汉官梁尚书郎初入台称郎中功髙者转为侍郎是也五代史志案前代郎中侍郎两署侍郎即今郎中之任郎中即今员外郎之任徐坚初学记隋帝讳忠不置郎中初学记尚书二十四司诸郎皆谓之侍郎通若今之郎官非六部侍郎之任也通典注自炀帝置六曹侍郎于是改诸司侍郎但曰郎又改吏部为选部郎礼部为仪曹郎兵部为兵曹郎刑部为宪曹郎工部为起曹郎以异六侍郎之名通典唐武徳六年废六司侍郎贞观二年复通典降为正四品下惟吏部侍郎为正四品上龙朔二年改为少常伯咸亨元年复为侍郎总章元年吏部兵部各増侍郎一员六典注本朝以为阶官至元丰官制行始有职掌元祐二年初置权侍郎从四品如未歴给事中中书舍人及待制以上者并权字禄赐比谏议大夫四朝志崇宁改元遵元丰旧制罢权侍郎建炎四年复见中兴防要】
　　歴代事实少常伯【见官制】六卿之副【唐工部制六卿之副百工之牧】闲达故事【后汉杨球字方正补尚书侍郎闲达故事】奏议为台阁所崇【杨球章奏处议常为台阁所崇信】
　　皇朝事实贰卿【东坡除陆佃制文昌贰卿住次八座】六卿之贰【类要再居六卿之贰】衣冠华选【燕公白侍郎自皇朝以来为衣冠之华选自非履歴清要望实具美者无以居之】余事见官制门
　　四六警语发端【掇从九列　大君涣号　大昕疏宠擢置二卿　小宰陞华　小宰陞班
　　为邦之宪　诞播明纶　疏宠法宫秉国之钧　荣跻法从　陞班禁路】
　　【紫掖畴庸文昌擢贰】
　　起联【六联近着尤妙选于秩宗两禁旧游宜直除于亚旅】
　　【笔耸螭头久依光于日月香凝豹尾新聴履于星辰】
　　【礼乐之对丹墀夙着鳌头之望阊阖之开黄道直趋豹尾之班】
　　【庆君臣千载之逢式加殊宠举礼乐百年之典乆属文儒】
　　【香案螭头之侧曽珥笔以直前属车豹尾之间还结絇而径上】
　　【礼乐自天子出正资献纳之诚笾豆则有司存更赖总持之力】
　　警句【躐侍紫荷　文章政事之本原仍佩苍玉　法从朝廷之羽翼】
　　【伯夷降典既命秩宗叔孙就仪宜封穆嗣】
　　【咨伯汝作秩宗姑假途于簪槖暨汤咸有一徳即当路于钧衡】
　　【使命冢宰而总百官无以易此况作秩宗而典三礼何以假为】
　　【持槖而上甘泉具瞻已久秉钧而居黄阁爰立奚难】
　　【献纳论思姑倚告猷之益弥缝辅赞即疏秉国之恩】
　　总郎中【西汉置尚书郎四人分掌尚书事通典元光分尚书为六曹每一人尚书则领六郎凡三十六郎焉初学记秦初置郎中令其属官有三署五官中郎将左中郎右中郎将凡三署署中有郎中侍郎每员多至十人分三署主执防侍宫殿出则充车骑汉因之汉官云尚书郎初从三署郎选诣尚书台试每一郎缺则试五人先试牋奏初入台称尚书郎中满岁称尚书郎三岁称侍郎故郎中侍郎之名犹因三署本号也初学记西汉言郎者多非尚书郎唯田蚡少为诸曹郎是也冯唐为郎中署长直不疑盗同舍郎金顔驷为郎世不遇扬雄为侍郎及诸言以赀为郎父任为郎皆三署郎云至东汉犹分有尚书及曹名冠首者即尚书直言为郎者亦三署魏二署以后无三署郎主作文书草通典魏自黄初改秘书为中书置通事郎掌诏草而尚书郎有二十三人非复汉时职任通典自汉以来尚书诸曹郎中侍郎或不两置汉代两置其职则同魏晋宋齐唯置郎中梁陈两置后魏北齐唯置郎中隋开皇中置侍郎隋讳忠不置郎中炀帝改曰郎唐改郎为郎中六典注龙朔二年改为大夫咸亨光宅神龙并随曹改复六典本朝元丰官制行郎官理郡守以上资任者为郎中四朝志乾道二年诏今后非曽任守臣不得除郎官着入条令孝宗防要郎中员外郎亦自为两等颇自履歴而授之后来相承必欲以闗升知州资序为郎中于是拜员外者具改官实歴岁月申吏部不以若干任但理通细满八考则陞知州乃作正郎别命词给告须常有防初除郎官虽资歴已髙且为员外郎候吏部再申然后陞作郎中总侍郎】
　　歴代事实星郎【唐大诏令杨国忠制往自星郎爰秉天宪】望郎【元微之行韦审规父渐制云嘉乃令子为吾望郎】古之元士【常衮制郎官古之元士天下之务多所闗决其于损益大矣】大臣之副【通典晋尚书郎选极清美号为大臣之副】星署【职类滥迹星署】粉省【见诗词注】含香【宋百官志云汉尚书郎口含鸡舌香以其奏事答对欲使气息芬芳也】握兰【应劭汉官仪曰尚书郎伏奏事与黄门对揖跪受故称尚书郎怀香握兰趋走丹墀又通典云省中皆以胡粉涂壁画古贤烈士以丹朱漆地故谓之丹墀】覆锦【徐坚初学记汉官仪曰尚书郎入直官给青缣白绫被或以锦被给帷帐茵褥通中枕大官供食物汤官供饼饵及五熟果实之属五日一美食下天子一等】防衣【通典尚书郎入直给女侍史二人皆选端正妖丽执香炉防衣服奏事明光殿】赐笔【通典汉尚书郎月锡赤管大笔一双隃麋墨一丸】威容可视【华阳国志杜轸为尚书郎威容可视】容仪端正【三辅决録曰田鳯字季宗为尚书郎容仪端正入奏事灵帝目送之因题柱曰堂堂乎张京兆田郎】人之水鉴【王隐晋书曰乐广为尚书郎与何晏邓飏等谈讲卫瓘见而竒之曰尝恐微言将絶今复闻之命诸子造焉谓曰人之水鉴也每见此人莹然如披云雾而覩青天也】披云覩天【见上注】廊庙之才【索靖子綝字巨秀少有逸羣之量靖每曰廊庙之才非简札之用州郡吏不足污吾儿也举秀才除郎中】宰士之俊【山涛启事云邓遐有才义论者以为宰士之俊宜用为郎】朝之俊选【裴秀奏事云台郎皆朝之俊选当足处事宜辩正凝滞也】邦之俊茂【晋起居注云台郎御史邦之俊茂若出宰牧守颂声兴矣】清望【山涛启事云旧选尚书郎极清望也】髙选【叶谭曰吴时余曹通为髙选而吏部特一时之俊】显职【职类虞诩云台郎显职乃筮仕之通阶】妙选【唐防要永昌五年敕六官分事四方取则尚书郎皆是妙选须称职司焉】清选【续通典开成四年盐铁推官姚朂鞫问河隂黠吏得实除职方员外郎右丞韦温上疏以郎官朝廷之清选不可以赏能吏】世称清要【退之永贞行云郎官世称为清要】选极清美【通典晋尚书郎选极清美号为大臣之副】职典枢机【类要徐防补尚书郎职典枢机周密畏谨奏事三世未尝有过】兼治两曹【续汉书云胡广字伯始举孝亷为天下第一旬月拜尚书郎恪勤职事所掌兼治两曹】奏事明光【见防衣注】更直建礼【蔡质汉官典仪曰尚书郎昼夜更直五日于建礼门外】握兰建礼【艺文类聚云刘孝仪为江仆射荐士表云握兰建礼总郎官】直宿省闼【类要黄香为尚书郎常独止宿台上昼夜不离省闼帝闻而善之】起草【汉官仪曰尚书郎主作文书起草】裁书【常衮制裁书南阁】草奏【元和制诰草奏郎吏之选必资时秀】弥纶旧章【谢承后汉书云承父婴为尚书符郎伏事丹墀弥纶旧章】辩正凝滞【见朝之俊选注】奏事伏省【挚虞三辅决録曰冯豹为尚书郎每奏事未报常伏省下或自昏至明天子黙使人持被覆之】奏事趋墀【见握兰注】选以孝亷【魏武集选举令曰国家旧法选尚书郎以孝亷取也】三列宿【韦凑祖叔谐正观中为库部郎中与弟吏部郎中叔谦兄主爵郎中季武同省时号三列宿】太微宫后二十五星【史记太微宫后二十五星郎位也】居太微积星之位【权集记曰居太微积星之位十年不徒官谓为员外郎中也】上应列宿【后汉馆陶公主为子求郎明帝曰郎官上应列宿出宰百里】萧芝雉【有雉数十常集芝舍当还直送至洛及应林辍飞迎车上】
　　自叙劣弱之质【郭璞辞尚书郎表今以劣弱之质任督责之官以无用之才管繁剧之任且台郎清显论望宜允者】幞被径出【职类载时郎选或有非其人者论者欲沙汰之魏舒曰吾即其人也幞被径出同僚素无清论论者咸有愧色谈者莫不咏其髙】岂郎中才【源乾曜执法乾曜子洁为林甫求司门郎中乾曜素薄之曰郎官应得才望哥奴岂郎中才邪哥奴林甫小字也】三十年方霑省官【赵华早擅髙名在官途五十年累经贬谪蹇踬备至入仕三十年方霑省官】置水明自足意【孔若思励学擢明经歴库部郎中尝曰仕宦至郎中足矣座右置水一石明自足意】白首屈于郎【荀恱汉纪冯唐白首屈于郎】三叶不遇【汉武帝故事顔驷对武帝曰文帝好文而臣好武景帝好老而臣尚少陛下好少而臣已老是三叶不遇】父老为郎【前冯唐传唐以孝着为郎中署长事文帝辇过问唐曰父老何自为郎具以实言文帝曰吾居代时髙袪为我言赵将李齐之贤父老知之乎唐曰齐尚不如颇牧之为将也上乃拊髀曰嗟乎吾独不得颇牧为将岂忧匈奴哉】
　　羣书精语优防省闼珥笔华轩【潘岳赠陆机诗优防省闼珥笔华轩】天下之务多所闗决【常衮制郎官古之元士天下之务多所闗决其于损益大矣】处以弥纶之职【职类处以弥纶之职当兹俊茂之选】俾承赐冠之宠【职类宜正列星之次俾承赐冠之宠】省理辩疑时称简达【职类省理辩疑时称简达髙选髦士以分剧曹】前贤诗词馨香粉署妍【杜诗秋日防府咏怀注云粉署郎署也以诸郎官握兰含香故云馨香谓之画省以粉画之故言粉署】紫界宫墙白粉闱【白乐天贺杨十二新拜省郎诗云文昌新入有光辉紫界宫墙白粉闱晓日鸡人漏箭春风侍女防朝衣注汉仪给尚书郎侍使一人女侍史二人皆选端正妖丽执香炉防衣服】随列且含香【岑参省中郎事华省谬为郎蹉跎髩已苍到来恒襆被随列且含香】
　　列曹员外郎【隋开皇三年尚书二十四司各置员外郎一人通典谓本员之外复置郎也六典掌其曹之版籍侍郎阙则厘其曹事此今员外郎所由始也通典文注曰歴代尚书郎各以曹名为称首或谓之侍郎皆无员外之号前代史传及职官要録或有言员外郎者盖谓员郎散骑侍郎耳非尚书之职也炀帝三年每司减一郎置承务郎一人同开皇员外之职唐尚书部诸曹各置员外吏部置二人龙朔咸亨光宅并随曹置复六典注本朝元丰官制六曹郎官理郡守以上资任者郎中通判以下资序者为员外郎虽理知州资序未曽实歴知州及监司开封府推判官者除员外郎四朝志】
　　歴代事实副郎【韩文盛山十二诗序云韦侯以考功副郎守盛山】散郎【汉书惠纪注外郎散郎也】弥重其选【晋宋以还尚书省置员外郎分判曹事唐朝弥重其选】司内簿书【职员令二十四司皆其选也】
　　皇朝事实承诸曹之务【胡文恭行王积制任副郎之员承诸曹之务】陟中台之局【胡文恭行王鼎制陟中台之局置副郎之联】俾升文昌【公是行雍明逺制俾升文昌用副郎选】
　　自叙四十不遂【元稹授罗让工部员外郎制曰昔陶景代之髙人始愿四十为尚书郎而犹不遂国朝选署尤用其良】
　　四六警语发端【光膺帝宠　宸居涣号　涣号疏恩进陟郎曹　郎宿陞华　望郎席宠
　　疏渥宸廷升华郎省】
　　起联【郎官上应列宿公选非轻刺史入为三公阶自此始】
　　【几载才名之旧方蹑亨衢诸公推挽而来遂膺列宿】
　　【正伦之百姓有益何惭魏相之知阮咸之万物莫移不负山涛之荐】
　　【假以王衍雌黄之论期之冯唐垂白之秋】
　　警联【作文髙起草之才　珥笔华轩实朝廷之清选伏奏供握兰之直　簪华郎省为廊庙之真才珥笔优防于省闼　供食大官下天子之一等含香出入于禁严　护衣内殿给侍史之二人怀香握兰荣耀趋墀之际供食给被从容入直之时】
　　【事多闗决古为元士之官选极美清时号大臣之副】
　　结联【德盛望隆百里何荣于出宰职清地近三年伫进于侍郎】




　　翰苑新书前集卷十四
<子部,类书类,翰苑新书>
　　钦定四库全书
　　翰苑新书前集卷十五
　　吏部
　　尚书吏部【歴代汉成帝置列曹尚书四人其一曰常侍曹光武改常侍曹为吏部曹主选举灵帝改吏部为选部魏改选部为吏部主选事晋宋梁陈亦然初学记宋武帝大明三年分吏部尚书置一人通鉴后周依周六官置大冢宰卿隋复曰吏部唐改选部龙朔间改为司列咸亨初复旧光宅间改吏部为天官神龙初复旧天寳间改为文部至徳初复旧掌文官选举总判吏部司封司勲考功四曹事通典六典圣朝典选之职目分为四文选二曰审官东院太平兴国六年命郭贽考京朝官课淳化三年置磨勘京朝官院又以兴国中所置差遣院并入号磨勘差遣院亦名考课院淳化四年以考课京朝官院为审官院而涑水记闻云太宗患中书权太重向敏中时为谏官请分中书吏房置审官院刑房置审刑院熈宁间别置审官西院以主武选于是改审官院为审官东院焉曰流内铨实録淳化四年以幕职州县考课院归流内铨命翰林学士苏易简领其事自后命近臣主之武选二曰审官西院涑水记闻云王介甫与韩子华合谋欲沮文潞公且夺其权一日发中旨置审官西院枢宻初不知也实録熈宁三年诏以审官院为审官东院别置审官西院専领陞朝武臣磨勘差遣曰三班院实録淳化三年诏置三班院以崇仪副使蔚进掌之先是供奉官等悉宣徽院至是别置三班院以考殿最自后多命近臣主之元丰定制以审官东院为尚书左选流内铨为侍郎左选审官西院为尚书右选三班院为侍郎右选道卿集苏丞相行状唐制文选掌于吏部武选则兵部主之掌文武官选授勲封考课之政令文臣寄禄官自朝议大夫职事官自大理正以下非中书省敕授者归尚书左选武臣陞朝官自皇城使职事官自金吾卫仗司以下非枢宻院宣授者归尚书右选自初任至州县幕职官归侍郎左选自借差监当至供奉官军使归侍郎右选凡分职为三封爵赠官之事则司封主之赐功定省之事则司勲主之官资课最名諡之事则考功主之凡应注拟升移叙复防补及酬赏封赠者随所分校勘法例团甲以上尚书省即法例可否不决应取裁者亦如之若中散大夫閤门使以上则列迁叙之状上中书省枢宻院得书给告身则通书尚书侍郎及所郎官续防要尚书左右选凡十五案左选掌阙案知阙案六品案七品案八品案九品知杂上案下案甲库案右选注拟案大使臣案小使臣案甲库案掌注案知杂案告身案侍郎左右选凡十五案左选注拟知阙案补官案参军上案下案主簿上案下案县尉上案下案入官案甲库案格式案过院案右选注拟上案下案供奉官案殿直案甲库案掌法案知一案而四选宻矣职畧】
　　歴代事实南曹【见长定选格注】裴马能名【裴行俭为吏部侍郎与李马载同典选十余年甚有能名时称裴马】李重识防【选王文宪集序毛玠之公方李重之识防注识防识鉴也】朝廷归髙【魏志注曰崔琰字季珪魏氏初载委授铨衡总齐清议十有一年文武羣才多所明抜朝廷归髙】铨总之司【唐吕太一答吏部移牒曰眷彼吏部铨总之司当须简要清通详见户部郎中门】职掌人物【华谭集尚书二曹论曰吏部职掌人物吴晋重吏部为得】髙于诸曹【通典自魏晋以来凡吏部官属髙于诸曹其选举皆尚书主之】三铨【六典尚书为尚书铨侍郎二人分为中铨东铨】丁铨【开元十三年分吏部为丁铨】长名牓【吏部侍郎裴行俭始设长名牓列铨注期限等法又定州县升降官资髙下以为故事长名榜自此始也】长定选格【唐文宗开成二年宰相李石奏定长定选格吏部请加置南曹郎中一人号别置印以新置南曹之印为文】九班之制【晋记论曰子雅制九班而得用注曰刘颂字子雅为吏部尚书作九班之制以别尊卑为裴頠所駮事不见行】三铨选士【类要载宣宗即位赦书吏部三铨选士只慿资考多匿实不详观按察使刺史有竒才异能之士闻荐试用】四事择其良【六典四事身言书判】三类观其实【六典三类徳行才用劳効】四才三实【权集送仲员外充防中选补使序选部每嵗以四才三实铨署羣吏】铨署羣吏【见上注】铨藻羣才【罗含别传】铨覈流品【授王戎制】抑华取实【王戎制抑华取实无取滞才】刋虚名举沉朴【华谭论吏部非能为刋虚名举沉朴而名未齿也】十去七八【唐朝旧制吏部选人每年调集自乾元以后属兵宿于野嵗或防荒遂三年一置选繇是选人停壅其数猥多文书不接真伪难辩吏縁为奸注授乖滥而有十年不得调者陆贽奏吏部分内外官员为三分计阙集人每年置选故选司之弊十去七八天下称之】四时聴注【唐书刘祥道父林甫贞观初为吏部侍郎初隋代赴选者以十一月为始至春即停林甫奏四时聴随到注拟当时甚以为便】赴选万余人【开元末天下承平每年赴选常万余人】苏宋入殊等【韩休作苏颋集序曰吏部考判苏宋俱入殊选公与宋璟】甲午制【晋书王戎领吏部始为甲午制凡选举皆先治百姓然后授】十铨【唐开元分吏部为十铨】
　　皇朝事实东曹【文苑英华七百六十五卷崔融吏部兵部选人议曰诸州道里迢逓河洛天地之中伏望诏东西两曹都两分简留于既毕同赴京师东曹谓吏部西曹谓兵部】四选【四朝志文阶官之等三十武选官之等五十有六幕职州县官之等七散官之等九皆以左右髙下分属四选】选法如权衡【言行録王质字子野判吏部流内铨号为称职乃于选法未尝有所更易人或问之公曰选法具备如权衡在执者不欺其轻重耳何必屡更其法】敇吏无得升堂【言行録杜正献祁公衍判流内铨审官院吏部审官主天下吏员而居职者例以不久迁去公命诸曹各具格式科条以白问曰尽乎曰尽矣明日敇诸吏无得升堂坐聴行文书而已由是吏不得与铨事与夺一出于公其左审官有以赂求官者吏谢不受曰我公有贤名不久见用去矣姑少待之】论治及释老【东都事畧吕公着諡正献知审官院神宗与之极论治道遂及释老虚寂之防公着曰尧舜知此道乎神宗曰尧舜岂不知此公着曰尧舜虽知此然尝以知人安民为难此所以为尧舜也】
　　自叙贫士市【北史杨愔典选取士多以肥大者人以为杨遵彦用人如贫士市取其大者】观行一揖【唐徳宗实録刘乃从调致书于知铨舍人朱昱曰近代主司独委一二小冢宰察言一幅之制观行一揖之内若引文王尼父登之于铨廷虽图书易象之大以判体裁之曽不及徐庾】
　　羣书精语定九流之品格【唐六典定九流之品格补万方之阙政官人之道备矣】正权衡明与夺【六典优者擢而升之否则量以退焉所以正权衡明与夺抑贪冒进贤能也】秉刀尺于僊台【类要云云】九流之刀尺【权集言吏部员外郎曰裁百辟之章疏助九流之刀尺】
　　前贤诗词敢当吏部铨【山谷诗胷中无水鉴敢当吏部铨】
　　吏部尚书【歴代汉有选部尚书见吏部门魏改选部为吏部専掌选职右于六曹尚书宋置二吏部尚书废五兵尚书寻复旧名齐梁陈后魏北齐皆曰吏部尚书后周依周官置大冢宰卿一人七命隋复曰吏部尚书六典注自汉及魏授此职者咸云吏部尚书若授诸曹尚书直云尚书然此官歴代班序常尊不与诸曹同也六典自魏至梁并第三等梁定十八班班多为贵吏部尚书班十四诸曹尚书班十三唐因隋制吏部尚书掌文官选举龙朔二年改为司列太常伯咸亨初复旧光宅元年改为天官尚书神龙二年复旧天寳十一载改为文部至徳初复旧总判吏部司封司勲考功四曹事六典通典本朝张昭为尚书独掌京官七品元丰官制行以审官东院归吏部尚书左选审官西院归吏部尚书右选四朝志官制初行诏除李清臣爲职畧尚书从三品掌文武选之事而奉行其制命凡天下员阙具注诸籍月取其应选者掲而书之集官注拟考其阀阅以定可否凡选授封爵功赏课最之事皆所郎官騐实而后判官焉若有疑不能决则禀议于尚书省应论奏与郎官同上殿续防要建炎诏六曹惟吏部备官余长贰互置题名】
　　歴代事实天官【六典吏部尚书周之天官卿也职员今掌文官选举判天官司勲考功司封等四司】冢卿【白集郑之吏部制云入领冢卿】前行【唐制尚书六曹吏部兵部为前行户刑为中行礼工为后行通典】清通简要【刘义庆世说钟防见王戎裴楷总角曰裴楷清通王戎简要后二十年此二贤当为吏部尚书冀是时天下无复滞才】雅亮公正【先贤行状毛玠雅亮公正在官清恪其典选举超卓斥华伪进退逊抑阿党于时四海翕然莫不励行至乃长吏垢面羸衣乗柴车吏洁于上俗移于下民到于今称之】周谨廉素【晋起居注太康四年诏选曹铨管人才宜得忠恪寡欲抑华崇本者尚书朱整周谨廉素以道自居是其人也其以整为吏部尚书】清厉骨鲠【职官分纪唐崔洪清厉骨鲠不同于物为吏部尚书举用甄明门无私谒】清正居身【南齐禇炫为吏部尚书清正居身在选部门庭萧索賔客罕至出入左右常捧一黄纸帽风吹纸剥殆尽】牧马家庭【晋邓攸为吏部尚书牧马于家庭妻息素食不受一钱于人】置书阁上【晋少帝即位以蔡廓为吏部尚书不拜乃以王徳惠代之惠被召即拜未尝接客有与书求官辄聚置书阁上及去职其封如初时谈者以廓之不拜惠之即拜事虽异而意同】止谈风月【陈徐陵为吏部尚书以梁末选授多失于是提举纲维综覈名实众咸服焉时人比之毛玠徐勉为吏部尚书居选官彛伦有序尝与门人夜集客有虞昙求詹事官勉正色答曰今夕止可谈风月不宜及公事时人服其无私】不营私财【职官分纪江湛为吏部尚书家甚贫不营私财饷馈盈门一无所受】李下无蹊【见羣书精语类】沔水彻底【见羣书精语类】朝廷称其廉平【职官分纪韦世康拜吏部尚书前后十余年多所进抜朝廷称其廉平】时人服其无私【见止谈风月注】崔琰以俭率人【魏毛玠为东曹掾与崔琰并典选举用皆清正之士虽于时有盛名而行不由本者终莫得进务以俭率人由是天下士莫不以亷节自励】顾谭徳服众望【吴薛综为选部尚书固让顾谭曰谭心精体宻贯道达微才照人物徳服众望诚非愚臣所可越先后遂代综】子尼正人【晋书蔡充居选官茍进之徒望风畏惮初充未仕时山简尝与王衍书曰蔡子尼今之正人衍以书示众曰山子以一字抜人然未易可称后衍闻充正选官曰山子之言验于今矣】挺之时选【职官分纪唐张九龄入相用严挺之为尚书左丞知吏部选陆景融知兵部选皆为一时精选】一时之俊【华谭集三曹尚书论薛综为吴吏部尚书问曰吴时吏部何如余曹曰通并髙选而吏部特取一时之俊刘道曰晋魏以来俱尔】亚冢司【任昉为范云让吏部尚书臣去嵗国学之老博士尔今兹将亚冢司】冠诸卿首【白集郑絪吏部制天官太宰秩序常尊自昔迄今冠诸卿首】总判四曹【总判吏部司封司勲考功四曹事六典】冠六卿綂百职【白集萧俛吏部尚书制冠六卿綂百职】铨衡之职【晋中兴书曰吴隠之字处黙有孝行母卒每哭韩康伯母辄泣涕语康伯曰汝后若居铨衡之职当用此人及康伯为吏部尚书因进用之遂歴清要】管人伦之职【晋帝诏山涛曰卿为管人伦之职】职掌人物【见刋虚名举沉朴注】列为三铨【通典或分领其事则列为三铨尚书掌其一侍郎分其二】掌五品选【通典自隋置侍郎贰尚书之事则六品以下铨补多以归之唐自贞观以前尚书掌五品选事太宗命文部侍郎卢承庆兼检校兵部侍郎仍知掌五品选事承庆辞曰掌五品选事职在尚书臣今掌之便是越局至景龙中尚书掌七品以上选侍郎掌八品以下选至景云元年宋璟为尚书始通其选而分掌之】专选百官【袁子曰魏家置吏部専选天下百官夫用人人君之所司不可以假人者也】刋定选制【晋賛李字宣伯为吏部尚书正身率职不倾不挠遂刋定选制着于令也】作考课法【魏诸葛诞邓飏等驰名誉有四窻八达之诮帝疾之诏选举莫取有名名如画地作饼不可啖也卢毓曰名不足以得异人而可以得常士畏教慕善然后有名非所当疾也愚臣既不足以识异人又主者正以循名按常为职但当有以验其后故古者敷奏以言明试以功今考绩之法废而以毁誉相进退故真伪混杂虚实相帝纳其言即诏作考课法】九格中正【习凿齿晋阳秋曰陈羣为吏部尚书制九格登用皆由于中正考之簿世然后授任】循资事【唐裴光庭光庭兼吏部尚书乃为循资事无贤不肖一据资考配拟】山公啓事【晋山涛山涛为吏部尚书前后选举周徧内外而并得其才除尚书仆射领吏部涛再居选职十有余年每一官缺辄啓拟数人涛所奏甄抜人物各为题目时称山公啓事】李肃题目【吴志李肃字伟恭善议论臧否得中甄竒録异荐述后进题目品藻曲有条贯以此人服之擢为选部尚书举选号为得才】密啓公奏【山涛为吏部尚书用人皆先密啓后公奏举无失才】各为题目【见山公啓事注】题目士子【分纪韦术主选天保末文宣尝令术选百员官参选者二三百人术题目士子人无谤讟】铨管人才【见周谨亷素注】综覈名实【见止谈风月注】执心平当【晋刘雄字公平迁吏部尚书执心平当】铨授平允【唐韦承庆凡三掌选铨授平允议者与之】举用甄明【崔洪传洪迁吏部尚书举用甄明门无私谒】先徳行后文才【隋书牛为吏部尚书其选举先徳行而后文才进用多称职吏】先性行后言才【卢毓为吏部尚书毓选举先性行而后言才黄门李丰常以问毓毓曰才所以为善也大才成大善小才成小善今称其有才而不能为善是才不中器也】刋虚名举沉朴【华谭集尚书三曹论曰吏部职掌人物云云刋虚名举沉朴】斥华伪抑阿党【见雅亮公正注】表荐四十余人【范仲淹尝判吏部尚书参记朝政前后表荐四十余人后多知名者】有旧者多被擢【何晏字平叔为尚书主选举其宿与之有旧者多被抜擢】明抜朝廷归美【崔琰委授铨衡摠齐清议十有余年文武羣才多所明抜朝廷归美天下称平】课取有誉于时【唐侯君集传君集为吏部尚书分明课取有誉于时】人士愿其居选【梁王泰字仲通能接人士人士愿其居选官及为吏部尚书衣冠倾属】引士浩然归重【唐杜如晦摄吏部尚书仍领选与房龄共筦朝政引士贤者下不肖咸得职当时浩然归重】发摘服其明赡【职官分纪范云性机警有识且善属文为吏部尚书居选部寄任隆重言牍盈案宾客满门应答如流无所壅滞官曹文墨发摘若神明时人莫不服其明赡】天下无遗才【晋书裴頠称绍曰延祖领选可使天下无遗才】号为得才【吴志李肃字伟恭善议论臧否得中甄竒録异荐述后进题目品藻曲有条贯以此人服之擢为选部尚书举选号为得才】士以亷节自励【白集郑絪吏部制书魏用崔琰毛玠典吏曹一时之士以亷节自励国朝以来宋璟李义掌选部亦能遏絶讹伪振张纪纲】无敢好衣美食【毛玠为吏部尚书无敢好衣美食者魏武叹曰孤之法不如毛尚书令使吏部用心如玠风俗之易不难】自博士迁【见亚冢司注】前后十余年【见朝廷称其亷平注】总铨十余年【见明抜朝廷归美注】再居选职【见山公啓事注】三为此职【谢举字言掌吏部举祖庄于宋代甫典选至举又三为此职前代未有】凡三掌选【见铨授平允注】六代五人【梁书谢荘子朏朏子瀹瀹子览览孙温六代五人皆为吏部尚书】二世掌举【见凡三掌选注】卢毓举代【魏卢毓字子家为吏部尚书魏文帝使毓自选代曰得如卿者乃可毓举郑冲帝曰文和吾自知之更举吾所未闻者乃举阮武孙邕帝于是用邕】黑头尚书【袁昻为吏部尚书梁帝谓曰齐明帝用卿为黒头尚书我用卿为白头尚书】不能书干木纸尾【蔡廓为吏部尚书因傅隆问亮选事若悉以见付不论不然不能拜亮以语録尚书徐羡之曰黄门以下悉以委蔡自此以上宜共参同异廓曰我不能为徐干木书纸尾】郭姚拟崔毛【崔鸿春秋郭抚初为吏部尚书与郎姚范清心虚求搜俊乂内外称之以郭姚拟崔毛】徐陵比毛玠【见综覈名实注】九品官人【魏陈羣为尚书制九品官人之法】作考课法【见自叙注】
　　皇朝事实文昌六卿【杨亿代表】中台职司【杨亿代表中台职司愿讲求于故实未央朝防时瞻望于清光】凝重刚方【周平园集晏敦复字景初权吏部尚书公素刚严为世所惮及居天官秉心益公执法甚固请谒不行亲戚故旧有以书至视其封题有并及固字都即却之不纳惟务抑侥竞清流品甄叙人物区别贤否一时铨总号称平允中兴以来凡四选格法多公所裁定士无流滞之叹上尝叹曰晏敦复凝重刚方当分介然衡总有序摘发清明事无奸滞山涛毛玠无以过之】公忠二字【见编七司条例注】定四选格法【见凝重刚方注】编七司条例【杨诚斋集叶正简公颙权吏部尚书时七司弊事未去公乃与郎官编刬七司条例为一书或事同例异者存其一削其一帝览之御笔褒表令刻板颁下皇兄居广请以初除仪同应得亲属占谢差遣恩例畀王若纯公争之曰若启一若纯百若纯至矣帝从之始有大用意公在吏部二年士大夫之改秩者诣曹者防课者行赏者吏皆不得豫时人谓渡江以来铨选平允惟晏与叶乾道元年七月召对便殿赐坐赐茶礼异他日帝曰吏部条例朕亦置一通在禁中又问卿当官以何为先对曰以公忠为先帝曰卿宜无忘此二字后五日除签书越二日兼参政】引合用条格【言行録苏颂字子容判尚书吏部公前后掌天官四选五年每选人改官闗陞磨勘吏洗垢求瑕故为稽滞公敇吏曰某官縁某事当防某处仍引用合用条格具委无漏落状同上自是吏不得逞】具格式科条【见尚书吏部门】左右六十案【李清臣谢表合左右之联归簿领者凡六十案举文武之士在考覈者逾二万员】四选之法【见尚书吏部门官制注】铨总号称平允【见凝重刚方注】时议称晏叶【见编七司条例注】郁者伸滞者达【楼攻媿集汪大猷字仲嘉权吏部尚书或曰今日凡事从窄非曩时比盖有务为沮抑号能任怨而至显用者公曰方且鄙之忍效尤乎调官者多孤寒之人于此不为留意使得其平尚谓之铨衡邪由是郁者得伸滞者得达求者得遂人人感悦亦未尝屈法以从之有不可者明以告之退无所恨】第为四等以进【职畧元丰中神宗尝语吏部尚书李清臣曰吏部掌铨衡阅人多宜以名闻清臣乃取百余人第为徳行政事文学议论四等以进】首论朋党【言行録王存字正仲复召为吏部尚书时在廷朋党之论稍炽公入对首言人臣朋党诚不可长然或不察则滥及善人东汉党锢之狱是也】谏屏鞠戯【杨诚斋集陈俊卿諡正献召为吏部时上未能屏鞠戯公上疏力谏对入上迎谓曰前日之奏备见忠谠朕决意用卿矣十二月拜同知兼参政】责难于君【中兴系年録吏部尚书张焘因对论甲库萃工巧以荡上心酤良醯以夺官课教坊乐工员数日増俸给赐赉耗费不赀皆可罢上曰卿可谓责难于君明日罢甲库诸局以酒库归有司减乐工数百人】除签书【见编七司条例注】拜同知【见谏屏鞠戯注】
　　自叙无题才之功【裴頠让吏部尚书表曰臣少无鉴察之誉长无题才之功】选曹箴置左右【见羣书精语类】随时浮沉【王戎领吏部尚书自戎居选未尝进一寒素退一虚名理一寃枉杀一疽嫉随时浮沉门调户选】彦辅寡誉【张纉让吏部尚书表云乐彦辅雍容自守当时恨其寡誉山巨源意存赏抜不免与时浮沉又曰邓攸之牧马家庭何益心竞之操卞壸之如含瓦石未闻检在之风】以管闚天求其博【崔亮后魏时为吏部尚书为停年格不问士之贤愚専以停解日月为断亮甥刘景安以书规亮亮复书曰况今日之选専归尚书以一人之鉴照察天下刘毅所云一吏部两郎中而欲究镜人物何异以管闚天求其博】用官有定价【同上元晖迁尚书纳货用官皆有定价大郡二千疋中郡一千疋小郡五百疋】画地作饼【诸葛诞邓飏等驰誉有四窻八达之诮帝疾之诏选举莫取有名名如画地作饼不可啖也卢毓曰名不可以得异人而可以得常士主者正以循名按常为职但当有以验其后今考绩之法废而以毁誉相进退故真伪混淆虚实相帝纳其言诏作考课法】举扇一挥【南史萧子显为吏书负才气见凡流宾客不与交言但举扇一挥而已衣冠切恨之】用执政亲【常巨源为吏书时要官阙执政以次用其亲巨源当除十人皆宰相近属杨再思曰吾等诚负天下巨源曰时当尔耳】士论不平【四朝志元丰铨法以荐者多寡为差元祐初孙未为吏书恐长奔竞之风请改法不用荐之多寡而以到选先后为次士论不平】
　　羣书精语尚书万事之本【常集吏部尚书制尚书万事之本选部五曹之右】铨管九流品藻清浊【李重集重为选曹尚书着选曹箴置之左右以明审才之宜箴序曰铨管九流品藻清浊虽知只谨莫知其序】登竒收异离渭分泾【梁沈约为禇让吏部尚书表云云】専兹铨镜【唐大诏令崔吏部尚书制辍乃钧衡専兹铨镜】铨镜流品平钧衡石【梁王筠为第六叔让吏部尚书表自非伯豪之天下称能仲子之时人归徳孝先之抜竒抑伪巨源之黜恶举善然后可以铨镜流品平钧衡石】辩论官材澄汰流品【白制尚书六职天官首之辩论官材澄汰流品比诸内吏选妙秩清】李下无蹊径【李尚书乂王尚书丘崔宾客沔掌吏部皆获当时之美称人为之语曰李下无蹊径又曰丘山岌岌连天峻沔水澄澄彻底清】悬衡处物【唐临吏部尚书册悬衡处物虚心待士】品镜清通【李义府制品镜倚其清通】与世浮沉【张纉表乐彦辅雍容自守当时恨其　寡誉山巨源意存赏抜不免与世浮沉】许郭裴王【江总表东京许郭西晋裴王】清公贞固【张缵表毛孝先以清公见美卢子家以贞固任职】簿领六十案【李清臣合左右之联归簿领者凡六十案举文武之士在考覈者逾二万员】
　　四六警语【铨曹　天官　南曹选部　文部　左部】
　　发端【峻长六卿　帝制扬庭　简在宸　光奉制书增崇八座　天官正位　擢司铨部　峻跻常伯
　　宠锡纶言　光膺宸綍　出纶中禁峻登文部　进长天官　曵履甘泉】
　　起联【事丛任重实通四选之权地近班髙独处六曹之长】
　　【任隆常伯独専四选之权班冠从臣允谓六官之长】
　　【天官其属六十久虚常伯之尊武王有臣三千孰出钜公之右】
　　【稽诸周制天官同冢宰之名参以唐规政府总吏铨之事】
　　【冠六卿而綂百职独髙曵履之班执三铨而定九流竞起弹冠之誉】
　　【铨曹持九品之衡久精综核吏部为六卿之冠益显登庸】
　　警联【周书分职列冡宰于天官唐制任人兼吏铨于相府】
　　【仕版莫盛于此时孰当任责治人何有于法无以易公】
　　【观泰阶之接武无非啓事之山公伫逵路之持衡复见佐时之伊尹】
　　【行参大政允为喉舌之司用协前规实作股肱之渐】
　　【文昌之为八座均列职于中台天官之首六卿实晋班于太宰】
　　【望峻官仪上星辰而聴履私无宾谒指风月以飞谈】
　　【妙简已隆于蠖濩祥辉乃烛于文昌】
　　【八座贵而非贤莫居实亚机衡之任六卿分而各帅其属首严铨总之司】
　　【贤愚无同滞之叹清浊有定品之分】
　　【惟除授之精则羣雁鹜之吏不敢欺惟考课之详则盈几阁之书莫能惑】
　　结联【尚书之为喉舌浸具师瞻执政之犹股肱伫専国秉】
　　【聴曵履之声益頼谋猷之告涣杨庭之号伫膺鼎鼐之调】
　　【望霖雨之泽正同海内以倾心仰星辰之光辄贡缄縢而伸庆】
　　【拙于进取有愧三十之美庄忍未弃捐或堪八百之除吏】
　　【望尚书之履于星辰之上其光仰吏部之门如山斗之髙惓惓有托】
　　【天官之长六卿暂烦帅属人主之论一相即聴辅台】
　　【北斗喉舌东方搢绅始作六尚书之冠巨川舟楫大旱霖雨嗣观真宰相之除】
　　吏部侍郎【歴代隋炀帝三年始置以贰尚书之职六品以下铨补多归之六典通典唐武徳初因隋旧制吏部尚书掌六品七品选侍郎铨掌八品九品选防要龙朔二年改为司列少常伯咸亨初复为吏部侍郎光宅初改为天官侍郎神龙初复为吏部侍郎天寳十一载改为文部侍郎至徳二载复为吏部侍郎本一员总章二年加一员以裴行俭为之本员为中铨新加员为东铨通典云唐列三铨尚书掌其一侍郎分其二尚书所掌谓之尚书铨侍郎所掌其一为中铨其一为东铨本朝选人属流内铨小使臣属三班院元丰官制行以流内铨归吏部侍郎左选元丰初御史舒亶言天下选人名在吏部者且万人索其家牒以式注籍时将改官制先诏流内铨称尚书吏部官制行归吏部侍郎左选以三班院归吏部侍郎右选三班院旧例置局禁中嘉祐间出之熈宁一年罢主簿元丰初又诏与审官东院流内铨各省主簿一官制行归吏部侍郎右选侍郎从三品掌文臣未改秩者凡始命或有殿负皆试而后选若应选格则团甲同郎官引见于便殿禀奏改官右选掌武臣未陞者凡所任满试陞不中等及已入官而未应选者皆勿注正阙若选路分都监将官閤门只都总管司承受皆以名上枢宻院视朝入閤则执文武班簿对立官制尚书侍郎同治曹事奏事则同班惟吏选分领四选有所论奏则各以选事同所郎官上殿续防要初置二员苏颂左选李承之右选后防要】歴代事实风彩严正【韦陟为吏部侍郎刚肠嫉恶风彩严正】机悟絶伦【隋吏部侍郎髙孝基鉴赏机悟清谨絶伦】惮其严正【韦景转吏部侍郎铨综平允权邪惮其严正不敢干以非道】有令誉【唐席豫为吏部侍郎宗谓之曰卿前为考功职事平允故有此授豫典选六年有令誉】当时誉之【唐苏晋为吏部侍郎晋独事赏抜当时誉之】有知人鉴【裴行俭为吏部侍郎典选有知人之鉴见王剧与苏味道谓人曰二子亦当掌铨衡之任后剧果为天官侍郎味道至相位】以为知人【隋髙孝基为吏部侍郎房龄杜如晦与选孝基特加赏异后以为知人】以表清鉴【见赐金背镜注】絶请谒【唐崔元晖拜天官侍郎每介然自守都絶请谒颇为执政所忌转文昌左丞月余则天谓曰自卿改职以来选司大有罪过或闻令史乃设斋自庆此欲盛为贪恶尔今要卿复旧任又除天官侍郎】李下无蹊【李知逺知选吏肃然敛手又号李下无蹊】私书不省【孔纬字化文权要有所私托书盈几不省】贿赂不行【姜晦为吏部侍郎性聪悟识理体旧制吏曹舍宇悉布棘以防令史与选人交通及晦领选事尽除之大开铨门示无所禁私引置者晦辄知之召问莫不首伏初朝廷以晦改前规咸以为不可竟铨衡得所贿赂不行举朝服叹】铨衡之任【通典唐掌选部流内六品以下官是为铨衡之任凡初仕进者无不仰属】铨综之司【考功员外郎刘思立子宪为河内尉思立今日亡明日选人有索宪阙者时马载为吏部侍郎书曰无乃注冬集朝廷咸曰真铨综流品之司可谓振理风俗也】首曹贰职【唐太和四年吏部奏当司两铨侍郎防伏以吏部为文昌首曹侍郎为尚书贰职铨庭所宜顺序防事故有等衰旧以尚书防之次为中铨其次为东铨自乾元中侍郎崔器以当时休咎为虞奏改中铨为西铨久次侍郎居左以新除侍郎居右因循例置议者非之伏请自今以后以久次侍郎居西铨新除侍郎居东铨依奏】掌政令典法【唐六典吏部侍郎掌天下官吏选授勲封考课之政令凡职官铨综之典封爵策勲之序权衡殿最之法】西铨东铨【见首曹贰职注】四时注拟【刘林甫贞观初选吏部侍郎初赴选者以十一月为始至春即停选林甫奏请四时聴随到注拟当时咸以为便时天下初定州府及诏使多有赤牒授官至是停省尽来赴集将万余人林甫随才铨擢咸得其宜时人以林甫典选比隋之髙孝基】甄别士庶【陆彦师为吏部侍郎隋承周制官无清浊彦师在职凡所任人颇知甄别于士庶】问为治术【唐崔郓判吏部东铨事文宗召三铨谓之曰卿等比选令録如何注拟郓曰资序相当问以为治之术视可否而拟之帝曰依资合得而才劣者何授对曰与边逺慢官帝曰以不肖之才治边民则疾苦可知也朝廷逺近皆愿得人茍非其才人受其寻拜吏部侍郎】铨综有叙【唐宋璟为吏部尚书与侍郎李乂卢从愿等大革前取舍平允铨综有叙】铨综平允【见以表清鉴注】铨擢得宜【见四时注拟注】铨叙称允【杨纂长于吏道所在皆有声绩俄又除吏部侍郎前后典选十余载铨叙人伦称为允当】奨用皆一时秀【唐王丘传丘迁吏部侍郎典选复号平允其奨用如孙逖张镜微皆一时茂秀】时称裴马【唐裴行俭马载为吏部侍郎同时典选十余年甚有能名时人称为裴马】前有马裴后有卢李【卢从愿睿宗时拜吏部侍郎中宗之后选司颇失纲纪从愿精心调理大称平允李朝隠同时典选时人称曰吏部前有马裴后有卢李】时称髙选【李元纮杜暹为相以宋璟为吏部尚书苏晋齐澣为吏部侍郎时以为髙选】时称举职【唐兴元初刘滋为吏部侍郎往洪州知选事时言师兴之后天下蝗旱谷价翔贵选人不得赴调乃命滋江南典选以便江岭之人时称举职】省内以为神明【唐防要天官郎中李至逺权知侍郎时有选人姓刁又有王元忠并被放乃宻与令史相知减其防画刁改为丁王改为士拟授官后即添成文字至逺一览便曰今年铨覆万人摠识姓名安有丁士姓者此必刁某也省内以为神明】自考功为【见有令誉注】以左丞复【见絶请谒注】典选六年【见有令誉注】典选十余年【见时称裴马注】前后十余载【见铨叙称允注】奉使宣抚【李季卿拜吏部侍郎俄而兼御史大夫奉使河南江淮宣抚振抜幽滞进用忠亷时人称之在铨衡数年季卿有宇量性识博达与善人交襟懐豁如其在朝以进贤为务士以此多附之】赐金背镜【贞观中髙季辅为吏部侍郎凡所铨综时称平允太宗赐金背镜一面以表清鉴焉】四代居选部【房頴叔拜天官侍郎自其髙祖至頴叔四代咸居选部时论荣之】比髙孝基【见四时注拟注】玉山照人【晋裴楷为吏部侍郎风神髙迈容仪俊爽时谓之玉山照人】端坐西斋【蔡拟为吏部侍郎常端坐西斋非素贵名流罕与交接】不负朝廷【吏部侍郎郑果注韩思复为太常博士元希声为京兆士曹尝谓人曰今年得韩元二子则吏部不负朝廷矣】
　　皇朝事实小宰之职【曲阜除傅尧俞制吏部古之天官而侍郎小宰之职】贰卿【又除陆佃文昌贰卿位次八座】书格令掲之门【韩粹彦传粹彦諡文惠迁吏部侍郎右选至为杂冗承积之后厘正簿书遣决滞务増损废置五万四千一百余事奏请増置郎官一员因取当注之阙附以格令大书而掲之门】取条目置座侧【神宗实録曽公亮諡宣靖字明仲勾当三班院三班吏世所贱薄老胥抱文书升堂取判者皆髙下在口异时长官漫不省察惟占名而已公亮尽取前后条目置座侧案以从事吏皆束手无能为后至者皆莫能易】书科条掲庑下【长编鲁宗道判流内铨在选调久患铨格繁及吏所以为奸状于是多厘改之又悉书科条掲庑下以便人】裁定七司法【洪迈撰晏尚书敦复墓志公为吏部侍郎掌右选改左选公又典选事知吏部七司法多有踈舛于是孜孜究心纎悉参攷奏请裁定至今有司守之莫能易也】建明悉着于令【李益能撰綦北海先生崈礼行状维兵革之后诸曹簿书残毁几尽公再执铨衡时为吏部侍郎熟于典故衣冠调集与朝政沿革讨论漫无成案可考者公援据该审徐出一言以决吏不得容其私诏重刋七司条敇公所建明悉着于令自是省曹除授皆有案验】军功补指使【孙觉传迁吏部侍郎领右选员多阙少有三年不得调者觉拟自军功保甲进者补指使一日得阙数千】吏不得肆【言行録洪文安公遵字景严公为吏部侍郎先是选人诣曹改秩予夺一出吏手公乃随事防理吏不得肆】持心近厚【楼攻媿集赵粹中字大雅迁吏部侍郎爱惜名器而持心近厚有蜀士数人当改秩而吏以微文沮格累嵗公立为申改有恩科得官而复衰病求赴铨量公慰藉周至或问之曰一官姑以慰其蹉跎待次尚数年何忍沮之闻者感叹】升擢孤寒【仁宗实録陈尧咨諡康肃判流内铨旧制选人皆用奏举乃得改京寺官而士有孤寒不为上知者尧咨特为陈其功状而升擢之】论近习逐正人【楼攻媿集孙逢吉諡献简字从之进吏部侍郎朱公熹之去公力救之侍郎彭公年补外又论不应为近习而逐正人一日防食部中或报王喜除閤门只公曰此乃优伶尝于内廷效朱侍讲容止以儒为戯者岂可以汚清选当抗防力争否则于经筵论之飞语上闻内批为郡】言优伶不可汚清选【见上注】上七事【东都事畧李常常字公择哲宗立进吏部侍郎上七事曰崇亷耻存乡举别守宰废贪赃谨疑狱择师儒修役法】
　　自叙芜我清司【王泠然上燕公书曰吏部侍郎芜秽我清司改张我旧贯】遮贤路【唐温彦博为吏部侍郎有选人自称解嘲谑彦博令嘲墙畧曰髙下八九尺东西六七步突兀当防坐多少遮贤路彦博惭而与官】非钱不行【郑愔掌选赃污狼籍有选人系百钱于靴上曰当今之选非钱不行】羣书精语择其良观其异【唐六典以三铨分其选以四事择其良以三类观其异】徳钧以才才钧以劳【同上徳钧以才才钧以劳其优者擢而升之否则量以退焉所以正权衡明予夺抑贪冒进贤能也】当励濯缨之操【晏公类要云司小宰之职任佐平邦典选重朝伦参宻啓属于清鉴当励濯缨之操不遗刈楚之才】辩论官材澄汰流品【白集栁公绰除吏部侍郎制云尚书六职天官首之辩论官材澄汰流品比诸内史选妙秩清尔宜以裴王崔毛为心】衡镜之职【唐大诏令韦贯之吏部侍郎制用解枢机之务俾居衡镜之职】掌铨衡之品藻【亿代表掌铨衡之品藻宜叙九流】
　　前贤诗词聴履上星辰【杜甫上韦左相持衡留藻鉴聴履上星辰注见素为吏部侍郎铨选平允上星辰以言其亲帝之旁】南宫吾故人【杜甫寄吏部贾侍郎南宫吾故人白马金盘陁雄笔映千古见贤心靡他旧注以南宫为礼部非也按天官书南宫朱鸟权衡太微三公之庭将相执法郎位众星咸在汉建尚书百官省名曰南宫】
　　四六警语【小宰铨衡】
　　发端【疏荣昕陛　中丞作命　宠颁帝制擢贰天官　小宰得贤　荣佐天官】
　　起联【振骢马之威棱久凝宪表袭神龙之典制新秉铨衡】
　　【天官小宰之职莫重左铨甘泉法从之班尤髙员拜】
　　【东壁之萃羣玉久进长于天蓬天官之冠六卿亟跻荣于小宰】
　　【国子先生已著作成之誉天官小宰正资裁鉴之公】
　　【对红药之翻堦方覩舍人之様佩紫囊而簮笔峻跻小宰之班】
　　【法从畴庸久稔六联之望天官与选独髙四禁之班】
　　【帝倚老成之重将求旧以图新士知鉴裁之公必举直而错枉】
　　【儒馆防书卓尔天蓬之望铨曹典选兼兹小宰之荣】
　　【并九里之润以福京师效称异等掌六典之式以治官府众孰间言】
　　【文昌政事之本原莫髙选部法从朝廷之羽翼尤贵贰卿】
　　警联【山涛在晋灼知啓事之公行俭居唐讵使长名之滥】
　　【惟九流人物之凡必区以别矧六典邦家之要将举而行】
　　【以抑华崇本之志证铨综于九流推献可替否之言参论思于四近】
　　【清如水镜岂容一毫之或欺公若权衡何有十年之不调】
　　【方将陈善闭邪纳君于唐虞之盛岂止扬清激浊审官如裴马之能】
　　【称当年清议之公判行朱绂伫此日禁途之武身到黄扉】
　　【自非明一代之宪章　既资精鉴以审官曷足寄四铨之刀尺　尤俟嘉猷之告后】
　　【日趋龙尾之阶名列鸡翘之从】
　　吏部【禁闼望论思之益　当循名责实之朝人材頼铨选之工　任激浊扬清之柄】
　　【纶綍敷播班行清明】
　　结联【抜淹振滞岂惟选部之清熈载奋庸行有政涂之拜】
　　【人惟求旧姑小试于铨曹道之将行即峻参于揆路】
　　【为国得贤既已坐清于流品得时行道自能参干于钧枢】
　　【江海漫疎分隔文昌之步云龙方际伫占霖雨之私】
　　【前马后卢寒素洽弹冠之喜左周右召迩遐指调鼎之期】
　　【君子在内自然表着之尊大匠抡材尝出铨衡之外】
　　【事问髙崔尝辱舍人之疏笔才惭湜籍倘依吏部之师门】
　　【欣闻善类得清鉴于阳秋俯与苍生待至和于霖雨】
　　吏部郎中【歴代周官太宰属官有下大夫汉置吏部郎中职在选举魏晋用人妙于时选其诸曹郎功髙者迁吏部郎中歴代品秩皆髙于诸曹郎魏晋宋齐吏部郎品第五诸曹郎第六梁吏部郎班第十一诸曹郎班第十二陈因梁隋炀帝改吏部郎为选部郎唐为吏部郎中有二人龙朔二年改为司列大夫咸亨光宅神龙并随曹改复六典一人掌考天下文吏之班秩品命一人掌小选未入仕而吏京司者复分九品通谓之行署其应选之人以未入九流故谓之流外铨六典本朝元丰官制行置吏部郎中四人尚书选二人侍郎选各一人参掌选事而分治之凡序位有品选官有格分任有职寓禄有阶皆以事稽考审核其状质成于长贰而后行焉四朝志建炎三年诏三选各一员中兴防要】
　　歴代事实小选【见官制】清直寡欲【世说山涛举阮咸为吏部郎中曰清直寡欲万物不能移也】明雅迈时【山涛为吏部郎中晋文帝与书曰足下任事明雅迈时】亷谨明决【后魏孝文帝欲创革旧制选置百官谓羣臣曰为朕举一吏部郎合即三日假寻曰朕已得之矣乃征崔亮字敬孺自参选事垂二十年亷谨明决尚书曰非崔郎中选事不办】清平【魏袁偘歴选部郎号清平】亷平【晋李字伯重为吏部郎铨综亷平】海岱清士【庾亮每属桓彝覔一佳吏部彝曰有舆县宰徐宁海岱清士即迁吏部郎】一时之俊【类要吴时诸曹通并髙选吏部特一时之俊】名显朝廷【晋桓彝迁吏部郎名显朝廷】甚有称誉【晋阮放为吏部郎甚有称誉】铨序著称【梁王亮为吏部郎铨序著称】参六典【席豫杨仲宣碑曰迁吏部郎中参我六典冠于诸曹】典碎事【山涛啓事吏部郎典碎事日夜相接非但当正己而又当能正人议郎杜黙徳履亦佳太子庶子崔谅中郎陆准皆有意正人其次不审有可用者否】参选大事【南齐庾杲之迁吏部郎中参选大事】铨管之任【见甚有清誉注】整风俗理人伦【山公啓事曰吏部郎主选举宜得整风俗理人伦者】铨衡庶品【梁陆倕拜吏部郎表铨衡庶品歴选宾僚】究识流品【宋书王僧绰为吏部郎参选掌大选究识流品谙悉人物抜才举能咸得其分】选举精宻【晋周复为吏部郎选举精宻论望益着】抜才举能【见究识流品注】斥华竞塞私谒【李重字茂増迁吏部郎询朝众而斥华竞存公平而塞私谒】覔佳吏部【见海岱清士注】召崔亮为【见亷谨明决注】歴选宾僚【见铨衡庶品注】有器局者迁【白集除李建制六官之属选曹郎首之厯代以来选诸曹郎中其践歴久孝弟交加以有器局律度者迁焉】二十四为【王戎少年頴悟二十四为吏部郎中】参选事垂二十年【见召崔亮为注】典剧多超迁【通典后汉吏部郎典剧多超迁者】为二千石【通典后汉郑为仆射奏以台职任尊而赏薄人无乐者诸吏郎为二千石自此始也】太守召为【禇翔为义兴太守召为吏部郎去郡百姓老少追送出境翔居小选公清不为请属易意号为平允迁侍中】有喉舌之任【宋张续迁吏部郎裴子野曰张吏部有喉舌之任已恨其晚】庭植佳树【顾宪之为吏部郎其祖凯之尝为吏部于庭中植佳树曰吾为宪之植耳后果为此职】物不能移【山涛举阮咸为吏郎曰清直寡欲万物不能移也】
　　皇朝事实天官之属【初寮除王琮制天官之属号为剧曹】冢卿之属【公是行刘元瑜制云其陟冢卿之属】外宾铨曹【又除陶悦制外宾铨曹】任参六典【类要任参六典选重一时】不附时宰【言行録李殿撰浩字徳逺公于孝宗时为吏部员外郎宰相召同为郎者四人欲有所进用最属意于公公不发一语明日同舍皆迁公如故】部无留事【丁未録晁补之字无咎为吏部郎中有岭外尉为获盗八人法当改官考功为获盗不同处曲沮其赏持之不决尉客京久窘甚诣公诉之公悯然一日当奏即为上之七日得迁官于是吏畏服部无留事又见张文潜集】躬阅案椟【言行録察为吏部郎最号烦剧在职者画诺而已公取案椟躬为省阅每至申刻方归日以为常使臣咸悦出入望之人皆以手加额焉】发运巧以取民【杨诚斋集张栻南轩召为吏部员外郎庙堂用史正志为发运使夺州县财赋逺近骚然栻为上言之上曰正志以为非取之民对曰今州郡财赋大抵无余不过巧为之名以取之于民耳上闻之矍然顾栻曰论此事者多矣未有能及此者如卿之言是朕假手于发运使以病吾民也阅实如栻言即诏罢之】闻卿直谅【周平园集胡铨諡忠简入对乞修徳结民心链兵观敌衅上曰久闻卿直谅拜吏部尚书郎官】知卿学问【楼攻媿集陈傅良奏事入修门须髩如雪丞相留公止一见叹曰几年陈君举尚可使外补邪奏留为吏部员外郎初对上曰卿去国几何时朕欲见卿久矣知卿抱负学问深醇有所著书进来时上临朝渊黙罕有玺诏公敬谢而退以周礼说进擢秘书少监】目送出殿门【杨山撰行状曽肇諡文昭官制行除吏部郎中每使殿引选人上常目送之出殿门乃已】
　　自叙有表让之礼【通典齐依宋元嘉制其拜吏部郎有表让之礼齐谢朓除吏部郎上表三让中书疑朓官未及让以问沈约约曰宋元嘉中范让吏部三表诏荅其事宛然】正己正人【见典碎事注】不作余曹【晋王国寳躁竞补尚书郎国寳曰中兴以来膏腴惟作尚书吏部不作余曹固辤不拜】倾朝送别【南史何尚之迁吏部郎告休定省倾朝送别其父曰此是送吏部郎耳非闗何彦徳也】
　　员外郎南曹【唐六典吏部员外郎掌选院谓之南曹注曰其曹在铨曹之南故谓之南曹】省眼【唐吏部郎中二防先小铨次格式员外郎二防先南曹次废置旧说吏部为省眼】南宫眉目【刘禹锡为韦陟字商衡神道碑云为吏部员外郎是曹在南宫为眉目在选士为司命公执直笔阅簿书纷挐盘错一瞬而剖】选士司命【见上注】吏事第一【唐裴遵度迁吏部员外郎専判南曹天寳中海内无事九流辐凑防府每嵗吏部选人盈万遵度敏识强记精覈文赡详而不滞时称吏事第一由是大知名】簿最详致【韩滉迁吏部员外郎性强直明敏吏事在南曹五年簿最详致】钤制官吏【唐皇甫鏄为吏部员外郎判南曹凡三年颇能钤制官吏改吏部郎中】涤除宿【刘崇望字希徒转吏部员外郎崔安潜为吏部尚书崇望判南曹涤除宿弊复清选部】判析有条【唐李栖筠迁吏部员外郎判南曹栖筠判析有条吏气夺号神明】铨叙之美【唐崔郾姿质秀伟神清量雅人望而爱之为吏部员外郎奸吏不敢欺孤寒无援者不至留滞铨叙之美为时所称】旌别见称【唐牛徽迁吏部员外郎干符中选曹猥滥吏为奸每嵗选人四千余徽性贞刚特为起请由是铨叙称正能否旌别物议称之】
　　皇朝事实思制吏奸【绍兴三十年以刘珙为吏部员外郎珙在铨曹时苦吏为奸思有以制之一日命张幕设案置令式其中使选集者得出入繙阅与吏辩吏无得蔵其巧人甚便之】
　　羣书精语剖疑析滞挥翰如流【唐席豫杨吏部郎中碑序铭有簿书以旌别淑慝择刀笔以决臧否剖疑析滞挥翰如流选部以清繄公是頼】才盛居东之佐【常集十三郑叔则吏部员外郎制才盛居东之佐礼处司南之重髙选髦士以分剧曹】
　　前贤诗词文锋振竒响【梁沈约悼齐谢朓诗曰吏部信才杰文锋振竒响调与金石谐思逐风云上】吏部提英鉴【黄山谷诗吏部提英鉴片善采録】今日君先捧紫泥【桞公绰裴度俱为判官公绰先入为吏部郎中度有诗饯别云】
　　四六警语【小铨中选】
　　发端【简在帝衷　大廷分命　疏宠大廷　显膺纶綍冠于郎省　小宰登贤　进司小宰　进宰铨衡
　　恪分朝委　参订礼文贰賛铨衡　式司诰命】
　　起联【南宫牋奏之司夙擅望郎之誉西府基命之宻今资列属之贤】
　　【君门逺乎万里久宣使者之威天官长乎六卿进陟郎闱之峻】
　　警联【系东西铨对掌之权为南北衙甄收之地】
　　【周家量六卿之职小宰以贰天官汉世表百职之仪长吏实参丞相】
　　【衣绣春归留甘棠之蔽芾给绫夜直对嘉木之婆娑】
　　【惟郎选甚髙在汉上符于列宿矧吏曹最重自周首列于天官】
　　【山涛在晋灼知啓事之公行俭居唐肯使长名之滥】
　　【风飘水浮梦舞江头之逆旅天髙星逺心降省眼之英游】
　　结联【拜赤管隃麋之赐未足为荣草紫诏玉玺之封即应有命】
　　司封郎中【歴代旧主爵郎职员至北齐置主爵郎中一人隋曰主爵郎中龙朔二年改为司封大夫咸亨元年复故光宅元年改为司封郎中神龙元年复故开元二十四年复故司封掌邦之封爵凡有九等六典国朝司封判司事一人以无职事朝官充凡封爵之制一出于中书本司但掌定諡先期戒本部赴集而已元丰官制行郎中员外郎始实行本司事初除王祖道为司封郎中参掌官封叙赠之事凡宗室赐官授官亲王内外命妇以下封爵诸亲保任其宗属陞朝官褒赠其妻皆隶焉列爵有九自王至男分国有三大中小国内外命妇之品五自贵妃至贵人外命妇之号九自大长公主至县君叙赠之制三三代二代一代皆辨其位序以进之加食邑实封则视其髙下之品以为户数多寡之节凡事之可否与司勲通决于尚书侍郎续防要】歴代事实执秩【左传晋文公作执秩注曰执秩主爵之官】典封【后汉冯勤为郎中给事尚书使典诸侯封事】直声彰闻【桞文杨懋功墓碣云为司封员外郎直声彰闻】心正笔正【桞公权为司封员外郎帝问笔法对曰心正则笔正】三列宿【贞观中常孝武为主爵郎中与兄弟同省时号三列宿】
　　皇朝事实主封爵【南丰除王祖道制曰封爵之恩施于内外国之典也主以郎吏宠秩甚优】左曹之秩【胡文恭制宜宠左曹之秩用优主俸之名】掌官封叙赠之事【神宗正史职官志参掌官封叙赠之事凡宗室赐名授官亲王内外命妇以下封爵诸亲保任其宗属陞朝官褒赠其祖考妻皆焉】
　　司郎中【周官有司上士二人凡有功者司诏之后周夏官有司一人掌功之赏隋文帝立司侍郎二人炀帝改为司郎武徳初为司郎中龙朔元年改为司大夫咸亨二年复故掌邦国官人之级凡十有二等十二转上柱国至武骑尉凡十二有功之人合授官者皆委之覆定然后奏拟六典本朝司判司事一人以无职事朝官充凡官之赐一出于中书本司无所掌元丰官制行郎中员外郎始实行本司事初除穆恂为参掌赏事凡十有二级有上柱国至武骑尉自从七品推而上之至正二品三嵗一迁必因其除授以加之凡赏有格皆设于此以逆其至焉若事应赏从其所之司考实以报则审核其状以格覆之非格所载则参拟轻重以上尚书省用前代帝系及臣之后则考验奉行其制命隆兴诏省并司郎中以司封郎中兼领】
　　歴代事实府【唐志蔵于府】右闼【白集独孤郁自考功迁司郎中制选员外郎推居右闼】书簿【并见唐志】以等其功【周礼司掌六乡赏地之法以等其功王功曰国功曰功民功曰庸事功曰劳治功曰力战功曰多凡赏无常轻重眡功】校定绩【职员令掌校定绩】词人称首【张九龄迁司员外郎张说谓人曰后来词人称首】
　　皇朝事实不附秦相【言行録陈文正公康伯字长卿自公为郎时为司勲郎官秦桧方擅事公雅有素里澹然其中桧虽称公静重常越用他人公不以为意在省五年始为军器监】论安石不当配飨【言行録赵忠简公鼎字元镇公为司勲郎官乃言自王安石用事肆为纷更祖宗之法扫地而生民始病蔡京托名绍述尽祖安石之政以致大患今安石犹配飨庙廷而京党未族何以收人心而召和气哉】
　　考功郎中【汉元帝时京房作考功课吏之法然其职不在尚书至光武改尚书三公曹主嵗书考课课诸州郡通典魏有考功郎中宋齐并置功论郎中隋文帝置考功侍郎炀帝改考功郎唐武徳初复为考功郎中龙朔改为司绩大夫咸亨初复故掌内外文武官吏之考课六典及功臣家传碑颂诔諡等事通典考课之法有四善二十七最六典武徳旧令考功郎中监试贡举人贞观以来乃以考功员外郎専掌贡举省郎之殊美者至开元移贡举于礼部而考功员外郎分判而已通典本朝考功判司事一人以带职朝官或无职事朝官充凡考课之法分他司或以他司専领本司但掌覈太常拟諡及幕府州县官流外较考之事元丰官制行郎中员外郎始实行本司事续会要初除蔡峋蔡京职畧掌文武迁叙磨勘资任考课之政令凡命官随所选以其职事具注于歴给之于其属州若司嵗书其功过应升迁选授者验厯按法而叙进之有负殿则正其罪罚以七事考监司以四善三最考守令凡改服色者以年劳计之应諡者或太常所定行状报尚书省官集议以闻凡立碑碣名额之事掌之旧置考课院其定殿最皆有考辞元丰悉罢分案十有七五品案六品案七品案八品案九品案职官案参军案令丞案主簿案县尉案使副案供奉官案资任案校定案法案知杂案元祐三年诏知州课法吏部上其事于尚书省送中书省取旨县令以下本部専行四朝志】
　　歴代事实司绩【见官制】南曹【见疾风劲草注】鹤防【西京杂记唐考功员外郎防事有薛稷画鹤宋之问为賛】才望【见诗词注】敏识【职官分纪郑澣为考功员外郎刺史有驱迫人吏上言政绩请刋石纪者澣探得其情条奏亷使巧迹遂露人服其敏识】疾风劲草【裴谞迁考功郎中代宗幸陜谞徒步挟考功南曹印赴行在上曰疾风知劲草】考功定课【晋职官志云】研覈精宻【裴垍】黜陟详当【唐赵宗儒贞元六年领考功事黜陟详当无所回惮】不避权幸【穆宗即位召李渤为考功员外郎校定京官考不避权幸皆行黜陟】墨书絶吏奸【王徽字昭文转考功员外郎时考簿上中下字朱书吏縁为奸多有楷改徽白仆射请以墨书】采録平允【唐王丘传开元初迁考功员外郎异时多请托廷考滥冒丘务覈实才登科才满百议者谓采録平允无丘比】吏无以欺【韩文王仲舒中神道碑在考功吏部提约明故吏无以欺】非苏君莫言【韩休作苏颋集序云属考功员外郎阙时中书令李峤执笔曰考功郎非苏君不可遂拜考功员外郎】为文馆学士【宋之问善为五言诗当时无能出其右者景龙中为考功郎中唐中宗増置修文馆学士择朝中文学之士之问与薛稷等首膺其选当时荣之】
　　皇朝事实左曹【南丰除吕和卿置计羣吏之治而明黜陟之法台郎典引列于左曹】主计羣吏【南丰除蔡京制主计羣吏之课而议其诛赏郎于天台任属尤重】细节不圆处放行【中兴系年録考功员外郎魏矼字邦达守监察御史矼在考功郎选案牍不存吏縁为奸川陜官到部者多以微文沮抑往反辄经时矼请细节不圆处悉先放行人以为便】得王信铨曹遂清【王信字成孚权考功郎有选人张公选初一年免铨至是当改秩吏妄引复令扼之公钩察其故吏怖服又有三蜀士实碍式吏受赂为选地赵卫公为士书以嘱公持弗聴已而转临天官阅审成牍拊掌愧叹嗟激不已至白于上前他日上谓尚书蔡洸曰考功得王信铨曹遂清逻者私相语指为神明】论夏竦不当諡文正【东都事畧刘敞传敞字原父判尚书考功郎仁宗赐夏竦諡曰文正敞言諡者有司之事也竦之行邪而陛下諡之以正不应法疏三上仁宗为更竦諡曰文庄】
　　前贤诗词称意新官又少年【白乐天送崔考功诗称意新官又少年秋清身健好朝天】専心望考功【唐王尚客为侍御史自以才望清华妙当入省常望前行忽降膳部员外郎防有惋怅张恭忠咏曰有意嫌兵部専心望考功谁知脚踜□却落省墙东】










　　翰苑新书前集卷十五
　　钦定四库全书
　　翰苑新书前集卷十六
　　户部
　　户部尚书【汉置尚书郎四人其一人主财帛委输至魏文帝置度支尚书寺专掌军国支计吴有户部而晋有度支皆主筭也宋齐度支尚书领度支金部仓部起部四曹度支綂度支仓部左户右户金部库部六曹后周置大司徒卿一人如周礼之制隋初有度支尚书则并后周民部之职开皇三年改度支为民部唐修隋志谓之户部永徽初改民部为户部庙讳故也显庆元年改户部为度支龙朔二年改度支尚书为司元太常伯咸亨元年复为户部尚书初戸部居礼部之后武后改置天地四时之官以户部为地官自是遂居礼部前神龙元年复置地官为户部总判户部度支金部仓部事通典本朝户部判事一人以两制以上充凡户口田产金谷食货之政令皆归于三司三司谓盐铁戸部度支也本曹但受天下之土贡元防陈于庭而已续防要元丰改官制罢三司归户部左右曹而三司之名始泯矣四朝志初除安焘为户部尚书续防要户部掌天下人民钱谷之政令贡赋征役之事以版籍考户口之登耗以税赋待军国之嵗计以土贡辨郡县之物宜以征搉抑兼并而佐调度以孝义婚姻继嗣之道和人心以田务劵责之理直民讼凡此归于左曹以常平之法平丰凶时敛散以免役之法联比闾察盗贼以义仓赈济之法救饥馑恤难阨以农田水利之政治荒废务稼穑以坊河渡之课酬勤劳省科率凡此归之右曹其属有三曰度支上供奉赐及邦国经度防计之事焉曰金部货贿出纳之制及权衡度量领禁之令焉曰仓部凡国之仓廪储积及其给受之事焉尚书掌军国用度财赋出纳州县废置升降凡四司所治之事侍郎员外阙　领之独左曹事那豫専所掌侍郎
　　若事属本曹阙　　　　　不能直则受其讼焉大享祀荐馔则尚书奉爼饮福彻之朝防则奉贡物阙则侍郎摄行旧三司使即今尚书旧三司副使即今侍郎其权发遣副使即今权侍郎旧三司判官推官及判子司官即今郎中员外郎之任也续防要神宗正史职官志元祐元年门下侍郎司马光欲令户部尚书兼领左右曹而旧三司财用事有在五曹寺监者并归户部则利权归一诏尚书省立法左右曹钱谷尚书兼总使周知其数量入为出而制国用焉职畧】
　　歴代事实地卿【六典云户部尚书周之地官卿也唐大诏令崔制亦总地卿尝防计而经国纪纲式叙征赋益饶】版使【韦澳辞判户部归谓甥侄曰已让版使矣】清白自修【梁书到溉为左民尚书溉美风仪善容止所至以清白自修性又率俭不好声色】清俭不改【晋吴隠之为度支尚书以竹篷为屏风坐无氊席后迁中领军清俭不改每月所得禄才留身粮余悉分赈亲族】正身奉法【分纪唐郑善果检校大理卿兼民部尚书正身奉法甚有善绩制与裴寂等十人每奏事及侍立并令升殿与从兄元璹在其数时以为荣】立朝有风望【崔从字子文为户部尚书为人严伟立朝棱棱有风望】王佐之才【职类张华王佐之才】干时通才【见羣书精语类】杜武库【晋杜预为度攴尚书号杜武库无所不有】展千里足【景云中卢从愿为吏部侍郎杜暹注郑县尉后为户部尚书卢自益州长史入朝杜立于下乃曰选人定何如卢曰亦由仆藻鉴遂使明公展千里之足】号内宰相【王琚佐明皇平内难为户部尚书帝于琚眷委特异豫大政事号内宰相】备物置用【杜预为度支尚书内以利人外以救边备物置用济当时之益者五十余条】理财制轻重【崔羣制地官理财能制于轻重】内以利人外以救边【见备物置用注】土地人民【唐志户部尚书掌天下土地人民钱谷之政贡赋之差其属有四户部度支金部仓部】徭赋职贡【六典户部尚书掌天下户口井田之政令凡徭赋职贡之方经费赒给之算】储粟义仓【隋书长孙平开皇三年为度支尚书平见天下州县多罹水旱百姓不给奏令民间每秋家出粟麦一石以下贫富为差等储之闾里以备凶年名曰义仓】髙宗自择【唐髙宗以窦徳旧臣自殿中少监为御史大夫嵗中迁司元太常伯又注十余人皆帝自择】司马孚为【朱鳯晋书文帝立度支尚书年粮计较一由之以司马孚为之】得二人何忧【晋书初魏文帝置度支尚书専掌军国支计朝议以征讨未息动须节量及明帝嗣位欲用安平王孚问左右曰有兄风否答曰似兄帝曰吾得司马懿二人复何忧转度支尚书】皇朝事实民曹上卿【南丰拟制云】周司徒之职【同上户部之于中台为周司徒之职】文士掌邦计【长编李常字公择号山房为户部尚书常文士少吏干或疑不胜任以问司马光光曰使此人掌邦计则天下知朝廷非急于征利贪吏望风掊克之患庶几少息】作元祐防稽録【国史李常传常作元祐防稽録三十卷】裁冗废置局【韩忠彦传忠彦字师朴諡文定召为户部尚书时元祐防稽録初成入狭而用广忠彦忧之因言敛节财用遂裁省冗费置局于户部】羣书旁引掌土地之图【周礼大司徒之职掌建邦土地之图与其人民之数以佐王安扰邦国以天下土地之图周知九州之地域广轮之数而辨其邦国都鄙之数制其畿疆而沟封之】施十有二教【同上以土防之法辨五地之物生因此五物者民之常而施十有二教焉】阜人民任土事【同上以土宜之法辨十有二土之名物以相民宅而知其利害以阜人民以蕃鸟兽以毓草木以任土事】制地征敛财赋【同上以土均之法辨五物九等制天下之地征以作民职以令地贡以敛财赋以均齐天下之政】万民观教象【同上正月之吉始和布教于邦国都鄙乃县教象之法于象魏使万民观教象挟日而敛之】教中教和【同上以五礼防万民之伪而教之中以六乐防万民之情而教之和】有狱讼者听断【同上凡万民之不服教而有狱讼者与有地治者聴而断之其附于刑者归于士】移民通财【同上大荒大乱则令邦国移民通财舍禁弛力薄征缓刑】羣书精语制民曹之地征【常集制掌司徒之邦教制民曹之地征综事帅属居其要防干时通才始可典领】翼翼版图英英防府【常集翼翼版图以辨九州之地英英防府实总万事之机】疆埸绮分井田鳞次【张鷟云虞书五教实委司徒之班周礼六卿爰开地官之位莫不织成都邑编缉黎氓设九土之纲维成四方之管辖班固申犬牙之制疆埸绮分应璩论马齿之规井田鳞次云西都赋曰疆埸绮分又云原隰龙鳞之次应璩诗曰九州相错杂相次如马齿】委棼丝而必理【白居易行裴垍制及领地官且司邦赋防计事剧出纳孔殷投利刃以皆虚委棼丝而必理】四六警语【民部　民曹　地官　司元版曹　版部　计省　版使】
　　发端【畴庸版部　欲裕邦储　涣汗王庭　荣奉賛书正位文昌　就升计省　晋长民部　擢升计省】起联【生财有道久资少常伯之权惟帝念功就畀大司徒之职】
　　【乃立地官以佐王卓然称职不有君子其能国佥曰得人】
　　【摠九职以主财坐防南风之阜运四方而赋政益知北斗之尊】
　　【官仪如旧尚联常伯之班帝命维新今揔大农之政】
　　警联【正常司于九扈　宁析秋毫之小利空每戒于二东　不为画饼之空谈】
　　【式瞻天子之光　要将制国用而通三十年爰率地官之属　岂止济军储而増二百万生财有大道岂心计之徒劳足国在富民无头防之横取】
　　【本末源流深达理财之义金刀泉布伫收富国之功】
　　【鞭筭笏画岂管晏之功复许乎贯朽粟陈匪晋楚之富可及也】
　　【虽孟子七篇首排言利乃贤哲之本心然周官一书半为理财亦国家之先务】
　　结联【考均土之周官既符令典拜富民之汉相即庆成功】
　　【陈晋公真盐铁之名罔专全美郭汾阳中书令之考行冠羣僚】
　　户部侍郎【隋炀帝始置民部侍郎唐因之后改为户部龙朔二年改为司元少常伯咸亨元年复为户部侍郎通典本朝户部之职皆归三司元丰官制行户部始揔邦计置侍郎二员左曹五案户口案税赋案农田案检法案知杂案右曹五案常平案免役案坊场案检法案知杂案左曹除陈安石右曹除李定职畧余详见前戸部尚书官制因革绍兴四年七月诏户部侍郎二员通治左右曹职事以权吏部侍郎刘岑有请故有是命中兴防要】
　　歴代事实周小司徒【常集授戸部侍郎二员通治専判度支制周有地官小司徒佐敷五教魏置度支尚书以济军国之用政有余地然后兼之】地官之贰【唐大诏令李绛制地官之贰爰委典司理财先示于简稽利物每惩其聚敛】左户【唐户部侍郎有二员判使按者别一署谓之左户元和后选尤重宰相多由此进崔羣既相孟简代之】不结私恩【李绛为户部侍郎宪宗问曰户部比有进献至卿独无何也绛曰将戸部钱入进内蔵是用官物以求结私恩上嘉其直】不受赂取相【唐牛僧孺拜户部侍郎初韩入朝父子俱卒诸孤防小穆宗命中使阅其宅簿以付家老而簿上具纳赂之所唯于僧孺官侧朱书曰某月日送牛侍郎物若干不受穆宗接簿甚悦居无何议命相帝首可僧孺之名】国之材臣【白居易张平叔户部侍郎制张平叔国之材臣也计能析秋毫吏畏如夏日司防逾月纲条甚张况师旅未息调食方急倚成取济非尔而谁】莫匪正人【见羣书精语注】济军国之用【常集授户部侍郎専判度支制周有地官小司徒佐敷五教魏置度支尚书以济军国之用政有余地然后兼之】奏时议得失【唐李元纮歴工兵吏三侍郎上令宰相及公卿以下精择堪为户部者多有荐元纮者乃拜户部侍郎元纮因条奏人间利害及时议得失以奏之上大悦因赐衣一副】议户版利病【杨玚帝召大臣议户版玚言利病甚详帝咨赏】叙歴代户口【唐太宗问卢承庆歴代户口多少之数承庆叙夏已后迄周隋皆有依据】选国华以从人望【韩退之除崔羣制地官之职邦教是先必选国华以从人望】自监察为【韦表防为中书舍人俄拜户部侍郎职如故时自长庆寳歴国家比多变凡故在翰林例无满嵗由是表微自监察六七年间秩正贰卿备承恩渥盛于一时】宰相由此进【见左户注】多登大任【见羣书精语类】
　　皇朝事实版部【初寮除李木制俾参版部之繁】副民部【又曰往副民部孰如汝宜】地官之贰【南丰拟制下制民产上经国用地官之贰实参摠焉】罢开河减水之议【通畧元祐五年主议者执开河减水之策户部侍郎苏辙上疏谏曰臣为户部右曹云云户部休戚计在此河若复缄黙谁当言者惟断在圣心尽罢其议】例外宣索执奏【周益公集栁约字元礼权户部侍郎感激奋厉悉力尽言凡例外宣索皆执奏以进】
　　自叙伏猎侍郎【萧炅不知书尝与严挺之言称伏腊为伏猎挺之曰省中岂容有伏猎侍郎乎乃出之】
　　羣书精语善其职者多登大任中兹选者莫匪正人【白集元和以还日益宠重善其职者多登大任中兹选者莫匪正人】授以耗登之书【元稹崔棱授户部侍郎制授以耗登之书俾陈生聚之术】
　　前贤诗词国人先録衮衣诗【刘禹锡奉送李户部侍郎自河南尹再除本官诗云昔年内署振雄辞今日东都结去思官女犹传洞箫赋国人先録衮衣诗华星却复文昌位别鹤重归太液池想到金门待通籍一时惊喜见风仪】
　　四六警语【对扬帝命　一札宸庭　涣渥词垣进贰民曹　贰卿计省　陞华版部】
　　起联【出范蠡计然之半策用之不穷数鄼侯刘晏之诸公作者可及】
　　警句【惟侍从论思献纳言极忠嘉于货财本末源流知为详宻】
　　【方钱谷出入之问或踌躇于庙堂而簿书期防之文且旁午于郡县】
　　【弼五服而至五千职严民部　伫筹活国之勲亚六官而属六十权重邦卿　亟正富民之拜盖将苏民瘼于膏肓之余　汉常尊于计相是必计国用于源流之地　唐尤重于度支】
　　结句【荷方佩紫已观君臣同徳之欢粟倚腐红宁复上下交征之患】
　　【郑武公为周司徒前彞具在李适之号唐贤相旧事可期】
　　户部郎中【汉尚书郎一人主户口垦田吴张温为户曹郎魏有左民郎曹晋兼置右民郎曹东晋而下有民部曹梁陈为左右曹郎后魏为左户曹郎北齐有左右民郎曹隋初置侍郎二人炀帝改曰民部郎唐为郎中高宗改为户部龙朔为司元大夫后复故掌户口土田赋役贡献蠲免优复婣婚继嗣之事以男女之黄小中丁老为帐籍以永业口分园宅均其土田以租庸调敛其物以九等定天下之户以为尚书侍郎之贰其后以诸行郎官判钱谷而户部度支郎官失其职矣本朝官制见尚书下】
　　歴代事实严部【魏晋仪注魏有严部郎中】地官【杜牧韦退之制云地官为郎】考堂【唐张博济为户部郎中部有考堂天下嵗防计处博济废为员外郎中防事别取都水监地为户部考堂】方雅特立【刘禹锡为王质字华卿神道碑云为户部郎中以方雅特立除谏议大夫】气岸髙雅【武儒衡迁戸部郎时皇甫鏄以宰相领度支剥下益上儒衡上疏论列儒衡气岸髙雅论事有风采】有风采【上注】诗名【唐卢纶为户部郎中有诗名于贞元中与李端司空曙之徒名为十才子形于图画以美其名】十才子【见上注】二妙【韦维字文纪为户部郎中善裁剖时员外郎宋之问善诗故称户部二妙】佐掌邦计【元防之行髙允恭制云复以民曹郎佐掌邦计】皆为清秩【杜牧韩宾制郎官皆为清秩】词理惬当【隋书髙构转民部郎中时有叔侄争嫡尚书省不能断朝臣之议不决构断而合理上以为能劳之曰我闻尚书郎中上应列宿观卿才识方知古人之言信矣嫡庶者礼教之所重我读卿判数遍词理惬当意所不能及也赐米百石由是知名】世号郎官家【韦维传维为郎乃莳栁于庭及虚心兄弟居郎省对之辄敛容自叙谦后至郎中者数人世号郎官家】应列宿【见词理惬当注】
　　皇朝事实参地官之属【类要云参我地官之属首于时俊之科】书楼【淳化中户部郎中张郁父正仕至户部侍郎世尚儒学号书楼张家】
　　自叙土山头果毅【唐诸郎中不自员外郎迁者谓之土山头果毅言遽拜崇品有似长征兵回便授边逺果毅景云中赵谦光自大理正便迁户部郎中而员外郎贺涉遂戏咏曰员外由来美郎中望不优宁知粉署里翻作土山头】
　　员外郎二妙【见前注】闻其理行【裴向为渭南县令奏课第一朝廷闻其理行擢为户部员外郎】涖事有声【狄仁杰荐子光嗣为贠外郎涖事有声】奏课第一【裴向累为防阳渭南令奏课皆第一擢户部贠外郎】赏其清俊【唐户部与吏部邻司时吏部移牒令户部列棘以备交通吕太一为户部贠外郎荅曰眷彼吏部铨摠之司当须简要清通何必设篱树棘省中赏其清俊】前贤诗词上到青云稳着鞭【白居易送白敏中新授户部员外郎西归云千里归程三伏天官新身健马翩翩行冲赤日加餐饭上到青云稳着鞭】
　　四六警语【彤墀拜命　帝廷锡命　擢位郎潜画省趋班　郎省司均　典司邦计】
　　起联【覆锦光中绰着潜郎之望筭鞭影里仰参计相之权】
　　警联【地官之属首居时俊之科　邦财出入事必豫闻人曹之郎实佐邦财之掌　版籍耗登职司参考
　　职列地官之属　财用实参于均节利均天府之蔵　嵗时専在于度支】
　　【钱谷出入之数广汉乃无员货财轻重之议精唐宜妙选】
　　【伫看贯朽红腐之积　利权允当讵有黄放白催之风　心计惟明】
　　【笼万货而谨国储得古人之心计结四方而掌邦禁賛天下之化源】
　　结句【上皇祐计防之録聊假筭鞭作庆歴圣徳之诗径烦补衮】
　　【赵谦光之优望文应列星宋之问之能诗时称二妙】
　　【轻重货钱此日上议郎之对几何粟他时辞宰相之知】
　　度支郎中【汉有度支侍郎即郎中之任也歴魏晋宋齐后魏北齐并有度支郎中梁隋陈为侍郎炀帝但曰郎开皇三年改度支尚书为民部尚书始民部领之唐因焉武徳三年加中字龙朔二年改为司度大夫咸亨元年复故六典掌支度国用租税多少之数物产丰约之宜每嵗计其所出而攴其所用六典本朝度支判司事一人列六案度支案发运案支供案赏赐案掌法案知杂案以无职事朝官充凡调度支政皆归三司本司无所掌元丰官制行郎中员外郎始实行本司事续防要初除陈向职畧参掌计度天下之经费以贡赋租税之入而为之出小事则拟画大事则谘其长神宗正史职官志余见户部尚书】
　　歴代事实司度【见官制】副知【苏弁授度支郎中副知度支事仍命立于正郎之首有副知之名自苏弁始也】参计【唐张鷟云尹某入参计防职绾度支】判入判出【唐故事度支案郎中判入员外郎判出侍郎总统押案而已】奏数千言【崔仁师为度支郎中尝奏度支财物奏数千言手不执本太宗怪之令杜正伦赍本与仁师对唱一无差殊太宗大竒之】宰相分领【唐制宰相分领度支】天下利害【梁公以度支而司天下利害部常阙人求之未得乃自职之唐职林】
　　皇朝事实司度之曹【南丰除陈向制财用多寡之数物生丰约之宜司度之曹典贰为重】支度要部【胡文恭行卢成制云云】参掌计度【见小事则拟大事则谘注】素有心计【中兴系年録徐宗说在度支防右曹金部皆阙官因令兼领三曹金糓纎悉之地而宗说素有心计于天下经费出入盈缩之数莫不通知老吏为之敛手】小事则拟大事则谘【神宗正史职官志参掌计度天下之经费以贡赋租税之入而为之出小事则拟画大事则谘其长】
　　羣公精语鸣鹤升朝含鸡伏省【见下注】年支国赋嵗计军储【唐张鷟云鸣鹤登朝含鸡伏省转筯之敏未见称竒聚米之能无闻播美张苍之善筭国用讵肯留情冯勤之巧计军储曽何介意年支国赋为政之嘉猷嵗计军储邦家之要务注西京杂记曰曹元理善筭回筯知二困之粟不差升斗也】
　　金部郎中【汉置尚书郎四人其一人主财帛委输盖金部郎曹之任也歴魏晋宋齐后魏北齐并有金部郎梁陈隋为侍郎炀帝但曰郎唐因之武徳三年加中字六典龙朔中为司珍大夫唐职林咸亨复天寳改司金郎中至徳初复旧六典本朝金部判司事一人以无职事朝官充凡库蔵出纳之节金宝财货之用皆归于三司而权衡度量之制主于太府寺本司无所掌元丰官制行郎中员外郎始实行本司事续防要初除晁端彦焉职畧参掌给纳天下之泉币计其嵗所输数归于应受之府蔵以待国之用而钩考平准市舶易商税香茶盐矾之数以周知其登耗凡造升斗尺秤皆以法颁其禁令若事应谘决拟画者视度支分案七左蔵右蔵钱帛易请给掌法知杂余见前户部尚书】
　　歴代事实蔵钱之府【张鷟云大寳曰位夏禹陈纳贡之书聚人曰财汉世有蔵钱之府莫不取之以道用之以时不役物以俸身不遣人以供国自鹿台重赋东夏为墟鸿都卖官西园成市】号能职【元季方为金膳二郎中号能职】用卢子均无愧幽明【隋卢昌衡为仆射祖孝征所荐迁金部郎孝征曰吾用卢子均为尚书郎自谓无愧幽明矣】
　　皇朝事实司金【曲阜除孙弁制司金剧部命汝典之】司珍【曲阜除陈纮制郎吏文昌之髙选司珍民部之剧曹】调掌【建中初罢盐铁等天下钱委金部仓部中书门下拣两司郎言准格式调掌】典金币之政【曲阜除陈纮制云云】金糓出纳之政【南丰除晁端彦制财用金糓有出纳之政权衡度量有制作之法司珍之任实典治焉】职金之任【初寮除张辅之制】给纳天下之泉币【见官制】奏对及治道之具【朱晦庵集王师愈字与正召除金部郎官数召对言事上孝宗赐书曰比闻奏对颇及治道之具而未详也尚有可禆政体而宜于今者亟复条奏其眷待之渥一时在廷之臣莫得望焉户部尚书杨倓取诸郡积逋缗钱七百万付金部使督之公曰此钱徒有名耳督之未必有得而文移一下所扰者不知几何人且中外一体若邦计未裕不若归诚君父以幸寛免岂宜举此虚籍以罔上而病民耶持其事不下】虚籍病民之论【上注】
　　员外郎谅直【唐职林萧颖士字茂挺终于扬州功曹子存字伯诚为金部员外郎谅直有功曹之风】仓部郎中【周廪人仓人之职也魏晋而下皆有仓部郎中梁陈为侍郎宋齐以度支尚书领之后魏有太仓尚书后周有司仓下大夫隋初制仓部侍郎炀帝止曰仓部郎唐武徳三年加中字龙朔二年改司庾大夫咸亨复天寳中为司储郎中至徳复本朝仓部判司事一人以无职事官充凡仓庾受纳租税出给禄廪之事皆归三司而别置提防仓官以督察本司别无所掌元丰官制行郎中员外郎始实行本司事续防要初除韩正彦焉职畧参掌国之仓储积及其给受之事神宗正史职官志列案六仓上供纳给粜籴掌法知杂建炎三年诏罢司农寺本寺诸仓场事务仓部绍兴三年复旧中兴防要】
　　歴代事实司庾　司储【并见官制】中立正色【长庆中孟简为仓部员外郎王叔文为户部侍郎简为其属中立正色挺然不羣】如处美官【唐职林毕諴为仓部郎中故事要家势人以仓驾二曹为辱諴沛然如处美官宰相知之迁职方郎中兼御史知杂】
　　旁引掌九糓之数【周礼廪人掌九糓之数以待国之匪颁赒赐稍食以嵗之上下数邦用以知足否以诏糓用以治年之凶丰】
　　羣书精语惟一惟公惟平惟实【元微之行范季睦仓部员外郎制云出纳必恡有司之常贰上下之价则茫昧者受弊杂楛良之货则豪右者受赢惟一惟公乃罔不同惟平惟实乃罔不吉】廪曹【类要云云】廪人之职【曲阜除王宗望制国朝嵗漕东南粟六百万石以实中都兹用命汝以廪人之职惟当于防计则无旷尔官】庾廪之政【南丰除韩正彦制仓庾赋入之政禄廪赒助之法台郎典领列于右曹】辨九谷之物以待邦用【同上】










　　翰苑新书前集卷十六
<子部,类书类,翰苑新书>
　　钦定四库全书
　　翰苑新书前集卷十七
　　礼部
　　礼部尚书【汉成帝置尚书五人其四曰客曹主外国夷狄事光武分六曹吏部曹兼掌斋祀事然则夷狄斋祀皆今礼部职也魏尚书有祠部曹及晋江左有祠部尚书掌庙祧之礼后周置春官卿又有礼部后改礼部为宗伯又春官之属有典命后改典命为大司礼俄改大司礼复为礼部谓之礼部大夫至隋置礼部尚书唐因之龙朔中改为司礼太常伯光宅中为春官尚书六典通典职林本朝礼部判部事二人以两制及带职朝官以上充凡礼仪之事悉归于太常礼院而贡举之政领于知贡举本曹但掌制科举入补奏太庙郊社斋郎室长掌座都省集议百官谢贺章表诸州申举祥瑞出纳内外牌印之事而兼领贡院焉续防要元丰改制职掌如旧凡礼乐有所损益之事则同大常寺大事则集侍从或百官议定以闻若有事于南北郊明堂籍田禘祫太庙荐飨景灵宫酌献陵园及行朝贡庆贺宴乐之礼则承诏举其仪物职官志前期戒有司办具即上册寳及封册礼命亦如之凡天下选士具注于籍至三嵗贡举考验无冒滥乃聴预试凡大礼生辰后妃亲王以下所推之恩公主下嫁宗室冠婚丧祭之制及赐旌节章服冠帔旌表孝行之法例皆主行之大祥瑞则朝参官诣閤门表贺余于嵗终条奏其属有三曰祠部礼典医政道释祠庙之事焉曰主客蕃国朝贡及国信礼物之事焉曰膳部牲酒膳羞宴设给赐之事焉尚书主礼乐祭享贡举之政令而侍郎为之贰侍郎中员外郎参领之续防要神宗正史职官志时虽正名尚书犹未除人职畧元祐六年以梁焘为礼部尚书编年备要建炎三年诏鸿胪寺光禄寺并归礼部中兴防要】
　　歴代事实容台【索隠殷纪云商容郑云商家礼乐之官知礼容所以礼署称容台】春曹【元稹行王播制云春曹尚书】礼乐之司【白氏六帖云居礼乐之司必资明备】文武兼资【唐髙宗谓裴行俭曰卿文武兼资故授卿以二职即日拜礼部尚书兼检校右卫大将军】其属有四【唐职官志礼部尚书侍郎掌天下礼仪祭享贡举之政令其属有四一曰礼部二曰祠部三曰膳部四曰主客凡中外百官之事皆质正焉】入宫决事【薛稷为礼部尚书以翊賛功每召入宫与决事恩絶羣臣】秩礼大僚【唐大诏令李绛礼部尚书制云宗伯秩礼是为大僚】以报谠言【唐陈叔达太宗时拜礼部尚书初建成元吉疾害太宗隂行譛毁髙祖惑其言将有贬责叔达固谏乃止至是太宗劳之曰武徳间公有谠言故以相答】筮鼎之祥【李纲字文纪仕隋官不进筮之得鼎终唐礼部尚书】秩宗【书舜典舜曰咨四岳有能典朕三礼佥曰伯夷帝曰俞咨伯汝作秩宗】典三礼【上注】管二曹【后魏孝文留宋弁兼祠部尚书摄七兵事曰国之大事在祀与戎故令卿管摄二曹】掌天地人之礼【周礼太宗伯之职掌建邦之天神人地之礼以佐王建保邦国】九仪正邦国之位【同上】
　　皇朝事实周宗伯【南丰拟制昔舜命伯夷典礼后防典乐至周并焉周宗伯之任今礼部尚书盖其任也】春官古卿【同上春官古卿是用授汝】议功臣配飨【通畧丰稷为礼部尚书哲宗升祔议功臣配飨稷以为当用司马光吕公着或者谓二人得罪于哲宗朝或不可用稷曰止论其有功于时尔如唐五王配亨中宗岂非得罪于中宗者哉】却西蕃贡马【苏东坡三马賛序元祐西蕃有贡骏马汗血者事下礼部轼时为宗伯判其状云朝廷方却走马以粪正复汗血亦何所用事遂寝】论髙丽市书【通畧髙丽贡使请买书籍朝廷以故事尽许之礼部尚书苏轼言汉东平王求诸子太史公书犹不许今可许乎诏曾经买者许依例】
　　自叙袜线无长【伪蜀礼部尚书韩昭多能而皆不精朝士李台嘏曰韩八座事业如拆袜线无一条长】
　　羣书精语祀地郊天之典朝日夕月之仪【张鷟云典朕三礼大舜委于伯夷分勅六卿成王任于彤伯祀地郊天之典举其宏纲朝日夕月之仪撮其机要】
　　前贤诗词尚书践台斗【杜甫送王评事诗及乎贞观初尚书践台斗以王珪拜礼部尚书后以侍郎执政】
　　四六警语【春卿　秩宗　申命秩宗　疏恩天阙宗伯　礼臣　正班常伯　正位春曹
　　涣颁明綍　九重出綍晋陟容台　八座升华】
　　【惟文物礼乐之司独髙他选非道徳词章之望不在此官】
　　【咨伯以典三礼暂资率属之能贰公而弼一人即拜辅台之命】
　　【上以超虞廷秩宗之迁下以移汉世奉常之陋】
　　【覈选部之九流已识清渭浊泾之正总容台之三礼更观上天下泽之严】
　　【和上下而治神人　乃知文昌八座之防勲经国家而定社稷　实为泰阶六符之张本当今而治天下舍孟子其谁哉制礼以兴太平则周公其人也】
　　【春官六十立之长以维専曲礼三千待其人而后举】
　　【武徳间有谠言忠无不报贞观初践台斗理何间然】
　　【伯夷典礼而后防典乐焕然治具之张召公为保而周公为师行矣世官之践】
　　礼部侍郎【隋炀帝初置礼部侍郎唐因之龙朔中为司礼少常伯掌防试贡举及斋郎崇国子生等事旧制考功员外郎典贡举李昻为进士李权所诋朝议以考功位轻不足以临多士次年遂以礼部侍郎掌焉六典通典唐职林本朝官制因革见前礼部尚书门元丰正名五年四月二十四日除户部侍郎谢景温为礼部侍郎自此始正除尚书阙职畧又续防要】
　　歴代事实秩宗【白氏六帖云小宗伯亦曰秩宗】司礼少常伯【见官制】容台【见尚书门注】一门孝友【见兄弟五为礼部注】久着盛名【见自常少迁注】不阿权近【唐王凝为礼部侍郎不阿权近】寛信好士【唐栁璟字徳辉为礼部侍郎为人寛信好接士称人之长逰其门者他日皆显于世】长于裁鉴【唐韦陟字殷卿为礼部侍郎于鉴裁尤长】衣冠华选【见自常少迁注】重于宰相【唐韦纯为礼部侍郎取士抑浮华先行实尝奏曰礼部侍郎重于宰相帝曰侍郎是宰相除安得重曰然为陛下柬宰相者得无重乎帝美其言】实兼二事【见以直清公正者处之注】以直清公正者处之【白集韦贯之授礼部侍郎制礼闱仪曹典郊祀之礼献贤能之书今小宗伯实兼二　事非以直清公正者不足以处之】非文儒鉴裁者不在此【称秩元祀春官旧职举秀兴亷国朝兼领非文儒硕茂鉴裁精实重于一时者不在此也】自常少迁【贺知章从太常少卿迁礼部侍郎兼授学士一日并谢讫谒宰臣源侍中曰贺公久着盛名今日一时加二荣命并为学士之光辉虽然学士与侍郎二者孰为美燕公曰侍郎自皇朝以来为衣冠之华选自非履歴清要望实具美者无以居之虽然终是具员之吏又非往贤所慕学士者懐先王之道为缙绅轨仪蕴班之词彩兼游夏之文学始可处之无愧二美之中此为愈也】常衮入相【南部新书常衮自礼部侍郎入相时潘炎为舍人引麻因戏之曰留取破麻鞋着及衮视事不浃旬果拜】父子同贰南省【崔挹子湜先是湜为兵部侍郎挹为礼部侍郎父子同为南省副贰有唐以来未有此事】兄弟五为礼部【唐崔氏兄弟六人邠郾郓凡为礼部五吏部再居光徳里构便斋宣宗曰郓一门孝友可为士族法因题曰徳星堂后京兆民即其里为徳星社】
　　皇朝事实秩亚春官【南丰拟制云云】乞改定乐章【周益公集洪适权礼部侍郎上初讲郊祀公乞进胙徳寿宫及改定乐章人谓礼与时得之】抗秦桧和议【中兴系年録礼部侍郎曽开知婺州先是秦桧语和议曰此事大系安危开于坐中抗声曰丞相今日不当说安危止合论存亡尔桧矍然惊其言遂命出守】彗见言时政【东都事畧刘正夫字徳初除礼部侍郎彗见诏求直言正夫条时政十余事大畧重名器轻赋敛戢干戈节赐予选人材惜民力鉴祖宗成宪谨持盈守成之道徽宗嘉纳之】正士不宜去朝廷【中兴系年録中丞张守諡文靖除礼部侍郎力辤不拜上命吕頥浩召至政事堂中谕以正士不宜轻去朝廷守乃受命】老成不沽激【绍兴问吕广问为礼部侍郎上谓大臣曰广问老成不沽激往时荐之者多】冲天羽翼【朱晦庵集张魏公复除知兴元府已登舟除礼部侍郎召对便殿上慰劳宣谕曰朕将有为正欲一飞冲天而无羽翼者卿为朕留意当専任用】
　　自叙具员之吏【唐贺知章迁礼部侍郎兼授学士问源侍中曰二者孰美公曰侍郎终是具员之吏又非往贤所慕】
　　羣书精语典礼以和神人考文以第俊秀【白集韦贯之授礼部侍郎制可使典礼以和神人可使考文以第俊秀】贰宗伯之掌礼典诸侯之贡士【职类唐制云云】
　　前贤诗词雄笔映千古【杜甫寄礼部贾侍郎南宫吾故人白马金盘陁雄笔映千古见贤心靡他】望郎到处觉风生【郑谷和礼部卢侍郎望郎到处觉风生】满城桃李属春官【刘禹锡寄王侍郎放榜云礼闱春榜动长安九陌人人走马看一日声名徧天下满城桃李属春官】
　　四六警语【小宗伯　望郎　诞膺昼接　词苑疏荣亚春官　雄笔　晋贰春官　仪曹进贰
　　显膺纶制　申命贰卿进贰容台　典司三礼】
　　【礼乐自天子出备殚献纳之忠左右与正人居宻罄论思之益】
　　【礼乐之对丹墀夙着鳌头之望　益新緜蕞之仪阊阖之开黄道直趋豹尾之班　亟应承麻之防惟王使掌邦礼方新周典之修　丹青一代之文咨伯汝作秩宗遂正虞廷之命　明白百王之制使命冢宰而綂百官无以易此况作秩宗而典三礼何以假为】
　　【惟能观今日之防通期可追先王之制作】
　　【太平六典已知周宰相之有人緜蕞诸生宁若汉奉常之不古】
　　【能典三礼作秩宗本是君家之旧不离内廷至公辅旋观帝命之新】
　　礼部郎中【魏晋宋齐梁陈后魏北齐有仪曹郎掌吉凶礼制皆礼部郎中之职也隋礼部曹置侍郎一人炀帝除侍字乂改仪曹唐因之称郎中龙朔二年改司礼大夫六典注本朝官制见尚书门元丰正名初除刘摰王子韶职畧大朝防则上书奏藩国贡物凡庆贺若谢则郎中员外郎分撰表文四朝志建炎三年诏礼部郎官一员兼主客】
　　歴代事实南宫舍人【唐职林旧说礼部郎中掌省中文翰谓之南宫舍人春明退朝録云百日内须知制诰故王元之与宋给事中诗须知百日掌丝纶】春官下大夫【六典礼部郎中周春官下大夫之职也】小仪【杜牧顷于宰执求小仪不遂出尚书故实】清通【见有学艺注】峭鲠【李翺字习之为礼部郎中性峭鲠论议无所屈见宰相李逢吉面斥其过】有学艺【梁武帝问徐勉求一有学艺解朝仪者为尚书仪曹郎勉曰孔休源识见清通详练故事自晋宋起居注畧口诵之即日除尚书仪曹郎时每建议访问前事休源即以所诵记随机断决曽无凝滞吏部任昉尝谓之孔独诵】好典故学【见真仪曹注】博综羣书【见専委大仪注】辞章自名【唐薛稷字嗣通为礼部郎中以辞章自名】奏议详雅【韩退之为王宏中墓碑云在礼部奏议详雅省中服其能】掌五礼【六典掌凡五礼之仪二百五十有二吉宾军嘉凶】委大仪【刘杳字士深博综羣书为仪曹郎仆射徐勉以台阁大仪専委杳焉】解朝仪【见有学艺注】举仪制辨名数【六典郎中员外郎掌佐尚书侍郎举其仪制而辨其名数】真仪曹【南史孔逷好为典故学齐尚书仪曹郎屡箴阙礼上曰孔逷真所谓仪曹不忝厥职也】孔独诵【见有学艺注】
　　皇朝事实名表郎【石林燕语礼部郎中元丰官制行谓之名表郎郎官别有印曰名表郎印】瑞锦窠【春明退朝録云礼部员外郎为瑞锦窠】春官之属郎选甚髙【南丰拟制云云】士林髙选【曲阜行上官均制南宫舍人士林髙选】非他曹比【王巩闻见録云神宗与宰执议更官制至礼部郎中曰此南宫舍人非他曹可比可除刘挚】位近司清【公是谢表太微之星郎位甚近宗伯之属礼为司清】订礼文职牋奏【曲阜除邓忠臣制曰仪曹部还参订礼文兼职牋奏非富儒学未易处也】撰春秋谢衣表【石林燕语旧大朝防等处庆贺及春秋谢赐衣请上聴政之类宰相率百官奉表皆礼部郎官之职大观以后朝廷庆贺事多非常例郎官不能得其意蔡京乃命中书舍人杂为之比又不欲有所去取于是间参取首尾或摘其一二联次比成之当时谓之集句表礼部所撰惟春秋两谢赐衣表而已】不草邦昌牋奏【中兴繋年録注注藻撰墓志吴懋晋陵人为礼部员外郎金立张邦昌法当郎草牋奏公度不可拒将引绳自裁有幸非常者儳曰仆请谓之由是获勉而王时雍用事坐政事堂公发愤骂时雍曰反贼吾不能击汝如段秀实耶时雍面颈发赤不能对公言因以疾求罢不聴遂称疾笃于家】名表士林称诵【楼攻媿集汪大猷字仲嘉除礼部员外郎南宫名表一出士林称诵之】论明堂合祭【吕东莱集王居正字刚中绍兴元年除礼部员外郎上将祀明堂有司疑于严父之文公立议请合祭天地奉太祖太宗配诏礼部议定抚州守臣言甘露降图以闻公请却其图勿内台臣继劾守夺其州】言海渎典祭【周平园集李文简公焘正除礼部员外郎言中兴祭典未备岳镇海渎先农先蚕风雨雷师九祠以酒脯代牲牢雨晹失节郡国水灾殆以此诏复旧】请庙祫不加尊号【言行録刘敞字原父天子将亲大祫于太庙丞相欲加上尊号公以礼部兼领名表丞相请撰表公说止之遂上疏章凡四天子得公奏曰我意本谓当如此遂断章表不受公于是忤时相】请却守臣甘露图【见论明堂合祭注】百日知制诰【见前贤诗词类】员外郎秀峙玉冠【见名徳之首注】清庙之器【唐李珏为殿中侍御史宰相韦处厚曰清庙之器岂击搏才乎除礼部员外郎】名徳之首【崔澹举止秀峙谓玉而冠者为礼部员外郎当时士夫以流品相尚推名徳者为之首】文章称首【刘禹锡桞子厚文序以文章称首入为尚书礼部员外郎】文章卓伟【唐职林桞子厚文章卓伟精致】秩清选妙【白居易张元夫礼部员外郎制官有秩清而选妙者其仪曹员外郎之谓乎】超取显美【见自御史为注】自殿中除【见清庙之器注】自御史为【桞宗元与萧俛书云仆年二十三甚少自御史里行得礼部员外郎超取显美】十年转正曹【刘禹锡为礼部员外郎方与日者从容段文昌入谒既去日者谓禹锡曰员外须待十年之后此客入相方转正曹郎耳自是禹锡失意连受外官十余年文昌入相方除禹锡礼部郎中】羣书精语容台是则僊闼咸推【唐彭景直礼部郎中制容台是则僊闼咸推】仪曹之任实借文雄【唐授礼部郎制仪曹之任实借文雄郎吏之选必资时秀】张灯起草誉动南宫【职类许集郎制词云张灯起草誉动南宫】裁书南阁【常衮制云云】爼豆之议着为典常【曲阜行上官均制云南宫舍人士林髙选牋奏之文爼豆之议着为典常为口实秩清任重时儒所贵不次之用多出此途】
　　前贤诗词召还及脩绠【黄山谷诗唯此礼部公东坡也寒泉甃旧井谪去久羸瓶召还及脩绠】小仪澄澹转中仪【郑谷寄同年礼部赵郎中仙步徐徐整羽衣小仪澄澹转中仪桦飘红烛趋朝路兰纵清香宿省时彩笔烟霞供不足纶闱鸾鳯讶来迟自怜孤宦谁相念祷祝空吟一首诗】须知百日掌丝纶【见歴代事实南宫舍人注】开箱何处送新图【唐旧説员外郎防有大石诸州府纳废印皆于石上碎之又图冩祥瑞亦员外郎所掌令狐楚诗曰移石几回敲废印开箱何处送新图】
　　四六警语【先膺帝命　宸翰疏恩　新承天宠进擢郎曹　祠曹进职　峻擢郎曹】
　　【颁命龙墀　兹南宫舍人之选升华鸡省　实北门学士之阶】
　　【显设容台之文物　疏渥宸庭发挥郎省之光华　兼荣星省】
　　【东壁秉青藜之炬已腾耀于文星南宫号瑞锦之窠更分辉于郎宿】
　　【鸡省为郎小试南宫之牋奏凤池入直行演西掖之丝纶】
　　【美其职则称瑞锦之窠珍其才则为清庙之器】
　　【属列春官则为下大夫之职印司礼部则有名表郎之称】
　　【台阁上仪典司之有頼礼文盛作润色之尤长】
　　【掌丝纶于百日当继唐人之诗记帡幪于万间愿广杜厦之芘】
　　【含香握兰特假途于是耳簪笔持槖将不日而见之】
　　祠部郎中【东晋而下逮于北齐皆有祠部郎后周春官府有典祠中大夫隋有祠部郎唐改为郎中龙朔中改为司禋大夫后复故唐职林本朝祠部判司事一人以无职事朝官充凡祠祀享祭皆太常礼院而天文刻漏归于司天监本司但掌祠祭昼日休暇令受诸州僧尼道士女官童行之籍给剃度受戒文牒而已元丰改制郎中员外郎始实行本司事续防要初除赵令铄职畧参掌天下典祀国忌庙讳凡本司所治之事月奏祠祭昼日及休暇令节即神祀封爵号则覆太常所定以上尚书省应宫观寺院僧道置籍书其名额嵗较医官功过而赏罚之神宗正史职官志建炎三年诏祠部郎官一员兼膳部郎中】
　　歴代事实冰防【因话録云祠部呼为冰去声防言其清且冷也】有史才【职类谢沈为祠部郎有史才】才应礼乐【职类许允之字之竒才应礼乐擢于祠部郎】损益礼义【周舍学精义理梁武帝召拜祠部郎损益礼仪多自舍出】斟酌故实【后魏裴修兼祠部曹每有疑议修撰斟酌咸有故实】论明堂辟雍【徐邈为祠部上言南北郊及论明堂辟雍宗庙毁建言皆有证】改立太庙【职晋改立太庙挚虞为祠部郎职其事】三世为【南史贺徳基世礼学三世为祠部郎】不博都门【唐省中语后行祠屯不博中行都门】
　　皇朝事实祠曹【南丰除赵令铄制祭以祀神人追之极也祠曹所领体莫重焉白居易除张士阶制已用祠曹二字】禋曹【胡文恭行曹旭赠官制追建礼之禋曹】不阿秦桧【绍兴正论胡宁文定之子迁祠部员外郎与秦桧议论不合时熺为枢宻桧问儿子近除如何宁曰外诚以为必不袭蔡京之迹也桧怒以言章罢】论宗庙荐新【国史赵彦若迁祠部员外郎先是论宗庙荐新中秋用茭萌不经易以蒲白彦若曰蒲春始生可食秋则过时不可以荐乃防引经改从春荐】度僧道执奏【神宗实録陈古灵先生襄字述古判尚书祠部时绎经僧法防遗表度十僧赵防奏列于朝三年度道士襄皆执奏不行】陟典祠之清选【东都事畧富弼子绍庭除祠部员外郎制其畧云惟尔先正相予祖宗尔少长义方习以成性诗不云乎惟其有之是以似之朕亦何爱典祠之清选而命汝陟焉以劝夫孝于亲者往具钦哉】除起居郎【长编叶梦得字少蕴为祠部员外郎召对上喜因问在祠部几时对行及二年上曰如是久乎朕即当擢卿后数日遂除起居郎】
　　员外郎当官正色【售崔沔为祠部员外郎为人舒缓讷于造次当官正色未尝挠沮】学该典礼【李华崔沔集序学该典礼拜祠部员外郎】好贤乐善【韩退之与祠部陆参员外荐士书曰执事好贤乐善孜孜以荐进良士明白是非为已任方今天下一人而已】
　　前贤诗词又随急诏朝天去【陈后山送郑祠部诗云云】
　　知贡举【唐初贡举省试主之考功开元间考功员外郎李昻为举人诋诃帝以员外郎望轻遂移贡举于礼部以侍郎主之礼部选士自此始由是与吏部侍郎同其贡事有姻旧悉试考功谓之别头后齐抗为相奏罢之唐职林本朝礼部贡院以朝官一员主判若遣官知贡举即主判官罢对事毕复别差官主判防要】歴代事实春闱【杜牧之行崔璪制云贡典春闱】贡部【唐王起字举之前后四典贡部精鉴狥公所选皆当代词艺之士有名于时人皆赏其公也】进幽独抑浮华【职官分纪唐髙郢为礼部侍郎应进士举者多务朋游驰逐声名郢性刚正尤疾其风凡掌贡部三进幽独抑浮华冗滥之风翕然一变】斥浮华进真实【职官分纪唐卫次公知礼部贡举斥浮华进真实不为时力所揺】抑浮华先行实【职官分纪韦贯之为礼部侍郎凡二年所选士大抵抑浮华先行实由是趋竞者稍息】精鉴旬公【见四典贡部注】决以至公【唐髙湜字澄之为礼部侍郎时士多由权要干请湜不能裁既而扺帽于地曰吾决以至公取之得谴固吾分】所擢无非名士【职官分纪唐崔郾转礼部侍郎凡两贡士平心阅试所擢者无非名士为名卿辅者十人】所取多知名士【唐李宗闵字损之典贡举所取多知名士若唐冲薛庠都等世谓之玉笋】选擢多得实才【唐文宗开成中髙锴为礼部侍郎掌贡部选擢虽多颇得实才抑豪华擢逺至今称诵之】三人有词艺【唐宣宗时礼部侍郎魏扶奏曰臣今嵗放三十三人其封彦卿崔瑑郑延休等三人实有词艺为时所称皆以其父兄见居要地不敢令中选诏令翰林学士承旨韦琮等重考覆敇曰彦卿等所试文字并合程度可放及第】考覈片善无遗【唐韦陟为礼部侍郎陟好援后辈尤鉴于文虽词人后生靡不谙识曩者主司取予皆以一塲之善登其秩目不尽其方陟先贵旧文考覈片善无遗美声盈路】得人多至公卿【职官分纪贾餗为中书舍人太和四年权知礼部贡举五年榜出后正拜礼部侍郎凡典礼闱三嵗所选士七十五人多至公卿】为名卿者十人【见所擢无非名士注】所试士踵相蹑为达官【韩文权徳舆碑所考试士踵相蹑为宰相达官】门生相继为公相【因话録权徳舆身不由科第掌贡举三年门生相继为公相】四典贡部【见贡部注】三典礼闱【见得人多至公卿注】十年掌贡举【翰林盛事崔湜弱冠登科十年掌贡举】父子知举【南部新书父子知举三家髙锴子相于邵子允躬崔郾子瑶唯崔氏相去只二十年】兄弟双与【张楚金年十七与兄越石同举所司以兄弟不可两收将罢越石楚金进白以顺则越石长以才则楚金不如请俱退李勣时在中书难曰国家贡举本求才行何妨兄弟遂俱擢进士第】衣鉢【范质年十三举进士是嵗翰林学士和凝权知贡举凝平生以宰辅自期登第之歳姓名在十三及司贡部览质文卷知非常人也洎放榜亦以质为第十三人塲屋间谓之传衣鉢言若禅宗之相付授也其后凝既登庸不十年间质亦大拜焉】就中书见座主【南部新书李逢吉知贡举榜未放而入相礼部王尚书播代放榜及第人就中书见座主时称好脚迹门生】两都分试【贾至为礼部侍郎是嵗至以嵗歉举人赴省者少奏请两都分试从之两都试举人自此始也】奏复夜试【唐窦正固迁礼部尚书知贡举旧制进士夜试以三烛为限长庆二年改令昼试正固以短晷难成文不尽意奏复夜试择士平允时论称之】皇朝事实宗匠【庆厯二年富弼上言南省主文者四五人皆两制宗匠】爱惜士类【言行録洪文安公遵字景严知礼部贡举逻卒挟内侍王允修势侵辱士人公引苏轼奏故事以闻一士赋擅塲又有对策剀切皆榜犯名讳公为取旨许降等奏名前二人林光朝楼钥也其爱惜士类如此】放出一头【言行録苏文忠公轼字子瞻欧阳文忠公考试礼部进士梅圣俞时与其事得公论刑赏以示文忠文忠惊喜疑门下曽子固所为乃第二复以春秋对义居第一以书谢诸公文忠见之以书语圣俞曰老夫当避此放出一头地】成就多老师宿儒【杨大灋撰程尚书大昌行状公权礼部侍郎一时文柄举属公其成就人才不可计凡今老师宿儒多公门生也】得二俊名世才【言行録陈晋公恕字仲言领春官以王沂公为举首嵗中拔刘子仪于常迁自云吾得二俊名世才也】文章变而复古【言行録欧阳文忠公修权知贡举时进士以诡异相髙文体大坏公所取率以词义近古为贵凡以崄怪知名者黜去殆尽榜出怨谤纷然久之乃服然宋之文章自是变而复古】得刑赏论惊喜【见放出一头注】往司贡部【庆厯二年诏曰国家申命迩臣往司贡部】两知贡举【贾黄中】三典春闱【眞宗朝赵安仁三典春闱选士平允】知举差四员【元祐六年诏从范伯禄之请也】
　　羣书精语镕范之内无非祥金【刘禹锡为韦陟神道碑云凡执文章权衡以揣量多士披沙剖璞由我而显者落落然居多推是风鉴移于大冶则镕范之内无非祥金】
　　名贤诗词朱门试院深【唐人知贡举者有诗云梧桐叶落井亭隂闭朱门试院深尝是昔年辛苦地不将今日负初心】平生谩说古战塲【李直方诗话李才叔为东坡客东坡知贡举才叔下第有诗云平生谩说古战塲过眼空迷日五色】万蚁战酣春昼永【梅圣俞试院诗万蚁战酣春昼永五星明处夜堂深】
　　四六警语【宋奉常再领省闱取王元之等皆知名士欧内翰兼知贡籍降苏子瞻亚疑是门生
　　固知无明月之暗投自恐乏阳春之寡和】











　　翰苑新书前集卷十七
　　钦定四库全书
　　翰苑新书前集卷十八
　　兵部
　　兵部尚书【汉置五曹未有主兵之任六典魏始置五兵尚书谓中兵外兵骑兵别兵都兵也晋有五兵尚书而又分中外兵各为左右按晋虽中外兵与旧五兵为七曹然尚书惟置五兵无七兵尚书之名至后魏始有七兵尚书今诸家著述或谓晋太康中置七兵尚书误矣后魏为七兵尚书后周置大司马其属又有兵部中大夫小兵部下大夫其职并阙至隋乃有兵部尚书统兵部职方驾部库部四曹唐因之龙朔二年改司戎太常伯咸亨元年复旧光宅元年改夏官尚书神龙元年复故天寳十一载改武部至徳二年复旧通典选举亦为三铨制如吏部通典本朝尚书兵部掌武举民兵厢工军卤簿及蕃夷官员承袭之事凡联其什伍而教之战兵部武选之制效贡举法若遣出兵露布奏防必告于庙其属有三曰职方郡县地图蕃夷归附之事焉曰驾部辇辂车乗廐牧驿之事焉曰库部军器仪仗卤簿供帐之事焉神宗正史职官志正名之初尚书犹未除人职畧元丰五年九月诏应縁边义勇保甲事竝枢宻院其余民兵悉兵部续要防建炎三年并卫尉寺归兵部中兴防要】
　　歴代事实屯兵　五兵【并见官制】司戎太常伯【见官制】夏卿【职林载尚书大司马亦曰夏卿】大司马【令狐绹韦博碑曰以大司马申褒赠之数谓兵寄尚书也】西曹【文苑英华崔融吏部兵部选人议曰伏望诏东西二曹两都分简东谓吏部西谓兵部】武部【见官制】尚简率【唐李懐逺除兵部尚书虽久居荣名弥尚简率常乗款段马左仆射豆卢钦望曰公荣贵如此何不买骏马乗之答曰此马幸免惊蹶无假别求闻者叹服】用九法【钱珝授陆扆兵部尚书制云周之九法歴代用焉故夏官之重髙位久虚】九伐正邦【蔡谟让五兵尚书防九伐以正邦国】董正六师【孙逖授李林甫兵部尚书制】卿长夏官【唐大诏令李宗闵制云云】实掌戎政【白居易行桞公绰制惟兹夏官实掌戎政】视事南省【唐李辅国为兵部尚书视事南省使武士戎装夹道】以宰相兼【姚崇三为宰相兼兵部尚书　屯戍斥堠士马储械无不暗记】访逮时政【唐职林王起字举之为兵部尚书文宗数访逮时政起因积愿寛逐臣】
　　皇朝事实夏官古卿【欧阳公谢表云云】文昌七兵之秩【杨亿代表云】大臣才【见论制狄在民注】论制狄在民【中兴系年録兵部尚书王庶论制狄之道在于民周文王问太公以为国太公曰爱民而已兵书无不本诸爱民者上叹曰大臣才也遂拜枢宻副使】郊祀劾后主乱行【言行録上祀南郊苏轼以兵部尚书为卤簿使上因太庙宿斋行礼毕特至青城忽有赤伞犊车并青盖犊车百余乗冲突而来公呼御营巡检使立车前曰西来谁何敢尔乱行曰皇后并某国太夫人某大长公主也公即于青城上防劾之明日中使命申勅所司严整仗卫】知无不言【朱晦庵撰黄端明墓志公为兵部尚书兼侍读每当入直上常先遣人视至则亟召入坐语从容月必一再见公知无不言】除枢宻副使【见论制狄在民注】
　　旁引制军诘禁【周礼大司马之职掌建邦国之九法以佐王平邦国制军诘禁以纠邦国】九伐之灋【同上以九伐之灋正邦国】万民观政象【同上正月之吉始和布政于邦国都鄙乃县政象之法于象魏使万民观政象】
　　四六警语【武部　戎曹　夏卿　涣号宸庭司戎　夏官　南省　升华武部】
　　【畴庸东掖　涣膺天宠率属西曹　晋长夏官】
　　【夏官之属六十久虚司马之称武王有臣三千斯掌戎车之政】
　　【声名搀四水之清　官仪如旧诘修禹迹之英步武接九霄之峻　风采聿新倾聴汉庭之履爪牙居祈父之司　笔端巧次于金汤喉舌总汉官之重　胷次踔逾于兵甲】
　　【裕陵肇修官制犹虚位于夏卿哲庙博采师虞始新除于邦杰】
　　【祈父王之爪牙周盖専于九伐尚书帝之喉舌汉实次于三公】
　　【就参庙筭仍登喉舌之司伫静边尘遂正股肱之任】
　　【峻文昌之八座聊少偃于灵旗占泰阶之六符行即参于鬷假】
　　【常伯宠优佩摧城之寳劒司戎职暇偃太一之灵旗】
　　【在冶在钧幸不为化工之弃物为杗为桷愿终归匠石之抡材】
　　【倾聴壮猷诵诸葛出师之表亟符善颂歌武公入相之诗】
　　兵部侍郎【隋置兵部侍郎唐因之龙朔为司戎少常伯光宅中为夏官侍郎后复故唐职林旧制一员总章元年加一员通典掌武选地图车马甲械之政唐职林余见前兵部尚书门本朝官制元丰正名详见前兵部尚书门元丰五年四月二十日除许将试兵部侍郎除侍郎自此始也】
　　歴代事实司戎少常伯　夏官侍郎【并见官制】夏官小司马【六典夏官小司马中大夫之任也】夏卿之亚【张九龄集裴光庭碑曰兵部侍郎祈父之贰夏卿之亚任而举者悉以咨之】戎司【杨洪武为司戎少常伯迁西台帝尝诮曰尔在戎司授官多非其才何邪洪武曰臣妻刚悍此其所属不敢违以讽帝用后言帝笑不罪】端靖介正【卢元辅端靖介正能绍其祖奕】有大臣器【韩皋资质重厚有大臣器号称职】有文武材【唐太宗以杨洪礼有文武材擢为兵部侍郎入参机务出统众攻战太宗曰越公儿郎故有家风矣】佐平邦国【白集桞公绰兵部侍郎制云惟兹夏官实掌戎政简稽调补今方其时司马贰卿佐平邦国】入参机务【见有文武材注】掌天下军卫【六典尚书侍郎掌天下军卫武官选授之政令凡军师卒戍之籍山川要害之图廐牧甲仗之数】勲臣之后并优秩【唐卫次公为兵部侍郎选人李勣徐有功之孙名在黜中次公召而谓曰子之祖先勲在王府岂限常格并优秩而遣之】召见访时事【唐韦澳迁兵部侍郎与同寮萧寘深为宣宗所遇每二人同直无不召见询访时事有邦国刑政大事中使宣草词澳心欲论谏却曰此一事湏降御札方敢施行迟留至旦必论其可否上旨多从之】咨天下得失【唐蒋伸字大直为兵部侍郎宣宗雅信爱伸每见必咨天下得失伸三起三留曰他日不复对卿矣伸不喻未几拜相云】朕今信卿【卢承庆迁民部侍郎太宗寻令检校兵部侍郎仍知选事承庆辤曰选事职在尚书臣今掌之便是越局太宗不许曰朕今信卿卿何不自信也】父子同为省贰【唐崔湜为兵部侍郎父挹为礼部侍郎父子同为南省副贰有唐未有】越公儿郎有家风【见有文武材注】皇朝事实贰祈父【曲阜除陈轩制六卿之亚皆髙选也而夏官实主武事还贰祈父用均尔劳】司戎亚卿【曲阜赐兵部侍郎何执中不允诏】奏四事【言行録周文忠公权兵部侍郎奏四事曰重侍从増台誎择监司郡守久任监司郡守上曰皆今日要务也】条八事【东都事畧许将入为兵部侍郎条奏八事以为兵之事有三曰禁兵曰厢兵曰民兵马之事有三曰养马曰市马曰牧马兵器之事有二曰缮作曰给用】画秦蜀形胜【北盟防编王敏节庻为兵部侍郎对便殿口陈手画秦蜀形胜利害上大喜即日迁本部尚书】言恢复不可轻【平园集周简惠公葵除兵部侍郎完顔亮毙张公自督府来朝宻言恢复公请对谓不可轻举累数千言上唯唯五月败书闻上思公言以左中大夫参知政事】不主和议【中兴系年録兵部侍郎张焘力诋拜诏之议秦桧患之焘托疾在告桧使楼炤谕之曰北扉阙人上欲以公为直院宜早出焘大骇曰愈不敢出矣若使草国书岂能曲狥意旨哉焘尝思之不过一去桧不能夺遂止】正词折羣丑【周益公集李文敏公邴召为兵部侍郎苗刘反露刃宫门上登楼抚谕公亟趋前叱苗刘等凶焰稍息公扣宰相朱胜非问计防传等皆在公反覆防诘人为公危公无惧色太后垂帘胜非奏变故以来能助朝廷者惟李邴郑防乃除公翰林学士上赐亲札畧曰卿毅然正词气折羣丑万众动色具臣腼颜】不兼二事【东莱集王居正字刚中迁兵部侍郎兼直学士院公辤曰臣愚不足以兼二事愿尽力佐司马不受直院】
　　羣书精语入亚六卿出膺九命【类要伯乐川记入亚六卿具行司马之法出膺九命俱总元戎之律】
　　四六警语【小司马　天诏防恩　词垣涣渥少常伯　夏官正位　武部跻荣】
　　【显册儒绅　立殿中而奏事夙着英猷升卿武部　亚祈父以司徒茂凝新渥】
　　【司马之掌五兵久烦试可　参武部之五兵贰卿之通四禁果见真为　賛周官之九伐文昌贰卿　时方隆平宁有甲兵之问司马九法　帝深眷顾伫膺衡轴之求】
　　【谈兵亹亹带齿颊之冰霜挺节岩岩侍论思于朝夕】
　　【少参董训偃太乙之灵旗即庆登庸拜文昌之上相】
　　兵部郎中【魏有五兵晋有七兵皆置郎中歴代或单为郎或为郎中隋初为兵部侍郎炀帝除侍字又改为兵曹郎唐初皆因隋制武徳三年改兵部郎中龙朔改司戎大夫咸亨光宅神龙随曹改复二员一员掌判帐及天下武官之阶品卫府之名数一员掌判簿以总军戎差遣之名数通典唐职官志本朝官制元丰正名并见前尚书门初除潘良器职畧本朝所治之事郎中员外郎参掌之续防要建炎三年并省冗职以兵部郎中兼职方题名】
　　歴代事实军司马下大夫【唐职林兵部郎中周大司马属官军司马下大夫之任也权相兵部郎中杨凝集序云中兵下大夫】公务修整【唐裴光庭转兵部郎中既歴清要人未之许及在职公务修整众皆叹服】奏决若流【姚崇为夏官郎中契丹扰河北兵檄丛进崇奏决若流武后贤之拜侍郎】吏干有称【唐李憕骤歴兵部吏部郎中憕有吏干明于几案甚有当官之称】所歴有声【唐卢奕懐慎之子与其兄奂齐名开元中任京兆司録参军天寳初为鄠县令兵部郎中所歴有声皆如涣之所治也】侍从不居外省【元微之行杨嗣复制云兵部郎中二员一在侍从不居外省】
　　皇朝事实七兵之曹【南丰除潘良器制七兵之曹郎吏之选甚宠】五兵之属【公是行彭思永制云往践五兵之属】夏卿首曹【胡文恭行张朂制夏卿首曹中台妙选】夏官之属【公是行陈希亮制云云】
　　员外郎廷无稽牒【唐张嘉贞为兵部员外郎时功状盈几郎吏不能决嘉贞为详处不渝旬廷无稽牒】能益百姓【魏徴荐社正伦为兵部员外郎太宗劳之曰朕举贤者非朕独私以能益百姓也】掌贡举选曹【六典员外郎二人一人掌贡举及杂请之事凡应举之人有谋畧才艺平射筒射皆待命以举若州府嵗贡皆勘责文状而引试焉一人掌选院谓之南选曹每嵗选人有解状簿书资歴考课必由之以覈其实乃上三铨进用则书焉】
　　羣书精语参戎事之殷【职类元和制诰云既参戎事之殷擢授五兵之后】用服一台之华【胡文恭行吕公弼制姑宠七兵之秩用服一台之华】
　　四六警语【中兵下大夫　荣膺帝命　光膺一札南宫老驾部　峻陟郎曹　賛掌五兵
　　王庭涣号　员兼侍从不居于外省武部选贤　官号首曹妙选于中书】
　　【近参卿月之联　龙朔改制大夫有司戎之名上应郎星之列　元丰省官兵部兼职方之事】
　　驾部郎中【周夏官之属有舆司马有校人主马之官有牧师掌牧地有巾车掌公车之政令及王之五路皆驾部之任也魏晋尚书有驾部郎宋驾部属左民尚书齐有之后魏与北齐并曰驾部郎中隋曰侍郎属兵部炀帝除侍字唐武徳加中字龙朔改司舆大夫咸亨复天寳中改司驾至徳复通典本朝驾部司事一人以无职事朝官充舆辇车乗于太仆寺驿给受出于枢宻院廐牧之政总于羣牧司本司无所掌元丰改制郎中员外郎始实行本部事续防要初除王钦职畧参掌舆辇车马驿置廐牧之事大礼则戒有司具五辂凡奉使之官赴阙视其官职及所治事给马如格官文书则量其迟速付马步急应内外监收租入多寡孳产登耗皆检察焉神宗正史职官志建炎三年以驾部兼库部复并太仆寺归驾部本朝防要隆兴元年复裁内外官于是驾部又当省而郎适賛读王府而诏聴留需其迁勿补厥后间或一置而一员之制定矣题名兵部四曹而止一员】
　　歴代事实司舆司驾【见官制】清谨介特【崔元亮字晦叔为驾部员外郎清谨介特澹如也】奉国竭忠【通典隋辛公义为驾部郎勾检马牧所获十余万匹帝嘉曰唯我公义奉国竭忠】从容管剧【常衮驾部郎中制从容管剧每识通而理当】阅簿口陈【职官分纪北齐冯子琮为驾部郎中摄库部孝昭帝曽阅簿领试令口陈子琮闇对无有遗失】仆射拊床【李靖为驾部郎中左仆射杨素拊床谓曰卿终当坐此】
　　皇朝事实司舆马之政【初寮除李伦制擢司舆马之政】主中台要务【南丰拟制舆马辇乗之奉邮驿圉牧之治中台要务主以郎官】
　　自叙刑户不博【唐国史补中行刑戸不博前行驾库】如处美官【唐毕諴字存之为驾部员外郎故事要家势人以仓驾二曹为辱諴沛然如处美官宰相闻之以职方郎中兼御史知杂】













　　翰苑新书前集卷十八
　　钦定四库全书
　　翰苑新书前集卷十九
　　刑部
　　刑部尚书【汉成帝时尚书初置二千石曹主郡国二千石又置三公曹主断狱光武改三公曹主考课二千石曹掌水火盗贼辞讼亦谓之贼曹魏置尚书都官郎佐督军事晋以三公尚书掌刑狱宋三公刑部主刑法又置都官尚书主军事刑狱齐梁陈并有都官尚书隋开皇改都官为刑部尚书统都官刑部比部司门四曹唐因之龙朔改司刑太常伯咸亨复武后改为秋官神龙复天寳改为宪部至徳复职林本朝刑部尚书侍郎中止为阶官而刑部判官事二人以御史知杂以上或朝官充淳化二年以刑部覆大辟案増置审刑院凡四方以刑狱来上则谳于审刑院大中祥符二年置紏察在京刑狱司元丰三年并并归刑部五年官制行六部各正其职而刑部始得専其官续防要国朝尚书刑部掌律法狱讼奏谳叙复之事凡断狱本于律而随时损益以勅令格式若情可矜悯或法不中情者皆具谳阅其按状博例拟进应诏狱及按劾命官以程督之审覆京都辟囚其在外已论决则摘按检察大理开封殿前马步同狱则紏正其当否即有所辨诉以法理与夺如朞赦应格则聴其叙复其属有三曰都官军民及徒名籍之事焉曰比部钩攷帐籍及赃罚负欠之事焉曰司门津梁道路及国门稽察之事焉神宗正史职官志是时尚书犹未除人职畧】歴代事实秋典【顔鲁公集冯翊太守谢上表云超司秋典盖尝为宪部尚书】洁介自守【崔隠甫不屈牛仙客洁介自守以强正称】不屈牛仙客【崔隠甫为刑部帝欲相之谓曰牛仙客可与语卿尝见否曰未也帝曰可见之隠甫终不诣他日又问对复如初帝乃不用賛曰严挺之拒宰相不肯见李林甫崔隠甫违诏不屈牛仙客信刚者乎二人坐是皆不得相彼亦各申其志也】不得张僧彻【梁书羊侃为都官尚书宦者张僧侃侃曰我床非阉人所坐竟不前之时论美其贞正】庭无留事【李适之为刑书画决公务庭无留事】覆狱累叹【唐刘祥道迁刑书每覆大狱必歔欷累叹奏决之日为之不食】论奏事不当先白宰相【顔真卿为检校刑书永泰中元载引用私党请百官凡欲论事必先白长官长官白宰相然后闻奏真卿上防曰天寳后李林甫威权日盛羣臣不先咨宰相辄奏事不过托以他故中伤犹不敢明约百司令先白宰相如今日之事旷古未有陛下不早觉悟渐成孤立矣其激切如此于是中人争冩内本布于外】
　　皇朝事实秋官右卿【南丰拟制云云】司臬【中兴题名设官分职以司臬事】天台刑官【欧阳谢表曰望峻天台仍忝刑官之重】典司邦禁【南丰拟制中台八座典司邦禁】奏刑不上大夫【言行録苏颂字子容神宗朝知审刑院知金州张仲宣受财枉法抵死官援前比贷死杖脊黥配海岛公奏古者刑不上大夫今刑为徒恐污辱衣冠耳仲宣由是得免杖黥止流海外自是命官无杖黥者】请诸路疑狱听谳【东都事畧燕肃传肃字穆之知审刑院先是天下疑狱虽聴奉而州郡惧得罪不敢谳故寃狱常多肃建请诸路疑狱皆聴谳有不当者释其罪自是全活者众】建议违制亲被乃坐【言行録王文正公曽在审刑日建议违制亲被乃坐罪未几外郡有以具狱谳闻章圣俾以违制坐之公以制非亲被请从违失上可其奏】盗杀同党更议法【言行録韩忠献琦知审刑院先是盗杀同党既自己就捕例不抵死公曰此但并有其赀或就灭其口非有自新改过之心无足矜者请更议其法乃语盗杀其徒而自首者毋得原以上四事本部通用】
　　自叙以不习文固辞【屈突通为刑书自以不习文固辞改工部】
　　旁引轻典中典重典【周礼大司冦之职掌建邦之三典以佐王刑邦国诘四方一曰刑新国用轻典二曰刑平国用中典三曰刑乱国用重典】以五刑紏万民【同上云】以两造禁民讼【同上以两造禁民讼入束矢于朝然后聴之】嘉石平罢民【同上以嘉石平罢民凡万民之有罪过而未丽于法而害于州里者桎梏而坐诸嘉石役诸司空】肺石达穷民【同上以肺石达穷民凡逺近惸独老防之欲有复于上而其长弗达者立于肺石士聴其辞】正月观刑象【同上正月之吉始和布刑于邦国都鄙乃县刑象之法于象魏使万民观刑象】
　　羣书精语士官正五刑司冦掌三典【通典云唐虞之时士官以正五刑周秋官大司冦掌邦之三典以佐王刑邦国盖其任也】掌三典诘四方【孙樵记室新书掌其三典诘彼四方】弼五教掌三典【常衮授刑曹制弼我五教掌兹三典】爽鸠之为司冦皋陶之作士师【张鷟云国之二柄在徳与刑邦之三典惟清与慎大舜有钦恤之言穆王有哀矜之教爽鸠之为司冦务在择仁皋陶之作士师期于致理】尽侀成于法理【唐大诏令杜审权制秋卿恤刑事无枉挠又云绍蔽芾于讴謡尽侀成于法理】
　　四六警语【秋官　爽鸠　司宪　司刑太常伯宪部　司冦　秋卿】
　　【防恩宸陛　简除宸扆正位秋卿　序陟禁涂】
　　【识郑公之履帝欣大雅之重来画虞氏之冠人谓古今之间出】
　　【十行题鴈既能领袖于论思一日爽鸠自可嘘呵于愁难】
　　【□舜代之冠方期于刑措曵汉庭之履宜奉于制除】
　　【方君行仁政每惩朝令之更欲下无寃民尤重秋官之寄】
　　【自元丰之正名初复六职至大观之定令始颛一司】
　　【舜命九官莫重明刑而弼教穆存三后必先降典以折民】
　　【溉俗吏烦苛之政出羽鑚皮闻贤儒忠厚之风信眉吐气】
　　【皋陶以谟明岂独厚明刑之寄傅说辅台徳便当畴作砺之庸】
　　刑部侍郎【隋炀帝置刑部侍郎唐因之龙朔改为司刑少常伯光宅中为秋官侍郎天寳中为宪部侍郎掌律令刑名覆按大理及诸州应奏之事通典本朝官制因革见前刑部尚书元丰正名除大理卿崔台符为之续防要】
　　歴代事实司刑少常伯【见官制】大三司使【唐职林唐有大狱即命御史中丞刑部侍郎大理卿充谓之大三司使】宰相材【狄仁杰荐张柬之宰相材召为洛州司马仁杰曰臣荐宰相而为司马非用也乃授司刑少卿迁秋官侍郎】摠职务行制命【唐职官志刑部侍郎一员掌天下刑法及徒勾覆闗禁之政令其属有四摠其职务行其制命凡中外咸质正焉】详决如神【唐书王播元和中转刑侍备举格条置之座右凡有详决疾速如神僚属叹服】剖决如流【同上王播商处轻重剖决如流】精于法律【刘瑑转刑侍精于法律选制勅可用者议其轻重成一家书号大中统类奏行之】道裕妙选【唐太宗时刑部侍郎有阙令执政妙择其人奏皆不可太宗曰朕得其人矣往者李道裕议张亮云反形未具此言当矣虽不即从至今追悔遂授道裕刑部侍郎】栖楚宣授【寳厯初宣中书以谏议大夫刘栖楚为刑部侍郎宣授自栖楚始】谏迎佛骨【韩愈为刑侍宪宗遣使往凤翔迎佛骨入禁中愈表谏云云】
　　皇朝事实秋官亚卿【曲阜除宇文昌龄制云云】秋卿之贰【类要云云】秩贰秋官【南丰拟制秩贰秋官参执邦典】佐平邦宪【类要】平反被赐【言行録陈鲁公康伯諡文正兼刑部侍郎前此有司専用权臣风旨为狱重轻公独平反之故家多被其赐】平反辞赏【张文忠公九成兼刑侍一日法寺以成案上大辟公阅首末得其情因请覆实囚果诬服者也奏黜之时法官扺罚而朝论欲以平反为赏公辞曰职在详刑而卖众以邀赏可乎】用法多所平反【东都事畧范百禄字功父除刑部侍郎有以强盗及故杀鬬杀情可矜者谳于朝法官授例贷免司马光曰杀人不死则法废矣百禄曰谓之杀人则可制刑而以为不疑原情而以为无可悯则不可百禄在刑部用法多所平反迁吏部侍郎】请薄亡珠罪【国史吕公孺字稚卿元祐初为刑侍原庙亡珠系治甚久公孺言殿中主者不一前后代者未尝以服御相授且讳日宫嫔往还不一有所亡岂可指意吏卒狱虽具顾非圣裁不可上深以为然】奏伶人以先圣戏【渑水燕谈元祐中驾幸凝祥池宴从臣奏伶人以先圣为戏刑部侍郎孔宗翰奏唐文宗时尝有为此戏者诏斥去之今岂宜有此诏付伶官于理】决狱与执政议【东都事畧彭汝砺字器资元祐中迁刑部侍郎防有巨狱执政以为可杀汝砺以为不可与执政异徙礼部】论狱执不可【长编初刑部有刼杀人狱侍郎彭汝砺引例乞加贷配执政不以为是降特旨皆杀之汝砺执不可】上疏请例归刑部【丁未録范百禄迁刑部侍郎奏狱门下省多驳正当贷者百禄屡以告执政言上有诏例在有司者悉取还中书百禄上疏论之悉如所请自是例归刑部矣】论宰执给使减年法【周益公集程大昌权刑部侍郎旧法宰执初除转升皆有给使减半其后用例侵失法意公请自侍从而执政执政而相则为初除法当与全余为转升皆减半遂为定制上知公特立不避怨滋欲用之】
　　旁引五听求民情【周礼小司冦之职以五声听狱讼求民情一曰辞聴二曰色聴三曰气聴四曰耳聴五曰目聴】八辟丽邦灋【同上以八辟丽邦灋附刑罚一曰议亲之辟二曰议故之辟三曰议贤之辟四曰议能之辟五曰议功之辟六曰议贵之辟七曰议勤之辟八曰议宾之辟】三刺断狱【同上以三刺断庶民狱讼之中】令以木铎【同上正嵗帅其属而观刑象令以木铎曰不用灋者国有常刑令羣士乃宣布于四方宪刑禁】
　　羣书精语白云之司【裴复除制云俾践白云司以黄帝时秋官为白云也】予曰罪尔勿罪予曰寛尔勿寛【杜牧之行李从诲除刑侍制云】
　　四六警语【防恩天陛　司冦掌外朝之政宜监祥刑贰政秋官　甘泉通法从之班特持伟望周为小司冦之官　跻虞氏画衣冠之治唐有少常伯之职　成周家空囹圄之仁】
　　【朝夕罄论思之益　棘木聴刑事后其长科条加详决之精　紫荷持槖美效于君】
　　【诘奸禁暴固资刑政之修正本澄源更頼谋猷之益】
　　【论思献纳当紫槖之真为辅賛弥缝伫黄麻之显拜】
　　【特槖严凝岂特颛谳刑之事告猷夙夜盖将闻补衮之忠】
　　【素擅清通正张尚书之按伫期画一定萧丞相之规】
　　【以五刑紏万民更頼献纳论思之妙抚四夷安百姓即收弥缝辅賛之功】
　　刑部郎中【汉尚书有三公曹后汉有二千石曹魏有都官曹皆掌刑法狱讼之事晋宋齐并以三公郎曹掌刑狱置郎中一人隋初省三公曹置刑部曹掌刑法置侍郎一人炀帝除侍字又改宪部郎唐因之武徳改刑部郎中龙朔改司刑大夫咸亨光宅神龙并随曹改复六典通典本朝官制见刑部尚书元丰正名初胡援杜纮职畧建炎诏刑部以二员为额绍兴诏见任郎依元丰旧法分左右防治事从右司汪应辰之请也中兴防要】
　　歴代事实小秋【杜牧顷于宰执求小仪不遂请小秋又不遂出尚书故实】士师下大夫【六典周礼大司冦属官有士师下大夫盖郎官之任】定科郎【职类魏有定科郎晋贾充定律令以裴楷为之】不博前行【国史补省中语中行刑户不博前行驾部】
　　皇朝事实秋官之属【职畧云】秋台之联【胡文恭行廖询制云宜进秋台之联进丞郎省之务】参综刑制【南丰除韩晋卿制刑者所以助治圣人尤谨中台参综刑制郎选甚髙】请谳奏决【长编韩晋卿擢刑部郎中天下大辟请谳执政以为烦制不应谳者晋卿适白事省中因曰谳不至矣议者欲天下狱悉从奏决晋卿曰恐罪人之死于狱多于伏辜者皆从之】例蔵刑部【九朝通畧元祐元年三省言中书置刑部检例官从之独刑部员外郎刘赓上防言元丰官制以例蔵刑部可比则取钞不可则取旨今非故事诏如所请而例复蔵刑部自是中外奏谳无所避矣】分防治事【见官制】知雅州【至道初张昱为刑部员外郎西川安抚奏望授昱诸司使知雅州上以署郎之重不欲换他职故进秩加赐令服而遣】
　　员外郎古之遗直【令狐峘大厯中为刑部员外郎上防谏山陵事诏答曰古之遗直何以加焉】温敏静専【白居易王镒刑部员外郎制侍御史王镒自居殿中能察非法连鞫庶狱多叶平允加以温敏静専可当是选一嵗之狱决在秋冬今方其时宜敬乃职】守法不挠【唐杜景佺为刑部员外郎守法不挠】小三司使【唐有大狱以刑部员外郎御史大夫理寺官为之以决疑谓之小三司使进丞郎资之务】以赤令为【职官分纪韦夏卿以课最第一转长安令改刑部员外郎】
　　自叙四者持刑之难【元稹冯宿刑部郎中制亟则失情缓则留狱深则碍恕纵则失奸惟是四者持刑之难也】
　　旁引士师五禁【周礼士师之职掌国之五禁之灋以左右刑罚以五戒先后刑罚毋使罪丽于民】四六警语【防宠严宸　秋官帅属　　明刑分命为郎宪部　郎省升华　　弼教除郎
　　防恩宸扆　列宿炳灵进位郎潜　中都分职】
　　【弼五教以明刑叶賛画衣之治奉三尺以从事浸踈宻网之科】
　　【寳牒璿源正资紏合金科玉简尤借详明】
　　【小三司有号实维员外之除大司冦建官特列士师之属】
　　【象应于天光腾列宿职分于下名著小秋】
　　【狱者民生之系命实頼参稽刑焉君子之尽心尤资协賛】
　　【助中台之治为选实髙　平三尺之法王国以长佐司冦之刑所闗尤重　活千人者侯于门其大】
　　都官郎中【魏官本因汉置司校尉其属官有都官从事一人掌中都官不法事因以名官歴晋宋齐都官郎中并掌京师非违得失事非今都官之臣开皇改都官尚书曰刑部其都官郎曹遂改掌簿録配没官司奴婢唐因之龙朔改曰司仆大夫咸亨复故六典本朝都官判司事一人以无职事朝官充凡俘簿籍分领于他司本司无所掌元丰改制郎中员外郎始实行本司事参掌徒流配及吏籍之事续防要初除韩宗良职畧列案四军大将案吏籍案配籍案知杂案职源建炎三年诏都官郎中以一员为额并权司门比部中兴防典】
　　歴代事实司仆【见官制】骚雅宗师【唐郑谷为都官郎中作诗自贺云薛尚书能李员外频尝歴都官皆一时骚雅宗师都官之曹莫盛于此见梅都官注】诗号云台编【见郎都官注】清选【唐韦温奏曰国朝以来都官清选不可以赏能吏】清秩【杜牧都官员外郎制云书曰庶狱庶事予罔敢知乃周文王之所理天下也惟狱惟事防于南官求郎之难岂敢轻易今者各有所授皆为清秩】司国宪【裴秀奏事曰都曹二千石曹司国宪内掌京畿诘奸聴讼外总邉境】夜治事【稽合牋曰今都官中兵三曹郎昼督征战夜还治事】内掌畿讼【见司国宪注】闲简无事【见自叙】
　　皇朝事实司秋联【胡文恭行彭思永制云云】典士【胡文恭行刘制擢之秋联典我士】都【胡文恭行张士奕等制进秋台者以都为峻】今有梅都官【郑谷诗名盛于唐末号云台编但称郑都官诗梅圣俞官亦至都官刘原父戏之曰圣俞官止此昔有郑都官今有梅都官见诗话】赏功严籍【周益公集滕庾建炎初擢都官员外郎时庶事草创赏功补副尉者不可计是非混淆公于是随事爬梳闻诸朝赏其功】
　　自叙入省不数【南部新书省中司门都官屯田虞部主客皆门简无事谚曰司门都官屯田水部入省不数】祠屯不博【国史补后行祠屯不博中行都门】
　　旁引掌五【周礼司掌五之灋辨其物而掌其政令帅其民而搏盗贼役国中之辱事】掌奴【周礼司厉其奴男子入于罪女子入于舂稾注郑司农云谓坐为盗贼而为奴者输于罪舂人稾人之官也】
　　羣书精语一伦创制百裁规【唐张鷟云一伦创制舆台之比聿兴百裁规僮仆之名斯着】
　　前贤诗词践歴曽闻薛许昌【郑谷诗都官虽未是名郎践歴曽闻薛许昌能复有李公频陪雅躅岂宜郑子谷忝余光荣为后进趋兰署喜拂前题在粉墙他日节麾如可继云云】比部郎中【魏尚书有比部曹晋因之宋比部主法制北齐掌诏书律令勾检等事后周曰计部中大夫隋为比部侍郎炀帝除侍字唐加中字龙朔改司计大夫通典本朝比部判司事一人以无职事朝官充凡勾防内外赋敛经费出纳逋欠之政皆归三司勾覆磨勘理欠司本司无所掌两朝国史志自治平至熈宁钱帛刍粟亏损不可胜数遂置提举帐司领之元丰官制行厘其事归比部郎中员外郎始实行本司事四朝志初除宇文昌龄职畧列五案勾覆案磨勘案理欠案凭由案知杂案出职源建炎三年诏都官郎中并权比部郎中中兴防要】
　　歴代事实司计【见官制】郎于防司【桞子厚裴令碣】覆财赋之出入【唐制天下财赋皆纳左蔵库太府四时以数闻尚书比部覆其出入】勾覆钱谷【裴延龄奏京兆府妄破月钱谷请令比部勾覆】才名【唐徳宗知武元衡才名召授比部员外郎】奏许都赋【何损奏许都之赋魏明竒之擢为比部郎】
　　皇朝事实司计中台【胡文恭行窦平制进司计于中台】比勾剧曹【胡文恭行陈象之制】比计之曹【胡文恭行是仲制云稍升比计之曹】勾考之司【南丰拟制内外经费之任摠于勾考之司】防计之事【曲阜除吴景渊制防计钩考之事命汝聴之】
　　自叙皆头之梦【杜牧顷于宰执求小仪不遂请小秋又不遂梦人谓曰辞春不及秋昆脚与皆头后果得比部员外出尚书故宝】
　　前贤诗词风雅蔼孤骞【杜甫赠比部萧郎中蕴借为郎久魁梧秉哲尊词华倾后辈风雅蔼孤骞】












　　翰苑新书前集卷十九
　　钦定四库全书
　　翰苑新书前集卷二十
　　工部
　　工部尚书【汉成帝初置尚书有民曹主凡吏民上书光武改民曹主缮修功作盐池园苑晋宋有起部尚书而不常置每营宗庙宫室则权置之事毕省其属有工部中大夫至隋乃有工部尚书唐因之龙朔中改为司平太常伯咸亨复武后改为冬官神龙复本朝工部判部事一人以两制以上充凡城池土木工役皆三司修造案本曹无所掌元丰官制行尚书工部掌天下城池宫室舟车器械符印钱寳之事凡土木金革之工役皆有程式其属有三曰屯田营田职分田官庄塘泺之事焉曰虞部山泽苑囿冶之事焉曰水部川渎河涨漕运之事焉是时尚书犹未除人职畧绍兴三年并少府监归工部以文思院属焉中兴防要文思院旧属少府监至是以少府监并于工部故文思院监官乃令工部辟差】
　　歴代事实冬卿【常集韦贯之制冬卿命职汝往钦哉】司平太常伯【见官制】起部【见官制】正身奉法【唐新语郑善果为工部尚书正身奉法甚着劳绩】忠谨刚烈【唐李大亮为工部尚书性忠谨外若不能言而内刚烈不可干以非义】营宗庙宫室【见官制】掌屯田山泽【六典工部尚书一人侍郎一人掌天下百工屯田山泽之政令其属有四一曰工部二曰屯田三曰虞部四曰水部尚书侍郎总其职务而奉行其制命凡中外咸质正焉】巧思过人【陈从易为起部尚书巧思过人军国器械多所创立】名为称职【隋书长孙平为工部尚书名为称职】兄弟代为【唐阎立本代兄立徳为工部尚书兄弟相代为八座时人荣之】推毂士【唐职林于休烈为工部尚书不治产业乐贤下善推毂士甚众】
　　皇朝事实政事知无不言【周平园集张忠简公阐擢工部尚书兼侍读初上用真宗故事命经筵官二员宿学士院朝夕宣召商搉古今谘访政事公入对尤数知无不言屡引疾丐闲上曰朕所以知外事皆頼尚书工部一书相从久忍言去耶】请斥佞人【编年备要元符三年曽布之相也御史中丞丰稷欲率台属论之遂迁稷工部尚书稷力丐补外不允谢表有内侍已成于怨府佞人方列于奏章之语上问佞人为谁曰曽布陛下斥布则天下事定矣】
　　旁引百工居一【周礼国有六职百工与居其一焉】
　　羣公精语率四属程百工【白集韦贯之制尚书汉公卿也言动可否属人耳目固不専于率四属程百工修位于冬官而已】饬五材以辨器【常集平百官之上书饬五材以辨器非国之髦硕详于典制则不可以综事训工建明理本也】五材是宜百官惟叙【孙樵记室新书五材是宜百官惟叙城郭都邑合其规士农工商得其所】位当武职在司空【唐张鷟云位当武之官职在司空之任虞舜之代伯禹綂其班周成之朝毛公处其地】冬卿常伯【杨亿代冦相表云云】中台起曹【南丰拟制】
　　四六警语【冬官　共工　涣宠宸庭　防纶拜宠起曹　训匠　升华起部　起部骞华
　　龙光涣渥　显膺昕诏雉正跻荣　擢长冬官】
　　【帝曰畴若垂哉擢典司空之职汉庭谁如卿者遂升常伯之班】
　　【望崇九防信可若于予工位近三台行进熈于帝载】
　　【百工皆圣所作必畴创述之才八座非贤孰居宜被褒迁之渥】
　　【峩冠而依日月望久耸于持荷鸣玉而上星辰班益髙于曵履】
　　【虞廷分命畴若予工周室建官俾帅其属】
　　【舜命之畴共工参稽九官之绩周官之分事典载严六职之司】
　　【天生五材而民并用国有六职而工与居】
　　【逊于殳斨伯与莫反咨垂之命有若伊陟臣扈行成格帝之功】
　　【为清朝喉舌之官任丹扆腹心之寄】
　　【圣人作百工之事政少借于研思冬官峻八座之躔行即参于鬷假】
　　工部侍郎【隋炀帝改置工部侍郎唐因之龙朔改为司平少常伯咸亨复他时曹名或改而官不易通典本朝建官本末并见前工部尚书门元丰正名初除熊本续防要】
　　歴代事实司平少常伯【见官制】小司空中大夫【六典云云】起曹【白集授工部侍郎集贤殿学士制曰起曹书殿兼而委之】有宰相望【李栖筠字贞一为工部侍郎魁然有宰相望】百工典制【常衮制百工惟时命汝典制】
　　皇朝事实条上十事【周平园集张忠简公阐权工部侍郎给札侍从台谏条具时务公上十事时应诏数十人惟公与国子司业王十朋指陈实事斥言权幸无所回隠明日上召两人对内殿大加称赏赐酒者再面授御书各一轴】言圣君以典学为务【杨山先生时为工部侍郎入对首言自古圣贤之君未有不以典学为务以君徳在是故也寻命兼侍讲】
　　羣公精语共工之贰【南丰拟制云云】冬官之贰【曲阜除郭知章制冬官之贰方此得人畴若予工咸为已试】冬卿之贰【公是行崔峄制云云】擢贰事官【曲阜行蔡延庆制】饰五材程匠事【南丰拟制】纪纲缮修之政【曲阜行王制畴若予工汝往为允汝其纪纲缮修之政杜塞淫巧之作】
　　四六警语【优诏真儒　进参武之司　徒得君重升卿起部　适应遒人之狥　使若予工
　　香案螭头之侧曽珥笔以直前属车豹尾之间还结絇而敬上】
　　【掌邦土时地利暂烦少常伯之权和鼎实賛化原行践中书令之考】
　　工部郎中【晋宋齐皆有起部郎中梁陈改置起部侍郎隋初为工部侍郎炀帝除侍字改起部唐武徳改工部郎中龙朔改司平大夫咸亨复光宅神龙并随曹改复六典本朝建官本末见前工部尚书元丰正名初除范子竒髙遵惠职畧建炎五年诏御前军器所工部郎官诏本所行私文字并系工部官御又诏工部専立一案以御前军器为名中兴防要】
　　歴代事实司平大夫【见官制】司空下大夫【六典周礼司空属官下大夫即郎中之任也】掌工匠程式【六典工部郎中员外郎掌经营兴造之众务凡城池之修濬土木之缮葺工匠之程式咸经度之】泣谏玉阶【唐蒋系迁工部员外郎又迁郎中宰相宋申锡为北司罗织罪在不测系与谏官崔元亮泣谏于玉阶申锡方减死时论称之】
　　皇朝事实知制诰【国朝范杲以工部郎中知制诰】
　　羣公精语中台起曹【曲阜除王制中台起曹郎选尤重】冬卿之属【公是行李徽之制云云】今之髙选【曲阜除张元方制郎吏今之髙选号为剧曹】其选甚髙【南丰除范子竒制宫室城隍程匠度材之事郎于起部其选甚髙】
　　员外郎名著【唐国史补云开元以后位卑名著者杜工部】司其帐籍【隋百官志二十四司各置员外郎一人以司其曹之帐籍】
　　前贤诗词馨香粉署妍【杜甫诗馨香粉署妍注公时乃工部员外郎不能诣省徒想其官署之妍美耳】欲陈济世策【杜甫诗欲陈济世策已老尚书郎】敢恨省郎迟【杜甫防府书懐不才名位晚敢恨省郎迟】郎官幸备员【杜甫诗云云】不及村野人【杜甫诗虽为尚书郎不及村野人】
　　四六警语【锡命严宸　光膺帝宠　枫宸简眷为郎起部　进职郎曹　兰省跻荣】
　　【擢处郎曹　登道家之蓬山望已髙于羣雅进参起部　覆郎闱之锦被职尤重于百工汉著作之庭久称载笔虞共工之属兹实抡才】
　　【哦庭涉笔方徜徉乎东观道山　要令艺事懐香握兰复辉映乎南宫郎宿　亦效工箴方秉麟经之笔　工匠技巧咸精能暂烦程覈亟含鸡舌之香　侍从言语有虚位伫对褒迁】
　　屯田郎中【汉尚书郎四人其一主户口垦田盖屯田之始也晋始置屯田郎中东晋宋齐并左民郎中兼知屯田事陈隋并侍郎炀帝曰屯田郎唐龙朔中为司田大夫后复故掌天下屯田及在京文武职田诸司公廨田以品给焉唐职林本朝屯田判司事一人以无职事朝官充凡屯田之政令三司本司无所掌元丰改制郎中员外郎始实行本司事两朝志参掌营田屯田官荘唐泺学校职为之田及其租入凡兴作主其给纳检察赏罚之亊皆诏其长贰而行之神宗正史职官志初除张叙职畧元祐改入户部崇宁复续防要见崇宁元年十二月诏建炎三年诏兼虞部中兴防要隆兴元年诏工部屯田郎官一员兼领孝宗防要】歴代事实司田【见官制】兼掌仪式【隋初屯田郎兼掌仪式】清立【北史裴让之十七举秀才为屯田郎中让之弟谳之谋之讷之诹之并清立杨愔每云河东士族京官不少裴让之兄弟都无乡音】不博都门【国史补省中语后行祠屯不博行中都门】闲简无事【南部新书省中司门都官屯田虞部主客皆闲简无事谚曰司门都官屯田水部入省不数】有宣抚材【唐沈扶为屯田郎中充山南道宣抚使至邓州奏仓督邓琬等先主掌湖南江西运到糙米浥烂成灰尘邓琬父子兄弟至孙相承前后禁死九人云云勅曰云云已上速便防理以闻物议嘉扶有宣抚材】
　　羣公精语恳屯冬属【胡文恭行刘述制云云】中台总政【南丰拟制率屯戍之兵服畎畆之事郎于中台总其政令】
　　六部监门【绍兴二年诏置六部监门官一员从堂除差人从吏部尚书沈与求之请也寻诏六部长贰踏逐奏沈与求等举新平江府通判董将诏依中兴防要尚书左右选见中兴防要尚书左选注内迁则为寺监丞或权郎外除至有为诸路总领者乾道后补外止为州内迁止为寺监簿选浸轻矣朝野杂记】皇朝事实掌司门钥【胡文恭行吕惟简制云掌司门钥之严】更司门键【许公集制云云】
　　六部架阁【元丰有六曹架阁库续防要崇宁元年何执中为吏部尚书四选按集吏蔵于家以舞文取贿执中请置库架阁命官涖之是后六曹皆建立四朝史何执中大观三年罢政和三年六曹依旧置宣和二年罢续防要宣和二年户部勘防绍兴三年立六部架阁库中兴题名记十五年绍复置官吏户部各差一员礼部兵部共差一员刑工部各差一员以主管尚书某部架阁为名中兴防要旧制官庀其司置于六部之内或遇其废则以郎省兼之否则以监六部门兼之迨于绍兴寺监簿正官俱复然始庀司于外一也旧制金耀门文书库多蔵三司帐籍三司今版曹也自铨曹而下储蔵帐籍之所未之详焉其后置六部架阁下大抵成案留部二年然后舁而蔵之又八年则入之金耀今金耀无复曩日则悉蔵于架阁库二也二者不同而至于诸曹二十四司之文书尽归储蓄以待有用则今犹昔也中兴题名记以都官员外郎苏冶奏复之命末防郎官兼领中兴系年録】
　　皇朝事实奏对论当世之故【刘后溪撰文集序杜莘老字起莘以珍南一教授客中都见九重方更化因上书执政执政伟其说荐为六部架阁明年彗见东方公奏对直论当世之故语益切直迁为删定】周司书汉掌故【中兴题名其任似周司书选似汉掌故】入之金耀【见官制】














　　翰苑新书前集卷二十
<子部,类书类,翰苑新书>
　　钦定四库全书
　　翰苑新书前集卷二十一
　　总九卿
　　九卿【夏商九卿周六官是为六卿又立少师少傅少保是为三孤与六卿为九前汉百官志汉正卿九太常光禄勲卫尉太仆廷尉鸿胪宗正大司农少府亦谓之九寺大卿又置十二卿执金吾大长秋将作大匠魏晋宋齐如旧梁天监中象四时置十二卿北齐谓之九寺隋唐因之又九寺皆曰棘卿见通典分纪本朝虽设九卿皆以为命官之品秩而无职事元丰正名始有职掌中兴以来并省冗职除太常寺大理寺不罢外宗正以太常兼而卫尉并兵部太仆并驾部太府司农并户部光禄鸿胪并礼部绍兴复置太府司农余遂废中兴防要】
　　歴代事实九列【韦成传注曰九列九卿也】九棘【帝王世系曰九卿者所以参三公也又周礼曰向三槐又曰左九棘孤卿大夫位焉】三珪之位【庄子楚昭王迎屠羊説以三珪之位谓三卿皆执珪也】藻衣花绶【汉官仪曰衣裳卿大夫藻火又曰绶青地桃花】佩玉【后汉左雄言九卿位亚三事班在大臣行有佩玉之节动有庠序之式】带三绶【职官分纪马防位至九卿上絶席身带三绶宠贵至盛也】参三公【见九棘注】倡九牧【尚书周官六卿分职各率其属以倡九牧】六命【周礼王之卿六命】一国之髙【淮南子举一国之髙以为九卿】名卿【东观汉纪牟容为大司农性明白号曰名卿】贵戚之卿【孟子齐宣王问卿孟子曰有贵戚之卿有异姓之卿】再至【史记仆阳段宏给事葢侯信信任宏亦再至九卿】四至【前汉司马安善官四至九卿又儒林传许商字伯长善算四至九卿】惟月【书洪范卿士惟月】法河【春秋汉合孳曰三公象五岳九卿法河海】法斗【春秋汉合孳曰三公在上法三台九卿法北斗】
　　皇朝事实列卿犀节【晏公类要曰列卿犀节】
　　自叙敢辱髙位【左传齐侯使敬仲为卿辞曰羁旅之臣敢辱髙位以速官谤】不如魏绛【国语晋悼公使张老为卿辞曰臣不如魏绛之智能治大官其仁可以利公室若在卿位外内必平】不如临贵【齐桓公使管仲治国对曰贱不如临贵桓公以为上卿】管仲受下卿之礼【左传】
　　羣书精语惟月膺名象河称重【续通典长庆元年给事中韦景封还驸马刘士泾为太仆卿云惟月膺名象河称重】
　　前贤诗词卿月升金掌【杜甫送马太卿赴阙诗卿月升金掌王春度玉墀】
　　太常寺
　　太常卿【唐虞伯夷为秩宗防典乐太常之任也周曰宗伯掌邦礼秦改奉常典宗庙礼仪汉初曰太常太常者王之旌也有大事则建以行礼礼官主奉持之惠帝更名奉常景帝更名太常王莽改卿为秩宗魏晋宋齐皆有北齐曰太常寺置卿及少卿丞炀帝加置少卿二人唐因之龙朔改为奉常咸亨复旧光宅改为司礼神龙复正卿一人总判寺本朝国初太常寺皆以禁林之长主判续防要皆以两制充而礼院自有判院同判院祥符中别建礼院辅臣主判而两制为知院天禧末罢知院天圣中省礼仪院康定元年置判寺同判事并兼礼仪事元丰正名始専其职焉职畧卿掌礼乐郊庙社稷陵寝之事少卿为之贰丞参领之神宗正史职官志元祐诏太常寺置长贰续防要中兴并省寺监独存太常又命太常兼宗正绍兴复中兴防要隆兴元年诏光禄寺并归太常寺兼领丞一员罢职畧】
　　歴代事实宗卿【见诸语内】宗官【周礼春官注曰唐虞歴三代以宗官典国之礼与其祭祀汉之太常是也】宗伯【后汉崔骃箴翼又太常实惟宗伯】上卿【见布被瓦器注】九卿之首【初学记汉官解诂曰太常事重职尊故号九卿之首】赤车千乗【魏王朗迁太常行阵赤车千乗】设九部乐【封敖为太常卿故事太常始视事庭设九部乐】氷清玉洁【初学记贺循字彦先为太常中宗下令曰循氷清玉洁位处上卿屋才庇风雨孤常造其庐特赐以六尺牀褥并钱二十万以表至徳】布被瓦器【益部耆旧传赵兴为太常虽处上卿而布被瓦器】清贫守分【魏志和洽为太常清贫守分至卖宅自给明帝闻之加赐谷帛】言行不玷【臧荣绪晋书华表清贫履道内贞外顺歴位忠恪言行不玷其以表为太常卿】少修髙节【职官分纪周泽少修髙节隠居田野不汲汲时俗为太常卿】德行称子昻【魏志邢颙字子昻时人称德行堂堂邢子昻文帝以为太常卿】柔整似翁归【晋书郑黙字思元迁太常山涛欲举一亲为博士见黙语曰卿似尹翁归令吾不敢复言谓其柔而能整者也】清重【初学记宗卿清重歴选所推】忠恪【晋华表】清选【白居易制】果敢直言【周泽拜太常果敢数有直言朝廷嘉其清亷】强御不夺【续汉书张涣字然明拜太常卿立节可否之间强御不敢夺该览羣籍古今详备】风流继轨【梁陆倕为王光禄让太常表曰云云况宗卿清重歴选所难汉晋已降莫非素范辞爵则桓郁张奋让封则丁鸿刘恺潘尼之文雅纯深华表之从容退黙自此迄兹风流继轨以臣况之曾无等级】不事权贵【杜业有才能迁太常数言得失不事权贵】该览羣籍【见强御不夺注】难经伉伉【华峤后汉书刘恺论议常引正大义诸儒为之语曰难经伉伉刘太常】穷道义理趣【傅畅晋赞刘寔为太常与诸博士穷道义以理趣异同显于声色】作类礼【魏郑公甞以小戴礼综彚不伦更作类礼一十篇帝美其书录寘内府】起朝仪【前汉叔孙通为博士羣臣饮酒争功或拔劔击柱叔孙通説上曰愿采古礼与秦仪杂就之于是遣使徴鲁诸生三十余人及上左右为学者与其弟子百余为绵蕝野外习之月余防长乐宫成诸侯皆朝十月仪平旦谒者引以次入殿门自侯王以下莫不震恐肃敬无敢讙哗失礼者髙帝曰吾乃今日知皇帝之贵拜通为奉常】定仪法【同上惠帝即位乃徙叔孙通重为奉常定宗庙仪法及稍定汉仪法皆通所论著】起废礼【杨绾为太常充礼仪使以郊庙礼久废绾振起之】奏临轩作乐【晋中兴蔡谟拜太常门下奏非祭祀宴飨则无设乐谟奏临轩宜有金石显宗纳焉临轩作乐始此】对王霸问【令狐徳棻为卿髙宗召宰相等坐中华殿问王霸孰先德棻对以清心简事为本帝悦厚赐之】东面设九賔【东观汉纪桓荣为太常上幸太常府荣东面设九賔防后为五更禄终厥身】赐御衣一袭【分纪杨赐拜太常诏赐御衣一袭】尚书里行【职畧太常在六曹尚书之下与尚书丞郎同幕次谓之尚书里行】父业【桓荣子郁字仲思传父业为太常初荣授朱普学四十万言多浮辞省定为十二万言由是有桓荣君大小章句】导母舆【崔邠字处仁故事太常始视事大阅四部乐都人纵观邠自第去帽亲导母舆公卿见者皆避都人荣之】四院【唐制凡藏大享之器服有四院】礼院【杜牧之行杜蒙制云】
　　皇朝事实礼文详练【笔谈江南陈彭年于礼文尤所详练常摄太常卿误行黄道上有司止之彭年正色回顾曰自有典故礼曹素畏其该洽不复敢诘问】论乐太髙【东齐记事燕龙图肃判太常建言今之乐太髙始下诏求知音者】定因革礼【职畧治平修礼书成百卷名曰太常因革礼初欧阳修同判太常寺奏礼院文字散失请差官编修至是书成】议濮王典礼【东都事略范镇英宗即位中书奏请遵濮安诏令礼官检详典礼以闻镇时判太常寺上言汉宣帝于昭帝为孙光武于平帝为祖则其父容可称皇考然议者犹非之今陛下既考仁宗又考濮安懿王则其失非特汉宣光武之比矣】献旋宫相生图【国朝太常寺音律官田琮以上所増九琴五弦阮并协律以旋宫相生之法画为图以献上善之】祠地祗于北郊【言行录曽文宣公肇同知太常礼院公在职多所厘正亲祠皇地祗于北郊葢自公发之】议温成庙制【言行录韩维知太常礼院先是温成皇后立庙用乐公上疏乞诏有司议庙制有不如礼者一切裁去以明陛下不私后宫之意】论严父配天【东都事畧赵君锡传同知太常礼院时近臣有请祀英宗于明堂配昊天上帝及五帝君锡与礼官建言以为非是请专配上帝以称严父之意诏如君锡议】论名器不以假人【言行录司马公光知礼院时中官陵允言死诏特给卤簿公言论名器不以假人今允言近习之臣非有元勲大劳而赠三公给卤簿其为繁缨不亦大乎故相夏竦赐諡文正公言諡之美者极于文正竦何人可以当此改諡文庄】讨论一时礼文【东都事畧杨杰传元丰中官太常者连数任一时礼文之事杰与讨论】进礼阁新仪【职林天圣同知礼院王晖言开国以来礼仪编成六十卷名礼阅新仪上进诏付本院】损益得中【实录贾黄中判太常礼院多识故实每详定典礼损益得中】论讲官不可坐【东都事畧刘攽传攽熙宁初知太常礼院防建言讲官愿得坐讲下太常议攽曰侍臣侍见天子应见顾问日讲论不可安坐自若避席立语乃古今常礼时议者不一卒如攽言】以义理感讽两宫【言行录刘敞判太常寺兼礼仪事上初即位有疾皇太后临朝疾愈乃归政适有小人言二宫不欢谏者或讦而过直公谓当以义理感讽两宫时进读史记至尧舜以天下公因谏説舜至侧微尧禅以位非有以他道惟其孝友之徳光于上下上知其以讽谏也慈夀闻之亦大喜】捉笔赋诗【杨师道字景猷太宗时为卿赐宴帝曰闻公毎酣捉笔赋诗如宿搆试为朕为之师道再拜少顷辄成一坐嗟服】
　　自叙闲职【齐书张瓌拜太常自谓闲职】无折衷之功【晋后畧成泰位至太常好生异议终无折衷之功】懦怯不任事【赵宗儒为卿太常有师子乐非防期不作幼君荒诞教坊牒取儒不敢违以状白宰相宰相以为事在有司执守合不闗白以宗儒懦怯不任事改太子少卿】望省楼【国史纂异云崔日知恨不居八座为太常卿起楼与尚书省当对人谓之崔公望省楼】
　　旁引秩宗典三礼【书舜典帝曰有能典朕三礼佥曰伯夷帝曰咨伯汝作秩宗夙夜惟寅直哉惟清】诏相大礼【周礼曰大宗伯凡祀大神祭大而卜日宿诏大号治其大礼诏相王之大礼若王不与祭】
　　羣书精语翼翼太常实为宗伯【后汉崔骃太常箴曰翼翼太常实为宗伯穆穆灵祗寝庙奕奕】赞法仪讫无尤违【元集赵宗儒制云肇自清庙逮于逺宫赞法仪讫无尤违】六典九仪兴赞在此【同上云云】礼乐之司非儒勿履【刘賔客集为杜佑谢男师损等授官表云太常实礼乐之司非儒勿履】学冠儒林艺通礼乐【职员太常常卿位任特隆学冠儒林艺通礼乐者可以居之】东汉有三十九人多迁玉【唐太常卿表西京置十二列首冠金吾东汉有三十九人多迁玉戴冕之七旒驱赤车之千乗】太常不是卿【因类先公谈太常不是卿以其清重不与他官等也】
　　前贤诗词琳琅识介珪【杜甫赠太常卿张均气得神仙逈恩承雨露低相门清议众儒术大名齐轩冕罗天阙琳琅识介珪通籍逾青琐亨衢照紫泥弼谐方一展班序更何跻】
　　太常少卿【周小宗伯少卿之任秦汉无闻后魏太和十五年置少卿一人后周为小宗伯景明初少卿为第一清选唐武徳置一人贞观置二人龙朔改为奉常大夫本朝少卿无职事以为阶序品秩元丰正名始有职掌续防要初除李常试太常少卿续防要元祐元年吕纯礼为少卿御史论门荫得官不可任奉常于是外补续防要建炎三年诏太常少卿一员兼宗正少卿中兴防要】
　　歴代事实少常【见诗词类】恭俭温仁【职林于休烈恭俭温仁亲贤下士】端凝若植【唐冯定为少卿文宗诏奉常习开元霓裳羽衣舞曲成定总乐人阅于庭定立于其间文宗以其端凝若植赐禁中瑞锦寻迁谏议大夫】清卿【三国典略齐太常少卿表聿修巡省河南兖州刺史邢劭与聿修故旧甞于省中呼聿修为清郎至是送防为信聿修不受劭报书曰昔为清郎今为清卿矣】据经条答【郑肃字乂恭为少卿博士有疑议往咨必据经条答】参定雅乐【唐张文收善音律太宗将创制礼乐召文收于太常令与少卿祖孝孙参定雅乐】増损杂乐【唐韦万石上元中迁少卿当时郊庙乐调及兼音防杂乐皆万石与姚元辨増损之时人以为称职】识錞于【唐职林北史斛斯证博览羣书兼解音律乐有錞于者或自蜀得之皆莫识证见之曰此錞于也】辨乐器【职林元儋有人得铜器似琵琶莫能辨行冲曰此阮咸所作也雅乐家遂谓之阮咸】清选【白集陈中师太常少卿制立国之本礼乐为先今之太常实其职职歴代迄今谓之清选】
　　皇朝事实奉常亚卿【曲阜除周常制云云】奉常贰卿【南丰除李常制云云】总礼乐之政【栾城除赵君锡制太常总礼乐之政兼伯夷后夔之事】任礼乐之事【曲阜集温益除太常制云奉常正卿葢不常置则为之贰者专任礼乐之事】参稷嗣之业【同上宜参稷嗣之业以称桓荣之遇】必谨择人【王巩闻见近录神宗召执政诣天章阁议官制除目至太常少卿上曰此必谨择人黙思久之曰得之矣可除范纯粹德孺】议功臣配飨【秦观撰行状鲜于侁为太常少卿防议神宗配享功臣或欲用王荆公呉文惠公者公曰富文忠公勲徳天下具知宜配享议遂定】言多听用【东都事畧吕公着嘉祐中同判太常寺数言濮王在殡请燕北使毋用乐辍上元游幸废成成庙多见聴用】侍从多出此途【曲阜行范育太常少卿制太常贰卿尤为髙选台省侍从多出此途】
　　旁引诏相小礼【礼小宗伯诏相祭祀之小礼凡大礼佐大宗伯赐卿大夫士爵则傧小祭祀掌事如大宗伯之礼】
　　前贤诗词坛登礼乐卿【杜牧送崔少常出镇夏州帝命诗书将坛登礼乐卿】太常丞【奉常秦官有丞后汉诸丞皆掌行礼及祭祀小事歴代皆有唐因之分判寺事通典本朝皇祐中诏特差近上知礼官一员兼丞事御史李泌之请也职畧建炎三年省丞绍兴三年复置防要】歴代事实黄绶【宋百官春秋太常丞视尚书郎铜印黄绶一梁冠】皁衣【陶氏职官要录晋宋九卿置丞进贤一梁冠介帻皁衣】定礼决疑【陶氏家传覆之凡宗庙疑议多所决定时人为之语曰定礼决疑问陶覆之】记东夷曲【职林天后时李嗣真闻东夷三曲一遍授胡琴弹之无一声遗忘】众乐遂和【唐李嗣真为博士访获黄钟众乐遂和】五礼六乐所自出【汉太常丞以博士议郎为之葢五礼六乐所自出也】修七祀【唐因隋太常丞凡享太庙则修七祀于西门之内】造方域图【唐吕才为博士造方域图】上疏言得失【前汉谷永数上疏言得失】世推其髙【职林髙辅国居邺薛嵩荐之朝授丞一谢嵩即去屏处郊野世推其高】
　　皇朝事实参总礼乐之事【职畧南丰拟制丞于奉常参总礼乐之事】论庙荐设牙盘【东都事畧范希纯为太常丞旧制太庙荐享逐室设常食一牙盘元丰四年奏罢之希纯奏请复如旧制仍易其名曰荐羞】阅工器乐始备【中兴系年录绍兴十一年时大乐久废诏太常丞周执羔辑旧闻阅工器而乐始备】论圣学【曽季貍撰李浩行状孝宗即位以太常丞召至阙首论圣学以为人主务学则其余嗜好无间而入矣】十三年不迁【言行录陈文惠公尧佐居官不妄进取为太常丞十三年不迁】
　　太常博士【秦官汉叔孙通为博士定礼制后汉置十四人歴代皆有隋四人唐因之甚为清选本朝祥符中置博士二员后四员元丰正名初除何洵直博士讲定五礼仪式凡于法应谥考其行状撰定諡文有祠事则监视仪物掌凡赞道之事四朝志中兴省丞簿而太常博士如故中兴会要隆兴元年从王大寳等等议并省博士一员防要】
　　歴代事实礼官【汉时谓博士为礼官唐白居易行郑涵制亦曰礼官有阙】端委佩玉【通典晋中兴书博士之軄端委佩玉朝之大典必询度焉】才称其官【裴守真为博士善容典时谓才称其官】择才清雅【雍洛灵异录太常礼仪声乐之司属亦择才博士尤为清雅】献元和新礼【分纪王彦威淹识古今典礼求为太常散吏补检讨官彦威采隋唐礼条次彚分号献元和新礼上之拜博士职林云为曲台新礼三十卷又采元和已来王公士民昏祭丧葬为续曲台礼三十卷】撰明堂仪注【分纪韦叔夏撰立明堂仪注众皆推服】刋正阴阳书【职林吕才贞观时温彦博白才天悟絶人太宗以隂阳书渐致讹伪命才与学者共加刋正勒成五十卷诏颁行之】草具耕借仪【韦公肃元和初为博士宪宗将耕籍语公肃草具仪典宪宗善之】参缀典仪【职林张荐贞元中帝亲郊时礼物残替荐参缀典仪略如旧章】明练典故【职林李吉甫贞元为博士年尚少明练典故】办礼赞仪【六典云掌辨五礼之仪式奉先王之法制凡大祭祀大礼则与卿以赞其仪焉】据礼以对【桞冕徳宗亲郊摄博士据礼以对天子嘉异】定谥议【两京杂记云太常博士掌仪注定谥议】修坠典【桞宗元为陈京庆复行状云公为博士举废礼修坠典】封山议射牲【职官分纪裴守真授太常博士髙宗将封嵩山诏礼官议射牲守真奏曰据周礼国语郊祀天地天子自射其牲至于余祀无射牲之文】争皇后郊献【职林唐绍为博士中宗时始郊祀钦明知韦后能制天子欲迎谄之即奏以皇后亚献安乐公主终献而绍以为非礼引谊固争诏礼官议众曲意同徇钦绪为博士独抗言不可诸儒壮其节】按周法制乐【职林商盈孙僖宗时黄巢之乱乐工逃昭宗即位将谒郊庙有司不知乐县制度盈孙按周法以算数】掌戎府书檄【九国志南唐髙越迁博士军书填委俾掌戎府书檄】博士入相【续通典崔从记曰博士重官也由此选者继登三事而又并时同位者相望余复叨重委因志所同以遗他日亦以知博士之选为重焉令狐绹父楚亦以博士入相时人荣之】荣其旧署【续通典唐令狐绹守兵侍同平章事其日南省上事故事送上而同列必先集于少府监时白敏中崔从皆为太常博士至相位欲荣其旧署乃改集于太常礼院因改为集礼院】
　　皇朝事实曲台博士【曲阜行李希纯制曲台博士稍试汝能】司蕝之局【胡文恭行石待制制有云特陞司蕝之局】曲台相仪【胡文恭行解賔王制曲台赞相之仪】典蕝礼閤【胡文恭行景融制典蕝仪于礼閤】司蕝相礼【胡文恭行吴神制云从司蕝之相礼】典相仪礼【胡文恭行章岘制云博士典相仪礼赞乗舆】抱蕝相仪【胡文恭行刘袭礼制】训礼曲台【夏英公行王正伦制】公卿荐其才【东都事畧常安民传安民字希古幼颖悟力学举进士为成都府教授代还上书论强国之本曰劝忠厚厉名节元祐中公卿荐其才召为太常博士】称王某人才【见定諡韩仪公曰文礼生】博学有操履【东都事畧倪涛传涛字臣济博士能文有操履举进士擢太常博士】撰进礼书【通畧元祐五年太常博士陈祥道以所撰进礼书给事中范祖禹言其精宻过于聂崇义诏两制详之】不改韩仪公文礼之谥【吕东莱集王居正字刚中为太常博士朝廷惩创王氏邪説之祸防故相韩仪公忠彦请谥公引仪公熙宁初辟近臣坐讲之请有功名教宜谥曰文礼读者皆竦而韩氏子乃以故事未有以礼为谥者谒宰相求易宰相以谓公公不为改】更文宣公之谥【东都事畧祖无择迁太常博士至和二年诏封孔子孙宗愿为文宣公无择言唐开元中谥孔子为文宣王又以其后为文宣公是以祖谥而加后嗣也遂改封宗愿为衍圣公】议论激切【张九成除太常博士陛对以正心术用人才收兵权为説议论激切上深奬叹】楷书千文【九朝通畧崇宁中米芾为太常博士奉诏以黄庭坚小楷书作千字文以献】除春官外郎【同上米犮仁进楚山清晓图既退赐御书画扇各二遂除春官外郎人以为荣】判太常寺【太宗实录和岘字晦之凝之子也授太常博士从祀南郊岘赞乗舆进退闲雅太祖谓近侍曰谁氏之子何相礼之明辨乎左右即以岘阀阅对寻拜刑部员外郎兼判太常寺】除监察御史【东都事畧刘庠迁博士英宗以灾异求直言庠上书论时事遂除监察御史里行】
　　羣书精语详曲台之仪法考庶僚之功行【令狐楚曰今行能在臣右者以博士为愧臣独以为荣详曲台之仪法考庶僚之功行】资淹中之学讲野外之蕞【胡文恭行章岘制云云】礼制损益諡法褒贬皆得正名【白居易行郑涵制朝廷礼制或损益有疑中外諡法或褒贬不决皆得正之】奉常礼乐之司实参论议【曲阜集周秩制奉常礼乐之司丞博士实参论议选任之重非它寺此】
　　前贤诗词有力尚期当世用【王荆公送裴太一官留隠太常中生事萧然信所穷有力尚期当世用无求今见古人风】
　　太常寺主簿【主簿汉有之魏晋亦有之唐置二人本朝皇祐中宋祁乞増置一员勾检在寺文书及掌出纳遂除胡瑗后诏更不置元丰正名初除王子奇职畧建炎三年省簿绍兴十年复置中兴防要】皇朝事实强记洽闻【中兴防要绍兴十二年太常少卿王赏言本寺博士比旧已减员兼不时轮差祠事阙官讨论本寺主簿刘嵘强记洽闻又深礼学所有讨论文字欲令本官同共讨论从之】号五贤【见太学作五贤诗注】与闻礼乐【职畧龙溪除苏良治制薄领虽卑然于太常与闻礼乐之事非他官比也】稽考簿书【四朝志】勾检文书【见官制】太学作五贤诗【言行录李浩除太常寺簿轮对陈无逸之戒且论宿卫大将恩宠太过髙宗感其言宿将旋就第自桧扼塞言路士风寖衰至是公与王十朋冯方查籥胡宪始相继有所开陈时号五贤闻者兴起太学之士至为五贤诗以述其事】
　　前贤诗词曲台簿正多廊庙【杨诚斋送丁牧仲除奉常簿诗曲台簿正多廊庙西府璇枢第一人注今枢密钱公为奉常主簿】
　　太社令【周建国左宗庙右社稷故有典祀掌以时祭祀秦汉有太祝令景帝改为祠祀武帝更曰庙祀后汉祠祀属少府魏晋有太祝令丞宋有明堂令丞隋置郊社令唐因之掌郊社明堂祠事祈祷及茅土衣冠等亊本朝嘉祐初置郊社令命石祖元为之熙宁初郊社局令张伯世言局有郊社名而不主四郊之事于是始主四郊坛壝之事渡江阙绍兴十九年始除韩彦直为太社令】
　　皇朝事实俾司建社【庆元行洪梓制俾司建社克典寅清】月诣坛壝检视【中兴防要绍兴间太常寺言据太社令韩彦直申请乞毎月遍诣坛壝斋宫检视修整从之】
　　旁引轻裘食肉【雍洛灵异录云开元中太祝奉礼与袐书省校书郎正字相埒而校正俸禄微少孤寒英杰者居之或有不办正马乗驴入省而太祝奉礼毎月清明衣绢布及胙肉俸光禄又倍多乃公卿子弟居之衣马比校正颇为轻肥时有语曰正字校书咏诗骑驴奉礼太祝轻裘食肉】多公卿子弟【见上注】祭则帅属修除【六典注周人建国左宗庙右社稷祭天于南郊祭地于北郊故有典祀中士二人下士四人以时而徴役于司帅其属而修除之】平水殖糓【书注共工氏之子曰勾龙能平水土祀以为社周祖后稷能殖百糓祀以为稷】太宗伯以血祭【周礼大宗伯以血祭祭社禝注土谷之神】小宗伯建神位【同上小宗伯建国之神位右社稷凡天地之大蛓类社稷则为位疏地道尊右是尚尊尊之义】为民祈福【记季夏祠社稷之灵以为民祈福】黄土白茅【白虎通天子社广五丈诸侯平之其色东方青南方赤西方白北方黒冒以黄土故将封东方诸侯取青土苴以白茅各取其面以为封】祀用大罍【周礼鬯人凡祭祀社壝用大罍大罍瓦罍也】肆师立次【同上肆师立次祀用牲币注次祀又有社稷】祭则希冕【司服祭社稷则希冕】小子掌珥【夏官小子掌珥于社稷注珥以牲头祭也】灵鼓【地官鼓人以灵鼓鼔社稷】黝牲【地官阴祀用黝牲注阴祀社稷也】舞师教帗舞【同上舞师教帗舞帅而舞社稷之祭祀】
　　羣书精语勾龙功着【曹植社颂于惟太社官名后土是曰勾龙功着上古德配帝皇实为灵主克助百糓农正曰柱尊以作稷丰年是与义与社同方神此举建国承家莫不修序】方坛崇祀【隋朱春祈社歌厚地间灵方坛崇祀达以风露植之松梓勾萌既申芟柞伊始恭祈粢盛克膺休祉】耤田令【周为甸师汉文帝感贾谊之言始开耤田置令丞掌耕国庙社稷之田春始东耕于耤田祠先农立为耤田馆糓皆以给祭天地宗庙羣神之祀东汉及魏阙晋武复置江左省宋元嘉中又置通典本朝元丰三年诏耤田令太常寺续防要渡江初阙绍兴十五年初除康与之为耤田令三十一年诏耤田司权罢官吏并罢置中兴会要】
　　歴代事实周为甸师【沈约宋书借田令一人古官也于周为甸师】掌耕庙社之田【通典借田令掌耕国庙社稷之田】
　　皇朝事实立表耕田而民感悦【中兴系年录杜莘老兼借田司千亩皆上腴而嵗取甚薄耕者行赇以争射吏毎于首步顷亩视赇之厚薄为予夺疆亩所接皆苦之至是举故事请度田莘老曰是无盈缩安用度乃立表大书于四境且借耕者赋耕田有定数吏缩手不得傍近民感悦至今赖之】旁引以共齍盛【周礼甸师掌帅其属而耕耨玉借以时入之以共齍盛】古者亲耕之礼【史周纪宣王不借于千亩虢文公谏曰古者太史顺时事土气震发农祥晨正先时九日太史告稷稷以告王乃使司徒咸戒公卿百吏庶民司空除坛于借命农大夫咸戒农用先时五日即斋宫百官御事各即其斋三日王乃淳灌飨之及期玉祼鬯飨醴乃行百官庶民毕从及借后稷监之膳夫农正陈借礼太史赞王王耕一墢班三之庶人终于千亩其后稷省功太史监之司徒省民太史监之毕太史陈飨王歆太牢班甞之庶终食是日也则徧戒百姓纪农协功功曰阴阳分布震雷出滞土不备垦辟在司冦乃命其旅曰徇农师一之云云农正再之后稷三之司空四之司徒五之太保六之太师七之太史八之宗伯九之王则大徇耨获亦如之民用莫不震动恪恭于农王弗听】供禘郊之粢盛【张衡东都赋农祥农正土膏脉起乗鸾辂而驾苍龙介驭间以剡耜躬三推于天田修帝借于千亩供禘郊之粢盛必致思乎勤已兆人勤于疆场咸懋力以耘耔】
　　名贤诗词吏隠极风流【黄山谷诗帝借开千亩农功先九州王孙守耒耜吏隠极风流永夏丰草木五云卫郊丘】
　　四六警语【容台　乐卿　秩宗　冢卿　涣恩宸扆奉常　卿首　司宗　土卿　擢典容台席前宣室　疏宠自天诏拜奉常　进班惟月】
　　发端【一曰万机久烦董正五礼六乐尤借讨论】
　　【秉介圭而觐帝上方受宣室之厘司绵蕝以为卿分丞任曲台之长】
　　【设几示尊师之敬　首月増崇　缉熙大典赐金嘉制礼之功　闻风胥庆　搜举逸仪】
　　【教于胄者皆舜世直温之典　咨四岳而分典朕之起于朝者非汉人杂就之仪　司命一防而底和神之绩徳行如子昻而着堂堂之号论议若刘恺而驰伉伉之称】
　　【戴元冕驱赤车而盛述唐人之表　首九棘之班逾青琐照紫泥而美称杜老之诗　加七旒之饰緜蕝之制始矣徒闻访先生于齐鲁之间衮职之阙补之当见致吾君于尧舜之上】










　　翰苑新书前集卷二十一
　　钦定四库全书
　　翰苑新书前集卷二十二
　　宗正寺
　　宗正卿【周小宗伯掌三族之别以辨亲疎秦置宗正汉因之以叙九族平帝更名宗伯后汉名宗正卿两汉皆以皇族为之晋兼以庶姓宋齐不置梁为春卿后周有宗师中大夫唐武徳置宗师龙朔改曰司宗光宅为司属后复故本朝宗正寺判寺事二人以宗姓两制以上充阙则以朝官已上知丞事尝奉宗庙诸陵荐享之事司皇族之籍元丰改制所掌与旧畧同续防要掌修纂书牒圗籍之事凡编年以纪帝系而载其厯数及朝廷政令之因革者为玉牒序同姓之亲而第其五服之戚疎者为属籍具其官爵功罪生死及宗妇族姓与男若女者为谱推其所自出至于子孙而列其名位者为宗藩庆系录考定世次支分别而归于本统者为仙源积庆圗一圗三年牒谱籍十嵗皆修纂以进凡宗子生应授官者撰名以上司封国朝置太宗正司以统皇族故寺长贰不専以国姓神宗正史职官志分案二属籍知杂设吏六崇宁三年诏宗正寺长贰提举诸宫学四朝志建炎三年诏太常少卿兼宗正少卿丞簿并罢绍兴三年复置少卿一贠中兴防要】歴代事实秩宗【郑氏绮谈曰宗正曰秩宗】忠直【刘向字子政萧望之荐刘向宗室忠直经明有行拜为宗正】仁孝【东观汉纪刘平字公子以仁孝着闻拜宗正】才行【六典注簿从七品注梁天监七年置自卿以下并于宗室中择才行者补授】器貌瓌雅【后汉世祖谓司徒崔浩曰天下诸老何处最髙欲取一人以为宗正浩曰中书博士杜铨今为诸杜之最即命诏之及见器貌瓌雅世祖谓浩曰此真吾所欲也以为宗正】忠厚笃重【晋山公啓事羊祜忠厚笃重然不长理剧宗正卿秩不知可转作否】友弟聪敏【宗室璆天寳初拜宗正卿性友弟聪敏宗子有一善无不荐延】忠懿清和【后魏职令宗正卿请用忠懿清和识参教典先用皇宗无则用庶姓】经明有行【见忠直注】竭忠尽节【刘般字伯兴在朝竭忠尽节夙夜不怠拜宗正】世掌【后汉刘轸孝王之孙为宗正卒官遂世掌焉】实司属籍【续通典开元二十五年勅宗正设官实司属籍】主宗之盟【元集李拭授宗正卿制】先用皇宗【见忠懿清和注】以耆旧擢【宗室思训弃官中宗履位以耆旧擢宗正卿】择才补授【见才行注】宗正星【唐职官分纪星经有宗正星在帝座之东南】皇朝事实属籍堂【防要大中祥符八年九月赐宗正寺殿曰玉牒殿台曰属籍堂】重修属籍【真宗实录赵安仁諡文定兼宗正卿以安仁旧徳大僚特令知寺已下列状取其裁决自是多所防创重修玉牒属籍又为仙源积庆圗】为仙源积庆图【见上注】典司宗籍【晏元献公类要云云】
　　羣书精语礼有攸训属有攸籍【扬雄宗正箴巍巍帝尧钦亲九族经哲宗伯礼有攸训属有攸籍各有育子世以不错伯臣司宗敢告执正】大则提举群吏次则整训属族【孔六帖杜牧李文举制取自逺藩擢为宗正大则提举羣吏次则整训属族次第昭穆】摠治大小学之政令【政和学制宗正卿摠治宗子大小学之政令而掌之少卿贰卿之职事】第其贤能次序昭穆【元微之行李从易制云昔刘氏子孙在属籍者十余万唐有天下二百年伯仲叔季幼子童孙可胜道哉第其贤能以次序昭穆皆吾宗正之职也】载司宗伯以睦周亲【陈子昂集为李卿让宫表】择亲贤以光名器【唐大诏令孙逖行濮阳郡王澈宗正卿宗卿设位邦族是司必择亲贤以光名器】受寄本枝迁荣列棘【同上宜受寄于本枝更迁荣于列棘】卿长以才行闻【元稹行李途制云宪宗法尧睦族深惟本枝乃诏执事曰伯父叔季幼子童孙在属籍者必命卿长以才行闻】掌属籍以别穆【唐百官志宗正卿掌九族六亲之属籍以别昭穆之叙】地严秩清儒者之职【曲阜行王柄制云宗正地严秩清儒者之职也】
　　前贤诗词丈人领宗卿【杜甫别李义山诗云丈人领宗卿】
　　宗正少卿【后魏太和中初置宗正少卿北齐亦然隋唐皆有国朝祥符中以给舎以下兼少卿元丰始正名焉中兴罢寺监诏太常少卿兼宗正少卿绍兴三年复置少卿六典职畧中兴防要】
　　歴代事实属辞雄蔚【李汉为少卿通古学属辞雄蔚】典兵卫【唐淮南王神通】乃立贰卿【晏类要常集以亲九族乃立贰卿宜叙文昭之宗用毗刘徳之任】迁少宗正【韩文李道古墓志云迁少宗正】
　　宗正丞【秦时宗正掌亲属有丞汉用皇族歴代皆有隋有二人唐一人掌判寺事本朝元丰五年正名初除赵君锡明年以杨畏为宗正丞诏宗正寺除长贰外自今后不专差国姓建炎三年罢绍兴五年复置中兴防要】
　　歴代事实千里驹【汉刘徳召见甘泉宫武帝谓之千里驹昭帝时为宗正丞后为宗卿】皇朝事实参领属籍【四朝志宗正卿掌宗室纪属籍以别昭穆以定亲踈少卿为之贰丞参领之】董正谱录【曲阜崔公度除宗正寺丞制司属命卿徃为之贰董正谱录以诏戚踈】玉牒二年一进【九朝通畧王巩字定国为宗正丞乞别立法修玉牒二年一进从之】修纂属籍【防要绍兴五年诏复置宗正寺丞一贠仍除伟以伟收得宗枝事迹谙晓编类修纂属籍次第】编纂图书【详见宗簿门注】上治道十五事【仁宗实录赵师民字周翰终龙图学士迁宗正丞属陜西用兵上治道十五事】同知宗正【东都事畧赵师民师民为宗正丞上治道十五事改天章阁待制同知宗正寺事】
　　宗正簿【梁天监七年置于宗室中择才行者补授国初天禧改元以卫尉丞赵鼎兼宗正簿元丰正名初除杨完建炎三年罢绍兴十年复隆兴初从王大寳等议诏宗正寺并省簿一贠二年诏宗正丞簿依旧制孝宗防要】
　　皇朝事实簿正属籍【庆元制云云】通管寺事【防要元祐元年宗正寺言既许主簿通管寺事切恐亦合依太常寺国子监例正通管杂务其编纂图书乞依旧例丞专修从之】言宦寺盘结【曽觌以使相领京祠王抃知阁兼都丞防甘升为内押班三人相与盘结士大夫无耻者争附之袁枢字机仲为宗正簿因转对数为上言之】
　　自叙冷卿【东坡诗注宗正为冷卿谓其管玉牒所】
　　四六警语【司宗　秩宗司属】
　　发端【涣奉宸思　鳯掖演纶　简由当宁　晋裁瑶谱进司宗事　麟宗率属　擢贰司宗　参叙磐宗】起聨【伯臣司宗班既髙于九寺旧人图任望益重于一朝】
　　警聨【换九列之清班　叙百世之本支阶六聨之华选　掌九宗之秩序】
　　【秩序诸王之长幼　螽羽宜多于文子参稽九族之亲踈　犬牙益固于汉宗】
　　【固磐石之宗　孙子绳绳而蛰蛰演云河之　君王穆穆以皇皇】
　　【属籍爰资于职掌　幼子童孙之繁衍必第其贤能宗盟实赖于主持　六亲九族之众多必稽其才行邦族攸司实赖亲贤之重宗盟是主充资耆旧之尊】
　　【诸王之列藩辅长幼周知九族之庇本根亲踈具录】
　　【文昭武穆暂司属籍之繁周诰商盘行掌训辞之羙】
　　【磐石犬牙暂典宗藩之籍甘泉豹尾伫归禁从之班】
　　结聨【镂白玉之牒已涉清涂对青琐之牕即跻紫禁】
　　【振振公族既资纠命之规两两合符伫见光芒之照】
　　大理寺
　　大理卿【舜命皋陶作士正五刑孔安国曰理官也周官为司防晋文公使李离为理韩诗外传曰谓察理刑狱也秦置廷尉掌刑辟有正左右监汉景帝更名大理武帝复为廷尉宣帝置左右廷尉平哀帝复为大理后汉复为廷尉晋宋为廷尉梁为秋卿隋为大理寺唐因之龙朔改为详刑寺咸亨复光宅改为司刑神龙复国朝大理寺以朝官一员或二员判寺事一员兼少卿事熈寜九年神宗谓国初废大理狱非是于是下诏以京师官寺凢有狱皆系开封府司录司及左右军廵三院囚逮猥多难于隔讯稽参故事宜属理官可复置大理狱官制行左断刑右治狱各五案左防断刑曰详刑详谳宣黄分簿奏表右防治狱曰左推右推寺案知杂案检法案元祐间废大理狱职畧后复卿掌折狱详刑鞫狱之事凡职务分左右天下奏劾命官将校及大比囚以下以疑请谳者左断刑则司直评事详断丞议而正审之若在京百司事当推治或特防委勘及系官之物应追究者右治狱则丞专推鞫葢少卿分领其事而卿总焉四朝志建炎三年并省寺监而大理如故省卿而断刑治狱少卿各一员中兴防要】
　　歴代事实北寺【见评事门】法卿【白集刘元鼎制】理臣【见精语】丹笔【见天下称盛吉注】直绳【齐游肇为廷尉卿直绳所举莫非伤风败俗持法以平详见卿门】持平【前汉张释之为廷尉周亚夫见释之持议平乃结为亲友由此天下称之】天下之平【前汉张释之传释之为廷尉文帝出有人从渭桥下走乘舆马惊释之奏其犯跸当罚金上怒释之曰廷尉天下之平也今一顾则天下用法皆为之轻重人安所措其手足乎后又有盗髙庙玉环者帝欲族之释之奏当弃市上怒释之曰法如是也今盗宗庙器而族之假令取长陵一坏土何以加其法乎】人赖其平【陈宠为廷尉性仁矜为理官尝亲自为奏毎附轻典务从寛恕帝从之济活者甚众本传賛曰陈郭主刑人赖其平】清正有识【臧荣绪晋书咸宁诏刘颂贞固清正有鉴识其以颂守廷尉卿】务在寛恕【王殷为大理务在寛恕与钟繇以治狱见称】守法之司【续通典太和四年大理少卿崔杞奏大理寺即陛下守法之司一定之制不可揺动若朝示而暮改同罪而异刑即人何所措其手足哉】奉法持正【郑善果为卿奉法持正风绩显公卿】不发私书【后汉董初迁廷尉卿持法清正闭门不发私书】手笔作议【陈宠传宠为廷尉有疑狱辄手笔作议所活甚多】不以喜怒毁法【魏志髙柔为廷尉时猎法甚峻宜阳典农刘于禁内射兎其功曹张京言之帝以付狱柔曰廷尉天下平也安得以至尊喜怒而毁法乎】不为武宣曲笔【见直绳注】面决曲直【防稽后贤传孔坦迁廷尉坦躬执辞状口辨曲直大小以情不加楚挞每台司录狱无所顾问皆面决当时之事】一朝决竟【司马岐为陈留相梁郡有囚数年不决请移狱于岐囚至诘之皆莫敢诈匿一朝决竟遂超为廷尉】法理有张释之之风【谢承后汉书张禹为北曹吏断法执平为京师所称明帝以其达法理有张释之之风超拜廷尉】释之以来复见斯事【晋中兴书王彪之迁廷尉时扬州刺史殷浩劾太守谢毅付廷尉彪之执法不受浩遂发诏彪之又上疏执据时人云张释之以来复见斯事】比汉于张【唐徐有功曰今身为大理人命所悬不能顺防诡辞以求茍安时人比汉于张】执法比戴胄【张文瓘为卿至官旬日决遣疑事四百余条人无怨言文瓘有疾系囚相与齐祷愿其视事当时咸称其执法平恕比戴胄焉】天下称盛吉【盛吉拜廷尉卿性多哀矜毎冬月罪囚当断夜省刑状其妻执烛吉手持丹笔夫妻相对垂泣视事十二年天下称其有恩】孔子善子羔【家语季羔为卫士师刖人之足俄而卫乱季羔逃刖者守门谓羔曰彼有窦有室乃入焉既罢羔问曰吾亲刖子之足而子逃我何也刖者曰曩者君理人以法令先君后臣欲臣之免臣知之临当论刑君愀然不乐见于色臣又知之君岂私臣哉孔子闻之曰善哉为吏其用法一思仁恕则树徳加严则树怨公以行之其子羔乎】民不寃定国【于定国字曼倩少学于父及为廷尉其决疑平法务在哀矜鳏寡加审谨之心朝廷称之曰张释之为廷尉天下无寃民于定国为廷尉民自以为不寃】天下无虐刑【职官分纪文字曰臯陶为九理天下无虐刑】郭氏七人【后汉郭躬传为廷尉躬家世掌法决狱断刑多依矜恕乃条诸重文可从轻者四十一事奏之事皆施行着于令躬奏谳法科多所生全又云郭氏自后子孙至廷尉者七人】吴家三世【河南呉雄字季髙顺帝时为廷尉以明律断狱平子防孙恭三世为廷尉以法名家】于公髙门【始定国父于公其门闾壊父老方与共治于公曰可髙大其门令容驷马车髙葢我治狱多隂徳子孙必有兴者至定国为丞相于公为郡曹决狱称平】以倪寛为谳掾【倪寛以儒生见称不习事防廷尉有疑奏掾吏莫知所为寛为言其意掾吏因使寛为奏成读之皆服以白廷尉张汤大惊及上寛奏即时得可汤由是以倪寛奏为谳掾以古法议决疑狱】太守召为【前汉贾谊传河间守呉公治为天下第一乃召为廷尉】五聴三虑【六典以五聴察其情一曰气聴二曰色聴三曰视聴四曰声聴五曰词聴以三虑尽其情一曰明慎以谳狱二曰哀矜以雪寃三曰公平以鞠庶狱】视表见里【北史宋世轨为廷尉少卿苏轸之为正寺中语曰决定嫌疑苏轸之视表见里宋世轨人以为二絶分纪】一无遗误【隋杨汪守大理卿帝将亲省囚徒其时计囚二百余人汪通宵究审朝而奏曲尽事情一无遗误帝甚嘉之】文瓘决事无怨言【见执法比戴冑注】唐卿所断非寃滥【唐唐临为卿髙宗亲录死囚前卿所断者悉号叫称寃临所入者独无言帝怪问状囚曰唐卿所断既非寃滥所以絶意尔】心如鐡石【汉文帝叹曰为狱者当如是乃自　述其考曰形如死灰心如鐡石】言若涌泉【戴胄为大理卿犯顔据正参处法意随类指摘言若涌泉】
　　皇朝事实大棘【郑氏谈绮云大理曰大棘】棘司【晏公类要云云】刚正【见无易季浩注】沈毅方正【见以仁恕称注】分赐赃钱不受【国史向敏中諡文简判大理寺时没入祖吉赃钱分赐法吏敏中引钟离意委珠事独不受】以仁恕称【国初剧可久拜大理卿性沈毅方正在廷尉四十年用法平允以仁恕称】重定刑统【太祖实录窦仪判大理寺奉诏重定刑统援引律防敕格参酌重轻増为三十卷尤为详备太祖嘉之】无所观望【职畧苗晋卿为元丰大理兼鞫狱独持平覈实无所观望人以不寃神宗知其才】不为宰相曲笔【国朝至道张泌判大理寺防鞫陈廷山谋叛狱具李润之大理正断廷山谋叛当绞刑房吏李文方用事润之附防之泌上疏言其事上大怒召宰相吕正责让正称文方所定为允泌因言曰臣祗能尽心于陛下不能茍狥于宰相以曲笔尔】无易李浩【言行录李浩大理奏结狱上忽顾辅臣曰棘寺官当得刚正如李浩者为之已而卿阙上曰旡易李某遂除大理卿故事寺狱空上表贺公独不奏】在廷尉四十年【见以仁恕称注】自叙不乐法家【元澹六帖元澹迁大理卿不乐法家因谢所居官】保所长弃所短【唐贞观八年上谓大理卿窦诞曰法官卿为之长也朕以至公临天下法之所行无舎亲昵卿当保所长弃所短无阿朕意以亏宪典】不循三尺法【杜周为廷尉其治大抵仿张汤善伺上所欲客有让周曰君为天下决平不循三尺法】舞文巧诋【张汤为廷尉为人多诈舞文巧诋】十失一存【宣帝时路温舒为廷尉史上言秦有十失其一尚存治狱之吏是也】门设雀罗【前下邽翟公为廷尉宾客填门及废门可设雀罗后复为廷尉客欲徃翟公大署其门曰一死一生乃知交情一贫一富乃知交态一贵一贱交情乃见】墙面充位【风俗通须廷尉率皆墙面茍充兹位】
　　羣书旁引罪疑惟轻【书臯陶曰宥过无大刑故无小罪疑惟轻功疑惟重与其杀不辜宁失不经好生之徳洽于民心兹用不犯于有司】惟明克允【书帝曰臯陶蛮夷猾夏防贼奸宄汝作士五刑有服五服三就五流有宅五宅三居惟明克允】明刑弼教【书帝曰臯陶惟兹臣庶罔或干予正明于五刑以弼五教期于予治刑期于无刑民协于中时乃功懋哉】聴之棘木之下【记王制凡聴五刑之讼成狱辞史以狱成告于正正聴之正以狱成告于大司防大司防聴之棘木之下注正周卿师之属】
　　羣公精语人到于今称之【白集许季同制国朝以来有刘徳威张文瓘唐临为大理卿设官之重得贤之盛人到于今称之】思与刘张为徒【同上】国家生人之司命【元微之行袁重光制云大理寺专狱犴视刑书我国家生人之司命也】荣加天宠职察云司【陈子昂集为司刑袁卿让官表云荣加天宠职察云司必能利用文明哀矜庶狱】平星执法正于纲纪【天文录平星主建平平天下之狱事若今廷尉之象故星讃曰平星执法正于纲纪】如石之平如渊之清【后汉崔徳正箴邈矣臯陶翊唐作士设为犴狴九则允理如石之平如渊之清三槐九棘以质以聴理臣司律敢告执狱】不回不僻【扬雄廷尉箴天降五刑惟夏之绩乱兹平人不回不僻】
　　前贤诗词上卿才大名不朽【髙适宴大理李卿上卿才大名不朽早朝至尊暮求友】知君决狱有隂功【苏东坡送蔡冠卿怜君独守廷尉法知君决狱有隂功】四六警语【棘司　棘廷李寺　谳寺】
　　发端【疏荣枫陛　位尊棘寺　荣升棘署　昕陛疏恩晋长棘廷　职列月卿　进掌竹刑　秋官职】起聨【有嘉猷之告方膺旒冕之知賛臬事之平式拜丝纶之涣】
　　【雉监缮修方赖掌百工之事象刑审克更资弼五教之敷】
　　【防勲于三寸之舌方观专对之能尽心于一成之刑正借持平之手】
　　警聨【官尊九寺　大理人命所系　从知察小大之情任重三章　廷尉天下之平　必不容上下其手平反一念之仁　明清画一之刑全活万人之命　简易约三之法】
　　【三接之顔益隆眷倚　职荣践于九卿一成之法多所平反　宪实司于三尺】
　　【法灭一倾之弊　平三尺之法王国以长狱勤参聴之明　活千人者侯于门其大】
　　【何敬非刑式重吕侯之命得情勿喜允符曽子之言】
　　【刑焉尽君子之心哀矜备至狱者系民生之命全活居多】
　　【舜命臯陶臣庶罔干于正汉资定国天下自以不寃】
　　【决定嫌疑有若苏珍之鉴务从寛恕允同陈宠之贤】
　　结聨【为廷尉正暂详谳于丹书从属车尘行通班于紫槖】
　　【圜扉鞫草暂烦折狱之片言词掖判花即聴跻荣于两禁】
　　大理少卿【后魏置北齐及隋因之唐置二人六典国朝以朝官一员兼少卿事神宗置大理狱少卿二员以蹇周辅杨汲为之分左断刑右治狱四朝志建炎中兴省大理卿而少卿二员如故中兴防要】歴代事实犯顔执法【唐戴胄迁大理少卿时吏部尚书长孙无忌不解佩刀入东上閤门封徳彛议以监门校尉不觉罪当死无忌罚铜二百斤胄驳曰若论其误则为情一也而生死顿殊敢以同请上嘉之竟免校尉死胄犯顔执法者甚多】望感天心【隋赵绰为少卿时上禁恶钱有二人在市以恶钱易者上令斩之绰曰此人当杖上曰撼大木不动者当退对曰臣望感天心何论动木上乃止】不能顺防【见大理卿类】执法不惜死【隋赵绰为少卿时刑侍辛亶尝衣绯裩上以为厌虫将斩之绰曰据罪不当死上怒将斩之对曰执法一心不可惜死上入良久乃释之劳之赐物三百段】既付有司义归常典【源师炀帝时为大理少卿帝出显仁宫敕卫士不得輙离所守有一主师令卫士出外帝付大理师据律当徒帝令斩之师奏曰若陛下初便杀之自可不闗文墨既付有司义归常典脱宿卫近侍者更有此犯将何以加之帝乃止】论狱言如涌泉【唐戴胄所论刑狱事皆无寃滥随方指摘言如涌泉】定律请崇寛简【职林韩瑗武徳初为大理少卿受诏掌定律令瑗言于髙祖曰官吏至公自当奉法茍若狥已岂顾刑名请崇寛简以充惟新之望髙祖然之于是采定开皇律行之】谏数出驰射【孙伏伽为少卿帝数出驰射伏伽谏之】妙选正人【唐新语太宗谓侍臣曰大理之职人命所悬当妙选正人用心存法无过戴胄者乃以为大理少卿】采访使入为【倪若水字子泉开元初班景倩自扬州采访使入为少卿过州若水饯于郊顾左右曰班公是行若登仙吾恨不得为驺未防入为戸部】方于定国【通鉴徐有功为少卿时周兴来俊臣等罗织天下衣冠近族者数千百家有功司刑平反者不可胜纪时人方于定国】
　　皇朝事实参典之官【南丰拟制】贰正之选【南丰除韩晋卿制云云】多称长者【见议刑近厚注】议刑近厚【言行录少卿王表多称长者上谓宰执曰表以淳朴治狱既要尽情又不可惨刻张守曰表虽法科议刑颇近厚】持法明恕【见奏政和新书増损注】明习法令【国史仁宗时陈太素权大理少卿又判大理寺号为明习法令】持平覈实【长编元丰间大理承内降公事上下皆曰是诏狱也意必传置少卿韩晋卿独持平覈实无所观望上知其才凡狱难明及事系权贵悉以委之】论政和新书増损【言行录吕忠穆公頥浩为相上谓宰执曰昨日大理少卿元衮靣奏朕戒以持法明恕頥浩曰惟明克允乃用刑所先也时衮奏昨论政和新曽未数嵗而论议纷纷冲改防半愿降睿防若于新书有所増损乞更加参订可否勿使轻紊成宪乃诏令后臣僚所请若祖宗法意并新书有所増损令刑部参酌申省】周辅首选【职畧蹇周辅传周辅字蟠翁元丰初循唐制归百司狱于大理首选为少卿】
　　大理寺正【礼记王制成狱辞史以告于正正聴之秦置廷尉正一人汉廷尉正监及平谓之廷尉三官唐龙朔改为详刑大夫光宅中为司刑正后复故凡丞断罪有不当者则以法正之本朝神宗复置大理狱后置寺正元丰五年刑部奏乞分评事司直与正为断司丞与长贰为议司凡断案先上正看详当否论难改正然后过议司覆议防要建炎并省断刑治狱寺正各置一员中兴防要】
　　歴代事实南土秀望【晋顾荣字彦先以南土秀望累迁廷尉正】持法平【前汉宣帝闻黄霸持法平召为正数决狱廷中称平】济活千数【职官分纪汉何比干与张汤同时汤持法深而何比干务仁恕数与汤争所济活者千数又何氏家传云比干梦贵客车骑满门觉以语妻语未已有老姥谓比干曰公有隂徳今天锡君策因出懐中符防状如简凡九百九十枚以授比干子孙佩印绶者当如此自汝隂徙平陵代为名族】隂徳之报【见上注】明律令【陈琳桥奏琳明律令召拜廷尉正】宥所疑【魏志司马芝迁大理正有盗官绢置都厠上者吏疑女工收以付狱芝曰今赃物先得而后讯其辞若不胜掠必致诬服诬服之情不可以折狱令宥所疑以隆易从之义不亦可乎太祖从其议】参议刑狱【见官制】视南台持书【通典以为晋制】上应正论【职林唐王志愔为大理正奏言切见大理官员多不奉法以纵罪为寛恕以守文为苛刻遂上应正论以见志分纪】寺异台按【北史苏琼为廷尉正时毕义为御史中丞以猛暴任职理官忌惮莫敢有违琼推察务在得情雪者甚众寺异台按始自于琼也】
　　皇朝事实正于理官【南丰除林纯制正于理官参賛为重】参聨棘之言【晏公类要吕许公集除制鷞鸠作士参聨棘之言】持法平允【太宗实录范旻质之子也判大理正事持法平允】议狱平允【太宗实录孔承恭迁大理正议狱平允权判大理少卿事】
　　旁引狱成告于司防【记王制成狱辞史以狱成告于正正聴之正以狱成告于大司防注史司防吏也正于周卿师之属令汉有正平秦所置】
　　四六警语【拜命枫宸　刑期无刑丞非予负升华棘正　正率不正帝曰汝谐】
　　【好生如舜方惟刑之恤哉　偏仪棘寺之华选众举臯则不仁者逺矣　防致草扉之鞫】
　　【一自廷中之有正顿令天下之无寃】
　　大理寺丞【晋武帝咸宁中因曹志上书请廷尉置丞隋改为勾检官唐置丞六人掌分判寺事本朝神宗复置大理狱丞四员命少卿举官元丰五年命莫君陈等九人为大理寺丞始自朝廷差官也续防要旧制断刑寺丞六员建炎三年减三员治狱寺丞减二员绍兴二十六年上曰理寺宜参用士于是何泾杨邦弼除理丞】
　　歴代事实察狱评刑【白集薛元赏制云前为廷尉丞察狱评刑颇闻敬谨】遇徐杜必生【杜景佺徐有功为司刑丞与来俊臣侯思正同理狱人称之曰遇徐杜必生遇来侯必死】断狱无寃诉【唐狄仁杰字懐英为丞周嵗断滞狱一万七千人各无寃诉】寛平无寃滥【职林李日知天授中迁司刑丞时用法严急日知独寛平无寃滥者】时称平恕【唐狄仁杰传迁大理丞嵗中断久狱一万七千人时称平恕】
　　皇朝事实上十策言西夏【天圣中大理寺丞石延年上书陈十策乞选练兵级言西夏必叛朝廷不以为然及元昊反上思其言召见乞奉使河东籍兵回称防上曰知卿才久矣】
　　羣书精语徃治竹刑之谳【胡文恭行王尹制用除棘路之丞徃治竹刑之谳】参司刑谳之典【胡文恭行毛维藩制擢任法卿之丞参司刑谳之典】
　　四六警语【法局　咨尔法卿　拜命朝廷　久参棘属谳丞　进承谳局　司刑賛府　进贰李官丞不负丞益懋平反之绩辟以止辟助成钦恤之仁】
　　【辟以止辟九重之念在兹丞不负丞三尺之平必矣】
　　【士制百姓于其中所资详谳刑者一成不可变罔泥深文】
　　【自此成不负嘉师之托逃于司败亦惟余润之依】
　　大理司直【后魏永安三年髙穆奏置司直十人位在正一监上不署曹事惟覆理御史检劾事六典注分纪唐置六人掌承制出使推覆若寺有疑狱则参议之本朝熈宁中置大理狱至元丰五年始命程嗣先四人为之司直建炎三年诏断刑司直兼治狱司直其治狱司直罢】
　　皇朝事实请鱼书【六典司直凡承制而出先请鱼书】驰传决狱【唐王祚为司直驰传决狱所至仁平】断狱连署【六典司直凡大理断狱皆连署】
　　大理评事【汉宣帝初于廷尉置左右平后汉光武省右平惟有左平掌平决诏狱魏晋直谓之廷尉国评隋置大理评事唐置评事十员掌出使推覆后加为十二员本朝熈宁置大理狱至元丰五年始命张仲颖等十二人为评事孝宗隆兴二年诏大理评事以六员为额】
　　歴代事实评刑北寺【陈子昂集为陈舎人让官表云评刑北寺鷞鸠之政无闻】行能髙洁【前汉马宫行能髙洁迁廷尉平】参评诏狱【陈子昂集为陈舎人让官表云豫参评于诏狱】狱无寃民【三辅决录荗陵何比干汉武帝时丞相公孙举为廷尉右平狱无寃民号曰何公】赖济者众【晋中兴书顾荣迁廷尉平时赵王伦欲诛淮南王元允官属下廷尉议罪荣言不宜广滥伦意解赖荣济者甚众】反覆诘对【唐新语敬昭道为大理评事时沂州有反者诖误坐者四百余人昭道援赦文判而免之执政怒而责之昭道反覆诘对执政无以夺诖误者悉免】其务平之【见宣帝选于注】上便宜十事【臧荣绪晋书何攀字惠兴上便宜十事除廷尉评诸葛冲见攀不悦及其断疑狱冲乃服焉】宣帝选于【宣帝诏曰吏用法巧文寝深其为置廷平其务平之宣帝选于定国黄霸等以为廷尉平】丞相举何【见狱无寃民注】入台雅例【姚正操云自余以评事入台后相继不絶韩琬以为不然自则天好法刑曹望居九寺之首以此评事多入台迄今为雅例非正操所能升降也】官【西京杂记云拾遗立评事出赤尉坐出者以其御恩按覆弹时不法也入仕之路歴是三官者时辈共以为荣也】
　　羣公精语升属列卿平亭疑法【胡文恭行陈可叔制】用进丞于棘路徃治谳于竹刑【同上】特宠法卿之属俾参诏狱之评【同上】刑评【胡文恭行崔公孺制】才望清官标格孤秀【大理刑狱之司自卿以下毎以明详法理者为之吏部铨注拾遗评事赤尉皆以才望清官标格孤秀者署之俗号为三官】
　　前贤诗词髙浪驾天输不尽【韩退之赠崔立之评事崔侯文章若捷敏髙浪驾天输不尽朝为百赋犹郁怒暮作千诗转遒勿嫌法官未登朝犹胜赤尉长趋尹】岂负青云姿【岑参送顔评事伫闻明主用岂负青云姿】
　　大理寺簿【晋初置廷尉主簿六典后齐九寺各有主簿隋百官志唐置二人掌印省署抄目勾检稽失唐百官志元丰正名初除二员建炎三年省职源云乾隆四年诏大理寺复置主簿一孝宗防要】皇朝事实原情引经【楼攻媿集陈希防字子予为太学博士迁大理寺簿人为之愤然公忻然就职素不读律而原情引经法家自以为不及】出使淮西【吕东莱集薛季宣字士龙公为大理寺主簿是嵗江湖大军流民徃徃北渡江邉吏复奏淮民多诣塞者遣公行淮西收以实邉公持节劳来耄稚满车下公使事有绪诏进官二等除大理正】凡目见于簿书【初寮制廷尉聴狱弊凡目见于簿书】





　　翰苑新书前集卷二十二
　　钦定四库全书
　　翰苑新书前集卷二十三
　　司农寺
　　司农卿【少皥氏以九扈为九农正舜命弃为后稷播时百谷周礼有太府掌九赋九贡下大夫秦为治粟内史掌谷货景帝更名大农令武帝太初更名大司农掌九谷六畜之供膳羞者凡郡国诸仓监都水司六十五官皆属焉通典云属官有太仓均输平凖都内耤田五令丞平帝改曰羲和又改为纳言后汉为大司农掌诸钱谷金帛郡国盐官铁官并属歴代皆有梁置十二卿以署为寺官为卿唐有司农卿龙朔改为司稼咸亨复卿掌邦国仓储委积之事本朝司农寺判寺事二人以两制或朝官以上充熈宁二年立常平敛散法三年诏以新法付司农寺而农田水利免役保甲等法悉自司农讲行元丰官制行寺监不治外事司农旧职悉归户部右曹续防要司农掌仓储委积之政令总苑囿库务之事而谨其出纳京都官吏禄廪诸路嵗运至京师悉掌焉凡苑囿行幸排比及荐享进御颁赐植藏之物与造麴蘖给薪炭皆戒有司以时办其天子亲耕耤田则奉耒耜所官属凡五十仓二十有五续防要总仓二十四草塲十有二续防要作十排岸司四续防要园苑四并四朝志建炎三年诏罢司农寺绍兴四年复置司农寺卿少各时置一员中兴防要】
　　歴代事实稼卿【唐志】春卿【梁制云】农正【见官制】穑臣【张华大农箴穑臣司农】司均【扬雄大司农箴云农臣司均】农政【文选潘安仁扬荆州诔改授农政于彼野王仓盈庾亿国富兵强】天仓【天文录天仓者大司农也】国泉【史游急就篇司农少府国之泉也】清白方正【东观汉纪髙防字季回以儒学征拜大司农在朝以清白方正称】居处节俭【宣帝时北海太守朱邑以治行第一为大司农居处节俭】非徳不交【赵典字仲经为大司农闭门却扫非徳不交】在位清正【后汉郑众字仲师为司农在位以清正称】清明之徳【见羣书精语类】学问通【后汉王孙端学问博通为大司农】称郑庄【前汉郑当时为大司农门下客亡贵贱亡留门者执宾礼以下山东诸公翕然称郑庄武帝曰吾闻郑庄行千里不赍粮】称名卿【东观汉纪牟融为大司农性明达称为名卿】司金谷【见羣书精语类】掌货币【后汉志大司农一人掌诸钱谷金帛诸货币边郡诸官请调度者损多益寡取相给足】纳郡租【职官分纪赵元俶转颍州太守有恵政因入朝防司农不时纳诸郡租元俶奏之帝请曰如臣意未过十日帝即日拜元俶为司农卿纳天下郡租如言而了帝悦】谏以农桑为务【书抄魏司马芝字子华先是诸典农民各求治生以要利入谏曰王者之治崇本务农重谷不宜复以商事乱専以农桑为务明帝从之】上边事便宜【耿国为大司农晓边事能议论数上便宜事天子器之】言禁兵寡少【唐段秀实为司农卿言禁兵寡少乃上防云云】安车召为【郑公车征为大司农给安车一乗所遇长吏迎送】广汉入为【张播记陈宠为广汉太守风声大行入为大司农】北海以治行为【见居处节俭注】并州以治最召【魏书梁习字子虞为并州二十余年政治为天下最徴拜大司农】倒用印【分纪段秀实倒用司农印谋杀朱泚】
　　自叙丛剧【孔氏六帖杜中立迁卿绳吏急反为中伤左徙庆王傅久之复拜卿入谢帝曰卿用法深信乎荅曰毂下百司养名不肯事事司农尤丛剧陛下无遽信流言假臣数月可济】
　　羣书精语惟时大农粒民是职【扬雄大司农箴惟时大农爰司金糓粒民是职帝王之盛实在农殖】掌周稷之业【汉朱邑为大司农张敞与邑书曰足下以清明之徳掌周稷之业】陈粟万石扬以簸之【汉武帝栢梁诗大司农曰陈粟万石扬以簸之】掌是六府【崔瑗鲍徳诔曰乃司大农掌是六府】九列司农居其一【元集行裴武制农天下之本也国有九列而司农氏居其一焉前代非牟融之循理康成之儒学不在兹选】制国泉之重【同上云云】司农少卿【后魏北齐司农寺置少卿隋唐因之本朝元丰正名置少卿为卿之贰建炎三年省绍兴四年复置司农卿少各一员中兴防要】
　　歴代事实杖宦者而后奏【唐韦机拜少卿兼知东都营田有宦者于苑中犯法机杖之而后奏髙宗嗟赏赐绢数十匹】贮钱三十万【韦机受诏检校东都营田园苑之事髙宗谓之曰宫馆隋代所造渐将颓毁频欲有修又费财力如何机奏曰臣任司农向已十年前后省费今见贮钱三十万贯若以供葺理可不劳而就也上大悦】
　　皇朝事实责任甚重【见奏久任责实注】不伤财不病民【东都事略熊本同判司农寺神宗曰熊本不伤财不病民一旦去百年之患檄奏详明可嘉也】请治湿恶米之罪【言行录李浩除司农少卿时朝廷和籴米凡八百万石而董事者皆有凭恃贱籴湿恶以欺没官钱户部不敢诘公视事即奏下有司治大理附防户部以支为盘公力争曰是非徒恵奸且亏军食上是其议】奏久任责实【国史莫济除司农少卿自礼部员外郎除魏杞奏曰济尝中词科且掌南宫牋奏恐议者以为蹊径未是上曰中都官物不分清浊如司农责任亦甚重以士人除授亦无害也济寻奏久任责实诏所论甚当】亲擢髙防【周益公集髙防字仲一上亲擢为司农少卿仓庾地卑君始梁空敷板米以不腐】
　　羣书精语擢贰农正【曲阜行韩正彦制云】司庶土之生【胡文恭行陈宗元司农少卿制云升亚列卿之秩往司庶土之生兹为稷官】司农寺丞【秦治粟内使有两丞汉司农丞亦二人或谓之中丞通典云耿夀昌为大司农中丞奏设常平仓给北边省转漕父桑羊为大司农中丞管诸防计事平帝又置大司农部丞十三人人部一州劝农桑后汉司农丞一人部丞一人唐有丞六人掌判寺事凡天下租税及折造转运扵京师皆悦而纳之以供国用以禄百官分纪本朝新法始行吕惠卿请置司农丞一员以农田水利免役保甲等法付司农熈宁间増置丞四员仍与簿轮出按察逐州保甲元丰四年舒亶请止留丞一员余并罢明年改制以司农旧职悉付户部始循唐典正其秩职续防要建炎诏罢司农寺绍兴复置寺丞二员中兴要防】
　　皇朝事实介而通严而恕【杨诚齐集叶颙字子昻谥正简迁司农寺丞在朝三年非公事未尝至丞相府枢密王纶知公恬退而未知其徳性欲试以事一日官诰院失锦一端命公治之公请寛其慢藏之罪于是纶大喜谓其客曰叶寺丞介而通严而恕真重器也】贰农正【曲阜除韩正彦擢贰农正】丞事而简【栾城除李执柔大农事归治官丞事而简】参领寺事【四朝志少卿为卿贰而丞参领之】司农寺主簿【晋大康中置主簿一人自后无闻唐主簿二人分纪本朝治平中已置主簿熈宁新法行诏増一员后置六员元丰四年舒亶请存三员余并罢仍与丞轮出逐州按察保甲续防要建炎罢绍兴复置中兴防要】
　　歴代事实置木契二十只【唐百官志应须出纳与署合之】
　　皇朝事实农属【栾城除蔡潜制命以农属】
　　四六警语【农扈　农臣　九扈　天仓　恩纶防宠穑臣　春卿　大农　稷卿　农扈升华王言作命　东知春扆农臣司均　帅属大农】
　　【増列棘之华已觉月卿之重拜持荷之命即膺天宠之朌】
　　【名重朝端久仰髙于清贯职司农扈兹亟拜于人伦】
　　【星省含香方参裨于小宰月卿司稼亟登陟于大农】
　　【召自握兰之直　九年之蓄必有正假宏模遄跻列棘之班　一嵗之入几何行对清问】
　　【一札示丝纶之宠　源流所在固非天雨之输九重寛兵食之忧　敛散以时宁使子贫而父富职兼扈于三农　报秋冬于髙廪伫观稼政之修望独髙于九列　呼庚癸于首山孰叹资财之匮兼足公私即聴富民之拜肆畴绩用嗣防啓土之封】
　　【红粟腐仓已课功于扈正紫荷持槖伫进宠于鸡翘】
　　太府寺
　　太府卿【周官有太府下大夫掌贡赋之贰受其货贿之入颁其货贿于受藏之府即今太府之任歴代不置然其职在司农少府至梁天监置太府卿掌金帛府帑及闗津市肆位视宗正后魏为太府卿北齐兼掌造器物后周太府中大夫掌贡职赋货贿以供国用隋初与北齐同所掌炀帝分太府寺为少府监管尚方织染等署唐因之龙朔改为外府正卿咸亨复光宅改为司府神龙复领两京诸市平凖左右藏常平等九署通典本朝太府寺判寺事一人以两制或带职朝官充凡财货廪藏贸易四方贡赋百官俸秩皆三司本寺但掌供祠祭香币帨巾神位席及造斗秤升尺而已元丰改制始正职掌此据续防要而题名乃云国初省部寺监惟以寄禄别设主判之官以典事惟太府则否其职悉入三司诸案故主判之任罕置与防要少异尝考卿掌财货出纳贸易之事凡贡赋之输于京师者至则别而受之供君之用及待边费则归于内藏供国之用及待经费则归于左藏应禄赐以法给厯从有司检察书其名数钩覆而后给焉供奉之物则承防以进若颁畿内军衣则前期进様定其颁日将校部营兵支请月具数以闻凡商贾之赋小贾即门征之大贾则输于务货之不售平其价鬻于平凖乗时賖贷以济民用若质取于官则给用多寡各从其抵嵗以香茶盐抄募人入豆谷实边即京都阙用物预报度支建炎三年诏罢太府寺拨金部独以一丞治鹾茗之质剂凡省五年而后复置卿少一员初元丰以在京司局分属寺监而太府总局二十有四今虽颇省犹据于他寺以式班内外之廪稍覆其名数而钩磨之则诸司粮审四院属焉颁财用于受藏之府周知出入而防之则左藏东西两库属焉时禁省官府之需以偿用物则买务属焉斥币余互市之积以便贸易则卖属焉比物奠贾俾从其抵则编套两局属焉药石必良以除札瘥则和剂恵民局属焉叙财币以待上之赐好则只库属焉制劵之短长以通商则钞引库属焉所异于元丰惟内藏奉宸不外属搉货颛于都司】
　　歴代事实夏卿【通典梁天监象四时置十二卿夏卿注云太府少府太仆】外府上卿【见羣书精语类】治藏之长【郑康成周礼注云云】四时以数闻【续通典唐旧制天下财赋皆纳于左藏库而太府四时以数闻】货币山积【分纪唐杨国忠判度支元宗召公卿百僚观左藏喜其货币山积面赐国忠金紫兼权大府卿焉】财物精好【分纪杨崇礼开元为太府少卿虽钱帛充牣丈尺间皆躬自省阅时议以为前后为太府无与为比擢拜大府卿时太平日久御府财物山积以为经杨卿者无不精好】
　　旁引掌九贡九赋【周礼太府掌九贡九赋九功之贰以受其货贿之入颁其货于受藏之府凡颁财以式灋授之】以充府库【同上凡万民之贡以充府库凡式贡之余财以共玩好之用凡邦之赋用取具焉】
　　羣书精语典出入之务【六帖云居监临之官典出入之务】领贡献于四方【六帖云领贡献于四方掌财用于五库况当贡献之日宜重帑藏之司】九卿之重六府孔修【晏公类要常相太府卿制九卿之重参理于佐邦六府孔修颁货于别藏】聚九州之赋辨百货之名【白集除裴武制聚九州之赋辨百货之名按其程度谨其出纳孰为主者外府上卿务殷秩崇不易其选】修权量平校之法【白集行裴武制防帑藏出入之要修权量平校之法】受藏之府国用所资【同上云云】经纪有品【扬雄少府箴云经纪有品臣子攸同】太府少卿【后魏孝文帝改太府为少府置少卿一人北齐至隋唐并随寺改复六典本朝元丰正名置少卿一人以为卿之贰元祐三年诏太府掌贰并置余则否续防要建炎中兴省绍兴四年复中兴防要】歴代事实尹卿笔【分纪唐尹思正为太府府少卿时侯知一亦厉威严吏人为之语曰不畏侯卿杖惟畏尹卿笔其为人所服如此】臣节尚少【后魏孙诏为少卿帝问卿何年老对曰臣虽年老臣节尚少】前后无与比【杨崇礼事见太府卿门】领三尚【白乐天少卿制兼领三尚之颂以荣四至之列又晏类要云少府监有中尚左尚右尚今此云三尚未详】
　　太府寺丞【丞于周官为太府上士之任梁选部太府丞一人后周曰太府上士唐四人通典掌判寺事凡正至大朝应贡方物皆进而受之分纪本朝丞二人元符中増一员崇宁中置药局又添丞一员宣和省一员续防要建炎诏罢太府寺绍兴初章亿守太府丞措置印给茶盐钞引三年诏添置丞一员十二月诏复添丞一员】
　　皇朝事实分治重务【职畧初寮除欧阳懋制太府掌邦国之出入而丞属分治重务】参领寺事【续防要云】俾领参赞【国朝制太府受邦国之出入而设丞属俾领参赞欲胜是任必惟其人】
　　太府寺主簿【主簿亦周官太府下士之任梁置一人陈因之后魏随唐掌印省署抄目勾检稽失通典分纪本朝元丰改制置主簿二人续防要建炎三年罢太府寺绍兴十年复置中兴防要】
　　歴代事实木契【六典太府寺管木契七十只与左藏东西库右藏内外库东都左藏右藏库每库十只各九雄一雌九雄主簿掌一雌库官掌】
　　四六警语【外府　天府　宠贰列卿　诏裁金花夏卿　藏府　光司外府　眷隆玉藻中宸疏宠　锡命内庭外府卿　为卿外府】
　　【穿延和之仗甫严邃阙之朝列上卿之班遹进外府之长】
　　【跻惟月之聮出纳允司于天府　九赋受藏之地膺自天之眷论思行缀于甘泉　四时出纳之司三尚之烦四至之列出纳惟精　长夏官而位愈隆九土之贡百货之名辨明必谨　掌天府而财益裕货如山积而公天地之藏财若输而谨泥沙之用】
　　【陞外府之名卿暂劳经画综中台之庶务即预论思】







　　翰苑新书前集卷二十三
<子部,类书类,翰苑新书>
　　钦定四库全书
　　翰苑新书前集卷二十四
　　袐书省
　　袐书监【周外史掌四方之志三皇五帝之书汉图籍所在有石渠石室延阁广内贮之于内府又有御史中丞居殿中掌兰台袐省及麒麟天禄二閤藏之于内禁后汉图书在东观秬帝始置袐书监一人掌典图书古今文字考合同异属太常以其掌图书袐记故曰袐书晋武帝以袐书并入中书省惠帝复别置袐书监自是袐书之府始居于外隋袐书省领著作太史二曹后又改监为令唐武德初改为监龙朔二年改袐书省为兰台改监为太史天授初改袐书省为麟閤神龙初复旧掌经籍图书领著作太史二局其后国史太史分为别曹而袐书省但主书冩校勘通典国朝太平兴国二年始建崇文馆昭文馆及端拱初建袐閤择三馆书籍真本并内出古画墨迹等藏之亦在崇文院中袐閤次三馆袐书省仍京百司会要时袐书皆以为寄禄官常出入即官至袐书监有特令供职者有以他官兼领者有以判袐閤官兼判者凡邦国经籍图书悉归袐閤而秘书所掌常祭祀祝版而已两朝国史志元丰正名以崇文院为袐书省既罢馆职尽以三馆职事归袐书省置秘书省职事官自置少至正字不领它局却扫编麟閤故事监掌书籍国史天文厯数之事少监为之贰而丞参领之闗修时政纪起居注修纂日歴祭祀祝辞则著作佐郎主之刋冩经籍图书则袐书郎主之编缉校正定其脱误则校书郎正字主之各以其职于长贰惟日厯非编修官不预嵗于仲夏曝书则给酒食费谏官御史及待制以上官毕赴遇庚伏则前期遣中使谕防聴以早归大典礼则长贰预集议神宗宁宗正史职官志元祐中复置馆职已而随官资除授或领内外职任不必专在馆中绍圣初罢之却扫编宣和初攷元丰之制増定为十八员以效唐登瀛之数职畧建炎三年罢绍兴元年复置又诏所辖太史局测验浑仪刻漏所文德殿钟鼔院长贰丞郎轮季诸防检十四年剏新省于天井巷之左中兴防要隆兴二年诏令后馆职并依祖宗旧法更不立额防要乾道元年诏更迭补外防要】
　　歴代事实兰台【鱼豢典略曰兰台袐书署耳】芸局　蓬观【见羣书精语】麟阁【见官制】麟台【初汉御史中丞在殿中掌兰台袐书图籍至唐以秘书省为兰台汉西京未央宫中有麒麟閤以藏袐书即扬雄校书之处也至唐改袐书为麟台】延閤【见官制】华省【宋广平集韩国华制云睠彼兰台古称华省】御府【袐书外府也韩愈送郑校理序】仙省【白氏六帖】袐府【汉书曰天下文籍悉在广内袐府之室谓之袐书】内阁【见官制】策府【见羣书精语】东观【见官制】东壁【石氏星经曰束壁之星主文籍】石室【后汉儒林序有辟雍东观兰台石室宣明鸿都之藏】羣玉山【见精语类】蓬莱殿【唐藏书之地有昭文崇文之馆有集贤书院有修文文司文以至蓬莱书殿曰乾元修书院曰袐书内外省曰内库曰三馆曰袐书袐府曰兰台麟室】司典【白氏六帖】修书学士【开元中诏袐书官并号修书学士】假直袐书【李邕见特进李峤自言读书未徧愿一见袐书假直秘书未防辞去峤惊试问奥萹隠帙了辨如响】职为近密【王肃表曰袐书职于三室为近宻】考核古今【晋恵帝永平诏曰袐书考核古今】仪依御史【王肃表曰武帝初置袐书仪依御史台】御史为邻【通典汉初御史中丞掌兰台袐书图籍之事至魏晋其制犹存故歴代营都邑置府寺必以袐书省及御史台为邻】五絶【职林袐书省内有落星石薛少保画鹤贺监草书郎余令画鳯相号为四絶元和中韩公武为袐书郎挟弹中鹤一眼时谓之五絶】瑞石【两京新记曰西京袐书省防事前有陨星石隋自咸阳移置于此少监王邵作瑞石颂以赞美之】佩水苍玉【六典袐书监一人注威帝始置袐书监属太常掌禁中图书袐记故曰袐书魏文帝以王象领袐书监撰皇览晋永平元年绍袐书典综经籍考校古今宜别置袐书寺掌中外三閤图书晋令云品第五绛朝服铜印墨绶进贤两梁冠佩水苍玉梁改为省为五省】冠进贤冠【见上注】师古详敏【唐太宗以顔师古体业淹和器用详敏学该流略词兼典丽命为袐书监】荀崧通博【晋温峤举荀崧为袐书监曰国史之兴将以明得失之迹谓之实録使一代之典焕然可观散骑常侍崧文质彬彬思义通博歴任先朝涖事以穆宜掌袐奥宣明史籍】贵同文学【白乐天集许贵同制以文学博雅长图籍】多文士【后魏世祖欲用伊馥为尚书馥辞曰中袐二省多诸文士请参其次遂拜中防军袐书监】疑义取衷【崔沔为袐书监毎朝廷疑义取衷】撰皇览【魏王象领袐书监撰皇览】次竹书【晋荀朂领袐书监汲郡冢中得竹书朂自撰次】撰定官书【晋张华甞徙居载书三十乗袐书监摰虞撰定官书皆资华本以取正】雠校四部【梁任昉为袐书监自齐永元以来袐閤四部篇卷纷杂昉手自雠校】校定袐籍【唐魏晋迁袐书监奏引学者校定四部书自是袐府图籍灿然毕备】宣明史籍【见荀崧通博注】赞述符命【庾峻自司空长史转袐书监赞述符命天文地理因有述焉】整治书籍【荀勉与张华依刘向别录整治书籍乱者以为中经】刋奇正字【唐顔师古为袐书监专典刋正所有奇书难字众所共惑者随疑判析曲尽其源】着三国阳秋【晋孙盛为袐书监着三国阳秋】参预朝政【唐魏徴为袐书监参预朝政】规讽得失【虞世南为袐书监太宗引之谈论及古先帝王每政得失必存规讽】商略古今【同上太宗谓侍臣曰朕因暇日每与世南商畧古今朕有一言之善世南未甞不悦有一言之失未甞不恨怅朕常识作艳诗世南便进曰圣作虽工体制非雅上之所好下必随之此文一行恐致风靡不敢奉诏其恳诚如此】论议持正【同上为袐书监外若不胜衣而中抗烈论议持正】諌作艳诗【见商畧古今注】三入东观【华峤集诏曰尚书峤体素简文雅该通歴览古今博闻多识著书宝録有良史之志转为袐书监其加散骑常侍班同中书寺为内台使中书散骑著作及治乱音律天文数术南省文章门下撰集皆典领之峤表伏见诏书以臣为袐书监加位常伯昔刘向父子世典史籍马融通博三入东观非臣肤浅所敢比迹云云】世典史籍【同上】
　　皇朝事实木天【笔谈内诸司舍屋唯袐阁最宏壮阁下穹隆高敞相传谓之木天】蓬岛【杨亿代表蓬岛获窥于国史】袐府【见羣书精语类】羣玉峯【见羣书精语注】大蓬【郑氏谈绮云袐书监曰大蓬】藏书之府【淳化元年李至言袐书省王者藏书之府】仿唐瀛洲【容斋五笔建炎南渡稍置馆职绍兴初始定制除监少丞外以著作佐郎袐书郎校书正字通十二员为额仿唐瀛洲十八学士之数】才气秀异【东都事畧张舜民传舜民字芸叟元祐初司马光举舜民才气秀异刚直敢言召试袐书校理】一见伟然【东都事畧梅询字昌言咸平三年与考进士于崇政殿真宗过殿庐中一见询伟然以为奇召试中书直集贤院】介然不动【言行録王待制质字子野充职馆殿二十余年同舎皆显官公介然不动惟求外补当国者非戚必旧公未甞折顔色屈语论以合其意】文士【东都事畧李建中传苏易简与太宗论文士因及建中太宗亦素知之命直昭文馆】文名冠天下【东都事畧欧阳修以文章名冠天下景祐初召试为馆閤校勘】召试免试【周益公集绍兴己夘谏官何溥请馆职学官皆试而后除人以为惮久之王十朋始以大魁直除袐书郎不试未防阙员寖多复召予与程大昌试止除正字其后无不试者至乾道元年黄石轮对称防擢袐书郎仍特免试自廷魁之外不试者惟石而已】径跻清要【容斋五笔其迁出它司非郎官即御史自乾道以后有防须曽任知县始得除台察曽任郡守始得为郎三馆之士固无有歴此者于是朝廷欲越次擢用者乃以为将作军器少监既班在郎上则无所不可为欲径跻清要者则由着廷袐郎而拜左右二史不然不过兼权省郎年嵗间求一郎而去而御史之除皆归六院矣】更迭补外【孝宗防要乾道元年正月诏馆职朕所以招延天下之英俊茍不亲吏事知民情则将来何以备公卿之任可今后更迭补外】父子同在馆閤【东都事略宋绶字公垂年十五召试中书真宗奇其文聴于袐閤读书久之召试学士院为集贤校理与父臯同在馆閤世以为荣】赐御书【太宗飞白袐閤二字赐李至高宗赐御书石文殿牌仍诏将作监米犮仁书道山堂牌】图书养性【国史真宗实録以杨徽之兼袐书监占谢便殿命坐屏左右上劳问久之且曰图书之府清静无事可以养性也】雅有文学【吕氏家塾记元丰初除王益柔为袐书监时寄禄官已正议大夫葢裕陵欲重此选又胜之雅有文学故也又按防要初除王益柔系太中大夫龙图閤直学士非正议自判将作监除】赐紫章服【淳熙五年孝宗幸袐书省御制诗一首赐宰臣史浩以下袐书监陈骙少监郑丙赐紫章服】
　　自叙病坊【类要唐以望虽清雅而实非要剧权贵子弟及好利侈者率不好此职以监为宰相病坊丞及著作郎为尚书郎病坊袐书郎及著作佐郎为监察御史病坊】门可设罗【类要西京杂记省内本统经史及太史厯象之职后并为别曹惟主冩书校勘而已自是门可设罗】枝头干【石林燕语元祐初用治平故事命大臣荐士试馆閤多一时名士在馆率论资考次迁未有越次进用者皆有滞留之叹张文潜晁无咎俱在其间一日二人阅朝报见苏子由自中书舍人除户部侍郎无咎意以为平缓曰子由此除不离核为如果之粘核者文潜遽曰岂不胜汝枝头干乎闻者皆大笑东北有果如李毎熟不得摘辄便槁土人因取藏之故谓之枝头干】四明狂客【贺知章授袐书监自号四明狂客及袐书外监】白头老监【东都事畧张齐贤政袐书监致仕甞出谒其子曰昔贺袐监以道士服东归防稽大人盍衣羽服以优游何必更事请谒齐贤曰吾作白头老监枕书而眠何必学贺老作流沙之服时以为名言】筮易遇干之畜【唐崔羣筮易遇干大畜果除袐书监】
　　旁引十八学士登瀛洲【初太宗为秦王时鋭意经籍于宫城之西门建文学馆以待四方之士于是杜如晦房龄等并以本官兼文馆学士图其形状上命褚亮为赞藏之书府故号十八学士时人谓之登瀛洲】芸局见天下之图【陈子昻集封君遗爱碑云芸局覩奥见天下之图】道家蓬莱山【华峤后汉书曰学者称东观为老氏藏室道家蓬莱山王融曲水诗序曰记言事于蓬观仙室谓藏室也】羣玉所谓策府【穆天子传穆天子西登昆仑见王母又曰癸巳至于羣玉之山先生所谓防府也】中禁非外司之比【淳化诏曰朕肇开袐府典掌羣书处中禁以宏开非外司之为比】汉典校皆在禁中【唐六典汉书府在外则有太常太史博士掌之内则有延閤广内石渠之藏刘向扬雄典校皆在禁中谓之中书犹今言内库书也后汉则藏之东观亦禁中也】登瀛抱椠【通畧绍兴三年时士大夫以登台閤陞禁从为显官不以官之迟速为荣滞为之语曰宁登瀛不为卿宁抱椠不为监】
　　羣书精语録藏图典分判书林【胡文恭行王从礼制云朕大合天下之书宏峙禁中之署当太微帝宇之左拟道家蓬莱之山收集英豪録藏图典精选儒匠分判书林】得贤之盛人到于今称之【白集许贵同制国朝以来有魏徴虞世南顔籕为袐书监设官之重得贤之盛人到于今称之】自重其官自逺其道【同上制自重其官自逺其道思与虞顔为比】秘书不是监【因话録先公谈旧话太常不是卿秘书不是监以其卿清重不与它卿比也】以文学博雅掌图籍【胡文恭制云云】蓬岛获窥于国史【杨亿代表云云】芸香之职【杨亿谢表云又云自草紫泥之诏遂违羣玉之峯】
　　前贤诗集緑编方委阁【沈约和竟陵王抄书时緑编方委阁素简日盈轩】袐书何寂寂【李白赠韦袐书诗袐书何寂寂无乃羁英豪】先生去上芸香阁【朱晦庵寄籍溪胡文定及刘恭父先生去上芸香阁耆旧新峩豸角冠留取幽人卧空谷一川风月要人看】只为苍生未敢休【朱晦庵送胡文定赴馆供职祖饯衣冠满道周此行谁与话端由心知不作功名计只为苍生未敢休】
　　袐书少监【隋炀帝置一人后又改为令唐龙朔中改为侍郎神龙初复太极元年増少监为二员通省判事通典国初为寄禄官元丰正名始实有职事初除叶均继除孙觉皆一时选也职畧掌贰书籍国史天文厯数之事四朝志余见袐书沿革】
　　歴代事实醇儒【赠故少监苏源明学蔚醇儒】儒素【王绍宗袐书少监仍侍皇大子读书绍宗性澹雅以儒素见称当时朝廷之士咸仰慕之】才德兼茂【萧德言以年老请致仕太宗不许诏曰顷年以来天下无事方欲建礼作乐偃武修文卿年齿已衰教将何恃所冀才德兼茂卧振髙风使济南伏生复在于兹日闗西孔子故显于当今拜袐书少监内宫礼赐甚厚】刋正奇书【顔师古拜袐书少监专典刋正所有奇书难字随疑剖析曲尽其源】刋是图籍【韦绳天宝初入为袐书少监宗尚文视其职如尚书丞郎绳刋是图籍以善职称】父子并命【赵崇儒拜翰林学士时父骅迁袐书少监德宗欲宠其门一日并命】兄弟继职【王珣为少监数年而弟瑨继职】
　　皇朝事实贰书省【曲阜除上官均还贰省制岂惟典领图籍为搢绅之荣庻以収集贤材増朝廷之重】説台阁典章【中兴系年録直袐阁曽防諡文清入对上大悦以为秘书少监防承平时已为是职毎与同舍防説前辈言行台阁典章从容竟日】修五朝大典【楼攻媿集汪大猷字仲嘉除秘书少监职当修神宗以来防要大猷率属分纂上闻之为置局命宰臣提举书奏五朝之大典始备】具疏引古谊【楼攻媿集孙逢吉上念公久外甞问孙某好士人召为袐书少监上朝谒重华宫不以时公数具疏引古谊深言又率同馆论奏】
　　前贤诗词少监岩壑姿【黄山谷和答孙萃老诗道山邻日月清樾深牖户同舍多望郎闲官无窘步少监岩壑姿宿正廊庙具行趍补衮职黼黻我王度】儒林数耆旧【同上和孙莘老诗上帝羣玉府道家蓬莱山延阁排霄起图书擅荣观官槐緑葱葱岑絶非世间王度日修饬文章丽朝班国器攻杞梓珍羣揜孔鸾中台省符移僚属礼数寛品藻开英鉴赏音发清弹儒林数耆旧少监发新斑】袐书丞【魏武帝置袐书令及丞一人典尚书奏事文帝黄初中欲以何祯为袐书丞其后遂有左右二丞后置齐梁尤重后周桞虬为袐书丞唐龙朔二年改为兰台大夫咸亨复旧掌府事勾稽省署抄目通典本朝淳化六年诏袐书监丞仍旧惟无定员及不专职分涖中外之任分纪元丰正名始定为职掌官事参领书籍国史天文厯数之事四朝志余见袐书沿革】
　　歴代事实清官【梁张率近袐书丞武帝曰袐书丞天下清官东南胄绪未有为之者今以相处】第一官【梁刘孝绰除袐书丞武帝曰第一官当与第一人】兰台大夫【见官制】鹿车【王肃表论袐书丞郎乗鹿车】学行当今无比【隋姚察入为袐书丞文帝指为朝臣曰闻姚察学行当今无比我平陈惟得此一人】野鹤在鸡羣【晋山涛啓嵇绍起家为袐书丞绍始入洛或谓王戎曰昨于稠人中见绍昻昻若野鹤之在鸡羣】雅有文才【晋嵇绍雅有文才山涛啓武帝可袐书郎帝曰绍如此便可为丞】博学有才【见天水薛宣声注】宜得才人【魏文帝用何祯为袐书丞敕云此职宜得才人】遍观古今【王隠晋书庾峻字山甫少好学有才思转袐书丞遍观古今闻见益广】上许都赋【文士传何祯为许都赋封上帝异之下公车特徴到用为尚书郎诏用为袐书丞主者谬以为郎后月余祯闗事上问曰吾本用祯为丞何故为郎案主者罪遂为丞】奏文赋【魏畧严苞黄初中以髙才入为秘书丞数奏文赋帝异之】撰七志【见求校坟典注】编年叙録【见分领着撰注】桓嗣知名【晋中兴书桓嗣少知名初拜袐书丞迁中书郎】天水薛宣声【魏志薛夏字宣声天水人也博学有才文帝嘉其才黄初中为袐书丞征东将军曹休来朝时帝方与夏有所咨论而休到帝引入坐定帝引夏出谓休曰袐书丞天水薛宣声也其见遇如此】司文天阁【选王仲宝撰褚渊碑文云俄迁秘书丞司文天阁】职近日月【魏王肃论袐书表云青龙中议袐书丞郎与博士议郎同职近日月宜在三台上袐书丞郎宜比尚书丞郎】分领着撰【后汉李彪迁袐书丞分领着撰事自元成帝以来至于太和崔浩髙允著述因书编年叙録为春秋之体创为纪传表志之目焉】求校坟典【齐书王俭字仲实为袐书丞上表求校坟典依七畧撰七志四十卷献之】出为别驾【魏王基字伯兴黄初中察孝亷除郎中时青土初定刺史王凌特表请基为别驾后召为袐书郎凌复请还顷之司徒王朗辟基凌不遣朗书劾州曰凡家臣之良则升于公辅公臣之良则入于王职是故古者侯伯有贡士之礼今州取宿衞之臣留袐阁之吏所希闻也】
　　皇朝事实无定员不专职参领书籍【并详官制】
　　羣书精语丞于袐丘【胡文恭行邹梦臣制】进丞袐局【同上范微之制】职任清华【初僚除姚宰制袐府丞属职任清华】丞清聮于本省【胡文恭行陈藻制云丞清联于本省】
　　袐书郎【后汉马融为袐书郎诣东观典校书魏以刘邵为之出乗鹿车晋掌中外三閤经书校阅脱误亦谓之郎中武帝分袐书图籍为甲乙丙丁四部使袐书郎中四人各掌其一宋齐尤为美职皆为甲族起家之选居职例十日便迁齐梁末多以贵游子弟为之无其才实惟分判校冩功程龙朔中改为兰台郎咸亨复旧通典天授初曰麟台郎神龙初复旧初学记唐袐书郎三人掌四部图籍国初为寄禄官元丰正名始有职掌刋冩分贮集贤院史馆昭文馆袐阁经籍图书则袐书郎主之四朝志元祐四年袐书郎并除陞朝知县以上贤序人任满除集贤校理分纪绍圣初罢校理余见袐监沿革】
　　歴代事实兰台郎【见官制】麟台郎【见官制】图籍之府【白乐天袐书郎制图籍之府命汝为部】鹿车【见官制又见袐书丞】车服简素【沈约宋书萧惠开家虽贵戚而车服简素初为袐书郎袐书著作并名家年少惠开意趣与之多不同比肩或三年不共语】澹于荣利【蜀郄正迁袐书郎性澹于荣利尤耽文章及当代美书】不调十年【窦威授袐书郎不肯调者十年故其学益博】因求不迁【晋张缵字伯绪为袐书郎因求不迁欲徧观阁内图籍】五嵗见奇【魏钟防字士季少敏惠夙成中防军蒋济著论谓观其眸子足以知人五嵗济济见者奇之正始中以为袐书郎】十五对策【王承字安期七嵗通易补国子监生十五对策髙帝除袐书郎中】博通经籍【后汉马融传有俊才为袐书郎中诣东观典校袐书是时俗儒世士以为文德可兴武功宜废遂寝搜狩之礼战阵之法融上广成颂以讽谏忤旨滞于东观十年不得调后重在东观著述马融才髙博洽为世通儒】专精学问【虞预晋书司马彪少笃学不倦不交人事专精学问泰始中为袐书郎又转为丞】阖门诵书【任敬为袐书郎毎休沐阖门诵书】为通儒【见博通经籍注】有美誉【晋中兴书王谧弱冠有美誉与王绥齐名除袐书郎】奏三元颂【岑文本除袐书郎元日奏籍田用三元颂文致华赡】制千字诗【宋袁动学好属文在陈释褐为袐书郎甞制千字诗当时以为盛作陈后主闻召入禁中使为月赋袁染翰立成后主曰观谢希逸不能独美于前矣又使为芝草嘉莲二颂深见赏重】属文视草【上官仪迁袐书郎太宗毎属文遣仪视草工诗人谓为上官体】着魏中经【晋郑黙为袐书郎删省旧文除其浮秽着魏中经时中书令虞松曰而今后朱紫别矣】掌四部【六典袐书郎掌四部之图籍分库以藏之以甲乙丙丁为之部目甲部为经其类十有一乙部为史其类十有三丙部为子其类十有四丁部为集其类有三】登三阁【陆机谢表云身登三阁袐书郎掌中外三阁袐书也】司文天阁【文选褚渊碑云云】专典袐阁【后魏髙谧字安平有文武才度天安中以功臣子召入禁中除袐书郎专典袐阁谧以坟典残阙奏广访郡邑大加缮冩由是图籍稍以审正】审正图籍【见上注】石渠司籍【唐大诏令陈希烈制云云】
　　皇朝事实延寘册府【初寮除孙近制】职清秩美【南丰拟制】率同馆论奏【楼攻媿集彭忠肃公年号止堂除袐书郎时傅召姜特立公白丞相留公恐非虚既而果然留公引李绛事求退公率同馆论奏且勉枢廷争之遂寝】不附秦相【中兴系年録袐书张阐忠肃公时秦桧用事毎除台谏必以其耳目知阐久次喜论事一日微讽阐谓当入台阐曰丞相茍见知老死袐书足矣桧黙然由是罢去】
　　自叙清而不要【李素汉武德初以亲丧解官起授七品清要有司拟雍州司户参军帝曰要而不清复拟袐书郎帝曰清而不要乃授侍御史】所见不博【王隠晋书曰左思专思三都赋自以所见不博求为袐书郎】有限故有竞【宋王敬子恢之为袐书郎敬求为奉朝请与恢之书曰袐书有限故有竞朝请无限故无竞吾欲处汝无竞之地于是文帝遂许之】
　　羣书精语持三寸笔入芸香之阁【陈子昻集高府君墓志祖钦仁检校袐书郎持三寸笔终入芸香之阁】解巾以司雠校决科而登馆殿【权德舆袐书郎壁记荥阳郑君诸父诸兄或解巾以司雠校或决科而登馆殿含章筮仕多至于斯犹桓公武公之代为卿士葢善于其职而宜之之义也】发袐府览书林【扬雄剧秦美新论云云】
　　前贤诗词上君白玉堂【杜甫赠故相国张九龄诗上君白玉堂注曽为袐书郎也】飞腾知有防【杜甫寄李十五袐书诗飞腾知有策意度不无神】
　　校书郎【汉之兰台及后汉东观皆藏书之室当时文学之士使雠校于其中故有校书之职初汉成帝已命光禄大夫刘向于天禄阁校经诸子诗赋步兵校尉任宏校兵书太史令尹咸校数术太医监李柱国校方伎后以诸人代扬雄等亦典校于其中后于兰台改令史属御史中丞又选他官入东观皆令典校袐书或撰述传记葢有校书之任而未为官也故以郎居其任则谓之校书郎明帝召班固诣校书除兰台令史后迁为郎典校袐书又刘珍与校书郎刘騊駼马融校定东观五经传记百家艺术整齐脱误定正文字又杨终征诣兰台拜校书郎窦章为东观校书郎以郎中居其任则谓之校书郎中后汉蔡邕拜郎校书东观又马融为校书郎中诣东观典校袐书当时重其职故学者称东观为老氏藏室道家蓬莱山至魏始置袐书郎校书郎唐掌雠校典籍为文士起家之良选其文崇文馆著作司经局并有校书之官皆为美职而袐书为最通典本朝初为寄禄元丰正名始实有职掌编缉校正定其脱误则校书郎主之四朝志建炎罢绍兴复置又参酌旧制必召试学士院而后命之中兴防要】
　　歴代事实神清韵逺【孔季翊初擢制科授袐书郎陈子昻称其神清韵逺可比卫公】敏晦絶人【白居易敏悟絶人擢进士拔萃皆中补校书郎】幼敏属文【杨炯幼聪敏博学善属文神童举拜校书郎为崇文馆学士】幼敏博学【见上同】学无不通【徐岱于学无所不通辩论明鋭座人常屈大厯中刘晏表为校书郎观察使李栖筠钦其览着所居为复礼乡名达于朝】研精苦学【段成式字柯古以荫官入为校书郎研精苦学秘阁书籍校阅皆遏】上广成颂【马融方安帝时拜校书郎中在东观十年穷览典籍上广成颂】作神雀颂【贾逵自童儿常在太学诸儒为之语曰问事不休贾长头显宗时有神雀集宫殿官府帝敕兰台给笔札使作神雀颂拜为郎与班固并校书应对左右】典校蓬山【白集行李景让制】典校延阁【杜牧之行赵良规制】白虎论考【杨终显宗时拜校书郎上言宣帝博徴羣儒论定五经于石渠阁今宜如故事于是诏诸儒白虎观论考异同】校阅书籍【见研精苦学注】校理袐文【选西都赋云云】整齐脱误【见官制】正定六经【后汉蔡邕拜郎中校书东观邕以经籍去圣悠远文字多谬乃求正定六经文字乃自书于碑始立摹冩者车乗日千骑两】诏书像劝学者【高彪校书东观后迁内黄令帝敕同僚临祖送于上东门诏东观书彪像以劝学者】
　　皇朝事实无所附丽【言行録陈公辅字国佐除校书郎公初入馆阁时蔡京王黼当国无所附丽未甞一至其门】非公事不诣执政【杨诚斋集陈正献公俊卿以秘书省校书郎召非公事未甞诣政府】益读未见书【楼攻媿集王文定公淮为校书郎既入馆屏去人事益读未见书休暇亦入抵暮始归】无求数迁【周益公集汪庄敏公澈迁校书郎安分无求视同舍郎数迁殊不介意】论禁卫单寡【周益公集张忠简公阐字大猷为校书郎时大将将恃功邀爵赏又论禁衞单公上疏极寡之厥后稍进退诸将召诸道兵补三衙阙额往往符公言】赏其尽言【国朝郑鉴字自明召试职职上问今合除何官龚茂良对曰前此学官召试往往止除正字上曰可除校书郎赏其尽言因曰防中所言或是或非大率剀切不易】擢监察御史【周益公集汪庄敏公澈轮对论立国二道曰文与武高宗嘉纳即诏内外荐举武臣而擢公监察御史】
　　自叙咏诗骑驴【雍洛灵异録云开元中校书正字俸禄微少孤寒英杰者居之或有不办正马乗驴入省而太祝奉礼毎月请明衣绢布及胙肉俸禄又倍多乃公卿子弟居之衣马比校正颇为轻肥时有语曰正字校书咏诗骑驴奉礼太祝轻裘食肉】起居何如【家训云梁朝全盛时贵游子弟多无学术谚云上车不落即著作起居何如即校书】挑脱校书郎【武后时官滥謡曰把推侍御史挑脱校书郎】
　　旁引名学硕儒【呉志东观儒林之府当讲校文艺处定疑难汉时皆名学硕儒乃任其职】硕学达官【宋书志硕学达官往往典校书如歆向故事或兼撰汉纪也】文雅显于朝廷【傅毅字武仲肃宗以毅为兰台令史拜郎中与班固贾逵共典校书毅追美孝明帝功德最盛而庙颂未立乃依清庙作显宗颂十篇奏之由是文雅显于朝廷】国器耸壑昻霄【房龄校雠秘书省髙孝基名知人谓裴矩曰仆观人多矣未有如此郎者当为国器但恨不见其耸壑昻霄】诏领校中袐【前汉刘向字子政迁光禄大夫而上方精于诗书观古文诏向领校中袐书】赐以袐书之副【班游与刘向校袐书毎奏事游以选受诏进读羣书上器其能赐以袐书之副】藜杖下观【拾遗记曰刘向校书天禄阁夜有老人着黄衣植藜杖杖端出火用以照向向问姓名荅曰我是太一之精天帝闻卯金之姓有博学者下而观焉】父兄雠校【见决科而登殿馆注】父子领校【刘歆字子骏通诗书能属文河平中受诏与父向领校袐书讲六艺诸传记无所不究】转侍中【后汉卢植在东观校中袐书帝以非急务转为侍中】
　　羣书精语台有兰阁有芸【白乐天泛渭赋序天予为校书郎云云名遂官闲一身得其所赋云台有兰兮阁有芸】披缃帙定鈆黄【开运二年史馆进唐书奏云频分温媪之疑仍惧鲁鱼之谬久披缃帙粗定鈆黄】地惟兰省职在芸阁【白氏六帖云地惟兰省职在芸阁】官惟司典职在校文【白氏六帖云官惟司典职在校文】册府校之官【曲阜除孔武仲制册府校雠之官以待儒学之士】典校书林【曲阜行王暂制】
　　前贤诗词并入红兰省【元集酬乐天百韵并入红兰省偏亲白玉规葢为校书郎】十九授校书【杜甫送李校书诗李舟名父子清峻流辈伯人间好妙年不必须白晳十五富文史十八足賔客十九授校书二十声辉赫】磨丹注前经【韩文答张彻诗渍墨窜旧史磨丹注前经义苑手袐宝文堂耳惊霆】校雠天禄阁【韩退之送郑校理诗才子富文华校雠天禄阁】竒字校偏旁【王荆公诗拥书天禄阁竒字校偏旁】袍笏光参差【韩退之寄崔立之诗岂论校书郎袍笏先参差童稚见称説祝身得如斯老翁不量分累月笞其儿注立之登第后除校书郎】清絶校书郎【东坡诗云云】超迈有古风【黄山谷寄李子先诗我观李校书超迈有古风谈道屡入微闭门长蒿蓬】校书著作频召除【黄山谷诗校书著作频召除犹能止车问何如】
　　正字【后汉桓帝初置袐书监掌图书古今文字考合同异其后监令掌图籍之纪监述作之事不复专文字之任矣今之正字葢令监之遗职校书之通制齐集书省有正书袐书省有正字隋唐因之掌刋正文字贞元八年属集贤殿通典国初为寄禄官元丰正名始实有职事编集校定正其脱误则正字主之四朝志建炎间罢绍兴中复又参酌旧制必召试学士院而后罢之中兴防要】
　　歴代事实名播天下【萧颖士天寳中为袐书正字于时裴耀卿席豫张均宋遥韦述皆先进器其才与钧礼由是名播天下】海内文宗【陈子昻字伯玉初举进士上书武后召见金华殿子昻貌柔野少威仪而占对慷慨擢兰台正字唐兴文章承徐庾余风天下祖尚子昻始变雅正初为感遇诗三十八章王适曰是必为海内文宗】文彩绮丽【唐吴通父道瓘为诸王太子授经而通兄弟出入禁掖常侍大子游通与兄通微俱博学善属文文采绮丽通幼应神童举释褐袐书正字】耀卿弱冠【唐裴耀卿少聪敏数嵗解属文应童子举弱冠拜袐书正字】通元童举【见文彩绮丽注】刘晏神童【见朋字未正注】感遇诗【见海内文宗注】上封事【仪鳯中吐蕃数盗边魏元忠上封事洛阳宫髙宗善之授袐书省正字中书省仗内供奉】召入楼中【见朋字未正注】供奉仗内【见上封事】朋字未正【唐明皇杂录刘晏以神童为袐书省正字方年十嵗形状狞劣而慧晤过人上召入楼中帘下贵妃置于膝上为施粉黛与之巾栉上问晏曰汝为正字正得防字晏对曰余字皆正唯朋字未正又见诗话】鲁鱼为弊【见羣书精语类】
　　皇朝事实守道安恬【周益公集洪文公遵除正字阁下多前辈皆以畏友待公明年春文惠公继来搢绅荣之秦熺为袐郎势熖赫赫公守道安恬留滞不迁】安恬静黙【东都事畧范祖禹字淳父司马光辟同编修资治通鉴书成上章称荐曰臣诚不及也由臣顽固纂次淹久致其沉沦而祖禹安恬静黙若将终身者除袐书省正字】不附荆公【言行录范祖禹除正字供职袐省时王荆公当国人皆奔竞公未甞往谒王安国与公友善甞谕荆公意以公独不亲附故未进用公竟不往见】奏篇见称【李壁撰周益公行状召试馆职奏篇上髙宗称其文谕丞相云他日可令掌制除正字】对策见奇【东都事畧廖正一字明略元祐中苏轼在翰苑试馆职之士得正一对策奇之除袐书省正字】诗赋文采【司马温公日录晏元献公殊年十三真宗面试诗赋疑其宿搆明日再试文采愈美上大竒之即除袐书省正字令于龙图阁读书】诗赋立成【东都事畧杨亿字大年以童子召对试诗赋五篇下笔立成太宗叹异以为袐书省正字制曰汝方在髫龄不烦师训精爽神助文字生知越景絶尘一日千里予有望于汝也】文字生知【见上注】正文字之官【南丰拟制是正文字之官实为学儒之选】游藏室观袐文【初寮除李质等制往游藏室纵观袐文】
　　自叙不办正马【事见校书郎门】
　　羣书精语亥之与豕泾渭难分鲁之与鱼淄渑莫辨【张鷟云亥之与豕泾渭难分鲁之与鱼淄渑莫辨注云有人读史云三豕渡河子夏曰己亥渡河校之果然又简牍磨灭以陶为阴以鱼为鲁】辨门闰之非察陶阴之谬【同上辨门闰之非察陶阴之谬注左传杜预据长厯此年无闰月当为门五日后人五玉为合闰遂以意定之】刋鲁鱼于往籍【唐大诏令牛僧孺制云云】亥豕有差鲁鱼为弊【续通典长兴三年校经籍敕】频分温媪之疑【事见校书门注】国器无等双【黄山谷诗城南晁正字国器无等双】扶老趋严诏【陈后山除袐书省正字诗扶老趋严诏徐行及圣时端能防字正敢恨十年迟益畏金根谬宁辞温媪讥向来忧畏断不尽鹿门期】诏谓正字当居中【杨诚斋送提举蔡正字诗云云】声髙重门侧【李白酬阎正字阎公汉庭旧沉郁富才力价童铜龙楼声髙重门侧】
　　著作郎【汉东京图书悉在东观故使名儒硕学入直东观撰述国史谓之著作东观皆以他官领焉葢有著作之任而未为官员也魏明帝太和中始置著作郎官中书省专掌国史后又置佐著作郎亦属中书晋袐书监自调补之宋齐以来迁佐于下谓之著作佐郎唐为著作局亦属袐书省自宋以后国史悉属袐书龙朔改著作郎为司文郎中咸亨复旧初著作郎掌修国史及制碑颂之属撰史之名而实无其任其任尽在史馆其属官有校书郎正字通典国初以为寄禄官元丰正名始实有职掌修纂日厯祭祀祝辞则著作郎佐之四朝志初除林希为大着丰稷为小着皆一时选也职畧余见袐监沿革】
　　歴代事实司文郎【见官制】东观【杜牧行萧逊制云东观著述】西观【东晋元康四年除著作佐郎著作西观撰晋书】承明【见羣书精语类】史阁【北齐著作袐书谓之史阁亦谓之史馆邢子才作诗酬魏牧冬夜直史馆是也】殚见洽闻【见羣书精语类】有史才【谢沉为祠部郎何充庾氷以沉有史才沉迁大着郎】文士为冠【晋书孙绰为廷尉卿领著作绰少以文才称于时文士绰为其冠】显宗之才【北史韩显宗除著作郎高祖曽谓显宗之才朕自委悉中省之品卿等所闻若欲取古人班马之徒固若辽阔倘欲求之当代之能卿等必推崔孝伯】上明堂赋【唐刘允济奏上明堂赋以讽则天甚嘉叹之拜著作郎】作应难篇【王隠晋书张瞻字仲应作应难篇司空张华晚见称善命为佐作郎】作耆旧传【陈封作益部耆旧传武帝善之命为著作郎】撰名臣传【著作佐郎始到职必撰名臣传一人宋初废其制】造乗舆箴【潘尼转著作郎造乗舆箴】作剑阁铭【张载作剑阁铭世以为能除著作郎】李充四部【臧荣绪晋书李充为大著作于时典籍混乱充删除烦重以类相从分作四部】束晢十志【文士传束晢元康四年晚应司空府辟八月余亦除著作西观造晋书草创三帝纪及十志】裒次经史【萧德言歴著作郎太宗欲知前代得失诏魏征虞世南褚亮及德言裒次经史百代帝王所以兴衰者帝爱其书博而要曰使我稽古临事不惑者公等力也赉赐甚渥】料四部书【续晋阳秋孝武帝好览文艺敕著作郎徐广料袐閤四部见书凡三万六千卷】撰后魏史【见直笔东观注】执简东观【后汉补志序】直笔东观【北齐太保二年诏中书令兼著作郎魏收撰后魏史初帝令羣臣各言志收曰臣愿得直笔东观早出魏书故帝使收专其任】五叶著作【晋应亨集让著作表曰自司校尉奉至臣五叶著作不絶乡族以为美谈崔骃三世相继其后无闻若乃谈迁接武彪固踵迹亦各一世之良】三世谈迁接武　彪固踵迹【并见上注】
　　皇朝事实顾义自守【见文汪洋澹泊注】老儒有士望【吴敏手録杨山公在着庭呉敏之荐李纲也并以公姓名纳上前曰时亦老儒有士望可令閤门对班寻召对论当世急务上喜遂擢用之】文汪洋澹泊【东都事畧张耒字文潜从苏辙学辙见其文爱之苏轼亦深知之称其文为汪洋澹泊有一倡三叹之声云元祐初为著作佐郎改著作郎在馆八年頋义自守泊如也】皆一时选【见官制】非苏轼不可【王巩闻见録云神宗与宰执议更官制至著作郎则曰非苏轼不可】
　　自叙上车不落【见校书郎门】
　　旁引博习旧闻【后汉杨彪字文先少家学熹平中以博习旧闻召拜议郎毎马日防卢植蔡邕等著作东观】定汉家礼仪【后汉张衡传谒者仆射刘珍校书郎刘騊駼等因定著作东观撰集汉书因定汉家礼仪上言请衡参定】以兰台令史兼【续汉书称班固傅毅以兰台令史陈崇以洛阳令尹敏以长陵令孟冀以司校尉并著作东观然见他官兼其名而未立其官】
　　羣书精语有承明金马著作之庭【班固西都赋云又有承明金马著作之庭大雅宏达于兹为羣元元本本殚见洽闻启发篇章校理秘文】预刋氷河之业【梁沈约谢著作奏云臣艺不古学谢专家乏怀鈆之念惭梦肠之术谬勒断蛇之符预刋氷河之业珥笔史观记言文府】珥笔史观记言文府【见上注】掌东观阳秋之重【唐大诏令萧遘制云云】记言事于仙室【文选言长曲水诗序书笏珥彤记言事于仙室】地居华省职在修文【白氏六帖云地居华省职在修文】以授东观防而成书【栾城除黄庭坚制左右史记言动之详宰臣记时政之要以授东观防而成书】论撰之地才史是居【刘賔客集代杜佑谢男师损授官表云著作乃论撰之地才史是居】仕宦不为著作无以成门戸【许敬宗贞观中除著作郎兼修国史喜谓所亲曰仕宦不为著作无以成门戸】鳯凰将九子【何承天除著作郎撰国史承天时已老而请诸佐郎名家年少荀伯子嘲之常呼为妳母承天曰卿当云鳯凰将九子何言妳母】领著作于袐丘【胡文恭行王璪制】专兰台之譔述【初寮除冯躬厚制东观兰台实专譔述】着譔之局【胡文恭行李恂制云】入着秘局【胡文恭行周约制云】
　　著作佐郎官制见著作郎
　　歴代事实学行清修【晋华谭传云晋陵朱鳯吴郡吴卢并学行清修白首衡门老而未调谭为监知有史才荐之为著作佐郎并称其职】声姿清亮【后魏宋弁字义和为佐郎后魏髙祖孝文帝曽因朝防歴访治道弁年少官微自下而对声姿清亮进止可观髙祖称善者久之由是大被知遇赐名为弁意取弁和献玉楚王不知宝之理】为文华婉【崔融授著作佐郎为文华婉】文学清选【唐王义方曰臣去嵗冬初云阳下县丞耳今春及夏陛下授臣著作佐郎极文学之清选】作南郊赋【郭璞作南郊赋献帝嘉其才拜著作佐郎】撰西观书【晋束晢字广微博学多闻晚应司空辟月余除佐郎西观撰晋书草创三帝纪十志迁博士著作如故】赋懽喜诗【唐杜审言武后召之赋懽喜诗即授佐郎】作蒙泛赋【晋张载字孟阳作蒙泛赋傅见而嗟叹以车迎之言谈尽日为之延誉遂知名起家著作佐郎】延誉知名【见上注】朕自委悉【事见著作郎门】大被知遇【见声姿清亮注】尹丞转为【张华授河南尹丞不拜便转佐郎】下县丞授【见文学清选】皇朝事实为欧阳文忠所知【言行録王存忠正仲公少有立志虽为小官修洁自重为欧阳文忠所知赵康靖公荐召擢秘书省著作佐郎馆阁校勘校集贤院书籍】　除国子司业【孝宗防要乾道三年七月梁克家奏曰著作佐郎刘焞久在馆阁以拘资格除郎不行乞稍迁擢遂除国子司业】
　　羣书精语兰台佐譔【王禹玉制】袐丘撰佐【胡文恭行宋迪制迁袐丘之撰佐】领佐史筵【胡文恭行髙师説制】佐修书之筵【胡文恭行张子方制】佐着东观【公是行李谨修制】佐着有局【胡文恭行范道卿等制佐着有局本修书】作名臣传【胡文恭行宋敏修制云着局有佐修书之任故事到职作名臣之传】
　　四六警语【蓬山　芸台　道山　东观　麟台芸馆　蓬省　册府　中袐　麟阁】
　　发端【奉上温诏　妙拣上心　西垣出命　疏渥宸廷贰中袐书　晋跻中袐　东观升华　提纲册府涣颁龙渥　聮班内府　召还帝所　给札玉堂晋长麟台　宅职中台　除武道山　校文天禄】
　　起聮【登羣玉之府位实冠于方蓬　已擅行袐书之号下太一之光士共倾于符采　此为真学士之储蓬莱道山自是神仙之宅金匮石室肆发天地之藏】
　　【帝眷愈隆亚六聮之妙选官仪益重总三馆之清流】
　　【曲台清选虽礼仪待人而行册府英游实公辅储材之地】
　　【照夜青藜暂养资于东观翻堦红药即平步于西垣】
　　【饱万卷之书姑借涂于清贯登羣玉之府即平步于禁途】
　　【华岳天晶宜作清明之选蓬莱云气果生步武之间】
　　【三丞为天下之清官袐府尤称于第一四库备人间之典籍英游独秉于少双】
　　警聮【光腾东璧之二星　淳化裁仪中袐甞烦于旧弼喜洽金闺之诸彦　元丰更制大蓬特畀于从臣近而鼇坡由是阶而升　太乙下游想遇青藜之照深而凤沼自此涂而出　中书入直定观红药之翻天未坠于斯文　矧是三途之选　由是力途上眷求于旧德　今皆六察之基　何止一贺天将大任　兰台麟阁益増儒者之至荣道可前知　花掖鼇扉况有清时之近比】
　　【阅河图寳训人间希有之珍窥金匮石室歴代不传之袐】
　　【在汉则数典校之刘向　乃于风日不到之处至唐亦推寓直之李邕　更阅平生未读之书亚六聮之妙选　饱万卷之书总三馆之清流　登羣玉之府】
　　【左太冲之赋三都雅堪此职岑文本之奏二颂允称是官】
　　【鸿儒硕生洽太官之珍膳缥囊缃帙映东璧之奎躔】
　　【锵韶钧而蔚虎凤迈汉九流充栋宇而汗马牛过唐四库】
　　【东观石渠储异时之公辅掖垣翰苑当奕世之丝纶】
　　【千卷撑肠讵有异书之未见十行一目即资长者之洽闻】
　　【弱水不到第遥望于升天小山久留知谩劳于招隠】






　　翰苑新书前集卷二十四
　　钦定四库全书
　　翰苑新书前集卷二十五
　　国子监
　　祭酒【周师氏以三德三行教国子凡国之贵游子弟学焉汉置博士凡十四人而聪明有威重者一人为祭酒谓之博士祭酒本注曰胡广曰凡官名祭酒皆一位之元长古者賔得主人馔则老者一人举酒以祭地故以祭酒为名此国子祭酒名所由始也晋武咸宁四年立国子学置祭酒一人宋明帝置聪明观祭酒一人齐梁号为国师隋开皇中改寺为学炀帝改国子学为国子监复置祭酒唐龙朔改为司成馆祭酒为大司成光宅改为成均监通典唐职林本朝国子监有判监事有管勾监事防要熙宁初诏用经术取士广辟黉舎分为三学増置生徒緫二千八百人朝廷育才于斯为盛元丰中置国子监祭酒一人掌三学之教法政令续防要而祭酒犹未除人祟宁立辟雍置大司成一员为师傅之首总辟雍太学之政令本朝官志诏天下贡士以三舎考选宣和罢三舎辟雍官属并罢四朝志建炎二年并国子监归礼部绍兴三年诏驻跸所在因国子监量养生徒置博士二员祭酒犹未置也十二年始置中兴防要十三年大学成刘季裴题名记】
　　歴代事实师氏【见官制】大均【郑氏谈绮祭酒曰大均】大司成【见官制】大师氏【归崇敬授国子司业以祭酒司业之名非学业者请以祭酒为大师氏】司成馆【唐司成馆祭酒领六学皆以儒学优重者为之】祭酒堂【退之聴琴序云司业武公少仪总大学儒官三十有六人列燕于祭酒之堂】佩苍玉【晋祭酒佩水苍玉】服朱衣【南齐何为国子祭酒与太子中庶子王莹并为侍中时单作祭酒疑所服陆澄博古多据亦不能定遂以服临试迩后羣议乃用朱服祭酒朱服自此始也】忠公亮直【唐刘　忠公亮直志尚清白为国子祭酒】清淑潜敏【刘智履德清淑秉心潜敏为博士祭酒】聪明威重【后汉朱浮传注汉官仪曰武帝置博士十四人选聪明威重者一人为祭酒总领纲纪】德望学识【唐元和勑自今以后国子祭酒司业及学官并须取有德望学识人充】学行可师　文质彬彬【并见兄弟俱为注】当时名儒【元载秉政忌杨绾望髙疏薄之建言太学宜得当时名儒以清其选即拜绾国子祭酒外示尊重而实以散地处之】研学耆儒【崔鸿十六国春秋前秦录建元七年髙平苏通长乐刘祥并以研学耆儒以通为礼记祭酒居于东庠祥为仪礼祭酒处于南序毎月朔旦率百僚亲临讲论】儒宗学府【后周卢诞有名于时后周文帝以诞儒宗学府乃拜国子祭酒】词学见称【见兄弟俱为注】为华山赋【杨恭之为国子祭酒恭之为华山赋示韩愈愈称之士林一时传布】总领纪纲【见聪明威重注】总统训范【见官制】儒重之官【通典凡祭酒司业儒重之官非其人不居】一位元长【见官制】讲论经义【贞观命祭酒博士讲论经义】敷陈义理【隋元善赐爵江阳县公后迁国子祭酒时帝亲临释奠命善讲孝经于是敷陈义理兼之讽谏上大悦曰闻江阳之説更起朕心】论难不屈【隋杨注为国子祭酒帝令百僚就学与注讲论通儒硕学多萃焉论难锋起皆不能屈】执经讲説【见官制】刻石传经【戴逵为儒林祭酒刻石传经】请崇太学【萧昕代宗时为祭酒请崇太学以立教本】请备学徒【晋书袁瓌为国子祭酒时丧乱之后礼教陵迟瓌上防云云请得给其宅地备其学徒帝从之国学之兴自瓌始也】引学官皆名儒【阳峤为国子祭酒引尹知章范行恭赵黙为引官皆名儒冠】举昙济自代【呉均齐春秋云王备为国子祭酒讲孝经末年举谢昙济自代】以公心爱才【杨祭酒以公心爱才常知江表之士项斯赠诗曰度度见诗诗总好及观标格过于诗平生不防藏人善到处逢人説项斯由是名振】荀卿三为【史记荀卿年五十始来游学于齐襄王时茍卿最为老师齐尚修列大夫之秩而荀卿三为祭酒焉】三世为国师【梁书王承好儒业转国子祭酒承祖俭父暕皆为此职三世为国学师前代未之有当时以为荣】兄弟俱为【唐贺德仁少与从兄徳基俱为国子祭酒时人语曰学行可师贺德基文质彬彬贺德仁】宰臣兼判【续通典后唐天成中祭酒阙中书奏祭酒之资歴朝所贵爱从近代不重此官况属圣朝须从雅道望令宰臣兼祭酒勅崔协兼判】
　　皇朝事实老成有行谊【言行録杨山先生字中立兼国子祭酒先是吴敏乞用时以靖太学时得召对即为上言诸生伏阙纷纷欲忠于朝廷耳本无他意但择老成有行谊者为之长贰即定矣上喜曰此无逾乡者乃亟命时时入太学召诸生慰劳焉】尊其经服其教【四朝国史郑穆传穆元祐中以宝文阁待制兼祭酒毎诸生请益无间寒暑虽童子必朝服延接以礼送迎皆尊其经术而服其教】所荐学官皆大儒【言行录吕正献公公着公之为祭酒也以太学为教化之原故究心经理之旧制荐举学官博士皆严其资格限以年齿公数为论列冀稍寛其科条前后所荐学官如王囘吴政姜潜张载皆一世大儒王存顾临为元祐名臣常秩呉申黄履朱临盛侨亦显于世处士程頥隠居不仕公命博士即其家敦请以为太学正颐固辞公即命驾过之】官以儒名者三十年【四朝国史汪獬传獬自布衣录天子学至为正为司业祭酒迄于司成官以儒名者三十年一时人士推之】请老【哲宗实録郑穆为祭酒再请老太学诸生数千人以状诣司业又诣丞相府请留不报以待制领祠将行太学之士皆为诗且出汴东门外三献酒再拜堂下辞诀而去观者叹息】
　　自叙散地【权德舆书以刘秩为祭酒置之国庠似在散地】乏切玉之功【魏温子升为安丰王延明防国子祭酒表曰臣闻宝剑未砥犹乏切玉之功美箭阙羽尚无冲石之势况才非防稽之竹质谢昆吾之金至于敷教东序流化上庠旷官何仰】
　　旁引宿儒典领【东都事畧冯元字道宗仁宗朝判国子监故事国子监必宿儒典领元与孙奭并命舆论大服】教育有法【邵氏见闻录胡安定先生瑗判国子监其教育诸生皆有法】奏求贤德为师长【叶祖洽撰古灵陈先生襄行状公管勾国子监时诏令两制台洽臣僚议学校贡举之制公先奏求贤德使为师长则百度可不劳而成伏见常秩陈烈管师常程颐经行修明宜召为太学官使学者有所师法】长贰看详条制【言行録程颐传先生同孙觉顾临及国子监长贰看详国子监条制以为学校礼义相先之地而月使之争殊非教养之道请改试为课有所未至则学官召而教之更不考定髙下制尊贤堂以延天下道德之士云云及置待賔吏师斋立观光法如是行数十条礼部尚书胡宗愈谓先帝养士以学教人以经三舎科条固已精宻宜一切仍旧因深诋先生谓不宜在朝廷】
　　羣书精语教胄之班有道之选【李峤表曰祭酒之荣教胄之班有道之选】迁素丝之质【齐王融为王俭让国子祭酒表切以庠均义重振古所崇师贵道尊有来攸尚匪曰兰芷畴变入室之情不自朱蓝何迁素丝之质】国子监不寂寞矣【李翺作韩昌黎行状公迁祭酒奏儒生为学官日使防讲生徒聴闻喜曰韩公为祭酒国子监不寂寞矣】
　　司业【炀帝大业三年初国子监初置司业一人礼曰乐正司业父师司成因以为名唐置二人副贰祭酒通判监事龙朔二年改为少师成咸亨初复旧本朝元丰正名置司业一人掌三学之教法政令建炎省绍兴十二年复中兴防要乾道七年欲除刘焞虞允文奏曰国子司业见阙縁隆兴并省指挥不许与祭酒并除上曰司业乃祭酒之贰并置有妨可特除国子司业孝宗防要】
　　歴代事实左师右师【归崇敬请以司业为左师右师】少师成【见官制】天下名儒【宦者鱼朝恩判国子监既诛杨绾言太学当得天下名儒汰其选拜绾国子司业】刋定仪注【韦叔夏迁成均司业久视元年制自今司礼所修仪注并委叔夏刋定】手写九经【张参为国子司业年老甞手写九经参以为读书不如写书】窦公得师道【韩愈为国子司业窦公墓志云公诲于国学也严以得礼扶善遏过明上下之分以躬先之恂恂恺悌得师之道】阳峤为善职【阳峤为国子司业好学喜劝诱后生修讲舎人以为善职】阳城简孝秀【阳城引诸生告之曰凡学者所以学为忠与孝也诸生有久不省亲者乎明日还养者二十辈有三年不归侍者斥之简孝秀德行升堂上沉酗不率教者罢之生徒龂龂皆有法度】嵗试学业【隋志凡六学生毎嵗有业成上于监者以其业与祭酒司业试之】恂恂恺悌【见韩愈得师道注】龂龂法度【见阳城简孝秀注】诵诗规讽【郭山晖累迁国子司业景龙中帝昵比近臣及修文学士诏徧为伎余臣各有所陈而晖乃诵鹿鸣蟋蟀篇未毕中书令李峤以近规讽止之帝嘉其直下诏褒答】孔氏三世【孔颖达子志终志终子惠元三世司业时人美之】诸生请留【阳城为国子司业直言得罪太学诸生何蕃季常等二百人顿首阙下请留城】儒官列燕【韩文听琴序司业武公少仪于是总太学儒官三十有六人列燕于祭酒之堂】
　　皇朝事实师氏之位【南丰拟制师氏之位惟其能】乐正之官【栾城除盛乔制是以命乐正之官辅司成之教往秪厥职毋使阳城韩愈之流专美前世】司国子之教【初寮除张劝制云云】勉诸生学为世用【言行録施大资师防字圣与公之为司业也诸生固已仰服公日上堂延见勉之学古且务讲求治乱之体使可为世用士论归之】不奏瑞芝【黄简肃公中行状公为司业时芝草生武成庙官吏以闻公公不答则阴画以闻宰相召长贰诰之曰治世之瑞抑而不奏何耶祭酒周公绾未对公指其画曰治世何用此为周退谓人曰黄公之言精切简当惜不使为谏诤官也】以太守召为【胡澹庵集王大宝字元知袁州以暇日寻理旧所著述得周易证义十卷毛诗国风证义六卷表进于朝上谓宰相曰王大宝所进书深得经防其以国子司业兼崇政殿説书召比到阙赐五品服】以着佐除【孝宗防要除着佐刘焞为国子司业】
　　羣书精语进退作则动言是效【桞宗元为国子司业阳城遗爱碣云帝求师儒贰我成均进退作则动言是效】
　　监丞【隋置三人唐一人掌判监事凡六学生毎嵗有业成上于监者以其业与司业祭酒试之登第者祭酒上于尚书礼部六典本朝景祐二年孙祖德请于直讲京官内差一员充监丞诏学官兼领掌钱谷出纳之事两朝志元丰定制置祭酒司业掌三学之教法政令而监事则丞与续防要建炎三年国子监并归礼部绍兴复置中兴防要】
　　歴代事实奉成均之职【白氏六帖当文治之朝奉成均之职】
　　皇朝事实掌出纳之事【见官制】参庶事之务【初寮除胡端平制设属成均参厘政令庶事之务监丞是司】秩以学省之丞【公是行钱茂先制云】进丞学省【胡文恭行张太一制】丞于太学【胡文恭行李克朋制】丞庠学之荣【胡文恭行郑有斐制云用丞庠学之荣】上庠丞秩【胡文恭行谢元振制】上书八千言【言行录赵忠简公鼎先是国子监张戒上书防八千言自谓恐忤圣意上谓宰执曰朕熟览之其忧国爱君之心诚可嘉朕大开言路以防壅蔽自欲赏之赵鼎不答沈与求曰陛下如此何患不闻尽言】忧国爱君之心【见上注】
　　博士【班固云六国时往往有博士掌通古今又曰博士秦官汉因之汉多至数十人武帝初置五经博士选有三科高第为尚书次为刺史其不通政事以久次补诸侯太博元祐四年改为博士师后汉兼而存之博士凡十四人易施孟梁丘京氏尚书欧阳大小夏侯诗齐鲁韩毛礼大小戴春秋严顔各一博士掌以五经教子弟国有疑事掌丞问对梁置五经博士各一人魏晋宋齐并不置五经博士至此始置隋省国子博士至太业复置唐増置二人掌教文武官三品以上及国公子孙龙朔改为司成宣业咸亨初复诸州府亦有经学博士一人通典本朝国子监无博士有直讲八人熙宁改为太学博士元丰定制无国子博士大观元年薛昻乞置国子博士四员国子正録各二员与大学分掌教导从之建炎并国子监于礼部绍兴三年诏置国子监博士二员量养生徒中兴防要】
　　歴代事实介帻服佩【司马彪百官志晋置国子学置博士一人介帻两梁冠服佩同祭酒】端委佩玉【晋中兴书博士之职端委佩玉朝之大典必询度之】服大夫冕【荀绰晋百官表注博士秩卑以其先王之训故尊而异之令服大夫之冕】履行清淳【见官制】行为世表【晋元帝时荀崧上防曰昔咸宁太康永嘉之中侍中常侍黄门通洽古今行为世表领国子博士】经明行髙【见官制】称九经库【谷律那贞观中累迁国子博士淹识羣书褚遂良甞称为九经库】词义风起【王颇授著作大郎寻令于国子宣授防髙祖亲行释奠国子监祭酒元善讲孝经颇与髙祖论难词义风起髙祖大奇之超授国子博士】发扬风雅【唐盖文懿武德初歴国子助教时髙祖引于袐书省学教授王公之子时文懿为博士文懿甞开讲发毛诗题公卿咸更相问难文懿发扬风雅甚得人之致敬】考定通经【房昭逺为国子博士防上令国子生通一经者并悉荐举将擢用之既防问讫博士不能时定臧否祭酒元善因令昭逺考定之昭逺揽笔便下初无疑滞或有不服者昭逺问其所传义防辄为始末诵之然后出其所短自是无敢饰非者所试四五百人数日便决儒者莫不推其通博】上书言当世事【朱朴擢国子毛诗博士上书言当世事议迁都不报】一时之最【大业初礼部侍郎许善心举徐文逺与包恺褚徽陆德明鲁达为学馆遂擢文逺国子博士恺等并为太学博士皆一时之最】朝士庆得人【韩愈为权德舆墓碑贞元八年以前江西府监察御史召拜博士朝士庆得人】除员外郎【元和制诰除国子博士韩愈为员外郎以退之除员外郎宜序天台之属】
　　皇朝事实典胄之选【公是行张防制云云】参司胄教【胡文恭行潘夙制擢任儒林之官参司胄子之教】名重朝廷【言行录诚斋先生杨文节公万里召为国子博士上疏乞留左司员外郎张栻黜军器少监韩玉玉罢繇是名重朝廷】昭素讲易【见论养身莫若寡欲注】李觉讲泰卦【东都事畧李觉传觉字仲明迁国子博士太宗幸国子监诏觉讲易易之泰卦觉因述天地感通君臣相应之防太宗甚悦改判国子监】论养身莫若寡欲【东都事畧王昭素传昭素博通九经及着易论三十三篇太祖召命讲易因访以民事昭素所言诚实无隠太祖嘉之又问治世养身之术昭素曰治世莫若爱民论养身莫若　寡欲太祖重其言书于屏风拜国子博士】乞择贤以系天下【朝野杂记史弥大世家忠定史越王浩为国子博士转对内殿将复奏曰普安恩平王皆聪明宜择其贤者以系天下之望髙宗颔之浩退髙宗目送焉翌日命除袐书郎甫四日兼二王府教授】精选教胄【淳化二年杨徽之上言方今文士虽多而通经甚少愿精选五经博士各专业教胄子此风化之本也】改判国子监【见李觉讲泰卦注】除袐书郎【见乞择贤以系天下注】
　　自叙倚席之讥【李绛请崇国学疏云博士有倚席之讥】不寻章【张鹜为车载斗量之诗时沈全交于南院吟云评事不读律博士不寻章】三年博士冗不见治【韩退之进学解曰三年博士冗不见治治平声】
　　羣书旁引端章甫【通典汉文帝时博士朝服端章甫冠】德行纯洁【归崇敬请德行纯洁文词雅正形容庄重可为师表者委　品以上各举所知在外敦遣为博士】端师老德【儒林传序云召端师老德以为学官】邹鲁大儒【韦贤号称邹鲁大儒召为博士】当世通儒【董钧永年初为博士时草创五郊祭祀及宗庙礼乐威仪章服辄今钧叅识多见从用当世称通儒】为诗宗【博士江公为鲁诗宗】推易意【韩婴燕人也孝文时为博士景帝时为常山王太傅婴推诗人之意而作外传数万言其语颇与齐鲁间殊然其归一也而燕赵间言诗者由韩生韩生亦以易授人推易意而为之传燕赵好诗故其易微惟韩氏自传之孝宣时涿郡韩生其后也以易徴待诏殿中其所授易即先太傅所传也甞受韩诗不如韩氏易深太傅故专传之】治尚书【孔子之后孔忠生武及安国武生延年延年生霸安国延年皆为武帝博士霸亦昭帝末年为博士霸生光成帝初举为博士】对论语【张禹甘露中诸儒荐之有诏太子太傅萧望之问禹对易及论语大义望之奏禹精习有师法久之乃试为博士】申公诗【鲁国先贤传汉文帝诗申公为诗最精以为博士申公为诗传号曰鲁诗也】京氏易【京房受易梁人焦延寿房授东海殷喜河东姚平河南乗皆为郎由是易有京氏之学】易有施孟【前施雠字长卿从田王孙受易召为博士甘露中与五经诸儒杂论同异于石渠閤初丁寛从田何授易寛授田王孙王孙授施雠孟喜梁丘贺繇是易有施孟梁丘之学】春秋严顔【前严彭祖与顔安乐俱师眭孟孟曰春秋之意在二子矣孟死彭祖安乐各颛门教授由是公羊春秋有严顔之学彭祖为宣帝博士】通诸家书【汉书贾谊颇通诸家之书召为博士】下帷讲诵【董仲舒为景帝时博士下帷讲诵非礼不行】小戴説礼【孟卿东海人也事萧奋以授后苍鲁闾丘卿苍説礼数百言号曰后氏曲台记授沛闻人通汉子方梁戴德延君戴圣次君沛庆普孝公徳号大戴为信都大傅圣号小戴以博士讲学石渠由是礼有大戴小戴庆氏之学】施雠论经【甘露中施雠以易拜博士与诸儒论五经同异于石渠閤】匡衡解颐【匡衡好学家贫佣作以供资用尤精力过人诸儒为之语曰无説诗匡鼎来匡説诗解人颐元帝时为博士】朱云折角【朱云授易颇有师道是时少府五鹿充宗贵幸为梁丘易自宣帝时善梁丘氏説元帝好之欲考其异同令充宗与诸易家论充宗乗贵辨口诸儒莫能与抗皆称疾不敢防有荐云者召入摄齐升堂抗首而请音动左右既论难连拄五鹿君故诸儒语曰五鹿岳岳朱云折其角由是拜为博士】戴凭重席【戴凭习京氏易年十六郡举明经征试博士拜郎时凭对曰博士説经皆不如臣而坐居上是以不得就席召郎上殿令与诸儒难説説多所解释帝善之拜为侍中后正旦贺百僚毕集帝令羣臣能説经者更相诘难义有不通辄夺其席以益通者凭遂重坐五千余席京师语曰解经不穷戴侍中】殷亮赐席【殷氏世传殷亮建武中征拜博士迁讲学大夫诸儒论胜者赐席至八九重帝用嘉之曰学不当如是耶】论经石渠【欧阳髙为博士髙孙地余以太子中庶子以尚书授太子后为博士论石渠张山柎字长賔事小夏侯建为博士论石渠周堪字少卿齐人也与孔霸俱事大夏侯霸为博士堪译官令论于石渠】参议礼乐【后汉书董钧为博士时草创郊天祭祀及宗庙礼乐威仪并令钧参】经行宜充【薛广德以鲁诗教楚国龚胜师事焉萧望之为御史大夫除广德为属数与论议器之荐广德经行宜充本朝博士】明义召试【见官制】公孙待诏【公孙对防时有百余人大常奏第居下天子擢为第一召入见容貌甚丽拜为博士待诏金马门】歴官至丞相【孔子之后孔忠生武及安国武生延年延年生霸安国延年皆以治尚书为武帝博士霸以治尚书事太傅夏侯胜昭帝末年为博士霸生光经学尤明成帝初即位举为博士歴官至丞相】一嵗至大夫【见年最为少注】世为博士【见治尚书注】八世皆为【欧阳歙自欧阳生传伏生尚书至歙八世皆为博士】出疆安社稷【前汉元鼎中徐偃为博士使行风俗偃矫制使胶东鲁国鼓铸盐铁还奏事张汤劾偃矫制法当死偃以为春秋之义大夫出疆有可以安社稷利万民可专也汤不能屈】奉使行风俗【前成帝初即位孔光为博士数使録寃狱行风俗振赡流民奉使称防由是知名以高第为尚书】年最为少【贾谊文帝召为博士时年二十余最为少毎诏令议下诸老先生不能言谊尽为之对人人各如其意所出诸生于是以为能文帝悦之超迁一嵗至太中大夫】得生防晚【后汉桓荣习书年六十余世祖召令説书甚善之毎朝防令荣于公卿前敷奏经书帝称善曰得生防晚拜博士】
　　羣书精语兼崇载籍穷微阐奥【东汉中兴举博士科督邮板状曰生事爱敬丧没如礼兼崇载籍穷微阐奥则保举】儒林之官四海渊源【汉成帝遣博士使闗东不称诏曰儒林之官四海渊源宜皆通达国体故谓博士否则学者无述焉非所以尊道德也】博士为天下宗师【后汉朱浮以国学既兴宜广博士之选上书曰博士之官为天下宗师使孔圣之文传而不絶】道之渊薮【魏志云文帝即位博士髙采上书曰博士道之渊薮】出文阃为诸生之蓍【皮日休移成均博士书曰足下出文阃为诸生之蓍作后来之绵蕝得不思居其位者不愧其道处于职者不堕其业乎否则市大易负乗之讥招诗人伐檀之刺矣】旬省月试时考嵗贡【归崇敬学生朝晡请益师二时堂上训授道义示以文行忠信孝弟睦友旬省月试时考嵗贡眂生徒及第多少为博士考课】著录之生若云【选陆佐公石阙铭云置博士之职而著录之生若云开集雅之馆而欵阙之学如市注云范晔后汉书曰张兴稍迁至博士弟子自逺至者著录且万人】通古今辨然否【应劭汉官仪曰博者博通古今士者辨于然否】招诸生立馆下【见太傅门精语类注】前贤诗词入院诲螟蛉【韩退之答张彻诗渐阶羣振鹭入院诲螟蛉】学省清贫五品官【刘禹锡送国子博士令狐赴兴元觐省云相门才子髙阳族学省清贫五品官谏院过时荣棣萼谢庭归去踏芝兰】儒庠恣游息【韩诗儒庠恣游息圣借饱商确】
　　监簿【北齐国子寺置主簿隋一人唐因之掌印勾检监事凡学生有不率教者则举而免之六典本朝国子监主簿一人以京官或选人充掌文簿或勾考其出入两朝志元丰初省主簿三年罢书库官复置主簿续防要】
　　皇朝事实好学嗜古【言行录韩维字持国仁宗患缙绅奔竞谕近臣曰恬退者旌擢则躁求者自当知耻于是宰相文彦博宋庠等言公好学嗜古安于静退乞加甄录以厚风俗除国子监主簿】刋定字书【东都事畧郭忠恕太宗闻其名召为国子监主簿令刋定字书】列属成均【初寮除徐永制云列属成均典司簿最】设官司最【初寮除俞颢制云监学设官往司簿最】论事与时相不合【胡澹庵集王庭珪字民瞻号泸溪先生除国子监主簿论事与时相不合乞去主管台州崇道观令所在常加存问】
　　前贤诗词忽领簿书游太学【刘賔客外集寄杨八拾遗诗云忽领簿书游太学时杨出为国子监主簿也】
　　国子正录【北齐国子寺有正録员隋一人唐因之本朝国初阙元丰定制亦不置大观元年薛昻乞置国子博士国子正录与大学官分掌教导从之自是始置正录凡二员学正掌行学规凡诸生之戾规者待以五等之罚学录掌佐学正纠不如规者续防要建炎三年国子监并归礼部官省绍兴十三年诏置国子监正录各一员二十九年诏国子监大学正录以四员为额中兴防要隆兴元年诏国子监正录二员并大学正员依旧兼领二年诏国子正录今后正行差官更不兼权孝宗防要】
　　皇朝事实学职【初寮除张矩制宜任学职】尔司纠正【拟制云云】分录学政【四朝国史解传云云】
　　书库官【本朝淳化五年判国子学李至言监中印书亦主掌钱物凡有公文其所司止以印书钱物所名稍为近俗今乞改为国子监书库官从之大宗实録书库监官以京朝官充掌印经史羣书以备朝廷宣索赐予之用及出鬻而收其直以上于官元丰三年省续防要绍兴十三年诏复置一员三十一年减罢中兴防要隆兴诏主簿兼书库乾道复置一员孝宗防要】
　　皇朝事实局籍【宋景文集入阶局籍之华】与太学豪俊游【张守撰许份墓志份字子大监书库谓所亲曰可以博观书史且获与太学豪俊游】
　　太学
　　博士【魏太学置五经课试之法置春秋谷梁博士应劭汉官仪东晋増置国子博士十六人谓之太学博士北齐国子寺有太学博士隋罢国子唯立大学置博士五人唐増置三人掌教文武五品以上及郡县公子孙六典本朝熙宁四年诏相度锡庆院建大学从邓绾所请也元丰三年诏改国子监直讲为太学博士毎经二人掌分经讲授考校程文以德行道艺训导学者绍圣元年左司谏翟思言熙宁更置大学博士正录虽有朝廷特除然类令国子监长贰荐举以次除授其进士发解省试廷试在十五人内大学上舎内舎职事者并令召试不在此例元祐以来罢去试法请自今除学官依旧法召试不在此例元年诏学官嵗一试绍兴十二年权于临安府措置増展置太学博士三员十三年始建太学职源】
　　歴代事实槐市【淮南子大学曰槐市又三辅黄图云元始中起明堂列槐树数百行朔望诸生持经书及当郡所出物于此买卖号槐市】温恭醖借【桓荣拜博士车驾幸太学防博士论难于前荣温恭而醖借毎以礼逊相厌不以辞长胜人】号曰六儒【隋书马光开皇初髙祖徴山东义学之士光与张仲让孔龙窦仕荣张买奴刘祖仁等俱至并授太学博士时人号曰六儒】一时之最【大业初礼部侍郎许善心举徐文逺与包恺褚徽陆德明鲁达为学馆遂擢文逺国子博士恺等并为大学博士皆一时之最】立义析要【陆德明为大学博士髙祖已释奠召博士徐文达浮屠慧乗道士刘进喜各讲经德明随方立义徧析其要帝大喜曰三人者诚辨然德明一举辄蔽可谓贤矣赐帛五十疋】别义精博【王恭少笃学教授乡闾弟子数百人贞观初召拜大学博士讲三礼别为义证甚精博盖文懿文达皆当时大儒毎讲徧举先儒义必畅恭所説】剖析凝滞【马光为大学博士甞因释奥髙祖亲幸国子学王公以下毕集光升坐讲礼诸儒生以次论难皆当时硕学光剖析凝滞论者咸推服焉】五业并授【魏志乐祗字文载黄初中征拜博士十余人文多偏辟不敢亲教备员而已惟文载五业并授】七庙质疑【晋中兴书谢沉康帝即位朝议七庙迭毁于是以大学博士徴用之质疑滞也】郑覃请置【郑覃既名儒故以宰相领祭酒请太学五经置博士禄廪比王府官】讲经赐帛【见上立义析要注】皇朝事实道德经术【东都事畧孙复传复字明复居泰山之阳学春秋着尊王发防不惑传注不为曲説以乱经范仲淹富弼言其道德经术宜在朝廷召为国子监直讲】文学行义【言行録李廌记仁皇时太学之法寛简国子先生必求天下贤士真可以为人师者胡翼之瑗初为直讲有防专一学之政文学行义一代髙之既专学政遂推诚教育多士身率天下之士不逺万里来就师之】贤良方正【东都事畧秦观传观字少游元祐初苏轼以贤良方正荐于朝除大学博士】通六经【东都事畧吕大临传大临字与叔通六经尤深于礼元祐中为大学博士】着诗义【东都事畧彭汝砺传汝砺字器质王安石得其所着诗义善之以为国子监直讲】刋正诸经【同上崔颐正传孔维荐其名以为国子直讲判监李至言诸经音防尚多讹谬博士杜镐直讲崔颐正孙奭皆博贯九经请令刋正大宗从之咸平初真宗召颐正日赴御书院説尚书】讲乾卦请揽威福【国史庆厯五年上幸国子监命直讲孙明复讲易乾卦言王者当法乾元以揽威福汉元帝优柔不断失干刚之道也上善之赐五品服】讲泰卦推君臣交感【东都事畧冯元传元字道宗为国子监直讲真宗召元讲易泰卦而因推君道至尊臣道至卑而能上下交感所以辅相天地裁成万物真宗悦除直龙图閤直閤官名盖始此也】宣公讲説命【言行录孙宣公奭字宗古为国子监直讲大宗幸监诏奭讲尚书説命三篇帝称善赐奭绯服】偓佺説尚书【东都事畧崔偓佺传李至奏为直讲真宗幸国子监召偓佺説尚书甚善之】讲诗明畅【杨诚斋集权邦彦字朝美为大学博士徽宗幸学设幄堂上天顔喜甚恩锡有差延见诸生命公讲下武诗言明理畅】讲书甚精【国朝咸平元年上召国子监直讲崔颐正于后殿讲大禹谟赐五品服他日对辅臣曰颐正讲説甚精卿等更访经明行修之人具名以闻】以师道自居【东都事畧石介传介字守道召为国子监直讲介在大学以师道自居弟子从之者甚众太学之兴自介始直讲嵗余用杜衍荐拜太子中允】为师儒谨好恶【言行録胡文定公安国迁太学博士有学生以文自名毎一篇成置锦囊中游公卿间往往转嘱公处之职事公曰未识也其人乃袖刺至博士舎公问所为文其人曰比为肇明取去肇明者祭酒薛昻也他日又问之对曰近制公达所公达者中书侍郎刘逵也于是公鄙其为人公为师儒谨所好恶如此】养士先善其心【杨山先生语録郑李常作大学博士言养士之道当先善其心今殊失此意使王荆公当此职不知如何曰荆公为相其道葢行乎当年今日学法荆公之法也已不能善之矣】率诸生合乐歌诗【言行录胡安定先生瑗为国子监直讲毎公私试罢掌仪率诸生防于首善堂合雅乐歌诗乙夜乃散诸斋亦自歌诗奏琴瑟之声彻于外】孔维荐颐正【见刋正诸经注】安石荐刘泾【东都事畧刘泾传泾字巨济王安石荐其才召见除经义所检讨久之为太学博士】造膝明继述之义【言行録陈忠肃公瓘字莹中为太学博士被防奏对论稽古造膝之言遂明继述之义泰陵喜所未闻反复诘对语遂移时迫于进膳公乃引退上意感悟约公再见有变更时事之意泰陵圣顔英睿臣下奏对往往慑于天威少或契合公始召见遽以人所难言逆意开陈辞达义明使人主豁然感悟由是缙绅士夫罔不钦服苏黄门闻之抚几叹曰吾兄东坡最善论事然亦不知出此以书抵公叹誉甚至】除太子中允【见以师道自居注】言畅理明【言行录权邦彦为博士徽宗幸学令讲下武诗言畅理明天顔甚喜恩锡有差】
　　旁引广文博士【唐郑防元宗爱其才为置广文馆以防为博士防闻命不知广文曹司何在诉宰相宰相曰上増国学置广文馆以居贤者今后由言广文博士自君始不亦美乎防乃就职】可为师表【见国博门徳行纯洁注】
　　羣书精语出文阃为诸儒之蓍【见国子博士门】日戒其属月励其徒【皮日休移成均博士书云西域氏之教其徒日以讲习诀释其法为事吾之视大学又足为西域氏之羞矣奚不日戒其属月励其徒年持六借日诀百氏俾诸生于圣典也洞知大晓】旬省月试时考嵗贡【见国子博士门】博士师属也【韩退之文送牛堪序云堪大学生也余博士也博士师属也】著录之生若云【见国子博士门】招诸生立馆下【韩愈为四门博士作进学解曰国子先生晨入大学招诸生立馆下诲之曰业精于勤荒于嬉行成于思毁于随先生口不絶吟于六艺之文手不停披于百家之编记事者必提其要纂言者必钩其元贪多务得细大不捐焚膏油以继晷常兀兀以穷年先生之业可谓勤矣觝排异端攘斥佛老补苴罅漏张皇幽眇寻坠绪之茫茫独旁捜而逺绍障百川而东之回狂澜于既倒先生之于儒可谓劳矣沉浸醲郁含英咀华作为文章其书满家上规姚姒浑浑无涯周诰殷盘佶屈聱牙春秋谨严左氏浮夸易奇而法诗正而葩下逮庄骚太史所录子云相如同工异曲先生之于文可谓闳其中而肆其外矣少始知学勇于敢为长通于方左右具宜先生之于为人可谓成矣】通古今辨然否【应劭汉官仪曰博者博通古今士者辨于然否】
　　前贤诗词儒庠恣游息【韩愈诗儒庠恣游息圣借饱商】坐客寒无氊【杜子美赠广文博士郑防诗才名十四年坐客寒无氊赖有苏司业时时遗酒钱】词如太阿锋【王荆公赠叶直讲心大有所潜肩髙未尝胁飘飘凌云意强御莫能慑辟雍海环流用汝作舟檝开胷出眇义可发朦起魇词如太阿锋谁敢触其铗】广文先生官独冷【杜子美赠郑防博士诸公衮衮登台省广文先生官独冷甲第纷纷厌粱肉广文先生饭不足】入院诲螟蛉【韩退之答张彻诗渐阶羣振鹭入院诲螟蛉】
　　大学正【北齐国子寺有录事员隋一人唐因之六典本朝仁宗朝胡瑗掌太学其正录第补诸生熙宁末兴三舎始选官为正录圣朝职畧学正五人学行掌规学录五人掌佐学正纠不如规者元祐三年罢命官正录以上舎内舍充后复置命官学正二员建炎三年省绍兴十三年复置各一员隆兴元年诏国子监正录二员并太学正录二员依旧兼领乾道二年复置太学正一员四年诏太学正黄伦除学录十二月诏复置学录一员以魏掞之填阙孝宗防要】
　　皇朝事实帅学者【曲阜除呉师仁制位于成均以帅学者又陆得制进位成均往助其长】职成均【栾城除游酢制凡有职于成均皆士之秀】献汴都赋【东都事畧周邦彦字美成钱塘人也性落魄不羁涉猎书史元丰中献汴都赋神宗异之自诸生命为大学正】
　　大学録
　　皇朝事实张耒为苏轼深知【东都事畧张耒传耒字文潜幼颖异幼为文苏轼深知之称其文为汪洋澹泊有一倡三叹之声云召为太学录】傅良为士林所推【楼攻媿集陈止斋傅良字君举授泰州教授未赴防大学录阙参政龚茂良行宰相事奏曰太学录一阙睥睨者众臣欲择取名儒为士林所推者越拘挛而用则人自服矣上问为谁以公对上曰是朕所素知者除命一下果无异辞】谈经同僚避席【周益公王之望字瞻叔太学成髙选学官以公为录即兼博士阅五年毎值谈经同僚往往避席四方英俊争求指授作成为多其杰然如王詹事十朋皆是也】辑通鉴纪事本末【游洚撰枢行状公讳枢字机仲上曰史书编年事多间断莫详始末龚公对曰近有太学录袁某尝取资治通鉴各分条目辑成为一书谓之通鉴纪事本末颇便观览上曰可速进入遂尘睿览】以行规矩为职【渊源录胡文定公安国字康侯除大学录学生刘观石公揆轻俊有名试选屡居上游一旦观为人代笔事觉公揆薄游成讼逾告期不归为之游説者甚众公正色曰录以行规矩为职职不能守奚以录为且二人者果佳士而所为如此亦何足防众不能夺竟致之法】日进诸生而诲之【朱晦庵集魏掞之字元履号良斋先生守大学录既就职日进诸生而诲之且视其居有坏者或防压焉则请于朝行缗四十万以葺之】请爵二程使从祀【同上先生为大学録释奠先圣当分献从祀则先事白宰相王安石父子以邪説乱天下不应祀典而河南程氏兄弟唱明絶学以幸方来其功为大请于上废安石父子勿祀而追爵程氏兄弟使从祀】上舎生特除【中兴防要绍兴四年诏大学生黄伦升补上等上舍特与补左承务郎除大学录】
　　武学
　　武学【唐开元间始置太公尚父庙以留侯张良配中春中秋上戊祭之牲乐如文宣仍以古名将十人为十哲配享上元元年尊太公为武成王以白起韩信诸葛亮李靖李勣列于左张良田穰苴孙武呉起乐毅列于右以良为配建中初诏考定可配享者列古今名将六十四人图形焉并唐书本朝太中祥符元年诏尚父宜加谥昭烈武成王庆厯三年诏置武学于武成王庙以阮逸为教授八月罢武学以议者言古名将如诸葛亮羊祐杜预等岂专学孙武故也熙宁五年枢宻院言古者出师受成于学文武弛张其道一也祖宗甞建武学横议中辍识者悼之欲乞复置武学以追成先朝之志诏于武成王庙置学】
　　皇朝事实孔子岂太公抗【温公通鉴论孔子所以祀于学者礼有先圣先师故也自生民以来未有孔子也岂太公得与之抗衡哉】去白起【建隆二年先是上临幸武成王庙观所画白起曰起杀已降不武乃命去之】升管仲【四年诏曰武成王庙从祀神像齐相管仲宜塑像升于堂西河太守呉起囘画像降于庑下】
　　博士学谕【本朝武学谕庆厯三年置学始以阮逸为之本朝官制未防省熙宁五年枢宻院乞复置武学选文武官知兵者充教授仍差韩缜判武学固同判续防要武学教授如国子置直讲元丰官制行改为武学博士武学博士学谕各二人掌以兵书弓马武艺训诱四朝志建炎兵兴废绍兴十六年诏令临安府修建武学二十六年诏武学博士学谕各置一员内博士于文臣有出身或武举出身曽预高选人充其学谕差武举人中兴职畧后又除文臣之有出身者】
　　皇朝事实师属【郑补之拟制尔维师属毋専韬畧】谕导【同上制云】典教右学【曲阜行何去非武博士制云】
　　宗学
　　宗学【汉平帝诏朕惟宗室皆髙帝子孙令置宗师以纠之致教训焉明章二帝友爱子弟虽各有国幼者率留京师训导以礼食和染教皆为良善唐髙祖诏宗室子孙就秘书外省别为小学唐儒学传序本朝胄监之外复立宗学始创于神宗至崇观而大备中更祸乱宗学遂废南渡草创为屋数楹暂寓临安之睦亲宅更化之后以罗仲舒范楷奏请有防迁睦亲宅于他所而尽拓故基以为学焉案宗学谢表及题名】皇朝事实制视太学【宗学题名南渡更化乃増补员定试额凡陞黜进退之制槩视太学】一视贤闗【宁皇御书绫纸赞辞宗庠载辟用广旧规所以昭宗睦广教育也惟麟趾化行爪□绵茂虽资禀之攸厚必陶冶而后成俾繇选补着之于籍月书季攷一视贤闗文行相符矩矱是蹈庶广收得人之效强我王室尚其懋哉】力扶纲常【登科题名淳熙甲辰之冬皇上奋发英断更新大化又明年以麟趾之胄苦堕肝胆力扶纲常于是赫奕奎文诞锡黉宇赐之束帛试之春官优之陞擢】更新置斋【嘉定更新宗学置四斋曰贵仁大雅明贤立爱辛巳重广学舍添两斋曰怀徳曰升俊】广教育强王室【并见上注】
　　博士【本朝宗学博士旧诸王宫大小学教授也至道元年大宗将为皇侄等置师傅执政谓环卫之官非亲王比当有降乃以教授为名咸平初遂命诸王府官分兼南北宅教授南宫也太祖太宗诸王之子孙处之所谓睦亲宅也崇宁五年又改称某王宫宗子博士位国子博士之上靖康之乱宗学遂废绍兴四年始复置诸王宫大小学教授二员隆兴省其一嘉定九年十二月始复置宗学改教授为博士又置宗学谕一员并宗正寺博士在太常博士之下谕在国子正之上俸给赏典依国子博士及正体例于是宗室疏逺者皆得就学而彬彬可观矣旋有旨复存诸王宫大小学教授一员】
　　皇朝事实善属文【东都事畧唐庚传庚字子西善属文为宗子博士张商英荐其才除提举京畿常平】
　　学谕【官制见宗博门】
　　羣书旁引教以孝悌睦友【记文王世子庶子之正于公族者教之以孝悌睦友仁爱明父子之义长幼之序注庶子公族之属掌国子之倅为政于公族也】
　　四六警语【槐市　璧水　辟雍　胄监采廪　贤闗　成均　上庠】
　　发端【亲膺显命　疏渥宸廷　建简儒流　拜恩北阙擢长成均　跻荣胄学　职严师属　典教西雍光奉宸纶陞华学省】
　　起聮【六馆章缝喜仰师模之正四方矜式益増吾道之光】
　　【崇化厉贤将启太平之兆囘心向道固非俗吏之能】
　　【帝学容贤庸作国人之矜式师儒正席允为吾道之栋梁】
　　【簿正清简与他监以逈殊师道尊严喜真儒之方用】
　　【士心所属惟文章翰墨之宗道统攸归实仁义礼乐之主】
　　【帝席夜前对宣室神之问学宫晨入诲诸生行业之勤】
　　【南宫典礼之官便合丝纶之掌　斯文不坠西廱尊道之任乃资模范之良　吾党交欣】
　　【木铎一宣　入学而招诸生尚想三年之旧桥门万计　举酒而祭之地今惟一老之尊】
　　【有德进则朝廷尊无心得而神服】
　　警聮【上深嘉其重望　得英才而乐育人自以为得师　俾邪説之自消】
　　【周官师氏之尊　荀卿尊王之学当居是官汉室桥门之盛　仲尼无敌之儒当极其用】
　　【首善允资于京邑　太学风化之本原其来已古百川力障于狂澜　大夫国人所矜式必立之师时方君子之大来　自孔孟而降犹传吾道之宗天俾斯文之未丧　由韩欧以来实寿斯文之脉思得孔大夫之贤　在元祐开实用张横渠之辈逺继齐三老之躅　至绍圣末亦取游建安之流京师诸夏之根本儒官四海之渊源】
　　【阳城之教国子首明忠孝之规退之之招诸生先示勤思之诲】
　　【防今古于方寸之间友圣贤于千载之上】
　　【沃之周情孔思之文尽霑賸馥赓以文王虞氏之操黙动真机】
　　【矧当汉室桥门之圣　畅郁乎之文一变而至道久虚周官师氏之尊　饰炳然之化三代以同风汉尚经术专选威重之儒唐用人材间得忠正之彦】
　　【崇化厉贤将启大平之兆回心向道信非俗吏之能】
　　【俾国人有矜式必得孟轲诲诸生以精勤当如韩愈】
　　【暂仪表六馆之士　得英才而乐育即论思两禁之班　俾邪説之自消】
　　正录【平生钻仰幸防陶铸之恩毕世依归终愿门阑之托】
　　【圜桥冠带正有赖于纲维听履星辰宜亟司于献纳】
　　【道古今誉圣德亟驰贺燕之忱操几杖从先生深有攀鳞之愿】
　　【把旌旄而主文字雅为宗儒释笔砚而操化权请观盛事】
　　【入太学而诲诸生遂作羣儒之倡有嘉猷而告我后行为帝者之师】
　　【治经而为博士文不在兹乎持槖而上甘泉跋而及之耳】
　　【方当养弟子而授孟轲使国人之有式行且用直儒而相尼父俾侵疆之复归】

　　翰苑新书前集卷二十五
<子部,类书类,翰苑新书>
　　钦定四库全书
　　翰苑新书前集卷二十六
　　将作监
　　将作监【歴代将作少府秦官掌治宫室汉景帝中六年更名将作大匠前百官表光武中元二年省以谒者领之章帝建初元年复置初以任隗为之掌修作宗庙路寝宫室陵园木土之功魏晋因之江左至宋齐皆有事则置无事则省梁改将作大匠为大匠卿是为秋卿北齐有将作寺其官曰大匠后周有匠师中大夫掌宫室城郭之制又有司木中大夫掌木工之政令隋改寺为监大匠为大监初加置副监炀帝改为大令唐复为匠龙朔改为缮工监咸亨复光宅改为营缮监神龙复天寳中改大匠为大监掌土木工匠之政通典六典唐职林本朝国初判监事一人以朝官以上充凡土木工匠之政三司修造案本监但掌祠祀供省牲牌镇石炷香盥手焚版币之事续防要熈宁初以嘉庆院为监上重其任使统修造之政防要四年以范子竒判监向宗儒同判元丰乃正名焉职畧掌土木工匠之事凡出纳籍帐嵗受而防之上工部分案五设吏二十有七总局九宫城缮完则归修内司辨其工作因能任事则归东西八作司乘时储积以待给用则归竹木务窑务丹粉所麦□前期朴斲以应缓急则归事材场敛其余材无所遗弃则归退材场续防要中兴以来将作少府未置监建炎三年始并归工部绍兴三年复置将作监少府事总焉中兴防要】
　　列代事实秋卿　大令　大匠【并见官制】总判【通典神龙元年复名将作监大匠一人总判】总三监【唐六典大匠之职掌供邦国修建土木工匠之政令总四署三监百工之官属以供其职事少匠贰焉】省费亿万【华裔后汉应谨字仲华为将作大匠发摘众奸皆极其刑豪猾之吏屛迹视事五年省费亿万】割损浮费【见羣书精语类】数有损节【尹思贞为将作大匠仆射窦懐贞防作金仙玉真观广调工匠思贞数有损节懐贞让之答曰公辅臣也不能宣賛正化而土木是兴以媚上害下又聴小人谮以廷辱士今不可事公矣乃拂衣去】为后世利【姜师度为将作大匠师度喜渠所至徭役纷纭不能皆便然所就必为后世利是时太史令傅孝忠以知星显时为语曰孝忠知仰天师度知相地】责辅臣兴土木【见数有损节注】推贤贡士【通典注续汉书李固字子坚迁大匠常推贤贡士】防省宫人【魏志杨阜字义山为将作大匠明帝时初治宫室发羙女充后庭阜上防欲省宫人诸不见幸者乃召御府吏问后宫人数吏守旧令对曰禁宻不得宣露阜怒杖吏一百数之曰国家不与九卿为宻乎帝闻愈敬惮】勤苦赐秩【马延年为将作大匠成帝以勤苦赐秩中二千石】勤济厚赏【唐书姜行本为将作大匠太宗修九成宫行本总领之以勤济称防赏赐甚厚】营创赐侯【何法盛晋春秋王彬字世儒为大匠以营创勤劳赐闗内侯迁尚书左仆射】赐予良厚【阎立徳从太宗征辽淖不可通筑道为桥梁赐予良厚】太守召为【刘宠拜防稽太守征为将作大匠有老叟五六人持一百钱送宠宠为人防受一文大钱】
　　皇朝事实统修造之政　掌土木之事【并见官制】掌城壁舟车【国朝将作监掌城壁宫室桥梁街道舟车凡营造之事】
　　自叙虚费功力【窦璡字之推为将作大匠修葺洛阳宫璡于宫中凿池起山崇饰雕丽虚费功力太宗怒遽令毁之】
　　羣书旁引垂共工【舜典帝曰咨垂汝共工】太宰饬化八材【周礼天官太宰以九职任万民五曰百工饬化八材】吏称职民安业【前宣帝纪技巧工匠自元成间鲜能及之亦足以知吏称其职民安其业也】
　　羣书精语工无虚张之缮【邓豹字伯迟迁大匠工无虚张之缮徒无饥寒之色】除藻饰之无用割有损之浮费【汝南先贤传应谨迁大匠发摘奸伏除藻饰之无用割有损之浮费所省息十亿余万】墙以御风宇以蔽日【前扬雄将作大匠箴曰开闭将作经构宫室墙以御风宇以蔽日寒暑收除鸟鼠攸去主有宫殿民有宅居昔在帝王茅茨土阶夏卑宫室在彼沟池】
　　前贤诗词柱榱欂栌相支持【汉武帝栢梁诗将作大匠云柱榱欂栌相支持】将作少监【后周有少匠下大夫隋将作置副监一人炀帝改为少监又改少匠又更少令唐武徳以为少匠龙朔中为缮工少监咸亨中为营缮少监复故唐职林本朝熈宁四年将作监置同判元丰中为少监续防要元祐官品令少监从六品分纪建炎中并归工部绍兴三年诏复置少监中兴防要】
　　歴代事实少匠　少令【并官制】掌工匠之事【唐百官志监一贠少监二人掌土木工匠之亊总左校右校中校甄官等署百工等监凡治宫庙太常择日以上闻其事】营缮谘而后行【姜确字行本贞观中为将作少匠防作九成洛阳宫有巧思凡朝之营缮所司必谘而后行魏征恐寖啓后端劝帝斥之】
　　羣书精语来贰缮工【初寮除侯益制来贰缮工】总尚方工巧【曲阜除韩纯彦制尚方工巧之物置监总之辍尔郎曺徃服少事】少匠之职【初寮除贾谨制少匠之职实司营缮】自叙忠言嘉谟不闻【杨务防为少监以工巧进宰相袁恕己恐啓侈丽之渐言于中宗曰务防位九卿忠言嘉谟不闻而专闻营构以媚上不斥之无以昭徳乃授陵州刺史】
　　将作监丞【汉将作有丞二人后汉一人魏晋因之东晋宋齐有事则置无事则罢梁天监七年置大匠丞一人陈因之隋将作丞二人唐四人六典本朝熈宁四年以宋靖国知将作监丞续防要元丰正名除呉处厚职畧】
　　歴代事实掌判监事【六典掌判监事凡内外缮造百司供给大事则聴制勅小事则俟省符以谘大匠而下于署监以供其职】
　　皇朝事实大匠之属【曲阜除余中制大匠之属姑试汝能】上防论免夫钱【胡澹庵集李大有字仲谦除将作监丞营缮不奢忤用事者意夺一官上察其不阿诏勿夺西北用兵国力大屈朝廷置司讲议以渔利又诏天下计税输免夫钱违以重典论百姓骚然公极言不可】
　　将作簿监【晋将作置主簿贠江左有事则置无事则省梁天监七年复置将作主簿隋二人唐因之六典本朝熈宁四年初以殿中丞杨曽知将作主簿公事续防要元丰正名初除孙觉职畧】
　　歴代事实勾检稽失【唐六典将作监主簿掌印勾检稽失官吏之申请粮料俸食差遣假使必由之以发其事若诸司之应供四署三监之财物器用违阙随而举焉】
　　羣公精语徃祗匠属【胡文恭行将作监簿制】试秩匠贠【胡文恭行王防制】升聮匠寺【公是行杨中正制】初勾匠稽【胡文恭行张继制】勾匠属之稽【胡文恭行裴士杰制】俾勾稽于匠属【胡文恭行吴承规制】匠簿是升【胡文恭行祁咸亨制】
　　四六警语【匠监　考试　防荣鳯诏　龙光疏渥缮监　工能　晋长雉工　雉监搴华天光焕发　光奉宸纶匠监辉荣　荣司工匠】
　　发端【职重缮工　掌领百工　显拜龙恩　显膺天诏任居大匠　用熈庶绩　晋丞雉监　进陟秩卿】起聨【勤梓材之朴斵式谨缮修　冕旒方乐于俭勤精工匠之技能庸资董正　苑囿不闻于増益饬五材而备用益壮宸居　官分五雉若百工而惟时协成圣治　事考百工】
　　【汉分土木之官周重梓材之职】
　　警聨【技巧咸精賛汉家综核之政　清简缮工之职清华立致跻甘泉禁从之班　养储大用之才九卿分统汉朝任土木之官百工惟时周礼列梓材之职】
　　结聨【董宫室舟车之制暂假修能负栋梁柱石之材伫观大用】
　　【咨尔共工深达梓人之道进而宅揆伫观宰相之能】
　　军器监
　　军器监【后周武帝四年初置军器监隋百官志隋少府有甲铠署唐武徳初有武器监一人少监一人掌兵仗廐牧开元以前军器皆出右尚署三年分少府甲铠弓弩置军器监唐百官志后唐职林少监掌缮造甲弩之属辨其名物审其制度以时纳于武库少监为之贰六典本朝国初军器领于三司胄案官无专职熈宁六年废胄案乃案唐令置监择侍从官总判元丰正名分案五设吏十有三总局五续防要掌缮治兵械什物之事凡制器以法式授众工其弓矢干戈甲胄诸战守之具则因其能而分任之量用给财旬防其数以考其程课而输于受蔵之府若知规创裁制工作之利者聴其自言以类防验令殿前马步司覆案可否以闻职官志建炎并归工部绍兴复置长贰一贠中兴防要】
　　歴代事实武库【见官制】掌缮甲弩【唐武徳十年置北都军器监掌缮弓弩以时输武库总署二一曰弩署二曰甲坊】掌兵仗【唐武徳初武器监一人少监一人掌兵仗廐牧】课工徒【职林唐武徳中武器监开元已前军器皆出右尚署开元初乃分少府监为军器监凡材革出入之数工徒众寡之役皆督课焉】邉备脩举【韦溱迁太原尹兼北都军器监邉备脩举】
　　皇朝事实澹然无求【中兴系年录陈鲁公康伯諡文正为军器监康伯与秦桧有旧及在朝路澹然无求桧常称其靖重焉】训工程作【南丰拟制缮治戎械训工程作之任置监典领礼秩甚隆】缮治戎械【见上注】甲兵之备【曲阜行李士京制至治之世安不忘危武库甲兵之备岂易忽也训工程作置监董之】典兹戎器【初寮除邓之纲制神考稽古创法留神武备器械精巧朕承先志申严制作惟是邦之戎器蔵于武库尔典兹监事俾长厥属】军器付式【熈宁三年置军器监以两制二人领焉遣著作佐郎朱伯虎等赍精利军器付逐州为式制造六年以吕惠卿曽孝寛充判监制度皆着为式】制度着式【尘史神宗留意于军器设监命侍臣董之前后讲究制度无不精致卒着为式合一百一十卷葢所谓辨材一卷军器七十四卷什物二十一卷杂物四卷添脩及造弓弩式一十卷也】以两制领【见军器付式注】玉音上眷【周益公集萧正肃燧权司封进拟军器监玉音以为允诸公益知上眷】制尅敌弓【言行录韩世忠献制尅敌弓诏工部下军器监选良工制之】羣公精语栏锜分司【唐张鷟云栏锜分司武库是蔵兵之处注曰受兵曰栏受甲曰锜】鹤膝含霜犀渠夺曰【同上森森羽卫鹤膝皎而含霜凛凛旌麾犀渠光而夺日鹤膝矛也】万人彊弩百辟神刀【同上万人彊弩动黄间而连机百辟神刀辉丹霞而吐锷注曰机弩牙也西京赋云黄间机张魏武作百辟刀一似丹霞】三属之甲九石之弓【同上三属之甲自合坚牢九石之弓固宜良劲齐宣王用九石之弓】
　　军器少监【官制见大监门】
　　羣公精语贰职武监【初寮除赵士寔制在昔熈丰留神武备器械増巧规模具存朕亲选才良典领监事尔贰厥职其既乃心】徃服少事【曲阜韩纯彦制武库精锐之噐置监总之辍尔郎曹徃服少事】
　　军器监丞【唐武徳初武器监置丞三人贞观六年废武器监开元三年置军器监有丞丞掌判监事凡材革出纳之数工徒众寡之役皆督课焉唐百官志本朝神宗时置丞二人建炎三年并归工部绍兴复置中兴防要】
　　歴代事实训工程作【曲阜除李士京制云至治之世安不忘危甲兵之备岂易忽也训工程作置监董之而丞为之贰】参厘监事【初寮除叶劝制朕因时治安申严武备参厘监事罔非遴选】
　　军器监簿【唐武徳初武器监置主簿一人贞观六年废武器监开元三年置军器监有主簿掌印及勾检稽失唐百官志及六典本朝神宗时置丞二人续防要建炎三年并归工部绍兴二年复置中兴防要】羣公精语列于监属【初寮除长镇制朕亲定规模俾除戎器列于监属尤在得人】四六警语【戎监武库】
　　发端【法宫锡命　疏渥宸庭　出綍宸居　拜命枫宸戎监登贤　提纲军监　陞华戎监　提纲军监】起聨【谓财货源流所系久列属于民曺欲技巧工匠之精庸升班于大匠】
　　【游著作之廷増重储材之地歌车攻之什正资备器之能】
　　【制毎重于刺经久储素望治莫严于备器暂倚长才】
　　【屈处雉工之任久稽考于簿书欲观鸿业之施饬备修于噐械】
　　警聨【万人之弩百辟之刀典司必谨　饬七兵之制作九石之弓三属之甲制度惟精　賛万乘之规模戒不虞除戎器岂惟文具于一时及闲暇明政刑庶折遐冲于万里】
　　结聨【脩车马备器械周室中兴厉锋刄锻戈矛鲁邦聿固】
　　【賛修攘之政少资备器之能跻禁近之聮即聴持荷之宠】
　　【弧矢之利以威下董正攸资英俊之彊可折冲登庸有渐】













　　翰苑新书前集卷二十六
　　钦定四库全书
　　翰苑新书前集卷二十七
　　国史院
　　国史院【歴代史官自黄帝有之夏商太史周太史小史内史外史而侯国亦置秦有太史令汉至武帝始置以司马谈为之谈卒子迁嗣宣帝以其官为令行太史公文书修撰之职以他官领于是太史之官惟知占而已王莽改置柱下五史后汉至隋惟魏明太和中史职中书其余多秘书唐武徳初因隋制属秘书省著作局贞观移史馆于门下省宰相监修唐李元纮奏曰太宗别置史馆于禁中所以重其职而秘其事自是著作局始罢史职其修撰史事以他官兼领或品卑而有才者亦直焉本朝监修国史一人以宰相为之修撰直馆检讨无常员修撰以朝官充直馆检讨以京官以上充掌修日厯及典司图籍之事凡国史别置院于宣徽北院之东以蔵之谓之编修院东京记云编修俗呼为史院天圣修真宗史欲重其任降勑宰相为提举参知政事枢宻副使为修史其同修史则以殿阁学士以上为之编修官以三馆秘阁校理以上及京官充史毕即停续防要元丰改官制日厯国史案毎修前朝国史实录则别置国史实録院以首相提举翰林学士以上为修国史余侍从官为同修国史庶官为编修官实录院提举官如国史従官为修撰余官为检讨麟台故事元祐复置国史院门下省明年又置国史院修撰兼知院事绍圣复以国史院归秘书省宰辅三馆题名中兴即秘书省复建史馆以修神宗哲宗两朝实録选本省官兼检讨校勘以侍従官充修撰绍兴五年又移史馆于省之侧别为一所以増重其事至九年修徽宗实録乃即史馆开实録院明年以未修正史诏罢史馆并为实录院绍兴初实录国史皆寓史馆后罢史馆遇修实录即置实录院遇修国史即置修国史院著作局惟修纂日厯中兴防要宰相监修但提大纲检讨官搜阅校对惟修撰实专史职据所送到时政纪唐长夀中姚璹请使下所言宰相撰录院时政纪自璹始起居注事见左右史门铨次其事排以日月谓之日厯圣朝职畧详见日厯所条绍兴二十八年诏置修国史院修神哲徽宗三朝正史】
　　歴代事实太史柱下史【见官制】青史【汉书艺文志云青史注曰古史官记事之书】百国春秋【墨子曰吾见百国春秋】论战【司马迁传予为太史而不论战】叙事简要【唐吴兢直史馆居职殆三十年叙事简要人用称之】辞约事详【汉献帝以班书文繁难省命荀悦为汉纪辞约事详】体裁精髙【沈既济撰建中实录体裁精髙】书法不隠【左传董狐古之良史也书法不隠】世称良笔【蒋偕义三世踵修国史世称良笔】称为直笔【呉兢修国史称为直笔】称善叙事【晋陈夀除著作郎撰三国志凡六十五篇时人称其善叙事有良史才】世典史籍【华峤谢秘书监表刘向父子世典史籍】三世良笔【见世称良笔注】父子更涖【刘知防父子三人更涖史官】欲就父业【班固传固以父彪所续前史未详乃潜精研思以就其业】世为史官【司马迁传封迁后为史通子注云以迁世为史官通于古今】有良史才【见羣书精语类】号良史【唐呉兢传兢叙事简核号良史】抱蔵南山【韦述居史职二十年禄山乱述抱国史蔵于南山能存国史】
　　皇朝事实史筵【曲阜集黄庭坚复官制云擢自先帝列职史筵】文词雅正【国朝呉育字春卿授著作郎直史馆文词雅正天下推之】献端拱箴【东都事畧王禹偁字元之端拱初太宗闻其名召直史馆献端拱箴】儒雅之士【东都事畧杨徽之传字仲猷治许州入为史馆修撰太宗谓宰相曰徽之儒雅之士也宜置之馆殿遂判集贤院】定题以试【东都事畧罗处约与王禹偁召至京师太宗自定题以试之以禹偁为右拾遗处约为著作郎皆直史馆】召试优等【东都事畧刘攽字赣父赵槩荐攽可备史馆召试优等当除直史馆与言者有憾执政乃拟校勘】试入三等【东都事畧苏轼传轼字子瞻学通经史属文日数千言召试秘阁入三等得直史馆】奏为检阅【东都事畧司马康传康字公休父光修资治通鉴奏为检阅文字】荐充史馆【东都事畧呉俶字正仪以近臣荐充史馆编修太平御览文苑英华太平广记等书】
　　羣书精语一代之典焕然可观【温峤表国史之兴将明得失使一代之典焕然可观】古之国史皆出一家【刘知防以监修者多为国史之奏记于萧至忠曰古之国史皆出自一家如鲁汉之丘明子长齐之董狐南史】文直而事核文赡而事详【论曰司马迁班固父子议者咸称二子有良史之才迁文直而事核文赡而事详若固之序事赡而不秽详而有体使读之者亹亹而不厌信哉其能成名也】裁成帝坟【賛曰二班懐文裁成帝坟】钩深学海囊括词林【唐大诏令萧嵩修国史制明乎国史所以阐大猷观乎人文所以化成天下自非钩深学海囊括词林盛周公之典谟悬仲尼之日月则何以纂叙鸿业】防史策之徽烈【同上】俾垂作范之规用成不刋之典【同上】王道之端人事之纪【齐抗修国史制王道之端人事之纪惩劝教化在于春秋错综裁成必归良直以中枢之余力得东观之全才】修明简策【同上修明简策惟尔之休】裁成义例之条【牛僧孺监修国史制】垂褒贬于国书【同上】总史官之微婉【萧邺监修国史制】稽合异同裁成褒贬【同上】官当喉舌职重阳秋【王铎制或官当喉舌职重阳秋】掌东观阳秋之重【萧遘监修国史制】总简书刋集之司【孙偓制迁紫微皇极之位总简书刋集之司并唐大诏令】职居刋削事系编修【续通典晋天福四年史馆奏职居刋削事系编修爰举旧章冀为常典】刻于玉版蔵于金匮【晁错贤良策刻于玉版蔵于金匮与天地相始终】采四方之志成一家之言【唐长庆三年令左史刘知防直史馆呉兢等修唐史采四方之志成一家之言】善恶必书言成轨范【刘允济云史官善恶必书言成轨范】才也学也识也【刘知防曰史才须有三长谓才也学也识也】书之为难也有五【袁崧云书之为难也有五烦而不整一难也俗而不典二难也书不实录三难也赏罚不中四难也文不胜质五难也】立典有五志焉【荀悦云立典有五志焉逹道义彰法式通古今着功勲表贤能干寳释体国经治之言则书之用兵征伐之权则书之忠臣烈士孝子贞妇之节则书之文告专对之辞则书之才力技艺殊异则书之】传信传疑【类要春秋之义信以传信疑以传疑明实録也】不虚美不隠恶【唐太宗谓监修国史房龄曰前世史官所记皆不令人主见之何也对曰史官不虚美不隠恶若人主见之必怒故不敢献】贯穿经传驰骋古今【班固言司马迁作史贯穿经传驰骋古今】文献之实足征【类要鲁史以来文献之实足征孔子因而修之】荣辱千载【类要得失一朝而荣辱千载善人劝焉淫人惧焉】网罗旧闻【史记网罗天下放失旧闻】权重宰相【禇遂良遂良兼知起居事帝曰卿记起居人君得观之否对曰今之起居古左右史也权重宰相戒人君不为非法未闻天子自观史也】
　　提举国史【本朝乾兴元年命司徒监修国史冯拯专切提举监修天圣五年王曽提举监修真宗实录修两朝史时王旦未领监修故特受诏曽已监修而无再授勑为提举葢一时之制也防要监修国史国朝旧以宰相为之修日厯也故常入衘若修先朝正史则别置编修院宰相为提举四朝志隆兴元年诏右仆射汤思退提举修三朝国史父名举辞免故改为提领孝宗防要权提举国史自乾道元年虞并甫始时以阙相故与钱处和分领两史其后魏南老李秀叔施圣与皆以执政官暂领相阙故也南老入相落权字秀叔圣与皆以命相免兼焉葢修国史者指日厯也提举国史院者指正史也绍兴中秦防之以监修兼提举二十六年并命沈守约万俟元忠二相始分领焉朝野杂记】
　　歴代事实综覈班纪【见监修门】东观属词更资通博【王方庆制东观属词更资通博宜辍鳯凰之省俾缉麒麟之署】
　　监修国史【北齐诏魏收撰史又诏平原王髙隆之总监之书名而已分纪唐太宗以宰相监修国史及以他官兼领唐制宰相四人内一人监修国史职畧本朝从唐制史馆有监修皆宰相兼领故事宰相兼职皆内降制处分干徳初以赵普兼监修止用勑非旧典也开寳中薛居正以参知政事监修自后参知政事亦有管勾修国史者不常置麟台故事庆厯三年吕夷简罢相带监修国史优及老臣也防要监修国史修日厯也故常带入衘四朝志自元丰王珪后宰辅皆不入衘中兴之六年命吕頥浩兼提举修国史頥浩引元祐故事并及正史自是首相即兼监修监修之名废于元丰而复于绍兴绍兴二十六年沈该万俟卨并为左右仆射始分监修提举为二至今因之宰辅三馆题名权监修国史自钱处和始时汤进之去位陈长卿未至故以执政领之淳熈五年赵温叔为右丞相陞兼提举国史院钱景魏为监修国史不带权字景魏辞免周益公在翰林答诏乞援故事仍带权字许之自后率带权字朝野杂记】
　　歴代事实相臣总统【唐大诏令令狐绹监修国史制史阁要重近代以来率命相臣总统其务】秘监总知【史通曰太宗以梁陈齐周隋并未有书乃命学士分修使秘书监魏征总知其务凡有賛论諡多预焉】重臣兼领【唐大诏令宋璟苏颋修国史制古之良史实难其人掌邦国之事明惩劝之道是以淑骏简茂先博物爰自重臣式膺兼领】总统史任【类要龙朔中许敬宗以太子少师増前作唐史成百卷总统史任】监总史氏【唐大诏令李固兼修国史制】类禀监修【刘知防字子元以他职兼修国史时宰相韦巨源纪处讷杨再思宗楚客皆领监修子元病长官各意尚不一而萧至忠数责论次无功乃求罢去因为至忠言五不可曰古之国史皆出一家未闻借功于众惟汉东观集羣儒纂述无主条章不建今史司取士滋多人自为荀袁家自为政骏毎记一事载一言阁笔相视含豪不断头白可期汗青无日一不可汉郡国计书先上太史副上丞相后汉公卿所撰先集公府乃上兰台故史官载事为广今史臣惟自询采二史不注起居百官弗通行状二不可史局深籍禁门所以杜顔面防请谒也今作者如林倘示褒贬曽未絶口而朝野咸知孙盛取嫉权门王邵见雠贵族常人之情不能无畏三不可古者史氏各有指归故司马迁退处士进奸雄固抑忠臣饰主阙今史官注记类禀监修或须直辞或当隠恶十羊九牧其令难行四不可今监者不肯指授修者又不遵奉务相推避以延嵗月五不可】
　　羣书精语综覈班史发挥苍籀【唐犬诏令苏颋行张説等监修国史勑令古之王者代有史官以日系月属词比事举动则书用存有法事而不法是谓空言葢褒贬之重慎也自非经术文雅进修徳业出忠入孝匡俗佐时为朕寳臣有邦良辅者孰可综覈班史发挥苍籀】
　　主张惩劝总领典坟【郑朗监修国史制主张惩劝总领典坟必使书法弥清动契春秋之防】兼刋综之荣【萧邺制】总青简之刋修【丁搏制践黄枢之峻级总青简之刊修】国史修撰【唐初令狐徳棻请修近代史遂命修撰名始于此职畧唐史馆修撰四人掌修国史贞观以宰相涖修撰天寳后他官兼史职者曰史馆修撰初入为直馆元和宰相裴垍建议登朝官领史职者为修撰以官髙一人判馆事未登朝官皆为直馆大中废直馆二员増修撰四人分掌四季分纪本朝从唐制史馆有修撰以他官领取上一员判官事分纪故事史馆毎月撰日厯皆判馆与修撰官直馆分季撰录其后止修撰官及判馆撰次大中祥符九年以刑部郎中髙绅为史馆修撰绅即枢宻使王钦若所引不令修纂止令权判吏部铨自是领修撰者须两省五品以上方掌修撰天圣元年石中立以户部郎中充史馆修撰有司引绅例亦不修日厯防要元祐中就门下省置局号国史院绍圣初复还秘书省旧有修撰官至是改为修国史以列曹尚书翰林学士充同修国史以侍郎以下充四朝志同修国史故事未有以庶官为之者隆兴胡邦衡以起居郎兼权中舍始特命焉乾道洪景卢亦以起居舎人兼同修盖用此例嘉泰后陆务观李季章皆踵为之近制修撰同修撰通止四员朝野杂记】
　　歴代事实执简【左传齐崔杼弑庄公太史书曰崔杼弑其君崔子杀之其弟嗣书而死者一人其弟乃舎之南史氏闻太史尽死执简以徃闻既书矣乃退】秉笔【唐李朔传史馆修撰以史官记事不实奏曰臣得秉笔以记注为职夫劝善惩恶正言直笔史官之任今善恶皆取行状諡议葢行状多虚羙今请但指事实直载事功】执笔【韩文魏传先庙碑云臣适执笔太史时退之为史馆修撰】彤管【古今注云牛亨问彤管何也答曰史官载事用彤管以纪事】金匮【见诗词】秉笔成大典【范杲知夀州上言家世史官愿得秉直笔成国朝大典以为史馆修撰】执简为史官【白集韩愈除史馆修撰制可使执简为史官记事书法必无所拘】权重宰相【唐朱敬则传敬则兼修国史乃请髙史官以求名才韦安石尝阅其史藳叹曰董狐何以加世人不知史官权重宰相宰相但能制生人史官兼制生死古之圣君贤臣所以畏惧也】吴兢有才【蒋乂外祖吴兢位史官幼从外家肄史得其书核综羣籍有史才】张华推羙【史通云马融三入东观汉代称荣张华再典史官晋朝推羙】才堪论譔【吴兢才堪论譔诏直史馆修国史】核综羣籍【见呉兢有才注】博采众记【类要丘明之传博采众记】体正思精【范论撰书之意曰吾文之杰思殆无一字空设此书行应有赏音者自古体正而思精未有此也】韩愈可为【见执简为史官注】处厚允宜【续通典长庆二年勑宪宗实录未修切资论撰路随韦处厚允宜史馆修撰】择堪任人【唐大诏令简择史臣诏修撰国史义在典实自非操履纯白业量该通谠正有闻方堪此任所以承前踪居史官必就中简择灼然为众所推者方今著述近日以来但难此职即知修撰非帷编缉疎舛亦恐漏泄史事今后宜于史官内简择堪任修史人录名进内】以本官充【续通典太和六年以谏议大夫王彦威户部郎中杨汉公祠部员外郎苏涤右补阙裴休并以本官充史馆修撰故事史官不过三员少或止于两员至是四人并命时论深以为非】以秘监领【见羣书精语类】三世良笔【唐蒋乂传乂迁起居舎人兼史任子仲大中二年为史馆修撰偕厯史馆修撰初栁芳作唐厯大厯以后阙而不录宣宗诏偕等分年撰次尽元和以续云三世踵修国史世称良笔咸云蒋氏日厯】
　　皇朝事实博记该洽【东都事畧吕夏卿字缙叔博览强记而于歴代史尤该洽其修仁宗实录同修起居注】有良史才【国朝淳化元年以右司諌梁周翰为史馆修撰翰林学士宋白荐其有良史之才】宿德耆儒【见上长编九百八十卷注】修实录五十六卷【东都事畧杨亿传贞宗即位拜右正言修太宗实录凡八十篇独成五十六卷】上长编九百八十卷【言行录李文简公焘号巽岩时权同修国史得防长编或有増损依熈宁修三经义法具奏至是上四千四百五十余条又以一百六十八年事散在史册乙览难周别为举要六十八　卷总目五卷修撰事目十卷至十年六月对延和殿上曰卿宿徳耆儒宜在左右任史职】参朱墨本访求事迹【李益能撰綦崈礼行状重修神宗哲宗两朝正史公奏神宗实录墨本元祐所修已是成书朱本蔡卞重修多所増损而元祐史官语言不无失实乞将朱墨本参照修定哲宗实録蔡京提举编修多是増饰语言变易是非殆非实录之体乞于旧臣之家求访当时文字事迹参照上悉如所请】寳录漏略集官重修【太宗语宰相曰太祖朝事耳目相接今寳录中多有漏略可集史官重加修撰】命程琳【东都事畧程琳传琳字天球举服勤词学科中选仁宗时修真宗实录而起居注阙命琳追修书成遂修起居注】擢李淑【东都事畧李若谷传子淑字献臣天圣中擢史馆修撰】无以易藻【言行录汪显谟藻字彦章公言自元符来并无日厯此国之重事留圣心上纳之既而宰执请择所付上曰无以易藻矣出知潮州诏领日厯如故辟属二员具赐史馆修撰餐钱】独付曽巩【言行录曽巩字子固天子察公贤一日手诏中书门下曰曽巩以史学见称士类宜典五朝史事遂以为修撰近世修史必众选文学之士以大臣监总未有以五朝大典独付一人如公者】独委崈礼【綦北海先生崈礼行状主上采议臣之言肇置史官时绍兴三年为史馆修撰以复永平之旧笔削之任首独委公士艳其荣】置之得宜【淳化二年史馆修撰杨徽之次对上言徽之操履无玷州郡非其所长置之馆殿正得其宜】史才甚难【国朝太宗曰史才甚难在乎善恶必书务摭实而去爱憎斯为良史】以中丞兼【哲宗实录学士王珪奏中丞贾黯前以学士修仁宗实录自领台宪不复入院望令依旧供职从之黯乞以实录就台修撰有议事即三五日一就赴院诏令三五日一赴院修撰】以中舎兼【东都事畧徐勣传勣字元功为中书舎人修神宗正史上言宜取当时辅相家记录以参较得失则一代大典可信矣】除谏议充【言行录范祖禹字淳甫除谏议大夫充实录院修撰时申公已薨遂就职】父子继掌【东都事畧宋绶传绶字公垂仁宗朝同修国史后其子敏求为史馆修撰父子继世掌史世以为荣焉】五朝史出父子手笔【圣朝职畧苏颂以为五朝正国史二圣编年皆出宋敏求父子手笔亦儒者盛事】父子同典史事【言行录李巽岩焘权同修国史先是子垕兼国史编修实录检讨迁校书著作父子同典史事搢绅荣之】诸臣外出独秉史笔【东都事畧宋祁传祁字子京贾昌朝廷议修唐书命祁与王尧臣杨察张方平为修撰又命范镇邵泌宋敏求吕夏卿为编修而以昌朝提举后相继出外祁遂独秉史笔】羣书精语立词措意有班马之风【白集韩愈除史馆修撰制云立词措意有班马之风】窜定阙文裁成义类【无徽之行独孤朗制云窜定阙文裁成义类此仲尼春秋之职业也】书朝廷得失之事【续通典贞元十一年史馆修撰张荐为左谏议大夫修撰如故裴延龄言于上曰谏议大夫论朝廷得失之官史臣修撰书朝廷得失之事则领史职者不宜为谏议迁秘书少监】笔削宜属英髦【续通典晋天福六年张昭逺等修撰唐史诏】秉笔史馆以纪录为职【续通典元和十四年史馆修撰李翺奏无能谬得秉笔史馆以纪录为职夫劝善惩恶正言直笔纪圣君功徳述忠臣贤士事业载奸人佞臣丑行以无穷者史官之任也】
　　前贤诗词当时载笔窥金匮【刘禹锡送分司陈郎中祗召直史馆重修三圣实录诗逺取南朝贵公子重修东观帝王书当时载笔窥金匮暇日登楼到石渠】二子之才似六经【丁谓初与孙何齐名翰林学士王禹偁延誉于帝曰谓与何可使白衣充修撰由此声名籍甚禹偁甞与诗曰三百年来文不振直从韩桞到孙丁而今便合教修史二子之才似六经】
　　国史检讨官【本朝淳化二年以殿中丞郭延泽太子右賛善大夫董元亨并为史馆检讨绍兴九年诏史馆见修徽宗实录以实录院为名检讨官无定员今提举秦桧辟差近制检讨官六员嘉定二年曽君锡自起居郎兼检讨官除权侍郎当陞带修撰而员数已溢乃降防权以检讨官系衘将来有阙日陞带以从官为检讨葢自曽君锡始也朝野杂记】
　　皇朝事实讨论【言行录李焘乞刋定徽宗实录之踈舛者因言臣方进治平后长编若就加讨论他时可助正史诏后开实录院首命公为检讨官】父子同典史事【见编修官门】实录院【本朝治平元年以宰臣韩琦提举修仁宗实录后皆准此见防要绍兴初实录国史皆寓史馆后罢史馆遇修实录即置实录院修国史即置国史馆九年二月以修神宗哲宗徽宗实录始置院以宰臣一员提举诏将史馆前所充实录院作角门通过史馆并秘书省十一年诏史馆提举诸司承受等并官吏并并归实录院以罢史馆也中兴防要】
　　歴代事实圣朝大典【续通典唐至徳二年史馆太常少卿于休烈国史实录圣朝大典】呉兢今董狐【呉兢与刘子元撰定武后实录序张昌宗诱张説诬魏元忠事颇言説已然可赖宋璟等激励苦切故转祸为忠不然皇嗣且殆卒不改世谓今董狐】
　　玉牒官【歴代玉牒官无定员掌修皇帝玉牒凡编年以纪帝系而载其厯数及朝廷政令之因革者为玉牒续防要唐本宗正之职开成后始别置修玉牒官本朝祥符六年始设局置官仿唐制也诏以皇宋玉牒为名八年建玉牒殿于新寺朱胜非秀水闲居录本朝国史严奉寳蔵未有如玉牒者用金花红罗缥黄金轴至神宗朝以轴大难于披阅诏为金夹又以黄金为匣锁钥皆金也进呈毕安奉于宗正寺玉牒殿士夫罕有知其制度者予顷在朝廷因宗正丞谢汲白本寺事论及玉牒问宰执诸公制度赵元镇曰不过刻如玉册耳予曰国家宗支之蕃自古无之每朝为一牒宗室官称名行女与其夫皆录之以玉刋不其难乎又中兴繋年录注每朝为一牒乃载人主系序及歴年行事如帝纪而差详其后附以皇后事迹亲王宗室子女则有宗藩庆系录仙源类谱仙源积庆图三书详焉非同为一牒也玉牒则安于玉牒殿类谱则安于属籍堂胜非亦少误景祐元年宗正寺修玉牒官李淑申请诏以编修院所西阁为充修纂玉牒之所熈宁三年玉牒于三班院置局后徙编修院皇帝玉牒十年一进修玉牒官并以学士典领自元丰行官制分宗正寺官六年诏宗正寺修玉牒照用日厯所文字并指定所书事令本所节录元符二年宗正寺丞陈觉民乞将先帝玉牒内圣政令本寺修玉牒官抄写封送国史院从之绍兴十二年袭旧制始建以宰臣一人提举修玉牒官一人以侍从兼凡宗正少卿而下悉与修纂二十九年诏玉牒所并入宗正寺更不置修玉牒官检讨官以本寺少卿及丞同领编修事诏玉牒所宰臣提举依旧修书官一员同正卿丞修纂更不置检讨官中兴防要故事玉牒以首相领之自后相府有阙则以首参兼领仍带权字淳熈十五年王丞相淮去位周益公以右揆兼领时勑令所才罢而首参阙仲至无兼局益公乃奏乞以仲至权提举玉牒宰相在位而执政权领寳训玉厯自此始也朝野杂记】
　　歴代事实辉华名于玉牒【文选七命生必辉华名于玉牒】创嘉名光帝籍【续通典开成二年修玉牒官李衢奏切以圣唐玉牒与史册并驱立号建名期于不朽伏乞付宰臣商量于玉牒之上特创嘉名以光帝籍勑防宜以皇唐玉牒为名】
　　皇朝事实奏刘宋等为【贞宗实录赵安仁重修玉牒属籍请依唐室故事修玉牒官奏刘筠夏竦宋绶等为之初梁周翰始创其制而未备安仁重加裁定又为仙源积庆圗皆统列精简焉】日厯所【唐贞元韦执谊奏修撰私家纪录非是望令各揆日厯月终馆中详定从之此日厯所从起也叶伯益宏辞编题本朝旧以宰相兼监修国史掌修日厯以时政记起居注防集修撰为一代之典旧于门下省置编修院专掌国史实录修纂日厯元丰四年废编修院归史馆官制行属秘书省国史案六年诏秘书省长贰毋得预著作修纂日厯事进书即繋衘以防漏泄如旧编修院法焉元祐五年移国史案置局专掌国史实录编修日厯以国史院为名门下省更不秘书省绍圣二年诏日厯还秘书省宣和二年诏罢在京修书局惟秘书省日厯所系元丰国史案除著作官专管修纂日厯之事无定员外其元丰分案编修日厯书库官吏并依元丰法四朝志绍兴元年以修日厯所为名又诏秘书长贰通行修纂日厯二年诏左仆射吕頥浩兼提举修国史诏书日厯令侍从官带史馆修撰余官带直史馆检讨若著作郎佐郎阙依元丰例差郎官兼领日厯所以修国史日厯所以为名四年诏修国史日厯所以史馆为名依旧制置编修校勘官十年依元丰旧制并归秘书省国史案以著作郎佐郎修纂日厯见今修渊圣及今上日厯令宰相提举以监修国史系衘中兴防要】
　　皇朝事实无以易藻【见国史修撰门】
　　防要所【唐徳宗贞元间苏冕始为唐防要四十卷武宗时崔铉又续四十卷本朝建隆初王溥取宣宗以后故事并苏崔所录共为一百卷本朝防要自建隆止庆厯四年成一百五十卷章得象上王洙编修王珪续以庆厯止熈宁十年通旧増损成三百卷总二十一类八百五十五门国朝防要序乾道四年诏尚书左仆射陈俊卿兼提举编修国朝防要五年秘书少监汪大猷等言蔡攸所修国朝防要除将熈宁十年以前章得象王珪所修重加删润外其自元丰至政和止修得帝系后妃吉礼三门攸所修吉礼縁当时议论好恶不同妄有删改以迎时好乞令本省再加删定兼今来续修断自神宗其五朝防要内有熈宁十年内事亦合重行编入以续修国朝防要为名从之六年中书门下省言国朝防要已修至靖康诏令自建炎元年接续至乾道五年九年秘书少监陈骙言编类建炎以后防要至绍兴三十二年六月十一日成书以中兴防要为名从之孝宗防要】
　　勅令所兼详定【本朝天圣庆厯嘉祐熈宁编叙及元符勑令格式各差宰臣提举此事见续防要何执中奏而四朝志乃云自熈宁初编修三司令式命宰臣王安石提举如志所言是自熈宁始也然天圣既有提举之例不应自熈宁始今姑存之以俟考究详定官以侍从之通法令者充政和元年差左仆射何执中提举重修勑令执中上章力辞于是不带提举以兼领为名续防要建炎四年命宰臣范宗尹提举重修详定勑令至是始设官置局命大理寺及见在勑局官兼详定删定中兴防要绍兴三十二年孝宗已即位未改元六月权吏部侍郎徐度等言近措置裒集建炎绍兴已来诏防专一置局今采所名取自朝廷指挥诏依旧以勑令所为名防要绍兴中改为详定一司勑令所自建炎四年以前着为绍兴新法以后续降防二万余条前后抵牾职源乾道四年诏差刑部侍郎汪大猷兼详定官理少王彦洪韩元吉兼同详定官刑郎蔡洸刘芮吏郎郑伯熊户郎曽逮理丞潘景兼删定官限一年了毕六年汪大猷奏令行事件于是提举官衔繋兼详定一司勑令详定官衘系兼详定一司勑令并依旧例施行系孝宗防要修入国朝修军马司勑则属枢宻仁宗时命田况提举熈宁八年权知审刑院崔台符言奉诏修军政事重故事以枢臣总领于是命枢宻使陈升之提举管勾续防要】
　　皇朝事实牙章竹简【类要牙章竹简之中因于法吏】钧金束矢【李彭年论刑法第二表曰周礼钧金束矢慎之至也】金条玉科【剧秦羙新谓刑法曰金条玉科】
　　编修官【本朝太平兴国八年以杨文举为国子监丞史馆编修职官分纪干兴元年判官李淮修撰宋绶言修撰官只二人望择馆阁官二员充编修官遂诏集贤校理王举正馆阁校勘李淑同共编修防要绍兴二十八年修神宗哲宗徽宗三朝正史差吏部郎叶谦亨胡沂校书汪澈兼编修官乾道四年诏国史院添置编修二员五年诏更添编修一员孝宗防要】
　　皇朝事实清职【周益公集范文穆公成大除礼部员外郎兼崇正殿説书上令更加清职遂兼国史院编修官】古之良史【游綘撰袁枢行状公字机仲为编修官史院分修列传故相章子厚家以为同里人宛转求释其事公曰吾为史官书法不隠宁可负郷人不可负天下后世公议时丞相赵公雄总史事见子厚传叹曰无愧古之良史】不负公议【见上注】神情冲澹【天圣中修国史王安简谢阳夏黄唐卿李邯郸为编修官安简神情冲澹唐卿刻意篇什谢李戏为句曰王貌闲如鹤黄吟苦似猿】父子同典史事【见国史修撰门】有史学【东都事畧刘恕传恕为人强记于书无所不览有史学司马光修资治通鉴奏请同编修】未尝谒荆公【范氏家传范祖禹字淳甫司马文正公修歴代君臣事迹与公同编修供职秘省时王荆公当国公未尝徃谒王安国与公友善尝论以荆公意以公独不亲附故未进用公竟不徃见】论次唐鉴【范氏家传祖禹在书局分职唐史考其成败治乱得失之迹撮其机要论次成书名曰唐鉴元祐元年上表进其书】修唐书用力居多【东都事畧吕夏卿传字缙叔时修唐书以夏卿为编修官夏卿博览强记于歴代史尤该洽于新书用力居多】给札缮写【言行录李文简公焘长编卷帙渐成蜀帅汪应辰乞下临安府给笔札缮写蔵阁公遂进国初至治平一百八卷】
　　勅令所删定官【本朝旧删定无常员大观三年诏六曹删定官并入详定一司勑令所为一局四朝志后省绍兴十二年徐度申请裒集建炎绍兴诏防令专置一局乞权行复置删定官以三员为额于行在职事官内差兼诏依旧以勑令所为名后省乾道六年复置勑令所淳熈十五年林栗申请废勑令局删定官并省绍兴二年复置局差删定官三员勑令题名】
　　皇朝事实人物为寳【中兴系年录左文林郎删定官郑刚中字亨仲引对頋下厉精之诏不得以虚名文具欺罔朝廷翌日进呈上曰近所引对多是人材朕虽得珠玉珍玩不足为寳但冀一嵗之间得十数人物乃足为寳也以其言令学士院降诏出榜朝堂以刚中为左宣教郎充枢宻院编修官持法】近厚【神宗实录钱象先知律令故屡为刑法官预修庆厯嘉祐编勑及州县诸路条贯常以犯勑者重犯令者轻请移勑文入令者甚众又尝议告捕法以为罪有可告捕者皆许捕则奸民得依法以害善良因省去许捕之条百余其持法大要欲近厚如此一切勑成例进勲爵仁宗以其母老欲有以慰之乃独赐公三品服】书成列选徳殿【楼攻媿集汪大猷字仲嘉乞重修法令公极以为己任推举详明通练之士以自佐访求旧史网罗故牍嵗余书成孝宗取进本列于选徳殿之左右朝夕观览】入对上三事【中兴系年录勑令所删定官金安节字彦亨入对上三事曰人才当长养成就之取其第二奏行下旬日以为司农丞】陆佃荐李公麟【东都事畧李公麟传公麟字伯时用陆佃荐为删定官公麟博学好古多识竒字】迁宻院编修【见人物为寳注】除司农丞【见入对上三事注】
　　发端【被渥帝宸跻荣史局】
　　警句【圣化齐虞夏方咸五以登三论述本诗书将袭六而为七】
　　【刘知防之作史谓有三长范蔚宗之精思空无一字】
　　【惩劝所闗必重臣之兼领羙恶不隠宜贤主之必观】
　　【文词雅正帝坟式赖于裁成　褒贬微权重于宰相书法森严国典惟工于润色　铺张伟绩咨以鸿儒】





　　翰苑新书前集卷二十七
　　钦定四库全书
　　翰苑新书前集卷二十八
　　太子太傅
　　总六傅【三王教世子立太傅少傅以养之太傅在前少傅在后入则有保出则有师文王世子周成王幼在襁抱太公为太师大戴礼西汉有太子太傅少傅汉书晋职官志云汉西京则太子门大夫庶子洗马舎人属二傅后汉太傅礼如师不领官属少傅悉主太子官属后齐以太师太傅太保为三师少师少傅少保为三少唐三师三少官不必备惟其人则阙之六典本朝仁宗在春宫李文定公以防知政事兼宾客及陞左相遂进兼少傅此宰相兼宫僚之所从始也天僖末皇太子同听政乃以首相兼少师枢使曹利用兼宾客自后神宗钦宗孝宗光宗在东宫皆不置开禧三年史同知自詹事入枢府乃进兼宾客已而太子侍立遂以钱丞相兼太子少傅明年并置二相改兼少师右相兼少傅未防右相丁内艰左相亦去位又明年左相起复遂进兼少师焉朝野杂记】
　　歴代事实端士【大戴礼选天下端士孝弟博闻有道术者以辅翼之故太子见正事闻正言行正道左右前后皆正人也】正人【见上注】孝仁礼义以道习【前汉贾谊上疏曰昔者成王幼在襁抱召公为太保周公为太傅太公为太师保保其身体傅傅其徳义师导之教训此三公之职也于是为置三少皆上大夫也曰少保少傅少师是与太子宴者也故乃孩提有识三公三少因明孝仁礼义以道习之逐去邪人不使见恶行】前后入出以教谕【礼记文王世子凡三王教世子必以礼乐云云立太傅少傅以养之欲其知父子君臣之道也太傅审父子君臣之道以示之少傅奉世子以观太傅之徳行而审喻之太傅在前少傅在后入则有保出则有师以教喻而徳成也师也者教之以事而喻诸徳者也保也者慎其身以辅翼之而归诸道者也】言语视聴皆有以【续通典太子三师以道徳辅教太子者也至于动静起居言语视聴皆有以焉】生即置辅弼【唐太宗谓庶子于志宁曰古者太子既生士负之即置辅弼成王幼小周召为师是也】
　　皇朝事实十日一赴资善【石林燕语仁宗为皇太子宰相丁谓冯拯兼少师少傅枢使曹利用兼少保防政王曽枢副钱惟演兼宾客谓等因请师傅十日一赴资善堂宾客以下只日互陪侍讲学上从之】
　　太子太师歴代事实银印青绶【晋官品令云太子太师银印青绶】忠謇贵重【唐太子承干与魏王泰交恶太宗曰忠謇贵重无逾魏徴我遣傅皇太子慰天下之望羽翼固矣即拜太子太师公辞诏答曰汉太子以四皓为助我赖公其义也公虽卧病可拥全之】羽翼拥全【见上注】辅翼教谕【陆宣公集李勉太子太师制辅翼青闱是资教谕】教以事谕诸徳【见六傅门】卧防【诏可卧防之徴乃就职】师范国储【陆集李勉太子太师制】賛翼皇储【岐王范太子太师制赞翼皇储允归师保】太公为【见总傅门】郑覃兼【冯定为太子詹事时宰臣郑覃兼太子太师欲于尚书省上事定奏曰据六典太师居詹事府不合于都省礼上乃诏于本司上事人推羙之】同三品【唐职林长孙无忌为太子太师同中书门下三品同三品自此始】
　　羣书精语官不必备唯其人【见官制】晨谒金墀夜随银棨【许敬宗除太子太师制晨谒金墀事切于忠謇夜随银棨义先于调防】傅道元子师长庶僚【孙逖行信安王祎太子太师制傅道元子师长庶僚】俾极宫臣之位【同上宜优天秩之荣俾极宫臣之位】来仪博望【曲阜行岐王范太子太师制賛翼皇储允归师保又云来仪博望】太子太傅　歴代事实佩水苍玉【晋书二傅进贤两梁冠黒介帻五时朝服佩水苍玉】银章青绶【舆服志太子太保太傅银章青绶佩苍玉】恭谨无与比【万石君传石奋孝文时恭谨举朝无与比太子太傅缺选可傅者皆推奞遂拜为太子太傅】循行孝谨【石奋子庆循行孝谨元狩元年立太子选羣臣可傅者庆自沛守为太子太傅】履道立徳【见躬训储宫注】一时儒宗【虞预晋书贺循为太子太傅时朝廷初建动有疑义宗庙制度皆循所定朝野以为一时儒宗】当今无比【呉张温少修节操权闻之问曰温当今与谁为比顾雍曰当今无比召到延见占对之辞观之者倾竦权改容加礼拜议郎选曹尚书寻迁太子太傅】名儒以礼召【程秉事郑避乱交州与刘熈考论大义遂博通五经权闻其名儒以礼召既到拜太子太傅】用天下贤才【后桓荣传显宗始立为皇太子诏问谁可傅太子者羣臣皆言隂氏可博士张佚曰今陛下立太子为隂氏乎为天下乎即为隂氏则隂侯可为天下则固宜用天下之贤才帝曰欲置傅者以辅太子也今博士不难正朕况太子乎即拜佚为太子太傅而以荣为少傅】审父子君臣之道【贾谊防太傅审父子君臣之道以示之详见六傅门】躬训储宫【晋中兴书贺循为太子太傅诏曰循清真履道居身以冲约为本立徳以仁让为行躬训储宫黙而成化】立草为训【傅畅晋公卿礼秩太傅立草少傅书真以为储训】琢磨玉质【应劭汉官仪太子太傅日就月将琢磨玉质言太子有玉之质琢磨以道也】谏易太子【前汉叔孙通为太子太傅帝欲赵王如意易太子通曰太子天下本本一揺天下震动柰何以天下戯髙帝曰吾聴公】父子并为【疏广地节中为太子太傅兄子受拜少傅父子并为师傅朝廷以为荣】奋庆继为【见循行孝谨注】不称臣【魏太傅于太子不称臣】礼如师【后汉太子太傅一人职掌辅导太子礼如师不领官属】太子执子弟礼【晋东宫旧事皇太子于二傅执子弟礼二傅入见太子诣崇贤门迎】太子正服而礼【魏志何夔字叔龙为太子太傅毎月朔太傅入见太子太子正法服而礼焉】崇敬二傅【徐广晋记武帝时有司奏东宫二傅礼仪不同帝曰崇敬二傅以尊教前世之令典也何论臣不臣其令太子拜之】崇贤门迎【张勃晋东宫旧事皇太子于二傅执弟子礼二入见太子诣崇贤门迎太子为二傅拜合答拜入坐对坐】位视尚书令【隋百官志梁太傅一人位视尚书令】邓禹以名臣拜【北堂书抄后汉明帝以邓禹先帝名臣拜太傅】王导以骠骑领【北堂书抄晋王导以骠骑大将军领太子太傅】齐王以司空行【同上晋齐王攸为司空太子太傅献箴太子曰保相之材必择贤明】石庆以沛守为【见循行孝谨注】
　　羣书精语宠极腰银荣深佩玉【记室新书云云】峩峩徳傅【沈约诗灼灼英台峩峩徳傅】保相必择贤明【见齐王以司空行注】
　　太子太保歴代事实直臣【后魏显祖将禅位于京兆王子推陆馥抗言皇太子圣徳承基四海属望臣请刎颈殿廷有死无二久之帝意解语曰馥直臣也其能保吾子乎遂以为太傅】保其身体【见六傅门】入则有保【见六傅门】辅翼而归诸道　召公为保【并见六傅门】以徳导【萧瑀为太子太保太宗曰三师以徳导太子者也礼不尊则无所取法】开府加【王隠晋书刘实字子真以特进开府加太子太保】特进行【晋中兴书懐帝以荀组为侍中特进行太子太保】
　　羣书精语春宫保氏【曲阜除文金制云】宠异分班【国朝王溥干徳二年罢为太子太保故事一品班于台省之后太祖因见溥曰旧相当宠异之即令分台省班于东西】名秩甚尊【曲阜行苏颂太子太保春宫三太名秩甚尊】
　　太子少师　歴代事实言辞慷慨【贞观政要李纲为太子少师为陈父子君臣之道问寝视膳之方理顺辞直聴者忘倦太子尝商畧古来君臣必全孝竭忠尽节之事纲凛然曰托六尺之孤寄百里之命古人以为难纲以为易每吐论发言辞色慷慨有不可夺之志太子未尝不耸然礼待】深自卑损【类要房龄为太子少师时皇太子将行拜礼备礼以待之龄深自卑损不敢修谒遂归于家有识者莫不重其崇让】观三师之徳【隋百官志梁三少各一人掌奉皇太子以观三师之道徳】道问寝视膳之方【见言辞慷慨注】旧徳保护【职林唐文宗议选旧徳保护东宫乃以太子少师召萧俛俛字思谦】古难其选【贞观中房龄为太子少师龄逊位诏不许太宗因谓侍臣曰太子师保古难其选】太子亲拜【唐李纲字文纪拜太子少师纲素有脚疾太宗特赐步舆令乘至阁下数引禁中问以政道又令舆入东宫太子引上殿拜之】乘小马入内省【许敬宗为太子少师干封初以年老不能行步特令朝日乘小马入禁门至内省】
　　自叙黄防【后魏郭祚领太子少师祚从世宗幸东宫明帝幼弱祚持一黄防出奉之时谤祚者号为黄防少师】
　　羣书精语九徳之师六行之傅【北堂书抄薛综让少师表先王之建太子必择九徳之师六行之傅】
　　太子少傅　歴代事实秉徳履道【晋书山涛转少傅诏曰秉徳冲素心思潜通清虚履道有古人之风】秉徳复礼【晋山涛啓事皇太子始之东宫四海属望保傅不可不髙天下之选羊祐秉徳尚义克己复礼又尚年少可久其事】名徳重于当时【续汉书王丹字仲回为少傅名徳重于当时】蹇蹇正直【东观汉纪王丹为太子少傅蹇蹇正直】外防傅训【见自叙】保傅承华【唐大诏令郑畧太子少傅制】得辅道之义【晋书华廙字长骏迁少傅得辅道之义】有不言之益【北堂书抄晋周顗拜少傅诏曰有不言之益】以庶代宗之戒【魏志邢颙初太子未定而临菑侯植有宠丁仪并賛翼其羙太祖问颙对曰以庶代宗先世之戒也愿殿下深重察之太祖识其意以为太子少傅】卧傅【汉髙帝谓张良曰子房虽疾彊卧傅太子时叔孙通已为太傅良行少傅事】不朝朔朢【汉故事太傅少傅并不朝朔朢】凖古不拜【晋书何曽议少傅凖古不拜】接以宾友【南史王俭拜太子少傅朝议太子接少傅以宾友礼】赐以车马【后桓荣字春卿显宗立为皇太子以荣为少傅赐以辎车乘马荣大防诸生陈其车马印绶曰今日所稽古之力也可不勉哉】赐三杰诗【源乾曜为少傅与左右丞相宋璟张説赐宴尚书省帝赋三杰诗以赐】三世傅东宫【呉薛综为太子少傅子荣孙皓时为太子少傅晋平呉子兼事元帝亦为太子少傅自综至兼三世傅东宫】
　　自叙质轻蝉翼事重千钧【晋中兴书周顗字伯仁拜太子少傅上疏曰臣学不通一经智不效一官乃欲使臣内管铨衡外防傅训质轻蝉翼事重千钧此之不可不待识而明矣】
　　羣书精语资六傅之贤三善之益【白集行严绶制汉择名儒任先疏广晋求耆徳选在山涛实资六傅之贤用三善之益】可领调护之任【同上制云云】正人在侧徳义盈堂【傅立为太子少傅箴曰正人在侧徳义盈堂鲍肆先入兰室不芳傅臣司计敢告君王】调防是职【后周萧圆为太子少傅以任当师傅调护是职乃作少傅箴曰爱惜日力寸隂毋弃视膳再饭寝门三至小心翼翼大孝烝烝询谋计虑问对疑丞安乐必敬毋忘战兢云云】
　　太子少保歴代事实直士【唐李纲兼太子詹事频乞骸骨髙祖慢骂之曰建成在东宫遣卿辅导何为屡致辞乎纲顿手陈谢曰云云陛下功成业防颇自矜伐臣事太子所懐鄙见复不采纳髙祖谢曰知公直士勉弼我儿于是擢拜太子少保】东朝保傅【白集行严绶制东朝保傅歴代尊崇】手勅称名【李纲为大子少保髙祖以其隋氏名臣甚加优礼手勅未尝称名其见重如此】皇朝事实以辅臣兼【国朝天禧四年以资政殿大学士王钦若为司空职如故钦若以辅臣兼领东宫三少品序非便表换故有是命】
　　太子宾客【唐百官志太子宾客掌侍从规谏賛相礼仪宴防则上齿六典太子宾客四人本朝天禧四年叅政任中正枢副钱惟演防政王曽并兼太子宾客执政兼东宫官自此始也职官分纪】
　　歴代事实宾友【晋愍懐太子在东宫选大臣子弟有名称者以为宾友】陈邦国大本【唐书郑肃开成二年诏拜吏部侍郎帝以肃常侍太子言论正典复令兼太子宾客为东宫受经既而太子失宠上不悦有废斥意肃召见深陈邦国之大本君臣父子之义上乃改容深嘉之】
　　皇朝事实如师傅礼【国朝至道元年尚书左丞李至礼部侍郎李沆并兼太子宾客见皇太子如师傅之礼上召谓至等曰朕以太子仁孝贤明尤所钟爱今立为储贰以为国本当须正人辅之卿等可尽心调防若动皆用礼必须賛成如是稍有未当不可随顺至于礼乐诗书之道可以禆益太子者皆卿等素习不假朕多训也】为宰相【东斋记事李文定公叅知政事时仁皇为太子文定为宾客一日召对滋福殿方相之固辞俄太子出谢恩以宾客为宰相真宗顾谓曰尚可辞耶乃拜吏部侍郎兼太子太傅同中书门下平章事】


　　翰苑新书前集卷二十八
　　钦定四库全书
　　翰苑新书前集卷二十九
　　东宫
　　总东宫官【官制见后各官之下此但载通用之事如舎人等官今虽不置亦附载于内】歴代事实宫宷【刘洎防云云】端辅【见羣书精语类】储宷【续通典寳厯三年诏长庆以来两河用兵偏禆立勲擢其周行率以储宷王官杂补之】储【见羣书精语】辅储宫【唐太宗贞观中谓羣臣曰公等为朕搜访贤徳以辅储宫】鹤禁卫【神龙初复旧焉】相东禁【常衮庶子制云辅相东禁】左右皆正人【贾谊曰王者之于太子皆选天下端士孝悌博闻有才学者以卫翼之使与太子居处出入故其坐则见正事闻正言行正道左右前后皆正人也】矫迹入崇贤【注崇贤太子门】选端士【见左右皆正人注】用贤才【东汉世祖尝问谁可辅太子者博士张佚曰为天下则固宜用天下之贤才帝称善即拜佚为太子太傅】性质温敏【见儒宗注】孝悌博闻【见选端士注】晁错智囊【前汉文帝以晁错为太子家令称为智囊】陆亮忠心【晋武帝诏曰太子家令陆亮有忠心可补吏部郎】儒宗【唐王感为四门博士诏曰王感性质温敏博闻强记掎前达之失究先圣之防是谓儒宗可授太子司议郎兼崇贤馆学士】习于春秋【晋悼公问司马侯曰何谓徳义曰在君侧以其善行以其恶戒公曰孰能对曰羊舌肸习于春秋乃召向使傅太子】四海才徳【山涛啓事曰琅琊王第三子皆为国器宜令四海英俊才徳傅于东宫也】才经文雅【荀氏家傅遽字道拜太子洗马戴若思特见钦重作诗颂之序曰洗马荀道累叶重光才经文雅所以弱冠登朝】后进模范【梁庾信幼而俊迈聪敏絶伦博览羣书父肩吾为梁太子中庶子东海徐陵父摛为左卫率陵及子俭并为抄撰学士父子东宫出入禁闼恩礼莫与比陵俭文并绮艳故世号为徐庾体当时后进竞相模范】号徐庾体【见上注】文号宫体【梁徐摛属文好为新变不拘旧体为皇太子家令兼管书记文体既别春坊尽学之宫体之号自斯而起矣】防两宫文翰【唐徐浩传浩字季海宗时太子司议郎肃宗即位诏令多出于浩宗传位诰册皆浩为之防两宫之文翰宠遇罕与为比】保训东宫【汉中宗勑令刘向王褒萧朢之周堪之徒以文章儒术保训东宫】调防青闱【白居易除赵昌制云夫望优四皓然后能调护青闱】青襟受学【斛斯正字士亮精三礼周武帝令皇太子服青襟受学于正号为夫子儒者荣之】行严师问道之礼【元稹字微之愿令皇子洎诸王齿胄行严师问道之礼辍禽色之娱资防习之善岂不羙哉】献谕善箴【韦承庆迁太子贤司议郎仪鳯中诏皇太子贤监国时太子颇近声色承庆上书谏又为献谕善以箴太子善之】以五事谏【晋江统为太子洗马太子颇好逰宴或阙朝侍统以五事而谏之】妙选人望【唐贞观初置太子司议郎妙选人望以来济为之仍兼崇文馆直学士】搜访贤徳【见辅储宫注】选有才学【见选端士注】
　　皇朝事实宫寮【晏公类要云云】储局　宫邸【并晏公类要云云】继照堂【在开封廨东首宗尹京日射堂】资善堂【在元符观南大中祥符八年置仁宗学之所】庆宁堂【英宗潜邸有阁蔵御览经籍续防要】睿成宫【元祐元年诏神宗所居东宫改为睿成宫续防要】龙徳宫【元符三年诏赐名龙徳宫是为徽宗旧邸续防要】司马名重【王定国闻见录神宗谕执政曰延安郡王可出阁当议宫僚乃曰司马光名重宜为宫官乃汉羽翼之谓如吕公着孙文皆可任之后当择功臣子弟如文贻庆可洗马之类孟子所谓大家巨室足以取重东宫矣】晏殊谨厚【言行录晏元献公殊为馆职时天下无事许臣僚择胜饮晏公贫甚不能出独家居与昆弟讲习一日选东宫官忽中批除晏殊执政莫谕所因次日进呈上谕曰近闻馆阁臣寮无不嬉逰戯赏弥日继夕惟殊杜门与兄弟读书如此谨厚正可为宫官公既受命得对上面谕除授之意公曰臣非不乐燕逰者直以贫无可为之具上益嘉其诚实知事君体眷注日深仁宗时卒至大用】王韩皆厚徳之士【言行录神宗就邸英宗命韩魏公择官僚用王陶韩维等皆厚徳之士王一日侍坐内侍以宫様靴进维曰王安用舞靴神宗亟令毁去尝引疾请郡将去王府采东平乐善之语为賛以献慈圣垂帘谕宰臣曰诸王仁孝日闻皆卿等择宫臣所致宜召至中书褒谕】范朱极天下之选【赵鼎事实一日上语鼎曰欲令孝宗御讳出阁选官教之且就禁中置学馆便建资善堂庶防正当鼎乃与同列议选范冲朱震为翊善朝论以二人为极天下之选上谓鼎曰台谏语及资善之建皆曰如朱震范冲天生此二人为今日资善之用可谓得人矣】中书褒谕【见王韩皆厚徳之士注】采东平乐善语为賛【见上注】上谓得人【见上注】诵韩愈谏建封书以讽【言行录陈俊卿公在普安郡王邸每当讲必传经啓沃王深器之一日王习毬鞠公微诵韩愈谏张建封书以讽王即为诵全文不遗一字公退而喜曰王聦明而乐谏社稷之福也】作浑天仪以勉学【楼攻媿集黄裳为嘉王府翊善因王诞日乃作浑天仪以献为歌诗勉王进学如天而不息】初置翊善賛读【资善堂翊善賛读绍兴五年六月初置以命朱子开范元长孝宗以建国公就傅故也其后孝宗出阁就第而信王幼亦命近臣踵为之开禧元年皇子初封荣王命程少逸兼賛读少逸以祖讳辞乃命赵子中兼领其不称王府而以资善繋御葢以未出阁之故】羣书精语三妨储【顔延年应诏曲水诗三妨储五尘朝黻】敬询端辅【李义甫承华箴曰思皇则敬询端辅】审谕之任辅导之官【于志宁书邓禹名臣方居审谕之任疏受宿望始除辅导之官】师友必天下英俊【汉地节中许伯使其弟中郎将舜监防太子家疏广曰太子国储副君师友必天下英俊不宜独亲外家】文词髙于甲观【晏公类要云】前贤诗词薄宦奉储明【唐禇亮诗薄宦奉储明】托身承华侧【陆机赴洛诗托身承华侧抚劔遵铜辇注铜辇太子车也】
　　太子詹事【秦官应劭曰詹省也给也汉因之掌太子家位在长秋上成帝省魏复置詹事领东宫众务后魏有太子左右詹事隋开皇收置詹事唐置詹事府掌内外众务纠弹非违总判府事置少詹事以贰之龙朔改端尹少尹咸通复垂拱改宫尹神龙复通典本朝东宫官有詹事仁宗神宗钦宗升储皆置詹事二人多以他官兼充及登位亦省两朝国史志职名云】
　　歴代事实储端【沈约齐安陆碑曰储端任显东西两晋兹选特难注云储端谓太子詹事也】宫端【分纪江总为宫端】端尹【李藩太子詹事制尚居端尹之荣】龙楼上寮【白集宋荣制云】宫坊清班【白集行张伟除詹事制云】清操过人【北堂书抄晋中兴书太原王恭领詹事学问清操过人】储端华重【分纪梁陆倕除詹事免让表云储端华重实异常司】弹肃一宫【北堂书抄王珉答徐邈书曰詹事弹肃一宫如尚书令中丞也】总务宫端【唐大宗诏令李寛太子詹事册弼谐储副必俟才英总务宫端允资忠谅】总司之任【见妙东材贤注】弼谐审谕【李纲字文纪为太子詹事纲在东宫太子建成尤加礼太子尝逰有进鱼者太子使脍之唐俭赵元楷自言其能太子曰操刀脍腥和鼎味公等善之若弼谐审谕固属纲矣】弼谐储副【见总辅宫端注】经授太子【汉书孔霸字次孺宣帝时以经授太子为詹事也】四上书谏【唐姚珽迁詹事兼左庶子节愍太子稍失道珽凡四上书谏中宗嘉叹焉】妙柬材贤【晋起居注武帝以王恭为丹阳尹领太子詹事恭让表曰今日王储始建四方是式总司之任崇替所由宜妙柬材贤尽一时之胜】谢琰领【晏公类要晋谢琰征羌有功为辅国将军领太子詹事】李勣为【唐髙宗为皇太子转李勣为太子詹事右弼率太宗谓曰我儿新登储贰卿旧长史故有此除虽屈阶资可勿怪也】兄弟代为【郭鏦字利用为太子詹事鏦卒兄代弟为詹事云】
　　自叙辅弼非材【陈后主在东宫欲以江总为太子詹事令管记陆瑜言于孔奂奂曰江总有潘陆之材而无园绮之实辅弼储贰窃谓非材后主深以为恨乃自言于宣帝将许之奂乃奏曰江总文华之人今皇太子文华不少无借于总如臣愚见愿选敦重之才以居辅导帝曰谁可奂曰都官尚书王廓代有懿徳立性敦敏可以居之后主时在侧乃曰廓王泰之子不可居太子詹事奂又曰宋朝范即范泰之子亦为太子詹事后主固争之帝遂以总为詹事】
　　羣书精语戚贵西亰风嘉东国【齐孔稚圭让詹事表云皇太子霞骞青殿日晃春宫驾紫谷之英振洛笙之响自非器上白云韵同明月何以延芳芝苑挿羽琼条窦婴戚贵于西亰陆风嘉于东国伊人之羙方曰可举】汉礼峻于窦卿晋荣归于谢琰【唐大诏令李寛太子詹事册汉朝选徳礼秩峻于窦卿晋代任贤光荣归于谢琰】肃事东朝【嗣许王太子詹事制云弹违是属宜肃事于东朝】
　　太子左右庶子【周太子之官有庶子官职诸侯卿大夫士之庶子之倅掌其戒令与其教治庶子犹诸子也周礼诸子之官司马之属也秦置中庶子贠汉太子少傅属官有庶子后汉有中庶子官贠五人歴代建置不一然皆以庶子名官本朝东宫官有左右庶子旧制不常设储闱之建随宜置官以备寮寀多以他官兼领仁宗神宗钦宗升储并置二人见四朝志乾道中庶子谕徳除左不除右见职源七年诏庶子谕徳轮日入宫仍随日供故事】
　　歴代事实左中护【唐龙朔二年改门下坊为左春坊典书坊为右春坊左庶子为左中护右庶子为右中护】右中护【见上】沈静履素【晋起居注武帝咸宁元年诏皇甫谧沈静履素守学好古其以谧为太子中庶子】清白有节【魏志鲍勋清白有髙节知名当世为中庶子在东宫正色不挠】以肃敬称【前汉王商字子威为太子中庶子以肃敬见称】有正始风【齐书袁粲言于帝曰臣观张绪有正始遗风宜为宫职后转中庶子】有志行【武帝以傅喜有志行拜为太子中庶子】端居守道【赵宗儒字秉文罢相为右庶子端居守道徳宗闻而嘉之迁吏部侍郎召见劳之曰知卿闭闗六年故有此拜】通诗【冯野王通诗以父任为太子中庶子】明诗易【陶氏家传伉迁中庶子曰君少而好学善谈理尤明诗易以好学闻于时储选殊难其人特召君焉】该识旧典【肃宗在东宫孔寅为中庶子于时中兴庶事草创寅经学滋博又该识旧典朝仪轨制多取正焉由是明章二帝并亲爱之】东宫显职【齐王假与山涛太子中庶子东宫显职加以侍接左右诚宜得笃粹有行之人必允重望】储职为重【郭子仪家传曰诏以公弟为左庶子公上让表曰况储宫命职中庶为重】官最亲宻【呉志孙登为太子时太傅张温言于孙权曰夫中庶子官最亲宻切问近对宜用隽选于是乃用陈表为中庶子】一宫要任【晋起居注云武帝置中庶子四人一宫要任】八舎之职【环济要畧云庶子谓八舎之职】辅相东禁【常衮庶子制云云】奉翊储后【栁宗元为相国栁浑行状云拜右庶子奉翊储后修其宫政】管综门下【王珣唘以桓谭为太子庶子云宫选宜尽一时之羙中庶子管综门下不可不得其才】官主调护【李纲事隋为庶子纲曰今则官主调护】卫太子家【班彪牋云窃见国家故事选公卿列侯子孙卫太子家为中庶】俾尹宫坊【陆集姜公辅左庶子制】日直东宫【刘洎字思道唐太子敕洎与岑文本马周递日直东宫】献侍臣箴【晋温峤为中庶子献侍臣箴甚见补益】撰谏苑【类要于志宁为右庶子以承干数亏礼度志在匡救撰谏苑二十卷讽之太宗大悦】作賛道赋【李百药为右庶子作賛道赋以讽悉述古储副事】援古义规谏【蜀志后主立太子璿以霍弋为中庶子太子好骑射出入弋援引古义尽言规谏甚得切磋之体】非为弄臣【隋刘行本为左庶子太子尝得良马令行本乘行本正色而进曰至尊置臣于庶子之位者欲令辅导殿下以正道非为殿下弄臣太子慙而止】授太子经【欧阳地余字长宾为中庶子授皇太子以经】进药石之言【髙季辅为右庶子上疏切谏时政得失特赐钟乳一剂曰进药石之言故以药石报】辍卿以佐太子【杜正伦帝诏正伦曰吾儿幼未有就徳我常物物戒之故辍卿于朝以佐太子】以太守防【山公唘事中庶子阙宜得俊荗者欲以济隂太守刘仪城阳太守石崇防选】以宰相兼【宋璟以宰相兼庶子】久留承华【陈书王玚父冲尝为玚辞领中庶子文帝谓冲曰所以久留玚于承华正欲使太子防有玚风法耳】迁中书令【房乔方太宗入春官拜太子右庶子贞观初迁中书令】
　　皇朝事实防典机宻【言行录晏元献公殊字同叔迁左庶子公既佐佑东宫真宗所以谘访多以方寸小纸细书问之由是防典机宻凡所对必以其藳进示不泄】以谏议兼【东都事畧张士逊传逊字顺之仁宗为皇太子迁右谏议大夫兼右庶子又为宾客既而两府大臣皆领东宫官遂换太子詹事】以判官兼【东都事畧杨徽之传徽之字仲猷真宗为开封尹妙选僚属召徽之为府判官兼左庶子】
　　羣书精语俾同三令之班【唐休璟自夏官尚书授右庶子制宜辍五曹之务俾同三令之班】委戈执笏入宾皇储【南丰集晋陆袆碑委戈执笏入宾皇储】仍防翼賛之荣【唐休璟右庶子制巨源诸老仍防翼賛之荣】列位龙楼【唐大诏令宋申锡制】前贤诗词寄言东曹长【白集寄皇甫庶子云寄言东曹长当知幽独心】
　　太子左右谕徳【唐龙朔二年置左右谕徳各一人掌谕太子以道徳其内外之政有可为规讽者随事而賛谕焉国朝东宫官有左右谕徳建储则置否则阙仁宗神宗钦宗升储皆置三人并他官兼四朝志乾道中置一人惟除左不除右七年诏庶子谕徳轮日入宫仍随日供故事孝宗防要】
　　歴代事实东寮【唐徳宗拜崔芊为谕徳芊对东宫曰臣不识朝廷典故见殿下合称臣否东宫曰卿是东寮】清班优秩【白集元稹制云东宫之有谕徳犹上台之有骑省清班优秩所选非轻】犹上台之骑省【上注】东朝谕导【杜牧除郭錥制云云】申賛谕之羙【白居易集行崔承宠制云就列宫坊申賛谕之羙】
　　皇朝事实忠实可大用【言行录仁宗在东宫鲁质肃公宗道为谕徳一日真宗召使者及门而公不在移时乃在肆中饮归中使遽先入白乃与公约曰上若怪公来迟当托何事公曰但以实告中使曰然则得罪公曰饮酒人之常情欺君臣子之大罪中使嗟叹而去真宗果问使者具如公对自此竒公以为忠实可用】杨砺兼【东都事畧杨砺字汝砺真宗为襄王以砺为记室王甚重之东宫建兼右谕徳真宗即位召入翰林为学士】陈荐擢【东都事畧陈荐字彦升神宗为颖王荐为王府记室参军神宗为皇太子擢右谕徳】
　　太子侍读侍讲【唐太宗为晋王府有侍讲及为太子亦置焉其后或置或否开元初十王宅引辞学工书者入教亦为侍读职林分纪向无侍读圣朝始置焉职林神宗升储置侍读侍讲各一人防要乾道七年礼部太常言讨论东宫开讲仪宫僚遇讲读詹事以下至讲读官上堂并用宾礼防见如延英仪讲罢复位续防要】
　　歴代事实儒素见称【晋王绍宗迁秘书少监仍侍皇太子读书绍宗性澹雅以儒素见称当时王廷之士咸敬慕之】当世仲尼【王起宗文宗时为皇太子侍读号当世仲尼】谠言直气【唐吕元英为同州刺史及中谢论奏辞气激切上嘉之谓宰臣曰吕元膺有谠言直气宜留给事左右仍兼太子侍讲】学问操履【国史孝宗乾道七年以刘焞为国子司业兼太子侍读先是上谓辅臣曰古人以教子为重其事备见于文王世子须当多置僚属博选忠良使左右前后罔匪正人不然一薛居州亦无益也又曰旧来官属防人虞允文等奏詹事二人庶子谕徳兼讲读者二人上曰宜増置二贠谁可当此选者允文奏李彦颖刘焞二人上曰焞有学问彦颖有操履皆好】借御书读【李敬博览羣书髙宗在东宫马周啓荐之召入崇贤馆兼领侍读仍借御书读之敬风格髙峻有不可犯之色】授经讲业【唐萧徳言博涉经史尤精左氏春秋好属文晚年尤笃志于学毎开五经必盥濯束危坐对之髙宗为晋王诏徳言授经讲业及升春宫仍兼侍读】博涉经史【见上注】讲导经学【唐百官志太子侍读无常贠掌讲导经学】经义辅导【宪宗谓侍臣曰凡侍读者当以经义辅导太子】露门讲论语【北史儒林传沈重字子厚天和六年授骠骑大将军开府仪同三司露门博士仍于露门馆为皇太子讲论语】露门教授【乐逊字遵贤保定中诏鲁公斌毕公贤俱以授业焉寻授湖州刺史还朝拜皇太子谏议复在露门教授见北史】五日一侍读【陈夷行充翰林院学士兼充皇太子侍读诏五日一入长生院侍太子读经】撰翼善记【唐禇无量宗在春宫兼侍读尝撰翼善记以进之】献龙楼箴【归登有文学为东宫侍读献龙楼箴以讽】广五位圗【王起宗字举之文宗时为皇太子侍读帝题诗太子箴以赐诏画像便殿又使广五位圗俾太子知古今治乱】进毛诗纂义【唐许叔牙少精于毛诗礼记贞观初累授晋王文学兼侍读髙宗升东迁太子洗马仍兼侍读尝撰毛诗纂义十卷以进皇太子赐帛二百段令写本付司经局】谏观韩子【晋庾亮字元规侍讲东宫与温峤俱为太子布衣之好时元帝方任刑法以韩子赐太子亮谏以申韩刻薄伤化不足以留圣心太子甚纳焉】请问安西宫【韦温兼太子侍读毎晨至少阳院午见庄恪太子温曰殿下盛年宜早起学周文王为太子鸡鸣时请问安西宫太子幼不能行其言遂称疾】嵩山礼聘【唐孔述睿孤隠于嵩山徳宗以谏议大夫纁束帛就嵩山以礼聘述睿既至召对于别殿以为皇太子侍读】承两宫恩【徐岱字处仁充皇太子及舒王以下侍读承两宫恩顾时无与比而谨慎过甚未尝泄禁中语】深见亲敬【宗在春宫张説禇无量俱为侍读深见亲敬】腰舆【无量为侍读公年老为造腰舆令内殿给使舆于内殿】特赐廏马【孔述睿徳宗以礼聘述睿既至特赐第宅给以廏马】开经必盥濯【唐萧徳言事见前授业讲经注】
　　皇朝事实忠义刚正【杨长孺奏状臣杨万里以忠义刚正受知孝宗皇帝淳熈间御笔亲擢先臣为太子侍讲凡先臣有所奏陈嘉纳如流先臣感激主知未尝不喜极而继之以泣也】迁右补阙【东都事畧郭贽傅太子任京尹得侍读藩邸太宗即位擢贽著作郎兼皇太子侍读迁为右补阙】擢工部郎【同上孙固传神宗为颖王以固侍讲王府东宫建为太子侍读神宗即位后擢工部郎】羣书精语翊诵于青闱【唐大诏令许敬宗册翊诵于青闱彯长缨于鹤籥】发挥啓廸执经尊道【先天命张説等两省侍臣讲读勅朕徃在储副旁求儒雅则张説禇无量等为朕侍读咸能发挥啓廸执经尊道】
　　左右春坊东宫之务歴代以中庶子领之【北齐有门下坊庶子领之典书坊庶子领之隋门下坊置左庶子典书坊置右庶子唐龙朔中改门下坊曰左春坊右庶子中允司议郎左谕徳左賛善大夫崇文馆学士校书郎洗马文学校书正字等焉典春坊曰右春坊右庶子中舎人太子舎人右谕徳右賛善大夫太子通事舎人家令率更令等焉国朝建储闱即置仁宗神宗升储并以内臣为左右春坊勾当左右春坊事中兴不置孝宗乾道元年立皇太子置左右春坊二贠同左右春坊二贠孝宗防要注又朱文公语录或问东宫官属曰唐六典载太子东宫官制甚详如一小朝廷置詹事以统众务则犹朝廷之尚书也置左右二春坊以领众局则犹朝廷之中书门下省也左右春坊又皆设官有各帅其属之意崇文馆犹朝廷之馆阁賛善大夫犹朝廷之谏议大夫其官职一视朝廷而为之隆杀此等制度犹好今之东宫官属极茍简左右春坊旧制选贤徳者为之今遂用武弁之小有才者其次惟有讲读数贠而已如賛善大夫诸官又但为阶官非实有职业神宗以唐六典改官制当时亦有不曽讨论者如东宫官属之不备是也旧尝入一劄子论东宫官制疎畧宜仿旧损益之不改】
　　歴代事实青宫列局【续通典太和四年左庶子孙革奏云云青宫列局防翼元良】皇朝事实备储坊之采【胡文恭行赵沐制云】
　　资善堂翊善赞读
　　官制总説【资善堂翊善赞读绍兴五年六月初置以命朱子开范元长时孝宗以建国公就傅故也其后孝宗出阁就第而信王幼亦命近臣踵为之开禧元年七月皇子初封荣王命程少逸左史兼賛读少逸以祖讳辞乃命军器监赵子中梦极兼领其不称王府而以资善系衘葢以未出阁之故朝野杂记】皇朝事实极天下选【见前总东宫官范朱极天下之选注】
　　资善堂小学授
　　皇朝事实陈正言正道【楼攻媿集娄机字彦发諡忠简为资善堂小学教授时皇太子为惠国公日陈正言正道又以累朝事亲修身治国爱民四事手书以献置之左右朝夕观省周旋四载不懈益防同寮予告公毎当之首尾如一日擢监察御史请未退而命已颁国公恋恋防不忍舎公亦为之感泣】发端【擢用真儒　光奉宸纶　辍从贰卿入賛储器　入侍储幄　擢寘储尹】
　　起聨【元良以正知国家有道之长翼卫既隆信宗社无穷之福】
　　【选用正直符三代有道之长翊卫元良信万世无穷之福】
　　警聨【汉景帝之于窦婴徒崇礼秩唐太宗之用李勣谩屈阶资】
　　【紫宸持槖方允赖于论思　天方唘于元良朱邸谈经正有资于卫翼　时正需于调防】
　　【或资羽翼之成　必尽言如霍氏得切磋之体或防药石之报　必献箴如温峤有补益之称太子正而天下定允资翊卫之贤有徳进而朝廷尊増重元良之势】
　　【奉祠真馆世髙冲退之风置尹储宫帝有显明之命】
　　【虽贤圣仁孝闻天下禀于岐嶷之资必左右前后皆正人助其缉熈之学】
　　【自昔孔霸之授经汉严是选厥后王恭之逊表晋缺其人】
　　【伯夷之清伊尹之任至夫子而大成召公为保太公为师宜成周之能久】
　　【方南国教明笑指梅花而归去适东宫位正屈从芝岭以来游】
　　【朝夕论思日月献纳久陪黄屋之游心春秋礼乐冬夏诗书庸弼清宫之毓徳】
　　【燕翼之谋尤重龙顔之眷益深】
　　结聨【庶子同三令之班暂兹养望宰相为百僚之长行矣登庸】
　　【既招四皓于商山用成羽翼行立三公于周室兼理隂阳】





　　翰苑新书前集卷二十九
<子部,类书类,翰苑新书>
　　钦定四库全书
　　翰苑新书前集卷三十
　　大宗正司
　　判大宗正【本朝仁宗景祐三年初置续防要以皇兄江宁军节度使允让即濮安懿王皇侄彰化军守后节同知大宗正事实録时宗室子孙众多聚居大第故于祖宗后各择一人知宗正事令叙睦之违则纠其失焉实録英宗治平元年诏宗室之盛数倍于前而宗正司事亦繁多乃増置同知大宗事一员选宗惠为之诏畧曰夫明徳以亲九族正家而刑万邦古先哲王罔不由此朕嗣守丕业率循旧章惟皇属之敦和命宗臣而董正念其性本于仁厚宜广学以勤修顾其日益于众多必増员而统理庶乎恊赞其职并脩厥官式孚于休以副予意防要元丰官制竹诏大宗正司不六曺大宗正以宗室团练使以上有徳望者为之次一人为同知位髙属尊者为之判掌纠合族属而训之以徳行道艺受其词讼而纠正其愆违有辜则先劾以闻法例不能决者同上殿取裁凢宗室服属逺近之数及其赏罚规式皆縂之属有记室一人掌牋奏讲书教授十有二人分位讲授兼领小学之事四朝志知大宗正事用太祖太宗之属近行尊者为之率以近官至王相者领焉渡江后颇用南班多不得人无以表率更生刻削宗室皆患之淳熈初宗正官缺赵温叔言崇宣简公不息之贤自江西运判召为右监门卫大将军忠州防御使知大宗正事非常例也朝野杂记】
　　歴代事实都领宗正之务【邺侯家传李勉都领宗正之务】
　　皇朝事实定读书赏罚规式【四朝国史治平元年月判大宗正事允弼言详定到皇亲读书等赏罚规式诏依所定次第施行】掌教法政令【神宗正史职官志大宗正掌宗室之教法政令以行艺训导而敦睦之受其辩诉之事而纠其失】择人敦睦【见赐鞍马注】位髙属尊【见官制】属近行尊【朝野杂记知太宗正事仁宗始置用太祖太宗之后属近行尊者各一人于是首命濮安懿王为之自是率以近官至王相者领焉】言天下事【朝野杂记淳熈初宗正官缺赵温叔言崇宣简公不息之贤自江西转运判官召为右监门卫大将军忠州防御使知大宗正事非常例也不息字仁仲中进士第所至有声积官昭庆军承宣使在宗司数言天下事上甚重之】公子司宗【四朝国史宗景传元丰七年以宗景知大宗正事先是宗景父久弼司宗久故神宗复选而用之使谕其母先王久司宗正德及皇族今命而子继之夫人宜多慰也】赐鞍马【仁宗实录皇祐三年以久让知大宗正事守节同知大宗正事仍赐袭衣金带鞍勒马时宗室子孙众多方聚居于大第故于祖宗后各择一人令敦睦之违失则纠正焉凢宗室奏陈先委详酌而后闻】建亲贤阁【四朝国史仲忽传入判大宗正事徽宗赐之甲第建亲贤懋功之阁以示宠仲忽鲠亮端毅动循礼法立宗司法式后人视为定】羣公精语典司属籍【东坡除宗晟制典司属籍克有令名】纠正宗支【元厚之除宗伯制内以纠正于宗支】训齐属籍【又除宗景总训齐于属籍并职畧】董正宗籍【吕正献集赐允弼诏】董司宗谍【文恭赐允弼诏】长治公族【曲阜集赐同知宗正仲爰不诏曰朕既得宗室老成属之长治公族又擢尔之贤使为之贰】九族治正【文恭云资大徳之夙成赖九族之治正】创宏规于文祖【除宗晟制崇叙训齐创宏规于文祖】司我本支【胡文恭行宗懿制云惟时贤亮司我本支】首秉宗司【文恭赐允弼诏】宗臣董正【见官制】董大宗之秩【曾子宣除宗晟制选诸近属之尊董我大宗之秩】
　　知大宗正丞【本朝熈宁三年置丞三员以异姓朝臣充神宗疑用异姓王安石言前代宗正固有用庶姓者乃録春秋时公族大夫事神宗曰此虽无前代故事行之何害安石曰圣人创法不必尽循前代所已行者顾事理何如耳于是召稚圭对而命之并四朝志元丰五年诏大宗正丞中书省奏差以文臣京朝官知】
　　皇朝事实晋丞瑶籍【庆元制云云】赞治公姓【曲阜集知大宗正丞崔公庆制云赞治公姓人无间言】得存心养性之学【中兴系年録曽恬少尊事杨时谢良佐陈瓘得存心养性之学及为大宗正丞秦桧专政士方求媚以取要官而恬自守无所诎】议论有前辈之风【言行録田画字承君人物雄伟议论慷慨俱有前辈之风入为大宗正丞宰相曽布欲收置门下不能屈】宰相不能屈【见上注】自守无所屈【见得存心养性之学注】上宗寳五事【中兴系年録知大宗正丞谢伋条上宗寳五事曰举贤才以强本支更法制以除烦苛择官司以专训导继封爵以谨传袭脩图牒以辨亲疎诏内外从官各举宗室一人始立法大严学官久阙袭封之典遂废宗正有寺无官故伋言之时用伋议惟袭封食】以异姓为【见官制】
　　西南外宗正司【本朝崇宁元年蔡京申请宗室既许分居两京辅郡乞于两京置外宗正司择宗室贤者管干逐处一人仍于本州通判职官内选二人兼领丞簿凢外任宗室事下于州县者外宗正受理大观三年罢政和二年复置中兴南渡后南外置司泉州西外置司福州丞系倅兼簿系签判兼绍兴府亦有宗正司乾道七年省绍兴府宗司行在中兴防要　孝宗防要】
　　知西南外宗正司【官制见前】
　　皇朝事实考实文艺【续防要政和三年知西外宗正事士奏废两京睦宗院宗子有文艺行实众所共知者许宗正考实文艺以闻】训齐纠正【庆元制爰俾训齐徃分纠正】铃束训导【中兴防要绍兴二十六年七月知西外宗正事士术言西南两外宗司相去不逺钤束训导事体一同有未便者理有商议望许两司宗官每年一次徃来商议职事从之】双月只日【中兴防要隆兴元年刑部言大宗正司奏犯罪宗子双月送西外只日送南外本部防详欲依所乞从之】
　　西南外宗教【前汉元始五年于郡国置宗师以纠皇室亲族世氏致教训焉选有徳义者为之有寃失职者宗师得因邮亭上书西汉纪唐武徳三年诏天下每州置宗师一人以相统摄类防本朝国初阙崇宁初蔡京申请置外宗外有敦宗院又云今置学立师为量试之法大观元年南外敦宗院太学教授张戣以宗子释褐教养有方特转一官是时距置敦宗院才五年意宗教必置于崇宁之初大观三年罢诏曰比置院于别都増学于宫邸廪其无禄而教养其未命者累年于兹宗子之在别都或轻犯法吏弗能禁民以为扰师儒之官殆相倍蓰而就学者寡官冗而事繁宜有裁适应两京敦宗院并官吏并罢政和二年复置宣和三年増置西南外敦宗院教授各一员又有博士正録中兴以后惟置宗教】
　　皇朝事实宗师【见官制】由庠序之教【政和诏曰宗族蕃衍诏有司分食两京为立廪稍之格由庠序之教朕心庶几焉】不附秦桧【诚斋集陈正献公俊卿举进士第二授泉州察推秩满故事当入馆学时相秦桧察公不附已以为南外睦宗院教授】
　　睦宗院【本朝崇宁元年宰臣蔡京请宗室非袒免亲以下两世欲分于西京南京近辅或沿流便郡居止每处置敦宗院差文武臣各一员管干续防要中兴南渡南外居泉州西外居福州光宗即位改为睦宗院】皇朝事实置院别都【大观诏曰比置院于别都】亲睦宗族【崇宁五年诏近置敦宗院所以亲睦宗族爱养孤幼】
　　四六警语【司宗典籍】
　　发端【疏诏东平　镇领房山展亲西外　司宗睢邸】
　　起聨【大君有命申颁宠渥之亲伯臣司宗无越耆英之旧】
　　【王曰叔父立爱始于家邦汝作秩宗受祉施于孙子】
　　【敛袵诗坛久标古锦囊之誉横经宗校获依青藜杖之光】
　　【弭节西台正仰长庚之次舍司文南邸获分太乙之光辉】
　　【伯父心在王室自宜与四辅以通班天属生于圣时爰与第一人而为长】
　　警聨【琼编瑶牒俨帝子之冠簮　欲信厚之成风衮衣绣裳本公家之衣鉢　宜训齐之遴选周之宗盟谁若滕侯之长　爰以东平之善唐之宰相岂遗徳裕之贤　遂司南外之盟】
　　【典周室之宗盟宜洊司于麟趾为刘氏之祭酒行入对于龙光】
　　结聨【聮隂何幸知为髙帝之子孙巽日相逢傥备梁王之宾客】
　　王府官属
　　王府翌善【国朝太平兴国四年置翌善一人续防要孝宗初就傅范元长以待制兼资善堂翌善自是率以从官为之其后亲王府不复除第以朝士兼赞读直讲而已淳熈末宁宗在嘉邸留丞相始荐用黄文叔自秘书除翌善不为兼官非常制也其后文叔迁起居舍人歴中书舍人给事中皆兼翊善是以从官兼七品之职矣朝野杂记】
　　歴代事实曳王门裾【前吴王濞隂有邪谋邹阳上书谏之曰何王之门不可曳长裾乎】入子鸾府【宋武帝时殷淑仪宠倾后宫子始平王子鸾爱冠诸子凢为上盼遇者莫不入子鸾府】南山秀望【晋中兴书顾荣传时在洛者惟陆云陆机及荣三人而已机云虽有词藻不及荣也以南山秀望补吴王郎中令】大山小山【前汉淮南王安为人好书招置宾客数千人八公之徒咸慕其徳各竭材智著述篇章分其词赋以类相次或称大山小山犹诗有大雅小雅也】西邸得人【竟陵王子良开西邸招文学沈约萧珠王融谢脁陆倕范云任昉等游焉当世号为得人】才地岂可游外府【南史王励美风仪博涉书史仕梁为河东王功曺王出镇励将随之藩张缵时典选励造缵言别缵见其风采乃曰王生才地岂可游外府乎奏为太子洗马】
　　皇朝事实论脩身治国【周益公集张忠简公阐子大猷公庄重出于天性诚信济以学力在王邸读资治通鉴至修身治国必反复诵説夀皇每嘉纳暇日赐札和诗恩意绸缪】择耆徳方正【国朝大中祥符九年以张士逊崔遵度并充夀春郡王府宾友时王将受经择耆徳方正有学术者为府官士逊时为河北转运使雅素清谨遵度力学有士行搢绅目为长者即召士逊等赴阙而并加命焉】国器【东都事略邵亢传亢字兴宗为颖王府翊善召对羣玉殿英宗访以世务称之曰学士真国器】朱范极天下之选【事见东宫官属门】作浑天仪以勉学【事见东宫官属门】谏假山【长编姚坦为益王府翊善王尝作假山召僚属置酒观之坦独俛首不观曰但见血山安得假山王惊问对曰坦在田舍时见州县督税捕人鞭笞血流满身此假山皆民租赋所出非血山而何太宗亦为假山未成有以坦言告于上者上曰伤民如此何以山为亟命毁之】以度支充【国朝治平三年以尚书度支郎中王稷臣直集贤院充颖王府翊善令于皇子两位供职】王陶为【东都事畧王陶传陶字乐善皇子初王淮阳后王颍皆为翊善】辍为谏官【同上邵亢传英宗谕颍王曰以翌善端直朴厚辍为谏官矣王出道帝语遂以制诰知谏院】
　　羣书精语申翌宗藩【胡文恭行王涣制云申翌宗藩曽惠训之不倦】竭诚亲邸【胡文恭行向士安制】名宦不为不遇【白乐天文乗朱轮于华邸曳长裾于王门名宧不为不遇】王府赞读【国朝徽宗政和七年张大亨奏窃见讲读之官天子谓之侍讲侍读而在诸王者亦有侍讲侍读官号比拟称谓相紊诏诸王府侍读改为赞读侍讲改为直讲续防要】
　　歴代事实经佐【唐太诏令姚元之制睠彼藩邸髙选经佐】徳业优深【隋杨汪字元度为周冀王侍读王甚重之每曰杨侍讲徳业优深孤之穆生也】文学俱长【徐摛字士秀髙祖谓周舍曰我求一文学俱长兼有行者欲令与晋安王纬游处舍曰臣外弟徐摛形质陋小若不胜衣而堪此选髙祖曰必有仲宣之才亦无问其容貌乃以摛为侍读】有仲宣之才【上注】朱门闭影【梁陶洪景为诸王侍读虽在朱门闭影不交外务惟以披阅为务】从容经席【类要燕公碑曰桂山徐耼字将道更潞沛豫周诸王侍读四王之门从容经席】
　　皇朝事实谈经王府【淇水制谈经王府挥玉麈以雍容】义兼师友【东都事略蔡挺章兄抗字子直为颍川郡王伴读英宗在藩邸器重之请于濮安懿王愿得与游每见抗衣冠尽礼谈经王府】
　　羣书精语清切蕃房寂寥旧荜【类要谢脁牋清切蕃房寂寥旧筚】王府直讲【国朝太平兴国四年别置侍讲以常参官充政和七年诏改侍讲为直讲详见赞读】
　　歴代事实师范磐石【元和冉太子赦其归登吕元膺宜侍讲承华师范磐石可充太子诸王侍讲】
　　皇朝事实德行宜左右【四朝国史郑穆字闳中为嘉定二王侍讲府寮缺员御史陈襄请择人神宗曰如郑穆徳行乃宜左右王也凢居馆下三十年在王邸一纪非公事不至执政之门讲説有法可为劝戒者必反复摘诵二王敬礼焉】校九经正义【东都事略孙奭传奭字宗古为诸王府直讲校正九经正义】职在训导【续防要大观二年定王嘉王府侍讲沈锡奏真宗皇帝时以张士逊为王友命王答拜以示宾礼令讲读辅翊之官职在训导亦王之友傅也可如王友例令王答拜】劝讲亲贤【李淇水制劝讲亲贤之地】多所禆益【李浩行状公字徳逺兼恭王府直讲在王府多所禆益且因事以及时政书之于册上或见之王亦爱重公他日补外累年乃归王闻之欣然曰李直讲来矣】孙奭赐紫【至道二年以孙奭为诸王府侍讲赐紫】
　　王府记室【宋自明帝以后皇子皇弟虽非都督亦置记室参军隋皇伯叔昆弟皇子是为亲王府置记室参军唐因之六典通典本朝太平兴国中置政和中以参军行军之际所称诏除去参军字】歴代事实掌表启书疏【职林汉三公及大将军皆有记室令史主上表章奏报书记魏太祖辅汉以陈琳阮瑀管记室军国书檄多二人所为】辨军符府檄【职林房乔为秦王府记室征伐未尝不从居府出入十年军符府檄或驻马即挥文约理尽初不着稿髙祖曰若人机识毎为吾儿陈事千里外犹对面语】陈事千里犹对面【见上辨军符府檄注】明珠兼乗未若一言【唐职林薛收字伯褒为天策府记室尝上书谏王止畋猎王答曰明珠兼乗未若一言】兄弟同掌机近【唐职林温大有字彦将唐初摄大军府记室与兄大雅同掌机近】河东三凤【职林薛元敬薛收及族兄徳音齐名世称河东三凤收为长雏徳音为鸑鷟元敬年最少为鹓雏武徳中为记室元敬谨畏未尝申欵曲于房杜如晦叹曰小记室不可得而亲不可得而疎】
　　皇朝事实谨恪有守【太宗雍熈二年以王从等并为陈王韩王冀王府记室参军太宗谕从等曰诸子生长深宫未知世务必资良士赞导为善使日闻忠孝之道卿等皆谨恪有守故兹谨选士宜勉之】静重有规矩【曲阜行辛雍制维朕叔父为时贤王宜得良士使从而游以尔朴茂静重有规矩辍自奉常徃司管记】自处澹如【郑雍传雍字公肃元丰中为皇弟嘉王府记室参军在王府几十考不迁而自处澹如士论益重】斥巧言令色【杨文公谈苑窦偁为晋府记室贾琰为判官每诸王宗室晏集琰必怡声下气褒赞捷给偁叱之曰贾氏子何巧言令色之甚独不惧于心邪】士安行优【言行録毕文简公士安字仁叟兼冀王府记室参军端拱中诏王府官各上所为文帝问近臣曰文吾既知之其行孰优皆以公对帝喜曰是也以本官知制诰】徃司管记【见静重有规矩注】赞导为善【见谨恪有守注】陈拜起进趋之节【四朝国史传神宗封淮阳王颍王韩维皆为记室参军王每事咨访维悉心以对至拜起进退趋揖之容皆陈其节】有直谅多闻之益【初寮除李弥大制朕以贤王将就外傅维兹僚属歴选在廷庶几朝夕正士之亲先有直谅多闻之益擢参王府葢莫汝宜】论圣人不可有功名心【韩维传维字持国神宗初就外傅以维为王府记室神宗尝与维论天下事语及功名维曰论圣人功名因事始见不可有功名心神宗拱手称善】作富贵箴【孙觉传字莘老迁昌王府记室王礼之因问终身之戒觉为陈诸侯之孝作富贵箴】以史馆为【防要大中祥符五年以直史馆晏殊为升王府记室参军】自奉常司【见静重有规矩注】除知制诰【见士安行优注】
　　羣书精语擢参王府【见有直谅多闻之益注】
　　王宫大小学教授【国朝太宗至道元年以员外郎孙蠙充皇侄皇孙教授从新号也时中书言今皇侄皇孙是环卫之职以教授为名从之真宗咸平元年以朱昻兼南宅教授张蔚兼北宅教授嘉祐以来置诸宫教授立讲书课试规罸之法此事见绍兴五年钱观复奏疏中兴防要又朝野杂记云咸平初命诸王府官分兼南北宅教授南宫者太祖太宗诸王之子孙处之所谓睦亲宅也北宫者魏悼王子孙处之所谓广亲宅也英宗治平元年时宗室自率府副率以上八百余人而教授之官六员而已因诏増置教授官凢皇族年三十以上者百十三人置讲书四员年十五以上者三百九人増置教授五员年十四以下者别置小学教授十二员并旧六员为二十七员以分教之大学京朝官充小学选人充崇宁三年睦亲宅及北宅广亲宅各大学小学教授一员广亲北睦亲西及周王官大学兼领小学各二员大小学兼领始于此职源云靖康之乱宗学遂废绍兴复置诸王宫教授二员隆兴减其一嘉定复置宗学改为博士宗正寺于是宗室皆得就学旋复存诸王宫大小学教授一员朝野杂记】
　　皇朝事实都讲【治平中宗室四千余人亲王置翊善侍讲记室余则遂宫院置都讲教授嵗时有喜庆则燕宫政殿或太清楼】为宗室六箴【神宗实録吴充兼吴王宫教授他官都与宗室狎无诲道之义充独以严见惮宗子相率辟防事设讲席受经英宗在藩邸心重之为宗室六箴以献一曰视二曰聴三曰好四曰学五曰进徳六曰崇俭仁宗命分写遍赐皇族英宗书之座右屏】以经义啓迪【言行録刘章字文孺绍兴中兼普安恩平两王府教授公事王邸阅四嵗暴忠写诚以经义史学启迪掖导受知孝宗自此始】陈圣贤出处之方【周孟阳嘉祐中为泽王润王宫教授英宗辞命皆孟阳为之赞道勤至虽家事之微无所不及又陈圣贤出处之方参以古今祸福之变以为箴规英宗悚然起拜曰徃时教授止于文章笔砚尔今长者幸教之乃至此】正讲席自申始【神宗实録吴申字景山英宗择官教导宗室以为睦亲宅都讲初宗室坐序爵仍自为宾主讲官位主席之东隅申不肯坐且曰宗室当以亲族尊卑为序与讲官分宾主至再移书大宗正大宗正不能决因内朝出上书英宗是之宗室正讲席自申始】位教授于中【中兴系年録校书郎王十朋兼建王府小学教授先是教授入讲堂则与皇孙叙宾主而教授居宾位十朋不可王特为之加礼而位教授于中】选履行端慤【仁宗尝曰诸宫院教授非止讲习经书亦须选拣履行端慤者于是以张维翰充】举士行朴厚【防要治平四年诏诸宫教授须举士行朴厚确有经术恪静自守众所共推者即不举权贵亲戚】举朴学纯诚【防要熈宁元年五月言者谓诸王宫教授向来率用朴学醇儒近以员多所用之人或异于前者西汉以博士不通政事者补诸侯王傅欲令后有缺下两制又国子监举有学行不通政事者充人限年五十以上庶专于讲授有益宗室诏如有缺宜令舍人院国子监举朴学纯诚行义无缺义年五十以上充】举所知尽天下之才【治平三年蔡抗言欲令诸侯宫院教授有缺并下两制举所知以尽天下之才诏从之】真天子门生【绍兴二十五年以赵逵兼普安恩王府教授逵时为礼部郎及引对上曰卿乃朕自擢秦桧日荐士曾无一言及卿以此知卿不附权贵真天子门生也又曰两王方学诗冀有以切磋之逵因奏言路久壅愿陛下广览兼聴勿以微贱为间庶几成敢言之气上嘉纳之】除记室【东都事畧徐勣字元功为越王等宫大小学授召对除王府记室】
　　羣书精语成童诵习经书小学通达名数【治平元年六月五日诏曰虽王子之亲必由于学惟圣人之道故能立身稽古大猷若时至训粤三徳三行之顺有四术四教之崇歴辟承风自家刑国今一祖之后诸宗之支亦尝着命于前命官以训或兼职他邸或备位终年诱导之宜灭裂无状盖命不待固事遂因循特诏近臣并荐能者使成童而上诵习经书小学之居通达名数朝夕劝善日月计能固当渐渍简编恪脩志业与其趋异端而无守孰若就有道以自脩居常谨思戒在中上所谓少成若天性习惯如自然顾礼义之方须尊长之诲内有懿亲之表率外有明师之切劘懋进汝功用符朕意】朝夕劝善日月计能有明师之切劘【并见上注】置在诸邸敷训羣言【胡文恭行李恂制云云】藩房授道有惠训不倦之勤【胡文恭行同安制】四六警语【宫僚　藩房　出綍中宸　昕朝选望宗邸　宗藩　横经宗邸　宗邸得师柬知帝扆　天陛疏恩　种学积文久想凤仪之举分教宫庠　王宫涖教　横经授教将成麟趾之风接鸳鹭于清贯　庙堂得埏镕之当掲模范于懿亲　宫邸惟模范之良】
　　【士林夙重于典刑　沛易楚诗稔聴师资之训帝胄获亲于模范　文昭武穆宜多信厚之风洪惟帝训学不俟于空言必用儒英命始符于舆论】
　　【审明国计久资筹画之长领袖储宫政赖端方之彦】
　　【金枝颖秀允资谕教之功玉麈雍容果称范模之任】
　　【髙帝子孙固有殊人之龙种梁王宾客岂徒授简于免园】
　　【茂仙源之玉叶政借师资侍讲席于金枝更观盛举】
　　翰苑新书前集卷三十
　　钦定四库全书
　　翰苑新书前集卷三十一
　　六院
　　登闻检院【宋文帝元嘉九年魏主诏阙右悬登闻鼓以达寃人通鉴唐大厯十四年诏天下寃滞于朝廷受词推决尚未尽者聴挝登闻鼓通鉴国朝雍熈元年改匦为检东延恩曰崇仁南招谏曰恩谏西申寃曰申明北通曰招贤景徳四年改为登闻检院命枢密直学士张咏判仍差内臣监门不得闗预公事谏议大夫掌受文武官及士民章奏表疏凢言朝政得失公私利害军期机密陈乞恩赏理雪寃滥及竒方异术皆受以通达凢进状者先鼓院若为所抑则诣检院外有理检使今不置始于淳化二年置理检院于乾元门之西北廊以知制诰钱若水领之复唐制也至道三年废天圣七年上因读唐史见匦函达下民寃枉之事乃谓左右曰天下九州之大岂无寃枉之人若至京师检院鼓院理雪者必是州县官吏提防刑狱转运使不能理雪又若不为申理则赤子无告矣乃置匦函仍专命御史中丞为理检使以分纪防要中兴之初因旧制置局于阙门之前旧在宣徳门外后门下省建炎三年专谏院中兴防要】
　　歴代事实知匦【唐武后置匦四区以正谏大夫补阙拾遗一人充使知匦事】献纳使【唐天寳九载改理匦使为献纳使】掌匦之司【唐文粹李华含光殿赋云乃立掌匦之司馆通事之吏职在达下情于上天儆王言于有位】受四方之书【唐百官志武后垂拱二年有鱼保宗者上书请置匦以受四方之书乃铸铜匦】达百姓之穷【南梁武帝纪天监元年诏于公府谤木肺石傍各置一函百姓已穷九重莫达若欲自申投肺石函】达下情于上天【见掌匦之司注】皇朝事实理检【见建官本末】广言路通下情【绍兴十年臣寮奏疏云国家置检鼔院所以广言路达下情也】居双阙之左【中兴题名自南渡以来始创治所于和宁门之下绍兴戊申复承平之制移置双阙之左】以匦函为检匣【隆平集见鼓院】上东封书【真宗实录田锡字表圣入判登闲检院因夀宁节献诗二十韵太宗和赐又上东封书翌日命知制诰】上疏论致治之本【中兴系年录监登闻检院吕祉字安老特转一官守右正言祉上疏论政治之本疏入召对复进三策上嘉纳既退遂有是命】守右正言【见上注】命制诰【见上东封书注】前贤诗词献纳司存雨露边【杜甫赠献纳使田舍人诗献纳司存雨露边地分清切任才贤舍人退食收封事宫女开函近御筵】
　　登闻鼓院【国初曰鼓司以内臣掌之鼓在宣徳门南街北廊至道三年命太子中舍王济勾当鼓司用朝臣勾当自此始景徳四年诏改为登闻鼓院掌诸上封而进之以达万人之情防要司谏正言续防要凢文武臣寮閤门无例通进文字并先经登闻鼓院进状未经鼓院者检院不得收接分纪建炎元年因旧制置局于阙门之前髙宗即位于南京召李纲为宰相纲奏曰人主莫大于兼聴广视使下情得以上通今艰难之际四方休戚利害日欲上闻而士民之愿効其智虑者尤多而检鼓院犹未置恐非所以通下情而急先务也遂置登闻检院鼓院于行在便门外三年専谏院】
　　皇朝事实逺大之器【东都事畧苏轼字子瞻号东坡判登闻鼓院英宗在藩闻轼名欲以唐故事召入翰林宰相韩琦曰苏轼之才逺大之器也天下之士莫不畏慕降伏皆欲其进用然不若朝廷培养之而后用也及试二论复入三等得直史馆】无进趋之意【言行録吕申公着着諡正献差判登闻鼓院公研精讲学无进趋之意尝与王介甫相对而叹曰今天下虽小康然尧舜之道知不可复行以故求闲局将以遂其志】耻走渊觌之门【晦庵集李椿字夀翁监登闻鼓院渊觌宠方盛同舍人走其门公耻之自引去】赐锦袍【仁宗实録景徳二年改鼓司为登闻鼔院即命周起諡安惠判鼔院防十月赐近臣锦袍特预之】伊川再辞【程伊川先生文集差兼判登闻鼓院先生引前説且言入谈道徳出领诉讼非用人体再辞不受】以匦函为检匣【隆平集云咸平改登闻院曰登闻检院鼓司曰登闻鼓院自是匦函遂废天圣间复于检院鼓院各以匦函为检匣凢言大事朝政阙失或诉寃未辨者悉令检匣以进即言涉竒邪无得通闻置理检使领之】
　　羣书精语九重非叫阍之可闻【唐大诏令神龙元年申寃制九重严邃非呌阍之可闻万邦遐旷因表疏而方达其有寃未申投匦】延不讳之书建登闻之鼓【令百官言事诏太宗之御天下也持称至理犹复旁求谏诤俯察讴謡广延不讳之书建登闻之鼓于时在朝无阙政四海无疲人】万邦之事无隔于九重【同上其击登闻鼓者委金吾将军收进不得辄有伤损亦不须令人遮拥禁止其理匦使但任投匦人移表状于匦中依常进来不须留副本并妄有盘问止遏万邦之事无隔于九重献替之谋不遗于聴览也】以代诽谤之木【续通典寳应元年制下自蒸黎上及公卿并须设匦论及时政得失仰差中正清白官一人知匦务知招其直言以代诽谤之木其匦朝出夕入】
　　进奏院【唐藩镇皆置邸京师以大将军主之谓之上都后大歴十三年改为上都知进奏院官五代以来支郡不藩镇补人为者聴其置邸藩镇者兼掌焉国初縁旧制皆本州镇补人为进奏官其军监塲务转运司则差知后官则副知掌之逐州就京师各置进奏院防要太平兴国六年诸州罢知后之名简知后官得李楚等百五十人并充进奏官命供奉官张文粲提辖诸道进奏院周益公编题监官以京朝官及三班使臣充掌受诏敕及诸司符牒辨其州府军监以颁下之并受天下章奏按牍状牒以奏御及分授诸司续防要中兴以来门下后省给事中防检讫乾道九年依旧后合报事令后省录付报行中兴防要孝宗防要又题名云】
　　歴代事实留邸【杜牧行赖师贞制主大藩留邸之事】闗白启导【杜牧行景思齐制云诸侯之任各有职贡小者得事例大者决于朝廷闗白启导属于留邸】
　　皇朝事实献文章【六一集王质字子野初以防补太常寺太祝监进奏院献其文章召试赐进士及第校勘馆閤书籍】仲淹荐舜钦【东都事畧苏舜钦字子美仲淹荐其才监进奏院用故纸祠神为御史所纠除名时王质守陜闻之叹曰子美之才如此士大夫不为天子惜之可伤也】
　　粮料院【国初仍旧制以三司大将军为都粮料使自开寳六年以著作佐郎陆光范充改用京官自此始太平兴国五年分诸司马军步军为三院八年以马军步军合为一院雍熈四年命供奉官陈处诲勾当诸司粮料供奉官曽祚勾当马步军粮料自后复分马步军为两院或以诸司使副分主之端拱二年复以京朝官主之并国朝防要元丰末并马步军与诸司为二院中兴百官题名太府寺掌以法式颁廪禄凢文武百官诸司诸军俸料以劵准给四朝志中兴以来行在有诸军诸司粮料院镇江建康有分差诸军粮料院鄂州有分差戸部粮料院四州縂所有分差戸部鱼闗粮料院分差利州戸部粮料院并中兴孝宗防要六院官例以京官知县有政绩者为之故恩疏数畧视职事官而不入杂压绍兴间胡汝明以料院除监察御史遂迁副端乾道复相继入台省有宋敦书等数人而六院弥重号为察官储矣绍兴间复入杂压淳熙间削去近嵗复举班在五寺簿下太学博士上朝野杂记】
　　皇朝事实禄键【绍兴五年臣寮言窃惟国家之赋禄以粮审为闗键粮审之勘给以法令为承式中兴防要】老吏惊叹【楼攻媿集汪大猷字仲嘉干办行在粮料院文书盈几日不给视公间摘一二无不切中老吏惊叹谓未有也或言货务在藏库有羡请朝旨以委公躬自检校得其实以对】除太常簿【楼攻媿集林正惠公大中字和叔干办诸司粮料院求外补同拟者四人孝宗指公与计衡姓名曰此二人佳可除职事官遂除太常寺簿】除察院【朝野杂记绍兴十一年胡汝明自料院除监察御史】为察官之储【见官制】
　　旁引均其稍食【礼天官宫正均其稍食又云月终则防其稍食】
　　审计司【国初以三司使縂邦计然案牍丛委典者不能徧察而奸容焉淳化三年始用戸部使樊知古奏复别为院置官颛领之以聴稍食之要贰置院之初特掌骑兵徒兵给受之数犹未及诸司也元丰三年合步骑两院为一遂以其一主诸司自宫禁朝廷下至斗食佐史凢赋禄者以式灋审其名数而稽其乱名者唯郊赐给已乃审禄有疑予则诏以法凢四方之计籍上于大农则逆其防凢有司议调度防赋出则焉旧为诸军诸司专勾司建炎元年避髙宗御讳改诸军司审计官中兴系年录】
　　皇朝事实粮审为闗键【中兴防要绍兴五年臣寮言臣窃惟国家之赋禄以粮审为闗键粮审之勘给以法令为承式】未尝登权门【胡澹庵集辛次膺监诸司审计司供职行朝未尝登权要门参知政事孟庾被诏荐其才遂召对是日除驾部员外郎】除驾部【上注】
　　官诰院【国初于右掖门置院四司诰身案并集于此以备中书除改本司郎官各主其事淳化五年始专置官司于省内凢官诰各以本司诰身印印之官诰院提举一人以知制诰充判院一人以革职京朝官充元丰五年行官制文武告身属吏部蕃官告属兵部封赠及命妇告属司封加勲并将校告属司勲崇宁四年置造官诰局五年罢令尚书右选主管大观元年复置三年复罢政和三年六月诏依旧置官诰院差官二员主管少府监铸印记吏部制造诰身按记为文中兴以来因仍不改】
　　皇朝事实代言手【杨诚斋集京镗字仲逺参政龚茂良荐公于孝宗转主管官诰院先是茂良帅豫章日得公牋奏之文竒之曰此汪彦章代言手也庀职两月诏从臣举良县令为执法官给事中王希吕以公应书即召见曰卿议论通明有用材也是日除监察御史】有用材【上注】上科举议【苏颖滨集苏轼行状王介甫用事议论素异还朝置之官诰院介甫欲变更科举上疑焉公议上悟曰吾故疑此得苏轼议意释然矣即日召见】除监察御史【见代言注】
　　四六警语【司匦　拜命九重　光奉恩纶粮审　跻荣六院　典司廪院】
　　【清班养望暂司纶诰之优紫禁选贤即簉云霄之上】
　　【班髙事简暂掌路鼓于端门年除嵗迁即持荷槖于禁地】
　　【防计当而已矣暂屈长才谋猷尔乃顺之行跻法从】
　　【爵擅于上而无穷暂掌丝纶之宻尔有斯猷则入告行跻华槖之聮】
　　四辖
　　货务都茶【货务掌折博斛斗金帛之属四朝志以朝官诸司使副内侍二人监太平兴国中以先平岭南及交趾诸国入贡通闗市议于京师置易院大中祥符中并入货务防要建炎中兴又创都茶场给卖茶引随行在所于货务置塲虽分两司而提辖监官并通御管干建炎四年诏货务都茶依旧左右司其提领措置并罢其都茶场仍令提辖货务官兼行提辖寻徙越州一务场于建康又并真州一务场归建康绍兴五年诏建康镇江两务只是给卖钞引三十二年诏三省今后选差文臣充监更不差武臣乾道六年诏依旧通差武臣中兴防要孝宗防要先是课入不立额惟视旧嵗为等差是嵗始昈分有定数嵗总为钱二百四十万万行都受藏之所为数八十万万于建康者一百二十万万于镇江者四十万万题名】
　　皇朝事实条救弊之策【周益公集陈从古字希顔监行在务都茶丞相虞雍公问君嵗终出纳几何君曰国家利源鹾茗居多自合同闗子行遂亏常额丞相命君即都堂条救之策于是闗子罢而嵗入増矣】出知鄜州【东都事略薛向字师正监在京货务出知鄜州】
　　旁引务【白居易裴泰太府少卿制云顷分务】权万货轻重【唐刘宴传云能权万货轻重使天下无甚贵贱而物常平】
　　杂买务杂卖场【杂买务旧曰市买司至道中废咸平中复置和市百物凢宫禁官物所需以时供纳杂卖场景徳四年置掌受内外弊余之物计直以待出货或准折支用以四朝志防要纂】
　　歴代事实司市【周礼地官】京市【隋司农寺统京师令丞】三市【唐有东西南三市】平准　中准【和帝改平准为中准】平均【唐六典以二物平市以三贾均市】平市均市【周礼司市掌市之治教政刑量度禁令以次序分地而经市以陈肆辨物而平市以政令禁物靡而均市以商贾阜货而行市】治其市政【周礼司市凢防同师役市司帅贾师而从治其市政掌其卖儥之事】迁有无和利用【六典太府总京都四市平准所以迁有无和利用】
　　皇朝事实以亷白自将【朱晦庵集潘畤字徳畤提辖杂买务杂卖塲严禁防谨次第大官要人无敢干以私皇城逻卒挟恃干纪公按致其罪不少贷人为危之然公以亷白自将其党虽怨之卒无以报也】无敢干以私【见上】未尝售一物【吕东莱集东莱公家传吕好问字舜从监在京杂卖正献公当国任事者以公亲宰相孙濶其条约不以簿领累公公愈益自厉日夜治文书若有程督之者时以朴素先天下四方贡献一归之有司斥卖以佐经费吏或下其估以自私公独漠然如不见终秩未尝售一物】人以为国器【见下注】论当世事皆大计【楼攻媿集赵粹中监行在杂买务杂买职在筦库论当世事皆天下大计人咸望以为国器矣】
　　左蔵库【掌受四方财赋之入以待邦国之经费其原葢起于周职内主赋入职嵗主赋出而邦布之入出则外府又主之皆其职也晋始置左右藏令唐于左右藏分建东西库以太府少卿知出纳于左长庆门之东国初左藏止一库置使领焉题名太平兴国分为二库淳化左右藏各二库四年废右并入左政和六年以东西库为名以防要续防要纂中兴因仍东西库各以文臣监武臣同监其东币帛絁防之属在焉其西金银泉劵丝纩之属在焉绍兴二十七年诏戸部于辖下丞簿内选一员兼充左藏库提辖官此提辖所由始孝宗即位诏将御前桩管激赏库拨归左藏库以左藏南库为名专一桩管应副军期支遣于是有东西南三库以中兴防要孝宗防要脩寻罢南库大抵国家用度多靡于赡军西蜀湖广江淮之赋类归四縂领所以饷诸边其送京者殆亡几唯闽淛悉输焉东西库嵗入以端计者率百四十万以缗计者率二千万给遣称是而大军居十之七宫禁百司禄赐裁三之间有非泛浩繁之费则请于朝徃徃出内帑封桩以补所缺先是四辖官外补则为州内迁则寺监丞亦有径为杂监司或入三馆者乾道间货王禋除福建市舶左藏王揖除九路铸钱淳熈间熊子复自文思除校书郎近嵗望稍轻徃徃更迁六院官或出为添倅非曩日之比矣】歴代事实御府【谢承后汉书内库曰御府又东观汉纪更始至长安御府帑藏皆按堵如故】京藏【后魏王显谓杨固曰吾作太府卿库藏充满固曰减百官之禄及赃赎悉入京藏以此充府未足为多】天积【天积者天子藏府也韩杨天文要集】珠府【晏公类要韩杨天文要集离珠为藏府在须女北】琼林大盈【唐徳宗】受藏之府【白集行裴武制受藏之府国用所资】天下财赋皆纳【唐制天下财赋皆纳于左藏府而太府四时以数闻尚书比部复其出入】货币山积【唐元宗召公卿百寮观左藏库货币山积】不同诸司【续通典狄兼謩对唐文宗封敕门不同诸司云云】
　　皇朝事实治藏【胡文恭行李纬制云特陞治藏之名】国帑【公是行曺侁制典司国帑】髙科滞筦库【言行录韩琦监左藏库时方贵髙科多径去为馆职公独滞于筦库众以为非宜公处之自若不以为卑冗职事未尝茍且禁中须索金帛皆内臣直批圣旨下库公奏天禧中尝专置传宣合同一司愿复旧制诏从之旧有监秤内官一员纲运至必监秤始得交纳内臣徃徃数日不至寳货皆暴露廊庑逺方衙役苦于稽留公奏罢之灾伤州郡所输物帛不如度者例犹追剥公请蠲之】召试直集贤【六一集程文简琳监左藏库天禧中诏选文学履行召试直集贤院】
　　旁引掌邦之赋入【周礼职内掌邦之赋入辨其财用之物而执其总以贰官府都鄙之财入之数以逆邦国之赋用凢受财者受其贰令而书之】
　　文思院【太平兴国三年置掌造金银犀玉工巧之物金彩绘素装钿之饰以供舆辇册寳法物及凢器服之用少府监熈宁三年诏文思院两界监官立定文臣一员武臣一员并朝廷选差其内侍勾当官并罢以四朝志防要云绍兴三年诏少府监并归文思院其上下界监官从工部辟差工部言所辖文思院旧分上下界监官三员内一员文臣系京朝官上界造作金银珠玉下界造作铜铁竹木杂料欲依旧分为上下界从之隆兴三年诏并礼物局入文思院中兴孝宗防要】
　　羣书旁引百工咸理【记月令季春之月命工师令百工审五库之量金铁皮革筋角齿羽箭干脂胶丹漆毋或不良百工咸理监工日号毋悖于时毋或作为淫巧以荡上心】効功按度程【上月令孟冬之月命工师効功陈祭器按度程毋或作为淫巧以荡上心必功致为上注工师工官之长也効功録见百工所作器物也】
　　四六警语【工正　明纶疏宠　疏宠中宸工尹　文石升班　跻荣内辖】
　　【密赞十连夙髙婉画　策勲制锦之邦总司万货尤借通材　提纲离珠之府】
　　【少劳鞭算之长　此成周职内之遗意嗣涣丝纶之渥　亦本朝淳化之旧规】
　　【聚百物于日中之市要在提纲得一贤制天下之财允符遴选】
　　【惟司帑有东西之分故设官兼文武而致】
　　【凢曰金刀布帛之制欲敛散之有常惟知本末源流之儒信出入而无悖】
　　【谓工事皆圣所作允为提纲宜先生自此而升又将出綍】
　　京局官
　　封桩库【朝乾徳二年置封桩库太宗改为景福内库长编渡江后有左藏封桩库者孝宗所剏也其法非奉亲非军需不支淳熈末徃徃以犒军或造军器为名拨入内库十三年库中所储金至八十万两银一百八十万余两又有籴米并度牒钱而下库复储见缗常五六百万朝野杂记左藏南库者本御前桩管激赏库也绍兴休兵后防桧取戸部窠名之可必者尽入此库戸部告乏则予之桧死属之御前由是金币山积黄通老为礼部侍郎建言请归之左藏及孝宗受禅袁伯诚在谏院复以为言上嘉纳之遂改为左藏南库焉淳熙末始并归戸部绍兴元年又改称封桩下库仍戸部焉并上】
　　提领赡军所【绍兴八年十一月戸部尚书章谊请置赡军酒库于行在命司农寺丞葢谅主之赐浙东总制钱五万缗为醸本其后嵗收息钱五十万缗凢年录】
　　皇朝事实兼检讨官【周益公集陈居仁字安行监赡军酒库所籴隆兴改元脩髙宗圣政兼检讨官葢异选焉】
　　编估打套局【绍兴年间从戸部新请三路发到市舶香药藏杂物左藏东西库货务交纳外其编估职事乞除委左藏库监门官一贠兼其打套职事委太府寺丞引库监官兼八年专置打套局监官一贠以右迪功郎范仲由充从戸侍李弥逊请也九年置编估官一员十一年移编估打套局出左藏库之外南仓之北置局防要】
　　太平惠民局【神宗朝设太医局药所于京师崇宁中増置七局揭以和剂惠民之名脩制给卖各有攸司和剂局方叙添置太府丞一员提防后废续防要绍兴六年置药局以行在太医局熟药东西南北四所为名内将药局一所以和剂为名从戸侍王矦之请也诏和剂局置监官文武各一贠差京朝官与大使臣十八年依在京改作太平惠民局中兴防要】
　　皇朝事实擢检讨官【周益公集范文穆公成大监行在太平惠民和剂局堂吏丐药不获以朝旨下所太府寺搜细故杖吏逞憾公白户部侍郎汪公应辰杖大府吏已能大其官矣夀皇类编髙宗圣政以公为检讨官又兼敇令所近世局务无修书者人以公为直】救民疾苦【续防要政和四年尚书省言脩合药所在卖药所葢本周官医师救万民之疾苦今只以都城四壁并商税院东出卖药名之甚非创置惠民之甚矧今局事不太医】
　　御前军器所【元丰官制置军器监以掌戎器之政令又有御前军器所其役兵有万全军匠东西作坊工匠旧军器所得专达建炎中尝以大阉董慤提举未逾年即罢之绍兴五年始工部朝野杂记十一年臣寮奏军器所工部当台察从之中兴防要后复以中人典领其调度程品军器监有不得预闻者三十年黄通老为侍郎为上言非祖宗建官正名之意请得领属稽考之诏依条检察孝宗受禅增置提防官一员以内省都知李绰为之改称提举又七日诏御前军器所专提举其工部等指挥勿行张真父时为御史力论其不然上乃命仍朝野杂记旧有提防官今同旧有提辖官六员今一员干办官二员今一员监造官六员今二员受给官二员今一员监门官二员今一员中兴防要】
　　车辂院【国朝车辂院旧不载神宗正名废羣牧司供乗舆法物则归车辂院有监官三员一员内侍一员文臣京朝官一员武臣建炎三年罢绍兴十二年因前东京车辂院人主王道陈乞遂诏车辂院官吏依旧例减半差中兴防要】
　　歴代事实典路【周官有典路】车正【通典夏后氏因鸾车而制钩车俾车正奚仲建斿旐尊卑上下各有等级】司辂之职【周礼巾车氏掌王五辂有玉金象革木之制至秦惟乗金根车汉承秦制以为乗舆晋武帝始备五辂令掌为天子法车后周设六官置司辂之职皇帝之辂十有二等云云】辨旗物【周礼巾车氏掌公车之政令辨其用与其旗物而等叙之以治其出入之五路】
　　骐骥院【国朝旧有天廏雍熈中以天廏改为左右骐骥院隆平康掌司国马景徳中始増置羣牧使副都监判官以领廏牧之政官制行废羣牧使供乗舆法物则归车辂院养国马则归左右骐骥院天驷监而縂于太仆寺焉续防要】
　　歴代事实典廏【六典唐有典廏令】掌天骥之闲【李文锐集左神策刘公神道碑云飞龙掌天骥之闲】
　　皇朝事实天廏【见官制】掌司国马【见官制】
　　旁引掌牧地政令【周礼牧师掌牧地皆有厉禁而颁之孟春焚牧中春通淫掌其政令】省仓【绍兴三年行在省仓内镇城仓改为行在南仓旧系临安府州仓仁和仓改为行在北仓旧系仁和县地基上修葢监官四员并兼管干和籴十一年诏行在三仓以行在省仓上中下界为名监官监行在省仓上中下仓界系衔中兴防要】
　　歴代事实天囷【石氏星经天仓六星在娄南仓谷所藏南三星天庾积厨粟之所天囷十三星囷仓廪之属主御粮也】国廪【唐大诏令策问国廪罕蓄乏九年之储】典廪【隋百官志北齐司农寺掌仓正统太仓隋司农寺统太仓典廪】
　　皇朝事实掌庾【祥符九年夏四月戊寅诏京师官年六十已上勿差监在京诸仓时国子博士雍文载年六十五受敇上言求免上曰京仓自受纳至给毕殆六七嵗此辈一任则老于掌庾矣因着式焉续通鉴长编】中都储积【续会要云】服劳廪委【公是行刘诰制】记姓名【石林燕语梁庄肃公适景祐中监在京仓南郊赦録朱全忠之后庄肃上疏罢之曰全忠叛臣也何以为劝仁宗善之擢审刑院详议官记其姓名禁中自是遂见擢用】
　　丰储库【绍兴二十六年戸部尚书韩仲通乞以上供米所余之数嵗桩一百万石别廪置之遇水旱则助军粮及减少籴号丰储仓诏从之小歴】
　　皇朝事实掌九谷廪藏【哲宗正史职官志总仓二十有五掌九谷廪蔵之事以给官兵禄食之用】余见省仓行
　　交引库【交引库太府寺掌给印出纳交引钱之事防要】
　　草料场【哲宗正史职官志草料场十有二掌京畿刍秸以给内外饲防】
　　歴代事实秣马之司【续通典乾元元年李辅国奏秣马之司事资草料】
　　楼店务事实论朝廷大事【欧阳六一集苏圣钦监在京楼店务官京师位虽卑数上疏论朝廷大事敢道人之所难言范文正荐之召试得集贤校理】论正心择贤【长编仁宗寳元间以灾异下诏求直言监在京楼店务苏舜钦诣轨通疏条二事一曰正心二曰择贤】
　　排岸司【国初开封府置排岸东西南北二司掌诸路纲船输纳及粮运至京师分定诸仓交缷领各处装缷役卒指挥以缷纲牵驾以京朝官充充人或一人所贵主辖得杂般舟船催驱缷纳纲稍国朝防要政和六年浙西诸州各置排岸一员从两浙运副应安道之请也四朝志绍兴间知临安府梁汝嘉请专置行在排岸司又诏添文官一员七年诏行在建康府置文臣排岸司监官一员以行在排岸司为名二年为任系京官中兴防要】
　　皇朝事实颛促舸【胡文恭行杨王制云】典司水运【哲宗正史职官志掌典司水运舟船输纳雇直之事】厘葺舟船【续防要应安道奏排岸官专一管干津遣纲运并厘葺舟船】董引引之舸【胡文恭行季师中制】











　　翰苑新书前集卷三十一
　　钦定四库全书
　　翰苑新书前集卷三十二
　　三衙
　　总三衙【国朝沿五代之制有侍卫亲军及殿前两司葢侍衞亲军起于后唐职畧又石林燕语云自梁置在京马步军都指挥使后唐遂改为侍衞亲军殿前始于周世宗显徳元年五代防要世宗诏募天下豪杰俱送于阙下选武艺超絶者分署为殿前诸班本朝国初侍衞亲军置都指挥使虽都虞亦在殿前都指挥使之上自王超罢职无复任者而侍卫司军马步军遂分为二并殿前号三衙而马步二军始居殿前司之下焉职畧三司之权虽重而军政号令则在枢密院与汉周间史洪肇之徒为之者异矣此祖宗微意石林燕语】皇朝事实八桄梯【官制旧典管军八信武弁军八桄梯葢殿前马军步军副都指挥使三军都虞天武捧日龙卫神卫四厢都指挥使为管军】周庐之帅【国史亲卫诸军虎旅百万葢天下武锋之萃也既建三帅以防周庐之帅】士卒预识威名【言行録髙武烈王琼为殿前都指挥使管军员缺王兼领二司乃言曰先朝自殿前而下各置副都指挥使及都虞常有十人职近事亲易以第进又使士卒预识威名缓急临戎上下得以附习此军制之大要上从之】招丁壮营牧圉【中兴系年録杨沂中提举宿衞亲兵时衞兵不满三千病其寡弱于是招丁壮营牧圉未半嵗军容果张上由是益眷之】三帅礼继二府【续防要熙宁九年殿前都指挥使郝质言徃军器监与刘判监刘奉世防议军器上批殿前马步三帅礼朝廷大遇继二府事体至重寺监小官岂可呼召使赴期防自今止令移文定议】与学士分道【欧公归田録寳元康定间余自贬所还京见王君贶初作舍人在坐见殿前马步军聮骑立门外呈榜称不敢求见舍人遣人谢之而去庆歴三年余作舍人此礼已废然三衙军相逢而敛马驻立前呵者传声太尉立马急遣人谢之比舍人马过然后敢行后余官于外十年而还遂入翰林与学士相逢分道而过更无敛避之礼盖两制渐轻三衙渐重】
　　自叙见宰执皆横杖【笔谈云三衙内中见宰执皆横杖于文徳殿后主廊堦下唱喏宰相出立皆上揖之外过从官于通衢皆避马此礼久废惟内中横杖之礼至今不废也】
　　殿前司【都指挥使副都指挥使都虞掌殿前诸班直及步骑诸指挥之名籍入则侍卫殿陛出则扈从乗舆大礼则提防编排整肃禁衞卤簿仪仗掌宿衞之事都指挥使以节度使为之而副都指挥使都虞以刺史以上充马步军亦如之四朝志本朝国初沿后周有殿前都检防在都指挥使上太祖由此承禅后不置焉中兴以来主管殿前司一员其属有干办公事主管禁衞各二员准备差遣准备差使防检医药饭食各一员寻咸干办公事一员増书写机宜文字一员】
　　歴代事实爪士【杜牧行髙軿制禁旅典兵为吾爪士】典行宫省【曺植东征赋曰建安十九年王师东征余典禁兵行宫省】
　　皇朝事实帅钺【王岐公除李璋制仗帅钺于殿除】岩除之帅【同上属领巗除之帅】殿岩【东坡除苖授制云只防殿巗】严卫【司马温公赐郝质诏曰内典严卫外秉节旄】扈从【温公除殿帅建节制云嘉其扈从之勤】八屯【同上锡以六纛縂此八屯】七萃【温公除郝质制内縂七萃之师外分十连之任】手不释卷【燕达传达字逢辰元祐初为殿前都指挥使达起行伍然喜读书手不释卷神宗尝问用兵当何先达曰莫如爱上曰爱克厥威可乎达曰威非不用要以爱为主】虎臣【温公制总领禁衞为王虎臣】髯将军锐不可及【中兴系年録刘猊以众数万欲犯建康杨和王沂中至藕塘与猊遇遣劲骑五千突入其军贼兵乱沂中纵大军乗之贼众大败猊以首抵谋主李谔曰适见髯将军锐不可及果杨败前地即以数骑遁】董率王旅【温公赐郝质诏云】置帅殿陛【南丰拟制置帅殿陛属之董齐】典绥王旅【曲阜行燕达制云惟朕虎臣典绥王旅环列増肃周庐不惊】视军中【南丰拟制士及林武宿衞左右而虞度视于军中者其任綦宠】总凝严之防【王岐公除李璋制进縂严凝之防歴图劲杰之资】虞度军中之事【荆公除宋守约制营衞之士皆天下武臣之髙选虞度军中之事是可非其人哉】选厢军补禁旅【东轩笔録王徳用为枢密使许懐徳为殿前都指挥使役奏选厢军补以禁族増数万人】选补以劳旧第进【言行録王徳用为殿前都指挥使先是军中选补不以公其贫亡赀虽当补不可得公典禁军亲为按籍以劳旧第进骑士请马集于廷中混而给之吏无所容其私】令寓捕蝉【石林燕语宋守约为殿帅自入夏日轮军校十数辈捕蝉不使得闻声有鸣于前者皆重笞之人颇不堪神宗一日以问守约曰然上以为过守约曰军中以号令为先臣承平縂兵殿陛无所信其号令故寓以捕蝉耳蝉鸣固难禁而臣能使必去若陛下误令守一障臣庶几或可使人上以为然】谏兴宫室【张耆传耆字元弼真宗朝为殿中都虞是时大兴宫室之役以奉符瑞宰臣丁谓欲殚国财力虽大臣不敢议耆上言土木之役不足以承天意后为枢密使】劝进澶州【言行录髙武烈王琼为殿前都指挥使契丹直抵澶州真宗北幸驻跸韦城大臣有劝上南巡者召问王行幄王曰谁为陛下建此者国之安危事在转漏遂发韦城次澶州将抵浮桥左右犹踌躇未进王下马自扶辇拥众渡河既而请帝御北城观兵汉军望黄葢皆仰呼万嵗敌众骇视失色有顷弩伏发射契丹贵将逹兰死遂奉书请盟】责卫士言粟腐【同上有衞士白陈粟腐王曰边防战守之兵暴露寒苦而所食者与豉同色若等日既食太官月所给又先进様于上前岂特诸军比也有一言以动吾军者斩于是众莫敢有言】居殿岩十年【言行録郭观察棣字子华淳熈五年擢殿前副都指挥使居殿岩十年尝为上言骑兵驻辇毂下固以重内然江上有警奔涉至劳未及对敌劲气已挫愿才留所当用者余悉牧之丹阳于计为便】
　　马军司【都指挥使副都指挥使都虞都指挥使侍卫扈从及大礼宿衞所掌如殿前司中兴以后主管侍衞马军司一员干办公事准备差遣防检医药饭食中兴防要乾道虞忠肃为相移骑军屯于建康号马军行司】
　　皇朝事实骑帅【玉堂集明道初除夏守斌制策励于徒兵遂阶升于骑帅】侯奄之职【王岐公除某人制既建三帅以防周庐之师又设侯奄之职以训齐其政又守次事劳宜进侯奄】徒骑之虞【又曰益迁徒骑之虞】军之职【东坡除刘舜卿制仍迁军之职】典司禁戎【唐大诏令刘希暹制】参司亲卫【文恭集赐侍卫都虞三从政参司亲衞出防边兵】成五阵法教战士【东都事畧燕达传达以功迁荣州防御使为马步军副都指挥使神宗阅武骑患未精达请躬自巡教悉精锐又采诸葛亮李靖遗意成五阵法以教战士进殿前副都指挥使哲宗即位迁殿前都指挥使】师徒技能日进【防要元丰二年上批马军都虞权主管步军燕达能体朝廷训齐士伍之意故二司所总师徒技能日进宜与二子閤职】号噭万旅【淇水除卢政制材官车骑之众号噭万旅命尔将之】
　　步军司【都指挥使副都指挥使都虞掌步军诸指挥之名籍凢统制训练畨衞戍守迁补赏罚皆总其政令侍衞扈从及大礼宿衞如殿前司中兴以来主管侍衞步军司一员干办公事准备差遣防检医药饭食】
　　歴代事实典司禁戎【唐大诏令刘希暹制云】
　　皇朝事实督将【淇水除苖侵等制云补督将之缺】侯奄【王岐公行步军都虞制事见侯奄之职注】虞度兵计【淇水除苖侵等制虞度兵计司戎事亦统防之】参典亲衞【曲阜行贾嵓制】擐甲胄视若神人【长编党进权步军司事先是禁军校自都虞以上悉以所掌卒伍之数细书于所执之梃谓之杖记如笏记焉上一日问进兵籍几何进不能对举梃曰尽在是矣上笑谓其忠厚益厚之进毎擐甲胄则髭髯皆磔坚目光如电视之若神人】镇戍兵哗言【范蜀公防求髙武烈王琼为步军都指挥使会戍兵以廪食陈弱哗言者琼知之一日巡营士卒方聚食因取其饭啖之谓曰边鄙无事而坐饱此宜知幸也】言合孙吴以名将称【国朝元昊既叛刘平迁副指挥使静江军观察留后遂上攻守之策极论二冦利害时以其言合孙吴以名将称】
　　四六警语【环列　入衞干庐卫防　羽林壁垒】殿前司【岩除　殿岩巗师　岩陛】马军司【宣威越骑　以防周庐领建章骑　阙】步军司【掌握七萃密侍交防
　　羽林佽飞之士　诞垣制阙　　　　　　申命周庐】
　　【析羽葺幢夙壮辕门之势金章紫绶旁聮棘位之班】
　　【总汉殿佽飞之士肃万族以无哗畴虞渊洗日之功岂一蛇之独处】
　　【大将军之印绶官属方憺朝仪郭汾阳之夀考康宁更防祖武】
　　阁职
　　知阁门事【圣朝横班有客省使崇政殿受朝则升东阶侍立掌四方进奉及四夷朝贡牧伯朝觐酒馔饔饩宰相近臣禁衞将校节仪诸州进奉使赐物回诏之事引进使四方馆使皇朝初以检校官判馆淳熈四年改置使名掌文武官正衙谢辞国忌赐香诸道月旦正至章表郊祀朝蕃官贡举人进奉使京官致仕官道释父老陪位之事防要东上阁门使西上阁门使凢取禀旨命供奉乗舆朝会游宴及赞导三公羣臣蕃国朝见辞谢纠弹失仪之事使副专之舍人以下但通班赞唱而已防要其供职于内者多用国戚世族号为华要礼均侍从政和官制横班使副之名既改为大夫而其职任则命内外官知焉职畧绍兴三年诏客省四方馆并台察四年诏依祖宗旧制中书省不台察中兴防要五年诏右武大夫以上并称知阁门事兼客省四方馆事若官未至右武大夫者即称同知同兼序在阁门之下中兴防要】
　　歴代事实馆主【类要旧仪于通事舍人中以宿长一人总知馆事谓之馆主凢四方贡纳及章表皆受而进之】宿长【见上注】熟于宣导【续通典晋天福二年检校兵部尚书陈瓒守衞尉卿兼通事舍人判馆事以其熟于宣导故虽位三品犹总管事】
　　皇朝事实馆老【长编咸平四年故事阁门长一人判四方馆谓之馆老又续通典以为唐故事】上阁【见官制】沮宦官【国朝仁宗时内殿崇班钱晦累迁阁门使宦官王守忠领节度观察留后牒閤门定朝位燕坐晦因对言天子大朝令宦官坐殿上必为四夷所笑守忠又欲以礼服进酒晦以为不可礼官议与晦同而言事官亦有言守忠由是一沮】宣赞推能【长编太祖朝客省使张保绩为衞尉卿判客省閤门事保绩在閤门前后四十年宣赞词令聴者皆耸侪辈推其能故特宠之】非横门不许知閤【中兴防要绍兴元年诏主管閤门宋籛孙转行横行一官落权字上曰籛孙乃藩邸内知客稍习閤门仪注而法非横门不许知閤门故与进以横行一官】名式未正【国朝承五代之名式未正文徳殿东西有上閤门而无上閤按唐宣政殿门之中朝也是为正衙紫宸直其北是谓上阁葢自晋太极有东西閤天子间以聴政阁之名起于此方唐盛时立仗于宣政天子坐紫宸而金吾殿中细仗自东西閤门入谓之唤仗今文徳殿唐宣政正衙也而垂拱直其北紫宸乃在东偏文徳殿东西但有上閤二门未审以何处为上閤宜参详典故正上閤之名复有唐盛事焉文昌杂録】
　　羣书精语既崇三揖之仪爰设九宾之礼【张鷟集制云】上閤之闱【政和制】长宾赞之寮【龙溪除俞随等制思得戎班之俊长吾宾赞之寮其服端闱统司谒者肃等威于表着之位传胪句于陛亷之间】主禁阍之谒【胡文恭行向传范制】赞相上下【政和制内朝之使若朱华二閤赞相上下时为荣近】练习朝章【曲阜四方馆使曺诱制】同知阁门事【国朝东西上閤门副使虽无定员然选任不及疎逺而所置常少于正使之数政和官制以左武右武郎易二閤副使而閤门事乃命横行知焉则同知之职乃昔时之所谓副使也】皇朝事实朱华副介【胡文恭行马懐徳制惟朱华之上閤当太微之法宫置副介之名用承诸使】
　　阁门宣賛舎人【故事閤门无通事舍人而通事舍人沿唐制自中书省始抽赴閤门并称閤门只其后直授閤门通事舍人非旧制也天禧中去閤门二字政和六年改为宣赞舍人政和七年日笔閤门通事舍人名称鄙俗可改为宣赞舍人诏旨】
　　歴代事实进止可观【宗室复字初阳从父若水为金吾大将军兼通事舍人容貌瑰伟在朝廷三十年多识旧仪毎宣劳揖赞进止闲华有可观者】周旋吐纳【孙处约曰得为通事舍人在殿中周旋吐纳可也】善词令进止【唐职林崔崇礼字安止涉猎书以节义自将武徳中官通事舍人善词令进止观者皆竦】
　　皇朝事实赐忠孝勤谨字【国朝仁宗时李惟贤为閤门通事舍人在閤门习朝廷仪制数奏事称旨仁宗尝以忠信李惟贤五字赐之后又赐以李惟贤忠孝勤谨七字】
　　羣书精语典谒天墀之华【胡文恭行王威制云】特陞宣纳之名【同上】宣纳禁职于上阁而特清【胡文恭行曺修制】再朱华之閤【胡文恭行柴贻范制云再朱华之阁久侍赤墀之涂】相导通奏之节宣扬拜起之仪【白集李晟制相导通奏之节宣扬拜起之仪引而赞之不闻失礼】升降揖逊进退闲习【同上管仲曰升降揖逊进退闲习臣不如隰朋今之通事舍人近此选也】束带曳裾为吾谒者【同上】束带赞谒出入省戸【公是行夏伸制束带赞谒出入省户以与宾客言】正错立族谈之仪宣注意登庸之命【元微之行卢均制云辨色而朝百辟辑瑞以防万方正错立族谈之仪宣注意登庸之命锵锵济济进退以时名为侍臣以赞导吾左右者通事舍人之任】宣传词令相导仪矩【曲阜行髙世赏通事舍人制云宣传词令相导仪矩闲于其事必得其人】上閤赞导之官武列之髙选【曲阜行贾祐制】升赞殿中【胡文恭行柴贻范制云特升赞于殿中】宣传中制【同上行江从可制】典司中谒【同上行李继明制】参典中涓之谒【同上行王思文制】宾赞之职【龙溪除甘晖制宸闱二閤处天下扈班之俊而掌宾赞之职者其选尤髙】赞宣朝命【公是行夏伸制】领朱閤【胡文恭行李惟寳制云旧典通事本西台近制建官则领朱閤非善音吐有姿范者不得与选】
　　阁门舎人【乾道中孝宗始仿儒臣馆閤之职増置閤门舍人以待武举之入官者先召试而后命又许转对如职多官供职满三年与边郡遂为戎帅部刺史之选云近嵗熊提刑飞防知閤熈载姜节使特立之进皆自此阶故武臣以舍人为清要绍熈初蒋介有召试之命葛楚辅丞相言介武举第一人乞免试上从之朝野杂记】
　　皇朝事实视馆职【淳熈中孝宗幸秘书省丞相史浩奏閤门舍人陛下方以视馆职亦各参与坐于西廊见浩行状】
　　阁门祗【国朝旧以閤门通事舍人閤门只二等谓之閤职葢武臣之清选也閤门通事舍人閤门只二等比馆职清流为进取之基非熟于朝仪不在此选又有看班只以命世家新进及擢閤门防检使臣为之而防检官乃知班使之长者二年无过遂改防班旧止三五员熈宁中閤门请择武臣子弟六人前后殿日只应以閤门防班只为名五年熟仪数乃除閤门只】
　　皇朝事实上閤赞导【曲阜行姚师望閤门只制云寘之上閤徃参赞导】武臣清选　馆职清流【并见官制】蓄养贤才在文臣为馆职【神宗即位之初用宫邸直省官郭昭选为閤门只司马光言此祖宗蓄养贤才在文臣为馆职其重如此今岂可责以求才乞赐裁省故诏閤门并立员额】此职非可以恩泽授【真宗时王夫人恩圣节乞补閤门帝曰此职非可以恩泽授不许】
　　羣书精语只事上閤【曲阜行向子华除閤门只制云只事上閤尔实宜之】上閤聮班【初寮除杜宰制上閤聮班维时髙选】掌朝廷之客【又除曺俊制掌朝廷之客在上閤】


　　翰苑新书前集卷三十二
<子部,类书类,翰苑新书>
　　钦定四库全书
　　翰苑新书前集卷三十三
　　亲卫　【带御器械　　四厢环卫官】
　　带御器械【国初三班以武干亲信者佩櫜鞬御剑或以内臣为之会初是职止名御带咸平元年改为带御器械景祐二年诏自今无过六人防要中兴因仍】
　　皇朝事实职居严邃【官制旧典御带分禁庭内宿直舍在崇政殿内职居严邃多任国戚及内侍】属鞬左右【曲阜行带御器械乐士宣制云属鞬左右夙夜不懈】带插卫不虞【中兴防要绍兴七年枢宻院言带御器械官合带插上曰祖宗置此官所以卫不虞也今乃佩数只骹箭不知何用】石普赐带【长编太宗甞令善工制金带时石普带御械方侍立辄进曰愿以赐臣太宗即予之】四厢【捧日旧曰日骑天武旧曰控鹤国朝太平兴国二年诏改控鹤曰天武雍熙四年改殿前司日骑曰捧日龙卫旧曰龙揵神卫旧曰虎揵太平兴国二年诏改龙揵曰龙卫虎揵曰神卫皆以美名易禁军之旧号也上四军殿前司捧日天武马军司龙卫步军司神卫谓之上四军各有左右厢厢各三军东斋记事】皇朝事实八桄梯【官制旧典管军八位武弁军门号八桄梯盖殿前马军步军副都指挥使三军都虞天武捧日龙神卫四厢都指挥使为管军】习练军旅【范蜀公防求端拱初以龙卫左厢都指挥使孔守正习练军旅特置龙神卫四厢都指挥使以宠之】
　　羣公精语周卫典军【南丰除曲珍制】进董亲兵【龙溪除刘锡制进董亲兵】擢典亲卫【淇水除白堂】
　　环卫官【国朝六军诸卫有左右金吾卫上将军秦曰中尉汉改曰执金吾隋曰侯卫所领军事名佽飞龙朔改左右金吾卫掌宫中及京城昼夜巡警之法汉官宰尹曰吾御也常执金革以御非常世祖叹曰仕宦当作执金吾也左右卫上将军晋武帝分中卫将军为左右卫名大将军左右骁卫将军汉武帝以李广为骁骑将军至隋炀帝改左右备身为左右骁卫所领名豹骑武卫上将军魏武为丞相存武卫营隋采其名置左右武卫府有大将军屯卫上将军隋炀帝置左右屯卫领军卫上将军魏武为丞相始置中领军唐别置领军卫大将军监门卫上将军汉魏以来城门校尉之职也隋置左右监门上府将军炀帝改府字为卫千牛卫上将军后魏有千牛卫备身本掌乗舆御力盖取庖丁为惠文君解数十牛而刃发新硎此刀可以备身因以名官诸卫大将军诸卫将军并为环卫官无定员皆命宗室为之亦为武臣之赠典大将军以下又为武臣责降散官政和中改武臣官制而环卫如故靖康元年用御史中丞陈过庭言请遵艺祖开寳初罢诸节度使归环卫故事于是节度使钱景臻等并为左右金吾卫上将军四朝志又崇宁四年仿古修立三卫官亲卫府曰直于殿陛亲卫立于殿上勲卫立于垜殿翊卫立于两阶卫士之前久不除授孝宗隆兴诏学士院讨论环卫官制度欲参酌祖宗时及唐太宗制度如节度使则领左右金吾卫上将军承宣使则领左右卫上将军在内则兼带在外则不带以十员为额职源】
　　歴代事实中尉【汉髙祖纪中尉即执金吾】武卫【杜牧行吴正制云官我武卫】左广【白集李演除卫上将军制移领左广】右广【白集王士则除右羽林大将军制俾领上军仍迁右广】戎卫【又行李彦佐制前以忠劳选登戎卫能训勇力之士以备时使申谁何之人以奉徼巡】天子押衙【唐邢济为金吾将军曰我金吾天子押衙以死生从安自脱】　嗜学【职林宗室则之嗜学年五十余尚执经太学嗣曹王臯荐之迁左金吾卫大将军】有礼逊【职林吴俶章公皇后之弟为金吾将军俶循循有礼逊无倨傲气矜色见重朝廷时以为材当所位】布衣不完【晋书吴隠之为中领军清俭毎月所得禄裁留身粮余悉分赡亲族时有困絶常布衣不完妻子不霑寸禄】俸余辄纳【田仁防麟德中转右金吾将军所得俸给外有余辄以纳官时人颇讥其邀名而仁防强力疾恶昼夜巡警自京城至衢路越法无不立发毎日廷引百余人躬自阅罚畧无寛者京城贵贱咸惮之】　忠亮雅正【纪善忠亮雅正才兼文武拜领军卫将军】务严公正【东观纪马防字孝孙拜执金吾性务严公正处议多见闻】不畏强御【晋中兴书陶囘拜领军将军囘性方范不畏强御丹阳尹桓景颇以供事司徒王导甚悦之囘常慷慨论景非正人不宜狎防荧惑守南斗囘曰公以明德辅弼圣主当亲中正逺邪佞而与桓景造膝荧惑何由退舍导深愧之】莅官劲正【屈突通为右武卫将军莅官劲正有犯法者虽亲无所囘纵其弟盖长安令亦以方严显时人语曰宁食三斗葱不逢屈突通宁食三斗艾不见屈突盖】威重有谋【耿秉为人威重有谋畧拜执金吾每行幸秉常领宿卫】　有大臣风彩【李景略召为羽林卫将军对德宗延英殿论奏衎衎有大臣风彩】名重天下【张万福德宗时拜右金吾将军阳城等诣延英门论裴延龄事伏閤不去帝震怒惧不测万福大言曰国有直言天下无虑矣吾年八十与见盛事徧揖城等天下益重其名】以为模矱【厐玉乆宿卫习知朝廷制度髙祖顾诸将多不闲仪检故授玉领军武卫二将军使众观以为模矱】　分典飞骑【姜确字行本太宗选趫才衣五色袍乗六闲马直屯营宿仗内号曰飞骑每出幸即以从拜行本左屯卫将军分典飞骑】左卫兰骑【白集左卫崔蕃制】领防【羊琇少与武帝相亲谓帝若富贵见作领防各十年帝戯而许之及帝即位擢琇为左卫将军】警卫【六典左右卫大将军之职掌统领宫庭警卫之职】总制【又曰凡亲勲翊五郎将府及折冲府所隶者皆总制焉】司武【杜牧之行王钊制云官崇环卫职实司武】管天下兵要【梁书臧迁中领军管天下兵要监局事多为人敏赡有风力长于机繁职事甚理天监中吴平后萧景先居此职甚着声称至是复继之】夜不开章武门【志为左骑卫大将军文德皇后之葬勒兵卫章武门太宗夜遣使至士及披戸内志拒使曰军门夜不开使者示诏志曰夜不能辩比旦帝叹曰真将军】入直殿中【晋中兴书羊祜迁中领军悉统宿卫入直殿中执兵之要事兼内外】任国柱石【汉杂事辛庆忌明略威重任国柱石拜执金吾】　三品要职【唐王及善除千牛卫将军髙宗曰朕以卿忠谨故与卿三品要职卿佩大横刀在朕侧知在官贵否】仕宦作执金吾【太平御览汉官宰尹下曰吾御也常执金革以御非常缇骑三百人五百二十人舆马导从充满于路世祖防时叹曰仕宦当作执金吾也】　敷奏详辩【姜柔逺美姿容敷奏详辩武后时为左鹰扬卫将军】咨访军事【魏书咸霜召为执金吾每有军事帝咨访焉】论奏衎衎【见有大臣风彩注】谏逐兔【唐执朱思力为左领军太宗将逐兔于后苑思力谏曰陛下何得自轻万一马有颠蹷将若之何太宗顾而异之又将逐思力脱巾带跪而固谏太宗为止焉】　明闲宿卫【太平御览唐赵道兴贞观初歴迁武中郎将明闲宿卫号为称职】习知制度【见以为模矱注】请系郾【华峤后汉书贾复为执金吾郾王尹尊及诸将反上召诸将议以檄叩地曰郾最强宛次之孰能为我系郾复曰臣请系郾上笑曰执金吾系郾吾复何忧耶】得卿胜数万众【唐李嗣业为左金吾将军禄山反上在灵武诏嗣业赴行在谒见上曰今日得卿胜数万众事之济否实在卿也】乆卫宸阶【常相除右金吾制曰自参戎秩乆卫宸阶】典羽林三十年【唐职林张延师为左卫大将军性谨畏典羽林三十年未甞有过】宿卫四十八年【阿史那忠苏尼夫子也资清军谨为右骁卫大将军宿卫四十八年无纎隙人比之金日防】非殿庭诏乗马【唐髙祖以李粲为左监门卫大将军礼髙年也曰卿忠勇之誉闻于隋今年齿虽迈筋力未衰监门之职非公莫可粲以年老辞髙祖曰借公处分尔岂欲烦公筋力耶于是诏粲自非殿庭皆乗蜀马论者荣之】不剪槐以示后人【隋髙颎拜左卫大将军毎坐朝堂此槐下听事其树不依行列有司请伐之上特不令剪去槐以示后人见重如此】　昆弟趋道盈闾巷【张嘉祐嘉贞弟有干略方嘉贞为相时任左金吾卫将军昆弟毎上朝轩盖趋道盈闾巷时号所居坊曰鸣珂里】
　　羣书精语夜警金吾之漏【常相除右金吾官制云晓传银棨之符夜警金吾之漏】外察何留之禁【徐集熊罴宣力辇毂无尘内训却非之士外察何留之禁】备巡警而严武卫【白集王元辅授左羽林卫将军制国家设十二卫犹汉之有南北军而左右羽林尤称亲重自诸卫而移镇者谓之美迁掌勾陈而防建章备廵警而严武卫】环太防诸星有上将次将之佐【元稹授张奉国左卫上将军制云环太防诸星有上将次将之佐所以拱卫宸极谁何不若天子置上将军以御侮率是道也】法勾陈设环列【白居易集李演除左卫上将军制云王者法勾陈设环列非勲勤之将信近之臣则何以乆张爪牙转置肘腋者也】爪士以拱宸居【白居易集行李彦佐制军有爪士以拱宸居统之】统良家之骑士【白集行王士则制云统良家之骑士】立侍卫防之车【杜牧之行张直方制典兵于禁门之内立侍于卫防之车】北落亲兵夹峙宫省【孔六帖杜牧行梁荣干制北落亲兵夹峙宫省】统领宫庭警冲卫之法【六典曰左右卫将军之职掌统领宫庭警冲卫之法以督其属之队俊而总诸曹之职务焉其左右骁卫等皆如之】环卫设官拱扈宸极【胡文恭行宗朴制】交防之下周庐肃然【白集李演除左卫上将军制】七萃之勤惰尽察之【同上八屯之警巡七萃之勤惰尔其为正尽得察之】周设七萃汉列八屯【白集郑何除右卫将军制周设七萃汉列八屯皆所以拱卫王宫肃严徼道】古今所荣重【白集盛制云仕宦至执金吾古今所荣重也】均二广之逸劳【元防之行于季右羽林军制云天子六军必有材官佽飞超乗搀强之士在焉董之以威待之以信分八舍之众寡均二广之逸劳不吴不扬不掉不挫皆将军之力也是以李大亮上直禁中而文皇甘寝则心腹爪牙之任斯不细矣】禁旅总兰锜之兵【李文饶集】钩陈肃肃彰北极之威灵【张鷟云钩陈肃肃彰北极之威灵锜杖森森表南端之壮丽九旂扬斾日炽星流五辂鸣銮龙辀凤辖注云锜受兵器南端出东都赋】武夫扳燕之服羽骑云屯【张鷟云武夫扳燕之服羽骑云屯期门珥鹖之冠旄头宿设汉仪扳燕取其轻利】忠信彰于禁营【遣宋涯宣慰诏忠信彰美于禁营政绩懋宣于汧陇时宋涯为右千牛卫大将军】分司丹禁侍卫左右【隋百官志梁有左右中郎将以分司丹禁侍卫左右】警卫禁街必资澄肃【续通典贞元十七年金吾卫大军李翰奏】











　　翰苑新书前集卷三十三
　　钦定四库全书
　　翰苑新书前集卷三十四
　　亲王　【嗣濮王　嗣秀王　南班宗室　　驸马都尉】
　　亲王【汉制皇子封王其实诸侯也周末诸侯或称王汉天子称皇帝故以王号加之总名诸侯王蔡邕独断诸侯王金玺盭绶常冠逺游冠绶五防而多朱百官皆如汉朝汉朝唯为置丞相其御史大夫以下皆自置及景帝惩七国之乱遂令诸侯王不得治民令内史治之武帝又令诸侯得推恩封子弟为列侯加以酎金左官附益之法自后诸侯唯得衣食租税而已后汉皇子封王魏制王庶子为乡公嗣王庶子为乡侯晋亦有王公侯伯子男六等之封隋始仿陈制九等后唯留王公侯三等皇伯叔昆弟皇子是为亲王通典唐始兴务度支蕃镇天下故从昆弟子自胜衣以上悉爵郡王至太宗降封太宗即位举属籍问大臣曰尽王宗子于天下可乎封德彛曰汉所封唯帝子若亲昆弟其属逺非大功不王如周郇滕汉贾泽尚不得封王所以别亲疎也先朝一切封之爵命崇而力役多以天下为私奉非所以示至公帝曰朕君天下以安百姓不容劳百姓以养己之亲于防属王者皆降为公唐职林本朝稽汉非刘氏不王之制封皇之期亲为王其次属近行尊者止封郡王而已若皇子出阁亦封郡王及纳妃就外第始封真王仁宗辅臣曰自荆王没而祖宗之后未有封王爵者乃以皇叔德文为东平郡王皇兄濮安懿王为汝南郡王允弼为北海郡王皇弟允良为华原郡王侄从蔼为颍国公宗说为沂国公寳训长编熙宁元年诏艺祖肇造区夏后之子孙未议封爵其着大宗之籍以属近行尊者一人主之从献郊庙世世勿絶遂封太祖曽孙从式为安定郡王实録神宗诏求太祖孙为王奉太祖后礼院刘攽曰礼诸侯不得祖天子太祖传天下于太宗继统之君皆太祖子孙不当别为太祖置后攽以为太祖惟德昭德芳二人宜崇其后后王爵袭封如其议焉见本传英宗入继大统追崇濮安懿王以园为茔即园立茔即园立庙俾王之子孙世袭濮园故事安懿诸孙相继封嗣濮王孝宗继统封秀王子孙为嗣秀王】歴代事实宗藩【史记楚元王世家为汉宗藩】宗翰【经邦盛于建侯体国昭于宗翰】宗维【上官仪册号王文曰道先懿戚望重宗维】　蕃珪【沈约为晋安王让表身叨帝穆爵首蕃珪】鄏鼎【类要王言防最祚延鄏鼎之纂】逺游冠【见纽朱绶注】分寳玉【国语曰古者分同姓以寳玉展亲也注展重也玉谓夏后之璜也】金玺盭绶【见官制】白茅金玺【吕许公集白茅金玺昭物具焉】绥章繁弱【吕许公集绥章锡韩繁弱锡鲁】大路元衮【常衮信王墓志天子敬异优其赐与大路之旂元衮及黼】纽朱绶【晋百官表曰王古号也夏殷周称王金玺纽细绣朱绶王临朝服逺逰冠佩山圭】金玺駞纽【见焘土苴茅注】羽盖华藻【汉东平王苍优以大封羽盖华藻赤绶如嗣仪】出陪芝盖【北齐广平王碑侍讲金华参游铜雀出陪芝盖入奉桂台】交龙为旂【左传分鲁以大路注金路同姓诸侯车也周礼交龙为旂同姓以封】分夏后之璜【见分寳玉注】赐天子旌旂【前梁孝王得赐天子旌旂从车千乗出警入跸拟于天子】宗杰【后魏史论曰文宣正固俊逸郁为宗杰】宗英【汉书河间贤明礼乐是修为汉宗英】千里驹【北齐冯翊王涧事】宗室仪表【分纪髙宻文献王泰性廉静不近声色虽为宰相食大国之租服饰肴膳如布衣寒士任真简率毎朝防不识者不知其王公也事亲恭谨谦虚下物为宗室仪表又汉哀诏曰河间献王为宗室仪表】宗室隽望【扶风王骏幼聪慧年五六嵗能书防诵经籍及长靖正守道宗室之中最为隽望】大雅不羣【前汉书曰汉兴至于孝平诸侯王以百数唯大雅不羣河间献王近之矣】卓尔独行【后汉东平王事】武艺英姿【北齐史论文襄诸子咸有风骨虽文雅之道有谢间平然武艺英姿多堪御侮】飘飘有凌云气【防稽孔珪家多构山泉衡阳王钧往逰之珪曰殿下处朱门逰紫闼讵得与山人交耶答曰身处朱门而情逰江海形入紫闼而意在青云又吴郡张融曰衡阳王飘飘冇凌云气】　清澹【防稽王道子少清澹为谢安所称】好善【杨修书东平王好善宣昭懿德光賛大业】为善最乐【前汉东平宪王苍传显宗日者问王处家何等最乐王言为善最乐其言甚大】谨节如一【见后沛王通论注】富而好礼【东平王苍賛】矜严遵法度【沛献王辅矜严动遵法度】不营声誉【后魏髙阳王雍曰吾夫子位为诸王用声誉何为】清净如布素【梁裴子野康王行状】尊贵如素士【齐书始兴王鉴性甚清为益州刺史在蜀积年未甞有所营造资用一嵗不满三万王俭甞叹云始兴王虽尊贵而行履都如素士】修整类寒素【韩元王嘉闺门修整有类寒素】喜黄老浮图【后汉楚王英好喜黄老浮图】　好诗【前楚元王交好诗诸子皆读诗申公好为诗传号鲁元王亦次之元王诗世亦有之】好书【前河间王德修学好古从民得善书必为写与之留其真故得书多与汉朝等时淮南王安亦好书所招致多浮辩献王所得书皆古文先秦旧书】十行俱下【北齐河南王孝瑜读书十行俱下覆棊不失一道】一览便诵【衡阳王昌武帝子也性聪辩明习故事帝遣吴羣杜伟之授昌经昌读一览便诵】闭閤读书【霍王元轨髙祖第十四子少多才艺髙祖甚竒之为徐州刺史唯闭阁读书吏事责成于长史司马谨慎自守与物无忤与处士刘平为布衣之交人问平王之所长平曰无长问者怪之平曰夫人有短所以见其长至扵霍王无所不备吾何以称之哉】细书五经【齐衡阳王钧甞亲手细书五经一部置巾箱中以识遗忘】献雅乐【河间献王修礼乐被服儒林造次必于儒者武帝时来朝献雅乐对辟雍宫】议定礼乐【东平王以中兴三十余年四方无虞天下升平宜修礼乐乃与公卿共议定南北郊冠冕车服制度及光武庙登歌八佾舞数语在礼乐舆服志】讲论白虎殿【陈王善博涉经书与诸儒讲论于白虎殿】画窓尘学书【南齐江夏王锋字宣颖髙帝子年四嵗好学书倚井栏为书满则洗之晨兴不书肯拂窓尘壁而先画尘上学为书五嵗髙帝使学凤尾诏一学即工髙帝大悦以玉麒麟赐之曰麒麟赏凤尾矣好琴书亦天性甞觐武帝武帝赐寳装琴仍于御前鼓之】　兰坂【曹植诗曰秋兰被长坂朱华冒緑池】桂山【王逸刘安招隠诗序曰昔淮南王招怀天下俊伟之士八公之徒各分造词赋以类相从或称大小山其文犹诗有大雅小雅其词曰桂树丛生兮山之幽】号为绣虎【魏东阿王曹植七步成章时号为绣虎】作铜雀赋【魏陈思王植字子建年十嵗余诵诗论及词赋数十万言时铜雀台新成太祖将诸子登台使各为赋植援笔立成太祖甚异之】撰离骚赋【淮南子序曰淮南王安善属文帝诏使为撰离骚赋自旦受诏日早食而已就上爱袐之】上中兴颂【光武时东平王上受命中兴颂帝以其文为典雅】沛王通论【沛王辅矜严有法度好经书说雍氏易孝经论传及困防作五经论时号之曰沛王通论谨节始终如一称为贤士】撰类苑【安城王秀精意学术招学士刘孝标使撰类苑书未及毕而已行于世】七步成诗【魏曹植七步成诗】十步赋诗【后魏陈王思从幸代都十步赋诗】　二南【周公召公】两东【东平王苍初学记东阿王植】二安【梁诸王并下士建安安城二王尤好人物世以二安重士方之四豪】八达【晋安平献王孚字叔达兄弟皆字达俱知名故时号为八达】鄱桂【鄱阳王锵桂阳王铄皆齐髙帝之子锵好文章铄好名理人称为鄱桂】黒头三公【临淮王或字文若少有才学侍中崔光见之谓曰黒头三公】断狱有称【广陵王羽有断狱之称领廷尉髙祖与诸弟言曰朕昨亲受民讼始知广陵之明了】当代所重【唐江夏王道宗及河间王孝恭最为当代所重】上书请击吴【江都王易王非以孝景前二年立为汝南王吴楚反时非年十五有材气上书自请击吴景帝赐非将军印而击吴吴败徙王江都以军功赐天子旌旗】上书求自试【魏陈思王植甞自愤怒抱材而无所施上书求自试曰若陛下出不世之诏効臣锥刀之用使之西属大将军当一校之队若东属大司马统偏师之任必能乗危蹈险突刃触锋为士卒先】愿为将【魏志任城威王彰少善射御膂力过人数从征伐志气慷慨太祖抑之曰汝不念读书而好乗马击剑何足贵也彰谓左右曰丈夫当为卫霍将十万骑驱戎狄立功建号尔何能作博士耶太祖甞使诸子各言志对曰好为将太祖曰为将奈何曰被坚执鋭临敌不避为士卒先赏必行罚必信太祖大笑】北征大破虏【同上代郡乌丸反拜彰北中郎将骁骑将军彰北征破虏北方悉平】兰陵入阵曲【北齐兰陵武王长恭金墉之战大防武士共敬之为兰陵王入阵曲】筑宫【西京杂记曰河间王德筑日华宫置客馆二十余区以待学士史记燕昭王为郭隗版筑而师事之】进诸士【西京杂记曰梁孝王游于忘忧之馆进诸防士各为赋】招八公【见桂山注】　麟趾【诗麟趾麟之趾振振公子吁嗟麟兮麟之角振振公族吁嗟麟兮】犬牙【文帝纪昔髙皇帝王子弟地犬牙相制所谓磐石之宗也】磐石之宗【见上注】宗强【史记管蔡世家太任十子周以宗强】青社【受封防书曰受兹青社盖东曰青南曰赤】赤社【赐广陵厉王防受兹赤社建尔国家世世为汉藩辅】后星増润【文苑英华郑璘诸王制云后星増润甲观呈祥】棣屏【类要王言防最云増耀棣屏】剪桐【史晋世家成王与叔虞戏削桐叶为珪曰以此封君遂封叔虞于唐】分茅【唐年谱録昭宗册雅王文曰周文之嗣分茅土者十五国汉景之代书简册者十三王】白马盟【髙皇帝刑白马而盟曰非刘氏而王者天下共撃之】先有功【汉书楚元王交传汉六年既废楚王信分其地为二国立贾为荆王交为楚王先有功也】胜衣趣拜【史三王世家云云能胜衣趣拜宜因盛夏吉时定位号以广藩辅】镂符析瑞【类要魏志镂符析瑞陈礼命册】焘土苴茅【孔安国注尚书王者封五色土为社则各割方色土与之使立社焘以黄土苴以白茅茅取其洁广取王者覆被四方汉书旧仪云诸侯王黄金玺櫜駞钮】上舆地图【大司空上舆地图太常择吉日具礼仪封皇子俾侯于鲁类要】送列侯印【诏送东平王苍列侯印十九枚诸王子五以上能趋拜者皆令带之】建母弟以蕃屏周【左传文武成康建母弟以蕃屏周亦其废坠是为】并建夹辅【蜀志周监二代并建诸姬实赖晋郑夹辅之福】　五宗三王【史记有五宗三王世家五宗者景帝子十三人而母五人同母为宗亲三王者武帝封子为齐燕广陵三王也】三世十人【晋世祖受禅孚为太宰一门三世同时十人封王父子位极人臣子孙咸居大官出则旌旂节钺入则貂蝉衮冕公族之宠未始有】父文兄武【汉杂事曰昔周公父文兄武九命作伯以尹华夏】髙昭武穆【任昉竟陵王行状曰公以髙昭武穆惟戚惟贤】武穆文昭【左传见宗室门】敌吾一体【汉书赐燕刺王玺曰今王骨肉至亲敌吾一体】　脤膰同福【周礼春官宗伯嘉礼曰以脤膰之礼亲兄弟之国又鲁定公十四年天王使石尚来归脤赐同姓之国同福禄也】寳玉展亲【见分寳玉注】赐瑶山往则【开元十九年裴公光庭上瑶山往则维城前轨各一本上令赐诸王各一本】花蕚相辉楼【唐书初年元宗兄弟出阁于积善坊同居号五王宅邸第相望环于宫侧元宗于兴庆宫西南置楼西面题曰花蕚相辉之楼宗时登楼闻诸王音乐之声咸召升楼宴谑】五王宅【见上注】十王宅【宗诸子于安国寺东附苑城同为大宅分院居为十王宅】立第鸡笼山【宋宣兰王宏字休度少而闲素笃好文籍太祖宠爱殊常为立第鸡宠山尽山水之美建王国髙他国一阶】
　　皇朝事实真汉王【国朝燕王有盛名于天下中外皆以八王呼之幽燕间呼之以止儿童之啼狄使入朝常问馆伴曰谁是八王馆伴指以示之狄使目送观瞻见其堂堂乃言曰真汉王本国闻其名颇畏之】　兴庆花蕚无得而比【大中祥符间上幸元偁元俨宫又宴元偓宫夜二鼓而罢先是上谓宰相曰每戒宗室令诵书作诗习笔札射艺如闻颇甚精至朕将亲观焉议者以为圣上友爱之至礼法之举虽唐明皇兴庆花蕚故事无得而比焉】建广亲宅【寳训仁宗谓辅臣曰宗室邸第散居京师燕集非便当建大第以处之诏以玉清宫地为潞王等宅赐名睦亲上既建睦亲宅徐国公承间愿得美名榜秦悼惠之第赐名曰广亲】　欲罢新法【闻见録神宗同祁王至太皇太后宫太后曰吾闻民间甚苦新法宜因赦罢之王安石怨之者多不若出之于外帝曰羣臣中惟安石能横身为国家当事耳祁王曰太皇太后之言是也帝怒曰是我坏天下耶汝自为之祁王泣曰何至是皆不乐而罢】上治原存规谏【寳训右神武大将军宗谔上治原十五卷上曰宗谔采实録祖宗所行善事而为是书意原存规谏亦宗室之良也】上嵗给以助边【寳训庆厯元年陜西用兵荆王元俨上嵗所以给公使五千万以助边费上不欲拒其请权许上其半】诏戒克己【长编端拱元年上手诏戒元僖等曰帝子亲王先须克己厉精听卑纳诲每着一衣则悯蚕妇每餐一食则念耕夫乃可永富贵而保终吉】作座右铭【防要大中祥符三年帝作宗室座右铭赐元偓等帝曰朕制此铭以申训导】召试学士院【寳训明道中克悚献所为赋上曰宗室务学者鲜召试学士院以旌赏之】
　　自叙粟可舂【前淮南厉王死民歌曰一尺布尚可缝一斗粟尚可舂兄弟二人不相容】闻乐泣【前中山靖王胜来朝天子置酒胜闻乐而泣问其故胜具以吏所侵闻】国小地狭【前长沙定王景帝时诸王来朝诏前殿歌舞王但张袖小举左右笑其拙对曰臣国小地狭不足囘旋乃以武陵零陵桂阳三郡益焉】煮豆【魏文帝忌陈思王植令七步成诗应命曰煮豆燃豆萁裂防取其汁萁在豆下然豆在釡中泣本是同根生相煎何太急】种瓜【唐李泌诵黄台辞种瓜黄台下瓜熟子离离一摘使瓜好再摘令瓜稀三摘犹尚可四摘抱蔓归陛下已一摘肃宗愕然时广平王立大功为张后忌谮泌因事讽劝之】羣书精语祚之以土分之以民【受封防书曰先王并建明德祚之以土分之以民崇其宠章备其礼物所以藩卫王室左右厥世也】屛京维服【顔延年应诏曲水曰昔在文昭今维武穆于赫王宰屏京维服注曰王宰谓宋彭城王也又为京室之藩屏维持五服之诸侯】赐秘书列仙之图【类要汉肃宗赐东平王故事】驿马千里传问起居【同上】周之曲阜汉之平台【册泽王勇制云周之曲阜元子遣侯汉之平台恭王袭父谁其继矣俾尔嗣之】位徼乎九就荣絶乎四履【类要王言防最位徼乎九就荣絶乎四履望兼梁赵誉冠酆郇】帝子之星天孙之岳【同上帝子之星慿紫浔而啓耀天孙之岳峙青路而摛光】授桐贻绪训梓垂芳【册泽王勇制】崇简正之规迈安常之节【吕许公集崇简正之规迈安常之节潜识贯于黄中幼智该于表】望掩轩霞思含澄景【吕许公集晨趣魏阙则望掩轩霞夕赋梁园则思含澄景】非刘氏不王【汉髙帝誓曰非刘氏不王非有功不侯】侍讲金华参游铜雀【北齐邢子才广平王碑云侍讲金华参游铜雀出陪芝盖入处桂台】
　　安定郡王　　事源见亲王下
　　嗣濮王　　　事源见亲王下
　　皇朝事实继世象贤【钱勰除宗愈制惟即国而建庙本继世以象贤】崇德象贤【蒋頴叔除宗汉制建邦启土以广亲亲之恩崇德象贤以修继继之义】先王赐履【曽文肃除宗晟制云先王之赐履】赐先君之履【蒋颖叔除宗汉制云遂赐先君之履】袭爵典祠【曽集除宗晟制袭爵王家典祠园庙】世袭真封【钱勰除宗愈制眷惟近属世袭真封秖遹先猷徧逮诸子】防共时祀【蒋颖叔除宗汉制只奉寝园防共时祀】彻疆濮王【同上】　双引【元祐七年閤门言本朝旧合班仪嗣王在郡王上宗姓人在同列之上近制郡王领使相者得吏二人前引虽出特防縁嗣王恩数尤宜加隆今参酌嗣王若只随本官位班当在本班之上使相即用双引】
　　嗣秀王　　　事源见亲王下
　　南班【国朝天禧元年定制祖宗宣祖太祖太宗初命授诸将军曽孙右侍禁孙授右班殿直内父爵髙者听从髙防先是真庙谓宰相曰皇族渐多而授官未有定制其令宗正等以房院次第许定所合除授班行以闻故有是诏防要景祐中初定南郊室縁大礼乞崇推恩遂有南班之授近属自初除小将军凡七千人为节度使放谈云宗子授南班世传王文正公开此议非也故事宗子无迁官法唯遇大庆典与普迁官熙宁诏书祖宗之后择一人为宗世世封公补环卫官以奉祭祀孙官止观察使袒免亲止遥郡防御袒免亲初命以右班殿直将军以下听换官补外礼四世缌麻服之穷也五世袒免杀同姓也于是皇侄左羽林大将军郡州团练使令晏为左麒骥使依旧团练使外任都监寻诏袒免亲出外官并着姓名若降宣勅或自表及代还京师宜复称皇亲不着姓名今南班八等率府副率从八品在通直郎下率府率从七品在奉议郎下诸卫将军从四品朝奉郎下诸卫大将军从四品在中散大夫下金吾卫大将军正四品在中散大夫下诸卫上将军从三品在通奉大夫下左右卫上将军从三品在通奉大夫下左右金吾卫上将军从三品在光禄大夫下旧环卫官政和无所改】
　　羣书精语固本支尊社稷【曲阜行皇叔仲诣左武卫大将军制本朝以宗室子弟为环卫官所以固本支尊社稷也阅嵗滋乆则以次迁】
　　宗室歴代事实周以宗强【史管蔡世家云】汉为长计【唐宗室世系汉鍳秦务广宗室世其国地为长乆之计】磐石之宗【见亲王门注】大宗维翰【诗大邦维屏大宗维翰怀德维宁宗子维城】以藩屛周【左传文武成康并建母弟以藩屏周】隆本支崇屏卫【唐宗室世系表昔周有天下封国七十而同姓居五十焉后世不以为私盖所以隆本支崇屏卫汉鉴秦务广宗室世其国地唐有天下三百年子孙蕃衍可谓盛矣】公室支叶【左昭公将去羣公子乐豫曰不可公族公室之支叶也若去之则本根无所芘防】子弟国之根源【唐吴竞上言根朽者叶枯源涸者流竭子弟国之根源可使枯竭乎】葛藟芘本根【左葛藟犹能芘其本根】绵如石上葛【李贺劝酒云愿陛下子孙绵如石上葛】本支百世【诗文王孙子本支百世】绵绵瓜瓞【诗绵绵瓜瓞民之初生】金枝朱邸【白六帖皇亲金枝朱邸】玉林【慕容超传天族多竒玉林皆寳】天揖同姓【周礼土揖庶姓天揖同姓】朝于内朝【记公族朝于内朝内亲也】谓之伯父【曲礼天子同姓谓之伯父】寳玉展亲【书分寳玉于伯叔之国时庸展亲】杂建四百载【文中子皇汉杂建四百余载】支庶毕侯【汉】修德固宗子【左君其修德而固宗子何城如之】餐和染教【唐褚遂良传明章二帝友爱子弟有国防者率留京师训饬以礼餐和染教皆为良善】秘书别为小学【汉儒学传序髙祖宗室子孙就秘书外省别为小学】宗师教训【平帝诏宗室皆髙帝子孙郡国置宗师以纠之致教训焉】毛原周之卿士【唐宰相賛周之卿士周召毛原皆同姓也唐相以宗室进者九人皆以才称号贤宰相飨国乆长呜呼盛欤】九人号贤相【见上注】宗室标的【汉宗室賛景元子孙当草昩之初乗运而奋髙祖攘除四方所以宣力皆为世英豪至河间之功江夏之略可谓宗室标的者也】宗室领袖【北魏宗室澄好学太后曰此儿风神吐发当为宗室领袖本传】为宗臣表【唐李勉传少喜学内沈雅外清整其在朝廷鲠亮亷介为宗臣表】赋日五色【唐李程擢进士宏辞赋日五色造语警抜士流推之本传】忠直明经【前刘向字更生通达能属文辞献赋颂凡十余篇萧望之荐更生宗室忠直明经有行擢为散骑宗正本传】临邑文章【类要临邑侯复好学能文章与平望侯刘毅并在文苑】议论冠诸宗室【西汉楚元王之子富富子辟疆好读诗属文议论冠诸宗室常以书自娱】千里驹【前刘德少时数言事见召甘泉宫帝谓之千里驹本传】属籍【唐舒王元名髙宗欲授大州辞曰臣忝属籍岂以州郡为仕进资耶】宗孚【类要忠惟国栋孝切宗孚宗室也】宗老【梁萧琛为侍中武帝呼为宗老】文昭武穆【左僖昔周公吊二叔之不咸故封建亲戚以藩屏周管蔡郕霍鲁衞毛聃郜雍曹滕毕原酆郇文之昭也邗晋应韩武之穆也凢蒋邢茅胙祭周公之也召穆公思周德之不类故纠合诸侯于成周而作诗曰常棣之华鄂不韡韡凡今之人莫如兄弟】皇朝事实建睦宗院【崇宁元年蔡京请宗室非袒免亲以下两世欲分于西京南京近辅或沿流郡居止毎处置敦宗院光宗即位改为睦宗院续防要】建置属籍【太宗至道初梁周翰编皇属籍真宗咸平初建属籍又修玉牒四年宗正卿赵安仁新修皇属籍三十二卷诏送宗正寺祥符四年肇创属籍着为令典自诸王公侯下权带领钥之属皆有等差乃命赵安仁别置新谱而安仁被诏欲附李唐故事取天汉派别之谱别置美名长编】中兴编修属籍【绍兴年间邵大受言宗正旧有四书曰玉牒曰仙源积庆图曰宗藩庆系録曰宗枝属籍建炎南渡寺官失职举四者而逸江浒陛下比命重修仙源庆系属籍总要乃合三者而一之固已无愧于昔独玉牒未修望令有司讨论于是始建玉牒所中兴本末】璇源分派【太祖下德惟从世令子伯师希与孟由字号太宗下允宗仲士不善汝崇必良友字号秦王下德承克叔之公彦夫时若古嗣字号英宗诸王孝安居多自甫神宗诸王有卿茂申孙字号】为课试法【元丰元年赵彦若言先朝宗室有召试出身之令及熙寕初始令宗子出补外官令宗正寺不预荐士恐臣之本职有所未称宜依国子监例为课试法每遇秋赋诗就寺投牒状试】量试铨曹【淳熙元年臣僚劄子欲令宗室子弟例于出官之日量试铨曹如士大夫子弟铨试之法但多立其额优为之制可也】召试三题【寳计训克悚拟试诗赋论十卷上之请与进士赴廷试上曰宗子好学亦朝廷美事赐进士及第上曰尔以文学得进士第宗子无有也】
　　羣书精语风生玉林【李白送从弟参军所谓风生玉林清明潇洒真不虚也】固本支尊社稷【曲阜行皇叔仲诰右武衞大将军制本朝以宗室为环衞官所以固本支尊社稷也】若木长河【盈川皇族志光辉则若木十枝被润则长河九派】绵如石上葛【李贺相劝酒云愿陛下洪名纷不歇子孙绵如石上葛】防分天属【元稹代李中丞谢官表生值圣时防分天属】根株万代【杜甫太庙赋】分晖景纬【类要托防霄极分晖景纬】咸锡印章【李峤为魏王谢男授官表东平之子能趍拜咸锡印章】
　　名贤诗词龙种自与常人殊【杜哀王孙髙帝子孙尽隆凖龙种自与常人殊】河间经术存【别李义子建文章在河间经术存温克富诗礼骨清虑不喧】霜蹄千里骏【赠特进汝阳王特进羣公表天人夙德升霜蹄千里骏风翮九霄鹏学业醇儒富辞华哲匠能笔飞鸾耸立草罢凤骞腾】汝阳真天人【汝阳让帝子眉宇真天人虬须似太宗色映塞外春爱其谨洁极倍此骨肉亲】道舒亲弟昆【别李义神尧十八子十七王其门道国及舒国实惟亲弟昆】秀气冲星斗【赠李判官我友时英特宗枝神尧后早年见标格秀气冲星斗以上并杜】茂李百万叶【李白赠清漳明府侄茂李百万叶柯条布中州天开青云器日为苍生忧】杰出圣代英【李白献从叔当涂宰阳氷吾家有季父杰出圣代英虽无三台位不惜四豪名激昂风云气终协龙虎精落笔洒篆文崩云使人惊吐辞文炳焕五色罗华星秀句满江国髙才掞天庭】王孙乃龙种【东坡和赵德麟王孙乃龙种世有籋云麟】王孙天麒麟【东坡和赵景贶王孙天麒麟眸子奥而彻囊空学愈富屋陋人更杰】道山今日有宗英【陈后山送赵承议颍水向来须好句道山今日有宗英】磐石冠诸周【髙适酬李太守公族称王佐明经允帝求本支彊我李磐石冠诸周】
　　四六警语【龙种　青社　麟振振而一角麟族　分茅　凤翽翽而九苞】
　　【黄帝之子得姓者十有四人周家之封同姓者五十三国】
　　【论议冠诸宗室夙擅白眉老成尚有典刑今推黄耉】
　　【河间大雅不羣所耽者古东平为善最乐自得于心】
　　【文王本支麟趾着于公族髙帝孙子龙种异于常人】
　　【地负海涵之学贯穿百家日光玉洁之文流传万口】
　　【氷壶寒露防诸清润之潢仙李蟠根袭以芬芳之桂】
　　【礼乐三雍之对卓尔不羣文章万丈之光飘然无敌】
　　【金枝千叶宜子孙之防绳玉水万流记公侯之滚滚】
　　【刘向金玉渊海蚤决巍科李揆朝廷羽仪盍归近列】
　　【读鸿寳之文见闻洽甚生麟趾之世信厚蔼然】
　　【校书感太乙之精光清藜杖琢句夺长庚之魄辉映锦囊】
　　【伯父叔父亲分寳玉之荣大宗小宗交错磐石之固】
　　【太乙燃藜之秘学蕴借胸中长庚视草之雄文驰驱笔下】
　　【平原佳公子声名素髙汝阳真天人眉宇甚秀】
　　【汉宗子随二千石不曰下迁唐宰相凢十一人宁无前比】
　　【属籍之众白也不羣诸侯所尊献之大雅】
　　【追河间于千载后得礼乐之盛心梦太白于三生前传文章之正印】
　　【文章太白之瑰竒气节朱虚之耿介】
　　【异姓视同姓之班固瞠乎其居后小巫见大巫则怯愿诱之而来前】
　　驸马都尉
　　驸马都尉【歴代掌驸马汉武初置顔氏曰非正驾车皆为副马金日防为监选侍中驸马都尉光禄大夫出则骖乗入侍左右驸马之号始于此驸马都尉之官虽置自西京然于时尚主者独取列侯未拜此官陈武帝时袁枢言驸马置自汉武或假功臣或加戚属汉制丛録至魏何晏大将军何晏以主婚拜驸马都尉后代因以为常每尚公主则拜驸马都尉初学记本朝驸马都尉初命授诸卫将军至公主下降方进正任刺史政和命即授刺史下降则迁正任团练使是以为优恩职畧】
　　歴代事实天姻【江教让壻表曰伏承诏防当以临海公主降嫔臣寒门悴族人凡质陋闾阎有对本隔天姻】皇姻【梁刘孝仪启】国婚【荀羡字令则年十五拟国婚之选初学记】　汉贵将【天子姊壻爵为诸侯后汉书言窦固也汉贵将独有奉车都尉】世家子【唐职林文宗开成初欲以真源临真二公主降事士族谓宰相曰民间婚姻不计官品而上阀阅我家天子顾不及崔卢耶诏宗正卿取世家子以闻】大臣子【岐阳公主唐宪宗爱女旧制多选戚里将家帝始诏李吉甫择大臣子】一门三主【古今姓氏録曰后魏卢道裕弟处同堂弟元聿并尚魏室公主一门三主士族荣之】一门四主【同上唐薛瓘瓘子昭瓘堂侄　儆儆子绣并尚公主一门四主】一门十二主【穆观子真真子奉奉子智伯四世尚主一门凢十二人尚公主】四世尚主【穆观观子夀二子平国子伏干伏干弟罢四世尚主】五世尚主【后魏穆观观子亮亮子绍绍子王国国子平城五世尚主】十才子赋诗【李端虞仲之父也大厯中与韩纮钱起卢纶等交咏唱和号大厯十才子时郭暧尚代宗女升平公主贤明有才思尤善诗文而端等十人多在门下】　选尚【晋王俭集序迁太子舍人选尚公主拜驸马都尉】　凤台【刘向列仙传萧史善吹箫能招白鹤教秦穆公主弄玉凤鸣居数十年吹箫作凤声凤凰来立其屋作凤台夫妇止其上一日皆随凤飞去】禁脔【晋书谢混字叔源初武帝为晋陵公主求婚谓王珣曰主婿但如刘眞长王子敬便足珣曰谢混虽不及眞长不减于子敬帝曰如此便足未几帝崩袁崧又欲以女妻之珣曰卿莫近禁脔初元帝毎得一防以为珍膳项上一脔尤美辄以为荐帝时呼为中禁脔故珣以为戏】
　　皇朝事实选预副车【公是行李璋制】　贵戚如布素之士【国朝庆厯中上崇章懿位号以生不得尽其养死不得尽其哀故于元舅之家尤极宠荣诸子璋珣玮及诸孙虽在襁褓皆授以美官后又至玮尚主虽出于贵戚然尤醇雅好学如布素之士深于孟子兖国公主上之爱女故以降玮以玮为沂州防御使驸马都尉嘉祐二年八月四日下降】
　　羣书精语帝壻贵重朝廷【类要云】叔髙以明经显于汉【萧真公主碑云叔髙以明经显于汉武子以俊才闻于晋】连光云日【谢万驸马都尉刘真长诗曰弱冠振缨结婚帝室绸缪姻娅连光云日】分荣戚里籍宠公门【唐中宗赐驸马杨甫交制曰分荣戚里籍宠公门凤凰楼上宛符琴瑟之欢乌鹊桥前载协松萝之契】承荣汤沐【续通典贞元十三年驸马都尉张茂宗起复诏曰俾参秩于环卫以承荣于汤沐】俪崇银榜摅美金章【续通典贞元三年驸马都尉郭暧诏】
　　诗词玉鞭骑马出长秋【唐李端赠郭驸马诗青春都尉最风流二十功成便拜侯金距鬬鸡跻上苑玉鞭骑马出长秋焚香荀令偏怜小傅粉何郎不解愁日暮吹箫杨栁陌路人遥指凤凰楼】银鞍紫鞚照云日【李白赠独孤驸马诗都尉朝天跃马归香风吹入花乱飞银鞍紫鞚照云日左顾右盼生光辉】










　　翰苑新书前集卷三十四
　　钦定四库全书
　　翰苑新书前集卷三十五
　　殿学士【观文殿大学士　　观文殿学士资政大学士学士　端明殿学士】
　　观文殿大学士【皇祐元年诏特置观文殿学士宠待旧相今后须是曽任宰相乃得除授防要时贾昌朝由使相除右仆射观文殿大学士判尚书都省观文殿置大学士自昌朝始防要三年诏观文殿大学士在观文殿学士之前六尚书之上会要自是尝任宰相者出必为大学士韩绛宣抚陜西河东得罪罢守本官熈寜四年用明堂赦授观文殿学士宰相不为大学士自绛始防要】
　　皇朝事实秘殿【欧阳修除刘流制惟兹秘□之】书殿【又赐□籍诏云书殿之职号为凊优自谢表亦曰职凊书殿】延恩别殿【皇祐诏置观文殿大学士畧曰因延恩之别殿观前代之秘文榜以嘉名置诸禁职且为访道之所以延稽古之臣云云备经术之咨询广政机之延访】访道之所禁职经术咨询政机延访【并上注】
　　观文殿学士【观文殿即旧延防□为文明殿学士四朝国史太平兴国五年以礼部侍郎程羽为文明殿学士序立在枢宻副使之下会要厯七年参政宋庠言文明殿学士称呼正同眞宗諡号兼禁中无此殿额乞择见今正寝或秘殿以名易之诏改为紫宸殿学士以丁度为之时学士多以殿名为官称丁遂称曰丁紫宸归田录八年御史何郯以紫宸不可为官称于是改延防殿为观文殿欧阳公云观文乃隋炀帝殿名理宜避之盖当时不知然则朝廷之士果不可以无学也自后非曽任执政弗除续会要熈宁中王韶以熈河功元丰中王陶以宫僚虽未歴二府亦除是职盖异恩也会要】
　　皇朝事实改观文殿诏【略曰惟延恩之寳殿乃集瑞之秘庭福贶所开深严莫二矧先圣斋心之地资冲人覧古之懐仍建崇儒之秩且为备问之荣】殿幄【元祐除蔡确制宜升殿幄之严】集瑞秘庭斋心之地崇儒备问【并见上】隋殿名【见官制】
　　资政殿大学士【资政殿在龙图阁之东序景徳二年王钦若罢参政眞宗特置资政殿学士以宠之在翰林学士下钦若不悦诉于上曰臣向自翰林学士拜参知政事今无罪而罢班反在下是贬也真宗特为置大学士以处之十二月复以钦若为资政殿大学士班在文明殿学士之下翰林学士承防之上资政殿置大学士皆自钦若始自冀公班翰林承防上一时以为殊宠祥符初向文简公以前宰相再入为东京留守复加此职自是讫天圣末二十余年不以除人明道元年李文定公知河阳召还始再命之景祐四年王沂公罢相复除三十年间除三人而皆前宰相也宋宣献公罢参知政事仁宗眷之厚因加此职自冀公后非宰相而除者惟宣献一人而已康定二年右正言梁适请遵先朝故事定以员数于是诏大学士置二员学士三员并防要旧制资政殿大学士学士并以宠辅臣之去位者元丰中韩维陈荐皆以东宫旧臣故特授焉续会要】羣书精语月殿【杨亿代表増秧狄曹兼荣月殿】书殿【曲阜除孙永制进书殿之宠名颁眞宫之优秩】秘殿隆名【栾城除李易制】兼华秘殿【吕正献谢资政殿学士表】著作禁庭【杨亿代表秘殿宏开皇坟允集又曰著作禁庭特异深严之选】崇儒之班【曲阜行蔡卞除资政殿学士制】宠名儒之贤【胡文恭行富弼制】
　　端明殿学士【端明殿即西京正衙殿也退朝録后唐明宗即位之初四方书奏命枢宻使安重诲进读懵于文义孔循献议始置端明殿学士命冯道赵鳯俱以翰林学士充班在翰林学士上夲朝明道二年改承明殿为端明殿复置端明殿学士以翰林侍读学士宋绶为之诏畧曰虽夙御中宸咨询于辅弼而再临便坐省决于几防自明道讫元丰无前执政为之者近来以待学士之乆次者元丰中以前执政为之自曽孝寛始以前执政为之自王安礼始政和中尝改为延康殿职略建炎二年都省言延康殿学士旧系端明殿学士诏依旧中兴防要近拜签枢者多领焉】
　　歴代事实紫殿【续通典天成二年端明殿学士冯道赵凤制擢自玉堂升于紫殿常新顾问毎预论思位既益于深严礼合加于优异宜令班在翰林学士上】拜相谢于本殿【续防要后唐长兴四年刘昫新入相中谢是日大祠明宗不御中兴殿而坐于端明殿昫至中兴殿门阁门使曰旧礼宰臣谢恩须于正殿通唤请俟来日赵延夀曰命相之制下已三日中谢岂宜后时即奏闻昫遂中谢于端明殿廷昫自端明殿学士拜相复谢于本殿人士荣之】班枢宻使之右【退朝録后唐明宗以枢宻使安重诲不通丈义置端明殿学士以翰林学士冯道赵凤为之班枢宻使之右食于其院】殿前学士两人【冯道笏记云天下儒生仅余万数殿前学士只有两人】
　　皇朝事实秘殿之职【四朝国史王珪传英宗即位之四年忽诏至蘂珠殿传诏令兼端明殿学士谕之曰秘殿之职非直器卿于翰墨间二府员缺即出命矣】麟趾之旧【东坡谢表曰以殿名官本縁麟趾之旧】通班右府侍立殿中【乾道行汪应辰制端明之职盖自五代时通班右府侍立殿中专以备顾问宠儒臣者也】特拜才两人【归田録端明殿学士国朝尤多以翰林学士兼之其不以翰苑兼职及换职者百年间特拜才两人程戡王素是也】储议推恩【言行録范蜀公镇韩维上言公在仁宗朝首开建储之议其后大臣继有论奏追録其言存没皆推恩而镇未尝以语人悉以公十九防上之拜端明殿学士】
　　阁职　【阁学士直学士　总待制　龙图阁　天章阁显谟阁徽猷阁　敷文阁　焕章阁　华文阁寳文阁寳章阁】
　　总阁学士直学士【国朝庶官之外别加职名所以厉行义文学之士髙以备顾问其次与论议典校讐得之为荣选择尤谨元丰中修三省寺监之制其职并罢满岁补外然后加恩兼职直龙图阁省郎寺监长贰补外或领监司帅臣则除之待制惟学士给谏以上补外则除之系一时恩防非有必得之理刘忠肃公奏议元祐二年诏増复馆职及职事官并许职尚书二年加直学士中丞侍郎给舍谏仪通及一年加待制石林燕语绍圣二年诏职事官罢帯职非职事官仍旧续会要】
　　皇朝事实西班【续防要宣和三年诏西班学士待制员多令中书省具名取防以班图观之学士待制班在西故曰西班】侍从顾问为职【续防要刘挚上言待制学士以侍从顾问为职自祖宗以来极天下之选】极天下选【见上注】
　　总待制【唐永徽中命文馆学士一人日待制于武徳殿西门先天木又命朝集使六品以上二人随仗待制崔祐甫为相建议文官一品以上更直待制开元中毎日以六品以上清官两人待制于衙内唐职林据纪元云永徽中诏许敬宗每日待制于武徳殿此始有待制之名永防元年勅裴冕等并集贤待制此始有待制之所然则盖唐设官也夲朝景徳元年置龙图阁待制以杜镐戚纶充并依旧充职祥符二年诏班视知制诰列其下元祐令从四品掌侍从备顾问有所献纳则请到或奏封防要】
　　歴代事实次对【宣宗大中三年勑待制官宜令典刑法官次对】对【五代防要后唐长兴二年勑朔望入阁待制对一依旧规】清官【见官制】延英对【宪宗元和九年因武元衡□正卫待制官诏于延英对】松堦【续通典开成元年勅自今已后每遇入阁日次对官未要随班出并于东堦松树下立待宰相奏事退令齐至香案前各奏本司公事左右史待次对官奏事讫同出】以备顾问【唐徳宗建中初自文官六品以上清望官毎日二人更置待制以备顾问仍以延英南药院故地为廨】召咨时政【续通典太和元年五月淮南节度检校司徒平章事王播入见召对于延英殿又召待制官崔郾工部侍郎独孤朗同对一刻时待制官虚设其名未曽引觌及此屡召咨以时政焉】以文儒公卿宠之【代宗永泰中勲臣罢节制无职事乃令待制于禁门书院间以文儒公卿宠之】给餐钱【永泰初诏裴冕十三人同于集贤院待制特给餐钱以优其礼】
　　皇朝事实访对制阁【胡文恭行张升充天章阁待制制云朕选通经术有行义之士访对制阁参掌祝图置在内朝之聨本惟儒者之职】参掌内图【见上注】以侍从顾问为职【夲朝刘忠肃公挚奏议曰待制学士以侍从顾问为职自祖宗以来极天下之选不为定员今不考治行不察流品幸而给谏以上则计日而得之】非口舌任【范仲淹徙蘓州为天章阁待制还朝言亊愈亟宰相使人喻之曰待制官非口舌任也仲淹曰论思侍臣职也余敢不勉】
　　羣公精语访对制阁参掌秘图【见皇朝事实】
　　龙图阁【国朝大中祥符中建龙图阁在防庆殿西偏以奉太宗御书御制文集及典籍图画寳瑞之物防要及宗正寺所进属籍世谱四朝志有学士直学士待制直阁】
　　皇朝事实西清【元祐中蘓辙奏祖宗御集皆于西清建重屋以藏其书为不朽计】龙图阁学士【大中祥符三年置以杜镐为之班在枢宻直学士之下六年诏结街在夲官之上防要】皇朝事实老龙【蒋枢宻之竒为淮漕求字于徐守信徐书龙字而阙三防蒋曰何书之不全也曰它日当为足此是岁寒计称防除龙图阁直学士及回持前字见徐徐索笔为作三防未几遂进老龙】中禁寳储【东坡谢表中禁寳储上应奎璧之象先朝谟训逺同河洛之符】内阁深严【同上】凝严之职【见寳文阁学士门】渊图秘职【蔡襄行欧阳公服阕制】冠于五阁【初寮除厐寅助淛河图遂在西清朝位冠于五阁】进羲图之序【苏魏公集赐邓温伯辞龙图阁学士诏云仍进羲图之序】一言乃拜【长编孔道辅论废后事天下耸闻其风采近臣献诗十首执政请以为龙图阁学士上曰千首诗岂　如孔道辅一言乃拜龙图阁学士】龙图老子【言行録范文正公仲淹以龙图直学土帅邠延泾庆四路威徳着闻夷夏竦服熟户蕃部率称曰龙图老子至于元昊亦以此呼之】奉祠【淳熈中林安宅以学士奉祠】
　　羣公精语用进秘图之拜【胡文恭行欧阳修制】
　　前贤诗词羣玉天中开防府【杨亿龙图阁观御书诗羣玉天中开防府神温洛荐图书】册府藏书在紫薇【杨亿诗册府藏书在紫薇退朝稽古助论思】龙阁便为黄阁老【周益公贺胡邦衡除龙图阁学士诗云云】
　　龙图阁直学士【景徳四年置以杜镐为之班在枢宻直学士之下祥符六年诏结衔在本官之上防要】皇朝事实学士贵班【淇水除李承之制延阁秘藏学士贵班】凝严之职【见寳文阁学士门】河图峻列【曲阜集赐李南公辞免不允诏云河图宠名増峻班列】清近之职【长编知邓州陈尧咨防赦当复龙图阁直学士真宗曰学士清近之职非防赦可复】龙阙三防【见龙图阁学士门】以杜镐为【防要景徳四年八月以龙图阁待制杜镐为龙图阁直学士班在枢宻直学士之下待制知制诰之上并赴内殿起居】赐酒调药【真宗尤礼杜镐上开樽酒亲封题以赐镐素不饮饮之疾作上亲至阁下手调药抚慰令安卧乃归】
　　龙图阁待制【景徳初置以杜镐戚纶为之并依旧充职四年诏班在知制诰之下为学士初复之职】皇朝事实物论荣之【戚纶字仲言时初待制创与杜镐并命物论荣之】
　　羣公精语河图美职【曲阜行徐铎龙图阁待制制】河图广内之职【曲阜除傅尧俞制】河图近缀【曲阜除钱勰制改河图之近缀】延阁侍从之职【曲阜行张商英制】内阁应对之职【曲阜行王觌制】
　　天章阁【天禧四年初建天章阁在防庆之西龙图阁之北明年仁宗即位奉真宗御制安于天章阁以在位天书祥符故曰取为章于天之义天圣八年置待制庆歴七年又置学士直学士防要周益公宏编题】皇朝事实冠于防府【天圣八年诏曰膀以天章之美冠于防府之名】玉府藏书之盛【见下天章阁学士门】西清【见前龙图阁门】
　　天章阁学士【庆厯七年初置在龙图阁学士之下八月诏曰钦惟圣考濬发宸文百篇森布于寳函三袭肇兴于华阁肆予纂绍之始务阐师儒之隆遂延劝讲之臣钦伫论思之益掩玉府藏书之盛延金门待诏之才宜令广侍从之员抑亦副遹追之念特置天章阁学士直学士在龙图阁之下防要学士罕以命人迄仁宗世才王挚一人官制旧典天章阁只除待制不除学士难称呼也】
　　天章阁直学士【庆厯七年初置天章阁直学士在龙图阁直学士之下防要】
　　天章阁待制【天圣八年初置寓直于秘阁兴龙图递宿寻命范讽鞠咏充职官分纪诏曰真宗皇帝躬上哲之资据大寜之防受翠妫之瑞箓发谷口之璿源勒铭乔封□玉方泽凢经礼乐之制纉成辰象之篇爰即禁途肇新层阁榜以天章之号焕乎防府之华冝择雅才俾参近省可特置天章阁待制位龙图阁待制之下】
　　皇朝事实防府之华【见官制】以言识大体擢【髙若讷言古者三公坐而论道今二府对才数刻安能尽万机冝赐坐从客如唐延英故事上以兹言识大体擢拜天章阁待制】凝严之职【见寳文阁学士门】
　　羣书精语西序【曲阜行黄履天章阁待制进职西序】延对禁途【王岐公除张友直制】进聨内阁【王岐公除许亢制云】延阁侍从之【曲阜行范纯礼复天章阁待制制】以待硕儒【王岐公除张反直制萃帝文于寳缔以待硕儒】
　　前贤诗词峩峩天中阁【王荆公送元待制知福州峩峩天中阁鸣玉改新步】寳文阁【在天章阁之东西序羣玉蘂珠殿之北即旧日夀昌阁庆厯改曰寳文英宗即位诏以仁宗御书御集藏于寳文阁命王珪撰记立石神宗即位始置学士直学士待制恩赐依龙图阁英宗御书附于阁防要】皇朝事实西清【见龙图阁门又治平四年置学上待制诏曰乃规层阁邃在西清】宪上帝藏书之府【见学士门】
　　寳文阁学士【治平四年初置以吕公着兼诏曰昔我祖宗咸有制作焕于简编河汉昭回奎壁相映乃规层宇在西清宪上帝藏书之府彰累朝稽古之盛并掲嘉名以登俊望俾服凝严之职因为咨访之地云云】
　　皇朝事实在西清【见官制】梦清殿【宋敏求春明退朝録治平三年予为知制诰夏六月梦丞相遣朱衣吏召命草某人为清殿学士制明年五月丞相遣朱衣吏召当制舍人吕缙叔除邵不疑为寳文阁学士后数日得承防张公所作诏云乃规层构在西清记去歳之梦与诏文相合其名若符契焉】
　　寳文阁学士【治平四年初置以邵必为之防要】
　　寳文阁待制【治平四年诏置寳文阁待制】
　　皇朝事实特处章衡【四朝国史章衡知澶州神宗曰卿为仁宗朝魁甲寳文藏御集之处未始除人今处卿】
　　奎文寳训【东坡荅李寳文启曰奎文寳训入直禁严】
　　羣书精语通籍延阁【曲阜行王钦若制】延阁近职【曲阜除范纯粹制】延阁禁途【又除王汾制】侍从之班【又除李之纯制】儒学讨论【又除蒋之竒制三圣图书萃在延阁儒学之士列职其中讽议讨论维时妙选】
　　显谟阁【元符元年曽布邓洵仁各申请建阁诏翰林学士中书舍人撰阁名五以闻续建阁藏神宗御集以显谟为名徽宗建中靖国元年诏以显谟阁为熈明阁诏畧曰神宗皇帝言则为文昭如云汉寳之垂世炳若丹青肆冲人之纂绍惟徃宪之钦承用掲嘉名乃登俊望诒谋有永岂徒琬琰之并陈与天无穷是惟奎壁之相照宜以显谟为熈明阁续奉圣防仍以显谟为额此据周益公宏词编题而续防要之复显谟旧名年月无考按次年已诏显谟阁学士如三阁故事复名显谟恐在此年三年又诏以熈寜元丰功臣图形于显谟阁续防要】
　　皇朝事实寳宇【崇寜图画功臣于显谟阁诏曰仰瞻寳宇】华宇【建中靖国诏在西清并崇华宇】禁阁【元豊诏神宗御集藏于禁阁愒以显谟】
　　显谟阁学士【建中靖国元年诏置显谟学士】
　　显谟阁直学士【建中靖国元年诏置】
　　显谟阁待制【建中靖国元年诏置】
　　徽猷阁【大观二年初建藏哲宗御集诏曰哲宗皇帝云云若昔祖宗述作皆有寳藏之所参列广内掲为嘉名世择儒臣以资访纳今转祗率成宪匹休前烈则夫名以出信不可无所考也在诗有云君子有徽猷其哲宗皇帝御书建阁以徽猷为名仍置学士直学士待制】
　　皇朝事实寳藏参列择儒臣资访纳【并见官制】询徳之美【建徽猷阁诏有曰君子有徽猷是为询徳之美观道之成于是乎在】
　　徽猷阁学士【大观二年诏置】
　　徽猷阁直学士【大观二年诏置】
　　徽猷阁待制【大观二年诏置】
　　敷文阁【绍兴十年置以藏徽宗圣制诏阁以敷文为名诏畧曰徽宗皇帝宸章奎画焕乎若三辰之文丽天垂光贲饰羣物殆与诗书相表农崇建层阁以严宅藏恭以敷文为名冝置学士直学士待制直阁以次列职备西凊之咨访为儒学之华宠其着于令】
　　敷文阁学士【绍兴十年诏置】
　　敷文阁直学士【绍兴十年诏置】
　　敷文阁待制【绍兴十年诏置】
　　焕章阁【淳熈间建藏高宗御制诏畧曰载稽帝世之隆无若尧章之焕因掲名于层宇仍列职于清厢】皇朝事实尧章【见官制】尧章阁【淳熈批荅】
　　焕章阁学士【淳熈十五年诏置】
　　焕章阁直学士【淳熈十五年诏置】
　　焕章阁待制【淳熈十五年诏置初除刘国瑞】
　　华文阁【庆元二年置藏孝宗御制诏曰朕惟孝宗皇帝濬阐圣图粹昭王度经纬天地道存灏噩之书鼔舞风雷仁荡温纯之命写之琬琰炳若丹青太防三光之庭丕阐鳯巢之势上帝羣玉之府通龙纪之聨寳典谟训诰之垂黻礼乐刑政之用华协尧章之焕文光舜哲之明典辑鸿徽礼严燕翼以华文为名置学士直学士待制直阁式遵邦献陟儒英庸饬攸司其刋诸令】
　　皇朝事实妫阁【庆元批荅】宠陟儒英【见官制】
　　前贤诗词华文使者典刑存【杨诚斋送韩漕诗华文使者典刑存】
　　华文阁学士【庆元二年诏置】
　　皇朝事实华阁増学士之宠【庆元批荅】
　　华文阁直学士【庆元二年诏置】
　　华文阁待制【庆元二年诏置】
　　寳谟阁【藏光宗御制置学士直学士待制直阁庆元二年诏置】
　　寳章阁【藏寜宗御制置学士直学士待制直阁庆元二年诏置】
　　直寳章阁贴职【集英殿修撰　右文殿修撰　秘阁修撰直龙图阁　　直天章阁　　直寳文阁
　　直显谟阁　　直徽猷阁直焕章阁　　直华文阁】
　　【直敷文阁直秘阁】
　　贴职【祖宗以来重之有集贤殿修撰后改右文殿直龙图阁直秘阁三等政和四年二浙福建诸路监司郡守徃徃交通内官多以应奉有劳迁职遂有未尝朝觐天子因忽为待制班从官者蔡京不乐六年因増其目置修撰与旧为三等曰集英殿修撰右文殿修撰秘阁修撰直阁与旧为六等曰直龙图阁天章寳文显谟徽猷秘阁朝廷除授自此宻矣旧贴职无杂压至是因増置乃定为杂压蔡绦国史外补绍兴十年置直敷文阁淳熈十五年置直焕章阁防要淳熈令自集撰至直秘阁为贴职】
　　集英殿修撰【唐张昌龄为北门修撰孙逖为集贤院修撰修撰之名始于唐也唐书本朝政和六年置集英殿修撰防要其増置来歴见贴职门】
　　歴代事实论譔禁中【元万顷传武后诏诸儒论譔禁中】
　　羣公精语论譔集英【初寮除余靖制朕惟承平日乆人才众多欲侈朝廷得贤之光乃新殿阁九等之制褒延兹始逺近所观论譔集英首以命汝】冷撰热撰【笔谈集贤修撰旧多以馆阁乆次为之近岁有自常参官未至从官者起授修撰有冷撰热撰时人谓热中允不博冷修撰】
　　右文殿修殿【唐有集贤院修撰唐书本朝元祐五年九月诏复置集贤院学士绍圣二年四月诏职事官罢职易集贤院学士为集贤院修撰政和六年四月御笔集贤院无此名秘书省殿以右文殿为名见任集贤殿修撰并政作右文殿修撰】
　　羣书精语书殿【初寮除张谔制其班书殿】在道山【又除郑修年制朕肇营书殿在道山维时论譔之聨必极誉髦之选】论譔之名【初寮除李孝端制朕设髙华之职以待中外之材升其班聨进以秩等尔才既优冝加论譔之名】
　　秘阁修撰【政和六年置详见贴职门】
　　皇朝事实待馆阁之资深者【官制旧典云贴职修撰以待馆阁之资深者仍多由直龙图阁迁焉】
　　羣公精语中秘论譔【初寮除王本制具陞中秘论譔之列】
　　直龙图阁【祥符九年以冯元为大子中允直龙图阁防要直阁之名始此冯元传】
　　皇朝事实乆侍经筵【防要庆厯四年以杨安国直龙图阁上谓侍臣曰安国乆侍经筵行又淳质乃先朝遵度之比以褒擢之也】除馆职乆次【官制旧典云凡除馆职之乆次者必选直龙图阁而皆为擢待制之基也】
　　羣书精语严阁【荆公除王绰制进直严阁】内阁美名【曲阜除孙觉制进内阁之美名】内阁之华【初寮除徐禋制其班内阁之华】西序龙马之名【曲阜行李周直龙图阁制】应对之职【曲阜除李觌制内阁应对之职】
　　直天章阁【政和中始置】
　　直寳文阁【政和中始置】
　　直显谟阁【政和中始置】
　　直徽猷阁【政和中始置】
　　直敷文阁【绍兴中置】
　　直焕章阁【淳熈中置】
　　直华文阁【庆元二年置】
　　直秘阁【国朝以史馆昭文馆集贤院为三馆皆寓崇文院太宗端拱元年诏就崇文院中堂建秘阁择三馆眞本书籍万余卷及内出古画墨迹藏其中防要直馆直院则谓之馆职以它官兼者谓之贴职元豊以前凢状元制科一任还即试诗赋各一而入否则用大臣荐而试谓之十馆官制行废崇文院为秘书监建秘阁于中自监少至正字列为职事官罢直馆直院之名独以直秘阁为贴职皆不试而除盖特以为恩数而已石林燕语】
　　皇朝事实木天【类説本朝内诸司舍屋唯秘书最宏壮阁下穹窿高敞谓之木天】为赋知名【防要端拱元年以殿中丞夏侯嘉正兼直秘阁嘉正尝为洞庭赋由此帝知其名诏试禁中称防特有是命】作賛书扁【防要淳化三年诏増修秘阁成帝作賛赐之宰臣李昉等请刻石阁下李至上表愿赐新额以光秘府诏中书宻院近臣观新阁又赐上尊酒大官供膳是日遣中使赍御飞白书秘阁二字以赐】叙同僚之好【职源故事外官除馆职如秘阁校理直秘阁者必先移书在省执事叙同僚之好乃即馆设盛防燕之自崇宁以来外官除馆职既多此礼寖废】不通政府书荐【言行録温公荐刘公安世充馆职曰知所以相荐否公曰获从公逰旧矣温公曰非也光居闲足下时节问讯不絶光位政府足下独无书此光之所以相荐也】
　　羣公精语寓直蓬山【初寮除刘纬制】职聨中秘【曲阜除路昌衡制】陞荣册府【初寮除刘纬制】列于芸阁【初寮除文维瑞制】进直书阁【栾城除陈同制】前贤诗词宸翰照星躔【容斋四笔范景仁为馆阁校勘当迁校理宰相厐籍言范镇有异才恬于进取乃除直秘阁司马公作诗贺之曰延阁屹中天积书云汉连神宗谓太宗也重其选国上比为仙玉槛勾陈上丹梯北斗邉帝容瞻日月宸翰照星躔职秩曽无贵光华在得贤】秘阁鎻书深【郑谷诗秘阁鎻书深墙南别晚岑吏人同野鹿庭木似山林浅井寒芜入廻廊叠藓侵闲防薛稷鹤共起五湖心】四六警语【书殿　秘殿　羲阁　西清　寳宇　次对鸾殿　紫殿　寳储　寓直　禁阁　松蝔秘譔　道山　蓬山　赏外防　寳储进直中秘　册府　芸阁　升班中秘　玺命谕留报政潜藩茂着承宣之效陞华延阁罙高侍从之班】
　　【谕蜀良劳勉狥假留之愿登瀛固宠况加真拜之荣】
　　学士【西江之水已验澄清贯东壁之星有光临照】
　　直秘阁【简于枫陛之知华以蓬山之直】
　　【学士象八节不过一岁之少留刺史入三公便在五云之多处】
　　【仍鱼鳬之开国　咨岳牧于词人教明南国峻龙马之负图　号瀛洲之学士职冠西清】














　　翰苑新书前集巻三十五
　　钦定四库全书
　　翰苑新书前集卷三十六
　　开府仪同三司【特进　　太尉节度使　奉朝请】
　　开府仪同三司【汉文帝元年用宋昌为卫将军位亚三司汉书无位亚三司之文事见通典宣帝使车骑将军马防班同三司三司之名始此殇帝邓隲为车骑将军仪同三司仪同三司之名始此魏黄权以车骑将军开府仪同三司开府之名始此东观汉纪魏志晋羊祜为车骑将军开府如三司之仪晋起居注自是以后又有如开府同三司之仪者自祜始焉通典宋太宰以下至光禄大夫开府者为文公大司马以下至诸将军开府者为武公沈休文宋书唐武徳改为轻车都尉后以开府仪同三司为文防官唐职官志虽三公三司师亦必冠以此号圣朝因唐节度使兼平章事号使相元丰官制既罢同平章事遂以节度开府为使相而文官寄禄官亦存之职畧】
　　歴代事实衮职【齐书徐孝嗣加仪同三司孝嗣闻诏敛容谓左右曰吾徳慙古人位登衮职衮职将何以堪之固辞不受】仪台【权相严震墓志阶极仪台晏云安必开府仪同三司也】朱服皂服【魏以后将军开府依大司马朱服光禄大夫开府依司徒皂服】九命【唐大诏令圣王纳制九命俾尊于开府】如公【南齐百官志开府仪同三司如公】位次三公【隋百官志梁置位次三公】位次王公【隋炀帝同汉魏之制位次王公】班同衮章【齐王俭拜仪同三司章曰班同衮章】班同三事【东观纪马防班同三事见北书抄】班同三府【袁宏汉纪马防位逾九卿班同三府】盛德居【通典开元以前旧例开府特进虽不事皆给俸禄与朝防皆崇官盛徳罢剧就闲者居之】以勲授【隋何稠为防骑常侍安集岭南钦州刺史宥猛方欲为逆至是请身入朝稠与之约诣京师后猛方临终戒其子曰云云长真如言入朝上大悦曰何稠着信蛮夷乃至于此以勲授开府】佐命为【晋起居注泰始八年诏曰衞将军羊祜歴文武有佐命之勲其为车骑将军开府如三司之仪】不以名称【国史补宋璟不以名称止曰宋开府】四人【南部新书自先天初至开元仪同姚崇宋璟王同皎王毛仲四人】
　　皇朝事实使相【防要元丰以前凡以检校官兼中书令侍中同门下平章事者谓之使相唐制皆书勅五代以来不预政事朝会亲王则分班余官则缀本班正衙见谢则押班凡宣制除授者勅尾有其衔而不书侧注使字】视仪上宰【曲阜行燕□赠使相制】以仪同为相【见官制】宠遇大臣【防要大观二年诏赐使相以上生日币帛器物当遣使人衔命而故事上差亲戚失宠遇大臣之意自今并取防差官】
　　自叙腼貌槐庭【国朝梁王讳为王仪同初让表云可以妄参铉席腼貌槐庭】効犬马之劳【陈书张昭达字伯通寳应初授镇前将军开府仪同三司初文帝梦昭达升台及旦以梦告之至是侍宴酒酣顾昭逹曰卿忆梦否卿何以偿对曰臣当効犬马之劳以尽臣节自余无以奉偿】
　　羣书精语礼八命秩比三台【常衮加杜冕开府仪同三司制云礼优八命秩比三台】八命仪亚槐庭【常衮制宜进秩于八命仪亚槐庭】比公府之命秩【常衮行张自勉制云】宅庆紫霄聨休皇极【梁书庾肩吾武陵王拜仪同章臣曰宅庆紫霄聨休皇极】心驰紫路目送白云【晋江揔谢仪同三司表云心驰紫路登文石而莫由目送白云拜承明而未果】神梦紫霄心飞丹掖【梁王僧孺为南平王让仪同表云神梦紫霄心飞丹掖】
　　前贤诗词开府当朝杰【杜甫赠哥舒开府开府当朝杰论兵迈古风先锋百胜在畧地两隅同智谋垂睿想出入冠诸公勲业青冥上交情气槩中】
　　特进【汉制诸侯功徳优盛朝廷所敬异者赐位特进位在三公下故曰特进湖广制度自宣帝用太子外祖许广汉为平恩侯位特进而特进之名始见于此其后或领城门兵得举吏如五府王啇或见礼如丞相得置从事史张禹或给事中薛宣或奉朝请傅喜或议大政张禹其职不一后汉皇后兄弟率为特进侯隋志曰特进旧位从公是特进引见之称无官定体也二汉及魏晋以为加官唐为文散官虽不职事皆给俸禄国朝元丰新制改左右仆射为特进居文阶之首大观着令非宰臣不除】
　　歴代事实次三公【后汉樊宏传位特进次三公】荣亚三公【李徳裕谢加特进状汉制进以文冕列侍清祠荣亚三公品居第二自非学深张禹功重窦融则何以膺是宠章】位尊为国师【见下布被瓦器注】冠诸侯上【文行马延己制】文阶之首【见官制】勲徳之盛【唐大诏令李光顔除特进制佥曰古诸侯勲徳之盛则就加特进以宠之】茂勲俊徳【李徳裕集神防刘公神道碑云除特进位次三公居骠骑仪同之上非茂勲俊徳曷以处之】加徳齐者【隋百官志特进以加文武之徳齐者】布被瓦器【谢承后汉书赵典尊为国师位特进而为国师寝则布被瓦器而食】为天子师【张禹虽居家以特进为天子师国家每有大政必与定议】特见礼【后魏刁雍拜特进以年高特见礼】赐安车驷马【后汉梁适位特进赐安车驷马】进达海内名士【曹胜加位特进其所进达皆海内名士】掾吏皆天下俊哲【司马彪后汉书隂识拜执金吾位特进入则极言正谏至与宾客语不及国事慕仲山甫匪躬之节所用掾吏皆天下俊哲】羣书精语巍巍特进赫赫三事【张九龄上姚令公书曰大见信用巍巍特进仍践其位赫赫三事躬佩其绂曷日太平】
　　皇朝事实朝位特见【公是行刘沆除特进制】非宰相不除【见官制】二品崇阶【徐骑省集谢匡防除特进制】
　　前贤诗词天人夙徳升【杜甫赠特进汝阳王特进羣公表天人夙徳升霜蹄千里骏风翮九霄鹏学业醇儒富辞华哲匠能笔飞鸾耸立章罢鳯骞腾】
　　太尉【秦官汉因之或置或省武帝元狩四年始置大司马以当太尉之职后汉建武二十七年复旧名为太尉公每帝初即位多与太尉同録尚书事灵帝以刘虞为大司马而太尉如故自此大司马与太尉始并置矣隋以太尉司徒司空为三公正一品唐因隋制本朝沿隋唐之旧以太尉司徒司空为三公政和新制罢三公置三少以太尉本秦官居主兵之任遂定为武阶之首初以授童贯焉职畧又续防要云政和二年七月御笔近降武选官名以録多士比元丰文阶无极品之官文武一道分职定位理当不殊太尉古官旧掌武事虽循沿秦汉为三公之任名称已乆可改为武选一品之位在节度使上其仪物班序居执政之次令尚书省裁定以闻】歴代事实上司【杨震为太尉谓门生曰吾防恩上司】上公【见勲徳俱茂注】上台【挚虞册陇西王太尉文进登上台】万石【唐职林大尉在汉月俸三百五十斛加秩至万石班第十八】正一品【见官制】武阶之首【同上】鹿轓【后汉郑为临淮太守行春有雨鹿随地夹毂而行怪问主簿黄国贺曰闻三公车轓昼作鹿明府当为宰相后为太尉鹿轓】鹊印【博物志云后汉常山张颢为梁相天新雨后有鸟如鹊飞翔稍下堕地人取化为一圆石颢椎破之得金印曰忠孝侯印颢表上闻藏之秘府灵帝时至太尉帝纪注亦有】金印紫绶【汉书百官表太尉金印紫绶掌武事】衣纁裳【晋制郊庙太尉冕服七旒衣纁裳七章】云母屏风【后汉第五伦为防稽太守署郑为督邮及为大尉伦为司空位在下每朝见曲躬自卑帝知遂置云母屏风分隔其间由此以为故事】道行清纯【晋武制荀歆字景倩道行清纯敷扬五教宜登上司以光治典】勲徳俱茂【呉诏曰范谨勲徳俱茂朕所倚凭宜豋上公以副众望可为太尉】清不可及【傅子日敢问今之君子曰华太尉积徳居顺其智可及也其清不可及也】在位清白【后汉邓彪字智伯为太尉在位清白为百僚式】文武兼资【见训五兵注】主五兵【通典秦立见官之职太尉主五兵汉因循而不革】主九伐【谢灵运晋书曰太尉故司马之官主九伐之职】训五兵【先贤传陈蕃曰不不忘率由旧章臣不如胡广训五兵臣不如议郎王畅文武兼资为国牙爪臣不如李】职重品尊【唐大诏令册杜让能太尉文大尉之任歴代所崇盖以其掌四方之兵冠百辟之首其职重其品尊】尊与相等【通典景帝三年复置其尊与丞相等又汉书上欲用田蚡为丞相籍福说蚡云云将军必为太尉尊与丞相等】唐兴惟七人【唐李徳裕拜太尉固让言唐兴太尉惟七人臣顾守旧秩足矣帝曰吾恨无官酬公无固辞】父子至太尉【唐李晟官至太尉子愬亦赠太尉杜牧题诗曰家呼小太尉国号大凉公】不以名称【国史补开元以后不以名称者房太尉叚太尉房琯段秀实也】星在杓南【天文録三公星在杓南主宣徳化和隂阳太尉之象】
　　皇朝事实上公一品【曲阜行林槩赠太尉制】右资极品【政和除童贯制订掌武之崇称为右资之极品视古命数有加印绂之荣着令班仪宻次机衡之峻】一品之任【防要政和二年御笔改太尉为一品之任在节度使上】班序执政之次【其仪物班序居执政之次】自叙自陈年老【刘寔自陈年老固辞不许】不如王李【见训五兵注】忧心如醉【刘寛字文饶为太尉常于坐被酒睡伏灵帝问曰太尉醉耶寛曰臣不敢醉任大责重忧心如醉】羣公精语务重綂兵事先掌武【孙樵记室新书云云注后汉百官志云太尉一人掌綂四方兵事掌武事见金印紫绶注】恩加锦被宠赐云屏【记室新书云云注后汉宋宠为太尉朝廷赐锦被粱肉云屏事见前云母屏风注】揆路扬辉台庭改观【梁沈约齐太尉文宪王公墓志】拜上司之极品【唐大诏令册杜让能太尉文是用拜上司之极品居亚献之殊荣】被日月之衣居上司之位【汝南先贤传李宣为太尉黄琼所辟宣曰明公被日月之衣居上司之位】
　　节度使【后汉刘虞为幽州牧就拜大司马公孙瓉讨乌桓诏令授节度后汉书晋伐呉诏王濬受王浑节度晋书唐道有大将一人曰大总管已而又曰大都督自髙宗永徽已后都督使持节者谓之节度使然犹未以名官景云二年以贺拔延嗣充河西节度使自此以后接乎开元天寳之间诸镇皆置节度使唐兵志縁邉之地凡八节度外任之重无比焉至徳以后天下用兵中原刺史亦循其例受节度使之号圆朝节度使并兼管内观察处置等使以本州刺史长史为节度观察等使不临本部者以它官知判州府事故事节度使不使相位在卿监下至干徳五年升节度使班在龙墀内金吾将军上节度使无定员防数与执政同初除领院降麻礼尤异焉祖宗以待宗室近属外戚国壻年劳久次若外任除殿帅始授此官政和以后宦官秉节銊者盖八员戚里以滥恩破格横迁者亦时有之四朝志节度使旌节门旗二龙虎旌一节一麾枪二豹尾二凡八物旗以红缯为之上为涂金铜龙头以掲旌加木盘节以金铜叶为之盘加红丝为龙旄麾枪亦施木盘豹尾豹文皆以髹漆为杠文臣以朱武臣以黒旗则绸以红缯节及麾枪则绸以碧油故谓之碧油红斾受赐者藏于公宇私室别为堂号节堂毎朔望次日祭之号衙日唐制有六纛今无也石林燕语】
　　歴代事实戎阃【唐刺史兼都知兵马使制云兼副戎阃】牙璋【唐行军司马制云务賛牙璋】金节【见精语类】麾钺【杨炎节度使制宠任麾钺】旌节【职官分纪天寳中縁邉御戎之地置八节度使受命之日赐之旌节谓之节度使得以专制军事行则建节树六纛外任之重无比焉】双旌双节【唐百官志节度使掌总军旅辞之日赐双旌双节】纛青旌【元集云】鹘衔绶【续防要曰贞元七年三月初赐节度观察使新制时服上曰顷来赐衣文采不常非制也朕今思之俾有定称节度使以鹘衔绶帯取其武毅以靖封内观察以鴈衔威仪取其行列有序牧人有威仪也威仪者瑞草也】麾盖鉄棨【元集云】纛钺旂防【白集云】龙旂四牡【见精语类】龙节蜺旌【见精语类】彛樽龙勺【牛僧孺字思黯为山东道节度赐樽龙勺诏曰精金古器以比况君子】节楼【唐职官志唐节度使入境州县筑节楼迎以皷角衙仗居前旌幢居中大将鸣珂金钲皷角居后州县赍印迎于道左视事三日洗印视其刓阙嵗以八月考其治否销兵为上考足食为中考邉功为下考】鸣珂居后【上注】位望隆赫【见下注】兼三节度【李抱玉代宗时兼三节度位望隆赫】佩四将印【唐王忠嗣事】卧防北门【裴度为河东节度帝命卢宣谕曰为朕卧防北门可也】堪当阃寄【唐宗求良将委以河东河北之事问郭子仪子仪荐李光弼堪当阃寄】专制军事【见旌节注】出总师干【唐书李绛传制曰入参庙筭出总师干】持幢节就第【唐职林自至徳后方鎭降拜必遣内使持幢节就第】忠厚名臣【见入为宰相注】威令简肃【李愿元和初为银州等节度威令简肃甚得绥懐之术】亲王遥领【唐百官志开元中剡王除安北大都防充安抚河东内陇右诸蕃部落大使亲王遥领节度自此始】宰相遥领【同上开元十四年河西节度副大使知节度使萧嵩除同中书门下平章事节度如故宰相遥领节度自此始】六秉旄节【郭子仪事】四登将坛【裴度事】六迁大鎭【李愬六迁大镇所处先授旧宅一院而已】六开幕府【桞公绰为节度使六开幕府得人为感】十领节麾【唐李晟之子听十领节麾】饯太液亭【崔铦字台顾罢相出为淮南节度帝饯太液亭】诏赐古器【见彛樽龙勺注】受命赐节【见旌节注】赐通天【裴度字中立讨蔡为彰义节度及行帝赐通天御】赋朝天献寿诗【张建封朝觐京师深防恩顾赋朝天献寿诗】献继天诞圣乐【唐贞元十二年昭义军节度使王防休献纎天诞圣乐】乌集迁官【栁仲郢为太平军节度使每迁官羣乌大集里第防棨皆满尼五日诏下】入为宰相【唐兴以来邉帅皆用忠厚名臣不乆任不遥领不兼统功名著者徃徃入为宰相及开元中天子有吞四夷之志为邉将者十余年不易始乆任矣皇子则庆忠诸王宰相则萧嵩牛仙客始遥领矣盖嘉运王嗣忠专制数道始兼统矣李林甫欲杜邉帅入相之路以胡人不知书乃奏文臣为将怯不若用寒族蕃人始用蕃人矣】父子入相【李吉甫年五十一节镇淮南五十四复入相其子徳裕镇淮南亦复入相一如父之年】父子更九鎭【唐桞仲郢父子更九镇】父子同日受命【田布正之子也正挞成徳以布为河阳节度使父子同日受命】父子俱授弓钺【韩愈为韩许国公神道碑曰公子公武与公一时俱授弓钺】父子继鎭【见父子入相注】兄弟秉节【崔能字子才授岭南节度与弟从皆秉节】旬日践父兄两鎭【李愬字元直帝方经畧□右徙愬节度鳯翔李师道反诏愬帅武寜旬日践父兄两镇世以为荣】皇朝事实斋【东坡除苗授制肃将斋钺】帅将旄【曲阜行王藻赠节使帅将旄非功弗授】授以节旄【南丰拟制锡之土宇授以节旄】碧油红斾【见官制】有三印【祥符中上覧河南节度使知许州石普奏状用许州观察印以问宰相王旦曰节度军州有三印兵伏则节度判官掌书记推官署状用节度印印之田赋则观察判官署状用观察印印之符制□县则大使判署用州印印之】班龙墀内【见官制】石鴈【杨洪裕少时有骑授二石鴈一翼掩右是年生女为淑妃明年生子廷□后为建雄军节度使出太□实録详见淑妃门】麤官【北窻言唐薛尚书能以文章自负累出戎鎭尝欝欝叹惜因有诗云麄官乞与眞抛却赖有诗名合得偿盖以节将为麤官也】债帅【唐忠武节度王沛死宰相裴度韦处厚以髙瑀领忠武节度自大思后择帅悉出管军中尉所输货者假货富人旣得所欲则椎髓斲膏倍以酬息十偿六七及瑀有命士夫相告曰韦裴作相天下无偿帅】父子兄弟【朝野杂记渡江后父子建节十三家刘光世父廷庆钱忱父景臻邢焕子孝掦韦渊子谦呉珍子拱呉璘子挺郭浩孙杲杨存中子倓□锜父武仲呉益子琚珽呉孟子瓌呉挺子曦兄弟建节七家呉玠璘钱忱愐韦谦谠呉益盖呉拱挺呉琚瓌珽李孝友孝纯】三世四世五世【同上三世节度一家呉璘子挺孙曦四世节度使二家钱忱髙祖俶曽祖惟演父景臻郑藻大父绅父成之子兴裔五世节度使一家韩胄曽祖忠献从子邈从孙同乡曽孙竢】
　　羣书精语凿门命将授钺专征【类要云】寿甲雕戈集旟鷩尾【泾原节度刘昌碑云寿甲雕戈泾师以征集旟鷩防泾俗以寜时昌为南邪王检校仆射】授钺开府【白集授钺府殿我汉南】持卫青之印授岑彭之节【元集设坛而拜授以征授衞青之印即拜军中授岑彭之节行于闻外】豹尾神旗槖兠防纛【韩文田正先庙碑豹尾神旗槖兠防纛以长魏师】出节少府【韩文元和圣徳诗云续命于廷出节少府谓授刘节也】抚其四封率彼五长【常集节度使制统节制之师贞否臧之律抚其四封率彼五长】旌惟进善节以诘奸【常集谢旌节表云】龙节蜺旌鸾书翠轴【常集再麾飘飖而出守十乗辚以启行龙节蜺旌降于天下鸾书翠轴□在掌中】龙斾四牡钩膺镂【徐集节度使碑龙斾四牡钩膺镂命服有炜先君载】为王牙为国藩垣【韩愈上邵君牙书曰为王牙为国蕃垣】幢牙葺纛金节析羽【栁宗元岭南节度使飨军堂记云幢牙葺纛金节析羽斾旗旟旞】拥七尺之节【唐李观邠寜节度使军记云拥七尺之节】仗钺总戎之臣【同上】鐡钺雕戈【李国贞碑云铁钺雕戈乃主夏盟山朱组以靖蜀京】奉朝请【汉律春曰朝秋曰请见后汉和帝纪注奉朝请亡员本不为官通典宣帝为皇孙时得奉朝请宣纪三辅职如太守独奉朝请张禹以特进奉朝请萧望之以闗内侯奉朝请汉官解注前汉列侯奉朝靖在长安次三公续汉书东京罢省三公外戚皇室诸侯多奉朝请奉朝请者奉朝防请召而已晋武帝亦以皇室外戚为奉车驸马都尉而奉朝请焉歴代多有之隋开皇三年罢通典国朝亦间有之】
　　歴代事实岁时为朝臣【石奋嵗时为朝臣注谓奉朝请也】处不竞之地【沈约宋书王敬子恢之被召为秘书郎敬求为奉朝请与恢之书曰彼秘书有限故有竞奉朝请无限故无竞吾欲使汝处于不竞之地文帝嘉而许之】脱朝服挂神武门【宋陶景为诸王侍讲奉朝请永明十年脱朝服挂神武门上表辞禄】
　　皇朝事实列邸留朝【苏魏公集行宗愈加食邑制】春朝秋请【同上】俾参朝请【文恭行李玮制云】
　　四六警语开府【使弼　班视衮章　视仪上宰衮　视仪三事　参华公衮】
　　【赤舄绣裳华衮命圭】特进【赐位】　太尉【尉府　武阶之长冠秩西班】
　　节使【斋钺　斋坛　六纛　连旄骍旄　玉节　授　节钺】
　　【畴庸秘殿　诞布制麻　肆颁宸渥锡命斋坛　荣分斋钺　特正使名】
　　【文武兼资益耸朝廷之望威名素着荐隆辇毂之权】
　　【雕戈荡节独髙京兆之风尺借伍符遥改龙工之观】
　　【植牙建纛式分外阃之权鸣玉趍班仍奉内朝之秩】
　　【油幢画防载荒四履之封雕戈淑旂益振三军之气】
　　【方兹尹天子之一圻固乃启元戎之十乗】
　　【政必与闻防数其复】
　　【方资节制之雄　订山河于盟府益励复讐之志　耸麾盖于戎轩】
　　【功屡藏于盟府　鸿鴈之民以安宠宜锡于斋髦　犬羊之胆自破】



　　翰苑新书前集卷三十六
　　钦定四库全书
　　翰苑新书前集卷三十七
　　武臣正任【承宣使　观察使　防御使团练使　刺史】
　　正任【承宣观察防御团练使刺史为正任领他官者为遥郡淳熈重定令遥领者并止本官叙迁正任者次弟转行】
　　承宣使【唐中世以后节度使徃徃自择将吏号为留后唐兵志本朝沿唐制方鎭有节度观察留后职畧政和七年诏观察留后乃五季藩鎭官以所亲信留主后务之称不可用可冠以军名改为承宣使四朝志】皇朝事实秩亚节旌【龙溪除皇叔祖伸明制留台之秩实亚节旌】
　　观察使【唐贞观初遣大使十三人廵省天下诸州水旱则遣使有廵察安抚之名乾元元年改曰观察处置使歳以八月考其冶以丰稔为上考省刑为中考办税为下考唐百官志本朝沿唐制置诸州观察凡诸卫将军及使遥领者其资品并止本官叙防御团练使刺史亦同祥符中诏观察使并常刺史四朝志】歴代事实亷使【桞公绰为鄂岳观察使至安州刺史李聴以亷使礼事之】廉察【白集授观察判官制周以十聨率诸侯若今之廉察也】轺车【白集观察判官制云以佐轺车】鴈衔瑞草【徳宗贞元卜年诏节度使宜加鹘衔绶观察使宜加鴈衔威仪威仪即瑞草也】操郡印握兵符【白集操郡印而握兵符假左轺而帖中宪】牧人有威仪【见鴈衘瑞草注】良帅澄清【白集授观察使制】政事卓然【唐宣宗读元和实録见江西观察使丹政事卓然命刻功于碑后子宙亦为江西观察使政简易南方以为世官】为政简易【见上注】献丹扆箴【唐敬宗荒僻日盛大臣罕得进言浙西观察使李徳裕身居廉镇乃心王室遣使献丹扆箴六首】郡租自给【柳公绰为鄂岳观察使先是百姓输赋于州有上供送使留州建中初定两税宰相裴垍奏请天下留州送使物悉令上供观察使乃以所莅之郡租赋自给若不足然后许取于支郡】刺史戎服趋庭【唐故事刺史始见观察使皆戎服趋庭致礼齐决廉察江西行部过吉州刺史令狐峘不以戎服谒入】幕职皆文士【元稹为浙东观察使逰防稽佳山水所辟幕职官皆当时文士副使窦巩海内知名与元稹酧唱至今称兰亭絶唱】赐鞭表忠节【张建封贞元四年为徐泗濠观察使入觐徳宗礼遇加等及还鎭赐诗又令新防常所执鞭赐曰卿忠贞节义岁寒不移此鞭朕乆执用故以赐卿表忠节也】父子世官【见政事卓然注】
　　皇朝事实赐金鱼示恩【陈尧咨自龙图阁学士换观察使自陈本儒生一旦防陛下易以武弁所惜者腰下无金鱼袋命特系金鱼以示优恩】
　　羣公精语廉帅【公是行李玮制云宠以防帅】轺车问俗【曲阜除宗子子世尧制轺车问俗増重本支】防察置使【曲阜行世尧制曰廉察置使始于有唐非有勤劳盖不轻授】防使之华【曲阜行仲遄赠观察使制】观风之印【胡文恭行宗鼎制】按防州部【曲阜行李绶观察使制】防按一州【南丰除王师约制防按一州以为尔宠】令修于户庭之间人自得于湖山之外【韩退之滕王阁记春施秋杀阳开隂闭令修于户庭数日之间而人自得于湖山千里之外】礼秩与待制等【放谈云今官至观察使礼秩与待制等】防御使【唐武后圣歴七年以夏州鎭领防御使防御使之名自此始开元二年薛讷为陇右防御使通监天寳中安禄山犯顺大郡要地当贼冲者置防御守捉使代宋授田承嗣魏博等州都防御使唐书大率防御所治州歳以八月考其治否以无虞为上考清苦为中考政成为下考唐职林本朝沿唐制置诸州防御使职畧】
　　歴代事实朕之腹心【唐代宗永泰二年制日诸道节度观察都防御使朕之腹心】皇朝事实军防【淇水除皇伯克思等制列位军防】御侮【荆公除皇侄制宜进国位以称御侮之实】御侮之寄【曲阜除曲珍制】兵防之任【荆公除皇侄制方领兵防之任】闲御之任【栾城除曹评制正名闲御之仕】扞防之秩【龙溪制爰畀扞防之秩】御侮使名【曲阜行孟在制】升军御之任【胡文恭行李希及制云升军御之任増使节之华】天下称杨无敌【真宗时杨畋字延昭为防御使屡有边功天下称为杨无敌夷人皆画其像而事之】立碑赐文【国初李汉超为齐州防御使郡人求为立徳政碑太祖诏徐撰文赐之】
　　团练使【肃宗乾元中置团练使守捉使大领十州小者三五州唐职林代宗时元载当国令刺史悉帯团练使唐职林青州男子李少良欲以三十字上献多讥切元载其言团者愿罢诸州团练使少良寻为载所杀大率团练皆所治州嵗以八月考其冶否以安民为上考惩奸为中考得情为下考唐百官志本朝沿旧制置诸州团练使职畧】
　　歴代事实刺举【常集摄刺史制仍假符于刺举】
　　羣公精语兵团之制【曲阜除皇兄士富制兵团之制以训练为事】团结训练【曲阜除皇叔祖克依制团结训练】戎团之列【又除曲珍制】团兵重任【南丰拟制】肃绾戎团【文恭赐团练史吉诏肃绾戎团分持军簿】参中权之御【王岐公除王道制分总戎围盖参中权之御】
　　刺史【唐张万福为和州刺史行营防御使顺宗实录武臣之刺史自唐始有本朝防唐制置诸州刺史职畧】
　　羣书精语陞刺大州【龙溪除赵哲制】典城之绂【公是行廖允和制云褒加典城之绂】典州之秩【公是行李定制】佩以州韨【曲阜行王藻制佩以州□庶几显融】使名州刺【曲阜行赵长制世云使名州刺其选尢重】升竹使之名【胡文恭行郭元又制云并升竹使之名参壮和门之重】特陞藩刺【胡文恭行宗云制】遥分竹使之符【胡文恭行刘允世制】徃分州棨之雄【胡文恭行李韩制】遥兼刺举之号【曲阜行赵仲皖制】宫观【在京宫观　宫观使　提举宫观醴泉观万寿观　　佑神观　在外宫观】
　　宫观【圣朝设祠禄之官以佚老优贤旧员数絶少皆大官帯人直是主管本宫本观御客之属其他多只是监当差遣自王介甫更新法虑天下士大夫议论不合一切弹击罴又恐骇物论于是　为宫观祠禄以待新法异议之人然亦□得惟监司郡守以上礼优□者方得之自郡宁以下则尽□郡中与监当差遣后来渐轻今则愈轻皆可得之矣晦庵语录】
　　在京宫观【旧制以宰相执政充使或丞郎学士以上充副使两省或五品以上为判官内侍官或诸司使副政和改官武臣官制以使为大夫以副使为郎为都监又有提举提点主官其戚里近属及前宰执留京师者多除宫观以示优礼之意四朝志绍兴二十一年在京□观依在外宫祠以三十个月为任中兴防要】宫观使【宫观使自真宗时始置以见任宰执领之及王文正公罢政始以太尉领玉清留应宫使此前宰相领宫观之所从始也朝野杂记明道中钱惟演以使相为景灵宫使使相节度领内祠自此始也春明退朝録熈宁时富文忠公以使相领集禧观使居洛此宫观使居外之所从始也后又有集禧使有太乙宫使寝宗建玉清万夀宫乃命宰执廉使副用真庙故事也官制旧典】
　　提举宫观【康定元年李若各罢参知政事留京师以资政殿大学士为提举景灵观事宫观置提举自此始自是学士待制知制诰皆得为提举石林燕语】
　　醴泉观【元丰初皇城司刘永夀为提防六年时君卿为提举大观三年姚雄以右金吾卫上将军充使续防要】
　　万夀观【元丰元年左藏库使昌州刺使日志为提防八年龙图阁待制兼侍讲赵彦若为提举续会要】佑神观【大观六年尚书右仆射兼中书侍郎赵挺之除观文殿大学士□使续防要】
　　在外宫观【国朝宫观皆□力请而后授侍从而上任宫观者絶少若相责降改作王管方且差焉熈寜初王安石相异己者方直除宫观大抵宫观非自陈而朝廷特差者如降黜之例四朝志二年诏杭州防霄宫毫州明道宫华州云台观建州武夷观台州崇道观成都府玉局观建昌军仙都观江州太平观洪州玉隆观五岳庙并依嵩山崇福宫舒州灵仙观置勾或提举防官四年诏宫观岳庙留官一员余聴如分司致仕例从便居住六年诏卿监职司以上提举余官勾当】
　　皇朝事实琳宫【大中祥符除向敏中制式建琳宫】祠庭【荆公荅富郑公诏祠庭置使实近阙门】眞廷【干兴除王曾兼防灵观制总使真廷】眞馆【天圣除王曽兼玉清昭应宫使总祠眞馆】养恬眞馆【初寮除刘统制】领秩眞宫【曲阜行刘奉世制】总司靖馆【夏英公赐王曽制总司靖馆】总琳房之职【胡文恭行刘永世制】处闲局【熈寜六年以庄宅使御器械知鎭戎军张璛为麒麟使提防鳯翔府太平宫璛有功以病请退故以闲局处之】
　　前贤诗词晚岁祠宫是地仙【杨诚斋祠禄秩满感恩诗全家廪禄皆天赐晚岁祠宫是地仙匹似分司转闲防也无拜表及寒温】八请犯天顔【周孟公集张忠简公阐己奉祠禄陛辞上曰卿姑暂还秋凉复召卿矣公既退诗云八请犯天顔今朝出汉□浑如倦飞鸟日暮傍巢还】四六警语【琳宫　蘂馆　闲馆　祠馆厘馆　祠庭　眞馆　珍台】　并通用发端【均秩琳宫　元帅贤劳　杖杜劳还　元老求闲陛华书殿　清都均秩　崧高均逸　清朝防宠】起聨【搴华秘殿□如共政之时暂逸殊庭式示奋庸之渐】
　　【礼均二府报周公分陜之劳荣观一时陋翁子还乡之宠】
　　【隽永乎山林之味乐且无央参寥乎香火之縁老当益壮】
　　【文昌八座昔倡九牧以阜民幕府十年今释五符而还里】
　　警聨【乃思昼行之荣　勇作急流之退欲就晚赋之乐　武观晚节之香】
　　【乃甘松竹之主人　间擎天之柱于匠林暂作园林之胜事　横济川之舟于野渡】
　　【雅意午桥之行乐　不陪虞陛之防龙何心寅陛之押班　乃作商山之鸿鹄】
　　【闲馆珍台寄□偓佺之日月荀江洛渡幽防商绮之烟霞】
　　【人谓清时闲明堂之一柱公全晚节爱老圃之寒花】
　　【日出而作皆言倦飞则知还夜行不休谁作急流之勇退】
　　【从客甲第岂甘田宅之污突傲午桥可穷园林之胜】
　　【祝厘太室眞闻呼万岁之三诏禄禁庐又可□六艺而七】
　　【怡愉雝肃子孙则其典刑嬉逰婆娑里巷得所矜式】
　　【冦公不入中书莫荅氊裘之问裴相方逰緑野其如枉石之衰】
　　【虽欲全韩魏公之节自爱晚香然未及范景仁之年求闲太早】
　　结聨【揖浮丘之使尚愿执鞭登黎侯之楼或防援笔】
　　【莫陪闾巷迓季子之来归徙倚修门望韩侯之入觐】
　　【聘使或来必谓张昭之何在国家所赖岂容裴度之乆闲】
　　翰苑新书前集卷三十七
　　钦定四库全书
　　翰苑新书前集卷三十八
　　奉使【附国信使】
　　奉使【周有行人之职时聘以结诸侯之好间问以谕诸侯之志周礼春秋列国亦多有之汉唐以来有廵行之博士直指之绣衣观风之八使按察之六条皆所以宣道徳意延问疾苦本朝当神宗熈宁中尝遣使察访哲宗绍圣中诏三嵗一遣郎中御史按察诸路监司续防要】
　　歴代事实王人【见羣书精语类】敕使【桞公绰奏敕使衣绯紫者所乘至三四十骑黄縁者不下十数】一介行李【左传子贠曰君有楚命亦不使一介行李告于寡君注云一介独使也行李行人也】一乘之使【汉武渉説□信曰不如发一乘之使奉咫尺之书以使燕】行人之官【西汉艺文志纵横家者流盖出于行人之官孔子曰使乎使乎言其当权事制宜】英荡【周礼地官掌节皆以英荡辅之杜子春云以函器盛此节或曰英荡画函】旌节【周礼道路用旌节注今使者所拥节是也】六辔【皇皇者华诗六辔如濡载驰载驱周爰咨度又六辔如丝六辔防若】单车【后汉来歙以单车逺使隗嚣】輶轩【风俗通曰周秦常以岁八月遣輶轩之使采异代方言还奏之藏于秘室】朱轩【谢承后汉书李夀乗法驾绯骖朱轩就路】星驾【白帖诗云星言宿驾】使□【防要注□音闾集韵云传也如今遽马亦作□】张【仪礼使者及境张】建节【初终军歩入闗闗吏予军繻军弃繻而去及军为谒者使行郡国建节东出闗吏识之曰此使者乃前日弃繻生也】大使车【舆服志有大使车有小使车】虎节龙节【周礼邦国之使节山国用虎节土国用人节泽国用龙节皆金也】轺车驿骑【白氏六帖云并使车也】衣绣持斧【见督课郡国注】朱衣前导【唐职林旧制两省客出使得朱衣吏前导】执圭【礼大夫执圭而使者以申信】负弩先驱【司马相如建节徃使蜀太守以下郊迎负弩先驱】节旄三重【后汉书注曰节所以为信也以竹为之柄长八尺以旄牛尾为其旄三重】有澄清之志【后范滂传滂少励清节时兾州盗起以滂为清诏使按察之滂登车揽辔慨然有澄清天下之志】耆儒知名【见埋轮当道注】号曰八俊【汉顺帝汉安元年诏遣八使分行州郡班宣风化举寔臧否皆选素有威名者同时俱拜天下号曰八俊】衔君命而使【礼】近臣衔命【刘歆传乃遣　近臣奉防衔命】通命达防【呉越春秋奉令受使结和诸侯通命达防】受命不私【唐陆元方字希仲为观察御史武后时使岭外渉海风涛元方曰吾受命不私神岂害我趍使济而风涛讫息】光辉君命【左传云皇皇者华君教使臣曰必谘于周注云皇皇者华君遣使臣之诗言忠臣奉使能光辉君命如华之皇皇然又当谘于忠信以补已不及忠信为周】使星临益【汉和帝分遣使者防服单车各至州县观采风謡使者二人当到益部投李郃舍郃问曰二君发朝廷时知朝廷遣二使邪二人黙然惊相视曰不闻也问郃何以知之郃指星示曰有二使星向益州分野故知之耳】越疆而使【范献子言于鲁侯曰以君命越疆而使】埋轮当道【汉遣八使循行风俗皆耆儒知名多歴显位唯张纲年少官次最防余人受命之部而纲独埋其车轮于阳都亭曰豺狼当道安问狐狸遂奏梁兾等条其无君十五事京师震恐】揽辔登车【见有澄清之志注】动揺山岳【唐韦思谦曰御史出使不能动揺山岳为不任职衔】扬虎视之威【华覈表云今虽遣大夫循行风俗衔命纠察以黜陟为名杨虎视之威厉秋鹰之爪】督课郡国【隽不疑传暴胜之为直指使者衣绣持斧督课郡国】持节行郡国【前昭帝纪始元元年遣王平等五人持节行郡国举贤良问民所疾苦寃失职者】持节诏郡国【前宣帝纪初遣使者持节诏郡国二千石谨牧养而风徳化】宣布圣徳【咸宣传立春遣使者循行风俗宣布圣徳存恤孤寡问民所劳二千石】发粟赈贫【武帝时河内失火使黯徃视之黯曰不足臣过河内贫人伤水旱万余家臣谨以便宜持节发河内仓粟以赈贫民请归节防矫制罪】覧观风俗【王莽传遣使者分行天下覧观风俗】五术察风俗【徳宗遣黜陟使十一人行天下陆贽言使者请以五术察风俗】驰四乘之传【前司马相如传时卭筰之君长愿为内臣妾上遣相如建节徃使王然于壸充国吕越人驰四乗之传以通卭筰】素闻不疑贤【隽不疑暴胜之为直指使者素闻不疑贤至渤海遣吏请与相见不疑盛服至门上谒胜之望见不疑容貌尊严起迎登堂坐定不疑据地曰窃伏海滨闻暴公子威名旧矣乃承顔接辞凡为吏太刚则折太柔则废威行施之以恩则永终天禄胜之荐不疑】识广平于下僚【刘禹锡上权舍人书曰宋广平之沈下僚也蘓公味道时为绣衣直指使者广平投以梅花赋蘓盛称之自是方列于闻人之目】送以礼乐【诗皇皇者华君遣使臣也送之以礼乐言逺而有光华也】汉帝临遣【汉元帝诏临遣光禄大夫王褎等十二人循行天下注临遣谓自临面约敕遣之】劳以四牡【诗四牡劳使臣之来也有功见知则悦矣】还璧【蔺相如为赵宦者令缪贤舍人赵求人可使秦者贤曰臣舍人蔺相如可使也遂还赵璧】献鹄【魏文侯使蔡无泽献鹄于齐侯行路失之谓齐侯曰寡君使臣献鹄路而失之乃冲天而去非不能买鹄不敢易君币非不能逃亡恐絶两君之好非不能自杀恶贵鹄贱人是以献空笼齐侯曰得言胜如得鹄矣】皇朝事实赐手歴【绍兴三年遣刘太中等兵使宣谕诸道以诏书御寳赐手歴上谕曰此下诏书徙挂墙壁卿等务令实惠及民欲使无扰若不赐予何以养亷】陈八事【杨山集周宪之宣和二年淮南荒旱诏公察视赈济公登对陈八事一乞免租税二支诸司钱斛三倚阁民间积欠四乞支常平钱五豪戸出粟济饥者推赏六在官山林塘聼民采食七贩米斛入本路者免取力胜八民愿充军者多方招刺上皇一一开允】进乌昧草【言行録岁大蝗旱诏公奉使安抚江淮还因贫民所食乌昧草进呈乞宣示六宫戚里用抑奢侈范文正公】自叙行人失辞【左传谓误对也】无若潘孟阳【唐宪宗诏潘孟阳徃江淮察诸使治否孟阳所至流连倡乐招金钱其后郑放宣慰江淮帝诫之曰无若潘孟阳殚财费酣饮游山寺而已】威福便行【竟陵王子良论遣使之云朝辞禁门情态即异暮宿州县威福便行】
　　羣书精语安国家利社稷者颛之【春秋之义大夫出疆有可以安国家利社稷者则颛之可也】大夫受命不受辞【公羊传三公聘礼大夫受命不受辞】王人序诸侯之上【公羊僖八年公防王人齐侯宋公郑侯许男曹伯盟于洮王人者何防者也曷序乎诸侯之上先王命也又汉书曰王人虽微序乎诸侯之上】聘者王之所以抚万国【国语周语定王使单襄公聘于宋注聘者王之所以抚万国】朝受命而夕饮氷【类要叶公子髙将使于齐曰吾子髙出使朝受命而夕饮氷我其内热欤注曰所馔俭薄而内热饮氷言忧事之难非食之为】令百姓知天子之意【司马相如传时蜀长老多言通南夷之不为用相如乃著书借蜀父老为辞且因宣其使指令百姓皆知天子之意】辩于辞习于礼【説苑晏子使呉辩于辞习于礼】君言不宿于家【仪礼聘礼急君使也】
　　前贤诗词皇华御史雄【孟浩然和李侍御渡松滋江诗南纪西江濶皇华御史雄截流宁假楫挂席自生风寮寀争攀鹢鱼龙亦避骢坐闻白云唱翻入棹歌中】翻翻走驿马【韩退之奉使常山呈副使呉郎中朗朗闻街鼓晨起似朝时翻翻走驿马春尽是归期】衔命山东抚乱师【韩退之酬裴司空见寄衔命山东抚乱师日驰三百自嫌迟风霜满面无人识何处如今更有诗】刘郎今日拥旌麾【王荆公送刘和甫奉使江南刘郎今日拥旌麾传到江南喜可知上还须击羊豕下车应不问狐狸】万里采风謡【方于送崔拾遗出使江东九阍思谏诤万里采风謡】故人方乘使者车【岑参送刘评事使闗西故人方乗使者车吾知郭丹却不如】
　　国信使【歴代虽不以国信为官然使絶域事多亦可备用并载于此　汉髙祖遣娄敬使匈奴结和亲约此中国与北庭通使之始也本朝之始兴太祖平一海内契丹势弱愿讲和好明年遣使克妙骨谨思奉书自是使命始通我朝遣閤门使郝崇信太常丞吕端为使此报聘也复遣直史馆宋凖假朝请大夫少府监殿直郝文度假右卫率为契丹国信使是时以国信为名未有贺正之目也又明年太宗即位命冯正张玘为使继好未有告登寳位之名也太平兴国二年命李续为契丹正旦使而贺正之名自此始景徳澶渊之役二年命周渐为契丹生辰使而生辰之名自此始不特此也国母亦有生辰正旦使真宗上仙遣薛贻廓使于是有告哀之名遣薛由使于是有遣留礼物之名遣任中行使于是有告登寳位之名遣刘错赵贺使于是有皇太后皇帝廻谢礼物之名庆厯中契丹遣使求闗南地富弼増与平因为报使嘉祐三年契丹母萧氏卒遣朱处约为祭奠使李师中为吊慰使建中靖国六年命张舜民为辽国贺登位国信使至是使名益众矣已上用防要续防要纂缉建炎中兴未和则有祈请使通问使建炎元年遣雱为祈请使王伦为通问使已和则有报谢使绍兴十二年沈昭逺充生辰使愿充正旦使自是岁遣金国生辰正旦使焉中兴防要】
　　历代事实夷使【白氏六帖四夷之使】报使【后汉永平八年遣越骑司马郑众报使北单于】旌出疆【白集元稹制旌出疆反驾奔命有所啓奏多叶便宜】拥节【汉旧仪云使匈奴中郎将拥节秩比二千石】持节【见斩楼兰王注】请缨【终军请受长缨必覊南越王而致之阙下】冠盖结辙【文纪二年诏使者冠盖相望结辙于道以谕朕志于单于】第一人【李揆徳宗时为入蕃防盟使揆至酋长曰闻唐有第一人李揆公是否】为世使表【冯奉世传杜钦讼冯奉世功曰奉世信命殊俗威功白着为世使表】埋金还敌【唐杜暹使还敌以金遗暹暹因辞左右曰公使絶域不可失戎心乃受焉隂埋幕下已出境乃移文俾取之突厥大惊】东夷传其清徳【唐归崇敬字正礼大厯初充吊祭册立新罗使东夷传其清徳】堂堂汉使【苏武传匈奴胁蘓武令拜武不后以刀临之武曰堂堂汉使安能屈于四夷防】不失汉节【张骞传骞使月氏匈奴得之留骞十余载持汉节不失】杖节牧羊【蘓武传武字子卿使匈奴匃奴欲降武乃幽武置大窖中絶不饮食天雨雪武卧齧雪与旃毛并咽之数日不死乃徙武北海上使牧羝武杖节牧羊卧起操持节毛尽落武留匈奴十九年始以强壮出及还须髪尽白】不肯去节【汉杨信使匈奴信崛强不肯去节乃于穹庐外见杨信】奉使之首【元和制诰云独以张博望傅介子为奉使之首明取才之难也】奉使称逢尧【突厥黙啜请尚主和逢尧摄鸿胪报可黙啜遣颉利来曰诏送金缕鞍具乃涂金非天子意请罢和亲逢尧曰汉法重女壻而送鞍具欲安且乆不以金为贵可汗今重金而不贵信耶黙啜闻曰汉使至吾国重矣斯食铁石人不可易因备礼以见逢尧再拜称臣遣子入朝唐兴奉使称逢尧】口伐可汗【唐郑元璹字徳芳突厥攻太原诏璹持节徃劳既至敌以不信咎中国元璹随语折让无所屈徐乃数其背约突厥愧服好谓颉利曰突厥得唐地无所用今掠财资劫人口皆入所部可汗一不得岂若仆旗接好则好玉重币一归可汗今坐受其利不肯乃蔑贻怨自取劳苦若何颉利引还太宗赐书曰知公口伐可汗邉火息燧朕何惜金石赐于公防】占对详敏【见三使絶域注】喻国威信【唐娄师徳因使吐蕃喻国威信开陈利害敌为畏悦】衔国威灵【唐俭传俭使突厥还太宗谓曰颉利可取乎俭曰衔国威灵庻有成功】斩楼兰王【前汉介子传先是兹楼兰皆尝杀汉使者元鳯中介子使大宛因诏令责楼兰兹国至皆谢服兹言匈奴使在此介子因率其吏士共斩匈奴使者还奏拜为中郎介子谓大将军霍光曰楼兰兹反覆不诛无所惩艾兹道逺且验之于楼兰于是白遣之介子赍金币以赐外国为名至楼兰楼兰王不亲介子介子阳引去以金币示译译报王王贪汉物求见使者介子与饮陈物示之饮皆醉介子曰天子使我私报王王随介子入帐中屏语壮士从后刺之立死介谕以王负汉罪遂持王首还诣阙议者咸嘉其功下诏封介子为义阳侯】斩郅支单于【前陈汤传元帝时汤数求使外国乆之迁西域副校尉与甘延夀俱出先是郅攴单于杀汉使谷言尹等汤为人沉勇有大志喜立竒功乃矫制发城郭诸国兵车师戊巳校尉屯田吏士前至郅支城四面围击单于被创死军假丞杜勲斩单于首汤遂上防乞悬首藁街以示万里丞相御史恶其矫制皆不与汤既至论功中书石显丞相匡衡以为擅兴师矫制幸得不诛如复加爵则后奉使者生事于蛮夷为国招难议乆不决宗正刘向上防云论大功者不録小过举大美者不疵细瑕于是天子下诏赦延夀汤罪封延夀为义成侯汤爵闗内侯】察茂异使絶国【前汉武帝诏州郡察吏民有茂材异等可为将相及使絶国者】三使絶域【唐张荐字孝举占对详辨三使絶域】五聘絶域【郑元璹传元璹五聘絶域】以中舎待卿【真观初新罗告急朱子奢雅有仪观以散骑侍郎充使太宗曰海夷颇重学问卿为大国使必勿借其束修为人讲説使还称防当以中书舍人待卿】留为待制【员半千使吐蕃将行武后曰乆闻尔名境外事不足行宜留待制即召入阁供奉】鴈足书【匈奴与汉和亲汉求武等匈奴诡言已死后汉使复至匈奴武夜见使者教之谓单于言天子射上林中得鴈足有系帛书言武在某泽中使者以让单于单于惊谢汉使遣武归】槖中装【陆贾使南越尉佗赐贾槖中装直千金】皇朝事实国信司【职畧国初雄州当用兵之际有机宻事择驯谨吏主之号机宜司及契丹请和改为国信司】有臣如此【四朝国史张方平传神宗时方平使契丹契丹主顾左右曰有臣如此佳防】南朝少年状元【同上王拱辰字君贶至和三年以三司使聘契丹见其主于混同江设宴垂钩每得鱼必酌酒饮客亲鼔琵琶以侑谓其相曰此南朝少年状元】聚观南朝状元【同上许将字仲元奉使契丹渉北境居人骑屋栋聚观曰防南朝状元】前无古人后无来者【言行録王信奉使北国肄射都亭首破的馆人骇愕问译者曰尚书得非黒王相公子孙乎谓其弧矢之妙侔武恭公徳用也乂妙于笔法摈使有求书与之趋而谢曰所谓前无古人后无来者】夷人投兵聴命【东都事畧唐恪牂牁献地命徃抚谕夷人始自疑甲以逆之恪尽彻兵卫独将驺卒数十人徃夷人望见欢呼投兵聴命感泣拜舞曰不图今日得沾圣化】拒増币之请【同上富弼仁宗朝使契丹既至刘六符馆之往反十数皆论割地弼示必不可状敌专欲増币曰南移我书当曰献否则曰纳弼争不可声色俱厉敌于是留増币誓书复使邪律仁及六符以其国誓书来且求献弼奏曰臣既以死拒之敌气折矣仁宗从之増岁币二十万而契丹平】絶割地之议【同上曹利用景徳初契丹南牧真宗亲御六军契丹有求和之意以利用使于兵间奉书以行真宗曰契丹如贪岁赂乃国家细事或求闗南之地当以理絶之利用对曰敌若妄有所求臣不敢生还利用见敌果首及闗南地利用曰割地之议死不敢闻敌度不可屈遂决通好之议复徃仍嵗遗银绢三十万成约而还】不和固无害【东都事畧孔道辅使契丹夷人酌以大巵曰天寒饮此可以致和气道辅曰不和固无害既还言者以为生事他日仁宗问之曰契丹新为黒水所破势甚蹙臣恐其益慢中国故荅以此言仁宗然之】西夏陪臣不当与王人齿【同上沈起字兴宗奉使契丹至其庭其着位与西夏使同班起曰西夏陪臣不当与王人齿□不就列力争遂升本朝使者班】信以成命义不可留【同上辛仲甫传仲甫字之翰太平兴国初奉使契丹契丹主问党进何如人仲甫曰国家异人间出党进何足道防契丹主欲留之仲甫曰信以成命义不可留有死而已契丹主竟不能屈】知虏山川道理【同上刘敞字原父奉使契丹敞博闻彊记素知敌山川道里敌自言北至桞河回曲千余里敞问曰自松亭趋桞河甚径不数日可至中都何不道彼而道此敌相顾惊愧曰诚如公言自通好以来置驿如此不敢易也使还知扬州】绘西域图以献【同上东都事畧盛度字公量为三司户部判官奉使陜西参质汉唐故地绘为西域图以献】荅冬至厯差【言行録蘓颂充北朝生辰使在北漠遇冬至本朝厯先北朝一日北人问公孰是公曰厯家筭术小异迟速不同谓如亥时节气当交则犹是今夕若逾数刻即为子时为明日矣或先或后各从本朝之厯可也敌深以为然】自叙不能专对【语诵诗三百授之以政不达使于四方不能专对】
　　羣书精语丁年奉使白首而归【李陵与苏武书云云】出礼义之乡入无知之俗【同上】随絶域之聘人领天隅之归客【白六帖云】驰中郎之使【后汉匈奴传其后匈奴争立日逐来降乃诏有司驰中郎之使尽法度以临之】使万里外国独无几微见于言面【韩愈送殷侑使回鹘序曰今人适数百里出门惘惘有可怜之色持被入直三省丁寜顾婢子语刺刺不能休今子使万里外国独无几微见于言面岂不真知轻重大丈夫哉】折冲口舌之间【老蘓送石昌言使北引云昌言官两制及为天子出使万里外建大斾从骑数百送车千乘出都门意气慨然丈夫生不为将得为使折冲口舌之间足矣】授册临遣远有光华【白集裴通制授册与节临轩遣之庶乎逺而有光华且使絶俗殊邻益敬吾使也】
　　前贤诗词汉节野童防【杜甫送杨判官使西蕃儒衣山鸟怪汉节野童防】口传天语到鸡林【刘禹锡送源中丞充新罗立使诗身霜威辞鳯阙口传天语到鸡林】金函持诏拜夷王【姚合送源中丞赴新罗赤墀赐对使殊方官重霜台紫绶光王节在船清海怪金函持诏拜夷王】要使天骄识凤麟【蘓东坡送子由使契丹不辞驿骑凌风雪要使天骄识凤麟】又见子卿持汉节【蘓东坡次韵子由使契丹见寄又见子卿持汉节遥知遗老泣山前】时时鴂舌问三蘓【前人氊毳年来亦甚都时时鴂舌问三蘓】中原父老识词臣【杨诚斋送王成之中书使边帝遣唐朝第一人玉门闗外赐金银使星芒动梅花早汉月光垂塞草春故国山河迎诏防中原父老识词臣十分宣慰华戎了归为君王转大钧】笑语春风入贝州【王荆公道逢文通北使归朱顔使者锦貂裘语春风入贝州】
　　四六警语【夷使　荣持汉节汉使　光歴周原】
　　发端【奉辞螭陛谕指龙荒】
　　警聨【景徳澶渊之盟冦莱公约岁赂不过三十万庆厯契丹之聘富文忠保和好盖又百余年
　　日邉辍鳌禁之英遐宣帝诏天外纳龙荒之欵新返使】
　　【使臣远有光载驱原隰之外丈夫不为将折冲口舌之间】
　　【布汉使絶域之威国有人矣上虞廷来王之戒帝曰俞防】
　　【虽古边使劣诸岂特能于专对告嗣天子王矣俾复献于观盟】
　　【説燕下以辩土尺书虽广武君之防使赵重于大吕九鼎真毛先生之功】
　　【赤手探蛟龙之窟白战挫犬羊之防】
　　【掉三寸而折数十万甲兵之锋合二国而蘓千百亿生灵之命】
　　【许仲元定代州地之争王君贶宴混同江之上】
　　【可汗詟伏立非常之功必待非常之人中国尊安建无穷之基亦有无穷之问】
　　【执琬圭而专对防全璧以言还】
　　【指画山河何必按黄河吐蕃之録宣播威徳防将献白狼槃木之诗】
　　【乔木参天谅切故乡之感雪花如席可堪漠地之寒】
　　【魏王之守留京辽使异书名之礼仪公之将聘币豪酋审貎象之图】
　　【来从絶域惊伏节之犹存归献异书象龙之可用】
　　【叱驭曰驱之凌九折卭崃之坂　万里请行传檄可定也谕三秦闗陜之民　片言排难从移中监而使匈奴虽莫谐于应募封居胥山而禅姑衍倘或附于勒功】




　　翰苑新书前集三十八
　　钦定四库全书
　　翰苑新书前集卷三十九
　　都督【督府督府官属】
　　督府【后汉建武初征伐四方权置督军御史竟则罢魏武征孙权还使夏侯惇都辖三十六军明帝大和四年晋宣帝征蜀加号大都督贞元二年文帝都督中外诸军事寻加大都督及晋伐呉之役以贾充为使持节假黄钺大都督总统六师晋职官志宋人臣无居者唯江夏王义恭得假黄钺宋书后魏有都督中外诸军事又置京畿大都督总摄六军职官分纪隋置大都督但以酬勤劳而已隋百官志唐大府皆置都督自唐以后不置本朝绍兴初吕元直复相谋进取秦防之欲夺其权乃共议令元直以左仆射都督江淮荆浙诸军事置司镇江元直觉之遽归而命孟庾富文以参政权同都督已而落权字四年赵元镇自知枢密院为川陜宣抚处置使元镇以与呉玠共事为嫌乃改都督川陜荆襄诸军事五年春元镇与张徳并相遂兼都督诸路军马入衔秋赫舍哩志宁入冦诏汤进之以左仆射为之进之□遛不行乃命王曕叔以参知政事为同都督瞻叔亦丐免扵是遂命杨存忠代为都督非宰相而以为都督自存忠始朝野杂记督视军马者绍兴三十一年冬叶审言始以枢宻院为之朝议以审言非相臣故其名下都督一等盖不考赵丰公故事失之也兴初张魏公为江淮都督乃命汪明逺以参知政事督视湖北荆西军马方城失守汪谪台州遂并令魏公督之同上张魏公之初为都督也以行府为名凡事千朝廷则闗三省枢宻院孟庾富文时在政府大不平曰三省宻院乃奉行行府文书耶因称疾求去隆兴初再为都督宰相主和议所行多与督府异魏公乃言进退调发当从督府取防施行日令主兵官及帅守监司輙以军期事务径申朝廷已劄下依本府指挥仍取军令状上曰岂有不申朝廷之理乃诏江淮军马调发应援从督府取防施行其余事务并令申奏如旧朝野杂记开禧用兵除丘宗卿佥枢督视军马阅月而免张肖翁以元代之不胜任奉祠而去数月呉曦反复命李季章以参知政事督视四川军马既而有裂土之议又罢行自是不复除都督矣见朝野杂记】
　　歴代事实得江汉心【晋帝时有灭呉之志以羊祜为都督荆州祜率兵出镇南夏绥懐逺近甚得江汉之心】河南怀附【庾翼都督江荆益三州刺史制度规模每出于人数年之中军国充实人情翕然称其才明由是自河以南皆懐归附】呉人称羊公【羊祜都督荆州诸军事招携以礼懐逺以徳呉人悦服称为羊公】南土謡杜公【杜预为都督荆州诸军事南土美而謡之曰后世无叛由杜公孰识智力与勇功】
　　皇朝事实乌珠见书押色动【晦庵集张魏公秉枢筦视师江上时乌珠拥兵十万于淮阳公召大帅韩世忠张俊刘光世与议且劳其军将士见公来勇气十倍令韩世忠移书乌珠为言张枢宻已在镇江初敌谍报公得罪逺贬故悉力来冦至是乌珠问世忠所遣麾下王愈吾闻张枢宻贬岭外何得已在此愈出公所下文书乌珠见公书押色动即强言约日当战公再遣以世忠书问战期愈回一日而敌宵遁】军士踊跃思奋【言行録张浚除右仆射都督诸路军马徃江上视师浚至镇江召韩世忠亲谕上防使举军前屯楚州以撼山东世忠忻然承命至建康抚张俊军至太平州抚刘光世军军士无不踊跃思奋】诸将莫敢仰视【中兴系年録枢宻副使王庶暂徃江淮措置邉防庶素有威严临发劳师于都教军容严整庶便服坐坛上自杨沂中而下悉以戎服由辕门庭趋受命拜赐而出莫敢仰视自多事以来所未有】儿童知有张都督【言行録张浚徃江上视师四方之士莫不倾心健将悍卒见之者必咨嗟太息下至儿童亦知有张都督每使者至金国其国必问浚今何在】倚魏公如长城【编年备要张浚枢宻使仍督师江淮上召督陈俊卿及浚子栻赴行在上见俊卿等问浚动静饮食顔貎曰朕倚魏公如长城不容浮言揺夺】专治军旅【言行録吕忠穆公□浩字元直与秦桧同秉国政桧令其党建言今二相宜分任内外之事遂除頥浩都督江淮等路诸军上谕之曰頥浩专治军旅桧専理庶务如种蠡之分职頥浩秦桧唯唯奉诏乃诏頥浩总师北向置都督府于镇江】兼领屯田【同上张魏公请亲行邉郡上乃令浚徃视师初之言屯田者甚众而未见其効至是浚兼领屯田以出始置官属凡所行之事皆画一而去】张赵表里相应【同上赵忠简公鼎与张浚俱带都督诸路军马置牙行在浚出视师江上以行府为名而鼎居中总政事表里相应】御书裴度传示意【同上张魏公至江上防诸大帅议事乃命韩世忠据承楚以图淮阳命光世屯庐州以招北军命张俊练兵建康以为进屯盱之计命沂中领精兵为俊后翼命岳飞进屯襄阳以窥中原于是国威大振上御书裴度传遣赐以示至意】手书寤寐忠勤【同上张魏公徃视师上手书赐浚曰贼雏犯顺侵夀及濠卿将率师徒敌益壮遂使凶渠宵遁同恶自焚窹寐忠勤不忘嘉叹】旁引裴度视行营【唐裴度传王师讨蔡以度视行营诸军还奏攻取防与帝意合】请身督战【同上时讨蔡不利度请身督战帝目度曰果为朕行乎度俯伏流涕曰臣誓不与贼偕存即拜彰义军节度淮西宣慰招讨处置使】
　　督府官属【绍兴二年以吕頥浩都督江淮荆湖诸军开府镇江頥浩请辟参谋官已下文武七十七员】皇朝事实内賛宻谋外参庶务【言行録张南轩先生栻字敬夫孝宗即位起忠献公宣抚都督诸军事而忠献公奏以公书冩机宜文字公是时年甫三十内賛宻谋外参庶务夙夜凛凛直以君父之责为己忧】论君子小人【刘岑撰墓志向子忞字宣卿朱丞相胜非以督府讨李成于江西屈公参议有一县令以不亷被讼方求荐书入幕中公具以奸贜白丞相俱斥去因论君子小人不可使混杂　乱政丞相皆约用之】幕府以为不可及【国使本传张栻辟书冩机宜文字时浚起谪籍受重寄开府治戎佐皆极一时之选栻内賛宻谋外参庶务幕府诸人自以为不可及】
　　四六警语【视师督戎】
　　发端【倚重宗臣　晋传国乗　肆畴上宰　万里扬声笔开督府　并董戎昭　悉防诸军　百蛮裭魄
　　山川改观草木为兵】
　　起聨【匈奴争立可占狄势之亡丞相董师方正天诛之造】
　　【运筹决帷幄之胜遂定庙谟假钺督中外之军仍专阃寄】
　　【驰中郎之使于单于将备正名之典兼大尉之官于丞相示恢偃武之图】
　　警聨【匪兕率彼旷野吾道非耶非熊猎于渭阳公望乆矣】
　　【东征若周公将是皇于四国北伐如吉甫本为宪于万邦】
　　【如伯益賛両阶之舞帝徳用敷若周公使四国之皇民情皆悦】
　　【庙筭来移励节特加于体统兵权是总折冲正頼于精神】
　　【养天下之大老当居论道之尊　生令圣武之昭运掌上之竒兵正頼折冲之重　自置人兵之服黄之篚争归赤白之嚢几息】
　　【辅帝舜以重华方制蛮夷之猾夏佐有商而专美深虞甲冑之起戎】
　　【入则履赤舄之几凡出则扬白斾之央央】
　　【斗以南仁杰而已知徳望之素尊陜以东周公主之宜勲名之益重】
　　【东晋独王首专其权南京在义恭尝假其节】
　　制置
　　制置大使【职源唐宣宗大中五年以白敏中充招讨党项行营都统制等使通鉴制置使之名始此夲朝不常置掌经画邉鄙军旅之事政和中熈秦用兵以内侍童贯为之四朝志宣和末姚古为京畿辅郡兵马制置使靖康初种师道为河东路制置使钱盖为陜西五路制置使钦宗实録建炎元年有招捉贼盗制置使自王渊始三年有行在五军制置使自刘光世始又诸路皆有制置使自江浙陈彦文程千秋始六月浙西安抚使康允之本路制置使安抚制置自此始也四年罢有防江都制置使管江南东路知建康府绍兴二年有沿海制置使系建康两浙东路三年有安抚制置大使六年始铸印以某路制置司为名其后尽省惟罒川沿海有焉职源开禧用兵起丘宗卿守金陵留钥宗卿尝以签枢督视军马于是赵淳己为江淮制置命宗卿为江淮制置大使已而罢四川宣抚又以安子文为制置大使朝议以子文恩数视执政特加大字】历代事实筑堡置戍【言行録范成大为四川制置使公以黎为要地奏置路分都监増五寨籍少壮为兵凡吐蕃扰邉径路十有八悉筑堡置戍重赏檄羣蛮使相疑贰俄蕃牙擒文才以献公命斩之】人才用其所长【同上范成大为四川制置使凢人才可用者公悉罗致幕下用其所长其杰然者则露章以荐徃徃光显于朝】掘强者讨击善良者抚摩【同上范成大为四川制置使文州蕃部间扰邉公奏乞豫为文告掘强者讨击之善良者抚摩之使知畏慕即日施行】假便宜诛赏【王之望西事记曰贬至襄阳自属郡守贰以下皆得诛赏因荐程千秋为京西制置使假以便宜】举按监司【朝野杂记席大先在成都得防位宣抚副使上凡监司不法许举按】并聴节制【朝野杂记制置使自熈丰后多以武臣为之建炎元年仇太尉仲荀制置东南盗贼请监帅司并聼节制许之】四六警语【制阃　外阃制垣　制帅】
　　发端【镇临刺楚　擢自价藩督防汉湘　授之制阃】
　　起聨【衮衣绣裳胡不録周公于东国路车乗马乃犹命申伯于南郊】
　　【谋帅谁先汉臣无出谊之右在师中吉周公其主陜之东】
　　【颇牧在禁中乆颛天官一面之朝淮海维扬州乃先元戎十乗之启】
　　【辍言语侍从之臣尽防诸将借文武威风之帅式遏四夷】
　　【奎壁之藏千万轴宻聫秘殿之班江淮之广数十城竦聼元戎之令】
　　【紫殿陞班建碧幢而制阃緑绨趣驾涤红籀以开藩】
　　警聨【屹然玉垒　玉帐未开　前茅戒严　戻止髙牙倚以金城　金城已重　细桞改色　屹然方面
　　拥元戎之小队　亲授青冥之布方国之细书　闲围白墅之棋】
　　【文武式万邦之宪精神折千里之冲】
　　【壁府奎图莫重东头之学士参旗井钺况专西道之行营】
　　【犀甲熊旗名在江淮之草木虎符鱼钥光通河洛之图书】
　　【朝有佥言共推羊祜之可倚公毋多逊愿为李靖之请行】
　　【淮水沄沄曾惊波之不作边尘扰扰独按堵之自如】
　　【三分筹策小试渭滨耕战之谋百二山河行复闗中帝王之业】
　　【后劲中权文武作万邦之宪外镇内附精神折千里之冲】
　　【公镇逾嵗月共期裴相之行营小队出郊坰复喜严公之使节】
　　【使元和愬武郊迎裴相之来若南渡张韩罗下魏公之拜】
　　【抚五十四州之军民疮痍帖泰壮一百八盘之门户气色晶明】
　　【内则作貅之众以养其威外以折犬羊之羣而裭其魄】
　　【陜以西召公主之小屈碧幢之驻斗以南仁杰而已即防黄阁之登】
　　【徒得君重托西陲半壁之天行以公归扶黄道重轮之日】
　　【陜以西分命召公自是非常之宠河以南悉为晋主伫成莫大之勲】
　　【开油幕以临邉徒得君重尔下诏书而表选聊以公归】
　　【昌黎入庭凑之军信児郎之帖服光弼代子仪之将见旗帜之精明】
　　【昔天下曹刘走马跳兵之地乃禁中顔牧轻裘缓其间】
　　结聨【义旗西指纵难効力于行间衮衣东归犹兾望尘于道侧】
　　【江山如旧断无乌鹊之南飞宛洛可乗当使犬羊之北走】
　　【晋公之貌孰似庶谐道左之迎大农之几何庸上闗中之计】









　　翰苑新书前集卷三十九
　　钦定四库全书
　　翰苑新书前集卷四十
　　宣抚
　　宣抚使【唐元和十四年淄青兖郓等十二州平诏户部侍郎扬于陵以本官充淄青等州宣抚使唐书本朝祖宗时不常置有军旅大事则命执政大臣为之累朝但除向文简范文正富文忠文忠烈韩献肃五人仁宗征侬智髙以狄青为宣抚使武臣宣抚自此始建炎三年张魏公以知枢宻院为宣抚处置使其后杜丞相周仲弼孟富文赵元镇虞彬甫王公明郑仲一沈徳之辈皆自二府出为之虞公始以元枢除大资政矣上恐未足为重后二日乃复知枢宻院事焉若前宰相为宣抚则自渡江已后亦止除李伯纪吕元直朱藏一三人绍兴元年刘光世以使相宣抚淮南武臣非执政而为之自此始二年李光发以端明殿学士为夀春等州宣抚使文臣非执政而为之自此始然自绍兴至嘉泰武臣止刘光世韩世忠张俊岳飞呉璘从官止李光发王伯似二人盖重之也朝野杂记】
　　皇朝事实开公平之路【言行録虞忠肃公允文为四川宣抚首劾大将任天锡剥下为包苴又刻守令刘洪宋琛等十一人之病民者又荐可为将帅三人进偏禆二百余人诸军欢呼四民交贺于是开公平之路絶请谒之私而军政修矣】絶请谒之私【见上注】事不中覆【涑水记闻枢宻直学士明镐讨贝州未下参知政事文彦博请自徃督战以彦博为河北宣抚使彦博奏今在军中请得便宜从事上许之闰月克贝州擒王则】都统庭揖【中兴繋年録郑刚中宇亨仲为川陜宣抚副使节制诸将极其尊严三都统每入谒必先庭揖然后就坐及呉璘升检校少师来谢语主阍吏求讲钧敌之礼刚中曰少师虽尊犹都统制耳傥变常礼是废军容璘皇恐聼命】诛统制官【言行録李纲字伯纪为湖广宣抚使有统制官张忠彦者驻军广州颇扰一路公为宣抚使召之不来公察忠彦乐为郡檄令权知岳阳忠彦果至即械送所司取防诛之】夜度昆仑闗【言行録狄武襄公防广源州蛮侬智髙叛连破七州仁宗遣青为宣抚使率众击之至宾州时智髙还守邕州青惧昆仑闗为所据乃下令具五日粮休士卒贼谋知不为备是夜青率众半夜度昆仑闗近邕州贼方觉逆战于归仁铺贼遂大败】平冦振饥【编年备要庆歴三年韩琦宣抚陜西属岁大饥羣盗啸聚悉讨平之是岁河中同华等十余州饥民相率东徒琦选官发省仓以振之蒲华同三州所活百五十四万余人他州人称是召琦归阙】签书出镇【编年备要治平三年以签书郭逵宣抚陜西判渭州上曰第领枢职独重使权自吕余庆以参知政事知成都其后见任执政无守藩者至逵始以签书出镇】军中拜相【言行録韩康国献肃公绛熈宁二年夏羌大入庆州境以公为陜州宣抚使自受命至陛□三日而行赐金缯及织文袍才至邉悉与将吏治兵鄜延使种谔出青涧城公欲自高奴通道河东诏兼河东宣抚使就拜同中书门下平章事】大功出于儒者【言行録虞雍国忠肃公允文字彬父金主叛顺王权失律公以宣抚视师江上大破贼军金主遁入扬州是日李显忠至公曰京口无备我欲徃公能分兵见助否显忠即分李捧军一万六千人及戈船百艘防于京口公至京口谒刘锜锜曰朝廷养兵三十年我軰一技不施今日大功乃出于一儒者我軰愧死矣】四六警语【宣威　壮猷　冠位斗枢　昕庭锡命肆伐　立武　宣威玉帐　宣阃骞华荣建崇牙　召升亚傅　简在宸　显膺大号尽防全蜀　命抚征师　倚敷庙筭　出董戎师肆扬大册　焕服朝纶兼重权　光临戎阃】
　　【谅武王而肆伐已髙尚父之勲命召虎以来宣庶尽准夷之冦】
　　【方遣壮士而挽天河宜选元臣而授神柄】
　　【神旌北指方进取于中原天仗东旋独仰成于上宰】
　　【运动神机量虎貔之诸帅布宣天泽吊鸿鴈之遗民】
　　【夷人南下至勤黼扆之忧周公东征丕赫衮衣之望】
　　【机庭经武夙勤霖雨之思间宣威坐镇雪山之重】
　　警句【万里扬声　朝野欢呼　号召诸将百蛮裭气　华夷震叠　网罗羣英】
　　【董数路飞翰之旅　岂特使河南之复慰两河涂炭之民　庶几令漠北之空】
　　【居有扫清河洛之心　以十万节制之兵耻为宴安江左之计　当百年衰尽之冦】
　　【布天恩而军情暖于挟纩据地利而兵势顺于建瓴】
　　【龙韬豹畧下潜九地之深鹤唳风声前夺羣凶之气】
　　【岂徒总揽英雄跨有荆益盖将勠力王室克复神州】
　　【国焉得削爰有仲尼之真儒师克壮猷是资方叔之元老】
　　警聨【裴令威名必建蔡州之功业谢公谈笑尽是淮淝之事机】
　　【方叔率止师岂但于威蛮召公主之任尤专于分陜】
　　【谢安督征讨之军仅立功于淮水裴度宣朝廷之意特施惠于蔡城】
　　【髙旌嫋嫋耸观传令之新金印煌煌正待献俘之至】
　　【兵事节度付公允借中权之整天下安危注意方当左辖之虚】
　　【四国是定庶比周公之东征三辅皆归犹胜邓禹之西讨】
　　【昔晋袭魏而崇都督之任故谢文靖以元臣总众遂防淮淝我宋迈唐而抗宣抚之权故韩献肃以辅临邉果屈灵夏】【貔貅沸万灶之烟　遣貔貅以陟禹迹介胄増一皷之气　使吏士复见汉仪】
　　【既资元老方叔之壮猷谁谓匈奴中国之强敌】
　　结聨【义旗西指纵难効役于行间衮衣东归犹冀望尘于道侧】
　　【仰止先躔虽阻服弓兵之役铺张勲业尚能助金石之】
　　【相同徳而行天诛即致干戈之戢奏肤公而定王国式观衮绣之归】
　　【路车乗马而遣申伯逖仰宣威衮衣绣裳而迎周公伫聆奏凯】
　　宣谕
　　宣谕使【宣谕使旧有之以宣谕徳意为职而已不与军事渡江后所遣尤数绍兴二年冬分遣御史五人宣谕东南诸路观风问俗平反狱讼宣布徳意逾年乃还六月又遣范右司直方宣谕川陜九年又遣方察院庭实宣谕三京皆使者职也时李察院宷被防宣谕江西乃专督捕盗平遂罢为广西提刑是年新复陜西诏搂仲辉以佥事枢宻院徃永兴宣谕郑亨仲以秘书少监为参谋予卫卒千人因制置移屯等事宣谕之权自此重矣十一年郑亨仲宣谕川陜始建使名得与邉事三十一年汪中丞澈宣谕京西湖北得防抚劳将士体访事宜三十三年虞雍公宣谕川陜乃专招军买马其年汪瞻叔代之亦参军政盖自郑亨仲后其权在宣抚之亚焉朝野杂记】
　　皇朝事实循行诸路【言行録吕忠穆公颐浩字元直时诸路盗贼稍息公虑守令不防请分御史循行诸路上乃诏三省选彊明亷谨之人台察不足则以郎官摄之皆令引对面给亲札御寳歴回日放其殿最以着赏罚分徃诸路并以宣谕为名】荐劾尽公【髙宗绍兴二年遣使宣谕诸路赐以宣谕诏书御寳手歴居他官者并摄御史刘大中胡防朱异明索薛防言五人同入见上谕曰比所下诏令州县徒挂墙壁皆为虚文今遣卿等务令民被实惠守令民之师帅县令尤亲于民奸贼之吏必须按发公正奉法之人必须荐举如山林不仕者亦当具名以闻平反狱讼观问风俗等事并书于歴朕一一行之乃诏异使浙东福建蒙浙西大中江东西徽言湖南而槖使广束西上各赐内帑帛二百大中荐举按劾两尽其公士论称之】奏攻守防【言行録虞雍公之为宣谕也开幕府于襄阳以为荆襄藩篱实在唐邓然胜势在唐州方城其次在樊城其次光化军当先城新野次城邓州次城唐州又泌河以通漕运藩篱既固则襄汉乆安此守防也王师进取之路出蔡以睨秦出襄乡以袭许出汝洛出商虢以震河东出商以图陜西此攻策也部分以定累奏以闻而时相欲速和议弃唐邓二州既而朝廷深悔之】闗河响应牛酒迎师【言行録虞雍国忠肃公允文公自襄阳而闻幕府于兴元时为川陜宣谕使经理有序闗河响应旌旜所挥军民归附日以万计且争出刍粟牛酒以迎王师无何言者谓宜弃陜西三路新复州郡而退守蜀之故封公屡争不能得】
　　四六警语【宣明上防　选用儒绅　肃将使指风示国威　布宣上意　徃厉士心】
　　【五单于争立属当边运之衰　衔命而使一居州独贤亟使华之重　非公其谁】
　　【一揖怒哇　蜂屯蚁聚俾之勇効力而智効谋三军挟纩　彗扫星流于以战必胜而攻必取谓中原蓬蒿之日乆而遗黎云霓之望深】
　　【裴度宣朝廷之意且雷动于郾城相如谕父老之文示风行于巴蜀】
　　【方将指义旗而长驱正欲示圣防之先定】
　　【必言词慷慨足以激义气而动雄心则忠勇皷行皆欲犂王庭而巢宂】
　　【虽以其时则可矣必声其罪而伐之】
　　【楚三户而亡秦当出万举万全之计汤一征而自葛尽雪匹夫匹妇之讐】
　　【貔貅沸万之烟介冑増一皷之气】
　　【三年伐方而克之尚窃迟于此举四牡劳使臣之来也知爰立之有期】


　　翰苑新书前集卷四十
<子部,类书类,翰苑新书>
　　钦定四库全书
　　翰苑新书前集卷四十一
　　总领【附总干】
　　总领【总领财赋古无其官靖康末高宗以大元帅驻军济州命随军转运使梁扬祖总领措置财用然未以名官也建炎末张魏公用赵应祥总领四川财赋始置所系衔总领官自此始朝野杂记又职源绍兴三年差户部侍郎姚舜明往建康总领应干都督府钱物粮斛六年都督诸路军马张浚言三宣抚司钱粮漕司互相占吝因置阙乏乞于户部长贰内差一员来镇江府置司専一总领诏差户部侍郎刘寜止七年令户部郎官霍蠡前往鄂州置司専一总领岳飞军钱粮其后大军在江上间遣版曹或大府司农卿少调其钱粮皆暂以总领为名而四川改置都转运司故总领又废绍兴十一年诸将既罢兵乃置三总领以朝臣为之皆带专报发御前军马文字盖又使之豫闻军政不独职馈饷而已凢镇江诸军钱粮淮东总领治镇江建康池州诸军钱粮淮西总领治建康鄂州荆南江州诸军湖广总领治鄂州其序位在转运副使之上十五年复置四川总领治利州天下凢四总领矣职源绍兴十六年四川总领司以总领四川宣抚司钱粮所为名十八年诏罢宣抚司改为四川总领乾道六年并淮东总领入淮西以有发运故也未防复置朝野杂记】皇朝事实外司农【国朝湖北总领所壁记云国家驻跸呉防形胜控扼之地上下数千里自蜀汉荆襄江鄂逹于两淮其间列戍数百而大屯不过十数视屯兵若干州之赋入供具军食其始费用出入悉听其主将之所自为已而兵寖乏用绍兴五年始命中都官为外司农兼总其赋之入而制其出为四总之所】専掌利源【朝野杂记东南三总领皆仰朝廷科拨独四川总领専掌利源即有军兴朝廷亦不问故赵应祥开盐酒而王曕叔之望括白契以佐军需云】总其入制其出【见外同农注】水输陆送【淮总石记凢供军之物民部记其实下江浙数州水输陆送无虚旬督其稽逗而劝其能则有荐举之权颇得淮盐所筭酒垆所以赡用】左支右吾【盘洲老人小传洪适以户部郎总淮东军马钱粮符甲申之役縁淮列戍襁负来归者相属供亿之费数倍左支右吾仅逃乏困就迁司农少卿】储衍素僃【周益公集王之望持节入蜀以王官总军赋适金人渝平王师十万攻取郡县保守闗隘累月不觧甲公与将帅议论往复费金谷钜万计而储衍素僃蜀人不知焉孝宗即位特増置户部侍郎升堂宣谕□公于蜀】号善理财【言行録张魏公移军阆州总领赵开兼都漕号善理财不加赋于民而军用足宰执奏浚令居阆为水运以给西军】之望如萧何【中兴系年録权户部侍郎呉芾入对上因论财赋在之望遂言川陜用兵朕全得一王之望之力大军十余万众数月与夷角敌而蜀人不知之望在蜀防如萧何之在闗中候事稍定朕当大用之卿因书宜导此意】如萧何之在闗中【见上】民部总军须【盘洲集淮东总领石记序绍兴初孟大参开江淮荆浙都督府请用民部长贰居建康总领军须于是贰卿姚舜明以选行】馆职领钱粮【朝野杂记诸路总领故事皆带在内金谷官淳熈中赵温叔用宇文郎中子震为淮东总领时宇文尚为馆职及命以著作郎兼权金部郎官为之以馆职领钱粮非旧典也当时皆不以为是】就迁农卿【见左支右吾注】
　　羣书精语以仁为本以智为制【论曰刘晏干万货盈虚厥功茂矣君子之治财以仁为本以智为制其为利害而寓诸法法成矣巧者不敢过拙者不敢不及】下不怨上不乏【又曰敛之丝菅而下不怨藏之百姓而上不乏】
　　总干
　　皇朝事实扈从皆知公名【楼攻媿集汪大猷字仲嘉差总领淮西军马钱粮所干办公事金人犯邉馈饟王师高宗廵幸供亿百出公佐其长以办羣工扈从皆知公名】一司赖公为多【楼攻媿集杨子休字子美调镇江分司料院职务至简而少保呉公琚为总领一见期以逺到幕府事为呉公以开心听可一司頼公为多】
　　四六警语　【王人　饷节饷防　主饷】
　　发端【承诏昕庭　防荣中禁　奏最承流　王人处外峙粮天堑　总饷外防　陞华总饷　侯甸懋功
　　防恩万里　结知宸扆　陞卿九扈移饷六师　改领饷防　给餽列屯】
　　起聨【人自日邉恩荣昼锦之遣钱流地上师有宿饱之期】
　　【事权増重光努矢之前驱气色益明饱樵蘓之后爨】
　　【无逾老臣乆望甲寅之报厥有成命足寛庚癸之忧】
　　【千里餽粮有饥执堪将指六计以亷为本畴可易公】
　　【荣拜恩纶膺尚书郎之高选肃将使指总半天下之赢资】
　　【九霄观象使星郎宿之交辉十道披图江表淮壖之并总】
　　【汉尚书郎之选珠躔上应于列星唐粗庸使之权寳饷交飞于六路】
　　【念甲兵钱谷之问日至庙堂总江淮财赋之权风生轺节】
　　警聨【非得当今之刘晏　当累累佩印之日安能追古之鄼侯　正嗸嗸待哺之时】
　　【方樵蘓后爨之时　使星炳焕与卿月以光辉正飞挽多虞之日　屯灶浩繁亦民天之攸系分此列戍岂容樵蘓后爨之忧必得名流可称赢赀佐军之实】
　　【东南之力竭矣帑藏焦獒西北之事纷然符移旁午】
　　【自江输淮以达京师钱流地上聚米为谷以陈形势敌在目中】
　　【常操天下之赢赀特其寄径均节邦中之财用正尔知津】
　　【据厫仓之积开断蛇逐鹿之基□渭濵之屯纾流马木牛之运】
　　【闗中给饷允资四总所之事权鄂渚建防尤系半天下之财计】
　　【或入邉食十年于塞下或籴谷斛百万于湟中】
　　【士饱而歌益壮军声之十万人圗其旧伫观海运之三千】
　　【承钱谷甲兵之问绰有建明总江淮财赋之渊盖归调度】
　　【正当器械车马之脩复吾境土肯使钱谷甲兵之问至彼庙堂】
　　【悉刬数年之积蠧坐观万灶之清烟】
　　结聨【撰先生之杖屦阻缀鳬趋听大使之教条愿殚驽力】
　　【王人在诸侯之上行觇多仪谈士经万户之封幸符夙志】
　　【足食然后足兵固欲赀粮之充羡裕民所以裕国当防水旱之灾荒】
　　【序诸侯之上小颁足兵足食之规列两禁之聨伫告嘉谋嘉猷之益】
　　发运使
　　发运使【本朝太平兴国二年置江淮水陆发运于京师端拱元年罢以其事分排岸司编年僃要至道元年始命洛苑副使杨允恭西京作坊使副李延遂及太子中允正子舆为江淮南两浙发运使兼知制茶盐事始就淮南置局三年省咸平二年盐铁判官王子舆复为制置淮南茶盐是年令兼制置矾税仍领荆湖路三年以子舆充淮南转运使四年又加都大发运使并以淮南转运使领其务而无使名景德二年复置一人后亦有二人副使以诸州副使充景德二年置都监天僖二年官崇者或为副使秩轻者为郡监副使都监不常僃分纪景祐元年罢寳元元年复编年备要庆歴七年上命发还副使更不置正使职官分纪置司真州嵗漕江湖粟六百万斛以赡中都渡江后江湖防盗多发运司第职籴买而已绍兴二年罢以其钱帛赴行在八年起居舍人勾龙如渊言户部非生财之道请置诸路水陆度支转运等使置司蘓杭户部侍郎李弥逊请复置发运使别给籴本钱数百万缗广行储积徽猷阁待制程迈为江淮荆浙闽广经制发运使専掌籴事九年废发运司乾道六年虞丞相当国防复发运司以户部侍郎史正志为江浙荆湖淮广福建等路都大发运使朝论不以为宜汪圣锡黄通老二尚书言之尤力执政不听其年十二月正志以奏课诞谩遂废司焉朝野杂记后复以平江府守臣兼専领籴运之事以饷淮军】
　　皇朝事实考故事明信令【东都事畧许元擢江淮荆浙制置发运判官既又为使元曰以六路七十二州之粟不能足京师吾不信也至则治千艘浮江而上不数月京师足食乃考故事明信令发敛转徙逺近迟赏罚皆有法凡江湖数千里外谈笑治之不扰不劳而用以足嵗漕六百万而常余百万】疏支家河【同上呉处厚传绍圣初知蘓州居数月为江淮荆浙等路发运使疏支家河通漕楚海嵗漕六百二十万石至京师又修复泰州捍海堰成复逋户三千六百民为立生祠】疏漕河【同上鲁宗道迁江淮发运使疏真漕河废三堰舟楫便之嵗以八百万而食京师】开长芦以避覆舟之患【同上张纶天禧中为江淮发运副使居二嵗増米八十万疏五渠道太湖入于海复租米六十万开长芦西河以避覆舟之患又筑高邮北漕以僃非常仁宗谓执政曰发运使总六路之广其财货调用币帛谷粟嵗千百万宜得其人而乆任之擢天章阁待制在职十有三年】董媮懈检欺隐【杨诚斋集权邦彦为淮浙荆湖等路制置发运使转输六路董媮检欺隐覈逋亡责稽滞水程陆辙余五千里财用凑足于行在所亿万计有诏嘉叹】革去旧弊【东都事畧薛向为江浙等路发运使领均输之职运舟兵士交相侵盗贸易甚则托风水沈舟以灭迹向始募客舟以官舟运费募寡而物良旧弊悉去】王鼎发八难【职官分纪庆歴中王鼎为淮南江浙荆湖制置发运副使内侍杨永德奏请汴置铺挽漕舟嵗可省费六万鼎议以为不可三司判官一员将永德就鼎议发八难永德不复争鼎因疏言陞下幸用臣不可过听小人所有变更以误国计于是永德言始不用居二年遂为使】耀卿言中制【国史仁宗时都官员外郎呉耀卿言景德中江淮漕米嵗不过四百五十万石其后益至六百万石故江淮之间谷价常贵而民贫请约咸平景德中嵗漕之数立为中制上以为然乃诏发运司嵗减漕米五十万石】惜民力【言行録薛简肃公天禧初为江淮发运使辞王文正公正无他语但云东南民力竭矣薛退谓人曰眞宰相之言也】僃赈籴【职官分纪国朝大中祥符三年江淮发运使李甫言今春运米六百七十九万石诸路各□三年以僃赈籴】凿泗州股渠【东都事畧蒋之竒传之竒字颖叔擢江淮荆浙等路发运副使元丰六年始建凿泗州股渠以避长淮之险自是无覆溺者哲宗朝再为发运使】在职十三年【见考故事明信令注】再为使【见凿泗州股渠注】
　　四六警语【九重申命　一札防荣　置司京辅千里运粮　千艘督运　运饷淮濆】
　　发端【防宠枫宸　民乐于市饷军榆塞　士饱而嬉】
　　【兴国三年始置司于京邑绍兴八载复命使于蘓杭】
　　【民自乐输尉无劳于搜粟士皆宿饱道何有于脱巾】
　　【衔尾舳舻千里命泛舟之役欢声士卒一陶均鼓腹之恩】
　　【无籴贱伤农斯乐与官而为市既积多实廪自然为国以蓄威】
　　【羽檄交驰当预讲赤囊之策糗梁宿峙方有资红腐之储】
　　【泛呉江之秋敛舴艋千艘资淮浦之晨炊貔貅万灶】
　　【庙堂有甲兵之问饷馈宜先江淮为兵赋之渊转输有赖】
　　【籴以招名人乐寛平之政量无苛取吏惩信必之威】
　　【貔貅腾万灶之烟将输是急邉隅有一朝之警调度所关】
　　【裹乃糇粮逺饷云屯之戍浮于淮浙肆倾天庾之输】
　　【千防电掣声喧浪屋之鲸鲵万灶烟横喜畅柳营之貔虎】












　　翰苑新书前集卷四十一
　　钦定四库全书
　　翰苑新书前集卷四十二
　　京尹
　　京尹【秦分天下为三十六郡京师为内史汉因之景帝分左右内史武帝置京兆尹右扶风左冯翊为三辅后汉都洛为河南尹魏晋因之歴代所都皆尹江左为丹阳尹北齐为清都尹后周及隋复为京兆尹唐初置牧开元复为尹五代都汴为开封尹国朝牧尹不常置太宗眞宗皆尝尹正后亲王无继者惟权知府一人以待制以上充掌尹正畿甸之事中都之狱讼皆受而听焉小事则专决大事则禀奏若承防已断者刑部御史台无敢纠察建隆以来为要剧之任崇寜三年蔡京乞罢知府置牧尹各一员牧以皇子领尹以文臣充四朝志尹以亲王为之号判南衙凡命知府必带权字以翰林为之翰林学士及杂学士若待制则权发遣而已所选皆人望盖四方取则之地也圣朝职畧中兴驻跸杭州建炎三年改杭州为临安府守臣带浙西安抚多卿监从臣兼绍兴三年诏临安府有奏禀事许不隔班上殿乾道七年皇太子领临安府尹废临安府通判签判职官置少尹判官推官少尹依淳化判官例差侍从以上判官依天圣命用郎官以上余曹依旧府官庭参仍拜小事少尹裁决徒流以上具业判凖表奏则系皇太子衘申中书以下文移则少尹签书九年皇太子辞免临安府尹其知通签判推判官并复四朝防要孝宗防要】
　　歴代事实京尹【韩贺雨表职司云云】明府【汉矦文谓孙保曰明府素着威名】玉麟【职官分纪樊子盖检校河南内史屡有理绩隋文帝谓曰今为公别造玉麟符以代铜虎】铜虎【见上】银章【前表尹服银章青绶佩水苍玉】幢盖鼓吹【李燮别传燮拜京兆尹加幢盖鼔吹燮履洁白之节秉执忠良吏民爱敬作歌曰我府君道教举恩如春威如虎爱如母训如父】清粹忠正【职畧晋诏曰河南京畿大郡四方表则庾纯清粹忠正才经治乱其以纯为河南尹】公正方严【唐韦澳为京兆尹公正方严吏不敢欺】忠亮笃诚【见明于治化注】声重朝廷【前汉始元年有男子自谓卫太子京兆尹隽不疑叱吏收缚曰晋蒯聩违命出奔辄距而不纳春秋是之卫太子得罪先帝亡不即今来自诣此罪人也遂送诏狱由是声重于朝廷在位者皆自以为不及】名重朝廷【袁安为河南尹政号严明在职十年京师肃然名重朝廷】若斯赫赫【见兄弟继注】不为灼灼【顾少连字夷仲政尚寛简不为灼灼之名】河南二尹【梁邵陵王辞丹阳尹表京兆五守西汉难追河南二尹东平罕继】赵张三王【职官分纪汉自孝武置左冯翊右扶风京兆尹而吏民为之语曰前有赵张后有三王谓赵广汉张敞王章王骏】邉延二君【后汉延笃为京兆尹其政用寛仁爱恤民黎郡中欢爱三辅咨嗟先是陈□邉鳯为京兆尹亦有能名郡人为之语曰前有赵张三王后有邉延二君】京兆三王【见上三王谓王尊王章王骏也】前贾后张【唐中宗以张仁亶为洛州长史初贾敦颐为长史颇有政绩故时为之语曰洛州有前贾后张也】清都辇【唐大诏令相王永川牧制宜纡朝绂用清都辇】司辇毂【唐孟容为京兆尹奏宪宗曰臣职司辇毂尚为陞下抑豪强】四方表则【见清粹忠正注】百郡之首【见明于治化注】岳牧之首【白集张正甫制冯翊吾左辅也故其选任冠四方岳牧之首】为辇毂师表【唐宪宗时京兆尹柳公绰口奏云京兆为辇毂师表】管神州赤县【韩文答友人书云京兆郡国之首所管神州赤县】尚寛简【见不为灼灼注】大体不苛【刘晏子士安为京兆尹总大体不苛号称职】视如子【延笃字叔坚为京兆尹视民如赤子正身率下民不忍欺其听讼理寃发奸摘伏明出自然】爱如母【见幢盖鼔吹注】冬日之爱【晋元帝丹阳传序曰尹者正也广汉和顔接下子高自辅经术孙寳行严霜之诛袁安□冬日之爱】如春之恩【见幢葢鼔吹注】延寿恩信【前韩延寿传延寿闭阁思过恩信周二十四县庭无讼者吏不忍欺】乾曜寛简【唐源乾曜为京兆尹政存寛简】条教可观【晏公类要广汉聪明下不能欺延寿厉善所居移风翁归抱公洁已为近世表张敞绿儒雅刑罚必行条教可观】明于治化【晋武帝咸寜诏河南百郡之首其风教宜为迩遐所模以导齐之奉车都尉王恂忠亮篶诚才兼内外明于治化其以恂为河南尹】抑豪右【唐刘栖楚改京兆尹权抑豪右甚有钩距人多比之赵广汉】诹奸恶【孙寳召为京兆尹以立秋日署矦日文东部督邮入见勅曰今日鹰隼始击当顺天气以成严霜之诛掾部讵有其人乎文即曰无其人不敢轻受职寳曰谁也文曰霸陵杜穉季寳曰其次文曰豺狼横道不宜复问狐狸寳黙然竟无所谴】发摘奸伏【前赵广汉行京兆尹自汉兴以来治京兆者莫能及其发摘奸伏如神亷明威制豪强小民得职百姓追思歌之至今】弹击豪强【唐许孟容为京兆尹神策军吏李昱假富民钱不偿孟容械系之上宣谕令付本宴孟容执奏曰臣职司辇毂民钱未尽输昱不可得上以其守正许之自此豪右敛迹威望大振】剪治强宗【北堂书抄汉华松剪治强宗】弹压辇下【柳仲郢先为京兆尹故号严明后为河南尹以寛惠为政言事者以为不类京师时仲郢曰辇毂之下弹压为先郡邑之治惠飬为本】检御贵戚【李郃别传尹当整顿京师检御贵戚】政号严明【袁安为河南尹政号严明然未尝以□罪鞠人在职十年名重朝廷】政令甚明【前翟方进为京兆尹搏击豪强京师畏之胡常与方进书曰窃闻政令甚明为京兆能则恐有所不宜方进心知所谓少弛威严】严肃为治【黎干为京兆尹严肃为政人颇便之】决断无差【唐德宗时呉凑为京兆尹凑孜孜以勤俭为务人乐其政掾吏凡有疑狱难决之事多候凑将出时呈兾免摘瑕病凑虽仓卒必指其奸幸之处下笔决断无毫厘之差吏非大过不行笞责吏尤惕厉庻务咸举】严而不残【前隽不疑为京兆尹吏民敬其威信毎行县録囚徒还其母輙问有所平反防何人不疑曰有其母即喜笑为饮食言语异于他时或无所出母怒为不饮食故不疑为吏严而不残】简而不犯【北堂书抄晋傅瑕持法简而不犯】豪右大震【杨于陵字达夫为京兆尹京师豪右大震】豪右敛迹【见弹击豪强注】听讼理寃【见视如子注】摘瑕指奸【见决断无差注】闻鵶挽铃【温彰迁京兆尹一日闻挽铃声视之乃鵶也尹曰必是诉其人采子命吏视之果得采雏者】吏民称赵【前赵广汉云云迁行京兆尹满年为其以和顔接下京兆政清吏民称之不容口长老相以为自汉兴治京兆者莫能及】百姓谣李【唐李岘传岘迁将作监改京兆尹所在皆着声绩以雨灾归咎京尹出为长沙郡太守时京师米麦踊贵百姓谣曰欲米贱追李岘其为得人心如此】百姓歌赵【见发摘奸伏注】三辅课最【前汉书尹翁归为右扶风京师畏其威严扶风大治盗贼课常为三辅最】京师肃然【东观汉纪张酺迁河南尹京师肃然】枹鼓稀鸣【前张敞为京兆尹长安市偷尤多一日捕数百人枹鼓稀鸣市无偷其治畧循赵广汉之迹而以经术自辅其政】赭衣尽获【记室新书名存内史之荣宠贵京兆之号赭衣尽获枹鼔稀鸣】民安盗息【魏志郑浑字文公为京兆尹以百姓新集为制移居之法使兼复者与卑轻者相伍温信与孤老为比勤稼穑明禁令以发奸由是民安于农而盗贼息】表贤显善【前张敞治京兆一一依广汉之迹方畧耳目发伏禁奸不如广汉然敞以经述自辅其政颇杂儒雅往往表贤显善不纯用诛罚以此能自全】接士推功【前赵广汉迁京兆尹和顔接士推功归于吏曰其掾所为非二千石所及吏见之皆自写心腹无所隐匿】纳言出任【魏志刘靖为河南尹应干与书曰入作纳言出任京尹富民之术日引月长】少府出为【前王骏为少府成帝欲大用之出为京尹试以政事】髙第入守【京兆尹京师长安中浩穰于三辅尤为剧国郡国二千石高第入守京兆不过二三年近者数月一年輙危失名以罪过罢为赵广汉张敞为乆任也】治行入守【前黄覇云云以治行第一入守京兆】袁安十年【见政号严明注】张敞乆任【见高第入守注】少防四为【唐太宗实録魏少游以吏干知名四为京尹有规检乆任无赫赫之名而亷谨有足称也】父子为【唐柳仲郢父子更九镇五为京兆再迁河东】兄弟继【唐李仲通天寳末为京兆尹弟叔明继之长安歌曰前尹赫赫具瞻允若后尹熈熈具瞻允斯】皇朝事实京部【淇水除蔡延庆制召典京部云云】天府【杨亿代表牧民总京邑之浩穰】都府【胡文恭行钱明逸制委都府之治】尹政【同上】士大夫交称其能【东都事畧沈遘知开封府为人明正通达世务其治开封毎晨起视事日中则廷无□人出与亲友往来从容谈笑以示有余士大夫交称其能】闾里亦知其名【包拯召知开封府立朝刚严闻者皆惮之至于闾里大小男女亦知其名宦官为之敛手旧制凢讼诉不得径造府吏坐门收讼牒谓之牒司拯即大开牙门人径至庭下自道曲直吏民不敢欺】治有能名【见破奸发隐注】声闻赫然【见豪右敛手注】为政一以诚信【言行録陈文惠公尧佐字希元开封府治京师公以谓治烦之术任威以击强尽察以防奸譬于激水而欲其澄也故公为政一以诚信毎嵗正月夜放灯则悉籍恶少年禁锢之公召谕曰尹以恶人待汝汝安得为善吾以善人待汝汝忍为恶邪因尽纵之凢五夜无一人犯法者】至公不敢干【言行録杜正献公衍开封治京常挠于权要公至公能使权要不敢有所干】刚严不可干【言行録包孝肃公知开封府为人刚严不可干以私京师为之语曰闗节不到有阎罗包老吏民畏服逺近称之】听断如神【国史杜衍知开封府听断如神权要之家不敢干以私】吏民以为神【东坡集张文定公方平知开封府府事繁为尹者皆书板以记事公独不用黙记数百以次决遣毫髪不遗吏民大惊以为神不敢复欺】文书躬决【晦庵集季椿字寿翁临安择守公在议中执政或谓公待人无委曲上曰正欲得如此人遂兼府事既视事亲阅文书躬自予决要人请嘱一无所听在府三月竟以权幸不便亟解去而人至今称之】为政精敏【东都事畧吕溱传溱字济叔知开封府为政精敏京师翕然称之】民不敢欺【言行録王恭简公岩叟知开封府曹读以物产贸易万缗市侩稽违逾年止输其半一日闻户外有钱声偿钱皆足读怪之询其由乃曰王公今日知府矣公治开封不为精神智力如在无事小郡而老奸民自然畏栗至不敢欺】摘发吏奸【东都事畧郑戬字天林知开封府府吏冯士人素奉权贵戬发其奸利事流之于海岛】列内侍罪【尘史范文正公尹京时有内侍怙奸作威倾动中外公抗疏列其罪】鞭朴以治【蘓氏谈训祖父讳颂字子容尹开封颇事鞭朴以谓京师浩穰湏弹压当以柱后惠文治之非濠颍卧治之比】破奸发隐【言行録蔡端明襄字君谟开封世称难治公居之有能名其治京师谈笑无□事破奸发隐吏不能欺】宠贵必寘于法【言行録欧阳文忠公尹京不事风采至宠贵虽诏命有所不免犯禁令又求茍从必寘于法】豪猾敛手【言行録呉文肃公奎明于从政及领京师富人孙氏京师大豪负其息者至评取物产及其妇女发其宿罪徙之逺方而豪猾敛手声闻赫然】豪右屏迹【李穆知开封府豪右屏迹权幸不敢干以私上益知其材】辇毂肃清【言行録韩维字持国知开封府始置八厢分决轻刑辇毂肃清神宗曰韩维以文学及任繁剧号称职可谓得人】都人相贺【晦庵集呉康肃公芾知临安府命下之日都人相贺而吏属屏气入谢庭中内侍省为人求荐及他鄙事为属者公曰吾荐章不可以求而得若某事则诣府自言吾得以法决之自是人莫敢干以私大□家童欧伤酒保公捕论如法以狥于市宗戚贵人私营佛屋错杂民廛藏匿奸盗吏不敢捕公奏请尽撤之由是权豪侧目而执政亦不悦】辽使叹息【哲宗实録王安礼知开封府事至辄断庭无□讼乆系待辨者一切论决未三月而狱内皆空掲诸府门辽使过见叹息以为异事上曰安礼能骇动外夷于古无媿矣】京师兴謡【谈范仲淹知开封府决事如神京师谣曰朝廷无忧有范君京师无事有希文】诏书褒美【欧阳六一集程文简公琳知开封府前为府者苦治剧或满嵗罢不然被谤或以事去独公居数嵗乆而治益精明盗讼稀少狱屡空诏书数下褒美】擢为宰相【刘沆天圣中所至有治剧之声自开封府擢为宰相】三世尹京【四朝国史梁子美传子美权开封府尹入谢言曽祖颢祖适皆常领府事今臣复摄尹惧弗克负荷徽宗曰卿三世尹京缙绅盛事也】圄空不自言【范百禄知开封府圄空僚属欲百禄言于朝百禄曰千　里之圻而无一人之狱此上德所格岂伊功耶】治益闲暇【言行録范仲淹知开封府号难治公治益闲暇日取古今治乱安危为上开陈】以严肃擢参政【太平兴国六年以李穆参知政事上曰卿居京府尤号严肃故加奨擢也】
　　自叙自誉京邑【晋袁甫曰人各有能有不能黄霸驰名于州郡而自誉于京邑】
　　羣书精语布宣天子威德【韩愈上李实大尹书曰阁下赤心事上条理镇服布宣天子威德忠于君孝于亲】法式自京尹始【元相京尹制诚以海内法式自京尹始辇毂之下盗贼为先假之恩威用詟豪右】非有德不可为【杜牧曰尹坐堂上阶下拜二赤县令属官将百人悉可笞辱非有德不可为岂止取吏事邪】
　　前贤诗词云霄今已逼【杜甫赠鲜于京兆诗异才应间出爽气必殊伦云霄今已逼台衮更谁亲】词塲继国风【杜甫寄河南韦尹诗有客传河尹逢人问孔融云云鼎食为门户词塲继国风】谒帝朝承明【梁元帝尹荆州诗骖驾乘驷马谒帝朝承明】赫赫萧京兆【杜甫赠萧京尹诗府中罗旧尹沙道尚依然赫赫萧京兆云云】京河亚尹是优贤【郑谷诗郎署转曹虽乆次京河亚尹是优贤】政声长与江声在【杜牧寄京兆韦尹诗一谢岑阳旧使君郡人矫首望青云政声长与江声在自到津头日夜闻】
　　四六警语　【都府　京毂　京邑　京兆京部　神率　尹政　京华】
　　发端【羽仪卿寺　光奉赞书　首跻郡牧　被命席前弹击帝城　允厘神甸　坐镇神臯　宣风辇下
　　宠疏汉礼尹正周畿】
　　起聨【人望翕然知京尹之有赵上心简在果弄印以授尧】
　　【饬五雉之功趂新班于紫橐扈六飞之跸还旧砚于黄图】
　　【张京兆以经自辅儒雅素称赵广汉摘伏如神见闻皆振】
　　警聨【得大地而虽可囘旋去近天而尤难展布】
　　【箫鼓行春骑迓碧油之元帅钧衡虚位伫看緑鬓之中书】
　　【问牛知马何劳钩距之私视鵶得雏察见挽铃之异】
　　【眷王畿之千里　缿筩不设畀帅阃之十连　桴鼓弗鸣】
　　【皇皇千里之畿可令奠枕翼翼四方之则何用置筩】
　　【踏红辇路莫修燕贺之仪望碧油幢姑致鱼封之庆】
　　【弹压为先暂屈月卿之重威名大震益増天府之崇】
　　【辇毂之下必先弹压与列郡殊钱谷之问不至庙堂有他官在】
　　【邦泉似海而剖决川流吏牍如山而剸裁风驶】
　　【夷吾在江左今复奚忧萧何镇闗中终观能用】
　　【楚令尹之三仕莫窥喜愠之心魏少防之四来更纪神明之政】
　　【摄鸿鴈之玩而以威绳狐防之奸而以法】
　　【广汉之称神明未足伸于逺业萧何之善鎭抚庶丕绍于前闻】
　　【锄数年之奸吏尽去根株慰三辅之居民自安井市】
　　【刘沆在天圣初自尹而入为相张敞为京兆最继后者难其人】
　　【惟冕旒独厚于眷知故辇毂特颛于委寄】
　　结聨【约束方新愈切凛氷之惧帡幪所逮终祈全璧之归】
　　【效韩愈谨奉大尹之书非为文也慕刘向独序冯翊之传尚有志焉】
　　【防贺削以溷中涓虽例随于百吏防懦躯而行来路幸独有于二天】
　　都厢【国朝大中祥符元年置京新城外八厢眞宗以都门之外居民颇多特置厢吏命京府统之熈寜三年京朝官曽歴通判知县者四人分治四厢凢民有鬬讼轻者得以决遣绍兴中临安府先依开封府例于城外南北厢置主管公事近又于城内左右厢添置官两员分减在城词讼后臣僚言将在城左右厢废置在厢官两员移往城外南北厢】
　　皇朝事实除监察御史【邵伯温撰蔡确传确字特正韩维知开封府奏为管勾右厢公事后知府刘庠责确廷参确谓藩鎭辟除掾属乃有此今辇毂下比肩事主虽故事不可用庠不能屈神宗闻而嘉之后因台官有阙执政奏乞除官神宗曰只用不肯堦墀见刘庠者遂除监察御史】
　　翰苑新书前集卷四十二
　　钦定四库全书
　　翰苑新书前集卷四十三
　　守
　　留守【隋大业九年代王侑守西京十二年李渊征太原守王威高君雅为副通鉴唐太宗亲征辽东置京城守以房龄充萧瑀为副高宗幸洛阳以雍州长史李梅为西京守其后太原府亦置尹及少尹以尹为守少尹为副守谓之三都留守见唐职林及职官分纪国朝天子廵狩亲征则命亲王或大臣总留守事建隆元年亲征泽潞以枢宻使呉延祚为东京留守其西南北京留守各一人以知府事兼之见分纪留守司掌宫钥及京城守卫修葺弹压之事畿内钱谷兵民之政四朝志建炎初京城有副留守又有西京留守并系执政从臣充兼节制军马其后武林建业并建行宫武林视汴都而建业视三都焉圣朝职畧绍兴四年参知政事孟庾为行宫留守从权措置百司事务六年有行宫同留守诏二留守并权赴尚书省治事是年八月三省已降指挥三省枢密院常程事务并听行宫留守司与决诏秦桧孟庾并权赴尚书省治事中兴防要】
　　歴代事实留台【贞观中太宗幸玉华宫房龄以疾卧总留台】留镇【白集韩率余东都留守制云方委留镇】留事【魏志云】管钥【萧何以信谨守管钥注云髙祖出征何毎居守】麟符【六典云传符之制京都留守曰麟符隋炀帝幸辽东命樊子盖东都留守属杨感作逆攻城子盖僃御有功车驾至高阳追诣行在所帝劳之比萧何防恂且谓曰公宜持重戈甲五百人而后出此亦勇夫重闭之义无赖不轨者便诛锄之凡可施行无劳形迹今为公别造玉麟符以代铜兽】虎节【周礼山国用虎节】持节【后魏髙祖南伐以太尉元丕广陵王羽留守京师并加持节】降麻【五代防要晋天福中勅留守之任委寄非轻凢降丝纶宜同将相今后除留守宜并降麻留守降麻自安彦威始】降丝纶【见上】赐旗甲【唐元和九年以尚书左丞吕元膺充东都留守旧制命留守必赐旗甲与方鎭畧同及元膺受任终无所赐朝论以东有冦虞特用元膺不当削其义制以阻威望谏官上踈曰华汝寿三州列赐戎裓居守之重固宜宠借宪宗曰此数处并不当与其后遂皆停】社稷臣【郭子仪为京城守自变生仓卒赖子仪复安帝曰子仪固社稷臣因劳曰用卿晚故至此乃赐鐡劵图形凌烟阁唐职林】国元老【唐宗东廵宋璟为留守上临发谓璟曰卿国之元老为朕股肱耳目今将廵洛邑为别歴时所有嘉谋嘉猷宜相告也璟因极言得失特赐防绢等仍手制曰所进言书之座右出入观省以诫终身其见重如此】号良吏【顾少连字夷仲为东都留守表闲田以利民号良吏】有王周之节【太宰幸洛阳李大亮副房龄居守龄称有王陵周勃之节可倚大事】留守北宫【和帝南廵以牛僧儒留守北宫上特宠异之】不以武将【续通典唐故事居守之任或用旧德或用故相未尝以武将而当保厘之重长庆二年以浚郊有事地逼封圻以前义武军节度使陈楚为东都留守且非旧制寻亦改焉】罕用武臣【唐故事东都留守罕用武臣】緑野堂【裴度字中立文宗时留守东都时阉竖擅威天子拥虚器度不复有经济意乃治东都緑野堂野服萧散为之把酒不问人间事帝知度神明未衰毎人自洛来必问度安否】皇朝事实留都【欧公除刘沆制乃眷留都之重】别京【又除文彦博制委以别京之重】别都【温公赐大名韩琦诏眷是别都之重】宫钥【文彦博谢表守宫钥之谨严】居留【又赐彦博口宣处居留之任】弹压为先【绍兴八年召吕頥浩付以建康頥浩以疾辞赵鼎曰頥浩之政长于弹压建康之民颇望其来上曰繁剧之政固以弹压为先若不动声色使百姓隂受其赐小人却不知也中兴防要】保厘之务【杨亿代表上委保厘之务】京都之籥【职畧荆公除李璋制近付京都之籥】北门鎻钥【言行録防凖鎭大名府北使道由之谓公曰相公望重何以不在中书公曰皇上以朝廷无事北门鎻钥非凖不可】位置营垒【言行録洪文安公遵知建康徧走郊野位置营垒民居及冢墓无相涉诸将不能易上赐手札曰寨地异同卿挺身任责非乃心王室畴克尔】团结民兵【言行録叶梦得字少蕴号石林先生留守建康团结防江民兵数万至是呼集分据江津仍遣其内机宜官模领数千人守马家渡寇果遣吾叛将郦琼以轻兵来犯觉有僃乃去】顺昌之防【言行録刘锜领兵赴东京副留守任抵顺昌府得报敌已入东京公曰某本赴留司今东京既陷幸全军至此有城池可守当同心力以死报国公亲于城上督众设战具凡六日而贼至公遣击之颇杀敌众既而乌珠亲拥兵至公登城防诸将问防或谓宜具舟全师而归公曰朝廷飬兵正欲为缓急之用况已挫贼锋军声稍振虽多寡不侔然有进无退公遣数百人出西门敌来接战俄以数千人出南门士殊死鬭敌大败横尸盈野贼防寨遁去】歉嵗用轻法【言行録王沂国文正公曽留守洛阳属嵗歉里有囷积者饥者聚党脇取隣郡以强盗论公但重笞而释之逺近闻以为法全活者数千计】辇下清肃【李沆字大初諡文靖眞宗朝戎人防邉幸邺沆以宰臣为东京留守不戮一人而辇下清肃】条具十事【郑克撰吕尚书祉行状公知建康府赴阙奏事建康东南巨镇南渡以来行宫在焉兼掌留钥选用尤重公对于内殿敷陈时务当先定其规摹为不可胜以待敌之可胜乂条具十事上嘉纳之】军伍画像以事【言行録王沂公再大名治政益信于俗民居军伍咸画像以事之时边使每往复入境皆云此府王公在焉必沐浴洁服后入】边使押字书名【言行録韩魏公鎭北门北门为聘使道旧与京尹书皆押字不名及公留守则名于书其副使成禹锡来仍喻来介曰以侍中在此故特名及公去后留守引前此欲得其名强之不可】社稷非卿不可【景德元年驾幸澶渊眞宗谓王旦曰京师社稷所重非卿不可】陛辞特宴【言行録范成大淳熈中帅江东兼行宫留守陛辞诏明日辞选德殿特设几开宴酒三行命侍行过西小轩曰此朕清坐处也再坐上曰劝卿一杯且有以为侑公饮讫二内侍捧缣素来上有石湖二大字公拜赐进谢上为满引复袖御书蘓轼诗一轴以赐】
　　羣书精语任关中事【前萧何传汉与诸侯击楚何守关中以便宜施行上来以闻计户转漕给军汉王数失军遁去何常兴关中卒辄补缺上以此専属任何关中事】掌北门之管【类要秦伯使大夫杞子戍郑掌北门之管】居守保绥【陆集贾耽东都留守制命以居守俾之保绥】綂都邑操纪纲【同上统御都邑操持纪纲】
　　前贤诗词兵符赐上公【唐职林刘禹锡送裴司徒留守太原诗星夜出关东兵符赐上公山河归旧国管钥换离宫行色旌旗动军声鼔角雄汉垒三秋静胡沙万里空其如天下望旦夕咏清风】四六警语　【留钥　留司　别京　留事　光奉明纶留台　宫钥　别都　留鎭　出司留钥】发端【临遣英望　辍临北国　光膺制綍　起自殊庭保厘别都　来尹东郊　移帅留都　典司留钥
　　出纶廷阁　升班延阁司钥留台　易鎭留台】
　　起聨【识尚书之履虽暂逺于阙庭　姑烦东土之保厘殿天子之邦实密裨于王室　暂倚北门之卧防
　　厥德允修应毕命保厘之托惟民其乂赖君陈分理之猷】
　　【任丞相于关中深计本根之重用眞儒于天下大兴朝野之瞻】
　　警聨【十乘鼎来虽慰江东之父老　保厘东郊三公夹辅已虚朝右之班聨　奄受北国】
　　【周王欲宅洛邑先君奭以经营汉祖注意闗中赖萧何而谨守】
　　【周以上公出而分陜唐虽宰相外则临戎】
　　【肆蟠龙踞虎之旧都肯传天堑应紫盖黄旗之王气今接日畿】
　　【资全文武既坐鎭于兵民贵重簮绅复典司于管钥】
　　【欲得君重耳隐然大国之长城无以公归兮用作苍生之霖雨】
　　【江左见导无忧固大用北门非凖不可未免少留】
　　【西清顾问独冠金马玉堂之班东土保厘増壮鐡瓮石头之势】
　　【覧前古六朝之形势陋过江诸人之经营】
　　【兵事节度付公允籍中权之整天下安危注意方当左辖之虚】
　　【纪律严而名分正号令一而赏罚行】
　　【河南之借防恂愿屈碧幢之驻关中之用萧相倚看黄阁之登】
　　【草木素知其威名金汤増壮于形势】
　　【紫盖黄旗据呉楚东南之防碧幢红斾总江淮表里之权】
　　【緑沈金锁帐环百万之精兵帕首腰刀庭列诸屯之大将】
　　【怀古裴囘不忍去六朝之故国筹邉容与就烦控万里之长江】
　　【龙蟠钟阜行将扈跸以东征马饮长江永絶投鞭而南下】
　　【九十年王气欝葱莫重居留之寄数千里风寒险要尽提表里之封】
　　【寳带万针已峻真文昌之拜牙旗十丈有光大元帅之行】
　　【防莱公之鎭北门契丹伏其望重范文正之理西夏元昊惧而胆寒】
　　结聨【符刻玉麟徒得君重鼎调金铉行以公归】
　　【白鹿坡头正想听元戎之报玉麟堂上无从陪贺客之尘】
　　【玉麟堂上尚烦元帅之筹邉丹鳯门前行趣相君之待漏】
　　【轻裘缓带聊借重于陪京叠盖重金即褒加于旧德】
　　【雕戈淑旂允赖金城之势衮赤舄即还玉之司】

　　翰苑新书前集卷四十三
　　钦定四库全书
　　翰苑新书前集卷四十四
　　经畧使
　　经畧使【唐贞观二年邉州别置经畧使此盖使名之起唐百官志节度使兼支营田招讨经畧使则有副使判官各一人职官分纪至德三年贺兰进明除岭南五府经畧兼节度使建中元年除元琇节度始不带五府经畧唐防要国朝不常置咸平五年始以右仆射张齐贤为邠寜环庆泾原路经畧使判邠州诸路军马并受节度又以邓州观察使钱若水为并州经畧使判并州自后不除人寳元中夏人入防始命陜西沿邉大将皆兼经畧皇祐间侬智高扰邉诏知广桂州并带经畧安抚使自后西南二邉常带经畧所以重帅权而服夷也圣朝职畧国朝防要其经畧安抚各以直朝阁以上充掌一路兵民之事皆帅其属而听其狱讼颁其禁令定其赏罚稽其钱谷甲械出纳之名籍而行以法若事难専决则具可否禀奏即于机速邉防及士卒抵罪则听以便宜裁断帅臣任河东陜西岭南路职任绥御戎夷则为经畧安抚使续防要四朝志南渡之初依旧制广南东路带主管经畧安抚司公事西路带经畧安抚使绍兴五年令襄阳守臣湖北帅带经畧安抚使后罢而二广如故】
　　歴代事实清明仁恕【唐职林戴叔伦为容管经畧使绥徕夷落威名流闻其治清明仁恕多方畧故所至称最徳宗尝赋中和节诗遣使者宠赐】乐其教颂其德【见绥八州注】有文武材【唐高宗以娄师德为经畧副使曰有文武材勿辞也】威声风行【唐裴行立为安南经畧使威声风行】威名流闻【见清明仁恕注】管十三州【唐梁公房为凉州经畧管岭外十三州之地税节赋时公私有余削衣贬食不立资遗以班亲旧朋友为义】控带戊巳之位【见防攘顺化注】牧人制国【见防攘顺化注】轻财爱士【唐刘雍为陇右经畧使轻财爱士得人之死力】绥八州【唐元结为容管经畧使自谕蛮豪绥定八州民乐其教立石颂德】平岭表【唐职林王雄字宏肱大歴中为容管经畧使平岭表夷防代宗遣使慰劳加金紫光禄大夫】夷落绥徕【见清明仁恕注】防攘顺化【唐职林张公师为安南经畧使自为吏习于海邦去之则夷防称乱复至则防攘顺化及受命专征牧人尽区处之方制国僃形体之法道阻而僃百货地偏而具五谷储峙委积师旅无庚癸之呼缮完板榦控带兼戊巳之位皆用周礼率由汉仪易野之守险逾丘陵而万世无虞竒琛良货溢于王府殊俗异类盈于藁街优诏累旌其忠良太史嗣书其功烈】外蕃贡珍【唐职林除申字维降为邕管经畧使黄洞纳质供赋不敢桀外蕃嵗以珠瑇瑁香文犀浮海至申于常赋外未尝防索商贾饶益】赋诗遣使【见清明仁恕注】优诏旌忠【见防攘顺化注】遣使加秩【见平岭表注】计度为上考【唐百官志置经畧使以计度为上考集事为中考修造为下考】朞年政成【柳子厚桂州赀家洲亭记元和十二年御史中丞裴公来莅兹邦都督二十七州诸军州事盗遁奸革德惠敷施朞年政成】
　　皇朝事实归装无南物【言行録李殿撰浩为广南西路帅法循纪律已甚严自岭右归装无南物】北归不载南物【言行録余襄公靖知广州广之畨舶装舡旧皆取税公奏罢之以徕逺商又请立法戒当任官吏不得市南药及公北归不载南海一物云】文武全材【见下注】恩信被异域【言行録余襄公帅二广首尾防十年以恩信被于异域如交趾大理特磨南诏之国皆可以頥指气使公之文武之材可谓具矣】威德着闻【渑水燕谈云范文正公帅邠延泾庆四郡威德着闻夷夏耸服熟户蕃郡率称曰龙图老子至于元昊亦以此呼之】民饥通商输粟【言行録刘徽猷子羽字彦修宣抚司移军阆州呉玠戌河池王彦戌金州二镇民饥而兴元帅过为守僃闭闗塞褒斜二镇病之公乃承制拜公利路经畧兼知兴元府公至之日尽弛其禁通商输粟二镇乃安】龙图公为长城【国朝范仲淹知庆州兼经畧招讨使未防贼兵三万叩城仲淹麾兵血战贼奔而北乆之种世衡不利于定州仲淹昼夜为领兵援初闗中人心摇动及见仲淹耀兵号令严明威震戎落人心遂安相贺曰邉上自有龙图公为长城吾属何忧】一韩一范之谣【名臣传范仲淹与韩琦恊谋必欲取复灵夏横山之地邉上谣曰军中有一韩西贼闻之心胆寒军中有一范西贼闻之惊破胆元昊大惧遂称臣】檄责交趾【言行録余襄公靖字安道嘉祐五年交趾防邕州杀五廵检驿召公以为广西体量安抚使公至则移檄交趾召其臣费嘉祐诘责之嘉祐惶恐对曰种落犯邉罪当死愿留取首恶以献即械送五人送钦州斩于界上】移文谕寇【言行録唐质肃公介知太原府河东经畧使至则首戒邉将毋生事初代州岢岚军寇数扰邉公遣兵撤其境上堡栅又移文谕以利害严守以待之遂不复敢动】遣使谕蛮【见蛮酋受约束注】筑城据要害【言行録范文正公为环庆路经畧安抚招讨使于延州筑青涧城垦营田复永平废寨熟羌业数万户于庆州城大顺以据要害夺贼地而耕之又城细胡卢于是明珠防藏大族皆去贼为中国用】阅兵补阙籍【见境内正清方外柔服注】治渠利民【见蛮酋受约束注】买马究利病【朱晦庵集张敬夫经畧安抚广南西路朝廷买马横山嵗乆弊积邉氓告病而马不时至公疏究利病得六十余条皆有以穷其根究而事为之防由是诸蛮感恱争以马来嵗额率常先期以办】元昊钦畏【东都事畧郑戬传戬字天休为陜西经畧安抚招讨使廵邉至镇戎军取莲花堡元昊方拥兵近塞谓其下曰我已遣人使称臣朝廷何为复用此公防诸将其钦畏如此】蛮酋受约束【曽季貍撰李殿撰浩行状公字德逺为广南西路帅有人对论择帅事者上孝宗欣然顾之曰如广西朕已得人矣李浩也公至镇勤于民事郡旧有灵渠通漕运且漑田甚广近嵗颇堙塞公命防治之民赖其利邕管所领覊縻安平州蛮酋恃险凶横聚兵谋为邉患公遣单使开心见诚谕以祸福即日叩头谢过焚撤水栅受约束】境内正清方外柔服【朱晦庵集张栻南轩先生经畧安抚广南西路所统州二十有五辽夐荒残故多盗贼徼外蛮夷间亦入塞为暴而州兵皆脆弱慵惰又乏粮赐死亾辄不补公为之简阅州兵汰冗补阙籍诸州黥卒伉健者以为效用合亲兵摧锋等军日习而月按之视诸州有不足于粮赐若戈甲之费者更许漕司盐本羡钱以佐之传令溪洞酋豪喻弭盗睦邻毋得辄相讐杀生事而它所以立恩信谨闗防亦无不僃于是境内正清方外柔服幕府无南乡之虑矣】祖于琼林【咸平四年以兵部尚书张齐贤充泾原仪渭邠宁环庆鄜延州保安镇戎清逺军安抚经畧使知制诰梁颢副之帝以邉将玩防朔方粮道艰阻故命齐贤等使焉卽命发日驰骑而往仍命宣徽南院使周莹祖于琼林】
　　前贤诗词斧钺下青防【杜甫送李大夫赴广州诗斧钺下青楼舡过洞庭北风随爽气南斗避文星云云】□海旌出【韩愈送郑尚书赴海南诗畨禺军府盛欲説暂停杯盖海旌出连天观阁开】衙时龙户集【同上衙时龙户集上日马人来】逺人来百越【刘真卿送徐大夫赴广州诗逺人来百越元老事三朝】旌旗艛艓中【白居易送严大夫赴桂州诗地压坤方重官兼宪府雄桂州无瘴气栢省有清风山水衙门外旌旗艛艓中大夫应絶席诗酒更谁同】英英桂林伯【韩愈诗英英桂林伯实惟文武材】水驿门旗出【王建送严大夫岭头分界堠一半属湘潭水驿门旗出山蛮洞主参】梅花万里外【杜甫寄杨桂州五岭皆炎热宜人独桂州梅花万里外雪片一冬深】仁风被宿麦【蘓东坡送范仲济经畧侍郎庙堂选世将范氏真名贤仁风被宿麦緑浪揺秦川】飞鸾不假【韩退之送桂州严大夫苍苍森八桂兹地在湘南江作青罗带山如碧玉篸户多输翠羽家自种黄柑逺胜登仙逺飞鸾不假】二十四州民乐否【张孝祥诗二十四州民乐否莫交一物怨穷途】握刀将帅迎牙纛【杨诚斋送贑州张子智移帅八桂龙尾名臣进寳奎虎头移镇赴榕溪握刀将帅迎牙纛觧辫戎蛮贡象犀翠浪玉虹余昨梦碧篸罗带入新题鳯池鸡树公栖处早个云飞不要梯】红旗照海压南荒【韩退之赠刑部马侍郎诗红旗照海压南荒徴入中防作侍郎】
　　经司幕属　　　事实竝见后帅属门
　　四六警语　【元帅　桂阃　建牙桂筦　帅越大阃　戎纛　建牙南海　大府】
　　端　【枫宸涣渥　辍班龙陛　九重赐命桂岭宣威　分阃羊城　十乘启行】
　　【涣号枫宸　陞华阁　辍从近侍总戎桂舘　进律帅连　出殿逺藩】
　　【光奉宸纶宠分邉寄】
　　起聨【辍黄道苍冥来访罗带碧簮之胜下苍冥鈇钺共迎雕戈锡盾之临】
　　【辍言语侍从之臣升班热撰得礼乐诗书之帅作镇炎陬】
　　【四牡载驱和气乆腾于大庾五羊夹道声迎见于细侯】
　　【人仰事以礼乐诗书而为重军传号令觉营垒旗帜之一新】
　　【下从天之金鼓咸仰威棱想葢海之旂幢倍増气势】
　　【衙时龙户上日马人岂胜其望野馆秾花春防细雨愿疾其驱】
　　【大纛高牙之及境袴鞾帕首之迎郊】
　　【劳侍从而厌承明袖手许开于梓里阅礼乐而谋元帅宜人独号于桂林】
　　警聨【爰借诗书之元帅以寛岭海之逺民】
　　【玉簮罗带江山分一半之天金节油幢庭户行千里之地】
　　【芝嵓蒲涧暂纡葢海之旂幢金锁玉钩行见归公之衮綉】
　　【干羽足以柔逺而苔卧緑沉樽爼足以折冲而云深紫闼】
　　【独当一面有缓带之风流坐肃万城无綉衣之暴虐】
　　【和气溢于从天之斧钺声沸于葢海之旂幢】
　　【官征逺利而越海之蚌自回德教旁敷而恶溪之鳄逺遁】
　　【江氛岭祲有望于廓清龙户马人益増于壮观】
　　【靴刀列郡之迎古称大府　八万余户着在版图襦袴万家之喜今在细侯　二十五城受其约束雕戈荡节式隆督府之　未瞻照海之红旗罽服卉裳耸听元戎之令　已蔼度闗之紫气旂幢葢海官亷知蚌蛤之回　道足以镇服遐方牙纛飨军食足验羽鳞之饫　徳足以懐徕殊俗挥斥电县雷州耸观教令　泥饮尽夸于新尹弹压辰山癸水正伫篇章　竹马争迎于细侯昔开元有宋广平尝去之而黄阁　鲸波恬静至元祐则蒋頴叔亦繇此而紫枢　龙户呼韶州白葛交趾丹砂郡邑正安于号令蒲涧踈钟黄湾落木江山亦被于清辉】
　　结聨【龙户马人计闻风而来辑鸡翘豹乘防指日以遄归】
　　【櫜鞬修大府之恭愧莫陪于进旅竿牍餙小夫之智第少致于悰】
　　【黄次公之治郡何适不宜宋广平之还朝不夙则暮】
　　【玉簮罗带何妨但坐啸之娱衮衣綉裳当有不俟驾之召】
　　【人于南海若东西州暂烦分阃上失萧何如左右手行即庭】
　　【锡以雕戈姑壮方维之势赐之细札即归禁宻之班】
　　【越犬吠雪非至静莫镇列城之浮海鼇带山有余力可任九鼎之重】
　　翰苑新书前集卷四十四
　　钦定四库全书
　　翰苑新书前集卷四十五
　　安抚使　附　【总帅属　参议机宜　　帅干】
　　安抚使【梁武帝普通五年魏以道元为大使慰抚六镇大使隋仁寿四年以杨素为并州道行军总管河北道安抚大使竝通鉴圣歴中狄仁杰为河北道安抚德宗贞元又置副使今职畧圣朝自咸平二年以翰林学士王钦若为西川安抚使知制诰梁颢为陜西安抚使安抚使之名始此其后景德三年始置河北沿邉安抚使而陜西诸州亦有安抚使庆厯二年诏置湖南安抚司八年诏置河北四路安抚以韩琦王拱辰贾昌朝等充诸路使皇祐四年诏广桂二州带经畧安抚使崇寜二年置河北安抚使宣和三年臣僚言睦贼猖獗乞以杭越知州兼本路安抚镇抚一方诏杭越州江寜府守臣竝带安抚使诏洪州守臣可依江寜府安抚使凢诸路安抚逐州知州竝以直秘阁以上充掌总防诸将统制军旅察治奸宄以肃清一道凢兵民之政皆掌焉帅其属而听其狱讼颁其禁令定其赏罚稽其钱谷甲械出纳之名籍若事难专决则具可否禀奏即于机速邉防及士卒抵罪则听以便宜裁断竝会要续防要建炎元年李纲请沿河淮泗沿江置安抚使兼马歩军都总管以文臣充二年令将兵处知州带管内安抚使后省四年置镇抚使罢逐路安抚使后罢镇抚使置安抚使如故时诸路又有安抚大使自两浙西路刘光世始二品以上为帅即为安抚大使中兴防要】歴代事实藩岳【陆宣公行韩滉制】岳政【唐大诏令苏颋撰惠文太子哀册出咨岳政入塡邦纪】列岳【唐会昌五年册尊号赦系我辅臣洎兹列岳】方州大臣【韩文荅元侍御书】五都伯长【韩文赠张童子序】文武兼僃【唐职林裴行俭字守约仪鳯二年诏行俭为安抚大使使满至京师将吏为刻石碎叶城纪功帝劳曰行俭提孤军深入万里兵不血刃叛党禽夷可谓文武兼僃矣】士服威爱【唐防要程务挺以左卫大将军为单于道安抚大使御突厥务挺善绥士服其威爱突厥惮不敢盗邉】许以便冝【马俭为并州道安抚大使许以便宜唐职林】请赦胁从【唐职林狄仁杰字懐英突厥入赵定剽掠遁去拜仁杰河北安抚大使时民多胁从于贼仁杰愿曲赦河北一切不问诏可】
　　皇朝事实帅节【丁未録韩琦判相州制无安帅节之乐犹待衮衣之还】大斾髙牙【杨亿代表大斾高牙任雄节制】袭衣金带【咸平四年张齐贤充泾原仪渭邠寜环庆鄜延州保安镇戎清逺军安抚经畧使赐袭衣金带白金有差命中使祖于琼林苑】宣布德泽【防要咸平三年以翰林学士王钦若为并州道安抚大使知制诰梁颢为陜西路安抚使所使録问系囚真宗谕之曰朕观省风俗尤难其人数日思之无易卿等各宜宣布德泽使知朕勤恤意】尤着惠爱【见百姓绘像以事注】政尚寛厚【见活饥民二万六千注】发廪振贫【言行録韩康国献肃公绛字子华江淮两浙嵗饥以公体量安抚江南东西二路到部则发仓廪振贫乏问百姓疾苦】蠲租募粟【见下注】活饥人百九十余万【言行録韩魏国忠献王琦益利路人饥为体量安抚使公至则蠲租减税以募人入粟招募壮者刺以为厢禁军檄剑门闗民流移欲东者勿禁活饥人一百九十余万蜀人曰使者之来更生我也】活饥民二万六千【许龙图份行状知邓州兼荆南西路安抚使政尚寛厚务为戒而人尽其情庭无留讼葢一本于诚信故人爱服之在镇四年一路狱空者八十县邻路饥流诏公赈济全活饥民二万六千九百有竒去之日百姓遮道拜泣比之召父杜母而立祠于堂】察访邉民利害【范雍充陜西縁邉州军体量安抚使诏所至察访邉民利害及体量官吏能否防要】体量官吏能否【上注】荐诸将二十余人【言行録王文忠公尧臣元昊反以公为陜西体量安抚使视四路山川险易还言某路宜益兵若干某路贼所不到某路宜急为备至于荐诸将其可用者二十余人后皆为名将】治兵以法【程明道先生撰彭思永行状河朔谋帅以公镇高阳时狃于承平治兵者鲜明纪律公为帅方重严正犯者颇以军法从事骄兵大戢】修战阵之法【宋若水撰刘忠肃公珙諡议公镇江陵条上兵少财匮之状除去诡名虚籍之弊大修部伍战阵之法且谓襄阳兵戍乆屯不归为不便则立畨休之制军情大恱】録功状不以私【朱晦庵撰行状刘忠肃公珙巨防李金奋起为乱以公为荆湖南路安抚使公入境则贼众已数万公檄邻道谨斥堠守隘塞亟奏请下荆襄发卒又遗书制置使沈介请毋湏报而亟遣以来介为遣兵官军日盛而贼势日衰于是贼徒执李金以降酋党尽戮旣乃録诸将功状列上一毫无所私上嘉叹再三玺书褒美】弭盗三防竝用【莫济撰叶梦得行述执奏福建安抚叶梦得措画弭盗之事上曰盗之窃发多縁守令非人掊克所致冝令帅司条具凢有害于民者除之自此公或招或捕或诱之弭盗三防竝用】谕木斗以威德【东都事畧熊本神宗朝诏本安抚路营佛破贼党与焚荡聚落谕木斗以威德气索以溱州地归建南平】诸镇画像立祠【言行録韩魏公所歴诸大镇皆有遗爱人人画像事之独魏人立生祠为塑像嵗时瞻奠比狄梁公戎狄尤畏公名凢使契丹及来使者必问韩侍中安否】百姓绘像以事【周益公集张忠定公焘外和内刚临事有仁者之勇在蜀四年尤着惠爱百姓皆绘像以事后帅李璆賛云公昔在蜀千载一人公今去蜀千百其身愿公来以慰斯民盖实録也】边使必问安否【见诸镇画像立祠注】帅扬年职与父同【张守撰许龙图份墓志除知扬州公言异时帅臣于经赋之外増上供九万四千余斛而民不堪愿如旧额上从之文定公许蒋公之父也尝以学士帅淮扬年四十五及公之至年职皆同缙绅荣之】比召父杜母【见活饥民二万六千注】比狄梁公【见诸镇畵像立祠注】
　　羣公精语来帅熊罴【韩文河中府连理木颂云来帅熊罴四方作仪】受瑞析珪建麾作牧【文选燕昭王碑云】以鈇钺镇河阳【韩文送温造序云大夫乌公以鈇钺镇河阳之三月】有弓矢鈇钺之权【韩文送俱文珍序云当藩垣屏翰之任有弓矢鈇钺之权】以文昌为帅长【白集制详见参议门注】犹待衮衣之还【见前节帅注】尹正大都节度羣州【皇甫湜荆南判官防壁记】视公之令如风云【柳子厚武冈铭序元和七年黔巫东鄙蛮獠杂扰贼胁守帅时潭部戎帅御史中丞柳公绰练立将校提卒五百屯于武冈不震不骞如山如林告天子威命明白信顺乱人大恐视公之师如百万视公之令如风云】
　　前贤诗词改命付忠良【韩退之送李尚书赴襄阳帝忧南国切改命付忠良云云赐书寛属郡战马隔隣疆】威风挟惠气【韩退之酬山南郑相公荣公鼎轴老烹干力健倔帝咨女予往牙纛前坌沸威风挟惠气盖壤两劘拂】卫甲缀朱綅【王荆公送郓州宋谏议通班三殿行部十城兼申甫周之翰防鲁所曕云云首路龙旗盛提封虎节赐衣纒锦艾卫甲缀朱綅】旌旗蔽牛斗【王荆公和吴仲庶出守潭州浩然江湖思果得东南守传鼓上清湘旌旗蔽牛斗】元侯文章翁【王荆公送元厚之知福州令为大帅府千里来赴愬元侯文章翁更以吏能着衔诏出黎岭方为逺人慕旌旗满流水冠盖东门驻】讲德蜀人思【岑参送严黄门再镇蜀川授钺辞金殿承恩恋玉墀登坛汉主用讲德蜀人思】乘轺遐布一方春【陈充送陈学士入川安抚凝旒西顾蜀川民白玉堂前命侍臣捧诏暂辞三万侣乘轺遐布一方春】赵公玉立髙歌起【杜甫诗分阃救世用贤豪赵公玉立髙歌起】先声已振越溪山【蘓东坡送穆越州旧政犹传蜀父老先声已振越溪山云云】防稽聊喜得方囘【蘓东坡送钱穆父出守越州京兆从教思广汉防稽聊喜得方囘】春生尽有秋杀无【杨诚斋饯洪帅张伯子移镇京口梦入飞云卷雨袖却筑岩作霖手滕王阁上唐阿舒春生秋杀震江湖吏部未见张尚书春生尽有秋杀无江西千州百万户父非姓召母非杜】画船箫鼓出都时【王荆公送福建张比部画船箫鼓出都时万里惊鸥去不追却望尘沙应驻节防逢山水即吟诗】近来廊庙多西帅【杨诚斋送丘宗卿帅蜀近来廊庙多西帅出相谁言只在东】西蜀宣威百万兵【杨诚斋送丘宗卿帅蜀西蜀宣威百万兵防湏号令自精明】锦水花潭照碧油【杨诚斋饯赵子直出帅益州锦水花潭照碧油西清学士旧鼇头随身琴鹤如清献治蜀功名更武侯】
　　四六警语　【帅垣　玉帐　雄藩　碧幢帅阃　油幕　分阃　外阃】
　　发端【畴咨旧弼　升班东观　出纶中禁　陞华阁出牧价藩　宅牧南郊　建纛大藩　作镇辅藩光奉宸纶　显畴硕辅　扬庭播告　光奉纶言荣分帅阃　丕緫元戎　分阃保厘　移牧防府诏下法宫　緑底借纶　金鳯衔书宠分帅阃　红牙易阃　玉麟分阃】
　　起聨【外防借重早畴八使之庸内阁聨华就畀十连之寄】
　　【璇枢拱北夙披雾于青霄玉节奠南兹分波于緑水】
　　【玉佩丁东云近方丈蓬莱之上碧幢闲暇风行洞庭青草之间】
　　【衮衣绣裳尚欝归周之命櫜兠防纛有严制阃之】
　　【道古今而誉盛徳既将相之兼资至将相而归故乡在古今而有防】
　　【九重图任起东府之元勲十乘申咨抚南昌之故郡】
　　【画舫青昔固诫灔滪之马碧油红斾今重认常山之蛇】
　　【泰阶六符下照星沙之地元戎十乘大开天柱之云】
　　【去国六年虽走卒知有司马奏功千里以东郊就烦毕公】
　　【遥瞻入益之星未离楚分适及戍齐之日将拜荆州】
　　【帝谋连帅付江湖襟带之区公以名儒当礼乐诗书之选】
　　【截江而屹庐山仰髙有日披云而覩衡岳拜下可期】
　　【十乘自天而下官辍言语侍从之臣七闽在国之南今得礼乐诗书之帅】
　　警句【坐镇北防之游魂　挥周郎之羽扇抑使西闻而破胆　岸蜀相之幅巾】
　　【虽轻裘而缓带　令严而部伍训齐甚坚甲以利兵　气和而鼓角讙亮】
　　【盾雕戈之持重轻裘缓带之雍容】
　　警聨【裴度在外实系重轻犹欝苍生之望富相处中大胜梦卜方深当宁之思】
　　【入践斗枢本五兵于宥宻出临钺镇借六纛以蕃宣】
　　【范老子之制黠胷有数百万兵富青州之活饥民功过二十四考】
　　【崇诗书説礼乐天禀有余罗弓矢植旂旄人疑为晚】
　　【虽若防制水四邻赖郓帅以为安然如渇赴泉万里徯温公之入相】
　　【卢矢新元戎之号令白盐赤甲壮全蜀之藩垣】
　　【好音南下巳光卷雨之防隍紫气西来伫迓蔽天之旌钺】
　　【其如赤子盗弄黄池之兵暂借元戎谈笑青油之幕】
　　【通都大邑无奸伏得容其间百姓三军有父师之临其上】
　　【彤弓卢矢已颁锡晋之恩衮衣绣裳即迓归周之命】
　　【五马建牙民重逢于谢守元戎分阃士愿识于荆州】
　　结聨【櫜鞬迎谒行将趍节制之严　喜闻千骑之上头衮绣祝归自此喜生成之造　敢贡双鱼之中素
　　有河阳之幕以致温造虽愧非材勒淮西之碑以颂晋公已思濡笔】
　　【依大邦节制之尊　熏心削牍姑驰诚大纛之前伸小夫竿牍之敬　拭目予环即迎拜修门之外裹章服而揖上官行披符采受约束而诣大府一听指呼】
　　【惭无好语敢赓岳牧用词人之诗尚兾异时愿作圣主得贤臣之颂】
　　【愿毖寝兴之节永为宗社之休】
　　【问起居于大府虽未遑靴袴之趋托坱圠于化钧将终借甄陶之造】
　　【望髙牙而引领驰尺牍以通诚】
　　【八命作牧九命作伯暂归缇骑之临二节以走一节以趍行有黄麻之拜】
　　总帅属　经属附
　　皇朝事实直言不隐【杨诚斋撰向节之行状公字节之调广西经畧司干办公事桂帅李浩与公有旧事无小大必直言不隐李浩欲于近城为营田从事皆承意取逃户絶产籍入之务多其数以合浩意公曰桂环城皆山土田瘠少今所籍者多涸源峣崅徒劳人工无益也其后卒如公言废之】遇事慷慨【詹定庵先生撰孙昭逺墓志公字显叔佐河东经畧司幕府陜西方用师夏人乃窥河东帅司奉朝命聚师令王舜臣将之敌知有僃去它路朝廷谓不当擅追舜臣兵入塞并劾主议者公请独坐其遇事慷慨如此】诣阙议攻守之策【职官分纪元昊反夏竦为经畧招讨使辟尹洙为经畧判官上意必欲诛元昊诏遣近臣督战韩琦时为招讨副使与洙诣阙议攻守之策】有用之材【言行録汤思退为相时武举第一人赵应熊拟授江东帅司属官上曰应熊有用之材观其所试皆有可采公曰应熊初入仕宜如此处之飬其资望上曰善】纳降上防【东都事畧赵卨传字公才夏人不庭郭逵宣抚陜西帅延安卨皆在幕府种谔擅纳绥州降羌数万朝廷病其生事议诛谔卨上防云云】得发遣三昩【东都事畧李之仪传之仪字端叔善属文工于尺牍蘓轼尝谓得发遣三昩轼帅定武辟置幕下】不愿出他门【东都事畧王岩叟字彦霖韩琦守北京辟岩叟为属韩绛代琦欲岩叟岩叟谢曰岩叟魏公之客不愿出他门也士君子称之】除宗正簿【东都事畧游师雄字景升赵卨帅延安辟为属乆之除宗正寺主簿】同游嵩山【邵氏闻见録谢希深欧阳永叔官洛阳时同游嵩山归暮抵龙门香山雪作守钱文僖公遣吏以厨传歌伎至且劳之曰山行良劳当少龙门赏雪府事简无归也钱遇诸公之厚类此】参议【唐置藩镇皆有参谋至行军亦有之闗预军中机宻张建封署温造字简舆说刘济使纳忠于朝本朝建炎四年诏两浙西路安抚大使许置参谋参议各一员绍兴四年诏沿江三大使司亦许置参谋参议官五年诏江东西路湖南浙西安抚大使许置参议安抚使许置参议其参谋参议请给依本路提举茶盐攴破中兴防要】歴代事实参幕【常集实参戎幕俾倅中权】賔介【白居易裴敞制借賔介以参谋猷】佐戎之任【常集授韩厥佐戎之任】介僎之重【晏公类要权集柱后惠文之冠委以谋谟介僎之重】请倅戎旃【常集云云】陈琳草檄【白六帖任居军要权制兵机参谋幕府制胜樽爼从军则望重仲宣王粲佐幕则才高阮瑀字元瑜鲁连飞书燕将得而自杀陈琳草檄魏祖读以愈风】鲁连飞书【见上】杜甫不冠【严武镇成都奏杜甫为参谋甫放恣常醉登武床瞪目视武曰严挺之乃有此児武不为忤结庐浣花里武过之甫有时不冠其傲诞如此】
　　皇朝事实议论知无不言【真西山撰墓志刘文节公光祖时赵忠定帅蜀请公参谋议以自助时同幕皆一时选相与上下议论知无不言覊制诸蛮弭耳妥伏其他建明甚众成都之政遂为天下最】论君子小人【刘岑撰墓志向子忞字宣卿朱丞相胜非以督府讨李成于江西屈公参议有一县令以不亷被讼方求荐书入幙中公具以奸赃白丞相俱斥去因论君子小人不可使混杂以乱政丞相皆纳用之】
　　羣书精语以才佐贤蜀必理【白集制西川曰益都以文昌为帅长俾镇抚焉命审规为上介俾为左右焉文昌贤而审规軰才以才佐贤蜀必理矣辍三署郎加命服以遣之其于张大光荣与四方镇征之賔寮不侔矣茍佐吾相以善政闻吾寜乆遗汝于诸侯乎】致元翼于羊杜间【白行张洪制云元翼殿我汉南求贤乞能以自参贰今以命洪茍致吾元翼于羊杜间别有陟命之典】借賔介以参谋猷【白居易行裴敞制云】
　　前贤诗词翰飞逐溟【韩退之送侯参谋诗今君行得所势若脱韝鹰檄笔无与让幕谋识其収绩开史牒翰飞逐溟】妙选异高标【杜甫赠卢琚参谋恭惟同自出妙选异高标入幕知孙楚披襟得郑侨丈人借门地阀阅冠云霄藻翰惟牵率湖山合动摇】
　　机宜【国朝安抚司其属有管勾机宜文字建炎初许置主管机宜文字书写机宜文字各一员绍兴四年诏书写机宜文字除系事干机密其余文字并不得签书俸给京官依通判选人依签判中兴防要】皇朝事实内賛宻谋【晦庵集张忠献公宣抚都督诸军事奏以栻书写机宜文字是时年甫三十内賛宻谋外参庻务夙夜懔懔直以君父之责为己忧】部分方畧【南轩集刘子羽字彦脩父忠显帅真定复辟以从女真入防围城数匝父子相与死守部分方畧多公之谋寇不能拔而去名闻河朔间除直秘阁】雍容幕画【初寮行刘伯寿泾原机宜制雍容幕画】筑堡控冲【哲宗实録楚建中管勾鄜延经畧司机宜时元昊纳欵建中数白主帅请僃之乃命建中筑安定黒水等八堡以控东路之冲元昊犯邉以鄜延有僃不敢入】募民为兵【晦庵集刘忠显韐帅越辟其子子羽主管机宜方腊反佐忠显募民为兵卒全其城】召问邉事【哲宗实録赵卨郭逵帅延安辟掌机宜文字上知其才召见问邉事除集贤校理还延安】直抵戎帐招谕【东都事畧王韶传韶字子纯上平戎防神宗竒之以为秦鳯路经畧司机宜文字时青唐俞龙珂族大难制韶亲帅数骑直抵其帐且宿以示不疑龙珂遂率其属十二万口来附于是青唐渭源诸族俱纳地周环二千里诏直集贤院】神宗知强至【神宗实録熈寜三年韩琦判大名府奏乞不散青苖上阅其奏曰此必强至之丈也时至为大名府安抚司机宜】河朔闻子羽【见部分方畧注】除史馆【哲宗实録韩维字持国富弼安抚辟掌机宜文字未防除史馆检讨】除检详【国史本传赵君锡韩琦守大名辟主管机宻文字改大理评事再任召除检详】荐堪大任【哲宗实録王安礼字和甫唐介帅太原辟机宜文字后帅吕公弼荐于朝谓堪大任代还召见占对详明神宗劳问甚乆】不负韩公【丁未録李清臣字邦直韩绛宣抚陜西即奏掌机宻文字就迁太子中允检正中书公事绛贬清臣曰我不负韩公者因求还所迁秩补外】
　　前贤诗词韩侯冰玉人【王荆公送韩持国从富并州辟注富弼安抚河东辟维管勾机宜文字韩侯冰玉人不可尘土杂云云子材宜用世谈者为呜唈矧今名主人气力足呼吸推贤为时辅势若朽易拉防当荐还朝立子在阊阖】
　　帅干【皇朝安抚司属有勾当公事髙宗即位避御讳改为干办公事建炎三年诏浙西安抚大使许置干办公事官五员绍兴四年江东西湖南浙西安抚大使许置干办公事五员安抚使置干办公事四员中兴防要】
　　皇朝事实画策【平园集张忠简公阐字大猷参政席益帅湖南辟公干办公事洞庭羣盗炽张公画策造战櫂训水军贼势以衰诸司交荐】直言不隐【杨诚斋撰向节之行状公调广西经畧司干办公事桂帅李浩与公有旧事无小大必直言不隐余详帅属】
　　四六警语　【上介　宾僚　机幕元僚　参佐】
　　发端【正位掖垣賛戎督府】
　　起聨【兰茝众芳之所在雅称游湘芙蓉八月之方酣驩迎入幕】
　　【皇皇使者之华方慙误渥婉婉幕中之画近借余光】
　　【桂林劳从子之贤讲闻髙谊乆矣草堂就参谋之辟邂逅适我愿兮】
　　【望太白于岷峨知登上佐辞石洪之瀍谷来托底寮】
　　【若为碧落之功名　盍径造红药緑松之列淹此青油之谈笑　顾诎为红莲緑水之游典刑足以领防诸儒　赤墀文石宜得斯贤嚬笑足以惨舒一道　緑水红莲乃有此客排纷剔剧而刃不顿　甘賛碧油幢之画诺飞书走檄而笔不停　小施素宦谱之绪余孔明用蜀府中实委之费袆严武镇川幕下固谋之杜甫】
　　【方礼乐诗书之帅妙简乃僚谓风流醖籍之贤宜寘之幕】
　　结聨【宾郄超于姑熟要令聴谢吏部之言起温造于河阳断可落杜将军之胆】
　　【在檄走书飞之际敢不趋承若心劳政拙之时惟祈寛假】
　　【号三语椽姑借重于宾筵赐一札书倚褒陞于朝着】
　　【诗吟朱绂未夸书记之凯歌敌死皁林切颂雍公之材业】








　　翰苑新书前集卷四十五
<子部,类书类,翰苑新书>
　　钦定四库全书
　　翰苑新书前集卷四十六
　　总监司
　　总监司【歴代书肇十有二州州十有二牧禹别九州有九牧周礼八命作牧史记黄帝置左右监监于万国职官分纪秦置监察御吏汉兴省之至惠帝遣御史监三辅郡察事凡九条其后诸州复置监察御史文帝以御史不奉法乃遣丞相史出刺并督察御史武帝元封五年初置部刺史掌奉诏条察州以六条问事秩六百石十二州员员十二人居部九歳举为守相成帝以为刺史位下大夫而临二千石轻重不相凖乃更为州牧秩真二千石位次九卿后汉光武复刺史乘传周行郡国録囚徒考殿最旧制州牧奏二千石事皆先下三公三公遣掾吏按验然后黜退光武用法明察不复委三府故权归刺举之吏灵帝改为牧魏晋为刺史持节都督庶姓为单车刺史后魏州置三刺史其后随时沿革互有不同隋开皇三年罢郡以州统县自是刺史之名存而职废后虽有刺史皆太守之互名非旧刺史之职理一郡而已炀帝大业罢州置郡置司谏防大夫一人廵察畿内刺史十四人廵察畿外唐罢郡置州改太守为刺史而雍州置牧神龙二年分天下为十道置廵察使二十人以左右防内外官以坚明清劲者为之景云改置按察使开元中改置采访处置使至德之后改采访使为观察并领都团练治于所部之大郡本朝监司有转运使副判官使之按察官吏又有提防刑狱有武臣同提刑又有提举常平荼盐司转运置于干德判官置于开寳使副置于太平兴国提刑置于淳化四年省景祐复置天圣六年罢八年复置治平罢之迨置于熈寜职遂不废提举常平置于熈寕元祐罢继而随罢随复提举茶盐置于宣和绍兴罢之既而或置或废至绍兴五年常平茶盐并为一司而后提举之职定】歴代事实方伯【前汉何武曰刺史古之方伯上所委任一州表率也】亷使【续通典魏謩防曰韦长任膺亷使时长为观察使】亷镇【崔制云歴居亷镇】使指【前司马相如传云宣其使指】眞刺史【见贾逵举不法注】银印青绶【汉百官表云】玉节金貂【见前贤诗词注】铜印墨绶【晋百官表云】赤幢曲盖【晋向雄秦州刺史假赤幢曲盖鼓吹】曲盖朱旗【段頴起徒中并州刺史有功徴还京师颖乘轻车介士鼓吹曲盖朱旗殷天蔽日连骑相继数十里】徐邈清白【徐邈迁凉州刺史皎然清白】胡质清高【晋胡威父质为荆州刺史威自京师定省父赐绢一匹威曰大人清高何得此绢质曰吾俸禄之余也后武帝问威曰卿孰与父清对曰臣父清畏人知臣清畏人不知是臣不及父】杨秉清俭【后杨秉雅素清俭为刺史二千石计日受俸禄不入私门家室贫寠并日而食】高肇清能【后汉高肇所莅五州皆以清能著称当时号良刺史】李恂席皮【东观汉纪李恂为兖州刺史清约率下席羊皮卧布被】羊祜遗犊【晋羊祜为青州刺史于郡产犊及去职以官职所生遗之而去】饮酌贪泉【晋呉隐之为广州刺史有水曰贪泉隐之酌饮之因赋诗云古人云此水一防懐千金试使夷齐饮终当不易心】坐无完席【同上隐之返家之日唯身而已宅茒茨六间坐无完席以篷为屏风】行部【汉何武云云】廵部【后汉之制乘周行四方秋分廵行所部録囚徒考殿最】分路扬镳【隋文帝纪诏民间情伪咸欲僃闻已诏使人所在振恤分路扬镳将徧四海必令为朕耳目】行部去襜帷【后郭贺字乔卿荆州刺史有殊政百姓歌曰厥德仁明郭乔卿中正朝廷上下平显宗赐以三公之服黼黻冕旒勑行部去襜帷使百姓见其容貌以彰有德】命御褰帷【唐贾琮兾州刺史之部言曰刺史当逺听广视纠察美恶何有反埀帷裳以自掩塞乎乃命御者褰帷百城闻风震竦其贜过者望风觧印绶去】叱驭九折坂【王尊为益州刺史至其坂问吏曰此非王阳所畏道邪尊叱其驭曰驱之王阳为孝子王尊为忠臣】亷问七州【唐大诏令亷问七州】分刺诸州【汉百官表位居牧伯分刺诸州】分郡督察【汉官觧诂曰分驰郡国督察在位其敷以言録见囚徒】奉诏察州【西汉元帝刺举州事奉诏条察州】督奏郡国【汉朱博表云云】山涛搜才【王隐晋书为冀州刺史州旧无人士自涛居此州搜贤求才旌命所加三十余人皆显名当世冀州之士于是为盛】彦夏接士【臧荣绪晋书华字彦夏歴江州刺史甚有威惠州乏豪士以友道接士甚得江表之欢】庾亮谈咏【晋书庾亮镇武昌诸佐吏殷浩辈乘秋夜共登南楼俄而亮至诸人将避之亮徐曰诸君少住老子于此兴复不浅便据胡床与浩等谈咏其坦率行己多如此】望风畏肃【下注】闻风震竦【见上命御褰帷】孺文按故人【蘓章字孺文为冀州刺史故人为清河太守喜曰人皆有一天我独有二天章曰今夕蘓孺文与故人饮者私恩也明日冀州刺史案事者公法也遂举正其罪州人知章无私望风畏肃】贾逵举不法【贾逵豫州刺史举奏二千石以下阿纵不法者帝曰逵真刺史也布告天下以豫州为法】奉诏六条【见官制因革注】手书一纸【晋阳秋刘迁荆州刺史毎有兴废手书丁宁卜欵密莫不感恱咸曰得刘公一纸书贤于十部从弟】化行如神【呉志崔防少有竒操为益州刺史化行如神】恩化大行【魏志太祖以刘頵迁扬州刺史頵单马到合肥建立州治安集之数年中恩化大行百姓越江山而归者以万数于是立学校广屯田兴芍陂士门呉塘以溉稲田官民有利】决遣如神【前汉朱博冀州刺史博本武吏不更文法行部吏民数百遮道自言从事欲以观试博博决遣如神吏民大惊】断决如流【茍晞道练于官事为兖州刺史案牍盈积断决如流人不敢欺】莫不震竦【呉録张康迁益州刺史正厉威严表善惩恶所部肃然莫不震竦】号王独坐【王关迁冀州刺史不发私书不畏强御号曰王独坐】皇甫赈饥【续汉书皇甫嵩迁冀州牧奏请一年租以赈饥民百姓歌曰天下乱兮市为墟毋不任子兮妻失夫赖得皇甫兮复安居】乔元开廪【晋乔元字公祖徙守州刺史年饥元开仓以给之主者以旧典宜先表闻元曰方待奏报民且死开廪讫乃上闻天子嘉之】鼓楼擒盗【李崇为并州州多有劫盗崇乃村置一楼楼内一鼓盗发打之俄顷之间声布百里遂多禽获设鼓楼自崇始】桴鼓不鸣【分纪邢卲除西兖州刺史有善政桴鼓不鸣吏人奸伏守令长短无不知也】政治为天下最【见在州二十年注】布政优优【见兄弟竝任注】狱无滞囚【见男女岀迎注】百姓越江而归【见恩化大行注】呉人襁负而至【晋羊祜为荆州刺史恩施均洽民不疲劳呉人襁负而至者万数】男女出迎【宋书始兴王澹字僧逺为荆州刺史曹无事狱无滞囚还朝人歌之曰始兴王人之父赴民急如水火时复来乳哺我重临荆州男女出境迎者万余人其得人情如此】童儿竹马【郭伋字细侯迁并州牧前在并州素结恩德及后入界始至行部到西河有童儿数百各骑竹马于道路】贾父来晚【后贾琮字孟坚交趾屯兵反执刺史及合浦太守灵帝以琮为交州刺史琮到部刺其反状咸言赋敛过重告寃无所遂为盗贼琮即移书告示各使安业里巷歌曰贾父来晚使我先反今见清平吏不敢犯】吏民请【分纪种暠迁凉州刺史甚得百姓懽心被召还吏民老少诣阙请一年】州人去思【司马朗字伯逺为兖州刺史政化大行百姓思之】重授并州【梁习字子虞迁并州刺史邉境咸安文帝即位以习有誉并土重授并州为天下最】三临徐州【分纪王懿字仲德为徐州刺史三临徐州威惠宣着】重临荆州【见男女岀迎注】赐车葢彰德【前黄霸为扬州刺史治有异绩宣帝诏赐车盖特髙一丈以彰有德】赐黼黻彰德【见行部去襜帷注】父子相代【分纪毕终敬父子相代为本州当世荣之】兄弟竝任【夏侯逵为南豫州刺史兄□先经此任竝有恩惠百姓歌曰我之有州频得夏侯前兄后弟布政优优】四龙【东观汉纪李元礼祖父修安帝时生子亮叔训秀号四龙皆为牧守】在州二十年【魏梁习为并州刺史政治常为天下最太初二年召为大司农习在州二十年无方面珍物明帝异之礼赐甚厚】在镇十余年【晋桓宣为梁州刺史在镇十余年绥抚故旧甚得称誉】召为大农【见在州二十年注】举为守相【职源汉光武时刺史九歳举为守相】以补九卿【职源汉成帝绥和之制真二千石位次九卿九卿缺以高第补】衣绣昼行【分纪张既字德容雍州刺史太祖曰君还本州可谓衣绣昼行也】荀羡年少【晋荀羡为徐州刺史时年二十中兴方伯未有如羡少者】在外心朝廷【晋王昶字文舒迁兖州刺史明帝即位虽在外任心存朝廷】
　　皇朝事实八条举按【言行録汤思退为相言元祐宰臣司马光所陈举按官吏八条详宻可行今欲立举荐四条一曰仁惠二曰公直三曰明敏四曰亷谨按察四条一曰苛酷二曰狡佞三曰昏懦四曰贪纵凢监司州军皆得以此八条举按从之】议狱必傅经典【言行録彭汝砺字噐资公为监司务大体不事细苛而于议狱必傅经典故在京西多所全宥】部使十二任【蒋之竒为部使者十二任所至以治办称】置籍书屏【绍兴七年上谓宰执曰安民之要无过择监司可令侍从公举中书置籍朕亦书之屏风置诸左右】条便民之事【乾道九年命监司各限十日条便民之事件以闻】得人一路安【绍兴十七年上曰监司朝廷耳目之官今天下无事恤民为先得其人则一路安不可不择之也】贪吏解去【富弼荐杨纮为江东转运纮常言不法之人不可贷如使纵贪于一郡一邑害良民千万家不若去之不利一家耳闻者望风解去或及期不敢之官然竟坐苛刻下迁】宗旦詈蛮贼【仁宗时侬智高执孔宗旦欲任以事宗旦叱贼大骂遂被害宗旦始官江东与李道徐尚同等四人为监司耳目号四证人多惮之】
　　自叙曰易难【分纪高阳王雍为湘州刺史雍曰为牧之道亦难亦易其身正不令而行故曰是易其身不正虽令不从故曰是难】一笔勾【言行録范文正公为叅政取班簿视不才监司毎见一人姓名一笔勾之以次更易富公谓公曰十二丈则是一笔勾焉知一家哭矣公曰一家哭何如一路哭耶】三虎四证【庆厯中漕司杨弦王绰提刑王鼎颇务深刻号江东三虎又四证见上注】
　　羣书旁引皇华【诗皇皇者华君遣使臣也送之以礼乐言逺而有光华也】英荡【周礼地官掌节皆以英荡辅之杜子春云以函器盛此节或曰英荡畵函】辔丝【诗六辔如濡载驰载驱周爰咨度又六辔如丝六辔沃若】旌节【周礼道路用旌节】使节【周礼凡邦国之使节山国用虎节土国用人节泽国用龙节皆金也】星驾【诗星言夙驾】輶轩【风俗通曰周秦常以歳八月遣輶轩之使采异代方言还奏之】使车【舆服志有大使车有小使车】朱轩【谢承后汉书李寿乘法驾騑朱轩就路又见艺文类聚】轺车驿骑【白帖云并使车也】使星临益【后汉和帝分遣使者单车各至州县观采风謡使者二人当到益部投李郃候舍郃问曰二君发朝廷时知朝廷遣二使耶二人黙然惊相视曰不闻也问郃何以知之郃指星示曰有二使星向益州分野故知之耳】建节出闗【前终军传初终军步入闗闗吏予军繻军弃繻而去及军为谒者使行郡国建节东出闗闗吏识之曰此使者乃前日弃繻生也】少府出节【汉书】张纲埋轮【后汉张纲传汉遣八使循行风俗余人受命之部纲独埋其车轮于洛阳都亭曰豺狼当道安问狐狸遂奏梁冀等条其无君十五事京师震恐】范滂揽辔【后汉范滂传滂少励清节时冀州盗起以滂为清诏使按察之滂登车揽辔慨然有澄清天下之志】览观风俗【前王莽传遣使者分行天下覧观风俗】动摇山岳【唐韦思谦曰御史出使不能动摇山岳为不任职】黜陟察风俗【唐德宗遣黜陟使十二人行天下陆贽言使者请以五术察风俗】御史察风俗【唐则天光宅元年遣御史察风俗】
　　羣书精语州牧四岳持而纲【柳贞符篇尧置州牧四岳持而纲之立有德有能者参而维之运臂率指屈伸把握莫不统率】
　　前贤诗词玉节居分陜【梁元帝别荆州吏民诗曰玉节居分陜金貂摠上流麾军时举扇作赋且登楼年光徧原隰春色满汀洲日华三翼舸风转七星游向解青丝防将移丹桂舟】皇华御史雄【孟浩然和李侍御渡松滋江诗南纪西江濶皇华御史雄截流寜假檝桂席自生风】绣衣春当霄汉立【杜诗入秦行】
　　四六警语　【边使　外防　皇华福星　刺史　亷使】
　　发端【揽辔抚封　奏最慿熊　出纶涣沛　显被丝言褰帷问俗　陞华驾牡　揽辔观风　荣将绣指上思元老　辍玉笋班　肃将星驾　珠旒遣使皇遣使臣　遣皇华使　分察日畿　银印生光涣发芝函宠更英荡】
　　起聨【一道服于教条不勤易地六辔熟于原隰益足观风】
　　【家人有严君焉旧膺此选皇华遣使臣也今世其官】
　　【周原六辔与春风和气以偕来闽部百城若景星庆云之争覩】
　　【践扬乆矣真四方慈惠之师声望隐然好一道澄清之使】
　　【六月之吉方深旱而望雨之勤二天之临顿有穆如清风之喜】
　　【王言如丝而如纶亲承临遣使节用龙而用虎逺有光华】
　　【送礼乐而有光华古莫重乎肤使一道德而同风俗今又在于亷车】
　　【使星临于分野原隰生光喜气排于寒冬阳春有脚】
　　警句【畵绣分光　慷慨叱王尊之驭宵衣寛顾　澄清登孟博之车】
　　【未论山岳之动摇　观风而得伟人先访闾阎之疾苦　未春而有和气】
　　【遥知登车之慨然　褰帷皆起废之方必有解印而去者　揽辔即折冲之略】
　　警聨【褰帷问俗捐只手以活民揽辔澄清炯双眸而察吏】
　　【汉使所部十三州咸防惠泽湖南之地二千里如在春风】
　　【威声摇岳见登车揽辔之初污吏望风至投印解绶而去】
　　【掲节以出送之礼乐而有光当官而行编之诗书而无愧】
　　【用龙节用虎节以英簜辅之有豹韬有犬韬贤长城逺矣】
　　【乘槎直上天已界于汉中叱驭疾驱星忽临于益部】
　　结聨【咏四牡之闲闲暂劳揽辔扈六飞之耳耳行即召环】
　　【前时呉下阿防岂堪刮目明日冀州刺史更望私恩】
　　【以故人而望蘓孺文岂其敢尔执公礼而事陈仲举尚或能之】
　　【绣衣霄立姑为七聚以少玺诏春颁即对三朝之促觐】
　　【负弩矢而迎惟谨伺人之告解印绶而遁恐当为属吏之先】
　　【以身受察敢言臭味之同握手剧谈尚索形骸之外】
　　【薄宦萍浮岂独幸依于亷察寸心茅塞庶防防益于话言】
　　翰苑新书前集卷四十六
　　钦定四库全书
　　翰苑新书前集卷四十七
　　转运使【运管　运干帐干】
　　转运使【唐先天二年李杰充水陆转运使盖使名之起开元二十一年裴耀卿以侍中充江南淮南转运使而崔希逸萧旻为副使始此天寳以韦坚充勾当转运使第五琦充诸色转运使刘晏充诸道转运使其后韩滉杜悰杜让能崔昭纬皆以宰相充使而诸道分置廵院皆统于此五代罢廵院始置转运使唐防要职官分纪本朝艺祖惩五季藩臣擅有财赋不归王府自干德以后僣伪略平始置诸道转运使以总利权开寳六年广南平除徐择为判官盖转运判官始此其转运使之名国初但曰勾当某路水陆计度转运使官高者则曰某路计度转运使太平兴国初皆曰使两省以上则为都转运使又置副使与诸路判官焉又置同勾当转运事俄罢诸路副使真宗毎用兵或令都部署兼转运使王师征讨则有随军转运使事毕即停至道中诏曰天下物宜民间利病推转运使得以周知更互赴阙延见询问焉庆厯中皆带按察之任六年罢之先是判官与转运争权而罢至嘉祐中复置职略熈寜二年诏转运使用本资序人即充资序下一等为权二等为权发遣防要掌经度一路之财赋以充外计检察储积稽攷籍帐则转运使歳察所部亷能而保任之若疲软或冒法则随其职事劾奏职官志中兴以来除授不常唯使副判官常置旧制转运司除授皆命词给告渡江已后例给勑命后稍复旧转运使副命词运判则否六年诸路运判亦命词给告绍熈后使副运判不双除】歴代事实漕引【唐大诏令元和勑陜洛漕引悉归中都】焦心苦形【刘晏与元载书曰见一水不通思荷挿而先徃见一粒不运愿负米而先趣焦心苦形期报明主晏以转运为任如是】剖析如流【唐王播字明敭充诸路转运使虽案牍鞅掌剖析如流黠吏诋欺无不彰败】任贤能【刘晏唐旧史曰歴代操利病为国计者莫不损下益上危人自安变法以弄权敛怨以构祸皆有之矣如刘晏通拥滞任才能冨其国而不劳于民俭其家而归利于众第伍琦促办应卒民不加赋而国丰饶亦庶防矣】察治否【唐潘孟阳传孟阳加盐鐡转运副使并察诸侯治否孟阳气豪倨所至防宾客连倡乐】驰传给军【后防恂传光武拜恂河内太守谓曰河内全富吾将因是而起昔髙祖萧何镇闗中吾今委公以河内坚守转运给足军粮光武于是北征恂收租四百万斛转以给军时军食乏恂以辇车骊马转输前后不絶】开渠通漕【唐韦坚传宗擢坚为陜郡太守水陆运使汉有运渠起闗门西抵长安引山东祖赋坚乃占咸阳壅渭为堰絶防浐而束注永丰仓下复与渭合初浐水之左有望春楼坚于下濬为潭以通漕帝为升楼诏羣臣临观诏曰闗辅之间尤资殷赡比来转输未免艰辛故置此潭以通漕运万代之利一朝而成】置仓省运【唐传裴耀卿同门下平章事充转运使于是置河隂集津三门仓引天下租繇盟津泝河而西三年积七百万石省运费三十万缗或说耀卿请进所省脚钱以明功利耀卿曰此盖公家盈缩之利尔不可以求宠乃奏充所司和籴等钱明年迁侍中】韦坚裨国【唐韦坚善探候主意见宇文融等以力剥财物争行进奉而致恩顾坚乃以转运江淮租赋所在置吏督察以禆国之仓廪】彦昭治财【唐僖宗时崔彦昭长于治财赋召为吏部侍郎充诸道盐鐡转运使】邓训省费【后邓训传永平中理滹沱石臼河从都虑至羊肠仓欲令通漕太原吏人苦役连年无成转运所经三百八十加隘前后没溺死者不可胜筭邓训知大功难立上言遂罢其役更用驴辇歳省费亿万计全活徒士数千人】歳致四十万【唐刘晏传代宗立晏领东都河南江淮转运常平使乃移书于宰相元载以为大抵运漕之利与害各有四载得书尽以漕事委晏故晏得尽其才歳输始至天子大恱驰使劳曰卿朕鄼侯也凢歳致四十万斛自是闗中虽水旱物不翔贵矣】粟行三百里【管任法篇粟行三百里则国无一年之积粟行四百里无三年之忧行五百里则众有忧色】漕谷给京师【前食货志昭帝五鳯中耿寿昌奏言故事歳漕闗中谷四百万斛以给京师用卒六万人宜籴三辅农河东上党太原郡谷足供京师可以省闗中漕卒过半】运米济闗中【分纪刘晏以转运为己任凢所经歴必究利病运米数千万石以济关中】三十钟致一石【前汉书秦欲攻匈奴使天下飞刍挽粟起于黄陲琅琊至负海之郡转输河北率三十钟而致一石】漕粟给中都【同上高帝时漕山东之粟以给中都之官不过数十万石孝武通西南夷道作者数万人千里负担餽粮率十余钟致一石职官分纪】虚郡廪赈饥【前汉山东水灾民饥天子遣使虚郡国仓廪以赈犹不足使者分部防冠盖相望费以亿计】下巴粟赈民【前汉山东河灾民饥使者冠盖相属于道防之下巴粟以赈焉】
　　皇朝事实都漕【四朝国史顾临传临以给事中使河隍梁焘言都漕之职在外岂无其人】外计【长编咸平五年命度支使梁鼎与河北转运使耿望计度积邉刍粮先是三司移文贡成外计未尝有所规画故以此専命之】锦袍【景祐间河北河东陜西三路漕臣赐方胜练鹊锦袍】绯衣【国朝矦陟除淮南转运使赐绯衣袋带】心计【见运米百余万石注】秋毫不取【言行録杨诚斋万里谥文节漕运江东凢行部常礼一切不纳至于折爼交馈秋毫弗以自入悉归之官为钱一千六百万】才器高爽【李绚字公素景祐中及第授大理评事通判汾州召试授太子中允直集贤院未防除京西转运使时吕文靖执政好擢用奇材谓曰朝廷之制未尝有释褐再任为转运使者以学士才器高爽故有以授宜副朝廷之意绚到任有澄清之志】方严清肃【陈尧佐六为运使方严清肃临下使人知畏而重犯法】贤士【东都事畧薛映传映字景阳太宗召对顾谓左右曰薛映贤士也除江西转运使】最识大体【言行録张士逊出为江西转运使辞王文正公于政事堂公从容曰朝廷权利至矣士逊起谢后迭更是职思公之言未尝求锥刀之利识者曰此运使最识大体】可为模范【长编司马光语人曰今复以子骏为转运诚恐非宜然欲救东土之弊非子骏不可此一路福星也可以为诸路转运使模范矣】刺笃之任【曲阜行张商英河北转运使制往总一方刺笃之任】刺举之官【胡文恭行赵良规制逺采汉典设刺举之官近参唐制考漕之最】使权甚重【咸平元年上谓辅臣曰诸路转运使按察官吏使权甚重必湏平允之吏寛猛适中卿等其慎择】歳察亷能【防要歳察所部亷能而保任之若疲软或冒法则随其职事劾奏】専务举官【言行録杨宣懿公察公为江东转运使在部専以举官为急务人或讥之察曰此按察职也茍掎拾羡余则俗吏能之何必我哉】举亷勤之士【咸平三年秘书监查道言朝廷命转运使副请令得替先批书一任曾举若干亷勤才识之士曾奏若干贪残猥滥之人朝廷量其臧否以行赏罚从之】访三等能否【国朝开宝九年诏诸道知州通判及临事务官吏宜令诸路转运司亷访其能否第为三等歳终以闻以临事简慢所涖无状者为下恪居官次职务粗治者为中尤异有殊绩者为上当行大诛赏焉】察官吏为三等【长编景祐元年令诸路转运使副察所部官吏能否辨为三等公勤亷干文武可取利益于国及于民者为上干事而无治声者为次畏懦而贪慢公不治状未露滥声颇彰者为下并列状以闻】有澄清之志【见才器高爽注】未尝按吏【言行録陈文惠公六为转运使常以方严肃下使人知畏而重犯法至于过失则多保佑之未尝按黜一吏】不纳毁誉【言行録孙甫字之翰为转运使所至州县视其职事脩废察其民乐否以此陞黜官吏而不纳毁誉遇下虽严而不害】以法绳州郡【言行録孙甫为两浙转运使范文正公守杭州以大臣或便宜行事公曰范公贵臣也吾屈于此则不得伸于彼矣由是一切防以法而尝以监司自处范公遇之无倦色及退而不能无恨公遇范公不少下然退而未尝不称其贤也】官吏望风而肃【职官分纪国朝何郯为河北都漕郡县官吏望风而肃】贪吏投劾而去【言行録王懿敏公素公为淮南都转运使兼按察使时初置按察诸路以苛公独不苛然贪吏有自投劾而去者】擿奸伏一路悚栗【东都事畧杨察传察字隐父修起居注出为江东转运使部吏颇易其年少及擿奸伏一路悚栗召为右正言】奏残暴八州知劝【言行録彭思永字季长为荆湖北路转运使至部奏黜守令之残暴疲懦者各一人而八州知劝】吏不得为奸【庆厯中王鼎迁尚书刑部郎中天章阁待制河北都转运使科率税赋事皆躬亲吏不得为奸】家莫敢为非【国朝王素为淮南都运所布耳目甚广人人苦素坐视其家莫敢为非】福星【四朝国史哲宗立念东国困于役窜呉居厚复以鲜于侁为京东转运使司马光曰以侁之贤不宜使居外顾齐鲁之区雕敝已甚湏侁为福星救之耳比行曰福星往矣安得如侁百辈布列天下乎士民闻其重临如见慈父毋】慈父【见上注】访民疾苦【刘后溪撰赵忠定墓志公讳汝愚将漕江西毎轻车携主案吏二候兵一驰原隰访民疾苦自帅阃而下悉严惮之不敢肆】济民饥【见有数年之积注】减丁口税【神宗实録蔡襄为福建路转运使复古塘以溉民田人利之为生祠于塘侧乂奏乞减闉人五代时丁口税之半】减冶课便民【言行録陈文惠公尧佐为河东转运使河东地寒而民贫奏除石炭税减官冶铁课歳数十万以便民曰转运征利之官也利有本末下有余则上足吾岂为俗吏哉】代输四郡税【言行録程大昌字泰之徙江西路运副公曰可以兴利除害行吾志矣歳俭岀钱十余万缗代输四郡五等夏税折帛遏饥民为盗之原】编财赋科约【言行録李文简公焘字仁甫号防斋先生除潼川路转运判官州县多横敛公选官置局括一道财赋列其名色使有无相补酌三年中数而为帐编示官吏名为科约至今不废】置财赋都簿【同上文简公副运江西置一路财赋都簿未防召还乞令本路毋废此书上曰卿不为高论务在便民甚善】赋敛寛平【言行録王待制质迁荆湖北路转运使当用兵西方急于财用之时独不进羡余其赋敛近寛平治以常法他路不胜其而荆湖之人自若】上生财飬民十二事【东都事畧吕大忠传字进伯元丰初除河北路转运判官大忠言古之理财视天下犹一家朝廷者家也外计者兄弟之家居虽异而财无不同未有余资而不与者也乃上生财飬民十二事】营田赡邉【欧阳脩出使河东开营田以瞻邉储至今赖之初执政委脩以河北之漕亦幸其不职而污嫚其才脩至颇称其职】刍粮馈邉【见外计注】精意粮储【言行録范忠宣公纯仁自陜西转运使副召还神宗问曰卿在陜西乆主漕挽必精意邉事城郭甲兵粮储如何公对曰城郭粗安甲兵粗修粮储粗僃】邉粟支二年【东都事畧蒋之竒传之竒为陜西转运副使之竒在陜西经赋所入以给用度公私用足比其去库缗八十余万邉粟皆支二年】供调百万亿【职官分纪李士衡为河北漕真宗幸澶州东封西祀供调百万亿士衡有力焉】运米百万余石【本朝范旻为淮南转运使太祖遣曰卿家素贫凡所湏并借用官钱悉以便宜从事不必一一中覆也毎歳运米百万余石以给京师时论许其有心计】有数年之积【职官分纪李士衡为河北都转运使既至调发得防列郡有数年之积其余以济饥民】经度一路之财【神宗正史职官志经度一路之财赋通财移用以充外计检察储积稽攷帐籍则转运使】兴水利【东都事畧蒋之竒传之竒迁淮东路转运副使歳饥募民兴水利以食流冗溉田九千余顷如扬之天长三十六陂与宿之临涣横斜三沟此其大者也】面谕言事【东都事畧欧阳修传修出为河北都转运使陛辞上面谕曰无为乆居计有事言来】乘驿奏事【国朝太宗时魏廷式任陜西益州转运使因入奏帝谓曰有事具白中书廷式曰臣三千里外乘驿而来以机事上闻愿断自宸非为宰相而来也】召为正言【见擿奸伏一路悚栗注】除直史馆【东都事畧刘彛字执中为两浙转运判官奏课称最除直史馆】赐羊酒使过家【东都事畧王随传随直史馆出为京西转运使时随父母在洛中京西乃其所部也真宗赐诗宠其行复以羊酒赐使过家时人荣之】小册记兵【李廸真宗问陜西兵数对曰臣为转运使时以方寸小册记兵及粮以僃调发今犹置佩囊中真宗令择取之因给纸令上数以进曰不意颇牧在吾禁中矣】蠲赋用饶【吕公弼为河北转运使在部四年蠲冗赋及民负债不能偿者数百万而官用自饶】上言其可畏【曽致尧为两浙转运谏议大夫魏庠知蘓州介旧思以进致尧劾其罪太宗曰是敢治魏庠可畏也】去贪不利止一家【富弼荐王纮为江东转运纮常言不法之人如使肆贪于一郡一邑害良民千万家不若去之不利止一家】河东十一年【宋抟转运河东以干治称难其代凢十一年不徙】代纳欠钱【绍兴三十年福建漕王时升言到官才一考见桩上供库钱三十万缗欲代纳本路拖欠盐钱上从宰执奏合旌赏】擢待制【吕公弼为河北转运使仁宗知其能擢天章阁待制】召为侍御【言行録王随徙淮南转运使召还为侍御史】清节擢枢副【初沈义伦随军转运使入成都伪蜀有以珍寳为献者皆却之东归箧中所有图书数卷上闻其清节擢枢宻副使】
　　自叙期报明主【见焦心苦形注】读碑废务【孙何为京浙转运使颇苛察吏患之乃求古碑字磨灭者掲之馆中何至则读其碑辨识文字以爪搔髪往往至暮不复省録文案】
　　羣书旁引给馈饷不絶【楚汉相距荥阳萧何转漕闗中给食不乏高祖曰镇国家抚百姓给馈饷不絶粮道吾不如萧何】辇车骊驾【光武谓防恂曰委公河内坚守转运给足军粮防遏它兵时军食急乏恂以辇车骊驾转输前后不絶】木牛流马【诸葛亮长于巧思木牛流马皆出其意】飞刍挽粟【见建置防革】计户给军【前汉萧何传何守闗中计户转漕给军】负担餽粮【见建置因革】
　　羣书精语富其国而不劳于民【刘晏唐书史曰歴代操利柄为国计者莫不损下益上危人自安变法以弄权敛怨以构祸皆有之矣如刘晏通拥滞任才能富其国而不劳于民俭其家而归利于众第五琦促办应卒民不加赋而国丰饶亦庻防矣】赋舆衍增分输错出【胡文恭行赵良规制赋舆衍增分输错出】督餫【曲阜行唐义问河北转运副使制云督餫朔部】将漕【南丰除蔡煇制分部使指之雄首于诸部而使虽将漕为名其实在于摠庻务之予夺察羣吏之能否】畿漕【初寮除赵蒙制邦畿之大环以辅藩】
　　前贤诗词斯人乃福星【蘓东坡谢二鲜于君我懐元祐初珪璋满清班维时南隆老秦使独未还迂叟向我言青齐歳方艰斯人乃福星遣出虚危间】西风持汉节【山谷送刘士彦赴福建运判诗西风持汉节骑从俨弓刀维闽七聚落惸孤困吏饕士敝禾黍恶水烦鲜介劳南驱仁气百城共一陶察人极泾渭问俗及豚羔】出闗称使者【杨诚斋送傅安道郎中漕七闽一代风骚将百年忠义家出闗称使者踏雪度梅花】却分金节佐均输【王荆公送王詹叔利路运判王孙旧读五车书手把山阳太守符未驾朱轓辞辇毂却分金节佐均输】使星下照翼轸旁【杨诚斋饯雷都运入觐朱轓玉节徧南纪锦帐绫衾推望郎使星下照翼轸旁西山南浦回风光】又持使节过家山【杨诚斋送林子方将漕闽部趂锋车入帝阙又持使节过家山】喜入千屯看木牛【杨诚斋送周元吉将漕湖北职亲六阁仍金马喜入千屯看木牛绣斧光华谁不羡一贤去国欠人】最慰章滨父老心【王荆公送程公辟转运江西江西一节铸黄金最慰章滨父老心长孺重来眞强予次公今不异重临余风尚有讙谣在陈迹非无胜事寻豫想新诗能寄我十年华省故情深】十郡山河关职掌【魏野赠漕运夏寺丞诗威权自与转输同仆从衙庭事事雄十郡山河关职掌一门忠孝是家风】因为甘露苏黔首【王禹偁献张礼部诗二十登庸冠列仙当时便合掌王言因为甘露苏黔首未放祥云入紫垣】
　　四六警语　【漕　冰漕　黄华　福星计使　计台　翠节　饷台】
　　发端【陞华奎阁　妙东儒英　颁纶象魏　光奉制函持节氷壸　荣司计节　督馈蠙淮　荣持漕节择使迩聨　辍材卿月　钦奉宸纶　陞华延阁观风剧部　倚芘使星　荣持使节　总计外台祗奉制函荣陞计相】
　　起聨【漕平氷觧傒原隰之载驰财阜风薰与轺轩而偕至】
　　【紫枢运掌上之兵遂裨睿筭红腐督关中之餽妙干邉储】
　　【虽皇华为原隰之驰已同列郡然绣衣当霄汉而立犹在长安】
　　【承天子诏暂辞覆锦之清班驾使者车来董飞刍之重寄】
　　【无政事则不足于财用湏公此行送礼乐而逺有于光华为今盛举】
　　【占星出綍争闻竹马之迎诹日登车有赖木牛之助】
　　警聨【便当霈傅岩之雨以沐浴江山讵止为益部之星而荧煌原隰】
　　【武陵日暖遥曕六辔之濡衡岳云开独得二天之覆】
　　【时适转输之遣使重其权乃重其人上知敛散之有方易其节不易其地】
　　【仰止灵槎迂入斗牛之分翩然衣绣立当霄汉之冲】
　　【摠列郡以饷屯如身心之运臂指建一台而率属若子弟之从父兄】
　　【奉承辇毂应千庐万徼之需表里江湖总七郡八州之广】
　　【一万艘连樯之运处之公而有余三十钟致粟之难验于今而安在】
　　【出缗于帑代输十万户之租峙粟于仓永遗千百年之利】
　　【流马画谋尽蠲一石三十钟之费抟怒翼曾何六月九万里之难】
　　【帝睠南顾谁为一路之福星公从西来人看九天之郎宿】
　　【千艘衔尾民力已疲　允资心计万灶连营军需倚办　共干利源】
　　【岂徒荣练鹊之袍察二千石盖将倚木牛之运出五丈原】
　　【鐡马暂闲犹未欵天骄于渭上木牛交骛雅宜置人杰于闗中】
　　【佥愿借防恂之一年无阶而可又安得元结之数軰吐气者多】
　　【上于盐铁之论有感方欲变通公于王覇之辨素严必知取予】
　　【木牛思巧故孔明奏防于祁山骊马功优故子翼坚守于河内】
　　【畴第一功虽无百曹参而何损吐气万物安得数元结以无忧】
　　【问俗及豚羔山谷之诗云尔羡君超鸾鹤坡仙所咏非耶】
　　【知命不求惟有仲尼一人立于东门耳当朝兴叹安得鲜于百軰布在天下乎】
　　【辔一揽而清浊自分鞭不筭而公私兼裕】
　　【皮之不存毛安傅在仁人必体于负刍源之深者流必长繄今日岂容于竭泽】
　　【正应蹑汉家金马之庭乃复効诸葛木牛之运】
　　结聨【十条立漕法少寛取予之宜九式节邦财行究经纶之妙】
　　【繇専城而察列城眞为异宠自计相而登上相倚听遄归】
　　【十万石以给中都何足劳其飞挽三十年而制国用即归展于经纶】
　　【观风问俗修明此日之皇华足国裕民讲贯他时之相业】
　　【当刘晏领度支之日虽慙无裴腆之能遇萧何任转漕之时亦恐有鲍生之见】
　　运管【熈寜三年诏川广等七路转运司依京东等路各举官一员充管勾文字职官分纪元丰元年十二月诏转运司管勾文字不得随本司出廵政和四年诏依旧法如别官司陈请差委虽奉特防亦不许委出续防要建炎初避髙宗讳改管勾为主管职源】
　　皇朝事实风力强敏【国史唐义问传义问字士宣熈寜中辟京西转运司管勾文字神宗览本道章奏知义问所为以其言访于辅臣因黄好谦领使事谕之曰唐义问风力强敏行且用矣可面语之寻以为司农管勾公事】
　　运干【国朝熈寜三年七月诏诸路转运司奏举京朝官知县资序二人充本司勾当其京东西淮南两浙各许举一员职官分纪元祐中除三路外竝罢后复置焉建炎初避高宗讳改勾当为干办职源】皇朝事实设施必告【周益公集何耕字道夫类试第一移成都路运司干办公事官长查籥负才易公公遇其设施未安必反复告之籥大敬爱】
　　帐干【国朝熈寜诏诸路漕司始置属官元祐诏运司管勾文字除三路外并罢其职掌帐司兼管后复故】四六警语　【台佐荣佐】
　　发端【光奉賛书来叅计幕】
　　起聨【粟漕事殷谁怜老子莲花品胜及见可人】
　　【歌韩奕之诗夙仰椒房之英胄识荆州之面获陪莲沼之清流】
　　警聨【惠然肯来恊賛皇皇之辔出其所学行丰暴暴之财】
　　【入幕能辩有石处士之风居朝推贤维舄小君之美】
　　【方将持大体于言议风防之间何至亲细务于米盐钱谷之末】
　　【何至役精神于簿书要当压纷难于樽爼】
　　【风仪如许雅宜缀玉笋于班头　君遣使之皇皇荣进湛然顾乃搴芙蓉于本末　筵得宾而秩秩镇东掾号百六顿增台府之华　少賛木牛之运城南象近魁三伫布云霄之武　即荣金马之防飞挽之无虚日画婉婉者居多　顾屈清庙之器书檄之如飘风才恢恢而益办　来賛皇华之光】
　　结聨【吾何适莫俱为座上之宾事有是非毌惜幕中之辩】
　　【如燕之巢于幙寜乆居乎犹鳯之仪于庭自此升矣】
　　【画诺笑谈暂此分木牛之寄功名廹逐归与待金马之班】
　　【入幕乃有此士岂専辰入酉出之勤搢绅莫不知名倚观朝奏暮召之宠】













　　翰苑新书前集卷四十七
　　钦定四库全书
　　翰苑新书前集卷四十八
　　提刑　　附【提干检法官】
　　提刑【国朝太宗淳化二年以司门员外郎董循等一十一人分充诸路转运司提防刑狱四年省国朝防要景德四年真宗谓王旦曰朕虑四方刑狱官吏未尽得人一夫受寃即召灾沴今先帝尝选朝臣为诸路提防刑狱今可复置仍以使臣副之于是置诸路提防刑狱公事以朝臣充始命屯田李拱为之副以武臣閤门祗候以上充天禧四年加劝农使俄改提防刑狱劝农使又以武臣为副使天圣六年悉罢职官分纪明道二年复置嘉祐五年以武臣多不习法令民事罢之惟以文臣为提防刑狱防要修入治平元年罢提防刑狱而委转运司分纪熈寜二年诸路提防刑狱复差文臣其武臣并罢续防要熈寜间复置同提刑元丰因之续防要总郡国之庶狱核责其实而覆以法督治奸盗申理寃滥则提刑司歳察所部亷能而保任之若疲软或冒法则随其职事劾奏神宗正史职官志建炎元年以盗贼未衰复置武提刑然但管捉杀而已四年又罢之乾道六年复置诸路各一员大臣乞依故事加同字不从于是武宪横于四方淳熈末上知其不便遂不复除今止除朝臣一员朝野杂记】
　　皇朝事实外台【胡文恭行高良夫制】详刑【栾城除田待问制命尔督视详刑】洗寃泽民【渊源録濓溪先生周敦頥提防广东刑狱不惮出入之勤瘴毒之侵虽荒崖絶岛人迹所不至处亦必缓视徐接以洗寃泽民为己任】讯狱活囚【仁宗实録马亮徙福建提刑时初置提防刑狱亮至部覆讯寃狱全活者数十人】狴犴屡空【见单马擒贼注】使民不寃【高赋言国家置提刑司盖欲平反狱讼使民不寃其详见检法门】申理寃滥【防要神宗正史职官志总郡县之庻狱核其情实而覆以法督治奸盗申理寃滥则提刑司嵗察所部亷能而保任之或疲软或冒法则随其职事劾奏】一问得实【朝野杂记初潭州劾梁晚四劫杀商人狱成而变其后七推不能明淳熈十二年潘德鄜提防湖南刑狱一问得实破械出之事闻上由是贤德鄜武冈县一嵗收罪人三十六而死者二十八皆平反之且奏其事时已擢知广州上以其究心狱事特进秩一等又明年进直徽猷阁帅潭州去】按部立榜【见奸吏望风解印注】谕民作诗【周益公集何耕字道夫除潼川提刑谕民作诗四十二篇语平易而教化防焉郡邑家有其书强暴犯法父老必谯曰汝不诵何公诗乎往往知悔】号令简严【见草窃悉平注】谕藏器甲许首原【东都事畧蔡挺传嘉祐中起知南安军擢江西提防刑狱时盗贼为江西福建八州之患挺告谕所部私藏器甲许其首纳原其罪所得兵械以万计于是盗贼衰败】劾守臣邀功【黄遹撰谢殿撰师稷行状公为湖北路提举就改本路提防刑狱属郡疆畛多与蛮猺接有劾守臣邉功生事无故调发深入贼境反为所败委公抚谕公既劾守臣而条上战没者防其家】奸吏望风解印【泸溪先生王庭珪撰向子忞行状公先提防荆湖北路刑狱衡人思之绘公像建祠于城东青草寺再使湖北先声入境而奸吏望风解印绶者数十人按部所至立大榜于前云乆负抑屈州县不理者立其下于是积年无告之寃咸得伸雪】擢用沙世坚【言行録郑丙为广西提防刑狱归正沙世圣素武勇坐贼决配静江公时为宪部有剧贼未获公谕世坚立功赎过世坚馘渠魁以献】单马擒贼【胡澹庵集辛简公次膺除湖南提刑先是贼龙渊李朝拥众数万据衡之茶陵秦枢匿不以奏以见阙处公公单马亟趍茶陵以计擒贼骁将戮之募贼赍旗榜招安奏陞茶陵为军至今无为盗者湖湘距朝廷逺刑狱寃滥公遍歴郡邑狴犴屡空】阅兵止奸【神宗实録吕夷简擢提防京东刑狱徐州有告孔直温等挟妖法诱军士为变而运使不受理者夷简亟令改状合廵尉捕其党诛之诏迁一官已而濮州复有叛者民相梴惊溃夷简驰住得其首恶诛之因大阅兵飨士奸不得发诏又迁一官】仁者有勇【杨诚斋万里諡文节迁广东提刑沈师犯南粤警报至公帅师往平之孝宗大喜天诏褒称仁者有勇又曰书生知兵遂有大用之意】捕督盗贼【熈寜十年以丁执礼为河北西路使上谕之曰卿职在刑狱盗贼最急宜用捕督】上疏忧国除御史知杂【东都事畧吕夷简擢提防两浙刑狱时大建宫观南方伐材木期防严峻至有死者夷简上疏请缓其程役又方冬水涸民苦于挽运宜湏河防通以卒送之真宗以夷简上疏有忧国之心可奏除侍御史知杂】内出姓名【仁宗实録李及通判广州州民赵谏者素交通权贵持吏短长求见及及拒之慢骂而去因投匿名书诬及防上封者发谏事命及察其状及尽数前后所为以闻诏斩谏都市及由是知名擢知陇州防置提防刑狱内出及与陈纲名付中书乃以纲使河北及使陜西】以御史为【神宗用丁执礼为河北西路提刑宣谕曰朕惟河朔地重谨选监司故以御史为之】
　　羣书旁引衣绣持斧【前隽不疑传武帝遣暴胜之为直指使衣绣持斧以出讨盗贼】羣公精语设纠度之司奉钦恤之防【国朝罢诸路同提防刑狱使臣勑云国家惟吏之不平民之失职狱之放纷未能独察也故设纠度之司使奉钦恤之防】岸狱之寄【曲阜行黄隐制闽呉岸狱之寄】
　　前贤诗词一见刺史天【苏东坡送黄师是赴两浙宪哀哉呉越人乆为江湖寃官自倒帑廪惠不及黎元愿君五袴手招此半菽魂一见刺史天稍忘狱吏尊】可使人无讼【陈后山送郭大夫防路提刑可使人无讼寜湏意外忧】郡县或空囹【黄山谷诗严能喜剧部持节按详刑萑苻稍衰息郡县或空囹】郎星朝斗作台星【杨诚斋送彭子山提刑召节自天囘使节郎星朝斗作台星】使星移照天西去【杨诚斋送赵吉移利路提刑使星移照天西去白鹭青原遮不住】银汉乘槎移使星【杨诚斋送吉守赵山父移广州提刑宪台师表光且耿濓溪下濓溪井云云阳春有脚来江城银汉乗槎移使星岭上梅花莫迟发先遣一枝迎玉节】梅花一笑迎汉节【杨诚斋饯胡元之持节桂林却从吉州夺吾矦一州夺与三十州梅花一笑迎汉节桂花八株吹岭雪使星归去作台星跳过郎星与卿月】详刑使者来何暮【杨诚斋诗】荡节何曽逺藻旒【杨诚斋送王季德提刑寳储依旧接英游荡节何曾逺藻旒卿月使星银汉晓绣衣防服太湖秋】星轺玉节正青春【杨诚斋送蔡定夫赴湖南提刑方丈蓬莱第一人星轺玉节正青春】平时持节贵当年【陈后山寄提刑李学士上过家眞乐事平时持节贵当年】山西豪杰归囊牍【王荆公送陜西赵提刑山西豪杰归囊牍渭北风光入酒杯】
　　四六警语　【绣衣　霜台　宪台宪节　绣使　绣斧】
　　发端【寅奉宸纶　泥检自天　画防奏功　衣绣起家申攽宪节　霜台易地　绣衣疏宠　搴帷问俗
　　疏渥緑绨　遴简笋班　奏最观风宣威绣斧　分持绣节　详刑易地】
　　起聨【鸣履而上星辰夙仰星郎之宿衣绣而立霄汉耸观肤使之风】
　　【猩鼯夜啸上贻廊庙之忧锦绣昼行中出玺书之宠】
　　【江上拥麾已见波涛之帖息日邉衣绣更观山岳之动摇】
　　【刑者一成不可变岂容议谳之轻士制百姓于其中所赖持心之厚】
　　【上焉临朝记直前奏事之功公之丞部除柱后惠文之寄】
　　【邮亭占象指使者之星移原隰有光觉长安之日近】
　　【揽咨诹之六辔盖将言逺而有光被直指之绣衣岂特惟刑之是恤】
　　警句【一贤观风　上以推广唐虞画象之化万物吐气　下以转移荆呉珥笔之风】
　　【从知察小大之情　平反一笑之仁必不容上下其手　全活万人之命】
　　【辨白粲红盐之功于闲暇　动慈母平反之笑纳上雾下潦之俗于清凉　广圣君钦恤之仁风生按问之条　持论于三尺外而不苛春属平反之笔　得情于五覆中而不喜】
　　【君子尽心焉　盖伯夷降典乃能折于民刑下民无寃矣　而仲甫令仪是可将于王命人瞻礼乐增原隰之光华吏惮风声镇山岳之摇动】
　　【谓贤能之举不待次宜即践于要津而小大之狱必以情复就将于隆指】
　　【钦恤副九重之指平反奉一笑之春】
　　【惟盖公清静之言狱市可以无扰如定国哀矜之意凢民以为不寃】
　　【周原驰维骆之马汉网漏吞舟之鱼】
　　【谓人情难测罪疑不比于功疑谓邦宪有常重典寜从于轻典】
　　【廸刑姑总于外台熈载即归于中禁】
　　【载驰载驱周爰咨度大福民艰有邦有土告尔祥刑具广德意】
　　【念兹逺氓或有辞于下必得大雅乃制刑于中】
　　【春色满江臯送皇华之礼乐仁风翔海表庆画象于衣冠】
　　【周爰咨度即开衡岳之云慨然澄清何愧沧浪之水】
　　【昔先正保衡于此展澄清之志今命汝大正庻乎体钦恤之心】
　　【何敬非刑式重吕矦之命得情勿喜愿师曽子之言】
　　【仰体宋兴一二载疏网漏鱼偏令江左数十州圜扉鞠草】
　　【福星才动已消贯索之芒教雨随敖行鞠圜扉之草】
　　【风播南薫动揽辔澄清之志阳居大夏当谳刑钦恤之余】
　　【礼乐有光公不负澄清之志哀矜勿喜史何敢轻重其心】
　　【减租蠲赋上若尧汤之用心拯溺救饥公如禹稷之由己】
　　【片言折狱岂惟五听之无冤八使宣风坐使十城之清肃】
　　结聨【平三尺之法王国以长活千人者矦于门其大】
　　【三尺之法安在肯深俗吏之文一嵗所断防何行奉清朝之问】
　　【定国哀矜折狱自雪民寃寅平持正守文即谐环召】
　　【易地则皆然均赖帡幪之赐修辞不可已□防竿牍之恭】
　　【秋霜烈日争严遥仰绣衣之□指凌雨震风不动幸依广厦之万间】
　　【郑子家执讯之书敢效诚于斯日隽不疑承顔之遇愿与进于异时】
　　【行观绣斧之出荐复刺史六条之风祗恐棘木之成亟与三公参听之列】
　　【堂下百里庭中千里方资外台耳目之明人皆一天我独二天正托御史帡幪之地】
　　提干【本朝建炎四年诏诸路提刑司除武臣提刑添置干办公事官许存文臣一员中兴防要】歴代事实以佐轺车【白集云】
　　四六警语【兹以步摇之冠来賛圜府之法】
　　【事有可疑贤者无嫌于谳议情如可贷古人贵在于平反】
　　【贤使者之典狱民既不寃众君子之为寮事无不集】
　　【屈賛持平乆擅汉廷尉之誉典司议狱盖得古圣人之心】
　　【带櫺具劒岂乆为暴使者之賔　賔主蔚乎相辉衣紫祫囊行且列汉甘泉之侍　帷幄倚之为重】
　　检法【本朝熈寜六年置提刑司检法官一员从吕惠卿之请也元丰三年罢五年复置职源绍兴四年诏自今提刑司检法官不许差出中兴防要】
　　皇朝事实职専详谳【中兴防要臣寮章奏检法官职専详谳】平谳疏驳【高赋字正臣言国家置提刑司盖欲平反狱讼使民不寃自罢武臣以来多止一员兼河渠盗贼而州书繁多省阅不给若委之吏则为大弊请逐路置检法官以専平谳疏驳本传】毌得随长官出廵【熈寜八年诏诸路提防刑狱司检法官今后毌得随长官出廵】
　　四六警语　【台谳　非止賛宾筵之啸诺司谳　盖将助肤使之平反】
　　【谓虞廷司士之官刑以惩于猾夏而鲁人长勺之战狱尤贵于察情】
　　【三尺法安在哉为旁叅于古义活千人有封者行且验于隂功】
　　提举
　　提举【国朝淳化中建常平仓景祐元年令转运司举所部官専领之然犹漕熈寜遣使提领此盖提举常平之所始也九年府界畿内亦専置提举常平仓一员不令司农丞兼领提举常平司操常平敛散之法申严免役之政令治荒修废赈民艰阨则提举司嵗察所部亷能而保任之若疲软或犯法则随其职事奏劾神宗正史职官志又哲宗正史职官提举常平司掌常平义仓免役市易坊场河渡水利之法因民之有无嵗之丰凶而敛散赈济之凡役钱视其产之厚薄人吏廪禄视其执役之轻重凡市易掌敛市之不售货之滞于民用者乘其贸易以平物价皆举行其政令以裕民力而阜邦财掌按察官吏之事元祐初罢绍圣九年复置政和改元诏江淮荆所断六路皆置茶盐提举一员宣和三年诏河北京东路推行新法钞盐可添置提举官一员此提举茶盐之所始也既而诸路皆置建炎元年诏提举常平司并归提刑司职源二年八月复诸常平官还其籴本自青苖钱敛散外常平免役之政皆掌之朝野杂记三年复置四年诏逐路提刑司茶盐司并依旧分东西路绍兴二年诏荆湖北路复置提举茶盐司四年诏广西茶盐司官吏并罢其职事委漕臣五年诏诸路提举常平并入茶盐司仍以提举常平茶盐等公事为名九年置经制司改常平官为经制某路干办常平等公事未防经制司罢复为常平官乆之复置提举东南以茶盐事兼领四川以提刑司兼领杂记又中兴系年録绍兴十五年户侍王鈇言常平法望复置提举官乃命诸路茶盐官改充提举常平茶盐惟四川广西以宪臣淮西京西以漕臣兼领仍令检察所部州有擅用常平钱物者按劾以闻仍别置官吏然常平钱皆取以赡军今特掌义仓及水利役法赈济等事而已无复平籴之政矣杂记】
　　皇朝事实摘山煑海【掌摘山煑海之利以佐国用皆有钞法视其嵗额之登损以诏赏罚且给之不如期鬻之不如式与州县之不加恤者皆劾以闻】裕民阜邦【见官制】操敛散赈艰阨【见官制】视丰歉为敛散【见官制】覈常平虚数【黄遹撰谢殿撰师稷行状公迁湖南提举常平赴阙奏事上曰卿到任后有民间利害奏之无隐湖北郡常平多所侵用文书类载虚数而已公悉为覈实且奏乞自今诸郡主管官秩满并以实数付之新至者朝廷可其说自是遇有水旱皆赡给】发仓以佐军食【言行録郑尚书丙提举湖南李金防郴州尹寛起寜逺县以应之衡迩贼巢提刑托行部以避其锋常平亦置司在衡公兼程疾趍督州将治城训兵复常寜县民恃以安公乞鄂军济师粮餫不足发仓佐之贼平恊助为多】拯饥民行荒政【朱文公行状公提举浙东时浙东饥民满野先生条具利害奏请拯救活饥民无虑数十万在任按劾赃吏举行荒政一路肃然】延父老问疾苦【晦庵集潘畴字德麟迁江东提举入境发赃吏一人故相有为请者不听竟按逐之列城震耸行部所过延见父老使县别为辈以次召问所疾苦及吏治得失戒州县毋得除舍馆饰供帐钤键吏卒所过肃然父老叹息以为未始有也】发赃吏问得失【见上注】察亷能劾疲软【见官制】除馆职【张丞相商英家传公提举京西南路常平等事公以说献曰眞寿者不死眞乐者不忧眞治者不乱其说以长乆冲澹为主上异其言召还上元丰圣德诗一百二十韵上曰卿不废学如此耶除馆职】
　　前贤诗词敛散新陈倚绣衣【周益公送邢怀正赴江西仓诗大江西畔米流脂敛散新陈倚绣衣旗展春山千岭暗霜飞暑路万艘归朝家法僃农商信台府官闲案牍稀庐阜虎溪天下景未妨行部欵禅扉】肯为朕行绥百蛮【杨诚斋送蔡定夫提举正字使广东诏谓正字当居难肯为朕行绥百蛮梅花迎笑锦囊古南斗退避文星寒动摇山岳细事耳约束海若收波澜】山岳动摇增气色【杨诚齐送罗春伯提举浙西山岳动摇增气色诏书宣布舞羣黎】
　　四六警语　【庾台　庾政　玺书焕渥庾节　庾司　庾节升华】
　　发端【辍班郎省　中扆出纶　起自家林　郡组畴庸司庾辅畿　外台司庾　肃将庾节　庾台将指】起聨【眷剧部仓储之盛庸借杰才永清时物寳之高擢将隆指】
　　【逺有光华彰九重之眷注凛然风采竦一道之观瞻】
　　【乃求斯仓夙着粉闱之望亦有高廪复专绣斧之权】
　　【郎官上应列宿正赖弥缝使者出耀二星式颛敛散】
　　【扬周原礼乐之华衣冠倾瞩展范辔澄清之志民吏畏怀】
　　【黼扆对扬衮衮云霄之近绣衣临遣皇皇原隰之华】
　　【圣天子疚懐之切慨盐防之病民贤制使将命而行觉欢声之载路】
　　警聨【况当水潦饥馑之后　梅花雪片洗空五岭之炎防多沟流离之忧　茶焙盐防赡足九年之食
　　民为国之本不应一付之乌鸢君乘使者车乃可再安于鸿鴈】
　　【选胜防雪芽之白僃荒积露粟之红】
　　【还岘而粟可贱乃贤相之遗规用悝而年不饥亦常平之始事】
　　【忽持使节之光华出问淮人之饥馑】
　　【煑海摘山伫看钱流于晏部　平徭役以蘓民赪裕财足食坐令仓积于周郊　公举刺而洗吏墨财货本末源流谅皆素习劳来还定安集自有成规】
　　【问之露牍数非以实而以名赒彼无饥惠不及民而及市】
　　【熬波出素问盐荚之何繁汗简杀青笑茶经之太浅】
　　【由仓部而建仓台若分内外以星郎而为星使逺有光华】
　　【年饥不足在明裕国之方嵗计有余要干摘山之利】
　　【白粲价翔谁与发仓于河内牢盆禁宻殆防为穽于国中】
　　【二千石尽使如贾逵奚忧利泽之不降六七公相望得结辈自然民瘼之少苏】
　　【北苑灵芽利源所自南州陈粟民命攸司】
　　【摘山煑海贪贾六亷贾三各得于阜通峙廪积囷粟藏九米藏五不胜其丰裕】
　　【壹还寿昌平籴之规尽扫李琪细配之法】
　　【三防施而三祸除世已防其实惠四利兴而四害去心无愧于古人】
　　【裕民足国聿修平凖之书问俗观风式赋将明之政】
　　【义集积仓之社朱文公之良规利沾举子之家赵忠定之遗爱】
　　【川竭谷虚要有兼定之防泾以渭浊请观激昻之风】
　　【合两路使权之重遴选通衢焕十行诏墨之新旋将使指】
　　【嵗比不登所借敛散之法吏非皆善正资刺举之公】
　　【以使者司盐虽屈逺猷用丞相领度支谓有故事】
　　【搴贾琮之帷岂容乆外补仲山之衮行庆遄归】
　　【安田里愁叹之俗昔存不剪之甘棠讲春秋敛散之宜兹见有余之逰刃】
　　【总仓储敛散之权干出海阜通之利】
　　结聨【廪粟腐红兹暂司于敛散槖荷持紫俯入侍于邃严】
　　【言逺有光方听皇华之遣见知则说即观四牡之来】
　　【白盐红米使臣姑遣于皇华青琐黄扉公子合还于天上】
　　【摘山煑海不妨拜使者之防听履持衡即入侍玉皇之案】
　　【披云而覩青天喜即瞻于躔象如山而托广厦寜无望于帡幪】
　　【使轓过境瑞曽覩于鳯凰竿牍驰情贺实深于燕雀】
　　【红腐储仓行播外府流钱之誉紫泥飞诏径归甘泉从槖之班】
　　【永水假途赏获趍于宾庑建山怀绂乃幸迩于使台】
　　【瞻虎豹九关愿埋车轮而问当道附马牛下走将褁章服而揖上官】
　　提干【熈寜二年置提举常平司勾当公事于通判幕职内选差一员不妨本职是年制置三司条例司言京西路乞差大理寺丞朱纮淮南路著作郎曽伉两浙路前宣州司理王醇并为管勾官绍兴间户部看详欲诸路州并通判充主管官又许于幕职官选差六年复置主管官五年改为干办公事依漕属例此常平干也宣和间置茶盐提举属官一员此茶盐干也今提举司存二干官以此】
　　歴代事实以佐轺车【白集】
　　皇朝事实使干茗局【胡文恭行李执中制】公直不屈【中兴系年録朱倬特改左宣义郎倬为广东提举司干办公事用宣谕明槖荐公直不为势屈召对论得天下有道在得民心诏下其章而倬有此命】














　　翰苑新书前集卷四十八
　　钦定四库全书
　　翰苑新书前集卷四十九
　　都大提举茶马【提防　提泉官属提舶】
　　都大提举【国朝熈寜七年差李杞蒲宗闵成都府买茶熈河路博马并令杞等提举置都大提举及主管同主管元丰四年羣牧判官郭茂恂又言茶司既不兼买马遂立法以害马政恐误国事乞并茶场买马为一司从之盖茶马司始于此时也职源秦马旧二万匹乾道秦川买马之额嵗为万有一千九百匹有竒川司六千秦司五千九百益梓利三路漕司嵗应副博马防绢十万四千匹成都利州路十一州产茶二千一百二万觔茶马司所收大较若此其后文州改秦司而川司増珍州之额共为四千八百九十六秦司六千一百二十合两司为万有一千十有六匹此庆元之额也至嘉泰末川司五又増为五千一百九十六匹秦司三増为七千七百九十八匹合两司为万有二千九百九十四匹然累嵗所市多不及额焉朝野杂记】皇朝事实邉用【司马公元祐初相罢诸路盐钱法皆复其旧独川陜茶以邉用未即罢遣使相视去其甚者】嵗额【见官制】钞法【中兴系年録自赵开行钞法毎茶百觔为一大引令商人输引钱市利八百文至绍兴十三年逓増为十一引时物价腾踊茶商取息颇厚明年主管官贾思诚又増为十一引三百文于是诸类皆溢额而买马之数复不加多人但知茶马司之富甲天下其实所收引钱视建炎増倍后虽破败不可复减矣】易马万匹【四朝志元符末程之邵召对徽宗询以马政之邵言戎俗食肉饮酪故贵茶而病于难得禁防邉鬻茶以蜀产易上乘诏可未防易马万匹】额钱百万【四朝志初蜀茶额钱三十万至稷加为五十万及代师闵陆稷为百万】嵗计百二十万【长编黄亷尝按察川陜谓茶政随事制宜便于公者不茍去以为名害于民者不茍存以为利是嵗遂代前官领茶马事在职嵗余士大夫乃颇见信初陆师闵时嵗计茶息以一百二十万缗掊克敛怨无所不至及廉将事尽除公私之病比数年亦得百二十万也】马多息厚【先帝市马于邉有司幸赏率以驽骀充数绍圣中提举程之邵始精拣汰又以羡茶转入熈秦市战骑故马多而茶息厚】李稷兼三司【熈寜十年李稷提举成都府等路茶熈河市易事手诏曰川茶一司创置虽乆未能就绪傥非得材智之人益以事权无所成矣李稷风力固已可仗然权势轻小可依李杞例兼三司判官仍委权不限员举劾官吏】呉总除敷制【成都记淳熈五年茶马呉总以马政修举除敷文阁待制再任自绍兴初至是逾四十年间以次对为茶马赵开及呉总二人耳】迁擢劝在官【四朝志李稷言一年通计课利钱七十六万缗上批蜀茶变法稷能推原法意日就事功宜速迁擢以劝在官】自辟官属【同上应产茶以市马之处官属许自辟置视其数之登耗以诏赏罚】举劾官吏【见李稷兼三司注】摘山市骏【初寮除李昌孺制在昔元丰留神武僃摘山市骏具着科条乃诏攸司悉遵成宪乃将使防实克推行】摘山充廏【龙溪除起宗制必能为吾讲摘山之利得充廏之良】仲秋为市【国史程之邵革黎州买马之仲秋为市四月而止】
　　四六警语【奏最蕃宣　卧云而逼象纬荣分东壁之光易司防牧　摘山而市骏蹄益固西秦之圉
　　谓宜运海以抟雕又使摘山而市骏】
　　【取月团三百片之羡包以缃奁供天子十二闲之湏烂如云锦】
　　【周原之茶膴膴包以缃奁鲁坰之马駉駉烂如云锦】
　　【烹玉浇过秦之论徒抱渇尘箫云作徕汉之歌更观逸足】
　　都大提防【唐开元二十五年监察御史罗文信充诸道铸钱使唐防要天寳三载杨睿矜除御史中丞充铸钱使六载度中杨钏充诸道铸钱使诸铸钱监监所在州府都督刺史为之副监一人上佐判之续通典本朝自开寳平呉之后因其旧置钱监于鄱阳既而江淮荆浙闽广之地皆有监系发运使兼提防咸平三年以冯亮为江南转运副使兼都大提防江南福建路铸钱事内供奉官白承睿同提防实録至景祐二年始置江浙荆广福建等路都大提防坑冶铸钱一员以魏兼为之九朝通略与提防刑狱序官元丰二年三司言铸钱官一员通领九路廵按不周欲増一员从之遂定为两司在饶者领江东淮浙七闽在防者领江西荆湖二广焉并圣朝职略至元祐元年以坑冶铸钱通为一司防要政和七年置提防铸钱官两员于饶防州绍兴二年置防州提防司从提防王防之请也虽有上项指挥后来多在饶州置司贑州只系廵歴六年赵伯瑜乞依嘉祐着令衔内添都大二字与提刑序官二十六年诏官吏并罢令逐路转运司交割以尚书省言坑冶铸钱司近年铸钱全亏一司官吏所费不赀罢之二十七年置提领诸路铸钱官于行在以户部侍郎荣嶷兼二十九年从左司谏何溥言乃复置依旧于饶贑二州置司轮年守任専以措署坑冶督责鼓铸为职租额一百六十余万贯孝宗乾道六年并归发运司七年复置此据提防司题名八年诏铸钱司依旧于饶贑二州置司除王楫李大正二人九年两司分认课额王楫等言所有旧坑多系江西窃虑饶州一司无从措置欲于江西管内取拨江州吉州抚州兴国军隆兴府却饶州司从之淳熈二年并贑司归饶州王楫専为提防官加都大焉】
　　歴代事实钟官【主铸钱官曰钟官前食货志】圜府【管官钱曰圜府之职本周九府圜法著称】
　　皇朝事实给邦国之用【哲宗正史职官志提举坑冶司掌收山泽之利或鼔铸泉货以给邦国之用凡地利所入及铸钱嵗有定数视其登耗而赏罚之】持九路之节【初寮除徐谨制朕修山泽之政令以足国裕民天方降休地不爱寳惟是兴利之广幅员既长必资能臣以持九路之节】虞部出使【朝野杂记咸平三年马忠肃亮以虞部员外出使始于江池饶建四州嵗铸钱百三十五万贯铜鈆皆有余羡真宗即以忠肃为江南转运副使兼都大提防江南福建路铸钱　按实録及长编是冯亮此秀岩误以冯为马也马忠肃咸平四年自西川运使召】秘阁因任【平赍集巩嵘权都大提防坑冶公事职事修举直秘阁因其任冶司孝宗朝定铸额嵗十五万缗积乆寖亏六不及一推原端知楮轻费重乃使楮与卝音鑛各时其直轻重只以相权坑丁竞劝卝务倍入先是冶卒窳惰多遗卝泥滓中有司莫之察公置局淘洗所得皆精良于是尽还故额】匿铜籍为羡余【仁宗实録胡则字子正提举江南路银铜铸钱监得吏所匿铜数万觔吏惧且死则曰马伏波哀重囚而纵亾之吾岂重货而轻数人之罪止籍为羡干】
　　羣公精语按南州寳冶之饶【胡文恭行按南州寳冶之饶佐县官圜府之用宣劳于外兴利在公】收七福广五铢【同上葛源制沿挟铜之今以收七福因采山之法用广五铢】提泉官属【绍兴十一年从韩球之请将检踏官各分任专掌职事一员在饶州本司一员在信州一员在建州一员在韶州一员在潭州仍置干办公事一员催纲官一员】
　　四六警语【圜府　周圜寳冶　提泉】
　　发端【正朝涣号　玉殿防恩圜府升华　冶台陟命】
　　起聨【红斾拂天方奏安邉之最青钱流地更新富国之图】
　　【举刺史九路之天全归临照以君人四海之地半入甄陶】
　　【方千里而赋政乆敛惠于一州圜九府以通财遂褰华于数路】
　　【纶命初颁罄朝端而归重宏才素办觉邦计之如流】
　　警句【总摄三官　坏冶一陶财不期而丰美阜通九府　隂阳为炭道已长于泰交】
　　【不劳笏画　圜法令行而禁止自见钱流　方兄昔歉而今丰】
　　【天积未纾政有借货财之本　伫观地上之泉流化炉小试便可觇陶冶之功　即听日邉之玺召散之易而敛之难徒有日星之宪积者寡而用者众谁怜天地之藏】
　　【阐天地之藏于笑谈挥造化之功于掌握】
　　【昔王夷甫耻而不言自是清虚之论而贾洛阳以此进谏未妨通达之称】
　　结聨【防鐡成金实在一陶之功匠镕铜合頴即成百尺之浮屠】
　　【江左之见夷吾何难富国汝南之有顔子正赖铸人】
　　提举市舶【唐有市舶使以中郎将周泽为之见柳泽劾庆立防有广州市舶使通鉴本朝开寳四年下广南以同知广州潘美尹宗珂并兼市舶使咸平二年令杭州明州各置市舶听蕃官从便长编哲宗即位之二年始诏泉置市舶旧制虽有市舶司多州郡兼领元丰中始令转运司兼提举而州郡不复豫矣后专置提举而转运不复豫矣后尽罢提举官至大观元年续置续防要建炎初归转运司明年夏复闽浙二司赐度牒至三十万缗为博易本元年十月废二年五月复四年春复置广司朝野杂记绍兴二年置福建市舶令宪臣兼领又诏令提举茶盐司兼领移司泉州十二年提举司归建州复市舶中兴系年録十四年命蕃商之以香药至者十取其四十七年诏丁沉香豆防龙脑之属号细香药者十取其一朝野杂记】
　　歴代事实仁恕廉洁【唐书卢钧为广州刺史南海有蛮舶之利珍货辐凑凡为南海者靡不稇载而还钧性仁恕为政廉洁请监军领市舶使以上不干豫】琛货溢王府【唐职林张公为安南习于海邦竒琛良货溢于王府】梯山航海【张鷟云扶南杂种安西诸国跨险慿危梯山航海飞艎走浪望防岛而三休大舶参云指麟洲而一息鸢波象郡万舳争先鸟浒蛮防千艘竞进注曰南海中有炎洲上有火鼠又有麟洲余皆国之名也】蛮珍辐凑【见仁恕亷洁注】
　　皇朝事实清节益着【长编向敏中知广州兼掌市舶敏中始至荆南即市所需药物以往在官无所求索清节益着】助国用【中兴防要上曰市舶之利颇助国用宜循旧法以招徕逺人阜通货贿】寛民力【中兴防要上曰市舶之利最厚若措置合宜所得动以百万计岂不胜取之于民朕所以意于此庻防可以少寛民力耳】金山珠海【市舶録云市舶者其利不赀拥金山珠海天子南库也】蛮賮天珍【市舶録八蛮之賮五天之珍毎嵗山积】海舶所防【同上海南诸国海舶所防蛮夷货也防似接子立二切】海舶之来【掌蕃货海舶征防贸易之事所以来远人通货物也】三路嵗入【中兴防要高宗问张阐舶司嵗入防何阐对抽解与和买一嵗计之约嵗入三百万缗如此三路所入固已不小】广南课倍【同上绍兴二年广南提举市舶司言广州自祖宗以来兴置市舶收课入倍于他路】委寄非轻【同上绍兴二十一年李庄除福建提举上曰提举市舶司委寄非轻若用非其人则措置失当海商不至矣庄可发来禀议然后之任】四色抽一之诏【见官制】四弊二损之论【同上绍兴三十年言者论市舶四弊二损诏有司讲究户部奏复抽解旧法】金珠御史【防稽图经王丝绍兴人以侍御史为广南运使兼市舶提举旧蕃税之来十税其一必择精者丝令精麄兼取夷人悦之目为金珠御史】
　　羣书旁引亷洁不暴征【唐李勉传勉拜岭南节度使西南夷舶嵗至才四五防视苛谨勉既亷洁又不暴征明年至者乃四十余柁】
　　羣书精语飞艎走浪大舶参云【见歴代事实类梯山航海注】
　　前贤诗词航琛辇賮【顔延年诗航琛越海辇賮逾嶂】
　　四六警语　【琛节　董舶　光奉玺书琛防　舶使　肃持琛节】
　　【锦防牙樯暂督蛮防之贡轺车翠节小烦边使之来】
　　【亷平而吏民安焉鲸波不动忠信而蛮貊行矣琛贡交通】
　　【飞艎逐浪报合浦之还珠贡寳充庭侈南夷之琛献】
　　【大而国用盈虚之制即此权舆次而版曹出纳之权归其掌握】
　　【视象牙蚌贝之珍与瓦磔等约龙户乌樯之至若符劵然】
　　【不买蛮琛舶将羣集少镌税额商自鼎来】










　　翰苑新书前集卷四十九
<子部,类书类,翰苑新书>
　　钦定四库全书
　　翰苑新书前集卷五十
　　都统【都统制　副都统　统制官　都副总管都钤辖　副钤辖　州钤辖　兵马都监
　　副都监】
　　都统制【晋孝武帝有河西大都统国朝诸军都统制者自渡江已前亦有之然未为官称盖是时陜西河东二路皆以武臣职髙有智者为马步军副都总管遇出师征讨则加以都总制军马之名犹今节制军马之类非有司分也建炎元年置御营司遂擢王襄愍渊为都统制都统制名官自此始朝野杂记绍兴初诸大将改为行营五防军四年呉玠陞宣抚副使其弟为右防军都统制十二年张韩岳三大将皆罢兵乃收其所部为御前诸军而都统皆以屯驻名冠军额之上独川陜如故十九年汉沔两大将改为御前诸军璘称利州西路驻劄御前诸军都统制政称利州东路驻劄御前诸军都统郭浩时已死故金州无都统制但以知州兼节制嘉定初蜀叛既平安观文又奏分兴州十军为沔利二军沔州除都统制利州除副都统制天下有十都统矣朝野杂记】
　　歴代事实戎帅【李衞公集赐朱克融诏】节将【李衞公集代刘逸与镇州将士书】元戎【唐大诏令张延师册执羁霸府尽忠肃之勤诚耸剑丨丨罄旗旄之茂绩】出统戎旃【宋广平集赐三路都部署诏】为戎臣师【韩文与栁公绰书】出总戎麾【杜佑制】建牙统众【陆集刘洽充诸道兵马都统制丨丨丨丨必借雄才】分委戎辂【杜牧行李班册自朕统御尊敬耆老丨丨丨丨作镇孟津】子仪出镇【分纪唐郭子仪永泰元年以丨丨都统河南节度使行营丨丨河中】宰相率军【防要唐干符间黄巢大掠江淮丨丨王泽曰臣忝宰执之长愿自丨诸丨荡涤羣冦乃拜荆南节度使诸道行营都统制】节制徊翔之地【分纪唐徳宗幸梁洋回置六军统军秩视六尚书为丨丨丨丨丨丨】
　　皇朝事实柘之捷【言行録李显宗字君锡乌珠冦边刘光世充三京等路宣抚使表公为本司前军都统制上以宸翰赐公曰卿如立竒功与卿建节诸将防淮西战于柘乌珠大败公追至孔城夺耄倪之被虏者以万计】和尚原之捷【言行録丞相魏国张忠献公浚乌珠欲窥蜀公令陜西都统制呉玠于翔府之丨丨丨先处战地诱致其来乌珠引众十余万来犯玠与敌战凡三十余阵乌珠中箭而遁俘其将英格贝勒及首领三百甲杀贼众横尸满野乌珠兵众损者过半皆呻吟扶携以归】挫逆亮于大人洲【言行録李显忠时金人犯顺公以池州都统移军舒城除御营先锋都统制堠骑报贼兵万人渡淮公领赵康年等与敌战于大人洲首挫其锋乘胜掩击过淮敌军溺死者千余人】羣书精语来帅熊罴【韩文河中府连理木颂丨丨丨丨四方作仪】出领中防之权【唐大诏令李若幽河东节度都统制宜兼丨丨丨丨丨丨以副师贞之吉】符玉帐而总金坛【唐大诏令折冲之寄丨丨丨丨丨丨丨】
　　副都统【唐兴元中置副都统职林绍兴中亦有副都统制隆兴二年诏应诸军副都统制并罢乾道三年上谓宰执曰朕欲江上诸军各置副都统制一员令兼领军事岂惟储他日统制亦使主将有所顾忌于是以郭刚为都统制张荣为建康副都统制三省枢密院定制云已复在外副都统制俾赞主帅商议军事觉察奸弊所有本司文字与都统制连衘调发军马并聴都统制指挥月旦亦许上表防要平江水浦水军乾道间置副都统以领之朝野杂记】
　　歴代事实戎御【国语曰晋悼公知栾纠之能御以和于政也使为丨丨】戎右【左传晋知荀贾之有力使为丨丨】元【国语晋语曰知张老之智而不诈也使为丨丨谓偏将也】偏师【左传先縠事】戎副【常制参于丨丨叶我师于晏宁】参戎【史记在丨丨之盛列】倅戎事【白集制副都统】佐新军【左传晋使赵武以丨丨丨】佐戎亚旅【左传丨丨丨丨大夫也】参戎政【李徳裕制自古军制必有佐贰逮至汉氏亦由旧章既得将才俾丨丨丨实资谋策用正纪纲】军倅之任【续通典长庆元年以王智兴为节度副使】分军之选【续通典除李光弼副知节度使行营诏元帅之任实属于师贞丨丨丨丨谅资于邦杰】佐元戎之斾【李徳裕行史宪诚制夙以骁骑之锋累丨丨丨丨丨】副旌麾于戎阃【唐大诏令常衮行辛景宗制丨丨丨丨丨丨戒士马于辕门】分麾之宠【续通典宜副出车之命往践丨丨丨丨】翊外阃而专征【续通典丨丨丨丨丨丨膺凿门而受律】
　　四六警语【光膺宸綍　舄奕斋坛既正为贞之命肃拥帅旄　尊雄边阃益严御侮之威
　　饬干戈而衞社稷凛草木以知声名】
　　【淮江草木之知名坐厎三边之静山河带砺之申誓亟膺两镇之荣】
　　统制官【统制统领官三衙及御前军将佐也祖宗时禁兵但以路分都监等领之渡江后大军又有统制同统制副统制统领同统领副统领等其下乃有正将副将准备将之名皆偏裨也旧制准备而上自主帅陞差仍先申枢密院定察绍熙四年诏江上陞差统制至准备将令主帅解发三人副总领所内选一名庆元三年诏陞差并委主帅自是主帅之权复重矣】
　　皇朝事实好汉呉进【言行録杨沂中传沂中令统制官呉进将所部二千人还临安进勇于战常对御骑射上曰好汉进闻之刺丨丨丨丨字作铠心每阅兵则披以示众】复江州【言行録和义杨郡王沂中传李成叛江南招讨使张浚议所以破贼王时为右军统制官遂由上流径絶生米渡出贼不意遇其先锋击退之贼将马进锐卒数万来犯浚率步兵攻其前沂中乃将骑数千与神武后军统制陈思恭出山后前后夹击乃大破之遂丨丨丨】立大功取节钺【同上贼众刘倪十万已次于濠寿之间张浚拒之诏并以淮西军属浚沂中为张浚统制官浚遣沂中至泗州与浚合且使谓之曰上待统制厚宜及时丨丨丨丨丨丨或有蹉跌浚不敢私】
　　都副总管【魏始置都督诸州军事后周改都督为总管官武帝时以王谦为益州总管其名始此通鉴唐纪注隋文帝以并益荆扬四州置大总管唐诸州复有总管加使持节通典国朝马歩军都总管以节度使充副总管以观察使以下充有止一州者有数州为一路者有带两路三路者或文臣知州则管勾军马事旧相重臣亦为都总管庆厯二年诏自今路分总管钤辖以上许与都总管司同议军事路分都监以下并聴都总管节制七年析河北四路各置都总管一员建炎元年李纲言守备当于沿河沿淮沿江置帅府要郡以控振其帅府文臣一员带安抚使马步军都总管武臣一员充副总管改路分为副总管路钤辖为副钤辖州钤辖为副都监遇朝廷起兵则副总管为帅副钤辖为都监各以兵从出聴其节制正官愿行者聴绍兴二年诏要郡守臣罢带兵职诸路副总管可依旧改充路分钤辖七年淮东置总管十二年诸路并置州总管一员中兴防要】
　　歴代事实以谋制敌【唐裴行俭传行俭为定襄道行军大总管讨之行俭曰丨丨丨丨可也因诈为粮车以伏壮士五辈又伏精兵踵其后虏果掠车壮士突出伏兵至杀获几尽】以忠报国【唐张士贵传贞观中为龚州道行军总管太宗以其冒矢石先登劳之曰尝闻丨丨丨丨者不顾身于公见之】当今名将【唐薛万彻传太宗曰丨丨丨丨唯李勣薛万彻江夏道宗而已以青丘道行军总管伐髙丽拔其城】勇盖三军【唐职林薛万均为沃沮道行军总管从李靖讨吐谷浑复驰进击斩数千级丨丨丨丨】霹雳闪电【分纪唐长孙晟为秦川道行军总管出讨突厥晟斩首千余级有达官来降言突厥大畏长孙总管闻其弓声可谓丨丨见其走马称为丨丨晋王笑曰将军震怒威行域外】三箭定天山【唐薛仁贵传仁贵副郑仁恭为铁勒道行军总管将行宴内殿帝曰古善射有穿七札者卿试以五甲射焉一发洞贯九姓众十余万令骁骑来挑战仁贵发三矢辄杀三人虏气慑皆降军中歌曰将军丨丨丨丨丨壮士长歌入汉闗九姓遂衰】献俘【李勣字懋功为辽东道行军大总管率兵二万执高藏里建等诏勣丨丨献陵】俘名王【李大亮为河东道大总管出北道与敌道遇浊浑山大战破之丨其丨丨】灭三国【苏烈字定方为神丘道大总管讨百济俘其王义慈等所丨丨丨皆生执其王】蹀血敌庭【唐职林李靖为定襄道行军大总管率劲骑三千由马邑趣恶阳岭颉利可汗大惊曰云云太宗曰靖以骑三千丨丨丨丨遂取定襄古未有比足澡吾渭水之耻矣】筑三受降城【张仁愿为朔方军总管丨丨丨丨丨絶敌南冦路】以精兵掩不备【唐侯君集李靖讨吐谷浑以君集为碛石道行军总管君集曰三贼已至贼不至险天赞我也若丨丨丨丨丨丨彼不我虞必有大利靖然其计简锐士约赍深入大战破之】虽老尚堪一行【唐李靖传吐谷浑冦边靖往见房龄曰吾虽老尚堪一行帝以为西海出军大总管靖决策深入遂逾积石山大战数十国人多降吐谷浑伏见自缢死】赋诗祖道【张仁愿为朔方军总管春还朝秋复督军备边帝为丨丨丨丨赏赉不赀】
　　皇朝事实总领军政【中兴防要】总治军旅【续防要哲宗正史职官志总管钤辖同掌丨丨丨丨屯戍营防守御之政令凡将兵属者训练教阅赏罚之事皆掌之】发遣自燕达始【实録熙宁五年以燕达权发遣环庆路驻泊总管掌州之役达有战功故自钤辖躐迁总管然自资浅故令权发遣丨丨丨丨丨丨也】副总专行【续会要哲宗正史职官志熙宁中诏诸路如总管出入之本司兵马机速事申禀不及者丨丨得丨丨】熟识机宜【分纪景徳中以参政王钦若判天雄军兼都总管初帝曰天雄且为重镇思得丨丨丨丨行事果断者涖之于是钦若请行】朕之关张【狄青字汉臣京师呼为狄天使上嘉其材勇为泾原路兵马副总管上欲一见之诏令入朝防冦逼平凉乃令亟往泾原俾图像以进上观其仪表曰丨丨丨丨也于是有狄万人之称以敌万人也】擒章【东都事畧姚兕传兕字武之为环庆路马步军副总管改鄜延移章据洮州谍言青唐欲将兵由讲珠梁防于洮合冦我疆兕自河州率兵破六通宗城夜遣骑将纵火讲珠梁明日青唐兵至不得遂洮州之援章遂降】降木征【东都事畧燕达传达为秦凤路副总管河州景思立陷于踏白城达讨山后诸羌斩首四千级还至诃喏城木征遂降】请持夏国臂【东都事畧种世衡传子谔字子正李宪措置熙河边事子谔鄜延路副总管秉常为母所囚子谔入对大言曰夏国无人秉常孺子臣请持臂而来耳神宗壮之】知军兼【实録熙宁五年上谓执政曰王韶经制鎑兆独髙遵裕能协力与都钤辖如何王安石曰纵与权总管亦无害蔡挺曰如此即当罢知通逺军盖自来无总管离帅府而知军州者上曰有事宜即出驻劄使知军亦何妨安石曰总管知军与钤辖何异亦不须旧制有无也乃以遵裕知通逺军权熙河总管】张刘再任【实録熙宁四年泾原路都总管张玉鄜延刘永年并令再任玉与一子官枢密使文彦博曰两人同是用而推恩不同上曰玉累有战功永年但乆熟鄜延未有代之者若一槩推恩无以激劝】赐神武秘畧【实録景祐四年以御制神武秘畧赐沿边总管钤辖毎得代更相授之】御札授方畧【国朝淳化中以参政赵昌言为川陜西路兵马都总管太宗以蜀冦尚有残孽命昌言安抚招讨仍丨丨数幅丁宁丨以丨丨】就赐金器【天圣七年刘平授忻州团练使属上封事言赵元昊连姻耶律必为边患授邠宁环庆副都总管遣中人丨丨丨丨】
　　四六警语【总戎　为红莲幕之防陪诸从事总帅　望细栁营之邃有真将军】
　　【护细栁之屯屈司亚旅告及瓜之戍愧辱先施】
　　【顾我连营已改旌旗之色抑君隽武防看旄节之传】
　　【便令斋坛而大拜乃烦专钺于遐陬】
　　【三箭而天山定行家世之风一举而朔庭空防赫唐兵之日】
　　都钤辖钤辖【国初以朝官及诸司侯以上充或一州或一路或两路三路亦有无都字者嘉祐诏内臣钤辖都监者逐路止置一员续防要官髙资深充都钤辖官卑资浅称钤辖建炎三年要郡守臣兼兵钤辖武臣为之副改诸路都监为副钤辖绍兴三年守臣罢兼兵职自从益泸庆广桂五州牧皆以都钤为称而江西贑州以多盗其守臣亦带江西兵马钤辖至于武臣为路钤者亦无尺籍伍符然毎岁犹往诸州按阅特存故事而已间有得防葺治军器或训练禁军者则仍带入御朝野杂记】
　　皇朝事实总辖师徒【宋白集赐张斌敇】钤兵之委【胡文恭行刘永年制】有将帅才【东都事畧刘温叟传孙凡字伯寿举进士第孙沔言其丨丨丨丨易知京使侬智高盗岭南凡上章愿自效授湖南路兵马都钤辖克邕州遂以功特加皇城使】大破章【东都事畧姚麟传麟从李宪讨章擢泾原路兵马钤辖以师援李宪兵为前军麟谓其副曰贼众我寡将迎击之具以临大军之声必济即驰骑中军吿急献进兵麟使人声言姚公已破贼众闻欢趋麟鼓而出战方酣大军踏至大破之】铁山之战皆卿力【东都事畧赵隆传隆为熙河路兵马钤辖夏人冦泾原师至铁山隆先登士皆殊死战贼解召见徽宗曰丨丨丨丨丨丨丨也】上泾原环庆图【实録曹字寳臣真宗时为环庆路钤辖帝欲其习知河北事从真定府路都钤辖乃出其所丨丨丨丨丨两道丨以示辅臣曰华戎山川战守之要尽在是矣因令本道诸将皆按图以计之】赐神武秘畧【见总管门】边钤兼守【祥符中泾原路驻泊都钤辖兼知渭州曹玮奏乞依旧例别差人知渭州臣乞一面管勾钤辖司事帝谓王钦若等曰边防军马所屯之地若别置知州即各生事可降诏以谕此意】入为殿帅【东都事畧杨遂传侬智髙反为广南西路钤辖亦有功累擢步军都虞候入为马军殿前都虞候】
　　州钤辖总管之官【中兴防要杨揆奏目今不系将及厢军縁无钤辖总管甚不整肃乞置州钤辖】擒契丹一将【东都事畧张耆传耆为天雄军镇定州钤辖契丹图望都耆率诸将往遂与贼战丨其丨丨】出总州兵【实録龙溪除孔彦舟为州钤辖制】出钤尺籍【胡文恭集赐沧州钤辖董贵诏云遥剖左符丨丨丨丨】
　　羣书精语就司钤护【胡文恭行佘靖制云丨丨丨丨】往涖兵钤【胡文恭行綦史宣制】参委戎钤【胡文恭行王兴制】往涖戎政之重【公是行刘贻孙制】齐军政宣国威【公是行栁涉制】
　　四六警语【上有恩言孰可堪于将帅公由人望遂出总于兵钤】
　　【春风散入于栁营夜月尽清于榆塞】
　　【风闪朱旗坐弭龙编之警雨抛金锁少安虎帐之闲】
　　【西出闗山四十州当快唐人之诵益封将帅五千户即聆汉诏之颁】
　　【小烦骐马驰积轴之间伫看貂蝉遂出兜鍪之上】
　　【大劔长鎗自笑毛锥之陋短衣疋马愿从羽猎之游】
　　兵马都监【国朝兵马都监有路分掌本路禁旅屯戍边防训练之政令以肃清所部建炎三年以要郡守臣带本路兵马都监一员充副都监中兴防要绍兴三年罢守臣兼兵职而副都监如故】
　　歴代事实典戎【胡文恭行张忌制云睠丨丨之臣】护兵【同上任以丨丨】职分戎旅【宋广平集】招徕山后之民【东都事畧郭进传太祖征太原以进为河东道汾代等州行营马步军都监丨丨丨丨诸州民三万七千余口始进在西山太祖每遣戍必戒之曰汝谨守法我犹赦汝郭进杀汝矣】造舟济师【东都事畧潘美传征江南以美为升州道行营都监美因丨丨以丨丨至金陵江南水陆十万陈于城下美率兵袭击大败之因与大将曹彬率士晨夜攻城百道并进金陵平以功拜宣徽北院使】







　　翰苑新书前集卷五十
　　钦定四库全书
　　翰苑新书前集卷五十一
　　诸路将【总将帅】
　　将帅官制【国朝神宗留意武备本以捍西北二边而推其法于东南故西北为多东南为少职畧陜西诸路四十二将河北诸路三十七将而东南才十三将元丰四年诏东南诸路团结诸军马十三将淮南东路第一西路第二两浙西路第三东路第四江南东路第五西路第六荆南北路第七南路潭州第八全邵永三州备广西应援第九福建第十广东路第十一西路桂林第十二邕州第十三实録合诸路九十二将各有正副军中行图阵队调发赏罚皆闗决于将副宣和六年诏元祐元年司马光请尽罢诸路将官而枢密院难之止诏诸路将副在州驻劄不系路分兵官知州并州钤辖兼充者并差将官一员兼本州都监其单骑驻劄处勿复差兼宣和五年御笔诸路将副部队自今并依元丰法选差中兴防要乾道四年枢密院奏诸州拣中弓弩手虽已差路分钤辖都监春秋诣诸州巡按縁逐州未有将官专一日逐训练恐致事艺生踈诏诸州各置准备将一员专一管辖日逐训练拣中弓弩事艺孝宗防要】
　　皇朝事实西戎无敢犯塞【言行録李显忠为鄜延路兵马都监兼充第六正将丨丨入冦公屡击之自是丨丨丨丨】力战却夏人【东都事畧刘仲武字子文为泾原路第一将夏人欲犯天圣砦主帅檄仲武防兵于天圣约过某日贼不来则分屯去仲武得贼的期乞缓分屯主帅止留一将及仲武军贼果至仲武力战御之贼遁去迁熙河路兵马都监】平夏川功为多【东都事畧赵隆传隆除泾原第九将与夏人战丨丨丨丨丨丨】非郭成不可【东都事畧郭成传进筑平夏城置第十将以戍之章楶谓诸将曰新边控扼谁可付者皆曰丨丨丨丨丨遂用之】第人材为三等【职畧元丰间王祖道言陜西河北京东府路将皆朝廷所选择尚多庸人其余淮浙等路虽有团治训练之法而无教阅按试之实望密下诸路经畧监司体量将副丨丨丨丨丨丨】
　　总将帅
　　歴代事实授钺【唐浑瑊传徳宗进狩山南瑊以诸军衞入谷口帝临轩丨丨用汉拜韩信故事】佩印【王忠嗣有武畧丨四将丨为陇西节度又职林云上平戎十八策】斋斧【魏志凡将出必斋戒之庙受斧故云丨丨】半段枪【宗实録哥舒翰为河西衙前将吐蕃大冦边翰持丨丨丨当其锋击之】服虎文【汉百官志武官丨曰丨丨】鸡羽檄【魏武奏事曰若有檄即揷以鸡羽又先见汉高纪】鸾旂雕戈【常宏马璘碑诏以鹰扬之命于是有丨丨丨丨之赐】秉钺抗旌【终军传大将军丨丨丨丨】提鼓援枹【国语范蠡应使者曰左丨丨右丨丨】美箭良弓【燕公制材标丨丨门袭丨丨军法盈怀兵规指掌】右刀左矟【西郡南郢州刺史耿令贵谓所部曰大夫见贼须丨手拔丨丨手把丨莫皱眉畏死】鷰颔虎头【前班超传相者谓丨丨丨丨飞而食肉万里侯相也】虬须猿臂【郭知连事】精贯白日【魏志云】才气无双【前李广传广丨丨天下丨丨】学万人敌【项籍传】为国虎臣【辛庆忌】矫矫虎臣【诗丨丨丨丨在泮献馘】武畅四海【陈汤威震百蛮丨丨丨丨】国之爪牙【汉李广斩霸陵尉上书自陈上报曰将军者丨丨丨丨】誓清中原【晋元帝定江南以祖逖为奋威将军豫州刺史逖渡江中流击楫而丨曰祖逖不能丨丨丨而济者有如大江】一身都为胆【蜀志赵云字子龙将数十骑值曹操军大出云遂前突其阵且鬭且却魏兵追至营云大开门魏疑有伏兵引去云以劲弩射魏兵魏兵惊骇自相蹂践堕水死甚多备明旦至云营视昨战处曰子龙丨丨丨丨丨也】横槊赋诗【东坡赤壁赋】即席赋诗【王侍中智兴武畧英竒敕授徐州节制雄材磊落幕府既开所辟皆儒者一旦从事于使院防宴从容赋诗公曰前某以韬畧发迹未尝留心章句云云乃引纸援毫顷刻而就云平生弓剑自相随刚被郎官教作诗江南花栁从君咏塞北烟尘我自知】不忘俎豆【东观汉记云祭遵为将军取士皆用儒术对酒设乐必雅歌投壶虽在军旅丨丨丨丨也】雅歌投壶【见上注】下马作露布【傅奕字修期拜安逺将军帝叹曰上马能击贼丨丨丨丨丨】图上方畧【赵充国击羌虏上问曰当用几人曰百闻不如一见愿驰至金城丨丨丨丨】方畧何如【霍去病顾丨丨丨丨耳不至学古兵法】晓畅军事【诸葛亮出师表曰将军向宠性行淑均丨丨丨丨】元老壮猷【方叔丨丨克丨其丨诗】料敌如神【郭子仪家传训师如子丨丨丨丨又永泰元年仆固怀恩结吐蕃回纥合围泾阳是时也两军相对控未发公独以骑出降隂山十万骑】十策【唐纪曰李靖累授开府献丨丨以图萧铣】五间【孙子】一竒【黥布传楚与黥布战为三军欲以相救为竒云云此亦丨丨也】减灶【史记孙膑丨丨】增灶【后汉虞诩丨丨】万囊壅水【前韩信传信击齐楚使龙且将救齐与信夹维水阵信夜令人为丨余丨盛沙以丨丨上流引兵半渡阳不胜还走龙且遂追渡水信使人决壅囊水大至龙且军大半不得渡即急击龙且遂平】枕席过师【赵充国传信威千里从丨丨上丨丨】暗合孙吴【曹植表曰行师用兵之要不必用孙吴而暗与之合】虏在目中【光武西征隗嚣召马援至于帝前聚米为山谷帝曰丨丨吾丨丨矣】飞将【吕布传布字奉先便弓马膂力过人号为丨丨】枭将【张良传九江王布楚丨丨】号杜彪【梁西荆州刺史杜山从膂力过人便马善射所佩霞明朱弓四十余力每出挑战魏军惮之丨为丨丨】谓铁虎【蔡祐与齐战被明光甲所向无敌齐人丨之丨丨】飞将军【李广传广为古北太守匈奴号曰汉丨丨丨避之数岁】熊虎之将【周瑜谓孙权曰刘备有闗张丨丨丨丨又为世虎臣有饮马长江之志又羽飞万人敌】辕门二龙【乌承玭字徳润开元中与族兄承恩皆为平卢先锋号丨丨丨丨】黄驺少年【裴果常乘驺马白袍先陷阵时号为丨丨丨丨】中兴锐将【马璘传璘武艺絶伦遭时屯棘以忠力奋为丨丨丨丨】大树将军【后冯异谦退不伐所止舍诸将并坐论功异常独屏树下】号真将军【前周亚夫传文帝时匈奴大入边亚夫为将军军细桞以备胡上自劳军至霸上棘门已而之细桞先驱至军门都尉曰军中闻将军之令不闻天子之诏上使使持节诏将军曰吾欲劳军亚夫传言开壁门天子按辔至中营亚夫以军礼见天子为动改容式车文帝曰嗟乎此丨丨丨矣乡者霸上棘门如儿戏耳至亚夫可得而犯耶】万人敌【见熊虎之将注】草木知名【唐张万福传江淮丨丨亦知万福之威丨】不从中御【淮南子曰国不可从外理军丨可丨丨丨】八阵图【诸葛亮传云】背水阵【韩信传云】横行匈奴【十万横行舞隂侯之毅气又单于尝为书嫚吕太后太后怒上将军樊哙曰臣愿得十万众丨丨丨丨中】九战九胜【絶甬道大破秦军】八遇八克【娄师徳字宗臣武后时募猛士讨吐蕃乃自奋戴红抹额来应诏后与虏战丨丨丨丨】以少击众【唐马璘传璘以百骑破贼五千光弼曰吾未见丨丨丨丨如马将军者】取粮于敌【郝玭贞元中在边积三十年每讨贼不持糗粮丨之丨丨】焚老上之龙庭【后窦宪传宪遂登燕然山勒石刻功纪汉威徳令班固作铭曰蹑冒顿之区落丨丨丨丨丨丨】勒功燕然【见上注】凯歌【周礼王大捷则丨丨又汉明帝定乐最末曰短箫铙歌】振旅凯旋【唐裴行俭大破突厥丨丨丨丨】虎臣献馘【见矫矫虎臣注】择日设坛【韩信传丨丨斋戒丨丨具礼拜为大将】拊髀颇牧【冯唐传上丨丨曰吾独不得廉丨李丨为将岂忧匈奴哉】卯命辰行【髙崇文为长城使奉诏征刘辟御军常若冦至丨受丨而丨丨器用无阙】跪而推毂　鹰【维师尚父时惟丨丨】龙骧虎奋【魏志枭其元首】虎视龙骧【傅古今画讃云信陵丨丨丨丨】阚如虓虎【诗进厥虎臣丨丨丨丨】赤兎突阵【吕布有良马曰丨丨常与其亲近乘赤兎而陷锋矢丨丨】兵威如破竹【杜预曰今丨丨已振譬如丨丨数节之后迎刃而解】疾雷卒电【太公曰丨丨不及掩耳丨丨不及瞑目】云彻卷席【邓艾破蜀诏丨丨丨丨荡定巴蜀】雨洗天兵【李晟庙碑丨丨丨丨风霾虏魄】猛将如云【李陵与苏武书丨丨丨丨谋臣若雨】怒如严霜喜如时雨【魏志云】赏如髙山罚如深溪【魏都赋云云将猛四七】奔星震霆【扬雄传云疾如丨丨击如丨丨】雷合霆发【扬雄传云】止雪反风【王晙将并州兵济河讨突厥晙间行拾趣山谷夜遇雪恐失期誓于神曰晙事君不忠不讨有罪天所殛者当自防罚心诚忠而天监之则丨丨丨丨俄而和霁晙自东道追及之获余三千】刺山飞泉【前李广利传号贰师将军拔佩刀丨丨丨丨涌出】酹酒祝江【隋贺若弼丨丨丨丨得葬鱼腹中死且不恨】将门有将【杨感求领兵炀帝曰相门必有相丨丨必丨丨】西平有子【李愬】列耀斗魁【史厯书文昌宫上将以将丨丨于丨丨】太微上将【杨炯魏将军碑】天目【燕集将为丨丨国命所寄】
　　皇朝事实归舟惟载图籍【言行録曹彬諡武惠讨蜀师还辎重甚多或言悉竒货也太祖密令伺之图书也无铢金寸帛之附焉又平江南丨丨无他物丨丨丨丨衣被而已】边使不敢仰视【言行録曹武穆公玮为将几四十年用兵未尝败衂自三都之战威震四海勒斯赉闻公姓名即以手加颡在天雄契丹使过魏地辄隂勒其从人无得髙语疾驱至多惮公丨丨丨丨】贼闻姓名【见上注】图形以进【言行録狄青与西贼战毎带铜面具被髪出入行阵间未尝中箭而上未识其面遂令丨丨丨丨青密令军中闻钲一声则止再声则严阵而阳却钲声止则大呼而突之士卒皆如其教才遇敌未接战遽声钲士卒皆止再声皆却夷人大笑相谓曰孰谓狄天使勇钲声止忽前突之贼兵大乱自相蹂践死者不可胜计】西番呼为父【同上曹公玮在秦州西畨犯塞狄阵首出布阵狄贵人也玮使射之一发而毙狄鸣笳而遁玮以大军乘之狄众大败系斩万计西畨由是惮服至今不敢犯塞每言玮名则丨之丨丨】下马扶辇【同上澶渊之役髙武烈王琼劝上发韦城王下马自扶丨拥众渡河敌众失色及射死乌珠贼遂奉书请盟】焦山邀贼【治迹统类建炎四年乌珠四至镇江韩世忠驻丨丨丨之时丨众数万世忠才八千人世忠募海船百余艘泊金山下敌见大笑曰此吾机上肉耳世忠命链铁为长绠串大钩徧授强健者贼舟噪而前世忠分海船为两道出其背毎缒一绠则曳一船而入贼不得渡乃遣使愿还所掠及献马五千世忠不聴曰只留下乌珠乃可去世忠据中流与贼相持乌珠不敢出贼之在仪真者乃于城外凿小渠属之江乌珠刑白马杀妇人自刖其额祭天以幸风涛之息世忠知之悉师督战风弱防缓我师不利贼以轻舠絶江而遁】几获乌珠【同上先是世忠视镇江形势无如龙王庙有贼来必登此望我虚实因遣二百卒伏庙中又遣三百卒伏江岸遣人于中望之戒曰闻江中鼓声岸下人先入庙中人继出贼果有五骑趣龙王庙庙中之伏闻鼓声而出五骑振策以驰仅得其二有红袍白马既坠而跳驰得脱诘二人者云即乌珠也】海州之捷【同上李寳至东海县时金兵已围海州寳麾兵登贼惊引去寳引舟师至密之胶西石臼岛贼泊唐岛相距止一山候风即南不知王师之猝至丙寅风自南来众喜争奋引帆握刃俄顷过山薄贼众惊大扰彼帆皆以锦缬为之弥亘数里忽为波涛卷聚一隅寳命以火箭射之延烧数百火不及者犹欲前拒寳命健士跃登其舟以短兵击刺殪之舟中脱甲而降者三千人获酋首郑嘉努等斩之获器甲粮斛以万计飞小舟奏捷除沿海制置】柘皋败冦【言行録李显忠与诸将防淮西战于丨丨乌珠大败公追至孔城夺耄倪之被虏者以万计】涂甲冒火【同上金主亮既败于杨林走淮甸尚留精兵于和李显忠阵于和之城下贼冦败走入城纵火公领军丨丨丨丨而进遂复和州】兼四美【同上李显忠分以忠诚结知冕旒人谓义不忘君如闗云长忠不恤家如季良器子仪之寛厚得人光弼之严明御下公丨丨者之丨】应飞来之识【言行録湖冦杨么自恃其险贼中语曰有能害我除是飞来俄诏用岳飞适值大旱公命伐木为巨筏塞诸港贼战败趋舟欲出湖而舟为筏所碍不能遁遂戮死招降之丨丨丨丨于是乎騐】贼不敢逾河饮马【同上吴玠捍御金人猛士如林尝败衂贼退守河东丨丨丨丨丨丨】以勇果济竒智【同上李显忠公之用兵竒计百出丨丨丨丨之先计后战卒如所料遇大敌余人夺气公方优游甚暇屡以少击众取胜】每战动鼓乐【同上吴玠公亲兵不满五万每战乘肩舆丨丨丨殊无惧色战无不胜】变化如神【同上胡世将问吴武顺王兄玠所以战则曰要在用所长去所短金之弓矢不若中国之劲利中国之士卒不若金人之坚忍据其形便更出锐兵沮其坚忍之势则我固有以制彼至于决机两阵之间丨丨丨丨黙运乎心术之微则璘有不能言者】勇冠三军【言行録太师韩蕲王世忠方从梁方之为将也破郓贼于防河又破大名贼于超化寺又破内黄贼于沂州又破徐靖于莒县又破张仙于擂鼓山丨丨丨丨】恨见卿晚【同上郭观察棣初为兴元利州正将枢密使王公炎入蜀竒公材留置帐下乾道中部秦兵及铠甲赴行在所因密荐之即日召入孝宗悼符离失利寤寐中原公极言曩事剖析如流漏下数刻上曰丨丨丨丨】自叙顾盼示可用【马援拜伏波将军刘尚击武陵五溪蛮长深入军没援请行时年六十二帝愍其老援曰尚能披甲上马帝令试之援据按丨丨以丨丨丨帝曰矍铄哉是翁也】
　　羣书精语匈奴未灭甲第何营【杨盈川碑丨丨丨丨丨丨丨丨壮士不还寒风自起】匈奴未灭何以家为【前霍去病传上为治第令视之去病对曰丨丨丨丨臣丨丨丨丨也】持鼓挥桴临难决疑【薛登上疏丨丨丨丨丨丨丨丨此将事也一劒之任此将事也】以将为命以兵为威【董贤为大司马衞将军册丨丨丨丨丨丨丨丨】名暴夷貉威澹邻国【丨声丨于丨丨丨棱丨乎丨丨】上将坐而伐谋【邺侯传云云】八阵校武七擒即戎【栁氏家録诸葛亮因丨丨以丨丨经丨丨以丨丨】翩翩飞将董我三军【唐李徳裕集】战如守行如战【荀议兵篇】战必胜攻必取【前高帝纪帝曰连百万之众丨丨丨丨丨丨吾不如韩信人杰】以正合以竒胜【田单传太史公曰兵丨丨丨丨丨丨又竒正相生】动于九天之上【孙子曰善攻者丨丨丨丨丨丨又上兵伐谋】高垒深沟蛇营鸟阵【燕公制丨丨丨丨卧惊营而不动丨丨丨丨临死地而无疑】正正之旗堂堂之阵【孙子无邀丨丨丨丨无击丨丨丨丨】九羌衅鼓六狄焚旗【李晟碑皇情西顾则丨丨丨丨诏书北伐则丨丨丨丨】倾山碎卵【晋书戴记云云】淮徐献捷河兖凯归【文选云云】安边境立功名【前晁错传丨丨丨丨丨丨在择于良将】闑以外将军制之【冯唐传古王者之遣将也跪而推毂曰闑以内寡人制之丨丨丨丨丨丨丨】杖马棰下数十城【张耳传云】乘长风破万里浪【宋史宗慤云】金方之气凝为将星【白集制丨丨丨丨丨丨丨丨王者法天选命豪杰授之以钺】惟弟惟兄莫非颇牧【元集行李愿制】允文允武明诗阅礼【出师颂云】授钺四七【东都赋云云】
　　前贤诗词拥麾为汉将【北伐诗】论兵迈古风【杜甫赠哥舒翰今代麒麟阁何人第一功云云清海无传箭天山早挂弓胡人愁逐北宛马又从东】戈矛虓虎士【杜牧诗丨丨丨丨丨弓箭落雕兵】文昌动将星【续选薛道衡少昊腾金气丨丨丨丨丨】寒光照铁衣【乐府木兰诗万里赴戎机关山度若飞朔气传金柝丨丨丨丨丨】洗劒青海外【杜甫王思礼诗丨丨丨丨丨刻石天山前】郊云拂画旗【岑参奉和杜相公发京城作按节辞黄阁登坛恋赤墀衔恩期报主授律逺行师野鹤迎金印丨丨丨丨丨叨陪幕中客敢和出车诗】双节夹道驰【岑参献封大夫受将回军驿马从西来丨丨丨丨丨喜鹊捧金印蛟龙盘画旗如公未四十富贵能及时直上排青云旁看疾若飞前年斩楼兰去嵗平月支】行年三十执金吾【岑参玉门闗盖将军歌盖将军真丈夫丨丨丨丨丨丨丨】大将龙旗掣海云【岑参献封大夫破播仙凯歌鸣笳疉鼓拥回军破国平蕃昔未闻丈夫鹊印揺边月丨丨丨丨丨丨丨】从横逸气走风雷【李白上哥舒翰天为国家孕英才森森矛防拥灵台浩荡深谋喷江海丨丨丨丨丨丨丨】搜兵四把降王缚
　　四六警语【节将上将】总帅【斋坛　虎臣　涣号中朝威钺　戎帅　持兵外阃】
　　发端【光膺宸命　将令国中　光奉诏书　间关百战荣总戎轺　制师阃外　进持师律　夷险一心
　　干拜制麻晋参国柄】
　　起联【尺一诏书起本兵之旧弼二三执政进秉国之新参】武枢
　　【忠臣之谓骨鲠乆赖谠言执政之由股肱具瞻良弼】
　　【密次台躔礼秩仅余于一等同升政路丝纶特下于九天】
　　【运筹合上意既资心腹之谋兵政图旧人遂履股肱之任】
　　【宥密殚厥心妙秉机廷之望旦夕弼厥辟预参政府之崇】
　　【参两间以为公辅助调鼎鼐之和有一徳以享天心上柄杓魁之象】
　　【毅然以身任朝廷责　持重如周亚夫赵充国誓不以贼为君父忧　尽忠如陶士行温大夏析父王之爪牙　心潜济北之一编将军国之心膂　材驾山西之诸将】
　　【威震江淮之草木　望居百将之先尘清燕蓟之腥膻　才实万人之杰】
　　【挽河汉以洗甲兵　羽林握天军之要整乾坤而篆钟鼎　斋坛肃大将之威】
　　【慷慨足以得三军之心沈鸷足以寒四夷之胆】
　　【鹤唳风声走苻坚于淝水鵞鸣雪夜擒元济于蔡城】
　　【煌煌金节方拱扶斗极于紫霄黄道之间猎猎神旗忽镇压江淮于绛节碧幢之下】
　　【忠诚许国　卯受命辰即行有崇文之勇决谋畧过人　申上奏寅报可从充国之便宜用兵先计后战克全敌忾之威击敌以灭为期毎厉复讐之志】
　　【入则画防周庐壮七萃八屯之衞出则雕戈锡盾颛五侯九伯之征】
　　【执干戈而衞社稷号真将军歴边境而立功名为古名将】
　　【联勾陈而扈太防懋便蕃于睠渥封姑胥而临瀚海素慷慨于功名】
　　【虽陷阵摧坚不足充顔行之役然据鞍草檄或堪作露布之文】
　　【命一军出宛洛未多蜀相之谋请三万举燕齐行奋淮隂之绩】
　　【天子遣赵将军真得破羌之防路人问霍去病行收絶漠之勲】













　　翰苑新书前集卷五十一
　　钦定四库全书
　　翰苑新书前集卷五十二
　　太守【上】
　　太守【郡守秦官掌理其郡秩二千石汉景帝中元二年更名太守后魏初郡置三太守开皇三年罢天下诸郡以州统县大业三年又改为郡唐武徳元年改为州刺史加号持节天寳元年改为州太守开元中定天下州府自京都及都督都护府之外以近畿为四辅余为六雄十望十至徳后州县凋弊刺史之任大为精选诸州始各有兵镇刺史皆加团练使故其任重矣通典五代仍刺史之号艺祖开基革五季之患召诸镇防于京师赐第以留之分命朝臣出守列郡号权知军州事军谓兵州谓民政焉圣朝□畧太守掌总理郡政宣布条教导民以善而纠其奸慝岁时劝课农桑旌别孝悌其赋役钱谷狱讼之事兵民之政皆总焉凡法令制条悉意奉行以率所属遇赦宥则以时宣读而班吿于治境举行祀典察郡吏徳义材能而保任之若疲软不任事或奸贪冒法则按劾以闻遇水旱以法赈济安集流亡无使失所四朝志建炎元年诏河北京东西路除帅司外旧差文臣知州去处许通差武臣一次绍兴元年知越州陈汝锡言诸路守臣并许节制管内军马除逐州遇有缓急事宜合依前项指聴从本州守臣节制外所有事干一路军政及合帅司差发之类并令遵依旧法施行诏申明行下中兴防要后诏要郡带本路兵马钤辖次要郡带本路兵马都监绍兴三年罢元年七月诏要郡文臣带本路兵马钤辖武臣副之次要郡文臣带本路兵马都监武臣副之令逐州改正称呼至绍兴三年臣寮言既与异时沿边事体不同又于今日诸州统制无补徒著名位以成虚文诏并罢之五年令郡守除授罢任并令上殿六年诏控扼去处守臣并以三年为任九年罢令郡守并带提举学事孝宗乾道二年令不任守臣不为郎淳熙中令郡守罢带主管学事】
　　歴代事实符守【唐大诏令于頔制累践台郎遂分丨丨】州长【韩文愈承朝命为此丨丨】师帅【前董仲舒策今之郡守县令民之丨丨所使承流而宣化也】郡将【前严延年传注谓丨丨以其兼领武事】黄堂【呉郡国志吴郡太守所居之堂春申君之子假君之殿也因数火涂以雌黄故曰丨丨】皁盖朱旛【续汉志二千石丨丨丨丨】一麾【见诗词类】五马【潘子真诗话礼天子六马左右骖三公九卿驷马左骖汉制九卿则二千石以右骖太守驷马而已其加秩中二千石乃右骖故以五马为太守美称遯斋闲览与学林云汉时朝臣出使为太守増一焉故为丨丨】领鱼【续通典后唐长兴元年给事中崔衍奏当省给纳诸州铜鱼一只在本州库新除刺史请丨左丨到州集官吏取州库右鱼契合却差人送左鱼纳省】分虎【范尚书让封侯表丨丨出守】鱼佩【唐循吏传序唐初刺史得佩鱼品卑者假丨丨】珪符【太守曰丨丨王融】瑞符【元和制适其全器俾领丨丨】青龙符【东方刺史曰丨丨丨余方准之】铜鱼符【武徳元年领丨丨丨】玉麟符【隋樊子盖守东都有功炀帝劳曰今为公别造丨丨丨以代铜兽】铜虎符【史记汉文帝初为郡守为丨丨丨竹使符国家当发兵遣使者至郡合符符合乃聴受之以代古之圭璋从简易也】竹使符【见上注】双旌五马【记室新书云】车朱两轓【前景帝诏曰吏者民之师也车驾衣服宜称令长吏二千石丨丨丨丨】隼旟熊轼【见精语类】纡青拖墨【马汧诔剖符专城丨丨丨丨之司】方寸之印丈二之组【前严助传陛下建其王侯此必委质为藩臣陛下以丨丨丨丨丨丨丨丨镇抚方外云云】清白吏【后汉杨震为涿郡太守性廉或劝开产业震曰使后世称为丨丨丨子孙以此遗之不亦厚乎】独立使君【裴侠守河北入周太祖命独立曰裴侠清慎奉公为天下最有如侠者与之俱立众黙然朝野叹服号丨丨丨丨】清彻底【朱世良为清河太守有老人曰府君非唯政善丨亦丨丨】清白自将【陆长源为汝州刺史谐易无威仪而丨丨丨丨去汝州送车二乘曰吾祖罢魏州有车一乘而图书半之吾愧不及先人云】清畏人知【晋胡质传质为荆州刺史帝问其子威曰卿孰与父清威曰臣父丨丨丨丨臣清畏人不知是臣不及父逺矣】四知之畏【杨震传震为东莱太守昌邑王密夜半怀金献曰无人知震曰天知神知尔知我知是谓四知何无人知也】清如氷雪【魏令狐邵字孔叔为农太守所在丨丨丨丨】清见越石【宋虞愿为晋安太守海边有越王石尝隐云雾相传云清太守乃得见往观之清彻无所隐蔽】酌泉赋诗【晋呉隐之为广州刺史至贪泉酌而饮之赋诗曰古人云此水一歃怀千金若使夷齐饮终当不易心在州清节自励】受鱼垂庭【晋羊续为南阳太守府丞尝献鱼续受而垂之于庭】舶物无所取【王僧孺传僧孺为南海太守外国丨丨并丨丨丨曰昔人为蜀长刺终身无蜀物吾欲遗子孙不敢越装】文武兼备【卢植字子干四府举植丨丨丨丨拜九江太守】文武有牧御才【后光武纪帝南定河内邓禹曰冦恂丨丨备足丨丨人丨众之丨乃拜恂河内太守】天下长者【前汉文帝谓田叔曰公知丨丨丨丨乎曰故云中太守孟舒是也】良二千石【前宣帝诏曰与我共理唯丨丨丨丨乎】召父【前召信臣传字翁卿为南阳太守兴水利吏民信爱时号为丨丨】杜母【杜诗字君公南阳太守性节俭而政治清平南阳为之语曰前有召父后有丨丨】慈父【唐李桐客为通巴二州刺史治尚清平呼为丨丨】训如父爱如母【见吏民作歌注】蒲鞭【刘寛典歴三郡吏人有过但用丨丨罚之示辱而已】苇杖【选昭王碑南阳丨丨未足比其仁】皮鞭【北史崔伯谦为北地太守改鞭用皮为之不忍见血示耻而已】有脚阳春【天寳遗事宋璟爱民防物人谓丨丨丨丨】万物吐气【见精语类】一州受福【唐陈子昻传曰丨丨得才刺史十万户丨其丨得不才刺史十万户受其困国家兴衰在此职也】布诏【前黄霸传霸字次公为颍川太守选择贤良吏分部宣丨丨令令民咸知上意】中和宣布诗【前王褒为益州刺史王襄使褒为丨丨乐职丨丨丨以扬帝徳】班春【前崔篆王莽时为新大尹称疾不视事三年不行县门下掾谏篆乃强起丨丨】教以礼逊【前韩延寿治颍川丨丨丨丨】孝悌之训【刘寛传寛字文饶为南阳太守毎行县慰父老以农里之言勉少年以丨丨丨丨】条教可纪【薛宣传宣为左冯翊赏罚明用法平所居皆有丨丨丨丨利用省费吏民称之郡中清净威徳并行众职修理奸宄絶息】薤本【厐参守汉阳郡人任棠有竒节参到先候之棠不与言但以丨一丨水一盂置屏前自抱儿伏户下参思其微意曰水者欲吾清也薤者欲吾击强宗也抱儿当户欲吾开门恤孤也】铛脚【唐薛大鼎为沧州郑徳本为瀛州贾敦颐为冀州皆有治名故河北称丨丨刺史】驱蚊扇【裴光庭典名藩有异政明皇谓宰辅曰光庭性逐恶如扇驱蚊】记恶碑【卢奂累任大郡治有异绩人畏之如神凡治奸恶既断其罪又以其所犯刻石立门再犯必致之死籍时谓之丨丨丨】有千里眼【后魏王逸为光州刺史为政爱人广设耳目时人谓有丨丨丨】职事称神【黄霸丨丨聪明吏民不知所出咸丨丨明】决郡如神【前朱博传博为冀州刺史丨丨中丨丨吏民大惊】抑强扶弱【后耿纯为东阳太守在郡四年丨丨丨丨令行禁止】摧折豪强【严延年为河南太守豪强屏息野无欺盗其为政务在丨丨丨丨】摘发奸邪【汉黄香为太守到官不遣吏归乡丨丨丨丨词讼立决】东海大治【前尹翁归传翁归为东海太守好清静岁余丨丨丨丨】豫州太平【晋祖逖别传为丨丨刺史百姓感化复见丨丨】为三河表【魏朗字少英为河内太守政清丨丨丨丨】为十郡最【魏顔斐字文林治雍州丨丨丨丨】治有异等【汉王成丨丨丨丨】治为第一【颍川太守黄霸河南太守吴公北海太守朱邑皆丨丨天下丨丨】奏课第一【李忠字仲都为丹阳太守三公丨丨为天下丨丨】清简为最【宗室李峘睢阳太守丨丨丨二千石丨】政平讼理【前宣帝诏曰丨丨丨丨与我共此者其惟良二千石乎】囹虚盗息【魏顔斐丨圄空丨丨贼屏丨】市无二价【后汉宋登叔阳为颍川太守丨丨丨丨道不拾遗】道不拾遗【严延年为涿郡太守郡中震恐丨丨丨丨又范晔为天水太守丨丨丨丨】狗不夜吠【见老叟持钱注】卖刀买犊【前龚遂传宣帝时渤海盗起选遂召见对曰海濒遐逺不占圣化故使赤子盗弄兵于潢池耳上曰选用贤良故欲安之遂曰治乱民犹治乱丝不可急也愿得便宜从事遂单车独行至府盗贼闻教令即时解散乃开廪假贫民民有带刀劒者使卖劒买牛丨丨丨丨】无襦有袴【后廉范传范为蜀郡太守除火禁百姓便之歌曰廉叔度来何暮不禁火民安作昔无襦今五袴】麦两岐【后张堪传堪为渔阳太守击匈奴开稻田千万顷劝农以致殷富百姓歌曰桑无附枝丨秀丨丨张君为政乐不可支】禾同颖【梁栁浑字文畅为吴兴太守嘉丨丨丨】蚕四熟【尹思政为青州刺史丨丨丨黜陟使叹曰是非善政致祥乎】鳄逺徙【韩愈传愈为潮州刺史鳄鱼徙六十里】虎渡江【宋均传均为九江太守郡多虎暴均出槛穽丨东丨丨又山阳楚沛多蝗其飞在界者辄东西散去】蝗赴海【后马棱传棱守武陵丨飞丨丨】风灭火【后汉刘昆迁农太守郡多虎昆为政三年仁化盛行虎皆负子渡河诏问昆曰前守江陵反丨丨丨后守农虎北渡河】有凤凰麒麟【后汉岑彭传彭为颍川太守乃丨甘露嘉禾丨丨丨丨之瑞集其郡境】无蝮蝎鲸鲵【王业字子春为荆州刺史山丨丨丨豺狼川无丨丨风波不动】兴学成都【文翁为蜀郡太守起学成都市由是大兴蜀学于京师者比齐鲁焉至今蜀好文雅文翁之力也】北州多伏氏之学【后后伏恭字叔齐为常山太守敦修学校教授不辍由是丨丨丨丨丨丨丨】下车脩庠序之教【刘虞迁桂阳太守丨丨丨丨丨丨丨】宾客满门【汉朱博传博好乐士夫为郡守丨丨尝丨丨欲仕进荐举之】掾吏为师友【汉严翊谓丨丨丨丨丨】陈蕃设榻【后丨丨传蕃为豫章太守不接宾客唯徐穉来特丨一丨去则悬之】成瑨坐啸【后范滂传成瑨为南阳守任功曹岑晊宗资为汝南守任功曹范滂人语曰南阳太守岑公孝农丨丨但丨丨汝南太守范孟博南阳宗资主画诺】劝务农桑【黄霸为颍川太守为条教丨以为善及丨丨丨】躬劝耕农【召信仁传信臣为南阳守丨丨丨丨出入阡陌开通沟渎郡中莫不耕稼力田吏民亲爱号曰召父】修堰溉田【蜀梼杌载五代前蜀时张琳为眉州刺史丨章仇通济丨丨丨万五千顷民被其惠歌曰前有章仇后张公疏决水利秔稻丰南阳杜诗不可同何不用之代天工】筑堤溉田【白居易传居易为杭州刺史始丨丨捍钱塘丨丨千顷】二州民就食其境【陈君宾传君宾徙邓州刺史承百姓流冗加意劳徕不朞月皆自还业明年四方霜潦独君宾所治泰然储仓充塞蒲虞丨丨丨丨丨丨丨太宗诏劳之曰去年谷不登糇粮少令析民旁郡逐食闻刺史与百姓识朕此怀务相安养还有赢粮出布帛赠遗行者此知水旱常数更相拯赡礼逊兴行朕顾何忧】开仓一境获全【晋丹阳陶囘为呉兴太守时人民饥三吴尤甚囘辄丨丨丨丨丨丨】耆老歌徳【狄仁杰传仁杰为宁州刺史抚和戎夏人得欢心郡人勒碑颂徳境内丨丨丨丨美者盈路】吏民立祠【王堂传字敬伯为巴郡太守丨丨为丨生丨】魏郡歌岑君【后岑熙传岑熙为魏郡太守视事二年人歌之曰我有枳棘岑君伐之我有蟊贼岑君遏之狗吠不惊含哺鼓腹】平州歌田君【见岁旱祈雨大至下注】叔度来暮【见无襦有袴注】何武去思【前丨丨传武蜀郡人所居无赫赫之名丨后常见丨】谢安去思【晋丨丨为呉防太守任官无当时誉丨后人丨】居民富去见思【前循吏传汉世良吏为盛若赵广汉韩延寿尹翁归严延年张敞之属皆称其位王成黄霸朱邑龚遂郑召信臣等所丨丨丨所丨丨丨生有荣号死有奉祀】吏民爱敬作歌【职官分纪李爕为京兆尹丨丨丨丨丨丨曰我府君教道举恩如春威如虎训如父爱如母】临轩册受【唐循吏传序太宗尝曰朕惟治人之本莫重刺史故録姓名于屏风兴卧对之得才否状辄疏下方以拟废置于是官得其人民亡愁叹始都督刺史皆丨丨丨丨后不复册然犹受命日对便殿赐衣物乃遣】光宠守臣【同上宗开元时已辞仍诣门侧候进止所以丨丨丨丨以责其功故叶气嘉生薰为太平】赐衣以遣【见上注】赐诗以饯【通鉴唐宗自选有声望者大理卿源光裕尚书左丞杨承令兵部侍郎冦泚等十一人为刺史命宰相诸王及诸司长官台郎御史饯于洛滨赐以御膳上自书十韵诗命高力士赐之】徒得君重【前汲黯传武帝召为淮阳太守黯愿为中郎出入禁闼补过拾遗上曰君薄淮阳耶吾今召君矣顾淮阳吏民不相得丨丨丨丨卧而治之】台阁典州【见宰相出为刺史注】谏官补郡【汉元帝选博士谏大夫补郡国守相萧望之为平原守上疏曰陛下哀愍百姓悉出丨丨以丨丨国吏所谓忧其末而忘其本也】令仆出守【后汉书尚书丨丨丨为郡丨郡守入为三公】宰相出为刺史【唐百官志则天议更州县李峤唐休璟曰今朝廷重内官轻外职望于台阁寺监妙简贤良分典大州自近臣始平章事韦嗣立先行以示羣臣】试望之于冯翊【萧望之传宣帝察望之经明持重议论有余材任宰相欲详试其政事复以为左冯翊】会稽赐书具对【前严助传助拜丨丨太守数年不闻问丨丨曰君厌承明之庐劳侍从之事懐故土出为郡吏间者阔焉乆不闻问丨以春秋丨助恐上书谢愿奉三年计最】建州若在朕前【东观奏记于延陵授丨丨刺史宣宗问云建州去京师逺近对曰八千里上曰朕左右前后皆建人卿若洁已奉法纠缉凋瘵则常丨丨丨丨或挠法度使逺人无聊则三尺阶前便是万里】手迹以赐方国【后循吏传序光武长于民间颇达情伪以丨丨丨丨丨者皆一札十行细书成文勤约之风行于上下】玺书增重赐金【前循吏传序宣帝时二千石有治效辄以丨丨勉励丨丨丨丨或爵至闗内侯公卿缺则选诸所表用之】愿得耿君【后耿纯拜东郡太守后道过东郡百姓数千随车驾云丨复丨丨丨】迎细侯【郭伋字细侯在并州有惠徳及于民后入界童儿数百骑竹马迎于道】复借冦君【后汉冦恂传恂为颍川太守召为执金吾光武幸颍川百姓遮道愿丨丨丨丨乃留镇之】前后八年【黄霸为颍川太守户口岁増召守京兆尹复有诏归颍川太守官丨丨丨丨郡中愈治】入为三公【见令仆出守注】入拜三公【第五伦虞植鲍昱爰延皆自郡守丨丨丨丨】高第入为宰相【唐马周传古者郡守县令皆选贤徳由二千石丨丨丨丨丨丨】高第入为冯翊【朱博字子元为琅琊太守以丨丨丨丨左丨丨】八居九列【刘宠传宠自会稽太守罢归丨丨丨丨四登三事】自县之州【傅癸字癸珪为山隂令迁益州刺史丨丨丨丨近世未有】承虞公之政【琅琊王秀之为郡守与朝士书曰此郡丨丨丨丨后善丨犹存遗风易遵差得无事】不易袁公之政【唐袁滋传为华州刺史召拜大将军耆老至遮道不得进于陵宣言曰于陵丨敢丨丨丨丨丨】鱼书离任【唐书准式刺史替代及追别皆降丨丨然后离任】鹊羣拥车【李元纮治润有惠民政代去吏民遮留乌丨丨飞亦丨行丨】攀辕卧辙【后侯霸传为临淮太守被召百姓丨丨丨丨不许去】截镫留鞭【唐姚元崇传元崇牧荆州受代日民拥马首遮道不使去乘马鞭镫民皆截留之】老叟持钱【刘宠字祖荣为防稽太守简除烦苛郡中大化召为将作大匠有五六丨丨人丨百丨以送宠曰自明府下车以来狗不夜吠民不见吏年老遭遇圣明故自扶奉送宠曰吾政何能及公言耶为人选一大钱受之】耆老遮道【见不易袁公之政注】郡人攀舡送【吴録邓攸守呉兴郡有惠政离丨之日丨丨其丨相丨三百里不忍别】四龙【李元礼祖父脩安帝时生子亮叔训秀号丨丨皆为牧守】三窟【晋王衍尚书令弟澄为荆州弟敦为青州衍谓之曰荆有江汉之固青有附海之险卿二人在外而吾留于此足以为丨丨也】万石【前石奋四子皆二千石号为丨丨君】父子相代【毕终敬丨丨丨丨为兖州当世荣之子元宾为使君毎聴政终敬乘板舆至元宾所遣左右敕不聴起观其断决忻忻然喜见顔色】兄弟继踵【冯立传立字圣卿徙西河上郡太守治行畧与冯野王相似民歌之曰大冯君小冯君丨丨丨丨相仍循聪明贤智恩惠民政如鲁衞徳化钧周公康叔犹二君】大冯君小冯君【上注】大南郡小南郡【南史刘之遴除南郡太守武帝曰卿母年徳俱髙故令卿衣锦还乡尽荣养之理转湘东长史太守如故弟之亨代之遴为长史南郡太守荆士怀之不复称名号丨丨丨丨丨丨】豫州兄弟之政【夏侯达为南丨丨刺史兄亶先经此任并有恩惠百姓歌曰我之有州频得夏侯前丨后丨布丨优优】洛州兄弟之碑【唐贾敦颐为洛州刺史百姓共立碑及弟敦实为长史复刻石颂美于兄碑之侧时人号为棠棣碑】卢奂不坠家风【丨丨传奂为陜州刺史宗幸京师于防事题赞曰专城之任分陜之雄人多惠爱性实谦冲亦既利物在乎匪躬斯为国寳丨丨丨丨寻除工部侍郎】恭仁乃是义方【杨恭仁隋司空雄之长子仁寿中累除甘州刺史恭仁务举大纲不为苛察我夏安之文帝谓雄曰丨丨在州甚有善政非为朕举得人丨丨卿丨丨所致】望之子育【萧丨丨为平原太守丨丨为南阳太守】翁归三子【尹丨丨为东海太守后丨丨皆为郡守】冀州故人【苏章传章为丨丨刺史丨丨太守号曰人皆有一天我独有二天章曰今夕苏孺文与故人饮者私恩也明日冀州刺史案事者公法也】后堂邑子【尹翁归为东海太守于定国欲属托邑子两人令坐丨丨待见定国与翁归语终日不见其丨丨既去定国谓邑子曰此贤将汝不任事也又不可干以私】鼓吹游乡党【苏亮传亮出为岐州刺史朝廷以其牧守本州特给路车丨丨先还其宅并给骑士三十列羽仪丨丨丨经过故人观旬日而后入州世以为荣】富贵归故乡【朱买臣传买臣拜会稽太守上谓买臣曰丨丨不丨丨丨如衣锦夜行】衣锦昼游【张士贵虢州人唐初从平洛授虢州刺史帝曰顾令卿丨丨丨丨耳】衣锦还乡【唐姜誉传誉秦州人以平薛仁杲功拜秦州刺史高祖曰丨丨丨丨古人所尚今以本州相授】还乡荣亲【见大小南郡下注】过家上冢【韩棱传棱为南阳太守特聴丨丨丨丨乡里以为荣】懐故土出为郡吏【见会稽赐书具对注】荆部联璧【普泰中韦孝寛除浙阳郡守时独孤信为新野郡守同荆州情好数密政术俱美丨丨吏人号为丨丨】河东股肱【季布传上曰丨丨吾丨丨郡故特召君耳】汝南心腹【后韩崇传崇为汝南太守召引见赐车马束帛上敇崇曰丨丨丨丨之郡位次京师也】河润九里【郭伋传颍川盗起拜伋为太守帝劳曰贤能太守去帝城不逺丨丨丨丨冀京师防福】梦刀【晋王濬传濬为广汉太守夜丨三丨县于卧屋梁上须臾又益一刀主簿李毅曰三刀为州字又益一刀者明府其临益州乎果然】画鹿【后郑为淮隂太守政不烦苛行春随车有两白鹿方道夹毂而行主簿黄国贺曰闻三公车轓丨作丨明府必为宰相】雨随车【百里嵩为徐州境内旱嵩行部所经丨辄丨丨又见上注】岁旱祈雨大至【田仁防传仁会为平州刺史丨丨自暴以丨而丨丨丨谷遂登人歌曰父母育我兮田使君挺精神兮上天闻】登楼谈咏【晋庾亮镇武昌诸佐吏殷浩之徒乘秋夜共登南楼俄不觉亮至诸人将避之亮徐曰诸君少住老子于此处兴复不浅便据胡床与浩等丨丨其坦行已多如此】着屐游山【晋谢灵运出为永嘉太守郡有名山水灵运素所爱好出守遂肆意游遨尝着木屐上山则去前齿下山去其后齿】东海大治【汲黯为东海太守好清静病卧阁内不出岁余丨丨丨丨】吏称神明【黄霸为颍川太守尝有所伺察择吏遣行吏出道傍乌攫其肉后还霸劳之曰甚苦食于道傍乃为乌所盗肉丨大惊咸丨丨丨】移病民息讼【韩延寿为东郡太守民兄弟讼田延寿伤之曰备位为郡表率令民有骨肉相讼是日移病不聴事于是逊不敢复争】合浦珠还【孟尝迁丨丨太守郡产珠先守多贪珠徙于交趾尝革易前弊未经岁丨复丨】棠棣碑【见前洛州兄弟之碑注】草木知名【唐徳宗以张万福为濠州刺史上谓曰朕以江淮丨丨丨卿威丨】







　　翰苑新书前集卷五十二
<子部,类书类,翰苑新书>
　　钦定四库全书
　　翰苑新书前集卷五十三
　　太守【下】
　　皇朝事实良二千石【言行録陈居行知徽州决事公明邻郡有讼多诣台省乞付公御史间取文案覆视叹曰真丨丨丨丨也】真良太守【刘敞知扬州郡有雷塘旧属民耕种其中往岁官取黄水以备漕运旧田主皆夺业公至持契书诣府说公判还之发运使以漕事动朝廷靳留之公用种稻事明其无用朝廷乃聴杜衍居南都闻之喜曰丨丨丨丨】号称循吏【陈居仁歴典数郡率乘旱歉公悉心措画责成于下政事日修公私给足寛严适中丨丨丨丨所至皆立生祠道出旧治送饯塞途】得好知府【语録张忠定知益州斩一猾吏吏称无罪公封判令至市曹读示之既闻断辞告市人曰尔辈丨丨丨丨矣盖李顺尝有死罪系狱此吏故纵之也】相继号良吏【言行录孙甫字之翰初谢绛知邓州有惠政庆厯中范仲淹洎甫丨丨守郡皆丨丨丨】一介弗取【王信绍熙间知绍兴自当官受俸非禄令丨丨丨丨去之日才余五万钱政明且清闻于逺近】一砚不持【包拯为端州守州嵗贡砚前守所取辄数十倍以遗权贵公命制者才足贡数岁满丨丨丨丨归】一龟一鹤【言行録赵清献公任成都携丨丨丨丨以行其再任也屏去龟鹤止一苍头执事张公裕送以诗云马谙旧路行来滑龟放长河不共来】市药往任【向敏中知广州兼掌市舶前后郡守多渉外议敏中始至荆南即丨所须丨物以丨在丨无所须】戒市南药【余襄公帅二广请立法丨官吏不得丨丨丨及公北归不载南海一物】市白集一部【笔谈蔡君谟尝书小吴牋云李及知杭州丨丨丨丨丨乃为终身恨此君殊清节可为世戒】清节为世戒【上注】馈送不入已【余崇龟守九江邻郡遇节序例有馈遗公以为非所当得令桩置厯分送过客并周给流落不能自存者】不饰厨传以邀誉【见养成人材注】和易人不忍欺【长编田况知成都治尚丨丨以徳化人丨丨丨丨时谓张乖崖之明王文康之平程文简之肃韩忠献之爱公兼有之】恺悌为政【言行録吕公着为郡率五鼓起黎明出防决民讼以故郡无留事凡典六郡以为常后虽至高贵重而不少易以丨丨丨丨不严而肃】郡无留事【上注】为政简易【赵清献公再任成都屏去龟鹤止一苍头执事上谓闻公入蜀以一琴一鹤自随丨丨丨丨亦称是耶】剖析如流【言行録王信知湖州生平未涉州县猾吏拱稽觊侮及踞案丨丨敏丨丨泉老于吏事翻不逮】寛简便民【欧阳公为数郡以丨丨不扰为意所至民丨所去丨思如扬青南京皆大郡公至三五日事已减五六一两月后官府闲如僧舎或问公为政寛简而事不废弛者何也公曰以纵为寛以畧为简则废弛吾所谓寛者不为苛急耳所谓简者不为繁碎耳】官府如僧舎【上注】记事不置版【墓志张文定公权知开封府府事至繁为尹者皆置版记事公独不用黙记数百人以次决遣了无遗忘吏民大惊以为神不复敢欺】照天蜡烛【东斋记事田元均治成都有声蜀人谓之丨丨丨丨】水精灯笼【国朝张中庸知洋州民号为丨丨丨丨】以名教成端厚之俗【胡氏传家録钱尚书遹为洪州职官縁事过鄱阳见彭器资值月朔有衣冠数十辈来见彭公设拜问起居而退钱甚讶之问公何人公曰皆乡里后进子弟也钱曰何以有此公曰昔范希文守是邦其为政以名教厚俗州人咸倾向之遂以成俗故至今为尊长者以父兄自处而不辞后进以子弟自任而不敢忽此大贤临政之效】五年成一信【语録张忠定公问李畋曰百姓果信我否对曰侍郎威惠及民民皆信服公曰前一任则未也此一任应稍稍尔只此一个信五年方得成】治为荆襄最【滕宗谅知岳州脩岳阳楼大兴学校丨丨丨丨之丨庆厯间移苏州未逾月江浙间喧然称有神明之政】江浙称神明【见上注】所至有声【言行録向子忞刚直明敏不畏强御累任郡守丨丨丨丨昨知衡州治行为湖湘之最当荒歉之岁罢不急之务减无名之费所活不胜计盗贼不敢起谷价不敢増千里肃然人不知旱】治为湖湘最【上注】成都杭越尤着【同上赵抃治民所至有声在成都杭越尤着】治状着闻【进呈知福州陈俊卿乞宫观上曰前执政治郡旧来往往不以职事为念如俊卿在福州刘珙在建宁于执事间极留意丨丨丨丨未可换易】比为子产【言行録王待制质知荆南府民有讼婚者诉曰贫无赀故后期问其用几何以俸钱与之使婚获盗窃人衣者曰廹于饥寒而为之公为之哀怜取衣衣之遣去荆人丨公丨丨丨】比杜诗【谢绛庆元中知邓州行寛厚之政时丨为丨丨】比汉循吏【吕氏家塾记韩忠献之守安阳人将鬬讼輙自止曰吾非畏汝慙见治中耳郡几至无事抃再守钱塘天下剧郡从容为之其政本于恺悌然不严而肃民不敢犯议者谓二公治民虽西京所称循吏不能过也】慙见侍中【上注】政尚严明【言行録郑丙知越州丨丨丨丨徙泉南治泉如治越或劝从寛公曰惟有徳能以寛服民吾固非用猛者然嫉恶有素岂以晚节防所守耶】治富民罔冒【行状刘公敞治长安大姓范伟积产数巨万冒武功家不徭役者五十年持府县短长数犯法至徙流辄以赎去人皆知伟罔冒不敢言公因事发之穷治伟伏罪长安中懽呼称神明】辨孤寡之寃【东轩笔録韩忠献公知洋州大校李申以财豪于乡里诬其兄之子为他姓又醉其嫂而嫁之尽夺其奁槖嫂侄诉于州申赂狱吏嫂侄被笞掠反自诬伏公至又出诉公察其寃因取从前案牍视之皆未尝引乳医为证一日尽召其党立庭下出乳医视之众皆伏罪】作爱民诗谕邑宰【王十朋守泉初到任会七邑宰劝酒歴告以爱民之意出诗示之云九重天子爱民深令尹宜怀恻隐心今日黄堂一杯酒使君端为庶民斟】施惠风雪间【余崇龟守江州冬大雪江风暴作公冒雪往江亭亲加存抚人与钱三千米五斗州兵给以布襦丐者给以禇衾病者増创安养院以赡之】劝分以家赀先【言行録赵忭知越州吴越大饥公尽所以救荒之术发廪丨丨而丨丨丨丨之民乐从焉生者得养病者得药死者得葬下令修城使民食其力故越人虽饥而不怨】减价粜常平【同上苏轼知杭州大旱饥疫并作分请于朝免本路上供未三之一故米不翔贵明年方春即丨丨丨丨丨民遂免大旱之苦】发常平不俟奏【同上范纯仁知庆州饿殍满路官无谷以赈恤公欲发常平封桩粟赈之州郡皆欲俟奏请公曰凡人七日不食即死何可待报诸公但勿预吾宁独坐罪】岁饥寛盐禁【言行録张咏知杭州时岁饥民冒禁贩盐捕获者数百人公悉寛其罚】大饥纵民出游【言行録吴中丨丨范文正丨丨竞渡太守日出宴于湖上自春至夏居民空巷丨丨又召诸佛寺兴土木之役又新仓厫吏舎日役千夫监司劾杭州不恤荒政嬉游无节公乃自条叙所以宴游兴造皆欲以发有余之财以惠贫者是岁两浙惟杭州不流徙】増价来米商【同上赵清献公忭熙宁中知越州两浙旱蝗米价跃贵饿死者十五六诸州皆禁増米价公独榜衢路任増价粜之于是米商辐凑诣越米价更贱民无饿死者】减价米自平【东斋记事文潞公在成都米价腾贵因就诸城门置院凡十八处减价粜卖仍不限其数张榜通衢翌日米价遂减前此或抑市价适足以増其气焰而终不能平其价】青州活十万人【言行録富弼知丨丨会河朔大水民流京东择所部丰稔者三州劝民出粟得十五万斛益以官廪随所在贮之明年麦大熟流民各以逺近受粮丨丨丨丨仁宗遣使劳公拜礼部侍郎公曰救灾守臣职矣又一云公知青州活饥民四十余万毎曰过于作中书二十四考矣】益民无馁色【张忠定公前后治益时米防直钱三十六乃按诸邑田税如其价岁折米六万斛至春籍城中细民计口给券俾输元估价籴之奏为永制逮今七十余年虽时有灾馑米甚贵而丨丨丨丨丨者公之赐也】南康民无饥色【晦庵朱文公行状知丨丨军适值荒旱先生拯救有方丨丨丨丨天子嘉其能就任除直秘阁提举浙东】赈饥嘉奬【长编李允则知潭州防岁饥欲发官廪先赈而后奏转运使以为不可则请以家赀为质乃得发廪贱粜于是民列允则治状诣安抚使请留使者以闻诏书嘉奬】缓私鬻之罪【余崇龟知江州有鬻私茗者公断而遣之戒令改业退而言此辈皆因衣食不给若不开自新之路则胥为盗矣】捐公帑代民输【行状陈襄知常州召还将行阅公帑得杂收无名钱数百万因召积年有官逋未偿情可矜而力不足者悉以输之】不催科而税办【赵槩知青州税赋未入中限敇县不得辄催科是岁夏税先一月办】释监锢而人偿逋【丞相苏颂知杭州出遇百余人遮道泣诉曰某等以转运司责所逋市易缗钱昼系公庭夜禁厢院虽死无可偿者公曰吾今释汝使汝得营生事衣食之余悉以偿官可乎皆曰不敢负于是纵之转运使大怒欲奏公而民偿责者乃先期而至遂不复言】推广东阳义役【范成大知处州郡松阳民争役公晓之曰吾闻东阳县有率钱助役者尔与之邻独无愧乎则推广其制谕乡人视贫富输金买田择忠义之家掌其事储岁入助当役者命曰义役仍许自第名次有司勿预数月间人皆乐从一县二十五都悉以办过甲乙相推逺至二十年诸邑争效之】不免大将家征徭【王居正知婺州大将张俊请于上有田在诸郡丐免征徭公言兵兴以来士大夫及勲戚之家科扰与编户等盖欲上下同力一心共济国家况将相之臣乃不体此乎】先张后王【咸平中王晦叔知益州先是张咏守蜀季春粜粟米以济贫民后守改之穷民无所济晦叔奏复之民为之謡曰蜀守之良丨丨丨丨】邵父陈母【祥符九年邵晔知广州凿内河通舟飓不为害陈世卿代之奏免广南口监广人歌曰丨丨丨丨除我二苦】田里呼余佛【余崇龟守九江自夏涉秋不雨公到郡举家蔬食为民祷祈既而雨霔岁遂有秋丨丨之间既安乐易之政岁又顺成莫不举手加额丨为丨丨】民思如慈亲【范成大除知明州过阙上曰蜀丨丨卿丨丨丨故付卿以海道】所在歌舞遗爱【范石湖歴典名藩所至礼贤下士仁民爱物去思遗爱所在歌舞之】民恐报政而去【向子忞受命衡州申达寃滞振业矜寡官僚肃于庭士卒整于伍商贾集于市縁南亩者惟丨侯之丨丨丨丨邻于衡之人则曰天子何为不以向公而牧我乎】受代民遮道【施师防知池州爱飬百姓重于用刑岁大歉悉心赈给环千里不知其为无岁诸将以公诚意相孚严戒军士无敢干令及丨丨丨空城丨丨不忍其去】絶桥遮留【行述曽公子固在齐防朝廷变法遣使四出公推行有方民用不扰既罢州人丨丨闭门丨丨夜乘间乃得去】邻郡愿公牧我【见民恐报政而去注】人愿得向公三年【向忠毅公墓志蔡州阙守州丨邀使者马首丨丨丨丨丨丨】二邦争于界上【杜正献衍知干州未满岁安抚使察其治行以公权翔府丨丨之民丨丨丨丨一曰此我公也汝夺之一曰今我公也汝何有焉】无伤补阙桞【辛仲甫知彭州课民种栁以防行路人目为补阙栁至李顺之乱犹令无伤此树】蜀民庆复来【张忠定公神道碑上以公前治蜀长于安集复以公知益州丨丨闻之皆鼓舞相丨如赤子乆失父母而知丨丨鞠我也】不治园圃【遗事范文正公在杭州以公有退志请创第洛阳树园圃公曰西都士大夫园林相望为主人者莫得常游而谁独障吾游者岂必有诸己而后为乐耶】为文戒侈靡【尚书廖刚之守漳也郡人素以侈靡相尚婚葬例逾制公首立条约且亲为文以训告之风俗为变】不事游宴【李及知杭州性清介恶钱塘风俗侈靡丨丨丨丨居官未常市器物】着游观法以戒侈【张忠定神道碑蜀风尚侈好遨乐公从其俗凡一岁之内游观之所与夫饮馔之品皆着为常法后人谨而从之则治违之则人情不安】镂判语为戒民集【张忠定公毎断事必为判语读以示之蜀人镂版名之曰戒民集大抵以敦风俗笃孝义为本也】王公异断【言行録王懿敏公素字仲仪知成都府公为政在便人情蜀人録公所行为丨丨丨丨】复通济堰【言行録范成大字至能知处州处多山田梁天监中詹南二司马作通济堰于松杨遂昌之间溉田二十万亩堰坏已五十年公寻故迹置闸以节啓闭堰成而水大至公被召躬往劳工父老懽呼曰堰成公忍去我耶至今其利】复陂进秩【东都事畧赵尚寛传尚寛字济之知唐州按图记得召信臣故迹丨三大丨皆溉田万余顷废田尽为膏腴増户万余仁宗下诏褒焉丨丨赐金唐民立像祠之王安石作新田诗以美之后苏轼亦作新渠诗五章】陈公堤【言行録陈文惠公尧佐字希元河决滑州公作堤以杀水势又为长隄以防其外滑人曰不可使后人忘我公因号为丨丨丨】大兴学校【事畧胡宿传宿字武平知湖州筑石塘百里捍水患丨丨丨丨学者盛于东南自湖学始既去而民思之号其塘曰胡公塘而学者立生祠】出俸助兴学【言行録王沂公凡更四镇所至悉兴学校辄出俸钱以助其费青州仍出家藏书以备习读】奬学行而士知劝【同上张咏守益州时学校頽替公察郡人张及李畋张逵者皆有学行遂延奬加礼敦勉就举后三人悉登科歴美官于是两川学者知劝文风日振】养成人材【曽肇知应天府当东南孔道宴劳无虚日公曰饰厨传以邀往来之誉吾不为也乃积公帑之余大兴学校亲加训导丨丨丨丨为多】以优暇脩武备【余崇龟守九江军旅方兴羽檄旁午人心皇皇公镇以静重百姓恃以为安増筑城陴修造军器训练兵卒隄防江面事绪丛委日不暇给公处以优暇不扰而办】成都军食充给【同上淳化四年命张咏知成都公至府问城中所屯兵尚三万人而无半月之食公知盐价素髙而廪有余积乃下其估聴民以米易盐未逾月得米数万斛军中喜而呼曰前所给米皆不可食今一一精好此翁善干国事者】给军不扰及民【余崇龟守九江郡濒大江民苦窳偷生宿师十万供亿浩大公至则简期防劝农桑常赋外秋毫不扰】不先士卒受赏【刘忠显先是诸路守臣得防班赏有司多沮格防有除公资政之命乃抗辞至五六上亲笔促拜公奏曰臣艰难时与士卒同暴露今独先受赏士卒谓何上即促有司第赏】即席诛乱卒【归田録向文简出知永兴时有吿禁卒欲倚傩为乱者密使麾兵被甲衣袍伏庑下幕中明日尽召宾僚兵官买酒纵阅命傩入召至堦公振袂一挥伏卒齐出尽擒之果各怀短刃即席诛之扫庭张乐宴饮宾从股栗】捕乱卒于笑谈【苏颂知杭州燕有美堂闻将兵结集谋害官吏郡人喧传恐惧不安公谈笑自如密谕兵官捕首领械送狱中逮夜防散而坐客不知也】从卒喧哗不问自沮【记闻文潞公知益州喜游宴尝宴钤辖廨舎夜乆不罢从卒辄拆马廏为之薪不可禁遏军校白之座客股栗公曰天实寒可拆与之神色自若饮如故卒气沮无以为变】务去民疾【言行録曾巩为齐州丨丨丨丨若急奸盗而寛贫弱曰为害者不去则吾民不寜齐俗悍强喜攻劫至是豪宗大姓敛手莫敢动冦攘屏迹州郡肃清】豪猾敛手【同上吴文肃公奎明于从政歴两郡皆着治称及领京师富人孙氏京师大豪商财利负其息者至评取物产及其妇女公发其宿罪徙之逺方丨丨丨丨声闻赫然】冦攘屏迹【见务去民疾注】道不拾遗【言行録刘敞守郓州郓比易守政事不治公乃更约束明赏罚月余境内肃清盗贼屏息道中遗钱一囊人不敢取先是西路乆旱郓多旱蝗公入境雨至州数日蝗自出境亡去岁以有年】外户不闭【同上曽宣靖公公亮字明仲知郑州为政惠和而尤能钩考情伪禁戢奸盗郡故多冦攘公至境悉窜他境路不拾遗丨丨丨丨至号曽开门】严保伍而盗息【行述曽公子固为州务去盗贼是时州县未属民为保伍公独行之部中有盗则鸣鼓相援又设方畧明赏购急追捕且开人自言故盗发辄得豪宗大姓敛手莫敢动冦攘屏迹州郡肃清】岁饥盗得减死【欧阳六一集王文忠公尧臣知光州岁大旱羣盗发民仓廪吏法当死公曰此饥民求食尔荒政之所恤乃请以减死论其后遂着为令】诱盗推以赤心【东都事畧桞开字仲涂太宗征河东适常润有小冦遂以开知常州徙润州开至治所招丨羣丨以俸金给之又解衣与贼首寘之左右或谓不可开曰彼失所则盗不尔则吾民也今丨丨丨丨夫岂不怀未半岁境内辑宁拜监察御史】籍降盗为兵【陈鲁国文正公康伯神道碑出知泉州政治寛简有盗剽海朝廷遣将逐捕公自以上命招怀之多出降者籍以为兵乃无警】贼不敢复近境【墓志刘忠显守越睦州方腊陷睦杭二州越大震官吏悉遁公曰吾为郡守将与城存亡不为动遂葺垒练兵为战守备明年贼至城下公麾众出战贼大溃横尸蔽路自是不敢近越民相与创生祠饮食必祝曰活我者刘公也】释凶恶之囚【言行録范忠宣守齐有两司理院囚系常满多屠贩盗窃而督偿者公曰此何不责保在外使之输纳耶遂尽呼出立于庭下戒饬之曰尔辈为恶不悛在位者不欲即释汝惧为良民害复紊官司也汝等若能悔过自新我欲释汝皆叩头曰敢不佩服教令遂释之欢呼叩出转相告语是岁犯法者减旧岁之半】狱常空【墓志陈文简公知开封府决事神速一岁中丨丨丨者四五】待内侍无加礼【记闻内侍省都知江徳元权倾天下其弟徳明奉使过杭州时李及知杭州待之一如常时无所加益僚佐曰江使者之兄荣枮大臣如反掌耳及曰如是足矣又何加焉徳明谓及僚佐曰李及髙年余杭繁剧岂能办耶及笑曰诚得小邦庸何伤既而徳明亦不能伤也】奏禁内侍货易【行状韩绛知成都府异时内臣奉使至蜀州郡迎悦其意有所贸易辄附益之众以为患公奏请加禁约英宗诏内侍省着为令毎行必申饬焉】沮中使欲持兵【墓志吴正肃公知蔡州京师有告妖贼聚确山者上遣中贵人驰至蔡以名捕者十人使者欲得兵自往取之公曰使者欲籍兵威欲得妖人以还报也使者曰欲得妖人尔公曰吾虽不敏然聚千人于境内安得不知此不过乡人相聚为佛事耳一弓手召之可致也乃馆使者日与之饮酒而密遣人召十人者皆至送京师告者果伏辜】北使洁服入境【语録王文正公再涖大名丨丨毎往复入境皆云此府王公在焉必沐浴丨丨而后丨丨】指使异域【余靖在广恩信被于异域如交趾大理特磨南诏之国皆可以颐指气使之】奏罢进奉【魏王薨于明州起范成大代之丨曰张津伯圭魏王皆国懿亲时节奉海物于两宫臣外朝臣也不敢效尤上命停贡而丨丨丨局】奏寛保马年限【韩绛知河南府防行保马法毎都马五十匹期十五年数足提举官欲速成为己功胁趣州县要以二年期防既急民至破产不得马公为条奏止之如初令】不以祥瑞奏【遗事陈襄知陈州一日晨起屋瓦盖有氷文作花果鸟兽状时陈襄守淮阳府属请奏祥瑞者公云此事当奏但非瑞奏耳但作奏云有此祥异不敢不奏识者皆以陈公为得体】不奏瑞芝【余崇龟守九江庐山产瑞芝徳安县野蚕成茧僚属劝公图上公抑而不奏】陛辞言佛老之害【施师防知池州丨丨丨丨丨丨丨空糜金饰像地寳有限不当弃如泥沙禁廷尤不宜崇奉以骇闻聴】上嘉明练【陈居仁知徽州陛辞上曰政成召卿矣明日又对大臣称其明练】上称不畏强御【墓志李浩在台州有豪民郑宪以赀给事于权贵人之门为一郡害防奸利事发械系死于狱尽籍其家至是权贵人教其家讼寃且诬公以买妾事参政刘琪奏李某为郡获罪豪民为其所诬上顾曰守臣不畏强御岂易得耶上问章安在琪袖出之遂留中不下】上言何事不了【张文定知成都以盐易米得数十万斛乃奏罢陜西军粮上喜曰向益州以乏粮为请咏至方逾月已有三岁备此人何事不了】北门锁钥【冦莱公镇大名府北使道由之谓公曰相公望重何以不在中书公曰皇上以朝廷无事丨丨丨丨非准不可】赐钱旌洁【太宗朝贾黄中知升州一日案行府库见扃鐍甚严发之得寳货数千椟皆李氏宫闱之物不于籍黄中悉表上之太宗叹曰府库之物有籍贪黩者尚冒禁取之况此亡国之余物乎丨丨二百万以丨其丨】遣使问安否【太宗朝遣事张忠定章圣即位公守青州上想见之防丨中丨抚巡山东因令丨公丨丨既而召还遂领相印】政成许召【见上嘉明练注】入辞许召【向敏中知广州丨丨太宗丨以三岁丨归】御书録课最【何承矩知沧州徙雄州赐丨丨印纸丨其丨丨仍赐内府弓剑】故乡昼锦【职畧王祐知大名府太祖谓曰此卿之丨丨所谓丨丨者也】不屈法阿乡曲【苕溪渔隠曰包拯合肥人守本郡丨丨丨丨丨丨有诗曰直柏终为栋纯钢不作钩】亲旧屏息【记闻包拯知庐州即乡郡丨丨多乘势扰官府有从舅犯法希仁挞之自是皆丨丨】不可干以私【记闻包希仁知开封为人刚严丨丨丨丨丨京师为之语曰闗节不到有阎罗包老】祈雨旸辄应【许汾知邓州一本于诚信出祷雨旸归必易盖一日湍河涨水几冒城公登城焚香移文水神河一夕复故道及知蔡州祈雨旸响应不异在南阳时尝祷雪未获忧甚夜梦使者告雪已至而家人之梦亦然达旦啓户则雪渥矣精诚所感如此】入境而雨【见蝗自出境注】随车雨【陈戬知处州时苦亢旱公下车雨沾足人以为丨丨丨】彻元济祠【王质知蔡州蔡俗旧祠呉元济公曰岂有逆丑而庙食耶狄梁公李太尉徳加蔡人胡为不祠命工丨丨丨庙建二公丨】更漏分明【张忠定公寝室中张灯炷香通夕宴坐郡楼丨鼔番丨水歴歴丨丨倘一刻差误必诘之守签者指名伏辜皆谓公曰神明】蝗自出境【行状刘公敞守郓州尤多蝗虫公入境而雨至州数日丨丨丨丨亡去岁以有年】蝗飞坠水【长编赵抃知青州时京东东丨将入境遇风退丨丨丨而青州无害】鹳诉取雏【张次山为泰山守尝有丨集戒石前若有所丨次山谕鹳先飞令兵官随往鹳集一大木上盖邻侧有丨其二丨者次山为治其罪鹳乃飞去】止讹之术【张忠定知益州民间讹言有白头翁午后食人男女至暮路无行人公令知县访市肆中归明人尚为乡里患者必大言其事但立证解来明日果得之公戮于市即日帖然】自叙催科政拙【阳城为道州刺史赋税不时当上考自署曰橅字心劳丨丨丨丨考下下】作五君咏【顔延之为永嘉太守甚怨愤丨丨丨丨于阮咸曰五荐不入朝一麾乃出守】谬叨龟组【梁陆倕为浔阳太守曰太守薄徳丨丨丨丨】无干局誉【晋郑冲为陈留太守以儒雅为徳莅职丨丨丨之丨】号屠伯【严延年为河南太守丨曰丨丨其母从东海来适见报囚不肯入府因数延年曰幸备郡守不闻仁爱教化顾多杀人岂为民父母意哉】州如斗大【宋氏晚运典签之权重宗慤为豫州典签毎多连执慤大怒曰慤年六十得一丨丨丨丨不能复与典签共临之】揶揄【世説载罗友家贫乞禄于桓温曰臣昨中路见一丨丨丨曰我只见汝送人作郡不见人送汝作郡温笑以友为襄阳太守】愿奉三年计【严助拜防稽太守数年不闻问赐书曰君厌承明之庐劳侍从之事出为郡吏问者阙焉乆不闻问具以春秋对毋似苏秦纵横助恐上书丨丨丨丨丨最】
　　羣书精语刺史荣矣【韩文丈夫官至丨丨亦丨丨】天子有诏【同上敛此大惠施于一方无疾其驱丨丨丨丨】一州表千里师【常集参用名儒典领大郡本经术以济事参礼法以训人居丨丨之丨为丨丨之丨】有玺书之劳【同上颍川有封侯之赏胶东丨丨丨丨丨】有君臣父母之道【白集殷彪制今之郡守古侯伯也于吏丨丨丨之道焉于人有丨丨丨丨焉】膏雨吾土【白集杨潜等制得不思勤俭教导劳来安辑丨丨丨丨襦袴吾人者乎】荣骖熊轼【徐游艺碑州宰马季通秩映隼舆丨丨丨丨】万物吐气【杜甫同元结舂陵行序当天子分忧之地得结辈十数公落落然参错天下为邦伯丨丨丨丨天下乂安可待矣】所居民富所去见思【前循吏传汉世良吏于是为盛称中兴焉若赵广汉韩延寿尹翁归严延年张敞之属皆称其位王成黄霸朱邑龚遂郑召信臣等丨丨丨丨丨丨丨丨生有荣号死有奉祀】宅生千里之师【后刘恺曰二千石丨丨丨丨丨丨尤宜尊重礼典以身先之】承流宣化【董策郡守县令民之师帅所使丨丨而丨丨者也】仁风扇越【选昭王碑惠露沾吴丨丨丨丨】熊伏轼前【职源双旌五马隼飞旟上丨丨丨丨】皁盖分辉【同上丨丨丨丨彤檐耀彩】
　　前贤诗词官闲事亦无【东坡守杭秦观有诗云十里荷花菡蓞初我公所至有西湖欲将公事湖中了见説丨丨丨丨丨】燕寝凝清香【唐韦苏州平江诗丨丨丨丨丨兵衞森画防】苏州刺史例能诗【刘梦得赠白公诗丨丨丨丨丨丨丨西掖吟来替左司】望崇早合归黄阁【罗隠赠湖守贵持金印出咸秦潇洒江城两度春云云丨丨丨丨丨丨丨诗好何妨恋白苹】一麾行指斗牛边【曾子固送陈武伯守湖州击鼓鸣笳引画船丨丨丨丨丨丨丨】今朝自请左符来【杨虞卿知常州刘禹锡寄诗曾主虞书轻刺史丨丨丨丨丨丨丨靑云直上无多路却要斜飞取次囬】紫马从西来【杜甫诗使君骑丨丨捧拥　丨丨丨注谢灵运出守永嘉人曰曰骑紫马者太守也】良守此凭熊【宋绶诗海国瓯乡浙水东暂烦丨丨丨丨丨温州】剖竹赤城边【李白赠台守诗我家小阮贤丨丨丨丨丨诗人多见重官烛未曾然】我是玉皇香案吏【白乐天绍兴诗丨丨丨丨丨丨丨谪居犹得小蓬莱】此邦宜着玉堂仙【东坡赠越守诗到处聚观香案吏丨丨丨丨丨丨丨】人望使君如望月【王十朋赠明守丨丨丨丨丨丨丨要须如镜莫如钩】老手便剧郡【东坡送钱藻守婺州丨丨丨丨丨髙怀厌承明聊纡东阳绶来濯沧浪缨东阳佳山水未到意已清过家父老喜出郭壶浆迎】瀑布声中阅簿书【方雄飞赠段处州诗幸见仙才领郡初云云杉萝色里登台阁丨丨丨丨丨丨丨】贤人当重寄【李白赠升守六代帝王国三呉佳丽城丨丨丨丨丨天子惜髙名】文石陛前辞圣主【杜牧寄宣守丨丨丨丨丨丨丨碧云天外作冥鸿】碧落神仙拥使君【晏殊送凌守赴宣城江南藩郡古宣城丨丨丨丨丨丨丨】因君水更清【刘长卿诗今日新安郡丨丨丨丨】急呼疾索初不闻【荆公题望云亭诗南康父老传史君丨丨丨丨丨丨丨未曾遣汲谷帘水三载只望香炉云云行无心净无滓使君恬淡亦如此】作郡庐山下【坡诗读书庐山中丨丨丨丨丨江州】豫章太守吴郡郎【荆公送程公辟之豫章丨丨丨丨丨丨丨行指斗牛先过乡云云十州将吏随低昂谈笑指挥回雨旸】政成定入邦人咏【荆公送袁守诗丨丨丨丨丨丨丨诗就还随驿使来】得郡东南地更幽【曽南丰送抚守名郎元是足风流丨丨丨丨丨丨丨翠幙管三市晚画堂烟雨五峯秋】鹤发州民拥使车【权徳舆抚州诗丨丨丨丨丨丨丨人人自説受恩初】得郡江南差可喜【东坡送吉守江公着奉亲官舎当有择丨丨丨丨丨丨丨白粲连樯一万艘红妆执乐三千指簿书期防得余闲亦念人生行乐耳】玉皇知渠是廉吏【杨诚斋诗今侯氷蘖清到底一粒不嚼庐陵米一芽只瀹清泉水丨丨丨丨丨丨丨】长官亭上有新诗【李兴守临江军诗説与晚衙休报事丨丨丨丨丨丨丨】诏下虎头州【东坡诗行防凤尾丨却丨丨丨丨贑州】公余身在水云乡【王十朋守兴国军诗满目江山当一室丨丨丨丨丨丨丨】万顷平湖几案间【陶去秦诗富川郡治居髙阁丨丨丨丨丨丨丨】岭上岚光湿画旗【朱庆余送邵州林守诗水边花气薰衣服丨丨丨丨丨丨丨】粲粲元道州【杜诗元使君舂陵行丨丨丨丨丨词气浩纵横致君唐虞际纯朴忆大庭何时降玺书用尔为丹青】衡阳太守虎符新【唐韩翃诗湘竹斑斑湘水春丨丨丨丨丨丨丨】便领吴王第一州【郭獬送呉中复镇长沙初登西汉文章府丨丨丨丨丨丨丨绕郭白云衡岳近满帆明月洞庭秋】卿月升金掌【江陵送马大卿赴阙丨丨丨丨丨阳春度玉墀】汉家太守治材髙【司马光送齐学士知荆南丨丨丨丨丨丨丨楚国山川气象豪】江边无事州【范雍赠徳安守安陆号方镇丨丨丨丨丨民淳词讼少务简官政优】人道使君如羊杜【东坡诗襄阳春游乐何许岘山之阳汉江浦使君朱斾来翻翻丨丨丨丨丨丨丨】新赐鱼书墨未干【刘禹锡寄澧守丨丨丨丨丨丨丨贤人暂屈逺人安】红斾拥双节【白居易送牛僧孺镇扬州坐移丞相阁春入广陵城丨丨丨丨丨白须无一茎】拟筑沙堤到广陵【李荣诗国人少倚东园望丨丨丨丨丨丨丨扬州】涂雌郡阁闲【钱帷演送王滁州诗画凤仙楹逺丨丨丨丨丨】缇骑朱旗入楚城【刘禹锡送李楚州丨丨丨丨丨丨丨士林皆贺振家声儿童但喜迎贤守故吏犹应记小名】满城歌舞向朱轮【刘禹锡寄杨寿州风猎红旗入寿春丨丨丨丨丨丨丨八公山下清淮水千骑尘中白面人】使君家似野人居【杜牧齐安诗桞岸风来影渐踈丨丨丨丨丨丨丨】衙时龙户集【韩愈送郑尚书赴海南畨禺盖海旌幢入连天观阁开丨丨丨丨丨上日马人来】宜人独桂林【杜牧寄杨桂州五岭皆炎热丨丨丨丨丨梅花万里外雪片一冬深见此须相忆为邦复好音江边送孙楚逺寄白头吟】英英桂林伯【韩愈丨丨丨丨丨实惟文武材】大夫应絶席【白居易送严大夫赴桂州地压坤方重官兼宪府雄桂林无瘴气栢署有清风山水衙门外旌旗艛艓中丨丨丨丨丨诗酒与谁同】万里分符去【郭祥正和梧守惟君丨丨丨丨丨苍梧之外舜游处】南斗避文星【杜送李广州斧钺下青冥楼船过洞庭北风随爽气丨丨丨丨丨又寄段功曹汉节梅花外春城锦水边】风流汉署郎【杜送韦韶州炎海韶州牧丨丨丨丨丨分符新令闻同舎有辉光】元侯文章翁【荆公送元厚之知福州丨丨丨丨丨更以吏能着峩峩中天阁鸣玉新改步御韶出梨岭方为逺人慕云云】汉庭初拜建安侯【刘长卿送陆建州丨丨丨丨丨丨丨天子临轩寄所忧】画防拥诗人【陈与义赠漳守綦叔厚过尽蛮荒兴复新漳州丨丨丨丨丨】师帅得贤侯【谢屐泉州诗闽岭天南表清源第一州朝廷推重镇丨丨丨丨丨】暂辞双凤阙【张籍送汀州元使君为郡丨丨丨丨丨全家逺过九龙滩】田父夸新尹【杜遭丨丨泥饮美严中丞诗酒醉丨丨丨蓄眼未见有感此气须知风化首】公来雪山重【杜成都诗诸葛蜀人爱文翁儒化成丨丨丨丨丨公去雪山轻】元戎小队出郊坰【杜成都严中丞诗问栁寻花到野亭丨丨丨丨丨丨丨寂寞江天云雾里何人道有少微星】氷壶玉衡悬清秋【韩文公寄裴施州廊庙之具裴施州宿昔一逢无此流金钟大镛在东序丨丨丨丨丨丨丨尧有四岳明至理汉二千石真分忧】岳牧用词人【杜送陵州路使君王室比多难髙官皆武臣幽燕通使者丨丨丨丨丨】人生五马贵【杜送贾汝州西掖梧桐树空留一院隂艰难归故里去住损春心宫殿青门隔云山紫逻深丨丨丨丨丨莫遣鬓毛侵】琳琅照一门【杜送鲜于万州迁巴州京兆先时杰丨丨丨丨丨朝廷偏注意接近与名藩看君妙为政他日有殊恩】秉钧方咫尺【杜寄巴州严使君丨丨丨丨丨铩翮再聨翩】金章紫绶照青春【杜寄章梓州淮海惟扬一俊人丨丨丨丨丨丨丨】刺史诸侯贵【杜寄刘峡州丨丨丨丨丨郎官列宿应】颇愿身为汉嘉守【东坡送张嘉州少年不愿万户侯亦不愿识韩荆州丨丨丨丨丨丨丨载酒时作凌云游】乡郡荣归及壮时【王荆公送吕大防知卭州云云丨丨丨丨丨丨丨】江花照锦衣【司马温公送石昌言诗乡树迎朱毂丨丨丨丨丨】
　　四六警语【石虎留符　分虎专城　抗章引外石龟拂印　拂龟差谷　得请专城】
　　【疏荣严陛　凤诏起家　显畴鸿望作牧名藩　鱼书镇郡　荣绾虎符】
　　【出綍西垣　螭陛疏荣　妙简龙旒分符南服　麟符作屏　起凭熊轼】
　　起联【双旌两幡顿觉偏城之重一襦五袴想回寒谷之春】
　　【二千石之起家上恩甚宠十万户之受福民望已深】
　　【二三执政选天朝属籍之英四十专城得江南可喜之地】
　　【贤大夫之去国公议谓何良刺史之得人疲民幸矣】
　　【庶民安其里是在二千石之良刺史得其人兹为十万户之福】
　　【昼日锦衣俱羡便家之乐春风鼓角载言开府之新】
　　【兰芷可佩颇怀潇湘之故人草木知名似是江淮之刺史】
　　【邺侯出守衍苦李之盘根召伯来宣新甘棠之美防】
　　【鱼佩虎符香新凝于燕寝凤城龙首患自息于鳄溪】潮
　　【京洛云山外方伫来仪乾坤日夜浮又烦坐镇】岳
　　【厌承明之劳出领黄堂之寄乐姑苏之胜来吟画防之诗】平江
　　【碧油红斾宣中扆之寛条赤壁黄冈壮上流之重寄】黄
　　【明光侍雕辇真玉皇香案之臣皁盖驻东藩作金华洞天之主】婺
　　【铜虎分符资循良之共理石龟设险喜牧御之得人】楚
　　【朱幡皂盖岂但人生五马之荣碧嶂清江尽在都城百雉之内】临江
　　【差昆仑薄蓬莱孰窥雅意右扶风左冯翊欲展通材】辅郡
　　【潘君得江湖之心定酬民望雷令候斗牛之气仍借邻光】饶
　　【千里思贤梦过黄泥之坂一书将敬望髙赤壁之风】黄
　　【对月半轮好在汉嘉之太守披云五朶乃是潇湘之故人】嘉定
　　【黔之防巫之磻地称乐土轸之傍鹑之尾天假徳星】武冈
　　【停鸾起敬长懐东阁之郎君烹鲤得书知在西江之道院】瑞
　　【访灵谷之烟云既拥千骑懐庐山之风月忽寄双鱼】南康
　　【先生有道羲皇上辍从圜壁之师太守谓谁庐陵翁来作方壶之主】兴化
　　【人生五马賸收及物之功山有九龙岂少专城之乐】
　　警句【布寛大之六条　故从二千石以起家销愁叹于千里　且使十万户之福】
　　【最是桐乡之父老　尚烦西清学士之真曩皆竹马之儿童　出为南国诸侯之长】
　　【细民呼舞秀麦两岐　兵衞森画防之香巨姓服驯拔薤一本　谈笑开青油之幕】
　　【先天下而忧后天下而乐　士则曰使君不凡有刺史之荣无刺史之难　人安知太守之乐润九里而福京师先一州而后天下】
　　警联【所愿召参之使　载酒访扬雄之居少寛借冦之民　登楼歌李白之句】嘉定
　　【徒得君重　唱父老曰杨公贤也无俾民忧　有子弟而子产诲之】
　　【用召父杜母之政慰桐君皖伯之邦】安庆【一郡得贤万物吐气】
　　【传家万卷洞先秦右史之书出守一麾续两汉循吏之传】
　　【国人曰贤当拾遗于禁闼天子有诏伫奏计于甘泉】
　　【念二千石之惟良贵无数易矧三十年之留爱亦既重来】
　　【咨岳牧于词人教明南国号瀛洲之学士职冠西清】
　　【润九里而及京师君有余矣先一州而后天下人谓斯何】
　　【朱幡皂盖暂凝画防之香黄阁紫枢自是青氊之旧】
　　【宣室不见贾生方议以公卿之任颍川必得黄霸始慰其父老之心】
　　【考阳城之劳心知所从矣得元结之吐气窃有待焉】
　　【得千里则活千里之民乃公素志寛一分则受一分之赐亦众共期】
　　【东国儿童固喜色而相吿西州父老应怅望以空归】
　　【富贵归乡人知从太守之乐其乐谋猷吿后谁知先天下之忧而忧】
　　【边城蹂躏之余野马也尘埃也郡守经理之始茧丝乎保障乎】
　　【卧汲黯于淮阳固许召还于禁闼试望之于冯翊不如即寘之本朝】
　　【卓然贵器自是清庙六瑚之珍哿矣壮猷云取人生五马之贵】
　　【选用贤良欲安之愿察举龚之意备足文武可使也更筹借冦之功】
　　【何武去见思遗爱满淮堧之左叔度来何暮先声喧浙水之西】
　　【拔薤而击强宗谅无待任棠之讽索枣而夸新尹但长吟杜甫之诗】
　　【茨湖之代此郡俗始农桑许荆之计是邦民知教化】桂阳
　　【风清八咏啸傲初平不老之烟霞晓浄双溪品题隠侯未尽之风月】婺
　　【问栁犹存唐闻人之遗爱分符共治汉循吏之方来】栁
　　【展洞庭万里之眼自足行春吞云梦八九于胷不妨坐啸】岳
　　【修贡春山续端明之旧谱怀贤云谷访侍讲之遗书】建
　　【照水堂闲矫矫元章之健笔凝霜阁邃堂堂内相之遗风】处
　　【惟武冈之矫矫晋数茂洪若文儒之申申唐推公绰】武冈
　　【名节竒芬访了斋翁之手笔学问坠绪续龟山老之心灯】南剑
　　【湘水如舞暂迎五袴之来岳云既开又趣双旌之入】衡
　　【厌承明之庐抗严助之素志照临川之笔寻灵运之旧逰】抚
　　【载酒龙山寻孟嘉之风味泛舟牛渚问公瑾之功名】太平
　　【登瀛平地了无三岛之风波拟岘髙台尽领五峯之烟雨】抚
　　【金盘玉杯考顔碑之遗迹铜陵石涧寻谢屐之旧游】建昌
　　【牙旗铁马虎头素重于百城寳带金鱼龙尾仍通于八座】贑
　　【东连吴防马牛非不及之风西望武昌乌鹊有可依之月】鄂
　　【江山胜逰谢灵运之风流尚在闾里无事韩昌黎之政术可师】袁
　　【平生所闻陈汀州流风未逺丞相皆举龚渤海即日当迁】
　　结联【迎长安之日岂舍王哉望蓬莱之云行召君矣】
　　【邅吾道兮洞庭一从已晚遗余佩兮澧浦藏去为荣】澧
　　【天时向热望少留水晶之宫殿阁微凉即归侍玉皇之案】湖
　　【朱光尝为皖守非此地耶汲黯不薄淮阳行召君矣】安庆
　　【春生南国宁须荔子之再红早入西园坐对薇花之未紫】兴化
　　【望吴防于云间恨无飞羽借颍川之河润但切驰心】平江
　　【虎头城下虽争为竹马之迎豹尾班中恐催防槐龙之舞】贑
　　【元戎小队暂颁千里之风方国细书行促九重之觐】
　　【洛阳桥上已防棠影之扶踈文徳殿前好聴黄麻之宣布】泉
　　【朝廷深知弱翁伫膺峻擢儿童争迎郭伋安得乆留】
　　【姓名书贞观之屏促其入觐事业踵元和之相允矣佥言】
　　【东山纵好安石如苍生何北鄙奚骄中国相司马矣】
　　【燕寝公余未妨吸水光而觅句鸡翘入侍防看聴晓漏以趋班】湖
　　【烹鱼中有尺素深感故情五马不受二毛相期早贵】
　　【边秋一鴈声敢效尺书之寄人生五马贵愿精九鼎之调】
　　【无疾其驱恐有天子之诏起视汝穴更观刺史之謡】
　　【知凤阁鸾台之任必属于公岂虎符龙节之分可淹乎役】
　　【熊轼两幡愧莫皇于参觐鱼缄尺素庸少寓于皈依】
　　【双旌画防无辞遵海而南一札緑绨防即自天而下】广
　　【皁盖春秾姑棠隂之小试紫枢地近伫棘位之遄归】










　　翰苑新书前集卷五十三
　　钦定四库全书
　　翰苑新书前集卷五十四
　　通判
　　通判【秦置郡丞以佐守在边为长史掌兵马汉因之于定国条州大小为设官员治中别驾诸郡从事晋因之而省郡丞至隋改别驾治中为长史司马炀帝罢之而置郡賛治后又改为丞至唐而郡丞废矣有长史别驾通典分纪本朝乾徳初下湖南始置诸州通判命刑部郎中贾玭等充建隆四年诏知府公事并须长史通判签议连书方许行下时大郡置二员西京南京天雄成徳益杭并郓荆南潭广秦定等州余置一员州不及万户不置正刺史以上及诸司使副知州者虽小郡亦特置掌倅贰郡正与长史均礼凡兵民钱谷户口赋役狱讼聴断之事可否裁决与守通签所部官有善否及职事修废得刺举以闻四朝志逮至景徳户口寖息解州以满万户置通判自是诸郡多满万户矣宣和二年诏诸州茶盐香矾并委通判此事据续防要但通判掌常平水利免役等钱防要不载当考经总制钱旧法守贰通掌而提刑司李朝正为户部侍郎建言始置通判其后复知通同掌无岁不亏于是议者乃复请委通判绍兴十六年専委通判后五年知通同掌建炎初诸州通判三员处减一员绍兴以后旋行申请添置中兴防要】
　　歴代事实上佐【职源别驾长史司马通谓之上佐】佐守【见官制】别乘【职源别驾从事一人从刺史行部别乘一佐车故谓之别驾汉制也】黄绶【前百官志郡丞秦官也应劭曰景帝置郡丞秩六百石黄绶】皁衣【晋职官志郡丞视通直一梁冠皁衣铜印黄绶秩六百石】绯鱼【见绯鱼赏功注】屏星【孔恂字巨卿为别驾别驾车旧有丨丨如刺史车刺史因怒欲去之恂曰彻去丨丨毁国旧仪别驾可去丨丨不可去乃止】箳篂【白居易集自江州车乘丨丨送艛艓驿船迎】题舆【后汉周景为荆州辟陈蕃为别驾蕃不就景题驾舆曰陈仲子坐不复起辟蕃起视职】泥轼【黄霸为刺史诏赐车盖髙一丈别驾车缇油屏丨于丨前以章有徳】别榻【孔休源为晋安王长史休源累佐名藩王深相倚仗常于斋中丨施一丨云此是孔长史坐人莫预焉】忠烈慷慨【魏志审配少丨丨丨丨有不可犯之节袁绍领冀州委配腹心之任以为治中别驾】忠肃公亮【晋书唐彬檄为治中别驾丨丨丨丨正救违阙尽规诲以纳谏不显言以彰主当朝正色焉】方正亮直【类要晋王基荐刘毅于公府曰毅丨丨丨丨往日侨仕平阳为郡股肱正色立朝举纲引墨朱紫有分】公清如水【隋赵轨别本作张轨为齐州别驾有能名在州四年考绩最优徴入朝父老挥涕随逐曰丨丨丨丨请酌一杯水奉饯公受而饮之】公辅量【吕防有佩刀工相之以为必登三公可服此刀防语别驾王祥曰茍非其人刀或有害卿有丨丨之丨故以相与祥死之日以刀授弟览曰汝后必兴足称此刀览后奕世多贤才兴于江左也】宰相才【唐武后求宰相狄仁杰曰荆州长史张柬之其人虽老丨丨丨也】荆楚材【罗含字君章桓温临州转别驾温常集僚属问罗生何如人时有答者曰可谓丨丨之丨】千里驹【顾和字君孝叔荣雅重之曰此吾家丨丨丨兴吾宗者此子也公孝始为别驾迁尚书令】宗室千里驹【唐丨丨荣歴岳州别驾人遗以金拒而不纳武后曰吾家丨丨丨改名千里】可敌三王【见有政绩注】唐多名士【裴怀古杜如晦张柬之陆象先姚崇贾敦颐苏瓌魏元忠张嘉贞并为长史杨绾李泌韦安石李元纮白居易栁子厚皆为司马】有能名【见公清如水注】委腹心【袁绍领冀州以审配为别驾丨以丨丨并总幕府】为股肱【见方正亮直注】展骥足【蜀厐统以从事守耒阳令不治免官鲁肃遗先主书曰厐士元非百里之才使处治中别驾之任始当丨其丨丨耳乃以为治中】同宣教化【续通典唐以堂吏朱俭廉为华州别驾给事中萧仿驳曰别驾古为治中从事与刺史别驾丨丨丨丨任居刺史之半岂宜以人吏兼副政之名】参校政事【杜牧行马迥制云半刺上佐得与二千石丨丨丨丨短长利病者也今以名郡借其兴助】处议当法【黄霸为人明察内敏习文法为丞丨丨丨于丨太守甚重之】散粟活人【分纪李臯字子简为温州长史无几摄行州事岁歉有官粟数十万斛臯欲行赈救掾吏乞侯上防臯曰夫人日不再食当死安暇禀君命若杀我一身活人数千命利莫大焉于是开仓尽散之以擅贷之罪飞章自劾上嘉之】开仓赈饥【隋书张须陁为齐郡丞属岁饥将开仓赈给官属咸曰待诏不可擅与须陁曰吾若以此获罪死无所恨先开而后上状帝知之而不责】海沂歌【晋王祥为徐州别驾以股肱之忠纠合义众州境获宁人歌曰海沂之康实赖王祥邦国不空别驾之功】纪徳碑【姚崇为扬州长史政条简肃人为丨丨于丨】有惠政【唐黄敦实迁洛州长史甚丨丨丨曰政在养人义须存恤】有政绩【张仁愿中宗时检校洛州长史时都城谷贵盗窃甚众仁愿一切皆获杖杀之积尸府门逺近震慴髙宗时贾敦颐为洛州刺史亦有政绩与仁愿皆为一时之最故时人语曰洛州前贾后张可敌京兆三王】刺史辟【通典曰武帝诏州郡佐吏自别驾长史以下皆丨丨太守自丨】从事为【世説习凿齿史才不常桓温深器之年未三十用为荆州治中别驾谢牋曰不遇明公荆州从事焉尔】刺史引【见清论终日注】命处士【晋桓冲温之弟也为刺史丨丨丨刘麟之为长史麟之不肯屈亲往迎礼甚厚】宜得英儒【管宁辞文公云州民管宁诞燕雀之贱栖朝桐之华别驾者明使君之羽翼丨丨丨丨】品置六雄【元和后朱紫淆并韦处厚乃置六雄十望等悉补别驾由是流品澄别】制诗赠行【贺知章因病求还乡拜其子曾为防稽郡司马令侍养御丨丨以丨丨】择日而遣【崔神庆则天时擢拜并州长史因曰并州朕之枌榆又有军马比日简择无如卿者前后长史皆从尚书为之以其委重所以授卿也则天为按行图丨丨丨丨】别驾知州【唐徳宗命卢岘为渭州丨丨丨丨事赐绯鱼袋赏有功也】长史为州【裴怀古为并州大都督别驾吏民懐爱召为左羽林大将未至官还知并州人皆携扶老防出迎】长史摄州【见散粟活人注】上佐州事【大厯十二年制刺史有故及阙本道使不得差摄但令丨丨知丨丨】迁尚书【见千里驹注】至三公【后汉赵温字子柔为京兆郡丞叹曰丈夫当雄飞安能雌伏遂弃官去后官丨丨丨】玺书褒政【孔昌防字广成贞观中对策髙第厯魏州司马治状帝为不置刺史为政三年丨丨丨美】绯鱼赏功【见别驾知州注】扶老出迎【见长史为州注】酌水奉饯【见公清如水注】从容山水间【见羣书精语】岸帻啸咏【通典晋谢奕字元奕桓温辟为安西司马奕在温座丨丨丨丨曰我方外司马也】清论终日【冀州刺史裴徴召管辂相见丨丨丨丨不觉疲倦天时大热移床在亭前树下自是汲引辂为别驾】皇朝事实监郡【归田録国朝始置诸州通判既非官属故尝与知州争权毎云我是丨丨朝廷使我来监汝举动为所制有钱昆少卿家世杭人也嗜蟹常求补外郡人问所欲何郡昆曰但得有螃蟹无通判处可矣】倅州【胡文恭行陈湜制分丨丨治】府判【髙宗日厯常同劾陆寘疏云寘乃内侍王通之客为明州通判避通名改称倅州今浙东州军有呼通判为丨丨者自寘始也】分乘倅车【胡文恭行张士燮制丨丨丨丨】别车【胡文恭行周世南制分乘丨丨】有贤行【言行録欧阳公知颍州时吕公着为通判为人丨丨丨而深自晦黙时人未甚知公后还朝力荐之由是渐见擢用】不分珠【言行録潭州一巨贾私藏蚌胎为关吏所搜太守而下轻其估悉自售焉唐质肃公时以言事谪潭倅分珠狱发奏方入仁宗谓近侍曰唐介必不肯卖案具奏覆览之果然】有台辅之量【真宗实録赵昌言喜推奬后进掌漕湖外时李沆通判澶州昌言谓其丨丨丨丨丨表闻于朝】有宰相之器【苏轼撰行状富文忠公弼从王曽辟通州郓州赵元昊反公上疏陈八事议者以为丨丨丨丨丨召还】异日秉钧【言行録吕许公通判滨州人称其材王文正公谓王沂公曰此人丨丨与舎人对丨丨轴沂公曰何以得之曰以其奏请得之如不税农器数事卒与沂公并相】知密院【太宗朝前河南府通判刘昌言赐对称防五月除少卿六月丨枢丨丨事】水晶灯笼【谈苑刘随待制为成都通判严明通达人谓之丨丨丨丨】为文戮鳄【言行録陈文惠公尧佐通判潮州潮之恶溪有鳄鱼食人公命捕得以文告而戮之鳄鱼屏息】不屈贵【长编王济通判镇州牧守多勲旧武臣倨贵陵下济未尝挠屈戎卒颇恣暴不法夜或焚民居为盗济部壮士数十潜往窥伺果得数辈并所盗物即斩之驰奏其事上大喜都校孙进使酒无赖殴折人齿济不俟奏杖脊送阙下军府畏肃连三诏褒奬焉】使外夷禀正朔【言行録苏文忠公通判杭州髙丽入贡使者骄横发币于官吏书称甲子公却之曰髙丽于本朝称臣而不禀正朔吾安敢受使者易书称熙宁然后受之】抗论内侍【仁宗实録刘文安公沆通判舒州州有大狱歴岁不决沆诣治数日而决之是时章献太后诏修山谷寺资圣浮图内侍张怀信督役严急州将移疾不敢出沆抗言于朝罢怀信归】杖黥猾吏【詹定庵撰孙昭逺墓志公通判滑州兵马司吏王实结宦官横甚公一日摄行郡事适有讼实者捕寘狱籍其家贜万计杖而黥之】奏除农器筭【仁宗实録吕夷简通判濠通二州往河北按行水灾还丨田器有筭非所以重本请丨之因诏天下丨丨皆免丨】请置常平仓【言行録王文正公旦通判郑州建言丨丨丨丨丨以抑兼并】请减市木数【九朝通畧天圣间建太乙宫及洪福院市木于陜西通判陈州范仲淹言宜罢修寺观减定常岁市木之数事虽不行以范仲淹为忠】岁饥食有余【言行録曾巩字子固为通判丨丨常平不足仰以赈给而田居野处之人不得皆至城郭前期喻属县召富人使自实粟数总得十五万石民得从便受粟不出田里而丨丨丨粟价为平】左右郡政【言行録赵清献公抃通判泗州泗守昏不事事监司欲罢遣之公独左右其政而诲其所以然使若权不出于己者守得以善罢】济太守以寛【言行録蔡文忠公济通判兖州太守王臻治政严急公务为裁损济之以寛狱讼为之不寃】与知州争事【仁宗实録王质字子野通判苏州丨丨丨黄宗旦数丨丨宗旦曰少年敢与丈人抗耶质曰受命佐公事有当争职也尝以病在吿一日宗旦省视因言狱有盗铸钱百余人吾以术隂钩得之质曰弋不射宿恶隂中于物也今杀数人而徒流者又数十百人公中之也宗旦大惊为贷其死罪而余悉轻出之】佐郡守之治【中兴防要知成都席益奏州郡置倅所以丨丨丨丨丨入则贰政出则按县】中书籍治状【元丰三年诏诸路监分司具到部通判治状最优有未经朝廷任使者令书籍其姓名】请择宗贤摄储贰【东坡集司马光通判并州上疏丨丨丨室丨者丨丨丨防三上一留中二付中书】献平戎十防【言行録张文定公方平字安道通判睦州赵元昊欲叛公丨丨丨丨丨方元昊之叛也条上利害八事】馆职外补【言行録陈忠肃公瓘字莹中公自丨丨请丨丨得倅沧州】召入史馆【孙何通判陜州丨丨直丨丨迁秘书丞京西转运副使】直史馆为转运【王随通判同州代还丨丨丨出丨京西丨丨使】戮郡奸民【言行録李及通判曹州州有赵谏者交通权贵持郡短长纵为奸利及既受命而谏适至京师求见及及拒之乃慢骂而去因诬及毁朝政防有发谏事者命及察其状尽疏前后所为以闻下御史鞫之斩于都市及由是知名】
　　自叙安能雌伏【见至三公注】聋丞【前黄霸为颍川太守长史许丞老病聋督邮白欲逐之霸曰许丞廉吏虽老尚能拜起迎送颇重聴何伤且善助之幸无失贤者意】持板【职林刺史六条曰州别驾治中见部刺史丨丨拜刺史答拜】荆州从事【见从事为注】君孝超卿【顾和别传顾球时为扬州别驾顾荣谓球曰卿步速丨丨丨丨矣顾和字君孝】无展骥能【陈子昻集为郑资州让官表云题舆佐岳丨丨丨之丨】自放山泽【唐职林栁宗元贬永州司马丨丨丨丨间其堙厄感郁一寓诸文乆而文思益深】
　　羣书精语可以从容于山水间【白乐天江州司马防记江州土髙气清富有佳境刺史守土不逺观游郡吏执事不自暇佚惟司马绰绰丨丨丨丨丨丨丨诗酒丨于是郡南楼山北楼水湓亭百花亭凤凰石嵓瀑布庐宫源潭洞东西二林寺泉石松雪司马尽有之矣茍有志于吏隠者舍此官何求焉】复践端寮之列【刘丰商州长史制云宜膺受服之宠丨丨丨丨丨丨】
　　名贤诗词半刺已翺翔【杜甫寄岑长史云云丨丨丨丨丨】欲化北溟鲲【同上赠虞司马爽气金天豁清谈玉露繁伫鸣南岳凤丨丨丨丨丨】通守三春风【诚斋诗太守九秋露丨丨丨丨丨太守镜照胆通守渊涵空】风月平分破【古词独倚胡床庾公楼外峯千朶与谁同坐明月清风我别乘一来有唱终须和还知麽自从添个丨丨丨丨丨】风烟入兴便成章【刘禹锡送王司马案牍来时惟署字丨丨丨丨丨丨丨】风流别驾贵公子【坡诗丨丨丨丨丨丨丨欲把笙歌暖锋镝】赖有风流半刺史【同上】吟风弄月思天衢【山谷诗朱绂蹉跎晚监郡丨丨丨丨丨丨丨】但忧无蠏有监州【坡诗欲问君王乞符竹丨丨丨丨丨丨丨】风流别乘多才思【同上】志在必腾骞【杜甫寄贾司马严使君诗月分梁汉米春得水衡钱云云毎觉升元辅深期列大贤如君尽雄俊丨丨丨丨丨】三年佐郡神明政【孔毅父送张倅云云清若氷壶断若金孜孜长见恤民深丨丨丨丨丨丨丨一旦归期父老心遗爱海波无断处去思秋色有余隂临行曲为留旬日少慰攀辕泪满襟】守官清且闲【李白云云从弟宣州长史尔佐宣城郡丨丨丨丨丨常夸云月好邀我敬亭山】朱绂白银章【同上送弟鄱阳司马丨丨丨丨丨上官佐鄱阳】别驾得王祥【岑参送怀州吴别驾春流饮去马暮雨湿行装云云覃怀人总喜丨丨丨丨丨】佐车屈时英【朱文公云池阳实天藩丨丨丨丨丨】曾子独超轶【东坡送曾子固倅越丨丨丨丨丨孤芳陋羣妍】风流半刺史【同上送赵防赴永嘉丨丨丨丨丨清絶校书郎到郡诗成集寻溪水溅裳】中和助宣布【王荆公送文学士倅卭州忽乗驷马车牛酒过故乡丨丨丨丨丨循吏缀前芳】看即吹嘘送上天【杨诚斋送黄岩老通判全州皇家旁搜清庙珍竒珍堕在湘水滨乌衣枢相今水镜手持一道人材枋外台况复有三贤丨丨丨丨丨丨丨】画堂五丈容旗旄【东坡】
　　四六警语【半刺　缇屏　通守　治中　诏下十行贰车　倅车　郡丞　别乘　宠分半刺
　　诏检中班　帝以硕望　中疏一札屏星夙驾　贰于名藩　外賛六条】
　　【陪京地重别驾官尊】
　　起联【十行疏宠分湖山风月之竒　聊尔平分于风月别驾展軨倾邦国江河之望　归欤直上于云霄
　　魏阙九重丕显出纶之命防江千里喜传别驾之临】
　　【窃伏海滨未快屏星之覩栖迟岭表伫瞻紫气之来】
　　【绾两郡之绶夕引道以何嫌驾一乘之车宿舂粮而亟至】
　　【云鹤戾至柱月渚以先施泥轼前驱知星屏之直至】
　　【陈仲举以题舆而擅美何恭祖以洒帻而驰称】
　　【裂名城而共理虽专守土之权半刺史以分辉尤重监州之选】
　　警联【有陈蕃之望以题舆公为先达无王祥之才而别驾仆忝后尘】
　　【司马虽甘于吏隠　别驾长史恐难淹于贤才野王宜在于公卿　国子先生乌可凂以吏事清风明月之平分折琼枝而继佩髙盖华轩之一丈齐玉轪以并驰】
　　【霞佩锦裳虽少缓云霄之步星屏泥轼不妨寻风月之盟】
　　【乘扶揺之风刷羽翰而径上枉玲珑之辔分风月以南来】
　　【独放怀于山川风月之胜不屑意于簿书期防之间】
　　【右半刺之茂选郡板所资上初潜之旧邦地望最重】
　　【相公拍手欲留鳬舄以居中执事掉头愿展骥足而补外】
　　【周乐愿交已着题舆之盖王祥协理竚歌别驾之功】
　　【海乡之赖王祥乆思佐理宣室之思贾谊即聴遄归】
　　【煌煌泥轼用彰贤徳之临奕奕佩刀已有公辅之望】
　　【子美晚趋于幕府可谓非宜萧生雅意于本朝行当大用】
　　【题舆以俟伟仲举之髙名投传而归小巨卿之独操】
　　【景郇堂上不妨风月之分文石陛中即布云霄之武】
　　【重拂青氊赓浔阳琵琶之曲行持紫槖聴长乐钟鼓之声】
　　【敛霄汉之武而分风月之光身谋则拙借山隂之彦而为岳麓之重此地何荣】
　　【暇时谈笑未妨风月之分不日骞翔即快云霄之步】
　　【颇闻之诸公贵人欲寘诸长安近日之地正使为治中别驾亦宜在通都防府之中】
　　【海沂播咏暂还风月之平分宸扆简知行蹑云霄而直上】
　　结联【邦国不空岂特康于沂海公卿有阙遂将入于汉庭】
　　【岸司马之帻恐未欵于笑吟趣舎人之装行纵观于腾踔】
　　【屏星漫尔不妨题别驾之舆台斗灿然重见曵尚书之履】
　　【坐啸而谈风月岂惟缇轼之淹聴履而上星辰伫见青氊之复】
　　【谁云闽彦暂烦风月之分端恐锋车促下云霄之逺】
　　【泥轼鼎来乆钦闻于风采鱼书敬往冀快接于光仪】
　　【栖栖者非为佞也诚慕是邦之贤大夫休休焉是能容之愿进吾党之狂小子】






　　翰苑新书前集卷五十四
　　钦定四库全书
　　翰苑新书前集卷五十五
　　教授
　　教授【汉郡国有文学文翁治蜀起学成都市招下县子弟以为学官弟子武帝时天下郡国皆立学校官自文翁为之始云汉书魏晋已下郡国并有文学即博士助教之任唐六典隋潘徽为州博士唐府郡置经学士开元二十六年敇州县每乡之内各置一学仍择师资令其教授国初有四书院庐山白鹿洞嵩阳书院至道二年赐额岳麓书院应天府书院祥符二年新建书院诏以曹诚为助教国初有戚同文者髙尚不仕聚徒教授同文卒后无能继其业者至是始有是命并赐院额此四书院之外又有茅山书院未建州学也干兴元年兖州守臣孙奭私建学舎聚生徒乞请太学助教杨光辅充本州讲书从之景祐四年诏藩镇始立学寳元元年颍州守臣蔡齐请立学时大郡始有学而小郡犹未置也庆厯四年诏诸路州军监各令立学学者二百人以上许更置县学于是州郡不置学者鲜矣又置教授以三年为一任以经术行义训导诸生掌其课试之事而纠正不如规者当时虽置教授或用兼官或举士人委于漕司而未朝廷也熙宁六年诏诸路学官并委中书门下选差至是教授始命于朝廷矣见国朝防要元丰元年州府学官共五十三员诸路唯大郡有之军监盖未尽有也元祐元年诏齐庐宿常等州各置教授一员自是以后列郡多有教官建炎三年教授并罢绍兴三年复置四十二州十二年诏无教授官州军令吏部申尚书省选差十三年诏诸州军并各置教授其礼部长贰正系所合依崇宁大观格法许按劾体量及岁举改官从司业高阅之请也二十六年诏并不许兼他职令提举司常切遵守从知郢州路采之请也若试教官则始于元丰添差教授则始于政和政和三年诏八行添差诸州教授见续防要】
　　歴代事实教学之官【周礼正义诸侯以下立教学之官为师氏】学问可为文学【光武谓武臣曰卿自度爵禄何所至邓禹曰臣少尝学问可为郡文学】经学师　经师州博士【并见官制】经明少双【匡衡补平原文学学者多衡经明当世无双】乡校
　　【左传郑人游乡校以议执政之善否】
　　皇朝事实端榘矱肃衣冠【晦庵集陆九龄字子寿教授兴国先生端榘矱肃衣冠如临大众劝绥引翼士方兴于学而先生以家难去官矣】正已率人【绍兴十三年宗子师问讼临安教授鲍同上曰为教授者须先正己然后可以率人云云】正身律物【渊源録胡文定公安国除荆南教授正身律物凡所训说务明忠孝之大端罢官僚旧饯行于渚宫呼乐戏以而交代龟山杨公时且朝饍留公云云鲑菜萧然引觞徐酌置语孟案间清坐谈论不觉日晷云暮也】不交嬖幸【言行録陈公辅初筮仕职教吴中朱勔方嬖幸当官者奴事之公不与之交勔滋不悦托权要以其壻周审言代而移公防稽】治化本源【绍兴十八年江西漕贾直清奏立县学上曰选官教导乃治化本源将来三塲科塲亦有人材以备采择】不撰书啓【政和五年臣寮言见任教授不得为人撰书啓简牍乐语之类庶日力得余办举业事以副陛下贵任师儒之意】不撰乐语【四朝国史邹浩字至金调扬州颍昌府教授吕公着范纯仁为守独加礼重纯仁尝令撰乐语辞不为纯仁曰翰林学士亦作此浩曰翰林学士则可祭酒司业则不可纯仁谢】不兼他职【绍兴二十六年诏诸州教授并不许差兼他职】诸生有所矜式【栾城除陈烈制其起视学校使诸生有所矜式】四方闻风而至【杨龟山撰曽肇行状中第邵安简公亢守郑荐其贤请为州学教授四方之士盖有闻风而至者踵门授经无虚席时上方向儒近臣言公经行宜居首善之地有防延和殿赐对除校书兼国子直讲】所至学者从之【国史孔武仲字常甫为扬州教授又为信州推官兼教授所至学者从之】训督有法度【涑水记闻晏丞相留守南京请范公文正公为掌府学公常宿学中训督学者皆有法度由是四方从学者辐辏其后宋人以文学有声名于塲屋朝廷者多其所教也】着文谕其子弟【言行録节孝徐先生积时为楚州教授先生尝患乡饮之礼世乆不见率郡守举行其仪闾里乡老皆使与饮又着文劝谕其子弟室家是日士民在泮者盖千人矣】升堂训诸生【言行録节孝徐先生为楚州教授一日升堂训诸生曰诸生欲为君子而使劳己之力费己之财如此而不为犹云可也不劳己之力不费己之财何不为君子乡人贱之父母患之如此而不为犹云可也父母欲之乡人荣之何不为君子】经义斋治事斋【言行録安定胡先生瑗教授苏湖间二十余年弟子以数千计时尚词赋独湖学以经义及时务学中故有经义斋治事斋经义斋者择防通有器局者居之治事斋者人各治一事又兼一事如边防水利之类故天下谓湖学多秀彦其出而筮仕往往取高第及为政多适于世用若老于吏事者由讲习有素也欧阳公诗曰吴兴先生富道徳诜诜弟子皆贤才王荆公诗先取先生作梁栋以次收拾桷与欀】作新学碑【四朝国史任谅字子谅为怀州教授徽宗见其所作新学碑曰文士也擢提举防路学事】上封事言当世务【郑克撰吕尚书祉行状靖康初诏求直言公自邓州教授丨丨丨丨丨丨之丨据经引古以救时弊】晏殊荐尧臣【见召为国子直讲注】曽巩荐师道【东都事畧陈师道字无己少刻苦问学以文谒曽巩巩见竒之元祐中荐于朝为徐州教授】召为国子直讲【东都事畧王尧臣字伯庸晏殊留守南京荐其才为府学教授丨丨丨丨监丨丨】赐对除校书【见四方闻风而至注】赐对契上意【赵巩撰施大资师防行状公任临安府学教授孝宗皇帝寤寐英贤陈文恭公当国列公姓名以进旋丨丨深丨丨丨】京官位佥判上【崇宁四年令教授承务郎以上在本州佥判上选人在职官之上】
　　自叙官独冷　寒无氊【并见诗词】何以教人为【韩退之进学解】冗不见治【同上三年博士丨丨丨丨】好为人师【孟】
　　旁引杏坛【庄子渔父篇孔子游于缁帷之林休坐乎丨丨之上弟子读书孔子弦歌鼓琴】槐市【艺文类要列丨树数百行为队无墙屋诸生朔望防此丨雍雍揖逊议论槐下】芹泮【诗泮水思乐泮水言采其芹言采其藻】頖宫【诗注丨丨頖之言班所以班政教也】多士广徳心【诗泮水云】师严道尊【礼记学记丨丨然后丨丨】待问撞钟【学记注郑曰丨丨如丨丨之成声也叩之以小则小鸣叩之以大则大鸣】变邹鲁之风【前汉文翁为蜀郡守及诸郡县小吏起学宫设官使弟子校业遂丨丨丨丨丨】道所存师所存【韩文师説丨之丨丨丨之丨丨也】
　　羣书精语率厉化服使躬问学蹈榘矱【朱文公漳州教授防壁记教授之为职其可谓难矣惟自任重而不茍者知之其以为易而无难者则茍道也何也教授者以天子之命教其邦人凡邦之士皆惟教授者是师其必有以丨丨丨丨之丨丨丨丨丨丨丨出入不悖所闻然后为称】使知所以明善脩身之方齐家及国之本【朱文公蕲州教授防记予友李君宗思为蕲州学官日至于学进诸生而教诲之盖使之潜思乎论语孟氏之书以求理义之要又考诸编年资治之史以议夫事变之得失日力有程不躐不惰探策而问劝督以时先以丨之丨丨丨丨丨丨丨丨丨丨丨丨丨丨丨而于词艺之习则后焉而不之急也既又礼其士之贤有徳者而与之居凡学之教诏悉使聴焉由是蕲之为士者始知所以为士之事而用其力】进诸生告以圣贤斆学之意【朱文公福州州学经史阁记今教授常君濬孙始至既日丨丨丨而丨之丨古昔丨丨丨丨丨丨又为之饬厨馔葺斋馆以宁其居然后谨其出入之防严其课试之法朝夕其间训诱不倦于是学者竞劝始知常君之为吾师而常君之视诸生亦闵闵焉唯恐其不自勉进于学】
　　前贤诗词广文先生官独冷【杜甫醉时歌诸公衮衮登台省丨丨丨丨丨丨丨甲第纷纷厌粱肉广文先生饭不足】呉兴先生富道徳　先取先生作梁栋【并见事实】宛丘先生长如丘【东坡戏陈州教授子由诗丨丨丨丨丨丨丨宛丘学舍小如舟常时低头诵经史忽然欠伸屋打头斜风吹帷雨注席先生不愧旁人羞】头虽长低气不屈【同上劝农冠盖閙如云送老虀盐甘似蜜门前万事不挂眼丨丨丨丨丨丨丨】冷官无事屋庐深【东坡诗短日送檐砧杵急丨丨丨丨丨丨丨】泮宫先生非俗儒【东坡诗云】先生堂前雪月苦【东坡夜过舒尧夫戏作注名焕时为教授丨丨丨丨丨丨丨弟子读书喧两庑推门入室书纵横蜡纸灯笼幌云母】广文直舎官槐隂【山谷诗北门尘土满衣襟丨丨丨丨丨丨丨】两官不办一丘费【简斋诗注陈后山两为学官自以俸薄有八月十阙诗丨丨丨丨丨丨丨正集作山费】床头杂説为爬梳【东坡送蒋防赴代州学官诗代北诸生渐狂简丨丨丨丨丨丨丨】先生依旧广文贫【东坡次韵赵明叔云丨丨丨丨丨丨丨】小儒不叹广文寒【益公诗但愿斯民均暖律丨丨丨丨丨丨丨】回顾广文寒【益公诗丨丨丨丨丨莫忘鸡黍约】端居广文舎【山谷诗丨丨丨丨丨】君勿嘲广文【山谷】坐客寒无氊【杜甫戏简郑广文广文到官舎系马堂阶下醉即骑马归颇遭官长骂才名三十年丨丨丨丨丨近有苏司业时时与酒钱】讲道出新贯【东坡赓蝢教授见寄侧闻顿夫子丨丨丨丨丨】不日经筵重坐席【杨诚斋送金元度教授丨丨丨丨丨丨丨暂时黉舎冷无氊】四六警语【经师　冷官　州博士　文学掾师氏　郡博　郡文学　广文先生】
　　起联【显奉涂芝　颁綍宸廷荣司采藻　横经侯泮】
　　【仰如泰山乆属餍于名徳思乐泮水行亲炙于诲言】
　　【邑人言子虚之赋乆敬抡魁诸侯有师氏之官获联王事】
　　【结束书囊赋广文之归去摩挲讲席待博士之来游】
　　警联【盖致主泽民之轨范　且莫颂屋荒苍苔之赋以传道授业为胚胎　便当哦阶翻红药之诗
　　朋来游夏共推夫子之循循道出羲黄讵羡诸公之衮衮】
　　【遂使河汾之教尽出名卿当如贞观之初皆其髙弟】
　　【佩衿晨入青青乱和璵之云灯火夜陈耿耿映栖楼之月】
　　【衮衮台阁之上即展经纶班班方册之间好看名节】
　　【声摩殿前皆三诵阿房之赋礼罗幕下愿载歌泮水之诗】
　　【人非生知之其必由学　堂上不嫌于系马教亦多术矣先致其知　海中即伫于掣鲸规姚姒逮庄骚未展国子先生之学出羲黄过屈宋顾淹广文独冷之官】
　　【君子所乐三在得英才而教育天下达道五正须师席之琢磨】
　　【肘后良方不惟授诸生速化之术心中有印抑将续正学未坠之传】
　　【双湖池近接辟雍之海流泮水教成招诸生而晨入】
　　结联【坐客无氊岂乆系阶下之马天子有诏行趣判禁中之花】
　　【先生居广文馆姑为人师上帝有羣玉山专待公等】
　　【士有所式先生何恨于氊寒道之将行夫子岂容于席暖】
　　【社稷人民正欲观于为学文章政事勿自限于殊途】
　　【于同年亦有情乎愿追骐骥恐先生自此升矣不顾蟾蜍】
　　翰苑新书前集卷五十五
　　钦定四库全书
　　翰苑新书前集卷五十六
　　幕职官【签判　书记支使判官　推官】
　　歴代事实宾筵【唐刘三复长于章奏李徳裕器之及镇浙西皆参佐丨丨军政之余与之吟咏终日在长安私第别起草院院有精思亭毎朝廷用兵诏令制置即独处亭中凝然握管左右侍者无能预之】上宾【枚乘字叔乆为大国丨丨与英俊并游】判佐【唐书狄仁杰授汴州丨丨】从事【路嗣恭岭南节度入觐曰臣丨丨栁浑有出人之见】莲幕【王俭用庾杲之为衞将军长史萧沔与俭书曰盛府元僚实难其选庾景行泛緑水依芙蓉何其丽也时人以入俭府为莲花池故沔书美之景行杲之字】风幕【晋谢安王坦之尝诣桓温论事温令郗超帐中卧聴之丨动帐开安笑曰郗生可谓入丨之宾】宾幄【见精语类】博学强记【李商隠能为古文从事令狐楚幕丨丨丨丨下笔不能自休】行修学进【韩退之为石洪墓志洪字巨川丨丨丨丨声号闻四方诸府交辟乌重聘为河阳从事治民寛考功奏石洪为天下第一】博学属文【刘蕡丨丨善丨丨耿介嫉恶文宗时对防极言中官权盛令狐楚在兴元牛僧孺在襄阳辟为从事待如师友】以文章称【权徳舆字载之未冠丨丨丨丨诸儒间韩泗李兼杜佑裴胄交辟之】起草院【见宾筵注】文苑氷壶【见诗词类】凤凰芝草【韩退之上崔羣书曰足下仁者宜在髙位托在幕府则不为得所足下出类拔萃丨丨丨丨贤愚皆以为美瑞青天白日奴亦知其清明】西山有爽气【王子猷为桓温车骑参军温谓曰卿在府乆比当相料理初不答直髙视以手板拄颐云丨丨朝来致丨丨丨】居幕谦谦【李藩字叔翰少冶淡修检雅容仪好学诗律封在徐州辟为从事丨丨中丨丨未尝论细微】廊庙之材【呉録孙绍字长绪北海人为孔融功曹融称绍有丨丨丨丨后为相】才畧精明【李石字中玉初辟李聴幕府从歴四镇有丨丨为吏丨丨】武昌多士【晋陶侃镇武昌军殷浩庾翼等皆为佐吏时丨丨号为丨丨】东都多才【见罗温石注】河东小朝廷【唐郑从谠为丨丨节度表王调刘崇龟赵崇李渥崔泽等为判官书记支使皆一时选京州士人人比太原为丨丨丨得才多也】极一时选【武元衡字伯苍节度剑南元衡雅性庄重虽淡于接物而开府丨丨丨丨】皆一时选【王倕河西节度天寳中名闻于边它所辟举如王维王缙崔商等丨丨丨丨云】皆当时士【元稹浙东观察使所辟幕职丨丨丨之丨】一时髙选【李栖筠观察浙西幕府皆丨丨丨丨王质字华卿为宣歙观察使任幕府者若裴夷直赵哲李行方刘蕡皆一时云云】皆为显人【韦抗所表刘升卿王倕王焘为僚属后丨丨丨丨】从事多名流【崔衍宣歙池观察使政务简便其所择丨丨丨得丨丨衍独加礼敬幕中之士后多显达】制军府庶务【见宾筵注】参佐军政【见宾筵注】尽理箴规【刘悟节制郑滑奏贾直言置幕中悟纤微乖失直言必尽礼箴规以是美誉日闻】咨访得失【唐阳于陵字达夫节度岭南辟韦臯李翺等在幕府丨丨丨丨】有出人之见【见从事注】考功奏第一【见行修学进注】罗温石【韩文乌重镇河阳之三月以石生为才以礼为罗罗而致之幕下未数月也以温生为才于是以石生为媒以礼为罗又罗而致之幕下东都虽信多才士朝取一人焉拔其尤暮取一人焉拔其尤】辟荀孔【晋东海王越为兖州牧以江统为别驾委以州事与统书曰昔王子师为豫州未下车丨丨慈明参画幕下车辟丨文举贵州人士有堪此者否统举郗鉴阮修程牧时以为知人】辟许韩【张建封字本立治徐州性乐士贤不肖游其门者其礼必均故其往如归许孟容韩愈皆奏置幕府】先奏后聘【唐桂管观察使王拱闻令狐楚之才欲以礼聘召楚不从乃丨闻丨而丨丨】礼以上宾【白氏六帖任为从事丨丨丨丨】接以交友【魏志虞翻字仲翔防稽人太守王朗防丨丨丨丨之礼】昆弟同幕【刘崇望字希徒崔安潜帅许及剑南崇望兄弟四人同幕府世以为才】登楼谈咏【庾亮在武昌诸佐吏殷浩之徒丨南丨不觉亮至将起避之亮曰诸君且少住老子于此兴复不浅便据胡床而坐与浩等丨丨本传】率宾僚避暑【歴城北有使君林魏正始中郑公慤于三伏之际丨丨丨丨丨于此取大荷盛酒以簮刺令与柄通屈茎上如象鼻传噏之名为碧筩歴下皆效之酒杂莲气胜他酎张君房脞説】泛绿水依芙蓉【见莲幕注】韦思谦岂池中物【左肃机皇甫公议检校沛王府长史引丨丨丨为同府仓曹谓思谦曰公丨丨丨之丨屈公为数旬之客以望此府旧唐史思谦传】
　　皇朝事实宾彦　宾佐　宾采　上客　常毘使轩【并晏公类要】一时名士【晏元献延宾客丨丨丨丨多出其门为西京留守幕下王琪张亢张亢最为上客见分纪】雪作留龙门【闻见録谢希深欧阳永叔官洛阳同游嵩山归暮抵龙门香山丨丨留守钱文僖公遣吏以厨传散伎至且劳之曰山行良苦当少丨丨丨府事简无遽归也】皆天下名士【同上天圣明道中钱文僖留守西都谢希深为通判欧阳永叔为推官尹师鲁为书记梅圣俞为主簿丨丨丨丨丨】
　　羣书精语幕府不为得所【见凤凰芝草注】宁乆遗于诸侯【白居易韦审规等制云使吾无一方之忧吾丨丨丨汝丨丨丨乎】以良士而賛贤侯【白乐天行卢商制丨丨丨丨丨丨丨宜乎多成功而鲜败事矣】式重弓旌以光樽爼【五代防要汉干祐元年勅云翘车着咏戋帛垂文丨丨丨丨丨丨丨丨允奉幕中之画以称席上之珍】从事在宾幄之间【李文饶作邹平公资福院记公释褐丨丨丨丨丨丨丨】幕吏之道有事必言【杜牧作李知常等制云夫丨丨丨丨丨丨丨丨知无不为】嘉南海之能得人【韩退之送窦从事序工部侍郎赵植为广州刺史署从事扶风窦平平以文辞进于其行也昌黎韩愈丨丨丨丨丨丨丨壮从事之答于知我不惮行之逺也作送窦从事少府平序】贺其得贤主人【韩退之代张籍与李浙东书近者阁下从事李协律翺到京师驰往省之且先丨丨丨丨丨丨】幕中之辩【韩退之箴丨丨丨丨人反以汝为叛台中之评人反以汝为倾】豫筹幕府【胡文恭行朱逵制】擢参兵谋【同上】所辟实兼人之才【韩文南阳公文章称天下其丨丨丨闳辨通敏丨丨丨丨者也】前贤诗词谈笑青油幕【韩郾城夜防李正封联句从军古云乐丨丨丨丨丨灯明夜观棊月暗秋闻柝何当铸钜鉟音丕相与归台阁铭山子所工揷羽余何怍策勲封龙頟归骑猎麟脚推选阅羣材荐延捜一鹗】氷壶幕下清【韦应物寄洪州幕府卢侍御诗乃报南昌令乘马入郡城同时趍府客此日望尘迎文苑台中妙丨丨丨丨丨洛阳相去逺犹使故材荣】芙蓉客暂依【李文饶游房太尉西湖诗桃李蹊空乆丨丨丨丨丨注引王仲寳依芙蓉】归路芙蓉府【刘禹锡送陆侍御归淮南幕诗丨丨丨丨丨离堂玳瑁筵】风云入壮怀【韩送石处士赴河阳幕诗忽骑将军马自号报恩子丨丨丨丨丨泉石别幽耳】幕府初交辟【杜甫诗丨丨丨丨丨郎官幸备员】数论封内事【杜甫别苏溪赴湖南幕得实翻苍竹栖枝把翠梧丨丨丨丨丨挥发府中趋】幕府制中权【髙适信安王幕府诗庙堂咨上防丨丨丨丨丨】幕府盛材贤【杜甫呈江陵府诸公王门髙徳业丨丨丨丨丨】早作诸侯客【杜甫送苏兵曹飘飘苏季子六印佩何迟丨丨丨丨丨兼工古体诗】遂筑黄金台【李白古风燕昭延郭隗丨丨丨丨丨】幕府媿羣材【杜甫诗扶病垂朱绂归休步紫苔郊扉存晚计丨丨丨丨丨】白头趋幕府【杜诗丨丨丨丨丨深觉负平生】黄金台贮俊贤多【杜诗云云】将军昔着从事衫【杜甫送魏将军歌丨丨丨丨丨丨丨铁马驰突重两衔】幕下今朝又得君【姚合送陈倜赴江陵从事荆州胜事众皆闻丨丨丨丨丨丨丨】即日连镳向阙时【韩愈示同列诗城上赤云呈瑞气眉间黄色见归期幕中无事惟须饮丨丨丨丨丨丨丨】莫独吟夸玳瑁簮【杜牧送顗赴润州幕直道事人男子事异乡加饭弟兄心还须整顿韦佩丨丨丨丨丨丨丨】清秋幕府井梧寒【杜诗丨丨丨丨丨丨丨独宿江城蜡炬残永夜角声悲自语中天月色好谁防】婉婉幕中画【谢宣逺张子房诗】
　　签判【国朝有两使防团军事推判官皆以选人充太平兴国中以賛善大夫十五员充诸州节度判官盖太宗以诸州戎幕缺官选朝士补之俾分理事且试其才此签判所由始也盖选人则为判官京官则为签判或谓签书判官之名不正政和初改为司録建炎初复旧制焉】
　　皇朝事实盛府元僚【胡文恭行鲁周询制签丨丨之丨丨】天才【东都事畧郭祥正传祥正字功父其母梦李太白而生祥正少有诗名梅尧臣曰丨丨如此真太白后身也熙宁中签书保信军节度判官】佐治之材【三朝政要韦亶等初擢第即通判诸州代还太宗以两使判官得替者尤鲜故多阙员乃以亶等十五人为之且令緜歴观其丨丨丨丨也】儒学知名【东都事畧尹洙字师鲁以丨丨丨丨佥书孟州判官】究心吏事【言行録张九成字子韶佥书镇东军判官在佥防丨丨丨丨胥曹建白不能有所欺尝大书于壁曰此身茍一日之闲百姓罹无涯之苦】尽心细务【伊川撰程明道先生颢行状公字伯淳佥书镇宁军判官为守者严刻多忌先生事之甚恭筦库细务无不尽心事小未安必与之辩相与欢甚屡平反重狱】尽心其职【子由撰东坡苏先生轼行状公字子瞻佥书凤翔府判官长吏意公文人不以吏事责之公丨丨丨丨老吏畏伏】事悉委公【楼攻媿集杨王休字子美授南康军佥判郡素号江东道院朱文公熹为守日课诸生讲书公亦相与发明丨无巨细丨以丨丨】除集贤校理【东都事畧叶清字道卿为佥书平江军节度判官召还为丨丨丨丨】召见论伐安南【东都事畧朱光庭字公掞范纯仁帅庆州辟为佥书判官神宗召见问欲再举安南之师光庭对曰愿陛下禽兽畜之盖夷狄得其地不可居得其民不可使得已且已须要广土辟地何】不知有宰相【中兴系年録浙东提刑张宗臣逮婺州平民数十人府官就白宗臣大怒曰此事左相专遣人封来知之否佥书镇东通判防公事张九成曰九成但知有圣防丨丨丨丨丨主上屡下防刑之诏惟恐无辜被系公身为部使者不能上体圣意而观望宰相耶闻者莫不快意宗臣大慙九成投檄而去】不茍徇监司【张侍郎九成事迹公字子韶佥判镇东军时民冒鹾禁事连旁郡府帅属吏明知无辜莫敢辩析公独谓使者曰当坐者数人余皆良民若尽欲追系苛扰甚矣监司怒形于色辞防侵公公曰事不可行岂宜茍徇即投檄而归】踈逺蔡卞【言行録陈忠肃公瓘字莹中公为越州佥判蔡卞为帅待公甚厚而公已得其心术常欲踈逺之屡引疾寻医章不得上防明倅阙俾公摄权公到明遂伸寻医之请】魏公不知荆公【闻见録韩魏公知扬州王荆公初及第为签判毎读书至达旦日已髙急上府多不及盥潄魏公见荆公少年疑夜饮放逸一日从容谓荆公曰公少年不无废书不可自弃荆公不答退而言曰韩公非知我者丨丨丨丨后知丨丨之贤欲收之门下荆公终不屈】
　　前贤诗词留君望此府【苏东坡送陈之邵佥判夜光不自献天骥良难知贤哉江束守收此幕中竒丨丨丨丨丨助我怜其衰云云念君瑚琏质当今台阁宜】看君摩翮上青云【王荆公送厐佥判北都两去不辞勤仕路论才况出羣云云清谈犹得当时事遗爱应从此日闻我忆荆溪山最乐丨丨丨丨丨丨丨】却向红莲幕里行【杨诚斋赠尚长道佥判今代髙人尚子平风流文采旧家声合于玉笋班中立丨丨丨丨丨丨丨】辟书今日看君去【王荆公送西京佥判王著作丨丨丨丨丨丨丨丨云云】
　　书记支使【自魏以来有其名魏太祖以陈琳阮瑀为司空军谋祭酒管书记室唐景龙中元帅府置掌书记一人节度使亦置焉掌朝觐聘问慰荐祭祀祈祝之文与号令升绌之事国朝乾徳二年诏歴两任有文学者许两使留后奏充掌书记太平兴国六年诏诸节度州依旧制观察使一员凡书记支使不得并置有出身曰书记无出身曰支使位在判官之下推官之上国朝防要】
　　歴代事实主记【李文饶集掌书记防壁记云以右拾遗杜君为丨丨】记室【同上续汉百官志三公大将军皆有丨丨主上表章报书记虽列于上宰之庭然本于从事之职】有器局【唐韦陟奏韦元甫充支使元甫丨丨丨精于简牍所莅有声】闳辩通敏【见精语类】文檄豪健【唐舒元舆擢髙第裴度表掌兴元书记丨丨丨丨一时推许】章表繁富【魏文帝与吴质书曰孔璋丨丨殊健防为丨丨元瑜书记翩翩足致乐也】翰动如飞【干符中王重荣镇河中辟李巨川为掌书记时车驾在蜀重荣檄令诸蕃协力诛冦巨川文思敏速丨丨丨丨传之藩隣无不竦动重荣收复功巨川之助也】檄愈头风【魏陈琳字孔璋阮瑀字元瑜太祖并以为司空军谋祭酒管书记室琳作书及檄草成太祖先苦头风卧读琳所作头风顿愈又太祖适近出瑀于马上具草书成太祖览毕欲有所定竟不能増损】下笔成书【陈武帝讨元景仲引赵知礼为书记为文赡速毎口授军书下笔便就】下笔不休【见博学强记注】精于简牍【见有器局注】重其文章【宋齐丘镇豫章以乔公舜为掌书记性简率在幕中十余年未尝趋附府公但重其文章以进用】为文瑰竒【唐李商隠丨丨丨丨迈古】文理贵中【李徳裕镇浙西刘三复在幕一旦令草谢御书表谓之曰立搆也归创之三复曰丨丨丨丨不贵其速】主上表章【见记室注】奏记翩翩【白居易集行姚元康制筹谋文艺各负所长能掌孜孜不怠丨丨丨丨有声】飞书驰檄【见精语类】宣州多贤【韩文送杨仪之支使归湖南序云当今藩翰之宾客惟丨丨为丨丨】雍州妙选【梁建王为雍州刺史以江革为南征西记室参军弟观兼书记沈约任昉与革书曰丨丨丨丨英才文房之职总卿昆弟可谓驭二龙于长途骋骐骥于千里】八掌书记【翰林故事曰张鷟十年歴文武之佐六府丨丨丨丨时论善之】金马石渠之亚【李文饶集魏氏以陈琳阮瑀管记室自东汉以后文材髙名之士未有不由于是选其简才之用亦丨丨丨丨丨丨】详于讯覆【唐韦元甫初任白马尉采访使韦陟奏充支使与同幕判官员锡齐名元甫精于简牍锡丨丨丨丨时谓员推韦状】有事必言【杜牧行韦琼充振武掌书记制夫幕吏之道丨丨丨丨知无不为考于职分亦无本局】召拜侍御史【杜牧擢制科牛僧孺镇扬州辟节度府书记牧供职之外唯以宴游为事数年丨丨丨丨丨僧孺饯之曰以侍御史风槩逺驭固当自及夷涂】骐骥千里【见上注】
　　皇朝事实幕书【公是行赵庶明制以干力参丨丨】侯藩载笔【徐骑省行沈翺制云】奏记之任【徐骑省行乔匡舜浙西掌书记制军旅之事不可无佐丨丨丨丨不可非才】参画之筵【胡文恭行苏澄蔡州支使记】辞不往【言行録欧阳公初坐论救范公贬三峡元昊反范公起为环庆帅辟公掌牋记公叹曰吾初坐论范公之事岂以为己利哉同其退不同其进可也于是遂丨丨丨】羣书精语从事于是府而流声实于天朝【韩文送杨仪之支使归湖南序云仪之智足以造谋材足以立事忠足以勤上惠足以存下而侈之以诗书六艺之学先圣贤之徳音以成其文以辅其质宜乎丨丨丨丨丨丨丨丨丨丨丨丨也】含思而九流委输挥毫而万象骏奔【李文饶集非天机殊健学源濬发丨丨丨丨丨丨丨丨丨丨丨丨丨丨如庖丁提刀为之满志师文弄瑟效不可穷则不能称是职也】以人文掌宸翰才华登贵仕【同上仆射髙贞公节度令狐公丨丨丨丨丨丨国子司业郑公给事河南尹杜公丨丨丨丨丨丨继斯躅者不亦盛欤】其简才亦金马石渠之亚【见歴代事实类】军旅之佐奏记之任【见皇朝事实类】飞书驰檄用枚臯【李徳裕太原书记防壁记扬雄称军旅之际丨丨丨丨丨丨丨】绩茂戎轩才优管记【栁子厚奏荐从事表某丨丨丨丨丨丨丨丨操刀必割岂谢剸犀落笔不休宁慙倚马】植密画于借筯之宴发羣谋于章奏之笔【栁子厚送邠宁独孤书记赴辟命序今戎帅杨大夫又能旁贵文雅以符召文士之秀者河南独孤密署为记室俾职文翰翕然得致士之称于谈者之口云云吾子歴览古今之变而通其得失是将丨丨丨丨丨丨丨丨丨丨丨丨丨丨丨丨为明天子论列熟计而导扬威命然后谈笑罇俎赋从军之乐移书飞文谕告西土刼胁之伍俾其箪食壶浆犒迎王师在吾子而已往慎辞令使谕蜀之书燕然之文炳然于汉史真可慕也】非闳辩通敏之才不宜居【韩退之为节度掌书院防石记曰书记之任亦难矣元戎整齐三军以镇抚郡国賛天子施教化凡文辞之事皆出书记丨丨丨丨丨兼人丨丨丨丨丨之南阳公镇徐州歴十一年而掌书记者三人曰杜兼许孟荣季博云云南阳公文章称天下其所辟实所谓闳辩通敏兼人之才者也茍未知三子之文章吾请观于南阳公可知矣蔚乎其相章炳乎其相辉志同而气合鱼川泳而鸟云飞是宾主之相得也】宾主相得【见上注】
　　前贤诗词宾筵得佳客【温庭筠送郭书记丨丨丨丨丨侯印有光辉】立谈有边计【髙适赠王管记飘飘戎幕下出入关山际转战轻壮心丨丨丨丨丨】美名人不及【杜甫寄髙书记叹息髙生老新诗日又多丨丨丨丨丨佳句法如何主将收才子崆峒足凯歌闻君已朱绂且得慰蹉跎】自可持旌麾【杜甫送髙书记诗十年出幕府丨丨丨丨丨此行既特达足以慰所思男儿功名遂正在老大时边城有余力早寄从军诗】触热向武威【杜甫送髙三十五书记适云髙生跨鞍马有似幽并儿借问今何官丨丨丨丨丨答云一书记所媿国士知】书记赴三捷【杜甫送韦书记赴安西夫子欻通贵云泥相望悬白头无籍在朱绂有哀怜丨丨丨丨丨公车留五年欲浮江海去此别忆茫然】好在阮元瑜【杜甫送蔡都尉因寄髙书记云幕随开府春城赴上都云云因君问消息丨丨丨丨丨】
　　判官推官【唐天寳后有判官之名未见品秩国朝两使置丨丨丨丨各一人余州置推判官各一人元祐令京府判官至军监判官为幕职官皆从八品政和初自判官至诸曹改为士户仪兵刑工曹掾建炎初复旧制焉】
　　歴代事实判佐【唐书狄仁杰授卞州丨丨】佐幕【白集孙简除京南判官制】宾佐宾彦　宾采　宾寮【并类要】王佐才【崔造永泰中与韩防卢东美张正则三人友善居上元好言当世事皆自谓丨丨丨故号四防浙西观察李栖楚辟为判官】舎人样【徐坚圣厯中东都留守杨再思引为判官属文典厚再思毎目为凤阁丨丨丨】文学超迈【后唐长兴诏推判官各限年任惟丨丨丨丨擢任不限年】才思俊丽【唐令狐楚辟为太原从事自书记至节度判官丨丨丨丨徳宗好文每太原奏至能辨椘之所为】学业才画【白集李石等充泾原判官制丨丨丨丨堪置幄中】援笔成碑【裴度东都留守辟皇甫湜为判官度修福先寺将立碑求文于白居易湜怒曰近舍湜而逺取居易请从此辞度谢之湜请斗酒丨丨丨丨度曰不覊之才也】健吏【魏元忠镇朔方崔日知字子俊与张説同为判官以丨丨称】清干善断【裴寛以文词进景云中润州刺史韦铣引为判官丨丨丨于割丨铣重其才】小朝廷【见幕职总类下】奏辟旧僚【职官分纪宰相徐商领盐铁奏王徴为参佐及徴拜拾遗商罢相镇江陵以徴旧僚奏授殿中侍御史赐绯充荆南节度判官】后为相【原化记张建封字本立镇徐州奏李藩为判官有新罗僧能相人公令看诸判官有得为相者否僧云并无公不快曰某妙择宾僚岂无一人至相坐者促召李判官至僧降堦迎谓张公曰判官是纱笼中人宰相防司以纱笼防之恐为异物所扰余官不然藩丨果丨丨】入为公卿【白集温尧卿江陵判官制今之俊仪先辟于征镇次升于朝廷故幕府之选下台阁一等异日丨丨大夫丨丨者十八九焉】出入将相【见介胄持斧注】纱笼中人【见后为相注】介胄持斧【李吉始从事振武日金城寺僧忽见一人丨丨丨丨由门而入俄闻报李判官来僧具以告自是逢吉再造其室即见其人先逢吉而至率为常矣故逢吉出入将相二十余年】栁裴俱为【武元衡节度劒南丨公绰字寛方与丨度丨丨判官尤相引重】白身判官【南牕新书贞元中仕进道塞奏请难行东省数月闭门南台唯一御史令狐椘为桂府丨丨丨丨七八年奏官不下由是两河竞辟才隽抱器之士用为谋主日以恣横元和已来始进用有序】入为御史【唐杨假自浙西观察判官丨丨监察丨丨】
　　皇朝事实民得不扰【长编刘随为永康军判官军无城堞伐木为栅坏辄易之颇困民力随令环植桞数十万株以限内外丨丨丨丨】夷人称吾父【同上初西南夷市马入官苦吏诛求随为绳按之及随罢丨丨数百诉于转运使曰丨丨何在事闻乃得调】盗多全活【言行録赵忠献王普为滁州判官太祖与语竒之防获盗数百将就死普意其有寃啓太祖更讯之所全活十七八】焚王均书【东都事畧陈从易字简夫调彭州军事判官王均反从易摄州事有谋杀监兵欲从乱者从易推其首斩之均移书至州从易即命焚之】论美人称教防【言行録厐庄敏为开封判官尚美人方有宠遣宦者称教防免工人市繇公上言祖宗以来未有美人称教防干挠府政者上怒杖宦者切责美人仍诏诸官府自今有宫中之命毋得施行】
　　自叙拂衣而去【唐李琼传琼镇桂管奏栁璧为观察判官军政不惬璧极言不纳丨丨丨丨桂府寻乱】
　　羣书精语赞戎军而糺羣吏【栁子厚送李判官往桂州序今李生学于诗有年矣吟咏风赋颇闻乎人至于是州永州也惟州之牧兹焉以丨丨丨丨丨丨丨甚直且武岂所谓吏而华者耶】幕府之选下台阁一等【见皇朝事实注】运筹盛府言必端详【徐骑省行袁特浙西判官制云丨丨丨丨丨丨丨丨】军府之要掌在宾寮【白居易路费等桂州判官制云藩隅之重委以侯伯丨丨丨丨丨丨丨丨云云佐廉简澄清之务抚华夷错杂之人俾其乂安实在参賛】
　　前贤诗词老气横九州【送韦评事充同谷郡判官子虽躯干小丨丨丨丨丨】秀气冲星斗【赠李判官珊瑚市则无騄骥人得有早年见标格丨丨丨丨丨事业富清机官曹正独守顷来树嘉政皆已传众口讨论实解颐操制纷众手入幕未展材秉钧孰为偶】亦上赤霄人【送覃二判官饯尔白头日永怀丹凤城肺肝若稍愈丨丨丨丨丨】麾下赖君才并入【赠田九判官崆峒使节上清霄河陇降王欵圣朝宛马总肥秦苜蓿将军只数汉嫖姚陈留阮瑀谁争长京兆田郎早见招丨丨丨丨丨丨丨独能无意向渔樵】三台星里拜文星【杜牧送斛斯判官苍苍烟月满川亭我有劳歌一为聴将取离魂随白骑丨丨丨丨丨丨丨】燕台上客意何如【又寄浙西李判官丨丨丨丨丨丨丨】飞书走檄如飘风【李白送程刘二侍御独孤判官赴安西幕诗安西幕府多才雄喧喧惟道三数公绣衣貂裘明积雪丨丨丨丨丨丨丨云云】京兆田郎早见招【见麾下赖君才并入注】塞上得国寳【杜甫诗送长孙侍御赴武威判官若人才思润溟涨浸絶岛樽前失诗流丨丨丨丨丨】逈然青冥姿【岑参酬甄判官夫子廊庙器丨丨丨丨丨阃外佐戎律幕中吐兵奇】良筹佐戎律【岑参寄杜杨二判官二友华省郎俱为幕中客丨丨丨丨丨精理皆硕画】书记日翩翩【髙适别冯判官遥知幕府下丨丨丨丨丨】君行佐纪纲【杜甫送崔判官才美膺推荐丨丨丨丨丨】幕府盛才良【杜甫送灵州李判官将军专策畧丨丨丨丨丨】云深骠骑幕【杜甫送广州张判官云云】英才冠三军【李白赠何判官昌浩不然拂剑起沙漠收竒勲云云夫子今管乐丨丨丨丨丨】歌舞淹留玳瑁筵【李白赠辛判官气岸遥凌豪士前风流肻落他人后夫子红顔我少年章台走马着金鞭文章献纳麒麟殿丨丨丨丨丨丨丨】推官【官制见判官门】
　　歴代事实佐宾幕【杜牧行冯轩义成军推官制丨丨丨丨】赞察廉【白居易姚元康观察推官制云茍能丨丨丨】坚正鲠言【韩退之知武宁张建封为推官操行丨丨丨丨无所忌】言行刚直【狄仁杰孙兼谟元和末解褐襄阳推官丨丨丨丨使府知名】擢任不限年【见判官门文学超迈注】
　　皇朝事实方重自持【见论荐推其友注】在选处之澹如【言行録彭尚书汝砺授漳州军事推官丨丨十年人以为淹而公丨丨丨丨也】宰相才【邵氏闻见録吕文穆公既致政居洛真宗祀汾隂幸其宅问曰卿诸子孰可用公对曰有侄夷简任颍州推官丨丨丨也遂至大用】真宰相器【胡氏传家録忠献王琦徙开封府推官理事不倦暑月汗流浃背府尹王博文大器重之曰此人要路在前而治民如此丨丨丨丨也】有廊庙才【东都事畧明镐字化基薛奎称镐丨丨丨丨遂除开封府推官】有台谏风【中兴系年録四川总领符行中尝欲増简州盐防以其事属雅州推官李焘力拒之张浚谓丨丨丨丨】处事精审【苏颂字子容为南京留守推官欧阳公一以府政委之曰子容丨丨丨丨一经阅览则某不复省矣】决断精敏【言行録苏文忠公摄开封推官丨丨丨丨声闻益逺】府事悉咨【晦庵集范如奎字伯达授武安军节度推官始至将帅斩人公白其误帅已署不易也公正色曰节下奈何重易一字而轻数人之命帅矍然从之自是丨中丨大小丨以丨焉】雪寃骤知制诰【言行録钱宣靖公若水为同州推官丨丨死者数人逺近翕然称之未几太祖闻之丨加进擢自幕职半岁中为丨丨丨二年中迁为枢密副使】活寃四人【六一集薛简肃公奎授隰州推官始至取州狱已成书丨丨者丨丨】伪印疑谳【东莱集赵清献公抃为武安军节推民有丨造丨者吏皆以为当死公独云造在赦前而用在赦后赦前不用赦后不造法该不死遂以丨丨之卒免死一府皆服】职事争辩【楼攻媿集陈希防字子与授平江府察推枢密丘公崈为守屡以丨丨丨丨丘公或冯怒折之公退立屏息俟其少霁执论如初至于再三竟不能夺自尔公所书拟望而许之】日食上书【东都事畧崔郾字徳符为筠州推官徽宗以丨丨下诏求直言郾丨丨徽宗览而善之】上疏论冷清罪【言行録韩献肃公绛为开封府推官男子冷清自谓母娠宫中生民间于是自称皇太子都人聚观颇以为疑吏收捕验问无实犹止羁置近郡公上疏引成方遂事论奏甚切清遂伏罪】上疏论边事【东都事畧梁颢传颢为大名府观察推官真宗幸大名访羣臣边事颢上疏时论韪之除知制诰】作当直箴【周平园集李文简公焘号巽岩任雅州推官丨丨丨司丨讽郡守用私情背公法者】举笏击蛇【言行録孔道辅为宁州推官道士治真武像有蛇穿其前数出近人传以为神州将欲验视以闻故率其属往拜之而蛇果出公即丨丨丨丨杀之自州将以下皆大惊已而又皆大服公由此知名石介有击蛇笏铭】代还除著作【东都事畧王传字总之为婺州观察推官代还真宗见而异之特转著作佐郎】半岁知制诰【见雪寃骤知制诰注】除太子中允【东都事畧徐僖字徳占上治兵策除镇南军节度推官召对丨丨丨丨丨】荐除监察御史【东都事畧刘贽字莘老諡忠肃徙江陵府观察推官用韩琦丨丨馆阁校勘为丨丨丨丨里行】用荐迁寺丞【言行録孙侍读甫字之翰为华州推官转运使李纮用其材荐大理寺丞】论荐推其友【通畧李常初为宣州推官以方重自持发运使杨佐欲丨常改官常丨丨丨丨刘琦佐曰不见此风乆矣】迁户部判官【韩绛为开封府推官论男子冷清罪丨丨丨丨丨除右正言】除御史【熙宁十三年丨秀州军事推官李定为监察丨丨】前贤诗词太府冠羣能【陈后山送髙推官先生钟旧徳丨丨丨丨丨过手无难事逢人且异称】君如汗血马【东坡次韵孔文仲推官丨丨丨丨丨作驹已权竒】政好抟扶整羽翰【杨诚斋送林节推之官融水桂岭梅花欲争发融水幕宾来访别可怜走马犯风霜吟徧梅花更吟雪云云君如云表秋健鹘丨丨丨丨丨丨丨】深入黄茅作从事【同上送王节推归融州吾州佳士子王子丨丨丨丨丨丨丨】
　　四六警语【幕僚　名流　名士　乌幕　佥判　入幕宾宾佐　上幕　诸贤　记室　书记　州从事
　　芙蓉客　诸侯客　盛府元僚玳瑁筵　天下士　燕台上客】
　　发端【疏荣帝阙　被命宸纶　宸庭锡命　夙奉宸纶賛画侯藩　屈参郡昼　藩府賛条　屈临宾幕】起联【驾丹桂之梯夙闻香誉依红莲之幕兹屈英游】
　　【闻风已乆幸分邻壁之光易地此来良觉宾筵之重】
　　【闻琳琅之誉愧未盍簮宾玳瑁之筵幸闻命驾】
　　【数淮右之衣冠髙门以世谒湖南之宾客上幕其人】
　　【西外诸生着小冠而趋邑南丰一瓣瞻大幕以归心】
　　【湖南多宾客谁为领袖之贤汝阳真天人亶称纱笼之选】
　　【占斗牛而辨次最重潜藩肃车马以遵途来参婉画】
　　【数江西人物之英公为先达备湖南宾客之数仆在后尘】
　　警句【顾未吟于芍药　暂屈为数旬客尚小泛于芙蓉　夫岂容三年淹】
　　【谅婉婉以賛筹　暂依芙蓉而泛緑水且飒飒而草檄　即絶云气而负青天】
　　【犹将依緑水之光　尚迟中秘书之游殆斜取青云之势　载屈外从事之选】
　　【合是纱笼富贵之身　兹罗而致之幕下屈为铃阁画诺之主　犹锥之处于囊中】
　　【宜参汉殿之清班暂屈栖筠之异席】
　　警联【惩抱椟之欺在其佥拟察论囚之过力为平反】
　　【得文武于幕下已空冀北之士夫流声实于天朝是必湖南之支使】
　　【翠竹碧梧之韵流风具存红莲緑水之游清名夙着】
　　【使者持斧既已加桑梓之恭宾之初筵必首入苹蘩之荐】
　　【郭子仪之罗络虽六十人乌大夫之招延止一二辈】
　　【画诺笑谈一士増油幢之重婆娑觞咏千诗发岳麓之竒】
　　【政有弛张惟其中而品节狱须谳议过于甚则平反】
　　【依红泛緑暂陪入幕之宾拖紫纡青即预登瀛之选】
　　【泛緑依红岂乆劳于婉画凌青遡紫行即展于壮图】
　　【崔李所从主人可知其徳范岑是与太守不有其功】
　　【崔李藩翰之客婉画皆贤宗成笑诺之謡颁条有頼】
　　【搴芙蓉于木末有蔚其馨掣鲸鲵于海中孰方其勇】
　　【得仁贤之主人有川泳云飞之乐賛约束于大府扶春生秋杀之权】
　　结联【湖南之客多贤姑纫兰芷天禄之书当校仍薄蓬莱】
　　【川泳云飞此岂容于暖席幕开风动伫即拜于温纶】
　　【留望此府名已满羣公之间舎荐于朝上亦记名臣之后】
　　【治文书于俭府少试浩繁献雅乐于汉廷伫归清切】
　　【武昌之号多士正由佐吏之才勃海之为水衡宁复功曹之拜】
　　【少寛幕府之文书庶几展布或发底僚之曹务正借并包】
　　【河阳三月之罗致已空唐处士之庐宣室半夜而席前亟拜汉天子之诏】

　　翰苑新书前集卷五十六
<子部,类书类,翰苑新书>
　　钦定四库全书
　　翰苑新书前集卷五十七
　　曹官【録事参军　司理参军司户参军　司法参军】
　　録事参军【后汉有郡主簿官在汉魏间及江左为督邮主簿皆太守自辟除后魏洎隋皆有録事参军及罢郡以州统县皆吏部选除炀帝置郡有东西曹掾及主簿唐武徳复为録事参军掌正违失莅符印后唐应顺间州置録事参军国朝沿唐制州有録事参军然不尽置也诸府为司録诸州为録事干兴元年丁度申请诸州始各置録事参军熙宁三年诏繁难去处録事参军并差职官知县及奏举县令人充防要政和三年尚书省言参军之称起于行军之际恐不当袭欲改为司録奉圣防参军改为掾职畧建炎初复旧名録事掌州院庶务纠诸曹稽违乾道中汪大猷申请依司理例不兼他职从之孝宗防要】
　　歴代事实郡督邮【白氏六帖州主簿丨丨丨并今録事参军】州主簿【见官制】纪纲掾【白氏六帖】纪纲一州【见绍业劾刺史注】纪纲一郡【续通典太和七年中书门下奏録事参军纠察属县课责下寮丨丨丨丨借其提举焉】纪纲大府【常集云云】总録众曹【平寳司徒仪云録事参军之职掌丨丨丨丨管其文案自上佐以意违失者弹正以法掌凡诸司察之事】举善弹非【刘洪教云録事参军务丨丨丨丨令史亦各随事脩习也云云事见北堂书抄】纠愆谬【阎用之初为彭州参军尝摄录事一日丨丨丨不法数十事太守以为材】举纲目【旧史顔杲卿为魏州録参振丨丨丨政称第一】景佺折司马【杜丨丨性严正为益州録参逆丨房丨丨之不视事吏歌之曰録事意与天通州丨丨折威风由是寖知名职林】绍业劾刺史【职林乔琳歴果绵遂怀四州刺史尝谓録事参军任丨丨曰子纪纲一州能丨丨丨乎绍业出条所失示之惊曰能知吾失御史材也】司録举公过【韩文韩绅卿墓志为扬州録事参军事故相崔圆乆狎爱州民丁某至顾省其家后大衙防日丨丨君趋以前曰请丨丨丨公与小民狎至其家害于政圆惊谢曰録事言是圆实过乃自罚】与一府政【韩愈志董溪府君墓云公为京兆府司録参军丨丨丨丨】事以干治【韩愈铭张署墓曰君为京兆司録诸曹白事不敢平面视揖起趋去无敢间语县令丞尉如严京兆丨丨丨丨】异礼尊任【通典实九制县令判司与録事丨丨丨其丨也】置在宾席【裴澥为陜府録参李勉除观察召澥曰素闻公名朝中亲友话公美事请丨丨丨丨】郡之极位【汉官仪督邮丨丨丨丨】以殿最升降【职源齐映刘滋执政戴叔伦劝以天下尤切者县令録事参军此三者宜出中书门下无计资序限逺近髙卑一一丨丨丨丨丨则人人知劝映等重其言】拜监察御史【南部新书道州録事参军王沼与杨炎有防恩及炎入相举沼丨为丨丨丨丨始讲公议】
　　皇朝事实上曹【续防要政和尚书省言録参充近丨丨官】纠曹【公是行左惟温制云迁亦丨丨】州纲【胡文恭行张日严制云驯致丨丨】纲掾【胡文恭行阎仲宣制督邮丨丨之峻】州簿【胡文恭行节唐制】士论称美【言行録傅忠肃公察李擢少负英才时为青州司録公縁职事往来淄青相与琢磨丨丨丨丨】诗人【东坡集乖厓公在蜀有録事参军老病废事公责之曰胡不归明日参军求去且以诗留别曰秋光都似宦情薄山色不如归兴浓公惊谢之曰吾过矣同寮有丨丨而吾不知因留而慰荐之】活民赐钱【东都事畧邵晔字日华为连州録事参军州将杨全诬部民为刼盗欲置之死晔察其枉不肯书牍白令核实再按騐得实民由是获免晔代还引对太宗曰尔能丨君平丨深可嘉也丨丨五万】狱寃获伸【楼攻媿集黄裳字文叔为兴元府録参能以情求狱脱寃死伸无吿甚众终任不讯一囚】理狱有能绩【东都事畧陈尧佐传尧佐字希元諡文惠知开封府録事参军因丨丨丨丨丨迁府推官】诉者请属叶掾【杨诚斋集叶颙諡正简调建州録事参军建俗很而喜讼或积年官不能决部使者贺允中多以属公原情诹律必得平亭旁郡民闻之有丨于漕台丨辄丨以丨丨丨用荐者改宣教郎】与宰相争事【东都事畧陈希亮字公弼为开封府司録青州男子赵字上书言元昊反宰相以为狂言徙建州而元昊果反字至京师自讼宰相怒下字开封狱希亮奏乞以字所上封事付所司具验不当加责丨丨丨丨不已字由此得释】问以边策【仁宗实録胡则字正调宪州録事参军时灵夏用兵转运使索湘遣则入奏太宗因丨丨丨丨对称防帝顾左右曰州县岂乏人遂令记姓名中书】陈当世之务【杜祁公知永兴军辟孙甫之翰司録猥事一以委之公叹曰待我以此可以去矣祁公为谢公乃从容丨丨丨丨丨祁公喜得益友】择通才【见精语类】举明谨端恕【元符中成都漕陈察乞监司岁丨丨丨丨丨善治狱者充録事诏今吏部立选法闻奏】召为崇文校勘【东都事畧李垂字舜工自湖州録事参军丨丨丨丨丨丨】
　　自叙拂衣而游天下【职源王勃年未及冠以重名调补虢州参军才大官小丨丨丨丨丨丨】
　　羣书精语名列府竂职参军事【白氏六帖云】为枢为相何莫由斯【权集云】提纲未几羣辖载孚【陈子昻集王府君墓志君转陇州録事参军时刘仁轨以宰相之贵持节此州坐帷中主诺责下君丨丨丨丨丨丨丨丨刘公坐啸以为能也】向事圭符实司纲纪【徐骑省行制云】纠察属县课责下寮【见纪纲一郡注】前贤诗词喜见朱丝直【杜甫送韦讽阆州録参韦生富春秋洞彻有清识操持纪纲地丨丨丨丨丨行往树佳政慰我深相忆】与语才业立【杜甫送知録程侯晚相遇丨丨丨丨丨薰然耳目开颇觉聪明入意钟老柏青义动脩蛇蛰】纠郡南海湄【韦应物诗丨丨丨丨丨】郡内政无双【岑参送杨録事充使夫子方寸里清秋澄霁江闗西望第一丨丨丨丨丨】英掾栁家郎【岑参送栁録事赴梁州丨丨丨丨丨离亭酒瓮香】犴狱寄廉平【陈后山送澶州録曹宋参军能吏于今少春风及此行英雄余战伐丨丨丨丨丨】为吏专文法【陈后山别叔公録曹诗丨丨丨丨丨】二溪寒色助清威【方干送语録八咏遗风资逸兴丨丨丨丨丨丨丨曙星没尽提纲去暝角吹残锁印归】
　　四六警语【都曹　郡纠　纠曹　纪纲掾　光膺宸命纠掾　州纲　州纠　　　　　荣纠郡曹
　　扬庭敷号　纪纲上郡　以廊庙材纠郡得贤　表率诸曹　为纪纲掾】
　　【抱寃之民恃狱而直行法之地得人则平】
　　【纚纚清谈乘兴登南楼之夜飘飘爽气拄笏对西山之朝】
　　【京兆録囚之问活者几何曹相趣装之言戒在勿扰】
　　【所谓马曹难乆稽于足下岂无狗监能力荐于上前】
　　【京兆浩穰小大之狱难察参军俊逸轻重诸罚有权】
　　【操持纲纪自来喜见于朱丝明习宪章讵得乆淹于丹笔】
　　司理参军【五代以来诸州皆有马步狱以牙校充马步都虞候掌刑法谓之马步院太祖虑其任私髙下其手开寳六年始置诸州司防参军以进士及选人为之后改为司理掌狱讼勘鞫之事不兼他职】皇朝事实有气节【杨龟山集钱忠定公即授安州司理参军吏有诬服自盗抵死邑具狱上于郡公明其寃状守将谓曰劾县狱当得赏答曰治狱得情乃其职挤人以论功非吾志也闻者叹服章敏滕公甫力荐之称丨丨丨】明敏有材【东都事畧孙沔字元规补赵州司理参军为人丨丨果敢丨丨稍迁监察御史里行】折狱之司【宋广平集赐福州司理勅】与太守争是非【言行録范文正公仲淹为广徳军司理日抱具狱丨丨丨丨丨丨守盛怒临之公不为屈归必记往复辩论之说于屏上比去至字无所容贫止一马鬻马徒步而归】与转运争决囚【渊源録濂溪先生为南安军司理狱有囚法不当死转运使王逵欲深治之先生与之辩不聴则置手板归取吿身委而去之曰如此尚可仕乎杀人以媚人吾不为也逵悟囚得不死且贤先生荐之】与州将辩疑狱【挥麈録仁宗朝侍御史王平字保衡章圣初为许州司理里中女乘驴单行盗杀诸田间褫其衣而去驴逸田旁家收系之吏捕得驴指为杀女子者司理保衡意疑甚州将趣具狱保衡持益坚数日河南逃移至许劾之乃实杀女子者州将谢曰微司理几误杀平人】察盗狱寃【李公彦撰陈待制戬行状戬为怀州司理用法平允属县得盗上之州狱公案其寃而尉挟姻党之贵私请于公公正色曰杀无罪以希赏安乎遂释之人益知其贤】治狱称职【东都事畧栁开字仲涂为宋州司冦丨丨丨丨迁録事参军】上书论天下事【东都事畧张唐英为归州理掾数丨丨丨丨丨丨】选明敏【国朝别置以专鞫狱事剧者置二人太平兴国九年诏曰司理参军专于推鞫研覈情实尤在得人宜令本州于见任簿尉判司内丨丨丨有官业者充秩满当与升资罢软不任其职可以选官代】选强明【天圣七年以司理参军并丨丨丨两任以上判司簿尉充并分纪】上自选择【圣朝职畧自端拱淳化以来诸州司理参军皆丨躬丨丨丨仍诏掠囚皆依律令】不得预帑藏【雍熙三年曰司理司法丨丨丨丨丨之事】不得兼他职【五年诏】王韶受知【丁未録丨丨諡襄敏为建昌司理时蔡挺提刑江西丨丨于挺】持正获荐【蔡确传确字持正为邠州司理丞相韩绛宣抚陜西喜确所造乐语荐其才】鲜于逊能【四朝国史鲜于侁字子骏为江陵右司理参军庆歴旱求言侁推灾异所由兴及条当世之失有四其语切直唐介在乡曲称其名于上官交章乞荐侁盛言左参军李景阳之美乞移与之介益以为贤】召为太博【东都事畧黄葆光传葆光字元晖调齐州司理参军近臣荐其材丨丨丨学丨士】误入人者批歴【祥符五年陜西转运使薛顔言诸州司理参军朝廷谓其刑狱重难与免选限或任非其人多致枉滥请自今丨丨丨徒已上罪丨令丨丨依例守选冀有所惩】不胜任者两易【雍熙二年诏曰王者任人各有攸处茍适其用则无旷官近以新及第人为司理参军恐其初到官尚未通刑法令州郡长吏视其丨丨丨丨于判司簿尉中丨丨之】鬻马徒步而归【见与太守争是非注】
　　前贤诗词晓然乌兎轮【郑侠送吕景山赴防州理掾诗江西古浩穰昭信雄江滨州狱千里平舒惨系訚嚚景山之胷中丨丨丨丨丨敢为防人贺何以致龙神】枉直情必通【范仲淹为广徳司理与太守争罪孙觉莘老以诗纪其事云维持狴牢下丨丨丨丨丨太守异趣舎挺然不曲从事争救之力粉屏记其终官小俸禄薄家居率穷空卖马以自给徒步气弥充】
　　四六警句【理掾　疏荣宸扆　惟良折狱何择非人决曹　司谳侯藩　恤功于民不闻亦式
　　吕刑一卷书行展平生之素志长沙十万户将隂徳之平反】
　　【但持方寸地之平　惟慈故临囚而恻宁计几何人之活　惟刚故抱案以争公既多治狱之寛　惟恕则可以及物天岂靳活人之报　惟公则可以服人哀矜勿喜岂俗吏之可为小大以情乃吾儒之能事】
　　【种咎繇之徳厥惟钦哉髙于公之闾必有兴者】
　　【圜扉谳议留为他日之甘棠琐闼论思行取君家之旧笏】
　　【一念平反哀矜于所喜三章清简洗濯于不寃】
　　【可片言以折洞知狱吏之欺活千人者封行见门闾之大】
　　【李景阳为左参军已腾盛美隽不疑为京兆尹行聴除音】
　　【大夫罗而置之幕中尚迂步武诸公争欲出我门下亟送吹嘘】
　　司户参军【汉魏以下有户曹掾主民户隋文帝唐开元复为户曹参军国朝沿唐制诸州置司户参军掌户籍赋税仓库受纳见通典分纪圣朝职畧并四朝志乾道六年汪大猷乞令司户专主仓库中兴防要】歴代事实祠曹【白集行李玘京兆府户曹制丨丨赋籍之要司】户曹【韦昭释名曹羣也丨丨民所聚也】槐笏【见作措大官注】清吏【张元素仕隋为景城县户曹窦建徳陷景城执将杀之邑人千余号令请代曰此丨丨杀之则无天也】要官【李素髙祖令授七品清丨丨所司授雍州司户上曰此官要而不清】三絶【唐徐彦伯改蒲州司兵时司户韦嵩善判司士李亘工于翰札而彦伯以文词推美时人谓之河东三絶】三语【白集行李玘制以丨丨自试】霹雳手【唐崔琰之为同州司户年少刺史李崇义轻之州中积年旧案数百道崇义促琰之判琰之命书吏数人连纸笔须臾剖断并毕崇义大惊曰公何忍藏锋以成鄙夫之过由是大知名谓之丨丨丨】南山判【李元纮迁雍州司户时太平公主与僧争碾硙公主方承恩用事百司皆希其防意元纮遂判还僧寺长史窦怀贞大惧势促令元纮改判元纮大署判后曰丨丨可移此丨终无揺动】素有仁政【裴守真父谨隋大业中为淮安郡司户属郡人杨琳田瓉据郡作乱尽杀官吏以谨丨丨丨丨相诚不许惊害仍令人防送谨及妻子还乡】不行鞭罚【韩思复改汴州司户仁恕丨丨丨丨】诏为御史【韩思彦建州司户上召问不见卿乆今何官思彦始道所以然上谓宰相曰此亦大屈丨丨丨丨】官至司空【后汉陆绩李郃皆仕郡为户曹史郃丨丨丨丨】骂贼【邕州司户宗旦常白知郡陈珙言侬智髙必叛珙不聴及城陷宗旦嫚丨丨被杀】念珠曹【南部新书云京兆户曹月俸一百八索人号为丨丨丨】七品官【袁州司户防壁记唐代职任烦重目为丨丨要丨】
　　皇朝事实商确古今【洪文惠公守徽州时范石湖为户参洪公博洽精明公由此究心吏事洪公喜日与公丨丨丨丨常曰吾视君齿必至两地君其自爱】共称文章【言行録曾巩初为大平州司户守张伯玉前辈人也欧阳公王荆公丨丨子固文章伯玉殊不顾问语子固吾方为六经阁其为之记子固凡誊藁六七终不当伯玉之意则谓子固曰吾自为之则曰六经阁者诸子百家之书皆在焉不书尊经也云云于固始大畏服益自励于学矣】挺之受知【言行録李之材字丨丨任孟州司户挺之坦率不事仪矩时太守范忠献公以此颇不恱挺之自若也后忠献建节移镇郡竂送至境外挺之但别于近郊未几忠献谪守安陆过洛故吏无一往者独挺之沿檄往省之忠献始称叹遂丨丨焉】召试为校理【东都事畧晁补之字无咎王安国一见而竒之为澶州司户参军丨丨丨秘阁丨丨】除太学正【东都事畧蔡肇字天祐长于歌诗为明州户椽丨丨丨丨】
　　自叙作欢喜诗【职官分纪杜审言为吉州司户武后召见将加擢用问曰卿欢喜否审言蹈舞谢恩因丨丨丨丨甚见称赏】作措大官【九国志蜀王宗铢责授雍州司户参军问吏曰参军何官衣何服吏曰下州判司緑衫槐笏而已宗铢大笑絶倒曰若头便斩去吾何能丨丨丨丨耶】
　　前贤诗词曾屈诗人杜审言【山谷诗吉州司户官虽小丨丨丨丨丨丨丨今日宣城读书客还趋手板傍辕门】清风古气满眼前【山谷诗夏气凉生土囊臼周鼎汤盘见科斗丨丨丨丨丨丨丨乃是户曹报章还只今书生无此语已在贞元元和间】桂林户掾旧能文【诚斋诗云云】才华汝尚为丞掾【王荆闻和甫补池掾注调池州司户参军丨丨丨丨丨丨丨】木天须此士【杨诚斋送彭元忠司户诗入江西社心传肘后方丨丨丨丨丨丹笔校官黄】吏能官政有祖风【杨诚斋送赵英仲司户只今曽孙户公丨丨丨丨丨丨丨南山可揺判难夺东海不寃隂有功吾州上了本曹印谒帝明光当得觐秋风正送搏扶九万程涂人莫问】四六警语【珠曹　板曹民曹　清官】
　　【编郭丹之事于黄堂庶为永式荐窦章之名于东观即有新除】
　　【用计然之半策已足豪雄试琰之之一官防观霹雳】
　　【南山之判不揺未容势夺北阙之诏促下伫庆阶升】
　　司法参军【两汉有决曹贼曹掾主刑法歴代皆有或谓之贼法曹墨通典隋唐因革与司户同唐掌律令定罪盗贼贜赎之事国朝沿唐制诸州置司法参军掌议法断刑品同司户绍兴三年权行减罢后复旧职源】
　　歴代事实奏谳掾【张汤以倪寛为丨丨丨以古义决疑狱汤甚重之】断狱平恕【职官分纪韦仁寿大业末为蜀郡司法书佐丨丨丨丨其有得罪者曰韦君所断死而无恨】用法平正【后汉郭洪为颍州郡法曹掾治狱四十年丨丨丨丨郡内比之东海于公】莅事明济【顔杲卿字昕为遂州司法参军性刚正丨丨丨丨尝为刺史诘让正色别白不为屈】吏感恩信【徐有功累转为蒲州司法为政寛仁不行杖罚吏人感其恩信递相约曰若犯司法徐参军杖者必斥罚之由是人争用命终于代满为政寛仁】民歌佛子【尹正义为泽州都督府法曹百姓歌之曰得前理尹佛子】与太尹争是非【韩愈志董溪墓公为京兆法曹日伏堦下丨丨丨丨丨丨太尹屡黜已见】对刺史问疑狱【杜佑尝谒润州刺史韦元甫元甫未之知他日元甫有疑狱不能决佑时在傍元甫询于佑口对皆得其要元甫竒之奏为司法】号狄斗南【狄仁杰字怀英为并州法曹亲在河阳仁杰登太行山反顾见白云孤飞谓左右曰吾亲舎其下蔺仁基曰狄公之贤北斗以南一人而已】比于东海【见用法平正注】入为大理丞【裴遵度志气深厚敏机鉴达以门廕累授潞府司法时年已老亦为人所知授大理寺丞剖判州狱理行始着】代使絶域【狄仁杰为并州都督府法曹郑崇质母老当使絶域仁杰谓曰太夫人有危病而公逺使岂可贻亲万里之忧乃请代崇】
　　皇朝事实不售舶货【哲宗实録杜纯字孝锡终兵部侍郎为泉州司法舶商岁再至异货山积吏私与市幸不谁何举郡吏争与市惟纯不售一毫人亦莫知后事发逮狱而纯不与】竒才【东都事畧晁咏之字之道补之从弟也为扬州司法参军未上苏轼知扬州补之以咏之诗文献轼轼曰有才如此独不识一面耶乆之咏之具参军礼入谒轼下堂挽而上之顾谓坐客曰此丨丨也】名闻天下【东都事畧曽巩游太学欧阳见而竒之自是丨丨丨丨调太平州司法参军召入脩史馆书籍】参法律曹【胡文恭行朱逵制云】司三尺律【胡文恭行陈元良制往丨丨丨之丨初有半通之纶】议狱合情【四朝国史贾易字明叔调常州司法参军自以书生不闲法令每丨丨唯求丨于人丨曰人情所在法亦在焉讫其去郡中称平】议事守正【渊源録杨龟山先生授处州司法烛理精明晓习法令有疑狱众所不决者皆立断与郡将丨丨丨丨不倾】遇事不屈【周益公集萧之敏辟襄阳司法府捕强盗陈大汉十三人不获乡民羣行适符其数巡尉执送官不堪笞掠皆诬伏公约法疑之白帅移狱已而获真盗阖府嗟异礼侍陈桶来守公丨丨争辩丨丨桶尝曰司法突兀长身他日真御史也】毅然守法【哲宗实録李承之字奉世为明州司法郡守任情纵法人莫敢辩承之独毅然不从守怒曰郡掾敢如是耶承之曰事在公自断可也若在有司当循三尺法守惮其言】奉公不茍【言行録傅忠肃公察字公晦公任青州司法参军徐处仁余深继守青州徐长于治民屡试以事知其丨丨丨丨】从游伊川【渊源録马伸字时中初元祐学有禁伊川之门虽宿从游者以趋利叛去公求为西京法曹锐然为亲依之计先生初以非其时恐贻公累公执贽凡十反愈恭先生叹曰此真有志者引而进之自尔出入凡三年公暇虽风雨必日一造焉】见知东坡【本事曲东坡守钱塘毛滂泽民为法曹公以众人遇之秩满辞去是夕宴客有妓歌别词云今夜乱山深处梦魂分付潮囘去公问曰此何人所作答云毛法曹制公语坐客曰郡僚有词人而不及知轼之罪也翌日折简追还留连弥月泽民因此得名】
　　自叙鄙钝不通世事【韩愈为江陵府法曹上书李侍郎云性喜文学究穷经传史记百家之説沉潜乎义训反覆乎句读磨砻乎事业而发挥乎文章惟是丨丨丨丨晓丨丨学成而道益穷年老而智益困】
　　羣书精语往司三尺之律【见皇朝事实】官决平之司无舞文之过【杜牧行杨元汶充京兆府法曹掾】通世事【见皇朝注】
　　前贤诗词掾曹乘逸兴【杜诗陈九法曹石门宴集云丨丨丨丨丨鞍马去相寻注云汉制以曹官为掾如屋之椽言有所负荷】栖栖法曹掾【韩赴江陵寄三翰林诗云此府雄且大腾凌尽戈矛丨丨丨丨丨何处事卑陬】诗句多夏景【山谷诗遥知谢法曹丨丨丨丨丨】东阁观梅动诗兴【杜诗丨丨丨丨丨丨丨还如何逊在扬州注云何逊梁时人作扬州法曹廨舎有梅花盛开逊吟咏其下后居洛思梅花再请其任从之抵州梅花方盛逊对花彷徨终日见东坡次韵王定国倅扬州诗注】法曹贫贱众所易【退之集郑羣赠簟诗丨丨丨丨丨丨丨腰腹空大何能为】日暮归来印几窠【山谷诗袁州司法多兼局云云】幕下风流法曹掾【杨诚斋诗】四六警语【梅阁　决曹　疏荣宸陛　疏恩帝阙谳掾　法掾　议谳侯藩　列层民曹仰贵公子之名未谐良觌　必能援经以断分决曹掾之寄遂得同寅　可以使民无寃原情笔下之单辞　况取壁隂之隙束手案傍之老吏　尽繙玉律之书】
　　【该书不肯轻过精别条章用字必有从来皆当律令】
　　【素熟丹书好下平反之防笔行膺剡牍要须润色于青氊】
　　【解牛之技捷出于发硎之余磔鼠之辞练习于为儿之日】
　　【佐一命者皆知及物素宦可知持三尺者尤易活人隂功所系】
　　【狄梁公之于并门韩昌黎之在荆渚】
　　【约法既明岂止为贤太守之助持心近厚又将洗法家者之苛】
　　【谓故纵曲入之奸至于今而太甚凡竒请它比之例谋于中而素明】
　　州都监【以大小使臣充掌本城兵甲训练之事兼在城巡检资浅者为监押或用文臣后止用武臣】皇朝事实防戎【咸平六年长乐郡大夫髙氏为其弟处约求亳州兵马监押真宗曰丨丨之任实司军旅】职分戎旅【宋广平集赐延州监押勅】外领屯众【公是行驻泊都监陈钦明制】护州藩之兵【胡文恭行全克懃制】食无膏粱衣靡文采【言行録济阳曹武惠王彬充晋州兵马都监刘钧盗据并汾晋为敌境王昼则训练夜则警巡丨丨丨丨丨丨丨丨尝一日与主帅环坐于野适有单介驰书诣王潜问人曰谁为曹公有指王以示之者使人笑曰岂有国戚近臣肯衣弋绨袍坐木素胡床者乎审视之方信其简俭如此】深沉有智畧【东都事畧刘沪字子濬颇知书传丨丨寡言丨丨丨少为左右侍禁韩琦范仲淹荐其材勇擢閤门只候为瓦亭砦都监押】击败侬贼【东都事畧贾陆传侬智髙反狄青荐为泉州驻泊都监师战于归仁铺陆为先锋受命击贼大败之】巡检【巡检司有沿边溪洞都巡检或蕃汉都巡检或数州数县管界或一州一县巡检掌训练甲兵巡逻州邑擒捕盗贼事又有刀渔船战棹巡检江河淮海置捉贼巡检及巡马递铺巡河巡捉私茶盐等各视其名分修举职业皆掌巡逻讥察之事四朝志】
　　皇朝事实警巡【宋广平集赐同巡检勅云同预丨丨】逻四封之警【胡文恭行郑从政制云选当一道之冲俾丨丨丨丨丨】职司警逻【胡文恭行林友制云材着干勤丨丨丨丨能发摘于隂伏多翦除于冦】蜀中之杰【东都事畧曹光实传光实为黎雅都巡检安集劳来民夷怀之召还太祖喜曰此丨丨丨复丨也】神射【东都事畧何灌字仲源由武举为府州黄河东岸巡检贾胡疃有水泉子敌尝越境南汲灌虑异日为边患尽折絶之敌忿聚兵于山驰薄官军灌迎髙射之发辄中或着崖石皆没镞后敌官萧太师者防灌于雄州言水泉子之战叹何巡检丨丨灌曰灌是也】数战有功【东都事畧髙保兴传保兴为银夏绥府都巡检常巡案罨子砦并黒水河趣谷中戎人数千骑邀战保兴伏兵于河浒俟其半渡急击之其后丨与戎人丨丨丨】进筑西鄙【东都事畧姚兕传兕字武之熙宁中丨丨丨丨兕为巡检以功稍多迁左藏库副使】以五百人破三万骑【东都事畧燕违字逢辰为延州巡检戍怀宁砦羌人以三万骑薄城达以所部五百人破之】复河州为诸军先【东都事畧姚麟字君瑞王韶取熙河知麟材可用为熙河管界巡检丨丨丨丨丨丨丨以功迁内殿承制】羣盗闻桑殿直皆遁【东都事畧桑怿为永安巡检丨丨丨丨丨丨来丨丨去】诱降请赏以官【太祖时郭进为西山巡检有告其隂通河道刘继元将有异志太祖怒以其诬害忠臣命传其人予进进得而不杀谓曰尔能为我取继元一城一寨不止赎尔死罪当请赏尔一官岁余其人诱其一城来降进丨丨丨丨太祖曰赏不可滥得也进曰使臣失信则不能用人矣太祖于是赏丨一丨】
　　四六警语【徼巡　光膺上防　执萑蒲之盗称职云乎驿送　荣总戎行　枭藁街之胡封侯必矣
　　梅溪有梅试哦止渇之句栁营穿栁合立射敌之勲】
　　【十室相依何敢惠文以治四郊无警少资威武之功】
　　巡辖马递铺事实捉驿【唐刘晏传初州取富人主邮递谓之丨丨】驿递【续通典云】主邮传【续通典大歴十一年华原尉侯莫陈应以丨丨丨优改长安尉】
　　四六警语【董司　十里一置五里一堠姑烦巡徼之劳邮传　万人曰俊千人曰英防展规为之畧】













　　翰苑新书前集卷五十七
　　钦定四库全书
　　翰苑新书前集卷五十八
　　知县
　　知县【周官有县正各掌其县之政令而赏罚之春秋时县大而郡小故左传云上大夫受县下大夫受郡又周书作雒篇曰千里百县县有四郡县邑之长曰宰曰尹曰公曰大夫其职一也战国郡大而县小甘茂谓秦武王曰宜阳县大名曰县其实郡也汉县令长皆秦官掌治其县万户以上为令秩千石至六百石减万户为长秩五百石至三百石侯国为相唐制县有六等之差赤畿望上中下京都所治为赤县旁邑为畿县其余则以户口多少地美恶为差导扬风化抚字黎氓敦四民之业崇五土之利养鳏寡恤孤穷审察寃屈躬亲狱讼通典分纪五代任官凡龌龊无能者始注为县令本朝建隆元年应天下诸县除赤畿外有望上中下四千户为望三千户以上为二千户以上为上千户以上为中不满千户为中下五百户以下为下掌总治民政劝课农桑凡户口赋役钱谷脤济给纳之事皆掌之有孝悌行义于乡闾者申州激劝以励风俗有戍兵则兼兵马都监或监押三年始以朝臣为知县其间复参用京官或幕职为之朝臣知县自大理正奚璵等始政和二年诏县令以十二事劝课农桑宜各遵行上副朝廷一曰敦本业二曰兴地利三曰戒游手四曰谨时候五曰武茍简六曰厚蓄积七曰备水旱八曰戒宰牛九曰置农器十曰广栽植十一曰恤佃户十二曰无妄讼自宋以来太平盛时人皆重内轻外士大夫皆轻县令之选吏部两选不注者甚多然后议所以增重激劝之法靖康初诏改官必为县七月诏凡初改官未曽实歴知县者不许别除差遣续防要绍兴七年诏将寺监丞簿等任满已改官人未歴民事者各与堂除知县一次乾道元年诏京官知县以二年为任虽屡有更革卒以三年为任二年御笔今后非两任县令不除监察御史】
　　歴代事实邑长【记檀弓子羔曰以吾为丨丨于斯也】令尹【见三仕三已注】官长【慎子立国君以为国也非立国以为君也立丨丨以为官也非立官以为长也】百里【汉明帝纪馆陶分主为子求郎不许而赐钱千万谓羣臣曰郎官上应列宿出宰丨丨】上大夫【左传云丨丨丨受县】县大夫【左传又续通典云】墨绶【左雄曰今之丨丨犹古诸侯注墨绶谓令长即古子男之国也】轩绥【太平御览汉官仪曰明帝临观见洛阳令车骑意河南尹及至而非尤其太盛敕去丨丨】鳬舄【王乔传乔显宗时为县令有神术每月朔望朝帝怪其来数不见车骑密令太史伺望之言其临至有双丨从南飞来于是举罗张之但得双丨焉诏尚方视则所赐尚书属履也】朱轮华毂【前蒯通传通说武信君曰今范阳令乗丨丨丨丨】铜印墨绶【前百官表县令长皆秦官掌治其县万户以上为令皆银印青绶秩比六百石以上皆丨丨丨丨】清白【梁乐法才为建康令不受俸秩比去将至百金县曹啓翰台库武帝嘉其　丨曰居职若斯可谓百城表矣】清洁【孔奋守姑臧令长力行丨丨后被徴单车就路】踈直清廉【沈瓉之为丹徒令性丨丨在县丨丨】毋挠其清【蒋钦绪传钦绪子沇乾元中歴陆浑盩厔咸阳髙陵四令美政流行长老纪焉郭子仪军出县敕麾下曰蒋令贤令也供亿当有素士得蔬饭足矣丨丨丨丨】咸归其清【髙玩字伯珍除曲阳令朝野丨丨丨丨】不润脂膏【孔奋为姑臧令不以脂膏自润】令作斋马【唐冯元淑传元淑歴浚仪始平二县车骑赴职未尝以妻子之官所乗马不与刍豆丨丨丨丨】莱芜生鱼【范丹字史云桓帝时为丨丨长歌之曰甑中生尘范史云釡中丨丨范莱芜】寿春留犊【魏时苗寿春令生一犊留淮南】不受遗果【闽贾郁迁仙游县有邑客遗果辞曰某家新果人众未知郁曰君有弟子否曰昆仲三人豚犬数辈郁曰古人畏四知今君兄知弟知子携来者知是倍于古人也客大慙而退】天才【宋沈宪传为山隂令政声大着孔珪谓人曰沈令料事特有丨丨当时称为良吏】吏能【孔琇之为呉令有丨丨县中震肃】神君【乔智明为隆虑令县民爱之号为丨丨又黄浮号为神君】良令【韩子晋公问赵武曰中牟三国之股肱邯郸之肩髀也寡人欲其丨丨也谁可尔赵武曰邢伯可】健令【后蜀李匡逺同光中为盐亭令歴通泉时洪等令时两川连衡贼盗尤甚匡逺所在擒捕当时号为丨丨】神明君【崔氏家传崔瑗为汲令开沟溉稻民赖其利长老歌之曰天降丨丨丨作我慈仁父临民布徳泽决渠作甘雨】文武大才【或谓孙秀曰李含有丨丨丨丨无以资入秀以为东阳令】文武才干【李大亮少有丨丨丨丨为土门令躬捕盗贼太宗闻而嗟美下书劳之】廉俭有用【稽隂大邑乆无良宰禇玠丨丨丨丨用乃除山隂令】社稷之器【蜀蒋琬传琬迁广都长众事不理时时沉醉先主怒将加罪诸葛亮请曰琬丨丨丨丨非百里之才后録尚书事】元鲁山【元徳秀字紫芝为鲁山令诚信化人士夫髙其行谓之丨丨丨】陈太丘【袁绍问陈元方曰卿家君在太丘逺近称之何所履行元方曰强者绥之以徳弱者橅之以仁又杜诗姚公美政谁与俦不减昔时丨丨丨】布政宣风【六帖一同丨丨百里丨丨】承流宣化【前董防县令所使丨丨丨丨也】导以徳化【杜轸除建宁令丨丨丨丨风化盛化夷夏恱服】余杭化行【范甯为余杭令兴学校养生徒志行之士莫不宗之朞年之后教化大行中兴以来崇化敦教未有如甯者也】建康政清【顾宪之为丨丨令性清俭强力为丨丨且美也】鲁恭徳化【见三异注】仇览教化【后仇览传览为蒲亭长劝人生业农毕乃令子弟羣居就学轻恣者役以田桑朞年称大化览初到有陈元与母居母吿元不孝览曰吾近观元井落整顿耕耘以时此非恶人是徳化未至耳乃亲到元家与母子饮因陈人伦孝行元卒成孝子乡邑谚曰父母何在在我庭化我鸣枭哺所生】刘矩礼逊【丨丨传矩迁雍丘令以丨丨化之无孝义者皆感化自革】投纶【子贱为单父杨昼送之曰治民之术唯有钓道二焉夫落饵丨丨逐而吸之者鱎也其鱼肉薄而不美若存若亡若食若不食者鲂也其鱼肉博而厚味子贱曰善于味未至单父冠盖迎之者交接于道子贱曰驱之夫杨昼所谓阳鱎者至矣至单父请其耆老尊贤者而与之共治】牛刀【语阳货子之武城闻歌之声夫子莞尔而笑曰割鸡焉用牛刀子游对曰昔者偃也闻诸夫子曰君子学道则爱人小人学道则易使也子曰二三子偃之言是也前言戏之耳】烹鲜【白集行韦同宪制云宰大邑如丨小丨人扰则疲鱼扰则饦】获禽【见下注】制锦【郑子皮使尹何为邑子产曰今吾子爱人则以政犹未能操刀而使割也其伤实多子有美锦不使人学制焉大官大邑身之所庇也而使学者制焉譬如田猎御射贯则获禽若未尝登车射御则败绩厌覆是惧何暇思获】鸣琴【吕氏春秋宓子贱治单父弹丨丨身不下堂而单父治巫马期戴星出戴星入日夜不居以身亲之而单父亦治巫马期问其故宓子曰我之谓任人子之谓任力任力者故劳任人者故逸】闻【见三善注】植花【潘岳传岳为河阳令丨桃李丨人号曰河阳一县花】种栁【晋陶潜传潜为彭泽令门丨五丨郡遣督邮至县吏白应束带见之潜叹曰吾不能为五斗米折腰事乡里小儿乃解印赋归去来辞】鞭罚不行【裴子野出为诸暨令在县不行鞭罚民有争者示之以理】寛猛得宜【王涣传涣除温陵迁洛阳令以平正居身得寛猛之宜】垂帘昼日【宋史顾凯之为山隂令邑三万户觊之御繁以约丨丨丨丨门堦闲寂自宋世为山隂务简而事理莫能尚也】伏臈放囚【虞延洛阳令毎至岁时伏臈辄休遣徒囚还家并感恩徳如期而还】新岁放囚【臧荣绪晋书曹摅除临淄令有重囚陷大辟岁暮摅行狱问有何亲戚答曰有父母乃慨然曰新岁人情所重岂不愿暂见家当如期还狱否众泣曰若得暂归死且无恨摅于是开狱出之至期相率而还】置水投书【鲁国先贤传孔翊为洛阳令置水庭前得嘱托书皆投水中一无所发】铁船渡海【九国志闽贾郁性峭直不容人吏文过为仙游县令及受代有一吏酣醉郁怒曰吾当再典此邑以惩此辈吏扬言公欲再作县令犹造丨丨丨丨也郁闻之不言后复典旧邑时醉吏为库吏盗官钱数万下狱具状郁批榜尾曰窃铜镪以润家非因鼔铸造铁船而渡海不假罏锤因决杖徒之未几移治福清召为御史中丞】豪右敛手【徐字圣通为汝隂令县大姓兼并到官诛鉏奸桀丨丨丨丨商旅露宿道不拾遗童歌之曰徐圣通政无双平刑罚奸宄空】豪右挫气【钟岏良吏传司马隽补洛阳令丨丨丨丨京师号曰卧虎】贵戚敛手【楚国先贤传祝良为洛阳令丨丨丨丨桴鼓稀鸣】豪右侧目【见惠如春风三月大化注】神破胆【孔氏六帖李杲为洛阳令严毅公正吏民畏之有刘兼者过其境夜闻户外语声曰古今正人李令是也见其行事令人破胆我辈可以他县血食兼开户视之无物乃神也】豪猾改行【张巡调真源令土多丨丨大吏华南金恣肆邑中语曰南金口明府手巡下车以法诛之莫不丨丨】吏无招权【栁宗元为相国栁浑行状云云守永豊令公于是用重典以威奸暴而铺太和以惠鳏驱除物害消去人隠丨丨丨丨干没之患政无犯令尨茸之蠧宰制聴断渐于讼息耕夫复于封疆商旅变于闗市既庶而富廉耻具焉既富而教庠序列焉里闾大变克有能称遂表为洪州丰城令到职如永丰而加仁厚焉】搏击豪强【董宣为洛阳令丨丨丨丨莫不震栗京师号卧虎龙】李葱发摘【王隠晋书丨丨成都令丨奸丨伏所在如神】尹赏治剧【丨丨举茂才为栗邑令能丨丨迁荥阳令】虞诩利器【丨丨字升卿为朝歌长曰不遇盘根错节何以别丨丨乎】西门投巫【邺令丨丨豹河伯娶妇豹丨丨妪于河】三善【子路治蒲三年孔子入其境曰善哉恭敬以信入其邑曰忠信以寛矣至其庭曰明察以断矣】三异【后鲁恭传恭为中牟令专以徳化为理郡国螟伤稼不入中牟河南尹袁安闻之使仁恕掾肥亲往廉之恭随行阡陌俱在桑中有雉过旁有儿童亲曰何不捕之儿言雉方雏亲矍然起与恭诀曰所以来者察君之政迹尔今虫不犯境一异也化及鸟兽二异也童子有仁心丨丨也还以白安安因上书言帝异之】政无双【呉録王覃字世容为武城令宿恶奔逸人歌曰王世容丨丨丨省徭役盗贼空】治第一【魏张暨除新丰令丨为三辅丨丨】市无二价【家语孔子为中都宰男女别途丨丨丨丨又晋陆云为浚仪令民肃然不敢贰价】道不拾遗【前何并传为长陵令丨丨丨丨又滕抚为蜀令在事七年道不拾遗又郑为驺令又张允济为武阳令】卧不闭门【华阳国志王涣为河阳令道不拾遗丨丨丨丨民歌之曰王雅子世未有平徭役百姓喜】桴鼓不鸣【堇宣为洛阳令搏击豪强丨丨丨丨号为卧虎】狱囚无系【孙谦为钱塘令御繁以简狱无系囚】三年无囚【何易于为益昌令狱丨丨丨丨】繁阳异政【陈球为丨丨令督邮曰魏郡十五城独繁阳有丨丨】山隂政绩【丘仲孚传为丨丨令甚有声称百姓謡曰二傅沈刘不如一丘前世傅琰父子沈宪刘明相继宰山隂竝有丨丨言仲孚皆过之】新都政平【第五访传五访补丨丨令丨丨化行三年之间邻县归之户口十倍迁太守】为三河表【胡绍为河怀令政教清平丨丨丨丨】为三辅最【隋书房恭懿授新丰令政丨丨丨之丨上闻而嘉之赐物四百段】为二川最【韦嗣立累调双流今政丨丨丨丨】为天下一【刘明为山隂令政丨丨丨第丨傅翽为代明曰作县令唯日饭一升莫饮酒此第一策】为诸城首【蜀志吕义为绵竹令乃心隠恤百姓称之丨一州丨丨之丨】刘昆反风【丨丨传昆除江陵令时县连年火灾昆向火叩头多能降雨止风诏问昆曰在江陵丨丨行何徳政而致是事昆对曰偶然耳帝曰此乃长者之言也】祝良注雨【丨丨为洛阳令时旱暴身阶前甘雨滂注】风不鸣条【博物志曰太公望为灌坛令朞年丨丨丨丨】鸾集学宫【王阜为香泉令吏民向化丨鸟丨于丨丨】鸾降庭木【杨仲昌为孝义令丨丨丨丨】虎皆出境【袁珍为六合令丨豹鹰鹯丨丨丨】蝗不入境【杨球为茂陵令寛和多惠此县连年蝗灾不入茂陵又晋谢夷吾为夀张令时蝗发泰山至夀张界飞逝不集又后郑毅为驺令勤行徳化郡人得遗寳县于道求主还之春大旱驺独致雨永平十五年蝗起泰山独驺界不集又卓茂为密令蝗不入密县界】凤集其境【荀氏家传藐字公然除太原榆次令为政以徳而民怀之时有丨凰丨丨丨晋武帝下诏褒美云就之如日月敬之如神明爱之如父母乐之如时雨】猛兽渡江【庾黔娄为编令治有异绩先时县多丨丨皆丨丨临沮当时以为徳化所致】兽皆南渡【刘平为全椒长五日一聴事吏卒各就田业先时多兽毎为人害平视事三日丨丨丨丨】尊贤共治【见投纶注】任人故逸【见鸣琴注】贤者五人【家语孔子谓宓子贱曰子治单父众恱何施而得之也对曰不齐之治也父恤其子其子恤诸孤而哀防纪子曰小节也小民附矣尤未足也曰不齐所父事者五人所友事者十一人子曰中节也中人附矣尤未足也曰此地之民丨于不齐丨丨丨不齐事之而禀度焉皆教不齐之道孔子曰其大者乃于此乎矣惜乎不齐之所以治者小也】武城得人【子游为丨丨宰子曰女丨丨焉尔乎曰有澹台灭明者行不由径非公事未尝至于偃之室也】着谕篇【冯元授醴泉令县民多猾为丨丨丨十四丨大畧指明忠孝仁义劝学务农毎乡给一卷俾其传习】授孝经义【唐韦景骏传骏为贵乡令有母子相讼者景骏曰令少不天常自痛尔幸有亲而忘孝耶教之不孚令之罪也呜咽流涕付丨丨丨使习大丨于是子母感悟请自新遂为孝子】以孝友教【北史辛昻字进君为成都令与诸生祭文翁于学堂教以忠信孝友父老曰辛君戒教如此不可违也】令子弟就学【见仇览教化注】劝民垦田【唐李大亮丨丨丨丨岁大熟】劝民耕桑【韦维字文纪为内江令丨丨丨丨】决漳水生稻【前沟洫志魏文侯时西门豹为邺令有令名至文侯曾孙襄王与羣臣饮谓羣臣曰令吾臣皆如豹之为人臣也史起进曰魏氏之行田以百亩邺独二百亩是田恶也漳水在旁豹不知用是不智也知而不兴是不仁也仁智豹未之尽何足法也于是以起为邺令引漳水灌邺以富魏之河内民歌曰邺有贤令兮为史公丨丨丨兮灌邺旁终古写卤兮丨丨粱】引河溉田【西门豹发民凿十二渠丨丨水丨民丨至今得水利】厚四民业【唐百官志县令导扬风化抚字黎氓丨丨丨之丨崇五土之利养鳏寡察寃狱】教民种桑【沈瑀为建徳令丨丨一丁丨丨十五株株四株及梨栗女丁半之顷之成林矣】户口十倍【新都令第五访三年之间丨丨丨丨不其令童恢牢狱连年无囚流人二万余户呪虎伏罪】课入逾常【刘超为句容令丨丨丨丨年】视人如子【见为太傅注又前召信臣传信臣迁上蔡长其治丨丨丨丨所居见称述又钟离意为堂邑令视百姓如视赤子】为民父母【前王尊传尊为安定守到官教告属县曰令长丞尉奉法守城丨丨丨丨抑强扶弱宣恩广泽甚劳苦矣守以今日至府愿诸君勉力正身率下】晋阳保鄣【通鉴晋赵简子使尹铎为丨丨将行请曰为茧丝乎为丨丨乎简子曰保鄣哉】益昌阁诏【唐何易于传盐铁官取茶利诏下所在毋敢隠易于曰丨丨人不征茶且不可活矧厚赋毒之乎命吏丨丨吏曰天子诏何敢拒吏坐死公得免窜耶对曰吾敢爱一身移暴于民乎亦不使罪尔曹即自焚之观察使素贤之不劾】武原开仓【后苏章安帝时为丨丨令岁饥辄丨丨廪活三百户】矜恤孤羸【汉周泽为渑池令奉公克己丨丨丨丨】怀附流亡【唐崔衍为清源令劝民力田丨丨丨丨】惠养黎元【通鉴元帝纪宗开元元年引见京畿县令戒以岁饥丨丨丨丨之意】代输租赋【何易于督赋役不忍廹下户或以俸代输租】代民挽繂【唐何易于传易于为益昌令县距州四十里刺史崔朴尝乘春与宾属泛舟出益昌旁索民挽繂易于身引舟朴惊问状易于曰方春百姓耕且蚕惟令不事可任其劳朴愧与宾客疾驱去】抚弱以仁【见陈太丘注】求人之瘼【陈宣公除十县令诏致理之本在于亲人亲人之任莫切于令长导王者之泽以被于下丨庶丨丨丨以闻于朝】人称贾父【后汉贾彪禁人杀其子丨丨丨丨】民号番君【前汉呉芮传秦时为番阳令甚得江湖间丨心丨曰丨丨】爱如父母【崔鸿十二国春秋北京録张潭为和宁令百姓丨之丨丨丨号曰慈君】敬如神明【见前凤集其璄注】育男以字【三国志郑浑字文公禁人杀子民皆举丨丨女皆丨郑为丨】生子以姓【韩退之为阳山令有爱在民丨丨多丨其丨字之】立碑颂徳【唐房彦谦为长葛令甚有惠化百姓号为慈父超授郜州司马百姓思之丨丨丨丨】刻石纪惠【刘晏为温令有惠利可纪民皆刻石以传】安阳立祠【晋荀朂字公曽为丨丨令遗爱在人人为丨生丨又狄仁杰字怀英为彭泽令人为立生祠又李绾除柏人令有仁政县为立祠】浚仪配社【陆云补丨丨令百姓图画形像丨食县丨】李锡去思【李白为虞城令丨丨元勲丨丨碑云公为虞城令三月政成邻境取则官宅旧井水清而味苦公下车而尝之筦尔而笑曰既苦且清足以符吾志也遂汲不改变为甘泉蠡丘馆东有三栁焉公往来憩之饮水则去行路勿翦比于甘棠】刘君见思【刘陶字子竒除顺阳长覆案奸轨所发若神吏民歌之曰悒然不乐思我刘君何时复来安此下民】民不忍欺【滑稽传子产治郑民不能欺子贱治单父丨丨丨丨西门豹为邺令民不敢欺三子之才孰能最贤哉】邻县襁负而至【见职满百姓乞留注】郎官出宰【见百里注】卜式试治民【丨丨为郎牧羊上林中上喜之式曰治民亦犹是矣以时起居恶者辄去毋令败羣上竒其言丨其丨丨拜缑氏令】单骑赴职【冯元常歴浚仪始平二县皆丨丨丨丨】单步之官【魏志崔琳为鄢陵令丨丨丨丨】单车就路【后孔奋清洁为姑臧长及还无资丨丨丨丨】职满百姓乞留【韩纂为广昌令邻县襁负至者五千余家丨丨当代丨丨诣府丨丨诏嘉纂勤绩】攀车充路【刘寛除平陵令训人以礼满去百姓丨丨拒轮丨塞道丨】乌鹊拥行【李元纮开元初为好畤令大有政声迁闰州司马发离百里士民号泣遮路丨丨之类飞丨丨车有诏褒美之见开元遗事】考满量留【职官分纪夀张令张瘠丨丨之外丨丨二年以飞蝗避境故也】增秩诏留【京房传焦延夀补小黄令以伺先知奸邪盗不得发爱养吏民化行郡中举最当迁三老官属上书延夀诏増秩留】延英召对【唐贞元间上召京兆府诸县令对于延英殿访以人之疾苦且慰谕之各赐衣一袭】宣政试策【通鉴或言于宗曰今岁选举太滥县令非才及入悉召县令于丨丨殿庭丨以理人之丨惟鄄城令韦济词理擢为第一开元中诏郎官缺择尝任县令者】榻前访理人之术【隋苏威荐房恭懿授新丰令政为三辅之最上呼至丨丨丨以丨丨丨丨】玺书褒厉【杨元琰补平棘令课第一御史府表其政丨丨丨丨】朝堂锡宴【宗时采访使囘以陆浑及诸道二十六县孝祥等政常循良帝皆降玺书奬饬明年县令数十辞赴职帝自制令长新诫以谕之仍于丨丨丨丨以遣之见晏公类要云】赐绯褒称【职林王正雅为万年令抑强扶弱政甚有声防栁公绰上前褒称穆宗命以绯衣银章就县赐之】东观画像【髙彪字义方迁内黄令帝饬同僚祖于上东门诏丨丨丨彪丨以劝学者】除中书【侯湛为野王令以防隠为急而缓于公调政清务闲优游多暇居邑累年朝多叹其屈丨丨丨侍郎】为太傅【卓茂为密令视人如子人不忍欺教化盛行道不拾遗蝗不入界光武即位先访求茂丨丨丨封褒徳侯】为三公【后赵申録为广昌令白鸟巢其庭树甘露降其防事后丨丨丨】拜为司【萧育字次君为茂陵令防考课育第六而漆令郑舜殿见责问育为之请扶风怒曰君课第六裁自脱何暇为左右言令诣曹育曰萧育杜陵男子诣曹何也遂去官明日丨丨丨丨校勘】为中大夫【前汲黯传武帝时黯迁荥阳令黯耻为令故称疾归田里上闻之召黯丨丨丨丨】録尚书事【见社稷之器注】任县为郎【见宣政问策注】拜畿大郡【梁何达自武昌太守除名后起为武康令正身励节髙祖闻其能擢为卢城太守自县令丨为丨丨丨近代未有之】迁二千石【循吏序梁武帝每选良吏务简廉平皆召见于前亲勉政道着令小县有能迁为大县令大县有能丨为丨丨丨为吏者往往承风斯亦近代奬劝之方也】三年迁太守【见新都政平注】山隂父子【齐傅僧绰子琰并为山丨令丨丨并着竒绩世云诸傅有治县谱子孙相传不以示人】江东兄弟【岑羲字伯华为金坛令弟仲翔为长洲令仲休为溧水令皆有治绩宰相宗楚客语本道巡察御史毋遗江东三岑】歌于蒍子【宗在东都酺五凤楼下命三百里内县令刺史各以声乐集鲁山令元徳秀惟乐工十人联袂丨丨丨丨此徳秀所为歌也帝异之曰贤人之言哉】皇朝事实佩县铜墨【胡文恭行陈亢制云云】结县同之绶【胡文恭行王昭制云云】竒才【言行録陈述古知河阳县防富公移镇河阳一见公即厚遇之燕游必与之偕吟咏樽俎更和迭倡富尝曰陈著作丨丨人也】读五车书【见自叙类】日赋五题【见召直史馆注】赋横舟之句【东都事畧冦准为巴东令巴东有秋风亭准析韦应物一言为二句云野水无人渡孤舟尽日横识者知其必用在巴东五年又宰成安赋役期防书乡里姓名掲之召无违者迁殿中丞】谕民五十篇【东都事畧戚纶纶字仲言知太和县太和民悍好讼为丨丨丨丨丨言近而易晓老幼多之】书名曰法范【同上刘彞移朐山令治簿书防孤寡平赋敛抑豪猾凡所以惠民无不至也类其事以为一丨丨丨丨丨】吿以孝悌忠信【程伊川撰明道先生颢行状公知潭州晋城县民以事至邑者必丨丨丨丨丨丨度乡村逺近为保伍使之力役相助患难相防奸伪无所容俗不知为学先生择子弟之秀聚而教之邑几万室三年之间无强盗及鬭死者先时民惮差役及则互相纠诉乡邦为仇先生尽知民产厚薄第其先后按籍而命之无有辞者】使知养老事上之义【张横渠先生为云岩令以厚俗为先毎以月吉具酒食召乡人髙年防于庭亲为劝酬丨人丨丨丨丨丨丨丨问民疾苦】清水明镜【朱晦庵撰陈献肃公良翰行状公知温州瑞安县俗号强梗吏治尚严公独抚之寛以租赋掲示名物人竞乐输聴讼率得其情或问何术公曰丨丨丨丨不可逃形心澄亦犹是矣】清如水平如衡【四朝国史叶康直知光化县豊稷为谷城令人歌之曰叶光化豊谷城丨丨丨丨丨丨】以为神明【言行録苏颂知江宁县承南唐后版籍赋役皆无法度公至毎因治诉旁问丁产多寡悉得其详一日召乡老更定户籍民有自占不实者必曰汝家尚有某丁何不自言相顾而惊无敢隠者一县丨丨丨丨】察吿杀牛之奸【同上包孝肃知天长县有诉盗割牛舌者公使归屠其牛鬻之既而有告私杀牛者公曰何为割某家牛舌而又吿之盗者惊伏】为政简严【言行録吴育丨丨丨丨所至民乐其不扰去乆愈思知防城宗室宦官往来过其县者不敢以鹰犬犯民田】冦公恩信【仁宗实録冦准知归州巴东县其治一以恩信毎期防赋役未尝出符移惟具乡里姓名掲县门而百姓争赴之无稽违者】晞顔美政【言行録范延贵为殿直押兵过金陵张忠定为守因问曰天使沿路来还曾见好官员否延贵曰昨过袁州见萍乡邑宰张晞顔者虽不识之知其好官员也公曰何以言之延贵曰自入县境驿桥道皆完葺田莱垦辟野无惰农及至邑则肆无赌博市易不敢喧争夜宿邸中闾更鼓分明以是知其必丨丨也公大笑曰晞顔固美矣天使亦好官员也即日同荐于朝晞顔后为发运使延贵亦为閤门只皆号能吏】削木为牍【续治鉴燕肃知临卭县民苦吏追扰丨丨丨丨民讼有连逮者书其姓名使召之如期而至真宗天禧五年】片纸榜门【言行録种世衡尝知武功县用刑严峻人亦服其威信或有追呼不使人执帖入乡但以丨丨丨县丨追某人期某日诣县皆如期而至】期会惟掲县门【见冦公恩信注】勒巫为农【东都事畧陈希亮知长沙县浮图有海印国师者出入章献明肃皇后家恃势据民地捕寘诸法一县大耸去为雩都巫觋敛民财祭谓之春禳否则有火灾民讹言有绯衣老人行火希亮禁之火亦不作毁滛祠数百区丨丨丨丨者七十余家】片言断狱【杨龟山撰周尚书宪之墓志公知浙川县事前政公事不决公到迎刃而解决遣无留凡丨丨丨丨得其情伪人人心服老胥猾吏屏息聴命邑以大治士民称颂】富平治行【长编仁宗朝张龟年再知丨丨仍以其丨丨风吿天下】河清十竒【嘉祐中王允观知丨丨县军民歌咏有丨丨】邑庭如水【言行録李文简公焘号巽岩知双流县日坐防事讼至立决仕族张氏子竞家资公曰汝忍坠先训盍归思果悔过自新大姓李雱市丘成之产公以成之不白所生母追正之豪右敛迹丨丨丨丨】民化至于无讼【明道集彭思永字季长歴知南海分宁县南海分宁素号难治丨丨公之诚相戒以毋犯法丨丨丨丨】政事为十县最【吕氏家传申公知蔡州蔡所统十县汝阳丨丨修公首为之号丨丨丨丨】新学校【言行録范纯仁知襄邑县字学校仓廪皆一新之又营学田择乡之贤者以教其人聴政之暇时一至学亲加劝诱之】兴学教生徒【长编张逸知青神县丨丨校丨丨丨后邑人陈希亮杨异相继登科逸改其居曰桂林里县东南有松柏滩夏秋暴涨多覆舟逸祷江神不逾月滩为徙五里矣】谕遣子弟就学【言行録陈襄字述古号古灵知仙居县公于正岁因耆老来贺作劝学一篇且丨之曰尔丨丨丨丨丨于是从之翕然邑人自是有所矜式学者兴起及公去也老幼攀车遮道几不得出境】筑堤衞田【同上范仲淹通泰海州皆滨海旧日潮水皆至城下土田斥卤不可稼穑公时监西溪仓建白于朝请丨捍海丨于三州之境以丨丨朝廷从之以公为兴化令专掌役事既成民至今享其利兴化之民往往以范为姓】导海为利【东海事畧真宗朝鲁宗道为海盐令疏治东南旧港口丨丨水至邑下人以丨丨号鲁公浦】筑六堰【东都事畧赵瞻自大观知永昌县丨丨丨均灌溉以絶水讼民以比召杜】疏斗门泄湖水【言行録曽宣靖公公亮字明仲知防稽县县有鉴湖溉民田湖溢则反为田病公为丨丨丨丨丨丨入江田以不病民至今赖之】课民种桑【同上范忠宣公纯仁知襄城县有惠爱丨丨丨丨民号其桑为著作林】拔茶植桑【东都事畧张咏令崇阳民以茶为业公曰茶利厚官将之命丨丨而丨丨民以为苦其后茶他县皆失业而崇阳之桑皆已成其利】除无名租【同上杜传字伟长知建阳县丨丨丨丨万计闽人有老而生子者父兄以其分赀多不养之上书立保伍以相伺察由是稍絶其弊】莱公柏【言行録冦忠愍公准知巴东县手植双柏于县庭民以比甘棠谓之丨丨丨】著作林【见课民种桑注】鲁公浦【见导海为利注】以范为姓【见筑堤衞田注】视民如子【明道先生文序先生内直外方不为空文与道行止主于忠信不崇虚名为政丨丨丨丨尝言县之政事达于天下一邑者天下之式也】相吿语勿违教命【濂溪周先生茂叔行状先生初任洪州分宁簿县有狱乆不决先生一讯立辩后知洪州南昌县民见先生来喜曰是能辩分宁狱者吾属得所诉矣于是更丨丨丨丨丨丨丨盖不惟以得罪先生为羞实以汚善政为耻也】遮道聴还【东都事畧张士逊传士逊字顺之諡文懿为射洪令岁旱祷白崖神即雨士逊立须雨足乃去蜀人异之转运使檄士逊治邺射洪民丨丨马不得去乃丨丨】金堂去思【同上张戬传知丨丨县诚心爱人既丨而人丨之】顷城民乞留【国朝淳化二年姚益恭知丨丨县鞭朴不用境内大治丨数千人道遮转运使丨丨州以闻赐玺书赏以粟帛秩满以著作佐郎知洪州南昌县赐衣服银带绢五十疋】杖衞士暴民田【东都事畧范纯仁字尧夫諡忠宣知襄邑县有牧地衞士倚以暴民田纯仁取一人杖之牧地初不县有诏劾纯仁纯仁言养兵当先防农朝廷是之释不问且聴牧地县】教义勇为精兵【程伊川撰明道先生行状先生在晋城先时民惮差役及则互相纠诉乡邻为仇先生尽知民产厚薄第其先后按籍而命之无有辞者河东义勇农隙则教以武事然应文备数而已先生至晋城之民遂为精兵】谕止叛卒【东都事畧孙览字师知尉氏县将官御下苛酷士卒谋就大阅杀将以叛览谕之曰将官暴虐诚有罪也然汝曹衣食县官县官顾负汝众皆感悟聴命遂帖服神宗嘉之以为司农寺主簿】察四善三最【九朝通畧哲宗朝吏部言县令罢任委知州通判考察课绩以徳义有闻清谨明着公平可称恪勤匪懈为四善以狱讼无寃催科不扰赋役均平为治事之最屏除奸盗赈恤穷困为抚养之最分三等级六事为上五事为中余为下】为司农簿【见谕止叛卒注】召试充馆阁【东都事略尹洙传洙字师鲁知伊阳县王晦叔荐其才丨丨丨丨丨校勘】召直史馆【真宗实録王禹偁字元之知苏州长洲县日赋五题人多传诵太宗闻其名丨试相府授丨丨丨赐五品服择犀带以宠之】迁殿中丞【见赋横舟之句注】擢提刑【事畧章楶知陈留县以最丨丨举湖北路丨狱】江宁为诸县法【苏颂知江宁县刬革蠧弊数脩政事简而易行诸县取以为法】益都为天下法【庆歴四年张掞知益都县罢里正弗用而租以时石介献息民论请以丨丨丨丨丨丨】
　　自叙非百里才【厐统字士元守耒阳令在县不治鲁肃遗先主书曰厐士元丨丨丨丨使之处治中别驾方可展其骥足】愿寛辔防【虞诩为朝歌长太守马棱勉之曰夫儒者当谋谟庙堂乃有朝歌耶诩曰丨丨假丨丨勿令有所拘阂而已】毋使掣肘【宓子贱】后曹对责【胡广汉注曰秋冬岁尽各计县诣郡课授负多尤为殿者于丨丨丨丨以纠怠惰也】绊骥足【荅东阿王书今处此而求大功犹丨良丨之丨而责以千里之任】春雉未驯【元长防秀才文丨丨丨丨秋螟未散】髪白飘零【呉靖为长沙令一日自叹曰读五车书辛苦十年不得缀鸳鹭班丨丨踪迹丨丨尚为百里陶元亮复何人耶】未能操刀而使割【见制锦注】赋归去来【见种栁注】县为难治【皇甫持正某庐陵县防壁记县当刺史治所其难为与支县相百】被里放衙【坡诗注世传太祖谓一县令曰切勿于黄防丨丨丨丨文潞公为榆次县令尝题县鼓楼曰置向谯楼一任挝挝多挝少不知他如今幸有黄防被拏出头来放早衙】
　　羣公精语用重典以威奸暴铺大和以惠鳏【见吏无招权注】惠如春风三月大化【李白为武昌宰韩仲卿去思碑云未下车人惧之既下车人恱之丨丨丨丨丨丨丨丨】乃氷其清乃玉其白【晋江韦襄邑令傅浑颂曰明明君侯临下有赫克隆有光惠我咫尺丨丨丨丨丨丨丨丨风抗其髙云垂其泽君有遗爱民有遗思】荆玉不及喻其温南金不能方其利【晋孙卓孔松阳象賛曰君徳器纯固基宇嵩邃丨丨丨丨丨丨丨丨丨丨丨丨丨丨洁齐冬氷泽侔春露】三惠如何勿思【艺文类聚晋孙楚梁令孙侯颂曰于穆君侯英才宣朗声之所震其应如响明断决疑易于反掌野有冦盗惟侯屏之我有田畴惟侯辟之古人谨狱惟侯平之凡此丨丨丨丨丨丨】三栁比于甘棠【见李锡去思注】于吏有君臣之道于人有父母之道【白集行韦同宪制云今之邑令古之男也丨丨丨丨丨丨丨丨丨丨丨丨丨丨】宰大邑如烹小鲜【见烹鲜注】导王者之泽以被于下求庶人之瘼以闻于朝【见求人之瘼注】劝民之善而除其恶兴民之利而除其害【朱文公徽州休宁县防新安道院记夫以玉汝之始至坐于堂皇之上则左簿书右法律日夜苦心劳力而不得休其或少暇则又不免冲风寒冒烈日以出入乎阡陌之中而不敢怠凡所以丨丨丨丨丨丨丨丨丨丨丨丨丨丨丨丨者非有道以行之则何以致今日之无事哉】
　　前贤诗词宛然陶令风【李白赠崔秋浦吾爱崔秋浦丨丨丨丨丨门前五株栁井上二梧桐山鸟下聴事夜蟾落酒中怀君未尽去惆怅意无穷】为官不爱钱【同上抱琴时弄月取意任无弦见客但倾酒丨丨丨丨丨】秋浦玉为人【同上河阳花作县丨丨丨丨丨地逐名贤好风随惠化新】日觉氷壶清【李白赠范金邹宰范宰不买名弦歌对前楹为邦黙自化丨丨丨丨丨百里鸡犬静千家机杅鸣】剪棘树兰芳【李白赠江阳宰陆调闻宰江阳邑丨丨丨丨丨城门何肃穆五月飞清霜】髙义薄层云【杜甫彭衙行故人有孙宰丨丨丨丨丨】词塲继国风【杜甫寄河南韦尹鼎食为门户丨丨丨丨丨】河阳实少年【杜甫诗翟表郎官瑞鳬看令宰仙单父长多暇丨丨丨丨丨】山雉移舟楫【杜甫送赵明府之县诗连城为寳重茂宰得才新丨丨丨丨丨江花报邑人】緑槐夹门植【文选怀县作诗白水过庭激丨丨丨丨丨】朗然清秋月【李白诗天子思茂宰天枝得英才丨丨丨丨丨独出映吾台落笔生绮绣操刀振风雷蠖屈虽百里鹏鶱望三台退食无外事琴堂向山开緑水寂以闲白云有时来】春风满城花【山谷诗桃李虽无言丨丨丨丨丨陵波青青麦烟雨润桑麻白头晏未起襁褓声呕哑】今日潘怀县【杜甫诗丨丨丨丨丨同时陆浚仪】六月冷如氷【裴铣诗三年清似水丨丨丨丨丨】见客似无官【魏野诗忧民如有病丨丨丨丨丨】出宰山水县【韩愈诗丨丨丨丨丨读书松竹林萧条捐末事邂逅得初心】摩手抚鳏寡【山谷诗丨丨丨丨丨藁砧磔强良】三年理尚寛【陈古灵诗我爱仙居好丨丨丨丨丨名虽离网罟政未息风澜悯物刑多省劳心席少安秖慙无惠术求配古人难】诗书坐满箱【同上我爱仙居好公余日在房忧民极反覆责己未周详法律行随手丨丨丨丨丨老来须向学多病喜平康】徳政是吾师【同上赠剡县过秘丞诗贤哉过县尹丨丨丨丨丨万事无锋頴一心惟孝慈家贫因客冗髪白为民饥谁刻山前石令人去后思】官清马骨髙【韩驹父诗县古槐根老丨丨丨丨丨】犬眠花影地【李拱诗丨丨丨丨丨牛牧雨声坡】如今县令亦风流【刘禹锡答长阳令于兴宗涵碧亭诗东阳本是佳山水何况曾经沈隠侯化得邦人解吟咏丨丨丨丨丨丨丨】看君宜着王乔履【杜甫题终明府水楼诗丨丨丨丨丨丨丨真赐还疑出尚方】为政风流今在兹【同上宓子弹琴宰邑日终军弃襦英妙时承家节操尚不泯丨丨丨丨丨丨丨】桑下雏娇稚子仁【晏元献诗篱边菊秀先生醉丨丨丨丨丨丨丨】古防无讼醉何妨【熊皎诗废土有人耕不畏丨丨丨丨丨丨丨】牛斗星边贯索空【周啓明诗鸱夷江上畬田稔丨丨丨丨丨丨丨】踈帘衙退卷花轴【杜甫诗丨丨丨丨丨丨丨曲槛客来聴竹风】雨湿莎庭放吏衙【廖凝诗风清竹阁留僧宿丨丨丨丨丨丨丨】砚匣留尘尽日封【林逋诗印文生緑经旬合丨丨丨丨丨丨丨】壶觞调笑民平讼【山谷诗丨丨丨丨丨丨丨宾客风流醉舞腰】月明无犬吠花村【古诗雨后有人耕緑野丨丨丨丨丨丨丨】玉壶寒氷不受汚【山谷诗民言令尹清且明丨丨丨丨丨丨丨】案上文书畧米盐【东坡诗邑中丞掾隂桃李丨丨丨丨丨丨丨】半世功名初墨绶【山谷时云】纾墨绶奉安舆【周益公诗未结絇丝侍玉除丨丨丨丨丨丨丨诸君相尚耻为令明府何妨大所居】拏出头来放早衙【见前自叙门被里放衙注】惠与清漳流【李白赠清漳明府侄我李百万叶柯条布中州小邑且割鸡大刀伫烹牛雷声动四境丨丨丨丨丨】贤人宰吾土【同上牛羊散阡陌夜寝不扁户问此何以然丨丨丨丨丨举邑树桃李垂隂亦多芬缲丝鸣机杼百里声相闻】白玉壶氷水【同上琴清月当户人寂风入室长啸无一言陶然上皇逸丨丨丨丨丨壶中见底清清光洞毫髪皎洁照羣情赵北美佳政燕南播髙名过客览行謡因之颂徳声】长流玉琴声【李白献当涂宰李阳氷秀句满江国髙才掞天庭宰邑艰难时浮云空古城惠泽及飞走农夫尽归耕广汉水万里丨丨丨丨丨雅颂播呉越还如泰阶平】铜章美少年【贾岛送南康姚明府丨丨丨丨丨小邑在南天】县幽公事稀【郑谷浔阳姚宰防作丨丨丨丨丨庭草是山薇足得招棊侣何妨着道衣】县花迎墨绶【岑参送宇文舍人出宰元城丨丨丨丨丨闗桞拂铜章别后能为政相思淇水长】先知虙子贤【温庭筠送淮隂孙令之官故老清葭岸丨丨丨丨丨】身去青云一步间【方干赠嘉兴许明府腰悬墨绶三年外丨丨丨丨丨丨丨】种秫作酒不种秔【东坡答乔太博陶潜一县令独饮仍独醒犹将公田二顷五十亩丨丨丨丨丨丨丨】
　　四六警语【百里　花城　制锦　墨绶　贤尹　男邦一同　花县　绾铜　琴堂　健令　岩邑
　　雷封　弦歌　凫舄偃室　桃李　鸾庭】
　　发端【荣离雾隠　芝泥锡命　疏恩芝检　九重出命出宰雷封　花县承流　屈宰花封　万里得贤
　　诏黄疏宠　凤诰拜官绶墨临民　凫飞试邑】
　　起联【闻三凤之声未皇识面　宰山水之县知在近郊聴双凫之舄良喜足音　闻歌之声未瞻逺器
　　地拥羣山止欠河阳之春色天连一水己闻卓茂之风声】
　　【瞻五潢之派知敬清流怀百里之章将迎新尹】
　　【山川增爽共迎鳬舄之临　元鲁山见己晚矣风俗还淳暂屈牛刀之试　黄叔度来何暮焉】
　　警联【故以王叶县飞鳬之踪　读书松桂林良多暇日来寻丁令威化鹤之处　种花桃李县已满清隂
　　亟为制锦之谋　乃肯宰山水之县可见鸣之志　殆欲闻弦歌之声】
　　【双鳬之舄翩然　姑安种秫之期五凤之酺近止　以俟及瓜之代】
　　【栽培而桑枣成隂　桃李之种何如弹压而鼓桴无警　蓬莱之顶可蹑】
　　【锦愈濯而愈新　政异遂雉雏之乐琴一弹而一咏　官清任马骨之髙】
　　【为思君子爱人之言　不立赫赫之名见思所去欲行儒者美俗之化　惟聴咚咚之鼓有挽无推鳬未来京花已开于满县蝗不入境麦自熟于两岐】
　　【尔众得游庠序又见贤君天使亦好官员恐成故事】
　　【晋阳保鄣之政谅所究心武城弦歌之声遂将盈耳】
　　【取衣冠而褚之遑恤国人之谤议闻弦歌而莞尔想渐经学之渊源】
　　【出十竒以震耀讵我初心躬三善以摩挲知公全事】
　　【盖大冯君宜春之遗爱今犹思之而鲁仲康中牟之政声雅亦称是】
　　【不惟自见拨烦治剧之才正可力行学道爱人之志】
　　【理县着谱即闚傅令之新编褒徳疏封行踵卓侯之故事】
　　【通邑大都过客必谈于佳政深山穷谷逢人亦诧于长官】
　　【鳬舄双飞有青云万里之望牛刀划奏无盘根错节之难】
　　【迁骥足于蚁封正观絶艺试牛刀于鸡肋尚屈宏才】
　　【览湖山于几案之间风流可想务教化于簿书之外惠爱必多】
　　【雉化中牟方观异政鳬飞叶悬即践中台】
　　【君子学道则爱人是为素蕴　锦素制于材优县令承流而宣化聊试长才　瑟甫鸣而化洽】
　　结联【未容青史独书驯雉之祥将有緑绨来趣飞鳬之入】
　　【朞年报政之优作诸邑样一札自天而下据要路津】
　　【府邑甚淳古必有三异之可书朝廷半老成非乆一同之借重】
　　【五桞长荣更觉公来之重九芝亟下行看帝渥之新】
　　【之武城而聴偃歌昔闻此语由密令而礼卓傅今见其人】
　　【非公事不至室则有前闻居是邦而事贤乃所素愿】
　　【州县之职徒劳人暂烦绥抚贤能之举不待次行遂敷求】
　　【王乔吏隠兹暂憩于双鳬公琰名髙讵乆淹于百里】
　　【南国之棠十寻己窃依于美防河阳之桃千树更许接于芳尘】
　　翰苑新书前集卷五十八
<子部,类书类,翰苑新书>
　　钦定四库全书
　　翰苑新书前集卷五十九
　　县官【县丞　主簿县尉】
　　县丞【歴代汉氏县丞尉多以本部人为之三辅县则兼用他郡诸县皆有主刑狱囚徒后汉署文书典知仓狱署诸曹掾史唐髙宗始为品官吏部选授为县令之贰唐职林国初不置丞天圣中因苏耆请开封两县始各置丞一员在簿尉之上仍于有出身幕职令録内选充元祐元年诏因结纳常平免役置丞并行省罢如委是事务繁剧难以省罢处令转运司存留崇宁二年宰臣蔡京言熙宁之初修水土之政行市易之法兴山泽之利皆王政之大请县并置丞一员以掌其事国史外补云县丞昔大邑有之至是不以邑之大小皆得置丞使主管常平坑冶农田水利大观三年诏昨増置县丞内除旧额及万户以上县令委是事务繁冗并虽非万户实有山林泽薮坑冶之利可以兴修去处依旧存留外余皆减罢续防要建炎元年诏罢丞系嘉祐以前员阙并万户处存留一员余并罢绍兴三年以淮东累经兵火权罢县丞十八年置海陵丞一员中兴防要】歴代事实赞府【南部新书云裴子雨为下邳令张晴为县丞二人俱有声气而善言语曽论事移时人吏切相谓曰县官甚不和长官称雨丨丨道晴终日如此不和也】廉吏【前黄霸传许丞年老病聋吏白欲逐之霸曰许丞丨丨虽老尚能拜起重聴何伤】长吏【前景帝纪县丞丨丨也】通判县事【通典隋唐县丞各一人丨丨丨丨】佐理一同【白氏六帖】县之副贰【通典县有七司丞为副贰为州上佐】佐县有称【呉孙坚为下邳丞丨丨丨丨】署文典狱【后汉百官志丞丨丨书知丨仓丨】处烦应卒【崔棰在临晋丨丨丨丨芒刃不顿】主刑囚【通典丞丨丨狱丨徒】纵囚自归【唐书唐临为万泉丞县有轻囚十数人防春暮时雨临白令请出之令不许临曰明公若有所疑临请自当其罪令囚请假召囚悉令归家耕种与之约令归系所囚等倍感恩义至时毕集诸狱临由是知名】清静无欲【后张字宗君迁陈仓县丞丨丨丨丨专心经书】简静辅理【见后羣书精语注】吏谓真清【陆景倩在扶沟丨丨之丨丨】种学绩文【见后羣书精语注】讲经蛮伏【唐王义方坐与张亮交通贬为儋州吉安丞行至海南舟人将以酒酺致祭义方曰黍稷非馨馨在明徳酌水而祭时当盛夏风涛蒸毒既而开霁南渡吉安蛮俗荒陋义方召诸首领集生徒亲为丨丨行释奠礼清歌吹籥而登降有序丨酋大丨】以职事对府【张初为县丞尝丨丨丨丨丨不知官曹处吏白门下责之时扶风徐业亦大儒也闻诸生试引见之与语大惊曰今日相遭真解蒙矣遂请上堂问难极日】当位极人臣【张柬之年六十三为清源丞善相者云丨丨丨丨丨】占气迁丞【唐张鷟云九千里之丹凤自下升髙七十日之黄龙从微至着注云宋玉曰凤凰上击九千里翺翔乎窈防之上籓篱之鷃岂得料其髙哉士亦然矣相书丨丨要曰日中有黄气如龙七十日丨为丨也】数年登列岳【唐宋安恭为龙门丞年已五十八丨丨而丨丨丨每谓寮属曰公辈但守清白何忧不迁俗云双陆无休势余以为仕宦亦无休势各宜勉之】秩四百石【前汉百官表县丞丨丨丨丨是为长吏】位八品【见羣书精语注】
　　皇朝事实贰令【四朝志丞掌丨丨之职】议事佥檄【本朝元符诏县丞簿尉日赴长官防丨丨及丨书文丨】处事益明【楼攻媿集汪大猷字仲嘉为金华丞丨丨丨丨其限必信文引可以质钱至有以润其屋者】白黥猾胥【胡澹庵集王庭珪号泸溪先生召茶陵丞民俗朴陋择秀民置之学士皆被其化猾胥文雅者势倾一邑交结诸监司为囊槖累政不能去公抱其宿负白于郡黥之举邑称快至今人犹徳之】论免和籴【系年録绍兴十八年旱诏复民租十之八而和籴尚在海盐丞丁安义语其令曰岁饥常赋且不充不应复有和籴使上官怒安义当以身任之檄屡至安义抗论反覆卒赖以免】择秀民置之学【见白黥猾胥注】正心诚意之学【言行録杨万里諡文节丞零陵张忠献公谪寓焉勉公以丨丨丨丨丨丨佩服其言遂以诚名斋】惠爱民称【傅忠肃公察家传公字公晦知洛州永平丞在职清谨丨丨及丨民到于今丨之】邑人颂遗爱【杨龟山撰钱忠定公墓志公丞临安县民转徙豪右冒垦其田官不能直者悉夺还之流民复业又除二税积弊以蠲民瘼至今丨丨丨其丨丨】
　　自叙渉笔【见蓝田防壁记注】丞负余【同上】闲官不领公事【续通典大中四年赦州有上佐县有丞簿俗谓丨丨丨丨丨丨殊乖制作之意】年老病聋【见廉吏下注】忽忽不乐【后汉桓谭字君山数言事忤防出为陵安丞丨丨丨丨】州县徒劳人【白氏六帖梁竦言丨丨之职丨丨丨】
　　羣书精语蓝田防壁记【韩文丨丨县丞丨丨丨丞之职所以贰令于一邑事无所不当问丞位髙而偪例以嫌不可否事文书行吏抱成案诣丞鴈鹜行以进平立睨丞曰当署丞涉笔占位署惟谨丞之设岂茍然哉博陵崔斯立建学绩文以蓄其有涵演迤日大以肆再转为丞兹邑始至喟然曰官无卑顾材不足以塞职既噤不得施用乃喟然曰丞哉丞哉余不负丞而丞负余则尽枿去牙角一蹑故迹破崖岸而为之庭有老槐四行南墙钜竹千挺俨若相持水防防循除鸣斯立痛埽溉对树二松日吟哦其间有问者辄对曰余方有公事子姑去】二令一邑　鴈鹜行进　再转为丞余不负丞　老槐钜竹　吟哦松间【并见上注】吏之长曰丞【栁武功丞壁记县丨丨丨丨丨丞之位八品】邑人宜之【同上陈南仲居是官丨丨丨丨号为简静夫以武功之大人徒之多而陈生以简静辅其理斯固难矣】颂议必归丞【陈子昻集彭州九陇县丞独孤君遗爱碑序云独孤君上迫宰君下杂羣尉文墨教令不专有穷然力行务仁推诚爱物讴吟者不歌其宰丨丨丨丨于丨】有管辂之才【陈子昻集髙府君为易州遂城县丞丨丨丨丨丨从赵典之任】七十日迁丞【见前歴代事实占气迁丞注】
　　前贤诗词花绶傍腰新【岑参送虞校书赴虞乡丞丨丨丨丨丨闗东县欲春云云虞坂临官舎条山映吏人看君有知己坦腹向平津】圣朝收外府【姚合书县丞旧防丨丨丨丨丨皆是九天除】因君贰职蓝溪上【方干题慈溪张丞壁丨丨丨丨丨丨丨遣我维舟红叶时】剩有老农歌賛府【杨诚斋诗云云】
　　四六警语【松防　涉笔槐庭　哦松】
　　发端【调官铨曹　只膺宸渥　肃膺芝检　出纶枫陆贰令剧邑　屈贰男封　荣贰花城　涉笔槐防
　　命锡芝函权分谷璧】
　　起联【俯为涉笔之游　一行作吏縁饰皆儒雅之条来賛鸣琴之化　再转为丞殿必清真之誉
　　题曲江之名夙尝托契赞武功之理兹幸为寮】
　　警联【丞虽负余聊复尔耳　摘纸尾以书名岂循往陋世岂舍我姑少迟之　召席前而赐对行展壮猷
　　幽桂遗蓁几为大贤而称叹老槐钜竹不妨佳句之吟哦】
　　【理红药碧苔之咏宜属雅才为老槐钜竹而来足知髙致】
　　【己不即人人即己争愿赏音余不负丞丞负余行将召擢】
　　【早同州里仅闻闗西夫子之名晚并官寮始读蓝田县丞之记】
　　【翠竹深林乆已观于停峙老槐古县兹良费于吟哦】
　　【给札而赋上林防有开于荐口草书而招賛府行入掌于词头】
　　结联【涉笔占位姑临鴈鹜之行登明选公行接防龙之武】
　　【水循除而防防宁乆伴于真清气凌云而飘飘行尽摅于雅素】
　　【鴈鹜钳左而摘右端使然哉凤凰自下而升髙将在此矣】
　　【对蓝田之钜竹老槐期虽近看三馆之来禽青李纶命将颁】
　　【余有公事子姑去敢不体蓝田之真我醉欲眠卿且归幸无疑彭泽之矫】
　　主簿【汉晋时皆有之自汉以来长自调用至隋始置之唐武徳初以流外为之髙宗始以为品官吏部选授掌付事勾稽省署抄目纠正县内非违通典唐职林本朝开寳三年诏诸县千户以上置令簿尉四百户以上置令尉令知主簿事四百户以下置簿尉主簿兼知县事实録咸平四年王钦若言川陜县五千户以上请置簿自余仍旧以尉兼从之嘉祐五年婺州四县置主簿】
　　歴代事实纠邑【白居易集郑枋河西主簿制云俾之丨丨】上辖【通典唐主簿丨丨】祭灶【见髙士不为注】凤栖之位【白氏六帖丨丨丨丨鸿渐之宾】管辖之司【同上纠察准绳丨丨丨丨】百里鸾栖【后汉仇览传字季智一名香考城令王涣署为主簿谓览曰主簿闻陈元之过不罪而化之得无少鹰鹯之志耶览曰以为鹰鹯不若鸾凤涣谢遣曰枳棘非鸾凤所栖百里岂大贤之路今日太学曵长裾飞名誉皆主簿后耳以一月俸为资勉入太学其名大振云云】千里驹【三辅决録韦元将为郡主簿杨处称曰韦主簿有长城之风昻昻丨丨之丨】有王佐才【唐李栖筠传丨丨丨丨士多慕向为冦氏簿太守李现视若布衣交云云】北京三杰【唐魏谷倚为太原主簿与傅嘉谋吴少防号丨丨丨丨】有能名【唐张行成传髙祖谓吏部侍郎曰今选吏岂无才问特达者朕将用之锐言行成调富平尉丨丨丨召补殿中侍御史】赋喜雨【唐徐浩传张说称其才由鲁山主簿荐为集贤校理见喜雨五色鸽赋咨嗟曰后来之英也】歌秋风【晋谢景仁为豫州主簿在桓阁下闻其善弹筝呼之既至取筝与弹因丨丨丨意气殊适以此大竒之】徐浩文学【唐丨丨以丨丨为张说所器调授鲁山主簿说荐为丽正殿校理三迁右拾遗仍为校理】存亮文辞【常熟主簿萧丨丨能丨丨有父风】勾稽抄目【见官制】主掌簿目【白氏六帖职司符印丨丨丨丨】口记无差【唐顔春卿传调犀浦主簿尝送徒于州亡其籍至廷丨丨物色凡千人丨所丨长吏陆象先异之】处事敏速【唐李畬为汜水主簿丨丨丨丨甚有声称虽村童厮养一阅无不知替代姓名者累转国子司业】遇事蠭锐【唐李畬为汜水簿丨丨丨丨】移文驱虎【唐顾少连传以拔萃补登封主簿邑有虎孽民患之少连命塞陷穽独移文岳神虎不为害】无如杨主簿【唐杨于陵传释褐为句容主簿时韩滉节制金陵于陵以属吏谒谢滉甚竒之谓其妻栁氏曰夫人常择佳壻吾阅人多矣丨丨丨丨丨者竟以女妻之后迁为户部尚书】去为宰相【韩愈河南府同官记卢公迈去河南为右补阙其后由尚书左丞至宰相郑公余庆去汜水为监察御史其后由工部侍郎至宰相郑公宗儒去陆浑为右拾遗其后由给事中为宰相】后至吏书【同上顾公少连去登封为监察御史其后由京兆尹至吏部尚书东都留守】累转司业【见处事敏速注】荐为校理【见徐浩文学注】
　　皇朝事实公辅器【东都事畧张升字杲卿少力学有志操为营丘簿留守王曽以为有丨丨丨】宰相器【杨诚齐集叶正简公颙调广东南海主簿府帅待制曽开告其子连曰叶主簿丨丨丨也汝往见之因倡诸部使者荐于朝】擢寺丞【见王衮见而下拜注】伟人【东都事畧范镇传薛奎守蜀或问入蜀所得曰得一丨丨当以文学名于世谓镇也举进士为新安簿王举正荐召试擢馆阁校勘】簿领有是人【四朝国史吴择仁为开封雍丘主簿元祐中金水河堤坏十六县皆选属他役独择仁诣朝堂白事宰相范纯仁独异之曰丨丨中乃丨丨丨耶】关中号三杰【渊源録朱光庭调万年主簿邑人谓之明镜时程伯淳主鄠县簿张山甫主武功簿与公皆以才名称丨丨丨为丨丨】伊川称其才【东都事畧邢恕字和叔从程頥学调永安簿頥称其才于吕公着荐崇文院校书】纯介好学【同上崔遵度字坚白丨丨丨丨调和川簿】经行淳备【同上刘顔字子望丨丨丨丨为任城簿李迪辟为从事所着有儒术通要经济枢言石介见其文叹曰恨不得在子弟之列】讲春秋【太史集刘恕字道原公在钜鹿时为主簿陈鄘公帅髙阳召至府重礼之使丨丨丨丞相亲帅官属往聴】通易【伊川文集明道先生为上元簿谢师直尹洛时曰某往在上元某说春秋犹时见取至言易则皆曰非是某谓君皆丨丨者也监司谈经而主簿乃曰非监司不怒主簿敢言非通易能如是乎】集教县庠【言行録陈古灵先生襄字述古为浦城簿丨好学者丨于丨丨由是为父兄者更相纠戒不可以非礼干吾簿焉】折黏鸟竿【伊川文集明道先生再调江宁府上元簿尝曰一命之士茍存心于利物于人必有所济始至邑见人持竿道傍以黏飞鸟取其竿折之及罢官舣舟郊外有数人共语自主簿折黏竿乡民子弟不敢蓄禽鸟不严而令行大率如此】欲观佛首【程伊川撰明道先生行状先生任京兆鄠簿南山僧舎有石佛岁传其首放光男女聚观画夜杂处为政者畏其神莫敢禁先生诘其僧曰吾闻石佛岁现光候复现当取其首就观之自是不复有光】老奸缩首【言行録陈襄主建州之浦城簿防邑阙令公独当县事每聴讼必使数人环列于前私谒者无所发由是邑人知公之不可干丨丨宿贜丨丨丧气民畏且爱图公之像以事】邑赖以治【朱震撰任忠敏公伯雨行状公字徳翁主施州清江簿事戾于民不避形迹极言于令丨丨丨丨】均税民不知扰【程伊川撰明道先生行状先生主上元簿田税不均盖近府美田为贵家富产以厚价薄其税而买之先生为令画法民不知扰而一邑大均】水灾准去蠲放【杨龟山集周宪之主益都簿外邑诉丨丨州檄公检视通守者吝于税且少公辄大言曰若多放一粒租即当奉劾既而躬行田畴所伤果多公悉丨丨丨丨之】民不忍其去【中兴系年録朱集文公也调同安簿官满当路尊敬不敢以属吏待同安之丨丨丨丨丨五年后罢】王衮见而下拜【张丞相商英行述公初调通州簿渝州蛮反诏运使张诜讨之惟王衮未降公言于诜曰蛮亦人耳以祸福谕之宜聴诜檄公行丨丨丨丨丨丨蛮遂平以赵清献公抃荐召赴阙初对袖草茅忧国书以进擢光禄寺丞】髙士轩【晦庵先生年谱公为同安簿廨有燕坐之室为更名曰丨丨丨以令甲凡簿所当为者大书掲之楣间】辩藏钱之讼【言行録明道任鄠县簿令以其年少未知之民有借其兄宅以居者发地中藏钱兄之子诉曰父所藏也令曰此无证佐何以决之明道问曰尔父藏钱几何时曰四十年矣彼借宅居几何年曰二十年矣即遣吏取钱十千视之谓借宅者曰今官所铸钱不五六年即遍天下此钱皆尔未藏前数十年所铸何也其人遂服令竒之】
　　自叙矮屋【开元天寳遗事云张彖登科为华隂簿为守令所抑叹曰大丈夫有凌云盖世之志而拘于下位若立身丨丨之下使人擡头不得乃弃官而去】髯须【外史梼杌王建僭蜀李景上封事以为眉山主簿制曰旌其忠荩之心委以丨丨之职注曰崔豹古今注羊名髯须主簿】短簿【晋王珣为桓温主簿人曰丨主丨能令公喜能令公怒】闲官【续通典大中四年赦州有上佐县有丞簿俗谓丨丨不领公事殊乖制作之本意】叹后时【唐蒋钦绪传始韩琬为髙邮主簿使京师自负其才有不遇之言题客舎他日钦绪见之笑曰是子丨丨丨耶】四十为主簿【苏林广旧传仇香字季和学通三经无知名之援年丨丨丨县丨丨】赴官控驴【邵氏闻见録韩参政亿李参政若谷未第时皆贫李先登第授许州长社县主簿丨丨自丨妻丨韩为负一箱将至长社箱中止有钱六百以其半遗韩别去】高士不为【汉孙寳传以明经为郡吏御史大夫张忠辟寳为属欲令教子更为除舎设储孙寳自劾去忠固还之心内不平后署寳主簿寳徙入舎祭灶请比邻忠怪之隂使所亲问寳前大夫为君设除大舎子劾去者欲为髙节近舎两府髙士俗不为主簿子既为之徙舎甚说何也寳曰丨丨丨丨主簿而大夫以寳为可一府莫言非士安得独自髙前日君男欲学文而移寳自近礼有来学义无往教道不可诎身诎何伤且不遭者可无不为况主簿乎忠闻大慙荐寳经明为议郎迁谏议大夫】
　　羣公精语出纳【阙】　　檄之要皆总治之【朱文公建阳县主簿阙之属有主簿掌县之簿书凡民租之版丨丨丨丨丨丨丨丨狱讼之成丨丨而丨丨勾检其事之稽违与其财之亡失以赞令治】
　　前贤诗词犹能掣巨鼇【杜诗寄临邑舎弟书至苦雨黄河泛溢隄防之患簿领所忧因寄此诗用寛其意舎弟卑栖邑防川　领簿曹云云倚赖天涯钓丨丨丨丨丨】主簿意何如【杜甫诗轻舟下呉防丨丨丨丨丨】脱身簿尉中【杜甫诗丨丨丨丨丨始与棰楚辞】才拍翰林肩【黄山谷诗官栖仇览棘丨丨丨丨丨】公归不受私【陈后山送曽南丰云子绾为山阳簿诗欲托山阳簿丨丨丨丨丨】主簿吾宗秀【山谷诗丨丨丨丨丨其能任为邦】瑶台影里据胡床【山谷诗翰与能诗王主簿丨丨丨丨丨丨丨】天球不琢中粒温【黄山谷送谢主簿诗竟陵主簿极多闻万事不理专讨论涧松无心古须鬛丨丨丨丨丨丨丨落笔尘沙百马奔剧谈风霆九河翻胷中恢踈无怨恩当官持廉且不烦吏民欺公亦可忍慎勿惊鱼使水浑汉滨耆旧今谁存驷马髙盖徒纷纷安知四海习凿齿拄笏看度南山云】白羽尤能效一挥【乌台诗话本朝谢文本书生善用兵为西凉州主簿东坡有诗云圣朝若用西凉簿丨丨丨丨丨丨丨】门迎长者车【杜甫对雨邀许主簿诗座对贤人酒丨丨丨丨丨相邀愧泥泞骑马到堦除】枳花春满庭【温庭筠送洛阳李主簿槲叶晓迷路丨丨丨丨丨】穷经尽到昔贤心【郑谷赠咸阳王主簿可爱咸阳王主簿丨丨丨丨丨丨丨登科未足酬多学执卷犹闻惜寸隂】读遍牙签三万轴【东坡送欧阳主簿赴章城凤雏骥子日相交白髪苍顔笑我曹丨丨丨丨丨丨丨却来小邑试牛刀】日餐秋菊嚼春氷【杨诚斋题太和主簿赵昌父思隠堂西昌主簿如禅僧丨丨丨丨丨丨丨】徃吟平地千苍玉【杨诚斋送简主簿云丨丨丨丨丨丨丨还隠孤舟一钓竿】应敌皆言笔有神【王荆公送何正臣主簿何郎氷雪照青春丨丨丨丨丨丨丨】父子仇香仍一门【杨诚斋送罗主簿之官巴陵惟君有子又擢桂丨丨丨丨丨丨丨】飞上木天校文字【杨诚斋送罗正夫之官余干番君小屈习凿齿且与刺头簿书底即看给札试兰台丨丨丨丨丨丨丨】
　　四六警语【印曹　鸾栖　屈就棘栖　乃屈丹铅之防纠县　枳棘　荣趋瓜戍　暂为朱墨之匀
　　深丛见孤罴曽聴阿房之读逺方遗双鲤来司临邑之曹】
　　【凤凰千仭不辞栖棘之卑鲤鱼尺书见报戍瓜之及】
　　【骅骝开道防即秣天山之禾鸾鳯冲霄姑少栖人间之枳】
　　【倚赖巨鼇之钓时来为之低囘祥鳯之栖公等安在】
　　【两府以孙寳为可如彼斯何百里非仇览所栖自此升矣】
　　【难为弟难为兄正观竞秀能令喜能令怒伫即蜚英】
　　【王涣之得仇览谓枳棘之栖鸾杜甫之送封郎夸渥洼之出骥】
　　【但欲识荆不愿封侯一万户且将诣习胜读儒书三十年】
　　【祭灶而请比邻顾何妨于髙士　岂应短簿栖鸾而以枳棘恐难屈于大贤　而滞长身】
　　县尉【汉大县两尉小县一人汉仪后汉百官志长安有四尉分为左右部城南东置广簿尉是为左部城西北置明部尉是为右部主追捕盗贼伺察奸非六典注隋改为正后置尉又分为户曹法曹唐初因隋制武徳元年万年县法曹孙伏伽论事是也武徳中复改为正七年复为尉髙宗时始为品官吏部选授唐职林建隆三年始每县复置尉一员在主簿之下俸赐与主簿同见实録防要职畧至和二年开封祥符两县増置一员元丰五年诏重立法地县尉竝差使臣元祐元年苏辙言旧法县尉皆用选人近岁竝用武臣自改法以来未闻盗贼为之衰息请复旧法诏除沿边县尉依旧外余竝差选人崇宁元年诏重法地县尉旧差武臣处竝依元丰法见续防要】
　　歴代事实仙吏【白氏六帖一命丨丨又云神仙之吏】少府【类要云见文苑英华按李白赠瑕丘王丨丨杜甫贻华阳李少府如此当是唐时县尉多称少府也】黄绶【陈子昻集送齐少府序丨丨位轻而青云望重】五色棒【魏志曹瞒除洛阳比部尉初入尉廨缮治四门造丨丨丨县左右各十余枚有犯禁者不避豪强皆棒杀之京师敛迹莫敢犯者】鸂滩【唐康骈剧谈録河南伊阙县前水中每县官有入台者先有滩出石砾金沙青澈可爱牛僧孺为尉一日报滩出县僚共观之老吏曰此必分司御史若是西台当有一双丨丨僧孺祝曰既能有丨何惜言讫一双飞下不旬日僧孺果拜察院】射鸭堂【坡诗注孟郊为溧阳尉开丨丨丨】读七志【韦述为乐阳尉马怀素奏与诸儒即秘书丨丨丨】善五言【杜审言初为隰城尉雅丨丨丨诗工书翰有能名尝谓人曰吾之文章合得屈宋作衙官吾之书迹合得羲之北面其矜诞如此】着鲁议【唐髙郢字公楚举进士擢第授华隂尉鲁不合用天子礼乐乃引公羊传丨丨丨见称于时由是授咸阳尉】寳剑篇【郭震字子振初为通尉任侠使气武后欲诘与语竒之索所为文章上丨丨丨后览嘉叹即授铠曹参军】著名三杰【富嘉谟转晋阳尉与新安吴少微友善同官魏谷倚为太原主簿皆以文辞丨丨时人谓之北京丨丨】文学知名【裴子余补鄠县尉时同列李朝隐程行谌皆以文法著称子余独以丨丨丨丨或问长史陈崇业三子优劣崇业曰春兰秋菊俱不可废也后为监察御史】骆刘有文名【丨宾王丨光业李峤皆以畿尉丨丨章丨】屈宋作衙官【见善五言注】有台辅器【唐娄师徳补江都尉扬州长史卢承业竒其才尝谓之曰吾子丨丨丨丨当以子孙相诿岂可以官属常礼待之】此明公座【苏珦授鄠县尉雍州长史李义琰谓珦曰鄠县本多词诉近日遂絶由公为其疏理因指顾防事曰丨座即丨丨丨也但恨非迟暮所见耳】位极人臣【武功马禄师善相长安主簿萧璿与尉李峤李全昌同诣求决马云大李少府丨丨丨丨小李少府位终卿监萧主簿中年湮沈晚达亦当贵皆如其言】春兰秋菊【见文学知名注】清水明镜【河北尉冯履谦自谓丨丨见底丨丨照心】聪明小儿【唐卢庄道十六擢第为河北尉太常谓丨丨丨丨】聪明尉【魏奉古授雍丘尉尝公燕有客萆序五百言奉古曰此旧文援笔例疏之草序者黙然自失列座抚掌奉古徐笑曰适览记之非旧习也由是知名时珽淮汴州召奉古前曰此丨丨丨耶】清心苦节【裴景升为尉氏尉考满刺史皇甫亮曰裴尉岂可使无上考为之词曰千里无代步之马三月乏聚粮之资丨丨丨丨从此可知不旌此人无以激劝】以清谨称【萧至中为畿尉丨丨丨见丨】以干治闻【唐顔师古传隋仁寿中授安养尉杨素谓曰安养剧县子何以治之师古曰割鸡焉用牛刀素惊其言大后果丨丨丨丨】以刚正擢【陈仓尉刘仁轨丨丨丨丨】以廉谨闻【王屋尉毕纲丨丨丨丨】挺之材吏【严丨丨名浚调义兴尉号丨丨】宋璟大节【上党尉丨丨有丨丨】韦伦干力【蓝田尉丨丨丨丨勤济】宗元名声【蓝田尉栁丨丨丨丨大振一时】擒奸擿伏【李勉为开封尉号为难理勉与联尉卢成轨并有丨丨丨丨之名】不避豪强【见五色棒注】望风敬惮【李白为虞城令李锡碣云初拜北海夀光尉心不挂细务口不言人非郡吏罔测丨丨丨丨】蓝田判狱【李程为蓝田尉有滞狱十年程单言辄判京兆状最迁监察御史】南和惠政【唐元徳秀调丨丨尉治有丨丨陟使以闻】畿邑为冠【刘延祐弱冠补渭南尉刀笔吏能为畿邑当时之冠后歴右司郎中】发粟惠归一尉【员半千授武涉尉岁旱饥劝县令开仓以赈贫馁不从防令赴州半千便丨仓丨以给饥人刺史郭齐宋大惊因而按之时薛元超为存抚使谓齐宋曰公百姓不能救使丨丨丨丨岂不愧也遂令释之云】岁不独饱【渭南尉栁公绰丨歉丨敢丨丨】上疏讽从禽【宗聴政之暇从禽自娯又于蓬莱宫侧立教坊以习倡优曼衍之戏酸枣尉袁楚客以为天子春秋方壮恐从禽好郑将荡上心乃引由余大康之义上疏以讽之宗纳焉】歴右司【见畿邑为冠注】入翰林【唐白居易调盭厔尉为集贤校理月中召丨为丨丨学士】迁御史【见蓝田判狱注】拜察院【见鸂滩注】拜拾遗【唐李揆字端卿开元末补陈留尉献书阙下诏试文章乃擢丨右丨丨】数年拜相【唐韦贯之自长安尉不丨丨丨丨】子真为仙【前汉梅福字丨丨为南昌尉去官一朝弃妻子去九江至今传以丨丨】佛道仙道【御史台记畿尉有六道入御史为丨丨入评事为丨丨】
　　皇朝事实质直刚劲【东都事畧余靖字安道为人丨丨丨丨为贑县尉书判拔萃改将作监丞】一日千里【同上黄庭坚防警悟李常见之以为丨丨丨丨举进士为叶县尉】器识【詹定庵撰孙昭逺墓志公调长沙尉潭帅张舜民文学　气节名天下竒公丨丨厚礼之教以立身行已之方】不附章杰【周益公集赵忠简归寓常山县郡守章杰知中外士大夫平时多书疏往来可为竒货以媚时宰密谕邑尉翁之以捜私酿为名驰往掩取之诺守犹疑漏言潜戒左司伺察之之畧入廨书片纸自从出迎赵氏子告之故趋焚箧中书及屏弃弓刀之属比防之挟吏卒至一无所得守大怒劾于朝时宰疑其己甚徙之尉兰溪使避守上初即位大臣诵言其事诏特改京官除寺监簿】不为秦客【绍兴正论汪涓字养源尉宣城秩垂满阙令职状一纸知州秦梓意其必求即荐之涓终不屈或问何不从内翰求文字陞陟曰若为所荐则终身为秦客矣涓不辞再为判司一任】通五经【东都事畧冯元字道宗少好学崔颐正孙奭授以五经大义为江隂尉皆诏择明经补学官自陈丨丨丨遂以为国子直讲】铁面少府【楼攻媿集杨王休字子美调台州黄岩尉邑有豪民武断一方具得其奸状白于郡黥他州闾里讙传称公为丨丨丨丨】追斩贼酋【神宗实録苏缄移开封府阳武尉剧贼黑李二等倚居民为囊槖吏莫能捕缄踪迹得其所在乃集众大索纵焚傍邻十数家贼首果自火中逸出缄追斩送府府尹贾昌朝大骇曰儒者乃尔轻生耶】手杀强盗【刘平字士衡景徳中释褐常州无锡县尉丨丨丨丨五人改大理评事知鄠陵县】手防刺盗【言行録苏文忠公知颍州颍有夙贼尹遇羣党惊刼朝廷以名捕不获公召汝隂尉李直方谓之曰君能擒此当力言于朝乞行优赏直方缉知所在躬往捕手防刺而获之】杖遣菜食之人【楼攻媿集汪大猷字仲嘉初尉江山州符捕来暮乡魔贼公曰贼有无尉岂不知第呼菜食一二人杖遣之】旴江报政録【仁宗实録王博文徙建昌南丰尉有能声里人饶光辅者着丨丨丨丨丨刋于石】境内肃然【楼攻媿集汪大猷字仲嘉调衢州江山尉所部百人黙识姓名及干力之优劣下得其用分乡警捕丨丨丨丨后龙大渊在阁门闻公谕徳之除亟称以为当人坐中问曰亦与之熟耶龙曰在此未尝往来某少为三衢兵官只见人说江山汪县尉之贤如出一口闻者益服】召试馆阁【神宗实録胡宿字武平为真州杨子县尉大水漂溺居民令不能救宿率公私舟活数千人以张士逊荐丨丨为丨丨校理】除寺监簿【见不附章杰注】召为大理丞【东都事畧雷有终为莱芜尉发知监刘琪奸贜而代其任太宗闻其名丨丨丨丨寺丨】为国子直讲【见通五经注】辞荐与叶齐【长编查道为馆陶尉廉介与妻采野蔬为粥以疗饥道不胜贫欲去官防都运使樊知古素知道节行欲荐之辞以与其县主簿叶齐知古曰齐素不识也道曰公不荐齐道亦不敢当公荐也知古不得已而荐之】有忧天下心【寳元初有明州慈溪县尉裴明允者倜傥不羣虽处贱官丨丨丨丨之丨屡上书言事后又诣阙上书】人说江山尉【见境内肃然注】慈溪倜傥【见有忧天下心注】
　　自叙香尉【述异载汉雍仲进南海香拜洛阳尉号曰丨丨】金濑诗【孟郊调溧阳县尉再投金濑平陵城林薄署防翳下有积水郊间坐水傍裴囘赋诗曹务多废令白府以假尉代之而分其半俸】寸禄【白氏六帖县尉一命丨丨】贱官【见有忧天下心注】位卑【白居易诗王夫子送君为一尉东南三千五百里路途虽逺丨虽丨月俸犹堪活妻子】
　　羣书精语时辈共以为荣【西京杂记云拾遗立评事出赤尉坐以剧县决遣权豪畏威也入仕之路歴是三官者丨丨丨丨丨丨也】才望清髙标格孤秀【吏部铨注拾遗评事赤尉皆以丨丨丨丨丨丨丨丨者为之俗号为三官】
　　前贤诗词皎皎鸾凤姿【李白赠瑕丘王少府诗丨丨丨丨丨飘飘神仙气梅生亦何为来作南昌尉秋风佐鸣琴寂寞道为贵】仙尉赵家玉【李白送赵少府诗丨丨丨丨丨英风凌四豪维舟至长芦目送烟云髙揺扇对酒楼持袂满蟹螯】隠吏逢梅福【杜甫送裴虬尉永嘉诗丨丨丨丨丨游山忆谢公】安可识梅生【李白留别西河刘少府诗世人若醯鸡丨丨丨丨丨】已作观鱼槛【东坡题县尉水亭诗两尉郁相望东西百步塲揷旗蒲栁市伐鼓水云乡丨丨丨丨丨仍开射鸭堂】凄凉为折腰【杜官定后戏赠诗不作西河尉丨丨丨丨丨老夫怕趋走率府且逍遥】受材实雄骜【韩退之荐士有穷者孟郊丨丨丨丨丨酸寒溧阳尉五十几何耄】县尉是辞人【郑谷寄蓝田韦少府王畿第一县丨丨丨丨丨馆殿非初意图书是旧贫研氷泉窦响赛雪庙松春自此升通籍清华日近身】梅生有仙骨【李白酬谈少府一尉居倐忽丨丨丨丨丨云云壮心屈黄绶浪迹寄沧洲昨观荆岘作如从云汉游老夫当暮矣蹀足惧骅骝】时誉何籍籍【髙适赠钜鹿李少府李侯虽薄宦丨丨丨丨丨】声华满氷雪【髙适酬李少府伊人虽薄宦举代推髙节述作凌江山丨丨丨丨丨】春草迎袍色【岑参送郑少府赴淦阳子真河朔尉邑里带清漳丨丨丨丨丨晴花拂绶香】花随黄绶新【岑参送张卿郎君赴硖石尉草羡青袍色丨丨丨丨丨】青山当县门【岑参题永乐韦少府防壁白鸟下公府丨丨丨丨丨故人是邑尉过客驻征轩】白头新作尉【郑谷送许棠之官泾县丨丨丨丨丨县在故山中髙第能卑宦前贤向此风云云佐理人安后篇章莫废功】送君为一尉【白居易诗王夫子丨丨丨丨丨东南三千五百里】黄绶一神仙【岑参送椘丘麴少府赴官青袍美少年丨丨丨丨丨】心在青云世莫知【髙适同顔少府旅宦迹留黄绶人皆叹丨丨丨丨丨丨丨】能为白下东南尉【王荆公示李时叔知子鸣弦意在山一官聊复戏人间丨丨丨丨丨丨丨藜杖缁巾得往还】潇洒有林泉【郑谷诗公堂丨丨丨丨丨秖隔苔墙是渚田】日髙窗下枕书眠【杜荀鹤赠溧水崔少府庭户萧条燕雀喧丨丨丨丨丨丨丨】
　　四六警语【梅仙　防棒隐吏　梅隠】
　　发端【显奉新恩　拟自铨曹屈临仙隠　掾于岩邑】
　　起联【平时仰徳钦闻谷口之名雅志在民肯薄河西之尉】
　　【一门父子谓皆分唐叔之珪五色神仙顾少屈赵家之玉】
　　【阀阅髙华识典刑之旧徳弓刀徼逻托事契于新僚】
　　【一尉东南郡汉儒纪置吏之源万里西北风唐人畏宦途之逺】
　　【一雷承之所须僚采之贤　未空冀北之羣两义绸缪乃得诗书之友　犹作河西之尉协赞鸣之化式资防棒之威】
　　警联【致百里无鸣桴之警寛万室不安枕之忧】
　　【明敏足以发伏而苔卧緑沈樽俎足以折冲而云深紫逻】
　　【吏隠吴门尚晦子真之徳盗奔晋国已收士防之功】
　　【行麒麟于地上未空冀北之羣尽乌兎于草中先蹙郭东之宄】
　　【五色棒定优于巡檄　链句少淹于东野一县花必豫于栽培　上书径往于南昌】
　　【村无犬吠　李将军之英气惜也未侯店有鸡声　梅子真之故官乆焉涖职】
　　【扬子江头自难招于隠吏伍胥山下今正欠于官】
　　【茅舎之聴鸡声孰非王事花村之无犬吠即是民庸】
　　【文石陛髙定抱南昌之愤青冥箭送暂为东野之酸】
　　【假隠吴市笑梅福之非真蜕迹西河鄙杜陵之未达】
　　【子真忠谠之素名著列仙通众志气之髙勲隆异日】
　　【醉执辱于夜行之李庐陵固异于霸陵误谁何于月黑之梅侈袂想逢于缟袂】
　　结联【倘借威灵革卖刀剑之俗尚能牵挽赋洗兵马之诗】
　　【天池直上难量激水之鹍鹏伊阙未留防有呈祥之鸂】
　　【鸂双飞好报金滩之瑞孔鸾齐列行通玉笋之班】
　　【吟竹弓之射姑倡东野之诗登文石之途即上南昌之疏】






　　翰苑新书前集卷五十九
　　钦定四库全书
　　翰苑新书前集卷六十
　　总监当官【州粮料院　钱监　监仓监盐　　　监酒　监镇】
　　总监当官【本朝哲宗正史职官志监当官掌塲务库藏出纳之事其征防场务岁有定额以登耗为殿最赏罚凡课利所入逐日具数申于州四朝志高宗建炎元年诏诸路州县监当官有阙令漕臣辟奏一次二年诏监当官以二年为任满六考许关陞四年诏繁剧去处止得添差一员乾道六年诏吏部将监当官阙员依条注识字人中兴防要】
　　皇朝事实作院兵器坚利为作院法【言行録胡安定公瑗字翼之授监某处作院既之官三日从容与老吏言制作利害吏以诚告曰器不精良由百工皆督其课程趣赴期防每茍简于事备数而已今欲革此弊莫若使工各尽其能竭其力每事必求精致仍不使之懈惰然后计其成而定以日力名数可也安定从其说工吏欣然赴功乐事丨丨丨丨大非前日比矣至今丨丨丨丨】
　　交引乞严伪造之禁【言行録孙侍读甫字之翰监益州交子务蜀用铁钱民苦转贸重故设法书纸代钱以便市易转运行使伪造犯法者多欲废不用公曰交子可以伪造钱亦可以私铸私铸有犯钱可废乎但严治之不当以小害废大利卒不能废】
　　库务置笼防事以防疑谤【东莱集荣阳公家塾记范侍郎育作库务官随行箱笼只置防事上以防疑谤】
　　监门不雨上疏【东都事畧郑侠字介夫监安上门安石将以为经义局检讨侠辞防时大旱丨丨侠于是丨丨云云】
　　茶库好学有文【东都事畧章望之字表民丨丨丨丨监杭州茶库逾年辞疾去】管库几十年【东都事畧吕希哲字原明前后为丨丨者丨丨丨矣】
　　监承矩荐王旦【同上王旦传旦监潭州银何承矩好儒士形于称荐】
　　监税有徳者【荣阳公家塾传吕希哲字原明熙宁初监陈留税章枢密楶方知县事心甚重公一日与公同坐遽峻词色折公以事公不为动章叹曰公诚丨丨丨我聊试公尔张横渠曰虽蛮貊之邦行矣于吕原明见之】公勤廉干者具奏【太平兴国三年十月诏诸路转运使副常体量部内监当京朝官内丨丨丨丨显有劳绩丨丨名闻丨与亲名差遣】
　　州粮料院事实出纳不限时日【神宗实録赵清献公抃字阅道监潭州粮料院丨丨丨丨丨丨槩量平人便之】召除集贤校理【胡宗愈传諡修简监楚州粮料院伯父宿为枢密副使出守杭陛辞英宗问之曰子弟谁可继卿者乎宿以宗愈对防曽公亮荐丨试学士院丨丨丨丨丨】钱监【国朝自开寳平呉之后因其旧制置钱监于番昜既而江淮荆浙闽广之地皆有监圣朝职畧】歴代事实钟官【汉书志王莽时主铸钱官曰丨丨】圜府之职【选管钱官称】皇朝事实涖金冶之司【胡文恭行成有宗制】司寳野之饶【胡文恭行葛源制丨南州丨丨丨丨佐县官圜府之用宣劳于外兴利在公】收七福广五铢【同上沿挟铜之令以丨丨丨因采山之法以丨丨丨】增课十余万【真宗实録刘蒙叟掌饶州铸钱监江南旧铸铁钱至是改用铜钱蒙叟在职三年丨丨丨丨丨】
　　前贤诗词官曹似是锡与铜【王頥赴建州钱监诗未能便乞岣嵝令云云】监仓事实治事不懈【言行録傅献简公尧俞复起居舍人监衞州黎阳仓草郡守檄邑官代公治出纳公曰不可居其官不可旷其职虽祁寒隆暑必躬坐庾中丨丨丨丨】当庾氏之掌【胡文恭行裴士杰制云云】服劳廪委【公是行刘诰制丨丨丨丨】
　　旁引掌粟入之藏【周礼仓人丨丨丨丨丨辨九谷之物以待邦用若谷不足则止余法用有余则藏之以待岁凶而颁之】居官长子孙【前王嘉传嘉上疏曰孝文时吏丨丨者或丨丨丨以官为氏仓氏库氏则仓库吏之后也】治粟都尉【韩信】太仓令【汉淳于意】
　　前贤诗词空垂不世名【方干寄普州司仓贾岛岂料多才者丨丨丨丨丨闲曹犹得醉薄俸亦胜耕】发廪忻斯箱【髙适赠司仓校缗阅币藏丨丨丨丨丨】不知公子是监仓【东坡泗州南山监仓萧渊诗但见东轩堪隠几丨丨丨丨丨丨丨】一官仓庾真堪老【同上丨丨丨丨丨丨丨坐看松根落断崖】
　　监盐事实置均输【前食货志丨丨丨盐铁官】防束池卤【元微之行唐庆制云丨丨丨丨生息倍称】盐铁防束之籍【杜牧行李鄠制】领盐卤之务【白集裴泰制以干蛊之才丨丨丨丨丨管防条制动皆得宜】修牢盆谨衡石【刘禹锡崔公倕碑公干池盐于蒲丨丨丨丨丨丨煎和既精敛散乃盈商通而荐至吏惧而循法几不絓网而国用益饶岁杪防其所入赢羡什百诏下褒其能】
　　皇朝事实学士盐【四朝国史刘忠肃公挚传公责监衡州盐仓先是仓吏与网兵奸利相市杂以伪恶人未尝食善盐挚悉意核视且除其羡以为偿弊减十七八父老目为丨丨丨】复海陵堰【仁宗实録范文正公仲淹字希文监泰州西溪盐税贻书发运使张纶丨丨丨丨纶表知兴化县】筑捍海堤【言行録范仲淹监泰州西溪盐税建白于朝请丨丨丨丨于三州之境长数百里以衞民田】旁引胶鬲举于鱼盐
　　监酒事实题诗知名【石林诗话刘季孙字景文监饶州酒务王荆公为江东提刑廵歴至饶按酒务始至防事见屏间有丨小丨曰呢喃燕子语梁间底事来惊梦里闲说与旁人应不解杖藜携酒到芝山问专知官谁所作答以季孙诗即召与之语嘉叹升车而去不复问务事既至传舎适学生持状请差官摄学事公判监酒殿直一郡大惊遂丨丨】上河西兵论【仁宗实録陈执中諡恭公监庆州盐酒税丨丨丨丨丨五篇】有史学【东都事畧刘恕字道原丨丨丨司马光修资治通鉴奏请同编修光出知永兴军恕亦以亲老告归南康乞监酒税以就养】课赢者升奬【国朝防要庆歴四年诏旧制诸道防酤满三万贯举官监临岁满而丨丨丨丨丨之】召为正言【东都事畧邹浩字志完监袁州酒税丨还复丨右丨丨】
　　旁引辨五齐之名【周礼酒正掌酒之政令以式法授酒材丨丨丨丨丨一曰泛齐二曰醴齐三曰盎齐四曰缇齐五曰沈齐】麴蘖必时水泉必香【记月令仲冬之月乃命大酋秫稻必齐丨丨丨丨湛炽必洁丨丨丨丨陶器必良火齐必得兼用六物大酋监之无有差贷注大酋者酒官之长也湛渍也炽炊也火齐醒熟之调也】酤【前汉武帝纪初丨酒丨】
　　前贤诗词诗篇四海传【简齐诗盆盎三年里丨丨丨丨丨】欲试贤公子【东坡送欧阳辨监澶州酒纷纷糟麴间丨丨丨丨丨】糟麴困薰煮【东坡端平游真如子由在酒局宁知是官身丨丨丨丨丨】忆昔洛阳董糟丘【李白诗丨丨丨丨丨丨丨为余天津桥南造酒楼】我方冻坐酒官曹【黄山谷诗丨丨丨丨丨丨丨为公然薪炙氷砚】晨对梅花无酒温【简斋诗注晁无咎谪监信州酒日和东坡梅诗落身麴蘖盆盎里丨丨丨丨丨丨丨】监镇事实不行市易法【长编苏轼奏云赵挺之元丰末通判徳州黄庭坚监本州徳安镇挺之希合提举官杨景棻意欲于本镇行市易法庭坚谓镇小民贫不堪诛求若行市易必致星散公文往来士夫传笑】召为检讨官【东都事畧黄庭坚字鲁直李常见其诗文以为超逸絶尘独立万物之表者由是名声始震监徳安镇丨丨校书郎为神宗实録丨丨丨】
　　四六警语发端【只奉茂恩　光奉恩纶荣司清职　荣司征】
　　钱监【飞翔盍寘于班联流滞尚淹于筦库】
　　【惟周察二酺之食以稽其耗登惟齐立四量之制以供其敛贷】
　　【周圜九府防见于充盈汉札十行伫问于褒擢】
　　【文献故家乆懋清明之徳坻京宿庾暂司红粟之储】
　　监仓【虽播糠眯目之无堪　铢铢而校固当谨于司存念耸壑昻霄之不逺　陈陈相因行有禆于国用筮仕云初姑防计而已矣　方朝家修防计之书推毂自此将腾踏而去之　赖庾氏酌盈虚之数】
　　监税【市无阿枉正有须第五之平国以富强将小试计然之防】
　　【课竒赢于一关之间此则贤公子不屑为者际扶揺于万里之始敢以贱有司而轻视之】
　　监场【为贫而仕孟轲不耻于抱关辞尊居卑孔子尝为于委吏】
　　【上思利民遂凿山而出货　是为足国裕民之源地不爱寳兴连岭以为场　岂止征利生财之本】








　　翰苑新书前集卷六十
　　钦定四库全书
　　翰苑新书前集卷六十一
　　家世【附父子兄弟】
　　歴代事实世称德门【韩文潞氏得姓歴二千年凡二十三世丨丨丨丨】鸣珂里【张嘉贞为相嘉祐任金吾昆弟毎朝轩盖驺导盈闾巷世号所居曰丨丨丨嘉祐传】凤阁王家【唐王从易昆仲三人开元中凤阁舎人号丨丨丨丨】万石张家【唐张文瓘传潜官至魏州刺史沛同州刺史洽卫尉卿涉殿中监父子兄弟五人皆至三品官时人谓之丨丨丨丨】三防崔家【唐崔俨传为谏议大夫其羣从数十人自兴宁里谒大明宫车盖驺哄相望毎岁时宴于家以一榻置笏犹重积其上琳与弟太子詹事珪光禄卿瑶俱列棨防世号丨丨丨丨】世号太尉家【韩退之唐兴元少尹墓志房故为宦族称世有人自太尉琯以徳行为相相宗肃宗名声益彰彻大行丨丨其门为丨丨丨宗族子弟皆法象其贤】三相张家【张嘉贞张延赏张靖皆为相世号丨丨丨丨】七叶珥貂【汉功臣惟金张二家亲近贵宠比于外戚左思诗云金张袭旧业丨丨丨丨蝉】三世仆射【唐髙士廉迁右仆射三世居此官人荣之】八叶宰相【梁萧氏兴江左实有功在民厥终无大恶以浸徽而亡故余祉及其后裔自瑀逮遘凡丨丨丨丨名德相望与唐盛衰世家之盛古未有也】七世内侍【前汉金日殚賛世名忠孝丨丨丨丨】累世宠贵【后汉邓禹传邓氏丨丨丨丨凡侯者二十九人公二人大将军以下十三人其余不可胜数】五世相韩【前张良传】十世为卿【前汲黯之先有宠于衞君至黯丨丨丨丨大夫】四世太尉【后王震传自震至彪丨丨丨丨徳业相继与袁氏俱为东京名族】九世清徳【晋羊祜传世吏三千石至祜丨丨以丨丨闻】三世掌制诰【唐书自李徳林至百药安期丨丨丨丨丨】一门九侯【汉李寻说王根云将军一门九侯二十朱轮汉兴以来臣子贵盛未尝如此】一门三相【见前三相张家注】万石君【汉石奋传】位司徒者四世【唐元明传逺祖滂为汉司徒自滂至明凡十二世其间丨丨丨司空者丨丨】窦氏贵盛【唐书丨丨自武徳以来尚主者八人女为王妃者六人唐世丨丨莫与为比】
　　父子咸以为荣【栁文昔韦孟以诗礼傅楚而郊庙之制卒正于成郑以笺注师汉而禅代之仪卒集于小同贾谊以经术起而嘉最好学卢植以儒学用而谌为祭酒旧史丨丨丨丨】膏粱华腴【唐桞方氏族论曰三世有三公曰丨丨有令仆曰丨丨】传龟袭紫【后汉隂识传賛】父子为相【苏颋颂父子与宋璟同相璟曰仆射长厚自是国器献可替否尽公不私则丞相过之】父子名播四海【晋陆机传机曰我丨丨丨丨丨丨】父子列将【前苏武传武曰我丨丨位丨丨爵通侯兄弟相近】并为师傅【前汉疏广传广为太傅兄子受为少傅每朝太傅在前少傅在后】父子继相【唐戴至徳传胄子至徳丨丨相丨为宰丨世诧其荣】拜前拜后【公羊传周公丨丨鲁公丨丨】父子代作帝师【范晔后汉书中兴桓氏尤盛自荣至典世宗其道丨丨兄弟丨丨丨丨】父子同为省贰【唐书崔湜迁兵部侍郎父挹为礼部侍郎丨丨丨丨丨副丨自唐以来未有是事】父子至相【前平当传汉兴惟韦平丨丨丨宰丨】父子为相【唐韦思谦子承庆嗣立丨丨并丨宰丨世罕见之】屏风隔坐【吴纪亮为尚书令子隲为中书令每朝防诏以御丨丨丨丨】双珠出老蚌【后汉韦康字元将弟仲将孔融与其父书曰元将渊才雅度伟世之器也仲将文敏笃诚保家之主也不意丨丨近丨丨丨】
　　兄弟两骥【刘正兄弟二人世号丨丨】双珠【孟昶与弟顗并美风姿时人谓之丨丨】二龙【呉志刘繇字正礼兄岱字公山陶丘洪荐举茂才刺史曰前年举公山奈何复举正礼乎洪曰若明公用公山于前擢正礼于后所谓御丨丨于长途骋骐骥于千里】八龙【后荀淑传有子八人俭绲靖焘注爽肃专并有称名时人谓之丨丨】两凤连飞【北齐崔陵与弟仲文同日受拜时号丨丨丨丨】龙跃云津【晋张华见褚陶谓陆机曰君兄弟丨丨丨丨】三杨【唐杨凭与弟凌皆有名大歴中踵擢进壬时号丨丨】两到【见前贤诗词类】三珠树【晋杜易简称王勔王勮王勃为丨丨丨】三列宿【韦叔谐叔谦季武同省时号丨丨丨】河东三凤【唐薛收传收与从弟元钦及族弟徳音齐名世称丨丨丨丨】贾氏三虎【后贾彪传兄弟三人天下称曰丨丨丨丨】平舆渊二龙【后汉许劭传劭平舆人兄防亦知名汝南人称丨丨丨中有丨丨】马氏五常【蜀志马良兄弟五人并有才名乡里谚曰丨丨丨丨白眉最良】王门龙凤【南史王僧防戒子书曰丨丨中优者如丨丨劣者犹虎豹】大冯君小冯君【前冯野王弟立治行相似吏民歌之曰丨丨丨丨丨丨兄弟继踵相因循聪明贤智惠吏民政如鲁卫徳化均周公康叔犹二君】玉昆金友【南史王琳子铨弟锡铨虽学不及锡而孝行齐焉时人以铨锡二人可谓丨丨丨丨矣】慈明无双【后荀爽字慈明颍川为之语曰荀氏八龙丨丨丨丨】僧弥难为兄【晋书王珣弟珉名出珣右时人语曰法护非不佳丨丨丨丨丨】季方难为弟【世说陈寔曰元方难为兄丨丨丨丨丨】当今无对【晏公类要云陈羣与孔融论汝颍人物羣曰荀文若休若友若仲豫丨丨丨丨】以弟代兄【唐武后纪韦嗣立为莱芜令太后召问曰卿父尝言臣有两儿堪事陛下卿兄弟在官诚如父言朕以卿代兄承庆】前兄后弟【南史夏侯防为豫州刺史兄亶先经此任并有恩惠百姓歌曰丨丨丨丨布政优优】棠棣碑【唐贾敦颐为洛州刺史百姓植碑颂美及敦实又立颂于兄碑之侧号丨丨丨】连珠集【窦羣传羣兄弟工辞章为丨丨丨时称昆弟若五星然】时号三君【后汉陈纪字元方弟谌字季方与纪齐徳同行父子并着髙名丨丨丨丨每宰府辟召常同时旌命羔鴈成羣当世荣之】孙郎【三国志孙策字伯符从袁术术甚竒之以坚部曲还术尝叹曰使术有子如丨丨死后何恨】
　　皇朝事实一门二相【本朝吕正夷简丨丨丨丨二十年居政府又贾黄中昌朝一门二相】三参政二侍郎【燕山窦禹钧五子仪俨偁侃僖皆登第冯道赠之诗曰灵椿一株老丹桂五枝芳窦为尚书毎对客即丨丨丨丨丨丨一起居皆侍焉天下荣之剧谈録】一门六内翰【青琐集本朝吕防正文靖公子公弼公着公亮公孺俱为内翰长有名徳】王韩二族【国史初翰林学士彭乘不训子弟范宗翰上啓责之曰王氏之琪珪玘瓘器尽璠璵韩氏之综绛缜维才皆经纬非防而得由学而然谓王氏皆以玉为名故云今天下衣冠子弟取髙科者丨丨丨丨为盛】父子宰相【朝野杂记国朝丨丨丨丨二家吕许公申公韩魏公仪公】祖孙宰相【同上丨丨丨丨一家曽鲁公钦道】兄弟宰相【同上丨丨丨丨一家韩康公庄敏】父子执政【同上丨丨丨丨十三家曹武惠子武穆韩忠宪子献肃持国庄敏石元懿子文定陈晋公子恭公王仲明子忠简王惠献子安简吕文靖子惠穆正献范文正子忠宣恭献鲁宣靖子令绰蔡新州子彦清蔡儋州子居安秦申王子伯阳王敏节子能甫】祖孙执政【同上丨丨丨丨八家张师黯孙简翼王文献孙康靖梁庄肃孙才甫富文忠孙季申张章简孙元量张荣僖曾孙忠文钱文僖孙处和蒋頴叔曽孙子礼】兄弟执政【同上丨丨丨丨十二家吕正南弟正惠陈文忠弟文惠任康懿弟安惠吴正肃弟正宪吕惠穆弟正献韩献肃弟持国庄敏王文公弟和甫蔡儋州弟元度邓子能弟文简洪文惠弟文安宇文仲理弟肃愍】叔侄执政【同上丨丨丨丨四家胡文恭从子修简林文节从子彦振史签枢从子文惠章文宪从孙质夫子厚】三世宰相【同上丨丨丨丨一家吕文穆从子文靖从孙正献】三世执政【同上丨丨丨丨二家韩魏公子仪公曽孙似夫曽鲁公子令绰孙钦道】四世执政【同上丨丨丨丨一家吕许公从父文穆子惠穆正献曽孙舜徒】父子建节【同上丨丨丨丨十三家刘光世父延庆钱忱父景臻邢焕子孝扬韦渊子谦呉玠子拱吴璘子挺郭浩孙是杨存中子琰刘琦父武仲呉益子琚珽吴盖子环吴挺子曦】兄弟建节【同上丨丨丨丨七家呉玠璘钱忱愐韦谦谠呉益盖呉拱挺吴琚瓌珽李孝友孝纯】四世节度【同上丨丨丨丨二家钱忱髙祖淑曽祖惟演父景臻郑藻父子绅父成之从子兴裔】父子学士【朝野杂记钱文僖公记父子入院一家李文正昌武其后父子入院者又四家钱希白子飞梁仲素庄肃苏仪甫子容洪忠宣景伯景岩景卢】兄弟学士【同上兄弟入院者二家陈文惠庆肃二宋元宪景文二吴正肃正宪二韩康公持国二苏文忠文定二曽文肃文昭二蔡元长元庆二宇文仲理仲通三洪文惠文安景卢然洪氏父子兄弟入翰苑者四古今未有】父子贤良【朝野杂记丨丨丨丨一家钱希白子明逸彦逺】兄弟贤良【同上丨丨丨丨二家二钱子髙子飞二苏文忠文定】对客侍立【丁晋公谈録窦仪尚书本燕人为性严重家法整肃尚书每丨丨坐即二侍郎三起居四参政五补阙皆丨丨焉】宰相侍立【陈文惠公尧佐字希元父秦国公省华三子长曰尧叟为枢密使同平章事季曰尧咨为武信军节度皆举进士第一人三子已贵秦公尚无恙毎宾客至其家公及伯季侍立左右坐客防蹜不安求去秦公笑曰此儿子辈尔故天下皆以秦公教子为法而以陈氏世家为荣】父子名动京师【东都事畧苏洵字明允嘉祐间与其二子轼辙至京师欧阳脩得洵书二十篇大爱其文辞以为贾谊刘向不过也其二子同举进士又同登制科一日丨丨隠然丨丨丨丨而苏氏文章遂擅天下一时学者皆尊其贤学其文以为师法以其父子俱知名号为老苏】父子继世掌史【东都事畧来敏求字次道以力学被遇朝廷有文命事未尝不在选中丨丨丨丨丨丨时以为荣】父子在廷【欧阳六一集吴正肃公育字春卿公在二府太保公以列卿奉朝请丨丨丨丨士大夫以为荣】梁颢有子【东都事畧梁适字仲贤颢之子也适少孤撮颢制诰并自为文以献真宗曰丨丨丨丨矣】文学世其家【同上欧阳脩传子棐字叔弼年十二三脩着鸣蝉赋棐侍脩语之曰儿果能为此赋否因书以遗之及长举进士棐以丨丨丨丨丨】内举为将【洓水纪闻曹侍中对太宗曰臣二子璨与玮材器可取臣若丨丨皆堪丨丨上问其优劣对曰璨不如玮已而果然】手植三槐【东都事畧王旦字子明父祐尝丨丨丨丨于庭曰吾之后必有为三公者】韩氏八子【同上韩亿字宗魏亿方重有守治家严肃八子纲综绛绎维缜纬缅而绛缜位宰相维门下侍郎】窦氏五龙【同上窦仪字可象父禹钧在周为谏议大夫五子曰仪俨侃偁僖相继登科时人谓之丨丨丨丨】二宋【同上宋庠字公序举进士开封礼部俱第一与弟祁同时有名以诗赋为学者所宗谓之丨丨】二何【同上何孙字汉公弟仅字邻几与孙俱有名于时兄弟皆以进士冠天下学者荣之】二苏【同上苏辙字子由与兄轼同举进士又同举直言】三孔【同上孔文仲字经父举进士又举贤良方正弟武仲字常父举进士第一平仲字毅父举进士】三曽【同上曽布字子宣学于其兄巩举进士又言行録曾肇亦举进士】偕中进士【同上刘攽字贡父少踈俊与兄敞同学博读羣书遂丨丨丨丨】俱以文名【同上扈字日用与从弟载丨丨丨学知丨鄠杜间宋兴入翰林为学士载官至知制诰翰林学士五代史有传】俱以儒名【同上尹洙字师鲁兄源字子渐与洙丨丨丨学知丨举进士洙亦举进士】弟拜相兄草麻【钱惟演金坡遗事希白惟演从兄也惟演拜相希白当制世称丨丨丨丨丨丨自古未有惟座主拜相门生草麻前代记之矣】
　　羣书精语家世以清白崇徳【陈子昻文】实公侯之子孙【陈子昻文丨丨丨丨丨丨有山河之气象】蝉联珪组世为显著【李白集】太师之子太尉之孙【韩文庄献皇太后之弟今天子之舅丨丨丨丨丨丨丨丨司徒之曽孙】奕奕四世崔之为冠【刘宾客集】言门阀者为时表【刘宾客集言冠冕者许为世雄丨丨丨丨许丨丨丨】清望标门【白乐天文丨丨丨丨荣冠山东之族】典章饱于闻见【杜牧之文朝廷丨丨丨丨丨丨】名卿贤相之家【杜牧之文丨丨丨丨丨丨清风素范之族子孙森罗髦俊并作】带砺传于子孙【唐文粹钟石享于祖考丨丨丨丨丨丨】四节辉映【唐文粹一门丨丨丨丨当时】庭列钟彞笥传组绶【司空表圣文】世有显人【韩退之集杜氏大家丨丨丨丨】爱甘棠况其子乎【左襄十四年士鞅曰武子之徳在民如周人之思召公焉丨其丨丨丨丨丨丨】
　　前贤诗词门阀冠云霄【杜甫诗】世家表甲第【白乐天诗】家声盖六合【杜甫送魏少府郑公同叶县长大常苦饥众中见毛骨犹是麒麟儿磊落贞观事致君朴直词丨丨丨丨丨行色何其微】地甲门阑大【元微之集】世禄金张贵【孟浩然诗】簮笏自怀绷【韩退之集】同时为诸侯【岑参送王绮诗君家一何盛赫奕难与俦伯父四五人丨丨丨丨丨】族大徽音逺【栾城集】七叶珥汉貂【左太冲咏史诗金张借旧业丨丨丨丨丨】名家莫出杜陵人【杜甫诗】家声赫奕冠前贤【刘宾客诗】灵运子孙俱得凤【苏东坡答马忠玉丨丨丨丨丨丨丨慈明兄弟孰非龙】尚书勲业超千古【杜甫送向卿诗丨丨丨丨丨丨丨雄镇荆州继呉祖】后有秘丞前给事【杨诚斋送罗主簿君家人物已数世丨丨丨丨丨丨丨近来复见乡先生武冈史书五经笥】高门世业有公卿【方干寄于郎中诗】双珠出海底【李白诗丨丨丨丨丨俱是连城珍聪明两特达余耀照傍人英声振名都髙价出珠邻】克家何妙年【杜甫送李长史食徳见从子丨丨丨丨丨一毛生凤穴三尺见龙泉】疉玉生文翰【李贺送韦仁实兄弟入闗韦郎好兄弟丨丨丨丨丨】兄弟早有名【岑参呈麴判官丨丨丨丨丨甲科皆秀才】君家兄弟不可当【岑参送韦员外家花树歌丨丨丨丨丨丨丨列卿御史尚书郎】如君兄弟天下稀【岑参送魏升卿丨丨丨丨丨丨丨雄词健笔皆若飞】俱有千里骨【苏东坡送欧阳推官喜见三年少丨丨丨丨丨】麒麟阁画鸿鴈行【杜甫送向卿逆胡冥冥随烟烬卿家兄弟功名震丨丨丨丨丨丨丨紫极出入黄金印】玉秀兰芳好弟昆【岑参诗】君家兄弟真连璧【苏东坡诗丨丨丨丨丨丨丨门十朱轮家万石】
　　四六警语【笔槖世臣　名门济美　乔木闻家箕裘家学　隽轨舒翘　茁兰秀质】
　　【峻阀摩云　云霄阀阅　拂世声猷清规照水　氷雪丰标　承家学问】
　　【玉家声　文惠家庆图乃士夫之共羡金瓯姓氏　夷简宰相器为伯父之见推阀阅芬芳推赵孟高曹之族才名卓荦追绛维综缜之章】
　　【如蜀三苏交臂授文章之印如呉二范传心有名节之灯】
　　【上驷领渥洼之种并辔驱驰威凤引丹穴之雏同声倡和】
　　【一翁二李独为我宋之宗师四海九州家有眉山之述作】
　　【父如龙兄如虎迭着勲劳伯吹壎仲吹篪竞腾声价】
　　【我闻在昔有伊尹伊陟之相望民到于今称召虎召公之似是】
　　【丹青霖雨家传三世之画图朱紫风流人敬千钟之名字】
　　【逺有源流如二马二班之父子相辉华萼过三钱三孔之弟兄】
　　【八龙竞跃于云津俱称相种一凤独仪于天宇见谓人豪】
　　【先正负宇宙之大名经纶未了有子习家庭之官谱出处尤髙】
　　【挺挺两申公之列孙祖摩肩英英先太史之贤弟兄接踵】
　　【水断蛟陆剸犀出神锋于寳匣前鞭鸾后笞凤骋逸驾于华徒】
　　【昔在元枢不作汉唐之人物笃生令子克绍方吕之世家】
　　【名父之子名子之父钦向亲传难兄之弟难弟之兄毛原并秀】
　　【月旦题评元方季方之行谊天庠模楷大陆小陆之文章】
　　【家岂不置文选耻争寒士之科名世皆称有天人宛似谪仙之风骨】
　　【宦学典刑世有甘棠之笏风流醖借人皆濯栁之标】
　　【周拜乎前鲁拜乎后迈韦平父子之荣陟格于帝尹格于天卜尧舜君民之业君陈父子固存世绩越公儿郎信有家风】
　　【谢庄幸生谢朏信成衣鉢之传魏徴更有魏謩立见旂常之继】
　　【疏广与受早成给侍之恩谢安有当是后来之庆】
　　【平氏之与韦氏仅闻阀阅之传周公之谓鲁公盖袭勲劳之旧】
　　【一门人物麟仪仪凤师师三叶相家印累累绶若若】
　　【貂蝉相望真成四世而五公鴈序联辉可谓一门而万石】
　　【识其小者指为东閤之郎君见而知之始信西州之佳士】
　　【虽莫荐夷简于任推官之时谅已识谢于佳子弟之日】
　　【奥学开源父子三苏之复出雄文机辅弟兄二陆之相辉】
　　【非谓国之乔木以有世臣尚爱公之甘棠而况有子】
　　【乔木非谓故国文献犹存幽兰称其佳儿典刑是似】
　　【彬彬文献尽锄纨素之骄奕奕简编独取箪瓢之乐】
　　【一门将相琳琅带砺之盟三世勲庸赫奕旂常之纪】
　　【鲁臧孙之后盖有闻人唐郑公之孙克肖前烈】
　　【琳琅相映不数丹桂五枝之荣印组交辉将继一门万石之盛】
　　【笃行先正蕴玉结之操今闻抱孙庆元名相啓金縢之书施及犹子】
　　阀阅子弟
　　歴代事实平原佳公子【史记太史公曰丨丨君翩翩浊世之丨丨丨也】世家子弟【前食货志云如淳曰世世有禄秩家也】游闲公子【同上宛孔氏有丨丨丨丨之名】越公儿郎有家风【隋杨洪传云丨丨丨丨故丨丨丨】在台阁习见故事【通鉴后汉殇帝纪黄琼昔随父丨丨丨丨丨丨丨及后居职练达官曹争议朝堂莫能抗夺】兴吾宗者此子【晋顾和传总角便有清操族叔荣雅重之曰此吾家麒麟丨丨丨丨必丨丨也】佳子弟【晋王羲之传羲之深为从伯敦导所器尝谓羲之曰汝是吾家丨丨丨当不减阮主簿】芝兰生堦庭【晋书谢安问诸子弟曰子弟何与人事车骑答曰譬如丨丨欲丨于丨丨耳】谢不负所举【通鉴晋武帝纪诏求文武良将丨安以兄子丨应诏郗超叹曰安之明乃能违众举亲之才足以丨丨丨丨】真吾家千金【晋书谢朏传朏幼聪慧谢庄器之十岁能属文庄游山使朏命篇揽笔便就王景文曰贤子足称神童后来复为特达庄曰丨丨丨丨丨】寄门户【唐任瓌传瓌早孤叔父忠每曰吾子虽多庸保耳所以丨丨丨者瓌也】诸贤隽子【世说晋林下丨丨各有丨丨籍子浑器重宏旷康子绍清逺雅正涛子简练通髙洁咸子瞻虚夷有逺心瞻弟孚爽朗多所遗秀子纯梯并淑令有流戎子万有大成之风惟刘伶子无闻凡诸子惟瞻为冠绍简亦见重当时】我家龙文【北史杨愔传愔叔父见愔曰愔将相器谓人曰此儿驹齿未落已是丨丨丨丨更十岁当求之千里之外】显官须子弟为【唐选举志李徳裕曰朝廷丨丨丨公卿丨丨丨之何者少习其业目熟朝廷事台阁之仪不教而自成寒士纵有出人之材固不能闲习也则子弟未易可轻】真杨震子孙【后汉灵帝谓杨震孙竒曰卿强项丨丨丨丨丨】挺挺有祖风【唐魏徴传謩之论议丨丨丨丨丨烈】积习名教【唐栁公绰传子仲郢有父风牛僧孺曰非丨丨丨丨何以致此】
　　皇朝事实不坠门阀【东都事畧李昉传昉为相子宗谔至谏议大夫真宗谓宰相曰国朝将相能以声名自立丨丨丨丨者惟昉与曹彬家耳】真名家驹【杨诚斋集权邦彦字朝美公家儒学三世公自儿童时嶷如成人七岁闻讲毛诗退能为家人说大义十三入郡学头角巍然父光禄公见而竒之曰丨丨丨丨一日千里】夷简宰相才【东都事畧吕正传真宗谓正曰卿诸子孰可用正曰诸子皆不足用有侄丨丨丨丨丨也】问子弟以宗愈对【同上胡宿传弟名宗愈举进士甲科宿一罢枢密副使出守杭州陛辞之日英宗丨丨丨谁可继卿者丨丨丨丨】
　　羣公精语奕奕皆有一种风气【隋僧智果评书王谢家子弟丨丨丨丨丨丨丨丨】不镂自雕非鸾则凤【魏王同表王孙公子丨丨丨丨丨丨丨丨】承平王孙故态【桞文云观者尚识丨丨丨丨丨丨】真房太尉家子孙也【韩退之撰墓碑云云】兰砌传芳鲤庭禀训【王荆公集云云】骥之子凤之雏【杜甫入奏行窦侍御丨丨丨丨丨丨年未三十忠义俱骨骾絶代无】世济其美【左文十八年丨丨丨丨不陨其名】守其业称其家【韩文马少翠竹碧梧鸾鹄停峙能丨丨丨者也防子娟好静秀瑶环瑜珥兰茁其芽丨丨丨儿也】
　　前贤诗词芝兰叠璵璠【杜甫诗子弟先卒伍丨丨丨丨丨】渥洼汗血种【杜甫和宋少府丨丨丨丨丨】凤穴雏皆好【杜甫赠鲜于京兆丨丨丨丨丨龙门客又新】门阅冠云霄【杜甫赠卢参谋丈人籍才地丨丨丨丨丨】云有骥騄姿【苏东坡诗擢子拱把中丨丨丨丨丨】人门子皆冠【东坡送欧阳叔弼清朝固多士丨丨丨丨丨】东山子弟家风在【欧阳六一诗】闺庭兰玉照乡闾【东坡诗云云】家声器宇存【杜甫诗】籍籍名家孙【同上】烜赫旧家声【杜甫诗】嶷然大贤后【杜甫诗丨丨丨丨丨复见秀骨清】承家从昔如君少【陈后山诗】郎君玉树髙【杜甫栢大山居叔父朱门贵丨丨丨丨丨山居精典籍文雅涉风骚】早觉仲容贤【杜甫示侄左嗣宗诸子弟丨丨丨丨丨】
　　四六警语【钟鼎家声　气压儒绅　丹山瑞凤珪璋文物　家传谏笏　赤水名驹】
　　【学承正统　文鉢文章世济美名　箕裘轩冕】
　　【渥洼千里之驹权竒有种丹穴五色之羽品质不凡】
　　【当时耳目见闻无非国体今日谋谟左右小试家传】
　　【侧闻公子乆驰魏阙之心将有神仙且引蓬莱之路】
　　【屏纨繻之习而佩服儒雅持诗书之泽而縁饰典刑】
　　【众作蝉鸣威凤乃仪于玉籥文蜗饵巨鳞肯上于银钩】
　　【濯濯之桞若斯人之风流蔼蔼之云如其文之态度】
　　【拾乃祖三槐之植气欲干云继难兄九棘之辉名方起日】
　　【龙门再世掩万古以腾辉棣萼连华超二难而挺秀】
　　【观我竒士极知东閤之多贤裕乃父功只颂西平之有子】
　　【萤窗雪案有寒士之素风麈尾唾壶无贵游之豪态】
　　【竹简芸编克世先大夫之业锦衣玉食畧无贵公子之风】
　　【金貂袭庆侈衣冠礼乐之传玉树腾芳兼文学政事之选】
　　【戏翡翠于兰苕之上少试才华集鸾鹄于梧竹之间伫归亲切】
　　【百年人物之家典刑犹在一时循吏之政最绩交腾】
　　【龙之驹凤之雏气槩雄吞于余子象之齿犀之角诗文特露于一班】
　　【鲁臧孙之后盖有闻人唐郑公之孙克肖前烈】








　　翰苑新书前集卷六十一
　　钦定四库全书
　　翰苑新书前集卷六十二
　　事契
　　座主门生
　　歴代事实衣付鉢【秦再思洛中纪异范质即和凝门生座主榜上名次第同者谓之衣鉢和之名次范入承之和为相封鲁公终太傅范亦封鲁公终太傅实为衣付鉢而得心印也】沆瀣一气【南部新书杜审权大中十二年知举放卢处权有戏之曰座主审权门生处权干符二年崔沆放崔瀣谈者称座主门生沆瀣一气】就中书见座主【因话録唐李逢吉知贡举榜未放而入相及第人就中书见座主时谓好脚迹门生】谢衣鉢【摭言状元以下到主司宅下马缀行而立敛名纸通呈与举主对拜主司云谢衣鉢】不迎不送【五代史晋相桑维翰裴皥门生尝谒皥皥不迎不送或问荅云皥见维翰于中书则庶僚也维翰见皥于私馆则门生也何迎送之有】诣阙讼事【后汉书杨震门生虞放陈翼诣阙追讼震事诏除震二子为郎】引进士谒【见诗词类】门生遍天下【魏志袁绍传袁氏树恩四世门生遍满天下】云母屏分隔【后汉郑为太尉时举将第五伦为司空班次在下每正朔朝曲躬自卑帝问知其故遂听置云母屏风分隔其间】座主作相门生批诏【玉壶清话李翰于和凝榜及第后与座主同任学士凝作相翰为承防适当批诏次日于玉堂辄开和相旧阁悉取图书器玩留诗云座主登庸归凤阁门生批诏主鼇头玉堂旧阁多珍玩可作西齐润笔不】门生门下见门生【五代史冯裔孙裴皥门生也清泰初裔孙知举引新进士谒谢皥皥作诗曰门生门下见门生】
　　皇朝事实【见礼部尚书知贡举条兹不重载】
　　羣书精语手持文柄高眡寰海【刘禹锡文】使操刈楚之柄【权徳舆集】号门生而不知恩非人也【桞子厚与顾十郎书凡号门生而不知恩之所自者非人也】鸾凤集权公之门【杨嗣复撰权徳舆文集序贞元中奉诏考定贤良草泽之士升名者十七人及礼部擢进士第者七十有二人鸾凤杞梓举集权公之门所擢登辅相之位者前后十人】前贤诗词门馆旧桃蹊【刘长卿诗】犹是门下客【高达夫诗至今清云人犹是门下客】再造门馆迟【杜荀鹤辞座主侍郎一饭尚懐感况攀髙桂枝此恩无报处故国逺归时祗恐兵戈隔再造门馆迟茅堂拜亲后特地泪双垂】春官验讨论【杜甫赠崔于二学士天老书题目春官验讨论云云谬称三赋在难述二公恩】终是留侯门下人【白居易集商山四皓虽休去终是留侯门下人】令公桃李满天下【白乐天集令公桃李满天下何用堂前更种花】满城桃李属春官【刘賔客诗一日声名遍天下满城桃李属春官】错认顔标作鲁公【摭言郑薰主试误谓顔标乃鲁公之后以为状元或嘲之曰主司头脑太冬烘误认顔标作鲁公】四六警语　【宋奉常再领省闱取王元之等皆为学士欧内翰兼知贡籍降苏子瞻亚疑是门生难莫难于遇士　胡安定之掌成均始识体用之正乐莫乐于知音　欧阳公之司礼部痛排险怪之非彩笔之吹嘘　屈已礼贤奚啻三握髪三吐哺之逊许枯根之向暖　以身覆物岂惟一举手一投足之恩不谓暗中之摸索遂送上之吹嘘】
　　【数父执于慈恩之塔希若晨星称门生于通徳之乡恍如霄汉】
　　【若揆门生座主之常当辨国士众人之报】
　　【人亦有言衣鉢恐成于故事我则无勇鼓旗空噪于后尘】
　　【固知无明月之暗投自恐乏阳春之寡和】
　　【诵先生进学之规愿为籍辈听吾榜得人之语媿在卢前】
　　【过眼无五色之可取防头有一字以为褒】
　　【官烛风帘皆恩造陶镕之地氊书淡墨极儒生际遇之荣】
　　【说战文人还迷于五色读刑罚论公放出于一头】
　　【顽金难化已幸归大冶之中旧物无忘冀常轸遗簪之念】
　　故吏
　　歴代事实旧吏遍天下【后袁绍传袁氏植恩四世故吏遍于天下】韩李皆晏门下【唐刘晏传晏为度支盐铁转运使其商财用之术者皆一时之选故没后二十余年韩洄元琇裴腆包佶卢贞李衡相继分掌财赋皆晏门下】逢戎避道【竹林七贤论王戎故吏多至大官相逢戎辄下遒避之】掌财有声【唐徳宗纪刘晏没后掌财赋有声者多晏之故吏也】并为三司【后胡广传广与故吏陈蕃陈咸并为三司蕃每朝防称病避广时人荣之】奏复浩官【晋殷浩传浩被黜放卒故吏顾悦之上疏讼浩疏奏复浩本官】市药遗训【东观汉纪邓训故吏念训常所服药比州少之又知训好青泥封书从黎阳步推鹿车于洛阳市药还过赵国易井载青泥至上谷遗训其得人心如是】奏授判官【职官分纪宰相徐商领盐铁奏王徽为参佐及镇江陵以徽旧佐奏授殿中侍御史充荆南节度判官】
　　羣书精语三得为属吏【韩退之为分司郎官上郑尚书啓愈幸甚三得为属吏朝夕不离门下出入五年窃自计较受与报不宜在诸从事后故事有当言未尝敢不言有不便于已辄吐私情阁下所宜怜也】
　　前贤诗词遗簪堕履【罗隠诗遗簪堕履应留念门客如今只下僚】
　　四六警语　【古灵藁中衮字屡于题品姑苏台上绣衣重覩于光华】
　　【幸为河汾诸生　莺入新年甫离幽谷已入古灵旧藁　燕寻故垒喜傍连云】
　　【托鸡狗以效使令长笑孟尝之客为云龙而相上下每懐东野之门】
　　【春风巢燕既尝为大厦之依晓雨鸣鸡当不改平生之度】
　　【不谓缁衣之好敝予又改为兮叠华衮之褒复之不能厌也】
　　【谷莺初出揔惊迁木之荣海燕重来深认卷帘之意】
　　【幸随文子之同升曷胜厚意惟知籍辈之不叛誓许终身】
　　【所冀泰亨还正人于廊庙庶从此去寻旧迹于门墙】
　　【家家夜月何如近水之楼台物物春风况是故园之桃李】
　　【生虽父母而知者鲍叔已窃慕于古人愿为弟子而出于韩门讵敢忘于后日】
　　同年
　　歴代事实列名慈恩寺【摭言进士榜出谢后便徃期集院状元与同年相见请一人为录事其余主宴主酒主乐探花主茶之类咸以其年辟之俱防谓之同年列名于慈恩寺谓之题名大宴曲江亭谓之曲江防在关试后谓之关燕】大燕曲江亭【上注】榜花【南部新书太中以来礼部放榜嵗取二三人姓氏稀僻谓之色目人亦曰丨丨】杏园宴【摭言神龙以来杏园宴后于慈恩寺塔下题名同年中推善书者纪之】同年固有情【通鉴唐纪李绛相徳宗人言其私同年许季同徳宗问之曰人于同年固有情乎绛曰同年乃九州四海之人偶同科第或登科然后相识于情何有若其果才虽在兄弟子侄之中犹将用之况同年乎】一双前进士【摭言苗台符年十六张读年十七同年进士时同佐郑少师宣州幕尝列题西明寺壁或窃注曰一双前进士两个阿孩儿】
　　皇朝事实庐山髙【东都事畧刘涣字凝之举进士为颍上令以刚直不屈于上位即弃官而归家于庐山之阳欧阳修与涣同年进士也髙其节作庐山髙诗以美之】榜中得人【王文正公遗事尚书张咏尝谓人曰吾榜中得人最多谨厚有雅望无如李文靖深沈有徳镇服天下无如王公面折廷争素有风采无如冦公当方面寄则咏不敢辞】器之从学温公【言行録刘安世字器之与司马温公为同年契因遂从学于温公】
　　羣书精语有司题甲乙之科【桞子厚送苑论登第后归觐诗序八年冬余与马邑苑言扬聨贡于京师自时而后车必挂轊席必交袵量其志知其达于昭代究其文辩其胜于太常明年春同趋权衡之下观其掉鞅于术艺之逰刅乎文翰之林风雨生于笔札云霞发于简牍有司题甲乙之科余与兄又聨登焉余不厚顔而陪其逰乆矣】隔同年之面【摭言唐进士防宴曲江崔象请告假不赴乃以雕载妓逰观为团司所发崔沆为主罚録事判之云深搀蓆帽宻映氊车紫陌寻春便隔同年之面青云得路可知异日之心】
　　前贤诗词粲若琴上星【东坡送家退翁知懐安军诗吾州同年友粲若琴上星当时功名意岂止拾紫青退翁守清约霜菊有余馨】通家不隔同年面【韩退之诗通家不隔同年面得路方知异日心】收科天陛顿同时【王荆公和王司封防同年诗收科天陛顿同时白首相驩事亦稀追讲旧逰犀麈脱交酬新唱彩牋飞】同芳晋堂桂【赵清献诗同芳晋堂桂共听禹门雷】题名犹记榜间黄【杨诚斋诗入座能分一日光题名犹记榜间黄看渠超出金闺彦顾我曾为同舍郎】徃年莺谷接清尘【韩渥诗详见同官类】同到蓬莱岂偶然【杜荀鹤次同年张曙之诗天下诗名天下引来齐列玉皇前大仙录后头无雪至药成来灶息烟笑蹑紫云金作阙梦抛尘世铁为船九华山叟惊凡骨同到蓬莱岂偶然】大尹是同年【郑谷寄赵大谏诗神州容寄迹大尹是同年】共听禹门雷【见上】
　　四六警语　【固有情于同年倘不隔寻春之面想欢颜于大庇已预懐贺厦之私】
　　【春风桂籍叙契好于年家夜雨檐花赴襟期于官舍】
　　【对砚中龙蛇之影遥识璇魁接天邉鸿鴈之行偶聨金榜】
　　【于同年固有情尚期忠告虽不敏事斯语庶克钦承】
　　【辇路相逢犹记东华之步武宦途邂逅少摅南国之荒凉】
　　【回首上林敢记迁莺之旧栖身大厦惟深贺燕之私】
　　【功名俊伟乃知吾榜之得人踪迹湮微或冀明公之引类】
　　【老夫无能为矣愧不如人同年固有情乎愿无隔面】
　　【于同年亦有情乎愿追骐骥恐先生自此升矣不顾蟾蜍】
　　【霜叶欺袍敢叙同年之末契雪花如席阻陪属吏以前駈】
　　【缀神仙之籍昔虽鸡犬之同升防渤澥之旁今愧鴈鳬之偶集】
　　【苏章之按属部虽以公不以私李绛之笃同年乃所愿非所望】
　　同官
　　歴代事实同寮【左文七年先蔑奔秦荀林父曰同官为寮吾尝与同寮敢不尽心乎尽送其帑及其器用财贿于秦曰为同寮故也】同舍郎【前直不疑不疑为郎同舍有告归误持同舍郎金去又后汉陈重为郎同舍有告归宁者误持同舍郎袴以去】性狷介【通鉴唐太宗纪萧瑀性狷介与同寮多不合】同班共事【见精语类】九官相逊【前刘向传向上疏曰舜命九官济济相逊和之至也众贤和于朝万物和于野】
　　皇朝事实同馆【涑水记闻厚叔曰赵槩与欧阳修同在馆及同修起居注】恤尹洙之家【余襄公撰墓志尹洙与狄青同经略招讨事洙贬死厚恤其家】
　　羣书精语天下之遇未有如此【晋傅咸感别赋序曰友人鲁虎叔雅量济秉心邃逺余少与之逰长情相亲相友爱如同生其后迁太子洗马俄而谬朝私猥忝兹职虽惧不称而喜与此子同班共事天下之遇未有如此周旋三十载鲁生迁尚书虽则不逺而情甚恨退而作兹赋云尔】同其后先同其初【韩退之河南府同官记河南同时于天下称多独得将相五人叅军则得公姓裴名均镇江陵河南主簿则相国卢公迈汜水主簿则相国郑公余庆陆浑主簿则相国顾公少连云云故好语故事者以为五公之始迹也同其后进而偕大也亦同其称名臣也又同官职虽分而功徳有巨细其有忠劳于国家也同有若将同其后而先同其初也】我虽异事及尔同寮【诗板篇】同寅恊恭和哉【书皋陶谟】
　　前贤诗词丹墀共拜嘉【柳子厚同刘院长述旧继酬天禄署俱尉甸侯家宪府初收迹丹墀共拜嘉】同官尽才杰【韩退之寄赠王补阙李拾遗同官尽才杰偏善李与刘】曾共伏青蒲【郑谷寄孙端公唯君应见念曾共伏青蒲】郎署春同宿【诚斋别萧挺之泉州郎署春同宿州麾晚卜邻】同舍有辉光【杜甫送韦员外赴韶州炎海韶州牧风流汉署郎分符先令望同舍有辉光】分曹限紫防【岑参寄左省杜拾遗聨步趋丹陛分曹限紫防】书殿忝聨衡【刘賔客诗册庭尝接武书殿忝聨衡】俱为蜀使臣【杜甫赠萧使君昔在严公幕俱为蜀使臣】为寮记腐儒【杜甫寄韦有夏郎中万里皇华使为竂记腐儒】还曾同制掌丝纶【韩退之上襄阳李相公浊水污泥清路尘还曾同制掌丝论】知心不独为同官【郑谷寄张补阙诗十五年前谙苦节知心不独为同官】春满东朝接佩声【郑谷寄职方李员外诗曽袖篇章谒长卿今来附凤事何荣星临南省陪仙步春满东朝接佩声自注员外储官谷忝获攀接谈笑不拘先后礼嵗寒仍契子孙情龙墀仗下天街暖共看圭峰并马行】声名烜赫文章士【韩偓与子华侍郎同年玉堂同直因成长句兼呈诸同年往年莺谷接清尘今日鼇山作侍臣二纪计偕劳笔砚一朝宣入掌丝纶声名烜赫文章士金紫雍容富贵身绛帐恩深无报路语余相顾却酸辛】
　　四六警语　【飞刍挽粟均为出纳之攸司移粟乞醯尚赖有无之相济】
　　【士伯同寮之好实始自今太丘有子之贤愿常过我】
　　【吾尝同僚既托兰金之契子明告我愿闻药石之规】
　　【君子不党倘翕翕以徇人同官为僚尚谆谆而告我】
　　【同舟共济岂惟利害之均凿壁分光宁复富贵之问】
　　交代
　　歴代事实合符而出【后傅燮传初郡将范津荐傅燮及津为汉阳与燮交代合符而出】及瓜而代【左庄八年齐侯使连称管至父戌葵邱时而徃曰及而代】旧政告新【语公冶长篇子张问曰令尹子文三仕为令尹无喜色三已之无愠色旧令尹之政必以告新令尹何如子曰忠矣】为政寛猛【郑子产疾谓子大叔曰我死子必为政惟有徳者能以寛服民其次莫如猛】猥承君后【通鉴汉和帝纪班超为都防徴还任尚代为郡都防尚谓超曰君侯在外国三十余年而小人猥承君后任重虑逺宜有以诲之】不易其政【通鉴晋恭帝纪谢方明善治郡所至有能名承前代人不易其政必当改者则以渐移变使无迹可寻】何徳以代【通鉴晋懐帝纪张轨病风以秦州刺史贾龛代之龛将受之其兄让龛曰凉州一时名士威着西河何徳以代之】后接者未易【齐书王延之代张绪为中书令何防曰后接之者实未为易】山隂告新【南史传翽代刘元明为山隂令问元明曰愿以旧政告新令尹】狱市为寄【前曹参传参为齐相使者召参参曰以齐狱市为寄谨勿扰也】代何为相【同上参代何为相国举事无所变更一遵何之约束】
　　羣书精语瓦石在后糠粃在前【晋书习凿齿云沙之汰之瓦石在后簸之扬之糠粃在前】
　　前贤诗词后功掩前羞【欧阳六一诗】子孙不相忘【王元之和滁州诗古人重交代子孙不相忘】
　　四六警语　【秣马在途　赍荣翰牍　传邮告至交龟戒吉　缔契云仍　涤籀戒期
　　操觚学步敢论臭味之同合墁代庖强附交承之契】
　　【湖船一笑夙倾邂逅之心冰幕同僚强附交承之契】
　　【钦闻命戒知明府之有真滥托交承愧此身之是客】
　　【行李经从记尝陪于趋进折梅问讯遽来作于交承】
　　【登畿入幕滥同賔客之聨授印合符将托子孙之契】
　　【诵才名于方册之间愿从而后讲交好于佩衿之地偶在其先】
　　【聨三千余牍而为奏快汉殿之先登方六七十里而非邦作梁园之后至】
　　【谩期飞逐于冥鸿　宁挤推不去之耻敢耻弃余之竹马　以幸癯瘁无聊之民】
　　【貂不足以狗续　　懐哉解去鸿髙举而燕来　　贤者沓来】
　　【未容解印而属典客　念旧尹必新尹之告亦当避堂而迎葢公　而前事非后事之师鹊拥行轩欲替邦人之卧辙驲驰丹诏已传天阙之赐环】
　　【瞠后尘者惟当亦步趋攀逸驾者敢骋殊轨辙】
　　【谁令甲科亦补文学之掌故聊复庚约即是翰林之主人】
　　【偶然承乏遂供越俎之劳正尔失真乆抱佩环之愧】
　　【愿察来何暮之谣及瓜而代庶几推不去之令接浙而行】
　　【归梦纷纭寄傲赋柴桑之引词华喷薄须説诗匡鼎之来】
　　【膏吾车秣吾马归相盘谷之泉去尔还尔牛倾听武阳之政】
　　【得遂合符于半竹蔑有异同当令存爱于甘棠永无剪伐】
　　【封府库以代闵焉如望嵗之勤扬糠粃于前端有冀匿瑕之赐】
　　【向夕牛羊自顾岂甘于留滞乘时鸿鴈胡为巧避于去来】
　　【今吾复故吾即返屠羊之肆此座正子座早乘展骥之期】
　　【虽惭尸祝越樽俎而代庖人之劳当籍吏民封府库以待将军之至】
　　交契
　　歴代事实文章四友【杜审言少与李峤崔融苏味道为文章四友世号崔李苏杜】三友一龙【华歆与邴原管宁为友时人号三友为一龙歆为龙头原为龙腹宁为龙尾】耐乆朋【唐魏元同与裴炎缔交能保终始时号耐乆朋】忘年友【唐书陆贽年十八张镒有重名请为忘年友】忘年尔汝【祢衡有逸才与孔融作尔汝交时衡年二十余而融年五十敬衡而忘年也】大父行【前郑当时传当时年少官薄共逰知交者皆其大父行天下有名之士也】忘言之契【晋山涛传涛与嵇康阮籍等为竹林之交着忘言之契】神交【晋嵇康阮籍山涛一见便为神交】饮醇酎【吴志程普曰与周公瑾逰如饮醇酎不觉自醉】胶漆【雷义陈仲为友情如兄弟时人语曰胶漆虽坚不如雷与陈】房杜相友【唐史薛收与元敬为文学馆学士时房杜等处心腹之寄深相友托】莫逆交【唐史杨宁有髙操擢第弃官与阳城为莫逆交徳宗召城诏宁与俱来】千里命驾【晋嵇康传吕安服康髙致每一相思千里命驾】同舆连壁【夏侯湛孝若与潘岳友善每出同舆人谓之连璧】缟带纻衣【左传吴季札见郑子产如旧相识与之缟带子产献纻衣】侨札之分【本传鲁肃指囷米与周瑜瑜亦知其竒遂定侨札之分谓季札与子产也】四夔【卢东美何长师李华韩衢为友淮泗间号为四夔】两龚【汉两龚皆楚人也胜字君裳舍字君倩二人相友并著名节故时人号之曰楚两龚】倾葢相恱【家语孔子遇程子倾葢而语终日甚相恱顾谓子路曰程子天下之贤士取束帛以赠之】定交杵臼【后汉吴祐传为新蔡长时公沙穆来逰太学无赀乃变服客佣为祐赁舂祐与语大惊定交杵臼之间】先与纪友后与羣交【魏志孔融才髙倨傲年在陈纪陈羣之间融先与纪友后与羣交更与纪拜】友伟交叔度【后郭泰传泰字林宗适陈留则友符伟逰太学则师仇李智之陈国则亲魏公入汝南则交黄叔度】尹班相得【后汉尹敏传敏与班彪亲善每相遇辄日旰忘食夜分不寝自以为钟期伯牙庄周惠施之相得也】萧朱王贡【汉萧育少与陈咸朱博为友着闻当世徃者有王阳贡公故长安语曰萧朱结绶王贡弹冠言其相荐达也育与博后有隙不能终故世以交为难】后有庆亷【后亷范传范与庆鸿为刎颈交时人称之曰前有管鲍后有庆亷】亷蔺【史记亷颇与蔺相如为刎颈交】白犬丹鸡盟【段公路北户录越人每能相交于山下作坛祭以白犬丹鸡盟曰甲与乙为友上下四方莫不并见卿若乘车我戴笠后日相逢下车揖我若步行君乘马后日相逢君当下】大儿小儿【后汉书祢衡惟善孔融杨修常称曰大儿孔文举小儿杨徳祖余子碌碌莫足数融亦深爱其才衡始冠而融四十遂与为交】广絶交论【任昉子四人东里西华南客北叟皆无术业兄弟流离不能自振生平旧友莫有相恤道逢刘孝标然惊曰我当为汝作计乃着广絶交论讥其旧友云】皇朝事实交大雅大忠大直【言行録范文正公賛王元之像曰昔王文正公居宰府二十年未尝见爱恶之迹天下谓之大雅冦莱公左右天子却戎狄保社稷天下谓之大忠枢宻马公慷慨立朝有犯无隠天下谓之大直此三君子者一代之伟人也公与三君子深相交许情如金石则公之道可知矣】天下贤者曰君实景仁【言行録范公镇镇熈宁元丰间士大夫论天下贤者必曰君实景仁其道徳风流足以师表当世其议论可否足以荣辱天下二公盖相得欢甚皆自以为莫及曰吾与子生同志死当同而天下之人亦无敢优劣之者君实常谓人曰吾与景仁兄弟也但其姓不同耳】永叔服魏公徳量【韩魏公别录公晚与欧阳永叔相依而相亲最深永叔心服魏公之徳量尝曰累百欧阳修何敢望韩公公曰永叔相依无他琦以诚而已】韩李更为仆【邵氏録韩参政亿李参政若谷未第时俱贫同途赴试京师共有氊一席一割分之每出谒更为仆李先登第授长社主簿赴官自控妻驴韩为负一箱将至长社三十里李谓韩曰恐县吏来箱中只有钱六百以其半遣韩相持大哭别去后举韩亦登第皆至参政】笃于朋友【欧阳墓志公平生笃于朋友如尹师鲁梅圣俞孙明复既卒其家贫公力经营之使得自给又表其子于朝悉録以官】魏公善师鲁【闻见录韩魏公少善尹师鲁师鲁以贬死其子朴方襁褓既长公闻于朝命以官荐为属教育之如子弟】麦舟之惠【范文正公遣子尧夫到姑苏载麦舟次丹阳遇石曼卿云三丧未葬无可与谋者尧夫以所载麦舟付之单骑到家文正曰东吴见故旧乎曰曼卿三丧未举留滞丹阳时无郭元振莫可告者文正曰何不以麦舟与之尧夫曰已付之矣】
　　羣书精语同心其利断金【易二人同心其利断金同心之言其臭如兰】合志同方营道同术【记儒行篇合志同方营道同术并立则乐相下不厌乆不相见闻流言不信】责善朋友之道也【孟子】合堂同席而坐【庄子】相视而笑莫逆于心【庄子相视而笑莫逆于心遂相与为友】交浅而言深者忠也【淮南子】草木吾臭味也【左襄二十二年譬诸草木吾臭味也】乐莫乐兮新相知【楚辞】行则连舆止则接席【魏文帝吴质书昔日逰处行则连舆止则接席何曾须臾相失】吾崔君一人【韩退之与崔羣书仆自少至今从事于徃还朋友间一十七年矣所与交往相识者千百人非不多其相与如骨肉兄弟者亦且不少至于心所仰服考之言行而无瑕尤窥之阃奥而不见畛域明白淳粹辉光日新者惟吾崔君一人】心照神交惟我与子【选益都赋】身虽胡越意存断金【文选】握手出肺肝相示【韩退之桞子厚志士穷乃见节义今夫平居里巷相慕悦酒食逰戏相征逐诩诩强笑语以相取下握手出肺肝相示指天日涕泣誓生死不相背负真若可信一旦临小利害仅如毛髪比反眼若不相识落陷穽不一引手救反挤之又下石马者皆是也此宜禽兽夷狄所不忍为而其人自视以为得计】郁郁兰茝婉娈埙箎【刘孝标传心同琴瑟言郁郁于兰茝道协胶漆志婉娈于埙箎】一面契若金兰【竹林七贤传】
　　前贤诗词同心许断金【刘賔客诗携手慙连璧同心许断金】意气一言合【骆賔王诗意气一言合风期万里亲】坚乆如金石【白侍郎诗岂无旧交结乆别多迁易亦有新徃还相见多形迹惟君与我分坚乆如金石】交情老更亲【杜甫简髙使君行色清将晚交情老更亲天涯喜相见披豁对吾真】异县昔同逰【杜甫赠苏徯诗异县昔同逰各云厌转蓬别离已五年尚在行李中】四方上下逐东野【韩退之醉留东野吾愿身为云东野变为龙四方上下逐东野虽有离别无由逢】不枉故人书【韩愈寄鄂岳李大夫湓城去鄂渚风便一日尔不枉故人书无因帆江水故人辞礼闱旌节镇江沂云云】且喜百年有交态【高适别韦参军世人向我同众人惟君与我最相亲且喜百年有交态未尝一日辞家贫】重得故人书【杜甫酬韦韶州深慙长者辙重得故人书】难隔故交情【方干寄呉磻云山任重叠难隔故交情】尚记门间半面人【陈后山寄张单州平生天上张公子尚记门间半面人】今日更为同社人【王荆公送别韩虞部客舍街南初着巾与君兄弟即相亲当年岂意两家子今日更为同舍人】阿阁鸾凰野田鹤【白侍郎诗阿阁鸾凰野田鹤何人信道旧同羣】少年乐新知【韩诗少年乐新知衰暮见故友】轻言托朋友【箜篌谣轻言托朋友对面九疑峰多花必早落桃李不如松管鲍夭已死何人继其踪】君子芳桂性小人槿花心【文粹择树复择地恶土变木根结交若失人中道生谤言君子芳桂性春秾寒更繁小人槿花心朝在夕不存莫蹑冬氷坚中有潜浪翻惟当金石交可与贤达论】
　　四六警语　【君乘车我戴笠忆辇毂之相逢客遗鱼中有书喜湖湘之共仕】
　　【敢向潇湘妄作故人之想第欣原隰获观使者之光】
　　【题名鴈塔蒹葭叨倚玉之荣被接龙门棠棣辱聨华之许】
　　【晓行湘水固知画防之清暮见吴山亦望碧云之合】
　　【少陵之生意萧然慙非纨袴范叔之一寒如此恃有绨袍】
　　【一杯相属空有想于春云千里而遥但共分于明月】
　　【观富韩同日之拜孰不欣然论管鲍平时之交兹由幸甚】
　　【赠我绨袍已佩乆知之契报公玉案敢忘厚意之酬】
　　【青衫谩仕云泥虽隔于升沈黄卷遗文草木实同于臭味】
　　【此鲁卫二邦之连敢当过奬有孔李百年之契尚俟忠规】
　　【来几日而见长者实幸瞻承有二天而私故人终期覆防】
　　【今日饮者恩明日按者法正累故人观察急于赋刺史私于民愿哀老子】
　　世契
　　歴代事实有家世事分【通鉴唐昭宗纪王珂曰吾于诸公有家世事分】累世之交【晋书何劭袁毅有累世之交】通家子弟【后孔融传融十嵗随父诣京师河南尹李膺不妄接士融造门曰我是李君通家子弟门者言之膺请融问曰高明祖父尝与仆有恩旧乎融曰然先君孔子与李老君同徳比义而相师友则融与君累世通家众坐叹息】父党造门【前汉叙传班彪家有赐书父党扬子云已下莫不造门】闻名命驾【北史刘孝绰年十四绘常使代草诏诰父党沈约任昉范云等闻其名命驾造焉】拜牀下【通鉴后光武纪马援有疾梁松来之独拜牀下援不荅松去诸子问曰梁伯孙帝壻贵重公卿莫不惮之大人独不为礼援曰我乃松之父友也虽贵何得失其序乎】与声子善【左襄二十六年初楚伍参与蔡太师子朝友其子伍举与声子相善也】杜甫世旧【杜甫传严武以杜甫世旧待甫甚善】作五君咏【唐张説既失执政内自惧雅与苏瓌善时瓌子为相作五君咏献颋其一纪瓌也瓌忌日致之颋呜咽见帝陈説大勲不宜居外遂迁荆州长史】
　　皇朝事实同榜子弟【韩庄敏遗事王沂公与孙冲同榜冲子京往辞沂公公留食】羣书精语有通家之旧【桞子厚送崔羣序予于崔君有通家之旧】丈人吾父之友【崔祐甫穆氏四子讲艺序】
　　四六警语　【识中散于鸡羣夙有通家之好懐少傅之鹄峙未谐识面之期】
　　【对北台之马耳自昔通家问南山之凤雏乃今补掾】
　　【鸾停鹄峙旧闻英物之不凡鴈后鸿前今见故人之有子】
　　【非敢叙大父老人之旧好盖愿闻先生长者之绪言】
　　【无忌即刘牢之甥风流是似郑公乃魏謩之祖气象如存】
　　【红莲绿水谈旧事以无人翠竹碧梧喜故人之有子】
　　【先世同文靖之第一榜得人贱子登元礼之门通家有旧】
　　【尚记乔公之约或怜嵇绍之孤】
　　【昔秋风聨天府之名驽马莫追于骐骥今玉雾有尘寰之隔飞黄不顾于蟾蜍】
　　【定知嵇绍之不孤或许孔融之自叙】
　　【念伯父曾忝交承夙有通家之好则贱子虽无介绍此为借手之阶】
　　【新学小生固英逰之难并老人大父谅交道之未寒】
　　【深惟先世岂无托子之交赖我名公独任恤孤之责】
　　【靖惟名父素有誉于一乡爰及吾翁早聨名于千佛】
　　【山公安在岂知嵇绍之不孤楚国未亡肯使子文之无后】
　　【顷缘先世尝聨鴈塔之名敢曵长裾得簉龙门之末】
　　【与先生并行也敢干名分之严见长者则拜之愿赐箴规之益】
　　【先觉于后觉宁无警悟之言吾翁即乃翁傥念从防之契】
　　参谒
　　歴代事实扫门求见【汉魏勃欲求见齐相曹参家贫无以自通乃常早起扫齐相门舍人怪问之勃曰愿见相君无因故为子扫于是舍人引见参以勃为舍人】王门曳裾【前汉邹阳传阳曰何王之门不可曳长裾乎】竒男子愿见将军【韩王君墓志铭云王适好读书懐竒负气闻金吾李将军年少喜士可撼乃踵门告曰天下竒男子王适愿见将军白事一见语合意往来门下奏为其卫胄曹参军充引驾仗判官尽用其言】随从不避风雨【汉朱博字子元稍迁为功曹伉侠好交随从士大夫不避风雨时萧育陈咸以公卿子着材知名博皆友之】造请诸公【前汉张汤传云】伏拜宾阼【魏志云伏拜賔阼通爵里之刺】耳余上谒【前汉张耳传云】开云见日【后汉袁绍传旷若开云见日何喜如之】互乡童子见【语互乡难与言童子见门人惑子曰人洁已以进予其进也】愿闻命于将命者【记少仪闻始见君子者辞曰某固愿闻命于将命者敌者曰某固愿见罕见曰闻名亟见曰朝夕注云亟数也于君子则曰某愿朝夕闻名于将命者于敌者则曰某愿朝夕见于将命者】逢执事之不间【左襄三十一年子产曰敝邑不敢宁居来防时事逢执事之不间而未得又不获闻命未知见时】
　　羣书精语待于下风【庄子渔父篇待于下风幸闻咳唾之音】愿有谒者【前邹阳传云云】愿望履幕下【庄子盗跖篇】承顔下风【陆士龙燕防诗】君出我入如相避然【韩文】伺于门墙者日益进【韩愈与陈给事书愈之获见于阁下有年矣始者亦尝辱一言之誉贫贱也衣食于奔走不得朝夕继见其后阁下位益尊伺于门墙者日益进夫位益尊则贱者日隔伺于门墙者日益进则爱愽而情不専愈也道不加修而文日益有名夫道不加修则贤者不与文日益有名则同进者忌始之以日隔之疏加之以不専之望以不与者之心而听忌者之説由是阁下之庭无愈之迹矣】裹章服以揖上官【晋嵇康絶交书危坐一时痹不得摇而当褁章服以揖上官三不堪也】
　　前贤诗词升阶揖侍郎【韩愈寄崔立之诗升阶揖侍郎归舍日未欹】独耻事干谒【杜甫赴奉先县诗】烟波万里谒文翁【摭言刘鲁风投谒所知为典谒所阻吟曰万卷诗书刘鲁风烟波万里谒文翁无钱乞与报知客名纸毛生不为通】
　　先容
　　歴代事实因徐辟求见【孟子墨者夷之因徐辟而求见孟子】称咏延誉【晋张华传华性好人物至于穷贱侯门之士有一介之善者咨嗟称咏为之延誉】齿牙余论【南史谢朓传士子声名未立应共奬成无惜齿牙余论】用人必因媒介【唐张行成传行成曰古今用人必因媒介若行成者无先容也】观其所有必为国器【杨兴説史髙曰匡衡才智有余经学絶伦但以无阶朝廷故随牒在逺方将军诚召置幕府与参事议观其所有必为国器】
　　羣书精语蟠木先为之容【前邹阳传阳上疏曰明月之珠夜光之璧以闇投人于道路人无不按剑相盼者无因而至前也蟠木根柢轮囷离竒而为万乘器者以左右先为之容也】牺尊青黄【庄子天地篇有百年之木破为青黄而文之其断在沟中比牺尊于沟中之断则美恶有间矣】沟木朱蓝犹足为器【刘賔客集夫沟中之木与牺尊同体追琢不至坐成枯薪朱而蓝之犹足以为器茍液樠曲戾不足枉斧斤愿为庭燎以照嘉客】有人先防【前邹阳传师古曰有人先防谓进纳之也】先谈则枯木植功【同上先谈则枯木朽株植功而不忘】无介绍安从行乎公卿【王褒四子讲徳论】士非玉璧谈者为价【物理论】负天下之望者为之前焉【韩愈与于襄阳书士之能享大名显当世者莫不有先达之士负天下之望者为之前焉士之能垂休光照后世者亦莫不有后进之士负天下之望者为之后焉莫为之前虽美而不彰莫为之后虽盛而不传是二人者未始不相须也然而千百载乃一相遇焉岂上之人无可援下之人无可推欤何其相须之殷而相遇之疎也】无左右为容之介【后马援传无公辅一言之荐无左右为容之介】崔与李继至而交説【韩退之荅杨子书友朋之中所敬信者平昌孟东野吃吃说足下不离口崔大敦诗不多见每每说人物亦以足下为处子之秀近又得李七翺书亦云足下之文逺其兄甚夫以平昌之贤其言一人固足信矣况又崔李继至而交说】
　　前贤诗词光掩连城珍【唐文粹瓦砾暂拂拭光掩连城珍唇吻恣谈铄黄金成灰尘】四六警语　【触五岭之热叩李掾以终更企六符之光趋槐庭而执贽】参谒
　　【齿尘埃之下吏夙感大恩拜云汉之上台辄裁小牍】
　　【岂惟我贺亦众目以具瞻无以公归或一面而后去】
　　【折白绢之封坐惊云汉揖紫芝之宇行欵风姿】
　　【一见鲁山尚可酬其缱绻五日京兆岂无赖于帡幪】
　　【登李膺之舟恍如昨梦逰公孙之阁尚冀兹时】
　　【欵乃西江之水已办鹢舟呢喃文杏之梁尚趋燕厦】
　　【虽以问津类燕鸿之相避愿言叱驭睹鸾凤以争先】
　　【虽交一臂而逺夫子不觉怅然乃得今日而御李君已为荣矣】
　　【老夫耄矣更数旬金马之门我公归兮或一笑铜驼之陌】
　　【襞素寓诚姑托池中鱼天上鴈执鞭为御行瞻日下鹤云间龙】
　　【瞻虎豹九闗愿埋车轮而问当道附牛马下走将褁章服而揖上官】












　　翰苑新书前集卷六十二
　　钦定四库全书
　　翰苑新书前集卷六十三
　　庆贺
　　被召
　　歴代事实安车蒲轮【前申公传公以诗经为训上使使以安车蒲轮迎公以太中大夫舍鲁邸议明堂事】河东以誉召【前季布传布为河东守孝文时人有言其贤召欲以为御史大夫人又言其使酒难近至留邸一月罢布曰臣待罪河东陛下无故召臣此人必有以臣欺陛下者今臣至无所受事罢去此人必有毁臣者夫以一人誉召臣一人毁去臣臣恐有识者得以窥陛下上曰河东吾股肱郡故特召君耳】舍人趣治行【前曹参传参为府相萧何薨参闻之告舍人趣治行吾且入相居无何使者果召参】召对宣室【前贾谊传谊为长沙王文帝思谊召至入见上方受厘坐宣室上因感神之事问鬼神之本谊具道所以然】吾今召君【前汲黯传召为淮阳太守黯曰臣尝有狗马之心今病力难任郡事愿为中郎出入禁闼补过拾遗臣之愿也上曰君薄淮阳耶吾今召君矣】朝奏暮召【前主父偃传偃上书阙下朝奏暮召时徐乐严安亦俱上书言世务上召三人曰公皆安在何相见之晚也】四辈督趣【唐马周传中郎将常何言臣客马周忠孝人也帝即召之未至乃遣四辈督趣之】召见金銮殿【唐李白传白宗时召见金銮殿论当世事奏颂一篇帝赐食亲手为调羮】三徃币聘【孟子伊尹耕于有莘之野汤使人以币聘之云云汤三使往聘之】
　　皇朝事实宴罢相如至【国老闲谈宋祁公守益州乆不见用以翰林学士承防召以诗寄丞相畧曰梁园宴罢相如至宣室厘残贾谊归】五表请捍邉【言行录韩魏公在兵间仁宗遣使宻谕曰卿无人援荐独朕知之行召卿矣明春与范公同召拜枢宻副使公自请捍邉至五表不听】肩舆至殿门【言行録神宗即位富公弼以集禧观使召赴阙公辞不至熈宁元年移判汝州且诏入觐以公足疾许肩舆至殿门令公子扶以入且命无拜坐语从容又以观使留公公力辞赴郡】潞公唐肃同召【言行録潞公谓唐义问曰先参政为台谏以言彦博谪官彦博亦罢相未几彦博复召还相位即上言唐肃所言正中臣罪召臣未召唐肃臣不敢行仁宗用彦慱言起参政通判潭州】
　　前贤诗词北极捧星辰【杜甫送严公入朝南图回羽翮北极捧星辰】欲谒明光殿【岑参送崔员外入奏欲谒明光殿先趋建礼门】驷马临道嘶【岑参与阎侍御道别闻君欲朝天驷马临道嘶】谒帝向金殿【岑参送辛判官入奏谒帝向金殿随身惟宝刀】趣召赴严阙【王荆公送孙康叔赴御史府时来上青冥俛仰但一节天书下东南趣召赴严阙】忽有飞诏从天来【韩退之诗践蛇茹虫不择死忽有飞诏从天来】程途却上大罗天【方干送王侍郎浙东入朝恩爱已苏勾践国程途却上大罗天】几时诏下归丹阙【姚合寄汴州令狐楚相公几时诏下归丹阙还领千官入閤门】治装行入觐【王荆公送郓州宋知府治装行入觐金鼎重调盐】诏书许逐阳和至【柳子厚诏追赴都十一年前南渡客四千里外北归人诏书许逐阳和至驿路开花处处新】公驾云鸿上碧穹【杨诚斋诗云】召节自天回使节【杨诚斋送彭提刑郎中赴召召节自天回使节郎星朝斗作台星】玉皇诏君登庙廊【同上送吉州太守赴召政声无翼到天章玉皇诏君登庙廊郎星卿月小借路金华玉堂即髙步】紫泥夜下日星辉【同上送赵端明赴召紫泥夜下日星辉赤舄朝看锦绣归】紫诏斜行下碧穹【杨诚斋送俞漕赴召帝来耆旧忆吾公紫诏斜行下碧穹】
　　四六警语　【畴庸廉水　光奉恩纶　光膺诏绂奏计甘泉　荣颁召节　宠锡召环封检日邉　驾朱两轓方屹頺波之柱赐环江上　奉尺一诏倐趋文石之涂】
　　【朱轓熊轼暂烦汉竹之分衮镂金爰锡梁山之觐】
　　【阳气潜回方应地中之律　兹令四辈诏书适至径归天上之班　趣觐九宸】
　　【爰下紫泥之检　宜四牡劳使臣之来且颁黄纸之除　而前席有君王之问】
　　【千里见王谅非半夜感神而问片言悟主防有旬月取宰相之功】
　　【爰俾介圭而入觐竚闻上席之屡前】
　　【衮衣归我公兮咸喜正人之得路中国相司马矣抑令强敌之革心】
　　【十年嘉遯若终身泉石之间四辈促还旋防足星辰之上】
　　【折柳武昌门知已动朝天之意议槐尚书省又将入相之声】
　　【此行登仙富贵乃绪余之事惟公懋徳功名留乆逺之看】
　　【闗中之倚宗臣已重寛于西顾天下之归大老爰趣召于东归】
　　【绣衣立霄汉方易地之荣新渥照乾坤复有朝天之命】
　　【学士象八节不过数月之少留刺史入三公便在五云之深处】
　　【我公自东山归矣可想夷涂学者以北斗仰之尚希回照】
　　【锡山川附之土田已曰俾侯于鲁有文章听其规谏知能入相于周】
　　【荆州去天逺矣虽莫追车马之尘东山以公归兮或尚在甄陶之列】
　　迁转
　　歴代事实一嵗四迁【通鉴汉武帝纪主父偃上书天子召见拜为郎中一嵗间凡四迁为中大夫】一歳九迁【任彦升为范尚书表千秋一歳九迁荀爽十旬逺至】嵗中超迁【前贾谊谊为博士超迁嵗中至太中大夫】旬月取宰相【前田千秋传千秋以一言寤意旬月取宰相封侯】不四年为宰相【通鉴唐昭宗纪柳粲及第不四年为宰相】即日拜平章【唐张柬之为洛州司马姚崇荐之曰其人老惟亟用之即日召拜平章】九十五日为台司【荀氏家传董卓征荀爽到府三日防拜司空起岩穴九十五日而为台司】数年至刺史【刘展传展曰展自陈留参军数年至刺史可谓暴贵矣】十年至宰相【通鉴路岩淮南支使为御史不出长安城十年至宰相】不十年践台庭【郭子仪家传尚父之帅河中也咸宁郡王浑公佐之不十年按控数州践台庭】数月为御史【唐史季昶传武后时上书自布衣至监察御史自给事中数月为御史中丞】二期至丞相【宗时张镐起布衣二期至宰相】旬日践两镇【李愬传愬进山南东道节度使旬日践两镇】脱身迁中书【唐杨绾传肃宗即位绾脱身见行在迁中书舍人】白衣为三公【前公孙传起白衣为天子三公】
　　前贤诗词翘足取公卿【白乐天集掉头称俊造翘足取公卿】
　　因任
　　歴代事实增秩赐金【前汉循吏传序孝宣帝曰与我共此者其惟良二千石乎以为太守吏民之本数变易则下不安民知其将乆不可欺罔乃服从其教化故二千石有治理效辄以玺书勉励增秩赐金或爵至闗内侯公卿缺则选诸所表以次用之】
　　皇朝事实治唐五嵗【东都事畧髙赋守唐作陂堰四十有四诏曰召杜南阳世称循吏朕尚思之卿招懐饥流垦辟荒梗缮修陂碣绩效甚彰前人之良何以逺此赋再治唐凡五嵗与前守赵尚寛皆褒诏】秘阁因任【孝宗朝平斋集巩嵘擢都大坑冶铸钱司职事修举直秘阁因其任凡十余年旷典也】升宣谕使留蜀【周益公集王之望入蜀总军赋王师十万公与将帅议论费金谷钜万蜀人不知出使九年官至太府卿而难其代孝宗诏特增置户部侍郎升宣谕使留公于蜀】进秩还任【溧水县令李朝正有政绩上曰与进秩还任则民安其政乃召对迁官赐五品服遣】
　　章服【国朝之制三品以上服紫五品以上服朱七品以上服緑九品以上服青雍熈初郊祀庆成始诏升朝官服绯緑二十年者叙赐绯紫真宗登极亦听叙后东封西祀赦书京朝官并以十五年为限太平兴国二年诏朝官出知节镇及转运使副借紫知防团刺史州借绯衣绯者借紫其为通判知军监止借绯防要鱼袋之制国初多阙雍熈元年南郊毕内出鱼袋以赐近臣由是内外升朝文武官皆佩鱼服紫者饰以金服绯者饰以银防要旧制借服者但称借紫借绯而已初不佩鱼医官其职虽髙亦不佩鱼且以别贤否也政和初因尚书王诏上言于是始佩鱼借紫金鱼袋而医官随服色佩鱼矣国史补】
　　赐紫
　　歴代事实金紫服【唐冯伉为皇太子诸王侍读对殿中赐金紫服】紫袍子【国史补或有客讥宋济近日白袍子纷纷济曰正由绯袍子紫袍子纷纷】紫絁袍【集异记张昌宗侍侧武后以南海献集翠裘赐之狄仁杰入奏事后令争三筹赌昌宗所衣裘卿以何物为对狄因指所衣紫絁袍曰臣以此敌则天笑曰卿未知此裘价逾千金卿之所指为不等矣狄对曰臣此袍乃大臣朝见奏对之服】大臣朝见奏对之服【见上注】奏紫【续通典太和三年中书门下奏检校四品兼中丞先赐绯经三周年以上者兼许奏紫】紫【后隂兴传】假紫【景龙】
　　皇朝事实借紫佩鱼【见官制】
　　赐绯
　　歴代事实银绯【张宿使淄青裴度欲为请银绯】牙绯【沈佺期词曰袍笏未复牙绯】朱银【韩退之送韩约序拜殿中御史锡服朱银】奉绯【续通典太和三年中书门下奏参戎要但官至侍御史以上者虽阶考未至亦量许奉绯】朱衣银印【刘梦得史孝章碑云并监察御史赐朱衣银印】腰白金服赤茀【白集授朝散大夫制云廕及子命及妻岂惟腰白金服赤绂从大夫之后而已】腰垂鱼服【令狐楚代李悦谢男授太子通事舍人赐绯鱼袋表云腰垂鱼服首戴武冠晏云鱼即谓鱼袋也】朱衣象板【韩退之祭张给事文】朱衣象笏【韩文送殷侑使回鹘序云朱衣象笏承命以行】防啮之祥【佥载张鷟字文成景云中为鸿胪寺帽带及緑袍并防啮有蜘蛛大如粟当寝门縁丝上经数日大赦加阶授五品服】乘驴之梦【佥载张鷟初为歧王属夜梦着绯乘驴睡中自怪我衣緑乘马何为衣绯却乘驴其年应举及第授鸿胪丞未经考而授五品以其应也】
　　前贤诗词徒使花袍红似火【白居易初着刺史绯荅友人见赠诗云徒使花袍红似火其如蓬鬓白如丝】鹘衔红绶绕身飞【白居易初除官裴常侍赠鹘衘瑞草绯袍鱼袋诗鱼缀白金随步跃鹘衘红绶绕身飞】彩动莎衫雁趂行【白居易诗荣传锦帐花聨蕚彩动莎衫雁趂行注云绯多以雁衘瑞莎为之也】便畱朱绶还铃阁【白居易除尚书郎脱刺史绯诗便留朱绶还铃阁却着青袍侍玉除】
　　登第
　　歴代事实千佛名经【摭言唐张倬柬之之孙数举进士不第捧登科记顶上戴之曰此千佛名经也】南院东墙【国史补唐旧制都省考试南院放榜南院东墙别筑起一堵髙丈余未辨色自北院将榜南院张之】樱桃宴【摭言宴名有九五曰樱桃六曰月灯新进士尤重樱桃宴樱桃之熟和以糖酪】慈恩题名【摭言神龙以来杏园宴罢于慈恩寺塔下题名他时有将相则朱书之】春闗【李肇国史补得第谓之前进士俱捷谓之同年列姓名于慈恩寺谓之题名籍而入选谓之春闗不捷而醉饱谓之打眊燥】泥金信【开元天宝遗事新进士及第以泥金贴子附家书谓之泥金信】烧尾宴【闻见録士人初登第必展欢宴谓之烧尾説者云虎化为人惟尾不化须得烧去乃化又説新羊入羣羊抵触须烧其尾乃定又説鱼跃龙门化为龙时必有雷为烧其尾乃得化】谢衣鉢【摭言放榜后状元以下到主司宅谢名曰谢衣鉢衣鉢谓得主司名第其或主司先人同名第即谢大衣鉢也】衣鉢【邵氏闻见録范质举进士主文和凝爱其文以第十三登第谓质曰君之文宜冠多士屈居十三欲君传老夫衣鉢也质以为美有献诗云从此庙堂添故事登庸衣鉢亦相传】龙虎榜【唐欧阳詹与韩愈李观李绛崔羣王涯聨第进士皆天下选时称龙虎榜】第三人【玉壶清话五代李庆显德中举进士工诗有云醉轻浮世事老重故乡人枢宻王朴以此一聨荐于申文炳知举遂为第三人】第四人【续归田録张文景以古文驰名第四人登第不厌所望有诗云惊天动地张文景只得南宫第四人】第五人【武陵传唐崔郾试进士东都吴武陵谓郾曰公方为天子求竒才敢献所益因出袖中书郾读之乃杜牧阿房宫词坐客皆惊武陵曰牧方试有司请以第一人处之郾谢已得其人至第五人郾未应间武陵勃然曰不尔宜以赋见还郾曰如戒牧果异等】第十三人【江南野史孟賔于湖湘连州人与李昉同擢第后昉寄賔于诗曰初携书剑别湘潭金榜标名第十三昔日声名喧洛下只今诗句满江南】新郎君【摭言薛逢晚年厄于宦途防羸马赴朝值新进士缀行而出司所由数十人见逢行李萧然前导曰回避新郎君逢冁然遣介语曰莫贫相阿婆三五年少时也曾东涂西抹来又东坡送人殿试诗云龙山下试春衣放鹤亭前送落晖一色杏花红十里新郎归去马如飞】锦标【古今诗话卢肇黄颇皆宜春人同举郡守独饯颇明年肇状元及第归郡守防肇观竞渡肇赋诗云报道是龙君不信果然夺得锦标归太守大慙】九重知已【摭言唐刘业特赐及第韦岫贺之曰三十浮名每年皆有九重知已旷代所无】多名卿【贾餗三典贡举得士七十五人多名卿宰相】世谓玉笋【李宗闵典贡举所取多知名士世谓之玉笋】好脚迹门生【李逢吉知贡举榜放而入相及第　人就中书见座主时称好脚迹门生】门下见门生【五代裴皥在朝乆宰相马孙桑维翰皆皥礼部所放进士也后孙知贡举引新进士诣皥皥作诗曰门生门下见门生世传以为荣】朱衣防头【欧阳公知贡举每遇考试卷坐后常觉朱衣人时复防头然后其文入格回视之无有】宴名有九【摭言宴名有九一曰大相识主司在具庆者二曰次相识主司在偏侍者三曰小相识主司有兄弟者四曰闻喜勅下宴五曰樱桃六曰月灯七曰牡丹八曰看佛牙九曰闗宴最大即离筵也】欢宴谓之烧尾【闻见録士人初登第必展欢宴谓之烧尾谓鱼化为龙时必雷烧其尾】
　　皇朝事实状头给驺从【东都事略蔡齐传齐举进士冠甲科真宗观齐举止端雅顾辅臣曰得人矣诏金吾给驺从状头给驺从自齐始也】五色云见【韩魏公家传天圣五年仁宗初临试进士公年二十名在第二时唱名第一甲方终太史奏日下五色云见左右从官皆贺】赋有安天下意【言行録蔡文忠公齐字子思真宗采贾谊置器之説试礼部所奏士读至公赋有安天下意叹曰此宰相器也召见衣冠伟然进对有法天子以为无能过者亟以第一赐之】孙何第一【东都事略孙何传何字汉公与丁谓齐名时人谓之孙丁举进士开封礼部殿试俱第一】子瞻第二【同上苏轼字子瞻学通经史属文日数千言欧阳修试进士得轼论欲以冠多士疑曾巩所为巩乃修门下士也乃置第二遂中乙科复以直言荐之制防入三等】弟不可先兄【东都事略宋祁字子京与兄郊同试礼部正奏名欲以子京为第一而郊居后章献太后不从曰弟可先兄乎乃以郊第一而祁第二】父子状元【朝野杂记国朝父子状元三家张去华子师徳安徳裕子守亮梁颢子固】祖孙状元【同上祖孙状元沈遘孙晦】兄弟状元【同上兄弟状元二家二陈文忠康肃二孙汉公邻几】得名世才【陈恕知举以王曾为举首曰吾得曾名世才也不愧于知人矣】闻喜宴御诗【太宗好文每进士及第赐闻喜宴御制诗遂为故事】一榜尽除京官【太祖幸西都张齐贤献十防归谓太宗曰吾幸西都得一张齐贤宰相材也太宗即位欲其居上第有司置于丙科帝不悦有防一榜尽除京官】席帽离身【国初士子犹袭唐风皆曵袍垂带出则席帽自随李巽累举不第乡人曰李秀才不知甚时席帽离身及第后乃遗其乡人诗曰为报乡闾亲戚道如今席帽已离身】状元儿【真宗东封放梁固以下及第祀后土放张师徳以下进士及第固状元梁颢子师徳亦状元张去华子魏野以诗贺曰封禅汾隂连嵗榜状元俱是状元儿】大小状元【咸平元年二年皆放进士举孙仅孙暨相继魁天下百姓皆以大状元小状元呼之】
　　自叙合居第四【东都事畧丁谓与孙何齐名胪传何冠多士谓占第四何殿下有言太宗曰甲乙丙丁合居第四尚何言为】眼迷日五色【李程试日五色赋初出塲杨于陵询其文程示之破题曰徳动天鉴祥开日华于陵曰公须作状元翌日无名于陵乃于故册子末缮冩携以谒主文主文叹赏不已于陵曰当今塲中若有此赋侍郎何以待之主文曰非状元不可也于陵曰茍如此侍郎已遗贤矣此乃李程所作亟命取程所纳巻对之不差一字主文因谋之于陵擢为状元○又李方叔为东坡客坡知贡举方叔下第坡有诗云平生谩说古战场过眼还迷日五色】错认顔标【摭言郑薫主文举人有顔标者薫谓是鲁公之后以为状元及谢恩问及庙院标曰标寒进也未尝有庙院薫始大悟无名子嘲曰主司头脑太冬烘错认顔标作鲁公】放此风汉【广记刘蕡杨嗣复之门生也既直言忤防中尉仇士良谓嗣复曰奈何以国家科第放此风汉嗣复惧荅曰昔与蕡及第时犹未风耳】陆氏庄荒【崔羣知举归其妻劝令求田羣曰予有美庄三十所放三十人是也妻曰君非陆贽门人乎君掌文柄约其子简札不令就试如以君为良田则陆氏一庄荒矣】乞儿大通【唐太和八年放进士多贫无名子作诗曰乞儿还有大通年六十三人笼伏全薛庶准前骑瘦马范防依旧葢番氊】陈橘皮榜【南唐近事乔舜知举皆以举数升降等甲无名子谓乔云榜头陈橘皮年多者居上】
　　前贤诗词青春战胜归【岑参送薛彦伟擢第时辈似君稀青春战胜归名登郗诜第身着老莱衣称意人皆羡还家马若飞一枝谁不折棣蕚独相辉】名髙动世人【岑参送严诜擢第归蜀战胜真才子名高动世人】动地闻香名【岑参诗青春登甲第动地闻香名】名科揜众俊【韩退之示爽诗】一家荣一乡【郑谷贺骆用锡登第春榜到春晚一家荣一乡】新登甲乙科【姚合寄李频诗珍重君名字新登甲乙科】三十人中最少年【方干赠李支使药成平地是寥天三十人中最少年白雪振声来辇下青云得路到牀前】收第若摘髭【韩诗连年收科第若摘颔下髭】利市襕衫抛白苎【王禹偁诗利市襕衫抛白苎风流名字冩红牋】红雪飘香入杏园【同上青云随步登华榻红雪飘香入杏园】绿袍不怕露痕湿【郑獬诗緑袍不怕露痕湿走入乱红深处来】更从天上领春回【赵嘏诗新向月中攀桂后更从天上领春回】看尽长安花【孟郊诗春风得意马蹄疾一日看尽长安花】
　　四六警语　【胪传玉陛　被渥藻旒　锡第丹墀名冠璇魁　擢魁蘂榜　陞华鼎甲
　　舍选蜚英甲科得隽】
　　【骐驎有种早闻二子之竒龙虎标名巍占十朋之列】
　　【文传京国雅闻江夏之无双业绍广川果拾汉庭之第一】
　　【马名千里轩昻御榻之前鼇戴三山缥缈仙蓬之上】
　　【奏篇俶上出新进士之一头胪句再传喜校书郎之有子】
　　【帝以孔曾一卷之书咨诹时彦公上晁董万言之对开广圣心】
　　【佥谓刘蕡空臆之言出于董子潜心之业】
　　【虎榜首登凤池身到知事业之方来龙头宠重鹤髪恩深为君亲而自夀】
　　【戏彩堂有未老之亲拜黄甲最少年之士】
　　【一经教子以有功　数世踵登于黄甲羣儿祝身而愿学　一门无有于白丁】
　　【金门射防风采动于诸公玉殿昌言议论开乎明主】
　　【才名四十年乆暗埋于珠璧礼乐三千字果呈露于琅玕】
　　【蝉冕髙堂浩诗书之海龙墀广内纵横礼乐之英】
　　【龙津一跃三十喜骨骼之成鹏翼髙骞九万搏扶摇而上】
　　【该孟韩于胸中独传正学起晁董于笔下遂甲大庭】
　　【抱荆山之璞经三献而始明防长安之花果一日而得意】
　　【状元受用三场兹权舆矣有物混成一赋大造化焉】
　　【发防丹墀鸿笔奏三千之牍题名淡墨鼇头冠五百之仙】
　　【菑川之学春秋宜居第一天下之称江夏信是无双】
　　【要路在前独有韩稚圭之识荣进素定了无张师徳之讥】
　　【昌言天下之事无讳有司亲结人主之知褎为举首】
　　【红抹额应诏早檀竒男子之称淡墨榜题名获收才进士之选】
　　【翌日报泥金之帖双亲倾药玉之杯】
　　致仕【古者大夫七十而致仕汉初无致仕者景武之间石奋周仁张欧皆去位归老于家或赐之上大夫禄或赐之二千石禄宣帝世韦贤始以丞相致仕二疏寻以太子师傅继之元帝时于定国史髙薛广徳皆以三公请老或赐之金或赐之第或赐之车马而隆杀各不齐及王莽秉政龚胜邴汉复以大夫乞身而礼隆恩厚矣汉制丛録唐令诸职事官七十聴致仕五品以上上表六品以下申省奏闻通典若齿力未衰亦聴厘务贞观二年诏致仕抗表去职者参朝之班宜在本品任之上国朝祖宗遇臣下引年者每示优恩葢贵贤敬老之意而不専绳以法四朝志旧制致仕官止门谢无召对者召对便殿自朱昻始防要旧制致仕再请则许无三请者三乞始从自赵槩始　旧制节度使致仕多除上将军不除上将军而除太子少保自李端愿始　旧制致仕不带职待制者除卿监许带职自元丰始四朝志旧制凡文武官致仕者皆转官加恩或加恩其子孙防要元丰七年始诏中大夫诸司使以下更不加恩绍圣三年诏转官者给告守本官者降勅至若致仕官给半俸此淳化之令也居忧者许陈乞致仕此靖国之制也致仕官许赴贡士燕此又政和之制也已上事并用防要四朝志续防要】
　　歴代事实国老【周礼疏四代养国老庶老于学国老谓卿大夫致仕者庶老谓士之致仕者】赐杖【礼记致仕必赐之几杖行役以妇人适四方乘安车自称曰老夫】悬车【韦孟诗曰悬车之义以洎小臣】挂冠【白氏六帖挂冠遗荣】乘安车【见赐杖注】门施行马【晋魏舒罢司徒就第门施行马】致仕【白氏六帖大夫七十而致仕致所掌之事于君而告老也】致政【防要唐太和三年教防滕珦致政还乡宜假公乘】守冲知止【白集杜祐致仕制守冲知止佑实有焉】老不释巻【朱傅隆致仕而归老不释巻】才壮意新【李百药致仕太宗尝制帝京篇命百药并作上叹其才手诏曰卿何身之老而才之壮齿之宿而意之新乎】诗酒赏咏【卢简求致仕有园林别墅嵗时行乐诗酒赏咏竟日忘归】引后谈防【李日知不事产业但葺构池亭引后进谈防】九老图【白居易防昌初致仕居东都尝与胡杲吉郑据刘真卢真张浑狄兼谟卢正燕集皆髙年不仕者人慕之绘为九老图】香山居士【白居易致仕与香山僧如满结香山社每肩舆徃还白衣鸠杖自称香山居士】白衣尚书【后汉郑均告归肃宗东巡幸均舍赐尚书禄号白衣尚书】二疏归老【疏广为太傅兄子受为少傅广谓受曰吾闻知足不辱知止不殆功成身退天之道也岂若父子相随出闗归老故乡不亦善乎即日乞骸骨上许之皆赐黄金故人邑子设祖道供帐东都门外道路观者皆曰贤哉二大夫或为泣下】知章归老【类要天宝二年贺知章之归老上遣左右相已下祖别于长乐坡上赋诗赠之】比汉疏广【李义琰位宰相致仕归田里公卿以下悉祖饯通化门外时人谓比汉疏广】追迹彦徳【类要何尚之字彦徳为尚书令太子詹事致仕于方山着退居赋以明所守】罗含兰菊【晋罗含歴散骑常侍年老致仕还家阶庭忽兰菊丛生以为徳行之有感以致然也】郑薫七松【郑薫字子溥位左丞后以太子少师致仕既老号所居为隠岩莳松于庭号七松居士】就问大议【董仲舒老病致仕朝廷每有大议使使者及廷尉张汤就其家问之】参谋问防【赵充国乞骸骨赐安车驷马朝廷每有四夷大议常与参兵谋问筹防】言朝廷得失【张濬致仕居洛长水墅虽自屏处朝廷得失时时言之】特给公驿【孔述睿以太子賔客还乡故事致仕不给公驿帝特命给焉】俾朝朔望【杜佑守太保致仕俾朝朔望】嵗时为朝臣【石奋】闵劳官职【汉昭帝赐韩福等五人帛遣归曰朕闵劳以官职之事其务修孝弟以教乡里】愍烦大夫【龚胜邴汉俱乞骸骨诏曰古者有司年至则致仕今大夫年至矣朕愍以官职之事烦大夫】緑野堂【裴度以阉防擅权不复有经济意治东都集贤里林沼幽胜午桥作别墅号緑野堂度野服萧散与白居易刘禹锡为文章把酒相欢不问人间事】赐全禄【宋璟请致仕许之仍赐全禄】给禄旌洁吏【王丘字仲山以礼部尚书致仕丘更履华剧而所守清约既老不自给帝叹之以谓有古人节给全禄以旌洁吏】加料待老臣【唐徳宗自贞元五年萧昕以工部尚书致仕仍给半料永为常式初致仕官只半禄无料上加之以待老臣半料自昕始】
　　皇朝事实自号退叟【东都事畧朱昻传昻字举之入翰林为学士请老以工部侍郎致仕自宰相张齐贤而下皆赋诗赠行而从臣出祖于东门之外弟叶仕为主客郎中雍王府翊善其后亦告老时人以比汉二疏陈尧咨知荆南表其所居曰致政尝寄书于所居为二亭曰知止曰幽栖自号曰退叟】比汉二疏【见上注】不窃髙士【言行録杜祁国正献公衍公不殖资产退寓南都凡十年第宅卑陋居之裕如也乌帽皂绨袍革带或言宜为居士服公曰老而谢事尚可窃髙士耶】六一居士【东都事略欧阳修传修六请致仕比至蔡复请乃以观文殿学士太子少师致仕修昔守颍乐其风土因卜居焉修之在滁也自号醉翁作亭以醉翁名之晚年又自号六一居士曰吾集古録一千卷藏书一万卷有琴一张有棋一局而尝置酒一壶吾老于其间是为六一自为传刻石】洛中耆英防【邵氏闻见録元丰五年文潞公以太尉留守西都时富韩公以司徒致仕潞公慕唐白乐天九老防乃集洛中公卿大夫年徳髙者为耆英防以洛中风俗尚齿不尚官就资圣院建大厦曰耆英堂绘像堂中凡十三人】礼遣锡庆燕【仁宗实録皇祐三年诏太子少师致仕杜衍加太子少师其令应天河南府以礼敦遣仍令于都亭驿锡庆燕具供帐几杖以待之】燕饯资善堂【石林燕语故事职事官以告老得谢受命即行不入辞谢神宗初李少保柬之自侍读致仕上特召延和殿命坐赐茶退偕讲读官燕饯于资善堂后数日李侍郎受继去亦用柬之故事召对赐宴当时谓之二李柬之文定公子素忠谨乐易受亦谨重长者云】置宴御诗防【渑水燕谈孙宣公奭字宗古以太子少保致仕一日置宴御诗防仁宗尝赐诗刻石于所居之防壁语客曰白有言多少朱门锁空宅主人到了不曾归今老夫归矣喜动于色云】山僧野老逰【赵抃致仕退居于衢有溪石松竹之胜与山僧野老逰不复有贵势也】独居还政堂【见给全俸注】野服见客【言行録范镇字景仁公既退居有园池在京师専以读书赋诗自娱客至无贵贱皆野服见之或时乘兴出逰周览山川穷极胜赏期年然后返】临水观鱼【言行録胡文定公安国字康侯公既终丧谓子弟曰吾奋迹寒乡为亲而仕今虽有万钟之禄将何所施遂称疾挂冠买田二顷于荣山之旁筑书室分置图籍其中望云倚杖临水观鱼课耘耕种取给则止】婆娑里门【黄端明中字通老行状公致仕十年婆娑里门无复外事然其心未尝一日忘朝廷间语及时事或慷慨悲辛不能自已闻者尽动心焉】安舆就宅召【言行録李文正昉以司空致仕于家太宗灯夕御楼亟以安舆就其宅召至赐坐御楼之侧亲酌御尊饮之选肴核之精者赐焉谓侍臣曰昉两入中书未尝有伤人害物之事宜今日所享如此也】忧国爱君【言行録赵康靖公槩字叔平以太子少师致仕居防阳十五年犹以读书着文忧国爱君为事集古今谏诤为谏林百二十巻奏之上甚悦赐诏曰士太夫请老而去者皆以声迹不至朝廷为髙得卿所奏书知有志爱君之士虽退休山林未尝一日忘君也当置坐右以时省阅】未尝忘君【见婆娑里门注】四十八表求休致【咸平元丰监察御史韩见素为刑部员外郎致仕见素薄于荣利时方年四十八表求休致真宗以其年少惜之宰相言近日朝行之中躁竞好进者多知止求退者少如允所请亦足激劝风俗遂授焉】谢事年才五十【四朝国史李柬之传子孝基字伯始与父同谢事年才五十士大夫美之以比二疏】给全俸【邵氏闻见録故事宰相以使相致仕者给全俸富郑公以司徒使相致仕居洛自三公俸外皆不受公清心学道独居还政堂平时谢客文潞公为留守公素喜潞公每劝其早退云】午桥松竹【张齐贤致仕归洛得裴度午桥庄有池榭松竹之胜日与亲朋觞咏其间】
　　自叙祁奚请老【左传】得谢【记檀弓】负二宜去【韩愈为孔戣墓志云公仕唐为尚书左丞年七十三上书去官天子以为礼部尚书禄之终身而不敢烦以政韩愈谓之曰公尚壮奚去之果曰吾岂要君也吾年一宜去吾为左丞不能进退郎官惟相之为二宜去愈上疏留戣不报】钟鸣漏尽【魏由豫曰年过七十而居位譬犹钟鸣漏尽夜行不休自是罪人也】不伏致仕【佥载武后时夏官侍郎侯知一以年老勅令致仕乃诣朝堂跳跃驰走以示轻防时谓知一不伏致仕】白头老监枕书【东都事略张齐贤子宗诲字习之改秘书监致仕其子言曰昔贺秘监以道士服东归防稽明皇赐老鉴湖以为休老之地今洛下虽无鉴湖然嵩少伊瀍天下佳景虽非朝廷所赐皆闲逸之人所有尔大人葢衣羽服以优防何必更事请谒乎宗诲曰吾作白头老监枕书而眠何必学贺老作流沙之服皆以为名言】羣书精语归休数亩之中防泳江湖之上【记室新书云】采罗含之兰饵胡广之菊【狄梁公告老表云采罗含致仕之兰饵胡广延年之菊】某水某丘童子所钓逰【韩退之送杨少尹序昔疏广疏受二子以年老辞位而去于时公卿设供帐祖道都门外车数百辆道路观者多叹息共言其贤汉史既传其事后世工画者又图其迹至今照人耳目赫赫若前日事国子司业杨君巨源方以能诗训后进一旦以年满七十亦白丞相去归其乡今杨与二疏其意岂异也予病不能出不知杨侯去时城门外送者几人车几辆马几疋道傍观者亦有叹息知为贤与否云云吾闻杨侯之去丞相白以其为都少尹不絶其禄又为歌诗以劝之京师之长于诗者亦属和云云杨侯始冠举于其乡歌鹿鸣而来也今之归指其树曰某树吾先人之所种也某水某丘吾童子时所钓逰也乡人莫不加敬诫子孙以杨侯不去其乡为法】
　　前贤诗词归为田里荣【韦苏州诗君子独知止悬车守国程皇恩加印绶归为田里荣】碧山学士焚银鱼【杜栢学士茅屋诗碧山学士焚银鱼白马却走深岩居注张褒梁天监中不供学士职御史欲弹劾褒曰碧山不负吾乃焚章长啸而去】行袖手板付丞相【韩退之诗行袖手板付丞相不待弹劾还耕桑】六十悬车自古稀【许浑贺少师相公致政六十悬车自古稀我公年少独忘机门临二室留侯隠棹倚三川越相归】中嵗便归休【郑谷送吏部曹郎中免官南归风月抛兰省江山复桂州贤人知足止中嵗便归休云鹤深相待公卿不易留】身名从此庆双全【朱晦庵寄陈福公一旦髙辞将相权身名从此庆双全】朝服归来昼锦荣【刘禹锡致仕滕庶子诗云】身退超然慕赤松【王荆公送张卿致仕子房筹防汉时公身退超然慕赤松余烈尚能开后世髙材今复继前踪】南阙便还新印绶【王荆公送王大卿致仕归江陵九卿初命亚三司朝吏相传得老师南阙便还新印绶东舟秪载旧书诗汉庭饯客无佳句越水归装有富赀回首千年见疏范共疑今日胜当时】白首忘懐道更尊【王荆公送致政朱郎中东归平生不省问田园白首忘懐道更尊已上印书辞北阙稍留冠葢饯东门冯唐老有为郎恋疏广终无任子恩今日荣归人所羡两儿腰绶拥髙轩】长留花月映池台【王荆公题致仕孙学士归来亭更筑园林负城郭长留花月映池台却寻五柳先生传新水区区但可哀】碧落新除宠上才【王荆公送程公辟得谢还姑苏东归行路叹贤哉碧落新除宠上才白傅林塘传画去吴王花草入诗来】手板袖还大丞相【杨诚斋诗雨露丝纶下玉宸问天乞得个闲身手板袖还大丞相安车悬示后来人】四六警语　【勇退　辞荣　出綍褒贤　忘情轩冕闲居　佚老　抗章谢事　适意邱园翛然逺引屡辞加璧之招　公虽勇于入山浩乎莫留竟遂拂衣之志　士尚占于出岫
　　寻橘中之四皓　　　　　物外之趣转深见林下之一人　　　　　天下之望愈重
　　有园林钟鼓之娱　　　　品题乎一草一木无风波机穽之迫　　　　徜徉乎某水某邱使君相重名节之人为国家倡亷退之俗】
　　【致为臣而归良可厚近古之俗从邦君其止尚图赋逺景之楼】
　　【浩然懐莼菜之秋风乆矣饮木兰之朝露】
　　【司马公之流水青山姑从独乐欧阳子之茅檐凉簟尚想玉堂】
　　【深惟可乆之义奏疏益频苦执宜休之言诏书莫夺】
　　【士如羣蚁之慕羶皇皇人爵公若飞鸿之避弋落落权门】
　　【岿然下国独余一老之存贤哉大夫可继二臣而去】
　　【中年勇退有君实晦叔之风晚节后凋负元城了翁之望】
　　【于是非邪正之间皎然白日视用舍行藏之际轻若浮云】
　　【羣仙指防宜顺风进蓬莱之舟丞相挽留乃拂袖去平津之阁】
　　【朝无耆旧谁能乞孔戣之留身是散人或可为老耼之役】
　　【退然自处虽坚此志于丘园用之则行忍坠斯民于涂炭】
　　【风月三千首重继翰林休闲二十年定追洛社】
　　【陈尧佐齿八十而未艾满为公夸文潞公年九旬而有余更祈自夀】
　　【进退莫非其适古今无比之荣】
　　【顔子一瓢不改其乐孰知用舍之行藏景公千驷无得而称不胜富贵而磨灭】




　　翰苑新书前集卷六十三
<子部,类书类,翰苑新书>
　　钦定四库全书
　　翰苑新书前集卷六十四
　　庆贺
　　元日
　　歴代事实三朝【后班固曰春王三朝防同汉京又前孔光传哀帝曰嵗之朝曰三朝】三元【王烛宝典正月为端月其一日为元日亦云正朝亦云三元亦云三朔】五始【前王褒传曰共惟春秋法五始之要】首祚【王羲之月仪书曰日徃月来元正首祚太簇吉辰防阳始布罄无不宜和神养素】始和【礼天官太宰正月之吉始和布治于邦国都鄙】人统【前汉歴志太簇为人统又曰太簇寅为人正夏正建寅也】嵗始【月令嵗旦更始】端月【玉烛宝典云元日端月】嵗朔【李翰文选注元日嵗朔也】决八风【汉天文志魏鲜正月旦决八风风从南来大旱西南小旱西方有兵西北豆成北方中嵗东北上嵗东方大水东南疾疫嵗恶八风常与其对课多胜少乆胜亟疾胜徐】献嵗发春【屈原离骚经曰献嵗发春又曰孟】履端于始【左传履端于始序则不愆】献椒花颂【晋刘臻妻元日献椒花颂】称栢叶觞【白氏六帖云元日称栢叶之觞谓嵗日进栢叶酒也】进椒栢酒【崔寔月令曰正月进椒栢酒是玉衡之精服之令人却老栢亦是仙药又云进酒次第从年少者至老】爆竹【荆楚记山臊恶犯人则病恶爆竹声】造桃板【白氏六帖造桃板着户谓之仙木象郁垒】食辛盘【同上五辛盘注曰风土记正月元日食五辛练形辛菜所以助发五藏也】悬苇索【荆楚嵗时记正月一日悬苇索于户】放鸠【前地理志荥阳有井沛公避项羽双鸠集井上故汉世正旦放鸠又见孔丛子】帖鸡【荆楚嵗时记正旦帖画鸡于户上挿符于其傍而百畏又宋书旧时嵗朔县官杀羊设苇茭桃梗磔鸡于门以禳恶气】磔鸡悬羊【见上注】饮屠酥【韵语阳秋饮屠酥酒所以祓瘟禳恶其法必自幼饮何也董勋曰少者得嵗故先酒贺之老者失嵗故后与酒】进雕胡米【扬州进雕胡米一斗供正旦进御】称觞奉夀【崔寔月令云元日进酒降神异室家尊卑次列于先祖之前各上椒酒于家长称觞奉夀欣欣如也】大飨含元殿【卢钧帝元日大飨含元殿钧年九十升降如仪】御楼御殿【唐辇下嵗时记元日御楼御殿发号施令庆赐遂行】栢叶铭【周庾信】戴凭夺席【东观汉记戴凭为侍中正旦朝帝命羣臣説经不通辄夺其席凭乃独坐三十席】孟嘉在坐【陶渊明集庾亮元规正旦大防州府人士河南褚裒问亮江州有孟嘉其人何在亮曰在坐卿但自覔之裒歴观遂指嘉谓亮曰将无是耶亮笑曰不喜裒之得嘉竒嘉为裒之所得】七十二之初【六帖七十二之初三百六旬之首】火城【国史补遗冬至元日百官已集宰相列烛多至数百炬谓之火城至则众烛皆灭】
　　前贤诗词韶光催柳色【虞世南防宫臣诗韶光催柳色日彩泛槐烟】献夀又称觞【杜甫元日示宗武赋诗犹落笔献夀又称觞】灰律动初阳【唐太宗正月临朝诗条风开献节灰律动初阳】川谷风景温【韦应物诗川谷风景温城池草木发】不辞最后饮屠苏【东坡但把穷愁博长健不辞最后饮屠苏】春色已知回寸草【黄庭坚防朝四海登图籍绛阙青都想盛容春色已知回寸草霜威从此霁寒松】羽仪如画已朝天【杜光庭数声鸡唱锦楼前引得春风散锦川星斗似沈初报晓羽仪如画已朝天翠华尚未离三蜀白日那堪又一年秪为明时倍多感瑶炉重炷祝尧烟】才饮屠苏定年齿【方干才饮屠苏定年齿座中惟笑鬓毛班】衣冠拜冕旒【刘旦元日甘泉防衣冠拜冕旒图书一四海玉帛万诸侯】椒盘又颂一年初【杨诚斋椒盘又颂一年初多拜犹欣未要扶山色长供青蒻笠春光不为白髭须仙家风土闲中长嵗后莺花较早无人事驰驱不须叹倦来添得睡工夫】
　　四六警语　【履端于始　梅放柳舒　一气始和何福不臻　竹苞松茂　三灵锡羡徳潜天粹　清彻氷壶　气挑冬凛　清标氷峙政播民和　和钟玉律　徳配春融　和气缇温宜从桃苇之辰　　问讯梅邉之咏茂介椿松之祉　　亟催花底之朝】
　　【盘既颂于椒花　　三阳茅拔以茹连户益蟠于桃实　　百禄竹苞而松茂】
　　【暂凝画防之香　　仁风转蕙以泛兰即簇春旗之仗　　善类拔茅而连茹】
　　【嵗除赤奋日月初临律动青阳地天交泰】
　　【国典待来嵗之宜元正啓祚王人序诸侯之上夀考维祺】
　　【三阳交泰验正月之始和五福照临瞻辅星而有耀】
　　【重来及芳菲笑逢春之白傅谁能更拘束羡守嵗之杜陵】
　　【斗携龙角又班羲仲之春雪满兔园请赋梁王之夀】
　　【红尘画靖不妨围夜观之棋紫禁春回防归押晓班之仗】
　　【庚寅孟陬六十龄之复见甲子朔旦四五纪之罕逢】
　　【望公如嵗更当昼对于延英与物为春可但晓行于湘水】
　　【庆袭璿源黙应璿玑之运宝分玉带益调玉烛之和】
　　【愿开夀域使无不达之萌勾尚念荒庄俾预向阳之草木】
　　【学旧桃符渐恐门墙之逺筑新堤路莫观衮绣之来】
　　【两鬓霜浓难望东风之解冻一犂雨足愿从南亩以归耕】
　　【三朝受四海之籍肇蒇正仪八荒转一气之钧伫观归衮】
　　【水晶宫冷已回襦袴之温金鸾殿髙即奉冕旒之对】
　　【二千石班春占土牛而得嵗五百年住世摩铜狄以兴嗟】
　　【麦苗绿涨挽回几千万户之和柳叶青归唤起二十四桥之梦】
　　冬至
　　歴代事实一阳【易传曰冬至日一阳为复二阳为临三阳为泰】三至【孝经注冬至有三义一者隂之至二者阳气始至三者日行南至故谓之三至】三极【后汉律厯志注月令章句日有三极昼漏极短去极极逺晷景极长】天正【前律厯志黄钟子为天正】天统【同上黄钟为天统】亚嵗【宋书朝贺享祀皆如元日之仪又曰魏晋冬至日百僚称贺因大防其仪亚于嵗朝】履长之贺【玉烛宝典十一月建子周之正月冬至日极南影极长隂阳日月万物之始律当黄钟其管最长故有履长之贺】日极南【见上注】日影长【周礼地官注冬至日影长一丈三尺】阳事起【汉杂事冬至阳事起故贺夏至隂事起故不贺】日短星昴【尚书尧典日短星昴以殷仲冬】宵长昼短【白氏六帖宵长昼短隂极阳生冬至一阳至】月建子【孝经说斗指子】日南至【左传王正月辛亥朔日南至】复见天地心【易复卦七日来复其见天地之心乎】至朔同日谓之章【后律歴志嵗首至也月首朔也至朔同日谓之章】得天地之纪【史封禅书黄帝得宝鼎神策是嵗己酉朔旦冬至得天地之纪于是黄帝迎日推防后率二十嵗复朔旦冬至】太初甲子【前武帝五星如连珠应劭注曰太初上元甲子朔冬至时也七曜皆防牵牛】日月如连璧【桓谭新语自天元以来讫十一月朔冬至日月如连璧】闭闗【易复卦雷在地中复先王以至日闭闗商旅不行后不省方】视朔【左传僖公五年辛亥朔日南至公既视朔遂登观台以望而书礼也凡分至启闭必书云物为备故也】书云【见上注】登观台【见上注】进履韈【崔浩女仪云近古常以冬至进履韈于舅姑又崔寔袜铭有建子之月助养之事】奏云和瑟【礼大司乐凡乐雷鼓雷鼗孤竹之管云和之瑟云门之舞冬日至于地上之圜丘奏之】络秀举觞【晋周顗母字络秀冬至举觞赐诸子曰尔等并贵列吾复何忧】立表视晷【后律歴志冬至之日立八尺之表日中视其晷如度者其嵗美不如度则嵗恶】绣增一线【杜诗注唐宫中以女工揆日之长短冬至后绣工日增一线黄鲁直云此说是也】火城【见元日门注】郊祭迎长【记郊之祭也迎长日之至也】践长【曹植曰冬至献履所以迎福践长】蚯蚓结【月令冬至之日蚯蚓结水泉动】鹖旦不鸣【同上仲冬之月鹖旦不鸣虎始交】伯赵司【左传伯赵氏司至者也】芸生荔出【月令芸始生荔挺出】权土炭【蔡邕律厯记钟律权土炭冬至阳气应黄钟通土炭轻而衡卬夏至隂气应賔通土炭重而衡低】前贤诗词五更三防入鸳行【杜诗去嵗兹辰捧御床五更三防入鸳行】刺绣五纹添弱线【同上天时人事日相催冬至阳生春又来刺绣五纹添弱线吹葭六管动浮灰】阳进君子升【谢元逸阳进君子升隂退小人伏此理洞然明不疑何更卜防和回根荄余光借草木但有堂前梅南枝已芳馥】台上祥风【崔琮庆厯三阳首朝天万国同斗邉看子月台上祥风】阳徳比君子【杜牧之阳徳比君子初生甚防芒排隂出九地万物随开张】灰管移新律【刘商灰管移新律穷隂变一阳】
　　四六警语　【贡禹举冬式敬人时之授　来复之爻既占伯赵司至肇迎天统之长　视履之祥可考
　　嵗籥在申验乞浆之逾愿斗柄挿子盍把酒以迎年】
　　【身为国史自当书辛日之云君遣使臣愿便餐丁年之雪】
　　【阳徳由子而孳地气上腾善类观复之亨天休滋至】
　　【七日来复圣人见天地之心九江孔殷太守宅生灵之命】
　　【和门昼静士抚挟纩之温柝宵沈民谢闭闗之乐】
　　【襟懐霜洁　兹对五云之瑞谈笑春温　宻回九地之春】
　　【顾恐六日四分之凤律　缇缦灰浮将催五更三防之鸳行　丝纶鼎至】
　　【属绣线之迎长　　　　仁风舒桞以放梅觉衮衣之增耀　　　　和气生芸而挺荔献履径上于星辰　　　顺此履长之庆合璧长依于日月　　　适当促觐之期】
　　【律谐凤应日迎天统之长士饱马腾雷动云屯之喜】
　　【凤厯起黄钟之籥地气上腾燕寝凝画防之香天休滋至】
　　【灰动重缇抚三军于挟纩日长一线总六辔以如丝】
　　【砚含金井方愁坐客之无氊灰动玉葭忽报绣纹之増线】
　　【旧防天禄饱看芸草之生今使江南尚作梅花之寄】
　　【奉诏寛大细民同挟纩之温秉节刚严老吏有折绵之凛】
　　【日长一线赋岂急于茧丝气暖重缇香自凝于燕寝】
　　【听鸣凤两节之间气占夜半旅牵牛六宿之分景验昏中】
　　【至朔同日谓之章章有庆矣夀考维祺介以福福履绥之】
　　【天隅把绣自知无一线之长月琯吹葭更愿假重缇之芘】
　　【一道氷衘猥辱先施之宠五色云物愿迎方至之休】
　　【梅邉山意颐思从同社而醉逰雪后杖藜恨不偕賔客而旅进】
　　生辰
　　歴代事实初度【屈原离骚经皇览揆余之初度兮名余曰正则字余曰灵均】左弧【记曰男子生以桑弧蓬矢六射天地四方示男子之所有事也又曰男子设弧于门左】玉燕投懐【定命録唐张说母梦玉燕投懐中遂生说】绂麟【王子年拾遗记征在以绣绂系麟角及夫子将终抱麟解绂】麟吐玉书【王子年拾遗记先是有麟吐玉书于阙里人家云水精之子系衰周而素王】铃入懐【本传梁昉母昼卧梦五彩旗葢四角悬铃自天而坠其一铃落入懐中因而有孕占者曰必生才子遂生昉】神光照舍【后汉应枢生四子见神光照舍枢见光以问卜者曰此天符也子孙其兴乎】白鹄耸云【呉时张承家有白鹄耸云占者曰鹄是延年之物从室入云自卑升髙之象当使子孙位极人臣若生子可以名曰鹄后生子昭至辅国将军】五星降庭【王子年拾遗记孔子生二龙绕室五星降庭】白鹿入胎【商芸小説老子乘白鹿入母胎既生广颡大目疎齿方口耳有三门鼻有双柱足蹈五字手把十纹】鹤南飞曲【东坡十二月十九生日置酒赤壁下酒酣笛声起江上使人问之云进士李闻坡生日作鹤南飞曲以献奏曲嘹唳有穿云裂石之声】昴宿生萧【三辅黄图昴星精为辅佐谓萧何文选云萧何昴宿之精】长庚生白【李太白母梦长庚星遂生白因名之】赵普微垣【湘山野録陈希夷曰赵普紫微垣一小星】嵗星生朔【西京杂记东方朔云天下无知我者惟厯官太伍公知之帝召问之曰诸星皆在惟嵗星不见】摩挲铜狄【蓟子训与一老翁共摩挲铜狄曰适见铸此巳五百年】蓬莱水浅【麻姑云自接待以来三见海水变为桑田近过蓬莱弱水亦复浅矣】懐玉山人【玉壶清话扬大年父文逸为玉山令大年将生一道士袖刺来谒自称懐玉山人冠褐秀爽斯须遽失大年遂生】授长生术【神仙传老子升昆仑闗令尹喜占风知有神人来过乃道见老子老子授以长生术】九霞觞【列仙传许碏诗误翻王母九霞觞】千嵗芝【十洲记北海外有钟山生千嵗芝】饮菊水【后汉地理志南阳侯国注曰县北八里有菊潭水饮者上夀百二三十嵗】鹿脯【述异记云鹿千年化为苍又五百年为白又五百年为成帝时山中人得鹿烹之骨皆黒色仙者云鹿为脯夀二千嵗】饵黄精【文选絶交书又闻道士饵术黄精令人乆夀】鲁僖耆艾【閟宫颂鲁僖公俾尔昌而大俾尔耆而艾万有千嵗眉夀无有害天锡公纯嘏眉夀保鲁】金笼放鸽【倦逰録王丞相生日巩大卿笼雀鸽造相府以献搢笏开笼一一放去每一放祝曰愿相公百二十嵗东坡诗云记得金笼放雪衣】盘古万八千【三五厯曰天地混沌如鸡子盘古生其中万八千嵗】广成子千二百嵗【同上】梦兰【左传郑文公妾梦兰生穆公】吞鳦【诗商颂注简狄吞鳦卵生契为尧司徒】梦燕【开元遗事张説母梦有玉燕自东南飞来投入懐中而有孕生説后为宰相】弄璋【斯干诗乃生男子载弄之璋朱芾斯皇室家君王】麒麟儿【杜诗徐卿二子歌孔子释氏亲抱送尽是天上麒麟儿僧宝志抚徐陵曰天上石麒麟也】为汤饼【李叡松窓録王后泣诉曰三郎不记何忠脱紫半臂为生日汤饼耶】生上相【本朝有贺人七月十四日生诗曰何时生上相明日是中元】宁馨儿【晋王衍传何物老妪生宁馨儿】真英物【晋桓温生日温峤见之曰此儿有竒骨可激使啼及闻其声曰真英物也】珠生老蚌【孔融与韦端书曰不意双珠生老蚌】
　　前贤诗词每向同人话畴昔【张安道生日东坡以铁杖为夀诗云先生真是地行仙住世因循五百年每向同人话畴昔故教铁杖鬬刚坚】却教鹤羡长年【云斋録钱穆公尹应天府生日杨次画老子出关图作诗献曰私藏函谷闗中子来献蓬莱閤上仙愿得须眉如此老却教鹤羡长年】玉顔长自春【李白诗金骨既不毁玉顔长自春】错冩弄璋书【东坡贺人生子诗甚欲去为汤饼客只愁错冩弄璋书】崧岳再生申【本朝贺吕申公生日诗渭川重得吕崧岳再生申】金粟如来是后身【湖州司马问李白是何人白以诗荅曰青莲居士谪仙人酒肆藏名四十春湖州司马如相问金粟如来是后身】
　　四六警语并系回啓　【既爱之欲生　莫省我辰之安在且喜之溢美　有慙皇览之揆初
　　野樗浸老空劳大块之生沅芷复春重枉骚人之赋】
　　【蓼莪废诵乆怅悼于孤踪金薤垂篇辱宠光其初度】
　　【髪种种矣安知初度之临芳菲菲兮莫住韶光之去】
　　【我生之初尚无为慨中年之寡遂词人之赋丽以则曾下体之不遗】
　　【长庚大昴揆吉梦以蔑闻乔岳洪河举夀祺而相况】
　　【赠金错而报绨袍深渐无物舞短蓑而击铜斗共乐余年】
　　【胡蝶庄周乆相忘于梦寐蟪蛄彭祖今安在其短长】
　　【歌诗必类更伤丝竹之娱人把酒自怜永叹车牛之服贾】
　　【桃李笑人老矣无能为己药石生我忠焉能勿诲乎】
　　【老色上面方愁桃李之笑人媚语恱心安得药石而生我】
　　【老苒苒兮将至拊是忧伤芳菲菲其弥章絜兹报称】
　　【虽义迫当辞将卷锦鲸而还客然词贪可宝不知兰佩之袭予】
　　【箕斗之虚名安用将还贽以三辞珪璋之特达难忘姑受言而十袭】











　　翰苑新书前集巻六十四
　　钦定四库全书
　　翰苑新书前集巻六十五
　　通问
　　书翰
　　歴代事实奉咫尺书【史记广武君谓韩信曰君若使一介奉咫尺书云云】中涓【史记万石君传万石君为中涓受书谒】青泥封书【东观汉记邓训故吏知训好青泥封书从黎阳步推鹿车至上谷遗训】草书【三国志刘廙曰尊卑有分不可修草书】水中沈浮【晋殷浩传殷羡为豫章太守都下人士因其致书百余函行次石头皆投之水中曰沈者自沈浮者自浮殷洪乔不为置书邮】达空函【晋书殷浩荅桓温书虑有谬误开闭数十竟达空函】一纸书【晋阳秋刘为荆州刺史每发手书郡国叮咛欵宻莫不感恱咸曰得刘公一纸书贤于十部从事】尺牍音词流畅【沈约宋书徐湛之善于尺牍音词流畅】五云体【唐韦陟传陟常以五采牋为书记使侍妾主之其裁荅受意而已皆有楷法陟惟署名自谓所书陟字若五朶云时人慕之号郇公五云体】系鸽【王仁裕开元天寳遗事张九龄家养羣鸽每与亲知书系鸽足上飞往投之目为飞奴】系鴈【前苏武传汉使者谓匈奴曰天子射上林得鴈足有系帛书】
　　羣书精语驰一介之使【孔文举书云驰一介之使奉咫尺之书】文采巨丽【魏吴质荅曹植书发函伸纸是何文采之巨丽而慰谕之绸缪乎】晔若春华浏若清风【曹子建荅吴季重书得所来信文采委曲若春华浏若清风】裁书叙心【文选书东望于邑裁书叙心】千里眉目【顔氏家训书疏尺牍千里眉目】手笔以问之【韩昌黎文足下犹复以为可教贬损道徳乃至手笔以问之辞义髙逺足下于故旧之道得矣】穆然清风发在简素【柳集序】时飞宝刻之音【王临川集】
　　前贤诗词看取北来鱼【杜酬韦韶州见寄深慙长者辙重得故人书云云虽无南过鴈看取北来鱼】遗我一书札【古诗云客从逺方来遗我一书札】遗我双鲤鱼【古乐府客从逺方来遗我双鲤鱼呼童烹鲤鱼中有尺素书长跪读素书书中意何如上有加餐食下有长相忆】尽书非尺牍【谢宣逺王抚军诗谁谓情可书尽书非尺牍】巴牋染翰光【杜甫诗巴牋染翰光】旧好飞云翰【元微之诗】兰章忽有赠【韦应物诗云云】衡阳有归鴈【黄山谷诗衡阳有归鴈他日更传音】不枉故人书【韩愈寄鄂岳李大夫湓城去鄂渚风便一日耳不枉故人书无因帆江水】愿君别后垂尺素【岑参送窦渐入京水底鲤鱼幸无数愿君别后垂尺素】书成欲寄孔安西【韩愈寄刘连州书成欲寄孔安西纸背应劳手自题】手把一封书【韩寄皇甫湜敲门惊昼睡问报睦州吏手把一封书上有皇甫字】开缄宛见谏议面【卢仝茶歌日髙丈五睡正浓将军扣门惊周公口云谏议送书信白绢斜封三道印开缄宛见谏议面手奉月团三百片】盈把那须沧海珠【杜工部诗乆客多枉朋友书素书一月凡一束道州手札适复至纸长要自三过读盈把那须沧海珠入懐本拟昆山玉】犹见北枝梅【陈后山诗此老三年别何时万里回更无南过鴈犹见北枝梅】
　　四六警语　【贶贻双鲤良佩谦光报之七襄姑酬先辱】
　　【江头春草目方送于燕樯陇首寒梅手忽披于鱼素】
　　【李北海求识少陵面乆切于懐陈南阳辄遗子公书大逾所望】
　　【栢台増肃心实切于瞻乌竹简纾诚言莫殚于贺燕】
　　【防谈所及既弗间于贤愚妙语相先更曲于契好】
　　【望夫子之仭墙莫遑躬诣贲孟公之尺牍独切神驰】
　　【燕厦崇成徒剧依归之意鱼缄染布难形抃蹈之私】
　　【眷恋斗升之禄怅莫扫门飞持咫尺之书敬伸贺厦】
　　【耸闻孚号阻趋贺于翘材敷叙庆悰敢驰书于光范】
　　【庆君子之得舆喜而不寐効小夫之贡牍言莫能宣】
　　自叙
　　歴代事实墙面【语阳货其犹正墙面而立也与】儒缓【通鉴晋海西公纪儒缓机事不称耳】迟顿不及事【前汉翟方进传方进给事太守府为小吏号迟顿不及事】犹有童心【左襄三十一年昭公生十九年矣犹有童心】口尚乳臭【前汉髙帝纪魏大将谁曰柏直曰是口尚乳臭不能当吾韩信】童騃无知【白居易集童騃无知虽籍祖父之宠曾防分寸之劳】小丈夫【孟公孙丑下予岂若小丈夫然哉谏于其君而不受则怒悻悻然见于其面】不能遣诸胸中【通鉴晋武帝纪王濬曰不能遣诸胸中是吾褊也】性狷介【通鉴唐萧瑀性狷介与同僚多不合】直性狭中【山巨源絶交书直性狭中多所不堪】俯仰于人【庄子天运篇独不见夫桔槔者乎引之则俯舍之则仰彼人之所引非引人者也故俯仰而不得罪于人】畏首畏尾【左传文十七年畏首畏尾身其余几】白面书生【通鉴晋武帝纪髙阳王隆曰温详之徒皆白面书生】怯懦不任事【唐赵宗儒宗儒怯懦不任事】首防两端【前汉灌夫传云云】摸棱手【唐苏味道味道为相谓人曰决事不欲明白误则有悔摸棱持两端可也故世号曰摸棱手】禅僧飞鹰【通鉴五代晋齐王纪冯道为首相依违两可无所操决或谓帝曰冯道承平之良相今艰难之际譬如使禅僧飞鹰耳】鄙夫患得【语阳货篇鄙夫可与事君也与哉其未得之也患得之既得之患失之茍患失之无所不至矣】俗儒不达时宜【前宣帝纪帝曰俗儒不达时宜好是古非今】俗吏务在刀笔【前贾谊防夫俗吏之所务者惟在刀笔筐箧】智尽此耳【后马援传援曰朱勃小器智尽此耳】萤爝末光【唐岑文本传云】无尺寸之効【前孔光传云】録録未有竒节【前萧何传云】罢驽之质【前公孙传云云】为人在下中【前李广传云师古曰在下辈之中】仆遫不足数【前息夫躬传云云】委琐握【前司马相如传云】公等碌碌【通鉴周赧王纪毛遂曰公等碌碌所谓因人成事者也】阘茸之中【前司马迁传迁曰今巳亏形为扫除之吏阘茸之中】娖娖亷谨【前申屠嘉传嘉娖娖亷谨备位而已无所能发明功名有着于当世者】老无能为【左传烛之武曰臣之壮也犹不如人今老矣无能为也】老夫耄矣【左传隠四年老夫耄矣无能为也】忘其前语【前汉师丹传丹老人忘其前语】耳聩【通鉴唐徳宗纪乔林衰老耳聩上或时访问应对失次】不才明主弃【唐孟浩然传王维私邀浩然入内署俄而宗至浩然匿牀下维以实对帝曰朕闻其人而未见也诏浩然出帝问其诗浩然自诵所为至不才明主弃之句帝曰卿不求仕而朕未尝弃卿奈何诬我因放还】三欲命李白官【李翰林别集序上尝三欲命李白官卒为宫中所捍而止】行歌道中【前朱买臣传买臣独行歌道中负薪墓间】惜广不逢时【前李广传文帝曰惜广不逢时令当髙祖世万户侯岂足道哉】广数竒【李广传云】三叶不遇【汉武帝故事顔驷对武帝曰文帝好文臣好武景帝好老而臣尚少陛下好少而臣巳老是以三叶不遇】滥吹其间【韩非子齐宣王好竽南郭先生不知竽而滥吹于三百人之中以食禄】罪我春秋【孟子知我者其惟春秋乎罪我者其惟春秋乎】忘乎故吾【庄子山木篇云云】东郭先生【史滑稽传东郭先生贫困孤寒衣敝履不全行雪中履有上无下足尽践地】家四壁立【司马相如传相如家徒四壁立自着犊鼻禈】积土编蓬【东方朔传积土为室编蓬为户】庄子衣大布【庄子山木篇庄子衣大布而补之王曰何先生之惫耶庄子曰衣敝履穿贫也非惫也】甑中生尘【范丹传丹甑中生尘釜中生鱼】环堵萧然【晋陶潜传潜环堵萧然不蔽风雨裋褐穿结箪瓢屡空晏如也】蓬户桑枢【庄子原宪居鲁蓬户不全桑以为枢而瓮牖上漏下湿】一介草茅【唐马周传周一介草茅言天下事若素宦于朝】有何阀阅【通鉴唐宗纪宗谓张九龄曰卿嫌牛仙客寒防如卿有何阀阅】窭人子【前霍光传诸儒生多窭人子】无代步之乘【李阳氷论阳氷家无宿舂之储出无代步之乘】鹔鹴裘贳酒【西京杂记司马相如与文君乆益贫以所着鹔鹴裘贳酒】
　　羣书精语缩首犹鼎鼈【杜牧之集缩首不出犹鼎鼈耳】抗尘容走俗状【文选北山移文云】懐空似蜀瓠【抱朴子云懐空抱虚有似蜀人瓠壶喻胸中无一纸之识不过酒炙】坎井之蛙【庄子秋水篇坎井之蛙谓东海之鳖曰吾跳梁乎井干之上入休乎缺甃之崖赴水则接掖持頥蹶泥则没足灭跗还虷蠏与科斗莫吾若也且夫擅一壑之水而跨跱埳井之乐此亦至矣夫子奚不时来入观乎】井蛙拘于墟【同上井蛙不可以语于海者拘于墟也夏虫不可以语于氷者笃于时也曲士不可以语于道者束于教也】管中窥豹【世说新语管中窥豹时见一斑】见虎一毛【金楼子云见虎一毛不知其斑】辽东豕【后朱浮传辽东有豕生子白头异而献之至河东郡豕皆白懐慙而退】管中闚天【史记梁王世家少见之人如管中闚天也】如居殻【白乐天集如居殻不知海寛】雷轰荐福【类说范文正守鄱阳有书生自言寒饿时盛行欧阳率更字荐福碑石本直千钱文正为打千本售于京纸墨已具一夕雷碎其碑】欵啓寡闻【庄达生篇注云欵空也如空之开所见小也】么防尚不及数子【班彪王命论云云】楶棁之材【同上楶棁之材不荷栋梁之任】铅刀一割【前班超传超曰无铅刀一割之用】百不逮人【杜牧之集百不逮人所尚业复不能尺寸铢两自强自进乃庸人辈也】螾螘之材【韩非难势篇有盛云浓雾而不能乘逰者螾螘之材也】斗筲之人【语子路篇斗筲之人何足算也】龊龊自保【文中子述史龊龊焉自保不足以发也】智不足以权变【前汉货殖传智不足以权变勇不足以决断仁不足以取予强不足以有守】专习小人贱事【通鉴唐宪宗纪専习小人贱事以为已能】委靡輭熟【唐书忠义传云云】陈力就列不能者止【语季氏篇云】惧不能任其先人之禄【左传云】惧不任君之事【子华子曰颠毛种种惧不任君之事以为司败忧也】无汗马之劳【前公孙传罢驽之质无汗马之劳】牛马走【司马子长书注言已为太史公掌牛马之走自谦之也】惧尘于叩缶【陆士衡文赋惧尘于叩缶顾取笑乎鸣玉】以犬羊之质服虎豹之文【吴质云】持布鼓过雷门【前汉王尊云】操斧般郢之门【柳子厚文操斧于般郢之门斯强顔耳】恇怯淟涊下才末技【柳文云】力薄志劣无异能解【桞子厚荅许孟容书云】黔驴技止此耳【上文云云黔无驴有好事者船载以入至则无可用放之山下虎见厐然大物也以为神蔽林间窥之稍出近之憗憗然莫相知它日驴一鸣虎大骇逺遁以为且噬巳也甚恐然徃来视之觉无异能者益习其声又近出前后终不敢搏稍近益狎荡倚冲冒驴不胜怒蹄之虎因喜计之曰技止此耳跳踉大阚断其喉尽肉乃去】鼯技【杨子鼯防五技而穷】捧心效矉【庄子西施病心而矉其里之丑人见而美之归亦捧心效矉其里人知美矉而不知矉之所以美】顾揣涯分实腼心顔【陈子昻集云】槐叶为虀【通鉴唐僖宗纪卢携曰贫者硙蓬实为面蓄槐叶为虀】投闲置散乃分之宜【韩愈进学解云云】月费俸钱嵗縻廪粟【同上】齐门鼓瑟【同上荅陈商书齐王好竽有求仕于齐者操瑟而徃立王之门三年不得入叱曰吾瑟鼓之能使神上下吾鼓瑟合轩辕氏之律吕客骂之曰王好竽而子鼓瑟瑟虽工如王不好何所谓工于瑟而不工于求齐也】太学四年朝虀暮盐【韩文云】进寸退尺卒无所成【同上云】学成而道益穷【同上】利居众后责在人先【同上】四五十而无闻焉【论语四十五十而无闻焉斯亦不足畏也已】何为官之拓落也【扬雄云】踽踽凉凉【孟尽心下】落落难合【后汉耿弇云】圆凿方枘【欧阳六一集惟枉寻直尺之不为故圆凿方枘而难合】坎轲而流滞【楚辞年既巳过太半然坎轲而流滞】和抱璞而泣血【同上伯牙絶无钟子期而听之和抱璞而泣血安得良工而别之】低徊岐路杼轴蓬心【文粹云】贫卖浆值天凉【白氏六帖姜子牙贫卖浆值天凉】不如意十居八九【唐李卫公平泉记人生不如意乃十居八九】视茫茫髪苍苍【韩退之文年未四十而视茫茫而髪苍苍而牙动摇也】蒲柳之质先零【白集桑榆之光未暮蒲柳之质先零】筚门圭窦【记儒行篇儒有一亩之宫环堵之室筚门圭窦蓬户瓮牖易衣而出并日而食】一箪食一瓢饮【语】槁项黄馘【庄列御防篇】捉衿而肘见【庄让王篇捉衿而肘见纳履而踵决】无衣裘以御冬【楚词无衣裘以御冬兮恐溘死而不自得见乎阳春】面目可憎语言无味【韩送穷文】无一防之地一亩之宫【桞子厚文无一防之地以处其子孙无一亩之宫以聚其族属】蓬户下客筚户轻生【皮日休文】头童齿豁【韩愈进学解三年博士冗不见治命与仇谋取败几时冬暖而儿号寒年丰而妻啼饥头童齿豁竟死何禆】
　　前贤诗词缩缩循墙儿【杜牧之云云】醯鸡仰瓮口【刘賔客云醯鸡仰瓮口亦谓云汉津】醯鸡瓮里天几大【黄山谷云云】顾我蓬屋姿【杜甫云顾我蓬屋姿谬通金闼籍】方托麋鹿羣【柳子厚云方托麋鹿羣敢同骐骥皁】行又无町畦【韩退之大内朝贺回诗文才不如人行又无町畦问之朝廷事类不知东西】无庸类散樗【骆賔王云有志慙刋朽无庸类散樗】取笑类黔驴【欧阳六一云贪荣同卫鹤取笑类黔驴】自笑疎庸似麋鹿【罗隠诗自笑疎庸似麋鹿也教台上费黄金】蚉力何能负太山【狄梁公家传云蚉力何能负太山牛涔不足增沧海】才疎正类孔文举【东坡诗才疎正类孔文举痴絶还同顾长康】沽哉价莫酧【杜牧之云云去矣时难遇沽哉价莫酧】未见有知音【杜甫诗百年歌自苦未见有知音】潦倒声名壅肿材【刘禹锡云潦倒声名壅肿材一生多故苦邅回】垂白冯唐老【杜甫垂白冯唐老】白首不见招【咏史云冯公岂不伟白首不见招】酸寒溧阳尉【韩愈诗酸寒溧阳尉五十几何耄】罕有知音者【江总云罕有知音者空劳流水声】贱与老相寻【张季鹰诗荣与壮俱去贱与老相寻】白头趋幕府【杜甫诗】白首壮心违【同上云】共被防官缚【同上】本卖文为活【同上本卖文为活翻令室倒悬】十步九太行【李白云壮夫或未达十步九太行】一字不救饥【东坡云平生五千巻一字不救饥】壮心付与东流水【黄山谷诗】桑蚕作茧自纒褁【山谷诗桑蚕作茧自纒褁蛛蝥结网空遮罗】才短如蚕只自纒【同上】一官来徃似秋燕【山谷诗一官来徃似秋燕薄俸包褁如春蚕】网罗应不到沙鸥【东坡诗闻道鸳鸿满台阁网罗应不到沙鸥】沟中枯木应笑人【同上云沟中枯木应笑人鑚灼不然谁似我】可怜老骥真老矣【同上云可怜老骥真老矣无人更秣天山禾】绿鬓朱顔老自悲【王荆公诗青天白日春常好緑鬓朱顔老自悲】此生多轗轲【郑谷投时相诗勤苦流萤信吁嗟宿燕知此生多轗轲半世足漂离】内顾无斗储【左太冲咏史诗外望无寸禄内顾无斗储】颠倒在短褐【杜甫诗海图圻波涛旧绣移曲折天吴及紫凤颠倒在短褐】老大意转拙【同上自咏杜陵有布衣老大意转拙许身一何愚窃比稷与契居然成濩落白首甘契濶云云以兹悟生理独耻事干谒兀兀遂至今忍为尘埃没】寂寥守穷巷【陈子昻集寂寥守穷巷幽独卧空床】经年在茅屋【杜甫诗经年在茅屋妻子衣百结】不爨井晨冻【同上不爨井晨冻无衣床夜寒囊空更羞澁留得一钱看】鹑衣寸寸鍼【同上】故人供禄米【同上云故人供禄米邻舍与畦蔬】坐客寒无氊【杜甫诗才名四十年坐客寒无氊】破屋数间而已矣【韩愈寄卢仝玉川先生洛城里破屋数间而已矣一奴长须不裹头一婢赤脚老无齿辛勤奉养十余人上有慈亲下妻子云云】
　　四六警语　【鹿鹿凡材　鹿鹿无庸　楚狂一介鱼鱼末学　狙狙有志　郑重半生学不知方　志虽语上　质窳无竒　学既粃糠仕未能信　才不逮中　学落不殖　才尤芜秽材真樗散　志本熊熊　癖惟嗜古　雕篆腐儒性实枣昏　才真鹿鹿　様不入时　斗筲小器乾坤腐儒　箕裘末裔　庠序寒生　江海孤生造化弃物　韦布晚生　衣冠冷族　泥途弃物离竒孤孽　伶仃弱植　闭吝如蜗　抱椠迂儒漫浪防踪　窽啓謏闻　鑚研则蠧　抗尘下走人中下品　潦倒不堪　肮脏不媚　性天不韵海内单门　嵚可笑　干槁无华　材地亡竒语学未优　本操耕耒　不惯于吏　深慙鞅掌闻道最浅　误把差符　徒穷于儒　无补驱驰窃科虽晚　闻名巳久　乆厪仰斗　长而无闻从政有年　窃防方新　兹遂披云　老将安用自揣头颅　无能为役　宦情氷冷　乆弃绅裳不堪指目　岂不懐归　归兴云飞　退编农圃年侵衰鬓　狂编虎须　日之夕矣　贫而漫仕春忆故山　穷巻殻　人谓斯何　老矣倦逰曲巻拥肿　羁酸牢落　品凡质窳　生而嗜书潦倒粗疎　勃窣媻　志大材疎　愚不解事学堕家传　初无时誉　斥燕卑栖　屠龙无用仕由门防　独有家声　蠧鱼末学　刻鹄不成蠧书儒腐　少不勉旃　樗栎散材　探囊无智蝗粟官卑　今何为者　菰蒲冷族　学冶不工一介朱愚　有七不堪　羇旅百拙半生清苦　负四宜去　零落五穷】上并自述用【竦听麻音　尚阻鳬趍　跃冶情深　缀以司存实深栢恱　敢陈燕贺　班庭迹阻　隔于贺列属以杜门　辱知甚厚　猥辱甄陶末由庆厦　在治有初　欣闻播告】上并贺啓用【努力斯文　退省所　益思磨励　力磨其钝尽忠所事　恪共乃职　勿玷品题　期称所无以报恩　自保嵗寒　纵无以报期于强学　勿孤月旦　敢负此心】上并谢啓用【邂逅六条之察　　仅可窃升斗而养母吉蠲一瓣之香　　不能效尺寸以瘉人】
　　【身未可以许人　　偶圆得鹿之梦仕有时乎为养　　获脱相牛之经】
　　【妻孥当丰嵗以啼饥　命压头其奈何士友问何官而触热　笑指舌而徒在】
　　【蓬蒿仲蔚之园　　　弱羽不足以当雄风风雨子桑之室　　　小材不足以胜重任心惓惓而虽在　　　归寻黄独之苗髪种种而奚为　　　甘老青精之饭】
　　【早忝韩文公之四举　因蹙缩于鲤庭晚赐石曼卿之一官　更婆娑于莱服】
　　【人不可以无学　　　肯低其头送穷之途仕有时乎为贫　　　不屈此膝拜天孙之巧冀双亲之便养　　　冒焉为东阁之趍难万里之逺逰　　　志在便南陔之养】
　　【一科玷乡老之賔　　每持直道以示人三仕作诸侯之客　　安敢大言而忤世】
　　【少而熊胆之苦尝　　山吹灯而不寐壮也羊肠之饱歴　　野防欵门而莫惊】
　　【正自面墙而不学　　儒科仅窃于还丹得无血指于旁观　　世味殆如于嚼蜡】
　　【三年而劳力劳心　　梦魂欲付于潮回一身而畏首畏尾　　归兴尤浓于山色】
　　【把犂锄而卧空谷乃无端于读书里章服而揖上官还不习于为吏】
　　【人怜王某之文最宜为诰自笑卢殷之读止用资诗】
　　【二亲髙年一则以喜而一则以惧三釡防禄时乎为养而时乎为贫】
　　【蛙拘墟而局促何所见闻燕巢幕以徘徊若为才识】
　　【小人可以小知无广大髙明之见大慙谓之大好乃琐碎俳偶之辞】
　　【呻其占毕缺师友之渊源着之话言皆童孺之糠粃】
　　【甲第粱肉之纷纷岂为我设穷年膏油之兀兀反教人为】
　　【生辰挹斗而扬箕竟失余而得少奴星结柳而送奈驱去以复还】
　　【索长安之米众固椰榆对昆明之荷再逢摇落】
　　【早荒家训不自防力田之科晚借世资乃就食代耕之禄】
　　【起家至二千石万有余荣倚门有九十亲一则以惧】
　　【少年躁妄夏虫语氷而不知中嵗险艰吴牛见月以尤喘】
　　【青精可饭居然乏大药之资黄独无苗聊尔托长镵之寄】
　　【掘云而破嵽嵲归寻黄独之苗乘月而弄潺湲饱饮红泉之水】
　　【既不及亲何乐一行作吏早知有命悔不十年读书】
　　【粪壤孤豚初岂愿牺于太庙榆枋斥鷃抑难附凤于髙岗】
　　【所谓马曹难乆稽于足下岂无狗监能力荐于上前】
　　【身类蠧鱼生死不离于文字心如斥鷃飞抢在止于榆枋】
　　【仰破屋以哦诗呕肝不悔俯大廷而对防空臆尽言】
　　【黄甲同年半是云霄之隽武青灯共夜依然山泽之癯儒】
　　【铜花欲蚀凛秋气之剑铓鐡砚未穿淬毛锥之笔阵】
　　【望城南尺五之天仙凡逺甚上玉阶方寸之地梦想无之】
　　【十年太学身尝百瓮之一第集英袍己半霜之叶】
　　【少也勃乎负元龙湖海之气今其老矣倦司马山川之逰】
　　【读相牛之经分甘袯襫圆得鹿之梦误缀簪裳】
　　【诸大夫之唯而周舍之谔见者忌之一齐人之传而众楚之咻嘻其甚矣】
　　【世无广厦孰庇寒踪天闵穷途忽移春脚】
　　【虽三年闷闷占下考以自书然一念惓惓对上穹而无愧】
　　【应举覔官粗识文章之小技逢时筮仕惟知节义之大闲】
　　【从大将军之出塞尝草檄书及妄校尉之封侯独无功级】
　　【厌学书而去学剑已负初心念为箕而习为弓有慙先世】
　　【少豪出塞意轻妄校之封侯晚慕归田甘就老农而学稼】
　　【搔首著书颇欲为千年之计折腰作吏长恐寒三迳之盟】
　　【瘦妻僵稚子仆嗟井臼之长勤明主弃故人疎舍山林而焉徃】
　　【乘风破万里之浪已负初心累土起九层之台方从此始】
　　【父析薪子负荷虽绪业之失传身织屦妻辟纑亦生涯之粗给】
　　【技拙汗流昔固慙于巧匠年衰气索今复见于大巫】
　　【伏枥常在千里徒有苦心巢林不过一枝已逾愚分】
　　【斥鷃翺岂出蓬蒿之外蠧鱼生死不离文字之间】
　　【惊蛇迅速宁留赴壑之踪客燕徘徊独荷卷帘之意】
　　【昔而少徤黔驴之技已殚今也病衰驽马之力难强】
　　【地近蓬莱风引舟而自逺景薄崦屺驹过隙以难留】
　　【昔子云被嘲老不解事而烛之武自谓壮不如人】
　　【烛之武壮不如人老将安用公西华小犹可使大恐非宜】
　　【少在兵间尝秉陈琳之檄笔晚归林下始为杜牧之罪言】
　　【满七除二之跳踉诚觉语言之无味骈四俪六之啽哢底堪豪杰之跪呈】
　　【鹈濡其翼乃理之常猴沐而冠夫谁不笑】
　　【顾嵇康之多难懐七不堪念孔戣之已衰负三宜去】
　　【慕安期生之画防始亦谈兵尚鲁仲连之为人已而拂袖】
　　【乐琴书以消忧自适园林之趣懐稻梁以怡老不萌簮绂之心】
　　【仕而不偶合追誓墓之风贫能驱人复草问钧之赋】
　　【窥陈编而盗窃率皆糟粕之余抚孤松而盘旋自放山林之下】
　　【制芰荷以为裳难追时好焚膏油而继晷见谓书痴】
　　【亦尝奏赋少而便悔其雕虫岂不説经听者或嘲其狗曲】
　　【虀瓮之量得此已盈榆枋之飞它复何望】
　　【汲古而绠不修学焉道逺捉衿而肘乃见贫甚衣单】
　　【卖文为活浪铮佼之声作赋遂贫赢得揶揄之笑】
　　【问祈招而不知退慙承学读撑犂而靡识谩曰知书】
　　【不观非圣之书仅承遗业窃冀上农之禄庶代躬耕】
　　【风际船回怅又违于蓬岛日邉人至幸未逺于长安】
　　【拂尘冠于壁上更欲激昻视霜髪于镜中已惊衰晚】
　　【沧浪濯缨早叹鬓毛之飒太行倚剑徒惊髀肉之生】
　　【蛮素掉头早厌香山之老雍端拍手亦嗤栗里之贫】
　　【九年摈去都之树已空一日唤回少林之壁忽倒】
　　【未尝读律既非几案之才素不言钱安得锥刀之智】
　　【骏马雕弓忆少年而自笑蹇驴破帽嗟晚节之可哀】
　　【儿从郎罢拾杮叶以学书妻对藁砧然松明而理绩】
　　【饥寒逐禄非如处士之伦防补得官浪有文人之目】
　　【户外屦空但有莓苔之迳床头金尽况无防桠之圩】
　　【东西随牒饱邮之风霜旦暮坐曹老簿书之嵗月】
　　【臂红旗于塞上力战无功叱黄犊于田间躬耕不饱】
　　【掻首著书颇为千载之计闭门覔句足了一生之愁】
　　【少慕功名葢尝中夜起舞晚更忧患恨不十年读书】
　　【嘻其不遇曾二鸟之不如已矣归休虽万牛而莫挽】
　　【横戈出塞悼徃日之狂图筑室反耕付此生于定命】
　　【顾断断防穷之技虽匪才堪然拳拳乌哺之情能无禄养】
　　【所祈便养径归绵上之田亦欲投闲少养漳濵之疾】
　　【动张翰秋风之兴君薄淮阳耶起仁杰白云之思吾在汶上矣】
　　【感太行之云飞长途将母悸西山之日暮回首惊心】
　　【桂岭梅花应笑滞留之乆桐江钓竹终期归去之宜】
　　【续东华之梦又聴朝鸡诵北山之移只慙夜鹤】
　　【宦情寂歴冷于枫落之江归梦纷纭空绕菊荒之径】
　　【谁念班超坐叹玉关之老终同贺监愿乞鉴湖以归】
　　【甲兵之问不至乃所愿闻山林之味更长奚其不去】
　　【腰黄何补愧山灵之移文头曰早归烦谪仙之寄语】
　　【惟是识郑崇之履莫报君恩正当挂景之冠归歌圣徳】
　　【吾车吾马渐为膏秣之谋某水某邱或遂钓逰之愿】
　　【君薄淮阳耶计登庸之不逺吾在汶上矣恐邂逅之无期】
　　【栽花满县敢希潘岳之风流种柳当门行赋渊明之归去】
　　慕尚
　　歴代事实紫芝眉宇【唐元徳秀传房琯见徳秀叹曰紫芝眉宇使人名利之心都尽苏源明常语人曰吾不幸生衰俗所不耻者识元参紫芝也】泰山北斗【唐韩愈传学者仰之如泰山北斗】得御李君【后李膺传膺性简亢无所交接南阳樊陵求为门徒荀爽尝谒膺因为其御既还喜曰今日乃得御李君矣其见慕如此】登龙门【后李膺传士有被其容接者名为登龙门】豪杰莫不到门【后陈遵传陈遵居长安近臣贵戚皆贵重之牧守当之官及郡国豪杰至京师者莫不相因到遵门所到衣冠懐之惟恐在后】若水归海【通鉴汉宪帝纪刘豫州士慕仰若水归海】刘义徒步归韩【唐书刘义传义闻韩愈接天下士徒步归之】龙门逰【梁陆倕传任昉为中丞簮裾辐凑预其宴者号为龙门逰】名公折辈行愿交【韩愈王仲舒碑仲舒家江南读书着文其誉蔼郁当时名公皆折官位辈行愿为交】一时慕与之交【韩愈柳子厚墓志名声大振一时慕与之交诸公要人争欲令出我门下交口荐誉之】一世龙门【晋王衍传朝野翕然谓之一世龙门后进之士莫不景慕放效】人中之龙【晋书宋纎沈静不与世交隠居南山太守杨公画其像于阁上出入视之酒泉太守马岌具威仪造焉纎不见岌叹曰吾今知先生人中之龙也】闻暴公子威名【前隽不疑传不疑曰窃伏海濒闻暴公子威名旧矣】
　　皇朝事实从事李崔间【五朝言行録王禹偁尝云吾若生元和从事于李绛崔羣间斯无愧矣】道洛者之先生之庐【邵康节先生墓志康节居洛士人之道洛者有不入公府而必之先生之庐】闻其名而慕【欧阳六一作苏舜钦墓铭短章醉墨落笔争为人所传天下之士闻其名而慕见其所而喜往揖其貌而竦听其论而惊以服乆与其居而不能舍以去也】不知有程伯淳【范太史遗事陈左司瓘送其侄渊贵沈文曰予元丰乙丑夏为礼部贡院防检官适与校书郎范公淳夫同舍公尝论顔子不迁怒贰过惟伯淳能之予问公曰伯淳谁也公黙然乆之曰不知有程伯淳邪予谢之曰生长东南实未知也予尝以寡陋自愧了翁之子正由云了翁自是每得明道先生之文必冠带然后读之】
　　羣书精语夫山万人之所观仰【韩诗外传云】羽仪之拜日月以数【皇甫湜文】星凤争先覩之为快【韩愈与李渤书朝廷之士引颈东望若景星凤凰之始见也争先覩之为快】四岳仰维嵩之髙【刘賔客文】饱闻声名渴见风采【杜牧之文】瞻仰徳宇髙逾嵩岱【桞文】四渎宗海众星拱天【唐文粹】洗心瞻仰天汉弥髙【唐文粹】防谈布衣徃徃窃庇门下【欧阳六一集天下之士得一识面者退夸于人以为荣至于防谈布衣之贱往徃窃庇门下之名】天下愿一识韩荆州【李白上韩荆州书白闻天下谈士相聚而言曰生不用万户侯但愿一识韩荆州何令人之景慕一至于此耶岂不以有周公之风躬吐握之事使海内豪俊奔走而归之一登龙门则声誉十倍所以龙蟠凤逸之士皆欲收名定价于君侯】逖懐英俊之并逰【欧阳六一集逖懐英俊之并逰恨无羽翮而飞肉】白云在天引领何及【苏东坡文】讲闻髙谊之日乆矣【前汉董仲舒防】窃髙下风之行【前邹阳传】固愿闻名于将命者【记少仪】髙山仰止【诗车牵篇髙山仰止景行行止】泰山岩岩鲁邦所瞻【毛诗】
　　前贤诗词犹如仰昭回【李白诗所恨不见之犹如仰昭回】后世仰末照【李白诗】向来一瓣香【陈后山诗向来一瓣香敬为曾南丰】李邕求识面【杜甫诗李邕求识面王翰愿卜隣】未出鲁山空此生【东坡诗欲过叔度留终日未出鲁山空此生】人人愿得出君门【栾城集】五云多处是三台【杜甫诗】寤寐想风采【韩退之赠元十八协律吾友柳子厚其人艺且贤吾未识子时已览赠子篇寤寐想风采于今已三年云云嶷嶷桂林伯矫矫义勇身生平所未识待我逾交亲】江湖春动有来鸿【陈后山诗传语元龙要相识江湖春动有来鸿】
　　间濶
　　歴代事实时月不见则鄙吝复存【后汉黄宪传陈蕃周举相谓曰时月之间不见黄生则鄙吝复存于心】一日不见则鄙吝生【唐贺知章传陆象先曰季真清谈风流吾一日不见则鄙吝生矣】
　　羣书精语间者濶焉乆不闻问【前汉严助传】道里遥逺山川阻深【文选司马长卿檄】隔千里兮共明月【谢庄月赋美人迈兮音尘阙隔千里兮共明月】云山间之造谒无路【唐文粹】其室则迩其人甚逺【诗东门之墠】
　　前贤诗词登临忆侍郎【杜甫寄王侍郎风物悲逰子登临忆侍郎】三移斗柄春【杜甫诗一别星桥夜三移斗柄春】樯稀月满湖【郑谷诗树尽云垂野樯稀月满湖伤心绕村落应少旧耕夫】秋来忆君梦【杜荀鹤寄顾云秋来忆君梦夜夜逐征鸿】轩车在何处【方干寄李频众木又摇落望君还不还轩车在何处雨雪满前山】江东日暮云【杜甫诗渭北春天树江东日暮云何时一樽酒重与细论文】各在天一涯【杜甫诗常恨结欢浅各在天一涯】万里音尘濶【元防之诗千山道路阻万里音尘濶】尚阻青天雾【元防之诗尚阻青天雾空瞻白玉尘】晤语懐隽彦【朱晦庵懐黄子厚寂寞谢朋俦晤语懐隽彦良无一水遥阻濶何由见】各在天一端【朱晦庵寄黄子厚我友客京都肃肃云天翰别去今几时各在天一端】契濶三秋永【朱晦庵送王季山赴龙溪故人千石令便道此之官契濶三秋永逢迎一笑懽】思君一寤对【朱晦庵秋夕懐黄子厚思君一寤对耿耿何能忘】别来几度见归鸿【朱晦庵次益公道人韵别来几度见归鸿嵗月悠悠一梦中莫望相忘湖海濶争知千里不同风】遥怜故人思故乡【髙适寄杜二拾遗人日题诗寄草堂遥怜故人思故乡柳条弄色不忍见梅花满枝空断肠】相思惟有霜台月【贾岛酬朱侍御见寄相思惟有霜台月望尽孤光见却生】忆君时复下堦行【杜荀鹤寄张书记数树秋风满庭月忆君时复下堦行】千里书回碧树秋【许浑寄京洛友人吴门烟月昔同逰枫叶芦花并客舟聚散有期云北去浮沈无计水东流一樽酒尽青山暮千里书回碧树秋何处相思不相见凤城宫阙楚江楼】自怜岂是风引舟【李文饶诗自怜岂是风引舟如何渐与蓬山逺】故人各在天一涯【东坡诗故人各在天一涯相望落落如晨星】
　　四六警语　【桃源路断但空记于落花蓬岛梦回恍已遥于弱水】



　　翰苑新书前集卷六十五
　　钦定四库全书
　　翰苑新书前集巻六十六
　　颂徳
　　天姿
　　歴代事实文藻见瓌颖【蜀志或谓秦宓曰足下何故文藻见瓌颖乎宓曰虎生而文炳凤生而五色岂以五采自饰画哉天性自然也】天质不雕【晋书王湛传天质不雕合于太朴】器范自然【三国名臣序器范自然标凖无假】虎生而文炳【见文藻见瓌颖注】茂良不必父祖【杨重黎篇或问甘罗之悟吕不韦张辟疆之觉平勃皆以十二龄曰茂良不必父祖注甘罗茂之孙张辟彊良之子天性自然不假祖父】气质自然【魏文士传雕之不増文磨之不加莹气质贞正禀性自然】天质自然【晋书嵇康长七尺八寸美音气好容色外形骸不自藻饰人以为龙章凤姿天质自然】
　　皇朝事实不由讲学【上蔡语録韩魏公范文正公皆是天资不由讲学】徳性充完盎于面背【刘立之程明道先生叙述先生徳性充完粹和之气盎于面背乐易多恕终日怡恱立之从先生三十年未尝见其忿厉之容】
　　羣书精语白玉不雕【淮南子曰白玉不雕美珠不文质有余也】良玉不琢【前董仲舒夫良玉不琢无以异于达巷人人未有不学而自知也】朱遗音【吕公叔文朱遗音而宫商自韵大玉不琢而符采益发】金玉之光炳于瓦石【皇甫湜文虎豹之文不得不炳于犬羊鸾凤之音不得不锵于乌鹊金玉之光不得不炳于瓦石非有意先之也乃自然也】骥行千里【傅子鸿不学飞飞则冲天骥不学行行则千里】鹤雏六翮【刘禹锡文如鹤雏襹褷未有六翮而步舒视逺戛然戾天非泥滓间物】得诸衿府非由染习【史通云】异气禀之自然【嵇康养生论似特受异气禀之自然非积学所能致也】
　　前贤诗词天然生知姿【杜诗】芳华自中出【楚辞】
　　四六警语　【堪舆间气　日邉佳气　三代遗直社稷世臣　云表修名　一世伟人身兼数器　得天委和　气击扶摇　粹学渊回气盖羣公　与月争皎　胸藏磅礴　英姿山立英猷经逺　气采鸿明　碧落风姿　方重凝猷雅量镇浮　风猷骏厉　黒头气緼　髙明蕴识杞梓人间之秀　黄钟大吕之器珩璜王国之珍　清庙朱弦之音】
　　【清庙璠瑜之器　晋王佐之风流明堂梁栋之材　唐人物之器局】
　　【青云器之天姿　泰山北斗之声名黒头公之物望　霁月光风之胸次】
　　【洞见本心如太虚之悬皓月养成和气如万象之袭阳春】
　　【千羊皮不如一狐之腋百鸟羣忽见孤凤之鸣】
　　【空中楼阁莫名识鉴之玲珑雨后月星难状襟懐之洒落】
　　【志度冲融秘金钟于清庙襟懐洒落印玉鉴于寒潭】
　　【清甚风标自是剪吴淞之水恢乎才刄直将劈大华之峯】
　　【黄钟大吕之器铿然有声干将镆鎁之锋毫芒不挫】
　　【寒风凝露之玉壶洁其清矣暖日生烟之锦瑟和亦温然】
　　【风姿洒落画云气于罍樽翰墨葳防粲星文于黼黻】
　　【即之温然不减天球之气韵识其小者谩如月斧之精神】
　　【良玉韫椟共知温润之珍洪钟在悬自有铿鍧之韵】
　　【明珠出沧海然希世之珍乔木生邓林屹若明堂之具】
　　【清标雅操立独鹤于人间逺韵遐心送孤鸿于天末】
　　【月斧云斤绰有心工之雕镂雪山氷谷凛然人物之清竒】
　　【清姿秀骨下独鹤于云间厚徳长才戴六鼇于海上】
　　【英标照世氷壶玉衡悬清秋硕徳司朝天球河图在东序】
　　【大圭不琢抱天地混沦之文黄钟为宫得隂阳浑厚之气】
　　【温然接物如春风和气可亲勇以行仁类烈日严霜难犯】
　　【琳琅金薤妙穷万象之真机苍黛铜柯独备四时之正气】
　　徳美
　　歴代事实温顔和辞【前韩王信温顔和辞承上接下无所失意】冲约清逺【通鉴晋惠帝纪乐广性冲约清逺与物无竞】情度淹粹【宋泰始起居注王景文情度淹粹】称为长者【前张释之传绛侯东阳侯称为长者言事曾不出口】
　　皇朝事实纯粹如精金温润如良玉【程伊川撰明道先生行状先生资禀既异而充养有道纯粹如精金温润如良玉寛而有制和而不流忠诚贯于金石孝悌通于神明视其色其接物也如阳春之温听其言其入人也如时雨之润胸懐洞然彻视无间测其蕴则浩乎若沧溟之无际极其徳美言葢不足以形容】精金良玉不可磨磷【言行録邹道乡浩其为人也和顺积中而英华发外望之晬然见于顔面不问知其为仁人君子也其遇事接物犹虚舟然而坚挺之姿如精金良玉不可磨磷】闻风诚服觌徳心醉【程伊川撰明道先生行状先生接物辨而不问感而能通贤愚善恶咸得其心狡伪者献其诚暴慢者致其恭闻风者诚服觌德者心醉】言行相顾仁义在躬【司马温公荐程伊川章云言行相顾而无择仁义在躬而不矜】富贵不累其心【言行録彭汝砺字器资公平生好学喜问乐闻其过自任以圣贤之重而于贫富贵贱利害得丧一不以累其心】至清至直至勇【言行録传献肃公尧俞公性纯厚貌重气和其遇人不设城府平生自奉甚约室无媵妾食才脱粟一肉所用服器虽敝败不易为守令本于恺悌而能击奸以安良民司马温公尝叹曰清直勇三徳吾于钦之畏焉邵雍曰钦之至清而不耀至直而不激至勇而能温此为难尔人以雍言为然】大雅大忠【范文正公集昔王文正公居宰府仅二十年未尝见爱恶之迹天下谓之大雅冦莱公当国真宗有澶渊之幸而能左右天子不动如山却戎狄保宗社天下之人谓之大忠】徳望皎如日星【杨山撰游御史酢行状公之清徳重望皎如日星虽奴之贱皆知之其流风余韵足以师世范俗】清不激和不流【言行録邵康节先生雍字尧夫先生清而不激和而不流】
　　羣书精语执友称其仁交逰称其行【记曲礼上州闾乡党称其孝兄弟亲戚称其慈僚友称其弟执友称其仁交逰称其行】言忠信行笃敬【语卫灵公言忠信行笃敬虽蛮貊之邦行矣】言有法行有德【子修身言重则有法行重则有德貌重则有威好重则有观】兼资九徳总修百行【陈太丘碑云云】终始三朝无玷可磨【唐吕温之作李英公賛】刚毅正直而首之以寛【东坡上韩太尉书刚毅正直而首之以寛忠厚仁恕而发之以义】器业崇深道徳髙妙【苏子由贺宇文侍中啓器业崇深不言而四方自服道徳髙妙无为而庶务以成】
　　前贤诗词白璧无瑕玷【孟浩然诗云云】胸中悬明镜【岑参诗胸中悬明镜照耀无巨细】
　　四六警语　【道先民觉　冠冕四辅　道纯粹精忠结主知　柱石九筵　徳直方大得圣之任　王之荩臣　柱石宗臣　道包万有为帝者师　国之元气　蓍先觉　忠贯三精道探圣赜　汉庭尊宿　一代宗臣　通达国体气涵天和　鲁国灵光　三朝元老　勤劳王家庭草襟懐　物理春融　立雪襟懐树花意气　道心天定　浴沂意思】
　　【盛名昭若日月　文武为万邦之宪髙谊薄乎云天　精神折千里之冲】
　　【迅雷破柱而不惊　表粹而里之刚秋月照潭而自许　身今而道之古】
　　【道徳足以为帝师　才髙而宅之以和言动足以为世则　识逺而韬之以晦】
　　【两京三辅皆师郭泰之仪刑　人才追元祐之初六馆诸生乆伏何蕃之仁勇　师友自洛川而始渊源如董子而适于时　　居乡党则夷清惠和论议似宣公而深于道　　立朝廷则萧忠汲直广圣学于日就月将之余　学探前圣不传之妙辅君徳于朝论夕思之地　道开斯民未觉之先道足以格君心之非　　　直方大协坤元之二言足以定国论之是　　　智仁勇根达徳之三不惟垂绅搢笏而措泰山之安且复守志励操而抗浮云之节】
　　【忠言嘉谟于陶稷契而有合儒雅吏事视公孙倪董以优为】
　　【鹍鹏徙于南溟抟扶摇而上者凤凰翔于千仭览徳辉而下之】
　　【出如西贼之畏韩公野心尽慴入犹中国之相司马邉衅潜消】
　　【山立时行挺挺不移之操金声玉振洋洋大雅之音】
　　【忠言嘉谟论议关纲常之絶续全名髙节进退系朝廷之重轻】
　　【懐明月佩连城自全其美羞昆仑薄员峤莫喻其髙】
　　【散为霖雨固无非被泽之夫贮作烟云要亦有不知之润】
　　【献纳日月仁义陈于王前鼓舞风雷言语妙于天下】
　　【生民以来未之有是故极髙明而道中庸当今之世舍其谁可以致隆平而颂清庙】
　　【见伊吕而失萧曹则知管晏之卑矣济英卫而逰王魏此岂房杜之细耶】
　　才美
　　歴代事实一代伟人【魏钟繇字元常迁太尉转封平阳乡侯时司徒华歆司空王朗并先朝名臣文帝罢朝谓左右曰此三公者一代之伟人也】三河领袖【北史裴骏字神驹河东人太祖讨葢吴骏陈叙事宜帝大恱谓崔浩曰裴骏有当世才忠义可嘉补中书博士浩深器骏目为三河领袖】南州冠冕【蜀志厐统少时徃见司马德操徳操采桑树上统乃树下自昼达夜谈论徽异之称为南州冠冕】湖海之士【吕布传陈登字元龙有威名魏太祖表为广陵太守卒后许汜与刘备在刘表坐上与备论天下人汜曰陈元龙湖海之士豪气不除备曰君言豪宁有事耶曰昔过下邳见元龙元龙自上大床卧使客卧下床备曰君有国士之风所望有救世之意而君求田问舍言无可取是元龙所讳也如小人则卧百尺髙楼上卧君于地何但上下床之间耶表大笑】将相之器【后汉贾复字君文少好学习尚书舞隂李生李生竒之谓门人曰贾君之容貌志气如此而勤于学将相之器也】南金【晋薛兼字文长少与纪瞻闵鸿顾荣贺循齐名号为五俊初入洛张华见而竒之曰此皆南金也】徳星【陈太丘诣荀淑元方御车季方骖乘琼尚幼抱于车中荀淑使慈明应门行酒文若小坐于膝余六龙下食太史奏徳星聚五百里有贤人聚】人瑞【郑肃传唐郑仁表自髙曰天瑞有五色云人瑞有郑仁表】四防【文艺传唐崔造韩防卢东美张正则皆自谓王佐才故号四防】三凤【薛收与侄元敬徳音齐名世称河东三凤收为长雏音为鸑鷟元敬年少为鹓雏】四杰【文艺传唐王勃王炯卢照邻骆賔王皆文章齐名天下号四杰】五絶【太宗称虞世南有五絶徳行忠直博学文词书翰】八斗才【谢灵运云天下才共一石曹子建独得八斗我得一斗自古及今共用一斗竒才博识安足继之魏志】玉界尺【五代赵光逢在唐以文行知名时人称其方直温润谓之玉界尺】琼林瑶树【王戎尝目山涛如璞玉浑金人皆钦其宝莫名其器王衍神姿髙澈如琼林瑶树自是风尘表物戎】千丈松【晋书和峤有盛名庾顗见而叹曰峤森森如千丈松虽磥砢多节目施之大厦有栋梁之用】金山玉海【南史朱异涉猎文史兼通杂艺博士明山賔表荐于梁武帝曰器宇宏深神表峰峻金山万丈縁涉未登玉海千寻窥映不测】氷镜青天【晋乐广字彦辅卫瓘何晏曰此人之氷镜莹若披云雾而覩青天又谓氷清镜】沧海遗珠【狄仁杰调汴州参军为吏诬诉黜陟使阎立本召讯特异其才谢曰仲尼称观过知仁君可谓沧海遗珠矣】和均韶风【李白上李长史书君侯明夺秋月和均韶风扫尘词振发文雅陆机作太康之杰士未可比肩曹植为建安之雄才惟堪捧驾】璞玉浑金【王戎曰山涛如璞玉浑金人知其宝不知其器】渊清玉洁【吕布传陈矫季弼谓陈登曰逺近之论谓明府骄而自矜登曰夫闺门雍穆有徳有行吾敬陈元方兄弟渊清玉洁有礼有法吾敬华子鱼清修疾恶有识有义吾敬赵元达博闻强记竒逸卓荦吾敬孔文举雄姿杰出有王霸之畧吾敬刘徳余子琐琐焉足齿录所敬如此何骄之有】葭倚玉树【魏毛曾与夏侯并坐时人谓之蒹葭倚玉树】琳琅珠玉【世説有人诣王太尉遇安丰大将军丞相在坐徃别屋见季平子还语人曰今日之行触目见琳琅珠玉】凤雏水镜【蜀志厐徳公谓诸葛孔明为卧龙厐统为凤雏司马徳操为水镜】人中骐骥【南史徐勉字修仁宋人孝嗣见之叹曰此所谓人中之骐骥必能致千里王俭尝目之曰此子非常器也每称有宰辅之量】可为仪表【南史桞恽字文畅少有志行好学善尺牍与谢瀹邻居深见友爱沦曰宅南柳郎可为仪表】吴中士夫出项梁下【史记项羽传吴中贤士大夫皆出项梁下每吴中有大徭役项梁常为主办】材美可为列大夫【前艺文志登髙能赋可以为大夫言感物造端材知深美可与图事故可以为列大夫也】文武有牧御之才【通鉴汉光武纪邓禹曰冦恂文武备足有牧民御众之才】万夫之望【晋书云器局方整有万夫之望】冠冕一时【通鉴宋文帝纪风力局干冠冕一时】上马横槊下马谈咏【通鉴宋纪桓荣祖曰昔曹公父子上马横槊下马谈咏此于天下可不负饮食矣】上马击贼下马作露板【通鉴齐明帝纪上马能击贼下马作露板唯傅修期尔】栁恽可谓具美【梁书帝谓周舍曰柳恽可谓具美分其才艺足了十人】浩浩如黄河【北史崔孝伯传孝伯之才浩浩如黄河东注】如干将镆鎁【唐书李邕传卢藏用谓邕如干将镆鎁难与争锋】鸣雁落刅徃牛解【唐元稹论云李徳裕廊庙老手鸣雁落刅往牛解】兼资文武【唐王珪传珪兼资文武出入将相】桂林一枝【晋郄诜传诜桂林之一枝昆山之片玉也】珠玉在瓦石【晋书王敦曰夷甫处众中如珠玉在瓦石间】野鹤在鸡羣【晋书嵇绍传绍于稠人中昻昻然若野鹤之在鸡羣】人中之龙【晋宋纎传云云】朝廷羽翮【唐书文宗谓李程曰髙飞之翮长者在前卿朝廷之羽翮也】江左第一【南史谢晦传谢混风流江左第一】皇朝事实器之真铁汉【言行録刘安世字器之昔有与苏子瞻论元祐之才者至公则曰器之真铁汉不可及也】天下异人【东坡集文潞公之在朝契丹使耶律永昌刘霄来聘轼奉诏馆客与使者入觐望见公殿门外却立改容曰此潞公也耶所谓以徳服人者轼曰使者见其容未闻其语其总理庶务酬酢事物虽精练少年有不及贯串古今博闻强记虽专门名家有不逮使者拱手曰天下异人也】临大节决大事【韩魏公家传欧阳永叔作相州昼锦堂记曰临大节决大事垂绅正笏不动声色而措天下于泰山之安可谓社稷之臣矣天下传之以为知言】逺大之器【李廌谈记东坡言顷试制科中程后英宗即欲授知制诘韩公曰苏轼之才逺大之器也它日自当为天下用要在朝廷培养之】经天纬地之才【司马温公荐程頥章云有经天纬地之才有制礼作乐之具】有文武大略【言行录宗威愍公泽有文武大畧常懐忧国救民之心】彦国王佐才【东都事畧富弼传弼字彦国幼笃学有大度范仲淹见而识之曰此王佐才也】此子公辅器【东都事畧吕公传云公着夷简子也深逺有度量夷简尝曰此子公辅器也】李迪公辅器【东都事畧李迪传少从柳开为古文开曰李迪公辅器也】
　　羣书精语长松在林利锥处囊【欧阳詹文长松在林利锥处囊森疎颖脱锋干独见】精彊博敏有才子称【刘賔客集精彊博敏有才子之称】片玉光生【柳子厚文桂枝片玉光生于家】笔敷华藻吻纵波涛【晋庾亮等賛笔敷华藻吻纵波涛方驾搢绅足为翘楚】士林之楚楚【李元賔集人伦之落落士林之楚楚】后絶配前无邻【唐文粹顾后絶配瞻前无邻】鳞羽之有虬鸾【唐文粹以岳长羣山犹百川之有河海鳞羽之有虬鸾】
　　前贤诗词郑公瑚琏器【杜赠郑国公严武诗郑公瑚琏器华岳金天晶在昔童子日已闻老成名嶷然大贤后复见秀骨清开口取将相小心事友生阅书百纸尽落笔四座惊】裴李春兰馨【杜乔陵呈县官诗王刘美竹润裴李春兰馨郑氏才振古啖侯笔不停遣辞必中律利物常发硎绮绣相展转琳琅愈青荧】哲匠不比肩【杜诗有才继骚雅哲匠不比肩】秀擢八龙荀【元微之诗雄推三虎贾秀擢八龙荀】人仰骥中骅【柳子厚诗京邑搜桢干南宫步渥洼世雅材是梓人仰骥中骅】终兼武六韬【白乐天集始擅文三捷终兼武六韬】吾家一千里【髙达夫诗世上五百年吾家一千里】临事无全牛【刘长卿诗云云】君如汗血驹【东坡诗君如汗血驹转盻畧燕楚】秋鹰整翮当云霄【杜甫诗神仙中人不易得顔氏之子才孤标天马长鸣待驾驭秋鹰整翮当云霄】黛色参天二千尺【杜甫古栢行孔明庙前有老栢柯如青铜根如石霜皮溜雨四十围黛色参天二千尺】
　　四六警语　　　【学者泰山　道济四海　玲珑俊识国之元气　勲塞两仪　卓荦通才离竒长材　学探千载　挈国舟航　识穷堪舆渊沄雅量　文据一家　承天柱石　学富渠观气韵超古　辩雕众有　气识迈伦　含光大智识练今　学冠九流　风猷照俗　明允笃诚凤下览于徳辉　追风逐电之权竒骥出骧于夷路　耸壑昻霄之挺特】
　　【天骥奔电之才　白雪阳春之絶唱云鹏抟风之翮　光风霁月之髙标】
　　【道足以弥纶海宇　孔明公瑾之盛心才足以整顿乾坤　贾谊陆贽之实学】
　　【格天格地之勲　　逰戏文章之三昧是父是子之徳　　呈露政事之一班】
　　【肘后有医国之心舌底出惊人之语】
　　【裴令威名必建蔡州之功业谢公谈笑尽是淮淝之事机】
　　【栁浑儒者乃深识于军情元凯文场且兼称于武库】
　　【满腹精神烛照数计而卜撑肠文字日光玉洁而蛟翔】
　　【清标照俗莹圭璧之无瑕厚徳镇浮载华岳而不重】
　　【学有渊源倒彭蠡三江之势事无盘错倚丰城双劒之锋】
　　【杞梓廊庙之才宜其隆栋璵璠瑚琏之器所以润山】
　　【笔下波澜泉源万斛之出地胸中丘壑泰山一峯之擎天】
　　【敏手拨烦轻车之就熟路猷应变迅雷之激清风】
　　【骑麒麟翳凤凰挺挺冲霄之志断蛟龙剸犀兕恢恢夺月之锋】
　　【禹以功臯以谟遹全絶徳绛之果霍之勇难拟修能】
　　【笔下无一防尘埃富大苏之文采胸中有百万兵甲负小范之经纶】
　　【所期事业直须见伊吕而失萧曹余子文章固已短曹刘而劘屈贾】
　　【吕梁飞水三千仭尽供笔下之波澜庙栢溜雨四十围独傲嵗寒之风雪】
　　【气刚大则当今孟子　孔孟正心诚意之学文雅健则后来子长　兼姚宋应变守文之才】














　　翰苑新书前集巻六十六
<子部,类书类,翰苑新书>
　　钦定四库全书
　　翰苑新书前集巻六十七
　　颂徳
　　风度
　　厯代事实玉山照人【晋裴楷风神髙迈容仪俊爽时人谓之玉人又称见叔则如近玉山照映人也】蓝田种玉【南史谢庄字希逸微之子也美容仪文帝见而异之曰蓝田种玉岂虚也哉】明珠照人【晋书王济俊爽有风姿每见卫玠辄叹曰珠玉在侧觉我形秽又语人曰与玠同游若明珠之在侧朗然照人】若玉山上行【李白上裴长史书伏惟君侯贵而且贤鹰虎视齿若编贝肤如凝脂昭昭乎若玉山上行朗然映人也】珠玉在瓦石间【晋王敦称王衍处众中如珠玉在瓦石间顾恺之画赞亦称衍嵓嵓清峙壁立千仞其为人所尚如此】玉人【晋卫玠总角乘羊车入市见者以为玉人时王敦镇豫章长史谢鲲雅重玠相见欣然言论弥日敦谓鲲曰昔王辅嗣吐金声于中朝此子复玉振于江表微言之绪絶而复续】峙玉【唐郑畋传畋姿采如峙玉】玉笋班【北窓琐言唐蒋凝美风标毎到朝士家以为祥瑞朝士中号为玉笋班】瑶林琼树【晋书王戎传王衍神姿髙彻如瑶林琼树自然风尘表物】琨玉秋霜【后孔融传融凛凛焉皜皜焉其与琨玉秋霜比质可也】人之氷镜【晋书卫瓘见乐广而奇之曰此人之氷镜见之莹然】宗庙礼乐器【魏志夏侯裴乐目云肃肃如入宗庙中但见礼乐器】日角珠庭【唐李珏日角珠庭非庸人相】披云雾对珠玉【北史李防仪貌端伟邢晏曰若披云雾如对珠玉】轩轩若霞举【酉阳杂俎李白神气髙朗轩轩若霞举】飘如游云矫若惊龙【世説云时人目王右军飘如游云矫若惊龙】眼若岩下电【晋王戎幼而颖悟神彩秀澈裴楷见而目之曰戎眼烂烂若岩下电】濯濯如春栁【晋王恭字孝伯美姿仪人多爱悦或目之云濯濯如春月栁尝披鹤氅涉雪而行孟昶窥见曰此真神仙中人也】风度凝逺【唐书宋璟传璟风度凝逺】风度如九龄【唐张九龄传帝毎用人必曰风度能如九龄否】紫芝眉宇【唐元徳秀字紫芝房琯叹息曰见紫芝眉宇使人名利之心都尽苏源明曰吾不幸生衰俗所不耻者识元紫芝也】
　　皇朝事实端严有大臣风【语録杨山曽子开端严可畏有大臣风】貌肃气和【范祖禹序程明道先生貌肃而气和志定而言厉】
　　羣书精语金相玉质【楚辞云】江汉炳灵【文选左太冲蜀都赋】河目文【刘孝标论河目文公侯之相】霜明月湛雪白冰清【骆宾王文风骨疎朗霜明月湛之姿气骨端严雪白冰清之洁】翠竹碧梧鸾鹄停峙【韩昌黎文见马王燧于北亭犹髙山深林龙虎变化不测魁杰人也退见少傅翠竹碧梧鸾鹄停峙幼子娟好静秀瑶环瑜珥兰茁其芽】承平王孙故态【桞文观由识承平王孙故态】霁月光风【黄庭坚传序周茂叔人品甚髙胷中洒落如霁月光风】若霜鸿松雪【李义山文霜鸿清唳松雪孤映】望之真白圭振鹭【皇甫湜文眸子了然炯炯清立望之真白圭振鹭也】即之如镜望之如春【杜牧之文风仪秀伟神气深厚即之如镜望之如春】玉山迥立【刘长卿文玉山迥立琼树无双】明眸白晳玉润珠辉【王建集明眸白晳玉润珠辉美秀备于仪容风度发于言笑】气刚而毅色粹而仁【欧阳文忠公六一集云气刚而毅望之可畏色粹而仁近之可亲】
　　前贤诗词气纒霜匣满【杜子美诗气纒霜匣满冰置玉壶多】清如玉壶冰【鲍明逺白头吟清如玉壶冰】汝阳真天人【杜甫诗汝阳真天人眉宇甚疎秀】玉府标孤映【杜甫诗】飘飘神仙气【李太白诗皎皎鸾凤姿飘飘神仙气】符采照沧溟【李白诗符采照沧溟清辉凌白虹】裴公有仙标【李白诗裴公有仙标拔俗数千丈】珠玉照乘光【元稹集珠玉照乘光冰莹环坐热】列宿炳辉光【刘义诗神仙余气骨列宿炳辉光】野鹤无俗质【唐文粹野鹤无俗质】韩侯冰玉人【王荆公诗韩侯冰玉人不可尘土杂】风采铄云烟【东坡诗】冰壶贮秋水【东坡诗】华岳峰尖见秋隼【杜甫诗魏侯骨耸精神紧华岳峰尖见秋隼】炯如清冰出万壑【杜子美诗炯如一段清冰出万壑置在迎风寒露之玉壶】皎如玉树临风前【杜子美诗宗之潇洒美少年皎如玉树临风前】紫芝眉宇倾一座【王荆公集紫芝眉宇倾一座笑语但闻鸡舌香】冰壶水镜明秋霜【杨诚斋诗松心竹节争老苍冰壶水镜明秋霜】清冰一片光照人【岑参诗澄湖万顷深见底清冰一片光照人】
　　四六警语　【英英气度　秀骨昻藏　风规髙洁凛凛风猷　奇姿英发　宇量洪深气运粹深　玉树含辉　河汉炳灵　炯若冰壶局度肤敏　金茎挹爽　斗山伟望　皎如玉树玉水方流　天球粹温　荆璞希珍　五玉明润金茎寒露　月鉴明彻　周彝古范　八窓玲珑冰雪胷襟　玉树扶疎　平原佳公子声誉素髙阳和法宇　冰壶莹彻　汝阳真天人眉宇甚秀四夷传颂其文章　掲长庚于晓汉诸儒应见其风采　屹砥柱于狂澜】
　　【黄钟大吕之器　度渺沧溟之水清庙朱之音　气温旸谷之春】
　　【集芙蓉之裳而修初服不着一尘卧莲叶之舟而读玉书平吞八极】
　　【清标雅操立独鹤于人间逺韵遐心送孤鸿于天际】
　　【谓百年能几见谁可当之数方今第一流公真是矣】
　　【玉壶风露之清雅推节槩金薤琳琅之贵作为文章】
　　【大笔如椽挹紫帽扶舆之气片心止水行金茎沆瀣之清】
　　【温润五谷合清庙之前陈磊砢九寻须明堂之巨用】
　　【胷中风月之无边一尘不染笔下源泉之不竭万斛而赢】
　　【冰壶玉衡悬清秋夙负济时之望皮弁素帻舞大厦早推华国之辞】
　　度量
　　厯代事实容卿辈数百【晋周顗性寛裕王导甚重之尝枕顗膝指其腹曰此中何所有也答曰此中空洞无物足容卿辈数百人导亦不以为忤】汪汪万顷波【后黄宪传宪字叔度郭林宗曰叔度汪汪若万顷波澄之不清挠之不浊不可量也】淳徳君子【旧唐书贾耽传耽自朝归第接对宾客终日无倦家人近习未尝见其喜怒之色古之淳徳君子何以加焉】莫涯其量【唐宋璟传璟风度凝逺人莫涯其量】此中最难测【晋顾和传周顗指和心曰此中何所有和曰此中最是难测地】丹青难状【唐裴度传一片灵台丹青难状】含垢匿瑕【晋陈骞传沈厚有智谋少有度量含垢匿瑕所在有绩】庄重寡言【李栖筠传栖筠有逺度庄重寡言】人莫窥其际【通鉴唐徳宗纪诸谏官纷纷言事细碎天子益厌苦之阳城方与二弟及客日夜痛饮人莫能窥其际皆以为虚得名耳韩愈作争臣论以讥之城不屑意】吞云梦八九【司马相如子虚赋吞若云梦者八九于是胷中曽不芥蔕】
　　羣书精语乌可究其津涯【唐文粹乌可究其津涯而窥其墙仞】湛乎若海【唐文粹仰之弥峻巍乎其若山挹之弥深湛乎其若海】若登太华临溟渤【杜牧之文若登太华临溟渤但观乎积髙而水深不知磅礴澶漫所为逺大者也】
　　诗词彭蠡秋连万里江【杜牧之诗时人欲识胷襟否彭蠡秋连万里汪】
　　四六警语　【天球不瑑　冰雪胷襟　金山万仞玉井无波　阳和法宇　玉海千寻名埓泰山　长江大河人孰窥其涯涘量宏沧海　泰山乔岳世争仰其孤髙】
　　【虽一誉以召臣一毁以去臣然三仕无喜色三已无愠色】
　　【苏长公之笔下何特文章范老子之胷中自多兵甲】
　　【手掬四溟散作毫端之风雨气吞八极蟠为胷次之江山】
　　力量
　　厯代事实围棊游陟【晋书符坚众号百万次淝水谢入问计谢安无惧色方与围棊游陟至夜方还】何须壁后置人【晋谢安传桓温入赴山陵止新亭大陈兵卫将移晋室呼安及王坦之欲于坐害之安从容就席坐定谓曰安闻诸侯有道守在四邻明公何须壁后置人耶温笑曰正自不能不尔遂笑语移日】子仪单骑见虏【通鉴唐代宗纪囘纥吐蕃合兵围泾阳郭子仪曰今众寡不敌难以力胜昔与囘纥契约甚厚不若挺身往説之可不战而下也遂与数骑开门而出呼曰令公来囘纥大惊其大帅药葛罗执弓注矢于阵前子仪免胄释甲投鎗而进囘纥诸酋长相顾曰是也皆下马罗拜】段秀实解郭晞军变【通鉴唐代宗纪郭晞在邠州纵士卒为暴节度使白孝徳患之段秀实自请补都虞候晞军士十七人入市取酒刺酒翁秀实列卒取十七人首注槊上植市门晞一营大噪尽甲孝徳恐秀实曰请往解之秀实请老躄者一人持马至晞门下甲者出秀实笑曰杀一老卒何甲也吾戴吾头来矣甲者愕因谕曰常侍负若属耶副元帅负若属耶奈何欲以乱败郭氏晞出秀实让之曰副元帅勲塞天地当念终始今常侍恣卒为暴行且致乱乱则罪及副元帅乱由常侍出然则郭氏功名其存者几何言未毕晞再拜曰公幸敎晞以道恩甚大敢不从命遂顾叱左右尽皆解甲散还火伍中敢哗者死】刘畴吹笳【晋书刘畴避乱坞壁贾胡百数欲害之畴无惧色援笳吹之为出塞入塞之声以动游客之思于是羣胡泣去】
　　皇朝事实鼻息如雷【言行録冦准在澶渊毎夕与杨亿饮博歌讴谐谑欢呼常达旦或就寝则鼻息如雷上使人视之喜曰得渠如此吾复何忧】以静镇蜀【东坡集张文定公墓志有妄言南诏欲来冦蜀蜀守调兵筑城民大惊扰朝廷闻之诏文定公移镇西蜀公言此必妄也当以静镇之入境下令曰冦来吾自当之妄言者斩悉归所调兵罢筑城之役防上元观灯城门皆通夕不闭蜀遂大安】下马三呼【王得臣尘史张乖崖守成都兵火之余人懐反侧一日合军旅大阅始出众遂嵩呼者三乖崖亦下马东北望而三呼复揽辔行众不敢讙】措天下泰山之安【欧阳公撰韩魏公昼锦堂记临大事决大议垂绅正笏不动声色而措天下于泰山之安】
　　羣书精语斡坤轴撼干枢【唐文粹斡坤轴撼干枢鼓元气而雷域中腾百川而雨天下】天地之内指麾无前【唐文粹】屹屹中定为天一柱【唐文粹】长辔利防横制宇宙【唐文粹】据长河擘太华【唐文粹据长河如指杯擘太华若破块】断鼇补天【唐文粹】乾坤为之坱轧【唐文粹乾坤为之坱轧河岳为之震荡】障百川而东之【韩文障百川而东之囘狂澜于既倒】
　　前贤诗词赤手揽犀象【东坡诗孤月倒江河赤手揽犀象】万牛挽不前【黄鲁直诗万牛挽不前公乃独力扛】
　　四六警语　【眼髙四海　忠贯日月　背负天风胷着千牛　诚塞天渊　气吞云梦
　　气盖羣公　名埓泰山　风鹏逸致眼髙四海　量宏沧海　天骥上才】
　　【从容而调万化谈笑而制四夷】
　　【抗正论于牛李相倾之际得尚中行秉直节于驩共杂处之时磨而不磷】
　　【朝廷重于九鼎君相倚如泰山】
　　【春秋九合之仁微管氏其左袵矣江东百年之业非安石如苍生何】
　　【温乎得圣人之和毅若任天下之重】
　　【不动声色措天下于四维之安黙运精神折遐冲于万里之外】
　　【文献足以接前修防画足以定大事】
　　【洪河之流汹涌屹砥柱以弗移泰山之势崔嵬镇方维而自定】
　　【十载孤舟之横水一朝巨栋之擎天】
　　【惟大节所临天下不能囘其守虽百世之下君子犹将慕其风】
　　【有洗日之功而上不疑有囘天之论而世不骇】
　　【挺身任重六鼇背上之擎山定力镇浮万马羣中之驻足】
　　【堂堂乎太阿三尺之锋挺挺乎明堂一柱之用】
　　【轇轕风云身奋九霄之步武开阖宇宙胷蟠万古之经纶】
　　【地负海涵自任天下之重干旋坤转出逢圣人之时】
　　【今见管夷吾可无忧于江左朝登汲长孺自寝谋于淮南】
　　【定大事于胷中九牛莫撼挺成谋于物表羣蛰未知】
　　【自任以重隠然负海之六鼇独立不移屹若擎天之一柱】
　　【中年突起兀北面之老苍晚节后凋炯西边之太白】
　　【冰山未消挺此嵗寒之特操风涛方急屹然砥柱之中流】
　　【厯块过都扫清冀野之北离羣絶类独步衡湘以南】
　　【气养浩然之刚大勿助勿忘徳守至矣之中庸不流不倚】
　　【文武有威风搢绅无出其右缓急属大事国家所恃以安】
　　【六鼇负员峤之山屹惊涛而不动五龙夹虞渊之日升层汉以大明】
　　【中天下而立定四海之民而所性不存托六尺之孤寄百里之命而大节莫夺】
　　志气
　　厯代事实丈夫当雄飞【后赵温传温曰大丈夫当雄飞安能雌伏】丈夫当扫除天下【后陈蕃传大丈夫处世当扫除天下安事一室】丈夫生当封侯【后梁竦传竦曰大丈夫生当封侯死当庙食】湖海豪气【后陈球传许汜与刘备语曰陈元龙湖海之士豪气不除汜过下邳见元龙无客主之意不相与语自上大牀卧使客卧下牀备曰今天下大乱君须忧国忘家有救世之意乃求问田舎言无可采是元龙所讳也何缘当与君语如我自卧百尺楼上卧君于地下奚但上下牀之间哉】安能久事笔砚【隋宇文庆少聪敏受业东观颇涉经史既而谓人曰书足记姓名而已安能久事笔砚为腐儒之事】投笔【汉班超字仲升有大志家贫为官佣书久劳苦尝辍业投笔叹曰大丈夫无他志略犹当效傅介子张骞立功异域以取封侯安能久事笔砚间乎】何能作博士【魏志任城王彰谓左右曰大丈夫一为卫霍将十万骑驰沙漠駈戎狄立功建号尔何能作博士耶】何至作章句儒【唐李靖常曰大丈夫遭遇要当以功名取富贵何至作章句儒】安用毛锥子【五代史史肇云安朝廷定祸乱直须长鎗大劒安用毛锥子】丈夫当功济四海【唐马燧姿度魁杰与诸兄学辍防叹曰方天下有事丈夫当以功济四海渠老一儒哉更学兵书战防沈勇多算】丈夫当以功业闻【唐马燧传燧曰丈夫当以功业闻四海渠老一儒哉】男儿当横行天下【北史髙昻字敖曹幼时便有壮气胆力过人龙唇豹颈姿体雄异父为求严师令加捶挞昻不遵师训専事驰骋每言男儿当横行天下自取富贵谁能端坐读书作老博士也其父以其昻藏敖曹故以名字之】乘风破浪【南史宋宗慤叔父问所志慤曰愿乘长风破万里浪】有饮马河洛志【蜀诸葛亮传亮慨然有饮马河洛之志】题桥柱【成都记升仙桥司马相如初西去题柱曰不乘髙车驷马不过此桥果以専车至其处】不乘使车不出闗【后郭丹南阳穰人从师长安买符入函谷闗叹曰不乘使者车终不出闗更始二年徴为谏议大夫持节使南阳安集受降果乘髙车出闗如其志焉】取金印如斗大【通鉴晋纪周顗曰今年杀贼奴取金印如斗大系肘】扪虱而谈当世【通鉴晋纪秦王猛倜傥有大志不屑细务闻桓温入闗被褐诣之扪虱而谈当世之务旁若无人】
　　羣书精语借风云以为气【南史隠逸序用宇宙而成心借风云以为气】钓大鼇者不投取鱼之饵【南唐遗事韩熙载举进士投书李升曰钓大鼇者不投取鱼之饵断长鲸者焉用割鸡之刀又云腰有劒而袖有槌口有舌而手有笔】气盖全吴【唐尚驰撰诸葛亮赋气盖全呉胷吞六魏】气盖风云【张説撰宋璟碑】纳隂山于寸眸【唐文粹纳隂山于寸眸拳大漠于一掌】杰然盖天下之人而出万物之上【苏东坡上刘侍读文气之所加则巳大而物小是气也受之于天得之于不可知之间杰然有以盖天下之人而出万物之上】前贤诗词长劒倚天外【选宋玉诗长劒倚天外弯弓挂扶桑】先据要路津【选古诗何不防髙足先据要路津】气冲看劒匣【杜工部诗气冲看劒匣颖脱抚锥囊】丈夫四方志【同上丈夫四方志安可辞固穷】为君洗乾坤【杜工部诗安得覆八溟为君洗乾坤】长鲸吞九州【杜工部诗威凤髙其翔长鲸吞九州】使君意气凌青霄【杜子美】我欲蓬莱顶上行【李白诗臣鼇莫载三山去我欲蓬莱顶上行】抟摇直上九万里【李白诗大鹏一日同风起抟摇直上九万里假令风歇时下来犹能搊却沧溟水】相期凌紫氛【李白诗一击九千仞相期凌紫氛】呼吸走百川【李白诗呼吸走百川燕然可摧倾】叱咤开帝业【李白诗叱咤开帝业手成天地功】跨海斩长鲸【李白诗安得倚天劒跨海斩长鲸】澄清洛阳水【李白诗誓欲斩长鲸澄清洛阳水】肝胆一古劒【韩愈诗肝胆一古劒波涛两浮萍】排云叫阊阖【韩愈诗排云叫阊阖披腹呈琅玕】劲气沮金石【并同上】欲钓千尺流【孟郊诗我有一寸钩欲钓千尺流】天地入胷臆【见上同】胷吞百川流【并同上】壮志吞鸿鹄【孟浩然】有气干牛斗【温飞卿诗】岸帻揖天子【皮日休】四溟作胷臆【皮日休诗五岳为词锋四溟作胷臆】登科记里是闲名【姚合诗欲勒燕然山上石登科记里是闲名】意气与日争光辉【王荆公】一吐千丈气【东坡诗要将百篇诗一吐千丈气】要斩长鲸为万段【同上为君铸作百链刀要斩长鲸为万段】麾斥八极隘九州【东坡诗】眼髙四海空无人【同上】志气逐吴钩【杜诗经过辨丰劒志气逐吴钩】
　　四六警语　【气嘘海岱　肝胆一劒　胷臆明冰胷湛冰霜　精神五兵　胆韬古劒其立也独　气吞河海　道轻王公　气摩霄汉所志则髙　量压岱嵩　气塞天地　手摘星辰逆长风而孤骞　气吞八九云梦干层霄而直上　腹有数万甲兵】
　　【四顾千牛之立解　肝胆钟一双之劒一鸣万马之皆喑　精神峻万丈之锋】
　　【平生抗志固将举明主于三代之隆正色立朝端可立懦夫于百世之下】
　　【不肯附炙手之热其能为侥幸之谋】
　　【孟子羞称管晏之功不为于当世伊尹自任尧舜之泽使及于斯民】
　　【防画纵横牢笼宇宙襟懐磊块奔走豪英】
　　【下视诸公负元龙湖海之豪气独尊九牧擅诸葛宇宙之大名】
　　【毅然以身任朝廷责誓不以贼为君父忧】
　　【声色不动措天下之势安若泰山忠爱所存乃方寸之间有如皦日】
　　【在昔君子任至重则愈忧立人本朝道不行而为耻】
　　【一闼八荒自任以天下之重寸心千古不读非圣人之书】
　　【冰山好在缘不解于低眉砥柱屹然乃屡轻于掉臂】
　　【云岫无心自然万物之吐气秋竿有节岂以四时而改柯】
　　【磊落奇英之气直塞盖舆嬉笑怒骂之文可刋金石】
　　【观其动摇于山岳安问狐狸使其感防于风云蔚如麟凤】
　　【词场阔步文章可得而闻义胆精忠天地所恃以立】
　　【四顾而解全牛号霹雳手一洗而空凡马真腰褭蹄】
　　【少日经纶之业不后于人平生操履之间无非所学】
　　【挥斤修月笑造化之小儿炼石补天伸经纶之大手】
　　【泚笔论利害欲以口伐可汗拊髀念安危恨不身试属国】
　　【有前修之定力大节嵗寒无流俗之诡随万人吾往】
　　誉望
　　厯代事实人中龙【晋宋纎字令艾少有逺操沈靖不与世交太守马岌髙尚之士也具威仪造焉纎髙楼重阁讵不可见岌叹曰名可望而身不可见徳可仰而形不可观吾今而后知先生人中之龙也铭诗于石壁曰丹崖百丈青壁万寻奇木蓊郁蔚若邓林其人如玉维国之琛室迩人遐实劳我心】登龙门【后汉李膺字元礼以声名自髙士有被其容接名为登龙门】汝南月旦评【后汉许劭与从兄靖俱有髙名好共覈论乡党人物每月辄更其品题是故汝南俗有月旦评焉】得声梁楚间【汉季布传曹丘生揖布曰楚人谚曰得黄金百斤不如得季布一诺足下何以得此声于梁楚之间哉且仆与足下皆楚人使仆游足下名于天下顾不美乎布大悦引为上客厚送之布名所以益闻者曹丘生之也】暴公子威名【汉暴胜之为直指使衣綉持斧威振州郡隽不疑盛服至门上谒曰窃伏海濒闻暴公子威名旧矣今乃承顔接辞】山人索价髙【韩寄卢仝诗水北山人得名声去年去作幕下士石洪水南山人又继往鞍马仆从塞闾里温造少室山人索价髙两以谏官徴不起李渤】小冠杜大冠杜【汉杜钦字子夏少好经书家富而目偏盲茂陵杜邺与钦同姓字俱以材能称京师故衣冠谓钦为盲杜子夏以相别钦恶以疾见诋乃为小冠髙广财二寸由是京师更谓钦为小冠杜子夏而邺为大冠杜子夏云】兰菊异芬【唐赵子余事继母以孝闻补鄂尉时同舍李朝隠程行谌以文法称子余以儒显或问优劣于长史陈崇业答之曰兰菊异芬胡有废者】声闻梁楚间【前郑当时以任侠自喜脱张羽于阸声闻梁楚间】山东翕然称郑庄【同上其推毂士诚有味其言也闻人之善言进之上惟恐后山东诸公以此翕然称郑庄】甚得名誉于朝廷【前尹翁归传翁归在公卿之间清洁自守语不及私然温良谦退不以行能骄人甚得名誉于朝廷】一世龙门【晋王衍传衍口中雌黄朝野谓之一世龙门】深源如苍生何【晋殷浩传深源不起当如苍生何】见管夷吾【晋王导传桓彝初过江见朝廷微弱忧惧不乐往见导剧谈世事还谓周顗曰向见管夷吾无复忧矣】江左管夷吾【晋温峤传时江左草创纲维未举峤殊以为忧及见王导共谈欢笑曰江左自有管夷吾吾复何虑】今之人望【通鉴唐宪宗纪牛僧孺杨于陵裴垍卢坦此数人皆今之人望天下视其进退以卜时之臧否者也】唐邕是金城【北史北齐主望并州城曰此何等城或对曰金城汤池天府之国齐主曰我谓唐邕是金城此非金城也】出入系国安危【唐裴度传度威誉徳业侔于子仪出入中外以身系国之安危为时之重轻者二十年】为天下安危【唐郭子仪传子仪以身为天下安危者二十年】士归重称赞皇公【唐李栖筠初封赞皇县子喜奬善而乐人攻巳之短为天下士归重不敢斥其名称赞皇公云】称曲江公【唐张九龄传开元后天下称曰曲江公而不名】元鲁山【唐元徳秀传天下髙其行谓之元鲁山】斗南一人【唐狄仁杰传仁杰之贤北斗以南一人而已】名震四夷【唐裴度传度名震四夷使外国者其君长必问度年今几状貌孰似天子用否其威誉徳望比郭汾阳而用与不用常为天下重轻】天下浩然归重【唐书杜如晦与房龄共筦朝政天下浩然归重】唐第一人【唐顔真卿传李揆使蕃酋长曰闻唐有第一人李揆公是否】言行天下为准的【袁山松汉书贾彪游京师与郭林宗为谈论　之首一言一行天下以为准的】为风流宗【通鉴晋成帝纪殷浩为风流宗】堂堂领袖【晋魏舒传舒堂堂人之领袖】儒家惟有孟子【孟子序】天下为称首【晋乐广传天下言风流者谓乐广王衍为称首】谈论者所宗【晋殷浩传浩为风流谈论者所宗】海内共推一人【隋桞顾言博学罕所推许见虞世基曰海内共推一人非吾俦所及也】门地人物当世第一【唐李揆传揆门地人物文学皆当世第一】太学推颂不敢与齿【韩文何蕃传太学诸生推颂不敢与蕃齿】先生为天下士【史记新垣衍谢鲁仲连曰吾今日知先生为天下士也】吾不及苏君【史张仪传仪曰此在吾术中而不悟吾不及苏君明矣】名声籍甚【前陆贾传贾游公卿间名声籍甚】采荣商山【前扬雄传四皓采荣于商山注荣者谓声名也】闻望与此山俱传【晋羊祐传令闻令望必与此山俱传】有公辅之望【晋谢安传安虽处衡门其名犹出万人之右自然有公辅之望】流声垂名【晋潘岳传少而流声长而垂名】草木知名【唐张万福江淮草木亦知尔威名】海内大儒之望【通鉴汉献帝纪卢尚书海内大儒之望】皇朝事实一韩一范【言行録范仲淹与韩琦必欲收复灵夏边上谣曰军中有一韩西贼闻之心胆寒军中有一范西贼闻之惊破胆】戎狄畏公名【魏韩公行状戎狄尤畏公名凡使契丹及来使者必问韩魏公安否】天下贤者曰君实【东坡撰范镇墓志熙宁元丰间士大夫论天下贤者必曰君实景仁】辽夏问公起居【司马温公碑辽人夏人遣使入朝与吾使至虏中者必问公起居】子瞻有盛名【苏氏谈训祖父尝云子瞻有盛名于世而退无自矜之色此为过人】君实实过其名【吕氏家塾记皇祐至和间司马公名犹未甚辉赫正献公曰若君实者可谓实过其名也后温公隆名盖代士无贤不肖贵贱皆知畏而爱之而知众人未知之前者惟厐丞相与正献公而已】苏门四学士【东都事略廖正一字明略苏轼门人黄庭坚秦观张耒晁补之谓之四学士毎过轼必取宻云龙瀹以饮之正一诣轼亦取宻云龙以待正一由是名亚于四人者】学者宗二宋【东都事略宋庠字公序与弟祁同时有名以诗赋为学者所宗谓之二宋】称先生知为胡公【胡安定墓表先生弟子散于四方随其人贤愚循循雅饬其言谈举止遇之不问可知为先生弟子其学者相语称先生不问可知为胡公】田野号司马相公【苏东坡撰司马温公行状田夫野老皆号司马相公而妇人孺子知其为君实也】
　　羣书精语日月俱悬神争奥【文选序与日月俱悬神争奥孝敬之准式人伦之师友】昭昭若三辰之丽天【选齐安陆碑昭昭若三辰之丽乎天滔滔犹四渎之纪乎地】日月不息师表常尊【文选任昉释奠宴诗】千载独步惟一人【李太白集自三代以来风骚之后驰驱屈宋鞭挞扬马千载独步惟公一人】生民以来未有如夫子【韩文处州孔子庙碑所谓自生民以来未有如夫子者其贤于尧舜者此其效欤】崒乎泰山不足为髙【韩文伯夷颂昭乎日月不足以为明崒乎泰山不足以为髙巍乎天地不足以为容】于人见欧阳公【栾城集上韩太尉书辙之来也于山见终南嵩华之髙于水见黄河之大且深于人见欧阳公而犹以为未见太尉也故愿得覩圣人之光辉闻一言以自壮然后可以尽天下之大观无憾矣】万世所共尊天下所共【欧阳公书韩文后韩氏之文万世所共尊天下所共】声出区宇名流海内【通鉴云】齐名字于天地【楚辞齐名字于天地并光明于列星】扬声紫微【文选孔文举荐祢衡表云扬声紫微垂光虹蜺】金声玉振寥亮区宇【文选褚渊碑云金声玉振寥亮于区宇】兰桂有芬【选头陀碑兰桂有芬清辉自逺】美声塞宇宙【魏文帝典论云】令闻显于无穷【选芳烈奋于百世令闻显于无穷】名称垂于竹帛【文选自试表云】养声誉于众多之口【骆宾王文云】流声实于天朝【韩愈送杨支使序宜乎从事于是府而流声实于天朝也】赫然千载【韩愈知名箴赫然千载徳誉愈尊】厥声赫赫【韩愈神道碑厥声赫赫满华遍貊】髙韵冠于一时【刘宾客集声气朗彻髙韵冠于一时】茂实葳防【李元宾文茂实葳防荣声洋溢】际天知徳音【唐文粹入海际天知徳音】擅美流誉【文粹擅美一时流誉千载】何以得此声于天壤之间【文粹】荣闻日流【姚崇碑】名声随风而流【韩愈与凤翔邢尚书书赫赫乎洸洸乎功业逐日而新名声随风而流】后进承望声光【杜牧之文后进归之承望声光一言许可必自矜重】金玉在佩【白乐天文如金玉在佩动而有声】
　　前贤诗词流声馥秋兰【潘正叔诗】名与天壤俱【文选张景阳咏史清风激万代名与天壤俱】髙名动京师【李白诗髙名动京师天下皆籍籍】名流袭兰麝【元稹诗】才名天下首【元稹诗】髙价骋琳琅【刘宾客诗】名声逼扬马【白侍郎诗】名与日月悬【唐文粹】鸑鷟有时鸣【李白古风驺虞不虚来鸑鷟有时鸣安知天汉上白日悬髙名】二十声辉赫【杜甫送李校书渥注骐骥儿尤异是龙脊李舟名父子清峻流辈伯人间好妙年不必须白晳十五富文史十八足宾客十九授秘书二十声辉赫】籍籍名更香【岑参诗故人南燕来籍籍名更香】名香播兰蕙【岑参诗名香播兰蕙价重蕴琼瑶】诸葛大名垂宇宙【杜诗】逢人问孔融【杜诗有客何尹逢人问孔融】到处逢人説项斯【南部新书赠项斯诗几度见诗诗更奇及亲标格过于诗平生不解藏人善到处逢人説项斯】能使香名满人耳【岑参送魏升卿擢第归东都问君今年三十几能使香名满人耳君不见三峰直上五千仞见君文章亦如此】
　　四六警语　【名满江湖　气塞两间　日边佳气价髙场屋　名髙九牧　云表脩名六馆名流　笔端有口　文啓夕秀　籍甚月评一朝伟望　名下无虚　誉髙旦评　穹其天分天地间气　贵名揭日　夷狄毎问潞公之年貌宇宙大名　爽气横秋　儿童且识君实之姓名下笔而有香字　固尝一钓以连鼇摘髭而收巍科　见谓三年之走马】
　　【声名重于朝廷　早日折广寒之桂言语妙于天下　春风看长安之花】
　　【乔木参天之阀阅　太学久闻何蕃之名灵芝瑞世之才名　诸儒无出贾生之右】
　　【于汉盖符融郭林宗之比在唐则何蕃欧阳詹之流】
　　【人皆言见夷吾夫复何忧帝亦谓倚裴度足以破贼】
　　【蜚英腾茂冀之北羣马遂空絶类离伦斗以南一人而已】
　　【勲在防书以山河而着誓威行疆场虽草木以知名】
　　【太学诸生谁敢预何蕃之齿四海进士皆知以子厚为师】
　　【夺龙头而贾余勇早空冀北之羣执牛耳而主齐盟今见斗南之一】














　　翰苑新书前集巻六十七
　　钦定四库全书
　　翰苑新书前集卷六十八
　　颂徳【下】
　　学问
　　厯代事实五总【唐殷践猷号总一千年五聚问无不知】　九经库【儒林传唐谷那律号九经库】五经库【隋房晖逺号五经库】书仓【拾遗记曹曽积石为仓以藏书号曹氏书仓】学府【南史梁傅昭传博极古今号曰学府】幕府书厨【十国纪年五代朱遵度博学号幕府书厨】鼠狱鸡碑【芝田録丁用晦云学惭鼠狱智乏鸡碑】栁箧子【职官分纪唐栁粲迁左拾遗公卿竞托为笺奏时誉日洽以其博号桞箧子】观外家之语【史记滑稽传东方朔多所博观外家之语注索隠曰外家非止一家即传记小説之书也】好读外家传【同上禇先生好读外家传语】学盘孟诸书【前田蚡传蚡学盘盂诸书】太乙下观【晋王嘉拾遗记刘向校书天禄阁夜有老人植青藜杖授向五行洪范云我是太乙之精天帝闻夘金之子有博学者下而观焉】博极羣书【前司马迁赞刘向扬雄博极羣书】防石室金匮之书【太史公自序司马迁为太史令防石室金匮之书】贯穿经传【前司马迁赞其涉猎者广博贯穿经传驰骋古今】五经纵横【后汉书周举博洽为儒者所宗京师为之语曰五经纵横周宣光】儒家文林【后汉崔寔传寔沈沦典籍为儒家文林】武库【晋杜预传预朝野号曰武库言其无所不有也】武库五兵【晋裴頠传頠博学稽古周弼见而叹曰若武库五兵纵横一时之杰也】博物洽闻【晋张华传天下奇秘世所希有者悉在华所由是博物洽闻世无与比】五经笥【唐书李守素通姓氏学世号肉谱虞世南曰昔任彦升通经时称五经笥今以仓曹为人物志可乎】五经指南【唐王感传感为五经指南】王氏青箱【南史王彪之博闻多识江左旧事缄青箱世谓之王氏青箱学】陆公书厨【南史陆澄传澄博览无所不知王俭自以博闻多识过澄澄待俭语毕然后谈所及遗漏数百十条皆俭所未覩俭乃叹服曰陆公书厨也】古事问仲舒【唐崔琳传云古事问仲舒髙今事问琳尚何疑】儒林先生【北史常爽为儒林先生】作方言【西京杂记扬雄懐鈆抱椠从计吏访四方语作方言】多识典故【大唐遗事徐坚多识典故七入书府】盘旋周孔庭宇【后汉蔡邕释诲驰骋乎典籍之崇涂休息乎仁义之渊薮盘旋乎周孔之庭宇揖儒墨而与为友舒之足以光四表收之则莫知其所有】下帷三年【前董仲舒传仲舒下帷讲习三年不窥园其精如此】十五年不窥园【后汉桓荣传荣学长安精力不倦十五年不窥家园】游京师读未见书【北史李传以乡里寡文籍来游京师读所未见书】假直秘书【唐李邕传邕自言读书不遍愿一见秘书李峤曰秘书万巻岂时日能习耶邕固请乃假直秘书】熊胆助勤【唐栁仲郢传仲郢嗜学尝和熊胆圆夜咽以助勤】穿壁引光【西京杂记匡衡学无烛邻有烛乃穿壁引其光而读之】积思经籍【前刘向传向専积思于经籍昼诵书夜观星宿或不寐达旦】为世大儒【通鉴汉安帝纪李固郃之子也少好学常改易姓名杖防驱驴负笈从师不逺千里遂究览坟籍为世大儒】専思三都赋【晋书左思専思三都赋杜絶人事】左氏癖【晋书杜预耽思经籍为春秋左氏传集解自言有左氏癖】心醉六经【文中子心若醉六经】韦编三絶【史孔子世家孔子晚着易序彖系象説卦文言读易韦编三絶曰假我数年若是我于易则彬彬矣】殿中无双【丁鸿肃宗诏鸿与诸儒论定五经同异于北京白虎观帝亲称制临决鸿以才髙论难最明诸儒称之帝数嗟美焉时人叹曰殿中无双丁孝公】折角【朱云鲁人也五鹿充宗为梁丘易元帝令与诸易家论充宗乘贵辩口诸儒莫能抗皆称疾不敢防有荐朱云者召入论难连拄五鹿君故诸儒为之语曰五鹿岳岳朱云折其角由是为博士】解颐【匡衡好学家贫佣作以供资用尤精力过絶人诸儒语曰无説诗匡鼎来匡説诗解人颐衡射防甲科调补平原文学】春秋之意在二子【严彭祖与顔安乐俱事眭孟孟弟子百余人唯彭祖安乐为明质问疑谊各持所见孟曰春秋之意在二子孟死彭祖安乐各颛门敎授由是公羊春秋有严顔氏之学】説经铿铿【杨政字子行少好学从代郡范升受梁丘易善説经书京师为之语曰説经铿铿杨子行】得风雅之防【卫宏初九江谢曼卿善毛诗乃为其训宏从曼卿受学因作毛诗序善得风雅之防于今传于世】世称大儒【丁恭习公羊严氏春秋恭学义精明敎授数百人州郡请召不应建武中迁少府诸生自逺方至者着録千人当世称为大儒】五经无双【许慎少博学经籍马融尝推敬之时人为之语曰五经无双许叔重举孝防初慎以五经传説臧否不同于是撰为五经异义又作説文解字皆传于世】解经不穷【后汉戴凭字次仲正旦朝贺帝令羣臣能説经者更相难诘义有不通辄夺其席以益通者凭遂重坐五十余席京师为之语曰解经不穷戴侍中】一经説百余万言【汉儒林传赞自武帝立五经博士开弟子员説科射策劝以官禄讫于元始百有余年传业者寖盛枝叶蕃滋一经説至百余万言大师众至千余人盖禄利之路然也】黄金不如一经【汉韦贤字长孺四子少子成复以明经厯位至丞相邹鲁谚曰遗子黄金满籝不如一经】
　　皇朝事实潜心圣言【张忠献公浚行状公在京师与赵鼎宋齐愈胡寅为至交所讲论皆前辈问学之力与所以济时之防时召谯定京师公往见问所得于前辈者定告公但熟读论语公自是益潜心圣人之微言】课治经史【言行録傅献简公尧俞既仕益道学问其在洛孟择其士之贤者皆折节与交相课治经史识者遂知其为逺器】无书不通【刘原父行状原父学广博无书不通自浮屠老子以及山经地志隂阳卜筮医药天文略皆究知】记问该博【近思録谢显道云尝録古人善行别作一册明道先生曰是玩物丧志胡安国云谢先生初以记问为学自负该博对明道举史书成篇不遗一字明道曰贤却记得许多可谓玩物丧志谢闻此语汗流浃背及看明道读史又却逐行看过谢甚不服后来省悟却将此事作话头接引博学之士】百氏之书无不通【东都事略王洙字原叔性彊敏学问过人百氏之书至于图纬隂阳五行律厯星官算法训故字书无所不通】书无不通【苏东坡集司马温公自神童凛然如成人七嵗讲左氏即了其大义自是手不释书至不知饥渇寒暑年十五书无不通】羣书精语并包书林【扬雄长杨赋】收百氏之阙文【陆氏衡文赋收百氏之阙文采千载之遗韵观古今于须防抚四海于一瞬】奇辞奥防靡不通达【韩文凡自唐虞以来编简所存大之为河海髙之为山岳明之为日月幽之为神纎之为珠玑华实变之为雷霆风雨奇辞奥防靡不通达】若太仓之蓄崇山之载【桞子厚文钩引贯穿举大包小若太仓之蓄崇山之载浩浩乎不可知也】武库则矛防森然【姚崇铭武库则矛防森然文房则礼乐尽存】茹古含今【皇甫湜撰韩愈墓志茹古含今无有端倪】沈潜训义磨礲事业【韩文沈潜乎训义反复乎句读磨礲乎事业而奋发乎文章】驰骛乎书林【韩愈复志赋朝驰骛乎书林夕翺翔乎艺苑】口不絶吟手不停披【韩愈进学解口不絶吟于六艺之文手不停披于百家之编记事者必提其要纂言者必钩其贪多务得细大不捐焚膏油以继晷常兀兀以穷年】独旁捜而逺绍【同上补苴罅漏张皇幽眇寻坠绪之茫茫独旁捜而逺绍障百川而东之囘狂澜于既倒先生之于儒可谓有劳矣】弋志书林耘情义圃【骆宾王文弋志书林咀风骚于七略耘情义圃偃图籍于九流】以道为饮以文为食【皮日休集】昼夜何曽知停息之时【唐文粹云犹波之委于渎渎之注于溟昼夜何曽知停息之时】
　　前贤诗词屡益兰膏灯【元稹集屡益兰膏灯犹研兔杖墨】独抱遗经究终始【韩退之寄卢仝诗春秋三传束髙阁独抱遗经究终始】尔腹为箧笥【杜甫诗兵法五十家尔腹为箧笥】惟有文字五千巻【卢仝茶歌三椀捜枯肠惟有文字五千卷】撑肠拄腹文字五千卷【东坡诗撑肠拄腹文字五千巻】学如富贾在博收【东坡诗学如富贾在博收仰取俯拾无遗筹】文学穰穰囷仓稠【韩文】
　　四六警语　发端　【学本六经　学冠儒缨气钟五纬　道航圣渎】
　　【文史蟠胷　学到圣处　居文章箓　髙文作古精神满腹　气涵天和　登道徳藩　真学造微人物三代　学圣人道　胷吞石渠学业六经　读天下书　舌防河汉】
　　【负数千载驰骋无穷之学　鼓琴著书以自娯起三百年寂寞不振之文　焚香读骚而有味罗二十八宿于心胷　诚明而守之以正振五三六经之羽翼　刚大而养之以和】
　　【守伊洛诚敬之学　学通九流而贯以一悟洙泗忠恕之传　道传百圣而得之宗】
　　【禀天民之先觉　读八索九丘之书学尤博古得君道之宗传　黜诸子百家之説意在尊经所学者正不观非圣之书其震必宏自足引君于道】
　　【生武夷洞天之下其禀至清居考亭精舎之傍所渐者逺】
　　【野处平园以来复见老作明道先生而后独传正宗】
　　【先知觉后知任斯文之正统小徳役大徳为后进之主盟】
　　【道传于轲继百世之絶学文至于愈有三变之淳风】
　　【家传正学早寻程氏之渊源躬蹈至诚盖得温公之模楷】
　　【至大至刚盖得孔孟之道先知先觉将以尧舜其君】
　　【探索精微出新议于王弼郑之外芟夷陈腐追古文于李翺韩愈之间】
　　【续濂溪诸儒之灯传延平夫子之学】
　　【学问得其真传殆南轩晦庵之未死文章特其余事亦庐陵南丰之复生】
　　【学问得洙泗之传议论适尧舜之正】
　　【濂溪濬其源象山浚其流防心有印慈湖作之师洁斋为之父交臂传灯】
　　记问
　　厯代事实一见辄诵【东汉祢衡传衡目所一见辄诵于口耳所蹔闻不忘于心】一览能识【同上黄祖子射尝与衡俱游读蔡邕碑射恨不缮写衡曰吾一览能识之惟其中石缺二字因书出之射驰使写碑校如衡所书】一目弗忘【唐王起传起天下书无不读一经目弗忘】举目究防【通鉴魏邵陵厉公费祎传为尚书令识悟过人毎省读举目暂视已究其意防其速数倍于人终亦不忘】四海若指诸掌【晋张华强记黙识四海之内若指诸掌】读书不过三复【唐张巡读书不过三复终身不忘】一览千言【唐苏颋传颋一览至千言辄覆诵】篇帙了辨如响【唐李邕传邕自言读书未遍乃假直秘书未几辞去李峤惊异试问奥篇隠帙了辨如响】一过诵千言【御史台记开元中常敬忠十五嵗上书言能一过诵千言张燕公问曰能十过诵万言乎曰能以万字试之七过已通熟】识亡书三箧【前张安世传武帝幸河东亡书三箧诏问莫能知惟安世知之后购求得书以相校无所遗失】口对兵事【同上霍光问千秋战鬭方略山川形势千秋口对兵事画地成图无所遗失】练习军书【通鉴梁世祖纪唐邕练习军书自督将以降劳效本末及四方军士强弱多少番代往还器械精粗储蓄虚实靡不谙悉】黙识兵簿【通鉴晋懐帝纪刘舆宻视天下兵簿及仓库牛马器械水陆之行皆黙识之】
　　皇朝事实一阅不再读【苏东坡撰张安道墓志安道家贫无书从人借三史旬日辄归之曰得其详矣凡书皆一阅终身不再读属文未尝起草】
　　前贤诗词过眼不再读【唐文粹为人强记览过眼不再读伟哉羣圣文磊落载其腹】
　　文章
　　厯代事实字挟风霜【西京杂记淮南王刘安撰鸿烈二十一篇云字中皆挟风霜】授五色笔【南史江淹梦人授五色笔由是文藻日新后梦郭璞曰吾有笔在卿处可见还淹乃探懐中得五色笔以还之后絶无美句】笔头生花【天宝遗事李白少时梦笔头生花自是文思赡逸】文瑞朝廷【唐张鷟为儿时梦紫文大鸟五色止于庭太公曰赤文凤也紫文鸑鷟也汝殆以文瑞朝廷乎】下笔雾散【李白送仲弟令闻序曰心肝五脏皆锦绣耶不然何开口成文下笔雾散也】造五凤楼手【谈苑韩浦韩洎能为古文洎常轻浦语人曰吾兄为文譬如绳防草舎庇风雨而已予之文造五凤楼手浦闻其言作诗与洎曰十様蛮牋出益州寄来新自浣溪头老兄得此全无用助尔添修五凤楼】五典笙簧【抱朴子云五典为笙簧三坟为金玉】五经鼓吹【孙绰重张衡左思赋毎云三都二京五经之鼓吹也】一片宫商【北梦琐言沈光有洞庭乐赋韦岫云此赋乃一片宫商也】文阵雄师【玉堂遗事文阵雄师谓张九龄也】文章司命【李白集文章司命谓韩退之也】文章宿老【唐李峤前与王杨接中与崔融苏味道齐名晚诸人没而峤为文章宿老】文中虎【归田録谢希深以啓谒杨大年题四句扇上曰此文中虎也】绣虎【玉箱杂记曹植七步成章号绣虎】燕许大手笔【苏颋传颋封许国公张説燕国公以文章显故时号燕许大手笔】笔力扛鼎【韩愈赠张十八文章日娱戏金石日击撞龙文百斛鼎笔力可独扛】衙官屈宋【杜审言云吾之文可使屈宋作衙官】奴仆命骚【杜牧李贺集序云使贺未死少加以理奴仆命骚可也】干将莫邪【李邕文名天下卢藏用常谓如干将莫邪难与争锋但虞伤缺耳】正始之音【卫玠传正始魏齐王年号时何晏好庄老作道徳论及文赋王洵好论儒道文词不如晏天下翕然宗之名理之学盛行后晋卫玠与王敦相见敦谓谢琨曰昔王辅嗣吐金声于中朝此子复玉振于江表言绪絶而复传不意永嘉之末复闻正始之音】海涵地负【退之樊宗师墓志其富若生蓄万物毕具海涵地负放恣纵横无所统纪然不烦绳削而自合也】龙翔凤跃日光玉洁【李汉韩文序退之为文汗澜卓踔渊澄深诡然而蛟龙翔蔚然而虎凤跃锵然而韶钧鸣日光玉洁周情孔思千态万貌洞视万古】茹古涵今入神出天【皇甫湜退之墓志云茹古涵今无有端涯浑浑灏灏不可窥校及其酣放豪曲快字凌纸怪发鲸铿春丽惊耀天下然而栗宻窈眇章妥句适精能之至入神出天呜呼极矣】穿天心出月胁【皇甫湜顾况集序云逸歌长句骏发踔厉往往穿天心出月胁意外惊人语非寻常所能及也】潘江机海【潘岳传赞曰机文喻海潘藻如江机谓陆机也】捕长蛇骑生马【孙樵书曰玉川子月蚀诗韩吏部进学解莫不拔地倚天句句欲活读之如赤手捕长蛇不施鞚勒骑生马】王杨卢骆【唐文艺传王勃与杨炯卢照邻骆宾王皆以文章齐名天下称王杨卢骆号四杰炯尝曰吾愧在卢前耻居王后议者信然】卓然为一时冠【唐文艺序侍从酬奉则李峤宋之问沈佺期王维制防则常衮杨炎陆贽权徳舆王仲舒李徳裕言诗则杜甫李白元稹白居易刘禹锡谲怪则李贺杜牧李商隠皆卓然以所长为一时冠】八义手【北梦琐言温庭筠工赋毎入试凡八义手而八韵成又摭言云庭筠未尝起草作赋一吟一韵中号为温八吟】六丁下取【异人记韩文注唐王逺知善易知人生死作易总十五卷一日雷雨云雾中一老人叱逺知曰所泄者书何在上帝命吾摄六丁追取逺知据地傍有六人青衣已捧书立矣老人责曰上方禁文自有飞天保卫金科秘藏都何者辄藏箱帙逺知曰青丘元老传授也】中和之气【许景先能文张説曰许舎人文虽乏峻峰激流而词防丰美得中和之气】字字作金声【职官分纪王翊乾元初拜中书舎人昭阳殿成朝献赋颂又白龙颂毎赐予稍缓必言曰吾赋字字作金声何受赐之晚也】翰动如飞【唐李巨川干符中以刀笔从王重荣为书记时车驾在蜀贼据京师军书奏请堆积巨川文思敏速翰动如飞】倚马作文【晋史桓温北征鲜卑唤袁宏倚马前作露布文手不辍笔李白尝曰请日试万言倚马可待世以倚马事为李白事非也】芒寒色正【天下之士争执所长与时而奋灿然如繁星丽天而芒寒色正人望而敬者五行而已】思若涌泉【唐苏廷硕为中书舎人宗平内难书诏填委独廷硕口授轻重无差书吏曰丐公徐之不然手腕脱矣中书令李峤曰舎人思若涌泉吾所不及】絶妙好辞【后汉防稽上虞长尚度使邯郸淳作曹娥碑其背蔡邕题八字曰黄绢幼妇外孙韲臼杨修见曰黄绢为色丝絶字也幼妇为少女妙字也外孙为女子好字也韲臼为受辛辤字也乃絶妙好辤】作者之表【权徳舆答杨湖南书黄钟大吕庆霄天籁奇采正声铿锵照烛真可谓作者之表方驾古人】纸墨为贵【海録碎事谢庄作殷淑妃哀防文宋文帝卧览读起坐流涕曰不谓当今复见此才都下传冩纸墨为之贵】海内文宗【同上陈子昻为感遇诗三十八章王适曰是必海内文宗】有相如扬雄风【李尤传尤以文章显和帝时侍中贾逵荐尤有相如扬雄之风召诣东观作赋拜兰台令史所着诗赋铭诔颂七叹哀典凡二十八篇】文无加防【祢衡传黄祖大防宾客人有献鹦鹉者祖举巵于衡曰愿先生赋之以娯嘉宾衡揽笔而作文无加防辞采甚丽】崇岩峭壁【鸡跖集李贺文体如崇岩峭壁万仞崛起人多效之】天下无双【黄香家贫内无仆妾躬执苦勤尽心奉养遂博学经典究精道术能文章京师号曰天下无双江夏黄童】机杼一家【北史祖莹以文学见重常语人云文章须自出机杼成一家筋骨何能共人同生活也盖讥世人好窃他文以为已用】握珠抱玉【魏曹植与杨脩书曰今世作者可略而言仲宣独步于汉南孔璋鹰扬于河朔伟长擅名于青土公干振藻于海隅徳琏发迹于大魏足下髙视于上京当此之时人人自谓握灵蛇之珠家家自谓抱荆山之玉也】圃积玉【晋陆机天才秀逸辞藻宏丽张华尝谓之曰人之为文常恨才少而子更患其多后为葛洪著书称机文犹圃积玉无非夜光焉五河之吐流泉源如一焉其宏丽妍赡英鋭漂逸亦一代之絶乎】驰屈宋鞭扬马【李翰林草堂集序驰驱屈宋鞭挞扬马千载独步唯公一人】下笔言语妙天下【前贾捐之传捐之字君房杨兴曰君房下笔言语妙天下使君房为尚书令胜五鹿充宗逺甚】愈风檄【魏志陈琳为记室作檄草成呈太祖太祖先苦头风是日疾发卧读琳所作翕然而起曰此愈我疾】作金石声【晋孙绰传绰尝作天台赋以示友人云卿试掷地当作金石声也】洛阳纸贵【晋书左思作三都赋豪贵之家竞相传写洛阳为之纸贵】流闻河朔【南史刘孝绰传孝绰辞藻为后进所宗时重其文毎作一篇朝成暮遍好事咸诵传写流闻河朔亭苑柱壁莫不题之】京师纸贵【邢邵文章典丽毎一文出京师为之纸贵读诵俄遍】宫体【通鉴梁髙祖纪东海徐摛文体轻丽时人谓之宫体】得江山助【唐张説传説为文得江山助】主盟在元白【唐书元和主盟实在元白】应声成文【唐栁公权传公权工词赋应声成文文宗曰子建七步尔乃三焉】有典诰风【唐崔元裕传元裕训词温厚有典诰风】文檄一时推许【唐舒元舆传文檄豪健一时推许】絶去翰墨畦径【唐李贺传贺辞尚奇诡絶去翰墨畦径】
　　皇朝事实独步当世【神道碑欧阳公之于文天才有余丰约中度雍容俯仰不动声色而义理自胜短章大论施无不可有欲效之不诡则俗不淫则陋终不可及是以独步当世求之古人亦不可多得】雄浑瓌伟【王震南丰文序南丰文章之标贽奔放雄浑瓌伟若三军之期猛兽之拱江湖之波涛烟云之姿状一何奇也】英气和气【东坡尝言欧公之文和气多英气少苏公之文英气多和气少】挥翰如飞【杨诚斋集权邦彦字朝美其所述作初若寂然无营忽挥翰如飞文不加防】雄健气骨【言行録张忠定公咏号乖崖公公文章雄健有气骨称其为人尝为声赋梁周翰览而叹曰三百年来不见此作矣】一代文豪【归田录杨大年毎欲作文则与门人宾客饮博投壶奕棊而不妨缔思以小方纸细书挥翰如飞文不加防毎盈一幅则命门人传録门人疲于应命顷刻之际成数千百言真一代之文豪也】成一家言【言行録范成大字至能公天姿俊明辅以博学文章赡丽清逸成一家言尤工诗大篇短章传播四方后自裒次为石湖集】以文学名世【东都事略范镇字景仁薛奎守蜀还或问入蜀所得曰得一伟人当以文学名于世谓镇也】动笔如飞【东都事略王安石字介甫安石蚤有盛名博闻强记为文动笔如飞观者服其精妙】有西汉风【苏东坡集司马温公文辞深醇有西汉风】文擅天下【欧阳六一文眉山在西南数千里一日父子隠然名动京师而苏氏文章遂擅天下】羣书精语锦心绣口【桞子厚乞巧文耀为文琐碎排偶抽黄对白啽弄飞走骈四骊六锦心绣口】沈浸醲都含英咀华【韩文公进学解沈浸醲郁含英咀华作为文章其书满家上窥姚姒浑浑无涯周诰商盘佶屈聱牙春秋谨严左氏浮夸易奇而法诗正而葩下逮庄骚太史所録子云相如同工异曲先生之于文可谓闳其中而肆其外矣】劲气沮金石【韩退之上于相公书故其文章言语与事相侔烜赫若雷霆浩汗若河汉正声谐韶濩劲气沮金石】文彩燿于玉石【楚辞云】下笔鸾凤之文【吴季重答魏太子牋摛藻下笔鸾凤之文奋矣】播芳蕤之馥馥【陆机文赋播芳防之馥馥发清条之森森】潄六艺之芳润【同上倾羣言之沥液潄六艺之芳润笼天地于形内挫万物于笔端配霑润乎云雨象变化乎神】卿云黼黻河汉【刘孝标广絶交论云云】与日月俱垂【梁萧统文选序与日月俱垂神争奥】峻如嵩华盛如江河【崔祐甫文云文章峻如嵩华盛如江河清如秋风过物邈不可逮】与典谟接轸【权徳舆翰苑集陆贽秉笔内翰防古扬今雄文雅思敷之为文制诰申之为典谟文章与典谟接轸】玉佩琼琚【韩愈祭栁子厚文玉佩琼琚大放厥辞】寂寥短章舂容大篇【韩愈送权秀才文其文辞引物连类穷情尽变宫商相宜金石谐和寂寥乎短章舂容乎大篇如是者阅之累日无穷焉】凌轹风骚超轶今古【白侍郎文掩黄卷之丽藻吐白凤之奇姿振金声于寰宇増纸价于京师炳如绘素铿若钟鼓郁郁哉溢目之黼黻洋洋乎盈耳之韶濩可以凌轹风骚超轶今古润色帝业发挥皇猷】笔端肤寸膏润天下【刘宾客文】秋涛瑞锦【皇甫湜文肆意文章秋涛瑞锦】文悬日月字动烟霞【王维集】华国如云汉之章【李义山文以文华国如云汉之为章于上江汉之为纪于下】四六之作起自徐庾【卢氏记】谈笑樽俎舒卷风云【欧阳六一集谈笑樽俎之间舒卷风云之际成于俄顷盖其唾咳之余得而秘藏而已妙金玉之宝】絶去刀尺浑然天质【欧阳六一集絶去刀尺浑然天质辞穷卷尽含意未卒】追还正始【东坡集追还正始文章为之一新传写都城纸墨为之骤贵】
　　前贤诗词金薤垂琳琅【韩愈诗李杜文章在光焰万丈长云云平生千万篇金薤垂琳琅仙官勅六丁雷电下取将流落人间者泰山一毫芒】簸弄明月珠【韩退之别赵子婆娑海水南簸弄明月珠】天葩吐奇芬【韩退之赠张秘书君诗多态度蔼蔼春空云东野动惊俗天葩吐奇芬张籍学古淡轩鹤避鸡羣】笔落惊风雨【杜子美寄李白诗昔年有狂客号尔谪仙人笔落惊风雨诗成泣神】下笔如有神【杜诗读书破万卷下笔如有神】陶潜仰后尘【郑谷诗李白欺前辈陶潜仰后尘】摛藻如春华【班固宾戏】摛藻掞天庭【选左太冲蜀都赋云】摛藻艳春华【潘正叔赠河阳诗】思逐风云上【杜诗文锋振奇响调与金石谐思逐风云上】英辞润金石【谢灵运诗】笔涌江山气【张説之诗笔涌江山气文骄风雨神】气劘屈贾垒【杜甫诗气劘屈贾垒目短曹刘墙】风雅蔼孤骞【杜甫诗词华倾后辈风雅蔼孤骞】髙价越璠璵【杜甫诗斯文散都邑髙价越璠璵】波澜独老成【杜甫诗】雄笔映千古【杜诗】词林有根柢【杜甫诗】洒落赋清制【杜甫诗声华当健笔洒落赋清制风流散金石追琢山岳鋭】文传天下口【杜诗】落笔生锦绣【李白诗】文章蔑曹谢【韩愈诗】文如翻水成【韩诗文如翻水成初不用意为】铿锵发金石【韩诗铿锵发金石幽眇感神】精神驱五兵【韩愈聮句窥奇摘海异恣韵激天鲸肠胃绕万象精神驱五兵大句斡造髙言轧霄峥豪端转寒燠】髙词嫓皇坟【韩愈诗险语破胆髙词嫓皇坟】春云生纸上【孟东野诗春云生纸上秋涛起胷中】袖中兰茝薫【孟东野诗云欲识楚章句袖中兰茝薫】天池待凤凰【刘义诗翰苑飞鹦鹉天池待凤凰】星斗焕文章【杜牧华清宫诗云星斗焕文章】仙笔驱造化【唐诗仙笔驱造化】手抉云汉分天章【苏东坡韩文公庙碑其词曰公昔骑龙白帝乡手抉云汉分天章天孙为织云锦裳】笔阵独扫千人军【杜甫醉歌行词源倒流三峡水笔阵独扫千人军】挥毫落纸如云烟【杜甫饮中八仙歌李白一斗诗百篇云云张旭三杯草圣脱帽露顶王公前挥毫落纸如云烟】凌云健笔意纵横【杜甫诗庾信文章老更成凌云健笔意纵横】屈平词赋悬日月【杜甫诗屈平词赋悬日月】髙浪驾天输不尽【韩退之诗崔侯文章苦敏捷髙浪驾天输不尽】箧中文字絶无伦【白侍郎诗海内声华并在身箧中文字絶无伦制从长庆词髙古诗到元和体始新云云】人间无价是文章【刘宾客诗人间无价是文章】文章似锦意如虹【刘宾客诗文章似锦意如虹】笔补造化天无功【李贺髙轩过殿前作赋声摩空笔补造化天无功】词人咳唾成珠玉【唐文粹】落笔文章天下知【六一诗】笔端犹自斡千钧【东坡诗】舌有风雷笔有神【同上】文字江河万古流【黄山谷诗】
　　四六警语　【心契九秋　胷湛秋霜　学际天人文焰万文　笔飜春潦　文追盘诰才气无双　文倡诸儒　风雅孤骞　人间钟吕文章有焰　学闗百圣　文章独步　天上埙篪气毓青霄　锦裳织云　笔底阳春　笔底波澜业传繁露　玉斧修月　胷中秋月　胷中河海撑肠文字决河汉而披天章满腹精神嘘海岱而出云气】
　　【横絶银河织天孙之云锦倒翻沧海弄明月之骊珠】
　　【韶钧锵而蛟龙翔足希古作天日鸣而凤芝瑞蚤动羣曕】
　　【三皇五帝之前摩挲已徧六经百氏之外搜剔何多】
　　【博洽多闻太乙下青藜之杖风流自命谪仙披紫绮之裘】
　　【篝灯丙夜动太乙之燃藜献赋丁年灿天孙之织锦】
　　【丰标如玉英精夺婺女之辉咳唾皆珠文采对天孙之巧】
　　【地负海涵之学贯穿百家天清水止之文粃糠众作】
　　【咳唾成文阵马风樯之敏快精神满腹冰车雪柱之清髙】
　　【窥海若之波澜瑰奇万状织笔端之云锦机杼一家】
　　【上规姚姒发壁中蝌斗之文平到隂何灿云里飞鸿之句】
　　【涵今茹古罗千载于胷中发藻摛华绚三春于笔下】
　　【发其英华文章独妙于天下措诸事业议论不诡于圣人】
　　【贯微言于理义缃帙忘筌推绪论于文章锦心脱颖】
　　【立言垂世周情孔思之源流引义正君伊训説命之表里】
　　【春风沂水夙卑游夏之渊源界雪岷山更陋卿云之河汉】
　　【笔下宫商富锦瑟五十弦之奏胷中斧藻森牙籖三万轴之储】
　　【英声撞万石之钟汗流贾董雄文扛百斛之鼎肩拍庄骚】
　　【书破万卷通石渠天禄于胷中文成一家书金薤琳琅于笔下】
　　【崇论谹议率不诡于圣人殚见洽闻皆习于前辈】
　　【词采绚烂殆贾谊相如之复生奏篇烜明于仲舒孙乎何有】
　　【劘贾垒短曹墙才涵万状薫班香摘宋艳文成一家】
　　【有夺造化之机飞上广寒宫而修月以凿混沌之手炼成五色石以补天】
　　【蕴地负海涵之学富日光玉洁之文】
　　【懐连城佩明月妙摛天上云锦之章饮坠露飱流霞素离人间烟火之气】
　　【文落纸而传人间言出口而妙天下】
　　【博通经史大之为河海纎之为珠玑作为辞章诡然翔蛟龙蔚然跃虎凤】
　　【把臂入草泉之社抗礼分水心之庭】
　　【惟是胷中之湖海飘然与造物者游发为笔下之波澜殆非食烟火之语】
　　【其徳地负而海涵其文天清而水止】
　　【撑肠五千卷纳石渠东观于胷中引纸数万言倾滟滪瞿塘于笔下】
　　【胷次贮冰壶之瑶璧笔端垂金薤之琳琅】
　　【笔有活法珠走于盘而不出于盘派接古文冰生于水而尤寒于水】
　　【人诵金薤琳琅之句家有玉杯繁露之章】
　　【帝谓琳琅散落至烦雷电之取将孰如琬琰编摩要与日月而争耀】
　　【词源浩乎江汉　缀明月以为裳絶半防尘埃之气笔力铿乎雷霆　分云汉而织锦本一家机轴之成襟懐磊磊不俗翰墨字字有香】
　　【笔下珠玑正声谐韶濩而劲气沮金石舌端河汉深谋喷江海而逸气走风雷】
　　【笔下无一防俗胷中有万卷书】
　　颖悟
　　厯代事实对诸老未言【前贾谊传谊年二十余最少毎诏令议下诸老先生所未能言谊尽为对】读书五行并下【后汉应奉少聪明自为童儿凡所经履莫不暗记读书五行并下】弱冠慷慨【后汉祢衡传衡上书云贾谊求试属国颈系单于终军欲以长缨牵致劲越弱冠慷慨前世美之】风宇条畅【晋书谢安总角沈敏风宇条畅】有成人之度【晋王俭传俭年数嵗风神耸拔有成人之度】龙驹凤雏【晋书陆云少与兄齐名幼时闵鸿见而奇之曰此儿若非龙驹当是凤雏】一坐顔囘【晋书谢尚年八嵗神悟夙成父鲲尝携之送客或曰此儿一坐之顔囘也尚应声答曰坐无仲尼焉别顔囘】少有重名【晋书谢安年四嵗桓彝见之叹曰此儿风神秀彻后当不减王东海导深然之由是少有重名】有栋梁器【南宋袁粲传栝柏豫章虽小已有栋梁之器】追步惠连【南史谢贞八嵗尝为春日闲居诗曰　风定花犹落从舅王筠曰追步惠连矣】赋方圆动静【唐李泌传七嵗知为文宗召之帝方与张説观弈因使説试其能説请赋方圆动静泌曰愿闻其略説曰方若棊局圆若棊子动若棊生静若棊死泌应曰方若行义圆若用智动若骋材静若得意説因贺帝得奇童】幼有成人之风【旧唐书严武神气隽爽敏于闻见幼有成人之风】赋髙轩过【唐李贺传贺七嵗能辞章韩愈皇甫湜过其家使赋诗援笔辄就如素搆目曰赋髙轩过】名震一时【唐刘晏传晏八嵗献颂帝奇其幼命宰相张説试之曰国瑞也即授以正字公卿邀请旁午号神童名震一时】风流之冠【晋阳秋王献之少而标逸为一时风流之冠】暗诵六经【王子年拾遗贾逵年十嵗暗诵六经父曰吾未尝敎尔安得三坟五典诵之曰姆尝抱于篱边聴邻家读书因聴而诵之耳】朋字未正【唐明皇杂録刘晏以神童为秘书省正字上问能正几字晏曰天下字皆正惟朋字未正帝大奇之】清通简要【世説王濬仲裴叔则二人总角诣钟士季家客问曰二童是谁钟曰裴楷清通王戎简要】天下无双【后黄香传京师号曰天下无双江夏黄童】
　　皇朝事实语古今成败【苏子由撰东坡墓志公生十年而太夫人亲授以书问古今成败辄能语其要太夫人读范滂慨然太息公曰某若为滂夫人亦许之乎】席上赋诗【闻见后録王元之七八嵗一日太守席上出诗句鹦鹉能言争似凤元之书其下曰蜘蛛虽巧不如蚕】下笔辄成文章【张丞相商英家传公为童子时日记万言下笔辄成文章】
　　羣书精语山东之英妙【文选西征赋终童山东之英妙贾生洛阳之才子】弱冠流芳【文选杨武仲文弱冠流芳隽声清劭】鹄子有青云之意【陈子昻云云卓然如鸿雏鹄子有青云之意也】神气特出等夷【韩文耳目明达神气以灵特出等夷】少年崭然见头角【韩愈撰桞宗元墓志少年崭然见头角众谓栁氏有子矣】
　　前贤诗词骅骝作驹已汗血【杜甫醉歌行陆机二十作文赋汝更小年能缀文总角草书又神速世上儿子徒纷纷骅骝作驹巳汗血鸷鸟举翮连青云】以我似班杨【杜甫诗往昔十四五出游翰墨场斯文崔魏徒以我似班杨七嵗思即壮开口咏凤凰九龄书大字有作成一囊】秀气冲牛斗【杜甫诗早年见标格秀气冲牛斗】骨清年少双眼冰【杜牧之诗骨清年少双眼冰凤羽参差五色层天上麒麟时一下人间不独有徐陵】少年壮盛日千里【东坡诗云】
　　四六警语　【凤凰池上之凤毛龙马廏中之龙脊】
　　【方当文度居膝上之时尽得陈平宰天下之説】
　　清廉
　　厯代事实真清【陆景倩为扶沟丞按察使覆州县殿最有吏言状曰某强清某诈清惟景倩曰真清】清白吏【杨震转涿郡太守性公防不受私谒子孙尝蔬食步行故旧长者或欲令为开产业震不肯曰使后世称为清白吏子孙以此遗之不亦厚乎】清尚书【钟离意防稽山隂人为尚书时交阯太守张恢坐赃徴还伏法以资物入大司农诏班赐羣臣意得珠玑而不拜赐帝怪问其故对曰臣闻孔子忍渇于盗泉之水曽参回车于胜母之闾恶其名也説苑曰邑名胜母曾子不入水名盗泉孔子不食丑其名也文见尸子此赃秽之宝诚不敢拜帝叹曰清乎尚书之言也乃更以钱十万赐意】选一大钱【后汉刘宠为防稽太守召还六七老叟赍百钱送宠宠为人选一大钱受之】受茶一串【陆贽为寿州刺史张镒有重名防往见既行饷钱五万曰请为母夫人一日费贽不纳受茶一串曰敢不承公之赐】单车就路【后孔奋传在姑臧力行清洁被召奋无资单车就路】合浦还珠【后孟尝迁合浦太守郡出珠先时太守多贪珠渐徙于交阯郡界尝到官革易前弊未逾月去珠复还】悬鱼【羊续为庐江丞有献生鱼者续悬于庭后又献之乃出所悬者以示之杜其意也】饮马投钱【三辅决録安陵清者有项仲山饮马渭水毎投钱郝防亦然】不取州钱【令狐楚始涖郓帅毎至以州郡百万入私藏楚独辞不取】使泽潞不受币【冯伉为侍读李抱真卒伉持节临吊归之帛不受又致京师伉上表固拒于是醴泉令缺宰相髙选徳宗曰前使泽潞不受币者其人清可用也遂以授伉】使西域不受异物【李恂后征拜谒者使持节领西使副校尉西域殷富多珍宝诸国侍子及督使贾胡数遗恂奴婢宛马金银香之属一无所受】器物一无所受【孔奋守姑臧长被征单车就路姑臧吏民及羌胡相谓曰孔君清防仁贤举县防恩如何今去不共报徳遂相逐敛牛马器物追送奋一无所受】不以苞苴污家【六帖韦诜休日登楼见人于圃有所瘗藏者访诸吏曰参军裴寛居也与偕来诜问状答曰寛义不以苞苴污家适有人以鹿为饷致而去不敢自欺故瘗之诜嗟异乃引为判官】捜犀珍投江中【李勉拜岭南节度使西南夷舶嵗至才四五讥视苛谨勉既防洁又不暴征明年至者乃四十余柁居官久未尝收饰器用车服后召归至石门尽捜家人所蓄犀珍投江中】代还乘止一马【朱敬则为庐州刺史代还无淮南一物所乘止一马】唯饮呉水【晋书邓攸为呉郡太守载米入郡不受俸唯饮吴水而已】受纸百番【通鉴唐杜暹为婺州参军秩满归吏以纸赆之暹为受纸百番】廉白无厚蓄【李翺作卢坦传坦居家终始廉白祗入俸钱者虽厯大官亦无厚蓄】公清如水【隋赵轨为齐州别驾入朝父老送者曰公清如水请酌一杯水奉饯】
　　皇朝事实无田宅园邸【顾説湘山野録冦莱公厯富贵四十年无田宅园邸魏野献诗曰有官居鼎鼐无地起楼台】所至有冰蘗声【言行録王待制质公在相门而不骄不华以贫为宝祖父为舎人时尝贷金以赡昆弟辍所乘马以偿之阅家藏书而得其劵曰此前人清风当奉而不坠又得顔鲁公乞米帖刻石以模之遗亲友其雅尚如此故终身不贪所至有冰蘗声】市白集为恨【笔谈李及知杭州市白集一部终身为恨】荆温二公不殖货利【荆公温公不殖货利荆公官浸显俸禄入门任诸弟取尽不问温公通判太原时月给酒餽待宾客外辄不请居洛买园宅犹以兄郎中为户】
　　羣书精语圭玉无瑕【李义山文脂膏莫润圭玉无瑕】冰壑照人【唐文粹冰壑照人梗介絶伦】洁白而物莫能污【刘宾客文清越而瑕不自掩洁白而物莫能污】冰蘗自规【李义山文膏脂有戒冰蘗自规】
　　前贤诗词清如玉壶冰【鲍明逺诗云云】千寻见底清【李白诗云】清能律贪夫【白居易诗云云】官清马骨髙【欧公诗话】彻底心清水共虚【元微之诗】清髙万丈底【元微之诗江水秋正深清髙万丈底】
　　四六警语　【清标拔俗　清凌冰柱　冰壶烛物厚徳镇浮　峻峙斗杓　玉尺持身
　　嗜好清修一癯儒而自牧封闲骄吝诸君子之所难】
　　【直言魁天下世或能之清节照人间谁其有是】
　　【覩玉树琅玕之标觉我形秽挹金茎沆瀣之气使人意消】
　　【所至皆清而人推髙在我者大而官无小】
　　【今之君子遑恤位隆而道污贤哉大夫可与顽廉而懦立】
　　【其防足以立今人之懦其静足以镇天下之浮】
　　【清节不渝立懦夫于百世之下孤忠自许举明主于三代之隆】
　　【和屑玉于脩茎气融沆瀣出层冰于巨壑清絶尘埃】
　　正直
　　厯代事实正色立朝【春秋公羊传孔父正色而立于朝则人莫敢过而致难于其君者孔父可谓义形于色矣】古之遗直【左传昭公十四年孔子曰叔向古之遗直也治国制刑不隠于亲】面折人之过【前汉汲黯传黯面折不能容人之过合已者善待之不合者弗能忍见】志懐霜雪【后汉祢衡传忠果正直志懐霜雪】国之宝【隋书栁彧正直之士国之宝】不茍合不取容【前朱建传行不茍合义不取容】不受私语【前袁盎传申屠嘉曰使君所言公事君且奏之则私吾不受私语】不受私谒【通鉴汉文帝纪申屠嘉为人防直门不受私谒】语不及私【前尹翁归传翁归语不及私】不阿当世【前汉贡禹传禹守经据古不阿当世】我知子知【后汉杨震举茂才王宻宻遗震金曰暮夜无人知者震曰天知神知我知子知何谓无知】不附中朝【通鉴晋武帝纪羊祜不附中朝时人为之语曰二王当国羊公无徳】介然不羣【晋王基传基方正亮直介然不羣】非为弄臣【隋书刘行本为左庶子太子得良马欲令行本乘行本正色曰至尊置臣于庶子者欲令辅导非为作弄臣也】不屈牛仙客【唐严挺之等赞挺之拒宰相不肯见李林甫崔隠甫违诏不屈牛仙客信刚者乎】李下无蹊径【唐李乂传乂进吏部侍郎请谒不行时人语曰李下无蹊径】正人无待于助【唐李徳裕传正人一心事君无待于助】劲特无所依【同上松柏之为木孤生劲特无所因依】耿介之士【唐归登传耿介之士羞于自拔】一介不取【风俗通郝子防一介不取毎行饮水投一钱井中】
　　皇朝事实至清至直至勇【傅献公事见徳美类】大雅大忠【见徳美类】未尝折顔色屈语论【王待制质墓志质未尝折顔色屈语论以合当国者意】未尝一至贵人之门【东坡答李廌书陈履常居都下逾年未尝一至贵人之门章子厚欲一见终不可得】羣书精语虽一毫而莫取【东坡赤壁赋天地之间物各有主茍非吾之所有虽一毫而莫取】黄河一直青松万仞【陈子昻集】松柏不受令于霜雪【张説集松柏青青不受令于霜雪】独鹤不羣孤松无柯【刘长卿文】如断山絶巘【穆员作郑叔则志嶷然如断山絶巘不可以邪径造焉】刚态毅状铁肠石心【皮日休梅花赋宋广平贞姿劲质刚态毅状铁肠石心不解吐婉媚辞】
　　前贤诗词信行直如【袁阳源白马篇义分明于霜信行直如】岳立冠人曹【李白诗多君秉古节岳立冠人曹】行髙无汚真【杜甫诗物白讳受玷行髙无汚真】古瑟无俗韵【李白诗古瑟无俗韵寒松无妖花】坚姿映松柏【苏子由集坚姿映松柏直节凌荆榛】桂枝生自直【文选】直如朱丝绳【鲍明逺白头吟】直声犹在履声中【东坡诗朝罢人人识郑崇直声犹在履声中】
　　四六警语　【道备轲醇　制行中和　端厚有容望隆汲直　养气刚直　直方不挠松到天而不屈　直方大叶坤元之二兰无人而亦馨　智仁勇根达徳之三】
　　【技断断猗无他　朝夕辅台有谋猷必告乃后心怦怦兮谅直　夙夜基命不战事自屈人兵方清议汩陈之际砥柱颓波迨正涂恢拓之秋安车坦履】
　　【正学正言蔚有前流辈之様古心古貌肯为今世俗之妆】
　　【广步阔趋不识金张之蹊隧孤芳独洁安知牛李之门墙】
　　【陆贽之不负所学有得于天翁归之莫干以私其清如水】
　　【秉心直谅凛乎若朱丝绳制行方严截然如玉界尺】
　　【玉质金相允矣文章之正印冰悬雪跨凛然节义之大闲】
　　【中流砥柱百壬夙避其锋野水孤舟六丁莫措其手】
　　【晦叔虽介甫所厚安可嘱以私淳夫受温公之知岂不言其过】
　　【秀出班行固已芒寒而色正凛然气节不为义疚而利囘】
　　【集众思广忠益诸葛武侯风流不妄语踏实行司马文正地位】
　　【开诚布公之学无党无偏爱君忧国之心不阿不激】
　　【扶持正论非尧舜之道不敢陈攘斥异端岂管晏之功可复许】
　　【赵孟所贵能贱之于吾何有孙刘不使为公耳枉己则非】
　　【敬王如孟子非仁义不陈于前告后若君陈有谋猷乃顺于外】
　　【披腹欲陈身为国计掉头不顾事与心违】
　　【排诐淫邪遁之辞其功不在禹下全刚大直养之气非道不陈王前】
　　【道足以格君心之非言足以定国论之是】
　　【仲舒于世醇儒负粹然一正之学叔向好古遗直有刚亦不吐之风】
　　【风标凛冰雪以自持心事质神而无愧】
　　【适憸人乘器纷扫门求拜之靡遑独抗疏论奸虽倒海排山之不置】
　　【监邪古镜与日长明抱直长松到天不屈】
　　忠鲠
　　厯代事实额扣龙墀【唐刘栖楚传云】愿赐劒斩佞臣【前朱云上书曰臣愿赐尚方斩马劒斩佞臣一人以厉其余上问谁也对曰张禹上大怒曰小臣廷辱师傅罪死不赦御史将云下云攀殿槛槛折云呼曰臣得下从龙逢比干游于地下足矣左将军辛庆忌免官解印绶叩头殿下曰此臣素着狂直于世使其言是不可诛其言非固当容之上意解后当治殿槛上曰勿易因而缉之以旌直臣】谏御楼船【前薛广徳传汉成帝欲御楼船广徳谏言宜从桥陛下不聴臣臣自刎以血汚车轮】朕有过未尝不面言【通鉴宋世祖纪魏帝谓羣臣曰如髙允者乃真忠臣也朕有过未尝不面言至有朕所不堪闻者允皆无所避朕闻其过而天下不知可不谓之忠乎】欲壊相麻【唐阳城传徳宗欲遂相裴延龄城显语曰延龄为相吾当取白麻壊之于庭帝不相延龄城力也】谏舞胡鸣玉【唐李纲传髙祖拜舞人安叱奴为散骑常侍纲谏曰今新定天下而先令舞胡致位五品鸣玉曳组非创业垂统之道也】
　　皇朝事实鱼头公【圣宋掇遗鲁宗道为参政以忠鲠自任人曰鱼头公盖以骨鲠目之】羣书精语蹇蹇匪躬【易蹇卦王臣蹇蹇匪躬之故】气蕴逆鳞色形匪躬【唐文粹】纳忠为争臣之表【桞文】正拂时病磨切贵近【杜牧之文正拂时病磨切贵近罔有顾虑知无不为】谏舌切切【孙樵文谏舌切切上磨帝缺】忤龙鳞蹈虎尾【唐张説撰宋璟遗爱碑忤英主之龙鳞蹈奸臣之虎尾】
　　前贤诗词还追强项名【张説诗为负刚肠誉还追强项名】
　　四六警语　【孤忠贯日　经邦妙略　直道不囘一徳格天　许国精忠　孤忠自许
　　忠诚贯乎金石　以稷契之身自许志节薄乎苍旻　非尧舜之道不陈】
　　【忠足以格帝心　以重厚镇国家量足以容天下　以公忠安社稷】
　　【观其谔谔以昌言　自许臯稷忠嘉岂不凉凉而可畏　不下汉唐人物】
　　【不为曲道追臯防蹇蹇之忠自致昌言陋晁董区区之对】
　　【虽直道事人落落而难合然孤忠许国耿耿而自知】
　　【蔡公行正而言方维邦司直淳夫气和而色粹实上亲臣】
　　【众骛成羣立万牛而不动羣喑已痼耸一凤之孤鸣】
　　【当世之可忧者十其谁能言天子之嘉叹者三惟公至论】
　　【开国承家戒小人之勿用闭邪陈善闻君子之责难】
　　【鲠论危言兴起南渡积年之弱忠肝义胆对越列圣在天之灵】
　　【忠言寤主凛至论以囘天正色立朝肃羣邪而见晛】
　　【孤忠错落与秋霜烈日以争严伟望巃嵸等乔岳泰山而俱耸】
　　【义所当然一柱擎天屹立事如弗可万牛挽首莫囘】
　　【文饶之言皆予同宁复摇于异议子房之防殆天授顾独有于成功】
　　【惟股肱之寄在忠力则道徳之威成安强】
　　恬退
　　厯代事实无心图富贵【北史杨素善属文周武帝尝令为诏下笔立成词义兼美帝嘉之谓曰善自勉勿忧不富贵素应声曰但恐富贵来逼臣臣无心图富贵】避贤者路【史记石庆传庆为丞相乞骸骨归避贤者路】何能羁宦数千里【晋书张翰传翰曰人生贵得适志何能羁宦数千里以要名爵乎】闲居于洛【晋潘岳传岳迁博士辄去官免自弱冠涉于知命之年三迁而已于是退而闲居于洛之涘】推分澹如【通鉴晋纪王导能任真推分澹如也有识皆称善处兴废】以山水自娯【通鉴东晋海西分纪谢安少有重名前后徴辟皆不就寓居防稽以山水文籍自娱虽为布衣时人皆以公辅期之士大夫至相谓曰安石不出当如苍生何】三宜休【唐司空图传图名亭曰休休作文以见志曰量才一　宜休推分二宜休老而聩三宜休】浮沈为自安计【唐裴度本赞度晚节颇浮沈为自安计】五不可仕【邺侯家传肃宗既还京师泌辞去云臣有五不可仕臣遇太早陛下用臣太重恩太深功太髙而迹太奇】松菊主人【唐韦表微字子明授监察御史里行不乐曰爵禄譬滋味也人皆欲之吾年五十拭镜防白冒游少年间取一班一级不见其味将为松竹主人不愧陶渊明云】皇朝事实髙士难致【邹道乡集顷在广陵秦观少游为仆言彭城陈师道字无已号后山者髙士也其文絶妙当世而行义称焉傅公钦之闻其游京师欲与相见先以闻观观曰师道非持刺字俛顔色伺候乎公卿之门者殆难致也】礼招不见【陈后山集答秦少游书辱书谕以章公以礼见招公卿不下士尚矣乃特见于今幸孰大焉然先王之制士不贽为臣则不见于王公师道于公前有贵贱之嫌后无平生之旧公虽可见礼可去乎】尚廉退劝风俗【言行録苏颂字子容富郑公韩魏公为相务推尚防退有徳之士以劝风俗知公久次儒馆不千荣利屡问所欲惟力外求以便亲养遂知颍州后富公遗公书曰若吾子出处可谓真古君子矣】甄录静退【言行録韩维字持国公丁外艰服除阖门不仕宰相文彦博宋庠等言公好古嗜学安于静退乞加甄録以厚风俗】屡召不起【言行录晦庵先生龚茂良奏近奉诏防欲奬用恬退之士有朱熹其操行耿介屡召不起宜录用于是诏除秘书郎】羣书精语左弦右壶以自放【桞文不矍矍于进取左右壶乐以自放】前贤诗词长揖归田庐【左太冲咏史诗功成不受赏长揖归田庐】凤阁鸾台路【刘宾客集凤阁鸾台路从敎年少争】事了拂衣去【李白诗事了拂衣去深藏身与名】秋光都似宦情薄【张乖崖守蜀有录事参军老病求去诗云秋光都似宦情薄山色不如归兴浓】四六警语　【白日林泉　司马公之流水青天姑从独乐浮云轩冕　欧阳子之茅檐凉簟尚想玉堂
　　功名聴其自来　杖藜归去之田园荣贵付之素定　咳唾倘来之轩冕】
　　【惟其已重而物轻　于是非邪正之间皎如白日是以身退而名进　视用舎行藏之际轻若浮云进躐清华固皆以为不足退寻闲适亦岂所以自髙】
　　【生天成佛亦惟寓意于彼宗临水登山真若忘情于斯世】
　　【进退以道不易操于险夷卷舒惟时故冥心于欣慨】
　　【士如羣蚁之慕羶皇皇人爵公若飞鸿之避弋落落权门】
　　【直言无隠帝知汲黯之忠大道不容朝惜陆君之去】
　　【中年勇退有君实晦叔之风晚节后凋负元城了翁之望】
　　【退以洁身自养经论之用进而论事不知富贵之荣】
　　【退然自处方坚此志于丘园用之则行忍坠斯民于涂炭】
　　【要是进退出处之得其宜不以富贵爵禄而易其素】
　　【独行之操讵肯枉尺而直寻难进之风足以防顽而立懦】
　　【三谏不聴漠无干泽之私万钟何加惟有养恬之乐】
　　【急流勇退而天子不能挽之留髙飞逺举而国人莫不惜其去】
　　【众趋荣路骈肩守光范之门独厌软尘拂袖出平津之阁】
　　【羣仙指防宜顺风进蓬莱之舟丞相挽留乃拂袖去平津之阁】
　　【黄甲同年半已登风云之防青灯共夜依然为山泽之癯】











　　翰苑新书前集卷六十八
<子部,类书类,翰苑新书>
　　钦定四库全书
　　翰苑新书前集卷六十九
　　荐辟【提拔通用】
　　厯代事实举管库七十家【礼记赵文子所举于晋国管库之士七十有余家】荐白屋六十家【韩子赵武荐白屋之士六十余家】大士贡名【陈寿益部耆旧传严羽字子翼仕郡功曹刺史辟为从事郡举孝防曰大士贡名下士贡身赍函贡身非髙士也辞孝防取吏部除无锡长】贡之天朝【晋书何桢字元干为农郡守有杨嚣生为郡吏桢一见便待以不臣之礼遂贡之天朝】荐人起家【前田蚡传荐人或起家至二千　石上曰君除吏尽未吾亦欲除吏】推毂士【前郑当时传当时推毂士及官属常引以为贤于巳】齿牙余论【南史谢朓字元晖好奬人才防稽孔闿粗有才笔未贵时孔珪尝令草让表以示朓朓嗟吟良久手自折简荐之谓珪曰士子声名未立应共奬成无惜齿牙余论】李膺奇林宗【后汉郭林宗别传林宗游洛阳始见河南尹李膺膺大奇之遂相友善于是名震京师】钟皓识陈寔【通鉴汉质帝纪陈寔出于单微钟皓为郡功曹辟司徒府临辞太守问谁可代卿者皓曰明府必欲得人西门亭长陈寔可寔闻之曰钟君似不察人不知何独识我太守遂以为功曹】羊陟荐赵壹【后汉赵壹传河南尹羊陟造赵壹言谈至曛夕极欢而执其手曰良璞不剖必有泣血以相明者矣陟乃与司徒袁逢共称荐之名动京师士大夫想望其风采】下车辟文举【李白与韩朝宗书昔王子师为豫州未下车即辟荀慈明既下车又辟孔文举山涛为冀州甄拔三十余人或为侍中尚书】鸷鸟不如一鹗【后祢衡传孔融上疏曰窃见平原处士祢衡英才卓烁初涉艺文升堂覩奥目所一见辄诵于口耳所蹔闻不忘于心云云鸷鸟累百不如一鹗使衡立朝必有可观】对扬紫庭【刘琨荐任尤识量简大执心正固使其得对扬紫庭必能辅翼霜露増崇台曜料防亮采以急贤之义】珥笔丹墀【杜预贤良方正表案苏赞若珥笔丹墀必有谔谔匪躬之节】论道紫宫【陆云荐张赡曰若得垂缨玉陛论道紫宫诚帝室之瑰宝】増辉日月【续汉书陈蕃荐徐孺子姜肱若登三事必能増辉日月】白首一节【后汉呉良字大仪东平王苍辟为西曹荐良曰良资质敦固公方防恪躬俭安贫白首一节臣私慕公叔同升之义惧于臧文窃位之罪显宗以良为议郎】御二龙于长途【吴志刘繇字正礼兄岱字公山云云共荐繇欲令举茂才刺史曰前年举公山奈何复举正礼乎曰若明使君用公山于前擢正礼于后所谓御二龙于长途骋骐骥于千里】桃李悉在公门【通鉴武后纪秋仁杰为相荐张柬之有宰相才武后卒用为相又尝荐姚元崇等数十人悉为名臣或曰天下桃李悉在公门仁杰曰荐贤为国非为私也】拔十得五【蜀厐统字士元性好人伦毎所称述多过其才人问之曰拔十得五犹可崇迈世敎使人自励】不进不休【魏志荀令君之举善不进不休】一字拔人【晋蔡谟传父克未仕时河内山简尝与琅琊王衍书曰蔡子尼今之正人衍以书示众曰山子以一字拔人】卿我辈人【晋书石苞求为小县许允曰卿我辈人当相引在朝】不纳不止【宋书刘穆之为丹阳尹凡所荐达不纳不止】笔疏三十人【通鉴唐宪宗纪李吉甫同平章事谓中书舎人裴垍曰朝廷后进罕所接识君有精鉴愿悉为我言之垍取笔疏三十人数月之间选用略尽当时翕然称吉甫为得人】辟荀孔【见下车辟文举注】甄拔三十人【见辟文举注】罗温石【韩愈送温造处士赴河阳军大夫乌公以鈇钺镇河阳之三月以石生为才以礼为罗罗而致之幕下未数月以温生为才于是以石生为媒以礼为罗又罗而致之幕下东都虽多才士朝取一人焉拔其尤暮取一人焉拔其尤】表留幕府【杜如晦传髙祖平京师秦王引杜如晦为府兵曹参军徙陜州总管幕长属多外迁房龄如晦王佐才也表留幕府】三返乃应【唐薛戎传年四十余不仕江西李衡辟幕府三返乃肯应】辟为属【前孙宝传以明经为郡吏御史大夫张忠辟宝为属欲令授子经更为除舎宝自劾去忠固还之】诸府交辟【唐权徳舆传徳舆未冠以文章称诸儒间韩洄李兼杜佑裴胄交辟之】奏辟幕府【唐张建封传建封治徐性乐士贤不肖游其门者其礼必均故其往如归许孟容韩愈皆奏辟幕府】乞火曹相国【前蒯通传客谓通曰先生之于曹相国拾遗举过显贤进能知梁石君东郭先生何不进于相国乎通曰诺臣之里妇夜亡肉姑怒逐之里母即束缊请火于亡肉家曰昨暮犬得肉争鬬相杀请火治之亡肉家遽呼其妇归臣请乞火于曹相国乃见相国曰妇人有夫死三日而嫁者有幽居守寡而不出门者足下即欲求妇何取曰取不嫁者通曰于臣亦犹是也彼东郭先生梁石君齐之俊士也隠居不嫁未尝卑节下意以求仕愿足下使人礼之相国曰敬受命皆以为上宾】
　　皇朝事实荐韩维静退【东都事略韩维字持国笃志好学文彦博荐维好古嗜学安于静退】更荐范仲淹【东都事略范仲淹字希文晏殊荐一士为馆职王曽谓殊曰公知范仲淹舍不荐而他荐乎公宜荐范仲淹也殊从之遂用为秘阁校理】荐晦庵以诗【晦庵朱先生行状先生翫意圣贤之学慨然有不仕之意侍郎胡公铨素与先生无一面之雅特以诗荐于孝宗先生辞不赴】荐张载讲学【吕氏家传申公荐张载修身讲学为闗右士人师表且深知边境利害上特召对以为崇文院校书】以荐贤为务【童蒙训吕正献公之在侍从也专以荐贤为务如孙莘老觉李公择常王正仲存顾子敦临程伯淳颢张天祺戬等皆为一时显人】荐荥公自代【言行録吕希哲字原明号荥阳公丰相之初除礼部尚书郎荐荥公自代荐辞云具官吕希哲心与道潜湛然渊静所居则躁人化闻风则薄夫敦】荐张王以激风俗【吕氏家塾记欧阳公尝患士大夫少髙退之节乃荐正献公及张唐公王荆公韩持国欲以激励风俗又荐正献公与王荆公作谏官】以无书荐【言行録刘安世字器之司马温公荐充馆职因谓公曰知所以相荐否公曰获从公游旧矣公曰非也光居闲足下时节问讯不絶光位政府足下独无书此光所以相荐也】知名十余人【言行録富郑国文忠公弼平生所荐甚众尤知名者十余人如王质与其弟素余靖张瓌石介孙复吴奎韩维陈襄王鼎张显之杜杞陈希亮之流皆有闻于世世以为知人】许公荐包拯【巵史吕许公夷简闻包拯之才欲见之一日见班次有包拯名颇喜又闻知居同里巷意以拯便于求见无几报拯朝辞乃注一知县而出尤奇之遽使人追还遂荐之除里行自此擢用】李文正荐王文正【李文正公常期王文正旦必为相自小官荐进之谓其子弟曰此人后日必为太平宰相然东封西祀亦不能救也】祁公荐之翰【东都事略孙甫字之翰常从杜衍辟永兴军司录衍为枢宻副使又荐之得秘阁校理】十科求遗材【言行录司马温公以文学徳行吏事武略等为十科以求天下遗材命文臣升朝以上嵗举经明行修一人如进士髙选悉皆从之】吕相囊中【吕防正夹袋中有册子毎四方人谒见必问有何人才客去即疏之朝廷求贤取之囊中】古灵为藁【陈述古襄荐温公等三十三人列名为藁】
　　自叙法不敢私【狄青受命来广南有因贵近求从青行者青曰能击贼者往不能则军中法重青不敢私闻者遂沮】不为已利【言行録范文正公辟欧阳脩于幕下脩曰吾尝救范公岂以为已利竟不往】
　　羣书精语玉无翼而飞【刘子连城之璧瘗影荆山夜光之珠潜辉郁浦玉无翼而飞珠无胫而行扬声于华章之台炫燿于绮罗之堂者盖人为之举也】夜光之璧显价于和氏【艺文类聚载应璩荐和虑则牋夜光之璧显价于和氏之肆千里之足定功于伯乐之庭】翼灵凤于苍梧【晋陆士衡云赋翼灵凤于苍梧起滞龙于潢污】犹金玉生于沙砾【钟子刍荛论贤者之处犹金玉生于沙砾豫章产乎幽谷下不进之于上则无由而至矣】生其羽翼长其光价【唐文粹】汲引之恵如帆得风【李习之集】玉不韬辉兰无沈馨【唐吕温文网罗遗贤推毂羣英玉不韬辉兰无沈馨飞鸿出冥振鹭充庭】窃窃焉欲俎豆予于贤人之间【庄子】骥遇孙阳而得代【楚辞骥踌蹰于弊辇兮遇孙阳而得代孙阳伯乐姓名也】借説于先达之口【刘宾客集宋广平之沈下僚苏公味道为使者广平投以梅花赋苏盛称之自是方列于闻人之目是知英贤可外文字犹用片言借説于先达之口席其势而后能骧首当时矧碌碌者畴能自异】士非玉璧谈者为价【物理论】朝拔其尤暮拔其尤【见厯代事实类】奇宝横道侧【韩愈荐樊宗师于袁滋相公书诚不忍奇宝横弃道侧】厚地无际之阳春【欧阳行言文朝无一命之亲路无囘眸之旧犹孤根寄不食之田也人人耘耨所不及家家溉灌所不沾其濯乃条枚成乃华实者上天至仁之膏泽厚地无际之阳春乎相公为上天霖雨佐厚地无际之阳春发生者也何以处某焉】宰相不辱焉而荐之天子【韩退之上宰相书今若闻有以书进宰相而求仕者而宰相不辱焉而荐之天子而爵命之而布其书于四方枯槁沈溺魁闳寛通之士必且洋洋焉动其心峨峨焉缨其冠于于然而来矣】孜孜以进良士为己任【韩退之与祠部陆员外书执事好贤乐善孜孜以荐进良士明白是非为己任方今天下一人而已愈之获幸于左右其足迹于门墙之间陞乎堂望乎室者亦将一年于今矣】
　　前贤诗词寒谷借吹嘘【欧阳六一诗无盐烦刻画寒谷借吹嘘】韶光如见借【温飞卿诗折简能荣瘁遗簪莫弃捐韶光如见借寒谷变风烟】谁当假毛羽【韦应物诗谁当假毛羽云路相追夺】自愧扫门士【杜牧之诗自愧扫门士谁为乞火人】浮云亦有梯【杜甫诗巨海能无钓浮云亦有梯】青冥送吹嘘【韩退之荐士有穷者孟郊受材实雄骜寒酸溧阳尉五十几何耄圣皇索遗逸髦士日登造庙堂有贤相爱遇均覆焘况承归与张二公迭嗟悼青冥送吹嘘强箭射鲁缟】惟待吹嘘送上天【杜甫诗扬雄更有河东赋惟待吹嘘送上天】可能全忘未燃灰【罗隠诗宣室夜阑如有问可能全忘未燃灰】遗簪坠履应留念【罗隠诗遗簪坠履应留念门客如今只下寮】荷衣欲出却徘徊【南岳一昨闻公幕府开梦魂频绕陇头梅久抛鞾袴辞君去忽有弓旌扣户来茅舎相过争借问荷衣欲出却徘徊旧时檄草今焚弃辜负黄金百尺台】
　　四六警语　【忱恂推毂　心存奬善　以忠报国议论嘘枯　志在达人　用防取人人物指南　地望如山　胷中水镜　望重羣工文章司命　门庭似水　笔下化炉　眼髙四海士流泾渭　范世清规　缁衣好贤　大庇烝民人物权衡　铸人妙道　华衮褒善　并延髦士斯民先觉　王室股肱　佐王保极　羽仪圣代吾道主盟　时人耳目　为国惜才　冠冕儒流一洗炎凉之习　公今日之选抡大开寒畯之门　基一时之吐握】
　　【取人不得其全　谓弃鸡肋之可惜论士要归于正　如收马勃以无遗】
　　【宫商爨下之焦桐　正色拒公子之书黼黻沟中之断木　奋笔作巨源之啓】
　　【身拥綉衣以谦接物家传夹袋所至收材】
　　【翁归不受邑子之私大开公道林宗喜拔后进之士毕使成材】
　　【羊祜之举不容私谢孔光之荐尝恐人知】
　　【先觉觉后运作成士类之陶钧已逹达人开收拾英材之药笼】
　　【阁权要之笔而不敢舞禠苞苴之魄而不能伸】
　　【事君以人备见山公之啓事量材任事肯拘李相之同年】
　　【循循然善诱人俾皆有得断断猗无他技亦与兼容】
　　【布武膺门尽今日南州之选挂名祢牍皆异时东阁之储】
　　【转移风俗力可挽于万牛主张人才言足重于九鼎】
　　【执贽而见还贽而见亦多矣内举不避外举不避何间乎】
　　【选拔诸贤将羣空于冀北栖迟一士叹独滞于周南】
　　【闵常鳞于沟壑而转之清波出顽鑛于尘埃而纳之大冶】
　　【尺度权衡之下有剂量焉毫毛丝粟之能无弃遗者】
　　【古洪钟畔浊清方判于羣音大圆镜中妍丑始披于万象】
　　【北海之书直上得之若惊南山之势莫囘闻者称颂】
　　【定力如山轻重靡移于指下清心似水妍蚩具照于目前】
　　【竹头木屑并游斤斧之场马勃牛溲尽入刀圭之录】
　　【忠宣知人宻传先范老之法晦叔引类推广大申公之心】
　　【识张籍于众人慙非辈行问车师于半面辱记姓名】
　　【手中刀尺先识器而后文辞胷次权衡重安帖而轻浮竞】
　　【以器使人曽不遗于扂楔相马赏骏初何计于骊黄】
　　【谓朽木可雕未忍轻于弃置而老马知道犹堪责以驰驱】
　　【握发求贤小试化钧之手俛眉揖客旁捜药笼之奇】
　　【亲见前修以举善达能为大节乐成后进以拔淹起滞为宏规】
　　【麟角凤嘴既待用以得宜蝉腹肠亦属餍而自足】
　　【昔焉汉垒雅多彰善瘅恶之风今也周原独任激浊清之责】
　　【诚有味其言也左右斯文顾舎我其谁哉主张吾道】
　　【朝暮而拔其尤既广罗于乌幙近逺而观所主犹兼取于楚材】
　　【谓驽马在御难堪鞭防之勤然飞鸟依人盖有稻粱之念】
　　【度木邓林梗楠杞梓之并蓄求马燕市骅骝骊骆之兼收】
　　【进见之士岂复贤于周公犹躬吐握之礼生民以来未有盛于孔子亦推循诱之诚】以上并荐举颂徳
　　【鹗荐一飞　八字囘春　膺龙岌嶪　采及菲葑马价三倍　一缄照日　祢鹗峥嵘　实诸桃李恩斯勤斯　肯期抵鹊　喜溢顔间　仰衔恩意至矣尽矣　误及防蝇　事弥望表　退激懦衷径援笔以防睛　不待识邕之面当勒铭于刻骨　已知见蔑之心】
　　【故骤借之齿牙　勒敝箒于千金若稔识其顔面　韵哑钟于六律】
　　【乃兴怜于半面　缀鱼目于夜光欲放出于一头　补狐裘以羔袖】
　　【鲁国之男子不生　茍睥睨孔鸾之翼开元之老监难作　皆觊觎难犬之仙】
　　【已甘堕地之弃甑　既无蟠木之先容不谓中流之得人　又匪祥金之自跃】
　　【青黄沟中之断木　一经片语之品题刍秣廏下之病驹　便系平生之荣悴】
　　【杜衍用则所引皆知名辈司马相则其徒有行道心】
　　【羽而翼之所谓如天之福我顔之厚矣未知何地以报公】
　　【随骠骑之幙滥备执鞭剡公车之章遽防推毂】
　　【尘埃委吏悉依夏屋之万间造化全功遂拜春风之一纸】
　　【据地承顔非有豚蹄之祝为天啓齿乃防虫臂之收】
　　【日边龙节上连缥缈之蓬莱云表鹗书逺及泥涂之枳棘】
　　【周公还贽近收三士之材毛遂备贤辄在一人之数】
　　【卑飞控地焉敢望附尾之谋暖律囘春乃特剡需头之奏】
　　【求食画墁又占芙蓉之幙飞章推毂遂依桃李之门】
　　【后山归老徐州喜得于郑君祠部好贤韩愈转言于侯喜】
　　【取宝于山闵道间之横弃市骏之骨懐廏下之长鸣】
　　【韩公徳量然犹年少之见疑坡老风流追悟词人之已去】
　　【诸大夫皆曰贤真成殊遇圣天子可其奏殆愧隆恩】
　　【求者则与讵闻有与于不求举尔所知宁见不知而获举】
　　【荐希文而用之昉于元献援老苏者众矣倡则欧阳】
　　【凡挟贵挟故而求皆避三舎视举讐举子之事如出一人】
　　【奔蜂之祝化藿蠋以何能黄狗之皮补狐裘而终累】
　　【公于士甚士于公久无是事子生孙又孙生子难报此恩】
　　【驱孙复于辽东竟无他异望腾骧于冀北犹踵后尘】
　　【孔丞相恐人之知于今复见魏献子唯善所在顾我何堪】
　　【垂耳之驹骤増十倍之价拖肠之鼠如遇九仙之丹】
　　【若王良为御志岂在于十禽遇伯乐长鸣价果増于三倍】
　　【为文乞巧素絶望于九霄闻赏音忽防知于一日】
　　【匠石见曲辕之木皆曰不材象罔索赤水之珠偶先获宝】
　　【抗公与于私谒盛行之际施大恩于孤寒无援之踪】
　　【百里之行将至忍抛弃于半涂千寻之绠既垂免沈沦于逺海】
　　【为山九仞极知一篑之亏撞钟千钧此岂寸莛之力】
　　【孔融之拔祢衡谓不如于一鹗赵鞅之思周舎叹无用于千羊】
　　【安石之荐谢才能是举吕相之知夷简公辅相期】
　　【见弹而求鸮炙人窃诮于狂愚入渊而得骊珠已实懐于惭惧】
　　【太白眼髙已扫空于海内浩然肩耸且携入于禁中】
　　【其求士甚士之求公公无愧古不即人而人自即我我则腼顔】
　　【以市道交畴匪防颇之客取富人子几满卫青之门】
　　【以侍中之贵肯怜负薪之买臣知邻妇之贤至欲乞火于曹相】
　　【献子之友五人例宜超絶曽晳之后三子自觉叨逾】
　　【谓权出于巳何须蟠木之先容而善取诸人不惮采葑于下体】
　　【元礼之门争愿于登龙北海之章尤荣于荐鹗】
　　【诸公滥为之赏音已误子期之聴先生复以之充数恐累祁奚之明】
　　【荐永叔于馆曰府属官誉桞浑于朝曰臣从事】
　　【士固伸于知巳盖非摇尾而后怜徳不待于成身端合铭心而自厉】
　　【猥防三握髪而与之进固知一举手之不为劳】
　　【怜其朴直固将曲进于君子之躔念此蹉跎且欲蚤脱于选人之海】
　　【傥不在举尔所知之数未免有使予不遇之嗟】
　　【如唐宗之用马懐素始当上心若王志愔之荐白履忠乃符人望】
　　【请裁小子狂简之章少谢大钧坱圠之赐】
　　【若为题品俾居永嘉百六掾之先意者矜怜尚在元和三十人之后】
　　【假以王衍雌黄之论期之冯唐垂白之秋】
　　【岂必求乃予至有如程子之所规故敷奏以言犹愈知仲淹而不荐】
　　【捜寻十六字之好辞结裹二三年之荐目】
　　【逢麴车而流涎孰能无一日之望过屠门而大嚼聊足快平生之心】
　　【陈篇以希未免为防挟贵而问尚容借势】
　　【月明星稀乌南飞徒叹孤踪之谁附夜静水寒鱼不食已甘千里之空归】
　　【自非青白眼之过人安得雌黄口之及已】
　　【师鲁之从事陜西容有知之而弗荐永叔之退居颍上乃虞贤者之不闻】
　　【广平下坐而揖之前相如未至而进诸右】
　　【所可贵者遇大贤韩子所以贺侯喜不待求而后施徳桞侯于是感崔卿】
　　【文朽木以青黄之华傅鸣鸠以羽翼之饰】
　　【孙公抃之举呉中复因识面之未尝陈师道之为曽南丰即瓣香而有祝】
　　【方枯腊竛竮之际忽阳晖骀荡之中】
　　【谓当今之急务非患无贤而患蔽其贤要知古之大臣不有其伎而有人之伎】
　　【茍囊底之锥自露虽道傍之宝亦收】
　　【苏文忠言语妙天下惟引山谷以同升吕正献节行过古人独荐濂溪而为代】
　　【岂期刺史之天决无将军之地】
　　【得人朝廷得人幕下无愧石洪温造之流遇我国士遇我众人明辨中行智伯之报】
　　【小人属餍而已非恶此而逃之大钧坱圠无垠果何修而得此】
　　【网涸鳞于沼沚之细此意何如目驽马以渥洼之良其荣已甚】
　　【步亦步趋亦趋未遂抠衣之愿笔则笔削则削先腾逾衮之褒】
　　【如赋狙即四以较三未知损益若书马宜五而缺一或系成亏】
　　【未尝出意见论利害何有精明不过摘纸尾行文书安足称道】
　　【不疑既受胜之之荐永矢余年周穜敢负东坡之知有如今日】
　　【大夫荐人与之大夫固无是事国士遇我报以国士惟既厥心】
　　【我有二天已幸厠七十家之举士更三日犹希与八百吏之除】
　　【阙党童子何所取材汝南旦评胡然过聴】
　　【号门生而知恩例欲自同于蛇雀报国士之遇我誓为小异于马牛】
　　【号门生而不知恩者非人也讵敢弭忘视匹夫不获其所者若推之更祈终恵】
　　【不知下俚之何声得契阳春之孤唱】
　　【白头已负平生虽不能致吾君尧舜之上黄金不如一诺或可使得此声梁楚之间】以上并谢举
　　【黄绶抗尘幸防恩而受代碧幢率属辱剡荐以充员】
　　【羊公威徳可无岘首之宾僚庾亮风流必有南楼之参佐】
　　【剡章天上夙褒衮之华辟掾幕中重拜礼罗之辱】
　　【鹊欲求枝永夜岂胜于三绕燕惟有主此时不误于重来】
　　【方将收拾毫发丝粟之材于以主张欂栌扂楔之用】
　　【寘诸清流亦既有鳬鸾之愧参以前辈必难逃虎鼠之嘲】
　　【珠履满前已有先登之客褐衣入见许陪后至之宾】
　　【忠定之荐辟必孝防恬退之人清献之奏皆骨鲠敢言之士】
　　【初开玉帐陪碧油谈笑之余首筑金台立青佩讲论之列】
　　【宜得孝直幼宰之材　防元帅大开于幕府俾居邹生枚叟之右　而诸贤毕入于礼罗虽云处囊中初无见颖　山泽之癯何心于进罗而置幕下欲使空羣　丘园之防无徳以堪草陈琳之檄思苦钝迟吟王粲之诗语多凄婉】
　　【郭子仪之罗络虽六十人乌大夫之招延止一二辈】
　　【持国就并州之辟専以富公端叔为中山之游盖依坡老】
　　【行台开大幕府选吏如小朝廷】
　　【乌大夫既招石处士复置温生之才裴晋公已用韩退之兼采柏耆之防】
　　【共游兔苑虽惭蜀客之才不省马曹当矫晋人之敝】
　　【致石与温首述乌公之求士以桞易潘次言禹锡之有亲】
　　【将母来谂身虽未可以许人懐徳惟君士固必伸于知已】
　　【登山置酒固难陪叔子之风流载笔勒碑或可纪晋公之勲业】以上并谢辟












　　翰苑新书前集卷六十九
　　钦定四库全书
　　翰苑新书前集卷七十
　　干请
　　厯代事实愿备一药石【唐元澹字行冲及进士第累迁通事舎人狄仁杰器之尝谓仁杰曰下之事上譬富家储积以自资也脯腊膎胰以供滋膳参术芝桂以防疾疢门下充防味者多矣愿以小人备一药石可乎仁杰笑曰此吾药笼中物不可一日无也】铅刀一割【通鉴晋纪谯王永曰公未见知耳铅刀岂无一割】脱颖囊中【史记平原君传毛遂曰使遂早得处囊中则颖脱而出非特末见而已】和璧连城【晋张载传和璧之在荆山云云】铸金为莫耶【列子大冶铸金金乃跃曰我且必为莫耶】铅刀一断【汉班固叙传搦朽摩钝铅刀皆能一断】借势王公【韩与邢尚书书云布衣之士身居穷约不借势于王公大人则无以成其志】髙自称誉【前东方朔传武帝举贤良文学材力之士朔上书髙自称誉上伟之令待诏公车】上书自鬻【前东方朔传朔上书自鬻曰臣朔勇若孟贲捷若庆忌防若鲍叔信若尾生若此可以为天子大臣矣】零雨待云兴【魏恺传恺自散骑常侍迁青州刺史固辞文宣大怒曰何物汉子与官不就由是积年沈废后遇愔于路自陈愔曰咸犹中防恺曰虽复零雨自天终待云兴四岳愔欣然数日除霍州刺史】
　　皇朝事实上书求荐【程氏遗书先生云一日颐与韩持国范夷叟泛舟于颍昌西湖须防官将云有一官员上书谒大资乃是求知巳颐曰大资居位却不求人乃人倒来求已是甚道理夷叟云求荐章常事也颐云不然只为曽有不求者不与来求者与之遂致人如此持国便服】勤职所以求知【童防训荣阳公吕希哲也与诸人云自少官守处未尝干人举荐以为后生之戒从父舜从守官防稽人或议其不求知者仲父对云勤于职事乃所以求知也】
　　羣书精语一经品题便作佳士【李白与韩荆州朝宗书今天下以君侯为文章之司命人物之权衡一经品题便作佳士而今君侯何惜阶前盈尺之地不使白扬眉吐气激昻青云耶】分斗水济濡沫之枯鳞【骆宾王文倘能分其斗水济濡沫之枯鳞恵以余光照孀栖之寒女使伏枥驽蹇希骐骥而蹀足窜迹翩飜排鸳鸯而刷羽】顾盼曲流剪拂増价【同上奋短翮于枪榆希髙标之余拂濯鲜鳞于涓滴望鸿浪之微沾所冀顾盼曲流剪拂増价则铅刀起一割之用跛鼈致千里之行】匠石之睨伯乐之顾【韩愈为人求荐书某闻木在山马在肆过之而不顾者虽日累千万人未为不材与下乘也及至匠石过之而不睨伯乐遇之而不顾然后知其非栋梁之才超逸之足也以某在公之守下非一日是生于匠石之园而长于伯乐之廏者也于是而不得知假有见知者千万人亦何足云昔人有鬻马不售于市者知伯乐之善相也从而求之伯乐一顾价増三倍某与其事颇相类是故终始言之耳】非言之难为聴而识之者难遇【韩愈上李侍郎书时为江陵法曹参军愈应举覔官凡二十年矣薄命不幸动遭谗谤进寸退尺卒无所成云云惟是鄙钝不通晓于时事学成而道益穷年老而智益困私自怜悼悔其初心发秃齿豁不见知已夫牛角之歌辞鄙而义拙堂下之言不书于传记齐桓举以相国叔向携手以上然则非言之难为聴而识之者难遇也】遑遑乎四海无所归【韩愈上宰相书今有人生二十八年矣名不着于农工商贾之版其业则读书着文居穷守约亦时有感激怨怼奇怪之辞以求知于天下四举于礼部乃一得三选于吏部卒无成九品之位其可望一亩之宫其可懐遑遑乎四海无所归恤恤乎饥不得食寒不得衣滨于死而益固得其所者争笑之云云伏念今有仁人在上位若不往告之而遂行是果于自弃而不以古之君子之道待吾相也其可乎宁往告焉若不得志则命也其亦行矣】惴惴焉不得出大贤之门下是惧【韩退之上宰相书今天下一君四海一国舎乎此则夷狄矣去父母之邦矣故士之行道者不得志则山林而已矣山林者士之所独善自养而不忧天下者之所能安也如有忧天下之心则不能矣故愈毎自进而不知愧焉书亟上足数及门而不知止焉宁独如此而已惴惴焉惟不得出大贤之门下是惧亦惟少垂察焉】所屈伸乎知已【骆宾王文鲁泽祥麟希委质于宣父呉坂逸骥实长鸣于孙阳所贵在乎见知所屈伸乎知已】连城之珍俟楚文而进【唐文粹连城之珍俟楚文而乃进髙山之操待钟期而后发】时致座侧使进其所有【韩愈代张籍与李中丞书籍善为诗使其心不以忧衣食乱阁下无事时一致之座侧使跪进其所有阁下凭几而聴之未必不如聴吹竹弹丝敲金击石也】
　　前贤诗词傥遇拂拭恩【刘长卿诗铁衣虽正涩宝刃犹可试傥遇拂拭恩应知转犀利】愿君垂采摘【王维集幸堪调鼎用愿君垂采摘】春风半张纸【杨诚斋求陈壻荐书独念东牀客犹沈左选曹春风半张纸立地作宜敖】相知不相荐【杜荀鹤诗相知不相荐何以自谋身】丞相旧知为学苦【郑谷感懐投时相丞相旧知为学苦更敎何处贡篇章】枯朽犹能出菌芝【苏东坡诗】愿辱太守荐【韩愈诗龊龊当世士所忧在饥寒云云愿辱太守荐得充谏诤官排云叫阊阖披腹呈琅玕致君岂无术自进诚独难】无盐烦刻画【欧阳公诗云云】四六警语　【虽寒菊自芳于篱下而苦李谁念于道旁】
　　【既被防铁化金之赐　勉驴技之一鸣宁无乞酱得酒之心　希马价之三倍】
　　【流涎久动于麯车　迹虽阻于登龙病颡辄希于箕秣　心窃希于附骥】
　　【为黄宪而解榻　操鱼目而贾夜光之肆携鬷明而上堂　荐豚蹄而祝天时之丰】
　　【遇终期于万一　噂沓聴恩　今既迫矣渎敢避于再三　睢盱望施　能无请乎】
　　【爨桐难售　敢凭蟠木之先容苦李易捐　辄效锥囊之自赞】
　　【三吐哺而下白屋昔者见之一举手而转清波今其时矣】
　　【叩角而歌白石聊假此以干齐筑台而饰黄金犹庶几于始隗】
　　【祝瓯窭而操豚蹄不夸而狭见弹丸而求鸮炙匪躁斯狂】
　　【説项斯之诗于到处幸已不遗吹扬雄之赋以上天更期有遇】
　　【月明绕树自怜乌雀之何依海上问津或谓斗牛之可访】
　　【有三品笔谁无收名定价之思持一瓣香敢作嘘枯吹生之想】
　　【牛铎至微荀令君取以调乐爨桐无用蔡中郎识其中琴】
　　【所求易与巢林之鹪不过一枝安敢负知伏枥之骥犹思千里】
　　【敬为曽南丰试展瓣香之礼何为陈师道长令三径之荒】
　　【文穆取人才多夹袋之所蓄元献待寒士至樽酒以相欢】
　　【范叔一寒哀之命也不哀之命也杜陵十暑可以言欤未可以言欤】
　　【祁公用则所举必名世流司马出则其徒有行道志】
　　【蟠木为万乘之器必资根柢之容祥金跃大冶之炉敢作镆鎁之想】
　　【沟中牺尊之断拔之泥涂车下牛铎之音荐之郊庙】
　　【譬百里之逺游半道尤艰于九十犹中流之未济一壶何啻于千金】
　　【传和凝之衣鉢殊愧前修备狄相之参苓愿从今始】
　　【况逢人説项斯已尝借品题之论而知我者鲍子亦妄希奬拔之恩】
　　【蜡言脂貌靡容鞭贾之欺马勃牛溲愿广医师之蓄】
　　【陈阳之荐陈咸岂是莫如于同姓嵇康之荐嵇绍盖将曲念于陈人】
　　【鸢飞鱼跃不自知鼓舞之私虫臂鼠肝但悉付生成之造】
　　【效王岩叟之为客誓不出于他门持陈师道之瓣香期力酬于知巳】
　　【向来瓣香之敬直为南丰此去翘材之延愿陪东阁】
　　处幕干荐　【月华先得莫如近水之楼台云厦不栖更傍谁家之门户】
　　【抗尘卫幕虽获事大夫之贤定价韩门庶几在弟子之列】
　　【广厦万间已托湖上鱼之防丹砂九转早成鼎边鸡犬之仙】
　　【子来几日何裨幕府之文书我有二天更傍谁家之门户】
　　因人干荐　【敢凭蟠木之先容　然茍以平昌之言足信辄効锥囊之自荐　则或知尹公之取必端
　　观元瑾所以问桞子所以答由颍客唱其行崔公唱其文】
　　【或借郑李崔卢而引援或凭金张许史以提拔】
　　【固非曹刘沈谢摸索以可知且无金张许史揄扬而为助】
　　【荐希文而用之昉于元献援老苏者众矣倡则欧阳】
　　【坡老之称叔弼未忘六一之恩山谷之誉少章亦以太虚之故】
　　【黄金可铸岂容跃冶以自言白日无私尚冀覆盆之可照】
　　【意谓乡贵得上林之赋索囊而空或问帝城有公子之书抟手以对】
　　【晏元献知希文而更荐在沂公何愧于知人欧阳脩见韩相而辄忘恐明允自嗟于终老】
　　再干　【昌黎三书敢惮烦于凂渎山公一字愿早赐于褒荣】
　　【麞头鼠目自难逃水鉴之明马勃牛溲或可备药笼之用】
　　【琴弹山水之幽世能知而有几瑟动神之聴王不好以伊何】
　　【知巳难逢自叹后山之易老荐贤云众忍令侯喜之终遗】
　　【濂溪尝清献之知屡烦荐表明允既因韩公以进犹再投书】
　　【寸莛之撞洪钟岂堪出手斗水之活涸辙久切垂涎】
　　【抱璞献楚纵没世以奚为鼓瑟干齐宜穷年而弗售】
　　【和璞固珍宁无刖足之患隋珠虽美尚贻按劒之疑】
　　【流水髙山信赏音之难遇巨杗细桷冀作室之兼收】
　　【韩公徳量然犹年少之见疑坡老风流追悟词人于已去】
　　【如庐江不省于君公自知驽下倘燕国曲怜于子寿或可激昂】
　　【八折滩挽上水之船固难于进一篑土亏为山之仞忍弃其初】
　　【杜工部愿依严公子而偶尔遭逢兹为幸甚王文康欲为梅圣俞而似乎犹豫更望断然】
　　几得而失　【雷电取将已下仙官之勅蓬瀛且至却囘方士之船】
　　【望三山而船辄引回几能径到登八重而门不得入多废垂成】
　　【嗟东隅已失矣岂无望于桑榆激西江以活之曽不如于升斗】
　　【田歆所荐者六而五夺于亲要巨源所拔者十而九出于权门】
　　【虽梦中之蝶已与迹以俱化然塞上之马必有时而复还】
　　【以温生为才又以石生为才向者未堪于两及曰由可从政复曰求可从政今其以次而兼收】
　　求辟　【聴纶巾羽扇之谈莫参檄笔抚箪食壶浆之俗愿窜辟书】
　　【北道之乘洪钧允谓千龄之遇东阁之来众彦未应一士之遗】
　　【天下官岂以恂故冗耶或容寸进海内士贤于隗者至矣是在一陶】
　　【驽马颇困于脩程今方税驾去燕来寻于旧垒倘为卷帘】
　　【朝拔温造暮罗石洪举幕之士尽矣逺取居易近舍皇甫明公之见不然】
　　【凤翼龙鳞孰不希于攀援牛溲马勃皆有望于蓄藏】
　　【与其进与其洁方将倚夫子之宫墙能勿诲能勿劳倘许近先生之琴瑟】
　　【念故园之桃李差易为春收药笼之参苓早期备数】
　　【得不得之有命当安造物之鑪锤乐莫乐兮相知更傍谁家之门户】
　　【吐哺而得三士誓归周公百千人之中歃血而定一言许继毛生十九人之后】
　　【非缘推毂欲自列于筦库七十家之中但冀抠衣将获齿于承家二三子之后】
　　求援
　　厯代事实辙鱼升斗水之活【庄子外物篇车辙之中鲋鱼曰我东海之波臣也岂有升斗之水而能活我哉】穽虎摇尾【前司马迁传猛虎居深山百兽震恐及其在陷穽之中摇尾求食】
　　羣书精语一举手转之清波【韩愈应科举与人书天地之滨大江之濆有怪物焉盖非常鳞凡介之品彚匹俦也其得水变化风雨上下于天不难也其不及水盖寻常尺寸之间耳其穷涸不能致乎水为防獭之笑者盖什八九矣如有力者哀其穷而运转之盖一举手一投足之劳也然是物也负其异于众也且曰烂死于沙泥吾宁乐之若俛首帖耳摇尾而乞怜者非我之志也是以有力者遇之熟视之若无覩也其死其生固不可知也今又有有力者当其前矣聊试仰首一鸣号焉庸讵知有力者不哀其穷而忘其一举手一投足之劳而转之清波乎其哀之命也其不哀之命也知其有命而且鸣且号者亦命也】持长绠出之千仞【桞上李夷简相公书宗元闻有行三途之艰而坠千仞之下者仰望于道号以求出过之者日千百人皆去而不顾俄而有若乌获者持长绠千寻徐而过焉其力足为也其器足施也号之而不顾顾之曰不能力则其人知必死于大壑矣何也是时不可遇而幸遇而又不逮乎已然后知命之穷势之极其卒呼愤自毙不复望于上矣云云伏惟念坠者之至穷锡乌获之余力舒千寻之绠垂千仞之艰致其不可遇之遇以卒成其幸庶号而望者得毕其诚】援之幽穷推之髙显【韩愈上考功崔虞部书愈不肖行能诚无可取抱愚守迷固不识仕进之门乃与羣士争名竞得失行人之所甚鄙求人之所甚利其为不可虽童昬实知之如执事者不以是为念援之幽穷之中推之髙显之上是知其文之或可而不知其人之莫可也知其人之或可而不知其时之莫可也】吹律召东风以薰之【刘宾客集譬诸蛰虫坯户而死者与木槁死亦无以异矣春雷一震必歆然翘首与生为徒况有吹律者召东风以薫之其化也益速】援众溺于坎深之下【刘宾客集施一阳于剥极之余援众溺于坎深之下】斗水济濡沫之枯鳞【骆宾王集倘能分其斗水济濡沫之枯鳞恵以余光照孀栖之寒女使伏枥驽蹇希骐骥而蹀足窜迹翩翾排鸳鸯而刷羽】蹈水火者之求免【韩昌黎文蹈水火者之求免于人也不惟其父兄子弟之慈爱然后生而全之也将有介于其侧者虽其所憎怨茍不至乎欲其死者则将大声疾呼而望其人之救也】坠井者求出【杜牧之文坠井者求出执热者愿濯】踣者謼而求拯【刘宾客集夫踣者思起必謼而求拯疾者思愈必呻而求医】无扳聮之势【韩愈释言愈之族亲鲜少无扳聮之势于今不善交人无相先相死之友于朝无宿资蓄货以钓声势】进相援也退相拯也【同上答元公谨论仕进书独不得与足下偕生中古之间进相援也退相拯也已乃出乎今世虽王林国韩长孺复生不能为足下抗手而进以取僇笑矧仆之龌龊者哉】外无蚍蜉蚁子之援【同上题张中丞传后云云】出谷罕求声之援【唐文粹入州无为言之侣出谷罕求声之援】攀骥逸而无由【骆宾王文攀骥逸而无由仰雕飞而自失】起废者二【桞子厚起废答今兹是州起废者二焉东祠躄浮图中廏病颡之驹云云躄浮图有师道居东祠十年扶服舆曳今年他有师道者悉以故去始学者与女释者伥伥无所师遂相与出躄浮图以为师中廏病颡之驹颡之病亦且十年色不尨无异技硿然大耳今刺史来莅吾邦无以为乘廏人咸曰病颡驹大而不尨可秣饰焉】
　　前贤诗词余波期救涸【杜甫诗】遗簪莫弃捐【温飞卿诗折简能荣瘁遗簪莫弃捐韶光如见借寒谷变风烟】谁为乞火人【杜牧之诗自愧扫门士谁为乞火人】遗簪坠耳应留念【罗隠诗遗簪坠耳应留念门客如今只下寮】可能全忘未燃灰【上同云宣室夜阑如有问可能全忘未燃灰】亲交可攀援【韩愈送进士刘师服时节不可翫亲交可攀援】乡曲无知巳【孟浩然诗乡曲无知巳朝端乏亲故依谁为扬雄一荐甘泉赋】孤云独无依【文选贫士诗万族各有托孤云独无依】
　　四六警语　【客或坠险途千仞之下未忘引领以求怜工欲累浮屠九层之髙尤以合尖而为贵
　　鱼尾既頳讵敢忘升斗于东海乌头可白倘或怜三匝于南枝】
　　【固将引手于已坠之渊是谓施恩于不报之地】
　　【介为时论所喧雅见称于永叔轼陷深文之久独受荐于景仁】
　　【一饭念民推赤心而起废万间庇士赦小过以举贤】
　　【大事从长不能委其规矩准绳他人有心推而内之擭陷穽】
　　【已老而帝好少命也奈若何卖浆而天值寒时哉不我与】
　　【若坠诸渊孰能投足以相拯仰观于上不免伸吭而一鸣】
　　【倘遇有力而不鸣将归永弃如迫垂成而遽止尽废前功】
　　【处涸寒之谷非吹邹子之律则不生坠极深之渊非垂乌获之绠则曷致】
　　陈情
　　厯代事实愿生入玉门闗【通鉴汉和帝纪班超久在絶域年老思土上书乞归曰臣不敢望到酒泉郡但愿生入玉门闗】先狗马填沟壑【前汉东方朔传云隆天重地死无以塞责一日卒有不胜洒扫之职先狗马填沟壑切有所恨】欲仕困于无津【晋陶侃传范逵谓侃曰欲仕郡乎曰困于无津】
　　羣书精语蚊蚋负山鹰鹯逐鸟【刘禹锡文蚊蚋负山力诚不足鹰鹯逐鸟志则有余】草木贱躯乌鸟微志【同上草木贱躯诚不足惜乌鸟微志实有可哀】霄汉益髙泥尘永弃【桞子厚文霄汉益髙泥尘永弃瞻仰辽絶陈露无由】负辠沦伏声锁迹灭【同上】蝼蚁之诚难达【白居易集葵藿之心徒倾蝼蚁之诚难达】藿向阳辄思自効【权载之集蹄涔赴海诚亦无因场藿向阳辄思自効】辠积如山命轻如发【栾城集云云】
　　前贤诗词终随松柏耐风霜【王临川集曽与蒿藜同雨露终随松柏耐风霜】终欲回身寂寞滨【同上岂堪置足青云上终欲回身寂寞滨】刍狗何劳收已陈【栾城集木鸡自笑真无用刍狗何劳收已陈】
　　辩谤
　　厯代事实为之辩理【晋惠帝纪初大司马冏疑中书郎陆机为赵王伦撰禅诏收欲杀之大将军为之辩理得免死因表为平原内史】飞语【通鉴唐徳宗纪李晟大安园多竹复有为飞语者云李晟伏兵大安园谋因仓卒为变晟遂斫伐其竹】大节白于世【唐李翰传张巡死节睢阳人媢其功以为降贼肃宗未及知李翰传巡功状表之帝因是感悟而巡大节白于世】薏苡之谮【后汉马援传援自交趾还载薏苡一车时人以为南土珍怪有上书谮者以为珍珠】
　　羣书精语无信人之言【诗扬之水无信人之言人实诳女】予岂好辩哉【孟子滕文公下予岂好辩哉予不得已也】刺心以自明【李少卿文刺心以自明剖颈以见志】傲宰相傲翰林【韩退之释言有来谓愈者曰子献相国诗书乎曰然曰有为谗于相国之座者曰韩愈曰相国征余文余不敢匿相国岂知我哉子其慎之云云又有来谓愈曰有谗子于翰林舎人李公与裴公者子其慎欤云云既累月上命李公相客谓愈曰子前被言于一相今李公又相子其危哉愈曰前之谤我于宰相者翰林不知也后之谤我于翰林者宰相不知也今二公合处而防言若及愈必曰韩愈亦人耳彼傲宰相又傲翰林其将何求必不然吾乃今知免矣既而谗言果不行】非狂惑丧心之人【同上夫傲虽凶徳有恃而敢行愈之族亲鲜少无扳聮之势于今不善交人无相生相死之友于朝无宿货蓄赀以钓声势弱于才而腐于力不能奔走乘机抵□以要权利夫何恃而傲非夫狂惑丧心之人蹈河而入火妄言而骂詈者则有之矣而愈人知其无是疾也】困于口舌不能自明【唐李光弼赞光弼困于口舌不能以忠自明】孔墨不能免谗【前汉邹阳传上书曰孔墨之辩不能自免于谗防】作诗以絶【诗何人斯暴公为卿士而谮苏公焉故苏公作是诗以絶之】谗人罔极【诗青蝇营营青蝇止于樊岂弟君子无信谗言谗人罔极构我二人】巷伯伤谗【诗巷伯寺人伤于谗故作是诗也】巧言伤谗【诗巧言大夫伤于谗故作是诗也】巧言易信孤愤难伸【刘宾客集巧言易信孤愤难伸】诋诃万端【栁子厚文诋诃万端旁午构扇】众口相咻有口难诉【栾城集云】
　　前贤诗词巧语屡曽遭薏苡【东坡云】
　　四六警语　【造谤于下者初若含沙之射影但期隂以中人宣言于庭者遂肆鸣枭之恶音孰不闻而掩耳
　　出煨烬于溺灰之后　醉尉呵怒援穷困于挤壑之余　穷鬼揶揄】
　　【赖白日青天之照临　囘槁木寒灰于既死赐震风凌雨之帡幪　起游魂白骨而再生蜂虿起怀　固已不胜众楚之咻豺狼当道　岂谓又生一秦之患】
　　【举有窃鈇之态　窃幸子虚之事白动成投杼之疑　敢期荐福之碑轰】
　　【但期薄人于险　若谓叨逾于宠数诚且甘之靡防投鼠而伤　至云结造于事端则为寃矣吏奸杂治知系影之无端口语横生信吠声之可畏】
　　【事遭非意蹊田乃至于夺牛讼欲自明穿屋谁知其无角】
　　【众怒所迁几类水中之蟹一挥而去又同上之蝇】
　　【始恃帡幪之可托安得祸机孰云萋菲之横生反汚恩地】
　　【堕井谁肯救而又下石焉余烬宁复燃犹有溺灰者】
　　【不疑偿同舎之金彼诚误矣晏子解左骖之赎幸熟识焉】
　　【略无敎化继圣门之弦歌但有语言为雠家之组织】
　　【激水西江振网暴鳃之急抟风北海纵樊笼铩翮之飞】
　　【市三而有虎谁为释疑墨一误而成蝇卒防观过】
　　【补壊墙而翁怒自干非意之诬束緼火而妇还更冒曲成之造】
　　【又复妄发不胜汲黯之狂非所宜言正坐汉家之法】
　　【平生旧友至此着嵇康之书一时诸公鲜不畏刘舆之腻】
　　【告曽参而三至理或可疑畏杨震之四知心无甚愧】
　　【两曽参未知孰是咸怀投杼之疑一王沂不足増威力解伏鍖之怒】
　　【劈口而妄出瞽言天夺魄而仰膺震怒】
　　【谓虚船触人而褊心不怒虽以无他然强弩射市而薄命先遭莫非自取】
　　【志虽修而身愈困誉未信而毁已加】
　　【谓栁士师之黜岂一身祸福之足云而阿大夫之烹实公道废兴之所自】
　　【提防防沟壑之身出汹汹风波之地】
　　【天下有道庶人不议特欲惩利口之文众人欲杀吾意怜才初弗罪属文之士】
　　【敢期智伯之知终弭国侨之谤】
　　湔洗
　　羣书精语息我黥而补我劓【庄子云】振拔泥涂【前班固叙云】枯骨复被肉【后汉赵壹云】洗刷疵垢宣畅湮郁【通鉴】入汤之禽复假羽毛【苏武报李陵书使入汤之禽复假羽毛自断之足复防连续】尘洗天波【陆机表云尘洗天波谤絶众口】霜收电【同上云】拔泥涂之久辱【文粹云】枯条与秋兰垂芳【陆士衡赋使枯朽之枯条与秋兰垂芳陆沈之羽复共翔鸿抚翼】出泥腾霄从骨生肉【白侍郎云】提拔出泥吹嘘生翅【同上云】抆拭旧痕湔洗前过【杜牧之文抆拭旧痕湔洗前过必欲牵复用存始终】育丰肌于朽骨【刘越石文生繁华于枯荑】折胁膑脚之伦得自拂饰【栁子厚上西川武元衡相公谢抚问啓是将收孟明于三败责曹沫于一举俾云以期効命于鞭防之下此诚大君子并容广览弃瑕録用之道也】前贤诗词恩波起涸鳞【杜甫诗云】洗拔出泥滓【白侍郎诗云】重云开朗照【杜甫诗重云开朗照九地雪幽魂】圣代也知无弃物【罗隠诗云】莫敎狼籍浑沙泥【僧参寥子雪诗安得层霄返收拾莫敎狼籍浑沙泥】长使贱泥沙【钱起诗莫因毫发累云】
　　四六警语　【见管夷吾解桓彞之忧是将有赖必祁大夫明叔向之罪今见其人】
　　【观过知仁允蹈圣人之明训鞠躬尽力仰希前哲之盛心】
　　【读誓殽之书未忘前过陈出师之表永愧先贤】
　　【驽骀失路固已无厯块之功顽鑛遭时尚或有发硎之意】
　　【复神明于旧观已悟昨非措步武于夷途复从今始】
　　受知
　　厯代事实知我者鲍子【史管仲曰生我者父母知我者鲍子也鲍叔既进管仲以身下之天下多管仲之贤而多鲍叔能知人也】知人号席公【唐席豫字建侯典选六年拔寒逺士多至台阁当时推知人号席公】知人之鉴【隋髙孝基所举杜如晦房龄等后皆自致公辅论者称孝基有知人之鉴】当为南州冠冕【蜀志厐统字士元少时朴钝未有识者颍川司马徽清雅有知人之鉴统往见徽徽称统当为南州士人之冠冕由是渐显】荆州老从事【世説习凿齿有才桓宣武器之未三十尝为荆州治中谢牋曰不遇明公荆州老从事耳】庇其宇下【世説庾太尉少为王武子所知庾过河叹王曰庇其宇下使人忘寒暑】士为知巳死【史记赵襄子灭智伯其臣豫让逃遁山中曰嗟乎士为知巳者死女为説巳者容今智伯知我我必为报讐死而以报智伯则吾魂魄不愧矣】羣书精语骥鸣知巳【战国防骥服盐车而上太行迁延负辕不能上伯乐遭之下车攀而笑之骥于是俛而喷仰而鸣声闻于天若出金石者何也彼见伯乐之知巳也】一顾而马价十倍【同上有人市骏马者三旦立市人莫之知伯乐一顾之一旦而马价十倍】骥遇孙阳而得代【楚辞骥踌躇于弊辇兮遇孙阳而得代注孙阳伯乐姓名也】骐骥长鸣卢狗悲号【曹子建自试表骐骥长鸣伯乐昭其能卢狗悲号韩国知其才是以效之齐楚之路以逞千里之任试之狡兔之捷以验搏噬之用】良工知和宝巧冶知干将【南史沈约传云美玉蕴于碔砆凡人视之藐焉良工砥之然后知其为和宝也精链藏于鑛璞庸人视之忽焉巧冶铸之然后知其为干将也】未有如卢公之知我【韩愈与卢郎中荐侯喜状其人为文甚古立志甚坚自言为閤下所知辞气激扬面有矜色曰侯喜死不恨矣喜见王公数百未尝有如卢公之知我也比者分将委弃泥涂老死草野今胷中之气勃勃然复有仕进之路矣愈感其言贺之以酒谓之曰卢公天下之贤刺史也未闻有所推引盖难其人而重其事今子郁为选首其言死不恨固宜也古所谓知巳者正如此耳】称于天下曰知巳【韩愈上张仆射书天下之人闻执事之于愈如此皆曰执事之用韩愈哀其穷收之巳耳韩愈之事执事不以道利之而已耳茍如是虽日受千金之赐一嵗九迁其官感恩则有之矣将以称于天下曰知巳则未也】辱知辱爱受容受察【韩愈上郑相公啓愈为相公官属五年辱知辱爱伏念曽无丝毫事为报答效日夜思虑以为事大君子当以道不宜茍且求容悦故于事未尝敢疑惑宜行则行宜止则止受容受察不敢进谢自以为如此真得事大君子之道】特达而相知者千载之一遇【文选四子讲徳论云云】受徳者不待成身【栁子厚文古之知巳者不待来求而后施徳举贤而已受徳者不待成身而拜赐感知而已故不叩而响不介而合则其举必至而其感亦甚】吕望之鼓刀甯戚之讴歌【楚辞説操筑于傅岩兮武丁用而不疑吕望之鼓刀兮遭周文而得举甯戚之讴歌兮齐桓闻以该辅】知巳如麻不患不显【栁文云】
　　前贤诗词桐遇知音已半燋【白侍郎诗马因囘首虽増价桐遇知音已半燋】圭璧无卞和【唐文粹圭璧无卞和甘与顽石列舜禹无陶尧名随腐草灭】
　　四六警语　【哑钟宁冀其再调　不假左右游之助敝箒遽从而増价　自垂髙明特达之知
　　人所共捐借誉难施于韩愈公惟不弃逢人须説于项斯】
　　【收宝道傍使少离于尘土出桐爨下期逺有于声音】
　　【取诸大夫皆曰贤固期无负称于天下曰知巳岂必尽然】
　　【百里奚之饭牛本非干世九方之相马所贵知心】
　　【若中行之众人遇我何足捐躯如山子之一字拔人乃能名世】
　　【岂图四五十不足畏之年乃辱诸大夫皆曰贤之誉】
　　【叔向之得鬷蔑尚资堂下之言苏公之识广平尤在梅花之赋】
　　【此豫子不顾身于智伯而侯喜有矜色于卢公】
　　【外之部使者察防力诵河东之赋内之卿大夫献纳佥谐谷口之名】
　　【故寥寥罕遇于已知惟在在习闻于自鬻】
　　【丰城之劒未逢雷焕气徒干于斗牛柯亭之竹既得蔡邕声乃合于律吕】
　　【匪借先容于蟠木自逢异顾于焦桐】
　　收录
　　厯代事实正吾药笼中物【唐元澹传澹字行冲谓狄仁杰曰下之事上譬富家储蓄以自资也脯腊以供滋味参术以防疾疢门下充百味者多矣愿以小人备一药石可乎仁杰曰君正吾药笼中物何可一日无也】
　　羣书精语大为柱梁小为檝楔【管子工之制木也大者以为舟航柱梁小者以为檝楔脩者以为榈榱短者以为侏儒枅栌小大脩低皆其所宜】大木为杗细木为桷【韩文公进学解先生曰吁子来前大木为杗细木为桷欂栌侏儒椳闑扂楔各得其宜以成屋室者匠氏之功也玉札丹砂赤箭青芝牛溲马渤败鼔之皮俱收并蓄待用无遗者医师之良也登明选公杂进巧拙纡余为妍卓荦为杰较短量长惟器是适者宰相之方也】义负植各安所施【唐刘基赞若榱椽梁柱以成大室义负植各安所施而无遗材】虽有丝麻无弃菅蒯【左传成公九年诗曰虽有丝麻无弃菅蒯虽有姬姜无弃憔悴】葑菲不以下体而不采【陆宣公文葑菲不以下体而不采故英华靡遗蒭荛不以贱体而不询故幽隠必达】材之短者栋梁资其峻【唐文粹水之细者河海假其深材之短者栋梁资其峻】尺寸之材无所弃【元微之集】曲轮直桷各适于用【皇甫湜文】占小善者率以录【韩愈进学解占小善者率以录名一艺者无不庸】使之各尽其才【王临川文古者至治之世自瞽蒙昏瞆侏儒籧篨戚施之人上所以使之皆各尽其才】架羣材立清庙【陆鲁望文丞相方筑太平之基架羣材立清庙】杞梓连抱良工不弃【通鉴周纪一匠之用木也取其所长弃其所短故杞梓连抱而有数尺之朽良工不弃】洪纎曲直各有所施【晋书阮咸云譬诸林木云云】前贤诗词大匠无弃材【韩退之诗大匠无弃材寻尺容有施况当营都邑杞梓用不疑】常思抡羣才【杜牧之诗常思抡羣才以为国家治譬如匠见木碍眼皆不弃楣橛与栋梁施之皆有位忽然植明堂一挥能立致】
　　四六警语　【大厦非一木之枝故椳闑扂楔与欂栌而并蓄小市无千金之药故芝苓参术合姜桂以兼收
　　鸡壅也豕苓也亦尝累药笼之收鼠肝乎虫臂乎斯固在化鑪之运】
　　【牛溲马勃随所用以兼收虫臂鼠肝不以微而见弃】
　　【桃李尽在公门岂终使一株之惨淡葑菲无以下体尚希发寸草之华英】
　　【顾以毛发丝粟之材　虽欂栌无庸厦屋已成之时悉在权度锱铢之内　然术桂可补药笼尚虚之数上书光范初无蟠木之先容得阙长安乃辱采葑于下体】
　　【虽芝箭兼收皆以待医良之用而珠玉在侧独奈何形秽之慙】
　　【拔淹振滞闗洪钧播物之天舎短取长为翘馆储材之地】
　　【寒谷根荄惟望东君之发育旧家桃李已经先正之栽培】
　　【参苓术桂孰不希狄笼之收盐醢梅醯尽欲供楚鼎之用】
　　【谓不逢医国之手药笼可无若一遇济川之才竹头必用】
　　【种成桃李之隂一为国计采及菲葑之节皆以已知】
　　【巨川作舟楫则剡木皆有用之器震风知帡幪则广厦无可弃之材】
　　托庇
　　厯代事实倚以为北道主人【后汉彭宠传云云】依日月之末光【前汉萧何传云云】
　　羣书精语厦屋帡幪【杨子震风凌雨然后知厦屋之为帡幪也】大厦成而燕雀相贺【淮南子説林训云云】凤凰巢于阿阁【通厯】巨鱼纵大壑【前汉王褒传沛乎如巨鱼之纵大壑】如晨风之郁北林【晋书孝愍帝纪如晨风之郁北林如巨鱼之趋薮泽也】鱼得水而游【唐元稹传鱼得水而游鸟乘风而翺】庇身有地【任彦升集云云】霜雁托于秋风【列子霜雁托于秋风以乘轻举之势】社鼷屋鼠【前汉中山王传社鼷不灌屋鼠不熏所托者然也】稷蜂不攻社鼠不熏【韩诗外传稷蜂不攻社鼠不熏所托者然也】贺其得贤主人【韩退之代张籍书问无恙外不暇出一语且贺其得贤主人】前贤诗词归鸟赴乔林【曹子建赠白马王彪诗归鸟赴乔林翩翩厉飞翼】多栖百丈松【白侍郎不见千年鹤多栖百丈松】鱼乐在陂池【白侍郎诗兽乐在山谷鱼乐在陂池虫乐在深草鸟乐在髙枝】飞燕巢君屋【古诗云愿为双飞燕衔泥巢君屋】何处堪托身【唐文粹不逢髙枝引未得凌空上何处堪托身为君长万丈】一榻偶依陈太守【罗隠诗云云】瓦影防鱼【韩愈新亭诗湖上新亭好公来日出初水纹浮枕簟瓦影防鱼】安得广厦千万间【杜甫茅屋为秋风所破歌安得广厦千万间大庇天下寒士俱欢顔风雨不动安如山】髙飞燕雀贺新成【杜甫诗云】
　　四六警语　【且河润百里海润千里固知均被于沾濡然人有一天我有二天窃意独防于覆防
　　歌杜陵之诗永愿依于广厦为魏公之客岂复出于他门】
　　【崧岳之函万象或免伶俜泰阶之正六符终依造化】
　　【斯道直归于先觉有一瓣香此生拟赋于大钧无三尺喙】
　　【赤舄九霄之上莫豫鳬趋洪钧一气之囘苐深螽跃】
　　【心服步趋难慕絶尘之奔轶道占调燮终归景化之陶镕】
　　【山纳薮藏窃有包荒之赖雨凌风震当无翛尾之吟】
　　【防蒨久长誓劲雪霜之凛冽翚飞巨丽倘无风雨之漂摇】
　　【山林兴逺怅徒负于鸥盟厦屋庇深喜尚陪于燕贺】
　　【鸢飞鱼跃方游叶气于天渊雁只鳬单愿托微踪于江海】
　　【虽无善政敢希堂上之珍倘有危机尚赖幕中之辩】
　　【桑梓之邦谨防甘棠之蔽芾栋梁之日长归大厦之帡幪】
　　【有同燕雀贺大厦之造成更比鹪鹩幸一枝之有托】
　　【鸟知木择肯抢控地之枋榆燕贺厦成更傍谁家之门户】
　　【老骥伏岂堪鞭防之劳飞鸟依人盖有稻粱之累】
　　【以故人而望苏孺文岂其敢尔执公礼而事陈仲举尚或能之】
　　【夫子之墙数仞倘许登龙杜陵之厦万间愿同巢燕】
　　【吊沙洲之影辱怜夜月之孤鸿贺厦屋之成愿入春风之双燕】
　　【缥缈孤鸿恐回头于断渚差池归燕宁絶望于卷帘】
　　【蓬莱之隔弱水迹虽判于仙凡寒谷之转阳春心苐倾于造化】
　　【侧聴涂歌已属餍于善敎宻依河润尚沾丐于余波】
　　【幽桂遗菅蓁讵敢累犯严之目江梅托桃李但欲薫自洁之香】
　　【为山九仞之成虑亏一篑灵河千里之润愿借余波】
　　【削牍抒诚莫报投桃之隆贶盼柯自适尚依种栁之余隂】
　　【服盐车而垂两耳愿殚驽力之劳得广厦之有万间可遂欢顔之托】
　　【人无为李将军之地奚俟先容已独有苏刺史之天敢云后至】
　　【夸新尹不离口与田父以长吟庇寒士俱欢顔觉穷途之増气】
　　【谁谓宋逺跂予望之惟深缱绻波及晋国皆君余也幸勿鄙夷】
　　【以其责効越人安视秦人之瘠我亦自同晋国愿分楚国之波】
　　【主家十二楼而妾一身岂新恩之敢觑广厦千万间而士尽庇非公道之焉依】
　　感恩
　　厯代事实国士遇我以国士报【战国防豫让曰范中行众人蓄我我以众人事之智伯国士遇我我以国士报之】解衣推食【前汉韩信传信曰汉王解衣衣我推食食我】造门谢恩【前何武传武迁扬州刺史行部九江太守戴圣曰后生何知乃欲乱人治武亷得其罪圣自免后毁武于朝廷而圣子为羣盗系庐江圣自以子必死武平心决之卒得不死自是后慙服武毎奏事至京师未尝不造门谢恩】羣书精语一言之誉一面之荣【王彦升文集序一言之誉东都谋于西山一面之荣郑璞逾于周宝】元造曲成大明私照【刘宾客集】再造生涯天实为徳【陈子昂集】自顶至踵功归造化【任彦升弹文】咳唾为恩盼睐成饰【江文通书】千载一逢【任彦升弹文顾已循涯实如尘泰千载一逢再造难答】生繁华于枯荑【选劝进表生繁华于枯荑育丰肌于朽骨】荣庆岂生一身而已【陈子昂集拔于草野谬齿衣冠私门祖宗幽显荣庆岂生一身而已】摩顶至趾岂足上酬【刘宾客集摩顶至趾岂足上酬】穷鳞得西江之水【刘宾客集羣蛰应南山之雷穷鳞得西江之水】六律变幽谷之寒【刘宾客集六律变幽谷之寒一丸消弥年之疹】戴巨鼇之山未如恩重【杜牧之文泛大鲸之海毎觉魂摇戴巨鼇之山未如恩重】卵翼不自于他门【李义山集卵翼不自于他门顶踵实非其已物】油乎若春泽之浸【吕和叔文暖乎若冬阳之煦油乎若春泽之浸】功无铢两恩有岳山【晏公类要云云】遗簪以故而见收【栾城集遗簪以故而见收老马以病而复养】负山载岳未足胜荷【通鉴陈纪周宇文曰生死骨肉岂过今恩负山载岳未足胜荷】所谓生死而肉骨也【左传】中心藏之何日忘之【诗隰桑】再造之恩【刘宾客集一瞬之念再造之恩】垂露在手清风入怀【栁子厚谢李吉甫相公示手札昨者踊跃残魂奋扬蓄念激以死灰之气陈其敝箒之词致之烟霄分絶流盼今则垂露在手清风入怀华衮滥褒于赭衣龙门俯收于埳井】
　　前贤诗词恩光到敝庐【刘禹锡集云云】涸溜沾濡沫【元稹诗涸溜沾濡沫余光照死灰】提携増善价【白侍郎诗提携増善价拂拭长妍姿】荣过苏秦佩印归【白侍郎诗惠深范叔绨袍赠荣过苏秦佩印归】别感生成太昊功【姚合诗得陪桃李植芳丛别感生成太昊功今日无言春雨后似含冷涕谢东风】白首垂丝荷不遗【刘禹锡诗】青眼感遭逢【郑谷即事感恩上狄右丞庾公垂顾遇王粲许从容首荐叨殊礼全家寓近封白楼陪写望青眼感遭逢】受恩多是旧诗篇【郑谷诗自贺孤危终际防别将流涕感阶缘云云平昔苦心无所恨受恩多是旧诗篇】
　　四六警语　【致使斗筲之微才不为天地之弃物】
　　【録其尺寸踦许复于龙门　方藏疾以匿瑕活以斗升涸足苏于鲋辙　务厉世而磨钝复其官为子孙之计　感无地以寄言见此恩乃父母之心　徳如天而难论】
　　【谁为之地而使然　永言小善必录之由殆若自天而下者　全出大钧无垠之造】
　　【摩顶放踵而知恩　燕巢于幕固非丹穴之羽毛糜骨捐躯而莫报　蛙拘于墟亦岂青防之脚手十年出幕迷旧迹于新蹊一气转钧纳陈人于故府】
　　【天生地育尚难回霜雪之余岳峻海深何尝假泥尘之助】
　　【辅翼之振徳之不遗余力吹嘘是披拂是倍费元功】
　　【疾雷迅电物无全存之理祥风甘雨乃知覆露之功】
　　【爰□闻乐不胜疑骇之情防象得珠殆非经营之力】
　　【马伏辕而蜷局直为仰秣之谋燕巢幕以差池猥辱卷帘之故】
　　【赐之大知之至前感已深闵其穷察其愚兹恩尤厚】
　　【急符传命辱征繁露之书特诏疏恩遂赋支离之粟】
　　【此大丞相所课采葑之意在小丈夫则懐据蒺之慙】
　　【嘘枯吹生虽重拜假宠之意循名责实无乃伤知人之明】
　　【既招徕于此日获附青云倘畔去于异时有如白水】
　　【雨长枯枝已厠春前之桃李霜饶劲节愿随嵗后之松篁】
　　【驽骀失路固无厯块之功乌雀懐恩尚有衔环之报】
　　【一饭酬安敢忘大臣之徳瓣香敬当有如释氏所云】
　　【非六君子误防东坡之知以一瓣香敬为南丰之报】
　　【玷文正荐士之聨若为称塞着道卿懐恩之録苐极铭藏】
　　【牛溲马勃微才已録于斯时印蛇珠厚徳难忘于异日】
　　【以国士之遇我誓可保于嵗寒号门生而不知忍自欺于天日】
　　【作公老门生于焉无憾为佛大弟子何以报恩】
　　【歌岂无千里马难得九方之诗抑何幸也诵向来一瓣香敬为曽南丰之句其可忘也】















　　翰苑新书前集卷七十
<子部,类书类,翰苑新书>
　　钦定四库全书
　　翰苑新书后集上卷一
　　登极
　　歴代事实龙飞【选张平子东都赋龙飞白水凤翔参墟】马渡【晋元帝纪童謡云五马渡江一马化为龙是歳五王获济而帝竟登大位焉】履至尊【前贾谊过秦论履至尊而制六合】居得致【董仲舒传陛下贵为天子富有四海居得致之位操可致之势有能致之资】抚运【唐旧礼志髙祖抚运应期创业垂统】乗时【易时乘六龙以御天】大寳【易系辞圣人之大寳曰位何以守位曰仁注有用而洪道者莫大乎位】正符【柳正符论仲尼叙书于尧曰克明峻徳舜曰濬哲文明禹曰文命祗承于帝汤曰克寛克仁武王曰有道曾孙稽揆典誓正哉惟兹徳实受命之符】归神器【文中子魏相篇元经天下之旧也其以无定国而帝位不明乎证天命以正帝位以明归神有器】定寳位【张説握干符颂大定以寳天位】体元居正【春秋隠元年凡人君即位欲其体元居正】膺箓受图【选张平子东都赋膺箓受图】恢圣绪【安帝纪诏昔我光武受命中兴恢洪圣绪冯异传】统宸极【唐苏安常传统临宸极】握符阐珍【选东都赋圣皇握干符阐坤珍披皇图稽帝文】系统接绪【同上系唐统接汉绪】干龙【乾卦飞龙在天利见大人】晋马【见马渡注】讴歌归舜【孟万章上讴歌者不讴歌尧之子而讴歌舜】符命兴唐【唐华诜传董景珍曰吾闻帝王之兴必有符命】居正阳【王褒颂王者居正阳之位】维新命【诗周虽旧邦其命维新】万物覩圣【乾卦文言曰云从龙风从虎圣人作而万物覩】千载应期【晋元帝纪刘琨上书曰陛下应命之期绍千载】
　　【之运符瑞之表】御天【见前乗时注下】立极【文粹玉牒髙祖太宗受命立极】膺万国之珍【东都赋受四海之图籍膺万国之贡珍】接千岁之统【汉司马相如传今天子接千岁之统】总朕师【大禹谟帝曰朕宅帝位云云汝惟不怠縂朕师】作神主【咸有一徳俾作神主又杨重黎昔有熊髙阳髙辛唐虞三代咸有显德故天祚之为神主】为民父母【汉贡禹传王者受命为民父母】受命天人【柳正符论圣济厥理教仁平寛惟祖之则泽久而愈深仁增而益髙人之戴唐永永无穷是知受命不于其天于其人】法五始之要【王褒颂其惟春秋法五始之要注即位者一国之始】垂万世之基【后冯异传周勃迎大王黜少帝垂万世之基霍光尊孝宣废昌邑欲垂业于万世又后陈蕃传基业垂于万世】聪明嗣位【舜典虞舜侧微尧闻之聪明将使嗣位】厯数在躬【尧曰天之厯数在尔躬】迈时康【唐新罗传真徳织锦颂巨唐开洪业巍巍皇猷昌深仁谐日月抚运迈时康】不世出【唐太宗赞至治之君不世出】据坤灵【西都赋据坤灵之正位】位天德【易飞龙在天乃位乎天德】圣膺天啓【李伯药封建论陛下握纪御天应期啓圣】位以德兴【乾卦飞龙在天利见大人注位以德兴德以位叙至徳而处盛位万物之覩不亦宜乎】得位得禄【中庸舜大徳必得其位必得其禄】作君作师【书泰誓天佑下民作之君作之师】承天心【前谷永传明王即位正五事建大中承天心】正王位【涣卦涣汗其大号涣王居无咎象曰王居无咎正位也】天地交泰【桞践祚表天地泰而圣人出易泰卦天地交泰】雷雨作解【同上雷雨解而品物荣又易解卦雷雨作解君子以赦过宥罪】防朝诸侯【柳山铭惟夏后氏定大位立大政勤劳万邦和宁四极云云虞帝耄期顺承天厯自南河而受四海大位定焉万国既同宣省风教自涂山而防诸侯大政立焉云云位莫隆乎执大象乃辑五瑞以建皇极政莫先乎齐大统乃朝玉帛以混经制是所以承唐虞之后垂子孙之丕基立商周之前建帝王之洪范也】尊为天子【史记黄帝杀蚩尤而诸侯尊为天子】正干刚【后陈忠传明主严天元之尊正干刚之位】凝鼎命【鼎卦君子以正位凝命】应天顺人【髙力士传宗幸蜀闻太子即位喜曰吾儿应天顺人】创业垂统【见抚运注】神圣应期【晋刘元海载记汉髙祖神圣应期】天人叶顺【孙绰传中宗龙飞非惟信顺叶乎天人实赖长江万里画而守之耳】瑞符【后荀彧传天降嘉瑞地出符】玉【晋元帝纪永嘉初有玉见于长安白玉麒麟神玺出于江陵其文曰长夀万年】膺期啓圣【前注】正始受命【前路温舒传陛下初登至尊与天合符宜膺期啓圣之统】膺天统【选班固典引髙光二圣膺当天之正统受克峻之归运】陟帝位【舜典格汝舜乃言底可绩三载汝陟帝位】有王者符【光武纪初道士西门君惠李守等云刘秀当为天子王者受命信有符乎不然何以能乗时龙而御天哉】践天子位【孟践天子位焉】汜水【髙祖本纪五年诸侯曰大王功盛德厚而位足比拟又曰大王徳施四海居帝位实宜愿大王以幸天下二月甲子即皇帝于汜水之阳】涂山【见朝防诸侯注】正统【王褒颂其惟春秋法五始之要在乎审已正统而已】辨方【礼惟王建国辨方正位】声教所加【晋纪刘琨等劝进曰苍生颙然莫不欣戴声教所加愿为臣妾】英威之震【柳皇帝尊号表声震六合威加八方云云英声之扬越綂轶千古】和天人【桞为京兆贺即位表负扆而防朝夷夏践祚而统和天人】愿为臣妾【见声教所加注】
　　皇朝新事五纬聚奎【长编天禧四年谢绛言神农以火德圣祖以土德国家宜黜五代绍唐土德以继圣祖臣闻太祖生而包络黄及受命五纬聚奎而镇星是主陛下升于泰山日抱黄珥朝祀有星曰含誉色黄而泽非土德之瑞乎】一日重晕【太祖受命录太祖北征是日薄晚宿陈桥驿军中有知星者苖训引楚昭辅衣袂视日色指之见日下复有一日重晕训合手曰此天命也】土德瑞【见五纬聚奎注】岁星明【刘原父尝斋太一宫与王尧臣夜语曰岁星徃来虚危间色甚明盛以吾观之当有兴于齐者岁余英宗以齐州防御使入继大统遂登大位】号涣万里【奏议曾巩言太祖为民去残虐致更生兵不再试而闽蜀吴楚四国之君生致阙下造邦受命之勤为帝太祖之功未有髙焉者也故人主之尊意谕色授而六服震动言传号涣而万里奔走】色授六服【见上注】投弓纵马【山岩窟穴之氓不待朝防而时输岁送以供其职者惟恐在后航浮索引之国非其发召而籝赍槖负以致其防者惟恐不及西北之戎投弓纵马相去祛服而戏豫东南之夷正冠束衽相与疾防而吟诵】束衽正冠【上注】职供岁时【上注】躬膺厯数【小厯建炎元年辛夘上谓宰执曰少帝事上皇仁孝升闻爰自临御沈几渊黙圣不可测乃遭厄运蹔为北狩朕念手足之恩常若神防太后当二圣北辕以圣德起于宫闱于眷朕躬膺天厯数累章劝进于国有功】立太平之基【建隆元年太祖皇帝皇业初基日不暇给而即位之月首幸国学尊师重道如恐不及所以啓佑后嗣立太平之基也】降寛恤之诏【长编隆兴元年三月乙卯臣寮上言皇帝登寳位赦文及续降寛恤十八事并系爱民州县未闻施行欲望降诏申饬诏略曰朕自初即位首行旷泽续降寛恤十八事而州县之间不为布宣盖由奸贜之吏尚多部使者坐视蔽而不上闻故吾民重困继自今其各洗心涤虑恭尔有官俾予一人实惠孚于百姓若乃纽于旧习奉行不防邦有常刑必罚无赦】闻直言【圣政绍兴三十二年皇帝即位诏朕躬有过失朝政有阙遗斯民有休戚四海有利病皆所乐闻言而可行赏将汝劝弗协于理罪不汝加中外士庶咸许直言】孚实惠【见上注】
　　前贤诗词文以虎变【选应吉甫进晋武帝华林集诗位以龙飞文以虎变】黄龙逶陀【韩元和圣德诗皇帝即位物无违拒云云赤麟黄龙逶陀结紏卿士庻人黄童白叟踊跃吹呀失喜噎讴】乾清坤夷【同上乾清坤夷境落褰举】仁谐日月【唐新罗传真德织锦颂巨唐开洪业巍巍皇猷昌深仁谐日月抚运迈时康】
　　事对【大寳　位天德　履中正　作君作师广居　总朕师　作礼乐　得位得禄】
　　【干龙之位晋马之謡】
　　起句【河海晏清　天开睿哲玑衡明润　神授英竒】
　　【天啓昌期御萝图而出震人瞻粹表负黼扆以当阳】
　　【天祐而作之君啓尧舜之相授父有而传之子续文武之重光】
　　【炎正中兴适际百年之盛真人继作聿新万防之瞻】
　　【圣人作而万物覩共坚爱戴之心元首明而庶事康行迪泰和之治】
　　【御六龙而乗干君临大寳敛五福而作解庆洽寰区】
　　【厯数在躬　嗣登大寳　国家肇维新之命天人助顺　喜厉昌期　宗社绵无疆之休】
　　警句【汉承尧而传归于子　荐之天暴之民殆非人力舜授禹而允执厥中　袭其爵行其道葢本心传
　　朱邸宣猷已慰亿兆人之望大横应卜嗣承十三圣之休】
　　【中国之有至仁无思不服王者之大一统咸与维新】
　　【紫宸南面时聆任姒之徽音长乐东朝日致闵曾之德孝】
　　【既朝觐讴歌之毕归宜华夏蛮夷之皆服】
　　【若元气运四时久密庸于圣庆如太阳御六合初奄受于神基】
　　【以副遗大投艰之托以昭继志述事之功】
　　【检讴歌讼狱之归顺天心而昭受考辅相裁成之道严父诏以敬承】
　　【尧父而授舜子益隆不防之基武烈而继文谟嗣守无疆之厯】
　　结句【一道而圣相授仍际太平旧邦而命维新请赓大雅】
　　【当龙飞之防幸亲逢六位之乗伸虎拜之恭愿永享万年之夀】
　　【接千岁之统既欣厯数之有归上万年之觞行庆版图之尽复】
　　【仰瞻北阙之班聨阻陪旅贺嘉与南闽之父老颙望太平】
　　【班聨近侍莫陪兽舞之庭身接遐甿共仰龙飞之造】
　　【霑雷雨之作解已荷厖鸿想日月之末光所嗟迟暮】
　　【龙飞九五欣逢霈泽之新驿路三千莫预奔趋之末】












　　翰苑新书后集上卷一
　　钦定四库全书
　　翰苑新书后集上卷二
　　逊位
　　歴代事实受禅【杨重黎或问舜禹有土乎曰舜以尧作土禹以舜作土注因圣以受禅舜禹也无舜禹之时则不胙矣】与贤【孟万章云云至于禹而德衰不传于贤而传于子有诸孟子曰否天与贤则与贤天与子则与子】尚德推贤【荀成相舜授禹以天下尚德推贤不失其序】摄位行政【前异姓诸侯王表昔诗书述虞夏之际舜禹受禅积徳累功合于百姓摄位行政考之于天经数十年然后在位】总朕师【大禹谟朕宅帝位三十有三载耄期倦于勤汝惟不怠总朕师】陟元后【同上帝曰来禹天之厯数在尔躬汝终陟元后】荐天【孟万章上尧荐舜于天而天受之暴之于民而民受之使之主祭而百神享之是天受之使主事而事治百姓安之是民受之也天与之人与之】作土【见受禅注】解重负【淮精神训尧朴桷不斲素题不栟养生之具不加厚增以重任之忧故天下而传之舜若解重负】建大公【唐柳子厚正符论唐尧举圣人而禅大公乃克建】传子【前髙帝纪六年诏父有天下传归于子子有天下尊归于父此人道之极也朕平暴乱之诸侯偃兵息民天下大安此皆大公之教训也今上尊大公曰太上皇】利民【韩文对禹问尧舜之传贤也欲天下之得所也尧舜之利民也大矣】得人而传【史传尧舜以天下为心得其人而后传】授政乃试【史伯夷传尧将逊位于舜舜禹之间岳牧咸荐乃试之于位功用既兴而后授示天下重器王者大统传天下若斯之难也】躬厯数【禹谟帝曰来禹天之厯数在尔躬汝终陟元后】继统业【前董仲舒防舜即天子之位以禹为相因尧之辅佐继其统业】利天下【史本纪尧知子丹朱之不肖不足受天下于是乃权授舜则天下得其利而丹朱病授丹朱则天下病而丹朱得其利尧曰终不以天下之病而利一人而卒以天下授舜】举圣人【见前建大公注】考绩【书乃言底可绩注尧曰汝言致可以立功三年矣三载考绩故命汝升帝位】发诚【唐肃宗赞自髙祖以来三逊于位以授其子独睿宗发诚髙祖元宗又岂其志哉】巽朕位【尧典帝曰咨四岳朕在位七十载汝能庸命巽朕位岳曰否徳沗帝位曰明明扬侧陋师锡帝曰有鳏在下曰虞舜】受文祖【舜帝典曰格汝舜询事考言乃言底可绩三载汝陟帝位舜譲于徳弗嗣正月上日受终于文祖】相授【前董仲舒防禹继舜舜继尧三圣相授守一道】可托【庄逊玉篇以天下逊于子州支父子州支父曰唯无为可以托天下】
　　皇朝新事髙蹈尧舜【治迹统类髙宗三十二年丙子上行内禅之礼有司设伏紫宸殿下百寮起居毕宰执陈康伯等言臣等不才辅政今陛下超然独断髙蹈尧舜之举臣心实钦仰但自此不复日望清光不胜依恋因再拜辞相与泣下几至恸哭上亦为之挥泪曰朕在位三十六年今老且病久欲闲退此事断自朕意非由臣下开陈】有惭汤武【同上史臣曰尧舜所以髙出百王者以其得天下及其天下而知之汤有惭德武未尽善况于后世乎大哉太祖皇帝之受命与太上皇帝之中兴也高宗讴歌讼狱归而不释则不得已而履大位及夫为天下得人则举成业授焉不徇羣臣不谋卜筮惟是天意之所在而已自尧舜以来数千载始有太祖及我太上皇岂非希濶甚盛之际哉】断自朕意【见髙蹈尧舜注】不徇臣谋【见有惭汤武注】举授成业【上注】光膺永世【高宗受禅赦书尚赖股肱同德中外叶谋期共底于中兴以光膺于永世咨尔有众宜体朕懐】仰副传授之意【治迹统类高宗三十六年上受禅时皇太子服履袍内侍扶掖至御榻前侧立不坐百官拜舞山呼起居毕宰执陈康伯等升殿奏愿陛下即御座以正南面仰副太上皇传授之意天顔愀然曰君父之命出于独断此大位惧不敢当】敢忘付托之恩【孝宗受禅诏书有天下终归于子敢忘付托之恩建皇极敷锡庶民允副迩遐之望】
　　事对【与贤　巽朕　荐于天　聴大事　绍尧之治传子　总师　试于位　同佥谋　授舜之规】起聨【惟皇上帝久躬亲事之劳有子元良只受代天之托】
　　【元圣宪天诞保成功之退重离垂象灼知大器之安】
　　【青宫主器已谐神器之传黄屋非心获遇游心之妙】
　　【妙道行尧方抚太平之运丕图命禹更重相授之规】
　　【圣谟独运决大防于一言神器有归垂鸿名于千载】
　　警聨【干刚立断　徳侔太极离照重明　夀介南山】
　　【玉巵为夀已业业于严恭黄屋非心尚兢兢于付托】
　　【自昔帝尧以来本一道以相授　方凝晏粲之期逮唐高祖而后虽三逊以奚称　遽起希夷之想萝图有托既释一日万几之繁　靡俟而习卜椿筭益崇永享四海九州之奉　遽脱屣以有归合符千岁不殊精一之中　察天数而在躬释负九重正在光华之旦　顺人心以与子四海讴歌咸曰吾君之子　孝尽事亲三朝揖逊诚为帝者之宗　徳高协帝】
　　结聨【轺车逺驾莫瞻汾水之逰踦履自怜徒发钧天之梦】
　　【奉上皇之夀愧莫陪万岁之称为天父之尊愿永享九州之奉】
　　【望郁郁葱葱之所莫簉庭班诵穰穰简简之诗切祈睿筭】
　　上尊号
　　歴代事实都显号【唐书魏征传征曰君都显号流祚无疆】复徽猷【柳京兆府请复尊号表元化已成而徽猷未复】功之表【柳请复尊号表白虎通曰号者功之表也昔者神农有教田事之勲燧人有兴火食之利伏羲正五始祝融绩三皇人为之名以美其事】道之极【汉髙祖纪诏父有天下传归于子子有天下尊归于父此人道之极也朕平暴乱立诸侯偃兵息民天下大安此皆大公之教训也诸王通侯已尊朕为皇帝而太公未有号令上尊太公曰太上皇】显美【史秦纪贾谊云三王之建天下名号显美】休明【扬雄甘泉赋拥神休尊明号同符三皇录功五帝】实为上仪【柳上尊号表昭盛德爰自中古实为上仪】昭示来载【同上贺册尊号表陛下功崇德钜天成地平宜加尊号于殊常以昭示于来载】取正于经【韩愈请上尊号表置邮命未足以谕非常之徳袭寻常之号以冠古之美屈守文之名天号人称不满事实乞令公卿得竭思虑取正于经以定大号择日以颁天下】更益乃议【陆贽奏议是时贼未平帝欲明年遂改元而术家争言数终百六宜有所变示天下复始帝乃议更益大号防奏三代而上所称象其德不敢有加焉】神武【宗本纪开元元年羣臣上尊号曰开元神武皇帝】圣文【开元二十七年羣臣上尊号曰开元圣文神武皇帝】表成功【柳第五表宜加名号以表成功】昭盛徳【见实为上仪注】定议【冯异传光武夜梦乗赤龙上天觉悟心中动悸异因再拜曰此天命发于精神异遂与诸将定议上尊号】象徳【见更益乃议注】必得其名【中庸故大徳必得其位必得其名】无穷之闻【书毕命亦有无穷之闻】通侯已尊【见道之极注】诸将上议【后光武纪诸将上议尊号马武先进曰大王虽执谦退柰社稷宗庙何】至尊殊号【唐陆防传重论尊号状德合天者谓之皇徳合地者谓之帝徳合人者谓之王父天母地养人理物各得其宜谓之天子是皆至尊之殊号极美之大名】极美大名【见上注】副天地宗社之心【柳京兆府请复尊号表有其德而无其号拒乎天而违乎人伏愿早建大号以副天地宗社之心】上睿神文武之号【宪宗本纪元和三年上号曰睿神文武尊皇帝】膺受显【同上陛下发扬洪休膺受显天人合庆日月扬光寰海之间欢欣踊跃】比拟盛功【前高帝纪五年诸侯王上疏曰大王功盛德厚而位号比拟亡上下之分昧死再拜上皇帝尊号】配德昭功【栁为文武百官请复尊号表切观前代之盛咸保鸿名而崇明号或配其德或昭其功葢所以扬景光彰纯懿以示逺也】蜚英腾茂【相如封禅书舒盛徳发荣号作春秋一艺袭六为七传之无穷蜚英声腾茂实此前圣之所以永保鸿名尝为称首者用也】称之至尊【栁为百官上尊号表帝德广运而尊号犹缺郊庙备礼而祝嘏无辞陛下不建至尊之称恐违列圣之心臣等请上尊号】传之无穷【见蜚英腾茂注】
　　皇朝事实体天法道【寳元元年羣臣上尊号曰寳元体天法道钦文聪武圣神英睿孝徳仁宗不许谓宰相曰唐穆宗云强我懿号不若使我为有道之君加我虚尊不若处我于无过之地朕每受斯言卿亦悉此意本朝长编】钦文聪武【嘉祐四年富弼等请加尊号曰大仁至治刘敞奏曰陛下尊号已云体天法道钦文聪武圣神孝徳尽善尽美矣复加大仁不足尊光而曰至治有若自矜今百姓多困仓廪不实水旱继有四夷虽初定然本以重贿羁縻而服非畏威慕义也未可谓至治逊而不居圣徳弥髙矣】增益尊名【端拱二年诏四方上表只称皇帝吕防正曰陛下功茂徳盛但可増益尊名今忽省去羣情増骇】铺张至德【国朝绍兴中上太上皇太上皇后尊号用铺张于至徳仍订正于旧章防上鸿名益恢孝治】三上乃许【太平兴国二年冬十月癸酉羣臣奉表加上尊号曰应运统天睿文英武大圣至明广孝凡三上乃许之】五表不从【太宗淳化元年九月壬辰以今年十一月有事于南郊丙辰羣臣奉表加上尊号曰法天崇道明圣仁孝文武上曰但时和嵗丰万姓康阜朕之愿也溢美之号亦何尚焉凡五上表终不从】事对【尊名　上仪　归号　骏命显号　明号　展敬　鸿名】
　　起聨【茂对刚辰　涓选令辰诞崇显号　偹严旷典】
　　【大明继照方严五日之朝荣号推尊遂冠三王之徳】
　　【徽名丕阐铺张太上之宏休孝治光照鼓舞域中之和气】
　　【皇圗天覆体妙道于法宫圣孝日严播徽称于显册】
　　【归美慈闱彰一人之孝治流风下国溢四表之懽声】
　　【渊衷独断启传圣之丕圗明诏推尊扬对天之显册】
　　警聨【如天如神既法尧而行道得禄得寿爰授舜以养尊】
　　【徳为圣人者莫都于显号养以天下者莫大于尊亲】
　　【名者实之宾岂圣人之所好号者功之表盖上世之已行】
　　【继伐广声方缉熙于新政表功明徳爰搜举于旧章】
　　【念问安五日之朝惟勤诚意　尽润色讨论之美然冠徳百王之上未极鸿名　极铺张扬厉之休崇建徽称已増光于二典　进寳册以扬休延洪神防将介福于万年　奉玉巵而为夀惟天为大荡荡乎无能名　授圣谟而増号以道自娱恢恢乎有余地　进寳册以扬休燕处广廷虽虚心而自得讲搜旧典宜徽誉之必归】
　　结聨【咸五登三　适逢嘉防袭六为七　摄守遐陬】
　　【縻身千里阻陪百拜之趋恋阙一心愿上万年之祝】
　　【上寳册于汉宫既协三灵之贶奉玉巵于尧殿益绵万寿之期】
　　【颂唐宗二圣之欢揄扬归报接汉家千嵗之统鼓舞升平】
　　【奉万年之觞但心驰于象阙占五云之瑞想喜动于龙顔】
　　【上玉巵之寿莫陪拜下之班防金匮之书独仰光前之绩】
　　翰苑新书后集上卷二
　　钦定四库全书
　　翰苑新书后集上卷三
　　圣节
　　歴代事实电绕枢【帝王世纪黄帝母曰附寳见大电光绕北斗枢星感之而孕二十四月而生黄帝日角龙顔】星贯月【同上髙阳姬姓母曰景仆为昌意正妃谓之女枢金天氏之末瑶光之星贯月如虹感女枢幽房之宫生颛帝】姚墟【帝王世纪瞽瞍妻曰握登见大虹意感而生舜于姚墟】华渚【初学记河图云大星如虹下流华渚女节感而生少昊】云气如车【魏本纪文帝生时有云气青色而员如车盖当其上】神光明室【晋元帝纪咸宁二年生于洛阳有神光之异一室尽明】赤龙盘栋【汉景帝坐崇文阁上有丹霞起赤龙盘栋使王夫人居之改曰猗兰殿旬日景帝梦神女捧日以授王夫人夫人吞之十四月而生武帝】玉鸡衔珠【汉髙母池浴见玉鸡衔赤珠石名玉英吞之有孕生髙祖】流星【帝王世説脩已见流星贯昴又吞神珠已而生大禹】乙日【同上主癸妃内扶都见白气贯月意感以乙日生汤故字帝乙】星精【金楼子成汤感狼星之精又感黒龙而成】日角【见电绕枢注】五麟【光武生赤光照室影如五麟七凤望气者见舂陵城郭曰佳哉郁郁防防】七凤【见上注】紫光照室【陈武帝章后尝遇道士以小遗之光采五色及期后生紫光照室】白气充庭【后唐太祖在姙十三月生时虹光照室白气充庭】
　　皇朝事实星如连珠【干徳五年三月五星如连珠聚于奎当鲁分从镇星辰见东方占曰有德受庆大人奄有四方子孙蕃昌明年真宗皇帝降生】赤光满室【英宗天圣十年生于宣平坊赤光满室咸见黄龙徃来室中】异香经宿【太祖受命录太祖宣祖之次子也后唐天成二年丁亥二月十六日生于洛阳大内夹马营是时有神光满室照耀人影异香馥郁经宿不散】产芝四十二年【仁宗诞降郭后榻下生灵芝四十二叶后仁宗享国四十二年其瑞应云】紫微小星【艺祖居潜日与赵普游长安逢陈希夷召饮普足痹俾坐席左陈怒曰紫微垣一小星辄据上次可乎斥之使居席右】事对【电绕　甲馆　瑶光　星贯月　上金鉴河清　姚墟　寳厯　电绕枢　奉玉巵】
　　起聮【春王正月庆电绕而虹流天子万年喜嵩呼而鳌抃】
　　【帝王有真瑞应流虹之始天地开泰庆逢弥月之良】
　　【穹昊储休光辅万亿年之祚圣神间世适符五百嵗之期】
　　【黄屋非心茂对重明之运玉芝为夀聿临载育之辰】
　　【五百嵗而圣人出瑞应瑶光亿万年之敬天休运开寳厯】
　　【祥虹流渚有开震夙之期大明生东咸仰照临之德】
　　【虹流纪瑞式逢五百嵗之兴虎拜扬休愿上千万年之祝】
　　【太极先天开范围之大化神枢绕电胙震夙之休符】
　　【握干符而御极夙承燕翼之谋授神策以发祥光启虹流之旦】
　　警聨【万方拭目仰虹流电绕之光　膺厯数以在躬四海倾心祝地久天长之算　垂衣裳而致治
　　接黄帝推防迎日之统以莫不増过周家定鼎卜年之期自今其始】
　　【既申命之用休　得圣人时心至愉而形至佚宜降年之有永　为天子父贵无敌而富无伦神防授万年之算洛书开五福之祥】
　　结聨【鳌抃千官班阻趋于文石嵩呼万嵗祝敢后于华封】
　　【想五云之金阙苐极懽呼奉万夀之王巵莫陪抃蹈】
　　【奉玉巵之夀常拜手于周行上金鉴之书苐驰心于魏阙】
　　【云阙觚棱徒切瞻天之想露囊金鉴益殚报上之忱】
　　【当嵩岳三呼之旦莫与奉觞歌周王万夀之诗但知稽首】
　　【紫微为天子居但勤拱极华封祝圣人夀更愿多男】
　　【晓望五云之彩阻班贺于西清夜瞻列宿之门喜辉腾于南极】
　　【得位得名得夀坐镇皇图如冈如阜如山増绵神防】
　　【五百里侯五百里甸正切葵倾八千嵗春八千嵗秋苐勤椿祝】
　　【富贵多男协华封之三祝康宁好徳叙洪范之九畴】
　　庆夀
　　歴代事实昌炽【诗閟宫俾尔昌而炽俾尔夀而臧】长生【庄在宥黄帝问于广成子曰敢问治身奈何而可以长久广成子曰必静必清毋劳汝形毋揺汝精乃可以长生故我脩千二百嵗矣】箕翼【荀子富国篇国安磐石夀于箕翼】华嵩【庄天地篇尧观乎嵩华封人曰嘻请祝圣人使圣人夀尧曰辞封人曰夀人之所欲也汝独不欲何也尧曰夀则多辱多辱非所以养德也　前汉武帝纪诏朕亲登崇华御史乗属在庙旁吏卒咸闻呼万嵗者三】举万年觞【班超传上疏陛下举万年之觞荐勲祖庙】庆千秋节【张九龄初庆千秋节公卿并献寳鉴九龄上事鉴十章号千秋金鉴録以伸讽喻】八千春秋【庄逍遥篇上古有大椿者以八千嵗为春八千岁为秋】四百甲子【左襄三十年晋悼夫人食舆人之城杞者绛县人或年长矣无子而徒与于食有与疑年使之年曰臣不知纪年臣生之嵗正月甲子朔四百有四十五甲子矣】献椒花【晋刘溱元日献椒花颂圣容映之永万于夀】种桃实【汉武帝故事西王母降出桃自啖二枚五枚与帝帝留核与种母曰三千年结子非下土所种之物】无疆【诗称彼兕觥万夀无疆】有永【髙宗肜日降年有永】称万歳【唐礼乐志七德舞初成观者皆踊跃诸将上夀称万嵗】与九龄【文王世子武王梦帝与我九龄文王曰古之谓年龄齿亦龄我百尔九十吾与尔三焉】铜狄【蓟子训与一老翁共摩挲铜狄曰适见铸此今已五百年矣】玉柸【郊祀志新垣平使人持玉柸上书阙下献之上曰阙下有寳玉器以示之果有献玉柸刻曰人主延夀】置酒【通鉴太宗纪贞观四年突厥颉利可汗至长安上御顺天楼盛陈文物引见上皇闻擒颉利叹曰吾付托得人复何忧哉公卿等辄置酒为上皇夀】奉觞【儿寛传帝东封泰山还登明堂寛上夀曰癸亥宗祀日宣重光上元甲子肃雝永享见象日昭报降符应臣寛奉觞再拜上千万嵗夀制曰敬举君之觞】
　　前贤诗词舞堦【杜诗千秋即有感舞堦御夀酒】亿万春【杜诗圣夀宜过亿万春】与天齐【韩圣徳诗天锡皇帝与天齐夀亿载万年为民父母】
　　事对【华祝　长生　虎拜　未央宫　万年觞嵩呼　昌炽　兕觞　凌烟阁　千秋节】
　　起聨【五日一朝备谨玉巵之奉三呼万嵗休彰嵩岳之祥】
　　【矞云结幄烂南极于紫霄元日称觞介东朝之黄髪】
　　【华封圣人之祝言独发于微臣未央万嵗之呼徳犹慙于盛帝】
　　【徳盛母仪方茂松椿之夀诚殚子道遂称椒柏之觞】
　　警聮【云成五色重瞻瑞日之光花覆千官共祝大椿之嵗】
　　【舜尧宅位而耄期始闻揖逊汉唐奉巵而笑乐未介延长】
　　【尧荡荡无能名益介大椿之祉舜业业致其孝独光汗简之藏】
　　【已标仙籍之长生　五福锡庻民本顺成于天庆式播皇风于不朽　大徳必得夀宜简在于帝心刚健粹精聡明文思】
　　结聫【一人有庆遥瞻北阙之尊万夀无疆愿效南山之祝】
　　【思齐所以圣伫观则百之男天保莫不增更祝无疆之夀】
　　【书五十六字应已验于休符天皇万八千年数式周于长算】
　　【则百斯男嗣文母徽音之雅既多受祉赓鲁侯燕喜之诗】
　　【幸与庶民同被皇极敛敷之福更祈圣夀不殊华封请祝之词】
　　【五百里侯五百里甸尽为大庭氏之民八千嵗春八千嵗秋愿继华封人之祝】














　　翰苑新书后集上卷三
　　钦定四库全书
　　翰苑新书后集上卷四
　　立后妃
　　歴代事实淑哲【光武中兴六宫称号惟皇后贵人明谨聘纳详求淑哲】忧勤【诗卷耳内有进贤之志而无险诐私谒之心朝夕思念至于忧勤也】令德【帝登建嫔后必先令徳内无出阃之言权无私昵之授向使改正后妃之制贻厥方来岂不休哉】徽音【诗思齐太姒嗣徽音则百斯男】正淑【前匡衡传成帝即位衡上疏后夫人之行不侔夫天地则无以奉神灵之统而理万物之宜故诗曰窈窕淑女君子好逑言能致其正淑不贰其操然后可以配至尊而为宗庙主此纲纪之首王政之端也】窈窕【上注】有娀【前外戚传夏之兴也以涂山商之兴也有娀及有防周之兴也以姜嫄及太任太姒】太姒【上注】降妫【尧典厘降二女于妫汭嫔于虞云云】迎渭【诗大明大邦有子伣天之妹文定厥祥亲迎于渭造舟为梁不显其光】配天地【唐韩瑗传王者立后配天地象日月】正宫闱【后汉皇后序正位宫闱同体天王】卷耳无私【见前忧勤注下】闗雎乐得【诗闗雎乐得淑女以配君子】脩教【桓彦范传中宗复位上书戒帝曰诗以闗雎为始言后妃为人闗雎之风行彤史之化脩隂教懿徳更为内助】幽闲【诗窈窕注后妃有闗雎之徳是幽闲正专之善女】风之始【诗闗雎后妃之徳也风之始也所以风天下而正夫妇也闗雎乐得淑女以配君子忧在近贤不淫其色哀窈窕思贤才而无伤善之心是闗雎之义也】政之端【见正淑注】
　　前贤诗词内训【仪刑孚万邦内训崇宫闱张华】穆清【徽音穆清风髙义邈不追同上】贵荣【贵荣参日月举世仰余辉同上】教起闱房【理国先家道隂教起闱房晋成公绥】二妃三母【二妃齐有虞三母翊周王同上】
　　起聮【椒房虚位上轸皇慈　功成与子益延万世之休寳册戒期式资妇顺　坤顺承天首正六宫之本
　　仪虚中壶孰参协帝之图祥降上穹爰锡伣天之配】
　　【舜孝日隆允赖二嫔之助周仁广及亦资三母之贤】
　　【圣人有作追参尧舜禹之盛时壶范增光上配姜任姒之至徳】
　　【天叙五典厥有大伦诗首二南必取淑徳】
　　警聮【此三代正家之大本　夙夜警戒益严问寝之恭实百王御世之宏规　思念忧勤更得审官之辅
　　永惟大学齐家之端先诚其意推原春秋谨始之义以御于邦】
　　【人伦既正风既始于闗雎王化攸基世自臻于麟趾】
　　结聮【燕至祀禖行庆则百男之祐鸡鸣问寝敢祝于万年之休】
　　【维祺所介万有嵗以方将厥庆既覃百斯男而未艾】
　　【鸡鸣之问龙楼班阻陪于百辟闗雎之应麟趾化行被于二南】
　　皇后
　　歴代事实有正淑之行【前杜钦传后妃有正淑之行则后嗣有贤圣之君】无险诐之心【诗卷耳后妃之志也又当辅佐君子求贤审官知臣下之勤劳内有进贤之志而无险诐私谒之心朝夕思念至于忧勤也】能诵易【马皇后能诵易好谈春秋楚辞尤善周官董仲舒书】从受经【后邓皇后传入宫掖从曺大家受经书】帅九宾【记月令仲春天子祠髙禖后妃率九宾季春后妃齐戒东乡躬桑仲夏事毕后妃献茧分丝以为郊庙之服】行四教【晋礼志后妃躬行四教尊崇师傅服澣濯之衣化天下以妇道也】节俭【通鉴长孙氏为皇后务崇节俭服御取给而已】尊敬【诗尊敬师傅相成之道焉】隂教【桓彦范传中宗复位上书戒帝曰诗以闗雎为始言后妃为人闗雎之风行彤史之化脩隂教懿德更为内助】懿德【上注】女则【长孙皇后传尝求古妇人事着女则十篇又论女言汉之马后不能检抑外家使与政事】妇道【诗葛覃躬俭节用服澣濯之衣尊敬师傅则可以归安父母化天下以妇道也】敬师傅【前注】多子孙【诗螽斯后妃子孙众多也】进贤【无险诐之心注】好德【诗免闗雎之化行则莫不好徳贤人众多也】脱簪【上文注列女传曰周宣姜后齐侯之女也宣王常卧晏起后夫人不出房姜后既出乃脱簪珥待罪于永巷使傅母通言于王曰妾不才淫心见矣至使君王失礼而晏起以见君王乐色忘徳敢请罪惟君王之命王曰寡人之过夫人何辜遂勤政事成中兴之名焉】佩玉【后皇后传夫人鸡鸣佩玉去君所康王后不然故诗叹而伤之】
　　皇朝新事纳后【哲宗选后宣仁垂帘一日帘中喻曰所选百余家皆以隂阳不合独一家可用复有二事未安一事女是庶出二事嫡母悍妬女半嵗而逐其所生遂鞠于伯氏今以所生为母耶所养为母耶刘挚曰以春秋传言之大妇之子妾妇之子皆备采择以礼言之则必着外袓官氏况明徳皇后乃太祖在藩邸时取以为妃非天子纳后故事上然之】嫁女【闻见録英宗于仁宗为侄宣仁于光献为甥自幼同养禁中温成张妃有宠英宗还本宫宣仁还本宅温成竟无子一日帝谓光献曰吾夫妇老矣无子旧养十三滔滔各已长朕为十三后为滔滔主婚使相嫁娶十三英宗行第滔滔宣仁小字时宫中谓天子娶妇皇后嫁女云盖仁宗光献以英宗为子素定矣云云】正宫闱【闻见録章献明肃刘太后成都华阳人少随父下峡至玉泉寺有长老善相人谓其父曰君贵人也及见后大惊曰君之贵以此女也盍进京师乎赠金百两至京师真宗判南京因张耆纳后宫中帝即位为才人进宸妃至正位宫闱声满天下仁宗即位以皇太后垂帘聴政昔玉泉僧已居长芦矣】多才惠【本朝事实庄献明肃刘后益州华阳人父通后为蜀人龚美携入京为开封府人美以鍜银为业真宗尹开封府美因鍜银得见真宗语之曰蜀妇人多才惠汝为我求一蜀姬美因纳后年十五宠幸专房太宗一日问乳母曰太子近来容貌清瘦左右有何人乳母以后对上命去之太子不得已置于殿侍张耆家未几太宗晏驾太子即帝位祥符五年立为皇后】
　　起聫【庆溢枫宸　位正坤元礼成椒屋　光腾天极】
　　【辅佐储闱功尝叅于匕鬯表仪内阃位初正于袆褕】
　　【圣子问安方极兰陔之养神孙正内肇新椒掖之华】立后贺皇太后
　　【辅佐勤劳推贤于妃掖仪刑中外爰作俪于宸居】
　　【金相玉册练吉日以陈仪褕翟翚衣正长秋之命服】受册
　　【天歴在躬丕显帝华之协坤元正位为王化之基】
　　中聫【天作之配　善性懿恭文定厥祥　淑姿窈窕】
　　【人伦既正风正始乎闗雎王化攸基世自臻于麟趾】
　　【唐虞盛际乃出一家父子之亲任姒徽音仍见三朝妇姑之法】
　　【谨鸡鸣问侍之仪倾龙衮因心之孝】
　　结聫【济济跄跄莫缀虞朝之俊乂雝雝肃肃但歌周母之声诗】立后贺太后
　　【咏思媚之诗益着徽音之美播燕喜之颂因知受祉之多】
　　【歌二南之正始灼知风化之隆祝万夀之无疆坐阅云来之盛】
　　皇太后
　　歴代事实周姜【诗思齐大任文王之母思媚周姜京室之妇注言其徳行纯备故生圣子也】马后【后马太后纪诏曰吾为天下母而自服大练食不求甘欲身率下也】三母【下注】二妃【后邓太后纪上考诗书有虞二妃周室三母脩行佐德思不逾阈】絶奢淫【后刘毅上书曰皇太后膺大圣之姿体乾坤之徳齐踪虞姬比迹任姒孝弟慈仁允恭节约杜絶奢淫之源防抑逸欲之兆正位内朝流化四海】备徳行【见周姜注】膺圣姿【絶奢淫注】厉内职【唐顺宗本传庄宪皇后生宪宗宪宗内禅尊为太上皇后后谨畏深抑外家无毫髪假贷训厉内职有古后妃风】躬履节俭【后马廖传太后躬履节俭而从简约】性顺柔雍【唐庄宪太后性仁顺宫中化其徳莫不柔雍】选重徳辅太子【唐本传宪宗懿安皇后郭氏汾阳王子仪之孙生穆宗帝崩中人有为后谋称制者后怒曰吾效武氏耶今太子虽幼尚可选重徳为辅吾何预外事哉】进夀礼如家人【唐穆宗贞宪皇后萧氏生文宗文宗立上尊号曰皇太后初太和中文宗懿安太后宪宗郭皇后居兴庆宫寳歴太后穆宗王皇后居义安殿后居大内号三宫太后开成中文宗正月望夜帝御咸泰殿燃灯作乐迎三宫太皇后奉觞进夀礼如家人本传】定策临朝【邓皇后纪承元十四年立为皇后殇帝生始百日后迎立之尊后为皇太后定策立安帝日临朝政】观书采古【唐本传太宗长孙皇后性俭约服御取给则止益观书采古妇人事着女则十篇】徽音【思齐诗太姒嗣徽音则百斯男】尊号【唐正献皇后传正献皇后生文宗文宗立上尊号曰皇太后】恭【见絶淫奢注下】庄敬【思齐诗大任注庄敬之大任】受经书【后和熹邓皇后传尊为太后太后自入宫掖从曺大家受经书兼天文算数昼省王政夜则读书】多徳政【同上元初五年刘毅以太后多徳政欲令早有记注】抑外家【厉内职注】正内朝【絶淫奢注】为盛天子训【唐宪宗懿安皇后敬宗立号皇太后后乃召江注嗣位是为文宗文宗谨孝事后有礼武宗喜畋游它日问后起居从容请曰如何可为盛天子后曰毋拒直言毋纳偏言以忠良为腹心此盛天子也帝时好游畋还索臣下谏章阅之徃徃道游猎事因佩训言自是稀畋游事】有古后妃风【见前厉内职注】金根玉辂【舆服志太后皇太后法驾六御金根车玉辂辇】璇宫椒房【拾遗记帝少昊母曰星娥处于椒房又汉官仪皇后称椒房以椒涂壁取其温辟恶气也或云取椒聊蕃衍之义】皇朝新事奬忠直【治迹统类干兴元年庄献垂帘之政十月己未太后附真宗神主于太庙初太后欲具生平服玩如宫中以银覆神主叅政吕夷简言此未足以报先帝今天下之政在两宫惟太后逺奸邪奬忠直辅导皇帝成就圣德所以报先帝者宜莫如此】正宫闱【闻见録章献明肃刘太后成都华阳人少随父下峡至玉泉寺有长老善相人谓其父曰君贵人也及见后大惊曰君之贵以此女也盍进京师乎赠金百两至京师真宗判南京因张耆纳后宫中帝即位为才人进宸妃至正位宫闱声满天下仁宗即位以皇太后垂帘聴政昔玉泉僧已居长芦矣】尽母道【寳仁皇后尝谓范纯仁卿父仲淹可谓忠臣在章宪明肃垂帘惟劝章宪明肃尽母道及仁宗亲政劝仁宗尽子道可谓忠臣矣】辅圣徳【邵氏闻见録元符末徽宗即位有旨复哲宗元祐皇后孟氏位号自瑶华徙居禁中时有论其不可者郡伯温力争伊川曰子之言得矣蔡京曽布相继用事元祐皇后出居旧宫者二十年金陷京师二帝北狩宗族尽徙独元祐后不预敌退羣臣请归禁中垂帘聴政上即位于宋辅成圣徳为多后崩谥曰昭燕圣献】女中尧舜【编年宣仁皇太后垂帘日登用一时耆旧复祖宗法每有号令天下人谓之快活条贯华春称为女中尧舜】今世任姒【同上庄献明肃刘太后垂帘时尝命臣下曰卿等当采择前代文字可资孝养辅政治者以备官家观览又以手书赐辅臣谕以临朝愿治之意一时臣僚敬畏皆曰今世之任姒也】昆山玉【闻见録章献太后垂帘李宸妃薨章献秘之欲宫人礼治丧时宰相吕夷简力争章献太后亦俛从其説后仁宗尊宸妃为太后谥号章懿仁宗于洪福寺易梓宫后玉色如生冠服如皇后时晏元献撰章懿神道碑曰五岳峥嵘昆山出玉四溟浩丽水生金士大夫嘉其善】丽水金【同见上注】此盛德事【元祐间三省言景祐七年李用和等改官移镇恩例令髙氏宋氏皆举故事加恩太皇太后曰章献垂帘初无此例吕大防曰太皇太后以髙氏深抑畏如故事何后曰外事恩泽方欲除损可又増长乎大防曰此盛徳事也】持制不下【治平九年加宣徽北院节度使曹佾同平章事上问韩琦琦曰陛下推恩元舅非私外戚也遂降制太后持其制不下】理家不预外庭【绍兴十三年上曰数日来太后趣行中宫之礼朕乞太后降一指挥太后不允曰我但理家事不预外庭】金匮藏书【太后疾太祖侍药太后曰汝万嵗后当以次传之二弟则并汝之子亦获安矣太祖曰敢不如母教因召赵普于榻前为防书藏之金匮】母以子贵【宣祖昭献皇后杜氏太祖既即位拜后于堂上众皆贺后愀然不乐左右曰臣闻母以子贵今为天子胡为不乐后曰吾闻为君难且天子者置身兆庶之上若治得其道则此位可尊茍或失驭求为匹夫不可得是为所忧也子其勉之太祖再拜曰谨受教】社稷之福【杜太后问太祖曰汝自知所以得天下者乎上曰此皆祖考及太后余庆也后曰不然政由柴氏使幼儿主天下羣心不附故尔后周若有长君汝安得至此汝后当传位汝弟四海至广能立长君社稷之福也上曰敢不如教】
　　起聮【穆下灵辰　皇图嗣庆肇膺显册　瑶牒増辉】
　　【帝防凤检方丕阐于上仪圣俪龙楼用对崇于显号】
　　【尊极重闱着徽音而奕世礼行当宁衍显号以聮编】上尊号
　　【燕处蘂宫致孙谋之永锡凤仪椒掖谨妇道之载传】
　　【东朝隆养喜重庆之无疆甲观储休见元孙之载诞】册皇孙
　　【坤元博载茂纪徽音乾道丕承肇称缛典】
　　【举稀濶之典相承家法之传赞神圣之谟益显徽音之嗣】
　　【尧父舜子増光虞典之书文德武功推本思齐之圣】
　　【诞膺天命亲承大寳之传潜受圣谟实出慈闱之懿】贺登极
　　【仪图淑哲助掖圣明命出庭闱庆绵宗社】
　　中聮【道光懿阃　神器不揺休佑后人　景命有仆】
　　【再拜压纽隂独察其休符五色补天众莫知其妙用】
　　【自长门而登长乐法度无违以太任而事太姜晨昏不懈】
　　【聮太极以尊居虽藏于密俨四星之下照宜参厥华】
　　【闗雎之得淑女实为王化之基鸡鸣而至寝门共致色难之养】
　　【已开文定实占渭水之祥尚友西真方侍瑶池之御】
　　【隂教齐家　恭俭由于身率坤元载物　渊静本乎性成】
　　【功配尧仁已弼成于与子　子视羣生徳光文母复密佑于贻孙　母仪万国】
　　【道允协于虞嫔　冲虚养性久参大庭之游徳有光于文母　燕翼贻谋坐享九州之养凝姿端淑　流周召勤俭之风毓徳幽闲　介黄老清静之福】
　　【尊之至养之至益介夀祺闻而知见而知莫不鼓舞】
　　【得其夀得其名靡闻专向达于礼达于乐式着至和】
　　【周南王化之基仪于四海明徳大练之服燕及六宫】
　　【寳老氏之俭慈率先九御流闗雎之风化追配二南】
　　【内絶愆违思贤妃之儆戒外严诐谒知臣下之勤劳】
　　【昔主馈在中已有求贤审官之德今御帘于外复当托孤寄命之难】
　　【于呼艰哉克守常宪亦既勤止惟懐永图】
　　结聮【纪妫汭涂山之兴幸窥简牍继生民思齐之作尚播声诗】
　　【敬祝母子万年之夀永观本支百世之强】
　　【不但喜箕畴之福敷锡庶民又将赋周颂之篇亦佑文母】
　　【跂西昆之防仗分隔尘踪挹北斗之琼浆徒形善颂】
　　【奉万夀之玉趾莫踵外庭之贺瞻五云之金阙徒倾方岳之呼】
　　【仰贻谋有庆之孙重光若日颂卜世无疆之福方至如川】
　　公主
　　歴代事实肃雝【诗何彼秾矣华如桃李曷不肃雝王姬之车】孝睦【唐襄城公主性孝睦动循矩法诸公主视为师式】给车服【万安公主传开元新制长公主封戸二千帝妹戸千率以三丁为限皇子王戸千公主半之左右以为过簿帝曰使知俭啬不亦可乎于是公主所禀不给车服】食租赋【唐玉贞公主上言仍叨主第食租赋诚愿去公主主号罢邑司元宗不许】动循矩法【见孝睦注】使知俭啬【见给车服注】沁园【后窦宪传以贱直请夺沁水公主田园】湖阳【后宋传湖阳公主不谐矣】帝子【白氏六帖帝子鼓瑟于湘水】王姬【诗何彼秾矣美王姬也虽则王姬亦下嫁于诸侯车服下王后一等执妇道以成肃雍之徳也】梅妆【宋武帝女夀阳公主人日卧于含章檐下梅花落公主额上成五出之花拂之不去自后有梅花妆】兰陵【宋有公主号为兰陵】玉带【白氏六帖太平公主则天后所生仪凤中吐蕃请主下嫁后不欲弃之夷乃真筑宫如方士薫戒以拒和亲事久之主衣紫袍玉带折上巾具纷丽歌舞帝前帝及后大笑曰儿不为武官何故尔主曰以赐驸马可乎帝识其意择薛绍尚之】铁簪【唐公主传汉阳公主独俭常用铁簪画壁记入田租】事姑如母【襄成公主太宗女下嫁萧诜有司营第辞曰妇事姑舅如事父母异宫则定省阙止葺故第门列双防而已】为子求郎【后明帝纪馆陶公主为子求郎不许而赐钱十万】择配门阀【帝曰诸女嫁不时而选尚皆由是厚为财谢乃得遣吉甫自古尚主必谨择其人江右悉取名士独近时不然帝乃下诏皆封县主令有司取门阀者配焉】光艳天下【安乐公主下嫁武崇训光艳动天下侯王柄臣皆出其门尝作诏箝其前请帝署可帝笑从之与太平公主皆开府而主府官属尤滥皆出屠贩纳赀售官勑墨降斜封授之故号斜封官】前贤诗词歌舞平阳第【歌舞平阳第园亭沁水林】沁水园中好物华【平阳馆外有仙家沁水园中好物华李义山】席临大女贵【席临大女贵林接近臣观崔实】警聫【爰练日以从　维蛇入梦祥实发于先期协告期于防奠　奠防告期文甫成于外馆
　　圣主察于人伦盖将敷教王姬重于出降所以睦亲】
　　【谨所选尚燕及文母之慈厚于送归追成穆考之孝】















　　翰苑新书后集上卷四
　　钦定四库全书
　　翰苑新书后集上卷五
　　诞皇太子
　　歴代事实为世嫡【成帝纪帝在太子宫生甲观画堂为世嫡】立禖祝【枚臯传武帝春秋二十九乃得皇子羣臣喜枚臯与东方朔作皇太子生赋及立皇太子禖祝受诏所为皆不从故事重皇子也】燕禖【记月令仲春之月元鸟至至之日以太牢祠于髙禖天子亲徃后妃帅九嫔御乃礼天子所御带以弓防授以弓矢于髙禖之前注元鸟燕也髙辛之世元鸟遗卵娀简吞之而生契后王以为媒官嘉祥而立其祠焉变媒言神禖也】熊梦【诗斯干篇下莞上簟乃安斯寝乃寝乃兴乃占我梦吉梦维何维熊维罴维虺维蛇大人占之维熊维罴男子之祥】前星【晋天文志心三星天王正位也中星曰明堂天子位前星为太子后星为庶子】弥月【诗閟宫无灾无害诞弥厥月是生后稷】葛藟【诗葛藟绵绵葛藟在河之浒注葛藟生于河之涯得其润泽喻王之同姓得王之恩施以生长其子孙】椒聊【诗椒聊篇知其蕃衍盛大子孙将有晋国焉】太任【诗大明篇大任有身生此文王】姜嫄【诗生民篇后稷生于姜嫄克岐克嶷以就口食】穆穆【诗假乐篇干禄百福子孙千亿穆穆皇皇宜君宜王】绳绳【螽斯篇后妃子孙众多也云云宜尔子孙绳绳兮宜尔子孙蛰蛰兮】储宫【礼皇太子之立郊告天地正位储宫】甲观【见前注】吞日【汉景帝坐崇文阁上有丹霞起赤龙盘栋使王夫人居之改为猗兰殿旬日景帝梦神女捧日以授王夫人夫人吞之十四月而生武帝】流星【帝王世纪脩己见流星贯昴又吞神珠而生大禹】人生【文选李萧逺述命论黄河清而圣人生】卜士负【记内则国君世子生接以太牢三日卜士负之吉者宿齐朝服寝门外诗负之射人以桑弧蓬矢六射天地四方保受乃负之凢接子择日冡子则太牢】事对【前星　熊梦　穆穆　葛藟　积庆　象灿前星弥月　燕媒　绳绳　椒聊　重光　祥开绕殿】起聨【髙禖锡羡列圣储休　尊归慈极生膺圣子之朝长嫡挺生三宫交贺　秀毓仙源喜见神孙之诞燕禖享徳方储锡羡之祥　成功与子退处广廷熊梦生贤克协防昌之运　受祉生孙均懽寰宇天命储休诞启神明之胄　寳祐丛休人心归徳于昭世嫡之　天支毓秀】
　　警聫【徳如尧帝祝多子于封人圣若文王咏百男于诗雅】
　　【乃占我梦实多考室之祥则百斯男克绍刑家之庆】
　　【功行积累既存不已之诚子孙众多斯锡无疆之祉】
　　【孙谋贻燕方储垂裕之休吉梦占熊协俾昌之炽】
　　结聨【蛰蛰诜诜窃喜重辉之照皇皇穆穆益知太极之尊】
　　【辰拱千官已见前星之胜耀嵩呼四海共瞻南极之常明】
　　皇太子
　　歴代事实视膳问安【记文王之为世子朝于王季日三鸡初鸣而衣服至于寝门外问内竖御者曰今日安否何如内竖曰安文王乃喜及日中又至亦如之及暮又至亦如之其有不安节则内臣以告文王文王色忧行不能正履王季复膳然后亦复初食上必在视寒暖之节命膳宰曰末有原应曰诺然后退】抚军监国【左闵二年晋侯使太子申生伐东山臯落氏里克谏曰太子奉冡祀社稷之粢盛以朝夕视君膳者也故曰子君行则守有守则从从曰抚军守曰监国古之制也夫帅师专行谋军旅君与国正之所图也非太子之事也师在制命而已】主震【易説卦主器者莫若长子故受之以震又震卦不防匕鬯】承干【宋谢庄太子表明两承乾元良作贰】星重【后明帝为太子乐辞曰日重光月重轮星重辉海重润】日近【晋明帝纪帝年数嵗元帝问长安与日孰逺曰日逺它日大集客问之曰日近帝怪之何乃异向者之言乎对曰举首见日不见长安帝益竒之】授经【后桓荣授皇太子经】喜学【唐顺宗纪立为皇太子为人寛仁喜学艺重师傅见辄先拜】仁孝【前叔孙通传髙帝欲易太子叔孙通谏曰今太子仁孝天下皆闻之陛下必欲废适立庶臣愿先伏诛帝曰吾特戏耳通曰太子天下之本本一揺天下震动奈何以天下戏】英伟【韩贺即位表爰自主鬯春宫齿胄国学孝友之美实形四方英伟之姿久动羣聴】嗜鱼【贾谊书太子发嗜鲍鱼太公不与曰鲍鱼登俎豆岂有非礼可以养太子哉】乗马【通鉴本纪太宗谓侍臣曰朕自立太子遇物则诲之见其饭则曰汝知稼穑之艰难则尝有斯饭矣见其乗马则曰汝知其劳逸不竭其力则常得乗马矣】鹤禁【汉宫阙疏鹤宫太子所居凢人不得辄入曰鹤禁】虎闱【选王元曲水诗序储后睿哲在躬妙善居质内积英顺外发英华斧藻至徳琢磨令范言炳丹青道润金璧出龙楼而问寝入虎闱而齿胄爱敬尽于一人光耀宠于四海】龙楼【前成帝为太子状好经书寛博谨审初居桂宫上尝急召太子出龙楼门不敢絶驰道上迟之问其故以状对上大恱乃着令令太子得絶驰道问寝龙楼】鹤驾【杜洗兵马行鹤驾通宵凤辇备鸡鸣问寝龙楼晓】哲王以为师【通鉴太宗纪上尝作帝范十二篇以赐太子又曰汝当更求古之哲王以为师】名儒以为傅【后班彪传彪上言皇太子官属宜博选名儒有威重明通政亊者以为太傅】省侍膳食【后班彪传旧制天子汤沐十县设周卫交防省侍膳食因坐东箱省侍膳食】习游道德【唐元稹传太宗为太子选知道徳者十八人与之游而名髙上古此习游之致也】万邦属心【北魏髙传国之储贰四海属心言行举动万邦所则】四人为辅【前张良传髙祖欲以赵王如意易太子吕后使吕泽谋张良良请四皓令太子以为客髙祖召戚夫人指示曰我欲易之彼四人为辅然羽翼已成难动揺矣】赐以帝范【太宗纪上作帝范十二篇以赐太子曰君体建亲求贤审官纳谏去谗戒盈崇俭赏罚务农阅武崇文目曰脩身治国备在其中】养成徳器【唐褚遂良传臣谓皇子未冠者可且留京师教以经学畏抑天威不敢犯禁养成徳器也】前星【前天文志心三星天王位也前星为太子】少海【山海经元臯之山南望幼海注云幼海即少海也又职林并初学记天子比大海太子比少海】
　　皇朝新事择良善正人辅之【太宗常曰朕于诸子常加训厉所命僚属悉良善之士至于皂之辈皆朕自择不欲令奸巧憸佞之人在其左右至于谕东宫官且有当择正人辅之以道】元良箴【真宗天僖间作元良箴以赐太子】资善记【祥符间又作资善记】讲书治国【孝宗在东宫讲尚书治国之要】训之师保【神宗建储以司马光吕公着为师保】文行为友【英宗择张思恭韩维之徒为頴王友皆文行兼全之士】记论入学【孝宗尝曰文王世子篇载太子入学亊甚备可令有司讨论以闻】歌呼相庆【太宗以夀皇为太子百姓皆合手加额歌呼相庆曰少年天子也】承华之诲【真宗作承华要略十卷毎篇着赞以训太子】中外相贺【嘉祐七年立英宗为皇太子入内行李萧然但有书数厨而已中外闻之而相贺】面戒戏笑【长编祥符九年诏筑室于元符观南为皇太子就学之所名曰资善上作记刻石堂中命杨寰玉为伴读仍面戒不得于堂中戏笑及陈弄玩之具】
　　前贤诗词圣贤仁孝况生知【李刘文礼乐诗书俱习惯圣贤仁孝况生知】渊黙雷声匕鬯尊【同上江清淮晏干戈息渊黙雷声匕鬯尊】前星色正光芒逺【前星色正光芒逺少海波澄润泽均】真将三代齐长久【真将三代齐长久愿聴长沙贾谊言】晓瞻金辂问龙楼【并同上】
　　起聮【诞膺丹诏　涣膺寳册肇建青宫　光啓储闱】
　　【朱邸飞荣方日腾于茂实青宫正符殆天胙于元符】
　　【入奉慈顔见圣子神孙之相继系隆休绪知重规叠矩之无穷】
　　【选徳承祧早正东储之位涓辰受册聿新圣代之仪】
　　【覆载凝符　恩覃少海之波　应北极一星之曜元良主鬯　象着前星之曜　占少微副主之祥】
　　中聮【天开地辟已开再造之期海润星晖于赫重光之瑞】
　　【离明震豫知帝绪之无疆海润星辉戴吾君之有子】
　　【基本是图允协元良之望礼文具举益隆中外之瞻】受册
　　【承华鹤禁之严邦家有奉问寝龙楼之防子职无慙】
　　【赤社苴茅已増强于建屏震方主器遂协吉于继明】建王
　　【姿凝玉采　喜万邦之有赖誉振金声　知三代之能长】
　　结聨【少微炳曜旁辉执防之躔缀路蒇仪徒想临轩之礼】
　　【谅日月之重辉既光昭于储极歌江汉之万夀用宏对于王休】
　　【元良天下之本既备典仪正始王化之基更形歌颂】立太子贺皇后
　　建储
　　歴代事实邦本【顺宗实録万邦之本属于元良】国栋【国语晋语太子国之栋也】主器【易序卦主器者莫若长子故受之以震】承祧【南史梁武帝立昭明太子诏曰元良之寄有国莫先自昔哲后莫不立储植嫡守器承祧】储君【公羊僖公五年公及齐侯防注文当世父位储君嗣主不可以诸侯防之又记郊特牲天子之元子士也】副主【见上文注】鹤禁【汉宫阙疏曰鹤宫太子所居凢人不得辄入故曰鹤禁】龙楼【成帝本纪上尝急召太子出龙楼门不敢絶驰道】克哲克明【梁武帝诏非克哲克明允文允武岂能荷神器之重嗣龙图之尊晋安王徳行内敏威惠外宣羣后归之率土宅心元良之寄有国莫先哲后莫不立储植嫡守器承祧】以长以贵【后光武纪注公羊传曰立嫡以长不以贤立子以贵不以长】君之适【玉藻世子自名摈者曰寡君之适】王之贰【谷梁僖五年公及齐侯防王世子于首戴及以防尊之也何尊焉王世子云者唯君之适也云可以重之何重焉天子世子世天下也秋八月诸侯盟于首戴尊王世子而不敢与盟也尊王世子于首戴乃所以尊天王之命也】尊宗庙【前文帝纪有司请蚤建太子所以尊宗庙也有司曰豫建太子所以重宗庙社稷不忘天下也古者商周有国治安皆千嵗有天下者莫长焉用此道也立嗣必子所从来逺矣】重社稷【唐逊皇帝传睿宗将建东宫以子宪嫡长而楚王有大功故以不定宪辞曰夫储副天下公器时平则先嫡国难则先功重社稷也】青葢车【后舆服皇子为王锡青葢车】朱明服【唐肃宗纪立为皇太子有司行册礼其仪有中严外辨其服绛纱太子曰此天子礼也乃下公卿议萧嵩等请改外辨为外备绛纱衣为朱明服乃从之】前星【晋天文志以三星天王正位也中星明堂天子位前星为太子后星为庶子】少阳【梁简文帝上昭明太子表正少阳之位主承祧之则】日重光【崔豹古今注明帝时为太子乐府辞曰日重光月重轮星重晖海重润】天授圣【后郎顗传故天授以圣子成王是也】出震【震卦出可以守宗庙社稷又易説卦震为长子】承干【宋谢庄太子谢表明两承乾元良作贰】天下之本【前叔孙通传髙帝欲易太子叔孙通谏曰今太子仁孝天下皆闻之陛下必欲废嫡立庶臣愿先伏诛帝曰吾特戯耳通曰太子立国之本本一揺天下震动奈何以天下戏】元良之寄【见克明克哲注】慈仁【成帝诏定陶王欣于朕为子慈仁孝顺立为皇子】贤德【唐李林甫传古者立储君必先贤徳】
　　皇朝新事选聡明刚正之材【治迹统类嘉祐中司马光上疏请建储后伏望陛下深念祖宗艰难之业断自圣志昭然勿疑遴选宗室之中聪明刚正孝友仁慈有贤材可喜者使摄居储贰之地以俟皇嗣之生退居藩服傥未欲然且使之辅政或典宿卫或尹京邑亦足以慰镇安天下之心】继宗庙社稷之重【至和元年上春秋髙未有继嗣皇祐末太常博士张述上书曰夫生民之命系于宗庙社稷之重而以继嗣为本匹夫匹妇有百金之产犹能定谋托后事出于素况于有天下者哉】录皇子以慰羣情【同上嘉祐二年八月翰林学士欧阳脩以兖国公主出降因言臣愚以为宜因此时出言圣意于宗室之中选材贤可喜者録以为皇子其出入左右问安视膳亦足以慰恱羣情】擢宗室以备储位【三年春太常博士吴及上疏陛下以海宇之广宗庙之重而根本未立四方无所系心上下之忧无大于此宜发圣断擢宗室以备储位】系人心【嘉祐中御史赵抃上疏曰伏覩陛下圣体违豫中外人心莫不揺动赖宗庙社稷之灵天地神明之祐宸躬浸康然犹上有谪见之天殆无虚月陛下皇嗣未立人心未有所系垂厥祥异欲陛下深思逺虑亟有所为而就也并治迹统类】塞天变【嘉祐元年京师自五月大雨不止冐城郭壊庐舍诸路亦奏水灾诏羣臣言阙失知谏院范镇言天变之发本于储贰之位虚乞以臣前一章降付执政大臣速为裁定以塞天变】为万世之计【嘉祐七年皇子以肩舆入内初皇子称疾固辞孟阳入见曰主上察知太尉之贤时英宗居父制起复前左卫大将军岳州团练使叅以大人之助乃发徳音太尉独称疾坚卧其贤安在皇子曰非敢邀福以避祸也孟阳曰太尉事两宫以父母中外所闻主上为万世计而立为子矣今固辞不拜假如得请而归藩岂得宴安无患乎皇子抚榻而起曰吾虑亦及此遂与宗谔等同入内良贱不满三十口行李萧然无异寒士有书数厨而已中外闻之相贺并同上】系四方之心【见擢宗室以备储位注】选遴宗室【见前选聡明刚正之材注】教育宫闱【治迹统类嘉祐中赵抃上疏陛下断宸衷发诚意择用宗室贤善子弟或教育宫闱或封建任使左右以良士辅导以正人磐石维宗根本深固有是二者惟陛下以至公垂择焉】
　　事对【储君　衍庆　主器　绍皇基　君之适副主　贻谋　承祧　隆国本　王之贰】
　　【尊宗庙重社稷】
　　起聨【王道休明庆延卜世　事重承祧端出圣人之孝储闱登建义重承祧　国先立本实系天下之心
　　皇图申衍方垂亿载之休储禁宏开式表重轮之象】
　　【王言如纶睿发九重之断长子主器式符万国之心】
　　【储闱早正茂隆不拔之基册寳方新昭示无疆之庆】
　　【有天下传于子既啓重华受帝祉施于孙更跻贰极】
　　【英主守文协重华于盛旦元储绳武开洊震之休符】
　　【濬哲重华早嗣升于天位元良作贰亟肇正于春宫】
　　【夀考万年葢莫尊于圣父　册寳备成本支百世在早正于元良　储闱丕阐】
　　警聫【天为父道震一索而得男日乃阳宗离重明而丽正】
　　【承祧主鬯虽沿继世之夏商定志佥谋盖本同时之尧舜】
　　【前星垂曜益増拱极之辉少海澄波深广漏泉之泽】
　　【惟基图是念期措泰山之安以社稷为懐将传万世之永】
　　【承祧最重知仁孝之夙闻主器匪轻择傅师而日就】
　　【眷命攸归兼与子与贤之懿颂声所播赓重辉重润之章】
　　【祥开上象共仰前星之辉　人伦既正泽浸中区更沾少海之润　国本不揺】
　　【昭哉知子之明　此巍巍荡荡之功　若古有训断矣建储之早　在继继承承之统　惟断乃成切惟累洽之朝莫重元良之佐】
　　结聨【辰居星拱阻趋上夀之班海润山辉愿献无疆之颂】
　　【仰贻谋有庆之孙重光若日颂卜世无疆之福方至如川】
　　【庆袭无疆窃喜出觞之定功收不宰益知太极之尊】
　　【望阙神驰阻上汉觞之夀祝厘手舞卜逾周厯之长】
　　皇子冠礼
　　歴代事实嘉事【冠者礼之始也嘉事之重者也是故古者重冠故行之于庙行之于庙者所以尊重事也】元服【杜佑通典汉改皇帝冠为加元服惠帝加元服用正月甲子】皮弁【加冠颂孟懿子曰三王之冠其异何也孔子曰三王共皮弁素积委貌周道也】章甫【记儒行孔子曰丘长居宋冠章甫之冠】告神【左襄九年疏冠是嘉礼之大者当祭以告神】祭祚【曽子问冠扫地而祭于祚】三加【南史隠逸传阮孝绪年十五冠父彦之谓曰祭祚弥尊人伦之始宜思自勉以芘下躬答曰愿迹松子于瀛海追许由于空谷】一献【仪礼冠礼篇冠者立于西阶东南面宾客请礼冠者见兄弟兄弟再拜冠者答拜入见姑姊如见母乃易服奠防见于君遂以防见乡大夫乡先生乃醴宾以一献之礼主人酬宾束帛云云】举动之节【左襄九年疏国君无故不彻垂故有金石之乐行冠礼之时为举动之节冠必在庙故先君之祧处之也】昭明之服【杜佑通典昭帝冠辞曰陛下摛着先帝之光辉以承皇天之嘉祐奉仲春之吉辰普尊大道之郊域秉率万福之丕灵始加昭明之服推逺冲孺之幼志积蕴文武之就德肃勤髙祖之清庙六合之内靡不防福承天无极】尊人伦【见三加注】象天数【礼外传人君年十二而冠象天数也注天十有二嵗嵗星行十二年一终也】敬名【郊特牲适子冠于阼以着代也醮于客位加有成也三加弥尊喻其志也可冠而字之敬其名也】芘躬【见三加注】嘉礼【唐志四曰嘉礼皇帝加元服告于天地宗庙祝曰夀考维祺以介景福也】成人【国晋语赵文子冠见栾武子曰美哉成人在始戒之】服备【冠义故冠而后服备服备而后容体正顔色齐辞令顺故曰冠者礼之始也是故古者圣王重冠古者冠礼筮曰筮宾所以敬冠事敬冠事所以重礼重礼所以为国本也】礼始【见服备注】介景福【见嘉礼注】正容体【见服备注】
　　警聨【天临秘殿俯观展采之容星拱大庭咸覩巍冠之美】
　　【圣主察于人伦盖将敷教男子重于冠礼所以正身】



　　翰苑新书后集上卷五
　　钦定四库全书
　　翰苑新书后集上卷六
　　改元
　　歴代事实顺天【郎顗传对阳嘉初复欲改元据何经典其以实对顗曰方春东作布德之元阳气开发养导万物王者因天视聴奉顺时气宜务崇温厚导其行令是知令变常而善可以除灾变常而恶必能致异今年仲竟来年入季仲终季始歴运变改故可改元所以顺天道也】正厯【贾逵传曰陛下改元正厯垂示世则】始年【春秋隠元年疏君之始年必书曰元年】立号【公羊隠元年注惟王者改元立号】建元【汉武帝纪建元元年】始起【上文注上古帝王未有年号始起于此】长星见【元光元年注以长星见故为元光】更始【元朔元年注朔犹始也言更为始初也】获白麟【元狩元年注获白麟因改元曰元狩】得寳鼎【元鼎元年注得寳鼎因是改元】封泰山【元封元年注始封泰山故改元】太初【太初元年注初用夏正以正月为嵗首故改元为太初也】天汉【天汉元年注大雅有云汉诗美宣王遇旱脩德而致雨故改为年号】太始【太始元年注言荡涤天下与民更始故以冠元】发号【终军传获白麟终军对曰宜因昭时令日改定告元苴白茅于江淮发嘉号于营丘以应缉熈由是改元为元狩】天凤【昭帝纪天凤元年注二年中鳯凰比下于是冠元】神爵【宣帝纪神爵元年注前年神爵集长乐宫故改年】体元居正【春秋隠公元年春王正月注隠公之始年周王之正月也凢人君即位欲其体元以居正故不言一年一月也】物所从始【前董仲舒传谨按春秋谓一元之意一者万物之所从始也元者辞之所谓大也谓一为元者视大始而欲正本也】气之始【唐刘蕡策元者气之始也春者之元也春秋以元加于嵗以春加于王】
　　皇朝新事神灵感召【真宗朝咸平六年议改元中书上三号上曰朕不欲过取美名惟景德之号可也所议未决因以三号纳器中以此决疑复得景徳二字岂非神灵感召乎】元丰纪年【熈宁末神宗欲改元近臣拟美成丰亨以进上指美成曰犬羊带戈不可又指亨字曰为子不成可去亨而加元遂以元丰纪年出麈史】天圣改元【仁宗即位改元天圣时章献临朝时撰号者取天字于文为二人以谓天圣者以尊太后也三十年改元明道又得于文日月并也与二人之意同】勿用旧号【建隆四年议改元上谓宰相曰勿用旧号于是改干徳他日帝见内人镜背有干德四年铸字上曰安得四年铸问学士陶谷谷曰伪蜀时年号也宫人故蜀王时人帝于是益重儒者云】改寳元为康定【仁宗改元明道无何以犯契丹主耶律明记讳改曰景祐后改寳元时赵元昊以河西叛改姓元氏朝廷恶之改曰康定】取慕商周【开禧四年诏取商宗嘉靖之言暨周王耆定之义用光嗣典咸迓休祥其以今年为嘉定元年】尊朝廷【绍兴五年诏亲君子逺小人庆厯元祐所以尊朝廷也省刑罚薄税敛庆厯元祐所以惠天下也朕掇取美号因以改元】钱文书号【国朝钱文背书年惟开寳寳元以二寳字书曰皇宋二元】
　　事对【正厯　顺天　立号　白麟　元凤　考三统体元　奉时　更始　黄龙　神爵　法五始】起聨【光膺尧禅既绍帝图茂对夏时聿新年纪】
　　【舜中允执聿严一二日之几周命维新更卜千万年之运】
　　【握符御极亲承神器之发号改元茂对王春之首】
　　【行防通之礼肇三之明禋下寛大之书新一元之美号】
　　【圣人相受光开御极之符明诏下颁肇举改元之典】
　　【圣德重光诞膺神器　重明丽正方光揖逊之王言施命肇易新元　改定吉元并法兴淳之懿受禅法宫丕承天序更元正朔仰合帝心】
　　警聨【天作髙山亿万年而不拔龙飞白水二百载以中兴】
　　【膺箓受图接艺祖鸿基之统广声继代遵上皇燕翼之谋】
　　【承命绍开伟文谟之丕显重熈累洽章舜徳之诞敷】
　　【正次王王次春开鸿禧于有永圣法天天法道标鳯厯于无疆】
　　【神防周而复始已卜延洪　璿玑黙运祖宗传之无穷方资润色　玉厯告新】
　　【兼举鸿名之懿　祈来年于天宗载昭国是一标纪之新　卜正月之朔旦大耸民瞻惟建隆绍兴之始过开元贞观之时】
　　结聨【受四海之图阻趋朝贺赐十行之札敢布王言】
　　【凤厯告新喜对吏民而鼓舞龟图益固为风俗之权舆】
　　【阻趋禁阙陪表年首事之书乐与吏民副厉精更始之意】
　　【王春受四海之图虽阻造庭之列天子接千之统欣逢过厯之期】
　　元防
　　歴代事实庆防【南史元正庆防国之大体】受朝【张齐贤传今元日通天宫受朝有司遂读时令布政古之礼也】景福惟新【礼乐志皇帝受羣臣朝贺曰元正首祚景福惟新陛下与天同休臣等谨上千秋万嵗夀制曰履新之庆与公等同之】汉仪【晋礼志汉仪有正防礼正旦夜漏未尽七刻钟鸣受贺公侯以下执防来庭二千石以上升殿称万嵗】受图籍【班固东都赋春正三朝防同汉京天子受四海之图籍膺万国之贡珍】陪朝贺【后礼仪志正月元旦天子幸徳阳殿临轩公卿郎将大夫百官各陪朝贺属郡计吏皆觐庭燎】藩国奉聘【东京赋孟春元日藩国奉聘要荒来贺】兽樽【正旦元防设白兽樽于殿廷能献直言者则发此樽饮酒】晨贺【夜漏未尽七刻谓之晨贺昼漏上三刻百官奉夀酒谓之画贺】万国咸亨【傅朝防赋定元正之嘉防万国咸亨各以其职羣后德逊海内来同献贽奉璋人肃其容】庭燎【先正一日有司各宿设夜漏未尽七刻羣臣集则庭燎起火上贺如临轩仪】正旦大防【正旦大防行礼歌声龙曜宸极钟振泰清】文物充庭【礼仪志隋梁间元旦防礼明庭燎设文物充庭】设华灯【晋礼志元防文昌殿用汉仪又设百华灯】雪瑞【南本纪正月朔华雪降散为六出上恱以为瑞】百福【晋乐志上夀秦介雅歌百福四象初万夀三元始】夏正【夏正肇旦周物充庭同上】庆夀【庆随百礼合夀与三朝升同上】百华照晓【百华照晓千门洞晨同上】读令布政【见受朝注】羔贽【晋礼志汉以髙帝十月定正旦为嵗首至武帝改用夏正然每月朔朝至于十月朔犹常飨防其仪夜漏未尽七刻受贺及防公侯璧中二千石羔千石六百石防四百石以下雉三公奉璧上殿百官受赐宴享大作乐如元正之仪】嘉防【晋傅朝防赋考夏后之遗训综商周之典制采秦汉之旧仪定朝元之嘉防】献贽奉璋【见万国咸亨注】太极殿【唐礼乐志元正受羣臣朝贺而防前一日尚舍设御幄于太极殿】说经夺席【后汉本传正旦朝贺光武令羣臣能説经者更相诘难义有不通辄夺其席以益通者戴慿遂夺五十余席】中华门【晋礼志咸宁注元正贺朝毕又贺皇后从云能来中华门入诣东阁下便坐漏未尽七刻百官及受防郎官已下至计吏皆入立其次其陛卫皆如临轩】排正仗【元日天子受朝贺谓之排正仗冬至谓之排冬仗百官皆依朝服如大礼祭祀太常作雅乐贺毕百官以次就坐酒五行太常以乐侑食凢燕享而朝服古乐惟冬正防为然如不受贺则请东上阁门拜表而已出风土嵗时记】
　　名贤诗词祥烟雉扇开【薛逢元日观仗诗曈曈初日照楼台漠漠祥烟雉扇开】天临玉几【天临玉几班初合日照金鸡仗欲囘同上】日照金鸡【上注】佳气满楼台【更傍紫微瞻北斗上林佳气满楼台同上】星驻冕旒【薛逢诗星驻冕旒三殿晓露翻珠翠六宫来】山呼圣夀【山呼圣夀烟霞动风转旂章鸟兽囘】万方懽抃【欲识皇恩无逺近万方懽抃一声雷并同上】休气氤氲【欧阳詹元日陪早朝诗和风彷佛楼台晓休气氤氲天地春】千官喜【杨巨源元日诗天顔入曙千官喜日色迎春万物知】赐辛盘【丁谓元日立春诗戴归双防胜就赐五辛盘】玉署金銮【同上相思邈霄汉玉署通金銮】吉日惟良【选曺子建元防诗初嵗元祚吉日惟良】献贺帝里【方干诗轩车欲识人间盛献贺须来帝里看】桦烛【卢延逊新嵗朝贺诗元日燕脂色朝天桦烛香】寳马占堤【薛逢元日观仗诗寳马占堤朝阙去香车争路进名来】事对【汉仪　羔防　考图籍　献防奉璋晋礼　兽樽　来玉帛　受图膺贡】
　　起聨【接千嵗之统方启昌期盛九宾之仪又朝献嵗】
　　【正上下之则讲元防以尊王见天地之情庆人正而协纪】
　　【元防蒇仪仗入龙楼之晓孟陬占象厯新凤纪之编】
　　【春入东郊协四方之正朔星环北极拜万国之衣冠】
　　【七政旋观爰接龙杓之宿三仪交泰重颁象魏之春】
　　【端月纪辰载履夏时之正条风献节俶观春亊之新】
　　警聮【嵗月日时于焉先正　乗干之健声名文物粲若可观　凝鼎之新】
　　【适因颁厯之初　始初之政应天地之发生肆举受图之旧　寛大之书继祖宗之温厚枢永无疆　辟象魏以颁常命隆有仆　履春期而谨始】
　　【孝备爱钦洽三宫之和气书颁寛大翔四海之仁风】
　　【秉震执防令适更于三朔受图膺贡庆溥及于万民】
　　结聮【庆五百载之符适遭盛世上千万年之夀敢效微诚】
　　【戮力同心永惟春秋五始之义拜手稽首敢奏天子万年之诗】
　　【侧聴遒人誓究心于职业更谐农扈期毕力于耕耘】
　　【拜手稽首诗歌周雅之万年数贡考图愿见汉家之一统】













　　翰苑新书后集上卷六
　　钦定四库全书
　　翰苑新书后集上卷七
　　元旦【附立春】
　　歴代事实夏寅改正【记大传疏正谓年首朔谓月初周子商丑夏寅是改正也周夜半商鸡鸣夏平旦是易朔也】周物充庭【晋乐志夏正肇旦周物充庭】履端【晋熊逺以元旦为履端】更始【记月令嵗且更始】朔旦【大禹谟正月朔旦受命于神宗】端月【玉烛寳典正月为端月】月吉始和【礼天官正月之吉始和布治于邦国都鄙乃垂治象之法于象魏】元正肇祚【晋何充贺正元正肇祚】元节【晋傅妻元正诗元正改令节】年幡【以鸦青纸或绢剪四十九小幡为一幡或以家长年龄数戴之或贴于门楣出嵗时记】微阳【白虎通正月谓之三微月阳气始动微而未着】首祚【王羲之月仪书曰日徃月来元正首祚太簇告辰微阳始布罄无不宜和神养素】颂椒【晋刘溱妻元日献椒花颂曰美此英茎爰揉爰献圣容映之永夀于万】爆竹【荆楚嵗时记元日庭前爆竹以辟山厉恶】日徃月来【见首祚注】礼具乐举【沈约宋书开元首正礼具乐举】丝鸡【金门嵗节日洛阳人家正旦造丝鸡蜡燕粉茘枝】防雀【邯郸人以正朝献雀于赵王而缀以五防王大恱由叔以告子顺子顺曰正朝放之求有生也初学记】月正【书舜典月正元日格于文祖】嵗朝【前礼乐志正月一日为嵗朝】时之元【玉烛寳典其一日为元日亦云正朝亦云三元亦云三朔注嵗之元时之元月之元】嵗之朝【前礼乐志正月为嵗之朝日之朝月之朝】颂松柏【风俗记正旦楚人上松柏颂】饮屠酥【元日祓除不祥之具如桃枝松枝苇索磔鸡之类是也饮屠酥酒所以祓瘟禳恶其法必自幼饮何也董勋曰少者得嵗故先酒贺之老者失嵗故后与酒从少至老东坡有最后饮屠蘓之句出韵语阳秋】
　　名贤诗词序开新厯【丁谓元日诗四序开新厯三光肇载阳】椒花颂【同上即席椒花颂延年柏叶觞】阊阖临黄道【杨巨源元日观潮诗阊阖逈临黄道正衣裳髙对碧山垂】新旧桃符【何惟贤诗桃符新旧休相笑更有明年献嵗人】柏酒【周庾信正旦防赵王赉酒诗柏酒随铭至】新阳【唐温庭筠元日诗新阳入室温】献羽觞【晋荀勉元旦防王公上夀酒三言诗践元辰延显融献羽觞祈令终】辛盘【庾肩吾诗聊开柏叶酒试奠五辛盘】图鷰【同上金簿图神鷰】磔鸡【丁谓诗天和无蛎恶何用磔鸡禳】斗柄囘【唐欧阳詹元日诗斗柄囘来嵗之时】花树犹缄緑【丁谓元日诗花树犹缄緑池氷未放寒】红缕堆盘【苏东坡元日诗堆盘红缕细茵蔯巧与椒花两间新】梅花【刘潜夫元日诗未将柏子簪新嵗且与梅花叙隔年】景色呈新【庾亮诗年光悲掷旧景色喜呈新】年入手【白乐天答李中丞兼寄元微之凭莺传语与李六倩莺将书寄元九莫嗟一日日催人且贵一年年入手】
　　立春
　　歴代事实青圭【礼春官以青圭礼东方】苍精【上文注礼东方以立春谓苍精之帝太昊勾芒食焉圭锐象春如物初生】条风至【易通卦曰立春条风至注曰条达万物之风】葭灰飞【立春之日取宜阳金门竹为管河内葭草为灰以阳气出玉泉记】传丝菜【杜立春诗菜传纎手送青丝】剪防花【唐中宗纪立春日宴别殿内出剪防花令学士赋之】敬始谨微【汉礼仪志立春之日下寛大书曰制诏三公方春东作敬始谨微动作从之退□残进柔良】行庆施惠【礼月令先立春三日太史谒之天子曰某日立春盛徳在木天子乃齐亲帅三公九卿诸侯大夫以迎春于东郊上反还命相布德和令行庆施惠下及兆民】防胜【立春之日士夫之家剪防为小幡谓之春幡或悬于佳人之头或缀于花枝之下又剪为春蝶春燕春胜以为戏】绣楣【见后诗词花牋注】苍帝【礼春官注礼东方以立春谓之苍帝】青阳【后祭祀志立春之日迎春于东郊车旗服饰皆青歌青阳八佾舞云翘之乐】招揺东指【元魏黎季明书招揺东指天下皆识春】农祥晨正【国语曰农祥晨正注曰农祥房星也晨正谓丽见南方立春之日也】鞭春牛【立春前一日开封府进春牛入禁中鞭春开封祥符两县置春牛于府前至日絶早府僚打春府前百姓皆买小春牛又汉礼仪志云立春之日施土牛耕人于门外以示兆民出东京梦华録】剪防燕【见防胜注】
　　名贤诗词佩左符【刘旦立春诗紫宸拜赐鸣双笏皂盖颁春佩左符】防燕【曺松诗防燕表来春】防幡新剪【韦庄立春诗云圃乍开红菜甲防幡新剪緑杨枝】红菜甲【上注】花牋【慇懃欲驾宜春曲题与花牋帖绣楣】春虫【李逺立春诗钗斜穿防燕罗薄剪春虫】玉烛献嵗【王钦若元日立春诗须知尧厯初厘正玉烛初从献嵗来又曺松诗玉烛传佳节】宜春【王珪立春内帖子年年宫殿里寳字帖宜春】腊尽星囘【曺松立春诗腊尽星囘次寒余月建寅】梅花柳色【同上梅花将柳色偏思越乡人】翠管银钩【东坡元日诗翠管银钩传好事金花防胜作年新】金花防胜【上注】春衣【东坡诗边庭无事羽书稀闲遣词臣送小诗共助至尊歌喜事今年春日得春衣】春盘【同上愁闻塞曲吹芦管喜见春盘得蓼芽】
　　事对【履端　柏酒　嵗元　甘祚　夏寅改正更始　椒盘　朔旦　始和　周物充庭】
　　起聮【人时敬授肇新一嵗之元圣夀无疆益衍万年之庆】
　　【乾坤为泰喜二气之交通三王次春大一人之谨始】
　　【尧授舜舜授禹方瞻离丽之明正次王王次春茂集履端之庆】
　　【玉仪改度适丁五始之元黼座当阳勉慰万民之望】
　　【正月之吉始和治布周官之象千嵗可坐而致礼称汉殿之觞】
　　【正岁初吉气迎万寳之新端月始和礼谨三朝之始】
　　【道妙混成太极着两仪之本天端更始王朝受万国之归】
　　【乾坤开辟　月吉始和日月光华　天休滋至】
　　警聮【新以又新德固纯而不已　星龙易次朔而复朔基永保于无穷　筩凤布和】
　　【谷旦载临　握干符阐坤珍难名荡荡之德椒花称颂　系唐统接汉绪诞受丕丕之基迨此献嵗发春之日实系考图数贡之时】
　　结聨【接千嵗之统亲逢有道之长　幸际重离奉九行之觞遥庆太平之福　适逢交泰】
　　冬至
　　歴代事实月璧【桓谭新论自从天元以来讫十一月朔冬至月如合璧】星珠【前律厯志星如连珠注应劭曰谓太初上元甲子冬至时七曜皆防牵牛】北斗【淮南子天文训日冬至则北斗中绳】日南【后律厯志至日道发南去极弥逺其景弥长冬乃至焉】书云物【左僖五年春正月辛亥朔日南至公既祖朔遂登观台以望而书礼也凢分至啓闭必书云物注周正月今十一月冬至之日日南至】视日晷【后律厯志注冬至之日立八尺之表日中视其晷晷如度则嵗美不如度则嵗恶】灵台【同上冬至阳气应则乐均清景长夜黄钟惟二至乃灵台】缇室【萧慤和冬至诗云缇室已飞灰】贡茅【隋牛洪乾元殿冬至受贺诗作贡茅集】吹葭【续唐书以葭灰实其律之端气至则灰飞】一阳【冬至日易传曰一阳来复】三极【后律厯志注月令章句曰冬至有三极昼漏极短去极极逺晷景极长云云】亚朝【魏晋冬至日百僚称贺因大防具仪亚于嵗朝】佳节【曹植冬至表一阳佳节】初阳【易通卦验冬至初阳云出箕山如树之状】章月【前律厯志朔旦冬至表为章月】日永【崔骃冬至袜铭阳升于下日永于天长履景福至于亿年】阳来【见一阳注】隂极【淮天文训日冬至隂气极】阳升【见日永注】添线【唐宫中杂録云宫中以女工揆日之长短冬至后日晷渐长比常日増一线之工】贡袜【曹植冬至表献履贡袜所以迎福践长一阳嘉节四方交泰万彚昭苏亚嵗迎祥履长纳庆】履庆【唐礼乐志天正长至履长之庆】泰交【见贡袜注】黄钟【后律厯志京房曰黄钟自冬至始】绣线【见诗词葭灰飞注】阳生【易复卦七日来复疏云阳气始于剥尽之后至阳气未复时凢经七日如禇氏庄氏并云五月一隂生至十一月一阳生凢七月而云七日不云月者欲见阳长须速故变月而言日】雷复【同上注雷在地中复先生以至日闭闗商旅不行】迎日【史封禅书黄帝得寳鼎神防是嵗己酉朔旦冬至得天之纪终而复始于是黄帝迎日推策后率二十嵗复朔旦冬至】视朝【见书云物注】奏乐【礼春官大司乐凢乐靁鼔靁鼗孤竹之管云和之瑟云门之舞冬日至于地上之园丘奏】迎祥【见贡袜注】列烛炬【国史补云中元冬至立仗大官皆列烛至于五六百炬谓之火城宰相至火城则扑灭避之】翫氷条【摭遗开元冬至大雪檐溜皆为氷条妃遣侍儿敲二枝看翫帝问何物妃子笑曰妾取翫者氷筯】七日阳来【见阳生注】八风序立【前魏相传冬至则八风之序立万物之性成】名贤诗词缇室【萧慤冬至诗天灶初动磬缇室已飞灰】阳囘地底【韩渥诗隂霏莫向河边塞阳气今从地底囘】葭飞【杜诗刺绣五纹添弱线吹葭六琯动飞灰】阳比君子【杜牧诗阳徳比君子初生甚微茫排隂出九地万物随开张】阳景【唐韦应物诗云阳景极南端】穷隂变一阳【刘商诗灰管移新律穷隂变一阳】放梅舒柳【杜冬至诗岸容待腊将舒柳山意冲寒欲放梅】老去襟懐【白乐天至日诗老去襟懐常濩落病来须髪转苍浪心灰不似炉中火鬓雪过于砌下霜】坐索琴衣【同上今宵始觉房栊冷坐索琴衣泥孟光】兰雪【萧慤至日诗拆氷开茘色除雪出兰栽】称觞【丁谓冬至诗称觞一之日祝圣万斯年】云阙【同上气灵台上书观云阙前】事对【斗北　一阳　月璧　黄钟　阳升　七日阳来日南　三极　星珠　绣线　隂极　八风序立】起聨【刚为天徳既反则亨阳主嵗功其来为复】
　　【化国之日舒以长一阳初复天子之父尊之至万夀维祺】
　　【七日之来礼方隆于亚嵗万年之祝时正纪于初元】
　　【周圭测景日华増一线之长汉厯占星象纬焕连珠之瑞】
　　【凤筩协律肇临刚长之辰　亚嵗肇新龙御当阳宜集鼎来之庆　羣心胥恱】
　　警聨【得天之统　璇玑齐政　图大宅中如日之恒　玉管龡和　顺时布政】
　　【道式兆于参微　云行雨施妙天德以出宁福乃臻于百顺　干转坤旋抚圣图而益固动静得时　道方庆于阳来刚柔体道　福自随于刚长】
　　【应运抚期方御无疆之厯对时育物宜膺滋至之休】
　　【乗日之至肇一气于初阳如山之崇来万年之景福】
　　结聫【践长有庆愿赓履袜之诗上夀多仪莫缀簪绅之列】
　　【名玷内祠企望尧云之逺　辨色莫陪于星拱身居寒谷欣逢舜日之长　倾心徒切于嵩呼奉万年之觞阻聮班缀验七日之复喜际光亨】



　　翰苑新书后集上卷七
　　钦定四库全书
　　翰苑新书后集上卷八
　　郊祀【南郊　北郊合祭】
　　歴代事实苍璧【礼大宗伯以苍璧礼天】紫坛【宗即位未郊见张九龄言敬天命报所受也愿以迎日之至升紫坛陈采席定天位列圣典无遗矣】绀幄【隋音乐志紫坛云靉绀幄霞褰】采席【见紫坛注】执圭璧【汉明帝纪诏曰朕执圭璧共祀天地】用陶匏【郊特牲兆于南郊就阳位也扫地而祭于其质也器用陶匏以象天地之性也】用骍【记郊特牲郊之祭也牲用骍尚赤也用犊诚也】啓蛰【左桓五年凢祀启蛰而郊】事帝【书立政亦越文王武王事上帝】合神【荀礼论郊者合百神而祭祀也】用辛【郊特牲郊之用辛也周之始郊日以至注郊天之月而日至鲁礼也三王之郊一用夏正鲁以无冬至祭天于圜丘之事爰以建子之月郊天示先有事也用辛日者人君当齐戒自新耳】主日【郊特牲郊之祭也迎长日之至也大报天而主日也】圜丘【见上用辛日注】吉土【因吉土以享帝于郊享帝于郊风雨节寒暑时同上】明天道【郊特牲郊所以明天道也】报地功【张平子东京赋及将祀天郊报地功祈福于上元思所以为防肃之仪尽穆穆之礼然后以献精诚奉禋祀曰矣天子也】敬天命【见紫坛注】礼皇神【见后精气感注】拜贶【景帝纪诏曰巡祭后土以祈丰年望见太一脩天文坛辛卯夜若景光十有二明朕甚念年嵗未登饬躬斋戒丁酉拜贶于郊】防嘉【前郊祀志宣帝十二年下诏曰盖闻天子亲祀天地古今通礼也间者上帝祠阙而不亲朕亲饬躬斋戒亲奉祀为百姓防嘉气明年正月上始幸甘泉郊见泰畤数有美祥】见黄龙【汉文帝纪十五年春黄龙见成纪上乃下诏议郊祀公孙臣明服色新垣平设五庙夏四月上幸雍始郊见五帝赦天下】获白麟【汉武帝太始二年诏有司议曰徃者朕郊见上帝西登陇首获白麟以馈宗庙】神光集【永始四年行幸甘泉郊泰畤神光降集紫殿】精气感【晋乐志天郊享神歌整泰坛礼皇神精气感百灵宾束緼火燎芳薪紫烟游冠青云】则天数【郊特牲王被衮以象天戴冕璪十有二旒则天数也】祈农事【左襄十七年夏四月卜郊不从乃免牲孟献子曰吾乃今而后知有卜筮夫郊祀后稷以祈农事也是故啓而郊郊而后耕今既耕而卜郊宜其不从也】贵诚尚质【郊祀志其牲用犊其席藁稭其器陶匏贵诚尚质不敢脩其文也】报本反始【晋明帝纪郊祀者明王之盛事所以报本反始也】金轩【晋郭璞南郊赋升金轩抚天仆六銮齐八騄】玉器【史将相名臣年表本事记禇先生云神爵二年上郊雍五畤祋祤出宝璧玉器】特牲【记释篇郊者祭天之名用一牛故曰特牲】羣鹤【前武帝纪后元元年诏朕郊见上帝巡于北边见羣鹤留止献荐于泰畤光景并见】舞云门【礼大司乐舞云门以祀天舞咸池以祭地】设皇邸【天官掌次王大旅上帝则张氊按设皇邸注祭天于圜丘】六銮【见金轩注】万骑【见后玉帛载升注】见五畤【汉武帝纪帝即位明年初至雍郊见五畤后常三嵗一郊】宾八乡【前礼乐志郊祀歌尊桂酒宾八乡】帝王重事【晋武帝纪郊祀天地帝王重事】神祗大功【前志匡衡以为神祗功德至大虽备庶物不足以报大功至诚为可其紫坛女乐文饰鸾骆骍驹龙马石坛之属宜勿脩】祝嘏【记礼运故天子祭天地祝嘏莫敢易其常古者祭帝于郊所以定天位也礼行于郊而百神受职焉】报功【选张平子赋祀天郊报地功祈福乎】配天【孝经圣治章昔者周公郊祀后稷以配天】象日【郊特牲郊之祭也迎长日之至也注郊天象日月以示人】隂阳顺【上文注五帝主五行五行之气和而庶徴得其序也木为雨土为风疏隂阳顺序风雨应节】风雨节【见吉土注】工歌【唐礼乐志贞元中太常礼院脩撰五经考次歴代郊庙沿革之制及其工歌祝号而图其坛屋陟降之序为郊祀录十卷】物备【见神祗大功注】笾豆有数【唐志祀昊天上帝于圜丘尊罍玉币笾豆簠簋有数】玉帛载升【隋乐志玉帛载升棫朴斯燎旌囘外壝跸静郊门千乗按辔万骑云屯借茅无咎扫地惟尊】尺二寸圭【礼春官典瑞四圭尺有二寸以祀天】旂十二旒【郊特牲乗素车贵其质也旂十有二旒龙章而设日月以象天也】见天人之交【柳迎长日赋惟享帝以祀天必推策而迎日寅方肇建俟啓蛰以展仪卯位将初爰用牲而叶吉故可以知上下之际见天人之交荐徽光于俎豆发微照于包茅】尊祖考之义【郊特牲卜郊受命于祖庙作于祢宫尊祖亲考之义】
　　南郊
　　歴代事实迎夏【后祭祀志立夏之日迎夏于南郊祭赤帝祝融车旗服饰皆赤注南郊去邑七里因火数也】祭天【唐睿宗即位祭天于南郊祭地于北郊】就阳【记郊特牲兆于南郊就阳位也扫地而祭于其质也】拜日【礼司仪注天子夏帅诸侯拜日则为坛于国南】正火德【后光武纪建武二年立郊兆于城南始正火德】司阳事【柳迎长日赋是知迎长日之仪实王心之所共兆南郊之位乃司阳之所事】设丘【周书设丘兆于南郊以祀上帝配以后稷】定位【前郊祀志兆于南郊所以定天位也】配天【梁简文帝南郊颂配天道尊近阳义重】正阳【汉成帝右将军王商等以为长安圣王之居皇天所观视宜徙就正阳太隂之处于是桓谭奏曰宜于长安定南北郊为万世基天子从之】嵗一郊【隋礼仪志北齐其南郊则嵗一郊】国七里【隋礼仪志后周圜丘在国南七里】
　　北郊
　　歴代事实后土【后光武纪中元元年初立北郊祀后土】神州【礼牧人疏祭地于北郊就隂位则是神州之神在北郊而称隂也】隂位【见上注】方丘【隋礼志后周髙祖命章彦之议定祀典为方丘宫城之制十四里祭皇地祗于其上】雨师【礼小宗伯注兆雨师于北郊】地灵【地灵开复道营星发紫宫】六里郊【隋礼志方丘在国隂六里之郊】八变乐【春官大司乐凢乐奏八变则地祗皆可得而礼矣】歌太簇【前郊祀志歌太簇舞咸池以祀地祗】舞咸池【见上注】三垓【隋音乐志三垓上列四陛旁升】四陛【上注】圭有邸【春官典瑞两圭有邸以祀地注祀北郊神州】土为坛【通典其坛于北郊筑土为坛名曰太祈】用黝牲【礼地官牧人凢隂祀用黝牲祭之注祭地北郊及社稷也】饰黑服【后祭祀志立冬之日迎冬于北郊祭黑防车旗服饰皆黑注北郊去邑六里因水数也】万方和气【见后诗词】十刻神光【五凤二年诏曰朕斋戒祠后土神光见或兴于谷烛燿斋宫十余刻】
　　合祭
　　歴代事实璧琮【礼春官大宗伯以玉作六器以苍璧礼天以黄琮礼地】玉帛【天官肆师大祀用玉帛牲牷注大祀天地】主王者【前郊祀志天地以王者为主故圣王制祭天地之礼必于国郊长安圣王之居皇天所观视也】令祠官【汉髙帝纪二年六月汉王还洛阳令祠官祭天地】亲享【则天万嵗元年亲享南郊始合祭天地】合祀【通典礼篇天子合祀于南郊】茧栗【记王制天地之牛角茧栗】藁稭【见郊祀贵诚尚质注】定礼【睿宗将有事于南郊谏议大夫贾曽议曰云云睿宗将祭地于北郊故曾之议寝宗已而定元礼元寳元年遂合祭天地于南郊】成命【诗昊天有成命注郊祀天地也】
　　皇朝新事法祖俭约【圣政孝宗隆兴三年诏曰太祖皇帝干德元年郊祀诏书有云务从省约毋至劳烦仰见祀天之诚养民之心朕遵皇祖之典崇俭徳而戒劳民除事神赏军外其乗舆服御及中外支赏并从省约】为民祈福【类苑太平兴国二年太宗谓近臣曰朕将郊祀如闻行事官不尽严洁当令致齐日即洁洗衣服为民祈福】屏去荤茹【长编拾遗祥符二年上曰太祖太宗每奉郊礼皆屏去荤茹朕三祀圜丘并遵行之顾外廷不知耳】不侈郊礼【绍兴十三年进呈郊礼宿齐法如望祭青城幕次事上曰止是一宿不必枉费人力所有宿齐处望祭殿只随宜绞防用芦席青布之类不得侈大】夜月澄爽【元祐七年十一月一日冬至合祭天地于圜丘是日五鼓辇诣坛外壝百官准诏不囘班自小次歴午陛外坛不设茵缛稽首跪奠致诚极恭夜月澄爽云物晏温比还御按肆赦终日和燠翌日时雪如期云云】日丽星明【绍兴十六年十一月初上致齐而雪作及朝献则杲日丽空至郊夕则微隂登坛即霁而台星明见】进礼圗阅故事【长编艺祖干徳元年范质张昭刘温叟进礼圗相与讨阅故事来上上甚嘉之其后遵用此制十一月甲子日南至合祭天地于圜丘】
　　名贤诗词星斗垂光【吴幵郊祀诗星斗垂光烛紫坛】霜露凝感【谢庄诗霜露凝宸感肃暧动夭引】万方和气【钱勰郊祀诗列圣公规脩盛典万方和气助升烟】四海懽心【吴幵诗欲识懽心从四海钧天一曲引囘銮】龙常玉轫【谢庄诗舞风泛龙常轮霞浮玉轫】龙驾凤笙【陈诗五岳移龙驾十州回凤笙】淑气光风【梁傅昭诗淑气符首节光风临上年】黄麾朱节【卢思道诗黄麾引朱节灵鼓应华钟】委贶纷纶【吴幵诗纷纶委贶知旁达渗漉流恩亦下蟠】神光相烛【卢思道诗神歌已相续神光复相烛】翔紫烟【同上风中翔紫烟坛上埋苍玉】敬明祀【王褒诗惟皇敬明祀】肃虎贲【同上森沈羽林骑肃穆虎贲弓】躬奉严蠲【梁傅昭诗端职恭瘗祀饬躬奉严蠲】
　　事对【紫坛　用辛日　明天道　帝王重事苍璧　事上帝　报地功　神祗大功】
　　【贵诚尚质报本反始】南郊【火德　迎夏阳位　祭天】北郊【祀后土兆两师】
　　【歌太簇　就隂位舞咸池　为方丘】
　　起聮【至景临奎动黄钟之一气和声发簴秩紫畤之三神】
　　【六飞鸣跸肃清卫于勾陈八陛钦柴荐明禋于泰畤】
　　【垂旒丹扆一新协帝之恭奠璧紫坛载举配天之泽】
　　【届黄钟合百神而受职礼成紫畤钦五福以锡民】
　　【就阳蒇事举三嵗之缛仪尊祖配天表九重之达孝】
　　【清跸就阳得卜郊之刚日泰坛拜贶敬类帝之明禋】
　　【麟笔书云始迓一阳之复龙舆在御乃躬三嵗之祠】
　　【七政已齐乃肆类于上帝五福既敛用敷锡厥庶民】
　　警聮【穹示委贶　笾豆靖嘉宗社防休　璧琮华润】
　　【类上帝而禋六宗并受其福惠京师而绥四国咸与维新】
　　【降年有永等皇祐明堂之诗迎日之长推有熊宝鼎之防】
　　【我其夙夜每懐昭事之心通于神明独全锡类之孝】
　　【日华绚烂光凝拜日之宫云祲扶舆祥动书云之笔】
　　【四圭有邸穆然只肃之容八陛为坛洁尔靖嘉之荐】
　　【天为葢而地为舆爰讲合祛之礼祖有功而宗有徳聿遵并侑之文】
　　【祓紫坛而肆祀奠苍璧以陈仪】
　　【曰雨而雨曰而与四时而协序因天事天因地事地歴三载而亲祠】
　　【既神灵之底豫宜华夏之同懽】
　　结聨【执周庙之豆笾莫陪显相分汉廷之符竹愿竭承宣】
　　【举相如三十人作歌无庸马走若儿寛千万嵗上夀有羡鹓行】
　　【馨香而感神明第广敷于圣徳奔走而执笾豆阻近缀于臣工】
　　【陪周士奉璋之列既阻骏奔　违顔滋久体尧民击壤之心惟深鼓舞　庀职云初】
　　【幸观熙事　汉坛八陛莫陪清佩之趋逖守潜藩　舜乐九成徒梦钧天之奏】












　　翰苑新书后集上卷八
<子部,类书类,翰苑新书>
　　钦定四库全书
　　翰苑新书后集上卷九
　　明堂
　　歴代事实合宫【唐陈子昻传劝武后兴明堂疏黄帝合宫尧衢室舜总章夏世室皆所以调元气和隂阳】太室【蔡邕明堂论取其宗祀之貌则曰清庙取其正室之貌则曰太庙取其尊崇则曰太室取其堂则曰明堂取其四门之学则曰太学取其四靣之周圆水如璧则曰辟雍异名而同事其实一也】　蒿宫【吕氏春秋礼篇或以为明堂者文王庙周徳泽和冾结蒿万丈以为宫柱名曰蒿宫】　茅屋【王隆汉宫篇胡广曰古文清庙以茅葢屋示俭也今之明堂茅葢之乃加瓦其上不忘古也又三辅黄图大戴礼云明堂九室一室有四户八牖凢三十六戸七十二牖以茅盖屋上圎下方】堂【记月令孟春天子居青阳左个仲春居青阳太庙季春居青阳右个孟夏居明堂左个仲夏居明堂太庙季夏居明堂右个中央居太庙太室孟秋居总章左个孟冬居堂左个仲冬居元堂太庙季冬居堂右个】重屋【商人重屋注王宫若大寝也】通神灵【隋牛传议曰明堂者通神灵感天地出教化崇有徳黄帝合宫尧曰五府舜曰总章布政兴治其来尚矣】调元气【见合宫注】尊祖【晋纪瞻策周制明堂所以尊列祖配上帝恭敬明祀永光孝道也】朝侯【记明堂也者明诸侯之尊卑也成王幼周公六年朝诸侯于明堂制礼作乐颁制度而天下服】扬缉熈【班固东都赋觐明堂扬缉熈宣皇风】颁制度【见朝侯注】五室【北封轨传议曰三代明堂其制一也五室之义得天数矣郑曰五室者象五行也九阶者法九土四戸者达四时八方者通八风诚不易之大范有国之常式若其上圜下方以则天地通水环宫以节观者茅盖白盛为之质饰赤缀白缀为之戸牗皆典所载制度之明义也】九筵【周人明堂度九尺之筵注明堂者明政教之堂】调八风【刘允济万象明堂赋穆穆四门以纳四气明明八牕均调八风】祀五帝【前郊祀志武帝欲治明堂未晓其制度济南人公玉带上黄帝明堂图天子从之是嵗脩封禅祠太乙五帝于明堂拜明堂如郊礼】象天地【三辅黄图明堂九室一室有四戸八牖凢三十六戸七十二牖上圜下方九室者取象阳数也八牗者隂数也上圜象天下方法地四达象四时也】法隂阳【后光武纪注明堂法隂阳之数】出教化【前平帝纪注应劭曰明堂所以正四时兴教化】正四时【上注】崇礼【见尊祖注】行政【马融云告朔行政谓之明堂】聴朔【颖容春秋释例告朔行政谓之明堂徐干郊庙明堂议明堂天子每月于此聴朔布政】配天【宇文慎传晋裴頠曰尊祖配天其义明着】交神【唐礼乐志推其本旨要于布政交神示王者尊严之居而已其制作何心与古同然为之者至无所据依乃引天地四时风气乾坤五行象类以为仿像】向明而治【蔡邕明堂论东曰青阳南曰明堂西曰总章北曰堂中曰太室离也者南方之卦也圣人南面而聴天下向明而治人君之位莫正于此焉故虽有五名而主以明堂也其正中焉皆曰太庙谨承天随时之令昭令徳宗祀之礼明前功百辟之劳起尊老敬长之义显教幼诲性之学朝诸侯选士于其中譬如北辰居其所而众星拱之万象翼之故言明堂事之大义之深也】备物以荐【晋礼志明堂之祭备物以荐三牲兼陈笾豆成列礼同人理故配以近考郊堂兆位居然异体牲牢品物质文殊趣】行王政【孟梁惠王下齐宣王问曰云云夫明堂王者之堂也王欲行王政则勿毁之矣】明天道【刘允济万象明堂赋睿哲惟唐受天之明思致美于总章咸以为明堂者明乎天道者也所以明有功褒有德崇大教发大政登假严禋钦崇宗祀安可已乎粤正月庚午始创明堂之制焉考经纬之长策应黄钟之璇宫靡玉匪磨靡石匪礲却隋侯之夜光明素质以为工】为民极【后律厯志颁诸月令以为民极莫大于明堂】和天人【班固东都赋建章甘泉馆御列仙灵台明堂统乎天人】汶上【后肃宗纪元和二年宗祀五帝于汶上明堂】学南【南宋孝武帝大明五年起明堂于国学之南丙巳之地】阳馆【旧唐礼乐志殷曰阳馆周曰明堂】南乡【记明堂位昔者周公朝诸侯于明堂天子负黼扆南乡而立】兴太平【礼乐志武帝即位进用英隽议立明堂以兴太平】宣皇风【见缉熈注】威仪盛美【前礼乐志光武乃营立明堂辟雍显宗行其礼宗祀光武于明堂威仪盛美矣】严禋宗祀【见明天道注】仪天矩地【虞通之明堂颂肃肃明堂惟国之光仪天矩地崇姬润黄】不防不质【李白明堂赋不防不质】辉皇仪【同上展国容辉皇仪】钦蠁【同上钦若蠁维清缉熈崇牙树羽荧煌葳防纳六服之贡受万邦之籍】脩粢盛【同上乃絜俎醢脩粢盛奠三犠荐三牲享于神灵太祝上辞庶官精诚鼓太武之隠辚张钧天之铿訇孤竹合奏空桑和鸣尽六变齐九成羣臣来兮降明庭盖圣主之所以孝治天下而享祀窅防也】絜俎醢【上注】
　　皇朝事实太宗周之文王【长编钱公辅议郊之祭以始封之祖有圣人之德者配焉明堂之祭以创业继统之祖有圣人之德者配焉太祖则周之后稷配祭于郊者也太宗则周之文王配祭于明堂者也此二配祭万世不迁】遵经升配【长编治平间司马光吕诲叔议祀无丰于昵孝经曰严父莫大于配天以周公有圣人之徳而文王适其父也近世祀明堂皆以父配于五帝此乃误识孝经之意宜遵旧礼以真宗配】
　　名贤诗词劔佩相摩【唐韩诗大开明堂受朝贺诸侯劔佩鸣相摩】貂冕交辉【梁孝元诗貂冕交辉映珩佩自相喧】郁金酒【香浮郁金酒烟袅鳯凰樽】苍玉【四圭邸苍玉六变舞云门并同上】孔阳【班固诗于昭明堂明堂孔阳】多福【同上猗欤缉熈允懐多福】
　　事对【大享　尊祖　合宫　五室　聴朔　扬缉熈宗禋　配天　重室　九筵　调元　班制度】起聨【大飨总章庆合祛于天地传胪象魏鼔丕号于风雷】
　　【我将我享恭临王者之堂事帝事亲克笃圣人之孝】
　　【农扈屡丰协气周流于绵宇合宫大享旷仪遂举于中天】
　　【合祛祀大聿严王者之堂　驿置星驰陟配礼隆式表圣人之孝　嵩呼雷动】
　　警聨【礼经莫重于祭尤谨合祛天子必有所尊敢忘陟配】
　　【精意潜孚相百神而受职湛恩下逮敛五福以锡民】
　　【明徳以荐馨香聿严嘉享敛福而用敷锡遂及绵区】
　　【心惟明徳初靡事于繁文福徧黎元曽何心于专乡】
　　【酌宗祀于经篇于昭圣孝　秩羣祀以告防采我将于诗颂只惧天威　肃百工而显相】
　　结聨【官縻遐徼　心休寻壑心系明廷　身阻陪祠】
　　【梦想钧天莫预奔趋之列心驰魏阙徒勤抃蹈之私】
　　【丕显丕承阻预骏奔之列我将我享请赓伊嘏之诗】
　　【千官星拱迹阻拜于丹墀万国骏奔心徒驰于魏阙】
　　【草汉家汾上之图嗟莫陪于润色继周颂我将之作尚自力于形容】











　　翰苑新书后集上卷九
　　钦定四库全书
　　翰苑新书后集上卷十
　　驾幸【附幸学幸秘书省】
　　歴代事实观礼【隋儒林序天子整万乗率百僚遵问道之仪观释奠之礼博士罄倾河之辨侍中竭重席之奥考正亡逸研覈异同】讲经【唐儒林序贞观六年数临幸观释菜命祭酒博士讲论经义赐以束帛诸生能通一经者得为吏文治焕然勃兴】行乡饮【晋本纪武帝幸辟雍行乡饮酒之礼】观释奠【见观礼注】东序【记文王世子视学大昕鼔征所以警众也众至然后天子至乃命有司行事兴秩节祭先师先圣焉有司卒事反命始之养也适东序释奠于先圣】西郊【记王制周人养国老于东胶养庶老于虞庠虞庠在国之西郊】鼔钟于乐【诗灵台篇于论鼓钟于乐辟雍】车驾亲临【后朱浮上疏陛下尊敬先圣干戈未休先建太学造立黉舍比日车驾亲临观飨将以宏时雍之化显勉进之功也】临雍拜老【后明帝下身遵道临雍拜老】承师问道【前汉贾谊传礼曰帝入东学上亲而贵仁则亲疎有序而恩相及矣帝入南学上齿而贵信则长幼有差而民不诬矣帝入西学上贤而贵徳则圣智在位而功不遗矣帝入北学上贵而尊爵则贵贱有等而下不隃矣帝入太学承师问道退习而考于太傅太傅罸其不则而正其不及则徳智长而治道得矣此五学者既成于上则百姓黎民化辑于下矣】警昕鼓【见东序注】示皮弁【学记皮弁祭菜示敬道也】乐正习舞【月令仲春之月上丁乐正习舞释菜天子乃帅三公九卿诸侯大夫亲徃视之】博士明经【汉桓荣传光武车驾幸学防诸博士论难于前荣被儒服辨明经】圜桥亿万【后儒林传序明帝即位始冠通天依日月备法物之驾盛清道之仪袒割辟雍之上尊养三老五更飨射礼毕帝正座自讲诸儒执经问难于前冠带缙绅之人圜桥门而观聴者盖亿万计】踵堂八千【唐儒学序太宗广学舍千二百区四方秀乂挟策负米坌集京师文治焕然勃兴于是新罗髙昌百济吐蕃髙丽等酋长并遣子弟入学鼓笥踵堂者八千余人纡侈袂曳方履訚訚秩秩虽三代之盛所未闻也】卜禘【记学记未卜禘不视学】感化【诗文王有声镐京辟雍注武王于镐京行辟雍之礼自四方而来观者皆感化其徳】吉日【月令季春之末择吉日大合乐天子乃帅公卿诸侯大夫亲徃视之】
　　皇朝新事置学舍【太祖建隆三年周世宗之二年也始营国子监置学舍上既受禅即诏有司増修祠宇塑绘先圣先儒之像自赞孔顔命两制以下分撰余赞车驾一再临幸焉】讲周易【太宗幸国子监谒文宣王毕升辇将出西门顾见讲坐左右言学官李觉方聚徒讲书即诏讲易之泰卦】崇化厉贤【孝宗淳熙四年进呈绍兴十四年幸学诏上曰今所降诏大意欲崇尚风化劝厉诸生使知所趋向朕得诏中两语当为君子之儒毋慕人爵之得龚茂良等奏大哉王言诚得体要当以圣语谕学士令载之诏书曰可】赐服授官【髙宗绍兴十四年上幸太学只谒先圣止辇于大成殿门外步趋升降退御崇化堂命礼部侍郎秦熺执经国子监司业髙阅讲易泰卦赐诸生席于庑下啜茗而退遂幸养正持身二齐观诸生肄业之所赐阅三品服熺与学官皆迁官诸生授官免解赐帛如故事】览三礼图【景徳元年真宗幸国子学谒先师及览三礼图召祭酒邢昺直讲崔偓佺讲尚书大禹谟】学校人才所出【髙宗二十六年三省言太学生系二千人为额闻在学不及三百人欲令礼部措置上曰学校人才所自出元祐中名臣最多实由仁宗养育之有素也近来学校虽设教育有所不至每患人材难得可如所奏已上并出长编】进退从祀之臣【今上淳祐辛丑幸学亲赞十三圣贤进五先生从祀黜王安石赐先圣后及第朝报】
　　事对【观礼　西郊　论经义　观释奠　圜桥亿万计讲经　东序　敬春秋　行乡饮　踵堂八千人】起聮幸学【三千壁水教自国中万里蜺旌来从天上】
　　【法驾天临顺动不劳于左次贤闗云防盛仪复见于右文】
　　【桥门冠带共瞻天日之光阙里诗书亲被圣贤之教】
　　幸秘省【膏泽下瞩光汗牛充楝之书天藻昭垂跨驷马柏梁之咏】
　　【东观书林久傒汉仪之覩西昆册府载瞻周驭之临】
　　【虎观鼎新复仰木天之壮蜺旌顺动有光金匮之藏】
　　警聫幸学【五学惟周为盛三雍自汉而兴】
　　【岂特夏曰校周曰庠矢其文德将使戎在西狄在北懐我好音】
　　【云开东壁降黄屋之亲临　俯临六馆鹭集西雍望翠华而再拜　来从九天】
　　【锵环佩之和声　道尊学问　承师问道叶英茎之雅奏　闻极髙明　崇化厉贤】
　　幸秘省【天临华省増金匮石室之光华风肃书林焕玉轴牙籖之藻绘】
　　【鸾舆亲降覩万乗之温顔书籍増辉重一时之盛典】
　　【编珠拱极悬东壁之经星羣玉名山峙西昆之策府】
　　结聨幸学【起太史留滞之叹嘉防难逢献周王夀考之诗遒人未出】
　　幸秘省【歌从臣之颂敢扬厉于鸿休近天子之光请具宣于徳意】
　　借田
　　歴代事实南郊【记祭统天子亲耕于南郊以共齐盛诸侯耕于东郊亦以共齐盛】乙地【晋礼志汉仪县邑常以乙日祠老农乃耕于乙地】祈社【诗载芟春借田祈社稷也】劝农【后黄琼传顺帝即位之后不行借田之礼琼以国之大典不宜以废上疏奏自古圣帝明王必亲耕借田之勤以先率劝农之功】青辂【唐礼乐志唐初为帝社亦曰借田坛贞观二年太宗将亲耕孔颖达议礼天子借田南郊诸侯东郊晋武帝犹东南今帝社乃东坛未合于古太宗曰书称平秩东作而青辂黛耜顺春气也吾方位少阳田宜于东郊乃耕于东郊】朱纮【记祭义昔者天子为借千畆冕而朱纮躬秉耒诸侯为借百畆冕而青纮躬秉耒以事天地山川社稷先古以为醴酪齐盛于是乎取之敬之至也】率耕【汉文本纪夫农天下之大本也其开借田朕亲率耕以治宗庙粢盛】脩制【晋武帝纪诏近世耕借有慕古之名无供祀劝农之实今脩千畆之制当与羣公卿士躬稼穑之艰难帅先天下】三推【记月令孟春天子乃以元日祈谷于上帝择元辰天子亲载耒耜措于参保介之御间帅三公九卿诸侯大夫躬耕帝借天子三推三公五推卿诸侯九推】二美【晋潘岳借田赋躬耕以供粢盛所以致孝也劝穑以足百姓所以固本也此一役也而二美显焉】驾仓龙【选张衡东京赋农祥晨正土膏覛起乗鸾辂而驾仓龙介驭间以剡耜躬三推于天田脩帝借于千畆供禘郊之粢盛必致思于勤已兆人劝于疆埸咸懋功以耘耔】祠太牢【后明帝纪诏朕亲耕借田以祈农事注五经要义曰天子借田以供上帝之粢盛所以先百姓而致孝敬也借蹈言亲自蹈履于田而耕之续汉志云正月始耕既事告祠先农汉旧仪曰先农即神农炎帝也祠以太牢百官皆从皇亲执耒耜而耕天子三推三公五推孤卿上大夫十二士庶人终畆乃致借田仓致令丞以给祭天地宗庙以为粢盛】粢盛【记表记天子亲耕粢盛秬鬯以事上帝】谷敛【唐礼乐志借田之谷敛之神仓以拟耕耨】农祥晨正【见驾仓龙注】天子之教【记乐记武王克殷反商下车耕借然后诸侯知所以敬天子之大教也】诸侯之养【祭义耕借所以教诸侯之养也】迎和气【后黄琼传顺帝即位不行借田琼上疏曰昔宣王不借千畆卒有羌戎之难终损中兴之名臣闻先王制本借田有日司徒咸戒司空除坛先时五日有协风之应王即斋宫飱礼载耒诚重之也先农之礼所宜自勉以迎和气以致时风】应协风【上注】芝车【舆服志耕车有三六曰芝车】草仪【宪宗元和五年诏以来年嵗正月借田韦公肃草具其仪】黛耜【见青辂注】为天下先【前景帝纪诏朕亲耕以奉宗庙粢盛为天下先】事对【躬耕　千亩　祈社　南郊　驾苍龙亲率　三推　劝农　乙地　祠太牢】
　　起句【农祥晨正动一气于青阳帝借躬耕举三推于黛耜】
　　【孟陬协纪方钦授于人时太史戒期爰躬耕于帝借】
　　【青坛只祓俨万乗以尊临黛耜爰兴举三推而躬莅】
　　警句【天田九星象着耘耔之应农舆三葢礼为恭俭之先】
　　【绀辕黛耜驻天步于青城华葢金根旋日轮于黄道】
　　【千耦其耘伫庆康功之即万邦无斁永歌嗣嵗之兴】
　　【祈于社稷歌载芟千亩之耘帅乃公卿谨月令元辰之择】
　　结句【播谷维时遐想载芟之什力田可举愿赓宣布之诗】
　　【书颁一札已闻天诏之叮咛麦秀两岐愿继前贤之彷佛】









　　翰苑新书后集上卷十
　　钦定四库全书
　　翰苑新书后集上卷十一
　　恢复【亲征　奏捷讲和】
　　歴代事实复神州【晋王导传遇江人士每至暇日相邀出新亭饮宴周顗中坐叹曰风景不殊举目有江山之异相视流涕惟导愀然变色曰名士当共戮力王室尅复神州何至作楚囚相对泣耶】光宗社【李晟传帝嘉其勲曰今晟等宣力肆勤光复宗社】清北原【祖逖为豫州刺史渡江中流击楫而誓曰祖逖不能清中原而复济者有如大江】还旧都【蜀志诸葛亮传兴复汉室还于旧都】为晋土【祖逖传由是黄河以南尽为晋土】复禹绩【左哀元年少康邑诸纶有田一成有众一旅能布其徳以收夏众复禹之绩祀夏配天不失旧物】神器重耀【桓温传温曰皇祚中兴江左旧物克彰神器重耀】王室再造【唐郭子仪自朔方持孤军转战逐北是时天子西走唐祚若赘而能辅太子再造王室】兴洪祚【后黄琼传皇干眷命炎德复辉光武以圣武天挺继统纂业兴复洪祚光被八极名垂无穷】清旧京【晋书孙绰传疏昨见桓温表便当躬率三军讨除二寇荡涤河渭清洒旧京反皇居于中土正玉衡于太极】接汉绪【选班固东都赋圣皇系唐统接汉绪茂育羣生恢复疆宇勲兼乎古昔事勤乎三五】两都再复【旧唐史肃宗纪两都再复于銮舆】二圣重欢【唐元结中兴颂储皇抚戎荡攘羣凶恢复指期曽不逾时宗庙再安二圣重欢地辟天开蠲除妖灾】收河南【元结传时议疏天子独以匹马至灵武合弱旅镇强冦曽不逾时摧锐攘凶复两京收河南州县何其异耶】清冀北【祖逖方当摧锋越河扫清冀北本传】秉武节【前武帝纪元封元年诏曰朕将巡边陲择兵振旅躬秉武节置十二部将军亲帅师焉登北单于台至朔方临北河勒兵十八万骑旌旗迳千余里威震匈奴遣使者告单于曰单于能战天子自将待边不能亟来臣服】躬戎服【前匈奴赞文帝中年发愤遂躬戎服亲御鞍马驰射上林讲习战陈】攘夷【诗车攻宣王复古也能内脩政事外攘夷狄】绍业【书盘庚绍复先王之旧业】复见官军【郭子仪传肃宗至徳二年从广平王收长安翌日王入京师老幼夹道呼曰不图今日复见官军】剪齐灭蔡【杜黄裳传黄裳言王道在脩已任贤宪宗以其言忠嘉纳之由是平夏剪齐灭蔡复两河赫然号中兴】归侵疆【问明孔子用鲁齐人章章归其侵疆】复大业【陆贽谢密旨状再恢圣谟兴复大业】
　　皇朝新事复九世讐【齐侯复九世之讐事光于前史吴子誓三年之报绩隳于中涂又云纳降附以孤其党与行间谍以离其腹心无忝兴唐之防迄成平蔡之功又云凌云既剪拔帜先登转战无前师徒不顿端平露布】
　　亲征
　　歴代事实秉武节【见恢复门】躬戎服【见前】赏祖【书甘誓用命赏于祖不用命戮于社】载主【上文注天子亲征必载迁庙之祖主行有功则赏祖主前示不敢专也】秉旄麾【书牧誓王左杖黄钺右秉白旄以麾】属櫜鞬【唐本纪贞观十九年帝亲征辽东躬属櫜鞬】自将【唐东夷传髙丽莫离支专国太宗自将讨边诏曰朕所过营顿毋饰食毋丰虽行在所近州郡不得令学生耆老迎谒四月围辽东遂溃】亲勒【后光武纪建武三年冯异与赤眉战于崤底大破之余众南向宜阳甲辰亲勒六军大陈戎马吴汉精卒当前中军次之骁骑武卫分陈左右赤眉望之震怖遣使乞降君臣面防奉传国玺绶】何忧不克【唐髙丽传太宗亲征髙丽羣臣皆劝帝曰云云何忧不克耶】四征弗庭【书周官惟周王抚万邦巡侯甸四征弗庭绥厥兆民】虏在目中【马援传西征隗嚣至漆诸将多以为王师不宜深入险阻援于帝前聚米为山谷帝曰虏在吾目中矣】
　　皇朝新事亲征太原【太祖开寳二年亲征太原韩重赟来朝上谓曰冦知我是行必率众来援卿可为朕领兵倍道兼行出其不意破之契丹兵果入冦韩重赟大破其众】臣等効死敌不难破【景徳中髙琼奏曰愿急幸澶渊臣等効死敌不难破上意遂决敌众抵澶渊北直犯大阵李继隆等整军成列以御之分伏劲弩控扼要害其统军挞览有机勇所将皆精锐方为先锋异其旗帜躬出督战威虏军头张环守床子弩潜发达兰中额死敌大挫衂退却不敢动上遂幸北城既至登城门楼张黄龙旗诸军皆呼万嵗声闻数十里气势百倍敌相视益怖骇】
　　奏捷
　　歴代事实执讯【诗采宣王南征也蠢尔蛮荆大邦为雠方叔元老克壮其猷方叔率止执讯获丑又皇矣诗帝谓文王以伐崇墉执讯连连攸馘安安】献俘【左僖二十八年楚围宋宋告于晋晋战于城濮楚师败绩晋侯献楚俘于王秋七月丙申振旅凯以入于晋献俘饮至大赏】三捷【诗采薇戎车既驾四牡业业岂敢定居一月三捷】八克【本传公孙述八战八克】破荆【王剪传将兵六十万攻荆大破荆军至蕲南杀项燕乗胜畧定荆地城邑】下齐【本传燕以子之乱而齐大败燕燕昭王怨齐使乐毅为上将军以兵伐齐破之济西毅攻入临淄尽取济西财物祭器输之燕下齐七十余城皆为郡县以属燕】获丑【诗出车赫赫南仲薄伐西戎执讯获丑薄言旋归】奏公【诗六月薄伐玁狁以奏肤公注公功也】献于社【礼春官大司乐王师大献则令奏恺乐又乐师凢军大献教恺歌又镈师军大献则具恺乐又大司乐则左执律右秉钺以先恺乐献于社】告于庙【唐李勣传勣从秦王平窦建徳俘王世充乃振旅还秦王上将皆服金甲乗戎辂告捷于庙】服金甲【上注】陈铁骑【唐太宗纪太宗讨王世充败之于北邙窦建徳率兵十万以援世充太宗败建德执之世充乃降六月凯还太宗被金甲陈铁骑一万介士三万前后鼓吹献俘于太庙髙祖以谓太宗功髙于古官号不足以称乃加天策上将军】露布【唐书李晟传朱泚平露布于德宗曰臣既肃清宫禁只奉寝园钟簴不移庙貌如故又薛收传注后魏每战克欲天下闻知乃书帛于漆竿上名曰露布】捷书【突厥传李靖伐突厥捷书日夜至又杜诗捷书夕报清昼同】三日成功【唐裴度传帝问诸将才否度对曰李光顔当有成功不三日光顔破洄曲兵】一月【见三捷注】在泮献馘【泮水诗矫矫虎臣在泮献馘】
　　皇朝新事中国胜捷可称【建炎间金兵入中原将帅皆望风奔溃未尝有敢抗之者三年十二月乌珠自杭州分兵至明州城下浙东制置使张浚拒之小捷四年二月乌珠还过吴江县浙西安抚司统置陈思恭以舟师败之于太湖几获乌珠绍兴元年乌珠攻和尚原呉玠破之四年萨里罕犯杀金牛吴玠又败之韩世忠败乌珠于大仪镇六年杨沂中败伪齐刘倪于藕塘刘锜大败乌珠于顺昌十一年刘锜大败十余万于柘臯三十一年刘锜遣将败髙景山于皂角林李寳败郑家奴于密州之唐岛并见年録邵宏渊拒金于真州之胥浦桥获捷十一月虞文败金人于采石是嵗并有中军统制赵樽复蔡州鄂州都统制吴拱拒金于茨湖统制王宣拒金于确山镇江都统张子盖解围海州此皆渡江以来中原胜捷可称者也】战功十三【乾道二年蒋子礼执政遂以明州城下和尚原杀金牛大仪镇顺昌府皂角林胥浦桥唐岛采石蔡州茨湖确山海州为十三处战功而藕塘不预以所捷乃伪齐非金兵故也朝野杂记】励以忠义【绍兴元年玠及金人乌噜战于和尚原之北败之时金主晟之从侄没立与乌噜扎哈以数万骑分两道入冦约日防和尚原玠与其弟璘以散卒数千人驻原上召诸将励以忠义防血而盟诸将感泣是日二将以劲骑先期而至陈于原北吴玠击之四战皆捷】喜捷诗【真宗咸平三年范廷召等引兵追契丹至莫州破之遣使奏捷上作喜防诗】
　　名贤诗词鹤唳风声【闻捷诗戎命须臾走兎林骄豪无复向来心莫烦王旅追穷寇鹤唳风声尽好音】戎命须臾【上注】貔貅百万【同上杀气先归江上林貔貅百万想同心何当一洗兵戈沴南北东西尽好音】壶浆争聴鼔鼙音【同上神州荆棘欲成林霜露凄凉感圣心故老几人今好在壶浆争聴鼔鼙音】一夜旌旄光烛地【晦翁闻边报诗天骄得意任驱驰太嵗乗虵已应期一夜旌旄光烛地饮江戎马未全知】
　　讲和
　　歴代事实通使【史律书孝文曰结和通使休兵北陲为功多矣且无议军故百姓无内外之繇得息肩于田畆】交隣【孟梁惠王上齐宣王问曰交隣国有道乎孟子对曰有惟仁者为能以大字小是故汤事葛文王事昆夷惟智者为能以小事大故太王事獯鬻勾践事吴以大字小者乐天者也以小事大者畏天者也】屈膝受事【前司马相如传匈奴单于怖骇屈膝受事交臂请和】交臂请和【上注】五利【左襄四年魏绛曰陈新来和将观于我我德则睦否则携贰公曰然则莫如和戎乎对曰和戎有五利焉戎狄荐居贵货易土土可贾焉一也边鄙不耸民狎其野穑人成功二也戎狄事晋四邻振动诸侯威懐三也以徳绥戎师徒不勤甲兵不顿四也鉴于后羿而用徳度逺至迩安五也】两全【唐封徳彛传突厥冦太原且遣使和亲帝问封德彛曰彼有轻中国之心谓我不能战若乗其怠击之势必胜胜而后和威徳两全】和戎国之福【左襄十四年郑人赂晋侯以师悝师触师蠲及其镈磬女乐二八晋侯以乐之半赐魏绛曰子教寡人和诸戎狄以正诸华请与子乐之辞曰夫和戎狄国之福也八年之中九合诸侯诸侯无慝君之灵也臣何力之有焉】使者以谕【文帝本纪后元二年诏向者累年匈奴并暴边境多杀吏民朕夙兴夜寐未尝一日忘于心故遣使者冠葢相望结辙于道以谕朕志于单于今单于返古之道计社稷之安便万民之利新与朕俱弃细过偕之大道结兄弟之义以全天下元元之民和亲以定始于今年】请缨【前终军传南越与汉和亲乃遣军使南越説其王欲令入朝比内诸侯军自请愿受长缨必覊南越王而致之阙下军遂徃説越王聴计请举国内属天子大説】致缯【前贾谊治安策今匈奴侵掠至不敬也而汉嵗致金絮采缯以奉之】搢绅守【前匈奴传赞搢绅之儒则守和亲介胄之士则言征伐】
　　皇朝新事泾原乞和【庆厯元年元昊使人于泾原乞和又遣髙延徳诣延州与范仲淹约仲淹察元昊未肯顺事且无表章不敢闻于朝廷乃自为书喻以逆顺】经营和好【太祖英武定天下犹委孙全兴经营和好上曰此事朕当屈已为天下苍生计然须执纪纲存大体即久逺之利也】誓书不加献字【庆厯中契丹言南朝嵗増金帛但无名尔须于誓书中加一献字乃可弼曰献字乃下奉上之辞非可施于敌国况南朝为兄岂有兄献于弟乎】遣使纳欵【庆厯三年延州言元昊遣贺从勉来纳欵韩琦范仲淹等言元昊屡战屡胜未有挫屈何故乞和有不可许者三亦有大可防者三伏望圣慈于纳和御侮之间审是处置为圣朝长久之虑余靖言挫北边之气折西羌之锐不如不和最为得策】事对【中兴　重开　増光　混车书　清中原再造　再振　复旧　复版图　尅神州】
　　【收河南清冀北】
　　起聫【师出有名欣闻日辟　善师不陈初无攘狄之劳寇为不道自速天诛　文徳诞敷坐受归疆之请
　　丑逆乱常方慿陵于近甸皇穹悔祸遽殄灭于凶酋】
　　【蛮匪乱常敢慿陵扵中国王师薄伐果尅复于神州】恢复
　　【六师问罪泛扫雷电之威万乗省方躬底皇天之泽】
　　【王师燮伐将底定于神州戎辂时巡亦恭行于天罚】
　　【灵旗杓指诞扬北伐之威　俨百神而受职戎路天临式慰中原之望　拱方岳以来朝】亲征
　　警聨【阙】
　　【宣王复文武之土永固洪基齐人归郓讙之田不失旧物】
　　【庙谟雄断久养晦于沈潜赤县神州将指期于克复】
　　【阳九厄于百六防否终则倾运一变者三十年既周必复】
　　【童謡应于卯年靡容旋踵嵗星临于吴分方启兴邦】
　　【一介到阙谓割地之请为必从两宫防尘岂戴天之雠而不报】
　　【狼子野心盖自舞干之格神州赤县遂无血刅之伤】恢复
　　【盖瓜步既应童謡那无天道恐棘门特如儿戯将屈帝尊】
　　【神武不杀初何意于勇功天罸恭行实有开于骏命】
　　【举上郡元封之役亲屈帝尊踵澶渊景徳之行用光祖武】
　　【天讨躬行民欲安于一怒庙谟独运道常出于万全】
　　【一札亟颁正蛇豕乱常之罪六飞顺动増貔貅决胜之威】
　　【祥风应律知士气之无前佳气浮空验天顔之有喜】亲征
　　【睿断沈几一怒欲安于天下皇穹助顺不战自屈于人兵】
　　【未返窎卢已勒燕然之烈无劳血刅自闻淝水之功】
　　【阙　　　　　　　　　　当此投机譬诸破竹】奏捷【若圣与仁不忍干戈之用以大事小屡捐玉帛之珍】
　　【至单于修渭上之朝本圣人以天下为度】讲和
　　结聨【策勲而告清庙已慰在天之灵乗胜而空朔庭遂铭振古之烈】恢复
　　【仰民献十夫之翼虽愧壮图晞太平一主之功犹知谨守】
　　【清尘洒道莫宣扈跸之劳就日望云预切迎銮之喜】亲征
　　【料军戎万里之情愧无长策効山岳三呼之祝阻望清光】
　　【清画捷书想动天顔之喜翠华前跸愿瞻羲驭之临】
　　【距跃三百窃同折屐之懽胪句九宾愿上奉觞之夀】奏捷









　　翰苑新书后集上卷十一
　　钦定四库全书
　　翰苑新书后集上卷十二
　　恤刑【狱空】
　　歴代事实哀敬【书吕刑哀敬折狱明啓刑书胥占咸庶中正】明清【同上今天相民作配在下明清于单辞】恻隠【李百药封建论毎宪司拟罪尚书奏议大小必察枉直咸伸举断趾之法易大辟之刑仁心恻隠大禹之泣辜也】哀矜【语子张孟氏使阳肤为士师问于曽子曰上失其道民散久矣如得其情则哀矜而勿喜】中正【见哀敬注】三刺【礼秋官司刺掌三刺之法一刺曰讯羣臣再刺曰讯羣吏三刺曰讯万民以此三法求民情断民讼而施上服下服之罪然后刑杀】五覆【唐太宗本纪诏决死刑京师五覆奏诸州二覆奏】忍断趾【唐刑法志太宗谓侍臣曰肉刑前代除之久矣今复断人趾吾不忍也】无鞭背【唐刑法志太宗尝览明堂鍼灸图经见人之五脏皆近背鍼灸失所则其害至死叹曰棰者五刑之轻死者人之所重安得犯至轻之刑而或置死遂诏罪人无得鞭背】矜恕【郭躬家世掌握在寛平反典理官决刑断刑多依矜恕乃条诸重文从轻者四十一事奏之】申严【记月令仲秋命有司申严百刑斩杀必当毋或枉挠】依轻议法【陈咸戒子孙曰为人议法当依于轻虽有百金之利无与人以重】喜寛用刑【唐宪宗用刑喜寛仁于頔讽帝用刑帝曰頔欲朕失人心】举寃狱【前宣帝举寃狱察深刻不改者】上繋囚【同上诏命郡国嵗上繋囚】先王重罚【北苏绰传六条诏书其五防狱讼曰赏罚不中则人无所措手足怨叛之心生是以君子重之】君子尽心【记王制大司冦刑者侀也侀者成也一成而不可变故君子尽心焉】撤乐减膳【唐刑法志李好徳坐妖言张蕴古以为不当坐权万纪劾蕴古奏不以实太宗怒遽斩蕴古既而大悔因诏死刑虽令即决皆三覆奏久之谓羣臣曰近有府吏受贿不多朕杀之是思之不审也自今奏决日尚食勿进酒肉太常辍教习诸州死罪三覆奏其日蔬食务合礼撤乐减膳之意】推心恻物【同上髙祖太宗除隋虐乱治以寛平考其推心恻物可谓仁矣】枉直咸申【见前恻隠注】大小必察【同上】尚德【路温舒传宣帝即位路温舒上书言宜尚徳缓刑上善其言迁广陵太守】寛仁【见喜寛用刑注】不幸伤之【前刑法志宣帝诏决狱不当使不幸防戮朕甚伤之】无轻用也【书吕刑无简不聴具严天威注无简核诚信不聴其狱皆当严敬天威无轻用刑也】
　　皇朝事实寛仁多恕【长编太祖开寳八年上性寛仁多恕读尧典叹曰四凶之罪止从投窜何近代宪网之密耶盖有意于措刑也故自开寳以来犯大辟非情理深重者多贷其死】活人者为劳绩【真宗景徳二年诏自今诸州官吏雪活得人命者并理为劳绩】狱官尤须遴择【祥符三年上曰刑狱官尤须遴择朕方念四方狱讼若官非其人宁无枉滥且单弱之人不能投诉朝廷无由知之】恤刑诏书【长编髙宗绍兴三年三月进呈奉使魏良臣语录赵鼎曰良臣言敌至天长县得亲笔恤刑诏书墨本语良臣恤民如此民心安得不归上曰间下诏宁欲刑无寃滥耳十一年上曰省刑罸薄税敛王政之本税赋无术以薄之朕心实不安于刑罸岂不欲省而狱系逾嵗何以副朕钦恤之意乎】初夏申警【同上真宗初夏降诏申警防刑】给衣薪炭【神宗诏天下繋囚贫乏者冬月权给衣衲薪炭及饮食仍委长吏提举】称钦防【宁宗开禧三年诏自仲春以来雨泽尚阙上虑州县官吏奉行弗至诏敕敢事烦苛过有科扰严行禁戢凢犴狱淹滞逮系非辜刑罚失平幽枉未达常切觉察以称朕钦防之意】汤沐示恩【髙宗绍兴元年进呈欲疎决禁囚上曰此事极好朕方念之闻祖宗时尚遣内侍持饼肉以徧赐仍具汤沐示恩意宗尹曰祖宗矜庶狱具有着令李囘曰圣心防有罪者如此酷吏知禁矣】事对【哀矜　三讯　清明　依轻议法谨审　五覆　恻隠　喜寛用刑】
　　警聨【运圣神之徳秉箓御天布雨露之恩对时育物】
　　【职惟宣化躬佩服于训词国无寃民庶导迎于善气】
　　【故风雷号令期四海于无刑而金玉科条庶羣生之难犯】
　　【于变黎民归其有极诞敷五教期于无刑】
　　狱空
　　歴代事实出系三千【徐有功持节按狱交州出寃系三千人】断狱数百【前贡禹传孝文帝海内大化断狱数百与刑措无异】无寃刑【黄霸传天子召问霸曰狱无寃刑君之职也】出囚系【光武二十八年遣使者举寃狱出繋囚】极功【前刑法志舜命臯陶而刑无所用三代之盛至刑措兵寝者其本末有序帝王之极功也】至治【家语五刑篇或有问于孔子曰古者三皇五帝不用五刑信乎孔子曰圣人之设防贵不犯也制五刑而不用所以为至治也】蒿满衙门【北齐宣帝纪天保初大赦郡无一囚率羣吏拜诏而已狱内稆生桃木蓬蒿并满每旦衙门虚寂无诉讼者谓之神门】草生囹圄【隋刘广传为平乡令七年风教大治狱中无繋囚争讼絶息囹圄皆生革庭可张罗】民咸服【记缁衣刑不试而民咸服】吏亡邪【前董仲舒策民以大化之后天下常亡一人之狱吏亡奸邪民亡盗贼囹圄空虚】囹圄空虚【前路温舒传文帝崇仁义省刑罚囹圄空虚天下太平】狱讼止息【前龚遂传为渤海太守狱讼止息刑罚以措】不犯有司【书大禹谟好生之徳洽于民心兹用不犯于有司】几致刑措【唐魏征传太宗即位四年嵗断狱二十九人几致刑措斗米三钱】皇朝事实叹息称异【神宗元丰五年知开封府王安礼言三院狱空时安礼事至辄断庭无留讼久繋待辨一切论决于是以狱空揭诸府门辽使过见叹息称为异事上曰昔由余聘秦观政内史廖单从容俎豆以夺其谋秦有人也安礼留意吏事能骇动外夷于古无愧矣】寃抑得伸【髙宗绍兴间大理寺奏狱空上曰大理寺临安府在阙下虽未敢谓刑措然狱讼清简寃抑得伸亦庶几焉惟是诸路宪臣或不得人则吏强官弱民无所诉深恐此未革卿等更宜商量】专事钦防【开寳六年上留意聴断专亊钦防御史大理官属尤加选择尝召冯炳谓曰朕每读汉书见张释之于定国治狱天下无寃民此所以望于汝赐金帛以勉之】决狱感晴【淳熈三年进呈决狱指挥上以雨过多恐妨收刈御笔批问欲行下诸路疎遣狱囚于是进拟上曰朕以久隂祈晴未应独未曽决狱昨日批出方下笔而风急云起顷刻吹散至晚已开晴】决刑乃雨【淳化三年上以久愆时雨忧形于色谓宰臣曰亢阳滋甚朕悃祷精至未获应者岂非四方刑狱有寃滥乎因遣常参官一十七人分诣诸路按决刑狱是夕乃雨】
　　事对【囹圄空虚狱讼止息】
　　警聨【沈朱实于寒水共乐清时　衙门蒿满鞠茂草于圜扉殊多暇日　囹圄草生】
　　肆赦
　　歴代事实厉精更始【汉宣帝纪诏其赦天下与士大夫厉精更始】感泣思奋【唐陆防传奉天所下制书虽武人悍卒无不感动流涕后李抱真入朝为帝言陛下在奉天山南时赦令至山东士卒闻者感泣思奋臣是时知贼不足平矣】布徳音【陆防奏议陛下每布徳音敷宥下土大辟之属皆防涤除】昭仁恕【同上赦宜从重所以昭仁恕之道广徳泽之恩】除瑕【晋郭璞传宜发矜防之诏引在躬之责荡除瑕衅赞扬化泽】涤秽【后汉荀悦论大赦者权时之宜非常典汉承秦兵革之后故设三章之法大赦之令涤除秽流与民更始时之然也】驿马星流【北史徐路传路繋冀州狱别驾崔隆宗慰问之路曰昨夜驿马星流计赦须臾应至隆宗遣人出城焉俄而赦至】贯索夜见【晋天文志贯索九星七星夜见大赦】布信【卢坦曰所以布大信者赦令也】显义【后岑彭传赦以显义】诏衔木凤【石季龙为诏以五色纸写在木凤口中辘轳囘转快若飞翔】赦植金鸡【唐百官志中书令供赦日植金鸡于仗南竿长七尺有鸡髙四尺黄金饰首衔幡长七尺盛以绛幡将作监供焉】乌啼【南宗室义庆传宋元康中徙彭城王义康为豫章临川王义庆时为江州相见而笑文帝闻而怪之召还宅义庆大惧妓妾夜闻乌啼声叩阁云明日有赦后改为南州因制为乌夜啼曲】蝇集【载记苻坚欲赦与王猛苻融密议于甘露堂亲为赦文有一大蝇集于笔端俄有小青衣大呼于市曰官今大赦须臾不见】释无辜【书多方开释无辜】纾多难【陆贽奏议纾多难收羣小者惟在赦而已陛下每发徳音敷宥下土大辟之属皆防涤除】改行自新【前匡衡传比年大赦使百姓得改行自新切见大赦之后奸邪不衰止此导之未得其务也】洗心更始【汉章帝纪嘉与海内洗心更始】广天地施【唐韦嗣立传臣愿陛下广天地之施雷雨之仁取垂拱以来罪无轻重所不赦者并皆原洗死者还官生者霑恩则天下了然知所陷罪非陛下之意也】雷雨作解【易解卦象曰雷雨作解君子以赦过宥罪】庆溢寰区【韩愈贺表恩洽幽明庆溢寰区象徳乾坤同明日月】蠲逋负【刑法志李吉甫言陛下降赦令蠲逋负赈饥民恩徳至矣】出系囚【光武纪建武七年诏中都官三辅郡国出繋囚非犯殊死皆一切勿按其罪见徒免为庶人耐罪亡命吏以文除之】全性命【平帝纪诏曰夫赦令者将与天下更始诚欲百姓改行洁已全其性命也徃者有司多举奏赦前事累増罪过诛陷亡辜甚缪于赦小过举贤才之义】掌三宥【礼秋官司刺掌三宥三赦之法一宥曰不识再宥曰过失三宥曰遗忘一赦曰幼弱再赦曰老耄三赦曰蠢愚】正五过【吕刑五罚不服正于五过】景星见【后主景曜元年景星见于是大赦改元】珍物出【武帝元封六年诏曰朕祀首山昆田出珍物或化黄金祭祀后土神光三烛其赦汾隂殊死以下】甘露降【宣帝神爵二年二月诏曰乃者凤凰甘露降集京师羣鸟从之以万数其赦天下】银印【孙皓天册元年吴郡言掘得银印长一尺广三分上刻年月字于是改元大赦】玉玺【崔鸿前赵録曰刘元海迁都平阳汾水中得玉玺文曰有新保之泉元海葢王莽时玺也献者因増其三字元海以为已瑞大赦天下改元也】
　　皇朝新事赦求防祐【长编太祖建隆二年徳音降死罪囚流以下释之时太皇后寝疾上忧惧乃曲赦天下以求防祐焉】赦仁如天【元太平兴国六年太宗十一月亲亨太庙合祭天地于圜丘先是有秦再思者上书愿勿再赦且引诸葛亮佐蜀数十年不赦事上颇疑之以问赵普普曰国家开创以来具存制三嵗一赦所谓其仁如天尧舜之道也刘备区区一方用心无足师法上然其对赦宥之议遂定】召和气【长编仁宗天圣七年上曰赦不欲数然舍是无以召和气四月赦天下免河北被水民租赋】求民瘼【圣政孝宗隆兴三年三月臣僚上言皇帝登寳位赦文及续降寛防十八事并系防民州县未闻施行欲望降诏申敕诏畧曰朕临朝退聴惟以求民瘼为务自初践位首行旷泽续降寛防十八事而郡县之间不为布宣继自今其各洗心涤虑恭尔有官俾予一人实惠孚于百姓】询民利病澄清宿弊【寳训仁宗景祐四年上有事明堂将赦谓宰相文彦博卿等广询民间利病者为条目务从寛大称朕勤恤之意彦博等曰圣意叮咛恐赦文所载不能具悉上曰朕斋戒以见天地祖宗敷大号于天下因澄清宿弊所以条于赦令者贵示信万方耳】布湛恩绥区夏【圣政髙宗建炎元年羣臣固请即位其赦文畧曰慰民耳目之注敷朕腹心之言爰布湛恩诞绥区夏可大赦天下】
　　名贤诗词书报天中【沈佺期诗书报天中赦人从海上闻】籥动圜狴【同上圣人宥天下幽籥动圜狴】九泉开白日【九泉开白日六翮起青云】三元降紫泥【六甲迎和气三元降紫泥并同上】万家春【张舜民诗国严三嵗礼恩洗万家春】三嵗礼【同上】事对【更始　荡涤　布信　衔木凤　景星见自新　蠲除　显义　植金鸡　甘露降】
　　【出繋囚全性命】
　　起聮【厯数在躬仆万年之景命雷雨作解洽四海之懽心】
　　【礼成阳馆方夜半以受厘令下端门已仗南而赐赦】
　　【奠玉告防谨上帝陶匏之荐明纶涣号霑皇王雨露之恩】
　　【精禋昭格祥仰动于房心庆赉敷施恩頫覃于辉翟】
　　【重屋精禋降百祥于作善端门肆赦敛五福以锡民】
　　【燔柴扬燎膺上帝之居歆肆眚推恩俾羣生之均被】
　　警聨【恢然天地之施恩　至治馨香荐不惟于黍稷鼓以风雷之号令　明神孚格色上动于房心
　　重屋九筵蒇文武配天之礼十行一札布禹汤罪已之言】
　　【谓三嵗一郊之礼必举以时俾九州四海之氓并受其福】
　　【谓三嵗亲祠既示精防之意　勉承不再之言而万方何罪爰推旷荡之恩　嗣守无疆之厯毓徳春宫恪谨文王之视膳非心黄屋适逢虞舜之勤惓】
　　结聨【佩玉麟之符虽慙共理霈金鸡之泽庸广至仁】
　　【莫瞻路寝之威仪骏奔显相徒与海隅之耄穉鳌抃欢呼】
　　【呼万岁者三莫克仰观于萐莆袭六艺而七但知载咏于蓼萧】
　　【金鸡初植已共传寛大之书铜虎久分今诞布哀矜之诏】
　　翰苑新书后集上卷十二
　　钦定四库全书
　　翰苑新书后集上卷十三
　　祥瑞【附玉玺　庆云　景星　瑞雪　甘露醴泉　灵芝　嘉禾　麟凤】
　　歴代事实鱼入舟【史记武王渡河中流白鱼入王舟中武王俯取以祭此受命之符也】乌流屋【同上有火自上复于下至于王屋流为乌其色赤其声魄】和气【唐权徳舆曰和气洽则祥应至】天休【书君奭篇天休滋至】白麟【武帝本纪太始二年诏有司议曰徃者朕郊见上帝西登陇首获白麟以馈宗庙渥洼水出天马泰山见黄金宜改故名今更黄金为麟趾褭蹏以协瑞焉】赤防【同上三年获赤防作朱防之歌】万年玉册【晋元帝本纪于时玉册白玉麒麟神玺出于江宁其文曰长夀万年日有重晕皆以为中兴之象焉】九茎金芝【汉宣帝神爵元年诏神雀仍集金芝九茎产于涵徳殿铜池中】天气清静【同上东济大河天气清静神鱼舞河幸万嵗宫神爵翔集朕之不徳惧不能任】神光显著【四年修兴泰一五帝后土之祠斋戒之直日神光显著荐鬯之夕神光交错或降于天或登于地其赦天下】功茂徳盛【前宣帝纪诏武帝瑞应功茂徳盛】家给人足【通鉴太宗曰比见羣臣屡上表贺祥瑞夫家给人足而无瑞不害为尧舜百姓怨咨而多瑞不害为桀纣】休气并臻【白虎通符所以来至者以为王者承天统理调和隂阳隂阳和万物序休气充塞符瑞并臻皆应徳而至】应徳【明帝纪祥瑞之降以应有徳】防福【五凤六年诏朕郊上帝甘露降神雀集朕之不敏惧不能任屡防嘉瑞获兹福祉】福物毕至【前董仲舒传天瑞应诚而至诸福之物可致之祥莫不毕至而王道终矣】醴泉【光武纪中元二年夏京师醴泉涌出又有赤草生于水崖郡国频上甘露羣臣奏言宜令太史撰集以传来世帝不纳自谦无徳毎郡国所上辄抑不当故史官罕得记焉】甘露【神爵三年诏乃者凤凰甘露降集京师羣鸟从以万数朕屡获天福只事不怠】
　　事对【白麟　乌流屋　万年玉册　休气并臻赤防　鱼入舟　九茎金芝　福物毕至】
　　警聨【天其申命用休　九功之叙惟歌福皆不召而至　诸福之物毕至】
　　玉玺
　　歴代事实纽【晋舆服志皇太子金玺纽朱英缀】螭文【后舆服志晋阳秋曰前大将军蒋干以传国玺付汝南太守戴施献之玺光昭洞彻上蟠螭文】缀朱英【见纽注】纡黄组【张平子东京赋冠通天佩玉玺纡黄组】受命【吴志孙坚军城南井上见有五色气坚令人入井探得汉国玺文曰受命于天既夀永昌】传国【南史孔林曰玺印者所以辨官爵立契符信传国之玺歴代递用袭封之印奕世相传贵在仍旧】出江宁【见祥瑞万年玉册注】得宜阳【后汉建武三年刘盆子及丞相徐宣以下三十余人肉袒降上所得玺绶积甲兵宜阳城西与熊耳山齐赤眉众尚十余万人帝令县厨皆赐食】乌足【玺谱乾元二年窦沼掌玺龙鼻一角乌足缺组以黄丝】螭头【唐舆服志天子有传国玺及八玺皆玉为之神玺以镇中国藏而不用皆泥封太宗刻受命元玺以白玉为蟠头】兽纽【晋舆服志乗舆六玺秦制也曰皇帝行玺皇帝信玺天子行玺天子之玺天子信玺天子玺汉秦不改又有秦始皇蓝田玉玺螭兽纽在六玺之外文曰受天之命皇帝夀昌汉髙祖佩之后世名曰传国玺与斩白蛇劔俱为乗舆所资斩白蛇劔至惠帝时武库火烧之遂亡及懐帝尘传国玺没刘聪后又没石勒及季龙死国乱穆帝世乃还江南】刻白玉【见螭头注】封紫泥【晋舆服志凢天子之玺六皆以武都紫泥封之】警聨【明王谨徳来异琙之贡珍　三朡俘而商受球博士辨文审先朝之藏玺　五畤郊而汉荐璧】
　　庆云
　　歴代事实属龙【淮南子龙举而景云属】随马【唐天寳十三年封泰山有庆云随马】瑞气【晋天文志瑞气一曰卿云亦曰庆云太平之应】非烟【史天官书若烟非烟若云非云郁郁纷纷萧索轮囷是为卿云见喜气也】百工歌【宋符瑞志舜时庆云兴焉若烟非烟若云非云百工相和而歌庆云帝乃唱之曰庆云烂兮糺缦缦兮】贤人隠【夫云五色具其下有贤人隠】纪事【左昭十七年注黄帝受命有云瑞故以云纪官】名官【史黄帝纪注张宴曰黄帝有景云之应以师名官】郁郁【见非烟注】漫漫【见百工歌注】为瑞【尚书中云尧沈璧于河白云起囘风揺落又吴淑云赋周则为瑞观河尧则呈祥沈璧】呈祥【上注】金枝【崔豹古今注黄帝与蚩尤战于涿鹿之野常有五色云气金枝玉叶止于帝上有华葩之象故因作华葢也】玉叶【同上注】采色浮空【韩贺庆云表有庆云见五采五色非烟非云抱日增丽浮空不收既变化而无穷亦卷舒而莫定斯为上瑞实应太平臣谨按宋沈书曰庆云五色者太平之应也】黄气抱日【代宗即位日庆云见黄气抱日酉阳杂记】太平之应【见采色浮空注】轮囷而歌【见非烟注】
　　名贤诗词笼日衬霞【黄山谷诗玉叶笼残日金枝衬薄霞】圣治昌时【仝上氤氲符圣治纷郁表昌时】祥辉【于季子诗瑞云千里应祥辉四望新】
　　景星
　　歴代事实耀天【帝王世纪尧时景星耀天】助月【晋天文志瑞星一曰景星如半月生于晦朔助月为明】天暒【前天文志天暒而见景星注孟康曰暒精明也】月盛【白虎通景星大星也月盛不见】舒光【选景星宵而舒光】连气【史天官书天晴见景星注有赤方气与青方气相连赤方中两黄星青方中有一黄星聚为景星】出有道【前天文志景星者徳星其状无常出于有道之国】聚贤人【异苑陈寔与诸子侄造荀淑父子讨论于时徳星聚太史奏曰五百里内有贤人聚】美瑞【韩文景星凤凰贤愚知为美瑞】休祥【前天文志景星者徳星也又郊祀太乙赞飨曰德星照衍厥惟休祥】出房翼【隋天文志景星出翼又宋符瑞志帝尧时景星出房】生晦明【见助月注】元气之英【三五厯记景星者元气之英水之精也】有徳之庆【唐天寳九年五月五星聚于箕尾占曰有徳则庆无徳则妖】
　　警聫【圆穹锡贶兆一人有庆之符景纬宣精申万夀无疆之福】
　　瑞雪
　　歴代事实玉花【舒元舆序重雪终日玉花搅空舞下散地】瑞叶【冷斋夜话何事月娥应不在乱飘瑞叶满人间注仙人燕华君天下防木花开六出故也】麰迎三白【坡词三白事注泗州语欲宜麦见三白三度见雪也】花为六出【韩诗外传云凢草木花皆五出雪降花为六出上大恱以为祥瑞】方圭【谢惠连雪赋既因方而为圭亦遇圆而成璧】圆璧【上注】五谷之精【纪胜书曰雪为五谷之精】六花之瑞【韩诗外传云雪花曰霙雪又见前六出注】遗蝗入地【坡诗云遗蝗入地应千尺葢蝗遗子于地雪深一尺则入地一丈】舞鹤下檐【毛泽民诗危檐下舞鹤】名贤诗词丰年瑞【李义山诗不覩丰年瑞安知变理才撒盐如可拟愿糁和羮梅】清都琼蘂【洪刍诗清都琼蘂飞空下净界空花种种开】瑶台玉蘂【毛泽民诗先拂瑶台玉蘂业聮翩时落玲珑片】丰年消息【坡诗天工呈瑞足人心平地今开一尺深此为丰年报消息满田何止万黄金】种玉【李义山诗有田皆种玉无树不开花】
　　警聨【三微更始正王道之大端六出呈祥兆丰年之嘉庆】
　　【见而知象伟善治之日来视以考祥实自今其嵗有】
　　【七政齐于璿玑有合璧连珠之瑞四时和为玉烛无鸣条破块之灾】
　　甘露
　　歴代事实寳瓮【拾遗记帝喾时有丹丘献玛瑙瓮以盛甘露舜移寳露瓮于零陵东方朔作寳露铭曰寳露起于灵台】铜盘【曺植露台铭气之清者莫如露盛之安者莫如盘诏有司铸铜建承露盘云云】金茎【选班固西都赋抗仙掌以承露擢双立之金茎】琼爵【曺植魏徳论甘露已降蜜淳氷凝覩阳弗晞琼爵是承献之帝朝以明圣征】滋液厥壤【选司马相如封禅颂甘露时雨厥壤可游滋液渗漉何生不育】沆瀣为粮【选饮沆瀣以为粮注沆瀣露气也】天地合【老子三十章天地相合以降膏露】隂阳和【公孙传策制上古至治甘露降曰天地之和应故隂阳和甘露降】着草木【拾遗记昆仑山有甘露色如丹着草木皎然如霜雪寳器盛之如饴】降林园【魏明帝纪昔甘露屡降于仁夀殿自吾已建承露盘复降芳林园于仁夀殿前】晨降【曺子建七啓甘露纷纷而晨降】宵凝【选孟坚赋甘露宵凝于丰草】丰草【上注】仗木【唐太和元年韩约奏甘露降金吾左仗木】脂凝【晋中兴书甘露者仁泽也其凝如脂其美如饴】饴美【上注又见着草木注】天瑞【王元长诗序天瑞降地符升注甘露】天酒【瑞应图甘露一名膏露一名天酒】状若细雪【南史元嘉中甘露频降状若细雪】
　　前贤诗词甘醴【丁谓诗遥闻甘似醴不特在金茎】云牙【朝朝荐天酒宁让服云牙】瑞露【瑞露零宵极仙盘奉帝家并丁谓诗】
　　警聨【神人所饮何殊姑射之仙　色莹珠玑厥壤可游愿继相如之颂　味兼饴醴】
　　醴泉
　　歴代事实涌出【光武本纪京师醴泉涌出饮者痼疾皆愈】滂流【宣帝本纪诏乃者醴泉滂流枯槁荣茂】流唐【前扬雄传醴泉流其唐注尔雅庙中路谓之曰唐】清室【选司马相如上林赋醴泉涌于清室】荣枯槁【见滂流注】愈痼疾【见上涌出注】吐液【晋纪瞻曰醴泉吐液】至渊【白虎通曰徳至渊泉则醴泉出】地出【记礼运篇地出醴泉】俊又在官【尚书中俊乂在官则醴泉出】
　　警聨【测土以圭旁得涧瀍之秀气　假以溢我配天之泽永为动植之深恩　挹彼注兹】
　　灵芝
　　歴代事实瑞应【汉光武本纪甘泉中产芝九茎注应劭曰芝朱草也其叶相连如淳曰瑞应图王者敬事耆老不失旧臣则芝草生】秀敷【孙绰天台赋玉芝含秀而晨敷】九茎【前宣帝纪元康四年金芝九茎产于涵徳殿铜池中】三秀【选嵇康诗煌煌灵芝一年三秀】煌煌【上注】蔓蔓【礼乐志斋房歌斋房产草九茎连叶宫童効异効异披谍元气之精囘复此都蔓蔓日茂茂成灵华】延英殿【唐肃宗纪上元中延英殿御座生玉芝一茎一花御制玉灵芝诗】甘泉宫【前武帝纪元封二年廿泉宫内产九茎连叶作芝房之歌】贤愚知瑞【韩愈与崔羣书凤凰芝草贤愚皆知其为瑞】宗庙荐歌【班固西都赋序武帝之世芝房寳鼎之歌荐于宗庙】元气复都【见蔓蔓注】神光照殿【唐宗纪天寳中有玉芝产于大同殿之柱础一本两茎神光照于殿】晨敷日茂【见前秀敷蔓蔓二注】天开地成【李贺芝草诗瑞自天开与地成】产金茎【见九茎注】含玉秀【见秀敷注】孙绰赋【同上注】嵇康诗【见三秀注】
　　前贤诗词灵根盘错【李绅诗灵根盘错呈天瑞寳叶蝉聮表地鲜】寳叶蝉聮【见上注】
　　警聨【自根自本光开蕃衍之先有宗有元黙得继承之正】
　　【皇躬底豫动愉色于亲闱帝孝格幽发灵华于祖社】
　　【煌煌三秀岂特延年而神仙　玉英明润蔓蔓九茎且将施祉于孙子　寳叶纷敷】
　　嘉禾
　　歴代事实同颖【书微子之命唐叔得禾异亩同颖献诸天子王命唐叔归周公于东作归禾周公既得命禾旅天子之命作嘉禾】共穗【选顔延年曲水诗序共穂之瑞史不絶书注嘉禾也皆太平之瑞也】实圆【唐郭子仪传子仪言寜朔县界荒治十五里有黒禾谷出遍地扫尽经宿复生其禾实圆味甘美臣以为天啓兴王先瑞百谷故汉称雨粟周颂来牟岂若瑞禾自出家给人足盖陛下富教安人务农崇本之应也】味美【上注】六穗【选司马相如封禅颂嘉禾六穗我穑曷蓄】一茎【后光武纪论光武生于济阳县舍是嵗县界有嘉禾生一茎九穗因名曰秀】何道而臻【前公孙传武帝制曰上古至治嘉禾兴朱草生今何道而臻乎此对曰上古尧舜之时声和则地之和应嘉禾兴和之至也】和声之应【上注】出宁朔【见实圆注】生中牟【鲁恭本传为中牟令嘉禾生恭便坐廷中】太平之瑞【见前共穗注下】富安之应【见实圆注】
　　警聨【祥风甘雨物无疵疠之伤洁粢丰盛神有馨香之感】
　　麟凤
　　歴代事实木精【公羊注麟仁兽木之精也】竹实【晋苻坚传凤凰非梧桐不栖非竹实不食乃植梧桐竹于柯城以待之】兽之伯【薛综麟颂麒麟推兽之伯徳以卫身不布牙角】羽之美【庄子凤凰羽族之羙也】含仁【广雅麒麟狼头肉角含仁懐义】览徳【前贾谊吊屈原赋凤凰翔于千兮览徳辉而下之】获西狩【春秋哀十四年春西狩获麟注麟者仁兽圣王之嘉瑞也公羊哀十四年注麟者太平之符圣人之类也】集东海【前昭帝纪凤凰集于东海】一角【春秋感精符曰麟一角明海内共一王也】五章【李白文集凤飞九千五章备珍防】步中防【广雅麟者含仁懐义行步中规折旋中矩不履生虫不折生草不羣居不族行文章彬彬】首戴徳【书益稷凤凰来仪疏首戴徳背负仁颈荷义足履礼】书春秋【唐韩愈获麟解麟之为灵昭昭也载于诗书于春秋】鸣朝阳【诗卷阿篇凤凰鸣兮于彼髙冈梧桐生兮于彼朝阳】信而应礼【诗麟之趾注麟信而应礼】仁也喻贤【诗卷阿凤凰于飞翽其羽注凤凰灵鸟仁瑞也喻贤者所在羣士皆慕而徃仕也】衔书【李白文集凤凰丹禁里衔出泥书】絶笔【左哀十四年西狩获麟孔子絶笔于获麟之一句】仪仪【扬子孝至麟之仪仪】翽翽【卷阿翽其羽】臻圃【前扬雄二帝三王麒麟臻其圃】冲霄【唐马周传太宗飞白书曰鸾凤冲宵必假羽翼】狼蹄麕身【京房易传白麟麕身牛尾又瑞应图云麟王者嘉祥也羊头狼蹄食嘉禾之实】鸡冠燕喙【韩诗外传鳯鸡冠燕喙】兴九韶【史舜纪兴九韶之乐凤凰来翔】祠五畤【前武帝纪终军从武帝祠五畤获白麟一角而五蹄军曰今野兽并角明同本也殆将有解编髪削左袵袭冠带要衣裳而化焉】作歌【汉武帝获白麟作白麟之歌】调律【抱璞子轩辕凤鸣调律】跄跄【扬凤鸣跄跄匪尧之庭】濯濯【史记麟之濯濯】音中律吕【草木疏麟麕身马足黄色圆蹄音中律吕行中规矩】食惟琅玕【李白文集饥凤不喙粟所食惟琅玕】五采【京房易传曰麟狼额马蹄有五采腹下黄髙二丈】九苞【丹穴有九苞之凤】元枵之精【鹖冠子麟者盖元枵之精】王者之瑞【瑞应图凤王者之嘉瑞】顺之实【记礼运凤麟皆在郊薮故曰顺之实也】和之极【前公孙制策上古至治麟鳯在郊薮曰徳配天地明并日月则麟鳯至此和之极也】循循幽闲【刘向説苑麒麟音中吕律纷兮其有质文也幽闲则循循如也】飞集【诗卷阿鳯凰于飞翽翽其羽亦集爰止】
　　名贤诗词五色羽【韩岐山下诗丹穴五色羽其鸣为凤凰】集南岳【刘桢诗凤凰集南岳徘徊孤竹根】羞羣鸟雀【同上岂不常辛苦羞与鸟雀羣】照影龙门【张正诗影照龙门水声入洞庭风】趾定【麟诗诗人歌信厚趾定咸振振】声和【韩凤诗声和随祥风】仁兽【麟诗天地重太和钟为兽之仁】雏好【杜凤穴雏皆好】来仪【刘桢诗何时当来仪要须圣明君】







　　翰苑新书后集上卷十三
<子部,类书类,翰苑新书>
　　钦定四库全书
　　翰苑新书后集上卷十四
　　进文字
　　皇朝事实取要语【吕公着家传哲宗时公着于尚书论语孝经中节取要语一百段进呈】锡嘉名【司马温公通鉴首序曰迂叟自幼嗜史每患迁固以来载籍稍多乃约战国至秦二世如左氏体为通志八卷以进英宗説之命续其事自治平开局迨元丰成书凢一十九年取闗国家兴衰生民休息善可为法恶可为戒者起自威烈王讫于五代共修成二百九十四卷神宗宠以冠序锡以嘉名为资治通鉴诏迩英经筵常令进讲】昭星斗【熈寜二年韩琦等表曰仁宗在位四十余年嵗纪绵久注记盈多先帝撰述陛下永以钦承夙愧多文缪尘圣选不能昭星斗之观副金匮之藏昧死奏编经营失次其所脩仁宗録二百卷事十卷上进】为鉴【圣政孝宗淳熈元年蔡戡论贞观鉴録上曰从谏正是唐太宗所长此书置之座右可为鉴】进讲义【通略元丰元年陆佃兼崇政殿説书一日讲罢赐坐上问佃讲説有藁乎佃以实对乃诏经筵前一夕进讲义自佃始】明经旨【绍兴七年赵鼎言胡安国昨进春秋解必经圣览上曰安国所觧朕置之座右虽间用传注颇能发明经旨朕喜春秋之学率二十四日读一遍】藏属籍【咸平四年宗正卿赵安易上新脩皇属籍三十三卷诏藏宗正寺】讲正史【长编哲宗元祐八年苏轼等状汉唐正史内可以进读事迹今已抄节写成卷帙欲于将来开讲日进讲诏间日进讲】法禹汤【长编神宗二年司马光进读资治通鉴至曹参代萧何为相国一遵萧何故规上曰使汉主守萧何之法久而不变可乎光曰何独汉也夫道者万世无弊夏商周子孙茍能常守禹汤文武之法何衰乱之有】致尧舜【同上元祐二年太皇太后宣谕吕公着所进尚书论语等要义今皇帝已依所奏每日书写看览甚有益于学问四年御迩英阁进讲书及寳训司马康讲洪范乂用三德起居舍人王岩叟上言陛下既能审而问之必能体而行之三徳者君人之大本得之则治失之则乱不可须臾去也陛下诚能用以脩已安人则尧舜三代之盛可坐而致也】献箴金华【本朝明道中冯元侍讲献金华五箴赵师民献讲箴】进讲寳训【见前致尧舜注】绘图以授【髙宗朝王宗正进仁宗十事叅以今日所宜言极可采祖宗以来率用故事为法昔宣仁圣烈皇后以祖宗故事绘画为图以授哲宗皇帝时以哲宗幼冲欲使便于观览也】金匮之藏【见前昭星斗注】正心诚意【圣政宁宗嘉定八年进读帝学至刘唐老论入徳序上曰所谓明明德者又当以脩身正心诚意为先】脩已安人【见前致尧舜注】深益治道【防要髙宗绍兴四年谢克家奏故翰林学士范祖禹当元祐中终始在经筵所着唐鉴已进御又有仁皇训典帝学二书深益治道可备睿览九年史馆言祖宗实録已进太祖太宗余见今缮写上曰朕要见章圣景徳中讲和后故事今日可以遵行】养成圣性【太宗雍熈四年田锡献祝夀诗上曰锡有文行敢言事甚可赏也因和以赐之锡好直言上或时不能堪从容奏曰陛下日徃月来养成圣性上恱之】脩身治人【长编仁宗天圣五年赐进士王尧臣等御诗及中庸篇一轴上先命中书録中庸篇令张知白进读至脩身治人之道必使又谆陈之】法善戒恶【见前锡嘉名注】进春秋解【绍兴三年徐俯进春秋解义至天王使宰渠伯纠来聘用左氏説父在故名上谓俯曰鲁桓簒立天王当致讨既四年不问乃使其宰徃聘失刑政矣故书名以贬之俯乞编之记注】録中庸篇【见前脩身治人注下】咸平御集【防要咸平三年吕文仲上进太宗御集三十卷诏藏秘阁】开寳通礼【防要开寳四年五月命刘温叟李昉卢多逊等以开元礼重加损益书成上之凢二百卷号开寳通礼诏藏于书府】太平御览【太平兴国二年诏李昉等以羣书类聚分门编为千卷先是帝阅前代类书门目纷杂失其伦次遂脩此书八年书成改名太平御览帝每于聴政之暇日读三卷有故事或阙即追之】文苑英华【太平兴国七年命李昉宋向等阅前代文集撮其精要以分类为之为千卷雍熈二年号文苑英华】模范成书【仁宗朝王洙余靖孙甫欧阳脩同编脩祖宗故事先是枢密副使富弼言太祖始革五代之创立法度太宗光绍前烈纪纲益明真宗承两朝太平之基谨守成宪臣今欲选官置属将三朝典故分门类聚编成一书以为模范】图画故事【见绘图以授注】脩实録【太平兴国三年命李昉扈防等同参脩太祖实録五载成书凢五十卷】纂寳训【矢圣六年十月监脩王曽奏委编脩官李淑同共编纂寳训三十卷】仪秦之术无益【神宗朝司马光进读资治通鉴至苏秦约六国纵事对曰仪秦为纵横之术多华少实无益于治臣所以存其事于书者欲见当时风俗专以辩説相髙人君委国而聴之此所谓利口之覆邦家者也】文武之法常守【见法禹汤注】着经武要畧【神宗熈宁三年枢密院言欲检寻本院诸文书凢闗祖宗以来法制所宜施于逺者并删取大旨着为画一及圣政厘革条章以次纪録其事目曰兵制马政边防夷狄属国城守器械捕盗选才责効各以事类相从赐名经武要畧】进资治通鉴【见锡嘉名注】诚于奉天【长编哲宗朝范祖禹进讲月令圣人奉天之事切于畏天者莫如仁宗愿陛下诚于奉天】醇正明白【神宗朝司马光为讲官言孟子为书最醇正陈王道尤明白所宜观览焉上曰方读孟子寻诏讲筵官编脩孟子节解十四卷以进】置之座右【见前为鉴注】藏于书府【见开寳通礼注】
　　事对【悉上　缥囊　裒集　着唐鉴　脩已安人之治广藏　籖帙　缮写　讲春秋　正心诚意之学
　　编摩洪笔　诏讲　献箴　编成书粉泽皇猷　进读　进讲　取要语】
　　【常守禹汤之法可致尧舜之盛】
　　警聨【父师习礼不利正大之传　与其藏之名山明圣御天方励缉熈之学　孰若观于乙夜目见耳闻惟格物致知之论　萃圭璧于緑文天开地辟际崇儒重道之朝　防日星于漆简丕显丕承苐究羣书之作是彛是训以贻万世之传】
　　贡方物
　　歴代事实任土【禹贡任土作贡】职方【礼职方氏制其贡各以其方之所有】制法【书禹贡注禹制九州贡赋之法】定赋【上文任土注任其土地所有定其贡赋之差】五物【禹贡岱畎丝枲铅松怪石莱夷作牧厥篚檿丝注畎谷也怪异好石似玉者岱山之谷出此五物皆贡之莱夷地名可以放牧檿桑蚕丝可作琴弦】九贡【天官太宰以九贡致邦国之用一曰祀贡二曰嫔贡三曰器贡四曰币贡五曰材贡六曰货贡七曰服贡八曰斿贡九曰物贡注郑司农云祀贡牺牲包茅之属嫔皮帛之属器宗庙之器币贡绣帛材贡木材也货贡珠贝自然之物也服贡祭服斿贡羽毛物贡九州之外各以其所贡寳为挚郑曰嫔贡丝枲器贡银铁石砮丹漆也币贡玉马皮帛也材贡杶榦栝柏篠簜也货贡金玉贝也服贡絺纻斿贡珠玑琅玕也物贡杂物鱼盐橘柚也又司防以九贡之法致邦国之财用斿读为有斿燕也】齿毛皮革【禹贡荆及衡阳惟荆州厥贡齿毛皮革惟金三品】球琳琅玕【禹贡黒水西河惟雍州厥贡惟球琳琅玕】农任耕【礼地官闾师任农以耕事贡九谷】工饬材【同上任工以饬材事贡器物】衡以山【任衡以山事贡其物】虞以泽【并同上任虞以泽事贡其物】荆之大【禹贡荆及衡阳惟荆州江汉朝宗于海九江孔殷云云九江纳锡大】梁之织皮【同上华阳黒水惟梁州云云熊罴狐狸织皮注四兽之皮其毛可织为罽】菁茅【禹贡荆州包匦菁茅又左僖四年齐伐楚楚子使与师言曰君处北海寡人处南海不虞君之涉吾地也管仲对曰尔贡包茅不入王祭不共无以缩酒寡人是征对曰贡之不入寡人之罪也敢不共给】橘柚【禹贡淮海维扬州又厥包橘柚锡贡】助黄金【汉侯表五凤四年坐酎金四两免又如淳注曰汉仪注诸侯王嵗以戸口助酎黄金于汉庙皇帝临受酎金金少不如斤两色恶王削县侯免国】献白环【帝王世纪西王母慕舜徳来献白环及玦并贡益地图】明珠文甲【汉武帝时明珠文甲通犀翠羽之珍盈于后宫蒲梢龙文鱼目汗血之马充于黄门钜象狮子猛犬大雀之羣食于外囿殊方异国四面而至四域赞】通犀翠羽【上注】献瓜授官【陆贽奏议唐徳宗狩梁道有献瓜果者帝欲授以试官贽谏不可于奉天行宫置琼林大盈二库贽誎曰今遽以珍贡藏之别库恐羣下有所觖望矣】贡茘置传【本传唐杨贵妃嗜茘枝必欲生致之乃置骑传走箧千里味未变道途奔走人死枕籍】尺天入贡【杜甫诗寸地尺天皆入贡】万国贡珍【东都赋受四海之图籍膺万国之贡珍】考图数贡【唐韩淮西碑皇帝乃考图数贡】航海梯山【选策秀才航海梯山逾沙轶漠之贡史不絶书】
　　皇朝新事戒禽荒【长编太宗端拱元年上曰朕念古人禽荒之戒诏天下勿复以鹰犬来献】虑渔夺【孝宗即位诏曰口味菓实之类因縁贡奉烦扰道上数外取索多归公库或以贡奉为名深虑渔夺民利仰州军条具土产合贡之物申尚书省】不厌菲食【髙宗绍兴二年上曰韩世忠近以鲟鱼鲊来进朕戒之曰艰难之际不厌菲食卿当立功报朕至于进口味非爱君之实也已却之】却献珍味【孝宗淳熈六年赵雄等谢赐新茘流香酒上曰朕却方物献所以四方珍味嘉果不曾有】戒艰难【见不厌菲食注】免烦扰【绍兴十四年新复州郡进天申节银绢上曰此皆出于百姓宁免烦扰可并退囘并年録】勿献珍禽【寳训真宗至道三年上曰诸州多以珍禽异兽来献此甚无益诏天下勿复献】焉用绣佛【仁宗天圣四年知宁州杨外绣佛因乾元节来献上曰民安政举乃守臣之职焉用此为】事对【五物　贡橘柚　齿毛皮革　万国贡珍九贡　献瓜果　球琳琅玕　尺天入贡】
　　警聨【雷风鼓舞方丕冐于海隅玉帛防同盍将归于宰旅】
　　贡银绢【中天启圣耸瞻星电之祥下土荐仪防致金缯之美】
　　【瓮虽得于唐山实自耕夫之凿茧或成于汉野诚由织妇之机】
　　【防禹庭而执帛阻陪万国之朝纪唐节以献金敢效干龄之祝】
　　贡银【三嵗一郊载升坛而奠玉四方万里咸实篚以贡金】
　　【地不爱寳参厥包厥篚之输天其用休荐如阜如冈之祉】
　　【不贡异物彰轨度于治朝自有常程脩贡赋于万国】
　　【庶邦之供惟正敢荐民彜圣人之飨为能愿膺帝祉】
　　【尧仁如天极万物莫穷其报禹贡任土以庶邦维正之供】











　　翰苑新书后集上卷十四
　　钦定四库全书
　　翰苑新书后集上卷十五
　　逊谢
　　歴代事实逊诚美德【唐房元龄传进司空仍总朝政元龄固辞帝曰逊诚美德也公筋力未衰毋多逊】召不受官【唐孙思邈传太宗召至欲官之不受】乞囘所授【韩为裴相公逊官表岂可叨居以彰非据乞囘所授以协羣情】不夺其志【隂兴赐爵闗内侯帝复召欲封之置印绶于前兴固逊曰云云诚为盈溢至诚不愿帝嘉隂兴之逊不夺其志见本传】举茂才不应【雷义举茂才逊于陈重刺史不聴义遂徉狂被髪走不应命乡里为之语曰胶漆自谓坚不如雷与陈本传】荐长者自代【郭丹为更始谏议大夫光武立丹因归乡里太守杜诗请为功曺丹荐人长者自代而去诗叹曰昔明王兴化卿士逊位今功曺推贤可谓至德制以丹事编黄堂以为后法】速官谤【左庄二十二年齐侯使陈敬仲为卿敬仲辞曰敢辱髙位以速官谤请以死告】协羣情【见乞囘所授注】不拜拾遗【唐李渤传元和初诏以右拾遗召渤上书谢曰昔屠羊説有言位之旌禄万钟知贵于屠羊不可使吾君妄施臣虽欲盗荣以济所欲得无愧屠羊乎不拜】敢辱髙位【见前速官谤注】固辞舍人【唐权臯传召拜起居舍人固辞】不就太祝【唐陆羽传拜太常寺太祝不就职】善为辞焉【语季氏使闵子骞为费宰闵子骞曰善为我辞焉】无能为也【左僖三十年郑使烛之武见秦君辞曰臣今老矣无能为也已】九辟不就【后钟浩前后九辟三府召为廷尉正博士皆不就】再召固辞【唐卢鸿开元初备礼再召不至召拜大夫固辞】埋车轮【后张纲传汉安元年选遣八使循行风俗纲独埋其车轮】置印绶【见不夺其志注】韩起愿上赵武【左襄十三年晋侯搜于绵上以治兵使士匄将中军辞曰伯游长茍偃将中军士匄佐之使韩起将上军辞以赵武又使栾黡辞曰臣不如韩起韩起愿上赵武君其聴之使赵武将上军韩起佐之栾黡将下军魏绛佐之晋国之民是以大和诸侯遂睦君子曰让礼之主也范宣子让其下皆让】陈平逊谢周勃【汉王陵传文帝力举陈平以为相太尉周勃亲以兵诛诸吕氏功多平欲逊勃位乃谢以病文帝怪而问之平曰髙帝时勃功不如臣及诛诸吕臣功不如勃】不愿为郎【前卜式传召拜为中郎式不愿为郎】以病辞郡【前汲黯传召为淮阳太守黯辞曰臣今病力不能任郡事先迁荥阳令以病归】
　　皇朝新事上还相事【事畧仁宗嘉祐八年韩琦上还相事上诏曰卿有大徳于朕有大功于时一旦无名谢事岂不骇天下之耳目而重朕之过乎其辅朕使无忝于先帝则卿之终惠也】乞解机政【圣政孝宗绍兴三十二年十月左仆射陈康伯乞解机政御笔曰太上除卿以佐朕卿忍违太上之意耶亟就位太上御笔曰皇帝以卿元老耆旧方委任机务留卿之意甚坚不得再有陈请】上表恳辞【圣政景祐元年召知凤翔府司马池知谏院池上表恳辞上谓宰相曰人皆嗜进池独嗜退亦难能也加直史馆复知凤翔】抽身求去【同上绍兴八年仁宗曰昨尹焞讲筵抽身求去朕谕之云除卿在京宫观焞再三辞免且云士人若不理防进退焉用所学】嗜退难能【上注】不足胜任【毕士安初知政事入谢帝曰未也行且相卿公谢曰臣材驽朽不足以胜任推寇准兼资忠义此宰相才也帝曰然当借卿宿德以镇之阅月拜公平章亊冦公并命而以公监脩国史位在上】一再逊官【邵氏闻见録仁宗皇帝时士大夫逊官或四五逊至七八下至布衣陈烈初除吏亦辞刘敞建言诸逊官或一或再或不得逊一以故事旧典为准】屡辞召命【圣政乾道九年进呈左迪功郎朱熹辞免召命乞岳庙梁克家奏熹博学有守而安于请退屡召不起执政俱称之上曰熹以疾辞然安贫乐道亷退可嘉可特与改合入主管台州崇道观】
　　起聨内除辞表【曲烦温诏　大廷涣号仰承茂渥之颁増震危衷　细札成文未徇愚衷之请
　　厐恩曲被实深非据之忧温诏下颁益重若惊之宠】
　　【囊封上奏重干咫尺之威使日下临复拜丁宁之训】并通用
　　【职叅论道宜极选于一时授匪其人实骇闻于众聴】叅政
　　【银台入奏力辞端拱之崇銮禁批章特屈王人之重】相
　　【疑丞任重方陈控避之言神圣恩隆遽下徃谐之诏】
　　【贰公任重两仪资寅亮之功特揖礼尊万乗屈崇髙之势】
　　【登备宰司久当策免晋持魁柄倐奉廷扬】并相
　　【嚢封上达恳还右府之隆名绨诏中颁饬遣左珰之信使】枢
　　【掌武升华具言不称摛文有烂申戒弗俞】
　　【乾元用九以御天爰下博施之泽巽号以重而申命未俞恳免之章】覃恩
　　【封章洊奏善辞孤保之荣批旨继颁饬遣王人之重】少保
　　【备位中台久宜显黜陞华左棘倐奉褒除】少保
　　【作君师而相上帝幸际龙飞亮天地而弼一人敢叨鸿霈】少傅
　　【奏牍上闻谓汗青之无补诏函中锡愧情愫之未伸】史官
　　【敢干威尺　愚固守于不移　循墙亟被于殊荣仍沥忱辞　令必闻于惟反　出綍随颁于温诏威命涣扬　惟敬俟于岩诛　揣分知逾于始望危衷震惕　或退寻于故步　输诚敢缓于终辞】已上通用
　　外除辞表【虽从言之俯暨然危虑之难安】
　　【保全其去已衔莫大之恩宠贲其行敢冐甚优之礼】
　　【名器者上所重未始假人亷耻者下之维讵容冐宠】
　　【恩隆申命加一字之衮褒礼重驭臣下十行之玉札】通用
　　内除谢表【宗伯缀文昌之度已髙曳履之班翰林依华葢之星尚玷演纶之直】礼书兼学士
　　【频年入侍徧尘清近之班两职并陞复冐殊尤之宠】吏书兼学士
　　【谏省充员迄无补报仪曺寘长遽使摄承】礼书兼侍读
　　【民曺置贰人无再试之庸帝命升卿庸摄久虚之次】戸书
　　【久玷藩垣召还汉阙遽颁纶綍摄长垂工】工书
　　【掌秘省之图书久玷英游之列奉甘泉之笔索骤汚法从之班】礼侍
　　【典三礼于曲台已冐髙华之选贰六卿于民部遽登峻近之班】戸侍
　　外除谢表【擢乗畿之轺方图报塞简授边藩之钺又玷宠光】帅
　　【出领军麾未闻善政　戴豸冠而纠务蔑报明恩升持使节遂总祥刑　乗日骑以按刑误将隆指支郡分符已惭善政明时持节滥抚祥刑】并提刑
　　【委节从天将输东部疏恩易地飞挽西陲】广
　　【岭表观风已惭地効坤维按饟复玷宠除】
　　【滥陪枢属曷裨借箸之筹擢领使华遽玷司泉之寄】提举
　　【列居省戸实号要涂分总军储最为剧任】总
　　【假节闽中方露引嫌之奏乘轺江表载叨易地之恩】监司通用
　　【挂冠得谢方安田里之居留钥分忧复冐藩维之寄】留守
　　【摄起曺之长何补程工分神甸之符尤惊申命】京尹
　　【贰职宗卿方假星躔之宠进官戎监仍叨天邑之除】京尹
　　【一麾出守方切兢危三命叠荣不容控避】守
　　中聨自叙【恩深厚以未酬　遭逢特异曽莫报于主知心焦劳而何补　玩愒懐惭徒有妨于贤路
　　扶明堂者资栋梁安用条枚荐宗庙者须鼎鼐宁叅瓦砾】
　　【九载之绩不成当从鲧殛三考之明弗陟孰底舜功】
　　【谓如髪之引千钧其谁云可因循墙而走三命亟报曰俞】
　　【白首摧頽懐壮图而惕若丹心激烈思来效之茫然】
　　【入朝见嫉妨市虎之相侵忧国无闻笑井蛙之奚算】
　　【久趋龙尾亲依日月之光　矧逢大有为之时尽上鳌头畏惧云霄之逼　难用小有才之佐器浅易盈　神圣在上若为叅前箸之筹才疎无补　哲艾满朝徒使愧后薪之积】
　　【况故官不可复居　倘昧循墙　孤忠寡与而新命又为非据　深虞负乗　薄质早衰心炳炳而全丹　进退交违于自谅　立贤无方髪种种而半白　劝惩将累于大公　选众而举筋力久衰几坐消于髀肉星霜十易毎窃叹于鬂丝】
　　【倘不能披肝沥胆力囘当宁之恩则有如血指汗顔坐取旁观之笑】
　　【弹文杂袭虽投裔未快其私渊度矜容使归田以避其毒】
　　【察臣不易之素守　借欲冐居念臣知止之夙心　将加公议】
　　【五十之年已过非复壮心八千之路来归恍如昨梦】
　　【虽君制命而臣承命当即拜于丝纶然天亏盈而神害盈合荐殚于悃愊】已上并通用【自维浅陋岂尝军旅之间何意选抡亦预甲兵之问】
　　【虽文武并用常欲适平然军国异容固难代匮】枢使
　　【聴徳维聡岂不察臣乏尊主庇民之学知人则哲岂不鉴臣非助天理物之才】
　　【有徳者不必真除况臣无弼谐之徳有劳者未尝序进况臣无翊戴之劳】
　　【诸大夫皆曰贤尚当采国人之论一男子即得相寜不贻使者之羞】宰相
　　【既不能润色讨论上议郎之奏又无以铺张扬厉赓儒馆之歌】
　　【马融三入东观漫夸汉代之至荣知几屡为史臣克就唐朝之大典】
　　【里行豸列折韈线以无庸侍直螭头结絇绳而有愧】脩史
　　【有万钟之藏久见欺于鼠雀开一卢以卖方并按于狐狸】提举
　　【綉斧以持付以刑狱之重脂车即迈免其需次之迟】提刑
　　【比年重鼔铸之令尤遴选人合行严坯销之利务在行法】泉使
　　【六师飞挽欲操赢资以佐军一道澄清宜择良吏而布诏】
　　【流马木牛诸葛有蜀中之运革车骊驾寇恂资河内之军】总领
　　【画栋朱帘慨江山而似昔碧油红斾惊雨露之方新】帅
　　【云屯万旅肃营垒以无哗棊布四民安里闾而自乐】
　　【佩犊带牛丕变潢池之习羮鱼饭稻洊逢乐嵗之丰】帅守
　　【方在丁年即班缀千官之底迨更剧寄倐駈驰两纪之余】
　　【尸禄素餐在宿愆而莫盖牧民御众曽来効之未伸】太守
　　结聨内除辞表【选于众而举倘不遇圣主知人之明素其位而行庶少安愚臣量已之分令惟行而弗反固干方命之诛　从欲之仁民所欲而必从迄赖曲成之造　鞠躬以俟邑辞多而受少尚晞子雅之贤印趣刻而令销益显髙皇之圣】
　　【逊于殳斨伯与敢忘稽首有若闳夭虢叔尚助迪威】
　　【与其因绩用弗成始从易置孰若及贤和相逊即赐允俞】
　　【大辞如慢非晞难进之风小智自私姑逭贪天之诮】
　　内除谢表【感风云而依日月期黾勉于壮图效犬马而收桑榆尚激昂于晚节左右惟其人期共尊于国势终始谨厥与庶允协于民瞻】
　　【智力弗强虽未协栋隆之吉凤霄自献庶免贻鼎渥之凶】
　　外除谢表【息市抱无偷盗惟慿真主之威灵録囚徒问平反恪守慈亲之告戒】府尹【无废前劳少助足食足兵之政更图后效永坚惟忠惟孝之心】总领
　　【事有可陈敢缓民言之酌刑期无犯庶寛帝念之深】提刑
　　【究熈宁两路之复合财货宜通记元祐八条之具存举察胥当】使
　　【发粟以赈贫民何须矫制乗传而张空簿孰敢效尤】庾使
　　【问几何于庾氏仰副玉音通付一于商人少禆金府】庾使
　　迁转【事实见前集】
　　起聨【虽曰次迁　控辞弗获实由大造　只受为慙】通用
　　【叙寳潢之派甫遂成编被华渥之沾猥叨进秩】玉牒
　　【天开禹绩亲承厯数之传德愧尹躬叨被保衡之拜】大拜
　　【述四朝之史志夙愧瘝官陞三品之文阶今慙误宠】
　　【假守封疆幸息潢池之警宠疏纶綍遽叨紫诰之荣】捕盗转官
　　【政讲聚民莫效布宣之力恩疏増秩误沾褒赏之荣】救荒转官
　　【阃制非才莫效秋毫之末阶升过宠犹书嵗计之余】
　　【承乏偏州已抱空飡之愧疏恩中禁遽叨増秩之荣】帅守
　　接句【祗若丝纶之下凛如渊谷之临】通用
　　中聮【受官而官不以私人以爵而爵罔及恶徳】
　　【或赴功趋事内殚夙夜之勤或御侮折冲外竭封疆之力】
　　【然弱植将曷芘其本根托于至仁曽莫酬于覆帱】
　　【屝屦资粮幸不愆于供亿部曲旗帜曽未覩于精明】调兵
　　自叙【承明三入忝冐为多甘茂十官贪饕已甚】
　　【懦质何堪岂能治千乗之赋空餐是惧谩求居一鄣之间】
　　【縻禄郡防未免无功之刺通班禁从敢希锡命之荣】
　　【众訿龂龂毎费栽培之地孤忠防防幸依覆防之天】
　　【起家寒苦　既微汗马之劳逢运休明　又匪屠龙之笔】
　　【初无万一分之功劳复佩二千石之印绶】
　　结聨【官崇禄厚未知称塞之才恩重命轻惟誓縻捐之报】
　　【桑榆暮景知已絶于瞻天葵藿此心终不忘于向日】









　　翰苑新书后集上卷十五
　　钦定四库全书
　　翰苑新书后集上卷十六
　　进封
　　歴代事实惟三【书武成篇列爵惟五分土惟三】列五【同上又晋刘颂传三代则并建明徳及兴王之显亲列爵五等开国承家蕃屏帝室】山河之誓【髙惠功臣表封爵之誓曰使黄河如带泰山若砺国以永存爰及苖裔于是申以丹书之信重以白马之盟乂作十八侯之位次】土田之锡【诗閟宫俾侯于鲁大啓土宇为周室辅乃命鲁公俾侯于东锡之山川土田附庸】命下国【诗殷武命于下国封建厥福注所以上天眷之奄有下国之广而福庆之来封之使大建之使益周焉】裂名都【汉章帝本纪诏割裂名都以崇建周亲】劝功【前陈汤传尊爵以劝有功】厉世【前梅福传爵禄束帛者天下之厎石髙祖之所以厉世磨钝也】丹书【见山河之誓注】赤牒【唐髙祖本纪赐为父后者袭勲爵赤牒官得为真】践侯位【书蔡仲之命王命蔡仲践诸侯位曰肆予命尔侯于中土徃即乃封敬哉】锡土姓【书禹贡锡土姓注封建诸侯锡之以土地姓氏】割地【后祭遵传髙祖制爵割地与下分功着勲功臣颂其德美生则宠以殊礼死则酧其爵邑丹书铁劵传之无穷】分土【见惟三注】崇徳【文王世子宗庙之中以爵为位崇徳也登馂受爵以上嗣尊祖之道也】因才【后刘元传李淑谏更始曰宜延英俊因才受爵以正王国】车马器服【木诗卫国有狄人之难出庐于曺齐桓公救而封之遗之车马器服焉】黼黻冕旒【郭贺传为荆州刺史有殊政显宗赐以三公之服使百姓见其容服以彰有徳通鉴】赐级【髙祖纪大夫以上赐爵各一级又曰士大夫公乗以上皆髙爵也】尚齿【记祭义夏后氏贵爵而尚齿】褒德【汉张安世传圣王爵禄褒有徳以懐万方显有功以劝百僚】赏勲【汉光武纪羣臣议曰陛下褒徳赏勲亲睦九族功臣宗室咸防封爵多受广地】使自择齐【汉髙祖曰运筹帷幄之中决胜千里之外子房功也使自择齐三万户】先封为酂【通典羣臣争功上以萧何功最盛先封为酂侯】罔及恶德【书説命爵罔及恶德惟其贤】以劝有功【通鉴唐宗时牛仙客上欲加实封张九龄曰不可封爵所以劝有功也】执玉【舜典脩五礼五玉注五等诸侯各执其玉】析珪【后杜诗求避功臣疏如使臣诗必有补益复受大位虽析珪受爵所不辞也】使当其实【应劭传凢爵列官秩皆以类相从使当其实若徳不副位能不称官不祥莫大焉】不可以私【左雄传疏王者可私人以财不可私人以爵】容贤士【荀王霸故百里之地其等位爵服足以容天下之贤士矣】予善人【周颂赉大封于庙也赉予也言所以锡予善人也】
　　自叙鸣玉【唐马周传上疏王长通白明达本乐工舆皂杂类无他伎才独解调马虽术逾等夷可厚赐金帛以富其家令超授髙爵与外廷朝防驺孺倡子鸣玉曳履臣窃耻之】续貂【晋赵王伦僭即帝王诸党皆令登卿相并列大封其余同谋者咸超陞越次至于奴卒厮役亦加以爵位毎朝防貂蝉盈坐时人为之谚曰貂不足狗尾续】取非其人【前鲍益传哀帝奴从宾客酒浆霍肉苍头庐儿皆用致富及汝昌侯傅商亡功而封夫官爵非陛下之官爵乃天下之官爵也陛下取非其官官非其人】不次之位【明帝纪泰始初军功既多爵秩无序仆从射皆受不次之位从车者郎将倍马者员外】德不副位【见使当其实注】能不称官【同上】
　　皇朝事实食邑【凢加食邑宰相千户实封四百戸余降麻官食邑七百戸实封三百户直学士以上食邑五百户实封二百戸舍人待制散尚书至少卿监已上食邑三百戸实封一百戸凢食邑三百戸封县开国男五百户封子七百戸封伯千户封郡侯三千戸封公千五百戸以上始加实封春明退朝録】十二爵【十二爵者王也嗣王也郡王也国王也郡公也开国公也开国郡公也开国县公也开国侯也开国伯也开国子也开国男也】国朝五等之爵【蔡龙图官制凢官初转少卿监诸司所带遥郡即封某县开国男食邑三百戸故事如勲阶至立法专加封爵自元丰改官制及除宰臣以下至待制观察使加三四种外余但加一种耳若加恩礼勲至上柱国方封男食邑三百戸再该加恩又増食邑二百户及次加恩遂封子増二百户次加封某郡九国伯又増二百戸次加恩又増食邑二百戸及次加恩方封侯亦増食邑二百户其凢偶加恩即増二百户至二千户方封公】爵位役使【治平初司马温公上疏今爵位品秩譬如金玉珠玑茍道路阶庭处处有之则与瓦砾无异若一称满其意将无以役使羣臣】
　　事对【进官　异数　等级　大封　出明纶加地　隆恩　品秩　孚号　彰盛典】
　　起聨【合宫大享莫陪显相之劳惠泽旁流亦被重封之赐】
　　警聮【贵诚享帝肆覃沛于万方谢事居家亦加封于一等】
　　【偏秩羣神莫严宗祀　氓受一上方行于仁政肇分五等实重公圭　侯封万户位乃极于布衣殿其鄙六十逺过晏婴公田之车三千更超方叔】
　　【同时流辈悉已挂于朝冠无德痴顽独尚縻于廪稍】
　　【法从属车间慨孤臣之扫辙　当四海以职来祭明光执防哀矜曩嵗之服休　示庶邦惟正之供长发其祥应七百卜年之神防　窥丝纶之温厚多与之邑记二三执政之旧人　顾袯襫之光华谓天地祖宗之并贶已敷锡于神民则股肱心腹之同休宜申加于爵邑】已上并系明堂进封
　　结聨【则其土壤厥惟上上之田贲乃丘园奚止戋戋之帛】
　　【无阶报徳虽筋力之已愆刻意教忠尚子孙之不已】
　　加职【事实见前集阁职门】
　　起聨【操觚入馆贡以旧氊　中禁寳储上应奎璧之象乗起家荣于昼绣　先朝谟训逺同河洛之符解繁机而宅牧重愧罔功　东璧寳储上应垂象聮秘殿以升班更叨申命　西清玉府中有翔龙引年求退顾曲礼之甚明　淑问周咨蔑然事称易职宠行敢直情而妄受　崇班显职不以次升遯迹山林久隔阙廷之望　虽惬循陔之志寓名铅椠骤参馆殿之班　讵忘存阙之心】
　　警聨【端取其端方而不挠　古因殿以名官明取其明洁而不污　今縁名而取义】端明殿
　　【粤从绍圣复论譔以优去国之臣爰暨政和易名称以示崇儒之意】
　　【切考圣代集仙之职盖遵唐朝丽正之规】
　　【知臣拙不通方难以追陪新进怜臣礼宜谢事许之归老故园】
　　【迨兹新渥之鼎来　东班清峻方懐负乗之羞恍若旧游之梦到　南廪丰盈深恐素餐之愧加礼于秀眉之老推诚于黄髪之年】
　　结聨【此恩莫报信洪造之难酬　敢期奔走于英躔揣分宜休叹赤心之尚在　尚可矜夸于野老】
　　乞外任
　　歴代事实纯愿试郡【后耿纯愿试一郡尽力自効】绩求为丞【唐王绩传不乐在朝求为六合丞自号东臯子】愿治一方【唐沈师传愿治人一方为陛下长养之】出补二息【源乾曜传请出二息补外以示自近始由是公卿子弟皆出补外】洪州别驾【李泌传雀祐甫任吏部员外求为洪州别驾】淮南节度【李吉甫传吉甫乞免出为淮南节度使】博士求令【韩柳宗元志铭皇考讳镇以事母孝弃太常博士求为令江南】近臣典州【韦嗣立传李峤曰朝廷重内官轻外职请分典大州自近臣始后曰谁为朕行嗣立曰内典枢要非臣所堪请先行以示羣臣由是近臣十八人悉补外】求外职【栁恽拜监察御史放旷不乐检局乃求外职】弃太常【见博士求令注】
　　皇朝新事茍全素履【治迹统类熈宁三年秋八月司马光对垂拱殿乞知许州或西京留司御史台上曰卿何得出外朕欲申卿前命卿且受光曰臣旧职且不能供况当进用上曰何故光曰臣不敢留上沈吟久之曰安石素与卿善何自疑曰臣素与安石善但自其执政为迕甚多今迕安石者如苏轼辈皆毁其素履中以危法臣不敢避削黜但欲茍全素履】不任劳剧【同上熈寜间安石留身乞东南一郡上怪安石求去安石曰疲病不任劳剧兼任亊久中外怨恶多又人情容有壅塞】宠禄过分【元祐间苏轼奏曰臣赋性刚拙议论不随而宠禄过分地势亲迫故致纷纭亦理之当然也臣只欲坚乞一郡则是孤负圣主上违恩旨今既未许请郡臣亦不敢逺去左右只乞解罢学士除臣京师闲慢差遣】重难不辞【同上奏曰云云陛下知臣危言危行独立不囘以犯众怒者所从来逺矣伏望圣慈察臣至诚特赐指挥执政检防臣累奏只作亲嫌回避早除一郡若朝廷不以臣不才犹欲驱使或除一重难边郡臣不敢辞】不贪宠于进退【元祐间苏辙刘挚具劄陈乞外任重念臣居位嵗久畧无劳能心实自知果招弹劾虽有旨陈罪状仰防圣明洞赐照察然大防既致人言以为累国若又安然不去臣实何施面目所以不敢上贪睿宠迟迟进退之间取轻于天下也伏望皇帝察臣孤危早赐开允除臣一外任差遣上以明朝廷之大公下以全臣子之名节】以全臣子之名节【上注】坚欲乞郡【见宠禄过分注】屡请补外【元祐间范祖禹为龙图阁直学士知陜州先是祖禹屡请补外上曰不须入文字执政官有阙明日苏辙谪汝州祖禹再上章请郡不许盖上欲以祖禹代辙既而阻之者甚众祖禹因求出乃有是命】警聮【事君以忠本期尽瘁　鸳行五载苐深愒日之慙不能者止亦贵自知　虎渡一麾遽冐自天之命待罪郎闱未有秋毫之补　方理就荒之菊承流军垒遽分旰食之忧　忽闻及戍之瓜温顔曲奬　引疾去朝甫遂漳滨之卧朽质殊荣　冐恩典郡复成番水之行】
　　【张五技以奚施　幸防从欲请一麾而自试　仍获便私】
　　【备官六察之亷讫无执效　谓当宁谨惟良之选分职百工之寄深愧叨逾　于中台择已试之臣忠以事上虽见义而必为　敢希当世之功名力有不能则知难而当止　徒慕古人之节行】














　　翰苑新书后集上卷十六
　　钦定四库全书
　　翰苑新书后集上卷十七
　　叙复
　　歴代事实复为仆射【唐萧瑀传瑀废于家俄复为仆射】还拜议郎【后马融传免官徙朔方赦还拜议郎】补过复位【左宣公十二年林父之事君也进思尽忠退思补过使复其位】免死召官【魏元忠敇免死召复旧官又刘幽求传流于丰州明年即复旧官】召为将军【何武若免就国复拜为将军】思拜刺史【后张敞传免为庶人数月思敞功名拜为冀州刺史】赦魏尚【前冯唐传帝令唐持节赦魏尚复为云中太守】复孔光【孔光传遂策免光旬嵗间阅二相议者皆以为不及光召光拜丞相复博山侯】复平章事【裴度传敬宗复兼平章事】拜司刑卿【徐有功免为民起拜司刑少卿】师古宜留【顔师古传帝曰卿居官无闻后宜自戒复留为故官】孟明何罪【左文公元年殽陵之役左右皆曰孟明之罪也秦伯曰夫子何罪复使为政】
　　皇朝新事遣使问劳【治迹统类绍圣四年章惇蔡卞用事倾陷元祐党人范纯仁责授武安军节度副使永州安置元符三年徽宗即位遣使问劳范纯仁于永州时绍圣党人在朝用事人懐异意上一日谓徐勣曰卿鲠正朕所倚赖勣因论择相之难上曰朕已召范纯仁韩忠彦徐勣防首曰已得其人矣】下诏收复【同上元符三年三月叙复元祐大臣诏曰朕即位以来哀士大夫失职者众虽稍收复未厌朕心兹者天祐予家挺生上喆国有大庆赉及多方解网恤辜何事终日范纯仁提举嵩山嵩福宫许归永昌】生者恩【元符三年右仆射韩忠彦言上以元祐生者已被恩而死者殊未甄复生者防恩此当出自上意元符三年徽宗即位元祐党人俱已收复】死者被泽【同上绍圣间张商英为谏官上疏乞毁司马光吕公着神道碑及为言官则上疏论司马光吕公着乞斵棺鞭尸至元符三年徽宗即位曾肇上言陛下即位废逐皆还生者防恩惠既厚惟是防防枯尚未被泽乞出自宸衷明诏叙复乃诏元臣故老尚维贬中愍泽之颁岂容独后故太子少保文彦博司马光等三十余人并还其官】才气过人【同上绍兴五年春寻复李纲观文殿大学士三月乙酉赵鼎奏观文殿大学士李纲録到建炎圣语上曰朕已阅皆实纲近日论非曩时比鼎曰纲才气过人但向辟少年浮躁之士为属致有所累未几起纲知洪州兼江南安抚制置使】忠义许国【同上绍兴三十一年夏四月时旧相惟张浚在殿中侍御史陈俊卿言浚忠义且兼资文武可付以阃外臣素不识浚虽闻其曽失陜服散淮师许国之心白首不渝今杜门念旧老而练事非前日浚也臣愿圣慈勿贰防谤虽未付大柄试与之一郡以繋人心庶缓急可以相及殿中御史陈俊卿再言旧相张浚可用上首肯冬十月甲子特进张浚复观文殿大学士判潭州寻改建康府】召言事之臣【同上皇祐五年戊午诏新知复州主客员外郎殿中侍御唐介为殿中侍御史遣内侍赍告勅赐之介贬斥二嵗复召议者谓太子优容言事之臣自古未有也】复讲筵之职【绍兴二十六年之春正月戊申申执政言前礼部侍郎张九成复秘阁修撰知温州上曰九成昨在经筵讲书及西汉灾异事秦桧不乐以此遂去】
　　起聮【君行法以励世犹雪霜之肃物终不杀以为仁臣有罪而朘官如鞭棰之加身盖小惩而大诫
　　问吕刑之实周典既轻还师傅之官汉恩弥重】
　　【天地既交适契施生之序　丹书洗涤雷雨方作悉沾旷荡之恩　皓首兢营】
　　【复被宠灵　心已甘于终弃交挥感涕　恩忽许以甄收】
　　警聨【深为万化之曲成不以一眚之遽去】
　　【进乏犬鸡之効顔方剧于汗頳司存雨露之边地弥髙于清切】
　　【刑非乐用汝自速辜　罪虽阅于再期恩弗遐遗予无作好　官岂容于复故】
　　【冐宠光而最久　骇新纶之骤下　特迁一秩积罪戾以殊深　恍旧秩之重来　荣过九迁逊避弗俞　诞布发生之德兢惭罔措　俯加老退之臣】
　　结聨【三省昨非当力图于今是再叨大受兹有愧于小知】
　　【大诫薄惩昔忝小人之福初迷后顺今晞君子之污】
　　谪降
　　歴代事实长沙太傅【前贾谊传帝以谊为长沙王太傅既以适去意不自得作吊湘赋云云恭承嘉惠兮竢罪长沙仄闻屈原兮自投汨罗】江州司马【白居易本传居易为忠州刺史王涯上言不宜治郡追贬江州司马既失志能顺适所遇托浮屠生死説若忘形骸者久之入为主客郎中知制诰】张説诗【唐张説传既谪岳州而诗益凄婉】禹锡赋【刘禹锡柳宗元皆贬州司马后徙州刺史禹锡作谪九年赋】无愠色【语第五令尹子文三仕为令尹无喜色三己之无愠色】事直道【语柳下惠为士师三黜曰直道而事人焉徃而不三黜】名不衰【武平一传中宗时被谪既归而名不衰】诗益婉【见前张説诗注】失鲁司冦【记檀弓篇夫子失鲁司冦将之荆】贬潮刺史【唐韩愈传上表言佛骨贬潮州刺史既至潮以表谢帝得表感悔】安贫乐道【常彪降郎中复归教授安贫乐道恬于进退】免官归田【汲黯传后免官归田园者数年召为淮阳太守黯泣曰自以为填沟壑不意陛下复收之】家不受缣【唐韩思彦授监察御史为李义府及诸武谮出为山阳丞至官阅月自免去放迹江淮间久之补建州司户后徙苏州録事叅军罢客汴州有张僧彻者庐墓三十年诏表其闾请思彦为颂饷缣二百匹不受时凶家窭甚僧彻固请为受一匹命其家曰此孝子缣不可轻用上元中复召见用】门可设罗【郑当时传翟公为廷尉宾客填门及废门外可设雀罗后为廷尉客欲徃翟公大署其门曰一死一生乃知交情一贫一富乃知交态一贵一贱交情乃见】
　　皇朝新事初无廊庙之贵【治迹统类天禧四年冦相准贬道州晨具朝服如常时起楼置经史道释书暇则诵读宾至笑语自若初无廊庙之贵】相从溪涧之间【同上元丰中子瞻坐贬黄州安置驸马王诜停职苏辙王巩并责外州监税受轼诗文黜罸者自太子少师张方平以下三十三人公至黄州幅巾芒屦与田父野老相从溪涧之间筑室东坡自号东坡先生】单骑南去【建炎间言者以张纲轻狂尝易诏令以芘翁彦国之亲党捐金帛以资张浚传亮之妄用奸迹缪状不逃圣鉴又云纲居无锡乃倾家赀制绯衣数千遣其弟绘迎贼且纲不任讨贼之责避之可也岂有甘言重币与之交通于是贬纲鄂州居住时虚传贬纲岭南纲单骑南去既而知后命乃还】万壁立【绍兴二十一年赵鼎尝谓其客删定官方畴曰自鼎再相除政府初欲引从官如常同胡寅张致逺张九成潘良贵吕本中魏矼皆有士望异日决可保其无他畴曰愿公徐观之鼎曰此等人材如何变得其后诸贤流落窜谪之久皆万壁立虽死不变畴始信鼎之能知人也】置经起楼【见初无廊庙之贵注】看书饮水【元丰中苏轼谪惠州三年言者以流窜为未足四年安置昌化军昌化非人所居公食芋看书饮水为乐时从父老游亦无间】儿童知都督【治迹统类绍兴间张浚谪居连州自去国至是几二十年退然自脩若无能为者而四方之士莫不倾心健将悍卒见之者必咨嗟太息下至儿童亦知有张都督毎使者至金国其主必问浚今安在是年移永州浚旧居永人情相乐闻其归喜甚相与出迎见浚相养胜前皆贺之】酋长称贤宰【天禧间冦准贬道州过零陵输大坡防兵先后不属溪洞蛮夷乗问抄掠酋长闻而称曰奈何夺贤宰相行李耶趣遣人还所掠】何愧嵩山之隠【张九成绍兴间谪居南安军已十余年尝曰吾今居岭山人皆以为瘴然吾居于此已久著书穷理亦甚安之何愧嵩山之隠耶】盛传玉局之仙【元丰中苏轼窜谪上出手札徙之汝州有苏轼黜居思咎□滋深人才实难不忍终弃之语轼即上表谢前此京师盛传轼已白日仙去上对左丞蒲宗孟叹息久之故轼表有疾病连年人皆相传为已死饥寒并日臣亦自厌其余生之句士大夫知上卒喜之也轼尝称号玉局翁元符三年复还朝请郎提举成都玉局观】为人爱慕如此【元符中大赦轼得归复朝请郎提举成都玉局观居从其便归毗陵病暑着小冠被半臂坐船中夹岸千万人随观之其为人爱慕如此】平生忠义无愧【绍兴间张九成与前步帅解潜并谪居南安军一日潜病剧九成徃省之曰太尉平日所懐亦有不足者否泣曰平生忠义与敌决死以雪国耻不肯议和遂为秦桧所斥此心惟天知之九成曰无愧此心足矣何必天知】一室萧然【魏虹当绍兴间秦桧讲和时与议不合桧欲除近郡矼逊辞不就奉祠凢四任寓衢之常山僧舍一室萧然迄免于祸】万里何堪【见后诗词注】
　　前贤诗词趂赋梅花【唐庚南迁诗着要及春前后到趂赋梅花庾岭东】看山采药【初到惠州因行采药非无取得到看山未害亷同上】百谪风流【三君赫奕今谁在百谪风流故自贤汪藻送陈杲罢官归京】去国身轻【去国一身轻似叶髙名千古重于山李师中送唐介之贬所】萍梗才名【因嗟萍梗才名客自叹匏老病身张安道送苏子由谪筠州】何堪谪宦【万里何堪人逺谪经年应合鬓成霜谢景山送人谪夷陵】识校书郎【同上异域化为儒雅俗逺民曽识校书郎】同鳬防侣【王安石罢相居钟山诗云乞得胶胶扰扰身江湖波浪替埃尘只同鳬防为闲侣不与鱼作主人先罢相知金陵芙蓉堂下疏秋水聊与鱼作主人后罢居钟山和前诗】多才为累【谢景山诗才如梦得多为累情似安仁久悼亡】著书辩谤【唐庚谪惠州诗辩谤若为家一喙著书不直字三缣】奸谀骨寒【李师中送唐介之贬所并游英俊顔何厚未死奸谀骨已寒天意若为宗社计肯教夫子不生还】独立敢言【同上直诚自许时不与独立敢言人所难】懐抱分明【僧智仁送陈邦诗行客莫轻瑕璧谤立人懐抱自分明】
　　警聨【举而不当法固有章　举亷而浊如泥分堪严谴罪则自贻恩叨寛典　择士而削以地恩畀寛条
　　饱谙三黜茍安蜗殻之庐骤拜十行滥窃江之禄】
　　【褊衷犯义自玷于清评全度纳污曲从于寛典】
　　【众恶必察宜即严诛罪疑惟轻止从薄责】自叙
　　【虽使功不如使过姑示始终而察事次之察情实惟明哲】
　　【陈泰挂书于壁既昧前防范丹佩韦于朝徒知后悔】
　　【虽国除而郡降居二品之中然赐爵而卿犹在诸侯之上】
　　【知臣肝胆粗披它肠何有念臣齿髪已弊客气几何】
　　【药石剀切之陈固宿知其瞑山林清苦之素不忍效于脂韦】
　　【上宜体汉家之寛大躬重厚以率先下当法舜官之寅恭济和同于可否】
　　【三洗髓以自彰　丙吉知人终加定谥九折臂而无怨　张勃安举死曰缪侯】
　　【乃繇交恶　戴包荒之大徳啧有违言　云挞市之深羞】
　　结聮【敢不反身惩忿　省愆田野视桑防以几何岂容存介思愆　托命乾坤比栎材而知免
　　庶几南方之强以救东隅之失】
　　宫祠【亊实见前集】
　　起聨【假祠馆之便安幸从私欲望清郡之閟邃敢罄微诚】
　　【缀紫荷之从槖久合归休下黄纸之除书荐容冗食】
　　【备东国诸侯之长积玷蕃旬赘西山散吏之员尚縻奉稍】
　　【叠贡忱辞期遂投闲之请俯颁温诏猥防従欲之仁】
　　【材慙治剧乞从闲馆之游　恩波浃骨恩许遂私俾清庙之对　感涕交頥】
　　自叙【饮氷食蘗诎身州县之间控地抢榆絶意云霄之上】
　　【平生学古常恐负于初心末路收身始无亏于晚节】
　　【黄香空任于官台难堪东郡汲黯惧填于沟壑敢薄淮阳】
　　【良时难得岂无希慕之功名朽质易衰固已凋零于齿髪】
　　【借令齿宿而意新尚当止足况复老知而耄及自合归休】
　　【校近侍论思之最何有一毫积西曺旷失之书殆逾百谪】
　　【知薄命之将穷甘与草木而俱腐忽隆恩之下逮尚怜松柏之后雕】
　　结聮【祝厘惟谨仰延卜世之期教子以忠效縻躯之节】
　　【揖浮丘之袂既曲荷于洪私挂神武之冠终愿酧于素志】
　　【逐桑榆之晚余生幸适于丘园倾葵藿之心未死常依于天日】
　　【虽素餐晚节将就木以可怜然报国孤忠誓盖棺而后已】
　　致仕【亊实见前集】
　　起聨【仕而无补毎负愧于初心老则告归盍求全于末路】
　　【挂冠神武已逾七泰之期晋职西清忽隆九天之命】
　　中聫【天髙难吁　风霜交迫　忧患叠侵志切徒厪　须鬓全凋　精神顿耗】
　　【人皆怜其憔悴　已愧欧脩逾六旬而得谢自亦畏于满盈　尚晞杜衍谗一请而获从可怜皮骨之仅存徒窃斗筲而益惧】
　　结聨【飒然皓首爱君徒切于一生　乞骸强健之时负此明时报国苐甘于九死　归养寛闲之野
　　辕驹局趣木无老骥之心蓬鷃翺翔非有防鸿之志】
　　及第【事实见前集】
　　警聨【首霑雨露之恩　安静和平之福用以宅心誓结氷霜之操　发扬蹈厉之功期于得士
　　君门九重入奉临轩之问愚者千虑误叨絶等之恩】
　　【鱼化三层覃圣恩之汪濊为前列慙已分之伶仃】
　　结聨【自今伊始宁敢窃利禄以茍嵗时如日之升或可依风云而效尺寸】





　　翰苑新书后集上卷十七
　　钦定四库全书
　　翰苑新书后集上巻十八
　　赐厯日
　　歴代事实颁邦国【礼春官太史颁告朔于邦国注天子颁朔于诸侯诸侯藏之祖庙至朔朝于庙告而受行之】布政事【张齐贤传百官读时令布政事】诏读【唐贞观十四年诏有司读时令】颁示【唐刘仁轨传曰当削平辽海颁示本朝正朔卒如其言】读令行政【后礼仪志每月朔旦太史上其月厯有司读其令奉行其政】揆时施教【后律厯志揆时施教颁诸明堂为民极】受诸侯【见前颁邦国注】聴太庙【记玉藻诸侯皮弁聴朔于太庙】居卿防日【左桓公七年日官居卿以底日】治厯明时【易萃卦君子以治厯明时】重始録事【鲁僖公十六年春王正月戊申朔注朔者重始故书以録事】综数尚时【律厯志夫厯有圣人之徳六焉以本气者尚其体以综数者尚其文以考类者尚其象以作事者尚其时以占徃者尚其源以知来者尚其流】袭三正【唐厯志夫改正朔谓夏建寅商建丑周建子此三正相袭之道】立五行【史厯书黄帝考定星厯建立五行起消息正闰余】以为民极【见揆时施教注】敬授人时【尧典乃命羲和厯象日月星辰敬授人时】课清台【元鳯元年诏丞相御史等杂上林清台课诸厯防宻凡十一家自汉厯初起尽元鳯六年三十六嵗而是非以定】作皇极【本传刘焯作皇极厯】日官平厯【左桓七年日官居卿以底日注日官平厯以颁诸侯诸侯奉之不失天时】天子告朔【谷梁文十六年公四不视朔天子告朔于诸侯诸侯受于祢庙礼也】
　　皇朝新事正天时【仁宗景祐四年司天监杨惟德言明年正旦日蚀宜改闰以避之上不许曰闰所以正天时而治民事岂可回避哉时刘羲叟厯学为本朝第一欧阳脩司马光皆尊用之】治民事【上注】考定新旧【英宗治平二年诏翰林学士范镇考定新旧厯是非以判司天监周琮等所造新书为密乃赐名司天厯诏王珪序之其后不可用琮等皆降官】测验疏密【孝宗乾道四年太史局奏厯法稍差诏侍从台谏监视初将统天纪元厯与刘孝荣所献新厯委官测验互有疏密遂令太史局叅照新旧行用寻礼侍程大昌言新厯比旧厯稍密遂诏用新厯以乾道为名】申饬讨论【孝宗朝李焘上奏曰共惟列圣临御未有不更厯者旧厯差失之甚有不容不改而新厯亦未有明效大验但比旧厯稍密尔厥初最宻后由渐差初已小差后将若何故改厯不可不重也欲乞朝廷申饬厯官加意精思勿执今是益募能者熟复讨论更造密度使与天合庶几善后之策也】考验得失【神宗熈宁五年淮南人卫朴精于厯自夏仲康五年癸巳至熈宁六年癸丑二千一百一年书传所载凢四百七十五家厯考验各有得失而所得为多口诵乗除不差一算其精如此】
　　起聨【春秋以王而次春丕显体元之妙　治象一新闰月定时而成嵗适当班厯之辰　懽声四治
　　厯纪肇新示钦崇于天道宸恩下逮俾恭授于人时】
　　【闰月定四时爰及三年之闰春秋大一统是颁万国之春】
　　【璿玑齐以七政凤厯奏篇摄提正于孟陬龙躔更始】
　　【龙躔易舍即昏旦以求中鳯厯颁春均朔南而咸暨】
　　【千龄启运载更尧厯之新六合同风咸庆夏正之建】
　　【课清台之厯双璧五珠赐万国之书十行一札】
　　【接千嵗之统莫先治厯以明时授百官于朝将使赴功而趋事】
　　中聨【八十七万七千而统元莫穷尧厯　诚意既孚三百六旬六日而成嵗皆本夏时　嘉生并应
　　嵗月日时既罔差于杪忽邦国都鄙宜克谨于钦承】
　　【记亊系年圣人必书其首月居卿厎日王者以授于百官】
　　【天畏棐忱式九围而顺帝星隆晷德齐七政以授人】
　　【乾道变化山川神罔不宁天徳清明嵗月日时自无易】
　　【膺在躬之厯数克肇庆基察齐政之玑衡上当休命】
　　【舜行尧道七政必审于玑衡武广文声五纪在明于厯数】
　　【稽夏书则先时不及时罪宜必罸騐鲁史则言日或不日法亦甚严】
　　【在玑衡以审天心已见舜功之大咨羲和而授民事率惟尧道之循】
　　结聨【司分司啓已知来嵗之宜或耨或耘益勉西畴之事】
　　【万有千嵗共期有道之长三百六旬恪守不恭之戒】
　　【天监厥徳方屡格于丰登职思其忧当益加于劝课】
　　【火耕水耨俾不失于农期夜寐夙兴惟深思于王事】
　　【仰读诗粗识艰难之业愿宣汉徳尽如寛大之书】
　　赐书翰
　　歴代事实景龙获瑞【包羲氏获景龙之瑞始作龙书】灵有图【唐贤事始帝尧因灵有图作书】洒金銮【德宗本纪史臣曰大才秀茂文思雕华洒翰金銮无愧淮南之作属辞鈆椠何慙陇厎之书文雅中兴夐髙一代】写琬琰【宗孝经序写之琬琰庶有补于将来】美燧赐铭【马燧传帝赐台衡宸扆二铭以言君臣相戒之美】嘉奂题赞【卢奂传帝还至陜嘉奂美政题赞于聴事曰专城之重分陜之雄亦既利物内存匪躬斯为国寳不坠家风】仙毫【唐刘禹锡谢表特纡睿眷亲洒仙毫初无丽天之象逺烛辉光旋惊垂露之恩曲覃霈泽鸾凤骞翔而变态烟云舒卷以呈姿】圣墨【张説握符颂圣于翰墨苍颉之精也】翔鸾【见仙毫注】威凤【唐长孙无忌传帝作威凤赋以赐且况其功】赋三杰【宋璟传帝赋三杰诗自写以赐】赐万国【后循吏传光武以手迹赐万国一札十行细书成文】家藏数函【唐李靖传家故藏赐靖诏书数函上之一曰兵事节度皆付公吾不从中治也】纸写一通【三国本纪注文帝以素书所着典论及诗赋饷孙权又以纸写一通与张昭】视草【前淮南王安传武帝甚尊之重之毎为报书及赐常召司马相如等视草乃遣】垂萌【孝经援神契奎主文章苍颉效象洛耀书丹青垂萌】飞白【唐马周传帝尝以飞白书赐曰鸾凤冲霄必假羽翼股肱之寄要在忠力】赐碑【韦臯传帝赐纪功碑褒赐之】谏君以笔【唐穆宗问柳公权笔法对曰心正则笔正笔正乃可法帝乃改容悟其以笔谏也】遣使赐诗【戴叔伦传徳宗尝赋中和节诗遣使者宠赐之云云】丽天垂露【见仙毫注】结雾霏烟【唐太宗作王羲之书赞布列纎浓霞舒云卷无所间然子云擅名江表行行若萦春蚓字字若绾秋蛇卧王防于纸上坐徐偃于笔下详研古今尽善尽美惟王逸少乎烟霏雾结鳯翥龙蟠心摹手追此人而已】鸾凤变态【见仙毫注】烟云呈姿【同上注】
　　皇朝新事赐书玉堂之庐【真宗淳化二年苏易简愿以所赐诗刻石上复为真草行三体书其诗又飞白书玉堂之庐四字召易简赐之长编】飞白琳宫之榜【吕祖谦文集仁宗端拱无为笔势皆有法度寳文延和之所观崇政迩英之宣示飞白琳宫之榜篆额勲戚之碑至寳元之赐宰相奏称神笔竒奥非凢可及良有以也】藏之名山【太宗尝草书经史三十纸刻石摹印诣名山藏之或丘园养素好古博雅之士亦赐之】图于讲殿【髙宗建炎五年书无逸图设于讲殿之壁】刻之金石【建炎九年秦桧乞以御书真草孝经刻之金石以传后世圣政】赐于丘园【见藏之名山注】赐明良庆防之字【圣政孝宗御书赐殿帅以下曰朕惟将帅之毎在蔽功而忌能尊已而自任又书赐明良庆防阁字赐史浩】取国家齐治之义【中兴小厯髙宗建炎二年上亲写旅大有大畜二卦与孟子之言于座右素屏宣示宰执黄潜善曰陛下于书取谨徳昭徳之义于易取有贤养贤之道盖正心诚意以齐家治国者在德立政造士以致君泽民者在贤与孟轲之格言皆今日急务因知心术之妙不以字书为工也】神笔竒奥【见飞白琳宫之榜注】懿翰发扬【东莱文集太宗锐意笔札列圣相承俱造神明真宗懿输发扬出示廷臣或阅于内阁而命宗谔为序或问于太清而与王旦赋诗】天纵精妙【太宗祥符五年内出太宗御书法帖示辅臣曰太宗嗜学实由天纵属思授翰必极精妙王旦曰以文章化人成俗者自太宗始也自五代以来笔法无体钟王之法几乎息矣】睿制发舒【晏元献文睿制发舒实总前躅摛染所及洪纎必该宇宙入于胸懐风云出于掌握造化协其隠显】戒骄厉亷【髙宗御书戒骄惰厉亷节诏于尚书省立石以墨本颁之中外】澄神静虑【淳化五年出御草书飞白赐近臣曰学书当与澄神静虑兴在笔端朕聴政之暇以此自娱耳】赐王褒颂【寳庆二年主上御书王褒圣主得贤臣颂赐丞相】书陆机赋【寳庆二年主上亲书陆机文赋】轻云蔽月【苏轼飞白赞霏霏乎其若轻云之蔽月也飜飜乎其若长风之卷浪也飘飘乎其若游丝之萦栁絮也袅袅乎其若流水之舞荇带也离离乎其逺而相属缩缩乎其近而不隘也】防丝萦柳【上注】前贤诗词鸾囘【杜紫诰鸾囘纸注纸上之字有囘鸾之势】龙变【郑獬谢赐飞白书奎成苍颉字龙变伏牺书】御札【杜御札早流传揄扬非造次】轴动星辰【郑獬谢赐飞白书轴动星辰后笔停风雨余】珍藏万世【同上珍藏传万世安敢比琼琚】
　　起聨【倬彼云汉方严一德之藏昭若日星申锡万方之宠】
　　【垂世立言与圣经而表里崇儒重道因宸翰以发挥】
　　【细旃储思述阙里之圣贤鸿笔垂光贲琅函于郡国】
　　中聨【蕴奥之义黙契于渊衷昭囘之光发挥于宸翰】
　　【云章寳迹一洒万几之余蠧简尘编遂増九鼎之重】
　　【拟圣而作尽包罗天地之情肆笔而书发昭囘云汉之象】
　　【锡万国之细书形于手迹念庶民之艰食犹若已饥】
　　【颁自九重固已金声而玉振兼通八法无非墨妙而笔精】
　　【若稽上古监无逸之元伻向有僚集卷阿之鸣凤】
　　【载形心画　粲若丝纶之被　尽龙跳虎踞之工昭示帝谟　昭于琬琰之传　极凤翥鸾回之妙金声玉振知魏晋之无前　申以丁宁之天语凤翥鸾回信帝王之有体　见于炳焕之奎文风雷鼔舞已涣发于宸纶云汉昭囘又摹传于寳刻】
　　结联【焕乎文章既覩神马图书之秘注其耳目共化羔羊节俭之风】
　　【十行奎画永资神物之防持千里闽邦共戴天威之咫尺】
　　【三复而诵恍奎璧之増辉十袭以藏等乾坤而不朽】
　　【窥文窃叹耸云汉之昭囘拜贶増荣觉天顔之咫尺】
　　赐衣马
　　歴代事实着功德【白虎通能安民故赐车马以着其功德安其身】赐侯伯【书文侯之命马四匹注马供武之用四匹曰乗侯伯之赐无常比功小大为度】乗马锡韩【诗韩奕篇王锡韩侯元衮赤舄其赐伊何乗马路车云云】辂服赐晋【左僖二十八年王赐晋侯大辂之服】命服【采芑诗服其命服朱芾斯皇】拜衣【记玉藻篇君赐车马乗以拜赐衣服服以拜赐】赐骊【后李忠传世宗以所乗大骊马及绣被衣物赐之】解貂【唐韦挺传帝亲解貂裘及中廏马赐之】劝有徳【董仲舒策制度文采元黄之饬所以明尊卑异贵贱而劝有徳也】赐大功【书文侯之命用赉尔秬鬯一卣彤弓一彤矢百卢弓一卢矢百马四匹父徃哉注诸侯有大功赐弓矢然后专征伐彤弓以讲徳习射藏示子孙马供武用四匹曰乗侯伯之赐无常以功大小为度】衮绣【九罭诗我见之子衮衣绣裳】骊黄【诗駉篇薄言駉者有驈有皇有骊有黄以车彭彭思无疆思马斯臧云云】锡予【诗采薇何以锡之路车乗马何以予之元衮及黼】服乗【见前拜衣注】安且吉兮【无衣诗岂曰无衣七兮不如子之衣安且吉兮注得命服为安】何以赠之【诗渭阳篇何以赠之路车乗黄】
　　皇朝新事遣使赐之【李彛兴夏州人太祖方事征讨彛兴贡战马三百匹太祖命玉工治带亲临视之召其使问彛兴腰围大小使言彛兴腰围如合抱之木太祖曰汝帅真福人遂遣使以带赐之】亦卿力也【真宗亲征澶渊幸北寨劳军召排阵使李继隆石保吉宴射行宫亭咸赐袭衣金带鞍马仍举酒属之继隆等皆引满上曰北狄自古为患傥思平日愤恚尽议殱夷则须日寻干戈嵗有劳费今得其畏威服义息战安民甚慰朕懐亦卿等之力也】黄金名马【仁宗康定间元昊扰边甲午赐泾原驻泊都监礼宾副使王珪名马二疋黄金三十两褁鎗绢二百疋仍遣使抚谕之复下诏暴其功寨下以厉诸将寻命为本路驻泊都监复兼行营勒金字处置牌赐之使得专杀】真珠蟠龙【国朝董遵诲守幽州太祖解所服真珠蟠龙衣赐之】
　　起聨【焕职超居正被丝纶之宠驭恩下逮猥伸乗服之颁】
　　【芜词奚取掌中禁之丝纶殊渥有加辍尚方之服御】
　　中聨【向也锡之鞶带竟招三禠之尤　篮缕寒踪政惟范我驰驱未有一禽之获　虺隤暮齿
　　解衣以待士尤感于招徕持策而临材壹归于驾御】
　　【衣敝緼袍志敢轻于束带御欵段马老有愧于据鞍】
　　【收敛壮心无复千里之志　毎念牛衣之泣卧奉宣徳意庶几五袴之謡　居慙马革之褁归】
　　结聨【弗曳弗娄益念鹈梁之称无邪无斁更深駉牧之思】
　　【愿言补衮辅时政之阙遗未忍执鞭求此生之富贵】
　　【要之襋之好人服之苐乏弥缝之用瘏矣痡矣云何吁矣恐贻负乗之讥】
　　赐衣袄
　　歴代事实安且燠【无衣诗岂曰无衣六兮不如子之衣安且燠兮】敝改为【缁衣诗缁衣之宜兮敝予又改为兮又记曰好贤如缁衣】赐卫公【韦瑞符卫公故物记卫公家传赐书与它物器锦袍裁制絶巧绫袄一促制小袖】旌文惠【唐狄文惠公转州都督赐紫袍后自制金字于袍以旌其忠云】五采【书益稷帝曰予欲观古人之象日月星辰山龙华虫作防宗彛藻火粉米黼黻絺绣以五采彰施于五色作服汝明】九章【唐车服志逮有周氏制衮冕以祀先王也九章者法于阳数也又礼司服衣五章衮曰九章】章身【左闵二年晋太子帅师公衣之偏衣狐突曰衣身之章也故服其身则衣之纯衣之厖服逺其躬也】称德【唐柳公绰传衣服称徳过则为伪】典命【礼典命掌诸臣五等之命衣服各眡其命之数】司裘【礼天官司裘季冬献功裘以待颁赐注功裘人功微麄】解衣【汉韩信传汉王解衣衣我背之不祥】藏袴【通鉴韩昭侯有敝袴命藏之曰待有功者赐之】
　　皇朝新亊降袄以备赏功【治迹统类仁宗平侬智髙贼入宾州知州程东美弃城乙卯降空名宣头头子各一百道锦袄子金银带三百下狄青以备赏功】赐服以向儒学【同上天圣二年六月乙未赐尚书工部郎中直龙图阁冯宗元三品服以讲孝经时帝方向儒学召宗元入讲故赐之】赐锦袄【学士旧规十月初别赐锦长袄子国初以来赐翠毛锦太宗改赐黄盘雕锦金坡遗事】前贤诗词终身荷圣情【杜端午赐衣诗端午被恩荣宫衣亦有名细葛含风软香罗叠雪轻自天提处湿当暑着来清意内称长短终身荷圣情】锦衣犹带御炉香【詹用之出守诗锦衣犹带御炉香宫殿移麾下宠光千里龙旌新政令九重凤阁旧文章】
　　警聨【时令届寒方虑索裘之晚君恩逮下肆颁在笥之珍】
　　【芝泥开检捧宸诏以深温氷茧成袍被身章而丽密】
　　【楚人挟纩彰拊循士卒之能汉祖解衣得驾驭英雄之术】
　　【服之以拜难忘戴记之恭敝而改为益咏周诗之宠】
　　【稽首懽呼　属当共服之辰　爰出有司之币省躬感厉　深轸无衣之念　以为公子之裘全家相语知安燠之自天　分颁出笥之珍中心永藏誓捐縻之有日　加贲章身之宠】赐笏带
　　歴代事实玉寳万钉【突厥统叶防可汗献万钉寳钿玉带】家传三世【韩臯家自黄门以来三世传执一笏经祖父所执未尝轻授于仆人之手归则别致在内一榻以示敬谨语林云】赐以题诗【王起兼太常卿礼仪帝使题诗大字以笏赐之】命取讲易【文宗朝李训讲易颇协上意时方盛夏遂命取水玉带以赐训出林阳编】防衔威仪【唐防要贞元间徳宗诏顷来赐衣文防不常非制也宜有定制节度使宜以缀带取其武毅以靖封内观察使宜以防衔威仪取其行列有序冀牧人有威仪也】豸荐愤烈【孙樵笏铭灵豸荐角比干献骨合以愤烈在公为笏】内府之珍【因话録晋公平淮西赐之玉带公临薨进口占奏状曰内府之珍先朝所赐既不合将归地下又不合留在人间闻者叹其不乱】满床之荣【见诗辞门】黄银【唐太宗赐房元龄黄银带】红玉【唐明皇杂録上自解红玉带赐宁王】立朝【语赤也束带立于朝可使与宾客言也】指日【孙樵笏铭柱天不仄指日不蚀】比玉【记玉藻凢带必有佩玉佩玉必有冲牙君子无故玉不去身君子于玉比德焉】献骨【孙樵笏铭见前注】班瑞【书舜典班瑞于羣后】锡鞶【易讼卦或锡之鞶带】择与李绛【唐宪宗赐李绛金紫亲择良笏与之】解赐全忠【宦者传天子入朱全忠军解玉带以赐之】十有三玉【唐韦端符卫公故物记卫公家传赐书与它服器象笏一差狭玉带一首末为十有三玉】重积一榻【唐本传崔严为谏议大夫其羣从数十人每嵗时宴于家以一榻置笏犹重积于其上】赐裴度【唐裴度传拜彰义军节度及行赐通天御带发神防骑三百为卫】送如晦【杜如晦传帝赐元龄黄银带更取金带送如晦家】卿家甘棠【唐魏謩传徴五世孙文宗闻卿家书诏颇有存者謩对惟故笏在诏令上郑覃曰在人不在笏帝曰此笏乃今甘棠】卫公故物【见十有三玉注】标仪条臆【孙樵笏铭标仪条臆起梗开直】结纽收袵【淮南子带足以结纽收袵束牢连固】笏不可挫【孙樵笏铭怒虎可唾笏不可挫】带则有余【诗都人士篇匪伊垂之带则有余】分金【杜内分金带赤】赐玉【唐穆宗赐杨元卿白玉带】
　　皇朝新事儒门美事【东轩笔録国初知制诰有衣緑者钱若水自舍人迁学士入谢曰閤门承旨例先赐金紫太宗讶之閤门依旧例对太宗曰吾欲令钱若水緑袍上繋金带儒门之美事也】御服赐劳【治迹统类皇祐中孙沔为将平侬智髙还自岭南帝问劳解所服御带赐之】
　　名贤诗词八寳【杜诗八寳装腰带真珠络臂鞲】相衬锦袍【东坡诗此带阅人如传舍相逢对我亦悠哉锦袍锴落浑相衬付与徉狂老万囘】对资指画【丁谓笏诗对资指画受命助心藏】珍重传三世【同上珍重传三世荣华置满床】悬金鱼【韩诗不知官髙卑玉带悬金鱼】垂玉佩【韩带垂苍玉佩】吴钩【鲍明逺诗锦带佩吴钩】
　　警聫【细书一札传以使轺　邃阁参聨寅奉寳储之直鞶带万钉颁于御府　袭衣示赐更兼鞶带之华
　　策名下士但知敛板之恭服采周行常佩书绅之戒】
　　【饮氷出赐方坚匪石之诚赐佩宠行遽焕兼金之饰】
　　【绶而在镇尚希晋将之风　拜手方承于帝命束以立朝曷继孔门之业　折腰已焕于朝班】















　　翰苑新书后集上卷十八
<子部,类书类,翰苑新书>
　　钦定四库全书
　　翰苑新书后集上巻十九
　　赐宴饮
　　歴代事实鹿鸣【诗鹿呜宴羣臣嘉賔】鱼藻【诗鱼藻王在在镐岂乐饮酒注武王在镐京之内优游无事饮酒自乐也】殽烝【左宣十六年晋侯使士防平王室定王享之原襄公相礼殽烝武子私问其故王曰王享有体荐宴有折俎公当享卿当宴王室之礼也】昌歜【僖公三十年王使周公阅来聘享有昌歜白黒形防辞曰国君文足昭也武足畏也则有备物之享以象其德】折俎【见殽烝注】加笾【昭公六年季孙宿如晋晋侯享之有加笾武子固请彻晋人以为知礼也】花萼楼【唐鉴宗以生日宴百官于花蕚楼】武成殿【唐李元结传五月五日宴武成殿赐羣臣袭衣】诏饮太学【韩愈上已宴太学诗序天子念致理之艰难乐居安之闲暇肇置三令节诏公卿羣有司至于其日率厥官属饮酒以乐所以同其休宣其和感其心成其文也】赐宴曲江【唐张建封传元已赐宴曲江与宰相同】式燕以乐【诗南有嘉鱼乐与贤也太平之君子至诚乐与贤者共之也又君子有酒嘉賔式燕以乐注则待之以嘉賔接之以燕饮而欢然相乐焉云云】不醉无归【诗湛露天子宴诸侯也又厌厌夜饮不醉无归注非既醉则不归臣侍君宴不卜其夜然恩情浓则礼法畧】
　　皇朝新事闻喜曲江【治迹统类唐时礼部放榜之后醵饮于曲江号闻喜宴五代于名园佛舍中周显德中以官主之上命中使典领供帐甚盛】赐宴琼林【同上太平兴国八年上御讲武殿覆试并赐及第余同出身赐宴始就琼林苑后遂为定】侍钧天玉皇【谈苑李昉文正公太宗遇之甚厚年老罢相每赐宴必先赴座甞献诗曰微臣自愧头如雪也向钧天侍玉皇】赐御席金器【苏易简在翰林太宗一日召对赐酒甚懽上曰君臣千载遇易简应声曰忠孝一生心太宗大说以所御席金器尽赐之】和诗钓鱼【古今诗话吕正惠端太宗朝为参知政事多独对便殿语必移刻因宴后苑上作钓鱼诗防句云欲饵金钩殊未达蟠溪湏问钓鱼人公和云愚臣饵钓难堪用宜用濠梁结网人不数日拜平章事】及第赐宴【太宗好文进士及第赐闻喜宴常作诗赠之景祐因为故事】
　　前贤诗词天宴碧霞浆【丁谓诗帝奬甘露醴天宴碧霞浆】丝管侍重瞳【杨允不预曲宴诗闻说宫花满鬓红上林丝管侍重瞳蓬莱咫尺无由到始信仙风迥不同】戴了宫花赋了诗【李宗谔诗进赴御宴戴了宫花赋了诗不容重睹赭黄衣无憀独出金门去恰似当年下第归】
　　警聫【揭大训以丽天方切墙之感贲殊恩于湛露遂加柱石之徽】
　　进徽宗实录赐宴谢【史述信书招掲先猷之盛恩沾迩列式均嘉燕之私】
　　同上【有颁其首既膺鱼藻之懽惟既厥心少竭盐梅之报】
　　赐生饩
　　歴代事实致礼孔戣【唐孔戣致仕嵗致羊酒遣之如汉徴士礼】赐养长孺【前韦贤字长孺上赐牛一上尊酒十硕】赐牵【礼天官宰夫以牢礼之法掌其膳献賔赐之飱牵注牲牢可牵以行者】必畜【语十君赐牲必畜之】宰夫【见赐牵注】司仪【礼秋官司仪致饔饩如将币仪】加士鞅【左昭二十一年晋士鞅来聘鲁人加四仪焉为十一仪】赐匡衡【匡衡传赐上尊酒养牛】羊酒【元鳯元年诏修孝悌以教乡里令郡县常以正月赐羊酒】
　　旁引事舜牛羊【万章下尧之于舜也使其子九男事之二女女焉百官牛羊仓廪备以养舜于畎畆之中】畜伋犬马【孟缪公之于子思也亟问亟馈鼎肉子思曰今而后知君之犬马畜伋盖自是台无餽也悦贤不能举又不能养也可谓悦贤乎】鼎象大烹【鼎卦彖曰鼎象也以木巽火烹饪也圣人烹以享上帝而大烹以养圣贤】晋马蕃锡【晋卦康侯用锡马蕃庶】嘉鱼与贤【诗南有嘉鱼乐与贤者】鹿鸣将意【诗鹿鸣燕羣臣嘉賔也既饮食之又实币帛筐篚以将其厚意】警聨【既醉既饱敢忘推食之诚恩斯勤斯誓有捐躯之报】
　　【肉食寡谋岂称醴牢之厚素餐无补或贻麯稻之羞】
　　【醪酒防清又将既醉之福饩牵丰硕盖将识自养之荣】
　　【醖醴饩牵圣主待贤而锡宠来牟嘉谷良农供上以乐输】
　　【好善言忘防酒恩靡废于投醪　有腼饩牢之颁将厚意宴嘉賔诚不忘于推食　以荣犬马之畜】赐礼物
　　歴代事实玉五防【左昭公十八年王享醴命之宥赐玉五防】璧一双【虞卿史本传防说赵王王一见之赐白璧一双黄金百镒】章有德【郭贺传贺为荆州刺史有殊政显宗赐以三公之服黼黻冕旒使百姓见其容服以章有德通鉴】着善政【唐王琳传武后诏赐瑞锦新帛以着善政】几杖车马【汉卓茂传诏曰夫名冠天下当受天下重赏令以茂为太傅封褒德侯赐几杖车马】黼黻冕旒【章有德注】币帛将意【鹿鸣诗既饮食之又实币帛筐篚以将其厚意】车服以庸【舜典明试以功车服以庸注明试其言以要其功功成则赐车服以表显其能用】赏金【骠骑大将军出撃胡赏赐五十万金军马死者十余万匹】分玉【书旅分寳玉于伯叔之国时庸展亲】拜衣【记玉藻君赐车马乗以拜赐衣服服以拜】赐履【左僖公四年管仲曰昔召康公命我先君太公曰五侯九伯汝实征之以夹辅周室赐我先君履】文被【司马承贞传赐寳琴覆文被】瑞锦【冯定传召升殿赐禁中瑞锦】金钩【东观汉记曰杨锡以病罢居无何拜太常诏赐御府衣一袭自所服冠帻绶玉壸革金错钩佩】珠劒【太宗为徐州刺史昭太后赐以火珠鹿卢劒】紫艾绶【汉书冯鲂为侍中稍迁卫尉能取悦当时为安帝所宠帝幸其府留饮十日赐鲂犀玉具丝佩及紫艾绶玉玦】青羔裘【西京杂记成帝好蹴鞠羣臣以蹴鞠劳体非尊所宜帝曰朕好之可择佀而不劳者奏之家君作弹棊以献帝大悦赐青羔裘紫丝复服以朝觐】
　　皇朝新事论事无避【治迹统类庆歴中赐諌院王素三品服余靖蔡襄欧阳修五品服而谕之曰卿等皆朕所自择数论事无所避故有是赐】有节可嘉【同上仁宗天圣二年五月己亥赐杭州林逋粟帛两浙运使言逋有节行可嘉二十年未尝入城也】特赐贤劳【言行録范成大孝宗朝帅江东兼行宫留守奏事毕陛辞诏明日辞选德殿近例赐宰执酒止觞至是特设几开宴酒三行命内侍捧缣素来上有石湖二大字御墨尚湿公拜赐上劳公曰卿南至桂广北使幽燕西入巴蜀东薄鄞海可谓贤劳】加宠勲旧【髙宗朝上曰宜加宠刘光世功臣朕未甞忘闻其病中无聊昨日以玩好物数种赐之光世见之大喜秉烛夜观几至四更朕于宫中凡玩好之物未甞经目止要赐勲旧贤劳耳】送归金莲【治迹统类皇祐中蘓轼为翰林学士太皇太后谓之曰神宗皇帝当饮食时毎看卿文字辄停箸称赏曰竒才竒才未及用学士而上已仙逰轼哭失声太皇太后与上左右皆泣已而赐茶曰内翰直湏尽心事官家以报先帝知遇轼拜而出撤金莲送归院】召赐银器【淳化中召见隠者种放入于崇政殿赐绯衣象笏等物及御制五言诗又赐昭庆坊第一区加帐什物银器五百两钱三十万以宠之】
　　警聫【使车専命　宠私罔极　岂伊极陋之姿赐篚生春　蕃锡有加　堪此殊常之宠】
　　【肤使驰轺玺赐耀纶章之渥精镠制器寳香兼贡茗之珍】
　　【厚其币帛将尽鹿鸣之诚　光塞门阑如彼高冈敢忘天保之报　欢倾里社】
　　【永谓非常之赐　得黄金百初防季布之名真为不朽之荣　复白圭三不虑南容之玷】赐汤药
　　歴代事实剪须【唐李勣传勣尝暴病医者曰湏用须灰可治太宗乃自剪须以和药】苦口【前张良传良药苦口利于病忠言逆耳利于行】攻病【唐张臯传宪宗诛栁泌后惑方士张臯上疏曰神虑清则血气和嗜欲胜则疾瘳作药以攻病无病不用药也】痊疴【韩愈莲诗冷比雪霜甘比蜜一片入口沉疴痊】赐钟乳【髙季辅传太宗赐钟乳一剂曰卿进药石之言朕以药石相报云云】进狶苓【韩进学解訾医师以昌阳引年欲进其狶苓也】丹砂【同上玉札丹砂赤箭青芝】乌喙【紫阳文集如乌喙之杀人曰必不可食则可而曰不必食则又不可也】药石【左襄二十二年臧孙曰季孙之爱我羙疢也孟孙之恶我药石也】芎防【春秋注麯防可疗河鱼之疾又可避湿本草注麯防只芎防也又见东坡诗注】拜受【语十康子馈药拜而受之】有喜【易无妄之疾勿药有喜】亲和【唐李大亮传俄寝疾帝亲和药驿赐之】诏医【马周传每诏上医使亲防躬为调药】
　　皇朝新事遣医灼艾【言行録范成大号石湖先生孝宗朝召起治福州引疾固辞诏令奏事又辞上先遣医官张广卿传防灼艾既劳公曰卿南至桂广北使幽燕西入巴蜀东薄鄞海可谓贤劳宜其多疾】出关赐药【上又亲袖丹砂以赐公既出关复赐药甚厚至家又遣使赐御书苏辙诗二首】袖赐丹砂【同上】
　　前贤诗词绛雪【青箱仙人赠我一丸药吞入肺肝疑绛雪】霜【裴航饮尽琼浆百感生霜捣就见云英蓝桥便是神仙客何必区区上玉京】青精好顔【杜诗岂无青精饭使我顔色好】黄独为命【杜诗长镵长镵白木柄我生托子以为命黄独无苖山雪盛】
　　警聨【时临三伏莫御炎威札赐十行鼎来珍剂】
　　【念长沙之湿河鱼之疾奈何饮上游之清廐驹之病起矣】
　　【布宣上旨兾同挟纩之恩辅养天和宁畏折绵之凛】
　　【侯服剖符敢惮熏心之暑纶恩分寳载颁苦口之良】
　　【细书赐郡正临大蜡之辰　瞑用瘳上药颁庭就贲中金之器　鬱陶有忸】
　　【加惠旧臣　赐金所以褒循吏愧治状之蔑如宠华逺服　和药所以活功臣慙劳能之无有】赐第宅
　　歴代事实更诸爽垲【左昭三年景公欲更晏子之宅曰子之宅湫隘嚣尘请更诸爽垲者】赐以壮丽【王孝恭本传河间王孝恭平江南赐第一区所居颇壮丽】为求胜地【唐马周传帝求胜地为周创第周为御史时遣人以图求宅众皆窃笑他日白有佳宅直三百万周以闻诏有司给直并奴婢什物由是人乃悟】诏受大第【前髙祖纪受列侯食邑者受大第室三千石者徙之长安受小第室注甲乙次第故谓之第】请更晏子【见更诸爽垲注】诏赐霍光【霍光传宣帝诏赐甲第一区韦贤亦然】
　　皇朝新事赏劝天下【种放隐林谷以讲习为业学者多从之淳化五年太宗诏种放张齐贤复条上放探请加旌赏以劝天下戊申放以幅巾入见崇政殿上与语询以民政边事放曰明王之治爱民而已赐绯衣象笏等物及御制五言诗及赐昭庆坊第一区加帐什物银器以光宠之】赐励风俗【同上康定间髙怿自号安业防士能属文通经史百家之书与张宪许勃号南山三友冦凖闻其名荐之辞不起景祐初范雍建京兆府学召怿讲授诸生席间尝数百人至是杜衍乞赐以处士号从之诏州县当时礼遇给良田五百畆后文彦博言怿经术该通有髙世之行可励风俗赐第一区】感动义士【绍圣中叶祖洽言于朝廷故相蔡确蒙朝廷牵复官职然所得恩数与平时辅相无异伏望圣慈加隆宠数使忠义之士闻之感动诏特赐确宅一区】推赏将臣【仁宗朝狄青为将破侬智髙奏防诏赐狄青敦教坊第一区四月青还朝置酒垂拱殿庚寅上御崇政殿令蕃落兵布阵如破贼之势观其驰逐击刺以等第推赏之】前贤诗词无地起楼台【冦菜公诗有官居鼎鼐无地起楼台】大芘贤士皆懽顔【杜诗安得广厦千万间大芘贤士皆懽顔】潭潭府中居【韩诗一为公与相潭潭府中居】长安城中央【杜牧示侄阿宜诗旧第开朱门长安城中央】
　　警聫【岂惟拜命之帡幪　乃寝乃兴遂偃仰栖迟之乐因且隆基于乆大　既怡既怿无嚣尘湫隘之虞
　　广厦千间已免震凌之苦土阶三尺尚存简素之风】
　　【奉藩王室将从外邸之安筑第神京拜大君之贶】
　　【夏屋渠渠每念满盈之戒　岂期十札之颁小心翼翼誓坚忠孝之诚　遽奉一区之赐】诏奬
　　歴代事实优诏褒羙【本杜佑为通典奏之优诏褒羙】熟知起居【唐李靖本五代孙彦若为鳯翔司录家故藏髙祖太宗赐靖诏书数函上之一曰兵事节度皆付公吾不从中治也一曰有昼夜视公疾太老妪遣来吾欲熟知起居状皆太宗手墨也大畧如此文宗爱之不废手权德舆尝读太宗手诏至流涕曰君臣之际如是耶】有臣如此【唐大亮传太宗报书曰有臣如此朕亦何忧】厥功茂焉【汉元帝诏萧望之曰望之侍朕八年厥功茂焉】辞皆切直【李徳裕传上丹扆六箴辞皆切直帝敕韦处厚谆谆作诏厚谢】帝深嘉羙【窦融传帝深嘉羙之乃赐以外属国诏报云云又诏曰吾与将军如左右手矣】任官不名【李吉甫传宪宗诏李吉甫秉政入对延英殿凡五刻罢帝尊任之官而不名】拜傅甚宠【后邓禹传拜禹为太傅进见东向甚见尊宠】尺诏拜球【后本传杨球为卫尉敇尚书令召拜不得稍留尺一之诏】数函赐靖【见熟知起居注】加恩诚宜【晋王濬传桓温表曰崇德赏功政之所先建元勲于当年着嘉庆于身后加恩诚宜纂锡茅土】治行尤异【前宣帝纪诏黄霸治行尤异秩中二千石】褒德【前武帝纪褒德録贤五帝三王之所由昌也】录能【前东方朔传褒有德録贤能】
　　皇朝新事显忠尚德【治迹统类元祐间诏赐冨弼神道碑以显忠尚德为额以其子绍廷请故也】贵老优贤【同上元祐二年八月诏赐文彦博吕公着今后入朝凡有拜礼并宜特免卿宜専有为之报畧无益之仪翰林苏轼奏彦博公着免拜指挥自是朝廷贵老优贤越古今无可议者】勉留方正之士【同上元丰间司马光以劄子乞辞免又乞外任陈州并请更张新法于是太皇太后遣中使梁惟简赐手诏勉留令供职曰嗣君年德未髙吾当同处万务所赖方正之士賛佐邦国切要与卿商量政事卿又何辞】嘉叹忠义之臣【同上元祐元年三月太皇太后遣勾当内东门司梁惟简赐文彦博手诏曰予宫中阅故书得卿神宗时所尚亲书章奏见卿议论切于治要至诚忧国忠义可见深用嘉叹】称赏竒才【同上神宗每当饮食或停箸看文字内人曰此苏轼文字也神宗忽忽时称赏曰竒才竒才】赐予异恩【元祐中诏赐御筵于吕公着第遣中使赐酒及禁中果实寳绶金花瓌竒珍异十倍常人以御饮器劝在席饮苦甚惟于吕公着颇寛予以异恩】
　　警聨【选熊罴之士补异时三卫之灵録犬马之劳为逺地羣工之劝】
　　【温言来自于九重明见殆周于万里】
　　【人所助者信也实由文德之诞敷臣何力之有焉徒愧恩言之重渥】
　　【况当未讫事之间　叨纡郡组未闻襦袴之謡而有不逾时之赏　就遣使轺俯贲丝纶之宠楚地之竒才劒客虽曰冠军汉兵之尺籍伍符仅能中率】
　　【报乏朞年之政宜即谴诃　宠浮于私赐均一札之书猥叨劳勉　悸不自定】
　　【忽拜云章之渥　身逺迹疎曲加存抚曲形天语之褒　祠丛防宻昭示眷懐】








　　翰苑新书后集上卷十九
　　钦定四库全书
　　翰苑新书后集上卷二十
　　贺表新式
　　登极
　　贺今上皇帝登寳位表　　　　李梅亭
　　具位臣姓某言恭覩诏书皇帝陛下登寳位者佑下民而作君仰膺帝命有大德而得位俯顺人心重明既升万民咸覩华夷闿泽社稷奠安臣某实懽实忭顿首顿首恭惟皇帝陛下睿哲生知缉熙丕显南面譲者五道允备于亲贤西向逊者三躬难逃于厯数由刚徤中正纯粹之首出致讴歌讼狱朝觐之皆归臣昔忝禁涂今拘谪籍天与则与知符文帝之大横日新又新愿诵成王之小毖臣无任瞻天望圣激切屏营之至谨奉表陈贺以闻
　　贺皇帝登极　　　　　　　　眞西山
　　炎正中兴适际百年之盛真人继作聿新万宇之瞻河海晏清玑衡明润恭惟皇帝陛下天开睿哲神授英竒朱邸宣猷已慰亿兆人之望大横应卜嗣承十三圣之休祗遹文谟仰承慈极紫宸南靣时聆任姒之徽音长乐东朝日致闵曽之德孝以副遗大投艰之托以昭继志述事之功臣逖守价藩欣逢景运班聫近侍莫陪兽舞之庭身接遐甿共仰龙飞之造
　　贺皇帝登极　　　　　　　　陈筼牕
　　厯数承尧禆千嵗皇图之正讴歌归舜焕一时帝位之新庙社鼎安寰区泰定窃以百年南渡四世中兴继体守文之功固永扶于基绪拨乱反正之畧将浸复于土疆人未占以有孚天不言而善应是生上圣以开重明恭惟皇帝陛下性德靖渊几神濬哲韬除外邸隠然天日之姿出入内朝允矣宗祊之望共识五马之渡谁知六龙之潜迨此承祧决于与子合夷夏之无外庆帝王之有真伫歌周宣复古之诗并拟元结齐天之颂含齿之众企足以湏臣猥守京畿欣逢御极风云从而万物覩已丕耸于八垠日月照而四时行幸先辉于三辅
　　贺皇帝登极　　　　　　　　王格斋
　　皇天佑宋洊逢揖逊之朝大人继离益茂延鸿之业华夷胥悦天人太和【中贺】恭惟皇帝陛下圣敬日跻聪明时宪克勤克俭不矜夏禹之能乃圣乃神广运唐尧之德自毓元良之望允若神天之心属黄屋之倦勤顾青宫而与子臣邻环拱率百官若帝之初典礼交修辑五瑞如器乃复于皇声实横絶古今臣逺守偏州亲见盛羙虽莫陪朝着对扬天子之休苐嘉与邦人讴歌吾君之子
　　贺今上皇帝登极　　　　　　王　松
　　厯数在躬嗣登大寳天人助顺喜属昌期十行之温诏初颁四海之欢声允洽【中贺】恭惟皇帝陛下元良夙禀仁孝彰闻付托得人膺慈皇之眷简讴歌归子罄逺俗以皆徕聿观万化之新用侈累朝之庆臣适持漕节兼摄郡符仰瞻北阙之班聫阻陪旅贺嘉与南闽之父老颙望泰平
　　临御
　　贺皇帝御正殿　　　　　　　　方秋崖
　　天临南面于赫当阳星拱北辰惟皇建极离丽于恭黙无为之后干行于始初观政之时【中贺】恭惟皇帝濬哲睿明广渊齐圣三年无改父道谦未处于法宫一德克享天心涣已新于大号时乘龙御当宁虎门臣越在侯藩瞻言帝座朝既盈矣勤劳愿警于鸡鸣夜如何其箴羙莫陪于鸾哕
　　贺皇帝御正殿　　　　　　　洪平斋
　　阊阖之开皇道旷修日御之仪钩陈之衞紫垣肇正辰居之象万邦星拱百辟云从【中贺】恭惟皇帝陛下继体守文宅中图大讲朝元之典册方重于建储循大厯之规礼将严于享帝适逢纯吉首饬常居俨负扆以端临肃奉圭而入觐屹壮泰山之势欢传嵩岳之呼臣心切倾葵职縻分竹愿借方寸之地莫遂就尧不违咫尺之天惟知戴舜
　　贺皇帝御福宁殿　　　　　　李梅亭
　　秘殿鼎新昭鸿名而日掲宸居离丽肃龙御以天临风来南面之薫星拱北辰之所【中贺】恭惟皇帝陛下体元居正图大宅中福庶民以是训之彛宁万国以惟和之政尽力致孝既卑夏禹之宫修政攘夷复考宣王之室栋取诸壮蔀转而丰鸾声既便于观旂鹤驾仍通于问寝诞敷文徳聿观舞羽于两阶载纉武功式燕跻堂之万夀臣摄麾黔鄙驰梦清都四海为家更愿绸缪于牖户万民安宅益坚壮丽之山河
　　逊位
　　贺皇帝逊位　　　　　　　　王格斋
　　恭黙思道乃倦于勤付托得人亟授以政再见唐虞之相继力行曽闵之所难【中贺】恭惟皇帝陛下道塞堪舆仁覃动植退藏于宻盖与天而为徒怵惕以兴宁以位而为乐世廓廓以无事功巍巍而不居遽兴周康释冕之心且笃长乐问安之孝允恭克让莫匪循尧惟一执中复以命禹蔽自九重之志光于二典之书某出守偏州获闻盛典曽是隆兴之进士敢忘藜藿向日之心愿祝圣人之遐龄少致犬马恋轩之意
　　圣节
　　贺圣节　　　　　　　　　　朱晦庵
　　黄屋非心茂对重明之运玉巵为夀聿临载育之辰庆洽中天欢腾广域恭惟皇帝陛下至仁被世盛徳在躬立圣政九百五条行尧之道履帝位三十六载荐舜于天得圣人时心至愉而形至佚为天子父贵无敌而冨无伦既申命之用休宜降年之有永臣钦逢盛旦假守偏城即云气而望蓬莱阻陪拜手观泰元之授神防徒切倾心
　　贺圣节　　　　　　　　　　朱晦庵
　　盛德当阳光启重熙之运羣心就日乐推归羙之诚有开绕电之祥敢罄祈天之祷恭惟皇帝陛下庆流有衍德合无疆膺厯数以在躬垂衣裳而致治接黄帝推防迎日之统以莫不増过周家定鼎卜年之期自今其始臣承流支郡幸际昌辰鳌忭千官班阻趋于文石嵩呼万嵗祝敢后于华封
　　贺圣节　　　　　　　　　　史文昌
　　穹昊储休光辅万亿年之祚圣神间世适符五百嵗之期蔼佳气于乾坤溢欢声于朝野恭惟皇帝陛下河清应运电绕降祥俭勤本于性资忠厚循乎家法福全洪范符周后之歴年防受泰元迈汉家之永世与天齐乆如日方升臣职守藩符籍通禁槖晓望五云之彩阻班贺于西清夜占列宿之文喜辉腾于南极
　　贺圣节　　　　　　　　　　方秋崖
　　惟天敷五正渊献之孟陬闻岳呼三増泰元之神防星枢明润海宇清夷恭惟皇帝受命溥将跻民仁夀华夏蛮貊罔不率登兹太平国家闲暇及是时所其无逸祥开甲观春在寅堦臣幸假熊冯甞陪兽舞河千里一曲虽逺京师亥二首六身但忻嵗纪
　　贺圣节　　　　　　　　　　方巨山
　　神授甲子五百嵗而圣人生天闿昌辰万斯年而景命仆惟皇建极申命用休恭惟皇帝乃武乃文惟精惟一内之中国外之夷狄讫是多盘言为尚书事为春秋动无过举于时假乐式际诞弥臣假守军符瞻言宸扆唐相上千秋录莫陪嵩岳之呼卢山有五老人共致华封之祝
　　贺瑞庆圣节　　　　　　　　危巽斋
　　数盈良月正天地之清明瑞纪流虹极山河而辉映臣工忭舞海表欢呼恭惟皇帝心广慈仁化行恭俭光启重离之运庆申初度之辰克全尧舜之聪明相一道将复文武之境土绍开中兴臣再拜皇华恭逢诞节五云影转望切近于蓬莱万嵗声祝实同于嵩岳
　　贺天基节　　　　　　　　　李梅亭
　　正月始和观象越二三之日皇天眷命飞龙乘九五之时百禄是宜四方来贺恭惟皇帝聪明渊懿笃实辉光体干之元首庶物而宁万国乘震以出转一气而开八荒瑞夙应于虹流厯诞増于凤纪臣仰瞻北极遥颂南山蜀道青天身况居于蜀檄华阳墨水祝请效于华封
　　贺天基节　　　　　　　　　刘后村
　　祝尧观华甲辰式衍于万龄自周至丰乙未肇迎于六日虹流纪庆鳌忭均欢恭惟皇帝徽柔懿恭发强刚毅新三十一年之政符世祖之清明受千八百国之朝彰武王之继述诞弥厥月长发其祥臣挽粟罔功采荼非据不俟驾固将朝也尚留西海之濵能归羙以报上焉窃谓南山之雅
　　贺天基节　　　　　　　　　李梅亭
　　虞帝生于甲子衍鼎盛之春秋周伯见扵丙丁丽离明之日月俶开犒晏肇听嵩呼【中贺】恭惟皇帝陛下圣神武文刚徤笃实五百庆千秋之节博观金鉴之篇三朝受四海之图始御玉觞之享混九州而共贯敛五福以诞敷臣将指雪边倾心日表祠鸡蜀道粗知蜀父老之情归马华山尤切华封人之祝
　　贺天基节　　　　　　　　　方乌山
　　龙尾伏辰当良月肃清霜之后虹祥流渚适真人下丹极之期鼎祚山安衢謡海溢【中贺】恭惟皇帝陛下泽覃万宇统接千龄纳物象于熙和含生丰泰成治功于简易取法乾坤日升月恒风行雷动寅畏自度于昭享国之祥静乐难名益见为仁之夀臣拱瞻极北留系周南豹尾云垂苐驰神于汉殿虎彛霞泛等祝筭于华封
　　贺重明节　　　　　　　　　黄竹坡
　　九月肃霜诞纪生商之节四方来贺同倾戴舜之心介景福以维新标昌期于无极山川荐瑞夷夏均欢【中贺】恭惟皇帝陛下厯数在躬聪明时宪恩覃万宇跻仁夀以无遗守在四夷戢干戈而不杀德既侔于天地夀自等于山河迨兹诞日之临茂防天休之至臣亲逢盛旦阻守偏州捧汉殿之觞莫陪近列上尧封之祝徒有遐心
　　贺重明节　　　　　　　　　王格斋
　　占长发之祥具晓天休申命之意授泰元之防殆非人力所致之符亶时载夙之辰对越无疆之庆恭惟陛下聪明天纵圣敬日跻受汉岳之三呼荅景命敛箕畴之五福敷锡庶民矧时慈闱并受遐祉我百尔九十何啻梦龄之期心一臣三千同致后天之祝照临所暨忭蹈攸同臣身堕江湖名在簮槖望蓬莱之云气虽莫陪鸳鹭之班奉瑄玉于竹宫幸获祝乾坤之筭
　　册后
　　贺册皇后　　　　　　　　　李梅亭
　　上圣尽伦懋建生民之极中闱正位益隆王化之基册命惟新舆情胥庆臣窃以易十八变上乾坤而下咸恒诗三百篇经夫妇以成孝敬合由天作治自家齐【中贺】恭惟皇帝陛下时敏身修日严亲养爰及姜女思七月之艰难娶于涂山纉禹八年之勤俭式涓谷旦肇正璇宫湏承尧母之顔降于妫汭兹考宣王之室因是谢人邦之荣懐民以宁一臣倾心葵日属耳椒风乏曹植之材安敢献母仪之颂考张华之作但知诵帝则之歌
　　皇太后同听政
　　贺皇后　　　　　　　　　　赵南塘
　　膺干符而廸畏方绎睿思隆坤极以仰成益彰圣孝令修庭户泽畅垓埏窃以昔贤君之履帝图躬要道以顺天下西京如文景武东都若明章和莫不归尊内朝取决初政恭惟皇帝陛下哲聪养晦兢业致防追先皇之钜恩欲报罔极禀太母之诚训未占有孚左右率从小大允若所谓敬其亲则万人悦仁于家而一国兴言举斯心治指诸掌臣冒乗驷阻造龙墀不获望穆穆荐羞之容厠跄跄蹈舞之列瞻企诵跃倍越等伦
　　贺册皇后【代皇弟】　　　　　　陈筼牕
　　涣号枫宸进贤椒掖俨若长秋之正位翕然广厦之欢声恭惟皇帝陛下道妙无伦治崇有夲化行宫壸固欲形王者之风养备庭闱又将教天下之孝爰及希年之称庆乃涓谷旦以升华仰奉亲欢俯垂民极臣分光宗翰听命治朝喜日月之齐明祝乾坤之并夀
　　贺册皇后　　　　　　　　　傅伯夀
　　离日丽天休益緜于寳祚轩星着象位宜正于璿宫大册涣扬羣情欣忭恭惟皇帝陛下懋昭圣徳克谨化源念宵旰忧勤妙干万几之务而夙夜警戒实关中壸之贤爰登天作之良用即坤承之重新二南之风教掲四海之仪刑臣假守潜藩钦闻盛典以妇道率下既追羙于葛覃愿圣人多男尚伸防于华祝
　　册妃
　　贺皇帝册妃【代皇弟】　　　　　陈筼牕
　　帝庭读册妃掖陞华家治孔彰邦图申固恭惟皇帝陛下恩由亲始德自近推肇风化于寰区人伦丕正俨仪刑于宫壸嫔则具修爰遵慈训之严用陟鸿名之贵佐日之照普天所瞻臣夙忝近宗幸逢盛事知隂教之渐达贺阳德之愈亨
　　诞皇子
　　贺皇帝诞皇子　　　　　　　赵南塘
　　太簇发春适叶泰通之运髙禖享德诞开震索之祥告语自天讙謡载路【中贺】臣闻君子永祚关寳命之睠懐圣人多男出舆情之颂望厥占惟旧乃应在今恭惟皇帝陛下与道合冲以仁为凖膏泽浃乎黎庶其和可知馨香感于神明何福不降肆丕厘于女士果笃庆于王家灵源滋长磐石増固臣比修庾职近摄刑台既骏奔有百执事之分故旅贺不一书而足
　　贺皇帝诞皇子　　　　　　　王格斋
　　穹只隤祉将延洪过厯之占弓韣应祈庸对越承祧之任事关九庙懽动四方【中贺】恭惟皇帝陛下灵承天心骏惠祖武民胥嘉靖皆效华封之祝尧神无怨恫靡俟髙禖之祠汉笃生元子式应熙辰某不谓凋年见此遐福身虽老矣子孙与有于荣懐心实忻然手足不知其舞蹈
　　贺皇帝诞皇子　　　　　　　李梅亭
　　斗掲柄扵子躔式对履长之庆星重晖于甲观肇开震索之祥社稷安荣华夷闿怿臣窃以封人祝华愿惟在于多男帝子生商命诞膺于百禄矧春秋鼎盛之际重日月离丽之明有道之长无思不服【中贺】恭惟皇帝陛下孝型四海仁育羣生怡怡愉愉爱敬尽九重之养诜诜蛰蛰治安隆千嵗之基斯干咏朱芾之宜长乐増防衣之喜臣滥纡郡绂阻缀庭绅歌本支百世之诗知不遗于周士献父母万年之颂尚窃附于唐人
　　贺皇帝诞皇子　　　　　　　周山房
　　重明继照聿开有永之期一索得男肇啓无疆之庆华夷蒙福臣庶交欣【中贺】臣闻葛藟施于条枚固关于迓续世嫡主乎匕鬯尤切于继承矧当春秋鼎盛之时诞降岐嶷夙成之器恭惟皇帝陛下迪用吉康寳行慈俭事上帝而不大声色惠宗工而时罔怨恫既安乐于神只宜申锡于祚嗣臣鱼符出守兽舞无阶恭闻玉叶之敷弥觉葵心之向才非方朔重陈禖祀之文志切华封三上圣人之祝
　　贺皇帝诞皇子【代两国】　　　　陈筼牕
　　席庆燕禖钟祥熊梦宗祊盛事海宇欢声【中贺】恭惟皇帝陛下宏绍平基绎宣洪业干而称父甫逾御极之五年震以得男适近书云之一日瑞气既浮于宫壸慈顔足称于庆闱臣幸际殊恩恭被盛羙愿嗣穆穆皇皇之咏且赓绳绳蛰蛰之诗
　　建储
　　贺皇帝册皇子　　　　　　　王格斋
　　春宫贰极有开震索之祥寳册庭庸鼔巽申之号庆关九庙风动四方皇帝陛下尧大难名舜恭允塞天职覆地职载莫喻休功月重轮星重晖益图大计眷乃承祧之重居无在傅之勤爰防选于刚辰俾光膺于殊礼临轩出令示一人有庆之符主鬯得人兆万世无疆之福照临所迨颂咏惟均臣昔参绮皓之防今辱严除之侍灵源暨逺子孙与有于荣懐忭悃发中手足不知其舞蹈
　　贺皇帝册太子　　　　　　　应松湖
　　庆钟烈祖仁贤见十世之孙本立皇家宗社衍万年之绪侈盛仪于朱芾涣新渥于绿绨皇帝陛下只遹燕谋増光鸿烈以长子主器受之震所繋匪轻为天下得人谓之仁维公是选懋防金枝之秀诞飏玉册之华攷礼订名固已遵嘉祐绍兴之令典问安视膳益同讲建隆开寳之闳规臣邈戍荒陬耸传盛事歌乐府重轮之日幸托照临奉玉关都防之觞莫陪抃蹈
　　贺皇帝册皇子　　　　　　　应松湖
　　璿源毓庆独超百世之本支寳册飏辉遵奏两朝之典宪防辰见庙主鬯承祧皇帝陛下智临作君纯干为父志厪业业用申天命之休礼重亲亲尤为人道之极上以尊祖而亲族下以固本而宁邦左右前后皆正人教已严于资善贤圣仁孝闻天下位即峻于承华臣忝庶邦之侯莫陪抃蹈诵吾君之子徒剧讴歌
　　郊祀
　　贺郊祀礼成　　　　　　　　李梅亭
　　灵承上帝拜况于郊敷锡厥民并受其福备成熙事薫叶嘉生【中贺】恭惟皇帝陛下翼翼小心显显令德气和感天地之应百谷用成兵寝极帝王之功四方无侮肇称濶典诞举吉仪泰畤八觚肃圆丘而蒇事细书一札抚方夏以湛恩臣滥守麾符阻趋笾豆共给楚贡粗慙缩酒之茅造托湘流莫对受厘之席
　　贺郊祀礼成　　　　　　　　王格斋
　　严恭自度罄丹扆之纯诚緼豫为纷辑紫坛之熙事四方来贺万福攸同叶气塞乎堪舆欢声揺乎海岳皇帝陛下聪明时宪圣敬日跻肇亲万化之原敷锡庶民之福外烽息警人皆耒耜之甿秋稼登家有仓箱之积载念降康之自聿严报本之祠多士骏奔賛丕天之钜典千童罗舞陈昭代之弥文咸秩百神大赉四海臣久违北阙隔在西陲防选休成幸获再逢于盛际肃雝显相莫繇一覩于祲容苐偕扶杖之民同沭漏泉之泽
　　明堂
　　贺明堂礼成　　　　　　　　牟存斋
　　天子接千嵗之统诞受丕基明堂度九尺之筵备成熙事下民祗若上帝时防【中贺】恭惟皇帝陛下受命溥将承谟丕显因五福之照大享昆仑得万国之欢何虞玁狁辑我将之伊嘏立尔极于烝民臣尚执干戈阻趋笾豆虽縻无疆之德莫陪多士之聫
　　贺明堂礼成　　　　　　　　李梅亭
　　至治馨香备成熙事湛恩汪濊敷锡庶民上下统和华夷闿怿【中贺】恭惟皇帝陛下治民祗惧受命溥将鉴天明地察之严屡修羙报思祖功宗德之大尤谨精禋肆因万寳之成肇举九筵之典髙灵下堕和气上腾臣乆逺阙庭莫奔笾豆落霞秋水身縻刺史之左符广乐钧天梦绕总章之右个
　　贺明堂礼成　　　　　　　　方秋崖
　　大享季秋修伊嘏我将之典陈常时夏絶此疆尔界之分万国欢心三灵响答臣窃以物本天人本祖夙严昭配之禋圣飨帝孝飨亲必具馨香之德不惟四海以职来祭亦有五原奉珍愿臣以此蒇八陛之祠兹实为千载之遇【中贺】恭惟皇帝陛下严恭寅畏齐圣广渊万物盛多慕成康致治之羙十年教训图髙文宿愤之摅时靡有争无思不服逺懐盖基于近悦神福殆出于人和臣旧缀骏奔今司侯牧多士济济遥瞻清庙之肃雝征夫诜诜惟谨皇华之咨度
　　贺明堂礼成　　　　　　　　李梅亭
　　垂拱南面夙陶万国之驩平秩西成载蒇九筵之享下民祗若上帝时歆臣窃观洛诰称秩元祀之文实维成周诞保七年之日思文后稷既歌尔极之诗伊嘏文王复举我将之典乃今异世与古同符【中贺】恭惟皇帝陛下濬哲文明严恭寅畏寛裕足有容也坐澄沧海之波神武而不杀夫潜息潢池之警肆合祛于路寝用均福扵寰区臣滥守封疆阻趋笾豆总章衢室谅益尽天下之心夜郎防牱亦知教诸侯之孝
　　贺明堂礼成　　　　　　　　刘后村
　　中辛防吉聿崇三嵗之禋上帝享成丕拥一人之庆乾坤昭贶宇县欢腾【中贺】恭惟皇帝陛下治极守成礼严报本调元布政尚存黄帝之规严父配天肆举周人之典精诚格于穹壤叶气徧于幅员臣分阃攸拘侍祠伊阻前宣室之席絶企清光扈甘泉之车犹存昨梦
　　肆赦
　　贺肆赦　　　　　　　　　　王格斋
　　厯数在躬仆万年之景命雷雨作解洽四表之欢心凡一洗之恩皆囿重熙之化【中贺】恭惟皇帝陛下圣由天纵德乃日新毓徳春宫恪谨文王之视膳非心黄屋适逢虞舜之倦勤勉承不再之言嗣守无疆之厯睠兹有众孰非夀皇所养之民咸与为春俾沭嗣圣惟新之泽爰推旷荡之典以答遐迩之心恢然天地之施生鼓以风雷之号令臣叨守下郡与宣宏恩躬遇继离之明不私临照喜偕扶杖之老相与讴歌
　　贺肆赦　　　　　　　　　　王格斋
　　蒇仪吉土敬共三嵗之祠肆端门敷锡庶民之福涣发风雷之号沛为雨露之仁凡在照临举同庆赖窃攷圣人之飨帝盖承天意以惠民隤祉发祥具获灵明之博贶赦过宥罪是覃汪濊之湛恩恭惟皇帝陛下道冒堪舆恩柔动植边鄙不耸皆为来王来享之人年谷顺成复见多黍多稌之世爰对一阳之律载祗八陛之坛昭升于天聿严熙事有秩斯祜燕及函生臣堕在逺方获逢盛举莫陪多士执笾豆以骏奔苐与逺民想笙镛而兽舞
　　玉玺
　　贺玉玺　　　　　　　　　　赵南塘
　　明王谨德来异域之贡珍博士辩文审先朝之藏玺九賔咸庆百辟交欢【中贺】臣闻三献俘而商受球五畤郊而汉荐璧固天休之是荷亦人力之可营未有大吕陈于元英弗烦兵取遗珠得于赤水靡待使求绰然云物之返初出诸逺夷之效顺如今剙见实古鲜伦兹盖恭遇皇帝陛下诞保民彜丕承祖烈忠诚盛乎内未甞贵货而尚功干戈省厥躬所务尊贤而隆礼故干位深居于宸极而坤珍昭受于嵗端玉检金泥搜祥符之令典龙车凤翥侈绍圣之厐恩观申命之又新披故都之遄复臣职縻藩邸梦绕觚棱舞干羽于阶虽阻对于景铄却走马以粪更祈追迹于淳风
　　贺玉玺【代任参】　　　　　　　赵南塘
　　天道左旋炎图复振皇威北畅珍物遄归元正防朝普率呼抃【中贺】伏以海岳所产惟玉禀阳宗庙之传以玺守位元帝得之兴晋祚光武因之洪汉京恭惟皇帝陛下席累圣之休受一谦之益以时和嵗丰为上瑞以兵寝刑措为极功田租弛民羣生莫不安业皮币事敌逺国亦且懐仁故弗賔之海隅皆愿属于疆吏函封逺致不知何国之白环篆刻孔彰咸曰宁王之大寳故府之藏既入神州之复可知臣病解枢机勉之藩服觞称万夀自怜遂隔于庆仪品列三金犹幸获共于贡职
　　改元
　　贺改元　　　　　　　　　　郑雪岩
　　纂图抚运应羲爻九五之占涣号纪年体麟笔一元之意布宣无外鼓舞惟均恭惟皇帝陛下光绍燕谋丕膺鸿业谓持盈守成之责虽率旧章而视始正本之规实观新政深惟累朝履位之寳一本三代立国之仁庆积自身福覃于下合二者之古训标万纪之徽称重定乾坤复开宇宙臣猥叨三辅首拜十行序叶璿玑已见九重之居正名垂玉歴更同庶国之承休
　　贺改元　　　　　　　　　　戴象麓
　　继体纂图大千龄之接统改元纪事示万宇之同文纶綍诞膺华夷胥庆【中贺】恭惟皇帝陛下聪明天纵仁孝生知惟问安亲得于大原故纪嵗亦师于成宪于疆于理念绍兴恢复之难浸明浸昌继淳熙隆平之治集兹二羙用纪初元臣迹系龙川神驰象魏莫预在廷之列徒倾拱北之心逺暨朔南一浑中和之教近占名数聿符亿万之年
　　贺端平改元　　　　　　　　李梅亭
　　政出九重丕承二祖之烈数周六十肇新万物之元天开休命之申日永宣光之甲【中贺】恭惟皇帝陛下缉熙正学总揽大权涵育羣生务文景养民之政导迎和气出禹汤罪已之言思端拱信服于西戎及咸平威伸于北狄鱼鱼雅雅享有道之长蛰蛰绳绳衍多男之庆裒两朝之羙号开万世之丕图臣滥缀使轺防宣宸綍审已正统更愿法五始之春秋改定告元行见袭百蛮于冠带
　　元防
　　贺元防　　　　　　　　　　李梅亭
　　元防蒇仪仗入龙楼之晓孟陬占象歴新凤纪之编夷夏来同堪舆协庆【中贺】恭惟皇帝陛下乘干之徤出震而亨孝备爱钦浃三宫之和气书颁寛大转四海之仁风于万斯年自今以始臣乆违班着俶布藩条春见曰朝徒想北辰之拱闰余成嵗敢稽东作之平
　　元正
　　贺元正　　　　　　　　　　王臞轩
　　春王正月肇称献嵗之仪天子万年増衍泰元之策永膺多福敷锡庶民【中贺】恭惟皇帝陛下道体泰亨徳仪震动太嵗在酉民益富于酒浆休命用申化愈张于琴瑟嘉与林林之众茂臻啿啿之祺臣承惠守藩驰心恋阙读离骚赋既逢湘水之孟陬奉寛大书愿布楚乡之农事
　　贺元正　　　　　　　　　　方秋崖
　　春王三朝抚五辰于庶绩天子万夀转一气于八荒睿智有临隂阳交泰【中贺】恭惟皇帝陛下刚徤笃实徽柔懿恭受命惟七年光已宣于文武班瑞于羣后和将在于唐虞与物为春体元以长臣滥乘一障甫至三荣明目逹聪但遥想兽樽之酌举首奋翼无因陪鳬舄之朝
　　贺元正　　　　　　　　　　魏鹤山
　　重光之配单阏嵗旅哲王摄提之正孟陬月临簇达履端于始长发其祥【中贺】恭惟皇帝陛下天纵聪明日新刚徤纂尧之绪严羲仲分命之咨行夏之时成伯禹八年之烈甄陶万化域壔八荒臣叨守鱼鳬阻班燕贺三里之城七里之郭幸毕土功五畆之桑百畆之田当劭农事
　　贺元正　　　　　　　　　　李梅亭
　　嵗在阏逢三日先甲律中太簇万物出寅兹惟行夏之时孰非就尧之日【中贺】恭惟皇帝陛下湛恩汪濊受命溥将三光全寒暑平愈加寅畏五谷熟人民育益厚抚摩玉衡占七政之齐木铎谨百官之徇履端于始受禄于天臣承惠守藩驰心望阙孟春之月为端月有开皇道之端长沙之星曰夀星请祝圣人之夀
　　贺元正　　　　　　　　　　赵南塘
　　正月始和着于甲令三朝大防盛在寅杓惟圣宪天如春泽物【中贺】恭惟皇帝陛下储神蠖濩受命穆清井钺参旗戢师干而不试箕风毕雨被丰泽以惟均肇乘苍陆之规増受紫坛之防臣望京浸逺恋阙滋深周卫设九賔之胪莫陪下列甘泉受羣吏之计惟咏昌期
　　贺元正【代皇弟】　　　　　　　陈筼牕
　　鳯厯归余已两逢于纪閠龙躔更始且六际于颁春帝德诞敷民和丕应【中贺】恭惟皇帝陛下体元居正图大宅中天地交而万物通时方叶泰风雨时而百姓足嵗复屡丰属临祈谷之佳辰仍叶献椒之盛旦如山如阜无古无今臣幸忝宗祊与朝阊阖一阳熊梦已蚤占男子之祥五日虹流但预祝圣人之夀
　　冬至
　　贺冬至　　　　　　　　　　刘后村
　　昴星正冬式敬尧时之授辛日书至允符鲁观之占凡居有截之区均效无疆之祝【中贺】恭惟皇帝陛下刚徤中正濬哲文明受六年五服之朝惟新厥德对七日一阳之复长发其祥嘉与函生同跻夀域臣滥分菟竹越在蚕丛嶰谷地寒讵望葭莩之动夜郎溪暖惟知葵藿之倾
　　贺冬至　　　　　　　　　　李梅亭
　　七年而得摄提契元封之至日八能之合前殿阐大极之治朝睿智有临福禄来萃【中贺】恭惟皇帝陛下聪明渊懿刚徤粹精问寝龙楼谨冬温之定省防恩鳯检广春育之涵濡迎神防于泰元薫嘉生之叶气臣宅西乘障拱北倾心自顾孤桐难旅周官之琴瑟幸舒一线当图蜀郡之袴襦
　　贺冬至【代潭帅】　　　　　　　真西山
　　羲观天象验至日于地雷尧授人时正仲冬于星昴叶时五纪庆集一人【中贺】恭惟皇帝陛下固结民心延洪帝命推策二十载肇迎寳鼎之祥卜世八百年长进云门之奏一阳来复万夀无疆臣承惠守藩驰神呼岳长沙地湿气敢望于吹葭化国日长心但同于倾藿
　　贺冬至【代皇弟】　　　　　　　陈筼牕
　　璿杓揷子复初见于天心玉厯标冬观首书于云物欢腾四表庆辑九重【中贺】恭惟皇帝陛下发育功深裁成道妙御图六稔乆迎化日之舒长课歴万年又兆阳春之骀荡属唐宫之添线称舜殿之垂裳不老乾坤无穷宇宙臣叨陪近属欣际大君喜溢汉觞共仰龙顔之粹穆福緜周鼎庶同麟趾之阜安
　　祥瑞
　　贺雪　　　　　　　　　　　黄竹坡
　　同云蔽野甫占寒气之升浮玉飞英爰表丰年之瑞事关扈正喜彻龙顔【中贺】恭惟皇帝陛下绥靖嘉师弥纶神化潜天而天潜地而地罔间幽深曰雨而雨曰而同施阖辟时属三冬之序祥开六出之霙委积徘徊凝寳光于鳷鹊氛氲散漫接云气于蓬莱袪疠疾于崇朝啓丰穰于嗣嵗虽均覆帱实頼裁成臣等俯愧燮调勉图报称列贤才于庶位无昼卧洛阳之人激士气扵三军有夜入蔡州之志
　　奏防
　　贺収北土　　　　　　　　　赵南塘
　　一旅栖虞乆郁复讐之志偏师克蔡倐収残冦之功河岳谧清雷风驩动【中贺】窃惟啓之勦扈氏尽召六卿武之逐匈奴亲率万骑矧肃慎之遗裔自靖康而积仇冯恃两河緜跨累世涂炭我黔庶席卷我衣冠气夺上灵势徧中土茍知懐忠抱义孰不殒身痛心以为何时得殄此贼而今乃貔虎弗烦于顕讨鲸鲵坐却于严诛五旬而并举燕城一月而三献戎防其剪暴除乱如拉枯拾遗夐无前俦可谓大庆方厥根横长百年芟夷之弗能及其焰将消一日扑灭而已尽繄惟天助顾岂人谋此盖恭遇皇帝陛下英畧通神仁声懐逺御得其道能令夷貊之率从吿成厥功遂刷髙文之宿愤方将紫盖备太常之驾绛衣陈司之仪趣先修奉于洛阳杂耕于渭上中兴丕绪允属昌期臣等汗马靡劳云龙何幸受命而拜万夀既式辟于汉疆移军而复两京尚继刋于浯颂
　　贺蜀道诛馘吴曦　　　　　　黄竹坡
　　边臣负固敢萌僣叛之心圣筭伐谋亟正诛夷之典方檄书于巴蜀已函首于京师天理昭明人心闿豫【中贺】窃以乾坤设位定尊卑而不易春秋立法驭臣子以至严倘懐獍之凶难逭鲸鲵之戮盖神人之共愤抑覆载之不容蠢尔逆曦敢萌乱畧惟爵赏之异数既封殖于尔家载于旂常具纪前人之烈畀之节钺爰及不肖之孤金帛子女充牣其庭山川土田皈章尔宇曽无寸效少答殊恩乃包藏其祸心欲跳梁于井干举关内喉襟之地剪为盗区强汉中冠带之民悉令胡服犯天下之大戒此人情之必诛剖贪惏之豕心聊快三军之怒献突梯之防首各陈一体之功复见官仪来告宗庙恭惟皇帝陛下修攘御宇勤俭守邦临民忠嘉所谓父生而师教流泽汪濊是诚春育而海涵惟兹昏迷自冒典宪既正藁街之罪坐令栈道之安外摄蛮夷内惩奸慝臣等叨居迩列莫賛明谟苐忻僣乱之平行见规恢之复隗嚣既败知建武之中兴刘辟成禽颂元和之圣德
　　贺诛吴曦　　　　　　　　　危防斋
　　河山有誓敢尔负恩天地不容竟兹授首人神愤雪海宇欢同恭惟皇帝绍开中兴布宣圣武三军协力事方急于规恢一夫当关志乃谋于窃据公连逺域欲悖太阳以所守匪亲而化为豺狼谓无天道见无礼于君而诛如鸟雀宁变人心不劳尺兵遂膏斋斧平刘辟于蜀本元和圣德之明除子璋于绵岂成都猛将之力臣叨聫近属假守神臯自谓露布之驰不知屐齿之折大开明堂之朝贺深慰清庙之宣扬
　　恢复
　　代宣司贺复泗州　　　　　　应松湖
　　十乘啓行诞播顺天之罚一城得隽首归舆地之图壮士气于前茅惮皇灵于破竹山河开辟夷夏欢呼窃惟大义之鼓行尤贵先声之响应汉数百战由下沛以迎降汤十一征盖自葛而始载矧泗水之名郡本都梁之故城鸡犬相闻乆渴旱霓之望豺狼肆噬可稽时雨之师肆搴帜以先登果倒戈而效顺民皆安堵市不易廛破淮北之藩篱诸道并进扼山东之门户万里长驱陛下黙运神机于昭圣武过师枕席之上救民水火之中曰徯后后来苏争持牛酒有不战战必胜行洗甲兵臣肃奉庙谟董司戎律铺淮濆而彻境土已观因垒之降伐玁狁以奏肤功竚见犂庭之举


　　翰苑新书后集上卷二十
<子部,类书类,翰苑新书>
　　钦定四库全书
　　翰苑新书后集上卷二十一
　　贺表
　　太上皇帝
　　贺太上皇天申节　　　　　　孙养晦
　　道妙先天参元功于太极祥开绕电蟠喜气于大廷合有众之欢心赞无疆之盛福【中贺】恭惟陛下躬持慈寳黙运化枢巍乎其成复大业于艰难之始为而不有授丕图于揖逊之间神明黙相其夀康品彚莫名其造化天休昭受既开与九之龄月吉诞弥咸致呼三之祝臣身縻持节心切望云万夀称觞莫缀班聫之近八荒开域愿同仁夀之跻
　　贺太上皇天申节　　　　　　周山房
　　虹渚夕流驷星朝见三宫萃聚重开鳯纪之编九牧葵倾幸见河清之防【中贺】恭惟太上皇帝倦勤授禹允哲如尧裕后承先已毕圣人之事凝神御气方从造物者游春秋当与于天齐甲子岂容于数计臣州麾出守廷贺无因望防仗于云霄遐想龙楼之盛诵冈陵于天保莫伸虎拜之诚
　　贺太上皇天申节　　　　　　周山房
　　星流虹渚弥月不迟寝问龙楼与天齐夀瑶图増羡函夏均懽【中贺】恭惟太上皇帝非心黄屋如脱屣而去之置之未央今为父乃贵尔属凤纪诞弥之节乃麟书大有之年鱼钥才通拥三宫之瑶佩露囊来献映双掌之金茎如日之升自今以始臣分符乘障率舞无阶望日下之鹓鸾莫陪柏宴指云间之箕翼愿祝椿龄
　　重明节贺太上皇　　　　　　王格斋
　　心一臣三千愿纪嘉名于盛际我百尔九十盖申景命于前规时哉索震之辰展也继离之义陛下循尧立极蹈舜倦勤绥眉夀而及皇天克昌厥后贻孙谋而燕翼子无疆惟休迨聿崇虹渚之符兹益见龙楼之庆臣与闻盛典邈在外康录千秋于九龄之书曽未有金鉴之作呼万嵗于两仪之宴防当见颉利之擒
　　庆寿
　　贺太上皇寿七十　　　　　　孙养晦
　　皇图授圣绵寳厯于万年帝梦与龄开夀编于七袠侈熙朝之盛事溢万宇之欢声臣闻有永降年自天祈命大德必夀从古而然千二百嵗而不衰盖修身之有道百二十刻以为度徒増漏以爲期于皇上圣之临度越前王之懿授神器于雍熙之日心懐脱屣之髙备至养于康强之时年及纵心之适非祈祷而径跻于上夀不导引而自籍于长生亘古未闻于今创见恭惟陛下诚参化育道妙希夷为天下得人尽付讴歌之啓与造物为有将犹陶铸于尧在天心眷顾以方隆致睿増崇而未已演二首六身之数仰符基命之辰防三统九章之元将衍后天之恩纶新至孝治有光臣持节南州驰神北阙称觞汉殿身虽逺于鹓行祝夀尧封心敢忘于虎拜
　　贺太上皇寿七十　　　　　　胡　铨
　　人生七十符古来稀有之年威仪三千举旷世絶无之典神天荐祉家国均休恭惟太上皇帝妙契放勲道齐穹昊行仁以德盖一本于性成偃武修文更两全于经纬向用五福敷锡庶民臣叨禄殊庭希踪文陛一人有庆遥瞻北阙之尊万夀无疆愿效南山之祝
　　上尊号
　　贺太上皇德寿宫尊号　　　　孙逢吉
　　皇图天覆体妙道于法宫圣孝日严播徽称于显册庆緜宗社荣被缙绅臣闻乾坤覆育之仁尽万物而莫报帝王传授之懿旷百世而乃逢仰惟嗣圣之隆方申达孝之养为天子父乃知贵礼越常尊使圣人夀而曰辞义当恳请尽润色讨论之美极铺张扬厉之休举此旷仪肇于今日恭惟太上皇帝陛下道心精一德祚灵长观万化于混元之宫措一世于华胥之国大器有托増隆丕图成功不居斯享上夀属钦崇于大报用防纪于鸿名曰放勲曰重华视若稽而与并于濮鈆于祝栗极惟冒以丕单典礼载崇休符有赫臣叨分鱼契切仰龙墀颂唐宗二圣之欢揄美报接汉家千嵗之统鼓舞升平
　　诞皇孙
　　贺太上皇帝　　　　　　　　周山房
　　尊归于父超居太极之先子又生孙燕及后昆之裕华夷闿泽宗社奠安【中贺】臣闻统正者系必隆德盛者流斯逺繇施泽及民之已乆故储休锡美之无穷尊号皇帝在宥六朞脱屣大寳贻谋之永无愧于丰芑受祉之多隂施于条枚既濬茂于庆源遂緜延于继绪臣假守一障受恩三朝逖闻驲骑之吉音遐想龙楼之喜气商孙其丽愿歌万亿之诗尧夀独髙更上八千之祝
　　贺太上皇帝　　　　　　　　王格斋
　　圣人退藏于宻决焉与子之谋上帝申命用休胙以抱孙之喜人胥相庆情不自胜陛下文显丕谟汤垂后裕巍巍荡荡自晦则天之功名穆穆皇皇诞啓宜君之孙子笃生岐嶷之质益固延洪之基永孚邦休显有祖烈臣官縻荷橐职在祝厘无疆惟休岂但为熙朝之贺丕显亦世又以假后裔之灵
　　贺太上皇帝　　　　　　　　赵南塘
　　皇穹锡祚帝子生孙涓日告祥溥天赖庆【中贺】臣闻半圭朱芾梦占最吉者男甲观画堂眷爱莫隆乎祖非廸休而纯佑曷施祉于延洪恭惟皇帝陛下泽及胎麛仁渐苞体薫太和以消羣慝昭懋德而裕后昆盘石建宗九庙之灵既格椒条蕃实重闱之喜可知臣托附公防遭逢熙盛虽原隰四骊之驾何敢遐心廼本支百世之惟深善颂
　　贺太上皇后太皇后皇太后表式
　　皇帝登极
　　贺太皇后　　　　　　　　　王格斋
　　尧父舜子増光虞典之书文德武功推本思齐之圣允极敷天之养式彰文母之尊欢声所覃薄海如一皇太后仰承宸极俯尽坤仪寳老氏之俭慈率先九御流关雎之风化追配二南当上圣之倦勤挈洪图而与子地无私载顾岂以九州四海而自居天有常亲将俾之万有千嵗而未艾此举之懿古人所无臣属守郡符与闻盛事亦老吾老以陶锡类之风匪今斯今长致后天之祝
　　贺皇太后　　　　　　　　　赵南塘
　　干旋坤转大防定于禁中山髙日升重明照乎天下万邦改观百辟承风【中贺】恭惟皇太后陛下徳为圣人功施冲子再拜压纽隂独察其休符五色补天众莫窥其妙用决防于眇緜之顷运化于坱圠之间神器不揺景命有仆臣叨官旧服幸际新朝制房闼而晏然已仰政权之重载旌旗而祗见方观孝治之隆
　　贺皇太后　　　　　　　　　陈筼牎
　　母仪四海共瞻坤极之崇躬御九重兼领干刚之断陛闱増重宗社延休惟我朝履位之盛时有慈扆垂帘之故事章献在禧圣之际徳望懿纯宣仁居丰祐之间治称超絶惟百年之乆旷今一日以重光恭惟皇太后陛下俪美中兴宅心内治如天之运定拊御于六龙挟日以升并照临于万象兹被徽名之赫实持大化之元岂惟侈千秋椒掖之荣抑以緜万世萝图之盛臣神京假守圣世亲逢嗣大姒之音已见周邦之喜称长乐之制更观汉室之隆
　　皇帝临御
　　贺皇太后　　　　　　　　　方秋崖
　　天子当阳奋扬刚德圣人在宥丕显慈谟若时东朝拥佑之休笃棐南面尊临之大恭惟皇太后睿文而聪智渊静而含宏御于家邦独一审求之治施于孙子于昭传国之功继序其皇有室大竞臣叨分郡寄企想朝仪庭燎因以箴之敢忘美报思齐所以圣也惟嗣徽音
　　册寳号
　　贺寿明皇太后　　　　　　　方秋崖
　　断鳌而立四极于皇拥佑之勲乘龙而御万邦诞辑归尊之册文所以圣民无能名【中贺】臣闻洛书阐于龟畴九五福而曰寿河图着于牺画重两离而继明独兼二者之华徽有仆万年之熙洽恭惟皇太后濬猷渊靖秉喆懿恭挈神器而置诸安为天下母洗道心而藏于宻与造物游编之诗书施于孙子臣亲逢盛际乆颂康衢巍乎成功既补娲皇之石昭哉嗣服永娱长乐之钟
　　夀成尊号
　　贺太皇后　　　　　　　　　应松湖
　　流徽彤管盈汗青女史之书纪号雕珉冠大紫仙都之籍尊母仪而无上宣孝治以有光殿下嫓德娥英宻着虞嫔之懿传芳任姒克媚周姜之思链五色以补天毓重明而梦日载笃曽孙之庆深隆祖后之尊显册穹巍祲仪舄奕上夀中夀不夀为三夀萃多祉以日増大书特书屡书不一书侈弥文之嵗讲
　　贺太皇后　　　　　　　　　应松湖
　　重闱介寿耸瞻瑶极之紫仙显号推崇上冠玉清之丹籍祲容焜耀茀祉骈蕃殿下离丽重明坤载万物德谐烈祖早厘降以嫔虞庆笃文孙终贻谋而与啓厯数衍仍云之系蓬莱宴日月之长荧煌彤管之书赫奕洪徽之盛慈顔不老孝治有光诵思齐思媚之诗逺继周太任之躅纪长乐长信之制俯卑汉太后之宫
　　听政
　　贺皇太后同听政赦书　　　　真西山
　　坤元正位方知长乐之尊夬号扬庭广肆端门之赦华夷均被宇宙一新恭惟皇太后陛下懿质配天徽音丽极妇仪克谨乆嫔虞帝之明母后独髙宜有文王之盛俶忧勤而共政首旷荡以施恩臣滥分铜虎之符获拜金鸡之诏属车豹尾莫陪汉殿之班卷耳关雎但诵周南之化
　　册妃
　　贺皇太后　　　　　　　　　陈筼牕
　　仪图淑哲助掖圣明命出庭闱庆緜宗社恭惟皇太后陛下夙髙内治丕着母仪聫太极以尊居虽藏于宻稽四星之下照宜防厥华爰廸柬于庶嫔以跻荣于亚后六宫环忭四海交欣臣属忝近支耸闻大册敢辑颂声于广厦以绵庆祉于东朝
　　诞皇子
　　贺皇太后　　　　　　　　　陈筼牕
　　穹昊储祥元良毓秀庆新南面喜洽东朝恭惟皇太后陛下履德静専頥神冲澹授基图于圣子巳安视膳之荣啓兆眹扵文孙遂廸含饴之爱既前星之发耀宜慈极之増崇臣久荷洪休欣逢盛事敬祝母子万年之夀永观本支百世之强
　　贺太上皇后　　　　　　　　王格斋
　　月无私照方助成与子之谋星有重晖乃不负弄孙之愿庆关七庙福萃重亲殿下应地无疆后天不老周姜思媚驯致武王之生有娀方将是开相土之烈亲见神孙之岐嶷郅隆寳祚之炽昌臣堕在山林践修香火不但起华封之意请祝圣人又将歌周颂之篇亦右文母
　　改元
　　贺皇太后　　　　　　　　　陈筼牕
　　位严太极有开纂绍之春秋命播初元数载君临之日月星流一札风动四方恭惟皇太后陛下道盛虞嫔徳隆文母万几同总丕崇正始之规七政均齐茂建更新之化聿新嗣嵗重定纪年洪惟开寳之初施及庆元之际虽间取扵一义未兼着于两端兹按先猷实为后法臣滥尘京绂拱读宸纶始陈拥右之功已备形于推美终述辅成之善当益谨于布宣
　　冬至
　　贺皇太后　　　　　　　　　陈筼牕
　　环三年而纪闰天序肇开冠正月以书元人和始畅福流海宇庆辑庭闱恭惟皇太后陛下道合希夷神函虚静仁心似日乆扶旰食之忧勤和气如春甫廸含饴之嘉庆属三百六旬交防之际正七十二权舆之初共随玉陛之尊永介瑶池之寿臣退循蒙穉夙拱坤宁仰文昌殿之崇深陈仪有俶想长乐宫之缥缈受福无疆











　　翰苑新书后集上卷二十一
　　钦定四库全书
　　翰苑新书后集上卷二十二
　　上皇帝表
　　奏请
　　请皇帝御正殿复常膳　　　　黄竹坡
　　万旅戒严顷勤劳扵边戍九重轸念尚贬损于朝仪惟盛德之动天故殊方之听命敢输诚悃兾复彛章臣等入词窃以虞舜之征有苖文王之伐玁狁非圣神之黩武由夷狄之乱华及其畏慕而孔怀则亦纵释而不问恭惟皇帝陛下天开圣断智辑人谋痛九庙之荆榛吊两河之涂炭且事之皮币终莫厌于贪惏其诘尔戎兵以修予之疆理念王师之在道适塞事之方兴惟干戈省厥躬敢深居而自佚犹刍豢悦我口视平日以奚安然节解怀破竹之忧宵遁有曳柴之慑尽驱逺敌亟返穷荒流徙既还疆场如旧伏望皇帝陛下灵承眷命祗答吁言既观平定之期愿复崇髙之典金吾焕伏列防弁以如星玉食充庖示皇王之惟辟
　　进文字
　　进大学衍义　　　　　　　　真西山
　　汗竹虽勤何补圣经之奥食芹欲献误防天语之温以十年纂集之功欣一旦遭逢之幸【中谢】惟大学设八条之教为人君立万世之程首以格物致知示穷理乃正心之本推之齐家治国见修身为及物之原曽子之传独得其宗程氏以来大明厥旨迨师儒之继出有章句之昭垂臣少所服膺晚而知趣谓渊源逺矣实东鲁教人之徽音而纲目粲然乃南面临民之要道曩叨侍从论思之列适当奸防蒙蔽之时念将开广于聪明惟有发挥于经术使吾君之心炳如白日于天下之理洞若秋毫虽共鲧杂进扵虞朝岂魑魅能逃于禹鼎不量菲薄欲效编摩遽罹三至之防徒结九重之恋既投闲而置散因极意于研精畎畆不忘君每惓惓于报上藩墙皆置笔防兀兀以穷年首缀圣贤性命道徳之言旁采古今治乱安危之迹必提其要皆聚此书凡诸老先生之讲明粗加该括于君子小人之情状尤极形容载瞻海岳之崇深期效涓埃之裨补兹盖恭遇皇帝陛下干旋坤转日就月将于缉熙单厥心基命遹隆于成后念终始典于学逊志克迈于商宗方将切磋琢磨而笃于自修定静安虑而进于能得事欲明于本末理期贯于精粗适粹成编冒尘清燕止其所止愿益加止善之功新以又新更推作新民之化
　　进光宗御集　　　　　　　　王格斋
　　云汉为章莫閟寳储之彩风雷作号俾繙金匮之藏勒成一经昭示万世【中谢】窃以圣人肆笔初何意于成书天下观文乃有功于范俗繄隆昭代遹骏先猷恭诏编摩之臣彚列昭回之次焕然可述施及无疆恭惟光宗皇帝学富月将圣髙天纵得书之体得言之解上掩百王如日之升如月之恒下饰万物畴昔燕闲之御从容翰墨之亲周文郁郁乎宏贲盈成之治虞书浑浑尔丕昭精一之传陛下声欲广文道能继禹作者之谓圣敢忘继志述事之心得其所以书洞见经天纬地之妙肆命臣工而纂辑载扬帝典之光华缃帙缥囊寳为大训赤文緑字皆聚此书臣等猥以謏闻膺兹隆旨玩嵗愒日空殚浅见于管闚血指汗顔深觉圣言之天逺
　　进重修七司令　　　　　　　王格斋
　　制而用之谓之法所期合古而便今变而通之存乎时当亦举偏而救立为成宪允属昌辰肆令亿兆之心具晓画一之意【中谢】窃以着为律疏为令要皆所以范民作者圣述者明亦共图于经世必揭便观之象用陶不倦之民以时纂修为世检柙陛下尧纲具举舜法可传左规右矩前凖后防以为民极详法畧则本数末度则有司存粤从寳厯之绍承咸仰圣谟之宏逺五服薄四海臂使指而毕从八御统万民网在纲而不紊犹恐弊生于所忽殆将功败于已成爰制诏于臣邻俾科条于令甲布在方防允厘百工鳬居鴈聚之浩繁同归扵治金科玉律之明白可举而行勒成一代之书用示九围之式臣等赋材谫薄庀职凌兢继晷穷年空玩嵗日而何补奉命承教乃得圣王而为师虽幸及于奏篇犹未知于免戾
　　进嘉泰颂诗　　　　　　　　应松湖
　　巍峩丹禁上瞻帝极之严绘画紫清曷冩天容之妙披殚窘短陨越兢惶窃观自昔帝王之功虽卓荦俊伟而不可及必得名世文学之士益铺张润色以垂无穷载之简册则炳炳如丹播之管弦则洋洋盈耳商之猗那周之清庙固已跨越千古而巍乎汉之燕然唐之磨崖抑欲追仿三代之作者于昭骏命肇启鸿休闲仪已七于六经懿铄可三于二典何人笔老载赓庆厯之诗有士管窥僣陈嘉泰之颂陛下清静黙濬哲温恭丕嘉继照之祥端抚重熙之运茅茹彚征于清列芝葩秀产扵斋房稽古右文屈翠华于璧水搜兵耀武赫黄钺于辕门倬彼云汉昭回于天作绘星辰彰施于色维今台阁实士渊林顾未有镂白玉以告名山汗青竹以绚华藻缺焉钜典薄若舆情臣猥以謏闻亲逢旷举效穆如之作颂輙斐然而成章冒贡穹隆退慙骫骳虽摐金戛玉无庸瓦釜之雷鸣然击壤歌衢共和箫韶之兽舞
　　缴进御书墨本
　　御书宗学碑进墨本　　　　　方秋崖
　　倬彼云章峻极麟黉之表刻之琬琰昭回象纬之光奉墨本以进呈觉神毫之飞动【中谢】臣闻惟圣有作与天为徒故虽笔札之间罔测机缄之妙无以钟王之陋跂我宸奎要皆舜禹之传形诸心画八法具严于摹勒一毫不失于本真恭惟皇帝德以日新学以时敏声为律身为度夙成神圣之资河出图洛出书尽阐乾坤之秘肆璇题之巨匾焕瑶号之灵晖有开斯文用作尔寳臣恭想万几之暇乙览思皇夫子生民以来未如今日宗盟异姓为后敢负吾君
　　缴进旱伤赈恤御笔碑本【代陈帅】施养浩
　　圣训丁宁曲轸救菑之念天心昭格聿开助顺之祥刋琬琰以为章凟冕旒而冒贡窃以君有常道戒在畏天民之至情切于望嵗十雨五风之协非智数之可求九潦七旱之灾虽圣贤且不免至若令之人而人应祷于天而天从在前古以为难扵盛时而亲见恭惟陛下爱民恻怛求治焦劳惜帑庾之藏惟赈饥则倾廪而无靳戒发肤之毁至为民则剪爪而不辞属一方之旱伤劳九重之宵旰谓和致祥而乖致异应每在人故言如丝而出如纶咎先责已精诚所感叶气嘉生农力扵艰饱簔笠一犂之雨嵗今其有蔼郊原万顷之云往时沟壑之捐今日袴襦之咏害既多而利益广忧之切而喜弥深臣叨领使华宠颁宸札侈赐式劖扵药石飞函敢奏于摹篇窥翔龙跃凤之文既钦承扵大训革佩犊牛之俗庶勉効于寸长
　　进贡
　　荣州进贡防斑布　　　　　　李梅亭
　　屏西方之僰莫输蝼蚁之忱沤东门之麻窃效狐狸之织愧精麤之不度肃恭敬以来将恭惟皇帝居上不骄取民有制念彼褐夫之褐成于红女之红质匪橦华纬以绀緅之饰文非具锦比诸黄润之筒是虽蜀产之微俾效齐官之戏臣承流天角修贡土毛大衞文之衣当退明扵侯度褒公孙之被愿谨简于贤人
　　外国修贡
　　占城国王修贡　　　　　　　唐仲友
　　僻处海隅久被王灵之宠逺地方物聿修臣职之恭輙剡奏封上干典属窃以越裳重译闻盛德而归周槃木献歌怀至仁而颂汉惟一人笃近而举逺故百蛮慕义而向风况小邦虽介遐陬在昔日盖为列郡象林画邑甞归舆地之图铜柱分疆尚着伏波之迹乐推中土多有歴年方艺祖开基首骏奔而来贺迨累朝继照亦踵至而贡珍嘉种助于丰年竒兽充乎上苑每荷蓼萧之泽灼知葵藿之心颁诏綍以丁宁锡乘黄而蕃庶臣欣逢兴运切抚故封文照分辉聊偷安于蚁垤尧天在望乃趋贺于龙庭敢陈任土之仪少効包茅之入恭惟皇帝仁同一视道合三无舞干羽于两阶诞敷帝徳执玉帛者万国咸造王庭岂止绥哀牢而开永昌方将发西戎而抚交趾容光必照不遗僻陋之区岐道有夷属在要荒之服臣占风服化就日驰诚涉万里之瀛波苐勤输荩梦九重之钧奏徒恨戴盆誓殚绵薄之忠永答厐洪之施
　　辞表
　　宰执辞免
　　辞免左相　　　　　　　　　方秋崖
　　囊封上奏未穆岩瞻纶防中颁莫回渊听但置相者九重之独断而窃位者众论之共讥盖以宰相岂序进之官庙堂非茍安之地讵容老朽仰累熙朝【中谢】臣恭惟神圣之励精思与士夫而更始宸奎申饬焕于庆厯开天章之时谟训丁宁绳以绍兴及乾道之武振权纲于亲擢洗习俗之淫朋殆望治于期月之间将救于波澜之倒此臣邻之忧责方重匪王佐之器能孰堪而臣齿发已衰股肱何取耻君不及尧舜自揣臣愚当魏叹无萧曹曷称上意既力陈于逊牍乃尚閟于俞音敢以固辞防非所据伏望皇帝亟还巽命别采师言令出惟行宁若图终之愈官不必备亦奚虚左之嫌
　　再辞免　　　　　　　　　　方秋崖
　　使珰将指不违咫尺之威宰铉非才难避再三之渎凛乎临谷尚此循墙臣闻天生不世出之兴王时则得非常之哲辅惟尹咸有一德粤繇心腹之同惟说命总百官黙契精神之表兹所谓风云之防用能成霖雨之功夫何聪明独冠扵羣伦乃以庸儒进持于魁柄股肱之堕体貌谓何伏念臣起自孤寒生而拙直今老无能为也屡陈闲退之私德輶鲜克举之曷任燮调之寄则将焉用宁勿固辞伏望皇帝怜臣下愚而不移察臣中立而不倚虽询兹黄发神圣殊知然投以赤心治安长策愿趣还扵成涣庻允穆于佥谐
　　辞免防知政事　　　　　　　洪平斋
　　旷职北门未遑引疾进班东府乃误显除殊旨骤颁瘁躬罔措伏念臣爱君有志经世无方顷奉诏以朝趋甞指天而黙誓摧頺华发幸逢千载之良时突兀丹心愿以一身而奉国下固不敢诡随而规利上亦不敢矫激而近名倘諌行言听于当世小有补焉则朝论夕思在微臣不啻足矣既侍闲燕深简知欲退三留每从容于天语细书一札或安假于云章政使縻捐未足报称而或取荣太过未耄先衰自竢事扵文闱旋疲神于賔谒风邪凑至言动俱妨虽祈予告之思尚负养疴之愧俶闻异数滋震危衷仰惟上圣之励精宜得伟能而共政使臣筋体无苦犹当审分而固辞况臣灾疾方挺其敢贪荣而冒受伏望皇帝照临忱隠恻孱庸亟取寝于新纶俾姑仍于旧贯缾罍未溢少纾末路之颠踦药石有瘳尚竭余忠扵献纳
　　辞免参知政事　　　　　　　洪平斋
　　使珰狎至方战越于新班诏札鼎来未允俞于微悃危侔临谷辞廹循墙伏念臣弱羽不可髙飞驽驾焉能逺适入朝见嫉防市虎之相侵忧国无闻笑井蛙之奚算自参宥画益负空餐忽叨制渥之私俾预政途之列倘贪荣而不惧必获戾以何逃伏望皇帝陛下责实循名量材受任怜孤踪之安用寝茂命扵已行别选异能式隆上治
　　督视辞免枢使　　　　　　　方秋崖
　　边圉绎骚敢惮师干之役枢庭宥宻难叨使范之华用荐沥于愚衷觊终回于聪听伏念臣屡更烦使曽蔑微劳维有之是以似之窃愧西平之子今老矣无能为矣盍投南岳之隂封章凡几上而乞骸时事每一思而掩涕适此交驰于羽檄讵容髙卧扵岩廊矧帷幄之无筹孰执其咎既甲兵之有问当诿之谁将慷慨以请行肯趦趄而避事惟是仍政涂之机柄陟使领于神枢过窃宠荣实逾涯分恐非在师之吉有乖受任之心伏望皇帝穆然周思赫以独断念四郊多垒非人臣媒利禄之时使五大在边岂圣主驭英雄之畧无嫌反汗俾遂牢辞
　　再辞免　　　　　　　　　　方秋崖
　　事君之谊唯命东西董戍之权以人轻重初不在班聫之峻陟使之溢涯分而疾顚未格四聪用忘三凟伏念臣锱铢之福易极缾罍之量已盈虽一夫向隅为已忧何堪任大今四郊多垒则臣辱敢复辞难故枕戈不惮于驱驰而出綍过优于假借若稽督视厥有故常在绍兴时则义问以知院行在隆兴时则汪澈以防政往要皆下丞相之一等安得与同日而并除臣实何人輙干公议伏望皇帝亟収涣汗以绎师虞惟明主可与言当无负出师之表仍旧贯何必改觊仰循列圣之规
　　又辞免　　　　　　　　　　方秋崖
　　体貌虽殊洊披十行之诏等夷必辨寕干三凟之诛伏念臣受任非才叨荣过分机庭使领维均承弼之兼官政柄参厘实下台衡之一等矧总师干之试可班礼蕝之崇伏望皇帝亟还明纶昭示丕榘座为起舆为下盖独隆一相之仪车既攻马既同是以整六师之训臣何敢尔天必从之
　　宰执辞免外除
　　代衞防政辞免知福州　　　　李梅亭
　　易地非才輙控告归之请自天有命备宣均逸之恩虽当祗诵于尧言犹兾趋销扵汉印伏念臣强顔一出屈指五年顷守湘濵既无善状迨移江右亦愧空餐洊甞丐祠未赐允十事九律之是守奸猾怨之再衰三竭而不休颠隮必矣诚知乐土今在全闽至因元防以选矦尤且清朝之重逺然臣欲遂卧疴之愿何必复贪坐啸之荣环辙而卒老于行虽皆王事御马者不穷其力是出君仁伏望皇帝洞鉴忱诚収回成命别求良吏俾之表东海之民姑待病夫退而祝南山之夀
　　侍从辞免
　　辞免刑部尚书　　　　　　　方秋崖
　　梱寄四年屡勤旰食玺封一札乃陟秋大惊羣听之公愈重孤踪之惧防非所据故敢以辞臣憬彼裔夷久为边患每念主忧臣辱之谊夫岂文恬武嬉之时忽赐诏以东来趣提师而西援譬之捧漏罋而沃焦釡敢姑徐徐恨不殪封豕而斩长蛇至今郁郁犹幸蔡城之雪夜自惊淝水之风声盖守臣百战而却之尊乃勇耳其将士三军之劳也书何力焉乌可贪天以为功所谓因人而成事此而僣赏谁不厚非伏念臣有安边之志而无守边之才有忧时之心而无济时之防虽驱驰之老矣惟称塞之茫然宜若黜幽敢图进幸兼昨尘于邃阁已骤躐扵崇阶岂有才陞直学士之班又复遽行大司冦之职兹为异数恐负洪私伏望圣慈广访佥谐亟収误奨毋以文昌之华近付之外服之妄庸如免疾颠誓当忠报
　　董侍郎再辞召命　　　　　　李梅亭
　　忱词上彻兾寝召音温诏下颁未攽俞防敢输悃愊再凟威顔伏念臣本出常才滥叨重寄使之牧养犹可诡于民庸责以规恢实未娴于将畧自戎帅殒身扵疾战致逺敌忘命于长驱果若人言谓必失鱼鳬之国常有天幸乃遂殄蛇豕之妖然此冦得至腹心之间使斯民重罹肝脑之苦虽云幸胜何足赎愆王言大哉固有悯劳之语臣罪多矣尚何选表之云伏望皇帝防自干刚収回涣号倘念殱渠魁之微绩未忍加诛愿乞御魑魅之余生姑令置散庶师言之可穆亦愚分之少安
　　侍从辞免外除
　　何尚书辞免除职与郡　　　　李梅亭
　　引年吁天期于从欲畀职分土犹是误恩敢忘三渎之嫌更乞重申之命伏念臣壮犹无用耄复奚为深虞簮笔于甘泉妨贤者路故愿挂冠于神武为圣人氓若加寳阁之隆名且领铜符之重寄是丐闲而就剧且未退而得迁借令齿宿而意新犹当知足矧复心灰而形槁难更强顔伏望皇帝曲徇忱诚収回成涣放牛归马使迳返扵山林飞鸟泳鱼终不离于天地
　　辞免内除
　　辞免大府寺丞　　　　　　　方秋崖
　　提师西援偶退贼扵孤城赐诏东来骤进丞扵外府虽懋赏者国家之典然尽忠者臣子之常何有劳能先承奬赉臣曽防他技实起诸生间尝诵儒先长者之绪余亦羞与武夫徤将之等伍廹扵师友其义在三愤此戎夷有死无二乃者鞑窥淮甸兵震江流窃忧丙枕之莫遑况复庚牌之甚遽譬之奉漏瓮而沃焦釡敢姑徐徐恨不殪封豕而斩长蛇至今鬰鬰所幸蔡城之雪夜大惊淝水之风声迄解重围尽犇羣丑此盖将士三军之力与夫守臣百战之功臣则奚为而冒斯宠伏望圣慈深念君臣之谊殆犹父子之间干蛊者职分之当然能家者勲劳之焉取亟赐转圜之听毋嫌反汗之言
　　辞免提举文字
　　辞免提举国史防要玉牒要略　方秋崖
　　賛化钧陶一无可取提纲笔削四者难并方此恳辞讵容忝冒伏念臣懐铅抱椠本起诸生当轴秉钧宁堪守相自慙文墨莫补汗青史有三长与闻虽乆虑无一得典领何堪伏望圣慈毋循故常趣还成涣将令简册罔愧诗书
　　辞免起复
　　起复知州　　　　　　　　　方秋崖
　　缞墨临戎事非彛典诏泥假守情骇误恩幸生孝治之朝敢干名教之罪三纲所系九顿以辞伏念臣本自诸生粗闻大训金革之事无辟其如礼何血气之属有知矧伊人矣乆慨隙驹之过相传胡马之惊时则师友责之以急难重以军旅诿之于忧患力战岘山之北载驱淮浦之东盖尝揆之此心已不容于清议然犹诿曰王事之孔棘亦奚忍于私亲之独懐匪以谋身庶其借口今乃班之匠簿付以州麾登堂而宣上德音孰为教化下车而问民疾苦自愧简书岂惟不肖之孤见非有识之士言观忠孝恐累圣朝伏望皇帝笃叙彛伦诞修人纪矜臣报亲之日短难胜风木之悲察臣事国之时长未憾桑榆之晚毋嫌反汗何吝转圜变礼岂盛世之常苐深感叹终制者圣王之则别効奔驰










　　翰苑新书后集上卷二十二
　　钦定四库全书
　　翰苑新书后集上卷二十三
　　谢表新式
　　登极赦
　　谢今上皇帝登极肆赦表　　　陈筼牕
　　具位臣某月某日准逓到某月某日皇帝陛下登寳位赦书某谨率僚属望阙遥谢奉行讫者干旋坤转正龙御于治朝雷厉风飞侈鸿恩于薄海为民更始与国同休臣某诚惶诚惧顿首顿首恭惟皇帝陛下绍广文声继隆禹绪谓孝者百行之首方力倡于九重而仁为四端之先宜丕宣于六合矧羲驭中天之始正寰区就日之初要使有生咸归不杀爰大敷于旷荡以尽削于滋章臣滥守周畿俶瞻魏阙金鸡初植已共传寛大之书铜虎乆分当诞布哀矜之诏臣无任瞻天望圣激切屏营之至谨奉表陈谢以闻
　　明堂赦
　　谢明堂肆赦　　　　　　　　李梅亭
　　至治馨香备成熙事湛恩汪濊敷锡庶民沛解泽以旁流徧坤垠而纯被【中谢】恭惟皇帝陛下灵承景命薫叶嘉生重屋九筵蒇文武配天之礼十行一札布禹汤罪已之言荡垢涤瑕渐仁摩义臣滥分铜兽阻听金鸡呼万嵗者三莫克仰观于萐莆袭六艺而七但知载咏于蓼萧
　　谢明堂肆赦　　　　　　　　李梅亭
　　重屋精禋降百祥于作善端门肆赦敛五福以锡民行苇恩深蓼萧泽广【中谢】恭惟皇帝陛下侧身修行至诚感神伐崇崇降无复昆夷之难侵蔡蔡溃皆知王祭之供迄用熙成靡懐专向爰作雷雨之解用脱桎梏之防臣滥缀将输敢稽宣布五刑有赦知无嘉石之囚万国驩心愿谨总章之访
　　谢明堂肆赦　　　　　　　　刘后村
　　重屋肇禋迄成熙典端闱肆诞布寛书大号一传驩声四起【中谢】恭惟皇帝陛下正位凝命畏天爱民谓三嵗亲祠既示精防之意而万方何罪爰推旷荡之恩禁网悉清幅员胥抃臣肃聆诏防寅奉藩条佩玉麟之符虽慙共理霈金鸡之泽庸广至仁
　　玉寳赦
　　谢玉寳赦　　　　　　　　　赵南塘
　　大寳藏珍礼仪既备端门设跸庆赐遂行弗图献嵗之元乃获自天之祐【中谢】恭惟皇帝陛下统承先烈运防中兴营丘以东举城而来附穷髪之北款塞而乞盟戎衣不试于一兵庙器坐还于万里螭文压纽増永镇扵山川虹气薄霄重泰和于雨露爰朌渥泽用叶嘉祥汤德解其网罗下皆翔舞虞恩动乎筦籥孰不鼓歌臣幸甚鲰生陶于圣化何敢賛汾隂之寳躐厠大夫所愿覩山东之癃懽迎司
　　颁朔
　　谢宣赐厯日　　　　　　　　李梅亭
　　干统天而用九敬授人时巽申命扵先三以前民用成书诞布率土均驩【中谢】恭惟皇帝有孚惠心无疆大厯纂尧之绪肇新景子之元数舜之功甫底抚辰之绩昭兹凤纪赉及侯藩臣承乏镇南恩颁朔万斯年佑万斯年佐未能扬厉于歌诗五百里甸五百里侯所愿宣明扵声教
　　谢宣赐厯日　　　　　　　　李梅亭
　　改元以顺天道昭然祖武之防命厯以授人时谨乃侯邦之度清台朌课黔鄙知荣恭惟皇帝陛下禹数在躬周年协卜修金木水火土谷九叙惟歌证雨寒燠风时五年而定和欲均于玉烛赐爰广扵玺书臣涉笔负丞挈瓶假守觐四岳羣牧虽知无预于防朝通九夷八蛮亦冀悉沾于正朔
　　谢宣赐厯日　　　　　　　　刘后村
　　閠定四时方谨嵗华之始王大一统尤严厯法之颁声教所加观瞻丕改恭惟皇帝陛下握符御极正事承天有甘石以歩占星躔交灿命羲和而出纳日驭顺行肆令同宇之间皆覩清台之制臣敢不窃推疏宻式广布宣正月始和匪特观于象魏三时不害冀兼足于扈农
　　谢宣赐厯日　　　　　　　　陈筼牕
　　承尧之运正玉衡稽騐之初行夏之时又寳厯布宣之始聿前民用共体君仁窃以先天后天之文首陈羲易出日纳日之制肇载龟书盖圣帝明王奉若之原非淫巫瞽史步占之具恭惟皇帝陛下道严居正治本探端谓析因夷隩之宜莫难齐者民事而望晦朔之度莫易失者时防肆令课宻之书庸表更新之治臣承流辇毂拜赐阙庭一之日以攽行已先外服万斯年而统御长拱中宸
　　谢宣赐厯日　　　　　　　　赵南塘
　　钦崇天道有严占步之司敬授人时爰启析因之序不忘逺外均被荣懐恭惟皇帝陛下侔德上图储精太始诚心感格按星土以辨方和气薫蒸调雨旸而应度叶用五辰之纪聿观庶绩之凝臣敢不广布主恩益共乃职察藏蓄而预备用阜民生省耕敛而不违俾知帝力
　　谢宣赐厯日　　　　　　　　赵南塘
　　尧厯诞颁式重授民之制夏时谨始咸均正朔之加拜赐为荣抚躬知愧恭惟皇帝陛下妙防元化道育羣生闰月定四时靡差纒度三农生九谷庶保丰穰爰锡成书以开嗣嵗臣敢不恪共乃职广布上恩夷隩析因勿夺人为之序作讹成易罔知帝力之深
　　谢赐厯日　　　　　　　　　应松湖
　　课宻清台孰测调元之妙诏颁紫禁举知作事之经恪侯度以遵彜耸神工之更始陛下甄陶神化橐籥太和嵗防攷成惟日月时无易天心克享烈风雷雨弗迷布令明堂赐书方国臣叨承眷渥钦奉寛条议贷和春岂但遂草木羣生之乐授衣流火惟思谨农桑七月之诗
　　御书
　　谢赐御书张九龄千秋金鉴録故事
　　真西山
　　节值千秋輙献刍荛之论恩攽一札获瞻奎璧之光俯拜难胜袭藏有耀伏念臣惭无寸技幸际两朝昔瑞庆方临甞豫陈永命之戒今天基甫届敬复摅曼夀之言盖谓丝囊效贡之徒勤不若丹扆献箴之有补经帏入侍天语垂褒观惓惓进说之辞知爱君之意既下轩墀之拜甫还蓬藋之居赐云章一人几类迩英之故事上金镜五卷有取开元之争臣不图蝼蚁之微骤覩龙鸾之妙兹盖恭遇皇帝陛下性全渊懿学懋缉熙博攷旧闻审万古忠邪之判缅懐遗直系一时治乱之分爰洒宸毫以励臣节臣猥繇愚拙误沐褒嘉百禄是宜敢苐述商颂降生之瑞三宗可法愿益遵周书无逸之规
　　谢赐御书常武诗　　　　　　方秋崖
　　于赫王师整我修戎之政倬彼云汉有嘉立武之章昭圣训之丁宁寓神毫而申饬【中谢】臣曩欲驱驰于斯世盖甞复熟于是诗窃以为天生五材虽治不能防战武有七德于文则为止戈其曰因以戒然亦殆有所谓矣味匪绍匪游之防绎不畱不处之辞知王者不嘉兵维陈行而省徐土惟荩臣能弭患遄执讯以铺淮濆故六师曾不淹时而三事为之就绪必有程伯休父之辈克成周室中兴之功臣实何人敢当此赐兹盖恭遇皇帝以昭回之光饰万物以温柔之教行三军修政事以攘夷伊欲皇威之振遣戍役以守国用勤奎画之垂仰止鸾翔苐从驽劣臣敢不寳为大训誓报殊恩匈奴不灭何以家为敢惮东征之役王事多难维其棘矣觊寛北顾之忧思不负于先王苐无忘于召穆永言忠激临发涕零
　　谢赐御书太学崇化堂武学立武堂牌【方秋崖】
　　文武未坠于地乆恢两学之规云汉于昭于天肇启千龄之遇寳轴下宸奎之四荣光勤宵雅之三【中谢】窃以国家叠矩重规左庠右序冩诸琬琰覃睿思于孔圣之经炳若丹青御神毫于乐毅之论皆极一时之崇奨未如今日之表章踵堂者八千余仰东壁日星之照圜门盖亿万计拱北辰翰墨之辉诸生如近于帝尊百世难名于道化此盖恭遇皇帝神文经纬圣学缉熙崇化而风四方亲接素王之统立武而有七徳聿思大老之归乃肆笔以成书粲在天之垂象振古未有惟帝为能臣等适列虞庠恭承羲画昭回之光下饬诞为铎之声咫尺之威不违更绎止戈之义
　　御赐
　　谢赐衣　　　　　　　　　方秋崖
　　恩言狎至聿髙鸣玉之班命服斯皇更佩环金之饰有华枯朽难称荣光【中谢】伏念臣家本绨袍起从韦带半生贫苦谁怜身世之寒一念囏虞久觉腰围之减分归寻于短褐何堪系于精镠敢意微躯荐叨误渥此盖恭遇皇帝陛下仁足以衣被四海智足以约束羣才文帝亲御弋绨盛徳蔑加于恭俭光皇自解佩绶茂恩不替于贤能乃锡身章于昭眷赉臣敢不书绅图报束衽懐慙又改为兮不叹无衣之七亦足敬也庶逃终禠之三
　　谢赐衣带　　　　　　　　　黄竹坡
　　官严三服宠分在笥之珍金列九环増贲垂绅之饰恩荣下逮愚陋难胜伏念臣韦布诸生冠裳末绪衣既敝而予改徒望前贤带不下而道存苐遵往训敢意身章之饰鼎来官服之间受再命以疏荣俾知安吉围万钉而在列稍异观瞻臣敢不饬已惟厪禔身加谨解而衣我敢忘报上之诚束以立朝益励匪躬之节
　　谢赐冬衣　　　　　　　　　黄竹坡
　　日月丽天肃气潜回于律衣裳在笥匪颁爰及于周行身轻一毫恩重九鼎【中谢】恭惟皇帝陛下裁成二气覆冒羣工车服所彰不称讵容于赤芾贤能是好改为宁吝于缁衣深虞无褐以御冬勿使索裘于已晚币颁内府宠及外庭臣等敢不佩服光华缄藏恩惠当令军士共懐挟纩之恩亦使将臣同励解衣之赐
　　谢赐玉带【代嗣秀王】　　　　　应松湖
　　璿源衍庆猥超裂地之封瑶陛分珍滥沐通天之渥焜煌下照伛偻难胜窃以寳玉之展于亲允严国典鞶厉之昭其数莫重身章缅攷青编无如苍箓麟经纪传夏璜特畀于鲁公马史垂芳衞寳并贻于康叔虽侈瑰竒之赐未闻佩服之华畴若熈朝诞加殊宠如臣者琐才如线鑛质多瑕翠琰飏徽缀洪支于绵帙黄金袭印奠檇李以苴茅外洽温如之仁内积悸兮之警切磋无玷愧洪奥之文章被服有仪谢河间之儒雅敢萌异数误逮微踪攽一札于中宸玺书璀璨出万钉于内府瑶彩陆离鼎来圭璧之辉贲及碔砆之陋恩光有烂绚宁王红玉之明属籍本踈迈衞公于阗之赐缔观虹璞深腼鹈梁陛下缜栗笃亲粹温睦族宗英追琢俱粲然其可观磐石藩维岂垂之而如队种西昆之羣玉表东平之十围晶荧盭绶之传照映翠緌之饰独羞驽钝上玷龙光臣敢不磨励一心战兢三褫韫而藏诸匵亶逾褒衮之荣束以立于朝敢替书绅之戒
　　谢赐衣带鞍马　　　　　　　黄竹坡
　　惟笥分珍爰饰精镠之焕在坰辍驭更朌沃辔之华恩宠荐加孱愚曷称伏念臣学裘无补晞骥未能州县徒劳苐戒茧丝之刻功名寖晚敢贻缰之讥顷沐圣知荐汚朝着岂谓眞除于近列更例赐于瑰竒安且吉兮表致身于官服非敢后也使防足于荣途眇然庸虚冒锡宠渥恭遇皇帝垂裳御统市骏求才好贤如锱衣深念敝予之意临民若朽索洞明驭下之方丕赫宠灵有华衰晚臣敢不扫除温饱之志鞭防驽钝之资束以立朝要使可言于賔客纵而之道或能有补于驱驰
　　谢赐衣带鞍马　　　　　　　刘后村
　　芜辞奚取掌中禁之丝纶殊渥有加辍尚方之服御宠绥攸逮捧戴曷胜【中谢】伏念臣防缕寒踪虺隤暮齿向也锡之鞶带竟招三褫之尤政惟范我驰驱未有一禽之获敢图朽质复玷恩光兹盖伏遇皇帝藩饰治功揽収威柄解衣以待士尤感于招徕持防而临材一归于驾驭不然衰悴曷致轻肥臣绵力虽疲丹心犹在愿言补衮辅时政之阙遗未忍执鞭求此生之富贵
　　谢赐衣带鞍马　　　　　　　方秋崖
　　袭衣寳带有腼梁鹈鞗革镂锡更分廐驷扵粲服乘之赉何知俯偻之【中谢】伏念臣寒故恋于绨袍驽不堪于羁勒矍铄哉是翁也老矣奚为逢掖者儒服与退然何有每念牛衣之泣卧居慙马革之褁归敢意宠光荣兹衰朽此盖恭遇皇帝藩饰百度鞭笞四夷武王之一戎衣将辑寜于华夏文帝之千里马必驾驭于英雄顾惟何人亦攽异数臣敢不曳娄图报犇走服劳要之襋之好人服之苐乏弥缝之用瘏矣痡矣云何吁矣恐贻负乘之讥
　　谢赐衣带鞍马　　　　　　　真西山
　　翰苑词林方对涣恩之渥尚方天廐至惊晋锡之蕃际遇何功服乘有耀【中谢】伏念臣少无缘饰老益虺隤衣敝緼袍冀无慙于季路御款段马窃自慕于少游岂图承乏于銮坡猥获分珍于玉陛雕锦之文焕烂申以七环龙媒之骨权竒华之六辔兹盖恭遇皇帝陛下服惟命德爵以驭臣念其跨清切之班故俾冒轻肥之宠舜裳五色惭微禆补之长燕骏千金愿广招徕之意御劄戒饬不许进兵谢赐金器　方秋崖
　　奂宸奎于瑶札备极丁宁出御府之珍奁更加申锡于以轸忧边锁于以増重帅藩只诵尧言曷胜周赉【中谢】伏念臣赖先臣之忠教敢际上圣之殊知适当亡寇之初凛有邻鞑之惧比连衡于襄梱欲进扼于潼关一臂不随班征苖之师而憾无及众口可铄录追戎之罪而死有余惟炳然丹许国之衷叹老矣白忧时之发秋防又逼夜寐靡遑用勤云汉之章儆备风寒之防天子明见万里训辞切中于事机有道守在四夷经理实关于世运夫何遭遇重以匪颁此盖恭遇皇帝以造化为心以天下为度纠纠雄防丕昭对玺之恩洋洋圣谟宻授钉金之略永惟出綍宁勿书绅臣谨当奉以周旋务为持重不谓进无敢进尚思固圉之谋置诸安则为安毋忘赐器之日
　　谢赐银合夏药【代江西衞帅】　　李梅亭
　　矦服剖符敢惮熏心之暑恩纶分寳载攽苦口之良瞑用瘳鬰陶有忸【中谢】伏念臣初无善状洊守雄藩去湖即江渐近莼鲈之境玩嵗愒月甚惭竹马之童气方溽于伏庚恩忽疏于令甲鼎丹分饵鋈白作奁南土尔居自乏双金之贡西山无极猥瞻五色之光兹盖伏遇皇帝陛下动惟厥时予驭其幸凉生殿阁每思云汉之侧身地接衡庐更虞山薮之藏疾速置邮而传命隆体貌以励亷臣敢不谨视一人之仁各思尺寸之爱
　　谢赐夏药　　　　　　　　　刘后村
　　阃寄无功载履炎衡之序驿驰有诏肆颁尚药之珍稽首拜嘉拊心知愧【中谢】伏念臣初无逺略误总中枢卧防壶头敢发堕鸢之叹躬驰塞上粗亲汗马之劳曲荷渊衷俯稽暑令奁实节宣之剂玺封披拂之言兹盖伏遇皇帝陛下丕赫军容宻延国脉谓连营暴露久分边靣之忧虽广内髙寒尚轸人间之热故加锡予用示眷怜臣敢不祗服宠荣力扶衰懦上推德意同战士之苦甘下广仁风问苍生之蘓息
　　谢赐银合腊药【代湖南衞帅】　　李梅亭
　　细书赐郡正临大蜡之辰上药攽庭就贲中金之器拜承恩防顿失寒顔【中谢】伏念臣假守蛮荆驰心象魏赐金所以褒循吏愧治状之蔑如和药所以活功臣慙劳能之无有嵗怱怱而遒尽皇剡剡以灵珍剂芬馨似出蓬莱之采镣奁焜燿有光兰菊之华兹盖伏遇皇帝陛下加惠旧臣宠华逺服念长沙之湿河鱼之疾柰何饮上池之清廐驹之病起矣臣仰体好生之德誓殚尽瘁之年
　　谢赐腊药　　　　　　　　　刘后村
　　嵗华纪腊愧颛阃之素餐诏语如春锡尚方之珍剂宠绥攸逮捧戴难胜【中谢】伏念臣薄技易穷孤忠自信边城传柝仅能防于风寒战士荷戈恨莫同其甘苦属当凝凛上轸眷兹函封一札之文奁贮万金之药兹盖伏遇皇帝陛下博求利病勤拊疮痍念王事之独劳不遑宁处慨君子之于役如何勿思肆颁服饵之良俾竭驰驱之力臣敢不坚凝晚节衘荷天恩君赐必甞既切康宁之福民劳小愒盍思苏息之期








　　翰苑新书后集上卷二十三
　　钦定四库全书
　　翰苑新书后集上卷二十四
　　谢表
　　内除
　　谢宣召　　　　　　　　　　眞西山
　　来从南服未宣民政之劳召寘北扉猥被宸纶之宠光生里巷荣动簮绅窃观列圣之用人惟待词臣而加礼盖于言语文章之外责其论思献纳之忠或虽忤防而暂闲终必弃瑕而复用修除翰苑在环滁出守之余轼侍禁廷亦赤壁归来之后岂非加嵗月则其文老涉变患则其虑长乃登邃严以备顾问如臣者才华弗竞戅拙自将掌先皇内制者六年每慙越俎迨陛下初元之再命竟许循墙以驱驰州县之频且放废山林之久见闻寖少艺业益荒结茅屋于云邉已甘终老瞻玉堂于天上若隔前生敢云白首之重来误辱清衷之亲简获玷乆虚之选防成三入之荣兹盖恭遇皇帝陛下肆笔成文解弦更化志孚羣听欲下山东之书念在邉陲或访河西之事必有端良之彦以充供奉之班奚取臣愚俾承人乏臣敢不益坚晚节思答隆知赐宫锦而嘉草诏之能虽非敢望即金镜而摘任贤之要知所自期
　　谢除学士　　　　　　　　　刘后村
　　视相如之草既趋侍于鳌扉读倚相之书复进陪于虎观宠光特异慙惧交深伏念臣猥以鲰生奋于下土少而掌制曽莫施润色之功老矣谈经冀有补缉熙之学人或讥其迂濶上独察其朴忠迹似牧之方一麾于江海才非应氏乃三入于承明当九重新政化之初而两制极文章之选鸿笔固资于摛掞鲠言尤赖于论思歴攷名臣具存故实陆贽扵诏书之外每上奏篇欧修虽帖子之微不忘规諌臣何为者心窃慕之兹盖伏遇皇帝陛下汤德又新尧文有焕震雷划地蛰虫各动于真机杲日中天萤爝奚施于末照顾容孤士滥长禁林臣敢不图报隆知勉殚薄技念官为学士岂无时政之可言倘号曰私人则匪微臣之素志
　　谢除内翰兼侍读　　　　　　真西山
　　天子重儒臣方恢文治翰林逼华盖冒恩光兼陪劝讲之聫曷副选抡之意【中谢】睠唐室之崇内相至号私人惟圣朝之得臣脩名真学士岂独文章扫五季之陋抑亦论諌有四贤之称凡厥封囊具陈时病至于举笔犹寓忠规懐哉若人允矣名世伏念臣爱君有素典诰非常曩自中秘书乆摄承明之直晚繇太常伯躐升供奉之班伏观内史锡命之词专举至和得贤之羙顾改元更始虽嵗月之略同而为官择人则材能之夐异一字之褒大宠千钧之重难胜兹盖恭遇皇帝陛下寅畏克对于天心恭俭一如于仁祖砥平诸夏式图大竞之勲畦种羣贤将侈无穷之用故虽庸琐亦汗凝严臣敢不刻意斯文勉肩所职变饰章绘句之习岂薄技之能堪以救时行道为贤尚前猷之可仰
　　谢除礼书兼学士　　　　　　周必大
　　宗伯缀文昌之座已髙曵履之班翰林依华盖之星向玷演纶之直当圣王谨持于公器独遇臣常愧于私人臣窃考自古豪英之才旋观当今文学之士或抑厌草茅之下或陆沉州县之中瞻城南尺五之天致身无路想玉阶方寸之地通籍防人况乎出入禁严周旋侍从论思献纳日迩清光衣被服乘嵗叨徽数向匪负一时之望安能符众论之公如臣者学不足以知方才不足以应务家壁四立为穷陋之民君门九重敢起跻攀之念而臣亲逢圣作首奉诏除简知特厚于儒臣奨擢徧更于华贯官益崇而效寡禄愈富而报微左降固宜右迁何有恐拜便蕃之命叠加优异之恩帅属春官光贰卿之旧次摛文禁苑添四命之新荣焕寳带以章身饰绣鞯而华骏正使实兼数品尚虞称塞之难矧伊初乏寸长何意超逾之甚周章就列俯仰懐慙此盖伏遇皇帝陛下道协舜华志恢禹迹明明在上虽洞照于羣情浩浩其天每包涵于万类宁稍捐于爵秩恐或弃于菲葑遂致凡才亦尘显仕臣敢不悉其思虑称是宠褒号令文章期助汉家之制讨论润色勉晞郑国之贤茍逭素餐岂醻造
　　权戸书谢　　　　　　　　　眞西山
　　十连窃宠愧藩阃之罔功一札遄归叨地官之晋长班躐陪于践斗惧深重于履氷伏念臣素守朴忠滥膺迪简曩被初元之召首跻迩服之荣自退屏于山林浸逖违于轩陛忧时之发益白恨去国之十年恋阙之心如丹敢防君于一饭间防起废再玷承流皁盖分符氊复还于旧物青防授钺绣行忝扵故乡曾坐席之未温忽赐环之已及方躬揽宏开于公道而彚征毕萃于羣贤敢图孤迹之漂流亦辱清朝之记录且民部周司徒之任岂惟稽户口之版图顾尚书古纳言之官盖实专喉舌之枢要误拜演纶之渥冒陞曳履之华退省驽疲曷胜蚊负兹盖恭遇皇帝陛下干刚天徤畜德日新亲庶政以励精大明黜陟临百官而昭德洞别忠邪念臣甞参紫槖之聫知臣粗励素丝之节趣还近缀俾侍清光臣敢不期称隆私勉坚初志生财有道虽惭源流本末之知事君非欺愿竭献纳论思之效
　　除刑部尚书谢　　　　　　　方秋崖
　　祈父王之爪牙乆负临边之寄尚书国之喉舌遽尘司宪之班恳避无从叨逾已甚臣窃以班固志刑法兼存兵甲之缮修臯陶作士师曰惟冦贼之奸宄盖二者相为于表里而四夷正赖于鞭笞乃咨分梱之臣与闻司臬之事繄此责则重矣非其人而谓何伏念臣受国厚恩遭时多事当其南牧既不能折遐冲以寝敌谋戒尔西征复不能殱羣丑以敌王忾维蛇豕之宵遁尚狐之昼嘷奚有微劳肆兹懋渥此盖恭遇皇帝以并包立皇极以惩劝兴人心谓赏僣及淫固难私于八柄然功疑惟重顾何爱于一官遂令孤外之踪亦玷文昌之选臣敢不相为甞胆独有捐躯屈突通不习文已莫辞于宪部马伏波虽已老誓当死于边城
　　除兵书谢　　　　　　　　　杨茨野
　　地当太白莫宣帅阃之劳官冒文昌仍忝宫僚之选戴洪私之优渥小已以徊徨揣分逾涯懐慙非据窃以六卿分职属严兵政之条明万国本元湏赖贤才之辅翼其责甚重匪人则轻伏念臣迹起孤生家余朴学早由州县而平进甘处常流继朝廷之误知遂尘法从旋拜恩于天陛俾承乏于坤维镇安人心焉有方平之智略裁制事变复无张咏之威名苐思自竭于一时敢惮遐征于万里神驰北阙长同江水之朝身在西州莫致雪山之重顷荷宸旒之异眷峻陞寳阁之崇资虚辱褒嘉曾微称塞六年去国弗遑梦寐之宁百念婴懐顿觉形容之改兹趋严召得遂生还文石再登遽躐五兵之掌承华重到切同三令之班兼三任以奚堪凛寸心而殊悸况力不待年而衰减而心因虑以耗伤纵勉强以难胜惟凌兢而退避甫彻愚衷之恳款重勤睿防之丁宁涣汗莫回震惊无措兹盖恭遇皇帝陛下烛照四海器使羣工知臣艰险之备甞赐之収擢悯臣踪迹之久外假以宠光但虞谫薄之小材曷受便蕃之异数臣敢不誓坚晚节愈励壮心储被悉谙虽愧姚崇之强记衣冠有伟敢陪绮里之清游
　　除礼侍谢　　　　　　　　　真西山
　　龙飞九五幸逢真主之兴驿召再三俾造迩臣之列职亲地邃恩钜人微臣窃惟国势之重轻率视人材之聚散王多吉士则若鸣凤之集梧桐朝有直臣则若猛兽之衡藜藿和声闻而妖声自息正气胜而邪气罔干是以元祐首年尽起诸老隆兴初政毕萃羣贤正途既开治象可卜于赫盛旦遹追先猷宜得白首耆艾之英以重清时献纳之选伏念臣学虽志道材弗渝人忝一第于庆元临轩之初缀三馆于嘉定改弦之始鳌扉久直曽微华国之文螭陛屡前徒抱爱君之志越从予节洊易守藩尚期宣室之席前忽痛鼎湖之弓堕羲轮东出方薄海之仰瞻汉札西来先时髦而収召身未登于词掖班已躐于仪曹金华玉堂假儒臣之荣宠兰台石室窥太史之秘藏自惟何人叨此殊奨兹盖恭遇皇帝陛下德全纯懿学务缉熙念皇天后土之鉴临居懐兢畏察君子小人之消长实兆兴衰谓臣虽无适用之材知臣粗有勿欺之节擢跻迩服许贡微忠臣敢不戒在茍容期于羙报惟礼可以为国愿广晏婴之言非道不敢陈前窃效孟轲之敬
　　除吏侍兼给事中谢　　　　　眞西山
　　贰卿之职尤重于天官两省之班特髙于夕拜荣甚九重之擢渝数器之陈伏念臣早忤贵权晚逢亲政每谓永嘉之末无复微言不图贞观之初乐闻直諌旋繇乌府擢拜鳯池虽弗居击之官犹欲举封还之职然而精神未能感悟议论无所建明车辚辚马萧萧苦口莫囬于轻举印累累绶若若病躯徒愧于久留屡阖戸以抗章亦扣墀而还笏未拜玉音之俞允反防御笔之超除铨部文书犹章程之可守银台封驳岂风力之克堪而况翰苑词林经筵史观名臣森列柰何越俎而代庖髙位疾颠实恐负乘而致冦上无以称答荡荡乾坤之造下无以慰塞悠悠风尘之谈祗服宠荣倍深忧畏兹盖伏遇皇帝陛下舜风旁达尧哲周知蛊壊一新更胶柱不调之化福威自出収太阿倒授之权察臣无党援之私冀臣有论思之助臣敢不深维简在益自勉旃不改丹心常若端平之初节勿污青史庶为元祐之全人
　　谢兼侍讲　　　　　　　　　真西山
　　执法南防冒司雄剧侍经西学猥玷清华深慙问辨之卑无补缉熙之盛拜恩宠甚拊已缺然惟圣朝经逺立国之模得先王董正治官之意谓台纲虽止于法律而治原实本于艺文盖排击是非仅救正于已行之后而研精经籍将图回于未发之先故令言事之臣俾预经筵之列立法如此择人可知伏念臣性本颛防学有踈略窥陈编而浩叹莫渉津涯读圣人之遗书仅存糟粕敢奉清闲之燕以陪诵说之班兹盖恭遇皇帝陛下取法两仪潜心三圣谓易无思不动曲尽弥纶惟学厥修乃来敢防鑚仰肆令宏博之彦共究精微之书如臣何人亦冒兹选臣敢不仰祗圣训俯究师承庶通三画之灵尽屏九师之异观天文察地理岂惟形象之占内君子外小人益广忠邪之辨
　　劝讲转
　　东宫讲春秋谢转官　　　　　孙养浩
　　虎闱劝讲曩叨入侍之华麟史彻章猥预赏劳之典拜恩优渥抚已凌兢窃惟四系之书昭著一王之法笔削之防经圣作而乃公疑信之传迨世逺而益甚洪惟昭代兴起斯文当诸禁之清闲萃儒先而讲绎如臣不敏滥职其间褒贬之严岂易发明扵千载诵说之舛安能俾益于多闻矧惟元良夙禀岐嶷得师自已陈五传以奚疑求益于人愧一辞之莫措岂伊误宠遂及罔功恭惟陛下聪明宪天法度稽古建立国本因图万世之安遴选官僚分绎一经之趣迨今累月甫奏终篇靡拘官守之移例沐恩章之锡臣敢不勉思自竭期称所蒙职在祥刑虽司存之已异心知许国誓忠报之不移
　　知贡举谢
　　谢御札戒谕知举以下　　　　眞西山
　　礼闱程士慙无氷鉴之明宸扆崇儒焕有奎章之赐丁宁备至震越靡皇惟本朝设科以来视前代得材为盛自顷人心之销蚀浸令文气之浇浮号明经者涉猎而莫探其原称能赋者雕镌而或昧于圣不图今日复返古风恭惟皇帝陛下躬揽权纲思皇多士菁莪在沼已彰乐育之能采芑于田益昭新羙之意爰显敬于诏防俾精攷于贤书要观器识之宏匪徇词章之缛龙翔鳯翥昭回饰物之光鱼跃鸢飞鼓舞作人之赐臣等祗承明训恪谨守司崇雅黜浮期复唐文之盛论秀升俊庶防周道之公
　　谢御札戒谕知举以下　　　　方秋崖
　　思皇多士俾呈甲乙之科遐不作人诞布丁宁之训昭囘云汉飞跃天渊臣等洪惟国家有道之长进士得人为盛崇雅正黜浮诞悉繇鉴裁之精先器识后艺文岂但度程之合故以忠厚之论则有若臣轼以混成之赋则有若臣曽盖主司既择于名儒宜贡部不孤于隆防岂伊臣等可称上心此盖恭遇皇帝思格丕平敷求哲乂方政化更而贤路辟遹观厥成既俊良登而治具张无竞维烈用勤肆笔申饬持衡臣敢不仰揆宸衷旁捜众彦凿凿乎如糓粟之用斯谓实才炳炳焉若日星之垂敢防明诏
　　谢抚谕诏书表　　　　　　　刘后村
　　敌渝信誓爰兴细栁之屯帝有恩言申念采薇之戍命传急驿散动连营【中谢】窃以边马南侵谓齐盟之可弃王师北伐乃大谊之当然由圣朝每示于包荒故敌国敢从而干纪一自天申之震果令贼胆之寒始欲肆于鲸吞俄已闻于星散伏念臣误当阃寄实董戎轺所惜者可为之事机所愤者不雪之讐耻檄而英豪丕应调兵而将吏无哗义士出竒防首渠而献防遗黎效顺举城邑以愿归国势既尊人心咸奋我疆我理方期旧境之复还靡室靡家尚恐征夫之况瘁植骄阳之蕴暑拜温诏以如春兹盖恭遇皇帝陛下刚与时行勇由天锡谓戎车四牡乆暴露于边头故细札十行示激昻于士气荡然发号闻者属心臣敢不肃奉睿谟徧孚羣听拊循意切岂惟感动于武夫渗漉恩深尚有愿观之癃老







　　翰苑新书后集上巻二十四
<子部,类书类,翰苑新书>
　　钦定四库全书
　　翰苑新书后集上卷二十五
　　谢表
　　谢外除
　　除枢使兼知政事督视军马　　方巨山
　　假钺而督诸军曾微威望进班而聨二府有腼恩徽制书不许于辞难任事凛如于履薄【中谢】臣闻自昔艰难之防聿求经济之材使尽防于戎昭用借筹于庙胜故能出入将相注意安危内外修攘文武兼资学力则有若臣浚之刚大智名则有若臣鼎之髙明必维斯人殆称主意如臣者器不足以堪时用才不足以烛事机仲淹胷中之百万兵何能为役富弼河朔之十三防多见谓愚徒以父教之忠仰頼圣治之误遂跻两地倐粤再朞适军符飞羽之秋敢安驽劣顾幕府重师之任曷称鹰兹盖恭遇皇帝施转乾坤辑寕海宇非贤罔乂谨一日万几之微无竞维人干三军五兵之运肆令愚陋张我皇威臣敢不遵奉明谟布昭圣武惟当鞠躬而后已其责在臣若夫成功则不知惟天祚宋
　　枢使督视兼知建康府　　　　方巨山
　　峻班宥府出董戎旃宅牧陪都并司宫钥遡炎蒸而于迈觊忧顾之少寛遄次军门具宣庙算臣闻应事变者不遑寕处视师征者焉有定居长江合上下之流风寒非一惟钟阜据东南之防形胜犹存俾于此以建牙殆犹身之使臂仰切明谟之指授孰堪多事之驱驰有若臣愚寕逃渊鉴意者乃圣乃神之英主方折棰而挞四夷虽以不文不武之具臣可授钺而防诸将肃将帝命已视师干兹盖恭遇皇帝独防睿谋兼收羣策谓明威可畏讵容蛇豕之妖今厄运当销自应佛狸之防顾如臣等足办邉防臣敢不夙夜靡遑东西于役纵无逺见料军容万里之情岂乏孤忠运帷幄一筹之胜
　　邹给事除潭帅　　　　　　　李梅亭
　　抚桂筦之封了无善状谋荆潭之帅又玷恩除晋邃直于奎文蒙趣行之玺命循墙靡获问路疾驱俶见士民防宣徳意伏念臣赋材不腆取数已多青追随日何禆于三接朱轓旋转星坐阅于一周未满戍于池阳寻改辕于岭表徒守无华之悃愊曾微可纪之功名愿将母以投闲幸蒙恩而受代讵意升班于文閤复令分阃于武安惟长沙千里之平寄隆岳牧而洞庭九州之大责重藩垣前此委两社之间否则取六官之长讵容谫薄猥偹使令兹盖伏遇皇帝任官惟贤试臣以职大懐小畏封疆已复于东秦近悦逺来保障仍先于南楚俾承嘉惠往抚疲甿臣敢不祗遹教条明将惠泽材全而能钜难希开镇之杨凭功少而势踈愿效称忠之吴苪
　　郭帅谢到任　　　　　　　　周山房
　　衔命睦邻慨神臯之未复叨恩分阃愧将畧之非长属立表之有期恐循墙而莫避輙趍营坞谨视印符伏念臣五世逢辰三朝缀仕始由涓賛误简渊衷列衞诸才竟负阜陵之殊遇属櫜入侍旋陪文陛之信臣既中外之屡更亦偏禆之洊歴窃挂弓而图报尚横草之末酬每思鳯翔勲伐之旌犹藏盟府及读马革死邉之传恐坠祖风数战阅以无多诡州麾而自试方戌葵之次敢图细栁之行惟秋浦之上流控长淮之一靣地形峻峙前瞻庐寿之战区天堑横陈中节荆吴之声援邉烽乆息家累日增非深识兵势之人孰当警急欲少贾敌场之气尚费拊循藐下臣而无闻冒中权而有惧陛下博收戎佐靡间位名既分宿望以责成犹欲后来之辈出知臣虽乏汾阳之贵气谓臣乆闻陇右之家声因其能忠谨以自将遂假以事权而躐授臣敢不勉思跗注载缉犀渠志在死绥虽未得犯难忘生之所师如挟纩当使有捐躯徇国之心倘尺寸之幸成庶涓埃之少答
　　潼川路安抚到任　　　　　　方鹤山
　　王三锡命误新渥于松阶国十为连忝旧封于梓部莫俞巽牍敢后寅车伏念臣才不适时学惟事道际遇两朝之乆践扬三纪之间为诗遗王名曰鸱鸮夲期救乱取彼譛人投畀豺虎遑恤忧防尚凭髙庙之神灵更頼天王之明圣返湘累之初服释楚絷之南冠讫俾生还誓言死报矧又授钺于赤甲白盐之下予麾于玉堂金壁之间犹未厌于宸心复洊颁于阃寄地连巴益分四千石虎竹之符江接防渝理十六载龟琴之梦维时多故歴变方新民夷有侏儒獶杂之难齐郡国有赤子龙蛇之未定而民力张弓之莫弛邉氛煽燎之方扬岂惟鹈在梁之羞抑亦蚊负山之惧厥惟冒忝实出防逢兹盖恭遇皇帝陛下徳歌九功明见万里畅皇威于海岱允矣东渐污庙算于岷嶓睠焉西顾谓南维之絶徼寔北定之良图念及微忠复加隆委臣敢不修其可愿钦乃攸司销带牛佩犊之风导之务本坚使马如羊之誓亷以安邉
　　江东漕到任谢　　　　　　　真西山
　　两螭夹峙乆防近班四牡载驰叨分剧部假中秘隆儒之宠为外台将指之光望过所期感深以惕伏念臣材非适用幸有逢辰属汉庭更化之初首唐室登瀛之选金銮夜直承宻命者六朞玉陛晨趋对清光于再稔凡吮墨濡毫之任皆振缨峩弁其间吏责旣稀愿优繇于近列生恩未报应眷恋于本朝其如亲闱喜惧之年当谨人子温清之职輙援公辅辞翰林之请庶几潘岳奉版舆之欢分太守之符曰需成命出少府之节遽冒殊恩懐章而过军门阅宿而临封部敬卜中和之节重宣寛大之书轺初驰旄倪争覩谓朝廷所以辍柱下之史盖圣主将以惠江左之民因博采于风謡颇究知其疾苦以垂罄之家而困追需之目以屡丰之嵗而多流徙之人官无足证之簿书里有难平之徭役文移星火不胜胥史之诛求牒诉丘山半为租赋之烦重兴言及此勿救可乎輙殚朝夕之谘诹兼可公私之缓急赋难遽省盍渐捐赋外之征民未易蘓当先去民间之蠧切自量其緜薄恐终负于选抡兹盖伏遇皇帝洪造曲成大明博照念臣志存将母俾获便于防甘念臣学本爱人欲稍观其政事肆加邃职仍畀重权臣敢不以阜俗为阜财之方以悦民为悦亲之本灌输所仰媿无鞭算之能樽节是先敬佩玉音之训
　　成都漕到任　　　　　　　　李梅亭
　　守蟇頥之江乡防功攸御用龙节于泽国受命将输忱辞方切于循墙便防必令其叱驭驱驰非据踧踖知惭臣切惟大学生财义利是辨小雅遣使忠信为先顾在衍鱼鳬实为狼狈粟非天雨古难转粟以上天钱不输今岂有钱而使必尽诹谋咨度之智斯知疾舒众寡之源伏念臣实不中声学未闻道去国十暑乆违阊阖之风起家一寒再戍蓬婆之雪误连四千石之重初乏万分一之功岂图由列雉之城就令濡四牡之辔轻车熟路敢言周道之逶迟数罟洿池适值益州之疲外欲给貔貅之任内当闵鸿雁之饥此岂驽材堪任骊驾兹盖伏遇皇帝明见万里聪冠群伦凯未北旋轸岷峨之凄怆眷深西顾急江汉之经营肆令刍狗之陈叶济天人之运臣敢不谨身率吏节用使民穿窬无羞恶之心当奉六条之察登揽有澄清之志庻几一路之安
　　湖北宪到任　　　　　　　　王格斋
　　剖符起废已媿侥逾持节观风又叨临遣星言于迈夙次所临伏念臣草芥人微斗筲器小绅笏二十载何有寸功风波千万端止欠一死曩丞棘寺出守山城防言骤兴政坐过客厨传之故公论旣定复见中天日月之明方拜命于州麾忽防荣于使指惟是重湖之外实连三楚之区民杂蛮徭地控邉鎻渺焉蒲泽之深阻甚者潢池之绎骚自非酌寛猛之宜是必负澄清之寄有如抗拙曷称使令兹盖恭遇皇帝陛下蹈舜好生传汤祝网欲妙按临之选以将钦恤之仁谓使过贤于使功将观后效而聼讼不如无讼何必能声臣敢不循行郊原延见父老道上徳意俾各懐自爱之心问民戚休勿使有多暴之俗
　　湖南仓到任　　　　　　　　刘后村
　　郡绂乆纡拙勤无补使华就遣简记有加引避弗俞冒荣滋愧臣瞻言湖外越在楚南绵地广故民瘼难知去天逺故吏奸易肆必借搴帷之询访庻寛负扆之顾忧如臣者起自寠儒见称朴学方其盛壮乆沉常调之中及此暮衰始踵英躔之后甫离鹓序旋守鴈峯刍牧之心惓惓至切茧丝之计防防不为阅下考之再书廹偏亲之大耋方谋词廪猥建廋台惟熈寕创置之严况嘉定选除之遴旣慙材薄复恐望轻卿典偏州尚拊循之可勉今亷一道岂罢软之克堪兹盖伏遇皇帝陛下加惠黎元励精政治博求忠信俾咨原隰之间一视遐荒若处畿甸之内顾容驽钝亦忝驰驱臣敢不宣布诏条推原徳意虽无风采令山岳之动揺尚竭心思访闾阎之疾苦
　　林奎部谢除浙西仓　　　　　陈筼牕
　　飞龙天上正筹肤使之良驾牡日邉猥及漫郎之陋足驰驱而易徧力负荷以难胜敬禀庙谟恪趋台治伏念臣江湖坠绪庠校下陈早嵗激昂亦有癯儒之志中年淟泪几为俗吏之归惟先皇加惠于草莱虽一令亦尘于葑菲自贰以守繇丞而郎洎停风木之悲复玷握兰之宠光灵过矣报称缺然正思返实于丘园讵意升华于原隰睠言右浙寔号内畿煮海萧踈徒作鲸波之宅围田纷错几为鱼鳖之邻徇民之便则上令不行倚法以行则下情易骇必也两全之济庻乎百谪之寛方圣君临御之初且哲辅搜之始盍陈范辔以重汉轺胡为四軰之除寔在一人之数皇帝陛下鼎新庶政器使百工载严更出迭入之规尤遴激浊清之选谓臣尝分侯服粗谙州县之事宜知臣洊厠周行熟识朝廷之志虑不深尤于驽钝故骤假于鸿私臣敢不祗奉六条力蠲百蠧念御极宅尊之日尤观风问俗之时正已正人岂一用芟锄之力足民足国庻永为休养之图
　　淮东仓到任　　　　　　　　刘后村
　　偏郡剖符蔑着守邉之绩公朝出节就叨司库之除问官吏以兢心读训辞而感涕伏念臣单平一介坎防数竒承先世清白之传慕古人忠孝之节务为软熟旣恐负于初心稍自激昂乃见非于流俗积有风波之揺荡每蒙天日之照知甘屏伏于一丘偶推迁于三郡虽书生乗障无可喜之功名然圣世和戎亦粗严于疆埸俟竟金汤之役即寻香火之縁忽拜误恩骤将隆指维淮左熬波之利军国所资自海陵竭泽以来公私皆病姑仍旧贯则无奋起之渐少有新意则涉更张之嫌凌杂米盐尚恐秋毫之难析驰驱原隰更虞风力之弗强深哉简防之恩凛若旷瘝之惧伏遇皇帝陛下鼎新百度甄别羣工察臣当官而行不知强御之可畏谓臣在外之乆庻几险阻之备尝顷焉服奔走之劳或者究阜通之策遂由支垒俾涖外台臣敢不祗对龙光勉殚驽钝虽素无心计可洞识于源流惟不为身谋庶少禆于涓露
　　泉州守到任谢　　　　　　　真西山
　　荡节九州观风何有桐城千里假宠过优俶见吏民敬宣诏防伏念臣性资戅拙学术迂踈入侍禁林徒守勿欺之节出使乗传曾微可録之劳每惭虚负于明恩敢谓更叨于剧寄泉虽名镇古号乐郊其奈近嵗以来浸非昔日之比征防大苛而蛮琛罕至涝伤相继而农亩寡收宗支之廪倍增郡帑之储赤立银溢于山者亡有嵗为旁郡而代输粟生于地者几何日伺邻邦之转饷嗸嗸乎鞭扑之苦盻盻焉帆樯之来凡兹数端尤为深病顾虽一旦不可寕居切自揣于庸虗凛莫知其称塞兹盖幸遇皇帝陛下烛临万国器使百工念臣笃于事亲期欲便防甘之奉知臣严于律已或能销贪鄙之风进邃职以奨行锡温纶而加勉臣敢不钦承异渥誓答隆知亷平而吏民敬焉虽莫望汉人之政忠信则蛮貊行也愿恪遵孔圣之言
　　再任泉州守谢　　　　　　　真西山
　　奉柌居里每勤北极之瞻进职守藩复忝南州之寄甫临旧服恪布寛条臣闻天道至仁风霆无竟日之怒圣君大度山林鲜终弃之材韩安国起于徒中栁宗元用于贬所皆为长吏盖值明时微臣乏汉唐二子之能陛下守祖宗万年之法昨者金华之入侍温然玉色之下询曷甞因谏以罪人自媿格君之无术方抨弹交上独亮狄山之愚迨需宥一颁尽洗元成之玷何啬于议罸而乐于用恩庸见九重之夲心不忍一眚而弃物旣班次对又秩殊庭没齿饭蔬夫亦何憾建牙作屏则非所期敢图朱轓皂盖之华仍涖紫帽清源之境念昔先帝付臣此州玩愒三年不闻善最侵寻半世复见遗民属当公私凋敝之余不胜上下煎熬之急七邑而二为煨烬十室而九乏盖藏禁旅云屯军饷每难于宿饱宗藩日茂俸缗半出于凿空自省迂踈难为经理兹盖恭遇皇帝陛下道心渊静徳性昭融不以防説为爱君故畧臣撄鳞之谴不以聚敛为体国故取臣求牧之长畀以旧封责其来效臣昔犹将母今独擕孥禄弗逮于养亲志惟颛于报上拊摩疮痏兾邦人生意之复还培漑夲根为圣朝元气之一助
　　广东仓到任谢　　　　　　　刘后村
　　起废察州从天而下便私易地遵海而南具布汉条初行粤俗臣切稽使指备载圣经君之遣臣也有光华臣之报君也以忠信今百端之供亿殆徧国中余一发之本根独惟岭外方且籴舟之发衔尾差钞之取及肤空熈丰以来之储增绍淳未尽之额使贾生而及见哀痛若何虽刘晏之复生变通安出乃如臣者岂其任哉尝试歌本宓贱言游之绪论迨分符竹追阳城元结之遗风乆闲退而里居尤阔踈于时务疚心徒切着手实难惟有清修革彼篚苞之类讵意谬巧取诸荷箬之间民生或不自聊臣死奚足塞责矧郡邑之三风犹炽与闾门之五瘴未蘓曾是人微欲其身率兹盖伏遇皇帝陛下记功忘过舍短録长谓一男子妄上书本縁爱主属见大夫无可使遂取充员庶令荒逺之情悉逹靖渊之聼臣敢不褰帷而访草奏以闻惟无瑕者戮人必先已责以不贪者为寳可戢吏饕
　　知袁州到任谢　　　　　　　刘后村
　　遭啧言而去国自屏空山奉明诏以典州且叨善治已临封域具布诏条臣本起鲰生最为拙宦偶逢总揽遂忝旁招猥尘公府之僚尝奉便朝之对莫施萤爝裨日月之清明虽批龙鳞觉雷霆之开霁惟小臣之孤立恃明主以少安及速抨弹尚蒙涵贷支离赋粟方此养瘉象罔得珠俄而起废唯袁为郡旧名安静之区与盗比邻今亦孤危之地城空无补兵少且孱以妄庸谬分千里之忧恐仓卒难待一朝之变而况别慈顔于膝下魂梦屡惊旅只影于天涯宦游奚乐徒有君亲之一念若为忠孝之两全兹盖伏遇皇帝陛下奋发主威作新吏治谓多垒艰难之际务求民安凡録屏临遣之人率由圣择乃如臣等亦在数中臣敢不厚培本根申画圻守长江之险与我共愿为强敌之防四境不治如之何此则微臣之罪
　　知荣州到任谢　　　　　　　李梅亭
　　佐黔巫之东鄙将及戌守巴僰之南安滥叨符竹出幕十年之未乆循墙三命之唯恭冒象马以牵江跨犍防而入境皆知圣主清衷之一视故令愚臣白首以重来伏念臣殖学拙踈赋材褊浅耗精神于场屋得弗偿劳疲筋力于尘埃衰不待老顷繇故府入纠成均韩愈补苴奚益茫茫之坠郑虔轗轲难培衮衮之登乆去国以奉祠辱起家而贰郡敢意三刀之梦蜀复令五月而渡泸维今荣隐之邦实昔夜郎之壤贰耕火种矛浙劔炊嵗计经营之租无六千斛郡仰斥卤之羡已五百年此因刻木之花销致辱前茒之根括熏防不嫌于穹窒夺牛反甚于蹊田凡昔留州悉令送使无复斗升水之贷存活介鳞纵得二千防之良终成狼狈岂其庸谬堪此奉承兹盖伏遇皇帝陛下政在飬民仁不异逺虽蓬婆雪外之戌万里轸忧与长安日邉之州同时并命殆念和义孤墉之陋未正绍熈潜邸之名三年弄印而印刓四辈代庖而庖竭破凡削例不待张咏荐李畋之来防滞振淹盖法艺祖任王明之意臣敢不谨身率下节用爱人臣饮冰食蘗以自将勿为义疚傥求牧与刍而不得甘俟罪归
　　知邵武军到任谢　　　　　　方秋崖
　　以栁易播尚误寛恩自浙入闽已祗逺戍感叹圣朝之仁厚矜容臣子之戅愚伏念臣守刚而乏沉潜学朴而少涵飬事人以直道岂今世之能容得封如曲钩亦生平之不取惟知公是未觉昨非粤从督议之参商出守庐山之僻小可以悔矣郑商人之环何必争抑有疑焉楚齐侯之地不相及夫奚湖广之饟所具析江东之守臣不能忍于一慙已自甘于三黜为臣惧者皆曰南阳帝亲惟天知之乃谓东朝公事第与更其符竹亦不俟于时兹盖伏遇皇帝陛下徧覆无私容光必照天下事惟其是而已何间贱微我之心亦有曲者乎一惟端直故虽肺腑之请曾靡毫厘之差肆令危踪无失故步臣敢不仰凭公溥益励直方毋虐焭独而畏髙明安用前车之鉴与致平理而销愁叹勉为后效之圗
　　知均州到任谢　　　　　　　应松湖
　　承乏贰车仅觧洪都之组分忧一障猥临紫塞之冲戴星厪百舍之驰就日仰九重之邃置身地僻引睇天髙伏念臣迟钝无堪朴忠自许束书璧水恩深乐育之莪射防玉墀滥折清香之桂踪迹虽沉于州县精诚敢外于阙廷慈皇龙御之初论事偶陞于一秩禁从鹗书之荐不才洊沗于十科夫何坎于数竒动輙﨑岖于寸进出禆防府甫及戍入扣脩门遽叨剖竹小垒拜朱轓之命大明簉丹扆之期从容锡对之温抃蹈观光之喜云天尺五退慙临遣之荣道里数千恍记驰驱之旧俶憇骏奔之邮传敬宣鸿博之诏条藐是陋区介于絶徼兵屯单弱萃瓦合之貔貅井邑萧踈杂山居之鹿涂艰通贾帑乏宿储三年四易于守臣百计一无于巧画谁言孱亦玷选抡皇帝陛下继照文明折冲神武守衞中国谨采薇外治之防朝防诸侯饬车攻内修之政役要荒于臂指严控扼于咽喉精柬老成误膺委寄臣敢不鞭驽防钝整蠧绥残頼上威灵震詟氊裘之境道王徳意拊安鸠聚之甿
　　知楚州到任谢　　　　　　　应松湖
　　十年宿衞愧无横草之劳千里藩宣误玷分符之宠戴星比驭诹日眡览观雄劲之山川屹立崔嵬之雉堞萋迷烟水慨清河之战惨澹风云想淮隂之大将自昔形格而势禁于今民悴以兵骄非借通明奚为经理伏念臣驰驱行伍扞御封陲福艾竒厐初乏燕颔封侯之相慷慨奋厉空懐马革褁尸之心敢期琐琐之鹖冠上简煌煌之龙衮擢繇偏校入侍周庐玉陛九重扈宸居之蠖濩冰河万里使絶域之氍毹夷险一诚防脏孤立惟睿算肃清于荒徼俾近臣镇抚于逺甿谁谓孱虗亦膺委寄皇帝陛下羁縻四裔襟带八荒丹青之信甚明靡使敌情之叵测赤白之囊未警首严邉琐之科条信臣早戍封陲必娴外御念臣乆陪环列能体上心宠颁尺一之书俾纡丈二之组臣敢不辑绥瘵瘠弹压躁嚣执弓矢而属犍櫜敢轻言于行阵明烽燧而严斥堠惟谨固于封圻
　　转官除职谢
　　谢转大中大夫
　　分阃罔功虞典尚寛于幽黜拜官甚宠汉恩特示于超迁防渥虽优循涯有腼臣窃考本朝之定制尤严四品之文阶秩视谏大夫亶为髙选官非真法从不可序升政须耆旧之人始称褒崇之数如臣者素无事业误简眷知入扈跸于九宸出总戎于四路际风云之防曾微横草之功累日月之劳徒起取禾之诮通班浸峻论报滋难兹盖恭遇皇帝陛下徳极照临政先综覈三载考绩尚存隆古之遗八柄驭臣庸作羣工之劝遂令冗迹亦玷迩聫臣敢不祗若纶言誓殚绵力身居外服虽莫陪禁近之游力守孤忠庶无忝论思之职
　　捕获海宼谢转官　　　　　　真西山
　　铜竹分符实任九重之托菅蒲彻警幸臻千里之安逭责已忧叨荣寔惧伏念臣材非敏防志切抚摩田里熈熈粗喜桴鼓之息波涛汹汹忽闻舟楫之惊念非逆折其萌芽将恐难图于滋蔓恊兵民而进讨頼将士之宣勤怙众陆梁始犹出柙之兕望风披靡卒为游釜之鱼讫凭藉于天威遂肃清于海服效非循吏敢期汉玺之褒名在大夫俾晋唐阶之峻退循非据莫获终辞兹盖恭遇皇帝陛下明照无私功疑惟重可以与可以无与姑从励世之权简厥修简或不修庸示驭臣之柄顾虽驽怯敢昧激昂受赏无名愧贻讥于鹈翼报恩有地誓轻死于鸿毛
　　转寳章阁学士　　　　　　　方秋崖
　　邉城分阃曾莫画于一筹邃阁进班乃并跻于二秩几措躬之无地靡容力以回天臣歴观古者封疆之臣皆有隐若藩垣之势邓训校尉耳而鲜卑不南牧舒翰将佐耳而朝廷无西忧彼何人斯有为若是而臣见谓碌碌徒抱区区咨愬裕由乃父功窃愧西平之子惟边鄙为中国患每勤北顾之思慨氛祲之奈何易星霜其屡矣虽褁革之言犹在然枕戈之志未酬奚有壮猷骤叨误渥兹盖恭遇皇帝兼收羣防共济多艰采薇歌以遣之每兴懐于戍役菁莪能乐育也谅拊脾于人材故恩寕失之过优诏弗俞于终逊若为称塞无负遭逢臣敢不竭御侮之谋佩折冲之训执千而衞社稷思见乾坤之清夷挽河而洗甲兵允頼君王之神武
　　除华文閤直学士谢　　　　　方秋崖
　　守塞何禆骤班妫閤循墙莫避祗服尧言欲更陈一得之愚惧有凟四聪之聼臣观近嵗旄头之彗痛诸邉兵气之纒尺棰以笞共愤强夷之猾夏寸隂可惜盍收羣防以防秋乃今疆埸之间夐隔朝廷之远脉络不实精神自疲叹内诅而外讧维其棘矣虽朝奏而暮报尚窃迟之胡为书檄之交驰竟令嵗月之虗老兴言及此误事谓何若然则寓直于西清亦奚以解忧于北顾矧若臣者本无能为毛锥子安用哉乆有从戎之悔黔驴技止此耳曾微分阃之劳故四年东征而无以宣皇明羣丑南牧而无以遏乱畧正慙公议乃玷殊褒兹盖恭遇皇帝以神武驭英豪以忠厚用刑赏慨事防之无极虑莫先于儆风寒念人才之实艰爱之甚于防元气肆颁涣汗靡徇巽章臣昨已丐骸苐深刻骨未先狗马填沟壑敢忘报国之忠其友麀鹿侣渔樵恐误临遣之寄
　　江西漕除直秘阁谢　　　　　施飬浩
　　掌计外台念救菑之何益陞华延阁惊涣宠之非常恩出自天感深局地伏念臣资深学浅致远才踈早际防于昌期遂叨陈于烦使问钱谷之入禆稼政以奚劳图田里之安剖竹符而罔效方切旷官之惧洊分澄按之权藐是火维之区适此未饥之变腰鎌所刈登无乐嵗之三胠箧相仍窘出平时之倍一心黾勉数月支持上惟广于圣恩下率先于僚属天心助顺既五风十雨之不愆穑事有秋岂千仓万箱之足计畴昔剑刀之佩祗今襦袴之謡皆明君矜防之功何小臣奉行之力而乃叨膺异数进陟崇班以荒政十二而聚民愧酬庸之焉有乃取禾三百而不稼徒冒赏以为惭伏遇皇帝徳本好生道存兼济焦劳黄屋以百姓之心为心拯恤黔黎后天下之乐而乐廼眷此邦之旱尤深当宁之思推厥本原吏之责尔形于纶綍已若使然迨兹安集之期懋尔绥懐之赏有如驽钝亦被龙光臣敢不体上忧勤与民休息灾流行而代有敢恃常丰备先具而积多当图后效
　　除端明殿学士淮东制置大使谢　方秋崖
　　青防授钺适遵庙筭之长紫殿通班骤峻使名之大曾未寛于忧顾乃诞示于荣懐乆矣循墙惴如临谷臣惟端殿所以待儒学大阃所以重威权顾自愧于谀闻莫逺稽于前载言观帝綍谓复家氊寕知不肖之孤所谓无能为役盖以先臣繇科第出臣则不过司勲之赏官先臣以物望闻臣则不过守边之庸吏况五年于外役殆四鄙之皆惊其如瞑目而有知何所施顔而下见世选劳予不掩善允谓误恩考作室子弗肯堂乆孤先训今者臣父建大阃于十年无尘之后而臣非乆任臣父荣端殿于九原莫起之余而臣则身亲勤劳不及者遭际过之学问无闻者清华已甚此盖伏遇皇帝以天保采薇治内外以洪范皇极克刚柔惟干戈省厥躬乆切焦心之虑遣将率衞中国每勤拊髀之思迄使微臣越膺异数臣谨无忘尝胆永矢捐躯朝廷有自治之期其偷安之为戒黎庶具道隆之望知隠愿之非虚对越明谟有如皦日
　　除寳谟阁学士知泉州【何尚书】　李梅亭
　　老臣纳禄勤大造之曲成邃阁升华分雄藩而出守带宜褫而或锡衣旣敝而改为有渥一麾恪共三命伏念臣去天虽近来日无多洊干不得谢之恩力控致为臣之请鸿鴈髙举已絶望于稻梁牛羊下来难更求于刍牧敢意冕旒之邃曲怜簪履之遗温洛寳储增贲严凝之直清源巨镇俾需更戍之期仍分在笥之裳益耀还乡之绶于臣侈矣何日忘之所慙大耋之侵恐负细书之赐兹盖恭遇皇帝陛下仁不遗旧恩欲成终郡守选用贤良顾资已老之龚遂学士足为光宠反加吿去之知章虽非为官而择人殆于飬亷而励俗臣敢不磨礲晚节佩服宸恩桑隂几何誓不忘于倾日期而往愿卒聼其引年
　　除阁学知潭州【邹给事】　　　　李梅亭
　　解组外藩屡控陈情之请晋班内阁仍叨改秩之恩冒伸伛偻之再三难咈顔威之咫尺纶言已布绵力奚堪伏念臣材弱弗张资凡不頴嵗縻月费已成四十九之非君宠母恩未有万分一之报徒以南陔之相戒难乎西广之乆留力于匄祠志在出岭敢意躐跻于美职复令假守于名邦湖广之壤三千夙称清絶之地瀛洲之士十八上通碧落之天矧超阶级之崇殆非堵墙之冗岂繄踈拙可称选抡兹盖伏遇皇帝陛下眷厚近臣恩隆远服念臣一麾之出守洊歴嵗华察臣四国之于蕃粗谙民事特峻西清之秩更图南土之居俾谐便飬之私兼课承流之效臣敢不思酬简注勉策疲庸超迁而至大中贾谊何辞于湘水光宠而兼学士知章终愿于鉴湖
　　加职谢
　　谢加龙制因任　　　　　　　王格斋
　　分阃防功恐坐黜幽之典出纶有命忽叨进律之除是何宜斥而反迁借甚以荣而为惧牢辞不获重拜靡皇伏念臣早窃儒科晚尘禁从民曹经幄殊深非据之慙松径菊篱屡起归休之梦偶值龟城之谋帅俾承芝诏以充员属干戈甫定之余而杼轴已空之乆虽勤拙相补里闾稍稍安之然衰病交侵精力骎骎矣方上祝厘之请敢图锡命之荣误恩俄被于龙光宠秩载腾于鳯检榦方锦里已寛庭特之诛对松阶更冠寳储之首陛下天临广宇子视逺民察知几案之小材寔维簪履之旧物虽政拙自注下考仅输抚字之劳而赏疑所以广恩式彰忠厚之意但臣驽材素下防技已穷深虞末路之艰并使前功之废臣敢不益鞭其末图谨厥终抖擞精神勿蹈亏功之戒逍遥田里终期从欲之仁
　　谢加直学士再任　　　　　　王格斋
　　遐陬分阃践更乆过于期邃阁陞班申命复烦于芝检山川如旧宠渥维新循墙力控于陈辞出綍莫廻于成涣伏读温诏益震危衷伏念臣结约无竒侵寻已老入持禁槖论思莫效于嘉猷出帅藩方抚字第勤于拙政方凋瘵疮痍之未服嗟劳徕安集之良难虽几案麄材或谓颇堪于烦使而蒲栁弱质其如已廹于凋年曩甞力控于封章止愿退安于闲散乃俾解装而承乏且蒙进律以防荣日往月来倐已复周于嵗籥心勦形瘵惟忧浸蹈于官箴投诚方切于丐归有识咸讥其已晚敢谓峻除于寳扆居然就抚于油幢深虞并废于前功无以仰承于睿渥陛下天临百辟器使羣工欲使蚕丛鱼鳬之区如在丰镐鄠杜之侧肆绥逺服重简渊衷谓道州之考何长姑令抚字而许丞之聋不去可免送迎亶时頽堕之踪假此斯须之宠臣敢不恭承明命罄竭谫材老马力疲末路分甘于伏枥穷猿意廹归心苐切于投林
　　明堂加邑谢
　　袁安抚加食邑谢　　　　　　陈筼牎
　　事紫坛甫洽骏奔之喜防恩黄屋骤膺龙命之华分地云初戴天敢后伏念臣一叨内甸再遇总章时当龙位之方升新忝鸡翘之末缀虽陪荐玉莫相鸣銮敢图五等之封与被十行之诏皇帝合秩礼重并侑诚深宗祀明堂不独言邦家之典受厘宣室亦欲均臣庶之欢燕及守京亦霑胙土言功无有拜赐已多秩防二千旣合率先于侯度取防三百尚思补报于君恩
　　降职祠谢
　　谢降直学士　　　　　　　　刘后村
　　愚臣引咎甘寘严科圣主隆寛稍裁华职危踪甫定感涕横流伏念臣以踈庸之才当董统之寄奉玉音之临遣专欲息民凡绵力之经营第惟固圉一从索敌再入浮光势旣披猖事诚危急念全躯保妻子之计夫谁不能然以贼遗君父之忧于臣何忍况制阃有便宜之防而兵家有牵制之谋指授之初预戒其贪功而幸胜文移所至毎令见可而知难边头皆奏于肤功京口独违于节度及师溃肆城之下以身当淮左之锋寝息不遑须发皆白席藁私室抗章公朝谓马谡败于祁山亮先贬等任福败于好水琦亦夺官彼元老以犹然臣何人而自恕矧欲谢三军之众靡容恤一已之私惧方凛于冰渊戮宜加于萧斧讫从寛典亶出异恩兹盖恭遇皇帝率作事功丕昭赏罸愤神州之责盍归王衍之诸人誓殽陵之师不弃孟明之一眚故加薄谴庸示至公臣敢不坚守孤忠痛思往咎佩大易匪躬之训固莫辞难味先民陈力之言终当知止
　　赵龙图落宫观谢　　　　　　方秋崖
　　囊封自劾分投荒裔之居纶音载颁仅削直庭之秩感寛恩之天大陨孤涕以雨如臣本乏脩能误叨重寄有死耳不可屈毎思马革而褁之今老矣无能为岂知鼯技之穷已粤临岘首遄警旄头俾环城余靺鞨之腥痛列郡化防之宅祸一至于此极身百战以何裨頼国之威彼酋其遁而臣材不足以御众智不足以察奸羝羊触藩尚骇塞垣之未靖虎兕出柙讵图家贼之难防变忽起于萧墙势竟隳于屏翰擢发以数噬脐莫追思昔先臣乆兹分阃析薪防克负荷孰云泉壤之无知稽田旣勤敷菑切叹金汤之安在谓且赐属镂而肆市不然御魑魅于九夷敢意清朝曲从轻典此盖恭遇皇帝仁深在宥徳洽好生意若曰美及子孙盍稽八议幸天以贼遗君父姑缓五刑讫囘物论以并包用贷微躯于显戮臣敢不省厥諐于羇旅终其老于累囚念死有余辜莫寝逆雏之梗化倘生无以报当为厉以灭讐
　　叙复
　　叙复元官　　　　　　　　　真西山
　　瞽言触宪宜坐锢于终身庆泽流徽廼悉还于旧物幸逾始望恩出更生伏念臣昔缀周行尝洿内直花甎昼日乆承寕考之恩苍梧暮云忽洒茂陵之血属际飞龙之运首叨驰驿之招念非忘身何以报国欲勉图初政之助庶无辱先皇之知而臣学泥古陈识乖时变无袁盎之慷慨有汲黯之戅愚圣君非不受言臣自踈于开导国人皆称有罪上独示于矜容弗贬潮阳之八千仅夺骈邑之三百出昼如孟子岂懐悻悻之私在亩若刘生徒抱拳拳之意虽欲磨鈆而自效终虞复玷于孔艰遽颁紫诏之新尽澡丹书之旧秩仍元士班视迩臣闲馆珍台愧更偷于廪禄钧天广乐恍如侍于威顔人皆谓荣臣独知惧兹盖恭遇皇帝陛下聪明天纵圣敬日跻方东朝丕衍于脩龄而南面躬临于旷典导民以教旣洽四海之欢与物为春忍视一隅之泣释覊魂于幽穸返逐客于囚山爰及颛蒙亦皆牵复臣敢不淬磨宿志湔涤曩愆犬马之飬无他惟笃爱君之义江湖之身虽远敢忘在阙之心
　　复元官职宫观谢　　　　　　方鹤山
　　七年流落幸全投裔之躯三命便蕃并赋祝厘之廪望不及此得之若惊臣赋资颛蒙闻道狷浅自玷言语侍从之列期効论思献纳之忠而识闇不足以周事情才踈不足以济时用况卧疴之旣乆宜公论之不容白简霜严已甘大僇皇图天广特沛寛恩仅从三褫之科姑寘五谿之表虽江连楚蜀无瘴鸢跕跕之忧然地控蛮猺犹有暴虎兢兢之虑忽自天而有命俾便道以过家尽复元阶实逾始望况申荣于书殿又假宠于祠宫事光流闻时谓剙见兹盖恭遇皇帝陛下德侔覆载智烛幽深悯臣防防无他昔有负薪之忧察臣悾悾自守尝输曲突之忠粤从祭泽之洊颁已动圣心之遐轸上东朝之寿下春日之寛书肆命元臣式商大赉臣誓坚晚节益励后图今为牛羊求牧刍已荷更生之造未先狗马塡沟壑畴非报徳之期
　　谢复寳谟阁学士　　　　　　刘后村
　　罪当贬等奉以周旋恩不逾时复其玷缺拊躬感涕读诏汗顔臣昨者愤敌凭陵出师牵挠偶边将有偾军之咎在兵家存责帅之文急自列以伏辜终不忘于敌忾贾率连营之吏士纠齐诸寨之民丁分道邀遮阻山鏖击我方乗胜旣献防之屡闻贼耻无功尚游魂而不去臣亲提突骑往抚顔行将背水以夹攻使踦轮之勿返黠酋先遁僇免鲸鲵残党继奔散如鸟兽然后患方长而未竟顾薄材已试而可知众口难调亲年笃老忧国之心如灼论兵之鬓已霜方陈累疏以丐闲乃用微劳而牵复兹盖伏遇皇帝陛下操持威柄综覈治功谓事有至难寕保用兵之利钝念臣无他技粗尝在外之险艰还其笔槖之班责以桑榆之效臣敢不深思大计益谨后图观过知仁允蹈圣人之明训鞠躬尽力仰希前哲之盛心












　　翰苑新书后集上卷二十五
　　钦定四库全书
　　翰苑新书后集上卷二十六
　　贺牋
　　皇太子
　　贺东宫　　　　　　　　　　刘后村
　　国严常祀载循重屋之规帝享纯诚爰辑储闱之庆【中贺】恭惟皇太子殿下望隆贰极仪亚至尊事天不以文旣成熈典受祉施于子宜介鸿休臣幸际昌辰适縻外服陪奉璋之彦莫簉迩聨瞻主鬯之贤第祈景贶
　　元旦
　　贺正旦【江西漕】　　　　　　　施飬浩
　　鳯厯颁春饯余寒于北陆龙楼催晓介异祉于东宫恭惟殿下盛徳渊冲懿文日就礼严定省时甫毕于冬温学自缉熈功又申于春诵肇更嵗律茂对天庥少海波澄恊祥风之解冻洊雷地奋催好雨之知时臣将漕西江驰神甲观门森鸡防方新桃板之题酒酌兽樽莫儗椒花之颂
　　贺正旦　　　　　　　　　　刘后村
　　春阳萌动肇纪王正储极邃严是膺帝祉欢腾防县庆属宗祧恭惟殿下廸徳温文挺姿英晤鸡鸣问寝仁孝之誉日隆鹤禁谈经学问之功时敏兹临华嵗茂介繁禧臣分阃攸拘造庭伊阻丹墀设仗莫观元日之仪青地称觞隃睇前星之曜
　　贺元正【丙子代衞参政】　　　　李梅亭
　　尧年起丙载新鳯厯之颁夏正建寅仰恊龙杓之指万邦以正百禄是遒恭惟皇太子殿下贤智夙成温文天禀春囘嶰谷刚潜苍震之亨日出隅夷柔丽黄离之吉履端于始长发其祥臣旧忝储寮今叨蕃牧后天下而乐滥假宠于虎闱布正月之和逺驰神于象魏
　　贺元正　　　　　　　　　　应松湖
　　太簇宣和騐飞葭之应律少阳拱极粲若木以交辉山河囬一气之春厯数衍万年之庆殿下干九四之潜德震一索之长男问寝鸡鸣紫禁耐烟花之绕賔贤鸿翼皓眉峙柏雪之坚光生青辂之旂欢溢苍龙之阙臣滥分竹使逖防丛霄初日纪乎星躔遥认前星之照仁风翔乎海表孰非少海之波
　　至节
　　贺冬至　　　　　　　　　　李梅亭
　　黄钟恊律七日验于复来青辂发祥万物由乎震出式裒蕃祉茂对新阳恭惟皇太子殿下海润星辉金声玉裕行一物而得三善储德克岐奏六佾而建九旗礼容有奕履此应长之昭哉滋至之休臣假守熊湘阻趋鹤禁合八能于汉殿阻陪北阙之趋袭九辩于楚词请祝东皇之寿
　　贺冬至　　　　　　　　　　刘后村
　　缇室吹灰迎长伊始青宫主鬯受祉维新和溢殿闱欢腾防县殿下性根仁孝学造髙明入侍严宸常谨鸡鸣之问出亲端士遹观鸿翼之成对阳德之方亨庆天休之滋至臣隃瞻鹤禁属绾麟符赓辉润之歌虽慙词藻赋冈陵之什愿祝寿祺
　　生日
　　董侍郎贺东宫　　　　　　　李梅亭
　　十四月而生尧实开昌运八百国之歌啓允属休期庆衍宗祊驩腾寰海恭惟皇太子殿下聪明时宪圣敬日跻震一索而亨是为天地之长子离重明而照孰窥日月之容光兹临载育之辰益衍永膺之福臣滥分阃寄莫旅庭趋敬与六十州之民仰瞻银阙共祝八千嵗之寿永绍瑶图
　　谢牋
　　皇太子
　　除官谢
　　何尚书除刑侍　　　　　　　李梅亭
　　刑曹剧部贰职非轻法从真除参聨甚宠况加盛服仍束精镠拜使便蕃拊躬震叠伏念臣力绵材薄嵗暮日斜旧陪碧落之班屡玷清华之选一笑微生于偃月十年甘老于卧云岂意余龄复还旧缀狐裘破碎囊持紫以谓何鹤骨支离腰围黄而不称请循侥冒亶有寅缘兹盖伏遇殿下粹徳玉温凝姿海润贤孝仁圣闻天下未始自骄左右前后皆正人尤勤博采故令蒲质得傅枫宸臣敢不祗服宠光对扬休命论思献纳期殚入吿之忠恻怛哀矜仰体好生之德
　　转官谢东宫
　　谢转大中大夫　　　　　　　刘后村
　　谫材分阃未补一毫优诏迁官骤登四品命俶颁于丹陛恩宻戴于青宫伏念臣奋迹单寒逢辰休显入持紫槖何补论思出建碧油更慙风望属防吏铨之课猥升法从之阶兹盖伏遇皇太子殿下廸性温文挺姿明睿承顔广内恪修问寝之恭聼事严宸宻賛求才之治肆令踈逖亦簉髙华迹逺甘泉空缀严吾之列心依少海莫陪园绮之游
　　郊祀转官谢
　　衞参政转官谢　　　　　　　李梅亭
　　圜坛八陛锡福庻民方岳诸侯进官一列并爰田而增衍遡少海以知归伏念臣一去賔阶六周嵗籥髙飞鸿鹄寕资羽翼之功行中鸾和莫効箴谋之助况南浮于湘水徒东望于瑶山恭闻肆类之休遥想百神之享敢图赉予若是骈蕃此盖伏遇皇太子殿下相祀紫坛防恩赤县悟南阳之牍夙亶聪明记东海之名弗遗故旧昭兹异数施及孤踪臣敢不祗服恩言益图美报贾谊自伤其无状旣见受厘吴芮势踈而最忠尚希着令
　　明堂加恩谢
　　吴县开国伯加食邑谢　　　　刘后村
　　职居藩屛阻侍亲祠恩锡土田例沾余馂省躬负愧稽首拜嘉臣载考熈朝尤隆宗祀凡在合宫之列宜均宣室之厘而臣方奉藩条亦叨祭泽爵每陞而渐峻禄已厚而弥增兹盖伏遇皇太子殿下学进多闻政由参决深宫主鬯恪恭膳寝之仪重屋贰觞宻侑馨香之荐故朌惠术俾衍真租臣敢不勉竭微劳少酬洪赐班超防塞方当固圉之时张翰思吴未有归田之日
　　讲经转官谢
　　讲春秋转官谢　　　　　　　施飬浩
　　释麟经之奥防甫及终篇録马走之微劳例加华秩拜恩甚腆抚已若惊伏念臣性本颛愚学惭固陋昨簉元僚之属获防比事之书日系之文念措辞而安敢月将之学自逢原而有余徒殚诵説之云何有涓埃之补况更嵗乆甫幸彻章旣易司存亦叨懋赏所谓因人成事何止贪天之功伏遇殿下性本生知教由早谕研笔削之旨自得于心备讲读之官不忘于学凡自经帷之啓及今赏典之行悉本賛成祗慙忝冒臣敢不益鞭其后思称所蒙旣学而师不劳但钦异禀善赏而人多劝誓竭孤忠
　　谪降谢
　　降直学士谢　　　　　　　　刘后村
　　防陈往咎自请抵辜诏黜隆名尚令任责云天施大渊谷愧深伏念臣早荷国恩晚分阃寄我固守睦邻之信彼屡兴犯塞之师势旣蔓延法当牵制师行危道虽将帅之非才责在元戎顾偏裨之何罪亟披诚款自列諐尤恐不免于严诛乃仅裁于华职兹盖伏遇皇太子殿下力裨圣防宻辅阳刚谓邦有常刑岂容屈法然时方多事不忍废才示以薄惩俾之内讼臣敢不深思旣往预戒未然寻香火之縁方伸前请收桑榆之效恐负初心
　　叙复谢
　　复寳谟阁学士谢　　　　　　刘后村
　　扣阍自疏仅黜隆名扞塞何功忽还旧观凌兢拜命局蹐懐慙伏念臣昨縁边将之踈力引中权之咎尚寛万死止裁笔槖之班自奋一行果夺旃裘之气始蜂屯而不去俄兽散而遂空亭障解严耕桑安业旣竭节徇国家之事始抗章陈母子之情所兾归休乃令牵复兹盖伏遇皇太子殿下谨修储徳参决政机谓治世赏刑不容偏废然兵家利钝非可逆知弃已往之瑕疵録后来之劳效臣敢不益思振励期称宠荣读誓殽之书未忘前过陈出师之表永愧先贤
　　贺皇后笺
　　圣节贺皇后　　　　　　　　方乌山
　　华渚呈祥适际太平之运椒涂衍庆丕昭坤顺之符喜动六宫和熏万宇【中贺】恭惟皇后殿下瑞钟梦月功嫓补天以儆戒相成功靡渝于九变以勤俭为徳治果格于三登光辅圣躬永膺帝祉臣摄承斗垒阻造星聨颂亿万年王休莫罄南山之祝想二十七世妇徒瞻西内之仪
　　册后
　　贺皇后受册　　　　　　　　李梅亭
　　枫宸发册涣号扬庭椒殿升贤坤仪正位喜溢六宫之表欢腾四海之濵恭惟皇后殿下配徳河洲发祥沙麓赤城秀气大邦夙表于伣天白雪咏髙厚徳寔宜于配地庆长秋之定序均圅夏以蒙休臣耸闻三瞿之升喜极六鼇之抃施于中谷萋萋谅感于葛覃陟彼髙冈采采敢布于卷耳
　　上尊号
　　贺寿成皇后　　　　　　　　赵南塘
　　圣皇发册帝后同升钜典吿成家邦具庆【中贺】臣闻天胙光徳世有哲王必得乎亲廼立厥配旣作之合宜正其名恭惟皇太后殿下椒徳温芳兰猷茂悦肇霛沙麓瑞已应于造舟防美河洲祥仍开于考室隂化乆裨于海润柔仪允恊于阃慈属舜志之承尧阐文谟而命武干父坤母旣登太极之尊日君月妃遂继重离之照国风有本孝治维新臣为郡罔功逢辰窃幸想礼容之祲盛鳯亦来仪诵诗雅之齐徽麟其出应
　　玉玺
　　贺皇后　　　　　　　　　　赵南塘
　　戎方献寳大陈元防之仪祖庙纳珍永锡万年之胙祥开防县庆溢宫闱【中贺】恭惟皇后殿下道顺而体方徳隆而志降黼黻不乱执瓉俨其思齐宫啇相宣佩珩中乎肆夏日月之光璧合乾坤之贶鼎来赤舄觐王庭燎无晏朝之失圭授帝涂山有内助之功臣欣托宗盟幸逢盛旦虽铺闳休镂玉牒老将至云然陟髙冈懐金罍遐不谓矣
　　诞皇子
　　贺皇后　　　　　　　　　　陈筼牕
　　坤元底顺昭格三灵之休震索发祥上闗九庙之庆照临攸曁抃蹈丕同殿下外惠宗正内隆隂教神罔时怨有开熊梦之占天惟显思于赫龟图之福乆肇元良之望寔覃岐嶷之资邦永孚于休民亦职有利臣职虽在外喜则由衷稽首汉殿之觞虽莫参于鹓缀倾耳尧门之瑞实深激于葵心
　　贺皇后　　　　　　　　　　周山房
　　前星见象灿腾干璧之辉吉梦维熊恊应坤闱之庆泽流寰海喜溢彤庭【中贺】臣闻世胙之长允借本支之茂然诞弥于甲观渡江多在于初潜若震夙于内朝自昔几成于濶典昊穹锡命河岳炳灵有开继序之皇肇啓元良之粹皇后配天作合克嗣于徽音飞日入懐果钟于正嫡神祗底豫庙社奠安臣邈戍偏州阻陪近缀輙倾葵向仰渎椒涂率九嫔以祀髙媒已格众多之兆生三月而见外寝遹观岐嶷之成
　　贺皇后　　　　　　　　　　赵南塘
　　后宫告庆昭坤载之含宏甲观书祥壮皇基之赫奕羣生幸甚咸曰休哉【中贺】恭惟皇后殿下齐休轩图嗣音京室寛柔以教贯鱼之宠惟均福禄遂成鳦鸟之祠旋应帝心式慰母道益隆臣服在廪人摄承臬事聼诸舆诵振振尚报于赓歌各以职言仆仆何嫌于亟拜
　　贺皇后　　　　　　　　　　赵南塘
　　藩邸承休献熊罴之吉兆宫闱受祉应麟鳯之昌期凡在载持皆惟抃蹈【中贺】恭惟皇后殿下坤裳袭美雅瑟流徽而色而康人隂蒙其惠泽以似以续天显报之福祥秀发孙枝庆钟慈极倬灵潢之衍派绵寳胙于隆基臣幸对亨嘉属官逺外卜日以告元祀虽莫陪宗祝之仪采诗而诵多男犹得效使臣之职
　　贺皇后　　　　　　　　　　赵南塘
　　王假有家薫太和而保合帝降之福衍多祚于绵洪凡具识知敷同抃蹈【中贺】恭惟皇后殿下流谦而节施顺比以类从大吕賛阳之功百嘉均鬯小星逮下之徳六寝具孚故当肆通交泰之期而获迓续延光之报神灵孚豫符应闿明臣逺省民风侧聆国庆望鸡冠之列衞莫簉清班赋螽羽之卒章徒倾善颂
　　冬至
　　代贺皇后　　　　　　　　　方乌山
　　圣人御极方开九变之符太史授时新騐一阳之气暖囘葭室喜溢椒涂【中贺】恭惟皇后殿下徳齐姜任名俪贾马以臣道奉宸极未天明而脱簮以女功仪后庭日长而添线履兹复反至矣坤承臣假守南州阻趋西内时和不害方占五物之书刚长自今恭致多男之祝











　　翰苑新书后集上卷二十六
<子部,类书类,翰苑新书>
　　钦定四库全书
　　翰苑新书后集下卷一
　　类姓
　　赵
　　姓纂【帝颛顼伯益嬴姓之后益十三代至造父善御事周穆王受封赵城因以为氏衰盾之后分晋为诸侯都邯郸】
　　事实金城图【前赵充国愿至金城图上方略又曰明主可为忠言遂上屯田奏成帝时追美充国即充国图画而颂之曰汉命虎臣为后将军昔周之宣有方有虎汉之中兴充国作武赳赳威威亦绍厥后】玉界尺【赵光逢字延吉以文行知名时人称其方直温润谓之玉界尺唐亡事梁为中书侍郎同中书门下平章事累迁左仆射以太保致仕】负重致逺【后赵憙传更始即位征憙年未二十既引见更始笑曰茧栗犊岂能负重致逺乎又曰卿名家驹努力勉之】社稷臣【赵普字则平幽州蓟人太祖受禅普以佐命功授右谏议大夫枢宻直学士太祖宠待普如左右手判大理寺雷徳骧愤其属附普増减刑名因求见太祖语不逊太祖怒叱之曰鼎铛尚有耳汝不闻赵普吾之社稷臣乎徳骧坐贬薨封真定郡王諡曰忠献】一琴一鹤【赵抃神宗即位召知谏院故事近臣自成都还将大用必更省府不为谏官大臣为言上曰用赵抃为谏官赖其言耳茍欲用之何伤及谢上谓公曰闻卿以疋马入蜀以一琴一鹤自随为政简易亦称是耶其再任也屏去鹤止一苍头执事张公裕送以诗云马谙旧路行来滑放长河不共来】一身为胆【赵云尝将数十骑与曹公战先主曰子龙一身都为胆也军中号为虎威将军蜀志】风骨秀爽【唐史赵彦昭甘州人父武孟少游猎以所获馈其母母泣曰汝不为好事而放荡吾安望哉不为食武孟感激遂力学淹该书记为侍御史着河西人物志十篇彦昭少豪迈风骨秀爽及进士第景龙中迁同平章事】丈夫雄飞【后汉赵温字子柔初为京兆丞叹曰大丈夫雄飞安能雌伏遂弃官去嵗饥散家粮以赈贫饿所活万余人拜司徒】杞梓【唐书韦述传韦赵兄弟人之杞梓】发奸擿伏【前赵广汉为二千石善为钩距他人效者莫能及其发奸擿伏如神】举七十家【礼记赵文子举筦库之士七十余家】夏日冬日【左文公七年酆舒问于贾季曰赵衰赵盾孰贤对曰赵衰冬日之日也赵盾夏日之日也】铁面御史【赵抃字阅道衢州西安人少孤贫举进士及为殿中侍御史弹劾不避权幸京师号铁面御史迁龙图阁直学士知成都】
　　冯
　　姓纂【本毕公髙之后食采于冯城因而命氏出杜陵及长安】
　　事实东邻骐骥【晋冯素弗跋之长弟慷慨有大志雄杰不羣任侠放荡不脩小节盛藻奇之曰吾逺求骐骥不知近在东邻何识子之晚也】廊庙所称【史记冯唐以孝着为中郎署长对文帝论将帝悦拜为车骑都尉景帝以唐为楚相免武帝求贤良举唐唐时年九十余不能复为官乃以唐子冯遂为郎遂字王孙亦奇士太史公曰冯公之论将率有味哉语曰不知其人视其友冯之所称诵可着廊庙】当世器重【冯野王字君卿元帝诏曰刚强坚固确然亡欲大鸿胪野王是也以兄昭仪之故虽不用三公甚见器重有名当世】聪明贤智【冯立字圣卿通春秋为五原太守徙西河上郡与野王相代为太守歌之曰大冯君小冯君兄弟继踵相因循聪明贤智惠吏民政如鲁卫徳化钧周公康叔犹二君迁为东海太守徙为太原太守更厯五郡所居有迹】奋翼渑池【后汉冯异字公孙颍川人通左氏春秋孙子兵法号大树将军拜征西大将军破赤眉贼玺书劳异曰始虽垂翅囘谿终能奋翼渑池可谓失之东隅收之桑榆】道徳彬彬【冯子豹字仲文以诗春秋敎丽山下乡里语曰道徳彬彬冯仲文】健令【冯鲂字孝孙南阳人拜郏令郏贼延褒攻围县舎鲂力战光武嘉之曰此健令也】忠臣之门【冯元常相州人举明经及第神龙中旌其家曰忠臣之门天下髙其节】
　　熊
　　姓纂【楚鬻熊之后熊克家谱曰鬻熊为文王师著书一卷号鬻熊子至成王时举文武勤劳之后以子男之田封鬻熊曾孙绎于楚是为楚子熊绎也三国时有征士熊僧循尚书熊睦又江陵志曰黄帝有熊氏之后】事实诚心金石【新序熊渠子夜行见寝石以为虎射之灭矢饮羽渠子见其诚心而金石为之开况人心乎】清静通介【熊克字子复建阳人也壻王克勤状其行实曰文有顔延之错综之工史有陈寿叙事之长牧民得曹参清静之防制行适徐公通介之常】不为利谄【哀公十六年白公胜谓石乞曰市南有熊宜僚者若得之可以当五百人矣石乞见之告之故辞承之以劒不动胜曰不为利谄不为威惕去之】正色立朝【晋书熊逺字孝文豫章人也累迁尚书左丞在朝正色不茹柔吐刚忠亮至到转御史中丞又拜太常卿】
　　宗
　　姓纂【周大夫宗伯之子后以官命氏】
　　事实愿乘长风【南史宗慤字元干慤年少叔父少文问其所志答曰愿乘长风破万里浪】有儒者风【北史宗钦字景若好学有儒者风仕沮渠逊为世子洗马上东宫侍臣】小儿学士【宗懔字元懔少聪敏好读书语辄引古事乡里呼为小儿学士】
　　龚
　　姓纂【左传晋大夫龚坚】
　　事实两龚【前汉两龚皆楚人胜字君宾舎字君倩二人相友并著名节世谓之楚两龚杨子问明篇楚两龚之洁其清矣乎】卖刀买犊【龚遂字少卿山阳南平阳人也宣帝时渤海饥盗贼起以遂为渤海太守时年七十余单车至府郡中翕然盗贼皆罢乃躬率以俭约劝民务农桑使民卖劒买牛卖刀买犊数年遣使征遂以年老不任公卿拜为水衡都尉所居民富所去见思】洁已自守【晋隠逸龚壮字子玮洁已自守惟研考经典谭思文章】风姿端雅【龚祈字盖道风姿端雅容止可观范述见之叹曰此荆楚之仙人也】
　　洪
　　姓纂【共工氏之后本姓共氏因避仇改为洪又曰毗陵监察御史洪察常州人本姓氏避孝宗讳改姓洪氏生子与起居舎人生经纶谏议大夫通鉴唐徳宗建中元年二月命洪经纶为河北黜陟使】事实殚洽开豁【皇朝豫章洪朋字父同郡黄着集父诗百篇为一集山谷以谓句句可传也刍字驹父殚洽开豁溢于文词中进士第放浪江湖不求闻达尝倅上饶累任奉祠靖康初召为郎擢谏议大夫遭值变故坐事贬海上平生为诗千余篇着老圃前后集】忠贯日月【洪皓字光弼绍兴间北邉议和公得囘至燕公得其隂谋从坡上与馆中人语为留守王易所获对吏将驰流星骑上其事付留守髙吉祥素嘉公忠委曲防出之且易以他牍公行月余方以字牍奏垂入境追者七骑至及诸淮则在舟中矣至旴以奉使无状自劾上方以来归为喜报无罪可待御札趣觐既至不登时见内殿奏事罢力求乡郡养老母上曰卿忠贯日月志不忘君苏武不能过岂可舍朕去也】兄弟词科【洪适字景伯父忠宣公奉使不屈归除尚书直学士院出典乡郡适兄弟三人皆中宏词科】吏不肆欺【洪遵字景严公为吏侍先是选人诣曹改秩予夺迟速一出吏手乃随事疏理吏不得肆欺】
　　钟
　　姓纂【宋微子之后桓公曾孙伯宗仕晋生州黎仕楚食采钟离因氏焉子孙或单姓钟氏楚有钟仪钟建钟子期与伯牙为友项羽将钟离昧昧中子接单姓钟氏颍川钟接始居颍川长社】
　　事实至徳可师【钟皓字季明颍川人少以笃行称避隠宻山前后九辟公府皆不就为士大夫所归慕李膺叹曰钟君至徳可师】好学慕古【钟子瑾好学慕古有退让风辟州府未尝屈志】作汉藩辅【魏志钟繇字元常为大理迁相国文帝赐繇五熟釡铭曰于赫有魏作汉藩辅厥相惟钟实干心膂靖恭夙夜匪遑安处百僚师师楷兹度矩】寒松比操【晋书钟雅字彦胄举四行除汝阳令入为佐著作郎迁御史中丞直去绳违百僚皆惮之遭苏峻之难而雅匪石为心寒松比操】九辟不就【钟皓少以笃行称避隠宻山前后九辟公府皆不就为士大夫所归慕及皓终诸儒颂之曰才虑懿徳非礼不处恱此诗书弦琴乐古五就州招九膺台辅逡巡主命卒嵗容与】
　　翁
　　姓纂【阙】
　　事实诗咏槐花【唐翁承赞字文饶莆田人干宁间登进士第咏槐花诗雨中妆防望中黄勾引蝉声送夕阳忆得当年随计吏马蹄终日为君忙】该博能文【翁绩字徳功崇人也该博能文躬践履之学士负笈从之游者以百数诲之无倦率多成就】
　　江
　　姓纂【嬴姓颛顼孙伯益之后爵封于江后为楚所灭以国为氏】
　　事实燕赵奇士【前汉江充字次倩赵国邯郸人也为人魁岸容貌甚壮武帝异之曰燕赵固多奇士】江左驰声【晋江统字应元子虨字思终于国子祭酒惇字思悛孝友纯粹髙节迈俗虨之昆弟江左驰声】不受请谒【江湛字徽深仕宋转吏部尚书饷馈盈门一无所受在迁职公平无私不受请谒】辞采清赡【江智深夷之弟子爱好文雅辞采清赡迁尚书吏部郎】梦五色笔【江淹字文通少以文章显后梦郭璞问其取笔乃探懐中五色笔以授之】搢绅先生【江梦孙字脩之九江湓城人诸生弟子不逺数郡而至者百人春诵夏以时讲闻鼓箧函丈庠序常盈先主辅政欲广贤良之术闻其徳业遂以币帛聘之为芸阁郎甚被亲礼后辞归乡里先主固留不止既还家门生弟子复至乃率身耕稼躬事继母旦则冠带入门温凊亲馈饮馔退更常服力操耒耨耘暮而归易衣视膳毕然后就庠序集门生弟子説释经义如故时号为搢绅先生一门百口敦睦如一子孙学业各授一经兼持江左称之卒葬之日自逺方至者几千人而服缞绖徒跣者百许嗣主闻之美其才茂徳逸故赠国子司业优赐葬物】后进之美【江夷字茂逺少自藻厉为后进之美仕宋歴吏部尚书后迁为右仆射】
　　厐
　　姓纂【周文王子毕公髙之后封于厐乡因氏焉】
　　事实有宰相器【厐参字仲达为汉阳太守郡人任棠有奇节参先候之棠以薤一大本水一盂置户屏前自抱儿孙伏于户下参思其意曰水者欲吾清也拔大本薤者欲吾击强宗也抱儿当户欲吾开门恤孤也参在职果能抑强助弱以惠政得民虞诩荐其有宰相器能后为太尉録尚书事】当展骥足【蜀志厐统字士元为南州士之冠冕守耒阳令不治免官鲁肃曰厐士元非百里才也使处治中别驾始当展其骥足先主以为治中从事】非卿不能成功【皇朝厐籍字醇之单州武成人也侬智髙叛命狄青为宣抚使或言青不可专任仁宗以问籍籍曰青起行伍若以文臣副之则号令不专不如不遣也仁宗然之及捷书至仁宗谓籍曰非卿执议岂能成功】
　　皮
　　姓纂【风俗通周卿士樊仲皮之后后汉有谏议大夫皮究下邳后汉上计掾秦嘉集序皮仲固撰晋有尚书郎皮湛】
　　事实机悟风神【皮子信机悟有风神位仪同三司于勲贵子弟中称其识鉴】作七爱诗【皮日休唐之文士所着请韩文配享书桃花赋九讽七爱悼贾诸篇见之文粹】
　　施
　　姓纂【鲁惠公子施父尾生施伯伯孙倾叔生孝叔惠公五代孙也因氏之汉有博士施雠】
　　事实明闲吏职【南史恩幸施文庆陈后主以为中书舎人明闲吏职心算口占应时修理大被亲幸】论经石渠【前汉儒林施雠字长卿沛人从田王孙受易梁丘贺荐之拜为博士与五经诸儒论经同异于石渠】
　　韦
　　姓纂【出自颛帝大彭之后夏封于豕韦苗裔以国为氏家彭城】
　　事实敎子一经【前汉韦贤字长孺鲁国邹人生四子一方山二三舜少子元成复以明经至丞相谚曰遗子黄金满籝不如敎子一经】清化著名【儒林韦謏字宪道少好文学羣言秘要之义无不综览后仕石季龙厯守七郡咸以清化著名】少有器望【北史韦阆字友观世为三公一族少有器望】雅性清俭【韦瑱字世珍除瓜州刺史雅性清俭夷人送物一无所受胡人畏威不敢为冦满任回京老少追送留公十数日方得出境明帝嘉之授仪同三司】雕鹗特立【韦思谦名仁约鄂州人迁御史大夫性方刚顔色庄重不可犯见王公未尝屈礼人言之答曰耳目官固当如此雕鹗特立岂众禽之偶奈何屈以狎之】鳯阁舎人【韦嗣立兄承庆异母第进士兄乃迁鳯阁舎人武后召嗣立谓曰尔父尝称二子忠孝比兄称职如父言今使卿兄弟自相代即拜鳯阁舎人】才当大用【韦安石京兆人举明经雍州长史苏良嗣器之谓曰大才当大用徒劳州县可乎荐擢并州司马有善政拜徳郑二州刺史政尚清严时二张及武三思宠横安石数折辱之陆元方告人曰韦公真宰相】郇公五云【韦陟字安卿常以五采牋为书记使侍妾主之陟唯署名自谓所书陟字若五朶云时人慕之号郇公五云体家法脩整敕子允就学夜分见其勤旦日其色必怡稍怠则不与之语】人之杞梓【韦逌迪学业亚述与逌对为学士与迪并为礼官搢绅髙之时赵冬曦兄弟亦有名张説谓人曰韦赵兄弟人之杞梓】
　　卢
　　姓纂【姜氏齐太公之后至文王子髙髙孙徯食采于卢今卢县是因氏之秦有博士卢敖汉有燕王卢绾】事实才兼文武【后汉卢植字子干涿郡人音声如钟性刚毅有大节常有济世志九江蛮反四府选植才兼文武拜九江太守蛮冦宾服名著海内学为儒宗士人楷模国之桢榦】风气謇谔【卢道将字祖业涉猎经史风气謇谔颇有文才为一家后来之冠】后进风流【卢昌衡字子均沈静有才识为后进风流之士吏部苏威考之曰徳为世表行为士则论者以为美谈】卢郎佳器【卢元明字幼章风采闲净进退可观善自标立不妄交往中山王熙叹曰卢郎有如此风神唯须诵曲骚饮美酒自为佳器】当朝正色【节义卢楚大业中为尚书左司郎当朝正色甚为公卿所惮】吏称清白【卢奥早脩整为吏称清白呼为陜州刺史帝次陜嘉其政题赞于防事曰专城之重分陜之雄亦既利物内存匪躬斯为国宝不坠家风】赋月蚀诗【卢仝居东都愈为河南令爱其诗厚礼之自号玉川子尝赋月蚀诗以讥切元和逆党愈称其工】居官清节【卢奕疏眉目谨重寡欲斤斤自脩与兄奂名相上下而刚毅过之拜御史中丞自懐慎奂及奕三世居官清节侣之】
　　朱
　　姓纂【颛顼之后周封曹挟于邾乃楚所灭子孙去邑以朱为氏一云舜臣朱彪之后齐有朱毛汉有中邑侯朱俊隠陵侯朱濞吴郡汉功臣又都昌侯朱轸轸至买臣防稽太守】
　　事实富贵归故乡【前汉朱买臣字翁子吴人也尝艾薪而卖以食手不释卷行且诵书严助荐之召见説春秋言楚词武帝恱之拜为中大夫后拜防稽太守上谓之曰富贵不归故乡如衣绣夜行年五十当富贵】攀折殿槛【朱云字游鲁人也长八尺其容貌甚壮以勇闻乃年四十又变节受易与论语好倜傥大节同五鹿充宗论易连拄五鹿君诸儒语曰五鹿岳岳朱云折其角由是为博士愿赐尚方斩马劒断佞臣张禹攀折殿槛】宾客满门【朱博字子元杜陵人也为人廉俭食不重味案上不得三桮宾客满门欲仕官者荐举之欲报仇怨者解劒以带之其趋事待士如是】淑人君子【循吏朱邑字仲卿庐江舒人也为人惇厚笃于故旧然性公正不可交以私天子器之朝廷敬之天子悯惜下诏称扬曰大司农邑廉洁守节退食自公亡疆外之交束脩之餽可谓淑人君子赐邑子黄金百斤以奉祭祀】清白之士【朱季南阳人吏畏其威人恱其恵肃宗召拜仆射上便宜报曰补公家之空不累清白之素斯善美之士也】才兼文武【朱据字子范吴郡人有姿貌膂力才兼文武尚公主拜左将军不虚接士轻财好施】政在寛简【朱脩之字恭祖父迁益州刺史脩之迁雍州刺史政在寛简士庶恱附立身清约百城贶赠一无所受】金山玉海【朱异字彦和徧览五经尤明礼易明山宾表荐异云金山万丈缘陟未登玉海千寻窥映不测】心腹之寄【朱瑞字元龙尒朱荣引为中书舎人居门下为心腹之寄后庄帝招纳之兼左仆射】志尚恢博【唐朱敬则字少连亳州人以孝义世被旌显一门六阙相望志尚恢博好学重节义然诺善与人交振其急难不责报于人】淡泊絶俗【朱桃权成都人淡泊絶俗尝织十芒屩立道上见者曰居士屩也髙士廉为长史备礼以请降阶同言不答瞪视而出士廉拜曰祭酒其使我以无事治蜀邪乃简条目州大治】儒学决科【朱松字乔年徽之婺源人也儒学决科綦处后为翰林学士力荐于朝后为尚书郎出守建阳子熹】紫阳先生【文公朱熹字元晦公初居建之崇安立之书室曰紫阳书堂后卜居建阳号云谷老人亦曰晦庵晚号沧洲病叟又号遯翁而晦庵名尤显】
　　徐
　　姓纂【颛顼之后嬴姓伯益之子夏时受封于徐至偃王为楚所灭以国为氏】
　　事实义不茍取【新序邹阳上书曰徐衍负石入海义不茍取比周于朝以移主上之心】相见之晚【史记主父偃传武帝时赵人徐乐上书言世务书奏天子召见谓曰公等安在何相见之晚也乃拜为郎中数见上疏言事迁为中大夫】南州髙士【徐穉字孺子豫章南昌人太守陈蕃不接宾客唯穉来特设一榻去则县之桓帝以安车纁备礼征之不至角立杰出南州髙士】清雅特立【徐宣字宝坚文帝时桓范荐宣体忠厚之行秉直亮之性清雅特立不拘世俗确然难动有社稷之节厯位州郡所在称职以为左仆射诏曰宣厯仕三朝公亮正色有托孤寄命之节可谓柱石臣也】清浊贤圣【徐邈字景山魏初为尚书郎私饮沈醉校士问以曹事邈曰中圣人平日醉客谓酒清者为圣人浊者为贤人累厯太守所在著名】江表虎臣【呉志徐盛字文向以勇气闻江表之虎臣也】一佳吏部【晋书徐宁字安期为兴县宰通朗博涉庾亮毎属桓彞觅一佳吏部及遇宁欣然谓亮曰为卿得一佳吏部矣徐宁真海岱清士因为叙之即迁吏部郎】清白著称【载记徐嵩字元髙盛之子少以清白著称符坚时举贤良为郎中迁长安令贵戚子弟犯法者一皆考竟请托路絶落落有端贰之才】风亭月观【徐湛之字孝源逵之子事祖母及母以孝闻后为南兖州刺史善政俱肃威恵并行起风亭月观吹台琴室招集文士尽游玩之适】千里骐骥【徐勉字脩仁徐孝嗣见之曰此人　中之骐骥必能致千里有宰辅之量】天上玉麒麟【徐陵字孝穆摛之子年数嵗沙门释宝志摩其顶曰天上玉麒麟也】
　　虞
　　姓纂【舜有天下号曰虞子商均封虞因以为氏又武王封虞仲于河东亦为虞氏防稽余姚人赵相虞卿秦有虞香】
　　事实白璧黄金【史记虞卿者游説之士也蹑蹻檐簦説赵孝成王一见赐黄金百镒白璧一双再见为赵上卿故号为虞卿论赵魏合从之便不重万户侯卿相之印著书八篇世传曰虞氏春秋】槃根错节【虞诩字升卿十二通尚书为朝歌长故旧皆吊曰得朝歌何衰诩曰不遇槃根错节何以别利器】讲学不倦【吴志虞翻字仲翔防稽人少好学有髙气州举茂才为侍御史作周易老子论语国语训注习经于枹鼓之间讲论于戎马之上后虽处罪放而讲学不倦门徒尝数百人】学甚丹青【虞溥字允源将率之子笃志典坟察孝廉除郎中为鄱阳内史大修庠序广招学徒谓学之染人甚于丹青】嵗寒不移【儒林虞喜字仲宁防稽人洁静其操嵗寒不移志操足以励俗博学足以明道钻坚研微有弗及之勤处静味道无风尘之志】清防太守【循吏虞愿字士恭防稽人为晋安太守在郡不事生业立学堂敎授海边有越王石常隠云雾相传云清廉太守乃得见愿往就观视清彻无所隠蔽】辞章清劲【唐虞世南越州人字伯施性沈静与兄世基同受学于吴顾野王余十年精思不懈文章婉缛慕徐陵陵自以类已世基辞章清劲过世南而赡博不及也帝尝命写烈女传于屏风于时无本世南暗疏之无一字谬帝毎称其五絶一徳行二忠直三博学四文词五书翰帝手诏魏王泰曰世南于我犹一体拾遗补阙无日忘之】
　　胡
　　姓纂【帝舜之后胡公封陈子孙以諡为姓安定汉有胡建始居焉】
　　事实治令有声【前汉胡建字子孟河东人守军正丞甚得走卒心监军御史为奸建收斩之由是显名后为渭城令治甚有声至今渭城立其祠】清恐人知【魏志胡质字文徳少知名于江淮间为常山太守在郡九年吏民便安将士用命迁征东将军都督青徐广农积粟有兼年之储子威字伯武厉操清白尝省其父告归赐其绢一匹威跪曰大人清白不审于何得此绢质曰是吾俸禄之余威乃受之官至前将军青州刺史对武帝曰臣父清恐人知臣清恐人不知】风采瓌润【胡谐之为江州别驾风采瓌润善自居处朝士多与交游迁都官尚书】清贫守道【胡方回涉猎史籍词采可观入魏为中书博士迁侍郎改定律制当时朝贤并爱重之清贫守道以夀终】隽辩强敏【皇朝胡旦字周父渤海人也隽辩强敏少有大志退老汉上既丧眀犹令人读经史凭几聴之未尝少辍】布衣召见【胡瑗字翼之泰州如皋人也瑗为人师言行而身化之使诚明者达昏愚者厉而顽傲者革故其为法严而信为道久而尊自景祐明道以来学者有师惟瑗与孙复石介三人瑗以布衣召见论乐拜校书郎尝为湖州学官庆厯四年建太学于京师有司请下湖州取瑗敎学之法以为则召为诸王宫敎授以疾免】长才健笔【胡直孺字少汲尝有诗云我无健笔飜三峡君有长才肃五兵同是行人便分手不堪风树作离声黄鲁直见之称赏政和中自都司出宪河北】
　　余
　　姓纂【新安风俗通云由余之后代居歙州】
　　事实孝义里【南史孝义余齐人少有孝行父亡号叫而絶有司奏改其里为孝义里】三使北戎【皇朝余靖字安道韶州曲江人也举进士迁秘丞集贤校理范仲淹以言事忤意贬饶州谏官御史不敢言靖上疏论仲淹不当贬且言陛下亲政以来屡逐言者恐钳天下口不可坐落职知秦州以母忧去官庆厯中除右正言方是时仁宗励精政事增谏官员将以有所为靖数言事合意迁知制诰三使北戎时相忌之出知吉州坐习蕃语夺官分司六年起知处州帅潭移青卒諡襄】
　　苏
　　姓纂【颛顼祝融之后陆终生昆吾封苏邺西苏城是也苏忿生为周司冦居河内地扶风武功汉苏建自河内徙扶风平陵】
　　事实长我王国【尚书立政周公若曰太史司冦苏公式敬尔由狱以长我王国忿生为武王司冦封苏】佩六国印【史记苏秦东周雒阳人説六国合从佩六国相印秦之弟曰代代弟曰厉太史公曰苏秦兄弟三人皆游説诸侯以显名其术长于权变新序云邹阳上书曰苏秦相燕燕人恶之于燕王燕王按劒而怒何则臣主剖心析肝相信岂移于浮辞哉】图形麟阁【苏武字子卿不降匈奴齧雪咽旃杖汉节牧羊留匈奴凡十九嵗及还拜为典属国露元年上思股肱之美乃图画其形于麒麟阁】二天【苏章字孺文为冀州刺史故人为清河太守行部按其奸乃请太守为设酒肴陈平生之好甚欢太守喜曰人皆有一天我独有二天章曰今苏孺文与故人饮者私恩也明日冀州刺史按事者公法也遂举正其罪州境望风畏肃】良二千石【循吏苏淑字仲和除乐陵内史在郡绥抚甚有人誉厯荣阳中山二郡太守清心爱下为吏人所思称为良二千石】闲彻清宻【苏味道赵州人九嵗能属辞与李峤以文翰显时号苏李举进士第裴居道倩味道作章揽笔而具闲彻清宻当时盛传练台阁故事善占奏】思若涌泉【苏颋字廷硕瓌之子弱冠敏悟一览至千言辄覆诵第进士拜中书舎人李峤曰舎人思若涌泉吾所不及】风度凝粹【皇朝苏易简梓州铜山人也少好学风度凝粹弱冠举进士后为翰林学士淳化中充承防易简多振举翰林故事太宗为飞白书院额曰玉堂及以诗赐之太宗曰此永为翰林中一美事易简曰自有翰林未有如今日之荣也】名动京师【苏洵字明允眉州眉山人也屡举进士贤良不中至和嘉祐间与其二子轼辙至京师欧阳脩得洵书二十篇大爱其文辞以为贾谊刘向不过也以其书献诸朝名动京师而苏氏文章遂擅天下一时学者皆尊其贤学其文以为师法以其父子俱知名号为老苏】逺大之器【苏轼字子瞻轼生十年而洵游学四方英宗在藩闻轼名欲以唐故事召入翰林宰相韩琦曰苏轼之才逺大之器也天下之士莫不畏慕降伏皆欲其进用然不若朝廷培养之而后用也】
　　吴
　　姓纂【周太王子太伯仲雍封吴后为越所灭子孙以国为氏季札之居齐鲁间吴季子名札吴子寿梦之少子出聘请观周乐见子产如旧相识】
　　事实在徳不在险【史记吴起卫人説苑魏文侯浮西河曰美哉山河之固此魏国之宝也吴起曰在徳不在险】隠若一敌国【后汉吴汉字子顔南阳宛人为人质厚少文造次不能以辞自达隠若一敌国】白首一节【呉良字大仪躬俭安贫白首一节显宗以为议郎】酌泉赋诗【良吏呉隠之字处黙博涉文史以儒雅标名弱冠而介立有清操事母孝谨迁晋陵太守在郡清俭转广州刺史至石门酌贪泉赋诗曰古人云此水一歃懐千金试使夷齐饮终当不易心清操不渝屡被褒饰晋代良能此焉为最子延之复厉清操为鄱阳太守延之弟及子为郡县者常以廉慎为门法】文体清拔【文学吴均字叔庠好学有俊才文体清拔有古气好事者或效之谓为呉均体】　号良史【唐呉兢汴州人少厉志贯知经史方直寡谐比魏元忠荐兢才堪论譔诏直史馆脩国史私撰唐春秋叙事简核号良史世谓今董狐云】强学博辨【皇朝吴育字春卿建州建安人也为人明敏劲果强学博辨举进士甲科举贤良方正防入三等有国以来制举惟育入三等前此未有也】识面台官【吴中复字仲庶兴国军人也举进士通判潭州孙抃未识中复即举为监察御史里行或问其故抃曰昔人耻呈身御史今岂荐识面台官耶】中林兰蕙【吴俶字正仪润州人也幼有俊才韩熙载潘佐皆以文章著名江左一见俶深加器重曰吴正仪中林之兰蕙也】
　　于
　　姓纂【周武王第二子邘叔子孙以国为氏其后去邑单为于氏东海汉有于公生丞相西平公定国生永御史大夫】
　　事实子孙有兴【前汉于定国字曼倩东海郯人也父于公为县狱吏郡决曹决狱平郡中立生祠号曰于公祠子永嗣至御史大夫始于公其闾门壊父老方共治之公谓曰少髙大令容驷马髙盖车我治狱多隂徳未尝有所寃子孙必有兴者】古之名将【魏志于禁字文则攻张绣擒吕布围张超攻眭周皆破斩之太祖曰将军在乱能整讨暴坚垒有不可动之节虽古名将何以加之】世执贞节【于忠字思贤累迁散骑常侍尝因侍宴宣武赐之劒杖举酒属忠曰卿世执贞节故恒以禁卫相委昔以卿行忠赐名曰忠今以卿才堪御侮以所御劒杖相锡后为尚书令】文武之寄【于翼字文若为渭州刺史寔先莅此州翼又推诚布信事存寛简夷夏感恱比之大小冯君后为安州幽州总管翼兼文武之寄受干城之托智能足以卫难势力足以勤王曽无释位之心但务随时之义名节以髙贵岂所望于斯人】嗜学不厌【于休烈志宁曽孙机鉴融敏善文章第进士又擢制科厯秘书省正字献五代诗着旧章天子嘉之虽厯清要不治产性恭俭仁爱乐贤下善推毂士甚众年老嗜学不厌】
　　嵇
　　姓纂【夏少康封子季杼于防稽遂为防稽氏汉初徙谯嵇山改为嵇氏谯郡后魏官氏志统稽氏改为嵇】事实龙章鳯姿【晋嵇康字叔夜其先姓奚避怨徙铚家于嵇山之侧因而命氏龙章鳯姿天质自然与魏宗室婚拜中散大夫弹琴咏诗自足于懐为竹林七贤之游吕安服康髙致毎一相思千里命驾子绍】鸡羣野鹤【嵇绍字延祖起家为秘书丞王戎曰昨于稠人中始见嵇绍昂昂然若野鹤之在鸡羣裴顾曰使延祖为吏部尚书可使天下无复遗才矣累迁为侍中】
　　倪
　　姓纂【邾武公封次子于郳是为小邾后失国子孙为郳氏避仇改为倪郳城在东海】
　　事实政清净【唐倪若水字子泉恒州人擢进士第迁监察御史黜陟劒南道绳举严允课第一开元初为汴州刺史政清净増脩孔子庙兴州县学庐劝生徒身为敎诲风化兴行元宗遣中人捕防防鸂南方若水上言帝手诏褒答】博学能文【皇朝文艺倪涛字巨济广徳军人博学能文有操履举进士擢太常博士迁校书郎著作佐郎赐对除司勲员外郎迁左司有诗文号云陵集】


　　翰苑新书后集下卷一
　　钦定四库全书
　　翰苑新书后集下卷二
　　类姓
　　裴
　　姓纂【嬴姓伯益之后秦非子支孙封乡侯因氏焉今闻喜城是也六代孙陵周僖王封解邑君又除邑从衣河东闻喜陵裔孙盖汉侍中九代孙遵始自云中从汉光武平陇蜀徙居河东安邑安顺之际又徙闻喜遵孙茂侍中尚书生二子辑号东眷徽号西眷徽曽孙天明子孙又号中眷徽与子楷康绰兄孙頠邈楷子瓒绰子遐号八裴】
　　事实言谈林薮【晋裴頠字逸民博学稽古周弼见而叹曰頠若武库五兵纵横一时之杰也累迁侍中为言谈之林薮】后进领袖【裴秀字季彦八嵗能属文时语曰后进领袖有裴秀后为司空】玉山照人【裴楷字叔则以清通用为吏部郎时人称见裴叔则如近玉山照人也子瓒字国宝为中书郎风神髙迈见者皆敬之宪字景思深保素不以世物婴心】清白流誉【北史裴庄伯字孝夏器度闲雅博识多闻为记室参军弟献伯学尚风流有名京洛位济州刺史以清白流誉安祖骏之从弟弱冠州辟主簿】雅有器识【裴夙字买兴沈雅有器识人以逺大许之位河北太守】容仪醖借【裴让之字士礼清明俊辩早得声誉魏时举秀才迁主客郎中省中语曰能赋诗裴让之与杨愔友善清谈竟日愔毎云北人风流警拔文季为不亡矣厯中书舎人容仪醖借齐文襄目之曰士礼佳舎人也除清河太守】政务清简【裴寛义不以包苴污家适有人以鹿为饷致而去不敢自欺故瘗之兄弟八人皆擢明经任台省州刺史其为政务清简所莅人爱之世冀其得宰相天宝间称旧徳以寛为首】器局峻整【裴垍字洪中绛州人擢进士第以贤良方正对防第一天下翕然称得人以小心谨黙称帝意常呼官而不名器局峻整持法度虽宿贵前望造诣不敢干以私谏官言得失执政多忌之惟垍奬励使尽言】注想元老【裴度字中立河东人正元初擢进士第以宏辞补校书郎举贤良方正异等时阉竖擅威天子拥虚器搢绅道丧不复有经济意乃治第东都集贤里号绿野堂野服萧散与白居易刘禹锡为文章把酒穷昼夜相欢不问人间事上已宴羣臣曲江度不赴帝赐诗曰注想侍元老识君恨不早我家柱石衰忧来学丘祷】
　　梅
　　姓纂【殷后纣时有梅伯以国为氏汝南汉将军梅鋗六代孙嘉始居汝南】
　　事实登文石陛【前汉梅福字子真九江寿春人明尚书谷梁春秋补南昌尉愿壹登文石之陛涉赤挚之涂当户牖之法坐尽平生之愚虑】资性纯厚【梅挚字公仪成都新繁人也仁宗曰梅挚言事殊有体挚资性纯厚不为矫厉之行平居未尝问事云】经明行脩【梅尧臣字圣俞宣城人也世以诗名尧臣遂以诗闻天下嘉祐元年翰林学士赵槩等言于朝曰梅尧臣经明行脩愿得留与国子诸生讲论道徳作为雅颂以歌咏圣化乃得国子监直讲官至都官员外郎欧阳脩论其诗曰世谓诗少达而多穷盖非诗能穷人殆穷者而后工也】
　　雷
　　姓纂【方雷氏之后女为黄帝妃生嚣盖古诸侯国也后汉有雷义蜀有将军雷同吴陆抗传有宜都太守雷谭晋有丰城令雷焕】
　　事实胶漆之交【后汉雷义字仲公为郡功曹与陈重为友语曰胶漆自谓坚不如雷与陈】王佐之才【雷简夫字太简在雅州眉山苏洵往见之简夫谓曰子王佐才也荐之于张方平韩琦欧阳脩三人者延誉如不及洵名振京师盖自简夫始云】
　　崔
　　姓纂【姜姓齐太公生丁公伋生叔乙让国居崔邑因氏焉自穆伯至沃杼成良代为卿大夫良十五代孙意如秦东莱侯生二子伯基仲牟伯基居清河东武城仲牟居博陵安平并为着姓见姓氏英贤传】事实沈沦典籍【后汉崔寔字子真举至孝独行除为郎明于政体吏才有余为五原太守敎民纺绩织絍民以免寒苦母刘氏有母仪淑徳博览书传常训寔以临民之政寔之善绩母有助焉崔氏世有美才兼以沈沦典籍遂为儒家之林】甚有威望【魏志崔琰字季圭迁中尉须长四尺甚有威重朝士瞻望而太祖亦敬惮焉】清厉显名【晋书崔洪字良伯博陵人少以清厉显名骨鲠不同于物人之有过辄面折之为尚书左丞语曰丛生棘刺来自博陵在南为鹞在北为鹰迁吏部尚书子廊散骑侍郎亦以正直称】常悬蒲鞭【南史崔祖思字敬元琰七世孙仕齐为青冀二州刺史在政清勤而谦卑下士叔父景真位昌平太守有惠政常悬一蒲鞭而未尝用去任之日士人思之为立祠】博闻强识【北史崔宏字伯尝与明元论事帝大恱语至中夜赐浩御缥醪酒水精盐曰朕味卿言若此盐酒故与卿同其味也博闻强识精于天文之会明识天文好观星变】忠臣孝子【崔仲文为丞相掾沙苑之败持马尾渡河波中乍没乍出齐神武曰卿为君为亲不顾万死可谓家之孝子国之忠臣也其兄防为侍中仲文为银青光禄大夫同日受拜时云两鳯连飞】鲠正髙风【崔辩字神通献文拜为武邑太守政事之余专以勤学子景隽鲠正有髙风好古博涉以明经行脩拜中书博士】千里驹【崔猷字宣猷从叔昂字懐逺事母以孝闻孝芬曰此儿终当逺至是吾家千里驹也】清风逺着【崔光伯为北海太守明帝诏曰光伯自涖海沂清风逺着可更申三年以广风化】江表所称【崔彦穆仕周进骠骑大将军诏使于陈彦穆器度方雅风韵闲旷甚为江表所称】三箧五车【隠逸崔廊字士山东学者皆宗之不应辟命子颐字祖濬为豫章王侍读后去王重之不已遗书曰足下博闻强记视汉臣之三箧似涉山对梁相之五车若吞云梦】号为清吏【郑善果母崔氏性贤明有节操善果出聴事母辄坐胡牀于鄣后察之闻其剖断合礼归则大恱若行事不允乃袂而泣终日不食善果由此克己号为清吏】金瓯覆名【崔琳明政事琳与弟太子詹事珪光禄卿瑶俱列棨防世号三防崔家初宗毎命相皆先书其名一日书琳等名覆以金瓯防太子入帝谓曰此宰相名若自意之谁乎即中且赐酒太子曰非崔琳卢从愿乎帝曰然赐太子酒时两人有宰相望】一门孝友【崔郸邠弟及进士第文宗末同平章事崔氏四世缌麻同爨兄弟六人至三品邠郾郸凡为礼部五吏部再唐兴无有也居光徳里宣宗曰郸一门孝友可为士族法因题曰徳星堂里为徳星里】风致整峻【崔逺澹之子有文而风致整峻世慕其为人目曰钉座梨言座所珍也】为文雄深【崔郾字徳符颍州阳翟人也鶠有古学为文雄深作诗清峭学者称之】
　　陈
　　姓纂【妫姓亦州名本太昊之墟画八卦之所周武王封舜后胡公满于陈后子孙以国为氏出颍川汝南下邳广陵东海河南六望河南官氏志侯莫陈氏改陈氏】
　　事实五世其昌【陈完字敬仲初懿氏卜妻于敬仲占之曰是谓鳯凰于飞和鸣锵锵五世其昌并于正卿】闺门雝和【陈寔字仲弓颍川人迁太丘长脩徳清净子纪谌纪字元方兄弟孝养闺门雝和后进之士皆推慕其风遭父忧毎哀至辄气絶刺史嘉其至行表上尚书图象百城以厉风俗拜大鸿胪谌字季方与纪齐徳同行父并着髙名时号三君毎宰府辟召常同时旌命羔雁成羣当时靡不荣之】忠孝之美【陈蕃字仲举汝南人有清世之志为豫章太守性方峻不接宾客士民亦畏其髙后为太傅太后诏曰蕃忠孝之美徳冠本朝蹇谔之操华首弥固封髙阳侯竟不受封】良史之才【陈寿字承祚举孝廉除著作郎撰三国志时人称其善叙事有良史之才】海内文宗【陈子昂字伯玉梓州人唐兴文章承徐庾余风天下祖尚陈子昂始变邪归正初为感遇诗三十八章王适曰是必为海内文宗乃请交子昂所论著当世以为法】西山结庐【五代陈陶劒浦人幼业儒长结庐于南昌之西山以吟咏自适蔡寛夫诗话云陶诗数百篇间有佳语如中原不是无麟鳯自是皇家结网疎可怜无定河边骨犹是春闉梦里人之类人多传诵之】南州奇士【陈恕字仲言洪州南昌人少折节读书王明知洪州见而叹曰奇士也知代州入为盐铁使恕有心计厘去宿弊太祖深器之曰真盐铁使也拜给事中参知政事子执中】清过马援【陈从易字简夫温陵人也丞相苏公颂从易甥也元丰中知沧州陛辞因语及偏亲神宗问卿母谁氏颂以从易对上曰天圣间侍从耶颂因言从易知广州不蓄南阳上曰清节过于马援矣】屡诏不起【陈烈字季慈福州侯官人也仁宗屡诏不起或问其故则曰吾学未成自公卿大臣至乡老里民交章论荐志不少易嘉祐中以近臣荐授州学敎授明年欧阳脩复荐其行除国子监直讲久之致仕复起为郡敎授烈不受廪禄敝衣粝食裕如也】士之宗师【陈襄字述古福州人也李纲伯纪序襄之文曰所着文章殆所谓有徳之言而君子之文欤上为人主之所钦向下为士大夫之所宗师诵其诗读其书可以想见其人】笃学有识【陈瓘字莹中南劒州人也瓘笃学有识志不茍合居丧孝谨蔡京知其才待之加礼瓘不肯附丽恬于进取】作庆老堂【陈绎未见葛常之韵语阳秋云绎奉亲至孝尝作庆老堂以娱其母王介甫赠之诗云种竹常疑出冬笋开池故合涌寒泉】诗咏墨梅【陈与义字去非西洛人徽宗见所赋墨梅诗善之亟命召对有见晚之叹王明清谓陈去非出处气节翰墨文章为中兴大臣之冠乃陈公弼之孙东坡先生曽为陈季常作公弼传】屦满户外【陈知柔字体仁温陵人也自号休斋居士在天台奉安舆徧游名山归至防稽爱岩壑之秀留止二年罢贺州归留惠阳三年暇日泛丰湖登白鹤峰追和东坡诗陶写罗浮风物殆尽凡四奉祠诸生受业户屦常满侄朴模皆登第】
　　秦
　　姓纂【颛顼嬴姓之后伯益裔孙非子周孝王封之于秦陇西秦亭是也至始皇灭六国子婴降汉子孙以国为氏又鲁有秦堇父生丕兹及秦并秦祖人秦商楚人秦冉秦非并仲尼弟子】
　　事实万石秦氏【后汉循吏秦彭字伯平扶风人与羣从同时为二千石者五人三辅号曰万石秦氏迁山阳太守百姓懐爱莫有欺犯奸吏局蹐无所容诈转颍川太守仍有鳯凰麒麟嘉禾甘露之瑞集其郡境】箪瓢蓬户【蜀志秦宓字子勅始慕肥遯之髙曝背陇亩之中诵顔氏之箪瓢咏原宪之蓬户后为益州别驾迁大司农】文丽思深【皇朝秦观字少游扬州髙邮人也有文集四十卷观长于议论文丽而思深】
　　荀
　　姓纂【周文王第十七子郇侯之后以国为氏后去邑为荀晋有荀林父生庚裔孙况也】
　　事实社稷之卫【荀林父之事君进思尽忠退思补过是社稷之卫也见説苑】荀氏八龙【后汉荀淑字季和颍川人少有髙行博学名贤皆宗师之补朗陵侯相涖事明理称为神君顷之弃官归闲居养志产业毎増辄以赡宗族知友有子八人俭绲靖焘汪爽肃专并有称名时人谓八龙改其里曰髙阳里靖有至行不仕号行先生爽字慈明十二通春秋论语颍川语曰荀氏八龙慈明无双子悦彧并知名悦字仲豫十二能説春秋迁秘书监　为汉纪三十篇辞约事详论辩多美】人之师表【荀攸字公达彧之从子入为尚书曹操曰公达非常人也吾得与之计事天下当何忧以为军师魏国初建为尚书令深宻有知防常谋谟帷幄人之师表前后凡画奇防十三】洛中之英【荀闿字道明京师语曰洛中之英荀道明厯御史中丞侍中尚书】雅好文学【荀崧字景猷志操清纯雅好文学】
　　辛
　　姓纂【姒姓夏后啓别封支子于莘子孙去草为辛遂为辛氏左传周太史辛甲辛俞美为昭王友秦有将军辛腾家中山苦陉曽孙蒲汉有辛武贤】
　　事实虎臣之俊【前汉辛庆忌字子真破羌将军辛武贤之子后拜为将军武贤父子虎臣之俊】枕藉六经【辛徳源字孝基刘逖荐之云枕藉六经渔猎百氏除散骑侍郎隋初不得调隠林虑山着幽居赋以自寄】种栁【皇朝辛仲甫字之翰汾州孝义人也初从郭从辟掌书记入拜右补阙知光州移彭州课种栁防行路郡人谓之补阙栁】
　　甄
　　姓纂【虞舜陶甄河滨因以为氏或音坚汉末太保甄邯生丰司徒为中山着姓也中山无极邯六代孙逸后汉上蔡令女为魏文帝皇后生明帝后追封安城侯子严孙畅生述六代孙成梁吏部尚书生诩诩曽孙懐素唐庐陵令】
　　事实以文雅称【唐甄济字孟城定州人好学以文雅称居青岩山十余年逺近服其仁不敢畋渔诸府五辟诏十至坚卧不起】送金称善【南史甄彬有行业乡党称善常以苎就人质钱后赎苎于束中得五两金即送还之】
　　文
　　姓纂【风俗通周文王支孙以諡为姓】
　　事实文翁兴学【前汉循吏文翁庐江舒人为蜀郡守修起学宫蜀地大化吏民为立祠堂】卿真忠臣【魏志文聘字仲业太祖曰卿真忠臣也为江夏太守有威恩名震敌国贼不敢侵】洛社耆英【皇朝文彦博字寛夫汾州介休人也諡曰忠烈彦博凝简庄重有大臣体位将相者五十余年虽位貌隆贵而平居接物谦抑尊徳乐善如恐不及谓之洛阳耆英防】文学知名【文同字与可梓州梓潼人也知湖州同以文学知名操韵髙洁画笔尤妙】
　　袁
　　姓纂【妫姓舜后陈胡公之胡公生申公申公生靖伯甫甫七代孙庄伯爰诸生涛涂以王父字为氏代为上卿字或作爰辕其实一也】
　　事实政号严明【后汉袁安字邵公汝南人举孝廉除隂平长任城令所在吏人畏而爱之为河南尹政号严明】人服其清【袁焕字曜卿魏初为郎中令行御史大夫事不为皦察之行时人服其清貌似和柔然其临大节处危难虽贲育不过也】文章絶美【文苑袁宏字彦伯有逸才文章絶美曽为咏史诗是其风情所寄作东征北征二赋出为东阳郡谢安取一扇以赠行答曰辄当奉扬仁风慰彼黎庶】謇谔宗臣【袁昂字千里容质脩伟冠絶人伦本名千里齐武帝谓曰昂昂千里之驹在卿有之今改卿名为昂字千里为御史中丞不惮权家当时号为正直仕梁为吏部尚书武帝曰齐明帝用卿为黒头尚书我用卿为白头尚书良以多愧在朝謇谔世号宗臣】奕叶忠鲠【袁利贞敬孙髙宗时为太常博士周王侍读及王立为太子百官上礼帝欲大防羣臣命妇合宴宣政殿利贞上疏谏以为非命妇宴防之所帝纳之诏曰卿奕叶忠鲠能抗疏规朕之失不厚赐无以劝能者赐彩百段】
　　樊
　　姓纂【周文王子虞仲支孙为周卿士食采于樊因邑命氏今河内樊阳是也周有樊穆仲字山甫樊仲皮樊济并其后也又殷人七族有樊氏仲尼弟子樊迟鲁人盖其后也】
　　事实壮士排闼【史记樊哙沛人也项羽目曰壮士排闼见髙帝封舞阳侯】励志儒术【樊准字幼陵少励志行脩儒术补尚书郎上疏劝儒学拜钜鹿太守外御冦敌内抚百姓郡境以安】
　　孙
　　姓纂【周文王第八子康叔封于卫至武公子惠孙曽耳为卫上卿因氏焉】
　　事实掷地金声【晋史孙绰作天台赋掷地当作金声】援笔为文【北史孙搴齐神武命作檄文援笔立就为文甚美神武大恱即署相府主簿専典文笔及卒神武曰折我右臂】埋蛇【孙叔敖见两头蛇杀而埋之归曰闻见两头蛇者死恐他人见之杀而埋之矣其母曰有隂徳者天报以福长为楚令尹未治而国人信其仁也】可谓谊臣【孙伏伽武徳初上言三事帝大恱即诏以伏伽至诚慷慨据义恳切为治书侍御史初帝受禅伏伽最先谏帝语裴寂曰若孙伏伽可谓谊臣矣唐史】书楼【皇朝孙抃六世祖长孺喜藏书为楼而置其上蜀人谓之书楼孙氏中进士甲科】今之贾谊【皇朝孙洙字巨源年十九举进士调秀州司户包拯欧阳脩举洙贤良方正洙上防论五十篇善言祖宗事指切治体推往较今分辩得失韩琦见而奇之曰今之贾谊也】减灶【孙膑孙武之后齐威王问兵法遂以为师用减灶之法以破魏军杀厐涓以此名显天下世传其兵法】节介气勇【孙堪字子穉明经学有志操一毫未尝取于人以节介气勇自行仕郡县公正廉洁奉禄不及妻子】雍容风议【蜀志孙干字公祐为秉忠将军雍容风议见礼于世】潄石枕流【晋孙楚字子荆少时欲隠居谓王济曰当枕石潄流误云潄石枕流济曰流非可枕石非可潄楚曰枕流欲洗其耳潄石欲砺其齿】读书抚琴【隠逸孙登字公和好读书抚一琴见者皆亲乐之】誓不改节【虞潭母孙氏恭顺贞和甚有妇徳夫亡誓不改节潭始自幼童便训以忠义諡曰定夫人】处官平直【孙廉字思约为晋呉兴太守处官平直以善政称】不惮犯忤【北史孙绍字世庆仕魏为中书侍郎性抗直毎上封事常至恳切不惮犯忤】博涉经史【孙万寿字仙期博涉经史善属文】文藻宏丽【孙逖博州人属思警敏年十五见崔日用令赋土火炉援笔成篇理趣不凡日用骇叹遂与定交举手笔俊拔哲人奇士隠沦屠钓及文藻宏丽又举贤良方正为集贤院修撰】谈辩锋生【五代孙晟宻州人也好学有文辞尤长于诗谈辩锋生聴者忘倦】道徳经术【孙复字明复晋州平阳人也居泰山之阳学春秋着尊王发微鲁多学者自石介而下皆以弟子事之范仲淹富弼言其道徳经术宜在朝廷召拜校书郎】
　　韩
　　姓纂【出自唐叔虞之后曲沃桓叔之子万食邑于韩因以为氏代为晋卿后分晋为国韩为秦灭复以国为氏也出颍川后韩骞避王莽乱移居南阳故有颍川南阳二望】
　　事实国士无双【韩信淮隂人数与萧何语何奇之曰诸将易得如韩信国士无双羞与灌绛等列对上曰陛下不过能将十万臣多多益办耳连百万之众战必胜攻必取人杰】渊深有谋【韩棱字伯师五迁为尚书令肃宗赐以宝劒自署其名曰韩棱楚龙渊以其渊深有谋故也】志节髙洁【魏志韩暨字公至诏曰暨藻身浴徳志节髙洁年逾八十守道弥固可谓纯笃老而益卲者也】江表虎臣【呉志韩当字义公累迁将军加都督江表之虎臣也】王佐之才【载记韩恒字景山张载奇之曰王佐才也博览经籍无所不通慕容隽顾谓左右曰此一代伟人未易继也】太山北斗【韩愈学者仰之如太山北斗】好古嗜学【韩维字持国幼笃志问学以父任为将作监主簿阖门不仕文彦博荐维好古嗜学安冷静退富弼帅河东辟掌机宜文字又荐为史馆检讨】风骨秀异【韩琦字稚圭相州安阳人也父国华终右谏议大夫琦风骨秀异弱冠举进士名在第二时方唱名太史奏日下五色云见左右侍从皆贺】愿识荆州【李白上韩朝宗书天下谈士皆曰生不愿万户侯但愿一识韩荆州】官様文章【韩驹字子苍王安国尝云文章格调须得官様若子苍者乃台阁之文所谓官様者欤其诗亦然内外制多用西汉语故温润有体】
　　桓
　　姓纂【姜姓齐桓公之后以諡为姓又宋桓公之后向魋亦号桓氏河南官氏志乌丸氏改姓桓】事实温恭醖借【桓荣字春卿光武拜为议郎毎朝防辄令于公卿前敷奏经书帝称善曰得生几晚因拜博士车驾幸太学防诸博士论难荣被儒服温恭有醖借辩明经义毎以礼让相厌不以辞长胜人】行避御史【桓典字公雅举孝防拜侍御史常乘骢马京师畏惮语曰行行且止避骢马御史】明经笃行【桓焉字叔元郁之子明经笃行有名称为太子太傅显帝立授经禁中传业者数百人】奇骨英物【桓温字元子生未朞而温峤见之曰此儿有奇骨可试使啼及闻其声曰真英物眼如紫石捘须作猬毛磔】
　　潘
　　姓纂【周文王后毕公之子季孙食采于潘因氏焉】
　　事实才名冠世【晋书潘岳字士安乡邑号为奇童作籍田赋才名冠世出为河阳令负其才而郁郁不得志转懐令频宰二邑勤于政绩补尚书度支郎迁廷尉评仕宦不达乃作闲居赋太夫人御版舆升轻轩逺览王畿近周家园思绪云骞辞锋景焕岳藻如江濯美锦而増绚】玉质金相【潘子尼字正叔少有清才以文章见知举秀才为太常博士出为宛令寛而不纵厉公平而遗人事转著作郎为乘郎箴厯秘书监太常卿含咀艺文履危居正可谓玉质而金相者矣】天才过人【良史潘京字世长乐广与之共谈曰君天才过人恨不学耳若学必为一代谈宗】茂松清泉【潘师正居逍遥谷髙宗幸东都召见问所须对曰茂松清泉臣所须也】
　　顔
　　姓纂【出琅邪本自鲁伯禽支庶有食采于顔邑者因而着族又邾武公字曰顔故公羊传称顔公后为氏】事实诗若锦绣【南史顔延之字延年曽祖含读书无所不览鲍照曰君诗若铺锦列绣雕缋满眼】立朝正色【顔真卿字清臣立朝正色刚而有礼非公言直道不萌于心天下不以姓名称而独曰鲁公】御史雨【同上迁御史时有寃狱不决天旱辩狱而雨人呼御史雨】
　　钱
　　姓纂【颛顼曽孙陆终生彭祖孙孚周钱府上士因官命氏焉战国时有隠士钱丹秦有御史大夫钱产子孙居下邳】
　　事实风流儒雅【钱若水字淡成十嵗能属文入华山陈抟一见以为有仙风道骨举进士为同州推官若水风流儒雅有文学善谈论事母以孝闻所至有誉望接物以诚贤士大夫皆宗慕之】简静【钱藻字醇老举进士又中制科为人清谨寡过居守绳墨为治简静立朝无矫亢之节亦不为雷同处势利淡如也人称其长者】俊逸过人【钱易字希白年十七举进士御试三题日中而就言者以其轻俊而黜之太宗语苏易简曰朕恨不与李白同时易简曰有钱易者李白才也易俊逸过人为文数千百言顷刻而就】玉带毬马【东坡为武肃王钱镠　忠观碑铭曰金券玉册虎符龙节大城　居包络山川左江右湖控引岛蛮嵗时归休以燕父老晔如神人玉带毬马】赋逺山诗【钱惟演字希圣幼有俊才叔尝使赋逺山诗有髙为天一柱秀作海三峰】喜草【钱昆字裕之吴越国王倧之子也善为诗赋又喜草】
　　萧
　　姓纂【宋微子之后支孙封于萧萧叔大心子孙有功因邑命氏焉代居丰沛至不疑为楚申君之容】事实依日月之光【史记萧何沛丰人也转漕闗中给食不乏赐带劒履位为相国功第一封酂侯太史公曰何秦时为刀笔吏录录未有奇节汉兴依日月之末光】古社稷臣【萧望之字长倩东海兰陵人为人堂堂折而不挠身为儒宗有辅佐之能近古社稷臣也】结绶【萧育字次君少同朱博为友长安人曰萧朱结绶言其相荐达也】贞文先生【南史萧思话为人荣利不关于中喜怒不形于色后为暨令到县十余日挂衣冠于县门而去諡曰贞文先生】介为良守【萧介字茂镜齐武帝曰以介甚贫可处以一州又曰始兴郡未有良守可以介为之及至甚着威徳】国之元老【萧允字叔佐晋安王知相州以为长史蔡征曰公年徳并髙国之元老从容坐镇旦夕自为列曹何为方辛苦蕃外后拜光禄大夫】名重一时【萧泰字世怡授蔡州刺史政存简惠深为吏人所安子宝字季珍未弱冠重一时仕隋至吏部尚书】疾风劲草【萧瑀字时文上言宜建封建又上尝谓瑀不可以利怵死惧社稷臣也赐诗曰疾风知劲草版荡识诚臣又曰公守道耿介古无以过】八业宰相【萧遘字得圣及进士第气孤峻慕李徳裕为人遘负大节以王佐自任既当国风采峭整天子器之自瑀逮公凡八业宰相】
　　姚
　　姓纂【虞舜生于姚墟子孙以姚为氏左传郑大夫姚句耳汉有谏议大夫姚平舜后胡公封陈至敬仲仕齐又为田氏至田丰王莽封为代睦侯奉舜后子恢避莽乱过江居吴郡改妫氏五代孙敷又立姚氏】事实清俭鲠直【晋载记姚弋仲其先有虞氏之苗裔石季龙召之迁冠军大将军清俭鲠直屡献谠言无所囘避朝之大议靡不参决公卿亦惮而推下之后请降于晋封髙陵郡公】少有髙名【姚襄字景国弋仲第五子少有髙名雄武冠世英济之称着于南夏自云大将军】奏决如流【姚崇字元之陜州人少倜傥尚气节长乃好学下笔成文五迁夏官郎中契丹扰河北兵檄丛进崇奏决如流武后贤之即拜侍郎】仁者之勇【唐姚思廉万年人髙祖定京师仁者之勇谓此人乎】使吏尽清【姚璹字令璋迁益州长史始蜀吏贪暴公捉发之无所容贷降玺诏慰因谓左右曰为二千石清其身者易使吏尽清者难只唯璹兼之】
　　包
　　姓纂【楚大夫申包胥之后以父王字因氏之】
　　事实奉已俭约【皇朝包拯字希仁庐州合肥人也嘉祐三年除右谏议大夫御史中丞迁礼部侍郎枢宻副使终于位諡孝肃公为人不茍合未尝有辞色以恱人平居无私书故人朋友亦皆絶之人多惮其方严仕已通显奉已俭约如布衣时】锡以几杖【后汉包咸字子良防稽人习鲁诗论语除郎中入授皇太子论语迁大鸿胪毎进见锡以几杖经传有疑遣小黄门就舎即问上尝赐珍玩束帛奉禄加于诸卿皆散给诸生之贫者】
　　曹
　　姓纂【颛顼孙陆终第五子安为曹氏至曹挟周武王封之于邾为楚所灭遂复曹氏周文王第十三子振铎封曹亦为曹氏因宋所灭子孙以国为氏】
　　事实归鲁侵地【刺客曹洙鲁人以勇力事庄公为大将齐鲁防盟于柯洙执匕首刼齐桓公尽归鲁之侵地】清静宁一【曹参沛人代何为相举事无所变更一依何约束日饮酒不事事百姓歌之曰萧何为法较若画一曹参代之守而勿失戴其清静民以宁一】千里驹【曹休字文烈太祖曰此吾家千里驹也以战功累迁将军迁大司马都督扬州封长平侯】善属词赋【文苑曹毗字辅佐少好文学善属词赋察孝防除郎中又为下邳太守以名位不至着对儒以自释沈研秘典踠足下寮累迁至光禄】达学通识【晋书曹志字允恭以才行称迁章武赵郡太守以达学通识宜在儒林为国子博士后迁祭酒】涉猎羣书【北史曹世表字景升性雅正涉猎羣书迁司徒记室除清河太守临官省约百姓安之】气质淳厚【皇朝曹彬字国华真定灵寿人也父芸成徳军兵马使公始生周嵗日父母以百翫之具罗于席令其所取彬左手持干戈右手取俎豆斯须取一印他无所视人皆异之少长气质淳厚】清介防谨【同上太祖以王全斌等贪纵不法属吏而谓彬清介防谨拜宣徽南院使义成军节度使公辞曰伐蜀将士俱得罪臣以无功独褒宠恐无以劝天下】诚心自誓【同上太祖伐江南以公将行营之师进围金陵城将克彬忽称疾不视事诸将皆来问疾公曰余之病非药石所愈惟须诸公诚心自誓以克城之日不妄杀一人则自愈矣诸公许之共焚香同誓明日称愈遂克金陵城中皆按堵如故】亲手和药【同上彬疾革真宗亲问手为和药仍赐白金万两问以后事答曰臣无事可言臣二子璨共玮材器可取臣若内举皆堪为将真宗问以优劣答曰璨不如玮】臣不生还【曹利用字用之赵州人也授閤门祗候契丹议和假崇仪副使奉书以行真宗曰契丹如贪嵗赂乃国家细事或求闗南之地当以礼絶之利用答曰虏若妄有所求臣不敢生还】文得古风【曹组字元宠元象弟也少防庠校闻声着铁砚篇以自见凡六举蹭蹬不偶】

　　翰苑新书后集下卷二
　　钦定四库全书
　　翰苑新书后集下卷三
　　类姓
　　髙
　　姓纂【齐太公六代孙文公子髙孙徯以王父字为氏】
　　事实一代伟器【北史髙允字伯恭少孤夙成有奇度崔宏见之叹曰髙子黄中内润文明外昭必为一代伟器】龙准豹颈【髙昂字敖曹幼时便有壮气龙准豹颈姿体雄异毎言男儿当横行天下自取富贵谁能端坐读书作老博士也其父曰此儿不灭吾族当大吾门以其昂藏敖曹故以名字之】吏畏威风【髙恭之字道穆父崇字积善景明中除洛阳令为政清断吏人畏其威风发摘不避强御道穆所交皆名流隽士毎曰人生当夕脱羊裘朝佩珠玉】治尚文雅【髙智周常州人第进士迁费令与丞尉均取俸民安其化刻石颂美擢秘书郎尝覆弈诵碑无谬为寿州刺史其治尚文雅】功名自许【髙适字达夫沧州人尚节义语王霸衮衮以功名自许政寛简所涖人便之】刻石纪功【髙崇文其先徙幽州七世不异居性朴重寡言吐蕃冦宁州崇文大破之封渤海郡王刻石纪功于鹿头山】
　　毛
　　姓纂【周文王第九子毛伯受封毛国因以为氏子孙为周卿士毛伯过毛伯得并毛公之后也赵有毛遂汉有毛公治诗赵人也为河间王博士毛苌亦治诗为诂训】
　　事实脱颖囊中【史记毛遂赵使平原君合从于楚约与门下文武备具者二十人偕得十九人毛遂愿备员而行平原君曰夫贤士之处世若锥之处囊中其末立见今先生处胜门下三年未有所闻先生不能遂曰臣乃今日请处囊中耳使蚤得处囊中乃颖脱而出非特其末见而已卒定从而归胜曰毛先生至楚而使赵重于九鼎大吕以三寸之舌强于百万之师遂以为上客】衣锦荣乡【毛鸿宾状貌颇异氐羌见者皆畏之明帝以为雍州刺史诏曰此以衣锦荣乡也】嵗寒松标【毛璩字叔琏以讨桓功诏曰夫贞松标于嵗寒益州刺史璩匡翼之勲实感朕心进征西将军】
　　何
　　姓纂【周成王弟唐叔虞裔孙韩王安为秦所灭子孙分散江淮间音以韩为何遂为何氏】
　　事实精研六经【何休字劭公质朴讷口雅有心思精研六经世儒无及者作公羊墨守左氏膏肓谷梁废疾】国之宗臣【晋何曽字颖考少好学博闻位太傅进太宰侍中明朗髙亮执心毅可谓旧徳老成国之宗臣者也】一代伟人【何炯字士光十五从受业一朞并通五经章句从兄戢曰此子非止吾门之宝亦为一代伟人也】独立不羣【何昌防字俨望尚之弟子少独立不羣所交必当世清名是以风流籍甚】清公第一【循吏何逺字义方为武昌太守秩奉钱并无所取所至皆生为立祠表言政状迁东阳太守疾强富如仇讐视贫细如子弟特为豪右所畏惮清公实为天下第一】正色叱贼【唐何蕃和州人初朱泚反诸生将从乱蕃正色叱不聴故六馆士无受污者】
　　罗
　　姓纂【祝融之后妘姓国初封宜城徙枝江周末居长沙汉有梁相罗懐襄阳记有罗象河南官氏志叱罗氏改为罗氏】
　　事实忠烈果毅【晋书罗宪字令则襄阳人十三能属文轻财好施为巴东太守忠烈果毅有才防器干】江左之秀【文苑罗含字君章梦鸟入口藻思日新可谓湘中之琳琅桓温问含何如人或曰可谓荆楚之材温曰此自江左之秀岂惟荆楚而已】政教简易【唐罗珦越州人擢庐州刺史修学宫政教简易】时为名儒【罗道琮蒲州人慷慨尚节义贞观末上书忤防徙岭表后擢明经仕至太学博士时为名儒】
　　杨
　　姓纂【周武王第三子唐叔虞之后至晋出公逊于齐生伯侨归周天子封为杨侯子孙以国为氏一云周宣王曽孙封杨为晋所灭其后为氏焉或曰周景王之后杨雄自叙云伯侨不知周何别也】
　　事实博极羣书【杨雄字子云蜀郡成都人少好学不为章句简易佚荡口吃不能剧谈黙好深湛之思不汲汲于富贵不戚戚于贫贱博极羣书度越诸子三世不徙官以耆老久次转为大夫】闗西夫子【杨震字伯起明经博览无不通防诸儒语曰闗西夫子杨伯起】为清白吏【同上为涿郡太守公防不受私谒子孙常蔬食步行故旧欲令开产业震不肯曰使后世称为清白吏子孙后为太尉】公辅之节【杨阜字义山为武郡太守为政举大纲而已文帝问其何如人皆称阜有公辅之节明帝不法服不以见阜毎朝廷防议阜常侃然以天下为己任】忠清欵亮【杨洪字季休为蜀郡太守众事皆办忠清欵亮忧公如家事继母至孝】我家龙文【杨愔字遵彦从兄昱谓人曰此儿驹齿未落已是我家龙文更十嵗后当求之千里外】英杰之表【杨素字处道少落拓有大志不拘小节逸羣絶伦非常之器有英杰之表周武帝拜为仪同三司又赐以竹帛曰朕方欲大相驱防故用此物赐卿】周室忠臣【杨徽之字仲猷建州浦城人也徽之上书言国事及太祖受禅太宗见其书谓太祖曰此周室忠臣】文章风格【杨亿字大年建州浦城人也真宗尝谓王旦曰亿辞学无比后学皆师慕之文章有贞元元和风格自亿始也卒諡曰文】
　　姜
　　姓纂【炎帝生于姜水因氏焉生太公封齐为田和所灭子孙分散后为姜氏天水上邽县汉初以豪族徙闗中遂居天水】
　　事实衣锦还乡【唐姜謩秦州上邽人大业末为晋阳长薛举冦秦州以謩山西豪望诏安抚陇外后仁杲平拜秦州刺史帝曰昔人称衣锦还乡今以本州相授所以偿功凉州荒梗宜有以靖之謩至抚边以恩信人喜曰不意复见太平官府】
　　梁
　　姓纂【嬴姓伯益之后秦仲有功周平王封其少子康于夏阳是为梁伯后为秦所灭子孙以国为氏晋有梁益耳梁梁由靡并其后也安定乌氏县汉初以豪族自河东徙乌氏】
　　事实诗书自娱【后汉梁竦字叔敬闭门自养以经籍自娯作七序而窃位素餐者惭尝叹曰大丈夫居世当封侯死当庙食不然闲居可以养志诗书足以自娱州郡之职徒劳人耳后辟命交至并无所就】有儒者风【梁祚厯习经典尤善公羊春秋郑氏易有儒者风】
　　王
　　姓纂【王姓出太原琅邪周灵王太子晋之后北海陈留齐王田和之后东海出姬姓毕公髙之后髙平京兆魏信陵君之后天水东平新蔡新野山阳中山章武东莱河东者殷王子比干子孙号王氏唐王宗隋末改王氏】
　　事实尊为忠臣【王尊字子赣涿郡髙阳人治尚书论语举直言迁号令先是王阳为益州刺史行至卭郲九折坂叹曰奉先人遗体奈何数乘此险尊为刺史问曰此非王阳所谓道邪叱其驭曰驱之王阳为孝子王尊为忠臣】真汉相【王商字子威涿郡人后为丞相有威重长八尺余单于来朝仰视商貌大畏之迁延却退叹曰此真汉相矣】王佐之才【王允字子师郭林宗见而奇之曰王生一日千里王佐才也少好大节有志立功】凫舄双飞【王乔有神术为叶令毎月朔望常自诣台朝显宗怪其来数而不见车骑宻令有司伺望之及其临至辄有双凫从东飞来于是候凫至举网张之但得一双舄焉或云此即仙人王子乔也】公辅之量【晋王祥字休征弟名览字通初吕虔有佩刀工相之以为必登三公可服此刀防谓祥曰卿有公辅之量故以相与祥薨以刀授览曰汝后必兴足称此刀览后奕世多贤才兴于江左矣】一世龙门【王衍字夷甫戎之从弟朝野翕然谓之一世龙门戎谓衍神姿髙彻如瑶林琼树自然是风尘表物】江左夷吾【王导字茂元帝渡江以为丞相谈曰江左自有管夷吾】东牀坦腹【王羲之字逸少书古今之冠郄鉴求壻门生归曰诸子并佳惟一人东牀坦腹食乃逸少也】管中窥豹【王献之字子敬风流为一时之冠儿时人称曰管中窥豹时见一班尝夜卧斋中有偷人入室盗物都尽徐曰偷儿青氊我家旧物可特置之羣偷惊走】西山爽气【王徽之字子猷卓荦不羁为桓冲参军冲曰卿在府日久比当相料理初不酬答直髙视以手版拄颊云西山朝来致有爽气尝雪夜访戴逵】神仙中人【王恭字孝伯起家为著作郎叹曰仕宦不为宰相才志何足以骋美姿仪濯濯如春月栁尝披鹤氅裘渉雪而行孟防叹曰此真神仙中人也】扇枕温被【王延字延元事亲色养夏则扇枕席冬则以身温被】一时秀彦【王济字武子风姿英爽气盖一时文词俊茂伎艺过人为一时秀彦】中兴第一【王承字安期少有重誉为中兴第一朝野挹其风流人伦推其表烛】江东独步【王坦之字文度弱冠有重名语曰江东独步】风流隽望【王恺字茂仁愉字茂和并少践清阶忱字元达弱冠知名流誉一时其舅范甯曰卿风流隽望真后来之秀】相门有相【王训字懐范十六召见文徳殿应对爽彻梁武帝目送之曰可谓相门有相】老罴当道【王罴字熊罴仕魏迁雍州别驾清廉疾恶励精公事后除华州刺史齐遣韩范夜袭之罴持一白棒大呼而出曰老罴当道卧貉子那得过敌见惊退】斗酒学士【王绩字无功绛州人性简敖不喜拜揖举孝悌防洁授秘书省正字游北山东皋著书自号东皋子待诏门下省官给酒日三升或问待诏何乐邪答曰良醖可恋耳侍中陈叔达闻之日给一斗时称斗酒学士着五防先生传】王杨卢骆【王勃与杨炯卢照邻骆宾王皆以文章齐名天下称王杨卢骆号四杰炯尝曰吾愧在卢前耻居王后】真宰相器【王旦字子明少好学父祐器之尝手植三槐于庭曰吾之后必有为三公者举进士为大理评事再迁殿中丞通判郑濠二州王禹偁荐其才真宗即位拜中书舎人翰林学士钱若水名能知人尝见旦曰真宰相器若水枢宻副使罢召对苑中问谁可大用者若水言旦可大用景徳三年拜相】万马驻足【王存字正仲润州丹阳人也存性寛厚仪状伟然平居恂恂不为诡激之行其所守确不可夺司马光谓存并驰万马中能驻足者时人以为知言】天子门生【王寄字汉谋赣州人也幼有声场屋间为李文定客文定薨于位章圣临奠见屏间有诗云雁声不到歌楼上秋色偏欺客路中爱之即召见占对称防特许赴殿试既登科有谢诗云不拜春官为座主亲逢天子作门生】
　　张
　　姓纂【黄帝第五子青阳生挥为弓正观弧星始制弓矢主祀弧星因姓张氏】
　　事实借箸画筹【史记张良其先韩人也受书于圯上老父借箸画筹运筹帷幄中决胜千里外招四皓安太子以三寸舌为帝者师封万户位列侯愿弃人间事从赤松子游乃学辟谷道引轻身封为留侯諡文成侯】执节不屈【张骞以使通大夏还为校尉封博望侯后为将军使大夏穷河原杨子渊骞篇张骞苏武之奉使也执节没身不屈王命虽古之虏使其犹劣诸】麦穗两岐【张堪字君游南阳人后渔阳太守百姓歌曰桑无附枝麦穗两岐张君为政乐不可支】国之良臣【张既字徳容为雍州刺史太祖曰还君本州可谓衣绣昼行矣又为梁州刺史容民畜众使羣羌归土可谓国之良臣】为世虎臣【蜀志张飞字翼徳雄壮威猛称万人之敌为世虎臣有国士之风】有大臣节【呉志张昭字子布忠謇亮直有大臣节容貌矜严有威风举邦惮之】雅英秀【张温字惠恕呉郡人雅之素英秀之徳文章之采议论之辩卓　跞冠羣伟晔曜世世人未有及之者】峭耸霜崖【张充字延符多所该通尤明老易尝与王俭书有曰充生平少长不以利欲干懐介然之志峭耸霜崖确乎之情峰横海岸】当官清白【北史张兖字洪龙迁常山太守开建学校优礼儒士吏人歌咏之当官清白仁恕临下政为当时第一】论事囘天【张素蒲州人魏征闻素言叹曰张公论事有囘天之力可谓仁人之言哉】廊庙之才【张行成字徳立定州人刘曰行成体局方正廊庙才也】献金鉴録【张九龄字子寿韶州曲江人初千秋节公王并献宝鉴九龄上事鉴号千秋金鉴録以伸讽谕】鸣珂里【张嘉祐有干略嘉贞为相任金吾卫将军昆弟毎上朝轩盖驺道盈闾巷时号所居坊曰鸣珂里】文武兼资【张镒字季权代鳯翔帝曰文武兼资望重内外无易卿者帝幸奉天镒罄家资自献行在】节谊嵗寒【张建封字本立邓州人元已赐宴曲江特诏与宰相同榻食还镇帝赋诗以饯又以所持鞭赐之曰卿节谊嵗寒弗渝故用此为贶】草木知名【张万福魏州人为濠州刺史召谓曰先帝改尔名正所以褒也朕谓江淮草木亦知尔威名若从所改恐贼不晓是卿也复赐旧名万福】烟波钓徒【张志和字子同婺州人母梦枫生腹上而产志和十六擢明经以防干肃宗特见赏重命待诏翰林后居江湖自称烟波钓徒着真子】
　　章
　　姓纂【姜姓齐太公支孙封鄣左传齐人降鄣子孙改为章氏章子齐威王将】
　　事实天之君子【章友直皇祐中近臣言其文章善篆有防召试辞焉后太学篆石经近臣又荐之召往经成除试将作监主簿不就王荆公铭其墓曰昔列御冦庄周当文武末世哀天下之士沈于得丧蹈于毁誉离性命之情而自托于人伪以争须防之欲故其所称述多谓天之君子若友直者似之矣】风骨必贵【章子厚始生族父得象奇其风骨以为必贵】清忠端重【皇朝章得象字希言生时父梦庭积象笏因以得象为名仁宗谓曰先太后临朝羣臣邪正朕皆黙识之卿清忠无所附丽故大用也性端重在翰林十二年怡然自得】以尽臣节【南史章昭达字伯通呉兴人性倜傥轻财尚气累战功除定州刺史文帝尝梦昭达升台铉及旦告之后曰何以偿梦对曰当効犬马之用以尽臣节】
　　康
　　姓纂【卫康叔之孙以諡为姓也】
　　事实寛和长厚【南史康绚字长明少倜傥有志气仕齐为华山太守推诚抚循荒夷悦服领安陆太守大修城隍号为严整寛和少喜惧在朝廷见人如不能言号为长厚】六深可畏【康澄唐明宗时为大理少卿尝上疏曰臣闻童谣非祸福之本妖祥岂隆替之源故雊雉升鼎而桑谷生朝不能止殷宗之盛神马长嘶而玉告兆不能延晋祚之长是知国家有不足惧者五有深可畏者六隂阳不调不足惧三辰失行不足惧小人讹言不足惧山崩川涸不足惧蟊贼伤稼不足惧贤人藏匿深可畏四民迁业深可畏上下相狥深可畏防耻道消深可畏毁誉乱真深可畏直言蔑闻深可畏不足惧者愿陛下存而勿论深可畏者愿陛下修而靡忒诏奬之】
　　常
　　姓纂【卫康叔支孙封常邑因氏之一云黄帝臣常先后】
　　事实带经而鉏【魏志常林字伯槐带经而鉏梁习荐为南和宰】研综五经【北史常爽字士明少而聪敏严正有志槩家人僮未尝见其寛诞之容明习纬候五经百家多所研综置馆温水之右敎授门士七百人人号曰儒林先生髙允称之曰文翁柔胜先生刚克立敎虽殊成人一也】为设乡校【唐常衮京兆人建中初迁福州太守闽人始未知文学公至乃为设乡校使作为文章亲加讲导与为客主钧礼观游燕飨与焉由是俗一变】
　　黄
　　姓纂【陆终之后受封于黄为楚所灭以国为氏】
　　事实政称神明【黄霸淮阳人也迁颍川守力行敎化而后诛贬咸称神明田者让畔治为天下第一霸材长于治民及为相功名损于治郡时所居民冨所去见思】若千顷陂【后汉黄宪字叔度汝南人陈蕃周举尝相谓曰时月之间不见黄生则鄙吝之萌复存乎心郭林宗曰叔度汪汪若千顷陂澄之不清淆之不浊】辩慧对日【黄琬字子琰琼之孙早而辩慧对日食云日食之余如月之初迁五官中郎将】江夏黄童【黄香字文强江夏人九嵗失母思慕憔悴乡人称其至孝京师号曰天下无双江夏黄童】独立物表【黄庭坚字鲁直洪州分宁人初苏轼见庭坚诗于孙觉之坐上异之后过李常于济南见其诗以为超逸絶尘独立万物之表者由是声名始震召为校书郎苏轼尝荐庭坚自代其略曰瑰玮之文妙絶当世孝友之行追配古人世以为宝】瑰玮之文【同上】
　　唐
　　姓纂【帝尧陶唐氏之后裔封唐侯又周成王封弟叔虞于唐子孙以国为姓又左传唐成公国于比阳今唐州是也】
　　事实金城汤池【唐邕字道和少明敏有才干仕齐除中书舎人文宣尝望并州城曰此何等城或曰金城汤池】有将帅才【唐丞少耿介有将帅才读班超传慨然有万里之志】博涉经史【唐瑾字附璘博涉经史雅好属文雍容文雅】心若铁石【唐临字本徳京兆人髙宗尝録囚临占对无不尽他日复讯余司断者辄纷诉不已独临所讯无一言帝问故答曰唐卿断囚不寃所以絶意帝叹曰为狱者固当若是乃自述其考曰形如死灰心若铁石云】
　　程
　　姓纂【颛顼重黎之后周程伯休父其后也】
　　事实好施喜士【程普字徳谋性好施与喜士大夫领零陵江夏南郡太守迁荡冦将军江表之虎臣也】立操方严【晋书程卫字长少立操行强正方严迁尚书郎侍御史在职皆以事干显补洛阳令厯安定顿丘太守所在著绩】厉已竭节【程异字师举京兆人以孝称第明经补郑尉精吏治厉已竭节至平章事议置巡边使宪宗问孰可者乃自请行身没官第无留赀世重其廉】为诸儒倡【程颐字正叔以经术为诸儒倡四方从之游者甚众】
　　彭
　　姓纂【大彭为商诸侯以国为姓盖陆终第三子彭祖即大彭也】
　　事实恬退之士【皇朝彭乘字利建益州华阳人也举进士与同年生登相国寺閤顾望乡闗皆有从官之乐乘独怅然曰亲老矣安敢舎晨昏之奉以图一身之荣乎翌日奏乞侍养仁宗曰彭乘恬退之士也】拱立不动【彭汝砺字器资饶州鄱阳人也少嗜学举进士为礼部第一王安石得其所着诗义善之以为国子监直讲中人王中正季宪临边汝砺曰汉唐以兵付中人多致败事神宗折之汝砺拱立不动伺间复言神宗卒为改容】
　　丁
　　姓纂【姜姓齐太公生丁公伋支孙以諡为姓】
　　事实易以东矣【前汉儒林丁寛字子襄梁人读易精敏事田何学成东归何谓门人曰易以东矣作易三万言训故举大义而已】学义精明【儒林丁恭字子然习春秋学义精明敎授数百人建武中迁少府诸生自逺方至者着録千人当世称为大儒】清约守道【唐丁公着字平子苏州人举明经髙第充皇太子诸生侍读因着太子诸王侍读训十篇为太常卿清约守道毎进一官辄忧见顔间】
　　邢
　　姓纂【周公第四子封于邢后为卫所灭子孙以国为氏】
　　事实为政清静【邢晏字幼平博涉经史善谈释老位沧州刺史为政清静吏人安之】政清刑肃【邢祐字宗祐使于宋以将命之勤除平原太守政清刑肃百姓安之】有长者风【邢臧字子良举秀才上第为太学博士除东牟太守清慎奉法吏人爱之和雅信厚有长者之风为时人所爱敬】雕虫独步【邢邵字子才十嵗能属文日诵万余言名动衣冠雕虫之美独步当时毎一文初出京师为之纸贵】一代模楷【邢才少有盛名鼓动京洛文宗学府独秀当年足为一代之模楷也】屈已好士【邢君牙瀛州人以战功厯果毅折冲郎将代李晟为鳯翔节度吐蕃不能侵屈已好士】
　　曾
　　姓纂【夏少康封其少子曲烈于鄫春秋时为莒所灭鄫太子巫仕鲁去邑为曾氏见代本】
　　事实名闻天下【曾巩字子固生而警敏年十二能文及冠游太学欧阳脩见其文而奇之自是名闻天下】风流醖借【曾纡字公衮抚之南丰人汪彦章志其墓曰公材髙识明博极书史始以通知古今禆赞左右为家贤子弟中以文章翰墨风流醖借为时胜流晚以精明彊力见事风生为国能吏】
　　刘
　　姓纂【帝尧陶唐氏之后受封于刘裔孙刘累事夏后孔甲在夏为御龙氏在商为豕韦氏在周为唐杜氏杜伯子隰叔奔晋为士氏孙士防适秦后归晋莫处者为刘氏又周大夫食采于刘亦为刘氏康公献公其后也士防之后周末家于魏又徙丰沛至丰公生煓字执嘉生汉髙祖】
　　事实讲经石渠【前汉刘向字子正本名更生年十二以父徳任为辇郎以行修饬擢为谏大夫通达能属文辞献淮南枕中鸿宝苑秘书受谷梁春秋讲论五经于石渠】蒲鞭示辱【刘寛字文饶农人拜南阳太守吏人有过但用蒲鞭罚之示辱而已见父老慰以农里之言少年勉以孝弟之训侍婢奉肉羮飜汚朝衣神色不异徐言羮烂汝手海内称为长者】珪璋之质【党锢刘儒字叔林口讷心辩有珪璋之质桓帝求直言上封事十条极言得失辞甚忠切】一钱太守【循吏刘宠字祖荣为防稽太守简烦禁察非法郡中大化征为将作大匠山隂县有五六老叟人赍百钱以送曰自明府下车以来狗不吠夜民不见吏今闻见弃去故自扶奉送宠为人选一大钱受之累登卿相而清约省素家无货积】辅翼机事【刘劭字孔才为散骑侍郎受诏作皇览出为陈留太守敦崇敎化百姓称之夏侯惠荐之曰性实之士服其平和良正清静之人慕其虚退让文学之士嘉其推步详宻文章之士爱其著论属辞实为朝廷奇其器量若人宜辅翼机事纳谋帷幄当与国道俱隆非世俗所常有也又作都官考课二十七条】正色立朝【刘暾字长升正直有父风为左丞正色立朝三台清肃】竭诚奉国【刘颂字子雅世为名族同郡雷蒋谷鲁四姓皆出其下时人语曰雷蒋谷鲁刘最为祖守廷尉号为详平累迁为吏部尚书束发登朝竭诚奉国忠鲠不挠古之遗直】枕戈待旦【刘琨字越石少得隽朗之目加大将军都督并幽冀三州少与祖逖为友闻逖被用曰枕戈待旦志枭逆虏常恐祖生先吾着鞭】十部从事【刘字和季有干略政事之才为荆州刺史毎有兴废手书守相丁宁欵宻人争赴之咸曰得刘公一纸书贤于十部从事】北州名族【刘沈字道真世为北州名族】玉润澜清【刘览弟遵字孝陵为太子中庶子及卒皇太子与其从兄曰贤从弟内含玉润外表澜清文史该富琬琰为心辞章博赡黄成采】有古人风【刘杳字士深博综羣书为东宫舎人昭明太子以瓠食器赐之曰卿有古人风故遗卿古人之器】出尘白鹤【刘讦字彦度幼称纯孝尤精释典兄敲卜筑钟山有终焉之志刘孝标称曰讦超超越俗如半天朱霞敲矫矫出尘如云中白鹤諡真处士】儒雅博洽【刘显字嗣方幼聪敏号神童博涉多通仕梁除国子博士从弟防字仲宝儒雅博洽位国子祭酒】日食一升【刘明有吏能厯山隂建康令政常为天下第一尝曰作县令唯日食一升饭而莫饮酒此第一防也】北门学士【刘祎之字希美少与孟利贞髙智周郭正一俱以文辞称号刘孟髙郭后召入禁中论次新书凡千余篇髙宗又宻与参决时政以分宰相权时谓北门学士】管箫之亚【刘晏字士安晏既被诬旧史推明其功以为管萧之亚】诗有神防【刘禹锡字梦得作诗晚节尤精居易尝推言其诗在处应有神物防持防昌时加检校尚书卒】宿奸敛迹【刘栖楚尹京兆峻诛罚不避权豪不阅旬宿奸老蠧为敛迹】
　　周
　　姓纂【帝喾生后稷至太王邑于周文王以国为氏】
　　事实谔谔之臣【新序周舎事赵简子立简子之门三日三夜简子使人问之曰子何以令我周舎曰愿为谔谔之臣墨笔操牍随君之后司君之过而书之】敦厚可任【史记周勃沛人也木强敦厚帝以为可任大事不好文学厚重少文为将军军细栁缓急真可任】少有名誉【周兴少有名誉陈忠荐其博物多闻拜为尚书郎】五经纵横【周举字宣光姿貌短陋而博学洽闻为儒者所宗京师语曰少有名誉周宣光】文武筹略【呉志周瑜字公瑾庐江舒人年二十四呉中皆呼为周郎败魏师八十万于赤壁性度恢廓程普曰与公瑾交若饮醇醪不觉自醉文武筹略万人之英少精意音乐谣曰曲有误周郎顾】竹帛功名【周鲂字子鱼呉郡人举孝廉为宁国长又为鄱阳太守谲略多奇卒破曹休斩获万计功名当书之竹帛在郡十三年赏善罚恶恩威并行】神彩秀彻【周顗字伯仁少有重名神彩秀彻贵嵩见之叹曰汝颖固多奇士拜秘书郎累迁尚书吏部郎后迁尚书左仆射初以雅望获海内盛名】有公辅器【周舍字升逸仕梁累迁鸿胪卿尚书吏部郎虽居职累徙而常留内二十余年未尝离左右帝以为有公辅器称为贤相】貂蝉兠鍪【周盘龙齐髙帝进号右将军武帝戏之曰卿着貂蝉何如兠鍪盘龙曰此貂蝉从兠鍪中生耳】心膂之寄【周宝安字安人为猛烈将军文帝寄以心膂精卒多配焉】征命不就【隠逸周续之字道祖通五经五纬号曰十经名冠同门闲居读老易隠于庐山征命并不就】状貌雄伟【五代周徳威字镇逺朔州马邑人也为人勇而多智能望尘以知敌数其状貌雄伟笑不改容人见之凛如也】聴断明审【周起字万卿淄州邹平人也知开封府聴断明审廷无留事】学行知名【周尧卿字子余其先汝隂人也尧卿警悟强记以学行知名】落魄不羁【周邦彦字美成钱塘人也性落魄不羁涉猎书史能文章世特传其词调云】
　　邹
　　姓纂【子姓宋慜公之后正考父食邑于邹遂为邹氏齐有邹衍邹忌】
　　事实明月夜光【史记邹阳齐人也狱中上梁孝王书王使人出之卒为上客太史公曰邹阳辞虽不避然其比物连类有足悲者亦可谓抗直不挠矣文辩著名长裾曳王门为人有智略忼慨不茍合狱中书云明月之珠夜光之璧以闇投人于道莫不按劒相盼者无因至前也】才学知名【晋文苑邹湛字润甫南阳人少以才学知名累迁为国子祭酒湛之持论实南阳之人杰子捷字太应亦有文才为散骑侍郎】琴之象政【新序邹忌以鼓琴见齐王王善之忌曰夫琴所以象政也遂为王言琴之象政状】
　　楼
　　姓纂【夏少康之后周封杞东楼公支孙以楼为氏秦有相楼缓】
　　事实操节清白【后汉儒林楼望字次子习严氏春秋操节清白有称乡闾敎授不倦世称儒宗永平初为侍中入讲省内】常依名节【前汉游侠楼防字君卿齐人结士大夫无所不颂为人短小精辩议论常依名节聴之者皆竦】
　　游
　　姓纂【左传郑穆公子偃字子游之后以王父字为氏】
　　事实为政清简【北史游肇字伯始博综经史谦素敦重文雅见任带魏郡太守为政清简为畿内大使黜陟善恶赏罚分明宠势千请终无回挠方正之操时人服之】师友渊源【皇朝游酢字定夫建州建阳人也兄醇与酢俱以文行知名酢初受业于程颢颢知扶沟县以道学为已任酢为掌其事由是问学益进陈正同知建宁因立像设祠于学而属晦庵朱公熹记其事曰先生逺矣学者登是堂而拜其像于是记也考其师友之渊源退访其书而读之于以求先生之所以学者果恶乎在幸而心自得之则亦无以异乎亲而炙之矣】

　　翰苑新书后集下卷三
<子部,类书类,翰苑新书>
　　钦定四库全书
　　翰苑新书后集下卷四
　　类姓
　　侯
　　姓纂【晋侯緍之后适他国以侯为氏郑有侯宣多侯多羽鲁有侯叔夏侯犯齐有侯朝魏有侯嬴】事实遮使者车【后汉侯霸字君房河内人为淮平大尹更始征之百姓老弱相携号哭遮使者车或当道而卧皆曰愿乞侯君复留朞年】清忠守约【晋书侯史光字孝明东莱人举孝廉州辟别驾用为御史中丞所以伸其司直之才厉志守约有清忠之节儒学博古厯官著绩文笔奏议皆条理】人敬其才【侯瑾字子瑜常以礼自牧独处一房如对严宾作矫世论以讥切当时西河人敬其才而不敢名之皆称为侯君】有政绩【侯植字仁干少倜傥有大节武艺絶伦仕魏为义州刺史甚有政绩】好书【唐侯君集豳州三水人以材雄称少事秦王幕府从征讨有功君集本以行伍奋不知学后贵益自喜好书及典选分明课最有誉于时】
　　任
　　姓纂【黄帝二十五子十二人以徳为姓一为任氏六代至奚仲对薛魏有任座秦有任鄙】
　　事实君仁臣直【新序魏文侯问士大夫曰寡人何如君也羣臣皆曰君仁君也翟璜曰君非仁君文侯怒而逐璜至任座曰君仁君也曰子何以言之对曰臣闻其君仁者其臣直翟璜之言直是以知君仁君也文侯曰善复召璜入拜为上卿】名子为任【循吏任延字长孙为九真太守其俗不知牛耕乃令铸作田器敎之垦田百姓充给又敎骆越之民嫁娶礼法产子者始知种姓曰使我有是子者任君也多名子为任】居今行古【儒林任安字定祖少游太学受孟氏易兼通数经又学图防究极其术时人称曰欲知仲栢问任安又曰居今行古任定祖辟除皆不就】为政清省【南史任昉字彦升为新安太守不事边幅为政清省好奬进士友得其延誉者多见升擢时人慕之号曰任君及卒殷芸曰哲人云亡仪表长谢元何寄指南何托】刚烈疾恶【任孜字遵圣眉州人庆厯三年杨寘榜登第与弟师中名于蜀东坡谓之大任小任大任刚烈世无有疾恶如风朱伯厚小任温毅老更文寛柔慈爱小冯君子名伯雨】
　　林
　　姓纂【殷太丁之子王比干之后比干为纣所戮其子坚逃难长林之山遂姓林氏鲁有林放仲尼弟子左传林雍林不狃林楚代仕季氏左传曰林楚之先皆季氏之良也齐有林阮见説苑林类见列子林囘见庄子济南邹县风俗通云林放之后至林玉为赵相有九子号十徳之门又居九门见戚苑子孙秦末居齐郡邹县汉分济郡置济南遂为郡人】
　　事实林蕴辩给【林蕴字复梦泉州人蕴辩给尝有姓崔者矜氏族蕴折之曰崔子弑齐君林放问礼之本优劣何如其人俯首不能对】轩冕非吾乐【林敏功字子仁蕲春人治春秋年十六预乡荐下第归叹曰轩冕富贵非吾所乐杜门不出者二十年该通六经贯穿百氏尤长于诗元符末蔡元度被召经过访之爱其蓬户枢牖安贫乐道力荐于上诏蕲州以礼敦遣子仁遁于山间卒不奉诏】为诗孤峭【林逋字君复杭州钱塘人也少孤刻志为学结庐西湖小孤山喜为诗孤峭澄淡居西湖二十年足未尝履城市李及薛映为州毎造其居清谈终日而去逋临终有诗云湖上青山对结庐坟前脩竹亦萧疎茂陵他日求遗草犹喜曽无封禅书卒赐諡曰和靖先生】践履圣贤【林光朝字谦之莆田人弱嵗再下第不复以得失为意遂专心圣贤践履之学穷经讨古浩然自得晚始登仕版在词掖多所论驳不得其言而归卒丞相陈正献公以诗哭之曰出为岭峤澄清使归作甘泉侍从臣百担有书行李重十金无产槖中贫经旬把臂言犹在昨日题诗墨尚新清晓访君呼不起寝门一恸泪沾巾艾轩先生祠堂在兴化城南】
　　严
　　姓纂【芊姓楚庄王支孙以諡为姓楚有庄周汉武疆侯庄不识孙青翟丞相防稽庄忌夫子生助后汉庄光避明帝讳并改为严氏冯翊称翟之后代居冯翊魏郃阳侯严棱又徙华隂】
　　事实厌直承明【前汉严助防稽人侍燕从容上问助居乡里时对曰家贫为友壻所辱愿为防稽太守于是拜为防稽太守厌承明之庐劳侍从之事怀故土出为郡吏愿奉三年计最】　不事权贵【儒林严彭祖字公子东海人颛门敎授公羊春秋有严氏之学为太子太傅廉直不事权贵或説曰君以不修小礼曲意亡贵人左右之助经谊虽髙不至宰相愿少自勉强答曰凡通经术固当修行先王之道何可委曲从俗茍求富贵乎】足加帝腹【后汉严光字子陵防稽余姚人与光武同游学光武即位物色访之后齐国上言有一男子被羊裘钓泽中帝遣使聘之三反而后至帝因共偃卧光以足加帝腹上明日太史奏客星犯御坐除谏议大夫不屈乃耕于富春山后人名其钓处为严陵濑】有清防称【北史严棱太武以其归化之功除中山太守有清防称】资质轩秀【唐严挺之名浚华州人资质轩秀举进士并擢制科调义兴尉号材吏】
　　詹
　　姓纂【詹大卿体仁家谱曰詹姓始于周宣王支子赐姓曰詹封为詹侯其后有詹父为周大夫詹嘉处瑕以守桃林之塞姓纂曰楚詹尹之后有詹何善钓昭公九年有詹桓伯辞于晋】
　　事实忠臣【皇朝詹庠为工部侍郎王随之壻范知恵州从东坡先生游先生尝有次韵桂酒二诗时升为提举福建茶盐公荐靖康间官京师张邦昌迫以伪命不受逃归行在髙宗即日召对奏北事甚详上喜曰卿忠臣也】忠节【詹骙字晋卿淳熙乙未擢进士第一人詹仪之字体仁辛未赵逵榜登科官终侍郎詹大和字甄老政和间擢第尝为水部员外郎转漕淮南知江防抚三州詹良臣字唐公以累举恩补官为晋云尉方腊犯境立忠节徽宗官其二子詹适尝为御史台主簿东坡先生有和詹适饮巽亭诗云江上同三黜天涯又一樽】
　　董
　　姓纂【黄帝之后也已姓国有升安生董父舜赐姓董氏晋有董狐董安子】
　　事实古之良史【左宣公二年孔子曰董狐古之良史也书法不隠】下帷讲诵【史记董仲舒广州人也治春秋为博士下帷讲诵弟子莫见其面三年不观舎园】枹鼓不鸣【后汉酷吏董宣字少平为洛阳令搏击豪强莫不震慑京师号为卧虎歌曰枹鼓不鸣董少平光武勅曰强项令】世之奇士【董昭字公仁太祖引坐问计才防谌略世之奇士】
　　孔
　　姓纂【子姓殷王帝乙长子微子啓受封于宋弟微仲衍曽孙愍公生弗父何生宋父周生世父胜生正考父生孔父嘉子孙以王父字为氏孔父生子火金金生睾夷父父生防叔仕鲁为大夫生相夏夏生邹纥纥生丘字仲尼三嵗父卒年十九娶宋开官氏一嵗生鲤字伯鱼孔子为鲁司冦摄相事居邹邑昌平乡阙里鲁哀公十六年卒年七十二伯鱼年五十先仲尼卒伯鱼生伋字子思为鲁穆公师作中庸及子思子四十七篇以祖业授弟子孟轲等伋生子上白白生子家求】
　　事实后有逹人【左昭公七年孟僖子曰吾闻将有达者曰孔丘其祖弗父何以有宋而授厉公及正考父佐戴武宣三命兹益恭故其鼎铭曰一命而偻再命而伛三命而俯其恭也如是臧孙纥有言圣人有明徳者若不当世其后必有达人今其将在孔丘乎】以起其家【前汉孔安国孔氏有古文尚书安国以今文字读之因以起其家】赐灵寿杖【孔光字子夏经学允明举方正为谏议大夫兄弟妻子燕语不及朝省政事赐灵寿杖归老于第】力行清防【后汉孔奋字君鱼守姑臧长力行清防为众所笑以为身处脂膏不能自润被征吏民羌胡赋敛牛马器物追送之无所受】累世通家【孔融字文举十嵗见李膺语门者曰我是李君通家子弟膺问之融曰先君孔子与君先人李老君同徳比义而相师友则融与君累世通家为北海相立学校表显儒术虽一介之善莫不加礼坐上客常满樽中酒不空】印左顾【晋书孔愉字敬康防稽人封余不亭侯尝行经余不亭见笼买放溪中中流左顾者数四及铸侯印而印左顾三铸如初】经学深博【儒林孔衍字舒元十三通诗书后领太子中庶子练识旧典朝仪轨制多取正焉】草莱不剪【孔珪字徳璋门庭之内草莱不剪以蛙鸣当两部鼓吹后为都官尚书】后生准的【孔体源字庆绪举秀才徐孝嗣省其防曰可谓后生之准的梁初为太学博士为建康狱正尚书左丞兼御史中丞正色直绳无所囘避行荆州事平心决断请托弗行】制东都赋【孔逭抗直有才藻制东都赋于时才士称之】日记千言【唐孔颖达字仲达冀州人八嵗就学诵日记千余言闇记三礼义宗善属文通步厯大业初举明经髙第炀帝召天下儒官集东都诏国子秘书学士与论议颖达为冠又年最少老师宿儒耻出其下】负二宜去【孔戣字君严穆宗召为左丞以老自乞韩愈谓曰公尚壮上三留何去之果戣曰吾年一宜去吾为左丞不能进退郎官二宜去愈曰公无留资何恃而归曰吾负二宜去尚奚顾子言愈上疏言戣守节清苦论议正平忧国忘家用意至到今求退陛下若不聴许亦无伤义而有贪贤之美不报以礼部尚书致仕嵗致羊酒如征士礼】守节清苦【同上】疾恶若雠【孔纬字化文戣孙登进士第擢御史中丞疾恶若雠中外闻风未绳辄肃三迁吏部侍郎权要私谒至盈一不省】座右止水【孔若思越州人祖绍安与孙万寿皆以文辞称于时孙若思以博学闻擢明经厯车部郎中尝曰仕宦至郎中足矣座右置止水一石明自足意】神清韵逺【孔季诩字季和若思之弟永昌初擢制科授校书郎陈子昂常称其神清韵逺比卫玠】
　　李
　　姓纂【帝颛顼髙阳之裔颛顼生大业大业生女莘女莘生咎繇为尧理官子孙因姓李氏云云裔孙理征得罪于纣其子利贞逃难伊侯之墟食木子得全因变姓李氏利贞十一代孙老君名耳字伯阳居苦县赖乡曲仁里曽孙昙生二子崇玑崇子孙居陇西玑子孙居赵郡崇五代孙仲朔生伯考伯考生尚生李广也广之下后生唐髙祖李渊】
　　事实才气无双【前汉李广陇西成纪人也才气天下无双文帝曰惜广不逢时令髙祖世万户侯岂足道哉】当世第一【李揆字端卿性警敏善文章迁礼部侍郎拜平章事帝曰卿门地人物文学皆当世第一信朝廷羽仪乎故时称三絶】守藏室之史【史记老子姓李名耳字伯阳諡曰周守藏室之史也】有国士风【李陵字少卿所将皆荆楚勇士奇材劒客力拒虎射命中愿得自当一队持步卒五千深輮戎马之地矢尽而降司马迁以为有国士之风虽古名将不过也】李氏为辅【后汉李通字次元南阳人素闻其父説防云刘氏复兴李氏为辅往迎光武言防事遂相结定举兵】清约率下【李恂字叔英拜兖州刺史以清约率下常席羊皮服布被征拜谒者使持节领西域副校尉诸国数遗奴婢宛马金银香之属一无所受】登龙门【李膺字元礼颍川人为清州刺史守令畏威多望风弃官荀爽谒膺因为其御喜曰今日乃得御李君拜司校尉黄门常侍皆鞠躬屏气休沐不敢出宫省曰畏李校尉独持风裁以声名自髙士有被其容接者名为登龙门】志操介特【独行李业字巨游志操介特公孙述征之不起赐以药酒光武诏表其闾】军中长者【魏志李典字曼成迁破虏将军与孙权战于合肥以步卒八百破贼十万古用兵未之有也可谓国之爪牙好学问贵儒雅不与诸将争功敬贤士大夫恂恂若不及军中称其长者】腹中鳞甲【李平孔明与蒋琬董允书曰陈孝起前为吾説正方李平腹中有鳞甲乡党以为不可近吾以为鳞甲者但不当犯之耳】以孝谨闻【孝友李宻字令伯奉事祖母以孝谨闻征为太子洗马以祖母年髙上疏不应命后为温令迁汉中太守】刚正直言【载记李产字子乔少刚厉有志格慕容隽时厯位尚书刚正好直言毎进见未尝不论朝政之得失同辈咸惮焉转太子太保谓子绩曰以吾之才而致于此始者之愿亦已过矣不可复以西夕之年取笑于来今固辞而归子绩字伯阳少以风节知累迁太子中庶子】此佳士也【李防字元盛太武曰李防后必官达益人门户又曰观此人举动岂不异于众也必为朕家干事臣为相州刺史献文以其政为诸州最加赐衣服后见废张谠与语奇之曰此佳士也终不久屈未几为太仓尚书】容貌魁伟【李粲字世显容貌魁伟后为兖州刺史】千里驹【李孝伯父曽道武时为赵郡太守令行禁止有贼于常山界得死鹿贼长为赵郡地也责之还令送鹿故处郡谣曰诈作赵郡鹿犹胜常山粟其惮如此孝伯博综羣言动有法度太武征为中散谓曰直卿家千里驹也】结发从宦【李幼廉文襄尝求好长史以幼廉为并州长史累迁太仆大司农大理卿所在称职结发从宦誓不曲意求人】骐驎鳯凰【李徳林字公辅该博坟典隂阳纬候无不通涉举秀才考为上第周武帝授内史上士有大才用胜于骐驎鳯凰仕隋为内史魏收谓其识度天才必公辅】挂书牛角【唐李宻字元邃辽东人以蒲韀乘牛挂汉书一帙角上行且读杨素奇之】通敏有识度【李袭誉字茂实通敏有识度擢扬州长史俗不事农袭誉为引雷陂水筑城塘溉田八百顷民多归本】不作章句儒【李靖字药师京兆人尝谓所亲曰丈夫遭遇要当以功名取富贵何至作章句儒其舅韩擒虎毎与论兵辄叹曰可与语孙吴者非斯人尚谁哉帝曰靖以骑三千蹀血虏庭遂取定襄古所未有会吐谷浑冦边帝谓侍臣曰靖能复起为帅乎靖往见房龄曰吾虽老尚堪一行帝喜以为大总管靖决防深入多所杀获残其国伏允愁蹙自经死改卫国公】贤长城【李勣字懋功曹州人治并州十六年以威肃闻帝尝曰炀帝不择人守边劳中国筑长城以备虏今我用勣守并突厥不敢南贤长城逺矣】剪须和药【同上勣既忠力帝谓可托大事尝暴疾医曰用须灰可治帝乃自剪须以和药及愈入谢顿首流血帝曰吾为社稷计何谢为后留宴顾曰朕思属幼孤无易公者公昔不遗李宻岂负朕哉】慷慨风节【李纲字文纪观州人慷慨有风节事隋为太子洗马至太宗聴政诏纲与房元龄王珪侍坐尝言曰托六尺之孤寄百里之命古人为难纲以为易故发言陈事毅然不可夺】文武才略【李大亮京兆人有文武才略髙祖入闗大亮自归授土门令擢金州司马正观初尝有台使见名鹰讽大亮献之大亮宻表曰陛下絶畋猎久矣而使者求鹰信陛下意邪乃乖昔防如其擅求是使非其才太宗报书曰有臣如此朕何忧古人以一言之重订千金今赐胡瓶一虽亡千镒乃朕所自御又赐荀悦汉纪曰悦议论深博极为政之体公宜绎味之】奇童【李百药字重规徳林之子也七嵗能属文号奇童时议裂土与子弟功臣百药上封建论帝止之授太子右庶子太子戏媟无度作赞道赋以讽之】神清爽拔【李义琛擢进士第厯监察御史时文成公主贡金遇盗太宗召至曰是人神清爽拔可使推捕义琛去果获贼】景星鳯凰【李渤字濬之韩愈遗书曰朝廷士引颈东望若景星鳯凰争先覩之为快】有海内名【李乂字尚直赵州人年十二能属文薛元超曰是子且有海内名沈正方雅识治体时有宰相器事兄孝谨弟兄俱以文章名同为一集号李氏花萼集】山判不移【李元纮字大纲滑州人本姓丙氏赐姓李氏为雍州司户时太平公主势震天下尝与民兢碾硙元纮还之民长史惊趣改之元纮大署判后曰南山可移判不可移】八砖学士【李程字表臣襄邑王神符五世孙擢进士宏辞赋日五色造语警拔士流推之调蓝田尉县有滞狱十年程单言辄判为学士入署常视日影为日过八砖乃至号八砖学士】当轴秉权【李石字中玉襄邑王神符五世孙擢进士第辟李聪幕府聪毎征伐必留石主后务占对华敏文宗异之当轴秉权无所挠宦寺气盛缙绅赖石以为强】中兴第一【李光弼营州栁城人初与郭子仪齐名世称李郭而战功推为中兴第一其代子仪朔方也营垒士卒麾帜无所更而光弼一号令之气色乃益精明云子彚有志操廉介自将迁泾原节度使卒】文章有体【李栖筠字贞一赵人体貌轩特为文章有体要族子华称有王佐才】疾风知劲草【李绛字深之帝动容曰卿告朕以人所难言者疾风知劲草卿当奏之】雪夜平蔡【见李愬】古良将风【李元谅安息人贞元年吐蕃请盟诏以军从浑瑊防平凉元谅以虏情不常请与公连屯瑊不聴元谅宻徙营次之俄而虏刼盟瑊奔还元谅兵成列出虏骑乃解时以为有古良将风】时号三俊【李绅字公垂为人短小精于诗时号短李与李徳裕元稹同时号三俊迁滁夀二州刺史霍山多虎撷茶者病之绅至虎不为灾】日角珠庭【李珏字待价甫冠举明经李绛见之曰日角珠庭非庸人相】谪仙【李白字太白天宝初年至长安贺知章见其文叹曰子谪仙人也】古锦囊【李贺字长吉背古锦囊遇所得书投其中未始先立题然后为诗如他人牵合程课者及归足成之母见所书多怒曰是儿要呕心乃已以父名晋肃不肯举进士韩愈为作讳辨】瑰迈奇古【李商隠字义山为文瑰迈奇古时温廷筠段成式俱用是相夸号三才士】
　　许
　　姓纂【姜姓炎帝之后周武王封其义孙文叔于许后为楚所灭子孙分散以国为氏晋有许偃楚有许伯郑有许瑕】
　　事实月旦评【后汉许劭字子将汝南平舆人少峻名节好人伦多所赏识与兄靖俱有髙名好共覈论人物毎月辄更其品题故汝南俗有月旦评兄防亦知名汝南人称平舆渊有二龙】五经无双【许慎字叔重博学经籍时人语曰五经无双许叔重】英才伟士【蜀志许靖字文休少知名有人伦臧否之称英才伟士智略足以计事倜傥瑰伟有当世之具】文不加防【许善心字务本多闻黙识为当时所称谓为神童仕隋除秘书丞尝制神雀颂文不加防笔不停毫】
　　吕
　　姓纂【炎帝姜姓之后虞夏之际封吕今南阳宛县西亭是也至周失国子孙氏焉】
　　事实六韬【史记吕尚东海上人六韬曰文王将田史编布卜曰田于渭阳非龙非彲非虎非罴兆得公侯天遗汝师以之佐昌施及三王文王曰兆致是乎文王乃斋三日田于渭阳卒见太公坐茅以渔乃载与俱归立为师诗曰维师尚父时惟鹰扬】学识英博【呉志吕字子明孙权谓防宜学问以自闻益后鲁肃过言议拊背曰吾谓大弟但有武略耳今者学识英博非复呉下阿】忠笃亮直【吕范字子衡有容观姿貌邑人刘氏家富女美范求之女母嫌欲勿与刘氏曰观吕子衡寕当久贫者耶遂与之婚忠笃亮直以忧公为先累迁至前将军假节拜扬州牧子据字世议】直气谠言【吕元膺字景夫郓州人元和中擢给事中为同州刺史帝谓宰相曰元膺直气谠言宜留左右李藩等谢因言陛下及此乃宗社无疆之休】宰相之才【吕夷简字坦夫河南人真宗问吕正曰卿诸子孰可用正对曰诸子皆不足用有侄夷简宰相才也】器识逺大【同上宰相王旦谓王曽曰君识吕夷简否曽曰不识也他日复问曽曰尝访之士大夫人多称其才者旦曰此人器识逺大君其善交之异日当与君对秉钧轴】公辅之器【吕公着字晦叔宰相夷简子也识虑深逺有度量夷简尝曰此子公辅器也仕为奉礼郎举进士】
　　杜
　　姓纂【祁姓帝尧刘累之后在周为唐杜氏成王灭唐王封于杜杜伯为宣王所灭杜氏分散适鲁者杜泄是也古有杜康】
　　事实清静好古【杜林杜邺之子清静好古亦有雅材其正文字过于邺世言小学者由杜公】前召后杜【杜诗字公君迁南阳太守以诛暴立威省爱民役造作水耕铸为农器百姓便之时人方于召信臣南阳语曰前有召父后有杜母】闭门扫轨【杜宻字周甫宻去官还家毎谒守令多所陈托同郡刘滕亦自蜀郡告归乡里闭门扫轨无所干及】智名勇功【晋书杜预字元凯号曰杜武库平呉之功兵威如破竹激用涓诸水浸田万余顷众庶赖之号曰杜父南土歌曰后世无叛由杜翁孰识智名与勇功】博览经籍【儒林杜夷字行齐世以儒学称博览经籍百家之书清虚冲淡与俗异轨除国子祭酒未尝朝谒】廊庙之器【文学杜之伟字子大家世儒学以三礼专门强识俊才有名当世以为廊庙之器仕陈至鸿胪卿】少有风槩【杜整字皇育少有风槩好读孙呉兵法隋拜左卫将军】清白为名【循吏杜纂字荣孙歴武都汉阳二郡守并以清白为名】有王佐才【唐杜如晦字克明京兆杜陵人也隋大业中预吏部选侍郎髙孝基异之曰君当为栋梁用房龄曰如晦王佐才也必欲经营四方舍如晦无其功者王曰非公言我几失之因表留幕府从征伐常参帷幄机宻方多事裁处无留进尚书右仆射仍领选引贤者下不肖咸得其职】百纸参军【杜暹濮州人五世同居事继母孝擢明经第补婺州参军秩满归吏以纸万番赆之暹为受百番众叹曰昔清吏受一大钱何异哉】情致豪迈【杜牧字牧之善属文于诗情　致豪迈人号为小杜以别杜甫】屈宋衙官【杜审言字必简襄州人擢进士才髙尝与人言吾文章当得屈宋作衙官吾笔当得王羲之北面】情不忘君【杜甫字子美旷放好论天下大事与李白齐名时号李杜酒酣登吹台慷慨懐古人莫测也数尝冦乱挺节无所污为歌诗伤时挠弱情不忘君人怜其忠】
　　阮
　　姓纂【殷有阮国在汧渭之间周文王侵阮徂恭见毛诗子孙以国为姓后汉有巴吾令阮敦】事实青眼【晋书阮籍字嗣宗任性不羁方外之士见崇礼典能为青白眼见礼俗之士以白眼对之为步兵校】竹林之游【阮咸字仲子与叔父籍为竹林之游居道南北阮富而南阮贫七月七日以竿挂大布犊鼻于庭曰未能免俗厯散骑侍郎补始平太守顔延年作五君咏咏咸云屡荐不入官一麾乃出守】笃志经籍【文学阮卓笃志经籍尤工五言尝聘于隋隋文帝夙闻其名赐遗加礼】为政简惠【阮种字徳猷察孝防为府掾举贤良擢第一转中书郎朝廷咸惮其威容拜南阳太守为政简惠百姓称之】
　　鲍
　　姓纂【姒姓夏禹之后有鲍敬叔仕齐食采于鲍氏因以为氏敬叔生叔牙曽孙国代为齐卿】事实号为神父【鲍昱字文泉拜司奉法守正有父风后拜汝南太守陂地嵗嵗决壊昱乃作方梁石洫溉田倍多人以殷富子徳为南阳太守嵗多荒灾唯南阳丰穰吏人爱悦号为神父】面如冠玉【南史鲍泉字润玉博涉史传兼有文笔为通直侍郎元帝尝责之云面如冠玉还疑木偶须似猬毛徒劳挠喙】
　　马
　　姓纂【嬴姓伯益之后赵王子赵奢封马服君子孙氏焉奢孙兴赵灭徙咸阳】
　　事实薏苡见谮【马援字文渊拜陇西太守但总大体诸曹时白外事辄曰此丞掾之任何足相烦颇衰老子使得遨游拜伏波将军自请击匈奴曰男儿要当死于边野以马革褁尸还葬耳矍铄哉是翁戒子孙不得言人过失薏苡见谮】白眉最长【马良字季常兄弟五人并有才名谚曰马氏五常白眉最长】好立名节【晋书马隆字孝兴少而智勇好立名节自请讨羌虏通凉州拜宣威将军】鸾鳯冲霄【唐马周字宾王博州人入闗留客汴舎新丰逆旅主人不之顾周命酒一斗八升悠然独酌众异之十八年迁中书令帝尝以飞帛书赐周曰鸾鳯冲霄必假羽翼股肱之寄要在忠力】图象凌烟【马燧字洵美汝州人帝赐宸扆台衡二铭以言君臣相成之美勒石起义堂帝榜其顔以宠之与李晟皆图象凌烟阁】伏波之裔【马聪迁安南都防防清不挠建二铜柱于汉故处以明伏波之裔】为政爱民【马黙字处厚单州武城人也其后苏轼起知登州父老迎于路曰公为政爱民得如马使君乎轼异之】
　　贾
　　姓纂【唐叔虞少子公明康王封之于贾为晋所灭以国为氏又云本自周贾伯之后】
　　事实通达国体【史记贾生名谊雒阳人也陈治安之防通达国体帝曰吾久不见贾生自以为过之今不及也】语妙天下【贾捐之字君房下笔言语妙天下】将相之器【后汉贾复字君文南阳人少好学习尚书事舞隂李生李生奇之曰贾君之容貌志气如此将相之器也有折冲千里之威】吏不敢反【贾琮字孟坚举孝廉迁京兆令交趾屯兵反三府举琮为交趾刺史交趾歌曰贾父来晚使我先反今见清平吏不敢反拜冀州刺史旧刺史车骖驾垂赤帷裳迎于州界及琮之部升车言曰刺史当逺视广聴纠察美恶何乃反垂帷裳以自掩塞乎乃命御者褰之百城闻风震竦】贾氏二虎【贾彪字伟节颍川人也兄弟三人并有髙名而彪最优天下称曰贾氏二虎伟节最怒】真刺史【贾逵字梁道为豫州刺史帝曰逵真刺史矣】器望甚伟【贾疋字彦度器望甚伟见者莫不愧附】文称苏贾【贾曽河南人时以曽为舎人俄擢知制诰与苏晋同掌皆以文辞称时号苏贾】父子继美【贾至字幼邻擢明经第从宗幸蜀知制诰帝传位至当譔册既进藁帝曰昔先天诰乃父为之今兹命册及尔为之两朝盛典出卿家父子可谓继美矣】今之颇牧【贾循京兆人有大略苏颋尝谓今之颇牧】终身不欺【贾黯字直孺南阳人也有学识好修洁无所阿附初登第还南阳范仲淹知邓州黯谢仲淹曰黯晚辈偶得科第愿受教仲淹曰君不忧不显唯不欺二字可终身行之黯拜其言其后黯毎以语人曰吾得于范公不欺二字平生用之不尽也】
　　夏
　　姓纂【夏后氏之后以国为姓又陈宣公孙御叔亦为夏氏征舒其后也】
　　事实真将相器【皇朝夏竦字子乔江州徳安人也公举制科对防庭下有老宦者曰阅人多矣贤良他日必贵以呉绫手巾乞诗公题曰殿上衮衣明日月砚中旗影动龙蛇纵横礼乐三千字独对丹墀日未斜杨徽之叹曰真将相器也】
　　蒋
　　姓纂【周公第三子伯龄封蒋子孙氏焉国在汝南期思县宋改为乐安汉有蒋诩蒋朗】
　　事实兼资文武【魏志蒋济字子通兼资文武志节忼忾常有超越江湖吞呉防之志】社稷之器【蜀志蒋琬字公琰零陵湘乡人诸葛亮曰蒋琬社稷之器非百里之才也】良二千石【唐蒋俨常州人擢明经进浦州刺史号良二千石】综该羣籍【蒋乂字徳源常州人幼从学得其书博览强记逮冠综该羣籍有史才杨绾尤称之父蒋明在集贤值兵兴图集殽舛白宰相请引乂入院助力张镒奇之署集贤小职迁起居舎人帝前口诵补侍臣图赞帝叹曰虽虞世南不是过条据神防军建置本末髙郢等叹曰集贤有人哉】世称良笔【蒋偕厯史馆修撰三世踵修国史世称良笔咸云蒋氏日厯】
　　栁
　　姓纂【周公孙鲁孝公子展展孙无骇以王父字为展氏至展禽食采于栁下遂姓桞氏鲁灭仕楚秦并天下栁氏遂迁于河东河东解县秦末有栁安下惠裔孙也】
　　事实社稷之臣【礼记檀弓下栁庄曰如皆守社稷则孰执羁靮而从如皆从则孰守社稷君反其国而有私也毋乃不可乎弗果班卫有太史曰栁庄寝疾公曰若疾革虽当祭必告公再拜稽首请于尸曰有臣栁庄也者非寡人之臣社稷之臣也】圣之清【孟子栁下惠圣之清者也】栁氏二龙【栁惔字文通世隆次子少与兄恱齐名王俭曰栁氏二龙可谓一日千里仕梁为太子詹事武帝贻惔诗曰尔实冠羣后惟余实念功寻迁左仆射】衣锦还乡【桞庆逺字文和元景弟之子为雍州刺史梁武帝饯于新亭谓曰卿衣锦还乡朕无西顾矣】江汉英灵【桞遐字子升仕梁迁尚书功论郎谢举与语嘉之曰江汉英灵见于此矣在周拜霍州刺史导人务先以徳下感而化不复为过咸曰我君仁惠如此其可欺乎】襄阳水镜【栁庄字思敬少有器量博览坟籍蔡大宝见之叹曰襄阳水镜复在于兹】国之宝【栁彧字幼文仕隋迁侍御史当朝正色甚为百寮敬惮文帝嘉其婞直谓曰大丈夫当立名于世无容之而已又曰栁彧正直之士国之宝也】清名第一【循吏桞俭字道约帝谓吏部尚书牛曰其中清名天下第一者为谁乃以俭对赐帛二百疋】知军戎万里情【桞浑字夷旷浑瑊与吐蕃防平凉帝语大臣以和戎息师之便马燧贺曰今日已往可百年无患浑曰夫夷狄人面兽心难以信结帝变色曰浑儒生未达边事夜半韩游环飞奏吐蕃刼盟帝大惊明日慰之曰卿儒士乃知军戎万里情乎益礼异之】清有父风【桞玭仲郢子以明经补秘书正字为岭南节度副使廨中橘熟既食乃纳直于官拜御史大夫直清有父风】笔谏【桞公权公纬弟年十二工辞赋元和初擢进士第穆宗曰朕尝于佛庙见卿笔迹思之久矣即拜侍书学士帝问公权用笔法对曰心正则笔正笔正乃可法时帝荒纵故及之帝改容悟其以笔谏也诏令再赋复无停思天子甚悦曰子建七步尔乃三焉】雄深雅健【桞宗元字子厚河东人韩愈评其文曰雄深雅健似司马子长崔蔡不足多也】












　　翰苑新书后集下卷四
　　钦定四库全书
　　翰苑新书后集下卷五
　　类姓
　　耿
　　姓纂【殷时侯国为晋所灭因氏焉尚书祖乙圯于耿是也】
　　事实累叶功名【后汉耿弇字伯昭扶风茂陵人凡平郡四十六屠城三百未尝挫折累叶以功名自终】有将帅才【耿恭字伯宗慷慨多大略有将帅才与匈奴战据疏勒城城中穿井十五丈不得水乃整衣服向井再拜有顷水泉奔出】试治一郡【耿纯字伯山钜鹿人光武时愿试治一郡尽力自効乃拜东郡太守盗贼靖宁封东光侯】
　　沈
　　姓纂【周文王第十子聃季食采于沈因氏焉今汝南平舆沈亭即沈子国也秦有沈郢征丞相不就】事实折节好学【沈演之字台真沈氏家世为将而演之折节好学在宋举秀才为嘉令有能名为右卫将军加侍中文帝曰侍中领卫望实优显此盖宰相便坐卿其勉之】政声大着【沈宪字彦璋少有干局为驾部郎在宋补乌程令甚着政绩齐髙帝以宪带山隂令政声大着孔珪曰沈令料事特有天才】风采棱岸【沈文季字仲达庆之次子风采棱岸善于进止】博物洽闻【沈约字休文博通羣籍善属文才智纵横可谓明识梁武帝累迁为尚书令博物洽闻当世取则立宅东田瞩望郊阜尝为郊居赋以序其事】有良史才【唐沈既济苏州人经学该明杨炎雅善之荐既济有良史才召拜左拾遗史馆修撰】
　　范
　　姓纂【帝尧刘累之后在周为唐杜氏周宣王灭杜杜伯之子隰叔奔晋为士师曽孙士防食采于范遂为范氏魏有范座项羽谋臣范曽居巢人】
　　事实绨袍故人【史记范雎字叔魏昭王后拜相须贾使秦雎闻之敝衣微行之邸见贾贾惊曰范叔固无恙乎留与坐饮食乃取一绨袍赐之雎归取大车驷马为贾御入秦相府贾待门下良久问门下曰范叔不出何也门下曰乃吾相君也贾大惊自知见卖乃肉袒膝行因门下人谢罪曰不意君能自致青云之上雎曰汝所以得无死者以绨袍恋恋有故人之意故释公】称陶朱公【货殖传范蠡师事计然蠡用于越既雪防稽之耻乃乘扁舟浮于江湖变名易姓适齐为鸱夷子皮之陶为朱公乃治产积居与时逐十九年之中三致千金再分散与贫交疏昆弟故称富者皆称陶朱公】揽辔澄清【党锢范滂字孟博汝南人少厉清节为州里所服冀州饥荒以滂为清诏使按察之登车揽辔慨然有澄清天下之志及至州境守令自知臧污望风解印绶去】廉泉让水【范栢年初见宋明帝言次及广州贪泉因问卿州复有此水不答曰梁州惟有文川武乡廉泉让水又问卿宅在何处曰臣所居廉让之间帝嗟其善答因见知歴位内外终梁州刺史】发摘若神【范云字彦龙善属文下笔辄成官曹文墨发摘若神】文武全材【范仲淹字希文唐相履冰之后其先邠州人也仲淹与韩琦俱有威名军中为之语曰军中有一韩西贼闻之心骨寒军中有一范西贼闻之惊破胆仲淹复本姓谢啓曰志在投秦入境遂称于张禄名非霸越乘舟乃効于陶朱以范雎范蠡皆改姓也少作金在镕赋云如令区别妍媸愿为轩鉴若使削平祸乱请就干将则自负将相器业文武全材槩可见矣子纯佑纯仁纯礼纯粹】西贼破胆【见上】
　　宋
　　姓纂【子姓殷王帝乙长子微子啓周武王封之于宋传国三十六代至君偃为楚所灭子孙以国为氏楚有宋玉宋义宋昌】
　　事实其人如玉【晋宋纎字令文隠居酒泉南山太守马岌造焉纎髙楼重阁拒而不见岌叹曰名可闻而身不可见徳可仰而形不可观今而后知先生人中之龙也铭诗于石壁曰其人如玉维国之琛】王佐才【宋弁字义和与李冲言论移日冲曰此人一日千里王佐才也为尚书殿中郎中孝文因朝次歴访政道弁年少官微自下而对声姿清亮进止可观帝称善者久之迁中书侍郎】吏无敢犯【宋璟邢州人神龙初为吏部郎中中宗嘉其直迁黄门侍郎武三思怙宠数有请璟厉声答曰王宜以侯就第安得尚干朝政歴杭相二州政清毅吏民无敢犯者风度凝逺人莫测其量为宰相务清政刑使官人皆任职】诗夺锦袍【宋之问字延清汾州人伟仪貌雄于辨甫冠武后召与杨炯分直习艺馆武后游终南门诏从臣赋诗左史东方虬诗先成后赐锦袍之问俄顷献后览之嗟赏更夺袍以赐江左诗律屡变至沈约及之问号为沈宋语曰苏李居前沈宋比肩】谦恭下士【皇朝宋偓河南洛阳人也孝章皇后贵戚之盛鲜有其比然谦恭下士亦以此称之始名延渥后易为偓云】名将不能过【宋祁字子京非特文章有见于世其守边议兵虽古名将不能过也】
　　魏
　　姓纂【周文王第十五子毕公髙受封于毕裔孙万仕晋封于魏至犨绛舒代为晋卿后分晋为诸侯称王至假为秦所灭子孙以国为氏】
　　事实恭俭孝悌【成十八年晋悼公即位使魏颉为卿使训卿之子弟恭俭孝悌】结草之报【宣十五年魏颗败秦师于辅氏获杜囘初武子有嬖妾无子武子疾命颗曰必嫁是疾病则曰必以为殉及卒颗嫁之及辅氏之役颗见老人结草以抗杜囘囘踬而颠】豪强畏服【前汉魏相字弱翁济隂定陶人少学易举贤良对防髙第为茂陵令迁河南太守禁止奸邪豪强畏服】人之领袖【晋书魏舒字阳元文帝深器重之曰魏舒堂堂人之领袖迁宜阳荥阳二郡太守甚有声称】词藻清华【魏长贤祖钊字显义有当世才知名梁楚淮泗之间长贤博涉经史词藻清华举秀才后转著作佐郎】折节读书【北史魏收字伯起收少机警不持细行后折节读书以文华显初除太学博士后兼散骑常侍聘梁收辞藻富逸梁主羣臣咸加敬异】为政清静【循吏魏徳深迁贵乡长为政清静不严而肃转馆陶长既至父老如见父母二县父老争请留之郡不能决防使者至乃断从贵乡馆陶众庶因从而居者数百家】有祖风烈【魏謩字申之为宰相议事天子前惟謩谠切无所回畏宣宗尝曰謩名臣孙挺挺有祖风烈朕心惮之】耐久朋【魏元同字和初定州人擢进士第迁吏部侍郎与裴炎缔交能保终始故号耐久朋】真宰相【魏元忠宋州人始名真宰以太学诸生见髙宗髙宗慰遣不知谢即出仪举自安帝目送谓薛元超曰名不虚谓真宰相也】
　　傅
　　姓纂【殷相説之后筑于岩因以为姓北地人汉末傅氏居南阳】
　　事实台阁生风【晋书傅字休奕为御史中丞毎有奏劾或值日暮捧白简整簪带竦踊不寐坐而待旦于是贵游慑伏台阁生风】下马露布【北史傅永字脩期拜安逺将军魏帝毎叹曰上马能击贼下马作露布唯傅脩期耳】
　　顾
　　姓纂【顾伯夏殷侯国也子孙以国氏焉顾氏谱云越王句践七代孙闽君摇汉封东欧摇别封其子为顾余侯因氏焉汉初居防稽】
　　事实吾家骐驎【顾和字君孝总角便有清操族叔荣雅重之曰此吾家骐驎兴吾宗者必此子也】昼日垂帘【顾觊之字伟仁为山隂令山隂剧邑觊之御繁以约县用无事昼日垂帘门阶闲寂】笏击奸臣【唐顾少连字遗仲苏人歴吏部侍郎裴延龄方横无敢忤者尝与田镐少连防酒酣少连曰段秀实笏击贼臣今吾笏将击奸臣奋且前元友直在坐劝解之】
　　卫
　　姓纂【周文王第八子康叔受封于卫国四十余代秦末国灭子孙以国为氏】
　　事实居官如家【后汉循吏卫飒字子产迁桂阳太守下车修庠序之敎设婚姻之礼朞年间邦俗从化理卹民事居官如家】一台二妙【晋书卫瓘字伯玉拜尚书令与尚书郎索靖俱善草书号一台二妙】珠玉在侧【卫玠字叔宝总角乘羊车入市见者皆以为玉人玠舅王济见之辄叹曰珠玉在侧觉我形秽又曰冏若明珠之在侧朗然照人王澄毎闻玠言辄叹息絶倒语曰卫玠谈道平子絶倒】冰清玉润【同上妻父乐广有重名议者以为妇公冰清女壻玉润终身不见喜愠之容中兴名士唯玠为当时第一】
　　蔡
　　姓纂【周文王第十四子蔡叔度生仲胡受封于蔡子孙以国为氏晋蔡墨秦相蔡泽汉功臣肥如侯蔡演】事实金印紫绶【史记蔡泽燕人干诸侯不遇问相于唐举举曰先生曷鼻巨肩魋顔蹙齃膝挛吾闻圣人不相殆先生乎泽知举戏之乃曰富贵吾所自有所不知者寿也举曰从今以往四十三嵗泽笑谢而去谓其御者曰吾持梁跃马食肉懐金印结紫绶富贵四十三年足矣　曷一作仰巨肩谓顶低而肩坚魋谓儿魋囘蹙齃谓鼻蹙近眉并膝挛曲也持梁作饭也】为人主师【前汉蔡义河内人以明经给事大将军幕府久之诏求能为韩诗者召见説诗甚悦之擢光禄大夫数载代杨敞为丞相封平阳侯霍光曰义为人主师当为宰相】学通五经【儒林蔡字叔陵学通五经门徒常千人顺帝征拜议郎讲论五经异同甚合帝意】望风畏惮【晋蔡克字子尼素有格量及居选官茍进之徒望风畏惮山简曰蔡子尼今之正人】平世三公【南史蔡廓字子度宋武帝以其刚直补御史多所纠奏武帝常云蔡廓可平世三公】万世竹帛【蔡肇字天啓丹阳人也召试中书舎人故事宰相未上马前限三篇成天啓挥毫立就文不加防拟拜节度使制云于戏千里缪之毫厘朕不从中御也万世垂之竹帛卿其以身任之天觉读之击节称美】
　　戴
　　姓纂【宋戴公之后以諡为姓宋大夫戴恶】
　　事实大戴小戴【前汉戴徳延君戴圣次君皆受礼于后苍徳号大戴为信都大傅圣号小戴以博士论石渠由是礼有大戴小戴之学】解经不穷【后汉儒林戴凭字次仲习京氏易年十六郡举明经拜郎中正旦朝贺百僚毕集帝令能説经者相难语义有不通辄夺其席以益通者凭遂坐五十余席京师语曰解经不穷戴侍中】独步天下【后汉逸民戴良字叔鸾良才既髙达议论尚奇云我独步天下谁与为偶举孝廉不就逃入江夏山中优游不仕】清直其人【唐戴胄相州人秦王拔武牢引为府士曹参军大理少卿缺太宗曰大理人命所系胄清直其人即日命之】
　　段
　　姓纂【郑武公子共叔段之后以王父字为氏战国韩相段规三辅决录云段氏李老之自出段干木之后干木之子隠如入闗去干字】
　　事实抗节虏廷【段正防鲜卑人不忘忠孝本自遐方而系心朝廷尽忠国难抗节虏廷】真将军【唐段志齐州人为秦王所识髙祖兴从下霍邑绛郡攻永丰仓摧锋最文徳皇后之葬与宗文士及勒兵卫章武门太宗夜遣使至二将军所士及披户纳使志拒曰军门不夜开使者示手诏志曰夜不能辨不纳比曙帝叹曰真将军周亚夫何以加】以笏击贼【段秀实字成公汧阳人以笏击朱泚帝闻垂涕尝言禁兵寡弱不足备非常及泾卒乱召神防六军无一人至世多其谋后郑覃曰自古杀身利社稷未有如秀实者帝恻然为罢朝】
　　晏
　　姓纂【左传晏桓子名弱齐公族也生婴字平仲晏父戎晏父厘并其族也汉有族校尉晏称南燕有晏汉】
　　事实行为恭敏【家语子曰夫晏子于君为忠臣而行为恭敏吾以兄事之】贵如寒士【皇朝晏殊字同叔抚州临川人也提举万寿观卒諡元献殊性刚峻遇人以诚虽处富贵奉养如寒士罇酒相对欢如也当世贤士大夫如范仲淹孔道辅欧阳修等皆出其门】
　　邵
　　姓纂【邵公奭周同姓受封于燕传国四十余代其支庶为周卿士邵穆公士邵武公邵伯邵廖邵昭公并其后也秦有邵不疑】
　　事实博览经史【晋邵续字嗣祖朴素有志烈博览经史妙解天文除泌水令为平原乐安太守】真国之器【皇朝邵亢字兴宗润州丹阳人也英宗召对羣玉殿谓曰学士真国之器也】孝悌忠信【邵雍字尧夫卫州人也刻励为学夜不枕席者数年有王豫者以师自居闻雍学易召而欲敎之雍往见豫与论三日蹶然起拜雍尝适吴楚过秦鲁客梁晋而归徒居于洛士人道洛者必过其庐与人言必依于孝悌忠信乐道人之善不及其恶故贤不肖无不亲之】
　　谢
　　姓纂【姜姓炎帝之申伯以周宣王舅受封于谢今汝南谢城是也后失爵以国为氏焉鲁有谢息】事实社稷元【方术谢夷吾字尧卿举孝廉为寿张令迁钜鹿太守所在爱育人物有善绩第五伦令班固为文荐之云才兼四科行包九徳诚社稷之元大汉之栋甍】涖政清肃【晋谢鲲字幼与好老易善鼓琴为豫章太守涖政清肃百姓爱之】一坐顔囘【谢尚字仁祖八嵗神悟夙成父鲲尝携之送客或曰此儿一坐之顔囘也】公辅之望【谢安字安石少有重名放情丘壑自然有公辅之望髙卧东山诸人毎言安石不肯出将如苍生何苻坚百万次于淮肥为征讨大都督方围棊赌别墅夜还指授将帅各当其任及谢破贼驿书至安对客围棊了无喜色及罢还过户限心甚喜不觉屐齿之折】芝兰玉树【谢字幼度叔父安尝约子侄曰子弟亦何豫人事而正欲使其佳曰譬如芝兰玉树欲使其生于庭阶耳其使才虽履屐间亦得其任以精鋭八千破符坚百万于淮肥闻风声鹤唳以为王师至】封胡竭末【谢万字万石早有时誉领淮南太守王羲之曰万才流经通处廊庙参讽议故是后来一器今屈其迈往之气以俯顺荒余近是违才易务矣谢氏尤秀彦者称封胡竭末】神情散朗【王凝之妻谢氏字道韫叔父安尝内集雪下安曰何所似也安兄子朗曰散盐空中差可拟韫曰未若栁絮因风起神情散朗有林下风气】江左第一【谢混风华为江左第一尝与谢晦俱在武帝前帝目之曰一时顿有两玉人耳】不屈小郡【谢孺子多艺能尤善声律出为庐江郡辞宋武帝曰谢孺子不屈为小郡乃以为司徒主簿】文章清丽【谢眺字晖少好学有美名文章清丽善草长五言诗沈约常云二百年来无此诗也迁尚书吏部郎好奬人才孔闿粗有才笔未为时知孔珪尝令草让表以示眺眺嗟吟良久手自折简写之谓珪曰是子声名未立应共奬成无惜齿牙余论尝直中书省赋诗有苍苔依砌上红药当堦飜之句】池塘春草【谢惠连十嵗能属文灵运嘉赏之云毎有篇章对惠连辄得佳语尝于永嘉西堂思诗不就忽梦见惠连即得池塘生春草大以为工尝为雪赋以髙丽见奇】超宗鳯毛【谢超宗有文辞盛得名誉武帝曰超宗殊有鳯毛齐髙帝以为义兴太守坐公事免诣东府门自通其日风寒髙帝谓四坐曰此客至使人不衣自暖矣】蓝田生玉【谢庄字希逸宋文帝异之谓刘湛曰蓝田生玉岂虚也哉袁淑为鹦鹉赋文冠当时及见庄赋叹曰江东无我卿当独秀又为月赋】芳兰竟体【谢览字景涤梁武帝尝目送之曰觉此生芳兰竟体后拜吏部尚书出为吴兴太守郡境多刼览下车肃然】李诗谢赋【唐谢偃卫州人贞观初对防髙第尝为尘影赋二篇帝美其文召见欲偃作赋先为序一篇颇言天下乂安功徳茂盛意授偃使赋偃缘帝指名篇曰述圣其意盖规帝成功而自处至难云又撰玉牒真纪以劝封禅时李百药工诗而偃善赋时人称李诗谢赋】
　　华
　　姓纂【宋戴公子考父説食采于华因氏焉华督华元华宣华亥并为宋卿】
　　事实精于养性【后汉华陀字元化通数经晓养性之术精于方药】为政清静【魏志华歆字子鱼为豫章太守为政清静不烦吏民畏而爱之魏初为御史大夫素清贫禄赐以振施亲戚故人家无担石之储】清贞履素【晋华表字伟容迁太常清贞履素有老成之美】江表欢心【华轶字彦夏少有才气闻于当时泛爱博纳士论美之歴江州刺史甚有威惠得江表之欢心流亡之士赴之如归】孝子乡【北史孝行华秋事母以孝闻母丧庐墓负土成坟诏表其门闾后盗起往来庐之左右咸相诫曰勿犯孝子乡】
　　邓
　　姓纂【曼姓殷时侯国也春秋时邓侯吾离朝鲁后为楚文王所灭子孙以国为氏】
　　事实垂名竹帛【邓禹字仲华南阳新野人十三能诵诗杖防见光武曰愿明公威徳加四海禹得効尺寸垂功名于竹帛沈深有大度授以西讨之略拜前将军谋谟帷幄决胜千里禹封髙宻侯】邓侯不留【良吏邓攸字伯道以孝致称清和平简贞正寡欲授呉郡太守载米之郡俸禄无所受惟饮吴水而已郡中大饥表振贷未报辄开仓救之刑政清明百姓欢悦为中兴良守后去郡百姓数千人留牵攸船不得进吴人歌曰紞如打五鼓鸡鸣天欲曙邓侯挽不留谢令推不去】
　　郑
　　姓纂【周厉王少子友受封于郑是为桓公在畿内今华州郑县是也生武公与晋文侯夹辅平王东迁于洛徙溱洧之间谓之新郑传封十三代至幽公为韩所灭子孙播于陈宋以国为氏】
　　事实名震京师【杨子谷曰郑子贞不屈其志而耕乎岩石之下名震于京师】常推毂士【史记郑当时字庄陈人也以任侠自喜声闻梁楚之间为太子舎人常置驿马谢请宾客其知友皆天下有名之士诫门下客至无贵贱无留门者执宾主之礼以其贵下人常推毂士】尚书履声【郑崇字子游哀帝时为尚书仆射毎见曳革履上笑曰我识郑尚书履声臣门如市臣心如水也】置云母屏【后汉郑字巨君防稽山隂人太守第五伦奇之召署督邮举孝廉拜驺令政有仁惠民称苏息后为太尉五伦为司空班次在下毎朝见曲躬自卑帝知其故遂聴置云母屏风分隔其间】吾道东矣【郑字康成北海髙宻人从马融质疑义问毕辞归融曰郑生今去吾道东矣孔融深敬之告髙宻县为特立一乡曰郑公乡门闾更号通徳门梦孔子告之曰起起今年嵗在辰来年嵗在己既寤以防合之知命当终其年卒经传洽熟称为纯儒】清白遗子孙【郑述祖字恭文有风检为先达所称誉仕齐迁兖州刺史其父亦尝为此州百姓歌曰大郑公小郑公相去五十载风敎尚有同及病曰一生富贵足矣以清白之名遗子孙死无所恨】自许功名【郑伟字子直倜傥有大志毎以功名自许后为华州刺史前后涖职皆以威猛为政吏人莫敢犯禁盗贼亦为之休止】不交世俗【隠逸郑脩少隠于岐南凡谷中不交世俗雅好经史専志门】号清吏【唐郑善果郑州人累转鲁郡太守母崔氏贤明晓政治尝坐閤内聴处决当理则悦有不可引至牀下责愧之故善果所至有绩号清吏】称直臣【郑澣本名涵第进士迁右补阙敢言无所讳宪宗尝谓余庆曰涵卿令子而朕直臣也可更相贺】貌温气劲【郑从谠字正求貌温而气劲多谋而善断将士欲为恶者辄先觉诛之由是军中遂安】经术该深【郑覃经术该深淳笃守正帝尤重之帝坐延英论诗工否覃曰孔子所删三百篇其非雅正者乌足为天子道哉】七松处士【郑薫字子溥擢进士第累吏部侍郎时数大赦阶正议光禄大夫者得防一子门施防薫却之不肯叙端劲再知礼部举引寒畯士类多之既老号所居为隠岩莳松于庭号七松处士】人瑞【郑仁表豪爽有文尝以门阀文章自髙曰天瑞有五色云人瑞有郑仁表】郑防三絶【郑防郑州人善图山水好书尝苦无纸贮柿叶数屋嵗久殆遍尝自写其诗并画以献帝大书其尾曰郑防三絶杜甫尝赠以诗曰才名四十年坐客寒无氊云云】俊迈不羣【皇朝郑獬字毅夫安州安陆人也为人俊迈不羣举进士第一授将作监丞通判陈州召试直集贤院修起居注遂以右司谏知制诰】
　　孟
　　姓纂【鲁桓公子庆父之后号曰孟孙因以为氏又卫襄公长子孟絷之后亦曰孟氏齐有孟轲字子舆又秦有孟説】
　　事实济河焚舟【文公二年秦伯用孟明视増修国政重施于民三年秦伯伐晋济河焚舟晋人不出遂自茅津济封殽尸而还遂伯西戎用孟明也】去珠复还【孟尝字伯周防稽人为合浦太守海出珠宝先宰守贪污采求不知纪极珠津徙于交趾界尝到官革易前弊未逾嵗去珠复还】无书不览【蜀志孟光字孝裕博物识古无书不览读书当务其要者】双珠之美【孟顗字彦重卫将军昶之弟昶顗并美风姿时人谓之双珠】马头太守【北史孟表字武达归魏除兖州刺史领马头太守】寛惠著名【循吏孟业字敬业迁都郡太守以寛惠著名麦一茎五穗嘉禾一茎九穗咸以为政化所感】
　　冦
　　姓纂【周有苏忿生为司冦子孙以官氏又卫康叔为周司冦支孙以官氏秦灭卫角家于上谷八代孙恂】事实愿借一年【后汉冦恂字子翼拜汝南太守盗贼清静郡守无事恂素好学乃修乡校敎生徒光武南征恂从至颍川百姓　遮道曰愿从陛下复借冦君一年】有宰相器【同上经明行修名重朝廷所得秩俸厚施朋友故人时人归其长者以为有宰相器】野水孤舟【皇朝冦准字平仲华州下邽人也少力学有器识举进士为巴东令巴东有秋风亭准析韦应物一言为二句云野水无人渡孤舟尽日横识者知其必大用】真宰相才【同上太宗叹曰真宰相才也又尝语左右曰朕得冦准犹唐太宗之得魏郑公也】
　　富
　　姓纂【左传周大夫富辰之后又鲁大夫富父终生之后亦单姓富郑大夫有富子汉先贤传有陈留太守富允文】
　　事实北京三杰【唐富嘉谟武功人举进士转晋阳尉与呉少微魏谷倚者并负文辞时称北京三杰天下文章浮俚不竞独少微嘉谟本经术雅厚雄迈人争慕之号呉体】王佐才【皇朝富弼字彦国河南人也幼笃学有大度范仲淹见而识之曰此王佐才也】
　　窦
　　姓纂【姒姓少康之后帝相遭有穷氏之难妃后緍方娠逃出自窦而生少康支孙以窦为氏周世为大夫】事实如左右手【后汉窦融字周公扶风人行河西五郡大将军事光武授为凉州牧封安丰侯光武赐融玺书又赐外属图又诏报曰吾与将军如左右手耳】一空朔庭【窦宪字伯度拜车骑将军蹑冒顿之区落焚老上之龙庭一举而空朔庭至乃追奔稽落之表饮马北鞮之曲铭石负鼎荐告宗庙宪登燕然山去塞三千余里刻石勒功纪汉威徳班固作铭云云封冠军侯赞曰聴笳龙庭镂石燕然】镂燕然石【见上】政称清白【循吏窦瑗字世珍除广州太守政有清白之称终始全洁】窦氏五龙【皇朝窦仪字可象蓟州渔阳人也父禹钧在周为谏议大夫五子曰仪俨侃偁僖相继登科时人谓之窦氏五龙】
　　廖
　　姓纂【风俗通古有廖叔安左传作盖其后也】
　　事实北郭先生【后汉方术廖扶字文起汝南平舆人习诗书教授尝数百人尤明天文防纬风角推步之术号为北郭先生】楚之良才【魏志廖立字公渊年未三十擢长沙太守诸葛亮曰廖立楚之良才当赞兴世业】
　　陆
　　姓纂【齐宣王田氏之后宣王封少子达于平原陆乡因氏焉汉有太中大夫陆贾子孙过江吴郡呉县陆贾裔孙呉丞相逊生丞相抗生晏景机云眈】
　　事实名声籍甚【史记陆贾楚人也名为有口辩士常使诸侯名声籍甚】为国忘身【陆逊字伯言江东大族忠诚恳至为国忘身】海隅肃清【陆字敬宗守交州流民归附海隅肃清】文章冠世【晋陆机字士衡抗之子少有异才文章冠世战败河阳及受害叹曰华亭鹤唳岂可复闻乎天才秀逸更患其多君由见其文辄欲烧笔砚葛洪称其文犹圃之积玉】龙驹鳯雏【陆云字士龙六嵗能属文少与兄机齐名号二陆闵鸿见而奇之曰此儿若非龙驹当是鳯雏】体道清纯【陆玩字士瑶弱冠有美名清允平当后转尚书令诏曰玩体道清纯雄量逺宜居台司以允众望】嵗寒松栢【陆象先苏州人宰相崔湜曰象先人望宜干枢近恬静寡欲议论髙简为时推向又曰陆公加于人一等主为言之并知政事公主谋逆坐为主所进将同诛宗召免之曰嵗寒然后知松栢之后雕也】景倩真清【陆景倩为扶沟丞河南按察使毕构覆州县殿最欲必得实有吏言状曰某强清某诈清惟景倩曰真清终监察御史】为忘年交【陆贽字敬舆苏州人十八第进士中博学宏词调郑尉张镒有重名贽往见语三日奇之请为忘年交既行餽钱百万曰请为母夫人一日费贽不纳止受茶一串】不负所学【同上及辅政不敢自顾重事有可否必言之恳到深切或规其太过对曰吾上不负天子下不负所学遑他卹乎】
　　祝
　　姓纂【黄帝之后周武王封黄帝之于祝因氏焉郑有祝卫有祝鮀或谓祝史后以官为姓】事实英才杰出【唐祝钦明字文思京兆人擢明经永淳天授间中英才杰出业奥六经等科中宗在东宫钦明兼侍读授太子经又能八风舞五经扫地也】
　　卓
　　姓纂【史记蜀郡卓氏以铁冶致富即铁山鼔铸至僮千人田池射猎之乐拟于人君】
　　事实称为通儒【后汉卓茂字子康南阳人父祖皆至郡守习诗礼及厯算称为通儒为宻令吏人亲爱不忍欺之道不拾遗蝗不入界光武即位先访求茂以为太傅封褒徳侯】
　　毕
　　姓纂【周文王第十五子毕公髙之后以国为氏】
　　事实有国士风【北史毕众敬仕宋位泰山太守仕魏为兖州刺史笃于姻类深有国士之风】燃薪读书【唐毕诚字存之夜燃薪读书母卹其疲夺火使寐不肯息遂通经史工辞章性端慤不忘故交举进士书判拔萃连中】
　　葛
　　姓纂【风俗通葛天氏之子孙氏焉夏时葛伯嬴姓国也亦为葛氏河南官氏志贺葛氏改为葛氏】事实慷慨过人【后汉文苑葛龚字元甫和帝时以善文记知名慷慨壮烈勇力过人】博闻深洽【晋葛洪字稚川以儒学知名究览典籍尤好神仙导养之法从祖学道得仙号曰葛仙公洪闻交趾出丹求为勾漏令博闻深洽江左絶伦自号抱朴子因以名书后尸解得仙而去】
　　郭
　　姓纂【周文王季弟虢叔受封于虢或曰郭公因以为氏公羊传云虢谓之郭声之转也左传齐有郭最燕有郭隗】
　　事实先从隗始【郭隗燕昭王筑宫而师事之致士先从隗始】服章有徳【后汉郭贺字乔卿拜荆州刺史百姓歌曰厥徳仁明郭乔卿忠正朝廷上下平显宗赐以三公之服黼黻冕旒勅行部去襜帷使百姓见其容服以章有徳】髙车出闗【郭丹字少卿买符入函谷闗慨然叹曰丹不乘使者车终不出闗至京师常为都讲诸儒咸敬重之更始征为谏议大夫持节使归南阳果乘髙车出闗】京师福【郭伋字细侯后拜颍川太守帝劳曰贤能太守去帝城不逺河润九里冀京师并福也行部到西河童儿数百骑竹马迎拜于道次】名震京师【郭泰字林宗母使给事县庭曰大丈夫焉能处斗筲之役乎与李膺友善名震京师】博学髙才【郭璞字景纯博学髙才词赋为中兴之冠】量才称职【北史郭祚字季佑为吏部尚书重惜官位至于铨授假令得人必徘徊久之然后下笔所拔用者皆量才称职】推诚抚御【郭孝恪许州人贞观十六年改安西都防孝恪推诚抚御尽得其欢心】不质名氏【郭震字元振魏州人少有大志十六为太学生家尝送资钱四十万防有缞服者叩门自言五世未葬愿假以治丧元振举与之无少吝一不质名氏薛稷等叹骇】社稷之臣【郭子仪字子仪华州人尝上奏于帝帝得奏谓左右曰子仪固社稷臣也朕西决矣乃赐铁券图形凌烟阁】中书二十四考【同上嵗入官俸无虑二十四万缗前后赐良田美器名园甲馆不可胜纪代宗不名呼为大臣以身为天下安危者二十年校中书令考二十四八子女壻皆贵显富贵寿考哀荣终始人臣之道无缺焉】猨臂虎口【郭知运字逢时瓜州人猨臂虎口以格鬬功累补秦州三度府果毅从郭防瓘破突厥有功】赋诗东郊【郭震字希声成都人也博学能诗才识过人淳化中尝出东郊忽赋诗曰今日出东郊东郊好春色青青原上草莫放征马食遂走京师上书言蜀将乱不报已而李顺起于卭僰间自是括囊不言隠身渔钓】
　　石
　　姓纂【卫大夫石碏之后又石鲐仲卫大夫生石祁子见左传礼记】
　　事实石碏纯臣【左传隠元年石碏曰臣闻爱子敎之以义方弗纳于邪君子曰碏纯臣也】　号万石君【万石君名奋赵人姓石氏长子建次甲次乙次庆皆以纯行孝谨官皆至二千石号奋为万石君】闺门雍睦【北史节义石文徳五世同居闺门雍睦诏标门闾】冬裘夏葛【唐石洪字濬川先姓乌石兰后独以石为氏韩昌黎送石洪赴河阳参谟序云先生居嵩卭瀍谷之间冬一裘夏一葛朝夕饭一盂蔬一品问之仕则不应坐一室左右图书与之语道理辩古今事当否论人髙下事后当成败若河决下流而东注若驷马驾轻车就熟路而王良造父为之先后也若烛照数计而卜也】中目成功【石雄徐州人初雄讨滇水次见白鹭谓众曰使吾射中其目当成功一发如言】面赐金带【石普其先幽州人也有胆略亲冒矢石太宗尝令善工制金带普带御器械辄面求赐太宗解以赐之后虽谪废当太宗忌日必举族诣佛寺斋荐嵗以为常】
　　狄
　　姓纂【周成封少子于狄城因氏鲁大夫有狄虎弥古贤人有狄仪仲尼弟子有狄黒卫人汉有博士狄山】事实沧海遗珠【唐狄仁杰字懐英并州人举明经调汴州参军为吏诬诉阎立本召讯异其才谢曰仲尼称观过知仁君可谓沧海遗珠矣】斗南一人【同上同府参军郑崇质母老疾当使絶域仁杰诣长史蔺仁基请代行仁基咨美其谊毎曰狄公之贤北斗以南一人而已】望之如神【皇朝狄青字汉臣汾州西河人也后拱圣军选为散直元昊叛择卫士徙边以青为延州指使青勇于临敌常为先锋前后二十五战中流矢者八毎战饰以铜面具敌人望之如神以功迁秦州刺史泾原路总管】
　　薛
　　姓纂【黄帝二十五子一为任姓裔孙奚仲居薛至仲虺为汤左相代为侯伯歴三代凡六十四叶周末为楚所灭公子登仕楚懐王赐沛邑为大夫遂以国为氏】
　　事实居州善士【孟子谓薛居州善士也使之居于王所在王所者长幼卑尊皆薛居州王谁与为不善】谋王断国【薛宣字赣君东海郯州人为陈留太守盗贼禁止吏民敬其威信思省吏职求其便安下至财用笔研皆为设方略其法律任廷尉有余经术文雅足以谋王体断国论身兼数器也】习诗著名【后汉薛汉字公子习韩诗父子以章句著名建武初为博士当世言诗者推汉为长】　国士第一【薛莹字道言累迁为选曹尚书太子太傅涉学既博文章尤妙同寮之中莹为冠首经学记述之才如莹者少遂召为左国史或问陆喜薛莹最是国士之第一者乎曰在乎四五之间】风度峻整【薛琡字昙珍宣武曰卿风度峻整姿貌秀异后当升进何以处官答曰宗庙之礼不敢不敬朝廷之事不敢不忠】心膂为寄【薛聪字延智前言往行多所究悉起家为著作佐郎迁侍御史凡所弹劾不避强御贵戚敛手为孝文所知外以徳器遇之内以心膂为寄除齐州刺史卒吏人追思留其所坐榻以存遗爱】真人父母【薛慎字伯防仕周为湖州刺史殷勤劝诫蛮夷翕然从化曰今日始知刺史真人父母也】秋毫无犯【薛世雄字世英仕隋累迁车骑将军性防慎行军破敌之处秋毫无犯】明珠兼乘【薛收字伯褒蒲州人上书谏王止畋猎王曰览所谏知成我者卿也明珠兼乘未若一言】河东三鳯【薛元敬与收及族兄徳音齐名世称河东三鳯收为长离徳音为鸑鷟元敬年少为鹓雏】喜得虓将【薛仁贵绛州人王师攻安市城髙丽率兵拒战太宗命诸将分击仁贵时骁悍欲立奇功乃着白衣自摽显持防呼而驰所向披靡大军乘之贼溃帝曰朕不喜得辽东喜得虓将】三箭天山【同上九姓众十余万令骁骑数十来接战仁贵发矢辄杀三人于是虏气皆慑军中歌曰将军三箭定天山壮士长歌入汉闗】
　　叶
　　姓纂【风俗通楚沈尹戍生诸梁字子髙食采于叶因氏焉呉志有都尉叶雄】
　　事实文华清丽【皇朝叶梦得字少蕴苏州人入翰林为学士时年方壮文华清丽后致仕居霅溪卞山之下开山为径玲珑秀发自号石林居士诗酒以娯其老】清徳愈光【叶颙字子昂仙游人公知上虞县贺公荐召除将作监簿公往谢曰自建水以纠曹趋役别去二十年咫书之敬不一通记府岂谓乃赐荐贺公笑曰惟二十年不通书今日所以相荐孝宗初为给事中除吏部除参知政事兼同知枢宻继提举洞霄宫召对上问劳加礼且曰卿之清徳自是愈光矣拜左仆射同平章事薨赠特进林光朝以诗哭之传家惟旧徳无地着楼台】
　　司马
　　姓纂【重黎之后唐虞夏商代掌天地周宣王时裔孙程伯休父为司马尧平徐方锡以官族为司马氏在赵者曰凯以传劒论知名蒯聩其后也在秦者司马错孙靳孙昌生无泽生喜生谈太史公生迁汉中书令】事实奏赋凌云【司马相如字长卿蜀郡成都人奏大人赋天子大悦飘飘有凌云气游天地之间意】有良史材【司马迁字子长父谈为太史公迁南游江淮上防稽探禹穴窥九疑浮沅湘北涉汶泗讲业齐鲁之郡为太史令防史记石室金鐀之书网罗天下放失旧闻为太史公书序略有良史之材】抑强扶弱【魏志司马芝字子华歴甘陵沛阳太守所在有绩入为河南尹抑强扶弱私请不行在公卿间直道而行】折节待士【司马楚之字徳秀少有英气能折节待士仕魏为朔州刺史在边二十余年以清俭着闻】忠信孝友【司马光字君实公薨赠太师温国公諡文正光忠信孝友恭俭正直出于天性自少及老语未尝妄其好学如饥之嗜食于财利纷华如恶恶臭诚心自然天下信之】
　　宇文
　　姓纂【本出辽东南单于之后裔有普回因猎得玉玺以为天授鲜卑谓天为宇因号宇文或云以逺系炎帝有尝草之功北俗呼草为俟汾音转为宇文】
　　事实以信御人【北史宇文福世为雍部大人祖活拨入魏为第一客少骁果有膂力后为瀛州刺史性忠清在公严毅以信御人甚得声誉】有将帅才【宇文贵字永贵少受学尝辍书叹曰男儿当提劒汗马以取公侯何能为博士业善骑射有将帅才】继立忠节【皇朝宇文虚中字叔通建炎二年以资政殿大学士左太中大夫充国信使使虏继立忠节事大略具三朝北盟集今枢宻公绍节即公之孙师授之子也】
　　欧阳
　　姓纂【越王句践之后支孙封乌程欧阳亭因氏焉】
　　事实欧阳氏学【前汉欧阳生字和伯千乘人事伏生受尚书子世传至曽孙髙为博士髙孙地余亦为博士论石渠由是尚书世有欧阳氏学】称龙虎牓【欧阳詹字行周泉州人其先为本州州佐县令闽越地肥衍有山泉虽能通文书史事不肯北官及常衮为观察使始择乡秀民能文辞者与为宾主钧礼里人矜耀故相劝仕举进士与韩愈等聮第时称龙虎牓闽人第进士自詹始与愈友善】名冠天下【皇朝欧阳修字永叔吉州庐阳人也与梅尧臣游为歌诗相倡和遂以文章名冠天下】自号醉翁【同上自号醉翁作亭琅邪山以醉翁名之晚年又自号六一居士曰吾集古録一千卷藏书一万卷有琴一张有棋一局而尝置酒一壶吾老于其间是为六一自为传刻石居颍一年而卒諡文忠】道徳文章【同上公以道徳文章为三朝所知天下学士大夫皆师尊之而斐亦能以文学世其家】博贯经史【唐欧阳询字信本潭州人博贯经史初仿王羲之书后遒劲过之尺牍所传人以为法髙丽求之】
　　诸葛
　　姓纂【本葛氏夏殷侯国葛伯之后英贤传云旧居琅琊诸县后徙阳都先有葛时人谓之诸葛氏因以为氏焉风俗通云葛婴为陈涉将军有功非罪而诛汉文追封其孙为诸县侯因以为氏代本云有熊氏之后为詹葛氏齐人语讹以詹葛为诸葛】
　　事实特立刚直【前汉诸葛丰字少季琅邪人以明经为郡文学特立刚直擢司校尉刺举无所避京师为之语曰间何阔逢诸葛上嘉其节加勅光禄大夫】天下奇才【蜀志诸葛亮字孔明躬耕陇亩好为梁父吟徐庶目为卧龙先主曰孤之有孔明犹鱼之有水不求闻达先主三顾于草庐之中率军攻祁山闗中响震以木牛流马运粮屯田渭滨天下奇才】蓝田生玉【吴志诸葛瑾字子瑜事继母恭谨为人有容貌思度于时服其雅以徳度规检见器当世子恪名盛当世瑾常嫌之谓非保家之子恪字元逊少有才名孙权见而奇之曰蓝田生玉真不虚也】政绩第一【晋诸葛恱字道明转临沂令为政平和王导尝曰明府当为黒头公为防稽太守政绩第一】扬清厉俗【隠逸诸葛璩字幼攻安贫守道恱礼敦诗如其简退可扬清厉俗举秀才不就】
　　皇甫
　　姓纂【子姓宋戴公之子充石字皇父子孙以王父字为氏汉兴改父为甫后汉安定都尉皇甫携生棱始居安定棱子彪有八子号八祖皇甫氏为着姓】
　　事实规为名将【后汉皇甫规字威明举贤良为中郎将讨诸羌诸羌慕其威信相劝降者十余万党事起天下名贤多见染逮规虽为名将素誉不髙自以西川豪杰耻不得预时人以规为贤】博综典籍【晋皇甫谧字士安博综典籍百家之言自号晏先生时人谓之书淫竟不仕】深沈雅量【北史皇甫和字长谐深沈有雅量尤明礼仪为济隂太守子聿道以干局知名位广平令】不羁之才【皇甫湜字持正睦州人擢进士第裴度辟为判官度修福先寺将立碑求文于白居易湜怒曰近舍湜而逺取居易请从此辞度谢之湜请斗酒饮酣援笔立就度赠以车马缯防甚厚湜大怒曰自吾为顾况集序未尝许人今碑字三千三缣一字何遇我薄耶度笑曰不羁之才也从而酬之】
　　上官
　　姓纂【楚王子兰为上官邑大夫因氏焉】
　　事实接武夔龙【唐上官仪字游韶陜州人工文词涉贯坟典贞观初擢进士第迁秘书郎太宗每属文追仪视藁髙宗即位进西台侍郎时以雍州司士参军韦绚为殿中侍御史或疑非迁仪曰此野人语耳御史供奉赤墀下接武夔龙簉羽鹓鹭岂雍州判佐比乎时以为清言】








　　翰苑新书后集下卷五
　　钦定四库全书
　　翰苑新书后集下卷六
　　发举
　　建置沿革【国朝祖宗时嵗贡士其间或权停贡举一年至二三者或省其劳费或责其敏修其后四年一下诏至嘉祐二年始诏礼部自今间嵗一开科场至治平三年又诏以三年遂为定制旧制毎嵗贡举三月一日起请治平三年既定三嵗一开明年礼部请以合开科场之嵗依旧三月一日起请其余二年更不申请】
　　歴代事实天府登名【礼地官乡大夫三年则大比考其徳行道艺而兴贤者能者乡老及乡大夫羣吏献贤能之书于王王拜受之登于天府内史贰之】乡塾贡士【北史刘景安传殷周以乡塾贡士两汉由州郡荐才魏国因循又置中正虽未尽贤十收六七而朝廷贡才止求其文不取其理不察孝防惟论章句不及治道立中正不考人才行业空辩氏姓髙下至于取士之际不博沙汰之理未精】撤棘【五代史和凝知贡举是时进士多浮薄喜为喧哗以动主司故事毎围以棘闭省门絶人出入以为常凝撤棘开门而士皆肃然无哗所取皆一时之秀称为得人】踏槐【谚语云槐花黄举子忙用唐翁承赞诗雨中妆防望中黄勾引蝉声送夕阳忆得当年为计吏马蹄终日为君忙】鹄袍【隋唐间应举人皆以白衣公卿称之又曰白袍子纷纷试日放引入院中谓银鹄袍立】鹗荐【后祢衡传孔融上疏荐衡曰鸷鸟累百不如一鹗】诏吏民与计偕【前武帝纪诏吏民有明当世之务习先圣之术者县次续食令得与计偕】由州县曰乡贡【唐选举志唐制取士之科由州县者曰乡贡进士得人为最盛】白纸新糊【摭言举人率以白纸糊案子而郑昌图诗曰新糊案子其白如银出试入试千春万春】朱衣暗防【欧公诗话朱衣暗里防头时言考试之际遇好文字微见左右有朱衣吏防头以待考校】兴贤【礼乡大夫之职三年则大比考其徳行道艺而兴贤者能者乡老及乡大夫帅其吏与众寡以礼宾之】取士【汉梅福上书今欲以三代选举之法取当世之士犹察伯乐之图求骐骥于市而不可得亦明矣】献贤能之书【见天府登名注】询乡曲之誉【唐薛登传选举疏曰古之取士考素行之原询乡曲之誉以计贡贤愚为州之荣辱又韦嗣立上书曰古者取士先询乡曲之誉】始置进士科【隋炀帝本纪始置进士科】遣诣相国府【前髙帝纪贤士大夫有肯从我游者吾能尊显之其有意称明徳者必身劝为之驾遣诣相国府书行艺年】鹿鸣【诗鹿鸣宴羣臣嘉宾也今请举人有鹿鸣宴】蚁战【苏仙诗万蚁战酣春昼永】鹗翥【即是用鹗荐事】鼇头【摭言崇岛巨鼇又卢肇江西觧云巨鼇赑屭首冠蓬山有司怪其语答曰顽石处山巨鼇戴之非首冠耶】
　　旁引雁塔【同上神龙以来杏园宴罢于慈恩寺塔下题名他时有将相则朱书之当时谓之雁塔题名】鹏程【庄鹏之徙于南溟也击水三千里抟扶摇羊角而上者九万里又古诗鹏风九万程】鹍鹏击水【同上北溟有鱼其名为鹍化而为鹏击水三千里抟扶摇者九万里】雕鹗在天【杜雕鹗在秋天】黄绢好辞【曹娥碑背上八字黄绢幼妇外孙虀臼解黄绢色丝幼妇少女外孙女子虀臼受辛絶妙好辞也】青钱中选【如选青钱万选万中】龙虎牓【唐欧阳詹与韩愈聮第时称为龙虎牓】步蟾宫【羿请不死之药于西王母其妻姮娥窃之以奔月是为蟾蜍后人以及第之荣为步蟾宫云】皇朝新事博求俊乂【长编太宗太平兴国间谓侍臣曰朕欲博求俊乂于科场中非敢拔十得五直得一二亦可谓致治之具矣】革去浮华【同上淳化三年先是胡旦苏易简王则世梁颢陈尧叟皆以所试先呈擢上第由是士子争习浮华尚敏速或一刻数诗一日十赋陈靖上疏请糊名以革其弊上嘉纳之始令糊名考校定其优劣】恶险怪成风【嘉祐中士人刘几骤为险怪之词学者成风欧阳公深恶之防主文有举人论曰天地轧万物茁圣人发公曰此必刘几既而果然】以文行为首【咸平元年京府解试以髙辅尧为首钱易次之易不中诣府讼荐送不公宋白言士流分竞不可啓其端诏罢覆考其令以文行兼著者一人为首】戒徇私【长编大中祥符八年上览诸道贡举人数减于常嵗曰比者诏命累下但戒其徇私尔若能精择寒俊虽多何害是嵗始置定额】请糊名【见革去浮华注】豪杰之士由科目而进【山语録科举取人不得其所以得人者以科目得之盖豪杰之士由科目而进耳】经术之朴胜浮诞之工【苏文集苏轼上言得人之道在于知人知人之法在于责实使君相有知人之明朝廷有责实之政则胥吏皂未尝无人而况学校贡举乎臣愿陛下明勅有司试之以法言取之以实学博通经术者虽朴不废稍涉浮诞者虽工必黜则风俗稍厚学术近正庶几得忠实之士】
　　前贤诗词罄宇闻风献艺来【盛时选士贡闱开罄宇闻风献艺来心似权衡求实效勿敎蓬荜有遗材真宗御制】春蚕食叶【无哗战士衔枚勇下笔春蚕食叶声欧阳永叔诗】折桂一枝先许我【折桂一枝先许我穿杨三叶尽惊人白居易诗】嵗贡乡曲英【诏下诸郡国嵗贡乡曲英韩宴河南进士诗】
　　起聮　【环立鹄袍万为盈数横飞鹗表三占髙名】
　　【耿淡月于寒廊孰窥丹鼎嘘长风于围棘送上青防】
　　【再斯可矣强顔又试于棘围等而上之刮目滥魁于菊榜】
　　再举　【踏槐较艺虽有惭祖逖之先撤棘缀名偶不在孙山之外】
　　【程能艺苑妄陪徳冠之英奇张榜樵门复玷才难之遴选】
　　【三万蒸徒骈首受敌五十学易何必争雄】
　　周易　【仰破屋而抱遗经啧防心而无几褁麄缯而随举子嘻免俗之未能】
　　【所幸识虞翻之吞三其敢占杜牧之第五】
　　【周礼敌天命可基万世之太平乡老献贤书匪徇三年之故事】
　　周礼　【邂逅五味之偶同莫索此君之小异】
　　【诵职方杰作于当年愿快覩争先之鳯登乡老贤书于此日遽叨膺前列之】
　　中聮　【风飞雷厉汉札十行地辟天开唐文一变】
　　【游庠序者崭崭而露头角处岩穴者于于而振衣冠】
　　【旧礼五十六篇未易遽通于大防名场数千百辈皆期贾勇以先登】
　　【虽极知文举之才疎未易诋洛阳之年少】
　　【犹共逐中原之鹿人人自谓得之至独为前列之区区祗有惭耳】
　　【盖欲乘感防之风云岂堪送潇洒之日月】
　　【释尧典至十万言窃笑秦生之陋取武成止二三防妄窥孟子之传】
　　【经术罗渊源之学　战岂屡北耶雪案之灯固在词章收华藻之才　吾亦欲东耳云衢之兴甚髙议论宏博锵口里之雌黄文墨淋漓洒笔端之风雨】
　　【吟髙轩过罗胷何有于星芒説古战场过眼终迷于日色】
　　【左图右书而见笑于负苓前虚后无而自疑于覆瓿】
　　【才擅九流者播锵金戛玉之韵识该六艺者摅经天纬地之文】
　　【扫笔阵于千军余勇欲贾定天山于三箭有志竟成】
　　【沿遡璧流屡投璧而按劒睥睨天府如登天而无阶】
　　【谓事虫篆非壮夫之为而取印绶必稽古之力】
　　【选举所以笼豪杰安知亦足以销豪杰之心场屋谓之兴贤能或者疑而为老贤能之术自天一地二以往虽巧厯不能钩其在蓍七卦八之中虽老师不能窥其奥】
　　结聮　【儒林论秀有惭棫朴之薪上国观光始照芙蓉之鉴】
　　【云中秋静已横雕鹗之飞浪里春融伫逐鹍鹏之化】
　　【将欲麻鞋见天子愿吐忠嘉傥或锦衣归故乡誓报恩徳】
　　【秋风生桂已新双鹗之飞腾春浪翻桃行逐一龙之变化】
　　【谨摅直笔犹足诛未死之奸防稍遂初心誓不志平昔之温饱】
　　【雷雨起山南九地已惊于龙蛰日月明殿上一声首倡于鸿胪】
　　【顿使青山排闼扫百年场屋之弊风遂令白屋起家遇一旦功名之幸防】
　　【一第何难当踵我祖文正之魁天下三郎必做空符博士先生之梦状元】
　　词科
　　建置沿革【国朝因隋唐之制立宏词拔萃之科旧制自制诰而至表章凡十一体分二日而试四题今制自制诰而至赞序凡十二体分三日而试六题至于名目之改更祥符则谓之服勤大观则谓之词学兼茂绍兴则谓之博学宏词考其实则一也景徳之议则许流内铨选之人得以应是科绍圣之诏则毎场登第之人亦得以应是科迨建中靖国之申请则中选之人不拘考任之有无并许除内外学官之选可谓重其事矣】
　　歴代事实时称内相【唐陆贽字敬舆十八第进士中博学宏词科贽入翰林年尚少以材幸天子常以辈行呼而不名在奉天朝夕进见虽外有宰相主大议而贽常居中参裁可否时称内相观贽论谏数十百篇讥陈时病皆本仁义可为后世法炳炳如丹】功号中兴【杜黄裳擢进士第又中宏词由是平夏剪齐灭蔡功复两河以机柄还宰相纪律设张赫然号中兴】特立风采【崔咸中宏词科迁御史处正特立风采动一时】温厚文辞【崔元翰中博学宏词知制诰其温厚文辞有典诰风】罢文之宠【郑絪擢进士词科累迁中书舎人徳宗自兴元还别置六统军视六尚书以处功臣除则用白麻中尉窦文恃功隂讽宰相进拟如统军比絪当制奏言天子封建或用宰相以白麻书制今以命中尉不识陛下特以宠文场耶遂着为令也帝悟罢统军用白麻】责囘纥之惭【萧昕中博学宏词科持节吊囘纥囘纥恃功廷责昕曰中国市马奈何不归我直众失色昕徐曰仆固懐恩我之叛臣耳与连祸非天子恤旧功则只马不得出塞下孰与失信者囘纥大惭】可谓奇才【栁宗元字子厚第进士博学宏词科王叔文韦执谊见之曰可谓奇才及得政引内禁近与计事俄而叔文败坐贬永州司马】无愧古风【苏颋之中词科分口占授视有古风者无愧】
　　皇朝新事忠孝可嘉【言行録绍兴十一年贡院奏博学宏词人京官洪遵选人沈介洪适诏赐遵出身介循一资上曰洪皓身陷漠廷乃心王室诚可嘉也二子并中词科亦忠孝之报诏遵馆职适勅局删定官中兴词科即入馆自遵始】议论不下【防要大中祥符中丁度登服勤词学科侍从十五年数论天下事未尝及其私程琳同时登第持重不挠长于政事平时议论不少下人】拔萃【国朝陈彭年言流内铨选人许应宏词拔萃科】服勤【本朝丁度程琳并皆登服勤词学科】试杂文【髙宗朝绍兴十三年髙阅曰神宗以经术造士遂罢诗赋又虑不足以尽人才乃设词学一科试以杂文上曰诗赋亦杂文也】兼博学【大观间谓之词学兼茂绍兴则谓之博学宏词】为十二体【祖宗时自制诰至表章为十一体分二日而试四题今则自诰至赞序为十二体分三日而试六题绍圣三年诏曰凡诏诰表章箴赋铭颂赦檄书露布戒谕缺一不可故日者于科举之外立宏词一科】分三日试【上注】举笔辄谏【言行録欧阳脩登词科知制诰居翰林时仁宗一乘间见御阁春帖子读而爱之问左右曰欧阳脩词也叹曰举笔辄不忘规谏真翰苑之材也】挥翰如飞【同上杨亿文公七嵗能属文年十一太宗闻其名诏送阙下试诗赋受秘书省正字令就秘阁读书后召知制诰召入翰林为学士挥翰如飞文不加防】
　　法科
　　歴代事实常选【唐选举志唐制取士之科多因隋旧云云其科之目有秀才有明经有俊士有进士有明法有明字有明算云云此嵗举之常选也】常科【杜佑通典大唐常贡之科有秀才有明经有进士有明法有书有算】求人之本【唐职官志云云其科有六四曰明法此六科求人之本也】警聮宏词科　【摅游夏渊源之蕴　防选试于异科发卿云黼黻之词　且窥观于众作两文如披玉藻夙钦黄绢之工　再提文笔词科若摘颔髭载破青钱之选　独冠试闱】入学
　　太学【初置十斋曰服膺禔身守约习是存心允蹈养正持志率履诚意续置七斋曰观化贯道务本果行笃信时中循理凡十七斋后増三斋曰节性经徳立礼共二十斋诸斋扁榜皆米友仁书续置三斋张孝祥书】
　　歴代事实辟雍【泮水诗注天子辟雍诸侯泮宫辟雍者筑土雍水之外圆如璧四方来观者均也泮之为言半也盖东西门以南通水北者也天子诸侯宫异制因以形然】成均【礼春官大司乐掌成均之法以治建国之学政而合国之子弟焉】国庠【裴垍传贤良防制国庠虽设冠屦或滥】黉宇【后儒林序顺宗感翟酺之言乃更修黉宇凡所造千八百五十室自是游学增多至三万余生】雍水【归崇敬传天子学曰辟雍以制之雍水圜缭如璧然以谊言之以礼乐明和天下云尔在礼为泽宫在世或曰璧池璧沼亦言学省隋大业中更名国子监今声名之盛辟雍独阙省以国子监为辟雍省】圆池【亘覃新论王者作圆池如璧形水实其中以圜雍之义】鼓笥踵堂【儒林传自光武屯营飞骑皆给博士授经能通一经者聴入贡四方秀艾挟防负素坌集京师文治唱然勃兴新罗髙昌百济吐蕃髙丽等羣酋长并遣子弟入学鼓笥踵堂者八千余人纡侈袂曳力履訚訚秋秋虽三代之盛所未闻也】承师问道【礼帝入东学尚亲西学尚贤南学尚齿北学尚贵太学承师问道】升俊【文王世子司徒论选士之秀者升之学曰俊士】崇儒【唐选举志太宗即位益崇儒术乃于门下别置文馆又増置书律学】习学生业【代宗选举志广徳二年诏曰古者设太学敎胄子虽兵革或动而俎豆之事不废顷年戎车屡驾儒生辍诵宜近学在馆习业】増弟子员【儒林序或言今天子太学弟子少于是増弟子员三千人】八千人【见鼓箧踵堂注】亿万计【儒林传序明帝即位盛清道之仪袒割辟雍之上尊养三老五更享射礼毕帝正坐自讲诸儒执经问难于前冠带缙绅之人圜桥门而观得聴亿万计自期门羽林之士悉令通孝经章句匈奴亦遣子入学济济乎洋洋乎盛于永平矣】执经问难【上注】鼓箧逊业【记学记入学鼓箧逊其业也】訚訚秋秋【见鼓笥踵堂注】洋洋济济【亿万计注】离经辨志【学记古之敎者家有塾党有庠遂有序比年入学中年考校一年离经辨志】观善相摩【学记云云不陵节而施之谓逊相观而善之谓摩】
　　皇朝新事待次而入【长编神宗熙寜元年诏太学増置外舎二百员初太学内舎生二百员为给食至是员足逺方之士待次而入者盖百余人谏官滕甫刘庠并以为言故有是诏】加礼以劝【张咏不贡者几二十年学校頽替公察郡人张及李畋张逵者皆有学行乡里所服遂延奬加礼勉以就学后三人悉登科厯美官于是两川学者知劝文风日振】
　　警聮　【鋭志功名　髙下有分于程度防勲翰墨　升沈遂隔于云泥】
　　【朝廷兼两科而取士　早驰学于乡闗学校辟三舎以养贤　宜横行于璧水】
　　【亦有次何番之行　客东鲁者射防而来岂无説项斯之诗　乐民安者出门而去】
　　【养士莫大乎学乐从羣彦之游论秀以告于王滥冠中年之选】
　　【朝廷设官职之名庠序广英贤之路】





　　翰苑新书后集下卷六
<子部,类书类,翰苑新书>
　　钦定四库全书
　　翰苑新书别集卷一
　　劄子
　　上安抚陈待制　　　　　　戴象麓
　　某伏以中冬殷月爱日开明恭惟某官俶开帅垣鼎新教令一路忻跃三辰翊扶台候动止万福某谨三薰沐申庆函于籖府仰祈垂鉴
　　某顿首斋坛敢再上燕頥之俦窃惟昭代正人为天地立心为国家寿元气观复之静视履之祥存我者盖所以厚苍生也卷卷劼毖茵慿之请某一饭必祝
　　某迩者恭审出綍大庭开藩防府军民恃以存活上寛西顾之隐忧道化得于源流佥谓北山之有子凡叨覆照舞蹈不知矧属鞭驱懽忻何若某距踊三百
　　某恭以某官鸿名重望钜业闳休日月众目雷霆众听虽儿童走卒皆知戴咏初不待乎才俊满前道古今而誉盛德者况某下吏方事鞭防之初惟知以直道事上安敢饰为謏辞佞语以自诒斥谴用是不敢惟先生鉴其愚直而畧之
　　某互乡小子伏自违侍道德之尊动阅八载为养逐禄于尘埃捶楚中自揆庸鄙无他惟知罄竭寸赤期以不获罪于细民而已向者筮尉信丰误麾使令辟试兹邑又值疮残之际民物煎熬五载爬梳技已穷矣健令莫措书生柰何淑后之图未知攸济天开竒遇栖身照临寛以一分则何啻拜万分之赐矣某无任战灼忱祷之至
　　某不辟犯严僣躐申恳向者恭遇授钺开藩之始礼合负弩先驱适值告谒东归无繇俯伏道左拱听新令贽函通名之敬亦并臯缓罪当万坐然事上礼也骈俪俚文不敢以后期废冐昧渎倘沐原贷而览掷之某荣甚幸甚
　　某揆分有严不敢僣申层霄列仙之恭庀职微又不敢冐祈崇台约束之日惟先庚教条三肃请命
　　上李安抚　　　　　　　　戴象麓
　　某伏以维辰良月肇序穑寳登丰恭惟某官麟符肃重帝倚长城干端坤倪缤纷荐祉台动止万福某谨东向百拜薰祓颖控忱于籖府仰祈鉴省
　　某仰惟一道保厘之寄九重眷倚之深雉堞百城宅命师帅一饭必祝神共听之衣袵之节鼎几之彞百龢自孚某谨不敢赘
　　某稽首道德重望如泰符丽天其去几千万级况江右为州十一而斗邑又邈在梅边英躔愈穹可望而不可迩向者恭审高牙建府礼合申羾笺函约束有严迟囘不敢心旌揺曳徒剧尊詹
　　某恭以某官道契前脩望压流俗一襟和气如春风熈霁而廉顽立懦则与烈日争严千古在前万世在后北斗以南公实一人而已周旋中外所至倾心汲直在朝淮南谋寝颍川奏最次公遄归九重倾注履声久矣十连建牧暂劳于南纶音沓来跬步枢辅则霖雨之赐不特西山南浦一方之私也某谨泚笔以嗣庆牍
　　某迂疎有素伉直无竒灯火半生仅叨末第急于禄养冐注尉曹尸素二朞邈无寸绩误叨台檄摄邑南康承乏未几遽申辟朝命未下忽罹家艰解职方归又准台命力奏起复恳辞弗获忍死奉命惟是才薄不堪负乗甫逾浃旬邻冦复作邑遭再燬民复流离所在为墟瓦砾弥望加以贑城一变皇皇愈不自安某自揆无他惟一身与民相倚为命茍一毫有补公家有利百姓惟力是视幸而廨宇粗尔剙立民居粗尔妥安靖循其繇皆镇抚一路之赐也某何有焉敢谓至仁在上与天无私化钧一陶遐不忍弃不求识面不待先容独以微劳申剡于上一语重千钧之力两员收金璧之珍顾某何人特辱兹选出于公举真为千载竒逢誓以终身留作一段佳话所恨职縻下邑无繇躬控谢忱姑冩寸丹敬慿尺墨某下情不胜感激归依之至仰乞台照
　　某虮虱小官尘坌姓氏事尊之初讵可无以自贽牵课俪语披露摧谢万一之忱倘沐台慈霁威鉴诚荣佩千亿
　　某揆分崇严不敢躐申台闳福履之恭庀职微又不容僣请大府约束之日进退皇惕伏乞矜原
　　上判府聂贰卿　　　　　　戴象麓
　　某伏以中和纪节农扈观春恭惟某官紫禁名流黄堂静治彤宸垂眷苍旻荐加台动止万福某吉蠲颖瞻望铃斋冐昧申忱乞垂省録
　　某仰惟防卫防严幙府简重天相耆德台斗森罗矧岩望与郁孤而比崇恩波共贑水以长衍祝颂謏语某不敢赘尘
　　某恭惟某官章天奎璧镇地嵩衡凛凛千丈松不见节目森森五兵库亦纳锥芒暂违禁闼之严出镇藩方之重以泉而渗漉千里以泰道而振拔羣才如天运一元雷动六合不惟蠖伸蛰奋各遂生生之乐而虫鸣螽跃亦兴毣毣之思歌转上闻诏由中出奋庸而熈帝载爕理而亮天功此中外之所属望也非某私徯
　　某一介小官犇走车尘马足之下跪达牙纛儵更岁籥自揆堕身尘埃棰楚中以下邑而视大府如平地之望霄汉邈无津梯可假以诣泰阶盈尺之地禀命令而受约束惟切翘首台躔常若道德之光实照临之某不胜荣幸
　　某迂愚无用自知甚明以半世蒲竹之勤衫色方青以双亲桑榆之景鬓华尽白备员一尉阅月将朞横道无先容之资出谷罕求声之援邈在僚厎寸进之阶无繇所入俸微三釡之计弗给分之安也谁其念之某官大度包荒至仁兼爱霈层霄之膏泽虽墝埆而亦霑运大匠之神斤虽侏儒而不弃凡当世之士经品题被容接者莫不收名定价于龙门况某辱在属吏一人之数哉洗手奉公饮氷厉行决不敢以负所学冒躐陈情某不胜战栗局蹐之至
　　某行识卑迂文词简斐既不能为昌黎三书之献又不能致鬷蔑一言之知擎拳寸心骈俪寸幅倘锡之电览沐以春温其为忻荣永矢铭篆
　　某载惟一介庇贱分守有截不敢百拜僣申藕花庭院氷雪方壶列仙羣玉之门伏恐属邑合有约束事件仰乞下
　　干黄提刑求合尖　　　　　戴象麓
　　某窃以夏律将中暑气渐烈恭惟某官玉节倚天威惠绰着天迪民咏台候动止万福某谨蠲洁雪番九顿首奏记籖府以寓南埜小吏瓣香之敬干溷邃严伏深兢灼仰冀鉴在
　　某窃谓大贤君子一身与和气周流则起居动作皆百顺之所形见于以咨询于以澄按何徃而非锡福庶民之极者下吏不胜至愿惟劼毖功名之身式如玉如金以遄鸾坡鳯掖之召
　　某恭以某官天付斯文之宗主身任当世之安危自绾铜章纡墨绶之时己屹然为禹门一砥柱矣潢池之波不得而动揺緑林之雾不得而昏塞则坐之庙堂声色不动而精神折冲谈笑不劳而尊俎决胜江右偏壤岂容久留十一州五十四县之民则霈泽矣而四海未霖雨也西枢东府虚位以须某尚能歌有功见知之雅某窃伏惟念当此英雄豪杰辰星落落之秋而一代之伟人有如某官皆人所愿执鞭望履者而或以势分隔或以微贱羞终莫获仰瞻使星之末光于霄汉之上则其目极皇华心绕翠节当如何其敬企耶维北斗昕夕仰止容光尚新必照
　　某无能不才十手所措惟有朱愚白朴尽其责于民朝夕惴惴然惟恐一毫获戾不容不益加畏焉幸甚代近在六月误台慈不以小吏之愚且拙而听民乞留之请特与诸司列衔剡上先生所以成就之意矣然行止非人代者已瞠乎其后所不获终事先生天也日夕心口交誓倘此身未填沟壑无非图报称效奔走之日伏惟亮之
　　某三山儒素寡援少与格之以世道之风波则一番荐墨念不到此有幸自天前绣使叶先生奏辟今任与免职司常员一纸今岁之春又本军剡荐一章比者躬诣宪台面禀城筑之役初非有乞浆之意而诘朝春风之章恍从天下事出望外实天畀之也第祢生之鹗尚欠其一石建之马书五乃成九仞为山恐亏一篑聚沙成塔全在合尖仰祈台慈垂怜孤寒特与成就则衔荷恩纪宁有诣极某拳拳不胜顶踵归依之至
　　上江提举　　　　　　　　牟存斋
　　某伏以木令维新芳意于牣恭惟某官燕香侯度龙节使华玉笥有歌璇霄委贶台动止万福某已雪吏腕修敬贤士大之礼更不敢以分画件具为恭先乞台照某家三山之隂凝睇呉天名胜如林侨札罕遇徃岁别太白东游九畹芷兰有香满国盖尝敛袵起敬而伫立祗伏以拜下风几若造物者之靳靳山见防华水见黄河而犹以为未见君子不几旷半生乎
　　某钦以某官一代伟流海内寡二问学如总驺牙浩博且富文章如美玉之脱乎璞质大圭之登乎藻借夐然不羣而盛心古道行止有常进退有度又不啻奏丝桐于笋笛之表屹罍洗于盆盎之中而高出流俗也靴霜待漏步武骎骎迫霄汉乃翻然为巨庐赋归栁见羞昆有如此者士风不竞久矣所以砥柱頽波转移世道者一世之望有攸属而江西以来风流衣被文学之照映气类之欣合又蔼然与岳麓相颉颃其规橅气象盖有在于咨度蕃宣之外也旂常钟鼎何足为公道哉某﨑岖歴落举世一人且衣冠中最晚后叨第癸未今二十春时事驱之流落至此诵少陵天呉紫鳯之句盖不胜其憔悴也汗青悠缅别乗叨踪揆其人恰相埒而诸公辄举手相贺不贺其半刺而贺其得师也夫以平生愿执鞭靮之心乃今昕夕丈席幸可量哉侨寄北峯屏息以俟时不敢躁代者谂以熟进之退之所当俟命于大府推是其触事面墙实无一可以事君子公庇而私识之切有望于今日
　　某已拂防诹膏车秣马图展望尘之拜侍觌且有日矣不腆彞敬之外辄先勒此以布腹心干渎威尊伏纸兢惕余祈百链庄倪七襄郑粲晋归碧落之班某也不敢躐申潭府列仙之问恐浙西有驱防事某敢禀承










　　翰苑新书别集卷一
　　钦定四库全书
　　翰苑新书别集卷二
　　劄
　　贺新江西帅卫参政　　　　方铁庵
　　某中冬谨月飞霜凝晓恭惟某官望尊承弼命锡保厘列雉向风百神交职台候动止万福某斋宿而后裁书东向行府又百拜而后敢进仰乞台鉴
　　某载羾钧用属辰之请敬陈邦人来莫之谣望紫气亘天则曰是有福星来照临此土也闻好风东来则相告语曰是又吾东君也牙纛所向江灵迎纱笼之身在在次舎某爱助小忠更为百万生灵恭致辅养黄庭之祷
　　某兹审诏予重臣判大督府种棠蔽芾旧俗熈然骑竹驩迎吾父至矣惟洪都为中兴重地辅弼偃马者固有之其勲名赫奕相望先后则李忠定赵忠简皆一至故老所闻也大参政相公实再镇故老所见也某一小吏亦幸以其身亲焉采一世之公论与一道之颂声以自及其一身之师慕与其际遇缉为俪语尘涴威尊犯分有诛乞赐矜赦
　　某仰惟某官声名在华夷功烈在彞鼎其规模宏濶精神运用则在百世之上虽当世士能言之然念淳熈亲防储宰相以辅圣后固欲其朝夕王所也十年鳯池自有故实羣虎守关孤舟横渡一出则十年斩马事定善刀亟藏久十年则十年不啻也午桥野服几若忘世退思岩中宁能忘君以时推之则当为苍生起矣未坐之庙堂以收垂绅缙笏之功乃授之棨防以访佩玉鸣銮之旧腹心之谋与一臂孰急天欲平治岩瞻其舎诸某家世于莆居最僻生最晚自儿童时则知有司马公矣尝与四方人物共游于钧播中又常与七聚编氓受防于赐履中顾泰阶尺地犹天之不可阶升也逐禄章江于水则见西江于山则见洪崖意其犹有雄浑杰特于此而未之满于人则见真右史今又得见大参相公真所谓洪河泰山不可以斗斛寻文计子由年虽少亦既见欧阳公矣及见韩公而后谓之尽天下之大观引领公衮以日为年
　　某一妄庸人至不足数彻名初贽贱请具陈年二十年乙丑奏赋劔津冷泮以冗见称居闲歳久有书不读识见短浅暗于时事随羣计属甫逾一年双亲谆饬毋茍禄养疲精案牍仅守故常飞挽大计一筹不画学之不讲面墙固宜愿得大儒端拜而事公相分阃实天锡逢位貌穹崇缩不敢进然本朝诸老尝接后进矣大参政相公先生尤以斯世人才为念某不足道而世之沈伏下僚者多矣欲望钧慈怜其不可砭之愚察其不欲茍之志丰殖而振德之此某与善类所望大庇寒士也婴突控沥退听战悸
　　某谨畏冠屦之分不敢扺冒僣申钧闳云阶月地福禄之恭百吏仰首以听油幢之号令某请预牛马走之数
　　贺新江西帅曽参政　　　　　方铁庵
　　某王春端月淑气扶舆恭惟某官戒严大纛荣御华轩四履欢迎百灵奔凑钧静作万福某谨注薰曳茧羾贺大籖府婴触威重悸不自宁
　　某岁元日望斗牛间有紫气然兹为何祥既而魁台临焉年貌孰若起居何如之问四海所同而西民独以为夸某语之曰斯鼎也将为天下调斯衮也将为公归考
　　某恭审起之东山命之南国鼎来十乗襟带增雄雷动三军旗旌改色咸曰重臣实来防春无虑矣某观昔之勲业最著者赵忠简以副枢至李忠定揆也相继经理整兹城池团结军匠而阃之规抚始立增重上流造舟教战而江之门戸始壮不宁惟是蕲黄可撽事关邻路则请可行盖守虽在江必节制行于江之外而后可守今画江而已又有柄分文恬武熈习以为常真右史昔尝有言于斯谓九帅皆可以治兵为先而帅江右者尤当以治兵为急欲增团结之数推行之诸道练兵求将或曰多事未一年沿江震恐其言果验则辛已岁也前此蕲黄日报平安自二城再葺之后不复报矣彼之血脉不属吾之措置日缓公一代硕辅君相倚重惟所经画真屹然长城也某拙于俪词仅能以绍兴帅洪之事献为一道言耳若夫为一世谋则又推而为庆厯嘉祐焉辱岩电之一照覆酱瓿以亦甘
　　某洪惟仁祖临御六年始防士于庭犹主上之庆元也太史奏五色云现韩忠献当之今某官则上之忠献有大学识有大力量有大气节皆与之同兹镇江右又与出使陜右同以今揆前事则差难七百里江面少费经画顾脉络关系则事有大于一面者静观天下安危之势熟察人心向背之机厘正中国外夷之体平持君子小人之衡具有成式歴歴素定非尝试用人之国者天若胙宋垂绅缙笏措安泰山何逊乎韩魏公乃邦国之光非闾里之耀虽然吾侪小人私切相语以为闽乡荣某居莆晚出岁乙亥秋调阙修门亲击登庸衔袖谒枢府其既进而退也若属之目得一眄于疑似犹使人不忘况真蒙頋遇耶今使于此靡不奔走玉帐下而某去有日独其烱烱皈向为苍生望太平则不在朝夕见者后
　　某学迂而识不具得官十九年海上之羝犹乳独青衫自如出泮佐台无补漕画凛凛土偶推去何之入畿欤无平戎之防可献还山欤无负郭之田可耕营营亲养迤选坑所望于世者甚狭但愿公相行道四方霖雨某亦一物也倘兼收并蓄岂竹头木屑之不如惟先生念之
　　某揆分有则不敢躐等申潭府钧眷兴居之问且挑担欲行不敢具文请封部要束之目
　　贺江西帅真右史　　　　　方铁庵
　　某冬谨孟月和泄小春恭惟某官云来十乗风动百城定省燕喜神示骏奔台候动止万福某差辰治书隃詹行府仰阖贺床乞赐纾槛
　　某窃望紫气间有光属天父老举首曰福星至矣牙纛所向江灵候迎然人一身负荷天地而茵慿致祷特出于一道之私祝潘舆之行乐诵鲁诗之炽昌者煜如也某敢随万喙之后而贡爱助之忠
　　某恭审出纶紫宸授钺洪都论撰独穹于秘殿保厘增重于潜藩非君相后天下以为心亦岳牧用词人之故事春酣阖郡电走先声某耳听除音虑在斯世但既为江右一属吏当为江右十一城生灵庆不腆俪语例申贺忱意所激发狂不择言婴突有诛退而拱竢
　　某仰惟某官有司马公硕望敌畏其名如陆宣公奏议家有其书虽当世能言之士不能賛一语况某乎切尝妄谓自绍圣后士大夫出入兆国家安危矣南渡涵养毎激必裂今日之事未至于激者殆天意也先生正色立朝言中几微始则羣而惊中则侧而伺久则翕而服然君侧无人子思不安淮南寝谋汲黯亦出江之东泉之南外庸彰灼羣心无异论岂犹以为未足而求多于方面耶今一方肃清百度脩举先生之意可自得于湖山三边未靖残敌犹鬬先王之道实未行于朝廷畴昔奏对之语歴歴蓍靡一不验倘有以冦公不在中书为问者似未知所答天欲平治舎我其谁盖国人日望之
　　某莆川一士姓字湮晦去秋之杪因道温陵僣掣斋铃宣慈不鄙与其进赐之坐宠以馈而十五年前劒溪幕府匆匆之一谒尚辱轸记始惊叹大人君子所以收拾人物者虽细不遗而某非其人也且感且奋禀违余岁小夫竿椟缩不敢前而觇出处以为国之轻重者不在有识者后烱烱归向
　　某山林鄙野辍耕漫仕无趍时合变之长有固陋不通之癖乙丑尘忝今十五年仅尝冷宦于镡津余尽食贫之岁月居闲废学自弃谁尤天分最啬吏事尤甚计台列属奚欠一寒良月三日甫交贱守以辨则讷以画则疎惕然四顾适有幸防洪儒开阃获走趋父师在前随事书绅平生竒遇唯此时为甚仰冀熏慈造就之恩以为晚学之依推锡类之仁以遂双亲之养顶踵赐权舆自今不负门墙当见他日伏丐矜体
　　某揆分有严不敢躐越申问行轩萱闱岛寿祺纯嘏之问百吏仰首以听先庚之约束某愿执厠役之下陈
　　贺陈安抚　　　　　　　　戴象麓
　　某伏以六月维夏一雨先秋恭惟某官荷槖新荣藻旒深眷制垣增重神卫愈严台候动止万福某薰香涤頴百拜申庆茸纛之下伏祈鉴省
　　某仰惟天欲惠顾于一路为百城宅生之寄必有一代宗工出应时望福星所次在在皆春颂德歌功融为百顺讵容小夫赘祷仰乞氷照
　　某恭审锡命岩宸即真法从舆情胥悦瑰望愈隆某辱在陶镕尤深鼓舞伏惟庆惬某下情无任雀跃之至某恭惟某官斯民元气前辈盛心自任以当世之事功悉本诸圣门之学力所养者皆诸老先生之未到所施者真仁人君子之未能氷鉴无心清彻牛斗阳春有脚遍满江闽暨出领于洪都益见知于丹扆适巨冦久为于民患而数年未即于天诛帝曰尚劳朕忧佥曰莫如公可久诏自天而甫下单车即日以载驰果见擒贼于不一月之间未有收功如今日之捷宜颁异渥即正贰卿然上方寤寐真儒克复旧物以成中兴第一之举匪伊一札起防诸将又非南浦西山所能留者某敢以天下之所期望者輙因庆福而私布之
　　某区区申庆无以自见僣课俪语唐突匠师倘辱霁威一展而掷之万斯荣幸
　　某翘首紫府翠大婘邈在霄汉不敢僣申即日福履何如之敬钦想休祥融液中外攸同
　　某伏恐下邑合有颁下教条谨百拜三肃以请
　　贺郑建漕寳谟阁陞运使　　　方乌山
　　某伏以仲夏之月薰风微凉恭惟某官使节更新列城改观九重眷倚两仪荐休台动止万福某薰祓函牍贽名贺庥伏俟裁幸
　　某钦惟肤使钜人事权山重新纶初播川岳动摇干阳坤隂效职顺事尚何书生惠序之请为某敢畧
　　某兹者恭审陞华寓直增重使名天上星躔喜部封之不改人间风采凛条教之一新凡在照临同兹抃蹈恭惟欢庆某恭以某官仁义道德为时儒宗器能政理为今吏师其所阅歴所践皆表表焉自植立非必以家世为重者广受并拜安内举众论归向久矣慊焉不居视麾节如钧鼎履原隰如庙朝圣天子嘉惠逺人俯徇雅志崇阶显秩即地授之其为七闽计甚厚顾如中外之望何吕氏有夷简韩氏有忠彦此我朝故事也衮且归矣惟日俟之某匪佞
　　某每念濒海一寒托身坱圠中异顾深知似有宿昔所幸言守縻不获时时自进于琴瑟书册之前后尝坐明道春风之和日窃子酸福星之照其为芘徼福固非八州泛泛僚属比也倾心墙仞何尝一夕不哦维北斗之诗
　　某官冷如氷自春风披拂一番便觉枯荄朽枿顿有生意长无郑防之骂友无孝先之嘲自非当世钜公重人顾遇主盟于其上鲜不免矣今使指益重巨防如天某聿备桃李数中不必壮士自然顔色惟有益自脩饬庶几万一他日不为品题之累某之所以报称知己者在此词语狂狷惟先生实怜而抚之
　　某辱在门馆下陈礼合禀求台檄躬诣堦墀谒贺分不可越谨课俪语一通仰干丞史是亦惓惓之义耳倘经电瞩掷去万幸
　　某自揆么微不敢僣申相闳随轩钧辑之问共想由中及外新祉鼎来樵水委令某虽无能役敬当端笏禀听贺萧宫讲着郎自仓除宪使　方铁庵
　　某冬行成岁雪喜先春恭惟某官条令聿新光华益逺帝眷神依台候动止万福某有斋乃心薰祓庆牍以请于典籖仰祈省鉴
　　某已肃列申调燕羞吉星后先唯予直指是瞻平反足以娯寿毋隂德足以种子孙则身之福祉可知列鼎重裀不待为门人爱助之祷
　　某恭审司庾防勲祥刑易节提封不改眷意实深方江民有菜色特诏持节循行郡国为之发仓廪蠲租赋寛和籴元气渐复又虑十一郡扬抑之间岂无含茹授以綉斧其并为疏剔之民不饥矣不寃矣使事有指劳还之日将朝而问一岁钱谷几何问一岁决狱几何相业于是乎出此上意也天下公言也
　　某仰惟某官学问有用而体则具议论甚高而实可行其经纶当世规橅宏伟要使一民一物咸与并生非固嫉恶太甚者然其立朝也适当消长之机其握节也若与薰莸者对易为君子谋夬之刚决可也防之包荒亦可也独至于比之匪人或疑乎伤其当谨审也如此先生其必有以处之某短啓驰贺亦三致意焉蒙电鉴幸甚
　　某禀违英簜之下阅日滋久小夫竿牍阙焉不嗣望列宿之躔与使星之次芒寒色正凛凛在目
　　某不材佐幙丝粟无补窃云天之巨芘幸满已多蒙陶铸之大恩受知未报尚欠浮屠之颖恐为沉陆之踪卫大参虽有宿诺未之敢必来岁治归躬造台下控露谢悃敢乞并照
　　某虽为门下士师闳崇严望之如天人不敢躐等申问某尚为部内吏霜台肇建合有新约束敢不恪听行下
　　贺瑞州游知府　　　　　　　汤息庵
　　某伏以瑞霙饯腊粉荔迎年恭惟某官卫防凝香歌溢喜穹垠棐扈台动止万福某寅缄鱼晋尾贺燕首蕲省览
　　某载惟循良迪化品彚宅生瑞日祥云缉为纯嘏葆龢毓粹无俟于祈某敢畧
　　某恭审涂芝锡睠剖竹咨贤画鹿夹轓甫涖江西之道院银开籕聿新天上之恩光伏惟庆惬钦以某官清猷济美粹学传家以见闻殚洽简当宁之知以道德风流蔼在廷之誉入仪朝序出懋民庸粤摄贰于扈卿盍践修于世职胡然高举弥轸睠怀姑慿熊轼以起家伫涣鳯纶而趣觐某何幸拭目
　　某宓从暌逖娄阅羲舒奏记无繇仰高唯切讵期天幸兹窃邻辉引脰双旌忭弗自制
　　某出山成误分垒奚堪补苴爬梳凛殚伎俩洊申词请竟閟俞音玩愒包羞凄其归梦尚几河润倘以璧全某因庆及斯慿楮增愧
　　某讲信交邻捧贺有防辄纫俪椟钦寘首笺斐拙弗工垂粲斯荷
　　某皇恐端拜申诇台闳寳辑伏想啿祺茂介与岁俱新秀江喻令丐勿剪弃
　　贺瑞州游太守　　　　　　　陈寺丞
　　某伏以青阳中御好雨催耕恭惟某官铜虎疏荣衮龙倚眷民懐神僎台候动止万福某露芗雪手奏记籖丞防祈丙在
　　某仰惟圣天子属意牧守俾之名儒惠此高安非庸选也晨香夕灯祝公福寿者十万戸不欠某矣祈鼎茵焉用赘
　　某恭审森陛涂芝专城剖竹古称道院以事简而民醇今得贤侯宜政平而讼理双旌绚采五袴兴谣钦以某官经国宏材康时硕彦家学紫阳之流派吏事颍川之声名式观侯度之修行见真儒之效公卿表选于此权舆豹尾鸡翘故家旧物遹观伟绩光绍前猷伫来黄纸之好音端为青氊而出色某何幸亲见
　　某犹记曩昔闽中曾侍先翁从槖之谈笑从是晋谒潭居又得一再参觐第未识麒麟之瑞抱此一欠有年矣讵图明公来镇斗郡三氓编天实相之维梓必恭但拳拳诵周人之什
　　某投闲自分与世相忘泉石结盟似觉成癖托身地主窃稍祠宫真蝗粟也去秋浪游赤璧徐访雪堂想坡老之风流慨周郎之英发俯仰宇宙感慨古今兴尽言归复寻枌社一防受芘知有苏天之可依某深窃自贺抑以为邦民贺某修贽以文礼也纫缉骈俪焚玉防以进之芜纇不工唐突是婴
　　某皇恐顿首端拜申问黄堂仙辑寅想尊尊幼幼简简穰穰淮头岂无委令愿奉鞭影
　　贺瑞州游知府　　　　　　陈寺正
　　某伏以四月维夏梅雨留蒸恭惟某官攽治方新民歌来暮御屏简记神物防持台动止万福某蠲吉裁书以赘彻贺厦之私仰祈采瞩
　　某闻贤履封之初叶气欢声融液百瑞敛则为一身之福散而为千里之和申颂彞恭有言则渎然区区爱助未能自已更乞顺乗朱炜精练黄庭前膺尺一催班之宠
　　某恭谂疏荣天陛移镇星江春脚肆临下情胥怿恭惟某官本家学以治民用儒术而饰吏半生歴四塞声猷既跻二令以为荣盍簉六卿而分列顷游试关决之手上素知牧养之材爰命剖符重烦易地两州之民争迎于境上我州如斗独得而私之第虞未黔突之余即有不俟驾之召某忆记癸夘之岁学制劒水适在使星照临之下蒙芘实多迩后萍宦海无从一拜下风以控谢忱岂期千骑颁春慨临山郡某辱在受防日与老穉同戴二天覆焘之赐喜倍等伦属縻偏垒莫充望尘展敬躬致开阃之贺仰止丽谯形留神徃
　　某谫材试郡了无善状甫书初考善后尤难倘不赐鄙夷推所以治民之方而教之俾逃于戾曷胜厚幸某梦绕家山何日赋归去来首图伏谒宾墀以展维桑之恭某慿楮拳切
　　某贽敬之始非文无以见意纫缉数语少露依向辱一眄而置之覆瓿焉未为不遇
　　某仰止燕寝凝香之缉神仙其居福祉之来河汉无极盱江虽陋岂无堪攽驱防拱聆行下
　　贺游太守　　　　　　新鄂州辛料院【应鉴】
　　某伏以春先侵腊岁事将圆恭惟某官双旌有辉千里望泽三神具依台动止万福某吉蠲毫楮申籖曹仰祈鉴在
　　某载惟汉制选朝士补郡国守相选刺史入为三公其任至不轻也节宣之请固小夫之庸敬然集一身之福推之以福生民福军国福君亲皆自此基焉敢告二御倍万加意某幸甚岁在庚子豫章锁闱获拜立玉之标聆霏屑之诲蒙轸念先君子嘉定间湖右抠趋先太师之契至不薄也惟是猪龙有异迥隔升沉匆匆违拜倒指十有五稔矣台斗益高徒厪山仰
　　某恭审飞纶中禁起牧名城望实素孚耄倪交庆仰惟欢忭钦以某官德履之粹然学问之渊然才识政事之卓然方今人物不落第二矧陟滋久风采着闻外而牧养之勲内而羽仪之望青天白日奴皆知为清且明矣瑞民何幸得此贤侯不待酌樽中之緑问山川之灵驾轻就熟课最朞年二十五星之郎位八十一乗之属车于皇召纶必命公矣又焉用佞
　　某社栎才樗闰杨命薄五到兰闱一官牢落备歴辛勤披身荆邑之间丞郡桐乡之地误蒙化地轸记俾分料武昌祗戍之期近在春仲羽檄交驰之秋转饷为急鈆钝无庸岂堪一割辱念国事之重脉络本司特有以教警之不胜至幸僣越有言临楮兢
　　某敛袵翰墨宗工已非一日芜辞俚语讵容妄进然维桑之敬舍是无以自见短啓不文辱赐电彻荣耀过于褒衮某缅想蓬山阆苑玉佩霞裾瑞霭缤纷庆事演迤洪州或有委戒毋敢不恭
　　贺瑞州游知府　　　　　　　王吉守【侑】
　　某窃以洪钧一转万象皆春恭惟某官风泊两轓涂歌五袴神荐新厘台动止万福某敬饬茧番闯侯燕寝惟司籖者优容之
　　某载惟尽性以賛化育致中和以位天地皆吾儒实身之心学讲明工深力到黄庭卫生之请非圣哲书不敢以防
　　某伏审疏恩宸陛敛惠瑞阳条教诞敷棠隂已蔽某阻逺未由于面贺缄辞敬拜于手书具体而微惟録其意某恭以某官氷壶水镜之胸次孤峰峭壁之词华所操己见于立朝出守始所以行志自诗书仁义中流出膏泽以福高安之民曽日月之几何已恩波之不尽鼎来银信催度玉墀政恐江西道院未能久留朝天步武也某耳温誉谞如斗杓芒寒可仰而不可即追念徃岁获侍同朝独以未披宿雾徒劳我思突兀高牙又一骧首某才非适用样弗入时得州于公私掇拾之余百孔千疮随补随罅未能寡过凛凛旷瘝幸迩隣辉可亲柯则况有滕事齐之便愿沾楚及晋之波乡风皈依布露髣髴
　　某企遡游焉息焉之仙辑邈在霏烟缥缈间福英禄华积中发外预有凡委式克钦承
　　贺瑞守游寺丞　　　　　　江西赵宪【崇媺】
　　某伏以青阳开动生意无边恭惟某官煜然旌麾暖被襦袴台动止万福某雪手杼贺并酢恭先窃幸流盻某闻诸山谷之赋有曰制菡萏以为裳酿清泠以为酌盖为高安二千石设也五马专城兹在兹地不敢外是以賛二御
　　某伏审皂盖偃藩锦砂濡印宣化有淑观风预荣有如某官师友之源仕宦之谱惟祖惟父盖家传而守之共理惟良复以幸康庐者幸锦水安得如结辈者十数参错天下为邦伯哉选表公卿舎是何适
　　某强顔驾牡九阅月蓂兵刑事重正赖肘掖之助丹砂九转铸铁成金俾句呉之墟无有私鬬而教讼者成不其侈欤俪语寂寥始以写意匪投也
　　某临楮皇恐拜问黄堂珠璧之眷计想自天锡羡罄无不宜或恐司存有委唯所以命
　　翰苑新书别集卷二
<子部,类书类,翰苑新书>
　　钦定四库全书
　　翰苑新书别集卷三
　　劄
　　通程内翰　　　　　　　　　方壶山
　　某伏以孟夏谨月恭惟某官旗纛戒严徳望填压神天拱卫台动止万福某敬熏沐九顿首奏记戏下仰乞财幸某申诇彞仪已严右剡比辰麦秋清润暑气未炎不谂召用何似钦惟道德词章之老蕃宣屏翰之望动息之顷安危所关敢乞体璪旒之眷厚永给之奉对扬环召归秉事枢某毣
　　某兹者窃审冠班奎阁作牧潜藩温诏趣行仁声载路伏深欢忭某待罪道傍县令行当鞠躬敛板盘辟雅拜于车尘马足之间引领前旌无羽飞肉
　　某恭以某官龙章鳯姿之表足以仪刑百辟地负海涵之学足以贯穿千古日光玉洁之辞足以羽翊六经先帝简防以遗陛下二十年来朝廷大议论大典册皆出其笔他学士傍观而已昔陆宣公秉笔于奉天苏长公代言于元祐汪龙溪视章于建炎皆于翰墨之间有以服天下之心皷天下之动大雅不作非我公其谁继之今兹抗章勇退岩顔毅色不以三公易其介凛然有古大臣出防进退之风矣皇上勉留数四雅志莫囘便朝引对龙光宻勿识者以此觇鱼水之眷素厚风云之运方开建虽巨藩安能郁郁久居者归衮衣宣青麻某何幸拭目
　　某海滨贱士少于方册诵夫子之辞章壮从缙绅讲贯贤人之德业居常积泰山北斗之瞻思一快景星鳯凰之观而不可得敢谓高牙大纛来式南邦遂获以附庸小吏受察于使天之下永言际遇云胡不喜
　　某莆之鄙人祖父皆奋寒苦歴清望至某失学始不能世其家北游江淮南骛岭海偶然脱选以格试县实在四通八达之衢羣嘲众笑之地某戴星治事饮冰律已两考又七阅月矣末路兢兢愈危愈惧一旦天惠仁牧来照临之方且与百里髦倪游咏歌舞于祥风庆云之内岂非幸欤至于保全覆护之请当开府建牙之始仁行如春威行如秋某敢私祷以干大戮惟阁下裁哀之某公守綦贱不敢申贡行府瑶辑福履之问伏恐属邑有驱防事件乞赐行下
　　通杨左司　　　　　　　　　方秋崖
　　某伏以风露双清秋宇如拭恭惟某官雍腴郎省翊亮宰涂吉卫纷纶台动止万福某雪研薰毫敢专拜羽忱于典记者
　　某谓帝遴硕贤调娯鼎实嘘呵元气笙镛至和寳令循彞谨毋庸渎
　　某仰惟先正太师以甘盘旧学金玉睿明未究经纶上意有属某官济美巍科舒翘清路懐香武部承耀辰阶绍兴天子谓学为宰相者匪公则谁显相吉辛緑绨褒擢以丕昭前人光某尚亲见之
　　某三生机縁叨尾题雁飘茵堕砌终然分殊山翠蒙宻无从以只字入地城分也匪嫚也容光必照焉
　　某生无媚骨与世少谐七稔耕云百念俱冷分麾缩戍莫遂祈闲有防趣行冐然祗役自矢冰蘖谨防本根苐揣狷迂未知攸淑每念小孙某滥次童科阶荣仕版阳和粲笔成始成终菌干桐枝生意弥满縁是徼福俾我熈台游泳九霄雨露中某知免夫
　　某寒涉蛩吻讵应晋紊钧韶然舎是无以旌悃愊流电垂灼亿秭其荣
　　某仰只琼楼玉宇云气高寒敢替不敢问偏垒百骩惟命之恭
　　通隆兴帅曹吏部　　　　　方壶山
　　某伏以闰余谨月霁景留春恭惟某官坐镇方岳帅表彻侯帝眷神依台动止万福某一介吏属贽敬齐钺之下必薰祓而后敢前仰祈财鉴
　　某闻元气在身犹忠贤之在国也寸肤无不爱而培养则有所当先者自公之西寛上忧顾四肢强矣愿进内君子之说以强国脉某既以公譬之国愿公以国而爱其身
　　某近观有叩天氏阍者剧论当世人物惟某官为第一质之卿士采之国是如出一口非一人之私言也盖学问准的于圣贤而伦不诡名节着明于事功而虑更深汉上之变湘中之冦蜀边之扰谈笑底定是特一班忠言至计欲吐更多千里见王及畿而返出镇江右又复逾年人心勃然遂激而为叩阍之书者金蒙古相形和战守未定欲决国论问谁可相无如公者敬请促装某僻居于莆望康庐精舎有一世大儒在焉家贫且逺无说裹粮说屦戸外麾节徜徉畴不有遇独未得如半山事韩于杨后山事坡于颖懐此有年乃令以计属一寒奔走玉帐下召还有日贱成在秋或者末至之已迟凛乎趋承之靡及
　　某拙根于天赋学无所师承乙丑叨尘忝需冷次七年劒学侥满又需今次四年闲之日不自力仕而学则已疎餽饷责殷禆賛谋啬奉二老以就养喜元帅之有依曳组白事与列属俱执经问疑以诸生见教警提撕倘自今始是明公一日之留宁不为贱子一生之幸某通明之初合一庄毫素以极其尊敬之意束于牍制短啓将诚语言不工自速诛絶倘经电瞥没齿余荣某惕畏株守不敢僣申使闳昆阆之婘即日如天之福伏恐莆中有笔防件某敛袵而听要束
　　通王安抚　　　　　　　　刘后村
　　某伏以仲秋谨月恭惟某官阃钺尊严威鬯仁洽穹厚昭贶台动止万福某敬薰祓再拜奏记戏下伏祈财幸
　　某爱取小忠辄忘重出比辰积雨初收风露不爽不谂台用何似钦惟道德之老慈惠之师与物为春与天为徒固已备乎中和之气不导引而寿矣世俗膳服之祷某谨不敢賛一辞
　　某窃以某官有管仲乐毅之才故豪杰仰其高有贾谊陆贽之学故拘儒服其通有汲黯张昭之节故谄子惮其严立乎本朝道合则留不合则去嗜名义如饴蜜弃荣利如涕唾二十年来旧人日少明府执牛耳独主齐盟可谓魁礨骨骾之臣矣深惟今日局面至急担子至重非阁下发大愿力有大气魄谁与领此闽疆乐土愿无淹留某拭目以观衮归
　　某侧闻侍郎于八州五十县属吏教之而已未尝诛谴也董之而已未尝操切也有慈父严师之意焉某于此时获叨明社与里胥亭长同受约束于大都督府顾非幸焉引领辕门且喜且惧
　　某儿时便赏音岁月几何忽焉老人北戍淮南度髪秃齿落所成何事其羞辱知已甚矣道傍剧邑宜得健令某罢輭不胜任一可虑孤危不自保二可虑衡此二虑欲前复郤然终不免一出仰恃侍镇物如山容物如天岂不欲庇一门下士乎至于佩孔门学爱之训味盖公清静之言推广元帅诗书礼乐之化则某不敢不勉
　　某事上之始法当通名惟是笔砚废放文义鄙浅必为帐下儿所倘蒙重仁俯赐览瞩某幸孰甚焉
　　某退循分守不敢申贡使闳尊眷福履之问某伏恐下邑有一切驱防恭请攽下
　　通巩漕权帅　　　　　　　　方壶山
　　某伏以矩秋得正穑寳告成恭惟某官双组荧煌列城震竦天维显思台动止万福某行矣伏谒【阙】　敢洁涤旅羾庆于记府僣祈电瞩
　　某再申诇礼隃述颂声阃之十连即台之一道不加富也而事权则加重欢谣则弥鬯观风亭上襟带堂中同一主人有川后山君之隤祉何饔人綡子之足云某恭审外台底绩中防疏荣就兼督府之权益壮洪都之势伏惟欢庆窃观中朝人物所谓卓然俊伟者萃在江西方曹公之镇于此先生之漕于此同时皆以右侍郎至人曰两吏部也今帅以簮槖陞矣先生兼节钺而佩之蜚挽之功既高保厘之绩弥着丛此外庸入当筹幄次则来以三铨召以二卿轨辙具在盖视曹公有过无不及也非独以国之论云然
　　某日者饰固陋之辞展趋承之敬属吏礼也陂量容涵不抵于地幸矣报之书愈幸矣珠玉頫赐又讲施报幸出望外拜赐而惊传观已遍袭藏不朽今复弗揆纫缉俪词修贺则宜洊渎有罪
　　某居贫日久携扶颇难逺骑踵门瓜期徃戍仰体薰慈矜念其属之意尽室皈感以中秋后三日问涂行行及忆观瞻道德依倚声光真副不空此生之愿然久闲骤出进趋朴野语言拙讷不能逃台参之一见必矣虽曰久心厥职岂能自效所长预恐旷瘝仰祈容覆有请至再伏纸淩兢
　　某以卑事高仰视使闳自有等威不敢淩躐而贡起居之问
　　某自闽涉江将入部内窃视条教某用敢薰祓以请要束之颁
　　通王运使　　　　　　　　刘后村
　　某伏以孟秋谨月恭惟某官弭节行台风采竦动后皇简相台动止万福某敬薰沐拜手登名主书伏乞财幸
　　某申诇彞仪具严右染比辰秋气尚浅余暑未清不审台用何似敢丐体藻旒之眷厚裀鼎之奉对越严召入登要津某忱扣
　　某恭惟某官以忠孝传家以才业发身以力量运用斯世明足以发摘而养之以晦刚足以击断而发之以和临郡国则着甘棠之爱立朝廷则负乔木之望盖管葛之器识荀贾之谋知龚黄之政事王谢之文献悉兼之矣辍从华省奉使全闽八州数十县吏民畏之爱之如秋霜严而春旦温也瞻之仰之如福星临而乔岳镇也上方图囘一新号召四出趣归禁近超秉事枢有元祐鼻祖之衣鉢在某非敢为防
　　某少窥方册尊慕奕叶之忠节壮从缙绅讲贯当世之大名仰观宫墙邈在霄汉陆沉下士未观鳯星乃今作吏一行没阶而赴望尘而拜将自此始非天侈其逄乎请言幸防喜惧交并
　　某家世莆田老人大父皆由寒苦自奋某不肖不能绍先
　　某一介小吏僣越通名之始谨齐沐牵谓短啓少贽下忱尘滓太清芜丑汗下辱赐览掷荣感万分某不胜皇惧之至
　　某揆分穹岩不敢僣申随轩蓬方列仙之敬庀职微又不敢请先庚之令惟教条颁新所以惠幸下邑者某俯伏三肃俟命
　　通呉运使　　　　　　　　戴象麓
　　某伏以春用季琯雨足江犂恭惟某官俶建计台仍开帅阃玉旒寛顾三辰賛襄台动止万福某谨斋明拜手薰祓裁牋东望星轺少伸卷卷燕贺之礼仰祈矜体
　　某钦惟圣天子惠顾江右百万元元借重儒魁出司邦饷福星所舎一路皆春丛祉隤祥弗祷自辑某一介小吏谨不敢以律袭彞语尘溷茵慿之下仰乞涵贷某恭审某官疏恩天陛总饷星台拜诏即行单骑赴军民之望受知最厚双兼台阃之雄教令方新吏民交忭伏惟庆惬某不才贱吏学制偏陬属受容受察之初实与一道耄穉同此鼓舞仰乞矜察
　　某恭以某官中庸之学自明而诚刚大之气配义与道所养者得周程正大之学问亶自家传故发而皆孔孟经济之事功蔚为世用遂以海内寡二之学而收人间第一之科自寳劒之发新硎如轻车之驾熟路出宣汉诏入簉周行秉撰秘储旋讨论于史院进陪铨部复宻賛于枢庭方贵腾日月之名盍蚤上星辰之履帝念江西数郡久罹兵旱之余公实斗南一人暂出虚危之分外给貔貅之万灶内安鸿雁之羣居为朕寛南顾之忧少苏鲋辙即日涣东归之诏行觌龙光某敢以中外所期徯者輙于尘幅之末私布之某皇汗僣越
　　某皇恐小官事尊之初礼合为小启贽贱名于函席之前约束有严不敢冐昧进退维谷仰乞矜原
　　某尘坌小吏景慕魁斗在天可望而不可迎不图天畀竒遇获预鞭防使令之末荣幸何如第以生长孤寒禀受庸拙业儒无术试吏罔功区区自揣仅有一寸愚丹小廉小谨律身恤民以报国家终始不替而已惟是学制无谱善后尤艰方此凛然而忻际先生持节洪都以幸一路玉振金声何啻大镛之在东序俾一命以上皆得假春容之声以警所不逮先生之惠后学矣某拳拳归向之切
　　某私窃自庆以下邑而申大府起居之恭以属吏而请崇台驱防之目皆僣也某并用不敢惟先庚教条某谨百拜以请命下
　　翰苑新书别集卷三
　　钦定四库全书
　　翰苑新书别集卷四
　　劄
　　代与曾参政　　　　　　　　方秋崖
　　某伏以天地兑说稻雨欲凉恭惟某官訏谟帝庭妙参元化岿然旧德格于皇天海宇阜康六气以序钧动止万福
　　某窃惟一德元老端笏嵓廊恢张时邕天同神比风云之防与国匹休隂凝阳和要不出爕理之囿惟圣天子仪图黄髪方以二典三谟之盛仰之宗工敢愿公相爱不赀之身如金如锡如圭如璧以毕能事云某仰惟皇上奋发英武旋干转坤隂霾划开洗光日月爰立旧弼尽出独断于惟公相优游緑野复出而与二三大臣缉熈元功八荒一云物一苏醒声气之感天地开除内前宣麻缙绅举笏相庆
　　某身在逺外遡魁衮以自快盖上以为朝廷之贺而下以为吾父母国之贺
　　某笔凡墨陋安能藻绘文字賛颂对天之休窃谓公相自韦布时抱吾夫子仁义之泽礼乐之具对延英铺绎之胪句初传太史奏日中五色盖以极天下选矣黑头秉政霖雨渗漉而乃卷岱宗之泽御风骑气与造物者游圣化一心中外日夜徯大老来归为国蓍蔡中台焜燿太平之期可跂矣某庶几见之
　　某畎亩爱居以谓皇上养聪晦明于不作不知蕴积浑融更十寒暑一旦动荡振拂驾风鞭霆有不及掩耳者皇乎休哉非汉宣帝唐太宗所能跂己方今收召众隽拔茅彚征大阳朝升羣慝自伏然小人为国病犹痈疽之为身患羸豕蹢躅金柅系之小人之势孤矣而童牛之牿欲剪于始萌否则安知其不狙伺于吾旁乎狐既获矣隼既射矣若遽然不虞则伏戎于莽升其高陵彼将伺间而乗也伏惟公相坚持之以至天下之泰某尝谓国家讲恢复之说余百年于此蠢兹雠敌天怒神怨亦既脑余吾髓沙慕矣敌何为者狐鼠昼嘷意者不能不少勤丙夜忧顾某尝攷北戎自唐僖宗时随朱耶赤心讨叛勋盖咸通之九年十年也厥后李鵶儿又以北兵复京师则其鸷悍残忍见于中国亦且三百四五十年事防之来无有终极百余载间灭辽灭金而今兹又将灭鞑某虽不敏尚能磨浯溪之石作大唐中兴颂以歌圣君贤相事业
　　某至不肖方公相以天地为炉人人物物尽归槖籥徃者望赤舄于翘材之馆六符然不图分絶百僚而所以慰藉之者甚宠九鼎一言自云霄飞下某庸有以借手于经畧监丞调防此来丕载陶镕之赐有懐感激浩荡如江
　　某分邑万山间井落数家聚耳气象苇然无以大异于岭云关雪之外初见父老未知何以抚摩凋瘵上恃镕冶端有化工大钧无垠万象春气某区区归倚之心云天在上某仰止钧庭迥在峻极岂敢冐昧自干不韪之诛惟当恪恭官箴以无负驱防
　　代与乔枢宻　　　　　　　　方秋崖
　　某伏以天地委和玉霙凝瑞恭惟某官訏谟基宥开张时邕道叶干心永绥宗社钧动止万福
　　某窃惟隂阳宻移于八极之表其机缄斡旋实在上宰道化之妙一身自有天地方将采明堂月令使天下不出爕理之囿于消息何有某窥见洪造如此
　　某尝谓君臣防逢之际盖有天人交感于其间精神一堂无疆惟休是为天下之泰岂偶然哉相公一德元老格于皇天典册扬庭正位枢极都俞吁咈与参天下大政伏想纶言诞告公门省戸缙绅喁喁举笏相贺吾道幸甚某尝叹士局于用至不知兵必有文武之兼乃能自任以重吾夫子粹然礼乐之宗主而夹谷之防声光如此固儒者能事也然则叠两命以踵拜中外知有为之秋矣金銮草麻亟正魁轴某尚切迟之
　　某恭以文明之世礼乐之用粲然实维一二真儒缉熈大典倚欤休兹六气以序三光以齐亦既绳金而缕玉矣永惟经济之畧具见于洋洋大对之初盖上不负天子下不负所学吾宋之陆宣公也某窃有比拟僣不容诛
　　某穷居读书尝窃有叹以为四译无百年之运国家有十世之讐事防方来天怒神怨旌麾所指噍类靡遗则既报我祖宗在天之灵绥我中原遗黎之望矣此皆相公宻勿天造执神之机运动天枢洗此氛翳乃知真宰弥缝宻妙决非苍生所能测识甚盛甚休
　　某翦翦謏闻知诵相公之书余三十年盖大父尚书辱出相公榜下士方仗慿慈恩之旧沐浴华晖独某坱圠之中不翅草芥执贽而望赤舄如隔云霄六符之光照耀参井某惟有屏息
　　某仰惟大钧之播无间洪纎一气所春芽甲自遂某是以得不弃于化造之外然以虮虱微贱坐通名氏于光范门时谓之僣交代受迓于紫垣而为之大者不能修鸱閤之敬时谓之慢僣与慢皆罪也而与其慢也宁僣某俯伏惟谨
　　某惟分絶峻极岂当冐昧不韪寅想天枢崇邃维石岩岩与国同休式燕禔福
　　某牛马走之力不足以奉骩今誓当靖共无负器使
　　代与史督相　　　　　　　方秋崖
　　某伏以韶光之半春老丹荑恭惟某官入觐于王都俞清燕笔参政秉尽防师千钧动止万福某遡江而东敢以显册扬庭为天下贺
　　某尝读唐宰相世系其间铭彞镂鼎盖有不再传者惟元勲巨德有大勲劳于王家则名卿材大夫徃徃萃于其门殆天意也天固生之必固相之此某所以不敢请节宣于茵慿之有司者
　　某惟圣天子厉精图治盖将六五帝而四三王临御于今其朝于伊训夕于臯谟者郁如也乃睠西顾则有袖周公大平之书而越在外服者边鄙于何而宁谧庙社于何而尊安必如卜烛照而一二数矣驰四辈而驿召之至则对中秘之庭漏下十数刻君臣之遇于斯为盛蜀先主之与诸葛武侯其劣诸
　　某闻古者文武无二事孔子也而有夹谷之防周公也而有东山之诗其巍巍煌煌至今光于简册者真儒之效如此皇上作文侯之命付相公以天下大政而使之尽防诸将意固有在也盖唐之讨淮蔡四年矣帝有恩言相度来宣则开明堂以坐治之耳锋猬斧螳实非盛德事伏惟诗书之所渗漉仁义之所渐磨要皆吾圣人六经之用也甚盛甚休
　　某五年于淮鼯鼠之技穷矣时当多事使吾君北顾而隐忧则繄谁之罪也虽不以贼遗君父凛凛此心而折棰以笞羌夷挽河以洗兵甲其将且奈何哉日夜冀投之兵樊以毋败乃公事
　　某自制下之日尝东望拜手而言曰维天维祖宗克相有宋世祚名辅愚不肖似如某者何幸亲见盛举谨件副墨如左盖上以为宗社之幸而下以幸吾私也某于德门尊大人之婘抑子姓耳敢不敬问起居状而请其所以条约者
　　代与史参政　　　　　　　方秋崖
　　某伏以春之莫矣雨逗花寒恭惟某官从容基宥之庭参决钧衡之务神天闿怿华夏底宁钧动止万福某谨遡泰阶六符端笏以谢典史氏
　　某惟天以宋克肖其德诞开熈明笃生英儒与世立极将使以太平六典礼乐皇家覃及龙荒沐浴帝泽是为有宋迓续亿万年无彊之休命咨尔司鼎为国棐共某恭以皇上英武睿明慨然南面而叹志未尝不在中原也旄头尘彗羽檄骚骚夜披舆地图问天下何时定久矣乃睠西顾驿召一贤发册临轩晋参国秉士大夫动色相贺以为越卫两王前日未既之功名端待今日举明主于三代开寿域于八荒在此举矣某盖尝操觚为国家贺
　　某愚且不学所不敢忘者先公教忠之训耳遭时艰棘鼯鼠之技易穷颛阃者谁乃使君大夫其旴食也受诏西援幸解重围然退省其私且不足以谢过而奚功之云忽奉纶函顾以大司冦印绶褒借而宠光之恭惟皇上风厉之恩相公荐进之造际天蟠地不可殚纪抑某非其人也惟有惴恐
　　某昨陈免牍且述君臣大谊犹子事父孰有以干蛊为劳绩能家邀功赏者乎天一从之期得请而后已夫是以不敢摅其感刻之万分一从门下吏以谢不图五云之朶春韶与俱虽淮山介在边寒顿有生意某也则惟颡之泚
　　某惟二三执政大臣也典章文物夐絶百僚骈俪四六之文殷勤五七之体不宜谦逊于边外之一边吏谓当重绨十袭悉上送于中涓而某惧其渎也永寳之以为子孙藏某仰止钧门何啻隔弱水三万里九霞飞佩同燕春祺若曰啓居何如某奚僣之敢
　　代与史大参　　　　　　　　方秋崖
　　某伏以惟暮之春霁景韶秀恭惟某官妙参基宥道叶干心谟明弼谐与宋立极钧动止万福某谨件画以谢翘材之掌书记惟六符委光焉
　　某恭以表采隂阳佐天子以洪范九畴者二三大臣道化之运也若曰列鼎自重云者滋赘然越王卫王之所授受荆人楚人之所戴慕要皆以无前之伟绩仰成真儒相公宜爱不赀之躯以毕能事
　　某乃者闻皇上夜坐宣室慨然有久不见贾生之思驿飞庚牌外数千里召公于黄鹤入对中秘相得甚懽一都一俞而天下事定矣其将作臯谟说命为万世开大平覃及穷荒同我文轨盖伊尹自任之重如此地天之泰在兹一举甚盛甚休
　　某惟姬公作周六典实鳬鹥既醉极盛之时也文中子窥见其精微以为治家治国治天下具是书矣如有用我者朞月而可今几百年才遇公相坐于廊庙出宰之绪余以与吾君上下其议论一转移间而乾清坤夷已见治象粲然复兴惜不令王仲淹见之有嘅其叹某边吏耳无故而进班承明纶綍之颁大惊羣听此虽圣主激昂之微意明公荐进之盛心顾惟书殿隆名所以极儒生稽古之荣酬大臣久次之劳而某也何人乃在兹选一命而伛再命而偻三命而俯循墙而走其奚冐昧之敢某退自揆度既无以仰当恩除对扬天子之休命则不得辄羾其名氏以声区区感谢之万分一礼也敢图相公畧位貌于不有洒翰墨以相先荣光然如自天落某谨重绨十袭而识之曰世世子孙其永保之
　　某遡詹中台惟有屏息敬愿老先生眉寿无有害与国匹休燕及翠同一禔福
　　代与李参政　　　　　　　　方秋崖
　　某伏以天地兑悦平秩西成恭惟某官祗召自东入参大政百揆时序钧动止万福某敢三肃为天下贺某惟公相表采隂阳妙賛元化盖将以齐三光序六气而工宰所繇出也若曰爕调鼎鼐云者不当彻闻政事堂之右圣天子眷求旧德垂拱仰成以茂建无穷之丕基敢愿与国匹休毕此能事
　　某闻圣人以天下为度同此一仁彼其悍然执兵以与我从事于边鄙则犹四体百骸肤革之不仁者也虽其痛切于身且不忍断而殊之天生裔夷为中国限即有侵凌薰染蟠际然亦天民之同具智灵者耳其于父母之懐盖怜之而不忍怒公相啓吾君以圣人之度宻契天心从容机庭都俞吁咈久矣锋车辄觐图任旧人孚告未终缙绅相庆曰社稷无彊之福其在兹乎愿少须防观两阶干羽之舞
　　某试尝论君臣防遇盖有天人交感于其间张留成侯防黄石公书论他人辄不领而汉高皇帝独防以心此岂非神授者耶公相起蜀西南上见谓晚意若曰自三苏公不作西州英杰之气扶舆郁积余百年前日未既之功名端待今日八荒霖雨望平治于期月之间内前宣麻正位台鼎眷思久已定矣甚盛甚休
　　某落边州者越数年望天上羣公于觚棱之云表何啻隔弱水三万里读公相除拜之册辄与士大夫相贺然犹不得执贽以望赤舄而借席间函丈之地条其所以守边者惟有飞梦不间泬寥
　　某每思维扬枕江揵淮为古都防中兴百余载帅藩者凡几人而戎马骚骚民之疮痍未瘳也濠流如线深厉浅揭虽屹然故垒盖亦未易恃以无恐朝思夕虑凡力之所及者惟日不足今既十七八备矣亦惟庙堂切切根本之计当以次第条上
　　某恭以对休命之始机孔殷边琐琐一有司不宜用小夫竿牍以渎门下舍人然有德进而朝廷尊中外无不喜悦辄拾舆人之诵如此惟造化翕受之
　　代与赵大参　　　　　　　方秋崖
　　某伏以天地既春草木欣豫恭惟某官缉厘阃制玉帐靖严有伟麟符兵民夷怿钧动止万福
　　某维天维祖宗克相有宋笃生元勲咨尔岳灵夙夜受职其将冀宣帝泽与国同休某敢问所以调鼎护茵者某恭审显膺月制诞告多方峻跻秘殿之班增重留都之势若稽彞典式对宗儒实维富文忠之绥北庭范文正之抚西徼有此异数加以大称自非勲德与侔不在兹选制除之日乾清坤夷某敬愿公相肃禀庙谟益殚忠荩
　　某仰惟国家以深仁厚泽渗漉函夏如天覆焘以养以容而维彼不譓负恃揺毒参旗井钺肆戮鲸鲵江淮不波安乐含哺者繄谁之功深惟郓讙之所以来归蛮荆之所以自服盖用儒之效如此所谓德在生民功在宗社勒之彞鼎书之旗常者不胜载也某思与天下颂之某每读汉史见所谓山河带砺之盟未尝不喟然叹曰嗟乎已薄矣绛灌武夫鸣劒其习气耳使胷中有古今何至是张留人杰也退然一山泽癯意者圮上老人之书未可遽谓黄石兵法子房之与韩彭英卢异者如此伏惟公相沉潜乎义理奋发乎功名诗书所传了然在目某僣诵汉事以布其爱助之区区
　　某一贱有司在坱圠中不啻肖翘之细退自惟念公相虽礼均宰揆夐絶百僚然大无不包惟所翕受者大臣之能事也某用是以斐墨黯钧造
　　某仰止九霞飞佩屏息以之其若奔走趋承之心有如皦日
　　代与度侍郎　　　　　　　方秋崖
　　某伏以秋云之澹桂壑香寒恭惟某官礼乐熈朝黼藻王度忠加啓沃有相荩臣台动止万福某遡风泰阶之符飞越轇轕
　　某闻君子用易之泰消息一身隂凝阳和不出吾囿惟绳金镂玉方鸣国家无疆之丕休其锵九龙簨以声之适当今日犹觊金玉体府丹青太平
　　某惟皇上张汉天声复周土宇北穷碣石西尽流沙干清坤夷一统无外方将挽天河以洗兵甲包虎皮而藏之诞开文明缉熈容典中礼和乐以节以序上下蟠际春融雨濡喙息跂行沐浴膏泽猗欤休兹时则我秩宗制作之妙已其咨尔伯维帝之休
　　某尝谓三苏公不作西州英灵之气扶舆磅礴郁积余百年蜿蜿蜒蜒萃为瓌粹笔精墨妙掞国之华翳鳯骑麟仪我万玉惟藻旒凝邃左臯右防簮槖荷囊去两地仅一武每大除拜之册荐绅耸闻鸱閤岿然夙莫延竚某摧頺甚矣亦惟依依一日之知恃以自壮仙凡梦断如误入武林源一望九霞飞佩终堕尘土囘首阆风三万里矣汗漫之游未知不举手以谢卢敖否
　　某领邑丛山之底数家聚耳顾风作浪涌于海同波极目茫然孰我维檝敢寅縁先契缉其芜陋之辞端笏以告下执事
　　某敢想蓬仙玉辑怡燕佳凉琳琅琼琚中表夷怿若有可备马牛走者共恪以之
　　与王吏部　　　　　　　　方秋崖
　　某伏以作噩之春乾元用九恭惟某官于皇防卫以先啓行山川骏奔台动止万福某敢拜稽首敬为里父老迎于前驱者
　　某惟君诸侯以天子明命宅牧作藩麾符在行神百受职某不胜大愿愿用易之泰康济吾身以及于吾民某闻之昌黎公歙大州也刺史尊官也地望之重于今余三百年矣戏下驾莱之云气薄太微之星宿而辱临之制下之日所谓至清之氷大好之山相与动色自得意若曰继自今田里其无愁叹之声乎某于是不以贺执事之得州而贺州之得执事也
　　某亦既以贺矣氓有进而言者曰吾州久凋瘵非复唐旧今兹岁比不入微君侯其谁抚摩之而天球河图宜在东序恐君侯不吾州之屑也贝宫胎寒弄明月天纲下罩一日收某犹愿少徐之
　　某徃年缀末班幸甚得望匿犀于万玉之表曾几何日夐隔仙凡举手而谢卢敖第闻笙鹤之音隐隐在青冥间耳某氓也奚其攀附之敢
　　某一生狷介与世少谐乃从军谘丐祠猥亦予垒荷锄耕舎夫须袯襫固无恙也颍川得黄霸氓将卖劒买牛我有二天实同此幸
　　某日与耘夫荛子处无能为言新使君之来笔荒砚芜书所以后若其谂大婘则僭越啓凡役则妄庸某谨畧
　　代与范祭酒　　　　　　　前　人
　　某伏以维莫之春緑气深窈恭惟某官道尊师氏流化三雍帝所睠加台动止万福某敢肃拜以为斯道贺某闻天之生贤也不数则其备有九德爕和隂阳一身之间自有所谓造化者在某不复敢为寻常竿牍之问尘滓听思永惟圣天子所以设簴之意甚宠敬愿金玉体府式对穆清
　　某惟汉唐以来老师宿儒以训故专门者百数十家其尤大彰明者不过毛郑孔贾二三子而章句之凿去道逾逺盖至本朝濂洛之学取洙泗之日月而洗濯之于是孟轲氏以后之传始有所统逮今又百几何年矣圣上一旦以大司成趣公于虞庠讵曰月书季攷羣多士以角侮圣言之时文哉开人心于九法欲斁之余续斯道于六隂既剥之后意吾君之望国子先生者如此某辄诵所闻
　　某身落边头望羣公骑麒麟翳鳯凰于碧落之外盖不啻隔莱三万里也属时艰难赤白囊驰道上者羽相及敌负戎马定躁我长淮夜筹军书率午漏下十刻比晓则防马棰驰四郊矣以故管记无庇贱名氏士不幸当边鄙之风寒又不幸遭时事之荆棘掎笔三叹某技止此耳岌岌然自危之以为财竭而府库空兵寡而营垒空民流而田野空向使贾太傅生此时不知几流涕几恸哭也朝奏而暮报可窃以为迟而脉络不贯通手足不运掉为边臣者且奈何哉执事与二三大臣弥缝宻勿亦得无寒心于此否某愿与闻
　　某四年于淮忧时之发已班班然雪矣追数其过司败所不贷也而上恩误及进直西清章七八辞不得已而后拜宠褒之渥与天无极然所以御冦者不在是某才轻责重夙夜惟艰
　　某寅想九霞飞佩之仙郁穆于阆风者裕如也某不敢以请而敬问其所以条委者
　　代与丁察院　　　　　　　方秋崖
　　某伏以天地之肃蓐收司声恭惟某官鹗立朝端霜凝台简谠言鲠论炳炳如丹台动止万福某遡风乌府敢条其所以为朝廷贺者
　　某闻国有蓍蔡山川空藏隂凝阳和上下蟠际将使蹇蹇谔谔为纪为纲以寿我宋亿万年无疆之休胹鼎芼羮愿少加之意天下幸甚
　　某窃惟皇上养聪晦明一瞬十载渊嘿高拱无声无臭殆如春霆久蛰发则奋厉震迅不及掩耳隂云解驳大明划开乾清坤夷纎埃不翳于是曩时城狐社鼠仗马辕驹一洗而空之盖欧阳余蔡之在言路也宗社灵长繄此盛学
　　某伏惟刚大之气充塞天地不吐不茹雷厉风飞汲直在庭奸胆惊落皂囊数十疏剀切上当帝心意若曰有李勉而朝廷尊是知天下不可一日无儒者之论正色山立内阳外隂此吾宋之一泰也顾惟经济底蕴尧薰舜酿谟明弼谐有政路在
　　某退自惟念上厉精如汉宣帝欲防内无一愁叹之声偃室宓堂维卓维鲁祈虽斗辟县意必在海涵春育中某何如人敢辱铜墨若曰安问狐狸庶其免矣栢台在望毛立骨寒
　　某往年望瑶玉之光如五云绚烂非烟非雾流景浮空泥蟠天飞惟有屏息区区依慿一日之雅矜以为荣染翰操觚晋干台制
　　某贱有司耳其于九霞飞佩夐隔仙凡惟当只畏简书奔走先后
　　代与袁大监　　　　　　　前　人
　　某伏以天地既春草木欣豫恭惟某官使华焜燿对帝休台制靖深台动止万福某敢不端笏为吾道贺某观頥之象窃谓起居以养形消息以养气操存以养德賛育以养人则所谓金玉体府为国保绥此吾党至愿惟少加之意
　　某望紫垣奎璧之间荣光然占者曰是谓魁躔将有以鸿笔丽藻陶镕帝皇舒翘扬英玉我王度者出未几而皇帝御集英殿亲擢公为第一在廷荐绅举笏相贺曰今之董仲舒也盖几何年于此矣某惟有防敬某恭审茂服帝俞缉厘匠事并载董狐之笔入刋司马之书伏惟欢忭某窃观祖宗盛时凡上所亲擢者时谓储相不十数年间告庭大拜不自意公今日而以缮监召也然则所喜者端人登朝众正其彚征乎某岂胜延跂
　　某以世禄得官一俗吏耳然逮事先尚书见其训诲诸父得闻慈湖絜斋两先生之学即其书而读之者有年矣某官以慈湖之的传嗣絜斋之道响其以吾道自任当世不一二数某安得执御以騐吾心之本灵本明者某奔走节下于今两考而余幸而大父于先正有同朝之喜季父于执事有同年之盟抑人有言长于伯乐之廐生于匠石之囿而不见取则信为不材下乗矣惟先生拊之使荐绅大夫目之曰是尝登斋之门某倚以为重
　　某属吏也不敢上仙辑之问条教所及某愿趋承
　　代与蔡总帅　　　　　　　方秋崖
　　某伏以秋声未凉稻花晚秀恭惟某官于皇玉节风耸江淮台制靖严清宁翊亮台动止万福某盥瀹神识九顿首而致禀函于节下
　　某窃惟天生鸿硕体备四时嘘吸卷舒盖与造物者相为周流隂凝阳和罔有不若某属吏也其敢赘以请于鼎防之司存者
　　某闻之诸老徃年紫垣奎璧之间荣光然占者曰是谓魁躔将有以鸿笔丽藻舒翘扬英者出未几而尚书乃为南省第一太未羣盗所谓必蔡司直来我辈洗兵归田庐者盖文昌的传也某之生晚不逮事文昌何其遭逄犹辱在乎崇台牛马走之下列遡詹符采惟有屏息
　　某窃谓国家深仁厚泽渗漉函夏如天覆焘以养以容而孽芽其间负恃揺毒我师北指亦惟脑沙幕髓余吾矣今兹强敌新与为隣不能不上勤丙夜忧顾辍名德以总饟意固有在然天下不以是望公也小之则紫霄玉清笔宣皇泽大之则太微天柱神防帝谟惟天子之休命
　　某碌碌不武亦尝操觚弄翰相与逐鹿场屋间而藐然一青衫不能以文墨取归而眡吾词林之衣鉢顔其甲矣一官落南化碧之腥犹在不图班引得瞻天日之光分邑穷山凛若渊谷维我献简公之训忠肃公之节为子若孙者不敢忘伏惟抚存之盛心嘉前人之忠而丕覆之某其何幸
　　某贽名之初谨件副墨如左敬至而无文语庄而不绮肃使者而祝之曰庶其彻于电岩乎盖其恭且敬如此某仰止翠如隔云霄寅想琼玉因依芝兰郁穆下邑凡役觊禀成模
　　代与何总卿　　　　　　　　方秋崖
　　某伏以南风之薰水花姢碧恭惟某官妙干吾国如汉萧何有斐冀宣台动止万福某谨三肃复命于典史氏
　　某惟王人握数路财赋盈虚之柄盖国之命脉系焉山君海王时节啓处调胹鼎鼐作宋寳臣则区区善颂云者庸何赘
　　某畴昔之日有荐绅大夫峩然缨其冠而前贺者曰朝廷驿召何少卿为西总矣少卿负一世之望蚤游边城知军戎万里情而才又非刘晏辈所敢望当今貔貅野宿日增灶未已也士饱而歌马腾于槽以相我皇上麾荆南之幡而灭此敌者其不在少卿乎某得之师言敢不以告
　　某东梱也公西总也壤地之相去固有间矣脉络所在则痒疴疾痛举切吾身遭时多艰事防无极所谓同舟风波胡越相救犹左右手之日也敬愿节下毋彼毋我以克成共济之勲俾某得自附旗常竹帛之间抑何幸甚
　　某所自庆幸者然耳独闻之道路则谓一代伟人当从容万玉之班吾君上下其议论四辈其在行矣盖期其入者曰式遄其归而觊其留者曰毋以我公归兮此二说也而一说也繇后之说则某之私
　　某四年于淮忧时之发几雪矣敌负戎马足信然有饮江之心此何如时而使不武若某者以身当之赖天之灵宗社之福徃徃不得志于我靡夙靡夜磨砺以须亦惟忠于国家者之所教诲
　　某辑舆人之诵如左而告于门下舎人曰壶其惟袭庆乎芜城其无委役乎谨拜手以请
　　与李国正　　　　　　　　　方秋崖
　　某伏以湖山春老花雨未晴恭惟某官对扬殊纶办严入觐吾道增重台动止万福某敢不敬与诸儒同一引领
　　某惟君子以吾心为太极以吾身为乾坤其动静阖辟盖有妙造化而难知者则凡所以存爕理寄经纶于一寝饭间某焉用祷
　　某闻国家以科目取士其上三人者多不十年取卿相文章事业磊磊掀天地而执事者独防晁董之防三入幕而未休岂冲天惊人固在不蜚不鸣之后耶某实与荐绅大夫敛祍焉
　　某比读除纶窃审妙简魁彦入为师儒辟雍斤斤如熈春台而风舞雩也闻之道路上方拊髀而叹以为公等安在何相见之晚必将贮之鸡翘豹尾取以自近意者其金华朝夕说书乎某恐非二三子所能留也
　　某记望匿犀之年当是绍定元二间与全监抵掌谈兵处也老我未脱场屋而台座之礼乐三千字亦尚留竒胷于今几何年适相值于太学人生防合之难如此留落不偶姑置之
　　某徃年佐淮东军以口语触前宰相之怒三年牛下盖已谓休此生矣乃春弓旌四出亦与招徕不学无文倚席负负惟下执之所以教某其书绅
　　某贱且卑不图金薤琳琅骈四俪六而赐之书卷锦鲸还之则所不敢乃盥薇露焚琼防而告之曰前驱将以何日次脩门乎某将望尘以拜
　　与叶秘书　　　　　　　　方秋崖
　　某伏以春臯雨足泽泽农蓑恭惟某官夙戒屏星克佐藩辅台动止万福某敢不敬为父兄子弟贺
　　某伏想题舆戾止练水皆春仁声洋洋山意翔舞其所以调娯鼎烹者惟谨某用不以黯侍巾栉者
　　某惟歙虽偏小然古称大好山水州也骚人墨客其寄竒寓逸犹在晴岚防翠之间执事以东璧一星辱临之此邦其何幸
　　某闻礼部第一人自当不出帝城取卿相岂有翺翔羣玉之府校雠太微之庭而犹以半刺史分风月乎名在御屏防且召矣
　　某自别行在所无何以忧归去冬外除亦尝一望翘材馆矣枯枿难春亟返吾故鉏烟耕雨我有二天则亦未为不遇
　　某拜手敬想年家尊大之辑流庆演迤彧彧蓁蓁某亦恐麦坡桑陇之外诹爰民瘼惟所以命
　　代与江西陈漕　　　　　　方秋崖
　　某伏以春野雨深俶载东作恭惟某官肆殚忠荩玉节于皇元穹冀宣台动止万福某谨遡江而西兴敬于侍御者
　　某寅想西山南浦之春云暖而乍寒雨新而骤霁所以调胹饔膳者眡时益加谨伏惟将明隆指之暇少垂意焉以幸佥瞩
　　某窃惟圣天子奋发英武独运黼谟干端坤倪轩豁呈露其敷玉防于丹扆锵瑶佩于文墀皆端士也荐绅相目以为搴华昆圃氷碧藻曜如先生者不二三数飞驿自东奉尺一诏而归有日矣故不敢道萧何关中故事以请于节下
　　某睇詹璇极仰斗宿之光寒拜手稽首而起敬者蹙踖如也盖自昨岁贽诇于筦记者今复见春风矣眡吾箧衍有琅画在时一薰炉而读之如侍函丈
　　某不武书满者余半年至今迓代者三盖其初为堕甑再为弃帷而今所与交承者又在岭之南曰曲江三千里而遥虽其疾驱而至恐入夏秋之交末路煎熬虚老岁月惟先生幸教
　　某敢问师门蓬仙之眷恭惟燕喜洪郁兰玉翘秀某门弟子也非僣
　　某伏恐岩邑有可备驱防者某奔走先后
　　代与高漕　　　　　　　　方秋崖
　　某伏以霖雨霈如稻畦苏醒恭惟某官使华焜燿风耸江壖台纲靖深天所开右台动止万福某谨端笏为朝廷贺
　　某闻之曰通天下一气耳烂为庆云粲为景星流为醴泉瀼为甘露而其在人者是为盛德君子盖天地之至和也某愿节下葆此至和以幸一道
　　某窃惟国家如天覆焘丕臣万方彼强者敌乃自甘于范囿之外愿天悔祸亦既犂其庭扫其穴而寝处其地矣然新敌挟方张之毒侵我边邻中原忧未歇也貔貅野宿万灶云屯使吾儒胷次有甲兵则鞭笞之易耳夫是以屈六辔而东之某用不敢荐闻鄼关中故事某思蜀士惟无出出则器能政理卓然如诸葛武躬耕南阳而天下事固已卜烛照于草庐中矣方节下以西州第一人入对延英漏下十刻盖上见谓晚也愿及大有为之时建立磊磊掀天地事业磨浯溪之石椽笔大书以传无穷某与拭目焉
　　某尝攷彼部自唐僖宗时从朱耶赤心讨叛勋盖咸通之九年十年也朱耶赤心即五代唐庄宗之祖曰李国昌其后李鵶儿又以彼兵复京师则其鸷悍残忍于今三百四五十年矣事防之来无有终极百余载间灭辽灭金而今兹又将灭彼伏惟飞挽之暇所以讨论其故者详某辄赘言之以禆幕府末议
　　某不肖似盖自去年之八月巳及戌代者每参差一至于此今所与代者又在岭以南迓人之徃几何时计当压境矣某虽旦夕去客其讵容简于祝
　　某载以崇台岌案某视九霞飞佩天人也惟有屡息教条所及某犹觊趋承
　　代与方提刑　　　　　　　　方秋崖
　　某伏以梧风既秋以暑滋武恭惟某官皇皇麾节民以清嘉丹笔流春高厚申锡台动止万福某敢斋宿奏记瞻遡使垣以冐闻于典史氏
　　某窃惟天地扶舆之气钟禀人英负隂抱阳和粹流浃顾惟斯人爱助之意犹觊冀宣天緈金玉鼎饔一道幸甚
　　某恭读国史见寛大之书为民而下者十八九未尝不叹曰我朝以仁立国期于无刑非惟万宇皆春沐浴帝泽而际天所覆罔有一夫之向隅者吾君之心其天之心乎夫是以揭节平反屈六辔而东之尧有臯陶好生之德洽民薰为泰平布在谟典甚盛甚休
　　某闻莱隔弱水三万里风引孤帆而去莫近翠云此某所以未能簸弄明月之珠颉颃飞霞之佩也然尝从荐绅大夫后知其琳琅翰墨搴秀瑶林使鞭鳯笞鸾羽仪万玉谓当朝元圃而夕昆仑矣緑绨夜下尚切迟之某闻惟兵与刑自相表里冦贼奸宄盖作士者事也班孟坚志刑而不志兵亦窃取之矣玉山藩辅一卒嚣讙禽狝而兽薙之无难者皇帝若曰公有甘棠在焉移镇燕凝将纷然骑竹马而迎于境何以弄潢池之兵为恭惟庙谟天运神化
　　某以世禄得官一俗吏耳然雪窻灯火之梦未寒也身堕岭云之外衣屦瘴腥朝家怜其艰辛赐以班改自谋不审分邑万山间地瘠而民贫未易摩抚二天丕覆敢不件副墨以修告至之恭
　　某仰止翠瀛如在璇极属邑令有屏息而已若以职事奔走洗手敬承
　　代与王提举　　　　　　　方秋崖
　　某伏以金穉而柔凉宇未肃恭惟某官香凝清燕玉节于皇庾台靖严百尔宣冀台动止万福某端拜为斯民贺
　　某闻盛德君子者天地合气隂阳委和其神渊澄其德至简其犹觊凝情涤虑混和天倪使国有宗儒黼黻河汉岂惟善类之幸
　　某窃惟圣天子膏泽防内如岁之春乃者下寛恤之书所以爱养元元者至纎悉也根蟊节蠧疏剔刬除当宁慨然犹以常平使者为重意若曰俗吏富国既而国富而民贫国贫而民亦贫矣其能均齐敛散以寿我宋千亿年无疆之命脉者其惟吾儒乎夫是以屈六辔而东之甚盛甚休
　　某望紫垣奎璧之间荣光然占者曰是谓文明将有以鸿笔丽藻陶镕帝皇舒翘扬英金玉王度者出未几而皇帝御集英殿亲擢多士公时虽在第五而廷绅之相贺者曰杜牧之乃为第五人何为不廷魁也盖几年于此矣某惟有防仰
　　某以世禄仕藐然一俗吏耳顾雪屋之灯书味固无恙而诸父词林之衣鉢其牙籖之揷架者犹足以玉我为也乃碌碌不武落其家声断梗漂流堕在梅花关月之外仅以自脱法当班改而为县忝冐来此则气象苇然无以大冀于岭南聚落心之忧矣脐噬谓何
　　某闻之荐绅大夫以为天下无可为之邑正使阳城复出亦付之六太息而已涤伊昉敢于告至之书而道其所然者伏惟节下加我献简公之勤劳王家悯我忠肃公之杀身不辱而施及其后人则幸矣某犹桑梓也辄私布之
　　某埃贱微望莱隔弱水三万里此非尘凡名氏所敢渎惟条教之及某也趋承
　　代与赵判宗　　　　　　　　方秋崖
　　某伏以霁景融春俶载农事恭惟某官殊庭怡逸愿天之情皇明受厘台动止万福某斋宿奏记惟高凝幸鉴其衷
　　某切惟天地合气隂阳委和其神渊澄其德玉润犹觊凝情涤虑混和天倪使国有老臣廉贪立懦则岂惟善类之幸
　　某辱在子侄事尊有彞谓当晨省鼎烹昬定茵寝于此心犹以为慢顾惟爵一德一齿一兼天下达尊之三而某也卑且贱其敢以书疏之数为礼
　　某闻士大夫养恬其馆逸想自闲门下之士则必称道裴晋公绿野之游与谢太传为苍生而起故事以致其归慕之万分一若某则以为出处无愧进退裕如使天下闻伯夷之风一洗贪竞其有补于世教孰多某窃深叹仰某试此岩邑不自意两考而余鼠技既穷百短呈露强弩之末如鲁缟何安得老先生一言为我鍼砭朝夕以冀某其书诸绅
　　某幸甚辱与賛府公同寅亦既假宠矣天启佳晤乃今又得以秕糠之政累吾明府公雅好爱重夫岂人只鲤庭诗礼某实与闻之以口语心庶防自幸得以一拜灵寿之杖
　　某防诇翠蓬之辑具严令判县禀函中矣某奚渎之敢茍有以教之唯所以命
　　与南康游太守　　　　　　　　　许子良
　　某伏以明庶风来生意开动恭惟某官千骑春随惠气劘拂百神给扶台动止万福某三薰三沐裁贽牍修属邑下吏之敬凛惧不敏
　　某窃聆朱轓皂盖之东江头骑竹儿童懽于而声喜于而色莫不曰仁贤刺史之来天之所以福此郡也五世人浮岚煗翠间亦且开顔一笑相迎温乎其和可知矣某焉用赘
　　某恭惟圣天子丙夜不安枕惟元元本根宅生是究是图谓康庐壤地虽偪小实朱夫子道化之邦数十百年间遗风余韵要有以继续是用分命我公移轮涖止千里之民幸矣敢再拜贺钦以某官当今文献家宇内之士翘首想望不翅泰山北斗之尊朝夕论思日月献纳皆上所注意以道得民小试儒效政平讼理不占以孚匪伊选所表为公卿丕展先正经纶之蕴使天下知有乔木世臣顾不韪欤敬重拜贺
　　某无能为役早得从文肃公徐先生贤父子防迨今在门人弟子列毎聆议论人物未尝不推名门为斯世冠冕某所愿观贤人光耀闻一言以自壮者有时矣低头吏鞅几负初心乃今何幸遂获备太史公牛马走引领下风此生不虚矣
　　某为吏非才辱知诸老先生望外脱选亦谓得百里地或可少行其学道爱人之志前年冬到官适承弊壊垢玩之余逋赋纠役嚚讼谩不可訾省而促中小性又不习为耐眶劬躬单力为之爬梳徒有好尽之累竟亦何益县官分罢去久矣台郡廉其无他既寛儆之又从而褒之用未满讁敢谓际逢又得事道德宗工奉令承教非造物惠硕而何语心自夸距跃三百
　　某俶贡贱氏名非文莫之输冩何敢以庸谬废袚涤簿书之尘课俪语一通百拜持献击辕鼓缶于黄钟大吕之侧惟唐突是惧
　　某仰首云霄珠联璧合祥光炳炳然知为德宇之符不敢僣躐申问敬奔奏后先属令贱也约束颁下无敢不恭
　　与南康守游寺丞　　　　　　余总领
　　某窃以巧云障秋明河炯夜伏惟某官易地分符初令已熟神百其相台动止万福
　　某惟建邦选侯眡印朌教在江山清絶之境拥堪舆滋至之休不暇賛祈居然泰定世俗赘请宜用畧之某泝流而西徒积扬澜左里之思真可望而不可到也自朝至昃恨肉乂
　　某钦以某官鸳班才彦龙扆眷知上雍冯狨合在司马吾丘之列半铜佩虎何止信臣杜诗之俦微发凝香画防之吟健赏擘开青峡之景席不待暖纶已随朌甚盛甚盛
　　某东淮饷领虚老周朞北阙敷纶滥陞汉省辞不获命惧浮于荣无非余映之可依更虞善后之当力尚期厦广以迄玉成拜叩拜祷
　　某已办谢襞遽枉华牋粲然横陈虹烛元傺焚香防受庄报有彞又负潦卤之慊耳等惟体鉴
　　某伏恐京口使令惟命是恭
　　与缪路钤　　　　　　　　方秋崖
　　某伏以韶风已暄丹荑成緑恭惟某官肃将戎旅于穆和旌休有冀宣台动止万福某谨敛袵以贽名氏某雅闻姓畧为国虎臣调胹鼎饔必有踊跃后先者诵黄庭二景之章稽洪范五福之畴某何庸赘
　　某与东加士友潄瀹芳润者有年独执事防司马穰苴之书小游塞上虽声光如斗欠此一识毎谈当世隽杰某岂胜驰敬
　　某闻之荐绅大夫以为瑶林骞秀妙墨琳琅圯上老人乃以一篇相授受于夜半囊兠防纛长我魏师此固在旦夕间抑灵砂圭刀换骨仙去又将泛八月之槎间讯广寒之玉蜍也某敬竚
　　某家新安万山之底退然一腐儒耳虽魁漕闱冠别省擢甲科而此区区者何益于世异时请学士赋诗脉退此贼政恐不满高明之一笑某尚其勉之
　　某遡风醉亭飞无六翮大梱不知其无似留画帷筹毛锥子安用哉实深感叹今幸得请其相从于林霏岩瞑之外有日矣惟玉帐严靖俾二三子得安意于学宫即某受赐
　　某向者辱洒翰先之开阖一再谨件其感且谢者如左九霞飞佩寅想郁穆翠此有刋委敢请
　　与李司户　　　　　　　　方秋崖
　　某伏以苹花风老寒入雁声恭惟某官式对皇明元穹委贶台动止万福某谨三肃以复筦记者
　　某观頥之象切以为吾身自有天地所谓五鼎芍药两箱毺者抑外也敬畧
　　某闻执事声在楚东久矣春风辇路天幸辱分氊题之晖墨妙琳琅落我襟袖假其叹矣有懐玉人
　　某惟士方穷时望一第意其跨元圃登昆仑也而事有大谬不然乃今知耳如执事孤锵文响手拾汉科今几年何始为穷边户曹掾则某辈龊龊者其寘之勿复道某谓今三连越在边鄙抑圣朝旧服也休明之世犹使蛮貊衣冠而忍置吾赤子之涂炭乎然则屈之民版愿无鄙夷
　　某癯然一书生于幕府无能为役借筹帅屏安用毛锥子为塞草秋黄边事孔棘如吾徒者要当束之高阁请竢太平何以教之某敢不绅佩
　　某伏想年家尊大之婘郁穆翠如有骩役于芜城唯所以命
　　代与浦城鹿宰　　　　　　方秋崖
　　某伏以秋云逗雨桂壑香寒恭惟某官仁洽雉郊琴意阁暇元穹锡羡台动止万福某敢不为里父老贺某观頥之象曰山下有雷以山之生物而雷蛰之则根荄芽甲怒长而拔起君子盖不独以自养焉养其身以养人某犹愿少加之意
　　某比读除目切覩遄飞鳬舄临吾父母之邦和气先驱山亦翔舞汉制郎官上应列宿出宰百里其委寄至不轻也闻之东西行者宓贱之堂昼帘閴静而耕雨之蓑荷月之锄皆自得于歌谣之外某旣稔政声矣
　　某自儿时闻宻令为三公故事此固近世无有然延英晓殿鹓鹭雝雝琅佩琼裾在帝左右如公辈盖已简注凝旒矣孰谓玉瓉黄流之醲郁氷壶朱弦之劲清乃犹未在钟吕间耶式遄其归仪我班着
　　某徃年官越幸甚辱在寅恭代庖秋曹又忝交承之契一间何濶盖自前之岁贽讯以来今兹几缺然雪溪之舟兰亭之褉未尝不堕清梦也某倚笔飞趋
　　某谬庸无似试邑穷山之间民贫岁饥百短呈露亦惟畴昔教训无斁无忘今幸已书满代者来暮去心已驰然犹未知下里门之日也田彼南山吾实受防焉岂无他人莫如我契旧某窃以为请
　　某寅想仙之聚兰玉因依燕此佳凉多祺蓁彧未行有骩颙觊刋垂
　　代与姚判簿　　　　　　　方秋崖
　　某伏以麦之秋矣风日清微恭惟某官舆卫在行啓处嘉靖台动止万福某敢不为前驱贺
　　某切惟吾身在造化之囿不息则悠久自强则精明此子素学也惟跋履劳勚某犹觊于鼎饪留情
　　某闻之孙子严其言曰高士不为主簿而大夫君以寳为可士安得独自高某意此公栖身枳棘间而胷次之萧萧者超然尘埃之外矣伏惟执事以劒津之光寒乃惠然辱临之继自今英材馆增九鼎重矣某谨拜手延竚
　　某尝与有识共谈天下士叹科目之陋以为重厚典刑如执事者其落笔为文章犹能掞国之华乃独屈之南廊试耶或者天将大其声名如董体仁故事则黄阁紫枢无不可者某盖已诵言于甲椟矣
　　某思昔夜窻之诲如信宿耳栩栩清梦笑谈琅琳曾不自知其几何年矣试邑青山之县熟而不得去意者天之所以惠佳晤也前辈老成人必有苦语以相鍼砭某肃襟竢之
　　某为邑长于斯今始五日京兆耳不图谦下俪翰相先谨条其所以感且愧如书然不能詶执讯者万分一某其知罪
　　某寅想九霞玉辑郁穆惟嘉百尔委条式颙刋晓
　　与赵仙尉　　　　　　　　　方秋崖
　　某伏以一雨勒寒花事未竞恭惟某官仁声先路民舞以歌台动止万福某敢不引领
　　某维柯台山水妙天下真仙所故家凝英育竒多为赵玉所几为鼎茵少留意
　　某读国史见先正赵清献公正色立朝至号为铁面御史未尝不敛袵三肃思见其人而不得思见其子孙乔木蔚然惟有瞻敬
　　某惟台座黄钟大吕之函和清庙朱弦之劲直酸寒溧尉小屈矣意者云入古防攻欠孟东野诗耳鸂鶒飞下君宁肯留
　　某田家作劳晚事科举抑区区者适为祟牛衣犹温啧有烦言归寻月鉏舍者争席如使村无犬吠某与受其赐
　　某见苏长公道清献公居有溪石松竹之胜东南高士多从之游意甚慕之不识他日辍耕许从容梅屋听话故家遗俗否某用敢以其名闻
　　某窃想羣仙天飞环佩氷玉某氓也敢僣兴居









　　翰苑新书别集卷四
<子部,类书类,翰苑新书>
　　钦定四库全书
　　翰苑新书别集卷五
　　劄子
　　谢张参政　　　　　　　　方秋崖
　　某伏以金秩序玉宇旉凉共惟某官衮绣聨辉钧枢对掌圣神睠倚穹垕给符钧候止万福某熏香端拜寅控忱悰仰祈鍳詧
　　某切谓千龄庆防一徳交孚保合太和缉熈景福寳躬勺令有喙焉容某谨屏息
　　某恭以某官以正学结睿知以清猷仪善类间两社而为辅持众美以效君舆望具孚天允穆谅九筵之莫玉领百辟以奉璋遂正元台绥緜宇某加与旄倪拭目以登平某烟雨扶犂凄其七稔小夫竿牍何从尘滓黄閤之邃乃若泰阶华晖被于品彚倾翘寸臆宵寐以之某梦冷钧天拙甘农亩叨恩偏垒偶缩戍期抗请丐祠趋行有命嘘枯知自挈累遄征谨防本根兾殚驽钝唯是狷姿寡合弱植易揺尚倚焘容庻几尺寸某勉思称塞誓有捐縻
　　某犇奏征埃以八月四日恪祗贱役隃詹光范摧谢何繇谨缉俪辞輙鸣悃愊辱赐粲掷亿秭为荣
　　某仰止紫府邃崇霞裾缥缈仙凡夐隔诇问匪恭恐有骫驱拱聼劄下
　　谢丁枢宻　　　　　　　　　前人
　　某伏以金颢平分碧虗如拭共惟某官弥纶天縡施转斗枢明睿睠慿穹示恊右钧候动止曼福某薫芗端笏寅控悰忱仰蕲委鍳
　　某切谓明良千载庆防一堂玉烛四时笙镛庻彚頥珍葆粹无待赘云某谨屏息
　　某恭以某官以粹亮结主知以和平主国论粤仪两社宻賛九宸嵗闿寳稲之祥邉献红旗之防风俗新媺纲纪赫张竚陟钧衡贤于夣卜某虽笔陋墨凡尚能赓一一卨之颂
　　某牛背夕阳凄其七稔分严礼絶之地何从以咫墨尘滓廼若泰阶六符辉烛动植某倾翘寸臆宵寐以之某夣冷钧天拙甘农亩叨恩偏垒偶缩戍期抗请丐祠趋行有命枯知自挈累于征谨防本根觊殚驽钝惟是狷姿鲜合弱植易揺尚倚帡容庻迯旷戾某勉旃称塞誓有捐縻
　　某犇奏征埃以八月四日恪祗贱役隃詹光范摧谢何繇谨缉俪辞輙鸣悃愊辱赐电粲亿秭其荣
　　某仰止紫府邃崇霞缥缈仙凡夐隔诇问匪恭恐有骫驱拱听札下
　　谢林中书　　　　　　　　　方秋崖
　　某伏以序正金凉浮碧宇共惟某官禁叠绶从槖彯林缨神圣睠慿穹示棐侑台候动止曼福某寅只墨申控寸忱仰蕲丙鍳
　　某切谓弥纶词掖运动化权隂凝阳龢孰出吾囿寳躬勺令请祗为繁某屏息
　　某仰惟某官鸿笔防藻陶镕帝皇舒翘英金玉王度盖肩欧苏而辈韩范者厥今穆卜吉辛合宫展采峩峩奉璋显相熈事将繇内相正位东垣黄麻告庭岩詹丕耸某尚切迟之
　　某牛背夕阳凄其七稔小夫竿椟不敢入帝城匪嫚也廼若泰偕六符辉被庻彚某夙宵詹遡瓣香勤卷某梦冷觚棱分甘农亩叨恩偏叠偶缩戍期丐祠弗俞趋行有防枯知自挈累于征第揣狷迂若为称塞尚祈容焘庻诡豪分某临楮及兹负芒甚
　　某犇走征埃甫祗贱役摧谢之愊躬叙何繇僣缉俪辞唐突兢惕辱赐粲电亿秭其荣
　　某敬以蘂珠缥缈琼佩缤纷仙凡夐殊诇申则躐恐有驱册拱听晓攽
　　谢邵给事　　　　　　　　方秋崖
　　某伏以金颢秩平碧虗澄爽共惟某官望尊执简宠垒批纶神圣睠慿穹示给卫台候止曼福某寅蠲只墨申羾寸忱仰蕲委鍳
　　某切谓地峻螭头班聮鳯沼清光罙近冲气为和勺令玉躬无俟于祝某谨屏息
　　某仰惟某官以粹举结主知以魁望仪朝序顷跻路偹罄党言遄陟清涂就颛论驳才足以制国事经纶之本识足以灼人才消长之机秩祀吉辛肃雝显相防恩旁午只天中枢羽翼瑶圗芬芳汗简某枚举盛事某分席鸥沙七其稔矣只字不敢入帝城分也非嫚也廼若柱史一星光连台斗某与樵牧旦旦詹依
　　某梦冷觚棱分甘置散叨恩偏垒偶缩戍期丐祠弗俞趋行有命枯知自挈累于征正愳狷庸若为称塞尚祈容帱庻诡豪分某临禇及兹负芒甚
　　某犇走征埃甫祗贱役权谢悃愊躬叙何繇僣缉俪辞唐突兢栗辱赐流电亿秭其荣
　　某敬以蘂珠缥缈葱佩晶荧仙凡夐殊诇申则躐恐有驱册拱听晓攽
　　谢章直院　　　　　　　　　前人
　　某宓以金天云澹古桂龡香共惟某官雉监跻华鼇防垒绂清宁拱侑台候止万福某谨斋明盛服羾忱于典记者某谓羽仪禁路只尺天光呵奉龢何迪匪吉闲珍葆粹有喙奚容某谨屏息
　　某洪惟紫皇聿新治化号令风雷所以鼓天下之动玉堂挥翰手匪魁垒愽硕谁宜为某官雅望瑞时懿文华国横经资善懋绩缮工简在渊笔宣帝泽合宫殿壁法驾执縘内相跻荣槐防增重某尚切迟之
　　某牛背七稔絶意人间只字不敢入帝城分也匪嫚也乃若穹躔防天辉烛品彚实与樵夫荛子同一詹遡某狷介不耦分合投闲防予偏州偶然缩戍亟申祠请叨防趋行驰驱服劳知自第虞踈拙靡称循良王所有贤海内福某知免矣
　　某枯莎寒蛩讵应輙溷韺韶之奏然舍是无以立诚流电赐烛亿秭其荣
　　某仰止庆霄缥缈仙佩缤纷敢賛而弗敢问属　有骫拱俟晓攽
　　谢朱殿院　　　　　　　　方秋崖
　　某伏以颢金秩序鴈背风髙共惟某官肃立副端兼荣邃幄九宸眷倚三极拱扶台候止曼福某寅蠲咫牍庸控寸忱仰蕲闗彻
　　某切谓豸冠穹峻鹭羽髙华清明在躬寒暑受令頥珍葆粹无竢诵言某谨弗敢渎
　　某恭以圣天子厉精责实以新内修外攘之政乃得冠伟光明之彦跻登龙墀以植纪纲某官以至公汲善类以直气纠官邪开张时雍坚凝国纶吉辛相祀奠玉熈成独歩班心径颛朝面某尚切迟之
　　某牛背夕阳凄其七稔帝城书问何敢昌驰乃若英躔防天有目共覩某与樵牧旦旦倾翘
　　某梦冷觚棱分甘农亩叨恩偏垒偶缩戍期抗请丐祠趋行有命枯知自挈累于征正惧狷庸莫能称塞尚祈帡焘傥获璧还某搦管及兹负芒甚
　　某尘土装懐已祗贱役摧谢之悃躬叙无繇僣缉纚辞唐突粲电辱赐覧掷亿秭斯荣
　　某敬以九霄缥缈羣玉晶莹仙凡夐殊申诇为躐恐有驱防拱听晓攽
　　谢谢右司　　　　　　　　　方秋崖
　　某伏以金秩序风露旉凉共惟某官综理都曹弥缝化轴纷其吉卫台候止曼福某谨熏香雪頴羾忱于典记者某谓晋跻台佐客近天光补衮亮工助鼎和味实躬循彛贽矣某奚敢渎
　　某恭诵绍兴英主睿训曰都司学为宰相者也某官乔木之家猗兰斯馥登庸衣鉢厥有亲传学之素矣廼今理内御外纲领中书开忱布公权衡宰路帝嘉乃绩法从资贤伫践世官以辉先烈某尚切迟之
　　某犹记泰阶六符委照三十二莲峯之地玉川茅屋家被华辉虽踈逖已来只字不敢入帝城而日与樵牧咏歌棠爱今如昨也仰丐矜体
　　某狷不通方泉石七稔一麾缩戍亟笺祠廪上未忍弃有防趋行絜累于征祗役云俶行所幸玉季旧防善化有可取不矧庆云英露辉覆而润泽之乎某知免矣某寒落凄蛩不当以紊韶濩然舍是无以立诚流电垂灼亿秭其幸
　　某仰止琼楼玉宇云气髙寒诇问为躐属垒骫役惟命之共
　　谢大帅制使陈留守　　　　戴象麓
　　某伏以矩令平分金天爽豁共惟某官帅垣山立宫钥穹严华夷具瞻天人森衞台候动止万福某三熏九顿东向百拜防蠲頴裁书申谢于星鬬之下鍳在为荣某初筮惟谨副墨嗣申仰惟天以一世宗劢相我国家道义养浩精神折冲福禄无穷与国匹休嵩髙烝民之诗某卷卷瓣香防祀
　　某门墙旧吏里社寒生兹者恭承使阃驿遣邮筒于此月十二日夜戍时逓奏牍一通举某堪充陞陟到任使某盥手剪蜡焚香启缄亟拜亟受铭心感佩当已谨具公状申闻伏乞台照
　　某尝谓荐举良法古者以为陞擢人才之阶后世反为私狥人情之地取士不观其实绩随势转移荐人不攷于平时取决左右从古如此非今而然恭以某官诗书元帅人物宗师布公道开诚心不存形迹举贤才赦小过旡弃踈防收拾时髦于袋箧之中攷核实能于履绂之际有所誉者得于己试心乎爱矣不以为遐悉出精神心术之感通不容文字言语之干请所以至防且贱如某者亦甄陶曲赐收録希旷之遇今古所旡感极肺肝防生骨肉某无任忻愉激厉之至
　　某九年学制五技告穷寸歩跻攀迁乔敢望末涂难阻息肩旡繇赖有此天特为之地秋风万里既首腾一鹗之飞春日载阳又诈信尺蠖之屈何修得此欲报若何自此愈当永肩一心一以报国家一以报知遇虽糜不避二天在上幸鍳临之
　　某素知先生以公道荐贤不容私谢某心以直道事上亦不敢效尤苐称谢有礼不可虗短启贽诚芜拙拘不腆宗匠一赐覧掷荣幸万斯
　　某揆分崇严不敢僣申崇鬬珠星列纬之恭庀职防又不敢请约束驱册之目惟有勉修职业以期无负师门夙夜匪懈伏乞台炤
　　交事谢江提举　　　　　　牟存斋
　　某伏以桐奏徽薫梅收余润共惟某官使叶望重郎署班髙九重傒来三灵助顺台候起居亿福某寓忱觚牍申敬籖曹淟涊弗庄婴坫是惧
　　某诇省之彛前列攸谨属薫弦之初奏谅铃索之多闲愿冲毖于泰和用叨服于休宠式推家学以显儒庸某钦以某官以古人心为今世眼抉开宇宙千年之秘天相鹭洲拈出江山一叚之竒人钦鸿笔端系人才之气脉实为政化之精神英荡辅函周爰咨度兰香盈掾趣奏明光如闻黼座之深知又在玉堂之儤直少需出綍式想缙绅某逺防谩赋近戍已濒衣裳主晋国之盟常遵坛令璧乗假虞人之道已视文虽拘涓选之辰尤切凌兢之惧幸怜来绂蹉跎之迹太展锦衾覆露之私告至之初抒忱以既某以贱事贵岂敢简彛因文见情具严副墨谨以下俚巴滛之曲奏之中天韶濩之前批笔之间汗顔可掬倘矜贷实所恳祈
　　某敬问尊公某官共惟幙府髙华绣防辉映云霞缥缈之集风雨怡愢之间偹福所覃真乐有味
　　某伏恐道涂或有委使力所得勉敢不敬承





　　翰苑新书别集卷五
　　钦定四库全书
　　翰苑新书别集卷六
　　劄子
　　代回何侍郎　　　　　　　方秋崖
　　某伏以緑隂清美云助麦寒恭惟某官防卫靖严民以嘉赖上帝宥宻台候动止万福某谨墨笔以黩燕凝之暇
　　某观頥之象乃知一身之间自有宇宙爕调妙用盖与造化者同功约而归之则不出于鼎饪外某敢愿下少留之意
　　某惟经济之学尧舜吾君宻勿论思不当一日去上旁近也常为郡虽离天才尺五抑何至骑麒麟翳凤凰而辱临之寸懐春风物物生意东西行者诵袴襦之謡相踵某敢寄声为父老贺
　　某每谓皇上厉精如汉宣帝而嘉与诸儒论天下事左臯右契绅佩斤斤万玉之班盖已极一世之选孰有画治安防如贾太傅而乆外者耶宣室竚思闻已趣四軰召矣时事孔棘愿为上痛哭流涕太息而言之海内其受赐
　　某冉冉将老而嫠帏之忧丝棼顾瞻江山有嘅其叹緑波黯别曽嵗月之几何皷角相闻仅隔此一衣带水然赤白嚢羽相及一书亦未暇也下不督过之而相问劳如此某敢歌伐木之诗以拜
　　某四年淮阃鼯技已穷敌为封豕长蛇荐食上国天不悔祸岌岌然自危之丐骸之章凡几上而几郤矣同舟遇风之时中流一壶之赐某不旡望
　　某伏想蓬翠之集佩明月者天人也某不敢问起居状而请事于将命者
　　代囘王都丞　　　　　　　方秋崖
　　某伏以梧风已秋碧宙如洗恭惟某官银莬有伟偃防龙潜天棐靖共台候动止万福某谨寄声为南州父老贺
　　某惟寳婺之秀光斗牛防生儒英栋干吾国敢愿采明堂月令以爕调一身之隂阳山川百示予曰有先后某自防车使江上尝得属櫜鞬具鞾袴以迎候于风涛浩之间不自意一世伟人乃能相与握手出肺肝以共谈天下事忧国之泪衣襟尚寒
　　某时则目送归艎倒指奏事榻前之日想像上问江防利病使者聚米为山谷处应荅如响天顔喜动将以安危二柄付之不谓事乃有大谬不然也抑古语有去不难无以见君子
　　某试尝谓武夷当天下胜絶处而西山老子之阙里也都丞以衣鉢的拥麾其乡孰瞻孰仪有像在堂然则以诗书泽斯民者盖老先生之枌榆而贤刺史之甘棠乎幸少安之天子有诏
　　某防技穷矣旡以分上顾忧于皇丝纶班我端殿亦安知先翁十年邉盖身后始得之岂其不肖之孤克迈前人之宠巽椟行得请敬避贺言之三舍
　　某伏想防卫飞琼之佩郁穆仙壸踈逖者不敢僣起居而惟请所条委者
　　代囘蔡緫乡　　　　　　　方秋崖
　　某伏以春袭仲阳雨寒犹峭恭惟某官緫司舆赋宏济中兴神扈辑谐台候动止曼福某谨三肃以拜将命者之辱某试尝倚平山栏槛望治城在烟雨有旡之间未尝不喟然叹曰长江天堑有管夷吾在焉山君海王其必为吾国寳之某是以有节宣鼎食之请
　　某惟宋有天下三百余年于此矣圣圣相授共守一仁雨恬春熈乃有孽芽其间者敌负戎马足并吞穷荒封豕旡厌荐食上国遭时多事至以馈饷劳吾儒宗然中郎礼乐之家名父文章之印使之从容帝所谟明弼谐蠢彼裔夷必将相戒以毋生事开邉隙而奚南牧之敢某日望之
　　某闻李牧之守鴈门匈奴不近赵邉者十数年盖老熊当道之势如此今兹谁实颛阃而淮流上下草木震惊西援肥河所谓奉漏瓮沃焦釡不足以喻其急敌骑宵遁亦将士之劳耳书何力之有焉忽奉诏函授以大司冦印绶再上免牍期必得请而后已有来庆问某避之三舍
　　某限此一衣带水鴈云杳茫江山愁予嘅其叹矣顾今人物寥落思济囏难者能几人举眼而视八荒愿承下风以请曷日佳晤顾所懐
　　某维缥缈楼居者天人也香深翠水九霞飘萧燕及昆台同一禔福
　　某邈在邉鄙何当敬奉使令鞭弭以须敢告执御
　　囘赵寺丞　　　　　　　　方秋崖
　　某伏以麦之秋矣风日清妍恭惟建牙于藩宣布寛大天人闿怿台候动止万福某涤笔沧浪之水挹萝月而写之惟清
　　某私切惟念郡刺史佩二千石印绶绥宁一邦而某也带笭箵于鸥邉卧袯襫于牛下则野人也奚其茵慿之敢问
　　某屏废林壑且十稔于当世士大夫遥遥乎蓬莱之隔弱水也然碧宙寥泬月明在天林密山深亦被光景某盖尝防浩露而搴长风矣
　　某惟执事先生家有周公之履舄庙有山甫之鼎彛其气吞余子而盖当世也退然素士方且与枯槁为春风以幽隠作皓月此其尺度未易量也是以有衮衣兮无以我公归兮某未敢以诵者邦人之私耳
　　某穷老不学所谓悻直而无涵养之功径率而无矫楺之力岩居穴处化为猿猱政坐擘口耳天所以与我者如此恬然安之山北山南挂书牛角而读某与受其赐
　　某旧常学氓事大夫之礼矣遣一介之使奉咫尺之书迎候前驱唯所进退者此其常也乃今负罪引慝潜幽而伏深固不得与荐绅比率然以名闻恐执讯者之斥其黩则林慙旡尽而涧媿不歇也某如之何而可某日与芸夫荛子安乐耕桑切闻寛之一分折劵而捐之者动为緍钱数十百万相与賛叹诵言爱民抑不知其能下士又如此也何物小子鄙在山林不吾书而吾先之非自学问中来不我怒亦不我屈矣某拜手书诸绅
　　囘冯提刑　　　　　　　　方秋崖
　　某维春以雨农事未竞恭惟某官以书平凖民所宅生笃棐斯皇台候止万福某谨拜手修名于典史氏某闻康庐天下胜处生其间则髙者为隠逸又髙者为神仙不得独当竒也必有提一笔福苍生者飜然出此山中咨尔山灵其敬乃职
　　某维天方祚宋所以眷命用懋者政在屡豊年一诗耳故虽百脉皆病元气犹存此执事者髙枕而卧也乃嵗比不入民方采西山之薇岚翠轩窻岂公独乐时耶鲜于福星为尔一出自江以西某何幸
　　某尝切有叹谓何蕃为六馆诸生时声名已猎猎北斗南矣一经科目卧余子百尺楼下使骑麒麟翳鳯凰而上顾独不得与上界官府等伍耶时来则为之宁不我与
　　某儿时学于里之东臯识厚斋癯然山泽之儒也壮嵗仕于淮浙之东西识二季轩然湖海之豪也于名门独不见最良白眉耳假守来此则已掲节而西尚徼福贤父子令兄弟间惠然教我
　　某与世少可所至赋归去来始裴晋公督九节度之师择廷臣自从而某在其选莫之可以雅意本朝也至然后请置散造化者不得已出麾郑公之乡嵗月几何不自意及惟爱其桑梓以施及其谬守某知免夫
　　某惟霄汉之台氷玉之御非踈贱者所得问起居何如也若此山之左花右竹则防眎旡敢不谨
　　囘南康太守防寺丞　　　　赵松壑【淮东緫领使】
　　某伏以朱衡云杪红镜开炎恭惟某官双旌有华五袴流咏閟昭显相台候动止万福某谨濡子墨祗复主籖首几纡省
　　某如左之仪矣载惟良二千石福十万家福之所基敛于身者可知矣调氷紾绤之请敢得以畧
　　某耳饮霆声不知几氷暑未酬轻封万戸之愿斗山仰止实劳我心巧縁有开朅来饷道获缔寅盟遡风不觉屐齿之折
　　某仰惟某官人物粹防玉壶氷清履行孤髙锦亭栢古蚤以正学于明时振武鹓鹭行乆缔冕旒非常之眷绩凝棘路荣剖竹符地重瑞阳式蕃宣之畧简静平易铸顽成仁革珥笔之浇风乐耕耒之常业山谷所赋今亲见之伫膺玺札之褒入继槖班之武
　　某处奉珎祠正便苕溪盟鸥之趣误恩下逮畀以东道饟事之重控辞弗获冐为是来司存赤立事事筑底凛然未知所以为淑后之方惟兾轸念同舟共圗叶济鄙免旷戾徼福孔多冯禇宣心矜体是幸
　　某方圗染记以露谢忱俪玉骈珠首厪委况拓棼控酢厓约一莞为荣
　　某皇恐申问黄堂羣玉之辑伏计一和所召百禄是遒赤栁骫需供俟攽晓
　　囘防太守　　　　　　　　赵崇洁【编修】
　　某伏以秧畴足雨荷屋唫风恭惟某官森防凝香十同自化三极炳扶台候动止万福某九顿此首蒇籖房之敬肃丐訾省
　　某闻之司牧民者吹之喣之拊手摩之不专为一身计也区区饔寝之祝故得以畧
　　某畴昨深耕栝岭幸甚获与白草堂賔客之数甘棠勿翦至今与里中儿和习之盖十年犹一日也古之所去见思者其谓是欤
　　某仰惟某官亲接伊水一脉之兼备孔门四科之美行鹓序鹭朝望岿然展骥冯能民庸借甚江西道院暂借汲重卧治之选所表为公卿有地节之故事在某习闲成癖荣望已灰误踏班行荐更玷葛容防何地宥府何曹以若人而居之其非据也甚矣厥有药石之诲愿无金玉其音夙托廛氓必矜念
　　某尺笺申共寅之谢礼也软红眯目遂堕因循璀璨双缄恍从天落情文谦缛若施之事大者然凛弗克当永以为好斐兮占报不敌所其何适非辠
　　某粤轶加拜申敬黄堂星聚翠阆云深繇里暨邉储祥汇祉是间委役无敢不恭
　　囘南康防太守　　　　　　　饶左司【虎臣】
　　某伏以夏至纪月巽二迎薫恭惟某官防更新条教简靖环境欢舞台候动止万福某辄驰尺书为两州之民折归留之请
　　某惟五马所次百神洋洋易地皆然旡徃不利饔防谬敬可畧
　　某恭审自天易镇诹日临民两贤交驰千里胥庆仰惟某官早出惠利夙丝讲闻其应物也如止水之无心其布政也如阳春之有脚拟防三峯之秀却从五老之防其在康庐号江东神仙之郡则近道矣盖河南髙第之家足光前修耸观后効
　　某乌防黄尘辰入酉出闻有书函自浮岚暖翠中来者亟拜亟读谦光烂垂六俪聨珠何为至我细绎不称卷锦以归
　　某力已竭伎已穷但欲从君问青云白石之趣既非强助唯唯奚禆行复引吁天之防
　　某伏想金芙蓉观中烟雾怱欝亭亭玉立香逺益清不成亦福
　　某恐有委于修门岂旡白鹤飞来之便
　　囘判府防南康　　　　　　方秋崖
　　某伏以菊将秋老鴈带寒归恭惟某官风熙雨濡润泽千里神比天同台候动止万福某薫祓素书以复将命者惟中防史所裁
　　某闻参同一书子朱子尝加之意造化有炉果身外事乎身钦惠于一方福也輙歌鲁侯千嵗之诗以送之某敬以某官丹山碧水之所储与胸襟洒落益以风月再分之而后懐太守之章也近舍樵城逺易庐阜岂王渊三峡非有武夷曲二之清香不足与于此欤马鬃一滴愿亟霈之紫槖青氊将探手可复
　　某移郡而与郑乡为隣一幸也得替而有名家为代二幸也幸不及者交臂失之不能亲儆紫马而已虽然未一月而两荐名氏何幸如之
　　某技短才拙视英游非觧先着一鞭取樵所弃竹马姑曰塞上翁毋失可矣居前诮糠粃相倚媿兼葭每三复欧公语则成山无一事可告
　　某平时则谓栁子非以抽对为巧也执事者耻之矣对秋风之破屋而懐广厦独无杜陵之叹欤眼前突兀恨不身化为云
　　某惟堂堂大婘森列乎云阶月地之间尊穉序列何福不除至于覊靮所从尚以诲之鞭防为宠
　　回隆兴谢府教　　　　　　方铁庵
　　某冬行逾半阳欲离潜恭惟某官宏开綘帐弦诵洋然灵脩相只台候动止万福某劈一牋以酬先施伏祈鍳在
　　某望斗牛间若有閟其光者岂非文星至而引避乎吉耀实从靡祥不舍何以节宣彛祷为
　　某乙亥冬握手钱塘各携一逺坎归计前日事而转眄七霜已堕梦境若倒指而推团司齿拜之集又梦之夣也江乡比肩机縁岂偶寻春隔面断不其然
　　某恭审来司鲁泮实主齐盟尊年丈文雄行粹少有大学声壮而两仕非儒官不就其必有乐乎此府庠之外又有湖堂然在府者曷尝不谈性命在湖者曷尝不语科举防其归而导其入师儒事也领防成均教亦如是请以今卜
　　某防漕篆至宜春留百五十五日侧聆贺上之期不得与诸客俱者势也今与其长俱还矣迂踈拙僻无补幕画不复自言执事见之矣见而不以教且告仆将得以有辞
　　某兹领诲汗有俪语焉若施之素昩者踌躇累日不敢不并酬幸勿哂其拙
　　某端拜申问年家大眷恭惟福英禄华耆孺演迤既晋防矣何敢请具文委
　　回黄机察　　　　　　　　　方乌山
　　某伏以清和之月新暑已祥恭惟某官政学夷犹华问甚伟相维未只台候动止万福某薫祓柔讷仰复谦施伏几詧省
　　某闻佳士胜流所至有碧纱笼拥防复虽居尘土中餐沆瀣跨冯蒙自若也茵鼎彛恭毋庸翋食烟火人语某敬以某官名家之英士林之秀自当防足储华超取显美防手未试诸公爱之若琪璧然陪珠履之上防列翘林之重客固其宜也一閧之市不几委竒寳于道旁乎然府公今代钜人其所识察选择当有意义得非欲借玉雪以一洗湫隘之尘耶扶揺在望谅非淹此留也某钦祝
　　某耳饫香名浩有嵗月山川悠瞻际旡从不圗一朝得遂平生慕用之意执鞭为御固所愿焉如之何而勿喜
　　某兀兀穷年精神于萤窻雪案问其所得者皆虗名而不切于实用以格分教市井屠防之軰皆足以得之政尔偶然不足贵也惟是触热一来得与公等完交论文何异濯清风而沃冷泉寂寞中独赖有此耳良朝暇日不鄙过从忘形到尔汝相与同襟期少陵郑老不得专此乐矣愿望愿望
　　某行役及境方闻执事太守防子兹揆分不敢以姓名自通先施堕前不敏愧罪渉笔以谢略其文而取其意足矣
　　某僣易端拜申问随轩珤眷伏惟由堂徂序均介休祺闲防有可备委令者敢请
　　囘本司吕运管　　　　　　方炽庵
　　某伏以轸之方中氷霜稿野恭惟某露祓首涂先声敷鬯江灵奔台候动止万福某三薫九顿晋记于主书者伏祈锡擥
　　某观飬生之经多矣而揆时韵序则自吕令出宜采当之説顺阳气之生充其身之和散为一道之和某也賛而不祷
　　某恭审天綍中颁星轺上介賛百万计之娩画沸十一城之欢声仰惟某官材名当世少双阀阅中朝第一与国终始者几相倡道东南非一人丕贤声绰有伟绩合阶而上尚迂此行谓西江观风之王人乃吾家丽泽之髙第将见宾主谈笑之顷少行师友畴昔之言尽展宏施要湏显擢
　　某少之日知有两申公家世矣稍知读书惟太史是朝是夕近逰江乡又知筠有大愚叟一叚话今又得其玉委如执事者非惟既见之将日趋走其旁观瞻典刑叩请源委大喜过望
　　某一官十五年冷官之考三闲居之嵗乆啜菽亲旁与世不接十月三日又见其身之为计属也一长一短徬徨四顾祗事之初贤车适至惟入公家则有使长入私舍则有亲长均之事长若父与兄仅见迯骂俾得视梓人之色执兹役而趋以底于成如我元僚之赐子弟有请长者宜许之
　　某切惟迓骑遣行之时仆也未至一牋燕贺不得与同列俱至既也又不能专价而驰隆施行之珠至侈甚牵课庆谢不敏不工并二罪而责之夫奚辞
　　某晋越加拜后问行轩珤聚自天锡羡河汉旡极恐有委役请于前驱
　　回司马司理　　　　　　　　方乌山
　　某伏以南风之薫槐昼清润恭惟某官候骑鼎来平反声沸吉卫鳞袭台候动止万福某熏祓柔讷奉迎先驱伏俟裁幸
　　某仰惟名家伟人游官辙存养于潜虗得法出入于通鉴自随世俗茵鼎腐辞某无所容喙
　　某恭审期熟戍李掾趋行吏民欣犴狱之清台郡傒家贤之至伏惟欢庆某敬以某官文武渊源之所渐濡器度才识之所植立自许簮绂便是地位中人屑二州县似不惮烦意其重厚难进谦晦不伐盖家法也朝家谨于庻狱非格髙者不在此选俛于一得非于门愈大之兆耶亟通金闺还赐寳笏某尚几亲见
　　某半生景仰闻家不在儿童走卒役山川寥阔亲炙无从不圗以文学掾获尾英防见未见闻未闻将自是如谓戸外之屐不折者非情也日夕倾企
　　某一生肮脏寡谐尤不晓场屋举子捷径亦不失一第再青家氊忝幸甚矣倚席止一年有竒骂郑防嘲邉韶之声幸不到耳然自揣瓠落决非可以追时好取世资者昔者先正其于待人处己事君立朝具有本末闻孙是以谳议之暇某不敏尚愿有请于下执
　　某僻处空山与时邈不相接忽闻前旌压境亟课俪语自通姓名定落人后震掷而原省之某幸甚
　　某揆分尚新不敢僣申随轩眷聚福履之问伏想辙迹所迎茀祉骈蕃新治恐有委令某不敢以冷官为辞
　　回赵知録　　　　　　　　方乌山
　　某伏以囘风痴云商量欲雪恭惟某官纲纪名都先声载路清宁显相台候动止万福某熏祓竿牍仰闯贺床伏祈詧省
　　某钦惟天家英隽来自日邉次舍所临呵防鳞袭遡江度岭浓霜戒晴爱日转燠即天相也膳服赘祷何庸多谈
　　某兹者恭审选胜卸鞍防刚涤籕千里耸观于佳掾一城骇叹于神君舆言相懽幕下增重伏惟賛庆某敬以某官神明之超然信厚之蔼然博洽之充然储书天禄阁献乐三雍宫则其选也曲江宴集嵗行且再周矣犹在州县间何耶纠郡虽号都曹在执事居之则为俯就抑轻车熟路不嫌更展三昧手浮屠頴合则徐行于前者固所以擢于后也某何幸拭目
　　某异时廛隠王城距霅上一衣带水好事者轻车小舫暇日过从不踈里中胜防多获詹际雅闻名徳欲见旡繇何圗兹今有此并合殆佛家所谓宿昔縁耶喜见顔间自贺欲舞
　　某才不瘉人以格分教朅来倚席幸与士友相安无栁子厚所谓拂耳搔心之事惟是狂名乆着实行未孚肯心虽勤绵力不逮先逹名子见事多渉世乆忠焉能勿诲乎不揆下风敛衽忱情
　　某乆徯车尘方脩贽礼居僻侦伺不的竟为记室所先亟抒贺忱且谢隆施不敏负罪伏惟台慈实寛假之某僣易端拜申问使闳随轩瑶辑伏想由堂徂序佥拥新祺冷防委官令闻命请自今始
　　囘交代叶判县　　　　　　刘后村
　　某伏以四月维夏暑风清防恭惟某官政成岩邑民誉蔼然灵脩森介台候动止万福某熏祓拜手登名记室仰乞裁幸
　　某寒暄庸敬前萷惟谨比辰梅潦初收不稔台用何似钦惟民之父母神所劳相更冀顺百里之望四时之和以对荐书以辂召节某诚敬
　　某敬以某官靖退之风防约之操望之如振鹭白圭殆非尘土中人东阳壮哉县异时人望而畏执事为之三年有成未尝击断而豪强退聴无所综练而事物自理盖其悃愊无华似刘【阙】方髙简无欲似元紫芝至于盐防赋板绰有余裕虽圣门由求不能过也上方收召羣贤褒表循吏觧印入觐必为清望官矣某不佞
　　某服膺名徳愿执鞭为御之日乆矣山川间之厥路无由适有天幸获继芳躅快景星之覩托云来之好乃自今始遥遡风髙喜而不寐
　　某少时妄喜功名二十年间浮江淮放浪岭海时命大谬始欲入山读书然世故轇轕隠事未谐去春集注欲拟兹阙人皆曰是不可向迩或又曰今明府整顿一畨昔之难者转而为易矣愚意遂决然才短智钝视阁下无能为役凛焉它日败阙是虞所恃良法美意悉可循守嘉言善话不吝启发万一借手防成以不为交承之羞抑门墙之赐也敢布腹心惟执事实圗利之
　　某屏居村疃戍期尚賖未获踵门先辱华翰廼知髙谊度越古人某不敏甚矣斐然短牋姑以见执贽之恭致负荆之谢笔砚乆废言语不工倘垂覧瞩幸甚过望某皇恐僣越端拜申问使闳尊大之眷伏惟徳星所聚和气致祥田舍恐有使令拱聴镌晓
　　回新黄判丞　　　　　　　刘后村
　　某伏以暮春之月天朗气清恭惟某官骑气鼎来贵名日起灵修森介台候动止万福某敬奏记于主书切几鍳省
　　某暄凉彛敬己肃右染比辰未谂台用复奚似敢乞为器业之重珍防次舍对越荐至扣
　　某枌榆错壤挹芳名于方册间亦有年矣前此常恨未及及一靣敢谓试吏于兹遂有同寅之幸承顔接词自今日始遥睇前驱预切折跃
　　某切以某官自其在塲屋时已负重名每一篇出士林冩为纸贵置之红药紫薇之畔夫岂不冝顾来拂蓝田壁记耶新天子方留意翰墨驰情文赋必有吹送上者某钦迟
　　某不量谫薄冒试剧邑赋讼浩繁台府迫近凛然有不胜任之忧贤者此来休戚同苦切必有以扶持而箴切之某庻乎其知免矣通贽之始僣布腹心惶恐死罪某兹承戍有日方圗修敬过沐谦光先贻华问不腆短启姑叙好雅非所以论文也傥垂电覧荣幸孰甚某僣越再拜敬问台闳珤眷伏惟自天锡羡如日方升邑中预有骫愿垂防晓
　　回李判簿　　　　　　　　方秋崖
　　某伏以春酣雾景花栁事殷恭惟某官老成典刑惠我岩邑有严有翼台候动止万福某敢拜手以复典史者为里父老贺
　　某闻动静吾乾坤也呼吸吾隂阳也君子用易之泰消息一身盖造化之委和具焉鼎烹养贤惟左右者之宏其用
　　某得之父兄之言曰自尔去民亩为士伍贤大夫之屈吾乡者仅若而人有来枳栖真古仇覧惜尔之交一臂而失也遡瞻家山有嘅其叹
　　某惟孔子先簿正大训凛然孙实所谓士安得自髙盖犹未足与语此执事笔扛龙文百斛之鼎手探凤巢五色之丹繇他人观之谓当跨阆风登昆仑而乃肯以朱墨最僻县或者吾夫子之意与何以荐闻厥有董徳元故事
　　某识字田夫耳归眡吾故牛衣未寒诸公不相知留佐军者三年矣敢谓忆松江之鲈而来乃复跨杨州之鹤而去从古所叹行或使然
　　某有茅半间比邻明月今烬矣人或以为王参元贺然相攸瓦砾中心怛兮贤哉大夫宁无恻于此用敢介吾翁之旧以请
　　某踈逺也望九霞飞佩之仙惟有防敬若曰奉区册云者某惟力之眡
　　回防宁张县尉　　　　　　　方乌山
　　某伏以夏既初望天气清和恭惟某官司警花城先声籍甚相维天只台候动止万福某谨斋宿登名于主书吏伏俟裁幸
　　某钦惟伟人家于三十六洞天之下扶舆清淑与生俱生燠金凉茵无庸荐食烟火语
　　某兹者恭审趣戍觧鞍防辰涤籕吏民改观田里懽呼伏惟賛庆某恭以某官士林之秀学者之师其博习也可仪儒馆其练歴也可陪国论明庭上对柄人物者盖思所处愿觧鹄袍纡黄绶虽曰资格贵然然非所以旌宿学也抑前贤不卑此官谓与民最亲可以行志及物勉于一来意或在是鸂鶒告祥鹗荐且交上某惟有拭某从少父兄宦逰于建丹山碧水贤豪多获交际敛袵下风浩有嵗月不圗兹今谐既见之愿于是云萍增一板矣如之何勿喜
　　某孤苦百罹甫收一第以格分教非犯好为戒也幸甚常僚实维前一軰人攷徳问业将于是乎在然执事方有百里乡邻之托不知可以数奉从容否也兴懐及此不胜卷卷
　　某引领前旌方欲以姓名自通不意乃为记室所先遂堕不敏率课俪语且贺且谢知不足以辱甓幸发一笑某皇恐僣易申问随轩使眷伏惟由中及外序拥休嘉冷防有可使令愿禀要束




　　翰苑新书别集卷六
<子部,类书类,翰苑新书>
　　钦定四库全书
　　翰苑新书别集卷七
　　奏状　　【申省状　　陈乞状进贡状】
　　辞免兼直学士院　　　　　　刘后村
　　臣今月二十四日恭凖尚书省劄子偹奉圣防刘某兼太常少卿兼直学士院者宠光洊至谫薄曷任伏念臣随召节而起家携束书而诣阙误叨奬擢不俟对深惟九重特达之知岂非千龄稀阔之遇退而自揣凛乎未安与其忘分量贻笑于市朝孰若以情实自归于君父盖颂台之弄印俾文馆而代庖故府有旧典礼经之存同列有议郎愽士之助尚堪黾勉仰奉使令至如禁林以待宗匠亿负时望石介乃改其文冠制科韩琦尚难其进于皇圣上尤重词臣比年以来久虚此选又况燕间珥笔煌煌云汉之章英俊如林粲粲奎星之聚宁无大手可望末光臣曩摄賛书了无新意旁观莫掩已试可知加以三年不治笔研之余一病仅延喘息之后遗编乆废未暇温寻残锦无多安能润色倘贪荣进而冒受将为明时而起羞欲望睿慈俯矜愚悃映藜阁上姑令读未见之书视草禁中宜改属能言之士所兼太常少卿臣已择日前去供职外有直学士院恩命乞赐寝免冐黩天威臣下情无任恐惧之至
　　辞免兼崇政殿説书　　　　刘后村
　　臣今月初四日恭凖尚书省劄子偹奉御笔刘某王防并兼崇政殿説书者涣渥防朌震惊靡措切惟旃厦乃陈善闭邪之地朝廷多通今博古之儒曽谓防闻廼叨新擢伏念某少虽专苦晚益惰荒顷逢负扆之知尝尾执经之列自愧鲰生之浅陋莫迯圣主之髙明方王求多闻既旁延于鸿硕意愚有一得俾重侍于燕闲然而念旧者君父之仁量力者臣子之义倘滥陪于诵説将奚补于缉熈敬望睿慈收还误宠姑容末学安芸馆之校雠别选髦誉备金华之顾问所有恩命未敢祗受
　　辞免除起居舍人　　　　　　刘后村
　　照对臣凖十月三日省劄备奉御笔除臣起居舍人者俶朌奎画交战危衷伏念臣近以衰残輙求休致露章虽切天聴愈髙适值朔祭有严恭谢已迫遂勉竭骏奔之力庻几逭瘝旷之诛止竢礼成复伸忱悃忽叨涣渥良剧震惊切惟振鹭之羣尤重立螭之选平生夣想所不及一旦遭逢而躐升既贻昭代乏才之羞亦为明主知人之累而况臣半朞在列八防乞骸心勦力疲辞穷理极设若为卿监则频数引去擢记注则徘徊复留是懐利以事君且矫情而罔上纵圣恩寛其鼎镬之戮然公议甚于斧钺之严此恶名防其素守庸敢沥肺肝之恳非姑为文具之辞欲望睿慈特垂渊听察臣前请寝臣新除俾挂衣冠归寻医药实出君父终始生全之赐所有恩命未敢祗受
　　辞免陞兼侍讲　　　　　　刘后村
　　照对臣今月十九日伏凖尚书省劄子三省同奉御笔刘某陞兼侍讲者涣渥俶朌震惊罔措切以经惟所系綦重讲席之选寖髙昔专处法从近臣后参用諌官御史非博洽之前軰必直谅之端人如臣者记诵荒踈敷陈短拙荷冕旒之宠奬侍旃厦之燕闲所习鲰生章句训诂之言不过口耳其于圣主缉熈光明之学奚补毫芒显黜乃其分宜骤迁出于望表陪诸老先生之末犹恐不堪列前师后诵之间孰云其可倘或昧循墙之义必将累当宁之知欲望睿慈俯矜愚惘姑令朴学少安夕説之聨别东名儒俾效辰猷之告所有恩命臣未敢只受
　　辞免除秘书监申省状　　　　刘后村
　　照对某凖枢宻院逓到存字号黒牌皮筒十年十二月初一日省劄一道三省同奉圣防除某秘书监曰下前来供职某叨承诏礼超长仙愿暮景之摧颓被新荣而战骇伏念某向者受知君父接武美髦预东观之讨论摄西垣之封驳诛巨奸而奋笔螳螂之臂独当卖明主以求名犬马之心不忍义存补益事已挽回尚责词臣而求全似为权相而报忿终南回首觚棱常绕于夣魂楚泽行吟玉座未忘其名姓升朝班于金掌将使指而绣行及累然防黪之中复访以汗青之事孤恩至比抆涕何言枕块之礼难终予环之命随至遂繇草野重领石渠而某幽忧三年沉痼九死召不俟驾固威命之莫违弹未成声觉余哀之犹在况位置髙则必招天下之公议辞受审廼不为名教之罪人輙控异函冒干化治欲望敷陈危悃寝免除书倘未容挂神武之衣冠亦姑俾奉祠官之香火某旡任俯伏俟命之至伏候指挥正月十七日三省同奉圣防不允
　　再辞免兼直学士院申省状　　刘后村
　　某近具奏辞免兼直学士院今月二十七日伏凖尚书省劄子偹奉圣防不允者俞音尚閟忱悃未孚遂忘再渎之诛冀动四聦之听切以摛文地邃视草才难思澁则起春江上水之讥词羌则贻拙匠血指之笑如某者兼有二患了无一长倘以山林小家数之文施诸朝廷大典册之用设有非常除拜不测传宣勅使倐临院吏傍趣一辞莫措百丑具呈非徒烖身抑且辱国此先朝张方平所以有当自量度之戒而近世叶适所以必力辞兼直之除矧如后学之么防莫企前修之万一刳肝沥请顿首固辞欲望敷陈亟行寝免绳枢草舍愧非修凤之才金马玉堂别选提鳌之手所有恩命未敢祗受再辞免兼崇政殿説书申省状　　前人
　　某今月初七日凖尚书省劄子以某辞免兼崇政殿説书恭奉圣防不允者某昨陈引避之忱未奉曰俞之诏虽外贪于光宠然内省于空踈当明师在广厦之时奚庸末至诵君德由经筵之语安敢冒居欲望朝廷特为敷奏别选通经之士仰禆典学之功所有恩命未敢祗受
　　再辞免修史申省状　　　　刘后村
　　某近具奏辞免任责修纂四朝志等续凖尚书省劄子偹奉圣防不允者未奉帝俞防陈愚悃伏念某奋身凢品受上异知防诸米塩簿书之麄官寘之言语文字之华选使赴汤蹈火亦报礼之当然况弄翰濡毫乃平生之至乐岂不贪承威命趋就防埃顾中兴业钜而功崇信史事大而体重宜属当世铺张闳休之大手仰副明主缉熈鸿烈之盛心而某旧闻既荒宿恙复作虽欲起趋执简之列其如方困采薪之忧伏忱矢词扣阍沥请欲望矜其廹切赐以敷陈别柬三长之通儒共成一代之钜典
　　再辞免新除起居舍人申省状　　前人
　　照对某凖初五日省劄以某辞免新除起居舍人恩命奉圣防不允者重念某所抱沉疴已详累防才非亿不敢为阳翟之行官似知章止欲乞镜湖而去眷留未替防擢有加属斋居决事之辰叨柱史记言之选居常旋晕于侍立之际难素乏建明恐直前之职旷而况力甚驽而已竭居非驷之能追倘昧牢辞伹贪荣进及物议并兴而攻诋虽圣恩不得而保全欲望朝廷特为敷奏寝免新渥放还故山某旡任席槀竢命之至
　　辞免除右文殿修撰知建宁府申省状
　　照对某二月初七日凖省劄奉圣防除某右文殿修撰知建宁府者抆拭骤加省循増悸伏念某昨者自量朽拙难玷清华六丐退闲两求休致不能决裂徒积悔尤及烦霜简之暴尚辱奎文之揜覆进无路以报明主归旡辞以白先人朝夕思惟渊氷兢战至如陞华贴职起废守藩非朝廷胜流则中外宿望今畀之被谴汰归之冗士若待夫以礼去就之近臣实孤危晚暮灾身之媒亦始初清明除目之累盖尝熟计惟有固辞皆流出胷中之言非漫为高上之语欲望公朝俯怜切力赐敷陈挂洪景之衣冠或未令于谢事收买臣之印绶姑俾遂于视厘所有前件恩命未敢祗受某下情无任俯伏俟命之至
　　辞免暂权福建路转运副使申省状
　　刘后村
　　照对某三月二十四日凖省劄奉圣防某时暂兼权福建路转运副使者起废过优省愆知惧重念某乆抱负薪之疾幸返故栖力辞剖竹之荣庻安晚节惟明主深哀小臣之流落而公朝不忍一士之弃捐巽牍甫驰除书防至转输一道宣布六条仰稽庆歴淳熈之盛时有若蔡防林枅之前軰凛然清介对此宠光今以衰惫饰巾之人责之激昻揽辔之事况漕计非书生之素讲且乡嫌在令甲之尤严虽曰暂兼亦难冒受揣量至审伛偻固辞欲望朝廷特为敷奏姑令暮景改寻香火之盟别选时髦増重节麾之寄所有前件恩命未敢祗受辞免右文殿修撰提举亳州明道宫申省状
　　刘后村
　　照对某伏凖省劄勅刘某依旧右文殿修撰提举毫州明道宫者伏念某昨者召归当旧相之末斥去在诸人之先每责己以省愆尤杜门而畏祸圣朝更化贤揆奋庸垂绅之流举笏以贺既不敢献徂徕之颂亦未尝通元城之书上恩偶畀以节麾物议遂疑其鑚刺防烦抨劾切中隠防祛终朝黜未塞责盖无状名姓常汚人齿牙对者加邪説攘臂之名封驳者极佥人秉笔之诋外积众毁内无言幸逢真主之英明夷攷累臣之平素忽叨华职且领丛祠磨玷蔑闻还毡太骤岂不贪朝廷之荣宠恐又费君父之保全欲望钧慈特为敷奏反汗亟收于前命余龄庻免于后灾某无任席藁俟命之至所有恩命未敢祗受
　　辞免除都大坑冶申省状　　　刘后村
　　照对某十月初六日伏凖省劄奉圣防某依旧聀除江淮等路都大提防坑冶铸钱公事者除书骤下感涕交零伏念某顷以空踈列于华近廹招徕而后至遭弹射而先归絶笔不作子公之书饭蔬终无伯氏之怨阅嵗华之四易值钧播之一新元夫臣人予环相继前侯故将复玷者多至如耄矣之夫亦忝使乎之选切听道途之传説皆言君相之怜才初旡先容遽出新命而某病根犹在年事向髙更众毁不直一钱之余退安田舍当明时欲捄五铢之责在铸官徒泥方穿讵通圜法倘辞受之际不审则旷瘝之悔奚追欲望敷陈亟行寝免择时髦而临遣俾晚节之保全所有前件恩命未敢祗受
　　代范丞相乞退闲　　　　　　方秋崖
　　臣屡贡封章丐从罢免圣恩天大委曲谕留臣夙夜忧惶衰病増剧政恐溘先朝露上累圣明盖以陛下实英睿有为之君而臣亦不肯为顽钝无耻之軰若陛下优容不断臣遂偃蹇自如君臣之间胥失之矣兼臣昨内引即已跪辞岂有今日违离清光明日出入禁近其为举措殊失观瞻每出城闗輙宣恩防待罪于外厥路无繇臣今只得卧病杜门祈天从欲中书庻务难以与闻臣已截自某日虽常程文书一切不敢书押外局蹐俟命必得请而后已陛下不早赐处分却恐以次臣辅未免尚避嫌疑必致彼此因循稽壅朝政今何时也而可以臣费日乎成断少迟愈重臣罪陛下虽欲寛其雷霆之怒而不可得矣伏望陛下怜臣之齿发已朽察臣之肝胆无欺前后奏陈必留圣抱若不上勤省忆真成偹礼之为罔上之诛岂容茍免臣不胜大愿愿赐骸骨归田里使去位一日而填沟壑臣瞑目无所憾矣烦黩天威臣无任恐惧怔营祈哀竢命之至
　　又　　　　　　　　　　　方秋崖
　　臣猥以衰残之年廹于危笃之疾求骸骨偹沥肺肝方幸天意哀怜奎章开允恩隆眷厚感极涕零而臣犹有区区之愚不胜缕缕之黩切以臣禀赋迂拙遭逢圣明乆汚清朝遂登元宰顾防臣之谨畏惟陛下之简知外此无长自量甚审既遂山林之衰老已为天地之生成而乃峻以文阶冠于书殿优逰直馆宻勿经帷凢徃前归老之大臣无今此便蕃之异数人将不恕臣亦何顔伏望圣慈尽免殊恩曲矜晚节但令闲退即是宠荣所有特转两官恩命臣不敢祗受外欲乞别降指挥许归田里臣不胜云云
　　代赵参政丐祠　　　　　　方秋崖
　　臣輙控危仰尘睿听臣闻君臣相与惟以真情命义之间盖有大戒其知进而不知退则天下之大戒谓何欲言而不敢言则臣子之真情安在臣今恳请天实鍳临盖以臣本之脩能仅堪烦使当分梱东淮之日忽叨恩西府之除自以授任于领兵谓宜闻命而就道第亟祗于召綍宁敢与于事权倘得至冕旒之前便当乞骸骨而去不圗未回天听啧有人言是以惴恐而控闻苍黄而逺逝当时言者之有劾至谓防臣之无君及兹化瑟之更偶与招旌之数则其趋走岂敢次且臣虽至愚极知非防直以君臣之大义不可终絶于阙庭天地之隆恩不可委弃于草野黾勉一至荏苒两年其若庸材不迯圣鍳今齿髪日以迟暮筋力日以疲驽课其功能负此嵗月欲望圣慈察臣之孤立寡与怜臣之朴直无他凢兹祈尽出真实俾归田里以毕年龄则君臣之真情以孚其命义之大戒以着在臣某为有进退之分在陛下为有终始之恩一遂所祈两极其至惟陛下幸垂听焉臣无任激切祈天俟命之至
　　南康军丐祠　　　　　　　　前人
　　某輙控愚忱仰干钧听某恩假守待罪逾时适当凋瘵之余殊费补苴之力帑廪几于赤立须发为之白纷事事荒残殆难措手日日整葺良以焦心乆欲控丐祠之章或又拘满嵗之典趑趄不勇局蹐靡遑忽有得于传闻实不胜其幸防某今月十八日防邸报内一项知南康军方岳与新知邵武军防孝严两易其任某治郡无状法当汰归得报易麾尚从礼遣此虽庙堂委曲之意政契田里便安之私除已截日不敢治事外欲望特赐敷奏别赋丛祠某只省劄到交割与以次官一靣起离前路听候指挥
　　申省乞祠　　　　　　　　方秋崖
　　某昨公朝起之牛舍分以鱼符近次无旬月之淹邻壌无蹄轮之役非不感圣恩之寛大戴元宰之生成而某赋性寡谐与时多迕虽大君以天为度必不以一雠匹夫而微躬无地可容自当终此生编民伍倘不量而冐昧恐益重其颠隮比以近降指挥已尝被受今闻遣迓敢勿控辞欲望特赐敷奏仍畀丛祠以安孤迹
　　进银状　　　　　　　　　　前人
　　斗枢瑶月式笃商生尺地寸天遹修禹贡前件物有邦之式厥赋惟中仁夀八荒不寳褭蹄之品玉帛万国但欣虹渚之祥






　　翰苑新书别集卷七
　　钦定四库全书
　　翰苑新书别集卷八
　　致语
　　天基锡宴　　　　　　　　方秋崖
　　伏以聪明而作元后天开甲观之祥富夀以祝圣人春洽乙飞之旦罄四海呼三之颂上万年第一之觞恭惟皇帝如日华晖如乹粹徤用众君子裂隂霾而划开更一化元洗阳光于晦蚀言观左臯防右稷契直欲驾唐虞轶商周得新日新而又新有赫太平之象道大天大而亦大于昭震夙之符嘉与涵生共陶熈旦臣亲逢圣世雅习治音击壌有歌望云以奏
　　春緑晴融太液池　　好风都在万年枝宫墙璆玉韶音逺　　合殿珠环晓漏迟天近六龙扶翠辇　　云深五凤挟瑶池镐京长启需云宴　　先奏端平第一诗
　　玉母望阙　　　　　　　　方秋崖
　　伏以嵗重光而开景运海岱同春河一清而生圣人乾坤齐夀华星流渚霁色浮空恭惟皇帝乃圣乃神惟精惟一仁义既効隂阳和五谷登金华已平邉鄙宁四夷服农桑万里书轨一家洪惟龙御以来无此鳦飞之盛庆弥普率颂洽盈成律八十一寸则一分又定闰余之厯筭二万三千有三百遹临亥首之期申命用休惟皇建极臣等生逢尧舜世习师防敢倾魏阙之心肃奏康衢之诵
　　晓跸初催上夀班　　东风连夜致人间九重春醉金鸾殿　　万嵗声幽碧玉环大地山河年谷熟　　太平日月羽书闲明朝第一畨花吉　　并与琼幡下虎闗
　　天基节当筵致语　　　　　方乌山
　　丽正门前夀庆兕觥之祝熈春台畔恩荣燕席之开光近九街懽腾千里恭惟某官二镡秀气双井名家乆腾康海之謡天为启齿再拥专城之重云自无心以笑谈风月之余来管领星辰之聚丈夫当为真耳讵容樵水之留侯王亦有种乎行袭荷囊之后提刑司直伦魁望阅肤使清名弓矢旗旄未觉玉闗之人老园林钟皷若为珂里之身间便对三朝趣仪九列提举寳谟笔工地草秀袭堦兰福徳瑞时向迭奏埙箎之和长庚晓今独当衣鉢之新秩罙髙旧氊焉往济济寓公之接武彬彬时彦之盍防福地之羣仙听钧天之方舞恍对端门之晓移来禁苑之春满座祥风谁道天上人间之隔来年今日回为栁邉花底之游仰对周筵僣歌郢曲晓日金门气郁葱　人间万里緫祥风
　　再登况遇三登盛　独乐何如众乐同
　　行有玉觞陪迩列　岂无金鉴洞遗忠
　　天恩年夀何分别　尽在簮花舞蹈中
　　宴徐大参　　　　　　　　方壸山
　　闽分紫槖新锦里之行春礼重皇华张绮筵而十夜丹山伟观一道雄声恭惟某官名盖八纮道闗四气学问术业浑沦孔之规模议论典刑活脱富韩之人物所谓百年能几见何止通江第一流繇桂府以召归陟松陌而深峻万钟千驷莫移家食之心一马二童殊渇都人之望履声未到黼眷愈深恍听乐于钧天命开藩于福地万钉寳带视真文昌十丈牙旗作大元帅建碧油幢于甲第罗红帕首于午桥忆昔端平号小元祐尝以七闽之重镇畀诸一代之真儒旋上政涂未相业今时望复归于南浦若明入即向之西山宜当圣天子眷注之隆又究老先生经纶之志富贵归故乡岂为乐才俊道盛徳岂为夸霖雨四方端系苍生之福分髙风万古好防黄阁之声名麻汗芬芳棣华辉映我都运朅来弭节亲见涤符昔托好门墙见谓金兰之友今相望台阃皆在桑梓之邦岂不望我公归姑且为闽人贺酌同心酒哦有兴诗又见鲜于公事坡仙于定武防如欧阳子记忠献之相州吹拍俚歌笙箫盛事
　　麟符乆合换貂蝉　　又向乡邦拥十年眼赤腰黄天宠泽　顔红緑地神仙
　　极知绣堪行染　见説宵衣正渴贤
　　好事还殊门外路　人看四軰下翩翩
　　宴湖南赵帅　　　　　　　刘后村
　　撤山前之薇戍方巻防旗访江上之棠隂忽闻归骑延为薄具以屈髙轩恭惟某官峻特而洁清沈潜而刚毅生长古灵之里甚似前修从防勉斋之门见称嫡子真吾徒之畏友亦近世之名卿清标洗五岭之贪风妙筭扫重湖之妖祲集衿佩于凋零之后多所讲明营金汤于谈笑之间一何神速方名垂于竹帛廼兴动于林泉鲁望江湖散人公虽甚适更生宗室遗老上必见思防有锋车径归禁槖我知郡编修吏部交防最蚤聚散靡常晚继踵于前规复借光于邻绩暂驻函闗之紫气同凝燕寝之清香把酒而登云山小休午暑聮鞍而防雪皷尚约秋风輙以心声寓于口号
　　长劔髙冠有骇机　平生受用一深衣
　　鸢方跕跕水中堕　鸿已冥冥天外飞
　　离索畧慿巵酒诉　淹畱却羡角巾归
　　祝公小住为佳耳　莫与江邉父老违
　　提刑曽寳章宴陈安抚陈侍郎乐语
　　郑雪岩
　　玉帐总戎顺天行讨綉衣持斧易地欣逢十行诞布除书八境顿增和气好是戈矛整暇不妨樽爼从容坐折遐冲动收胜筭恭惟知府安抚节制江西广南福建兵马侍郎位望隆赫宇量恢洪贾傅治安大息书无非先见武侯前后出师表可谓孤忠淮壖尽获于风寒闽峤悉除于氛祲合展经纶之大手尚烦镇抚于崇牙井钺参旌属宣威于南浦奎章璧画式借重于西清未露毫芒早为卓絶愤逋诛之窟兎尚假息于釡鱼命提三路之屯妙运万全之路憇棠犹在思北山贤守之来骑竹争迎喜东阁郎君之至尅期奏凯指日召环我提刑判府郎制寳章乆矣受知偶焉摄乏驾舟于波涛之上此念则均揽辔于原隰之间肯安乎逸奉兵民之二印还师帅之一门稚耋欢呼后先辉映实为盛事爰秩初筵对酒崆峒但觉江山改观勒功浯水防看笳皷归来某忝列伶工获瞻华集敢裒舆颂上对台堦
　　听得敷纶天上头　二星交防玉虹流
　　风生三路军容壮　春到双江喜气浮
　　谈笑预知传露布　劝酬只恐促更筹
　　防看印佩黄金斗　肯羡当年定逺侯
　　安抚陈侍郎宴曽提刑致语　　郑雪岩
　　使斧宣直指之威来驰骐帅垣陈无敌之武相防燕江等是为民盛心恭成勤王伟绩有前茅之先虑宜列豆以交欢恭惟知府安抚节制江西广南福建兵马侍郎地位穹岩天姿挺特鸰原并秀借甚四杰聨名之称貂裘相承未数万石传家之眷帝眷北斗南之隆望公开大江西之崇台六辔在手如丝三军归心挟纩埙伯氏箎仲氏声援翕随东周公西召公股肱夹辅均轸推车之助尽寛当馈之忧我安抚制师侍郎百链旡非刚一身浑是胆每耻匹夫不被固欲好生弗与此贼俱存未能去杀愤烟瘴之尘未洗喜英雄之见畧同少延肤使之临大作吾军之气玉虹对酒莫辞鹦鹉杯之深金阙上功相映麒麟阁之画某等叨居乐部预奏凯歌上对华筵仰陪清笑
　　恰好莺花一半春　福星相防贑江濵
　　丈人师吉符前防　肤使心同扫旧尘
　　看劔引杯宜酩酊　轻裘缓带倍精神
　　从今浄洗天河甲　有诏催归两重臣
　　彭知军宴交代都运陈寳章　郑雪岩
　　六辔载驰已戒皇华之礼乐一麾来守少陈祖帐之容仪亲莫亲兮旧告新乐莫乐兮小比大賔筵初秩侯度交欢恭惟都运寳章郎中名重如山心清如水康节先生不作皱眉事噐量尽寛司马文正每务顾影行跬歩不错仕宦三纪始终一诚自公南来寛上西顾尘清郑苇隂满召棠政本慈祥十万戸隂受其福里无愁叹二千石真调惟良乃眷奏功就加督餫福星临斗牛之分云汉聮奎璧之储红旗捉贼黄纸除书声不求于赫赫画栋飞云朱帘卷雨君非羡于渠渠虽仁人初不计功然天子必报有徳自六品以至一品径登二十四相考中书皆一天此独二天未忘五百里侯封旧地薄从设席未罄攀辕判府从槖世臣止堂家学牛刀暂割聮兴十室之歌骥足少淹乆賛一台之计画秋行湘水冬渉横江来分岭畔之竹符共被日邉之纶綍喜寻贤辙黙契盛心作于萧规守于曹随民歌清一前有召父后有杜母政绍中和靣奉六条治无二致情相得而势分畧味既合而和乐同小攀行色之怱怱尽是满懐之拍拍杯莫放山色难留归兴浓调鼎可知梅花预报新春好某等叨陈伶伎获对台阶敢缉民謡敬陈乐语使轺严戒皷逢逢　　熊轼颁春到此邦炳炳福星临一道　　融融爱日照横江断霞秋日闲飞鹜　荒草寒烟不吠厖
　　台府交欢同一体　从今俗返古淳厐
　　众门生宴都运陈寳章乐语　郑雪岩
　　皇华遣使臣以礼时异常仪弟子事先生有年欣逢盛事盍簮交贺望履生辉厚意肃将初筵斯秩某官卓龚今代老佛前身昌黎伯名重泰山亲传正学司马公脚踏实地不务虗声万变无越此诚三朞积成一信乆稽熊轼坐镇鱼城民迁善与日惟新天助顺乃秋亦有尘消渤海人歌二千石之良计上甘泉帝谓十一州之最爰嘉抚字就命咨询不劳原隰之驱驰已遍山川之防渉由偏州而升刺史旧典常闻自属郡而登漕防此邦昉见况宠以圗书之峻品益増其防访之大权除目一颁颂声四起南浦飞云西山卷雨放懐栋珠帘北门视草东观藏云平歩黄扉青阖座众官公门桃李匠石楩楠不欲效季良愿效伯髙源流有自一举得石洪再得温造臭味畧同恭捧螺盘前趋燕寝谓孔明之器识宁乆转输知黄覇之寛和必为辅相恐攀辕之怱遽异挥尘之从容侍琴瑟于席前奏笙簧于堂下橙黄橘緑一年好景之时梅粉枫丹十月小春之候可谓四难并之防宜奉三逹尊之欢言话雍雍威仪抑抑更长賸烧千炬烛十分满泛鹦鹉杯天上频翻五色文一蹴竟登鸾凤阙某等叨陈伶伎获对台堦敢采歌謡敬陈韵语
　　红尘驿走大江西　　御笔亲除湿紫泥就徙福星临一道　敷为膏雨遍羣黎
　　粟刍妙干多新畧　桃李重栽满旧蹊
　　指日论功升劔履　未央赐燕月璇题
　　宴江检详　　　　　　　　牟存斋
　　绣衣立防服趋俯拾省郎之选玉露繁金天豁漫为司马之行不敢赓东坡防绛唇所愿赋李贺髙轩过意不在酒文以足言恭惟判府提举检详揽星湾之炳灵空雎漠之藻绘焚香读易得伏羲先天之心皷瑟咏沂有曾防莫春之乐耻作三代而下人物直求六经向上工夫去国身轻势有如于飘叶在家饭淡人莫揜于余芳几年冷面世无知一片古心人不识令孤斟于北斗俄共理于西江文通五色笔重来尚记永明脚迹公着防堂无恙犹存元祐歌诗从前麾节岂无人似此衣冠能有几天全是乐人艳其荣矧兹一男子之行补此四先生之坐抉开宇宙千年秘恍如濂伊洙泗之游拈出江山一叚竒便是雎岳嵩庐之様鸾皇之车先戒虎豹之啄己空紫界宫墙且听鸡人漏箭翰林华盖又将鲸力破沧溟通判校勘半刺佐州六条受察黒貂裘敝昔慙阁笔于馆中白鹭州横今幸题舆于下初非展骥徒赘画蛇所忻丞壁之方书犹及仙舟之求驾名位不同而礼秩亦异敢要龙节之来斯徳音无爽而夀考不忘愿奉兕觥之跻彼己尽洗热烘烘之暑气好与谈活泼泼之话头鸎出谷后精神鱼跃渊时气象匪由强勉直是相闗莫教北海酒樽空用当南丰香瓣敬庐陵风月三千指未问醉围吏部文章一百年行抒逺用欲资一粲更咏七言
　　神螺卷雨入田畴　　留得公堂一片秋天上已催郎署去　　人间难挽使华留莫嫌仲举题舆晚　　犹及东坡秉烛游易在虎皮公在坐　　试开寳箧为人谋
　　同张倅宴吴吉州　　　　　　牟存斋
　　汉吴公治平之行称第一流欧阳子文物之乡非寻常郡人与山川颃颉天开賔主逢迎新府肇开初筵肆秩恭惟判府编修清防水刷健笔芒寒星时动少微烛擅古括缙云之秀世不乏季子卓为濮阳渤海之宗声名鞭翠凤以参前歩武驷玉虬而直上载武畧编摩之笔望重紫扉惹文昌奏对之香班通碧落舟迎神山而引却香随燕寝以清凝寳气腾空乆跃龙津之劔神光照水终还螺浦之珠曽未挟于尧蓂已有光于汉竹望狄公飞云处好音时到于家庭登江武防堂俚话重新于州宅世无此乐人艶其荣红妆执乐白粲连墙渐复承平之旧观赤羽晓晴金榜射日储胥献纳之迩聨而我两府判乆矣仰髙幸兹事长岷峨万里心寒孤矫之鸿江汉十年影断未归之鴈甚媿成都双玉笋来寻湓浦百花亭不圗无蠏之州获际画熊之轼人欲和别乗清风之曲我惟诵栖枝明月之诗至后日长且喜剥阳之尽荡夜来云冻不妨需燕之式张笑其索于梅花舞偏低于杨栁琵琶好听未须湿司马之衫肴菽杂陈政好尽醉翁之酒姑烦乐指申介夀眉挥万字饮千钟不沗文章之太守荐三花裁五色防征岳牧之词臣某等滥厠斋优获观鲁燕輙陈口号上賛顔行
　　新阳葭琯已浮灰　　昨夜珠从合浦回晓日鸾旂新竹契　　春风龙炙古兰陔青原别岛丹酒　　碧落仙人醉玉梅来嵗五更三防入　　直迎红药防苍苔
　　邵武宴交代权郡　　　　　方秋崖
　　半刺史行刺史岂惟风月之分今将军故将军共喜星辰之聚碧玉环收霖雨黄金印领山川欢奉壶觞相传衣鉢恭惟交代书潜牺极劔跃龙津江夏之才无双防余有此竒志頴川之政第一今何为乎假侯时近在一日间芝字飞从九天下小徐王觐有为民留谓且握手出肺肝尚邀隂赐其将与帝作喉舌于赫阳光我知郡式开我乃发尔爵念生平之少可无今此之佳逢举扇障西风公毋多问持杯劝北斗夜未渠央畧驻皓歌试听舆诵
　　谁作山城三日霖　　老天自识两贤心樵溪留得琴住　　庐阜飞来笙鹤音纶绶泥香千里共　　袴襦春暖一杯深薫风辇路重携手　　夜对金銮月满襟
　　赵制使宴吴宣参　　　　　方秋崖
　　飞书谕蜀未跨锦衣之荣击楫渡江匪恋绨袍之旧抵掌而谈当世事知心者有我軰人要共清并塞之烟尘初不为今宵之风月恭惟某官秀出于鱼鳬蚕丛之国俨立于防龙鹓鹭之班口伐可汗汉廷旡出右者泥封函谷齐国其庻几乎上加殿西角头世有老东坡手咨尔王佐宣我皇威安邉境成功名不再举矣识时务在俊杰思一诣之春生淮海之楼光动斗牛之宿我某官情深鸣玉谊重防金江国几离亭邀渊明于半道宇宙一杯酒饯相如于故乡少停皓齿之歌各吐壮懐之畧河而洗兵甲想忠义之相期折棰以笞夷当笑谈而自却敢陈俚颂共徯隽功
　　二老风了不羣　　笑谈自可却尘氛词臣旧奏平淮雅　　里老今传谕蜀文吴国隠然如一敌　　赵邉足以张三军莫辞整顿乾坤酒　　防羽飞来共防勲
　　宴吉倅王实之　　　　　　　刘后村
　　瀛洲学士为江卿半刺之行句曲山人惜亲友中年之别将秣马膏车而去矣廼杀鸡为黍以留之恭惟某官志节日烈而霜严文章水漏而山出声名蚤着不数黄香之无双科目小低犹压杜牧之第五元化孕此五百年之间气同軰立于九万里之下风每以直道而事人未尝曲学以阿世朱云折槛诸公慙请劔之言杨子哭廷千载壮裂麻之举一叶身轻何去之勇六丁力尽而挽不回有谪仙人骏马名姬豪放之风无杜陵老残杯铃悲辛之态仲卿妻安牛衣之俭超宗子真鳯毛之竒下而一障上而公卿防应入手征以諌官许以宰相尚且掉头拥通徳而著书命便了而沽酒丽人歌陶秀实邮亭之曲好事绘韩熈载夜宴之圗贺客盈门劝展骥而为别驾长官分席叹无蠏而占监州想像醉翁澹庵之劲节髙风收拾平园诚斋之残篇防槀觉此行之不恶然小住而亦佳方今圗回一新号召四出加璧而延故老将行申公之言前席而访逐臣必奉贾生之对岂容州佐屡屈天仙况头防廼吾乡两相之迭为而鼻祖云异日二郎之必做闭门而投车辖莫惜尽欢笼街而筑沙堤伫防大拜风云之防朞月犹迟我崇禧吏部少同受业于河汾晚共寻盟于咨社辞暴公子之绣斧未敢披襟听白司马之琵琶何须掩袂素鲍叔之知已讵忍卜商之离羣肯顾茅堂不嫌草具南辕北辙车轮惯见于别离东主西賔翰墨未妨于游戯俯陈下俚仰献初筵
　　去国还山忽十朞　　防人着尽几枰棋碧鸡金马非吾事　　白鹭青原欠子诗鲁国两生肯行否　　海濵一老莫来迟暮云春树嗟脩阻　　得句从今举向谁
　　郡武宴瞿通判　　　　　　　方秋崖
　　天子使来监汝共管溪山使君于此不凡且谈风月醉我一壶玉熈然千里春恭惟府判大音函胡老气硉兀罨画溪无邉烟雨尽有佳游退思嵓不尽经纶聊复小试未必一官落拍只今半刺翶翔长史虽老宰相材何当骥展丈夫安能州别驾遄已雄飞而我知郡及尔同寮幸兹合席西风防防不妨无蠏有监州北斗防干何惜吹龙将进酒待歌舆诵夸与樵人
　　肯驾缇屏入古樵　　熈春山更緑岧嶤人如第二泉清冷　　路亦无多秋泬寥碧色玻瓈供笑语　　黄云防防入歌謡山城斗大能留否　　见説弓旌有特招
　　宴黄状元大任　　　　　　　史权府
　　金榜新状元独赏琼林花市綉衣旧使者相逢碧水舟山魁星交映福星今夕不知何夕百年盛事一郡驩声恭惟某官天马风标云龙气局笔下五十弦锦瑟胷中三万轴牙籖出武夷之仙峯盘空云气接金华之嫡满壑风声明经卑左氏公梁射防压公孙晁董骊髭争摘鸡口先鸣姓名千佛塔头歩武三神山顶飘然遡紫拖青客可是依红泛緑人五色云香已騐抡魁之符懴三台星见好恢公相之规模我知府某官劔外陈人湖邉隠士晚得一衫而出蜀星驰两节以落南靣首少年三五时也曽効东涂西抹举目青云九万里岂思北运南抟幸逢蓬岛神仙细説杏园旧话玉壶防灔翠防蹁跹我軰非偶相逢这防莫辞一醉杨栁楼心吹夜月试问海棠沉香亭角醉春风吹冷芍药强哉俚语上侑清欢月色花光正可人　　笙歌防处喜津津跨鳌海上文章客　　揽辔天隅礼乐臣丹碧屏前三月暮　　玻瓈杯里一团春暂听紫燕黄鹂语　　更捧红云侍玉宸
　　南康宴考试官　　　　　　方秋崖
　　思皇多士伟制诏之賔贤作者七人实文章之司命甫尔彻棘幸哉识荆敢敬奉于壶觞切愿闻其衡鍳恭惟主文胷罗斗宿手抉天章五经纷纶取青紫而芥拾地八韵晷刻补造化而声摩空乃持玉界尺以裁量无复古战场之遗失监试与闻选事获并英游烦弹压于秋风谅属厌于春藻日五色而不迷过眼酒一尊而细与论文尚有黄华可无清句
　　庐山谁与主丈盟　　入得光芒北斗星笔可补天亲奏赋　　芥如拾地乆明经诸贤等是良眉白　　五色难迷老眼青来嵗不妨连举送　　编排详定又彤庭
　　郡武宴进士　　　　　　　　方秋崖
　　碧玉环中诗书多士黄金榜下礼乐两生乡闾荣锦綉之还郡国圗衣冠之盛恭惟两新恩礼园书种艺圃文芳摛藻掞天庭初启九闗之钥挂防拾海月共航八月之槎新题鴈以来归觉诏鸦之犹湿春山一脉防者续之泰阶六符今其再矣自此书林动星斗直从科目上公台而我知郡幸挹天香偶为地主招邀先軰未忘三五少年时风厉后来防取一科新进士栁色共宫緑重莲灯与舞防红酣雪儿词妙绛都春云毋屏留仙客醉敢陈句聊侑绮谈
　　礼乐当年鲁两生　　一经科目共春城数回地脉中兴相　　文动天家正奏名诏墨泥香题处湿　　恩草色坐中明莫嫌老守衰迟甚　　曾向慈防顶上行
　　建府戊午鹿鸣宴　　　　　叶西涧
　　伏以侯邦贡士共登天府之贤书二席燕賔喜遇春官之座主秩初筵之爼豆侈盛事于衣冠恭惟诸省元先軰经富緫赋工校猎渊源问学腹载考亭之书藻火文章神授山房之笔踏槐花而程艺穿杨叶以奏功蝥弧先登一人当百鹗书中隽八十加三合计闱学馆之英羣胄子宗枝之秀众科盛矣一举裒然宫使知院大资大参相公天下逹尊国中元老进为伊吕功社稷泽生民退友松乔身江湖心魏阙四海觇其出处九重想其遄归平地神仙聊作紫微之引领翘材人物终期黄閤之转钧观使判府侍郎有迁固才朱李学平岩领啸不妨饮山緑以哦诗禁闼子环行见佩水苍而入侍判府工部郎中受斋贤子省戸望郎諌笏犹存上记名臣之风烈深衣独乐士知前軰之典刑观使提举告院郎中才美硕肤襟懐光睿虎符龙节所至有良吏之声宫锦渔簔非晚归侍臣之列判府武郎中九秋直干千顷澄波舟薄蓬莱平上玉溪之月骑喧竹马催颁壶峤之春常簿郎中松节髙寒棣华竞爽访麻源之三谷聊复拂衣横野渡之孤舟正湏作楫秘閤郎中北手梧竹东序钟镛公休侍温国之旁从容洛社晦叔祉吕之美大小申公都运监丞郎中庆歴丞相之家皇华使臣之节木牛给饷已髙诸侯之勋名金马直庐行踵二苏之歩武提举资讲郎中诸儒北斗一道福星义实仁声兼有春生秋肃之气直言正色宜在朝论夕思之班判府集撰侍郎笔槖从臣词章岳牧氷壶秋日镕为西涧之清魁极台符下照东瓯之分为诸贤之劝驾食上佐以礼賔编衣紫绶之相辉蓝防银袍之交映指沙圎之佳防送天上之飞翰皷瑟吹笙此日升歌于苹野传衣付鉢明年同宴于琼林輙献伶歌以铺吉语
　　黄堂燕衎盛衣冠　　人道魁星照建安多士权衡推月旦　　一畨桃李属春官升歌鸣鹿陪樽爼　　好与溟鹏挿羽翰发防致身须正学　　功名乆逺要人防












　　翰苑新书别集卷八
<子部,类书类,翰苑新书>
　　钦定四库全书
　　翰苑新书别集卷九
　　朱表
　　明堂大礼前于天庆观启建预告上九位五岳四渎道场满散朱表一通　　　刘后村
　　伏以宗祈练日将讲缛仪先事告期冀歆精意谅天心之眷顾相嵗事之丰登祀典用成皇图有永
　　明堂大礼礼毕于天庆观启建告谢满散朱表一通
　　伏以奉秬鬯以精禋已嘉应荐苹蘩而昭答庸罄微忱伏愿帝鉴孔昭天休滋至九扈奏金穰之喜四时调玉烛之和
　　表文
　　明堂礼毕奏谢诸陵攒宫表文　刘后村
　　伏以蒇词周寝备芬芬苾苾之仪徼福汉陵瞻郁郁葱葱之气威灵如在禋祀克成仰先烈以兴怀荐微忱而摧谢
　　青词
　　明堂大礼前于天庆观启建预吿上九位五岳四渎道青词七通系一词　刘后村
　　伏以刚日载防将展仪于宗祀先期加谨敢徼福于髙穹俯竭精防仰祈隲相普锡丰年之庆迄臻熙典之成大乙宫启建明堂大礼预告祈晴道场满散设醮一千二百分位青词一首　　刘后村
　　伏以秩祀杪秋将告防于重屋先期浃日敢徼福于殊庭今太史之筮叶从若有司之笾豆已戒惟隂晴之未定盖夙夜之靡宁寅羾緑章仰祈苍昊伏愿瓣香上格列宿下临圎魄中天映黄流而同色霁华丽晓俨玉路之无尘
　　制司上元青词　　　　　　　方秋崖
　　一元始万物肃迎九炁之临五福赐庶民丕对三阳之泰延淑式瞻于玉境蠲诚诞启夫琼书臣惟此淮濆介于边圉螭头云集屡惊鸿鴈之居虿尾毒揺未撤貔貅之戍正恐废犂锄于春亩愿言洗兵甲于天河爰率彛章敷闻恳款敢望敛时景贶睠我昌期岂惟淮海之东桑麻如旧将使闗河之北草木皆宁此臣至诚惟天善应
　　上元建醮青词　　　　　　戴象麓
　　嵗开新序天兴物以为春节届上元吏为民而祈福痛兹南埜三载冦经加以西畴连年旱歉幸上帝深哀其无告而去嵗特畀之有秋民有一饱而懽吏免百忧之责觉今新嵗渐复旧时天赐之休人何不报忻值银灯之夕肃陈玉笈之仪上答帝休下祈民贶伏愿玉清锡羡璇极垂慈百里风同各安士农工商之业五乡日靖永消水火盗贼之虞
　　督视府开府青词　　　　　　方秋崖
　　王事靡盬遡炎暑以徂征帝命不违假祥颷而有请惟皇祚宋昭假顺天伏念臣本乏脩能误膺烦使躐跻两地自知鼯防之技穷起视三陲但觉风鹤之惊屡使宸扆未安于丙枕在庙堂敢诿于甲兵乃将威命以董师遄即陪都而开府盖以主忧臣辱事不可以辞难然当内阻外讧材岂堪于任重惟列圣涵濡之泽至厚惟皇天顾諟之命寖隆虽臣之愚有相之道用冐闻于上帝其笃祐于我家天徳好生帝心悔祸兵以不杀为武毋惊羽檄之尘国之大事在戎克固金汤之业凡臣所乞罔敢以私
　　淮东制司黄箓青词　　　　方秋崖
　　冦为不道长淮厌锋镝之腥梱寄非材属部失金汤之固痛念生灵之涂炭曷伸寃恨于幽泉流涕其滂捬膺何及臣惟滁支郡当贼要冲心窃危之形势实难于固守防闻屡矣规模盍亟于移屯曾微初是之什三犹觊自存于万一憬彼熊罴之南下尽驱牙爪以东侵城骤合于重围守将誓言于死鬬夫何飞石适防麾军星霣中营谁则为之主者云崩坚垒天乎尚忍言哉此繇制帅之驽庸坐致兵民于鱼肉敢忘宜荐少塞哀摧伏愿简在穆清愍兹荼毒忠魂如在足令守虎豹之闗羣姓何辜罔俾滞鼪鼯之野大轸好生之徳亟开悔祸之期
　　广东仓入宅青词　　　　　刘后村
　　起家一出甚矣劳生乗传载驰幸而善逹輙陈悃素曷叩昊苍伏念臣乆分退藏忽叨临遣白头慈母老恋家山黄吻小児疾留道路虽百指檀栾而无恙然寸心陨获而靡宁兹选刚辰将趋公宇爰举祓除之典冀垂覆帱之仁恭愿悯此艰勤锡之福顺新书方急若为寛比屋之叹愁旧学云何夫岂在全家之饱暖誓殚薄力仰答厚恩
　　建天香醮青词　　　　　　戴象麓
　　尺地安居窃九重之天庇炉烟致敬焚一片之心香物虽薄而凟尊意实存于报本仰祈帝鍳俯察愚赦其动作之锡以保全之福常情不知止足愈有愈求惟臣但愿平安无灾无难
　　景献邸生日青词　　　　　　方秋崖
　　七月流火聿临初度之期五福锡民式迩中元之庆用延景御肃启明神伏念臣世系麟宗恩荣鹊印自顶及踵罔非君父之仁以口语心莫报乾坤之造永懐际遇敢廸斋明伏愿昊极溥临寰区嘉靖文王本支百世休有烈光上帝监观四方自求伊祐惟忠惟孝不震不腾
　　福国生日青词　　　　　　　刘后村
　　嵗华已晚不胜喜惧之情天听甚卑辄沥精诚之祷伏念臣妾颓然衰景届此始生虽瞻视之逾昏尚筋骸之可勉老者祝哽祝噎粗适防甘常情欲安欲生矧侵耄耋敬慿緑奏輙沥丹忱伏愿矜此余龄锡之晚福斑衣杂遝凊温相踵于髙堂锦诰便蕃汤沐更封于大国
　　太夫人生日青词　　　　　　刘后村
　　人羡乆生顾余龄而自慨天无私覆然善愿之必从伏念臣妾某早染世尘晚耽禅悦骎骎耄耋乆不出于乡闾碌碌诸儿粗能当于门戸防甘无阙汤熨少停人以为衰老之荣己则有满盈之惧兹因诞日敬叩髙穹伏愿鍳此精防畀之夀嘏大国赐汤沐切冀新恩百年曰期頥庻延暮景
　　乙卯后村生日青词　　　　　刘后村
　　采薪之忧命悬一瞬勿药之喜恩等再生假以余龄仁哉洪造伏念臣某宦情已薄年事寖髙去国为农圃之归罢祠絶庖廪之继尚为病挠可见身灾穷则呼天尝呻吟而号痛斋可事帝果奋起于沉绵不揆蝼螘之微輙羞豺獭之报伏望神祗叶佑星曜顺行屏岐伯之书少停汤熨拜景之防遂挂衣冠
　　赵端明为兄保安青词　　　方秋崖
　　兄弟急难真切鹡鸰之念天地明察岂遗蝼螘之诚庸肃叩于穹隆輙吁闻其疾痛伏念臣长兄具官臣某摧頽一老遭罹百忧丘嫂丧明乆有进蛴之惧女侄夭折不胜防犊之悲良用感伤积成衰病忽有来于使者若将属其子然读且惊疑逺难候问永惟手足之谊重亟欲腹心之疾瘳敢以祈禳庻其康复伏愿大垂仁育少鍳友恭惟有三荆更借桑榆之暖谁不百嵗觊回草木之春
　　祈雨青词六月十三日　　　　戴象麓
　　六月不雨农望嵗以深忧三日为霖吏率民而哀请合众忱而再凟兾帝意之一回伏念臣某等各无寸长全仰一稔柰縁谬政遂召干自前月以至今苦旱魃之为虐云欲幕天而吹散雨才洒地而卷空虽间沐于沾濡终未于优渥敬陈雷醮防叩天阍伏愿璇极垂慈玉真赐悯速回颷驭使南箕不可簸立勅雨师挽西江以救辙涸
　　祈雨青词　　　　　　　　　戴象麓
　　吏惭无状致时雨之愆期民实何辜叩神天而请命痛惟雕邑率多旱田土髙仰而无源穂方吐而未实政资膏润怱苦旱干农如倒垂吏莫逃责若迟之五日而雨不至则茫然一嵗之计皆空丰荒只决于旦夕之间利害全资于肤寸之泽为势甚亟惟天赐潾锡以甘霖救其残命重念数年之转徙仅此相安全资三日之沾濡俾之一饱
　　江东祈雨青词　　　　　　刘后村
　　嗟我农夫苦亢阳之为沴惟皇上帝忍膏泽之尚屯俯陈怵惕之情仰渎穹窿之听伏念臣自入疆而采访知编戸之创痍数口之家鲜能宿饱一年之计尤仰早收方弥望以如云忽兼旬而渴雨深恐孑遗之黎庻不能自振于俭荒惟暑气之蕴隆欲流金石彼原田之秀实将化堇荼列城若处于焚惔近境才于霑洒倘悭后惠必废前劳合一路之哀鸣叫九阍而上诉伏惟矜其诚至赐以感通若润泽之敢不尽微臣之职俾滂沱矣庻几全大造之功
　　谢雨青词　　　　　　　　戴象麓
　　闵时不雨屡干鸿造之私降监自天叠拜龙湫之泽虽真宰未尝责报然愚情敢不知归伏念臣某试邑罔功频年遭旱每投诚于三井常得请于九阍至神如响之从甘霔随车而至兹复于加霈庸敬谢于元功伏愿璇极垂慈玉京赐悯幸令南埜既沾润泽之仁继此西成更觊始终之惠
　　祈晴青词　　　　　　　　　吴雨嵓
　　十月纳稼乃乆阻于积隂上帝鍳民望特回于洪造曲赦干和之罪普垂乃粒之恩伏念臣等忧国愿丰以食为命睠今嵗谷多不稔半已青空而初冬雨复害成又将黒腐栖畆殆几于坐视腰鎌直待于连晴愿令天日之清明收藏俱便庶无田里之愁叹饥馑潜消
　　里社禳灾　　　　　　　　刘后村
　　思患而豫防人情至切不言而善应天听甚卑廼率耄共祈穹昊伏念自冬至腊厥证常旸风日燥刚水泉干涸连甍接栋深虞沴气之行曲突徙薪思弭融风之变俗相恐动古有禬禳懐凛凛之深忧遂嗸嗸而上愬伏愿锡皇极之福念民生之艰驱疠之妖咸跻仁夀逐毕方之恠永息惊譌
　　为二侄追荐惠州弟　　　　刘后村
　　丹旐言旋陟岵怆十旬之隔赤章哀吁扣阍冀一念之通伏念臣等先父臣某奋自孤童安于拙宦补孝子循兰陔之什乆矣栖迟慕前贤守鬱林之风过于清苦凢今日寸地把茅之茍有皆平生节衣缩食之所营云胡夏鵩之妖莫起河鱼之疾野吏之亭长在父老共悲善和之宅依然主人不返雨降露濡动辄凄怆水浮陆走幸无震惊敢伸人子之情敬采道家之説伏愿回乾坤之大造鍳草土之微忱逝者如斯夫欲承顔而永诀魂兮归来些宁与魄以俱沉脱离幽隂周防冲汉
　　赛愿回荐青词　　　　　　戴象麓
　　百年中诀痛深去后之思一念未偿代毕生前之愿敬殚诚赤仰渎穹苍伏念臣某亡室某人曩因懐姙之初尝许保胎之善所冀诞弥十月人欲天从岂期防变一朝子亡母断叫呼无地哀诉惟天恐日前之誓未偿致身死之魂犹殢敬为还赛少助超升伏愿上圣垂慈列真肆宥三官罢对顿消黒簿之愆八景超生蚤注朱陵之籍











　　翰苑新书别集卷九
　　钦定四库全书
　　翰苑新书别集卷十
　　防语
　　天基圣节道观启建　　　　方秋崖
　　聦明而作元后有开绕电之祥富夀以祝圣人肃奏望云之请春融蘂笈天賛萝圗皇帝伏愿道迈崆峒世緜郏鄏洛书五十六字休符丕赫于文天皇万八千年厯数莫穷于凤纪
　　天基圣节僧寺启建　　　　方秋崖
　　法王真子为世界主天开夣日之符大地众生礼毗耶身人致望云之祝敷玉偈丕賛金轮皇帝伏愿如不动尊获无量夀南阎浮提北鬰单越尽被尧仁大周沙界细入微尘难穷舜歴
　　天基圣节启建　　　　　　刘后村
　　秦腊俶临将及春回之候夏正甫建有开震出之祥敢倾葵藿之心仰祝春松之筭伏愿皇帝陛下夀齐箕翼福等冈陵昆丘王母之桃靡烦来献海上安期之枣不必逺求
　　皇太后圣节启建　　　　　　戴象麓
　　日占南陆千龄开夣月之祥星拱东朝百拜祝齐天之夀蒇仪防典賛庆昌时夀明皇太后陛下伏愿齐光北辰悟妙西竺千百佛里比侔无量夀如来亿万年中拥佑当今新天子
　　天基圣节道观满散　　　　　方秋崖
　　王者大一统肇新纪鳯之元中国有至仁诞启流虹之旦懽腾羽玉颂浃云璈恭愿如日之升与天无极九五福曰夀曰富遹符华祝之三八千嵗为春为秋长燕嵩呼之万
　　天基圣节满散　　　　　　　刘后村
　　春王正月方欣木徳之回天子万年式庆萝圗之永罄舆情之懽抃祝睿筭之延洪伏愿皇帝如日之升体干之健豳人为酒告农扈之屡丰都护奉觞喜邉之早息
　　天基圣节僧寺满散　　　　　方秋崖
　　现在佛作人天师遹新寳歴长夀王等虗无界光启瑶枢香深圆玉之春云丽侧金之瑞恭愿尽未来世居无上尊圜天为盖而方地舆悉归禹防大海运墨而须弥笔莫纪尧年
　　进功徳防　　　　　　　　　刘后村
　　昊苍眷命聿开王者之兴臣子爱君均愿圣人之夀輙慿善颂仰賛脩龄恭惟皇帝陛下保大定功无为恭己大徳者名位必得光绍鸿圗善治则福禄日来骈臻景贶
　　夀庆满散　　　　　　　　　方秋崖
　　风薫慈极天开必夀之期云丽殊庭人献无疆之祝锵琼璈而上立遡珠蘂以嵩呼皇太后恭愿道迈希夷心防清净芝翻玉圃莫穷物外之春秋桃熟瑶池不息人间之雨露
　　天基圣节放生　　　　　　　方秋崖
　　惟我宋其仁如天鱼跃鸢飞俱入华胥之国凤仪兽舞嘉娱长乐之朝于万斯年自今以始
　　祈雪防语　　　　　　　　　戴象麓
　　某神窃惟冬序常旸雪不时若凶咎之证盖在来年民有疫疠之忧农有旱蝗之虑二者皆令之责也惟神血食兹土宁不均任此责乎愿从三腊之时早见六花之瑞则令之与神庶无愧矣
　　就灵岩祈雨防　　　　　　　吴雨岩
　　种不入土比常时之旱不同心切望云合一镇之辞致祷惟我佛不违于本誓念此方皈敬者几年隂雨膏之要必满盈而后可大命近止不容感应之更迟
　　祈雨防　　　　　　　　　　戴象麓
　　六月不雨最切农忧三日为霖全资天泽痛惟雕之邑屡当劫燬之余今虽奠居犹多艰食惟望今嵗之小稔以救余生之倒垂况兹近郭之田亦多早熟之稻谷垂头而将实民枵腹以待餐忽旱暵之弥旬恐秋成之失望民茍弗食吏将畴依爰沥控于丹诚乞垂怜于赤子锡以霡霖苏其焦枯俾早穗之既坚仍晚苖之俱茂穷阎委巷茍或免于啼号下吏小官庶少逃于忧责
　　就罗岩祈雨防　　　　　　　防时斋
　　旱不苦祷而雨恩屡拜于二天魃为虐惔如焚忧复深于七月哀吁稽望霓之首谆勤拳叩地之诚伏念某等列井受防聚庐托处生计顷残于红首年饥复困于黒肤两遭时变正不聊生三遇天灾岂能堪命自入夏拆畴之兆至开秋息垤鹳之鸣石且泉枯日如火烈早稻所取空于无粒晚禾之命危亦悬丝触目啣酸痛心若割况邻里均于时注独此邦未沐于天恩胡宁瘨我于至斯所恃皈投之有所更三日不雨可知嗣嵗之饥是八月飞霜尤惨前秋之祸仰瞻灵岳夙眷敝乡合庶信之精防遣二生而躬祷伏愿金华驾鹤玉洞呼龙飞云驾掣风軿速流雨泽鞭雷车揺电帜尽泻天河闵予瘠土之民转作丰年之象
　　谢雨防　　　　　　　　　方秋崖
　　五月而种不入正愆梅潦之黄一雨而苖则兴己喜稼云之緑灵飨斯答嘉泽惟均曰雨曰曰燠曰寒曰风曰时愿调玉烛既种既戒既方既皁既坚既好迄至金穣
　　祈晴防　　　　　　　　　　吴雨岩
　　嵗本不稔粒食可忧雨复妨收人情益恐青空者既已絶腰鎌之望黄熟者又未有登场之期垂成若更害成小歉必至大歉率吁众慼敬叩佛慈急扫隂云大开天日及时刈获俾无禾耳之灾伤庶表神灵大副农心之恳欵
　　祈晴防十月收禾次还愿并祈晴
　　戴象麓
　　十月获稻一年之计所闗乆雨妨农八口之家奚望况艰歉不堪于去歳而收成全仰于今冬柰积潦之连绵阻及时之收刈禾浸淫而生耳农憔悴以焦心尝贽瓣香恪陈净愿虽荷皇天之感格日脚方晴奈何宿霭之隂沉云头复雨彷徨无措老弱奚归兹众赛于无因庸再伸于前恳伏望神心垂悯佛眼回光岩谷隂消开一天之霁色仓箱日入腾万戸之驩声
　　祈晴防　　　　　　　　　方秋崖
　　六月之雨则书虽云志喜三日为霖以往宁不懐忧于以见造化之难其何厌民情之渎伏愿隂云觧驳阳光开晴过则为灾未害金乌之赫休其时若遄归石燕之飞
　　谢晴防　　　　　　　　　　方秋崖
　　自春徂夏每虞隂沴之淫维麦有秋式对阳光之赫敢忘归贶肃以荐嘉蚕事毕而田事兴己庆年丰之喜割者晴而耕者雨尚邀时若之休
　　代祈男子防　　　　　　　　戴象麓
　　窃以天上麒麟数载未符于吉夣人间龙凤何时方见于喜祥孟轲兴不孝之辞伯道起无儿之叹切效尼山之祷冀储崧岳之灵云云昴宿遗精诞萧何而安汉长庚入夣生李白以扶唐伫防照室之祥即获防璋之庆英姿同伏湛禀容貌以堂堂余庆若徐卿生公侯而衮衮
　　许佛愿赛还防　　　　　　　戴象麓
　　伏以人圎颅而方趾生长皆天日饱食以暖衣依归有地虽大造未尝责报然凢情岂不知恩伏念某形骸寓宇宙之间顶踵皆乾坤之赐苐人愚若不自觉而日用岂能无非才投谢过之诚果获降康之祐一年安靖八口齐全心铭篆以难磨身粉虀而莫报敬防吉日薄赛前因庻慿圎满之功终沐保全之惠伏愿人人有庆目前之老穉团栾日日无虞意外之灾屯觧释其为感幸罔罄敷宣
　　尉司弓级就本尉庙许佛愿乞保捕冦还愿
　　戴象麓
　　正直为神肯许隂邪之肆侮慈悲惟佛岂容杀戮之张威才控恳祈即矜闵于军阵恐怖之中而能施无畏使草木恍惚之状而皆化为兵羣凶飇除百姓堵按隂功所获如此人心敢昧依归爰防吉辰敬赛前愿伏愿豺狼屏迹自今永无烽火之虞鸿鴈安居至老不见兵革之事现前人口等咸乞保全以上父母官更祈庇祐










　　翰苑新书别集卷十
　　钦定四库全书
　　翰苑新书别集卷十一
　　册文
　　朝享太庙圣祖天尊大帝【明堂大礼前一日】刘后村
　　伏以物本乎天人本乎祖维帝之盛有光羲农垂裳之化合宫之制千载而下犹想其风庆源既衍施及冲兹卜季秋蒇事国阳启佑后人迓续休命
　　祖宗帝后　　　　　　　　　刘后村
　　伏以猗欤我家以圣继圣帝徳之盛若古勋华后范之懿曰女尧舜遗此艰大集于菲凉属修宗祀前期以告洋洋如在神之格思亦既受祉施于孙子
　　昊天上帝　　　　　　　　　刘后村
　　伏以帝监四方眷宋不释惟徳是辅讵天我私农扈有积邉烽息警笃匪人力真宰之功仰观星象俯练时日曷谓大飨亦惟小心其亿万年对越景命
　　皇地祗
　　伏以莫厚于坤故能载物王者母事自古则然生齿虽蕃地道亦敏都人足食嵗事垂成后土之功与天同大兹卜素商肇修宗祈廼荐黄琮以徼终惠
　　太祖皇帝　　　　　　　　　刘后村
　　伏以天厌五季真人勃兴黄钺一麾僣垒电扫实开有宋无穷之基创造孔艰揖逊不有帝庸眷顾诒万子孙作宪累朝蒇事重屋曷敢不恭威灵在天
　　太宗皇帝　　　　　　　　　刘后村
　　伏以圣矣熈陵舜受尧禅六合一家偃伯崇儒以武戡乱以仁立国轶汉跨唐与周比隆曽孙纂承惧徳弗类属严大报敢荐微忱诒谋既逺流庆未艾
　　宁宗皇帝　　　　　　　　　刘后村
　　伏以于皇圣考侔徳舜文宵衣之勒澣服之俭天辅有徳民懐有仁予冲子墙如见付托之重大惧弗当属修宗祀严父配帝赫赫濯濯实照临之
　　祝文
　　明堂大礼修整雅饰太庙大殿并四祖殿合用吉时奏告神御还殿【十七首共一词】　　刘后村
　　伏以练日精禋前期藻饰迨兹竣事将以妥灵维列圣之顾歆鍳冲人之寅奉
　　正奉安【十七首共一词】　　　　　　　刘后村
　　伏以有司饰设奕奕孔新列圣威灵洋洋如在刚辰允协神御廼安佑我后人成兹熙事
　　仲秋潮旺祭告南渎大江昭灵孚应威徳博济
　　王一首　　　　　　　　　　刘后村
　　伏以一马渡江六龙驻浙惟天设险拱护行阙川后波臣受职于朝璧靡沉河弩不射潮兹卜季秋聿修大报徼福尔神前期以告
　　从祀五庙一首忠武英烈灵衞显圣王灵济显佑威烈昭顺王英烈王忠应协贶圣佑公善应
　　安济孚佑显卫侯　　　　　　刘后村
　　伏以六飞省方百神受职涛江无波如行枕席农亩有秋相安耕织维彼小民谒焉必获矧国大祀敢不以白捍我金隄相我寳穑既成熈事亦永血食
　　满散五岳四渎二首【共一词】　　　刘后村
　　伏以国家大飨预防刚辰川岳灵只首列祀典属将蒇事敢不告防相我缛仪冀神隂赐
　　明堂大礼分诣祭告九宫贵神　刘后村
　　伏以国之大祀卜用刚日天之贵神祭有常仪即坛而享以徼灵贶既相熈事且祈丰年
　　分祭太社太稷二首【共一词】　　　刘后村
　　伏以自古建国莫重于社【太稷改云以稷配社】着在祀典有屋而坛雨必谒况乎禋类敬奉牲币且谢且祈
　　分祭后土勾龙氏后稷氏　　　刘后村
　　伏以三歳大报咸秩百神惟勾龙氏【后稷改云惟后稷氏】有功万世乃饬祀典寅奉防粢愿相嵗事溥歌华黍
　　明堂大礼前二日朝献景灵宫分诣祖宗帝后
　　一首　　　　　　　　　　　刘后村
　　伏以防刚毖祀先事告期将礼有严方奉周京之笾豆孝思尤切仰瞻汉庙之衣冠尚启后人迄成熙典明堂礼毕祭谢岳渎一首　　　刘后村
　　伏以比选吉辛肇修宗祀寅畏严恭之念可质幽明蒙鸿嶫峨之神若通肸蠁逮兹成礼敢不荐忱
　　明堂大礼毕告谢五岳四渎　　刘后村
　　伏以属者大飨徧于羣神爰及熈成莫非隲相竭精忱而摧谢冀肹蠁之顾歆【已上并系内制祀文】
　　督视府拜学　　　　　　　　方秋崖
　　某待罪二府不能宣皇威遏冦虐以上勤天子之忧顾乃发大号俾出视师任重力绵夙夜惧弗克胜任惟古受成于学献馘于泮兵固非司马法也圣门大训具在六经昔者尝窃闻之某不敢诿曰军旅之事未之学
　　谒学【建阳宰】　　　　　　　　刘后村
　　昔者圣门弟子莫不以治邑为难况今之邑尤难于夫子之时某之才不足进于弟子之列特以格法来领民社其何以慰塞是邦父兄耆旧之心哉抑权力虽轻法令虽宻若夫离于理而背于训者某不忍为也况夫子巍然临之乎
　　帅幕谒学　　　　　　　　方秋崖
　　某祗惟先圣之言曰军旅之事未之学也而某何人敢賛筹幄其敬率圣训勉哉维忠
　　除漕谒学　　　　　　　　刘后村
　　戍乆而士不饱籴多而民艰食今日上下之通患也上既妙选常平使者专任籴事复使某就补漕臣之乏忧深责重上何以裕国下何以寛民哉昔者闻诸夫子曰百姓不足君孰与足某力之所及不敢不勉
　　谒文公　　　　　　　　　刘后村
　　呜虖巍巍文公宋之夫子翼翼考亭建之阙里竹林肃肃下有精庐于此授徒于此著书后千百年过者必式拜俯洒扫邑令之职昔祀于寝今迁于堂配以髙弟皦如兹觞
　　谒韩文公　　　　　　　　　刘后村
　　呜虖先生立身之名节垂世之文章史臣比之山斗不可学也至于出牧潮袁二州之人皆奉尝之至今则某愿师
　　谒濂溪祠　　　　　　　　　刘后村
　　本朝至熙宁间事始多而法稍宻矣先生于是时奉使岭外能使遗民奉尝之至今此后学之所当师法也诗不云乎谁谓华髙企其齐而
　　祝文清公防黙斋　　　　　　杨大雷
　　惟公伊川之后何其棼棼乎吾视蔡悲之幸其有御史焉南轩之后何其泯泯乎吾视韩伤之幸其有先生焉故先生之道脉最的师传最正其髙明而宻察者简而文也其刚劲而脩防者圣之清也一黙所诣与曽参之唯同科一诚之防与顔氏之勉同梦学宫翼如遗像俨如笾豆秩如典刑炳如某谨率诸生以共灌献肃如也
　　谒诸庙　　　　　　　　　　方秋崖
　　某恩假守盖与尔明神分职于是邦使曲如钩浊如泥而贪如狼某则罪矣尔明神其殛去之时雨旸平寒暑使物不疵疠而年谷丰熟则将谁责而可某亦不敢不以告
　　谒诸庙　　　　　　　　　　刘后村
　　国家秩祀百神选任羣吏凢以为民也吏无愧于民斯无愧于神矣神有徳于民斯有徳于吏矣某与神皆当勉之敢告
　　诸庙祈雨　　　　　　　　　刘后村
　　某于兹守土荷神之休四封之内良苖满野渉旬不雨已觉亢干一稔之望在民甚切常之咎在吏甚恐瓣香稽首神其格斯油然沛然以相嵗事
　　诸庙祈雨　　　　　　　　　方秋崖
　　中夏大雩月令也相彼南畆维其矣有芃者苗亦既萎矣吁嗟雩兮雨其时也
　　城隍祈雨　　　　　　　　　戴象麓
　　吏以三年滥宰斯邑神以累世血食此邦嵗之丰防吏与神均任其责矧今早田既穗一雨顿愆虽吏之过亦神之羞敢以诚告于神亟请于帝大霈甘霖相我丰年则吏之与神其责塞矣
　　诸庙再祷　　　　　　　　　　刘后村
　　某属以庚子祷于祠下爰及癸夘天瓢翻防一溉之余旱苗小苏俄复开霁焦卷如初连朝雨意风吹云阁咎孰执哉由吏德薄不腆牲币既格且祈愿续前功神亦有依
　　诸庙谢雨　　　　　　　　　　刘后村
　　某垂去祷雨人哂其迂神独愿歆如鼓应枹甘霔逹旦焦卷者苏膴膴原田今饴昔荼乍使愁叹转为歌呼神功昭昭汝忘之乎巵酒不腆神必我孚
　　诸庙祈晴　　　　　　　　　　刘后村
　　呜呼昔者雨祷而止田倍熟民大喜曽几日雨不休民皇皇喜者忧民无辜咎在吏神其忍亏一篑决云雾舒阳光民歌舞神乐康
　　庵山祈晴【建阳】　　　　　　　刘后村
　　呜虖谷自布种下秧以至于秀实其成之艰矣农自于耜举趾以至于刈获其致之劳矣忽雨不止坐妨收藏呜虖成之艰致之劳者岂不甚可惜乎天乎神乎忍为之乎某悯农夫之勤苦悼小民之怨咨耳檐溜如闻啼号目嘉糓如割心髄奔走羣望未臻嘉应惟神受百年血食之奉主一方雨之权用敢躬谒祠下稽首祈哀神其驱扫隂雾轩露霁华既全嵗功亦活民命
　　诸庙谢晴　　　　　　　　刘后村
　　呜虖秋冬之交兼旬隂霾坐忧嘉谷化为荒莱惟神之仁谓民孔哀敛云归岫杲日昭回场圃之间欢声如雷晴本愆期雨不为灾神于吾民真有恩哉廼挹涧泉注此一杯
　　盖竹庙谢晴　　　　　　　刘后村
　　九月庚辰至于乙未霪雨不止几败嵗事某恐惧斋祓乞灵于神升车而檐溜止出郭而宇气清趋庙而午雾开返舍而暮霞出如是旬浃霁毕被野田里相庆场圃毕功呜虖神所以庙食吾邑歴数百年如一日者岂偶然哉不腆巵酒敬答灵贶
　　焚黄祝文
　　寳庆乙酉【通奉大夫】　　　　　刘后村
　　先君之没十有三年不肖孤克庄皇皇恤恤行路万里始忝朝籍而赠先君三品呜虖所以显其亲者如此可谓防矣虽然国恩也君命也先君之教也不敢不告
　　绍定戊子【正奉大夫】　　　　　刘后村
　　今上初郊诏加先君一品惟中年不肖孤克庄试邑秩满始奉纶命归白松楸夫君恩未易报先训未易承也敢不惧哉
　　绍定辛卯【宣奉大夫】　　　　　刘后村
　　去秋天子有事于明堂加惠率无间幽隠克庄虽触罪奉祠犹得以追荣先君呜虖罔极之恩不可报己往之过不可追方来之善犹可勉也惟忠惟孝可答君父敢奉新命以告
　　绍定癸巳【银青】　　　　　　　刘后村
　　廼者明禋礼成祭泽优渥小大之臣皆得以荣其亲于是先君复进两秩夫官至二品其仪与物亦稍异矣岂非圣王之隆恩先君之盛徳乎克庄等敬奉所谓晕锦网袋者白之松楸
　　嘉熙丁酉【特进】　　　　　　　刘后村
　　去秋禋祀先君以三子陞朝进秩二等明年冬克庄免官还里克逊懐诏过家克刚方忝邑寄命埜恭奉制书白于墓下自官制行而特进为丞相官宠光之萃戸门极其厚矣忠孝以报君父可不勉乎
　　嘉熈己亥【少保】　　　　　　　刘后村
　　亚保古之三孤今之一品仕而致身于此者几何人哉没而絫官至此者又几何人哉拜朝廷之优恩与门戸之积庆敬奉纶言白之松楸
　　淳祐癸卯【少师】　　　　　　　刘后村
　　国家于祭泽无所靳于赠典有所止师臣极品不可以复加矣然音容之隔一世矣宰上之木参天矣诸孤或仕或止燎黄者七始拜今命宠光之隆异嵗月之乆长虽荣也抑所以为惧也惟忠惟孝盍各勉旃
　　淳祐己酉【齐国夫人】　　　　　　　刘后村
　　去秋禋霈吾母自魏封齐纶言及门已不及见呜虖若子若孙谓迎锦诰拜于膝下安知乃奉宻章燎于原头即逝者有知必歆君命呜呼痛哉
　　端平乙未【安人】　　　　　　　刘后村
　　粤者国有庆典中外命妇序进有差而君蚤夭独不见及兹以祭泽始霑再命夫死生契阔人世之至痛也存没哀荣朝廷之异恩也日吉时良燎黄于阡君其敬以答休宠
　　淳祐癸卯【冝人】　　　　　　　刘后村
　　属者禋祀上有异恩加惠羣臣及其妻息忆甫沗初补宜人加三命于是西楼宰木已拱呜虖白日长夜之诀余固己沉恨于一生矣照天漏泉之泽君得无少慰于九原
　　淳祐己酉【恭人】　　　　　　　刘后村
　　顷侍旃厦祀礼彻章窃奉纶言进秩元士虽不旋踵去国然祭泽之行无间中外明府登膴仕恭人加封爵呜虖父子夫妇被国恩如此将何以为报哉敢告









　　翰苑新书别集卷十一
　　钦定四库全书
　　翰苑新书别集巻十二
　　祭文
　　祭晦庵朱文公墓文　　　　　　赵庸斋
　　唐石九峯兮矫如龙防峰下寒泉兮玉脂浮浮中有盖世翁兮一丘翁不见兮焉求陈四书兮翁在此亦既见兮九峯山水竭吾力兮不能忘金风吹松兮琅琅溪并峯兮石啮足角巾露衣兮来荐秋菊穷源兮大林谷古木千章兮佩鸣锵锵仙人来兮紫阳视世扰扰兮圣哲皇皇昔可诣兮云一壑来日大难兮九原又不可依归云读吾书兮犹自可乐尚飨
　　祭杜丞相【代太学】　　　　　　　方秋崖
　　呜呼天下不见司马文正之忠清粹徳兮于今百六十有二年世道之升降凡几人材之消长凢几盖有不胜其然者矣而公方起从海滨共更化弦一时之儿童走卒亦皆论名氏兮而都人士之攀縁相登争覩其仪形者亦皆咨嗟太息以为甚矣其似文正也是何退然山泽之儒臞如列仙上方举国以聴焉而四方颙颙延颈跂踵以望太平之期兮奈何乎心勦神疲于应物其胷中之所欲为者曾防江河之一防虽移疾者屡然犹国有蓍士有砥柱若不见其运动兮而君子恃之以无恐小人詟焉而莫前今夬矣而未遇复矣而未泰兮政升降消长之一机也而公乃骑箕尾而舍旃将恐上心漠然于此矣而元衮亦无与相弥缝兮凢吾党之所扼腕者固匪人之所垂涎天下之势方如驾漏舟于风涛浩之冲兮忽檝摧而维絶则旁观之损神亦不自觉其失声而呼天试尝评之公之与文正其清介同其公忠同其夙夜尽瘁以遗其身者无不同兮独秉国不及于逾年而青苗助役之来前然而青山流水居无五亩之园以独乐花木之秀野而艺风烟兮则公之贫又似乎差贤意公之心使朝廷清明常如今日不至于变恠杂出舞防鳝而号狐狸兮羌瞑目于九泉古所谓死而后己者其公之谓兮吾为天下悲而已矣不自知其涕涟
　　祭郑丞相文　　　　　　　　刘后村
　　曩遭诗祸几置防狱公在闼力觧当轴端平爰立擢太尉掾思堂宻询翘馆燕见嗟我于公合非势利相赏文字相勉道义丙申之斥流落稍乆书来慰藉期我无垢丙午之斥冐雪祖道自方田画期我邹浩再相五年我卧空谷初辞弓旌继罹风木晚迫而起公愈贵重岂无愈筦犹冀采用我欲白事公罕揖客光范之门累月扫迹乞骸挂冠疏至八九匪曰防身实惧濡首他人受知一身而止我衔公恩昆弟父子百口托公只手卵翼一日无公羣臂弹弋众方廹切诃骂佛祖我独迂缓援引马吕劝容直言劝收善类为皷邪説为懐私意及条故事及进宻防为徼后福为沽虗誉或云范公稍恠守道亦曰涑水欲逐坡老匪公厌倦实我穷薄白简诛心青云失脚尚意汾阳考二十四且谓潞国夀九十二万一他日访公于鄮午桥酒邉半山驴后忆初出昼飞椠惜别宁料此行遂与公诀旧学之尊上宰之贵黼扆辍朝玉钺卓地而况诸生视公犹父山川脩阻不克奔赴公来现身公去振臂公无生灭我有荣悴举世攻诋独公嗟惜严光狂态刘蕡风疾邪説私意则己顺受虗誉安在后福奚有惟今之人尤工论议先以为合后即为贰呜呼剖胷出心刮眦见血公昔当国容有未察舍之则藏死而后己公今在天其知之矣
　　祭防丞相文　　　　　　　　刘后村
　　于惟圣宋名相比肩莱公英伟或惜其学之未至涑水纯粹或疑其才之稍偏堂堂克斋庶几于全其师防后溪之宻付其家训忠公之嫡传其论谏古人之遗直其文章天下之至言其温如春其重如山其虗如谷其静如渊寳绍之初己抱负防卨之望端嘉而后遂伯仲韩富之间方爰立皆伏其徳量既退处犹问其貌年倘斯世之欲治盍再秉乎化权意归衮之有日忽骑箕而登天凄善类之相吊致遗恨于逝川惜当国之尤浅竟赍志于重泉使乆居于弼谐且傍无与挠牵其立政与造事必揜后而光前呜呼此谓之爱公可也要未为知公者焉祁国梁溪仅三数月上印而去不失为贤茍为不然虽乆且专潞公晚节出涕于落旄钺槐相遗命祝发以易貂蝉孰如我公得闲于亡恙之日辞宠于未厌之先于心无一毫之馁矣是气塞两间而浩然宜乎生荷重名殁锡美谥勒之钟鼎垂之简言念昔者甲午初元麟寺枢府两相周旋每嘉史草亦奬奏篇公既登庸我复招延十年乆斥一日骤迁举典故之稀阔越尺度之拘挛虽薄材慙于韩陆然昭代炳乎淳干在廷断断独公惓惓曾不旋踵局面覆翻公去廊庙我归田园去夏浪出宿疴沉绵作书诀公尚洒答牋我犹偷生公为飞仙士懐一饭矧出陶甄道之云逺阻哭墓阡些诔卑薾莼鲫酸寒追记丙午摄乏掖垣偶偕竹湖访公畱连合词劝公时事实难方欲为国立太平之基岂可使身无一日之安公拱手曰某有去尔子各勉旃其词之严色之毅吾二人者退而叹曰此其所以为果山欤呜虖公与竹湖莫起九原我着斯言以俟史官
　　祭蔡参政文　　　　　　　吕雨岩
　　天运难测天意难明朱夫子卒于庚申而公薨于己未甲子甫一周哲人之萎者二天运竟何如耶翁季师友之并自季公至公子孙父子也而处其道不为不行而亦未得以尽行其道天意竟何如耶惟公徳业人主知之士大夫知之儿童走卒知之而某早辱公知亦自谓知公之万一者盖众寳皆有光惟大圭拱璧之光莹而不为荧荧之光众乐皆有声惟金钟大镛之声和而不为嘒嘒之声故公之才不矜小能而可以尊主庇民开物成务是为有徳之才公之言不骋逰辞而可以悟主觉民诏今传后是为有徳之言平时如不胜衣而其勇可以婴逆鳞唾虎怒天下之勇莫能加焉是为有徳之勇三学儒士称为宗师四海善类目为宗主而未尝沽之以取名恋阙之心如丹去国之身似叶而未尝矫之以为节荷蒉未必知孔夫子之心尹氏尤不知孟子之志心之可知者有限而公之不可知者无穷浑然盖公之学以诚乆为造道之极致以知行为进道之两轮其成徳若此故某尝谓东坡言君实如麟如凤朱子言明道如祥云如雨公之谓也山川几年之钟萃国家几年之涵养而又家学几年之流传师友几年之磨琢而后至斯而遽止于斯耶呜呼痛哉学传诸老而若虗位至执政而若无公亦何憾于死盖自今年孟春之椠以至未薨十日之书自若其死者屡矣曵杖之歌奠楹之梦夫子独与赐言而他人不得闻呜呼痛哉某辱公门墙深自植立梁木其壊榱桷何为而今而后可以推琴而絶弦矣公之言何日而忘予之悲何时而已三年心防莫报知已
　　祭蔡大参文　　　　　　　　李畏斋【伯玉】
　　导河之源积石昆仑始汪洋而大肆益广逺而奫沄惟公家世西山之孙文简考亭之门既克积者累世乃发挥乎乆轩行谊足以为缙绅之望道徳足以动冕旒之尊作于其政则炎天之风旱嵗之雨见乎其容则秋月之皎春阳之温正色朝端则奸邪为之屏息祥刑外服则民自以为不寃故其进也善类皆从而防茹其退也多士皆从而举幡公虽逺避乎权势肥遯于丘园而今有识之属望谓当賛化而调元夫胡山颓而梁壊而典刑之莫存某辱公心腹之知感公道义之言絮酒不得致千里之奠缄辞莫能挽三闾之魂嗟九原兮不作孰纲纪于斯文
　　祭蔡大参文　　　　　　　　叶西涧【夣鼎】
　　山頺木壊哲人其萎此非人事之细故端有闗世道之盛衰文公既没学出多岐髙者驰幻诞之説拘者泥文义之疑矫者窃形似以盖空中之质恠者饰艰深以文浅近之辞不有耆英孰挈纲维惟公以西山九峯为祖为父节斋觉轩为师合全体与大用于实践救善类之脉于濒危一语弗酬接淅而驰故道合则黄扉紫闼重金而叠组不合则庐峯云谷幅帽而深衣何苍生之无福而天不愸一老之遗某依公通徳阅嵗将朞昔赋明月而慨千里之隔今望数舍而无一防之期痛死生之永诀庸殄瘁以兴悲刍酹荐忱匪哭吾私
　　祭蔡大参文　　　　　　　　汤东涧
　　呜呼我登公门近甫逾月樽爼笑言欢犹未灭曷为转头遽成死别骇讣书之倐来为恸哭而摧裂哀哉一见之顷乃为千古之别呜呼惟公襟懐阳春志操玉雪身处穷时国虑深切引廷争中尝激烈拂衣逺逝晚更勇决而笑傲东山之野犹壁立南都之鐡天胡不相于斯文遽殒此堂堂之襟舄尝诵王防稽之语曰人物方然而蔡公遂如此令人气短而心折顷徒视为常言今乃知其愁絶嗟人生克终之甚难必盖棺而公论始别公虽不尽究其壮猷天已竟全其大节持此见西山与考亭庻有借手而无愧色虽公髙明独怜戅拙念乆敬之情深抚近别而悲彻自闻公薨一饭再噎强书苦懐驰溯心折老泪如倾何暇笔舌
　　祭魏参政文【代赵相公】　　　　方秋崖
　　呜呼蜀自三苏公不作于今几何年兮予尝意其水恧而山羞天地之秘寳韬光铲彩郁屈而不平兮故其发也勃焉而有斐君子特立于西州学探邃古之奥文洗时俗之陋而浩然于胷中者自一宇宙兮盖蹴训故之囿而姬孔之与游以其精防者治身以其粗浅者治世是心固将尧舜吾君民兮而不知一苇杭之何以障百川于横流彼谁其秉国之钧如重隂且霾日月为之晦兮而矫然独鹤之嘹唳乃欲空百鸟之喧啾抱遗经于荒遐之裔乐斯道于寂寞之滨者与嵗月而相忘兮亦既筑山房于白鹤之麓而眠云卧雪吟风醉月侃侃乎其无物外之忧但遨嬉于翰墨之林而秦篆汉籀流落人间者太山一毫芒兮至其妙于心则伏羲以前之大易而笔扵书则获麟以后之春秋忽云翳之划开豁中天之大夜下尺一趣诸老以来归兮人固以为适当太平之期愿观徳化之成而众君子之聚在本朝者殆将人稷契而身伊周厯览比嵗诸贤之志各欲出其力以救斯世之沦胥兮而彼苍者天岂其不欲平治耶胡驾言中道而摧辀西山其頺而天目之老晋陵之魁亦相继而凋落兮独吾白鹤山人在而且犹旁睨如棊之局孤闲横水之舟然庻几其可以系中外之望以待天人之定兮而复乗云气骑箕尾松江以上征而不为苍生其少留畴昔之夜谒公南徐曰众讙之不可息而予亦信以为然兮及今见之则慨叹其为李西平之子而嘉奬其为异于臧宫马武之俦人生倾意气耳故令闻公之防昼喟而夜吁兮而况朝失元老士失宗儒其将付斯世于悠悠乃作白鹤之些曰白鹤飞兮山之幽梳雪羽兮风飕飕时不与兮吾谁尤白鹤兮河之洲苏台杳兮云正愁唳华表兮天知否
　　路哭祭真西山文　　　　　　刘后村
　　呜呼先生属疾闻者赍咨上对近臣玉色不怡丞相移书千里迎毉下至闾巷妇女童儿皆曰哲人必介夀祺云何一夕去而骑箕在昔范公方古卨晚登政府不至冢司学者至今致恨于斯然其谟画畧已设施先生视彼则尤可悲平生修方未试刀圭谓天无意斯文在兹谓天有意一老不遗太平之望竟复何时礼乐之兴百年待谁呜呼昔者之来大带深衣都人聚观公归何迟今者之还丹旐素帷都人相吊公去安之矧二三子乆从吾师要绖执绋于礼则宜属畏简书仅至江湄覆此一觞恸置以辞呜呼哀哉
　　祭虚斋赵端明文　　　　　　刘后村
　　才非果难难于全媺胜流髙虚下调麤鄙公则异体庶物兼该以理揆事以徳胜才磜防破樵郡邑无主公握两拳御万豺虎鄞卒反侧公徃建牙宥胁枭畔肃然无哗公甚柔懦公不严酷惟防惟恕羣狡詟服入系金狨出佩玉麟王曰遄归余无亲臣延和己见缉熙故事箕哆民怨木妖国敝发明节卦规切斜封公每造膝天为改容流传万口照映千载谓余不信有谏草在凢今公卿贵则捐书公老愈勤甚于癯儒易通一书开辟未有不知公者曰公洛叟既彻乙覧黙契宸比于伊川未尝不同造物所靳非权与位至于学识独不轻畀公所造诣通入神非惟人媢亦恐天嗔昨贺蒲轮劝坚鐡壁必不获已迫而再出当世要务不宜三缄儿女恩怨姑寘勿谈答书系节君真爱我传闻开嵗稍亲药裹心谓防恙不为深灾方作笺谂廼以讣来呜呼干方之畧元凯叔子寻防之功康成辅嗣或者期公主眷时名今其徃矣议论必平呜呼少小相与晚尤缱绻人亦有言聃非同传属纩遗墨何共谆谆宰上之题累吾故人我已七袠公小二嵗白首哭公宁非倒置我才虽竭尚可作碑呼公不起孰知我悲
　　祭游勉之侍郎文　　　　　　刘后村
　　于惟游氏逺矣渊源御史授业河南之门爰及黙斋学于南轩公稍后出以篪和埙兄之贤季师之嫡孙匪曰菁华先植本根嘉定之末端平之元犯雷霆威进药石言麟莫覊系凤肯啄吞或劝少贬腐鼠吓鹓法从非责方面非尊絫诏上雍频防扣阍身不敢私君不可谖本懐止足矧迫耄惛力请得谢冥冥髙鶱一区之宅五亩之园徙倚茂宻掬弄潺湲名臣欲尽一老仅存品其清操徐穉陈蕃订其细行管宁邴原昔仕鸣珂公不其【阙】每奉谈尘亦同酒樽公晚东归我适南辕坎百谪入伏丘樊挛痹偏枯并阙寒温耳闻山頽泪如河翻殄瘁情深哀诔词繁空赋离骚安能招魂呜呼哀哉
　　祭杜尚书文　　　　　　　方秋崖
　　凤城岧嶤湖山春只月戸云房惬幽人只有癯者仙编纶巾只左吾诗书右菰莼只藐予过之孰主宾只偕一道士郑子真只诗以吾盟不吾嗔只月穷星回几何是只槖兠防纛来宣旬只铭常勒鼎粲经纶只文昌太防履星辰只天飞泥蟠邈无垠只驾朱两轓适予闽只公既乗云骑麒麟只聿其祥琴迅羲轮只敢拜稽首诔慿茵只植象环金俨绥绅只斚緑黄荐吾醇只列星在天杳音尘只诗情不磨黯湖漘只
　　祭李秘监文　　　　　　　　刘后村
　　山于京文定于桧初敬终朞倐我进退督之未相以诵自盖荐三十士徃徃名辈公当是时固尝峩豸居中几何旋踵斥外尔欲为者我不傅防我自立者尔焉能浼忆与鐡庵博覧奏对于故纸中驰骋千载不著名氏独现光怪此必洞斋众伏且骇奈何斯人留落岭海彰施藻火被之嵓濑戛击金石散为竽籁挑抉虫鱼形诸笺觧家有论著国无华采士为时惜年不公待呜呼疾病则乱魏傁昏愦嵗晚语谬谢傅殂背公将易箦遗偈痛快譬之虗空岂有成壊我尝评公精博英迈诗学卜衞文律崔蔡自昔党议为缙绅害知我罪我以俟万代嗟同门生凋零谁在执别魂销闻讣惊瞆老语谆谵聊冩悲慨
　　祭林武博文　　　　　　　　刘后村
　　我尝三入劝讲代言君无一字及于脩门又尝三黜贵权嗔怒人畏染君愈亲附念我暮齿谅我心忠馈药起疾贻书击众方排我荆舒杨墨君顾以为卿云甫白世故险巇人心堑坑晚欲托君患难死生昨枉缄题恠非自札酸风吹讣白日永诀西山之门存者几人又弱一个莫赎百身呜呼学可谋断仅教胄子才可匡时困衡叠至得禄几何闲輙数朞寄巢萧寺火輙随之彼陨获者烜赫其闾分剂于君独啬祝厘不饱营【阙】
　　矣家尤萧然始翁诵殁负骨归窆后师梦奠
　　守死【阙】　　背徇义勇不可当今谁防孤谁求赴防卜用何山以何日礼有匍匐老无筋力诔不尽哀哭不成声英爽如生岂隔幽明
　　祭郑常博文　　　　　　　　刘后村
　　呜呼自汉以来士以艺取童而习者不出科举抄诵帖括絺绘雕虫刍狥既陈印之空空君则异是网罗贯穿手不释卷亦不退转众作萎尔君独老苍它人衰竭君愈激昻早列西山文字之箓中之秀岩笔削之局使之腾上皷舞雷风炎绍汪綦干淳周洪挟负竒崛寡谐多迂暂牧揭阳俄讁潢浦谈滞周南甫客瀼西帝曰巫阳女下招之岂无汾阳力援太白九虎守闗一鸿避弋葺履道宅繙善和书苇间孤榜花外小车君房言语李邕碑板彼昏不见世有具眼在昔老师髙第诜诜嵗月电徃存不数人前诔洞斋未平幽愤奈何又传苔泉凶问辛亥之役我扶羸躯心颇羡君红颊白发弃我而先理不可诘竒字谁问疑义谁质扁舟来访翰墨尚鲜束刍徃吊筋力已愆天实孤我殱同学者退老西河仅一商也平生苦心为书满家传之福郊或付侯芭我迫頽龄涕不濡目故交欲尽如何勿哭
　　祭徐知郡文　　　　　　　　方秋崖
　　始予栖迟如桐未丝璞未规也防者【阙】之有则其【阙】竒也公顾曰嘻非熊非罴非虎貔【阙】
　　独已知也风櫺暑池髙论灾义夜【阙】
　　龙骊走蛟螭也予起锄犂归袖【阙】
　　谓非羣儿我蓍也曽几何【阙】
　　参差而我心期鐡与磁也嵗【阙】　其物换
　　星【阙】　　　　簮盍勿迟于宦之岐或并驰也昔我来思有传者谁公之萎也我心则疑天实生猗竟何为也风鬛雾鬐长鸣之逵孰与覊也烦剧之治如理棼丝愈劂剂也老笔听辞如水之澌潮之滋也落落松姿秀目踈眉【阙】　宜也立之入墀则麟仪仪凤师师也奈何乎噫濂溪【阙】　终【阙】　　　翩者旗回鴈之陲古驿悲也
　　时方偲偲【阙】　　　　　　也嵗则一朞凶问我贻涕涟而也曰阡有碑小作名【阙】　勿辞也朋友道隳絮酒则醨谁其骊也长夜弥晤言如箎今已而也下亭之祠有扈江篱尚荐词也
　　祭岳武穆【代徐宰】　　　　　　方秋崖
　　神京鳞介腥衣裳三精雾塞天无光鼪啼鼯啸纷披猖中分宇宙何肺肠谁其与者沦纲常受计于敌扼我吭王心凛凛天苍苍以次束缚归朝堂自南自北语已偿焉用与寇为斧斨为雠报仇胡不臧至今淮堑为河湟每观王传心摧伤怒发为立胆为张皇畀予邑于祈阊闻王有像西山冈欲徃从之防予觞简书之严不我遑今且去此何敢忘牲肥酒香差日良金戈鐡马山茫茫
　　祭致政徐君文　　　　　　　方乌山
　　某敬以生刍之奠祭于近故致政徐君之墓而言曰呜呼甲辰之嵗余触祸机归扣君门麻鞋布衣君笑且迎握手劳苦通夕纵谈具我鸡黍别去五载中心藏之逺闻君讣吊不时呜呼古人感激一饭昔者圣师脱骖旧馆余独何为恝然死生恃有此心可通幽冥拙思之文敢铭君墓不传于今或俟于后持此报君于古庻几君可起乎来歆一巵
　　祭雪村处士文　　　　　　方乌山
　　宋淳祐壬子二月甲戌雪村处士杜君清友卒于寝越三日庚戌友人莆田方某以生刍之奠哭之曰予来几一年始识君与君防亦不过一再君死阅三日始知之而不自知其哀之深恸之乆者也君为诗人不臞而腴常期君以贵君为世家不富而贫常期君以逺今也身不得一命年不满五十哀人生之无防恸神理之既絶是何浅薄抑至斯极昔者期君尝序君诗今者哭君遂撰墓碑浮宫之梅君手所移梅存人亡如之何其勿悲尚享
　　祭郑伯举文　　　　　　　戴象麓
　　呜呼蕉隍鹿得防真反覆白牛犊祸福苦倚伏宾王才贵肩已鸢贾傅未几舍先鵩伤哉好物不坚牢造化小儿一何酷吁嗟今之人名缰苦覊束到底竟成空羊亡两臧谷惟兄独超然笑傲升斗禄本期徜徉乎此生夫何白驹之隙一箭速吁嗟今之人利锥太犇逐所竞皆毫芒蜗战几蛮触惟兄独恬然稍闲便濯足本期偃仰乎此身夫何黄梁之炊一夣熟吁嗟今之人心机空劳碌捭阖相戈矛狙诈百谷惟兄独坦然畧不事邉幅本期寛闲乎此心夫河海沤之灭一瞬倐以兄之子职恭亲恩笃扇枕古黄香辍羮老颍叔自宜斑尔衣餟尔菽以尽百年之欢睦夫何慈闱八十正春风子舍俄惊日月促天理苦颠寘塞马不为福呜呼悲矣乎发星星泪簌簌前年失子正伤弓岂堪此来又埋玉黄昏寂寞倚门时人闻哭声谁不哭妇惸惸中途苦脱辐千古断哀鸾胶竟莫续弟凄凄谁共舂此粟首尾救急难鸰原吊影独子哀哀废篇感莪蓼依木苦无枝乌号上空屋呜呼悲则悲矣某年以葭莩之亲盟亦桑梓之乡曲痛一别之不回嗟百身之何赎追徃事于一时尚宛然而在目敞南楼宴朋族漉黄花之乌巾烧海棠之银烛持蟹螯舞鸲鹆耳热拊缶而呼呜呜慇懃劝我杯中醁已矣乎今无孔北海欲举此酒将谁属风月闲主人欵客呼童仆设榻向窓纱一片纹楸三百六一子五千万布鸦三防两防又落鹄忽然西南风【阙】　拍手大笑惊起邉韶腹已矣乎今无谢东山欲对此碁将谁属野渡横舟落霞孤鹜有时得句动诗毫满纸风云【阙】　黒【阙】骊龙珠纵横草颠旭半天【阙】韵落人间压倒池塘春
　　草緑已矣乎今无孟东野欲和此诗将谁属伯举兄休休【阙】　　旅亭人生一旅宿自古本无千嵗翁【阙】年登録荣与辱碁一局浮与沉酒一斛古今兴亡【阙】来【阙】　　生涯此外形骸皆槁木生何足喜死
　　何足哀区区涕泗皆流俗







　　翰苑新书别集巻十二
<子部,类书类,翰苑新书>
　　钦定四库全书
　　翰苑新书续集卷一
　　丞相类
　　贺郑太傅再入相　　　　　　郑雪岩
　　伏审廷宣白麻垣崇黄发圣人能内外无患图任必周君子立邦家太平登庸惟旧翕受十益朋之助预觇一时治象之新万化仰成四方无侮窃谓天下安注意相人主职在任贤帝念时艰公仍宅揆曰疏附曰奔奏分命股肱孰主张孰纲维允资心膂不待梦卜久孚观瞻恭惟某官忠恕而行直方且大正坚林下见一之操何计槐邉达三之尊勇退急流不容髙卧正观夹辅初政不负秦府眷知景祐再入中书依然天圣劲直起司马公于独乐园之内付谢太傅总诸节镇之权若岸诞登则作舟航若苗来苏则为霖雨中兴所属佥望方深同寅协恭和衷直追盛世赓歌之美开诚布公广益岂使前人独美之専若大医王之识病鍼砭不浪施如古善奕之对棊着数弗轻下畴不共庆防合风云之盛方幸重见整顿乾坤之功某虀盐陈人鑪鞴旧物公西华问方六七十之对昔侍诲言蘧伯玉知四十九年之非今才梦觉景翳翳以将入车皇皇而何之老骥脱牢盆叨恩己过假牛充马运失职奚疑其谁尼之非人力也长夜漫漫而不寐甫田忉忉而隠忧傥朽木可雕未必中轮舆之选若弊刍无用只望结香火之縁大厦贺成一巢私托
　　贺史丞相除太傅　　　　　李梅亭
　　师臣巽命帝傅升班七十从心公亦何心于极品三千同徳独髙崇徳之绍勲叶朱衣介帻之祥増黄耳玉铉之重窃以傅者傅之徳义不惟其官惟其人臣哉臣作股肱罕有是父有是子若西京厚王陵之宠及东都旌卓茂之年虽加衡紞以鞶缨俱匪箕裘之鼎鼐于皇孝庙旧学越王当淳熈丙午之夀上皇以正月戊子而进亚父今専槐之正位有乔木之世臣父子一家两两齐三台之色君臣千载重重聚四纪之间贲然緑绨之新复此青氊之旧恭惟某官清和而任直大以方禹以功臯以谟遹全絶徳綘之果霍之勇难以修能无敌知儒者之真可久见贤人之徳一柱障黄河之决两手洗白日之光三登二十七年万机几千百变内除狗防旋安鸿雁之居外率熊罴显筑鲸鲵之观风震雨凌而栋梁自若火炎水润而鼎实各调盖享天心非要人爵陶侃之指纹贯彻犹三逊以滋髙丁固之松梦留连甘十年之不调上念慈闱之训日思元老之功无官酬公维师尚父犹坚谦抑力反涣姑隆絶席之班式举载舆之典虹明带玉顾印金备衮冕之上仪増衣冠之盛事改容而礼论道以经平淮用八千兵更酬谢苍生之志辞齐封三万户防寻留侯黄石之盟某久累播钧遐瞻岩石耸聴上卷之一命阻陪潭府之三才斐然成章是以有庆乗雪邉之节无因拜夀杖之尊窥天上之阶符愿长辅化枢之运
　　贺史丞相除太傅　　　　　　李梅亭
　　显拜师臣荣跻帝傅圣人惟能飨帝复归美于重闱太宰以礼佐王并加恩于一命实清庙之盛典非元老之私荣昔周家既立三事之官在成王犹遴仲父之选始命姬旦以其师保万民继用毕髙以其弼亮四世自兹以徃称此惟艰若西京之迁王陵与东都之宠邓禹虽称异数实饰虚文惟我孝庙之盛时夙敬越王之旧学奉巵为夀驩既洽于两宫絶席隆师秩爰登于一品畴昔鲤趋于学礼只今虎拜以休千载君臣聚见四十年之内一家父子并成二万石之荣与国咸休生民未有恭惟某官鼎彛旧学柱石世臣惟说总百官力賛事神之勿黩暨汤有一徳首明立爱之惟亲相仪南至之郊蒇敬东朝之册克禋克祀敷皇极而锡厥庶民得禄得名受介福而于其王母二难具美三逊滋髙既力避于维垣亦何辞于命衮日月如璧映玉佩之鱼垂天地为鑪铸金章而顾一相主乎内几年淹九棘之班三公惟其人今日正専槐之面是故旧物青氊之赤舄尤觉明公黄阁之黒头行开茅土之封式对山河之誓某夙勤甄録耸聴邮音虽箝尾在虺蜮之区然驰心贺燕雀之厦宣麻缀文徳之聴身隔重湖揲蓍攷武冈之占公宜百禄
　　贺郑少师　　　　　　　　　郑雪岩
　　恭审涓吉宣麻敷恩升棘贰公化一通横寳带之辉崇徳报功六纛畀锦乡之节劝经氊上授室国中异数便蕃羣瞻耸动若稽昭代率重元勲潞公以维垣而陪讲筵忠献以本镇而膺受钺或为内相而侈带围之咏或由旧学而赐京第之居是皆昭一时非常之恩未有备今日极盛之典恭惟某官沉潜而有略真实而无华不知三公之为尊依然寒素如见一介之有技纳之陂汪忧国形癯爱君心赤方更张于新化爰图任于旧人非道不陈王前与与如也斯谋惟我后徳賛賛襄哉业之隆者酬必隆眷之厚者施亦厚此礼非诸臣之敢望惟上知我公之独深非但劝当世之至忠又将贻后王之丕则赓歌相戒元首明哉股肱良哉难老为期受命长矣茀禄康矣某自游环璧久囿大钧闻盛事之巍煌倍舆情而欣抃乗当时之驿传适缀称觞望武公之威仪就加举笏永言颂咏罔既编摩
　　贺郑丞相除少师　　　　　　刘后村
　　登冠贰公褒崇元老孤旜茸纛恨无官之可酬甲第殊庭欲有谋焉则就帝学赖缉熈之益身章焕佩服之珍载籍罕闻搢绅相庆窃稽列圣待勋旧之典非无上公领使弼之荣然潞国贵极维垣不过河阳之鈇钺紫岩位尊化亦惟长乐之麾幢乃如致身为帝王之师赐履于父母之国度越先朝之故实眷存昭代之耆英则自生民以来未有我公之懿恭惟某官道隆而徳骏业广而功崇粤从挟龙而飞天忠劳鲜俪不待审象而求野望实已孚劢相端平挽回元祐至今庙堂经济之老皆昔翘馆招延之余十年羡衣锦之归一旦就安车之聘尔则告后方欲咨君陈之猷予其明农未可遂周公之志乃超三少之秩乃拥元戎之旄腰方玉以垂绅卜新图而考室问祈招于子革靡所不知设醴酒于穆生久而愈敬虽熈宁遇师臣之厚迨阜陵眷旧学之深以昔准今有隆无杀锡公千嵗重赓纯嘏之诗以王万年光辅太平之业某属驰轺耸聴制麻方千贽之满前顾一笺之独后老文学为歌颂愧非仆之所堪辞将相作神仙愿于公而有献
　　贺史丞相除少师　　　　　　李梅亭
　　巽避公槐升魁师棘万世策定盍径跻万石之班三台色齐乃退位三孤之长寸心如此千载无之恭惟某官厚大而裕和端凝而洪毅周拜乎前鲁拜乎后迈韦平父子之荣陟格于帝尹格于天续尧舜君民之业自开禧之末一麾九日相嘉定之治十有七年于我如浮云心本游于淡泊用汝作霖雨身爰佩于安危既难挽鼎湖之龙乃力洗咸池之日周勃之诛吕迎代尚观望于军情霍光之拥昭立宣几动揺于庭议未有独运于掌上不烦执事之顔行为天下得人与生民立极导凭几之命而晏然仍几辅垂之政而遄已彻帘三边絶赤白之囊万国布黄朱之乗风雷屏息日月重光宜神圣建道徳之师见辅弼为社稷之寳比播维垣之命允孚岩石之瞻乃执防谦力囘成涣弗敢基命定命正倚弼谐若曰父师少师何拘等级姑冠班于洪化即颛面以经邦坤载物而承天盖得下裳之吉鼎以木而巽火实存上铉之虚九重尊李泌以先生四海戴子仪为尚父黄河如带山如砺岂惟难拒于公珪青櫺有洞石有牕恐合绍开于王社某夙勤坏冶自抵简书泥涂久隔于朝绅梦寐尚随于贺臆輙凭鱼茧之素恭布燕雀之私亮天地而弼一人谅益基无穷之闻理隂阳而遂万物尚祈泽不获之夫
　　贺史丞相除少师　　　　　　杨诚斋
　　巽避公槐升魁孤棘奋庸而宅百揆辅茂陵十八载之隆平寅亮而弼一人开寳庆亿万年之晏粲明良交际动植均驩恭惟某官徳钜才全器闳用博累世躬行于忠孝四朝身佩于安危河决平原力挽百川而注海风揺夏屋独髙一柱以擎天尽返齐疆全归赵璧金瓯闲暇从容作商野之霖玉几导谈笑取虞渊之日与生民而立极为天下以得人九夷八蛮服整顿乾坤之手两宫二圣知扶持社稷之心肆畴岩石之瞻亟出维垣之命甫成涣遽执防谦重违再命三命之共甫转父师少师之拜元圭衮冕尚犹恨无官以酬公夏篆通旃夫岂以辞荣而邀上惟枫陛比隆于皇祖则茅封仰绍于先王西平有子我有臣垂光简册周公拜前鲁拜后济美鼎彛某自分泥涂夙甄冶毫厘千里既自投丹笔之书首尾八年未易复白圭之玷兹复坦明之制但増踊跃之私黄麻之似六经自此尚观于蕃锡洪钧之转一气更祈俯振于余生
　　贺郑丞相除少师　　　　　方秋崖
　　进陟师垣诞分使钺锡带御府身垂追琢之章开第神京天睠相攸之乐伏惟某官伊尹先觉周公多材日就月将缉熈圣学于无极干旋坤转运动化工而不知凛吾道之在三宜恩徽之莫二某欣闻播告与被光华国有师臣是为治道之元气君无过举将跻斯世于太平
　　贺史丞相除少傅　　　　　　李梅亭
　　雄麻涣命孤棘升班相尧之功已书二十八载之半周之化始介三公九卿之间取之甚严简在则厚恭惟某官直方而大智勇且仁海晏河清借整顿乾坤之手天明地察鉴经纶社稷之心奏琴瑟改弦之功賛鬯主器之治进律固加于有徳酬公真限于无官矧如拔去凶邪收洪范福威之柄且复芟夷烦乱整素王笔削之功是皆非常之原宜受不次之赏犹且固辞于専面姑令明陟于贰公惟时亚保之休盖古司空之选若稽汉制専司万乗之晏私其在周官实任两仪之寅亮聊丕昭于蕃锡岂尽荅于元勲昔魏王再相于淳熈首升此职故髙宗独称于徳夀谓无几人爰正师垣宏开夀域尚式周公之猷训惟其有之是以似之以觐文王之耿光心乎爱矣遐不谓矣某忻逢盛典倍激懽悰歌芘士之诗敢忘燕雀之贺厦作得贤之颂或怜蟋蟀之吟秋
　　贺郑丞相除少傅　　　　　方秋崖
　　合宫展采宣室均厘时则有若甘盘尊为帝傅念已封之曲阜并衍公圭岂伊恵馂之彛允注凝旒之意伏惟某官以经纶典圣学以缉熈賛皇猷从容访道之庭独隆体貌敷锡配天之泽备极荣懐某欣读纶言輙修贺幅虽布衣之愿于张良足矣永懐自牧之谦然衮职有阙惟山甫补之未称多闻之益是为舆诵等冀监融
　　贺郑丞相除少傅　　　　　　刘后村
　　细旃彻卷孤棘冠班知我惟春秋既畅尊王之防弼予亮天地遂登亚傅之崇简册有光缙绅相庆惟纲常之大义具笔削之一经曰子曰人辨内夏外夷之分书叛书杀诛乱臣贼子之心迨本朝之名儒扫诸家之谀论然而孙明复所着莫小试于庆厯胡文定之说不尽行于绍兴孰若旧学之宗工躬阐素王之本指爰切劘于后徳亦扶植于国经恭惟某官以伊吕王佐之才抗乔松物表之志江湖逺引共髙严子之羊裘廊庙重来依旧孔明之鱼水首延登于保辅俾入侍于燕闲宻勿龙光敷陈麟史以天理之二字蔽圣经于一言将使夫窃寳玉大弓之徒皆凛然畏斧钺华衮之笔莫如我敬王者已毕遗编兹予其明农哉欲寻初志乃陟司徒之极品乃荒句践之昔封方留公旦以经邦未许甘盘之遯野傅以徳义老成尤重于典刑缉于光明终始有资于斆学重提化笔峻拜师垣某侧聆制麻几折屐齿子无曲学素鄙平津之从师帝顺下风长即广成而问道
　　贺史丞相除少傅　　　　　　杨诚斋
　　册命元勲序升孤傅三少特揖虽均为贰公之官四夷咸賔见时乃万世之绩君臣叶庆朝野交驩恭惟某官明允而笃诚洪深而肃括调政化不调之琴瑟续古今难续之鼎彛中书十五秋得贤人可久之徳辟国数百里复宁王有指之疆迄今大寳之还讵止小球之受盖帝王盛徳之必颂独颂献琛而春秋常事之不书特书得玉然皆出鲁公之力庸并垂周室之休敢图古风复见今日宜亟正専槐之面乃姑循次棘之阶功臣封爵山河式观继世少傅寅亮天地讵足酬庸某全托一陶获归三径鱼窃新亭之防亦有肺肠燕雀贺大厦之成恨无羽翼
　　贺史丞相除少傅　　　　　　林克斋
　　大廷纬亚保陟班尧舜典谟之篇信式昭于帝范韦平父子之懿疏荣亟践于世官体貌隆崇见闻闿怿窃谓琴瑟必改弦乃鼓顾更化之宜先璠璵由琢器而成念作经之尤重惟庆厯大臣尝条陈于救弊而元祐正史亦订正于辨诬矧伟绩之兼全宜徽章之特异恭惟某官精忠天禀粹学家器量浑深色不形于喜愠规模广大身独佩于安危曩仪禁近之聨已袖转旋之手首除元恶遂柄繁机搜猎羣英路广开于众正燮调元气年遄格于屡丰内振朝纲外恢边琐观化慰山东之老信威清淮北之氛爰賛决于清衷肆緜休于元嗣积勲庸其甚茂避荣宠而不居眷言系日之成书实刋琬琰彼乃贪天而载伪几变丹青提纲资笔削之公芟秽着燕贻之实方尔寳储之奉载加华渥之颁秩以贰公式是百辟垂万世至公之轨迁累年不拜之官文丕显武丕承啓佑益彰于有典周拜前鲁拜后登跻即踵于维垣谅何官之可酬惟与国而无极某欣聆麻制属领花城缅惟翘馆之多才莫陪旅贺曽是化钧之一物尚冀陶成
　　贺郑丞相加少保　　　　　　郑雪岩
　　恭审廷播黄麻轮迎赤舄尊甘盘而思旧学彰圣性之益明召潞公而登经筵见治功之先定重开兴运有相斯文恭惟某官先生心与天通学造圣处任天下重无非阿衡乐道之真为王者师早得黄石书之妙驾风涛于既济敛云雨以若无不为林下之无人共讶山中之有相虽得丘园之趣岂忘魏阙之忠如有谋焉则就之肯终浩然而归也上渴典刑之想时当鼎轴之虚图任旧人宠加异数挺緑竹之操复见武公之威仪上金鉴之书逺迈唐臣之风节鳯新五纪虎拜万年某随仗称觞观光遄衮太平有象适当泰道之亨华发元翕受益朋之助修辞申祷舞手咏归
　　贺钱丞相加少保　　　　　陈筼牕
　　显诏元臣荣跻亚保传家而为硕辅信槐棘之罕闻去国而有殊褒又枌榆之创见尊荣庙社开辟江山窃以知进知退者所以为名节之全善始善终者所以为宠灵之备厯观徃事多愧此言或朶頥钟鼎而不为闲适之人或掉臂山林而无复便蕃之渥臣既懐利君亦少恩但思缔合于一时遑恤讥评于千载必圣贤之胥遇能道徳以相求可去则去既不较于升沉当褒而褒亦岂问其出处爰有方来之纶綍及乎告老之轩裳自古无多如今寡二某官唐元凯之器度汉韦平之勲庸早步黄扉诚欲扶于民命晚投緑野正不系于身谋盖阳和已播则有收敛之时而雷雨既行则有蛰藏之日天运犹尔公心可知方将蝉蜕嚣尘鸿防寥邈自适于逍遥之境永游乎安利之渊奈盛名愈抑而愈髙故圣主弥踈而弥睠惟朝纲肃静则思更化之人惟边报安宁则念和戎之客虽其既去尚拟重来亦何爱于褒恩不少伸于别绪愿以九重之此意与夫六合之具瞻储养神明调娱气序使日月伴其不老而乾坤与之俱闲或再位于元台抑亦公之余事某曩懐附鳯比获登龙忽异诏之丁宁切倍常情之呼舞但忻寰海见眀良天合之情肯为乡闾草世俗雷同之贺永惟防颂不在多言
　　贺郑相除少保醴泉观使兼侍读
　　刘后村
　　起贤濵海领使祥源图任旧人拜召公而为保若稽古道命倚相以读书麻卷初缙绅相贺厯攷帝王之世犹隆师傅之恩商宗之于甘盘曰台旧学汉祖之于严子云朕故人或遯荒野而见思或钓桐江而彊起所以示后世人主进修之法所以倡学士大夫名节之风久矣寂寥伟哉遇合恭惟某官有尹躬之一徳集孔氏之大成嘉定初潜实赖绮园之力端平总揽首当莘渭之求一变有涑水之风独立少汲公之党容身无地知我者天上印而还中书角巾而即东路曲江感秋扇之喻逺避隼猜魏公喜昼锦之归冷看蝶閙属者朝更政化辟作福威区别忠邪顾瞻表着羣公环列类非昔者之亲臣一老独存方且岿然于下国百辟迎安车之至九重慰仄席之思谓莫繁乎一日万机之劳莫要乎三坟五典之道嘉与鸿硕相亲燕闲弼予一人遂冠班于孤棘益者三友时开卷于细旃内家赐圣制而开御筵太史奏客星之近帝座宠光鲜俪迈史梁两揆之荣典故具存踵申潞二公之拜某久孤拔擢积困谤伤人或谓之非辜自不知其何罪厚诬石介因以撼于富公巧诋舜钦本欲倾于祁国不敢发涂穷之叹庶几有天定之时久疎翘馆之起居忽听大廷之播告仆方养母讵宜起隠于终南公素怜才倘许逃归于阳翟
　　贺史丞相父太师魏王追封越王
　　李梅亭
　　加册元勲配祠清庙考十八侯定位之次惟萧盖侑于祭廷应五百年异姓之封于越肇开于封土遂吾相显亲之愿彰我皇念旧之恩宗社同休华夷胥怿恭惟先正大丞相文恵师王始终三纪师保万民汤于伊尹盖学而臣之克同一徳舜举臯陶不仁者逺矣允叶重华宜侑食以匹休曽易名之未称思股肱于甘露想形貌于凌烟一卷之书必立师矧实先朝之旧学七世之庙可观徳谁逾烈祖之老臣彻彼土疆傧尔笾豆惟冒丕单称徳峻加茅胙之分兹予大享先王永配椒馨之荐丕昭异数夐掩前闻伏遇少保枢使大丞相国公克享天心善继人志故国非谓乔木盖倚世臣成绩纪于太常以昭先烈用宏兹贲曰笃不忘某世沐殊恩身逢盛事属婴美疢莫陪东阁之賔畴允大邦窃颂西平之子
　　贺丞相加恩　　　　　　　　洪平斋
　　昕朝涣号揆路加恩立天官冢宰以佐王秩崇旧衮锡土田附庸而为辅赋衍新畬体貌増隆股肱有喜恭惟丞相国公先生眀昭日月道际天渊其万物皆备反身而诚则得孟轲之其一夫不获时予之辜则任伊尹之重敬行以简柔动也刚昆仑擘而力有余泰山压而色不变第知为国寜复顾家龙蛇驱而放之菹朝廷清矣鸿雁飞而集于泽天下安之立太极之四维定洊雷之一索主上悉心而委计都人稽首以留行甫更纯吉之仪已验嘉祥之应腊中瑞雪十分秀麦之连云春半膏霖一望早秧之刺水妙调元于鼎铉潜制胜于帷筹步陟文阶申陪书社汉则夏侯以説礼而召拜唐则李靖以録功而食封尚论昔人未如今日中国授室万户奚足道哉大师维垣三公惟其人尔乾坤攸相社稷之光某炉鞴寒灰甄陶顽鑛耸聴潭府之疏渥预知无爵之酬勲必有宗工续宰相世繋之表第同野老诵庆厯圣徳之诗
　　贺史丞相眀堂加恩　　　　　刘后村
　　播告大廷褒崇真宰类于上帝聿稽宗祀之文相维辟公爰侈冢司之渥非止衍戸畬之入盖益隆岩石之瞻典册一新缙绅交庆伏惟某官功存社稷运际风云绰然应变守文之才巍乎经体賛元之学维圣主敬天之意一本至诚自清朝更化以来四成熈事凡举行于缛礼皆典领于首台日者蒇大享之仪防中辛之吉月星明概乾坤清夷奠玉而神只顾歆合侑而祖宗昭格法驾寳路肃临清庙之豆笾朱芾葱珩于赫上公之冕服以至御楼肆眚称跸还宫祭泽流行天顔开喜厥有显相之効恨无可酬之官荒大国之封岂推奄鲁纪中书之考其永相唐茂对龙光宻扶祚某属縻符钥快覩制麻彻申伯之田钦聆异渥入平津之阁莫缀贺賔贺史丞相转光禄进封鲁国公　王格斋
　　孚号大廷疏荣显渥刺经作制勒成颢噩之书胙土苴茅奄有防之境仍稽故典峻陟文阶金章式焕于民瞻采地増陪于邑入命册一下懽声四驰某官道冒古初功存社稷洪钧转一气乾坤日就于清夷庶绩抚五辰星宿亦为之明润自賛解之化益隆调鼎之勲年谷顺成和气旁行于农畆逺人咸慕夕烽不到于邉城坐令薄海内外之人如在先朝全盛之世爰辍秉钧之暇定为画一之规合古便今可通行于万世举纲提要以明示于黎元爰涓选于良辰庸彻闻于黼扆肆覃茂赏载荅显庸登进厥民在王庭俾闻播告永弼乃后于彛宪勿替钦承嗣膺维师尚父之尊有光先正保衡之烈某心驰恩地迹滞侯藩灵丹就而鸡犬俱仙敢萌荣望大厦成而燕雀交贺空激抃悰颂咏弥勤科条莫既贺郑右相兼枢使进光禄　　　李梅亭
　　登庸旧学揆序元台能自得师谨厥终而唯始爰立作相置诸右以辅台兼总钧枢屹隆柱石恭惟某官两仪间气四海真儒淡乎如列仙之癯杰然为万夫之特虀盐太学四赋接古诗之流芹藻泮宫三峡避词源之水领袖贯九经之库范模徧双字之宫虎观螭坳司存雨露麟台鼇禁皷舞风雷杞人忧天驭方危于六马虞渊取日功卓冠于五龙学焉而后臣之政不足与间也况苞苴贿赂独不入沂公之门且鼎鼐楼台抑未闻寇相之第众浩然其归重公持此以安归天下无如召公久当相成王之左生民未有夫子今乃得伊尹之时然万世永赖乃可谓功使匹夫不获焉能无耻予惟克迈乃训千载一时天之降任是人百年几见万国鱼头正有闗于己任十年凤沼亦何足为公荣见伊吕而失萧曹则知管晏之卑矣跻英卫而逊王魏此岂房杜之细耶愿荷栋桴力光竹帛某一寒戍雪十暑饮氷昔周旋康成之间夙亲氊坐且班次巨君之下实认履声今闻宣黄麻之六经适尚盘青泥之九折缁衣三章知不遗于寸善洪钧一气亦何间于八荒子献相国书乎徃愬底虞于逢怒君遣使臣礼也终更愿听其亟还
　　贺右丞相还朝　　　　　　刘后村
　　入觐宸旒进居鼎席举咎繇于右甫平猾夏之忧归周公于东遂究经邦之业缙绅相庆竹帛有光恭惟某官负命世之大才建丕天之伟绩八陵一抔土之愤至此少伸九世不戴天之讐旷然一洗及新邻之崛起殆举国之莫当众方顾影以偷生公独奋身而敌忾执讯获俘于百战暴衣露盖者九年建纛亲行淮浦收十全之胜帆直上汉江无一防之浑虽大臣之谊曽靡告劳然明主之眷有不容释宻勿延英之对煇煌文徳之麻昔髙孝两朝方修攘之并举若吕张二相皆出入之迭更法此成规付之魁柄方将迓续景命挽囘危机收泮涣已离之人材作懦衰不武之士气蔡方既定式遄裴令之归江左何忧尚有夷吾之在某缪叨刺部隃聴告廷矧甞蒙华衮一字之褒岂能无浓墨大书之喜海涵春育耸闻东阁之开地老天荒自笑南辕之左
　　贺端平相正元台　　　　　　郑雪岩
　　厯开休运位正元台外廷宣麻倾耳动色以相贺薄海闻命举手加额以交懽矧辱眷知若为欣跃窃以建隆肇立家法中令擢自文臣累圣守是道相诸儒谓大纲甚正稽前朝秉轴以至于今日而当代全功可数者几人凡铭鼎彛而被弦歌视昔猷而无媿必嘘海岱而出云雨耻匹夫之不霑既非浅中狭量所能又岂不学无术可致是宜商宗之良弼必命甘盘之旧臣恭惟某官先生肃括而深髙明而博厚玉立耸而山斗倾仰崖略峻而轩裳具瞻退然不争不矜之风功能孰较进有嘉谋嘉猷之告啓沃良多久烦共掌于政机爰命晋登于魁辅否则能替人皆知补衮之忠和而不同上独味调羮之手身千一难逢之会志五三至治之隆号令甫新精采立异吾道方泰善类同升谓黩货无厌申三风十愆之戒念挟书已甚开四门百揆之公八柄诏王如雷震惊万类含春闻风兴起然新一时之观聴易而回积年之玩弛难必白去副封乃地节揽权之正更预防中出循庆厯更化之规献纳论思各尽言激驳弹击母使迹避以此成久大之业足以致安强之威何忧乎狐防之弄兵何惧乎鲸鲵之肆毒本立如是谁能御之正当力行好事之时厉精昔日重悯泽壅下流之久永命祈天允属宗工式孚佥徯欲放美陈而规寓不知位卑而言髙将望端平上相之纪功凌烟无及庶几中兴百年之养士环璧有光某学校旧生门墙下士梅闗分校已幸璧全油幕賛筹误防罗致方思寇弭奚暇已谋尘埃险阻以备尝俎豆战陈之兼问苦无劳绩累叨公车之露章谅入钧陶曽玷中书之记籍聆金瓯之名焕望黄阁以神驰久不通书敢冀元城异除之宠尚能浓墨重赓徂徕圣徳之诗虽匏繋以莫前喜厦成而有托
　　贺杜丞相　　　　　　　　　郑雪岩
　　天下安注意相宸断惟明人主职在用贤寰宇推服唐任如晦宋得祁公允若合符其应如响恭惟某官气养刚大学主敬诚由室暗屋漏为工夫跬步不错以道逺器重为己任力量可知道义重利禄不足言名节髙责望亦甚至敬观出处端繋重轻实虚寳鼎之调爰验金瓯之契左右可国人可然后用之筮从卿士从谓大同也取诸舆议简在上心势如奕棋正在初着事类筑室可无成规自绍定端平之更张迄嘉熈淳祐之经理方其改而调瑟甚欲图安何异操舟而遇风莫知底止今积弊愈难于前日而丛委尽萃于我公此姬公吐哺以求贤而武侯开心以广助惟公则有万能一惟信则无徃不孚向有言而道不行括囊而去今正己而物自格絜矩则同善始非难有本如是庶几读书而为相不负我祖之贻谋某梓里诸生桃蹊旧物爱之深者情甚切祈之至者言不腴幸备驱驰敢私坱圠无语赓徂徕之颂立诚献富公之书台山増八千丈髙与有荣耀中书厯二十四考亲见兴隆无任勤拳于昭景铄
　　贺游丞相　　　　　　　　郑雪岩
　　恭审涣发大号震竦羣瞻当馈而思萧何久虚右席和羮而命说简自上心式昭选用之公已卜清明之象恭惟某官明通而公溥直大而刚方气凛岷峨克振家声之忠孝源寻濓洛相道脉之精微方盘旋两地之崇有运动三极之妙自任以重正期致君如阿衡浩然而归无复为王留孟子逮作福作威之惟辟必立政立事之得人孰不期大老之来谓即慰苍生之望尚迟一嵗乃正三台天将开平治之机上自发英明之断羣疑顿释百志惟熈以今艰难多事之余有此闲暇片时之幸如操舟中流同心以济如推车峻坂协力以登罔俾前修独専盛美边事属右相人材属左相未容张赵之强分典故问东防文学问西防当合韩欧而为一既勲庸之已定何事业之不成某久忝乗轺兹逢当轴上未央之夀爰方啓行聴文徳之麻云胡不喜有懐衔袖敢尾贺
　　贺郑丞相　　　　　　　　洪平斋
　　廷涣号宅揆奋庸天开圣人揭大明于积隂之后帝赉良弼兴霖雨于久旱之余九鼎尊强万殊闿怿切以庆厯之进杜正献尽革弊端元祐之相司马公力回正论凡其变则通通则久本乎定而静静而安圣上始亲于万机朝家大整于百度追还盛观允属真儒恭惟某官秉粹而履方造博而守约黄裳文在中也道徃圣之宗缁衣弊又为兮身繋众贤之脉蚤劝初潜之学蔚为大任之储渊源养防羽翼出震六龙御天而万物覩依乗最先九鼇负地而四极安扶植更力肆増隆于上眷亟入賛于中枢宻勿引雍容补衮避权逺势初无富贵之心合意运筹自契明良之会覆金瓯其久矣登玉铉焉迟之播一朝希濶之麻开几年壅塞之路昔妖星示变除旧之兆已萌今瑞雪应期作新之庆斯卜两全文武之宪独斡中和之机惟国事总总乎方殷而民食喁喁然更切决否泰之消长在乾坤之转旋平轻重于一舟丕展济川之略寄安危于八柱迄成支厦之功以福华夷以夀社稷某霜途易蹶氷谷难春夙蒙鉴赏之殊快覩延登之盛调元有道坐培上甲子之休播物无垠早吐雌丙申之气
　　贺范左相　　　　　　　　刘后村
　　断自宸衷付之魁柄惟辟作威作福方亲揽于大权有臣同徳同心爰超居于端揆识者相庆翕然同词于惟华宗厥有名宰忠宣当元祐之世不主一偏觉民在建炎之初有功再造惜也经纶之日浅甚哉遇合之际难孰如我公自结明主十载雷声之渊黙一朝地辟而天开国其庶几政将焉徃恭惟某官禀元化之精粹蹈圣人之中庸贵处庙堂臞如山泽其秉心诚实故君子咸附其蓄徳深厚故小人不疑属者诸公欲手版下新亭之拜时惟元老独举扇障武昌之尘然后太阿之柄还然后九鼎之势重十全无遗虑矣一变犹反手然斯谋斯猷惟君陈之告我朕梦朕卜以汝説而赉予必能容折槛之人必不罪举幡之士必开宻网必革副封必斥絶羊张汤必追还阳城陆贽鲁安得削隠然儒无敌之功吴未可图良以彼有人之故绵基图于箕翼纪勋绩于旂常某流落十年侵寻六袠福建子是恶既不可以逃乡江西社盛行又无从而入已分为农而没世忽逢知己之秉钧敢云茅拔而彚征不觉籁鸣而机动希文得政岂无守道之献诗司马当朝不待器之之通问
　　贺杜右相　　　　　　　　刘后村
　　涣发制麻晋登揆席朕梦朕卜聿开帝赉之祥汝翼汝为其代天工之旷宗祧増重亷陛益尊在昔昭陵有臣祁国内则寝斜封之请谒外则为清议之主盟学馆颂歌与希文而对秉宫闱严惮云杜某之郤还流千万世号为端人寂寥二百年谁可继者伟矣元台之拜凛然大节之同恭惟某官禀河岳之英有莘渭之望充塞天地不屈孟氏之至刚临履渊氷孰知曽子之大勇尝叱义府于仗下亦责平津于上前自公辞髙位而洁身举世顺下风而俯首秦无客子居然擅国事于闗中晋有伟人何至移朝权于姑熟属宸扆收太阿之柄而昕朝虚岩石之瞻辍玉食而深思覆金瓯而未决昭告昊天上帝厥有休符谋及卿士庶民咸无异论付以机衡之重趣其衮绣之归夫既为书类所宗又将受公议之责必也法先贤如秤之喻念前辈平舟之言起岩穴遗材退刀笔小吏弛筦以纾民力寛尺度以取士心澶渊采石之战功指期可俟梁谿紫岩之相业视昔有光某去国十年脱身万里盖尝使粤烦六丈之一勾不幸产闽遭半山之三字敢意平生知已一旦奋庸岂云附翼以攀鳞庶可眉而吐气作梦得问钧之赋文笔久衰诵如晦犹天之言暮龄有托
　　贺陈右相　　　　　　　　　陆笠泽
　　廷飏大号位冠羣公识者咨嗟益信道行之有命闻而兴起共知天定之胜人某尝因故老之言窃考昭陵之治乾坤大度固兼容而罔间日月之照实无隠而弗临小人虽有幸进而善类常多诐论亦或抵而公议终胜故士屡折而复振谤既久而自消谔谔昌言天下诵道辅仲淹之直昭昭成绩史臣书韩琦富弼之贤固尝端拜于遗风岂意亲逢于盛旦恭惟某官名盖当代材髙古人瑰伟之器足以遗大而投艰精微之学足以任重而道逺方孤论折羣邪之鋭盖一身为众正之宗徇国忘家惟天知我论去草者絶其本宜无失于事机及驱龙而放之菹果不动于声色卓矣回天之力孰曰拔山之难积此茂勲降时大任岂独明公视嘉祐之良弼初无间然亦惟圣主享仁祖之治功殆其自此某孤逺一介违离累年登李膺之舟恍如昨梦游公孙之閤尚觊兹时
　　代贺史丞相　　　　　　　陈筼牕
　　妙拣元勲进持魁柄虽黄麻同日犹分左辅右弼之名然青简几年及见前作后述之盛洋溢天人之喜婘连家国之荣窃以何世无才落落罕调羮之手自古有相滔滔多覆餗之人岂独道乖端由器小乃若以三寸舌定国中之是否以七尺身任海内之安危当其论思献纳之时已足震耀假以辅相弥缝之日自应恢余众忻汗竹之新犹恨登槐之晚某官髙明而庄重肃括而洪深定大事于胷中九牛莫撼挺成谋于物表羣蛰未知早仪紫禁之班聨入预青宫之谋画宻毗威断立去凶邪扫四天之氛翳而擎出太阳卷百川之狂澜而敛还大海盖禄产既殒共知为綘侯之功而禹山既除宜首用弱翁之相人方矜艳我乃韬藏迨翺翔乎四辅之聨始奋乎百揆之命深惟今日固异徃年牛放野而马归山兵革已寝鸟逐风而鱼衍壑英豪方兴独于众人可喜之中而有君子深忧之处难保者和议易玩者边防积储已竭则当明裕国之方流离方殷岂可无足民之术凡此数事赖公三思必不激以不随乃可久而可大况昔日师垣之底蕴望此时宰路之发明天下归心吾君拱手某身縻下垒命寄中台闻大雅之得时知太平之有日洪钧之转一气本正大以无私广厦之芘万间愿恢洪于乐造
　　贺陈右相　　　　　　　　杨诚斋
　　登庸正人使宅次辅非难得宰相之位进贤则其国安不必问太平之期用公则其效敏天有所待世或未知恭惟某官续洙泗以后之渊源追唐虞未逺之人物动容貌以肃天下皆已趋风举夷夏而置胷中了如观火召来两地亦既三年所挟愈大而合愈难求去者坚而留者众深观其守道之如许不付之大事而其谁用之小迟是以国人懐不满之意试之既效然后明主有必信之心右席久虚君子是荷宜有逺略用宏隽功治道无他止在一正君之妙举敌人易与终将九顿首于大庭某自知其迂敢速于售抱贾谊积薪之疏空有狂言哦少陵看镜之诗真成半老独恃知已不虚此生北道之秉洪钧岂谓千龄之遇东阁之来众彦未应一士之遗
　　贺赵丞相　　　　　　　　孙养晦
　　诞明綍宠拜元台国用真儒自无敌于天下朝更几相今始协于众心岩陛尊严华夷闿怿某官智周事变道贯精微硬语盘空独唱出万人之上贵名揭日横飞絶四海之间感会风云披陈药石上有恢复中原之志公懐燮调元化之才烛万里之敌情谋无不胜参期月之国论治己小成既简在于帝心爰进専于国柄方将修明法度考核人材新兵纪于骄惰自肆之余皷士气于委靡不振之日国今相司马矣顿使氊裘之惊吾其为东周乎会看版图之复某叨持使节逺企台躔诵説命之三书敢以为致君之贺续车攻之一雅又将诵却敌之勲
　　贺郑丞相　　　　　　　　王臞轩
　　庭大号材用真儒亲授编书而为帝师素孚人望不出都门而登相位复振家声枢轴尊严朝野闿怿言念执事位签书之日尝效狂夫献一得之愚谓今犹五府之协谋有可诿者设或为一相之居内则何以哉得君如此其専报国盍思所称自顾瞽言之太讦曲蒙渊量之优容及夫氷山见日以消融斗柄当天而炳焕犹以浅末而料深之见正恐濡忍而无夬决之谋乃纾徐容与以俟之其光明俊伟者多矣此而不贺厥又何需向也望之以直而去朝廷汲黯以戆而离禁阙今起忠良于散地聘耆旧于遐陬向也元载以苞苴之富而肥家林甫以溪壑之欲而典选今斥贪夫而弗齿洗旧染以维新向也挟权贵以劾伦魁何止文昌之覔举因驵侩以营荐剡殆类鸿都之鬻官今痛惩已徃之奸申饬方来之禁如医王之治废疾半剂而苏如国手之捄危枰一着即活恭惟某官道包万类忠贯三精方其游太学表率诸生之时已有坐庙堂进退百官之望甘盘旧学何心霖雨之期南阳故人亲际风云之会由方寸恬淡一介弗取故定力坚凝万变莫揺有洗日之功而上不疑有回天之论而世不骇大耐官职门庭贺客之寂如贵极人臣山泽臞儒之自若凡端平大政之施设有庆厯诸老之典刑朝絶壬人蛮夷率服边无债帅淮蔡底平时贤方动色以相夸不肖尚私忧而过计盖善始固可喜而谨终为尤艰元祐甫九年事体转而为绍圣嘉定未数载识者虑其如宣和伏惟深思君子小人消长之机宻察中国外夷兴衰之会必隄防宻则邪慝不能害正必根本壮则精神自可折冲惟几惟康其难其谨缉绩美意常如正观初治之年恢拓旧疆斯济建武中天之业某猥以拙直最辱知怜身縻选调以固穷书比众人而独后向来狷介不屑依偃月之堂老去颂歌或可入齐天之石
　　贺汤右相　　　　　　　　周平园
　　鹓序班庭耸闻大号凤池宅揆首属真儒万邦新岩石之瞻九庙壮覆盂之势王民皥皥喜色欣欣窃以君莫大于知人国尤难于置相惟髙宗之得说若尹躬之暨汤非天私我有商佑于一徳梦帝赉予良弼正于四方岂惟占卿士之从亦复契神祗之望自时厥后振古如兹逮皇家开不拔之基将二百载凡公府错非常之辅余八十人观祖宗功徳之隆知辅弼賛襄之盛方上圣励精于今日实羣公叶力之昌期适虚右拂之辨章有待清朝之英杰眷注久矣延登在斯恭惟某官九徳备躬千龄应运渊渟岳峙凛汉相之威仪玉式金相妙臯谟之述作粤濯缨而入仕即结绶以登畿常近城南尺五之天不离玉阶方寸之地备宻访于北门之邃总神几于西府之严言仁义于前第见钦王之孟子顺谋猷于外谁知告后之君陈及闻颛面以正朝始信同心而合意昔汉既尊于康鼎至唐亦重于郑覃皆以儒宗结夫帝眷进擢遂居于台路委蛇靡出于修门伟治世之登庸掩前闻而増贲而况沙隄甫筑玉烛遽调正炎威稍兆于常旸俄膏泽有开于丰嵗天瑞示汝霖之作宫童讹徳雨之呼方且致主华勋跻时仁夀如太公宜生见而知者岂管仲晏子可复许哉与国咸休固亿万斯年之允赖锡公纯嘏何二十四考之足云某椎钝亡堪涂穷已甚次逺需于泮水贫屡贷于监河幸大钧方播于无垠肆小子或容于有造借之春色倘参桃李之浓隂报以嵗寒敢废松筠之劲节
　　贺陈左相　　　　　　　　杨诚斋
　　陞自揆路宅乃首台惟上相之颛面正朝虚焉已久非天下之钜人长徳膺此者谁厥声既覃所暨咸耸某官喜怒不形于色安危自任于身如太山乔岳之靖深无为而人自仰若和风庆云之气象不肃而物已孚登庸有期经济方懋观其恢张万化之意固非卤莽一切之图民亦有言得无委付之未尽上既厯试是用尊信而愈隆告于大廷陟以左席虽庙堂之维旧而风采之一新魁柄不分岂复有牵而莫可同列既叶犹曰无助而何为正君在初拔士宜博民之贫者无富国将之胜者无败军朝廷治而四海从华夏强而百蛮服古未有改言之似迂置乾坤一掷之中世岂不为之快然帝王万全之举公必有处于斯某顷以狂言最防殊遇乃至延誉于西府相与荐进于严宸事有作难退而靖竢今两贤合处而并相此其时哉当大钧所播而不春信乎命矣
　　贺留右相　　　　　　　　王格斋
　　大廷涣号亚辅疏荣士劢相我国家岂轻其选王寘诸其左右今得其人纶言一颁国势益壮某官道隆而徳备才钜而能全解牛十九年而殊不更刀溜雨四十围而曽无改节不为俗学再还庆厯嘉祐之风自结主知早侍上清虚皇之侧舍人様光生于鹓鹭尚书履径上于星辰入殚论思献纳之忠出课慈恵循良之最随其所到休有可书朱帘卷雨画栋飞云尽领洪都之胜连峯去天枯松倚壁不辞蜀道之难召诸天梯石栈之间参乃钧府枢庭之贰载调元化益峻岩瞻盖方其左朱轓之时已系苍生之望迨此右臯陶之选皆叹白麻之迟风雷之号一天人之心交喜不动声色固己见嵗时无易百谷用成益究设施要当使钟簴不移庙貌如故某寸长何有一障是乗嘉与阖境之人同囿洪钧之化使民安田里其孰非吾君吾相之恩虽政拙催科殆必免大谴大诃之域
　　贺李丞相　　　　　　　　汪龙溪
　　躬被防书进居丞弼精忠贯日正二仪倾侧之中凛气横秋挥万骑笑谈之顷国须贤立天为时生恭惟某官厚徳镇浮英材经逺得文武弛张之枢要独运胷中明古今治乱之渊源不専纸上爰自践之始每勤献纳之忠老成尚有于典刑天下想闻其风采昨属殊邻之扰上贻当宁之忧夕烽既彻于甘泉清跸将游于汾水唯公夙夜与国存亡挺身六品之卑抗议九重之邃留家誓死镵血书词销大变于胚胎转危机于呼吸洎干戈之息战援桴鼓以登陴义动三军人皆奋死气吞异国敌辄请盟身虽九陨而一生国则崇朝而再造既名髙而众媢乃防就而身危士讼公寃亟举幡而集阙下帝从民望令免胄以见国人荐经艰危益见竒伟方主上清明于今日实邦家希濶之昌期欲众贤同建于事功非雅望孰为于师表将万世维持之是赖何一时康济之足言某久托在闲欣闻盛事虽无縁于旅进旅退陪賔客之后尘岂不能大书特书续山林之野史
　　贺钱右相　　　　　　　　黄云溪
　　妙简前旒升跻上衮得君行政已更万化之原颛面正朝兼总五兵之本裔夷欣抃宗祏尊安恭惟某官明允笃诚直方刚大自任以重镇如负海之六鼇独立不移屹若擎天之一柱顷东府同寅之日适北边兆衅之秋人无异辞咸曰击之为便公独长虑诵言明其不然使忠诚果信于一时则嘉靖岂待于兹嵗再还丞弼独运神谟拔去元凶曽靡动于声色收召故老与共起于事功然后立国本以安人心修戎好以息兵祸伊小试之既效则大用其可知果擢元台用昭伟绩仍兼荣于帷幄益増重于庙堂载观出纶之辰弥空其雪迨质扶杖之老欢声如雷则知天人之黙符其必国家之浸盛不惟虚左以有待正恐无官之可酬某得诸所闻喜而欲舞未容敛板即趋光范之门第切懐铅愿继徂徕之颂
　　贺郑丞相　　　　　　　　真西山
　　御紫宸朝登黄阁老人主师宜为宰相用尊道之功政事本实在中书允赖佐王之学四门肃穆八表靖夷盖闻国之将兴皆好臣其受教时则有伊尹成汤所以格皇天吾不如子房髙祖所以成帝业惟今爰立眂昔匹休恭惟某官河岳英姿泗沂正方事初九潜龙之始已兆半千遇合之期六鼇负圆峤之山屹惊涛而不动五龙夹虞渊之日升层汉以大明伟运量宇宙之材参谋谟廊庙之寄宻勿尽言而几弗露从容应变而道不穷当雷霆久蛰之余有天地重开之象坐黼扆而亲聴断如古哲王用金瓯而覆姓名维予旧学夜刻博山之印朝宣文徳之麻信宿未逾规模立变进贤去佞俨如庆厯之颂诗剔蠧濯汚快哉元祐之条贯和气回而天为飞雪贪风息而人乐饮氷闾阎知苏醒之期朝野起升平之望致君于尧舜之上郑公固所优为行政若管晏之卑孟子岂其或比尽抒硕画丕慰岩瞻某滥窃州符久陶化冶方登崇于百揆首超擢于十连但诉公道之伸敢矜私己之遇虽莫陪东阁竒士少禆康济之谋当敬率南方诸侯恪奉作新之诏
　　贺游丞相　　　　　　　　刘后村
　　播告辨朝延登真宰人主之职论相上方注倚于儒宗大人为能格君公素讲明于心学明良胥会今昔罕逢歴观莘渭王佐以来因叹汉唐相业之陋谈经而阿世崇挟术以捄时彼哉杂霸之浅图无上自售责以敬王之大节非乃所知是必道术得圣经贤之精微谋谟与伊训说命相表里素负海内苍黔之望始膺陛下梦卜之求恭惟某官钟间气于岷峨沂大原于闗洛穷理尽性至命有作圣之功夫责难陈善闭邪积回天之力量每独立当雷霆之怒亦苦口进药石之言其告于旃厦也先大本大经其着于廊庙也皆仁心仁闻久矣有登庸之意决于辞宥宻之时裕陵敬光谓它人虽推弗去仁祖用弼以近习莫知其名于廷而宣麻立乎朝者举笏盖先诸老而予环者上之眷后羣公而当轴者公之谦兹天命人心去留之本源亦君徳世道转移之机栝本气实则客去初着误则末势分艰哉列圣之经营重矣一身之负荷在典午末复存赖王谢之两贤洎建炎初再造亦赵张之二老以今准昔异世同符固将享武公之年何止书汾阳之考某顷田间之负耒期阁下之秉钧不图残年真有今日非谓托身于元化庶几拭目于太平章句才衰无复徂徕之歌颂防甘情切但思阳翟之逃归
　　贺郑丞相　　　　　　　　魏鹤山
　　出命九重登庸二府崇甘盘之旧学着调鼎之新功方兹地节亲政之年赫然天章责治之意丕平所感端命维休窃观易道之防无如时义之大玩理于会通之分沈几于变化之神方处时之未然宁藏器以有待故干在下则潜龙勿用屯其膏则乗马班如或需于沙或需于泥或贲其须或贲其趾或且安于坎坎或退守于谦谦脱事会之方来岂几微之可失故坤之三以时而发复之四惟道是从解既得中着有徃夙吉之戒益虽居下实利用大作之时井而汔至有羸瓶之凶豫而勿疑为盍簮之得尝原天地之运化以验古今之屈伸何示人之昭昭而聴我之藐藐盖狃于前失者闇大体而安于小成者乏逺图敢因师友之旧闻仰賛朝廷之先务窃惟仁哲亲政之始实踵章宣称制之余皆静观者十年而奋发于一日然而或以更张为一代之兴辟或以踵误生百年之厉阶乃知听断之初实系安危之判矧一二日万几之遝至乃四十年大柄之倒持士习于放利皇恤其他俗忲于积威不知有上典章浸泯亷耻蔑闻不及今解弦而速更将自后噬脐而无及拟効涓尘之报敢修固陋之辞且三省有造令出令之殊自王蔡擅朝以后重在都司而三省之属不能制其可否二府有同班合班之异自秦韩専国以来恶人异已而二府之事未尝更相是非尚书特奉命之司胡为有先勾之笔都堂为聚议之所何者开略入之端台谏耳目之官但见书名于纸尾给舍喉舌之寄未闻驳正于词头于是有韩卢俱毙之嘲有时被伍伯之谤又其甚者请终言之翰苑受命于禁中掖垣代言于阁下今或先数旬而呈藁断旡杨大年因三让而求归或后累月而草词亦非刘原父以九制而被遇凡曰论思之彦例防献纳之讥目善类为好名指直言为归过于是禁廷宣召经幄留身二史直前百官轮对帅守监司之陛奏臣民庶士之匦封例曰具文习成结舌火既燃而强寝疾已剧而忌医彼躬处休莫肯念乱河北列二十四郡独无忠臣云南丧数十万师反以捷告奚暇为事君安社稷之虑大抵皆全躯保妻子之臣幸积曀之划劙值大明之临照剥之无咎一阳久处于五隂之间刚长乃穷一隂宜决于五阳之末于皇盛举久属通儒恭惟某官精诚足以虑微訏谟足以经逺有嘉谋而告于内尚周臣良显之风持众美以效之君得唐相弥缝之用虽光尘之外合而氷蘖之独持自建学于中兴既阅年之九十岂无大科异等由此而致通显亦有文人才士随世以就功名然而章章乎正大之名卓卓乎亷隅之行揆之亲见夐若前闻是膺一徳之求絶出羣臣之右当轴处中曽几何日拔奸扶善已若而人子仪彻乐黎干减驺莫匪精忠之观感承宗削地韩讨贼咸钦处分之得宜某尚陈狂瞽之言仰賛盛明之政公卿幸得遭遇不胜王阳长策之忧经制有所持循切陈贾傅太息之请以是知我罪我惟公进之退之
　　贺郑丞相　　　　　　　　刘后村
　　制麻播告揆席登崇太曰三公特宠初潜之旧人主论一相尽收旁落之权政出庙堂庆流宗祏尝慨君臣之际莫难心徳之同或亲事法宫莫望其末光或低视殿霤不荅于一语风云之会不契岩石之瞻浸轻所以季然问仲由冉求谓具臣矣必若孟子论伊尹管仲先受学焉恭惟某官手挟龙飞力扶鼇断初元一变粹然用洓水之规模嵗晚重来见者异潞公之年貌上欲托国者屡矣公輙乞身而避之徜徉孤山梦寐一壑属甘泉之烽踵至而延英之议背驰临朝不怡当馈太息徳望隆重能折辽夏之骄心事和平孰云洛蜀之党艰矣政事堂之任屹然灵光殿之存谢傅未起之谓何甘盘欲遯而不可必有以易置壊局斡回危机扶天下之纪纲文章系中国之衣冠礼乐问朝问左右咸无异言惟天惟祖宗克享一徳方将开紫盖之运然后从赤松之游某进触悔尤退安义命每佩临别承君之训不通平生元城之书然犹聴避新麾超加美职托孤危于大化勉忠孝于暮年昔诵狼跋之诗常思归于公旦今被羊裘而钓安敢累于君房
　　贺董丞相　　　　　　　　　刘后村
　　播告辨朝登崇真宰敬王惟我非道不陈于前梦帝赉予爰立而致诸右福流宗祏喜溢堪舆尝合炎绍诸老而观莫如赵张二公之懿良由沿闗洛而遡洙泗续先儒絶学之传故能膺戎狄而惩荆舒开有宋中天之业万古有光于史册百年复见于矩堂恭惟某官蕴两朝开济之心兼四代礼乐之事胄出于江都相素渐三策之敷陈生后于武夷翁实受四书之付托所谓识其大者讵肯斵而小之临边号文武威风之臣在廷为魁礨骨骾之老与二豸俱去灶婢亦惊及一马重来都人太息遂升廊庙厯秉钧枢敌无佛貍饮江之谋国有猛虎在山之势属者改调胶柱宻覆金瓯孰克享天心孰能熈帝载孰尊王贱霸发明春秋一统之言孰脩身齐家践履大学九经之序或朶頥以防丹鼎上注意而出白麻垂绅之流举笏以贺必开泰道以聚人才之涣散必建皇极以平国论之党偏必正朝廷以及百官必合宫府而为一体昔思轲生末造不为时君所知房魏开太平莫奉明主之问仰惟今天子之圣辅以大宗师之贤如公遭逢亘古稀濶某五穷不去百毁所归上书而雪孝章昔有北海纳官而赎李白今无汾阳闻英衮之颛朝与老农而击壌乞黥刖以成后史事有不然刻金石而颂中兴老犹堪勉所为欣抃莫罄揄
　　贺丞相起复　　　　　　　洪平斋
　　恭审孚号庭移忠体国奋庸而熈帝载独严鼎铉之司不战而屈人兵更妙斗枢之运两宫倚重万宇均懽窃以同天下之忧者不当先一己之忧达圣人之节者乌可徇匹夫之节故论相尤难于应变而显亲莫大于名髙庙之图任旧人虽夺情而不惮阜陵之简求元辅亦变礼之是行闗两朝胥会之期垂百世无穷之誉越在今日有光前人恭惟某官节劲而气和材全而徳备是父之有是子不特大韦平之世家吾相之与吾君可谓得伊吕之王佐任重九鼇之负地功髙一柱之擎天尽扫妖氛力扶元气退小人而进君子迄成去四凶之功弱私室而强公家盖有堕三都之意俾外蕃之夺气知中国之有人用能成召陵之盟于以息甘泉之警九庙壮覆盂之势万方耸岩石之瞻股肱良哉纳君徳于无过之地羽翼成矣贻孙谋于有道之长方注意于盐梅遽悲于风木孝思虽切睿简尤深当馈而叹无萧曹天子久为之虚伫奉书而召致园绮储君日望其遄归三命俯于谦谦终吉之余四辈趣于迟迟吾行之顷欲强谢公之起更图申伯之居爰入觐于天光庸进専于魁柄嘉谋谠论周旋父子一堂之间文徳武功维持帝王万世之业腹心惟旧体貌加新遹图康济之勲丕展经纶之学调玉烛之四气已观大旱之作霖陈泰阶之六符便验上台之齐色某影沉非地梦断钧天委心下吏之尘埃倾耳上公之典策知太平之可冀识吾道之将行厚徳元勲复覩淳熈之相业浓墨大字愿赓庆厯之歌诗忻颂惟深仰摩罔究
　　贺史丞相起复　　　　　　林克斋
　　涣发制纶宠还宰枋改而图善治夙资辅弼之良虚席以俟来归益副倚毘之助天人闿怿朝野尊依窃谓有万之几职先论相在三之义孝可移忠故大臣以体国为心自前代有夺情之典载稽徃哲莫着本朝若开国之元勲与中兴之名辅属当多故适阻私艰类皆遭变以从权遂克建功而造业自更新于万化实倚重于一贤虽云底效于小康固有欲为而未究惟武丁得傅说命朝夕啓乃心使太祖无元龄如左右失其手宜膺图任尽越拘挛恭惟某官天禀精忠家粹学遭时遇主周旋笔槖之聮徇国忘躯厉旂常之绩振皇纲于弛堕奠神器于阽危内则翼元良以正万邦外则续懽盟而成五利肆由两地亟践中台方寄任于济川俄茹情于陟屺深切凝旒之眷式遄赐第之归备咨访于燕闲意犹未广正仪刑于衮职民具尔瞻使名均总于鸿枢师表推髙于鹤禁事崇业钜任重责専方将乗盛际于风云励有为之日月抑羣枉而开众正建大政以兴太平兼曽闵之所无显名永世揜韦平之未至继踵维垣某迹虽逖于崇墉心焉依于大造划聆大号倍激私衷播物无私倘备赋形之数奉羮有感更希锡类之仁
　　贺史丞相起复　　　　　　李梅亭
　　起跻上衮并领元枢家事虽勤讵可辞于王事国容既肃爰兼整于军容宗社奠安华夷震服窃以人臣名世之盛者固宜独佩于安危天子举国而聴焉岂容或去于左右如房元龄夺服于贞观之际若赵韩王复位于建隆之间时则宇县迄平邦家底定非有干戈抢攘之事与夫疆埸骚动之虞正惟朝廷恃以稽疑社稷因之倚重所谓同徳惟一伊尹乃格于天岂无它人虽百曹参何补于汉故一时必图旧而共政而二公亦移孝以为忠况若主威虽振而体统未明国蠧既除而奸宄未戢天变洊臻而未弭民力久困而未苏此岂具臣可以克相自非才若擎天之八柱力如负海之六鼇精诚一心励翼庶务则何以结异眷于黄屋夺至情于素冠廷有賛书国无异论恭惟某官徳崇而业钜学博而用周功烈在人岂管晏之可许规模所至及周召而乃留早繇禁涂独賛宻议祛邪崇俊决大疑于立谈之间偃武修文兴长利于旋踵之顷国本安固人心敉宁弼谐未几经济方懋甫正台衡之位俄纒风木之悲中扆深懐竣讫防于大事左貂荐遣爰趣复于宰司厥今为政之当先大率如前之所述虽无伯禽金革之事当资说舟楫之才至若边备弛于通和邦财空于横费名为更化而士夫趋向之莫一实欲防民而州县奉行之不防此其次焉又有大者必也羣工百执守法度而不变外戚近习保富贵而有终城社无所容其奸庙堂当得行其政孰出身而办此顾舍公其谁哉此四海所以具瞻正九重所以虚竚任天下之重幸瞻赤舄之来为帝者之师伫复青氊之旧要使一门勲业之盛有光千载简册之某夙出洪钧钦聆涣号睠畴昔已蒙于百诺谅伊匪定沐于一陶歌杜陵之诗愿永依于广厦为魏公之客岂复出于它门
　　贺史丞相从吉加官　　　　林执善
　　徙月复常自天涣渥黄麻宣制増品秩于鼎司赤舄造朝新威仪于宰路华夷诵亷陛尊崇切谓大臣佩安危于一身孝移忠而两尽盛旦会明良于千载家与国以均休方素冠迄制于礼经宜丹扆加荣于命数某官孤忠贯日一徳格天明允笃诚世济舒敳之美谋谟果断才兼房杜之长剪羣奸于原燎之余定众志于波頽之末还福威于皇极乾清坤夷正基本于元良星晖海润光于前列酬以何官亟宅揆以奋熈遄夺情于艰疚入则左饘右粥端思卢垩之中出则搢笏垂绅纡画庙堂之上来隽髦而济济销奸宄于防防汉塞柝沉周京枕奠丕慰蒸黎之众迄成清静之规驹过隙以如驰甫更吉制鱼有水而相得庸侈徽恩登进穹阶申陪腴赋隆师模于副贰崇事柄于钧枢固尝先天下之忧而忧岂以穷人爵之贵为贵一二日之几毋旷共成兢业之功八百年之厯过期永贲休明之运某划聆成涣倍激懽悰才俊满前第遡风于东阁阳春无外会报暖于北枝







　　翰苑新书续集卷一
　　钦定四库全书
　　翰苑新书续集卷二
　　参政类
　　贺刘枢宻兼参政　　　　　　郑雪岩
　　伏审三朝播告元老登庸泰之初九拔茅彚征亨嘉之会蹇之六二匪躬尽节安强所基两地増崇普天胥庆斗枢司帝旁之运台躔主天下之平筮卿士是谓大同作内吉作外吉左右国人皆曰可用在朝和在野和任黄发斯无愆副苍生所共仰恭惟某官风棱素望骨鲠赤忠包括诸儒家之文粹然一出于正周旋三谏官之位卓乎莫拟其伦栽者培之善有所资倾者覆之恶无所避中庸至徳鲜能久矣圣贤絶学庶有继乎昔孟子去齐岂无为王留者今周公归洛自今立政共之况正元朝士之无多宜庆厯相臣之有取是闗国体可验天心乃赓载歌其应如响丙魏同心辅政夫复何忧殷周中兴得人于斯为盛某缪分边障喜聴邮久望东家夫子之门惟有南丰瓣香之敬己相司马敢废当路知已之书愿效王褒以续圣主得贤之颂其为欣忭罔既编摩
　　贺卫参政除端明　　　　　　洪平斋
　　通班邃殿诏禄殊庭两地穹崇耸龙头之宿望九天清閟开麟趾之隆名号涣路朝驩胪函夏恭惟某官气夷履粹行峻识周济天下而起八代之衰莫穷韩子之学正人心以承三圣之作不下孟氏之功顷妖祲之方张肆頽波而俱靡腰多服艾手独搴兰便面障西风之尘若将凂已掉头随东海之雾似欲终身此志虽造物之为徒吾道实苍生之司命为时强起与国同忧堕三都而却莱人屏四凶以御魑魅山岳可以揺动天日为之开明益契渊衷晋参机秉辑和戎之福太山巩国势之四维定翼子之谋少海衍仙源之重润力扶皇极期建太平然张琴瑟于不调之余而投药石于既惫之后所伤多矣欲变难哉矧如一秦之复生縦使九舜而莫治宁为落落乌肯容容莼鲈送逸兴于三髙花木引清风于独乐心清如水名重如山回观垂手帖耳以相从乃至血指汗顔之不暇见几我早得计畴多天道有时而好还国是既久而自定特异清朝之礼尽还旧弼之恩儒生万数之有荣独备玉宸之问作者七人之相对少留珍馆之闲公于枋用以何求人谓衮归之有渐昔焉洗日今则望霖诏令于蘂珠耸闻学士之拜待漏声于丹凤共徯相君之来某夙出钧陶久旱泉布赤舄几几东山嗟姬旦之居緑竹猗猗淇澳望武公之入庭有喜贺厦尤深
　　贺陈枢宻兼参政　　　　　　郑雪岩
　　恭审元登任治象作新仁人用国日明増重五岳之本儒者在朝増美弼成万化之基断自渊衷欢天下恭惟某官诚明之学文武之资一片盛心对越天地而无愧平生大节突兀山岳而不移笑傲林泉敛藏云雨希乎贤圣者问学工夫无止法志于道义者事业富贵不足言天将啓中兴之机公难坚勇退之愿观者环堵人喜君实重来责以推车上倚希文独至未逾旬浃悉有钧枢召我而岂徒哉今时则易然也以尧舜君民而自任其在兹乎使周程体用之大眀断可识矣某受知惟旧窃庇方新趋未央殿而奉觞忻闻涣号庆天章阁之给相幸见太平望衮非遥祓牋斯恪
　　贺李参政　　　　　　　　洪平斋
　　伏以瞻泰阶之六符独重钧衡之望遡井络之万里近依衮绣之光方揽辔以问津爰拜尘而起敬恭惟某官道明如日名震若霆濬濂溪之源直至孔顔师友之际嗣巽岩之学何止迁固父子之间天付之以江汉之灵世仰之如嵩华之镇蚤发西昆之轫径参东府之机妙调胹于国论之变迁隂转移于君心之趋向屏四凶而不用招十献以方来时人未免贪天之功君子遂有避地之志嗟哉狼跋行矣鸿冥善类既失其指南防夫可投之有北云无心而出岫固知富贵之为轻水有时而回渊惟聴是非之自定坐安赤舄尽复青氊繄否泰之相乗实乾坤之所相独乐园之自逸难淹君实之留天章閤之一开即徯郑公之用某短于汲绠拙甚筭鞭羊肠世路之自怜虫臂生涯之谁托跂宫墙之数仞喜厦屋之万间扫舍人之门辱肯容于归倚入翘材之馆愿终荷于生成
　　贺李参政　　　　　　　　方秋崖
　　诞制册参秉政机当圣贤驰骛之时聿思元老觊道徳安强之效迄底丕平简在帝心于皇庙论恭惟某官养其气以刚大尊所闻而髙明姚崇应变而宋璟守文兼负经纶之蕴元龄善谋而如晦能断克成综核之功自纉武于枢庭茂结知于宸极明良千载仁义一言伊欲天下皆尧舜之民政以胷中有孔周之学会羽檄适忧于丙枕宜锋车趣驾于庚牌王曰归哉旧弼为中朝之望天其或者太平当今日之期遄观介圭入陪台衮共徯巨川之济式隆岩石之瞻泰阶同符间两社以为公辅神器増重有一徳以享天心倾聴白麻登延黄閤某亲逢盛事思见熈辰甲兵之问不至庙堂盖边臣之至愿忠信之言可行蛮貊惟公相之所为嘉与涵生悉归陶冶
　　贺章参政　　　　　　　　陈筼牕
　　涣发册书晋陪国论基命于夙夜宥宻之地久资制胜之筹明政于国家闲暇之时今倚同寅之助精神胥契体貌益隆窃以陈泰阶之六符名独崇于槐府拱北极者四辅实参扈于枫宸惟道全徳备足以衡石万几惟实大声宏足以笙镛羣动人方拱手天亦开顔笃生魁礨之英丕辅升平之治恭惟某官爽邦哲匠间世真儒挺繁霜大雪之严襟懐浩荡挹霁月光风之胜气节峥嵘垂视氷山矻存砥柱卒以安刘之畧助成诛霍之谋化瑟既更宪纲独秉旋预黄屋股肱之托进陪紫枢心腹之谋案边琐以科条孜孜于防风寒之处讨军实而申儆汲汲于未隂雨之时坐成道徳之安强端出规模之宏逺肆畴庸于黼扆亟参秉于钧衡稽武王之四人官不必备视汉庭之诸老多奚以为便当架明堂之柱以峙不拔之基讵容卷大厦之材而郁未施之泽时几天与事业云兴坐恢三五六经载籍之传逺迈二十四考中书之懿某尝于比日获拜下风甫安缚竹之居忽聆拜麻之命摩娑朽钝附丽休明天实助其飞腾人尽为之鼓舞防肝虽薄亦追随坱圠之中鸱尾方崇但怅望云霄之上
　　贺周参政　　　　　　　　杨诚斋
　　敷锡明纶丕厘大政会云龙于千载王素识其精忠排虎豹于九闗人始知其定力和气布濩浮云豁清窃以圣贤之遇合相须为最难而功名之进为欲速则不达陆贽论谏之久晚乃被于延登元稹私交之多终不逃于罢免与其别驱横骛以售媚灶之策孰若孤立一意以俟当阳之知进也无朋居之不怍恭惟某官盛名播于九牧孤忠耿于一天玉札丹砂之良可用而续千载之脉天球河图之瑞不言而为万乗之珍两去国而其节为最髙三入朝而其进无所挟以止水清明之鉴而铨叙羣品以补天造化之笔而裁成帝坟勇退益坚眷留愈笃道大故万钟不以婴其志天定故羣邪无所肆其防泰山岩岩自足帡幪于万宇中台两两又将胶轕于三辰维今太平之基在我自治之策建道徳之辅则元气实收謇谔之助则众晛消考覈军实以察其名存实亡之欺寛阜民力以救夫上溢下漏之失凡经纬之宻勿皆次第而推行鉴谟烈于祖宗坐跻庆厯嘉祐之治书勲名于竹帛将播嵩髙韩奕之诗某喜中兴之有期知真儒之无敌乾坤既正觉山川宇宙之顿新霖雨来苏想草木昆虫之咸喜輙冒摅于狂瞽思有补于髙眀愿寛不韪之诛少借曲成之造
　　贺李参政　　　　　　　　危巽斋
　　伏审显膺诏綍分縡政机方甲兵之问至庙堂孰为经济而股肱之寄在忠力式副登庸势重朝廷驩均海宇惟天朝之立武必台辅之有人冦公用而北使兴谁是之言司马相而辽人有生事之戒盖大阿出匣物莫敢干而猛虎在山藿为不采精神聚会风采耸闻故王朝方选于金瓯谅敌国已失其筯自非伟望曷称畴咨恭惟某官学富天人量兼海岳英标照世氷壶玉衡悬清秋硕徳居朝天球河图在东序属时多故应变无穷人皆言见夷吾夫复何忧帝亦谓倚裴度足以破贼乃宅百揆底定四方济时之相岂易得哉中兴之功可立俟矣惟公懋徳为国逺谋上安千龄宗社之基下固四海生灵之命况云腾万灶方日费于千金而天设长江防风寒者数处储峙正急守备尚单何所取财何所取兵早定澶渊之策何时当诛何时当决亟摧羌部之锋愿推枕戈待旦之心以捄厝火积薪之势黄閤宻筹于逺略黒头尽了于俊功使浓墨大字作为歌诗勒石崖而不朽更金匮石室藏之盟誓等泰砺以长存某侧闻秉钧不知折屐昔望林中而止渴已慰尘心今逢天上之和羮必均鸿施敬共俟命恳欵书辞
　　贺汪参政　　　　　　　　周平园
　　竣事行营奋庸旧弼徐方不囘而归休父酬朞年节制之功衮职有阙而补樊侯賛万世保衡之业宸心所属民誉则同恭惟某官恵和忠肃而极之以诚敏达清明而笃之以学望其风采凛名世之巨材发以词章惊前人之逸驾惟是规恢之大固宜进用之难天方祐于我家帝亲知其国士拔之册府付以宪台凡上前献替之嘉谋皆天下安危之至计适文王有玁狁之难正切焦劳顾李愬帅邓随之兵尚虚统督一言辰告千里暑行虽逆顺不同敌有当亡之理然强羸相絶我无必胜之资况驱荆襄不教之民中控吴蜀相望之势众方乌合敌则鸱张甲战而乙乃还北攻而东已急指麾诸将激劝羣雄赤帜二千亟囘于韩信精兵三万几获于左贤敌兵由是以大奔故地乗时而渐复人惟求旧既望实之久孚赏不逾时亦勲庸之当报兹惟古谊抑有成橅盗灭甘陵彦博入登于宰席使来西夏仲淹归賛于枢庭不图仁祖之前闻乃至绍兴而复见某辱知甚厚在冶有初上马从军揣己昔惭于不武懐铅抱椠期公力致于升平
　　贺郑佥书除参政兼太子賔客　李梅亭
　　显用正人进参大政试之宥宻已折冲樽俎之间倚以弼谐必销患庙堂之上一贤得路四海倾心恭惟某官清任以和直方而大休山立粹为廊庙之珍地负海涵凛有社稷之器来从百里甫阅七年徧仪清切之司弥积均之望果由枢筦遂賛政机作天子之股肱兼储皇之羽翼惟公懋徳相我受民式新鼎鼐之调益永旂常之载某属拘郡组莫旅賔綦千万间之欢顔既深贺厦三十幅之共毂尤庆得舆
　　贺乔枢宻除参政兼知院　　　杨诚斋
　　晋用真儒升参大政运筹决胜久注意于安危当轴处中仍兼资于文武用人如此通国驩然恭惟某官广渊而笃诚髙明而博厚好学本孔顔之学用心乃禹稷之心非仁义不陈于前雨露夙深于献纳有谋猷则顺于外风霆不显其流形翊賛斗枢燮和天縡折冲尊俎鲸鲵服京观之刑申画郊圻鳞介慕衣裳之会然南北两朝不能一统由东西二府分作两涂今内治外治交急之时乃政柄兵柄合谋之日宜崇夙夜宥宻之任并策旦夕丞弼之功苏民力之中干囘夷情之内奰建久安之势而成长治之业杜羣枉之涂而开众正之门嵗大旱而作霖啓沃良资于傅説天未隂而彻土绸缪允赖于周公邦其永孚于休公有无穷之闻某云边挽粟雪里闻麻回思太学之十年尝侍司成之丈席今三贤方施政于天下必无不获之夫縦四牡非有功之使臣愿鉴懐归之悃
　　贺陈参政　　　　　　　　方秋崖
　　正位东府本兵西枢方吾君奋大有为之资明明独断咨我公以不世出之畧翼翼同心有伟纶函陟兹衡弼恭惟某官刚大而养以直髙明而克以柔决千里于帷幄之间凛乎人杰玩百蛮于掌股之上张我天声用简在于帝心肆参持于国枋具瞻罙耸注意斯皇某恪守宗藩莫趋材馆文事有武备遹观儒者之功圣主得贤臣切聴舆人之颂
　　贺钱参政除资学赴经筵　　　危巽斋
　　伏审丝纶趣召衮绣遄归任四海之安危正有资于忠力辞上天之富贵乃宻賛于谋谟夷夏耸闻社稷増重恭惟某官温恭天禀忠孝家正色立朝天球河图在东序英标照世冰壶玉衡垂清秋遂賛枢机晋参钧轴属在议论纷纭之际正资老成持重之言方万牛挽而首不囘孰明其智及六鼇去而山为动始识其忠姑暂镇于北门已速归于东海公乃丐以闲居之适上亦髙其鹤髪之年留用其谋不烦以政陞班月殿极平生儒者之荣劝讲金华如古昔师臣之重用禆大计以济中兴令五日一至朝堂实外倚潞公之任重欲大辽毋开边隙恐再劳司马之居中某自聴赐环不知折屐上既为于国贺下亦庆于己知昔处枌榆尝叨预君侯之劝驾继司芹藻亦尝因舍人而扫门应怜久冷之姓名必有嘘枯之造化腹心敬布顶踵知归广厦万间已复湖上鱼之防丹砂九转早成鼎边鸡犬之仙
　　贺俞枢宻兼参政　　　　　　李梅亭
　　鼎升兵本晋预政机立武有常将见五原之欵塞用儒无敌更观三后之叶心膺一时稠叠之荣契千载明良之会恭惟某官材宜王佐智可帝师自其不辞小官之时己负将降大任之器夙夜宥宻甫参帷幄之筹乾坤清夷益结冕旒之眷既兼资于文武盍并注于安危爰命宗工式兼亚相上帝将复髙祖徳坐令赵璧之还皇天既付中国民岂但齐疆之复惟股肱之寄在忠力则道徳之威成安强邦其永孚于休公有无穷之闻某夙防揃拂竟自沈直柄当权恐不吝曲成之陶冶近畿入幕固未为逺去于门墙
　　贺王参政　　　　　　　　　王格斋
　　光膺宸渥参秉政机黄屋勌勤岂皇暇世间之庶务紫芝锡命乃登庸天下之正人岂非燕翼子之谋莫先求哲人之举臣有十乱武惟用此而有余才如八元尧自相之而何害倘用儒之己尽如释负以无忧允惟我公能任是责恭惟某官才全而能钜志大而气刚酹柱献栋梁之规人为之惧披腹呈琅玕之蕴天亮其忠粤从甘泉持槖之时已有傅岩调鼎之望暂劳分阃旋促赐环方班聴履上星辰之聮遽参济川用舟楫之地进则云骤用犹恨迟然而受隆委于两朝下丞相之一等虽羣贤并命期共赓股肱庶事之歌然舆论所宗乃独任春秋贤者之责元气曷壮隂沴孰消樽俎笑谈何以折遐冲于千里之逺日月献纳必将举明主于三代之隆在此位而不为于他人而何望尚惟自任以佐丕平某雅尝辱知而不敢私贺所愿获见勲烈有如青史之所书则虽堕在江湖至于黄馘以何憾
　　贺龚参政　　　　　　　　　杨诚斋
　　畴咨正人参秉大政虽天佑于有宋将开平治之期惟后非乎我公不在弼谐之选罔曰一贤之寡己底万邦之孚恭惟某官表粹而里之刚人今而道之古所立卓尔皆诗书未作之传举而措之非秦汉已还之业顷在谏省人谓氷霜及临帅藩民称父母观者异视吾惟一初然抗疏宸居排羣小于不用之处而救荒江介活百城于既死之中虽云绪余独不隽伟人望欲逃而莫可上心既用而乃驩将阶两地之严遂冠三能之极抑天下无难疗之病惟药者有宜先之方傥苦口之贮储则元气之充实此执事平生之所挟岂今日得时而不为某旧供走趋雅辱知遇归欤空谷方锄三径之荒仰止庆霄忽觉五云之逺
　　贺陈佥书除参政兼同知　　　李梅亭
　　升参大政复翊洪枢仲子之辞三公夫固轻千钟之禄曲逆之出六计终当遂万物之仁一贤得舆多士举笏恭惟某官直方而大智勇且仁早取麟角之科夙负鼇头之望读孔章之檄严严经国之文卧元龙之楼耿耿济时之畧四国茂蕃宣之绩六条髙澄按之功登山有得于徐行乗舟惟恐其偏重禁中颇牧鼓舞号令之风雷氊上唐虞缉熈光明之日月迄由翰苑进陟机庭尊俎折冲京观正鲸鲵之戮郊圻申画介胄无虮虱之生立武事以有常显真儒之无敌今南北分庭和战未一则东西二府谋议必同爰借前疑后丞之功入摅经文纬武之智迩人安逺人至忧民正急于忧边大臣法小臣防正己不难于正物相尊等耳时来为之无谓于我如浮云当念迨天之未雨不遐有佐无竞维人某学既拙疎法当憔悴十暑自安于絺葛一寒谁与之绨袍昔周旋元方之间亦欲学屠龙之技今疲敝益州之役良难见流马之功忻闻黄麻之六经合入绣衣之九罭燕雀贺厦卷帘必念其差池蟋蟀鸣秋墐户愿徐于穹窒
　　贺留参政　　　　　　　　　孙养晦
　　晋参大政兼贰洪枢会精神于一堂帝嘉道合总文武之二柄人叹才难綍命既新岩瞻増峻某官自任以重力行近仁开济经纶主于中者素定运量酬酢应于外而不穷颙卬听履之班整暇筹边之畧视逺民如畿甸惟恐或伤惜国用如家资靡容轻费俭朴创惊于侈俗声华追继于前修肆嘉叱驭之勲召典本兵之柄所挟者大人莫窥其端倪所守甚坚上自知其诚确遂登四辅入賛万几今天下之积相仍由君子之任责者鲜志在忧国或首防之多违心乎爱君于逆鳞而乃惮事论其是非而先以谤议为畏人论其贤否而乃拘亲故之嫌富贵在天名节在己律身不可以自赦惟天有时而相遭公今延登众所属望先声俭简行将囘风俗于侈靡之余素守冲和必能协国论于嫌疑之际懋建同归之治缉成相逊之风使弥缝品节无异意以相违则广大髙明歴万变而无弊即奋熈于端揆用闿怿于羣心伏念某苓术旧储涧薖贱迹昔屡勤于推毂今尚困于胶舟侧闻登庸乐在收用曩狥乞醯之请犹有望于谒隣今司播物之权夫何拒于跃冶翘翘肝肺恋恋门墙
　　贺周参政　　　　　　　　　杨诚斋
　　畴咨儒英参秉机政欲治者无多术不过用天下正人之宗选众而得我公岂复有国人遗恨之处善类忻合隆平绍开恭惟某官道徳函三之原文袭六之统湛然厚躬宏度之凝逺孰知有百链之至刚崒乎孤忠直节之髙寒中乃备四时之和气当众正缀旒之日倚一贤砥柱之功于今延登或谓迟缓抑尝厯选于贤圣未始轻试于进为顾其道显晦之如何岂其身淹速之是计故莘渭布衣而陟三事莫之或非若夷防终身而效一官则又谁怼季世浸薄古风不归至于一游说之间便萌取卿相之意岂有平日不为当世之所许乃欲任人之事权彼其初心惟以无位而为忧不思既得之愧怍今执事致身于台斗而旷懐寄梦于江湖平生两禁之裴回五载六官之濡滞迨其气磅礴充积而极其盛维岳峻天举斯民咨嗟叹息而屈其淹如防制水上心雪释涣号雷行酌彼公言置诸近弼然后谈者罔不翕如嘉哉吾道之亨曷曰嵗时之晚即奋熈于端揆用膏饫于羣心某老矣倦飞已焉荣望盖伏枥久忘于千里独巢林尚恋于一枝曩者或人之得醯乞诸邻而后获今焉为母而请粟与之釡以何难此其欣欣之独私岂与悠悠者为比
　　贺宣参政　　　　　　　　　　王臞轩
　　申命真儒颛参大政公辅间于两社徳因服而益彰天子必有四邻官惟人而后备制书诞布欢颂交驰恭惟某官忠结主知道先民觉泰山乔岳无运动之迹人防润而不知祥风和气以长养为心物有生而自遂与其参夙夜宥宻之寄不若策旦夕承弼之功臣哉孰重于邻哉贤者固识其大者今海内之事势若火未然公主上之信臣知风之自夷情外狡民力中干即戎七年而无休息之期拓地千里而无坚凝之术使能定未保其能应则所忧将重于所欣实赖同心同徳之臣亟合羣策羣力之助收草茅之公议而用之邦国推槐棘之和气而达诸闾阎非常之功待非常之人无穷之基有无穷之闻某﨑岖巢幕冒昧扫门山甫举之莫助之故妄陈于千虑原宪贫也非病也讵敢冀于一陶
　　贺曽参政　　　　　　　　　　林执善
　　擢从枢莞晋贰政机授钺于征有为王留行者秉钧而处俾知国有人焉彼此无适莫之私去来有轻重之系窃谓安注意相危注意将时固有于险夷大不在边细不在庭理当明于缓急矧今多事无竞维人有腹心之托则臂指自随由根本之强则精神遐畅与其有一韩有一范第相语于军中孰若用于鲁用于周可无敌于天下某官深而鲠亮缜栗而髙明执政二三股肱夙炳斗枢之象蟠胷十万兵甲独髙帷幄之筹属氛祲之未清奋精忠而不顾肃将王命崇建使名合表里于江淮徯青防之斧钺然而和敌必由修政折冲何必临边帝方推毂而图任益専公用作栋而扶持攸切且残敌匿形而奄至凡列城闭壁以自全彼则腹背无忧我则手足俱露原兹积弊是岂一端由平时大抵喜静而幸安在今日何啻救焚而拯溺向使涖师在外犹嫌请事于咸阳兹焉当轴居中自可宣威于沙漠某逖成命倍激懽悰敢重烦于播钧惟思禆于海岳爱仲山而莫助喜正子之优为措置西事莫如在庙堂固己契吕申公之精识戒勑疆吏谨勿开边隙行当踵司马相之清名
　　上宣参政　　　　　　　　王臞轩
　　丞弼地严手握量材之尺度孤寒路狭身归播物之陶钧惟大儒为吾党所宗故孺子以是心而至輙陈梗槩上渎尊明窃以周公下白屋之礼衰郑国歌缁衣之风废凡懐才而抱艺皆无地以托身攷汉史于元朔地节之间曰儒相则孙魏相而已然仲舒不用而用张汤之酷吏望之不荐而荐龚徳之乐工故西都两百年非无材能而执政二三人莫为宗主小不自爱则甘心田蚡之客大则旡耻则俛首石显之门使善类至于失身亦当国不能旡责惟我本朝之诸老有古王佐之盛心文穆取人材多夹袋之所蓄元献待寒士至樽酒以相欢祁公用则所举必名世流司马出则其徒有行道志或荐能于选调或引类于经筵盖祖宗擢台辅于儒科叶心共济故人物皆国家之伟器同气相求每三叹于前芳幸一逢于今日恭惟某官学到圣处气涵天和尔雅文章瑞麟掣黄金之钥伦魁誉望威凤仪白玉之声通今博古以为髙尊主庇民而自任始者銮坡给札之对后来琐闼批勅之词鲠论危言凛凛主张于国是忠肝义胆昭昭对越于天心旋陟政涂预参谹议髙着眼力审时观变之虑深竪起脊梁扶颠持危之责重翊太阳而东出领众星而北朝宁王寳列圣在天而相佑我家柱石重臣悉力以维持方将啓沃上心缉熈帝学收召端人正士恢张美化宏纲于小毖求助之时为车攻复古之计此勲既集无官可酬罔俾前朝専美鱼头之参政将繇亚相径跻鸱尾之三公伏念某殖学代耕卖文为活顷奉昕庭之对空臆尽言不知书生之疎转喉触讳甘输三筹而不悔仅窃一命以进身谩游莲池茍奉菽水岂无膏沐耻为妾妇之容才奉防甘遽夺阿防之养春秋之窀穸已毕霜露之怵犹新杜曲之田无以给桑麻河汾之庐不足庇风雨乃勉趋于京辇本拟注于铨曹以阙少员多需次如河清之俟而家贫累重阖门有辙涸之虞不量力而乞浆敢希荣于吐哺虽素于左右初无介绍然见之方册不昧平生倘以气类而相怜庶乎枯槁之立振驽材无取将何禆一代之经纶骏骨先收亦足励四方之寒畯
　　贺娄参政　　　　　　　　黄云溪
　　妙简中宸峻跻亚相枢廷基宥曽制墨之未干政府同寅俄恩纶之狎至虽庙堂之维旧而风采之又新朝廷益尊天下胥贺某官髙文衍逺厚徳镇浮自生民以来无如尼父任天下之重莫若阿衡蚤亲天子之光已覩舍人之様属羣邪之张袂吁众正之缀旒翩然斜飞澹若荣进涛澜澎湃之际砥柱不移雪霜雕瘁之余孤标乃见肆举予环之召旋跻曳履之班曽未逾时已跻两地握五兵之本方资决胜之谋观万化之原式寄弼谐之任今国步方宁而边遽弛柝民财既竭而官尚椎肌诸屯创残之余尺籍虚存而军实未覈列郡饥馑之后斛谷翔涌而粒食浸艰旷土当议于营屯骁卒盍思于驾驭此为政之大者惟执事其图之有谐其须益懋乃举
　　贺雷参政　　　　　　　　　杨诚斋
　　妙简中宸峻迁亚相一台正而朝廷治方观风采之新元首明而股肱良亟正弼谐之任适当九重更化之始首膺两社执政之除国用正人士无异论恭惟某官英猷经逺雅量镇浮道本心传发挥中庸大学之奥文推手笔涂改生民清庙之篇逆长风而孤骞干层霄而直上西省演纶之妙东台批勑之忠广厦细旃半夜前席见诸谋王断国之际妙有旋干转坤之功此其畴咨不应臯缓升华独坐曽制墨之未干晋位同寅果恩纶之狎至然官髙故其责必重眷渥则其望必隆要宏厥施以副斯企方今主威仅振权尤戒于多门敌好且成币勿増于常嵗所谓大政无越于斯若不早图有侮而已洪惟阁下素定胷中会当尽行其所言毋谓有牵而莫可掀揭天地要将大纪于旂常感会风云可但立登于鼎鼐
　　贺袁参政　　　　　　　　杨诚斋
　　简隆宸陛序陟政涂耀神武折遐冲既资庙筭建太平兴大政式借弼谐纶綍竦绅緌胥庆恭惟某官直方刚大广博精深道徳所宗孰不知泰山北斗之仰文章之作盖取法三代两汉之余早繇郎省之华旋被侯藩之寄辰猷入告方司雨露之边夜席俄前遽蹑星辰之上比课坤维之绩亟疏涣汗之恩盖自琴鹤出蜀以来咸徯舟楫济川之久甫听尚书之履又懐会稽之章惟其持方以入圆是以难进而易退迨复青氊之旧荐膺黄纸之除宥府同寅曽未干于诏墨宰廷賛化果正拜于册书仰涵养之素深谅规模之先定中台虚席职已总于机衡颛面正朝位伫登于魁柄某甫介行李钦聆制麻属婴采薪之忧致稽削牍之敬尚忆拜公于郑乡之日颇辱称誉其萧寺之题暨再入于修门遂屡瞻于翘槖乃至闲曹之常伯尤蒙刮目于旅人今两贤皆升于宗工而一介陆沉于邑债
　　贺郑参政　　　　　　　　陈筼牕
　　显奉制函进参魁柄差丞相之一等未妨体貌之隆预天子之万机实号股肱之近海内幸甚国势岿然窃以自古邦家莫先疑弼优游无为之际则庸人株守而有余振厉有为之时则大雅茹连而不足维强敌久闻于奔迸而吾民间苦于征营欲预障于客邪且精调于元气非得博礨光明之彦孰为深长久大之思邮置一衣冠胥庆恭惟某官镇邦八寳毓秀三山非尧舜不敢陈有孟子敬王之志虽伊管未能过负贾生通国之才蚤繇神圣之知徧歴清华之贯于是非邪正之际每谨其防故治乱安危之间所闗者重孤忠霜凛羣枉晛消旋畴上坡耳目之勲进预右府腹心之托樽俎从容而下自为之震耸枢机周宻而外莫测其弥缝逺俾渠酋惊失匕筯属久虚于四辅遂峻陟于二公莫难得者盛壮之风云最易失者清明之日月由列院累迁而至此未越五年自公朝更化以迨今已逾十载放逺俗儒之鼓吹陶冶大雅之笙韶宜疾其驱以行所学某縻身分竹引脰翘材敢僣序曲江之题乃久累大钧之播属闻诏綍倍跃心旌所恨无庸愧汉室循良之犹能自力听虞朝喜起之歌




　　翰苑新书续集卷二
<子部,类书类,翰苑新书>
　　钦定四库全书
　　翰苑新书续集卷三
　　枢使类
　　贺吴参政兼同知　　　　　　郑雪岩
　　恭审入践政涂参持枢筦知公为苍生起方诵明道先生之诗遮道请相公留嘉聴元祐圣朝之诏已卜太平之象允符先见之股肱惟人朝廷交庆恭惟某官人物宗主朝着典刑用之行舍之藏合时中之仕止出则轻入则重闗天下之安危上思中原柱石臣命以天子汤沐邑宻迩冕旒之眷式遄衮舄之归如赵忠简之帅会稽召登台铉如虞雍公之位政府兼运斗枢厥今否泰消长之机正在乾坤转旋之力此闗世运允属我公身黄扉者四人岂较决科之贵夀洪钧之一气坐收宅揆之功某耸听公归敬为国贺上天章之对方将立致于升平草景徳之麻何得复求于梦卜登龙迹阻贺燕情微
　　贺吴枢宻　　　　　　　　　郑雪岩
　　恭审涣发大号晋掌洪枢选于众而举臯陶不仁者逺求诸梦而得傅説爰立匪伊筮卿士既协从左右国人皆曰可佥望所属中兴可期恭惟某官道正而知权谋深而能断三己三仕无喜愠汪汪万顷之莫涯一出一处闗重轻挺挺泰山而屹立欧文忠不言文章以政事为急苏内翰不矜科目以气节为髙公兼有之人无及矣逮险阻艰难之徧歴宜弥纶辅相之共推于今何时非贤匪乂如运舟龙门而志宜一如推车羊肠而力贵齐胡为平河北贼易去朋党难或者浩叹犹幸使淮南人畏有戅直在闻而来归欲恢立武之基爰重本兵之柄五色祥符胪唱知韩忠献蕴相业所闗十年身到凤池较王沂公入中书已晚胷中一着局面万全欲强本朝必用儒者不有君子其能国乎某虀盐陈人桃李旧种司马迁有四方万里之志久已心灰蘧伯玉知四十九年之非今才梦觉景翳翳以将入车皇皇而何之病骥之脱牢盆叨恩己过假牛之代马运失职固宜其谁尼之非人力也长夜漫漫而不昧甫田骄骄而隠忧如朽木可雕恐莫中轮舆之选若弊刍无用只愿结香火之縁大厦贺成一巢私托
　　贺王枢宻　　　　　　　　郑雪岩
　　恭审涣发大号晋掌洪枢选于众而举臯陶不仁者逺求诸梦而得傅説爰立匪伊筮卿士既协从左右国人皆曰可佥望所属中兴可期恭惟某官考亭遗风勉斋正脉和不流中不倚道与之俱用则行舍则藏时然后仕三纪出入一节始终谁知乌之雌雄同声满座独辨鹿之真伪正色立朝使彼立仗之马皆瘖借此炳国之先见括囊无咎空谷寤言安石既与人同忧司马难置身独乐惟是悯时甚切肯为更化一来熟察理乱于指顾间难乎袖手歴陈治安于涕流顷闻者寒心帝嘉其无朋比之风公展也有经纶之畧胷中一着局面万全陕之东陜之西既分其责阃之外阃之内孰提其纲允赖前筹坐销后患真儒斯无敌者吾国其庶几乎某受业虀盐托根桃李陈古灵有三十三人之荐曽忝名扬蘧伯玉知四十九年之非今才梦觉
　　贺徐枢宻　　　　　　　　方壶山
　　恭审涣命亲臣晋陪宥府朝廷轻重以相人期当左辖之虚天下安危在边上尤遴西枢之寄用儒无敌为国其几恭惟某官命世大才爽邦硕辅开诚布公之学无党无偏忠君忧国之心不阿不激自峻槖阶之拜愈深黼座之知毋舍朕之语甚亲大用卿之意已决我闻命下殆与神谋方今赤白囊之驰最闗赭黄繖之虑国中无务农积谷之防何止四空境上有荷甲执兵之人几成五大金瓯之缺陷非一铜盘之来徃难凭惟精神可以折冲惟英俊可以强本仁义形势道徳安强使敌国闻而畏之则天下安可待矣文富人望行大播于雄麻韩吕世家定増光于汗竹某登门惟旧庇厦尤新其喜可知何翅孟轲之闻乐正继今以徃请效元城之事温公慕望意长掞裁词短
　　贺余佥枢　　　　　　　　方秋崖
　　进班书殿纉武机庭昔太平兴国之间石元懿始以佥枢为政地粤初改承明之号宋宣献实以儒术参禁林并兹二者之荣賛我万几之宻恭惟某官甘盘诸老之旧学庆厯四谏之世家江左自有夷吾翕闻舆诵中国必相司马久负岩瞻矧当羽檄之驰允赖筹帷之胜谅君王之神武叹时事之艰难孰寛顾忧请缨系单于之颈亦曰仁义制梃挞秦楚之兵无竞维人不遐有佐乃列二三之同徳力扶九五之中兴视如手足视如腹心盖甚称于上意用作舟楫用作霖雨其时亮于天工某嘉与边氓愿闻国论侯谁在矣岂遽弃绨袍之故情跂予望之亦欲附旂常之旧绩敢告执讯惟懐永图
　　贺薛枢使　　　　　　　　李梅亭
　　颛席紫枢均茵黄阁仲虺居薛宜登左揆之虚臯陶谟虞还倚右平之重有常立武无竞维人恭惟某官学可帝师才堪王佐智周万物炳蓍先见之明节贯四时凛松栢后凋之操周旋三省两省之椽练达一日二日之机合文武以兼资佩安危而注意熈帝载宅百揆民具尔瞻掌邦政统六师军则谁与式端兵本専领使权匈奴欵塞五原固出干羽之舞子房决胜千里正须帷幄之筹帝曰钦哉相尊等耳山有木而工则度姑令雍侯之先封河如带而国永存实自薛公之上计伫膺帝眷径位宰衡某夙累一陶尚驱六辔挽武侯原上之粟觉心瘵而形疲闻文徳殿下之麻虚身留而神徃
　　贺任佥书　　　　　　　　刘后村
　　号广庭登贤宥府国于天地谁能去于五兵儒在朝廷重岂惟于九鼎师言无间人望有归恭惟某官学本思轲道侔禹稷眉山谏臣之后乔木犹存考亭先生之徒灵光独在九重赏其靖退四海推为老成语妙天下而耻于文鸣智周世务而不以才显赫然英断付以事枢方今羣情厌兵强敌在境切思古义大春秋九世之雠抑恐后贤重河洛百年之责公必有以处此众方从而观焉见管夷吾何忧人有凭藉闻乐正子为政国其庶几某迹久登门情深贺厦留观东阁莫陪多士之游生入玉闗颇动暮年之兴
　　通何枢宻　　　　　　　　陈筼牕
　　布衣半世无阶光范之门蓝绶一朝寄径中台之重虽大造本无逺迩而防生自有戚休矢心汗竹之辞拜手翘材之敬某官三朝元弼百代真儒盛徳洪勋镂刻旂常而不尽全名劲节斡旋大华以有余伟乾道之标名迄庆元之辅政简自烈祖授之神孙惟其特立于氷山未泮之时是以勇退于玉铉将登之日内而紫枢黄阁既不足为公荣外而画防碧幢又安能究公业一更琴瑟四建弓旌尽期大老之归周不数弱翁之相汉牢辞驿召甘老燕闲盖大雅之济八荒如大虚之鼓万象散为霖雨固无非被泽之夫贮作云烟要亦有不知之润苍坡昼永緑野春深居多谋国之区未是忘君之处数昔四辅于今几人巨川之济何迟岩石之瞻孰重处温公于西洛徒贻四海九州之嗟用孔子为东周行追五帝三王之业伏念某与世枘凿惟书价僎闚瓮里之乾坤蚤尝入梦数笼中之日月但觉惊魂谓应草子之便可送冯唐之白晚沾一第已泣双亲凄其吏鞅之身失此儒酸之步固知簿书期会总是道塲棰楚尘埃非皆恶境奈小己未谙于奔走企宗工以为之依归人皆慕公知见之香天忽假我文章之印知平津侯之开东阁固己非卫绾石庆之俦遇裴晋公之居午桥或可备梦得乐天之数永言狂僣仰觊矜寛
　　上史同知　　　　　　　　杨茨野
　　显被宸纶荣膺宥府天相以士前星已应于重晖公位于朝斗极亦为之増焕佥曰得贤之若此可占更化之易然某官续洙泗未絶之源有莘渭不刋之谱昔孝庙初潜于龙跃孰扶日之将升先太师独助于鸿飞卒擎天而有立勲在社稷学传堦庭故笑氷山之顿髙未尝倚重独屹砥柱而不动讵肯同流宁裴回于藏室殿砌之间而雍容于从槖丈观之列迨趋承于朱邸得白发于清忠柄臣竟除大胜东海萧生之疏储宫旋定不待商山老人之来功光于前徳复于位班虽迁于听履眷方重于垂旒任同股肱亟賛枢省之机宻力假羽翼更侍承辇之燕闲巍乎正人当此大任方观雨降而云出已觉乾清而坤夷耸闻其名孰不畏服
　　贺王枢使　　　　　　　　周平园
　　明诏廷元枢正位有常立武基圣神宥宻之谋无竞维人成邦国安强之势真儒益进多士交欢恭惟某官道本诚明气全刚大诗书执礼六经皆务于雅言直谅多闻万乗素推于益友骞翔久矣誉闻蔼然词掖鸾坡大册髙文之独步经帷工尹昌言正议之日闻自陟机庭愈扩庙畧留侯佐汉功髙三杰之中裴度辅唐名播四夷之外拥轺出使仗节来归有折冲御难之勲无伐善施劳之失况三军五兵之运久此宣猷宜一行十札之书兹焉进长宠数式隆于当宁恩章尤异于在廷既用仲尼固知天下之无敌非如汲黯但使淮南之寝谋某夙荷恩怜欣闻册拜宏开材馆知多贺厦之人邈处栁营独阻登门之愿
　　贺曽礼书除佥书兼太子賔客　李梅亭
　　登延骏望翊賛鸿枢増寳鼎九九之安国因人重齐泰阶两两之色魁与台连廊庙得贤华夷胥庆恭惟某官造道自得经徳不回一举首登固有荣进之素定孤忠自立宜畀英俊之并游眷既厚于两宫名益髙于九牧果登宥府仍冠储寮时来则为之伫正久虚之宰席年不可及也谅多仰羡于端门民无不获之夫公有无穷之闻某逖闻成命倍动懽顔孤鹜落霞正窃垂天之芘六鼇抃地莫殚贺厦之悰
　　贺郑佥枢兼参政　　　　　　林克斋
　　显播制纶擢登枢筦冠七人而论事夙简上心合二柄以图庸兼陪大政国势増重佥言允谐窃以稷契之言谓忠实并五臣之列王魏之谏以直亦崇参预之名矧惟圣朝丕广言路当庆厯元祐之盛际尤争臣若名公硕辅之相望多由此选肆畴雅望克辈前修某官人物六馆之英议论诸老之右清标范俗烱圭璧之无瑕厚徳镇浮载华岳而不重早由最课爰寘周行搢绅诵言不作谏官必作御史当路器赏谓有圣君斯有贤臣果明目于柏台遄告猷于蒲省宻勿金华之侍仪刑紫槖之班柱后恵文初不専于纠折陈前仁义惟克尽于箴规宜膺锡命之三庸陟本兵之贰运帷筹而决胜岂惟折千里之冲熈帝载以奋庸行即处百僚之长某比传显册属逖崇墉卧疾漳濵愧尺缄之独后运竒堂上倘寸画之兼收
　　上薛枢宻　　　　　　　　　王臞轩
　　宥宻地严手握量才之尺度孤寒路狭身归播物之陶钧况当龙兴虎啸之初輙动虫鸣螽跃之想敬陈梗槩上渎尊明窃惟右府本兵之权实分宰相荐贤之责如天圣之晏元献如元祐之范忠宣维时二圣之临朝图任元枢而共政晏待寒士至樽酒以尽欢范储人才如槖艾而理病琦仲淹首防汲引轼汝砺俱入荐闻后皆为数世名臣此可见二公相业每读国史而窃叹不谓明时之亲逢恭惟某官四海宗工两朝元老魁磊英竒之气可塞堪舆嬉戏怒骂之文皆入金石自为州县小官之日已有经理当世之心不縁介绍以立朝直以精忠而许国剸裁邦用耻为管晏浅近之功恢拓中原出于王谢经营之表每当事机之有肯綮处以谈笑而无留难先朝决意大用之近比如公一人耳髙着眼力察时观变之虑深竖起梁扶倾持危之任重斡斗枢而北运扶日毂以东升汉无百参其于时事以何缺宋得一薛庶几王所之有人方将啓沃上心缉熈帝学收召端人正士恢张美化宏纲于小毖求助之时为车攻复古之计此勲既集何官可酬首揆尚虚伫正面槐之位修名不朽留为汗竹之伏念某植学代耕卖文为活顷奉昕庭之对空臆尽言不知书生之疎转喉触讳甘输三筹而不悔仅窃一命以进身谩游莲池茍奉菽水岂无膏沐耻为妾妇之容才奉防甘遽夺阿防之养春秋之窀穸已毕霜露之怵惕犹新杜曲之田无以给桑麻河汾之庐不足庇风雨乃勉趋于京辇本拟注于铨曹以阙少员多需次如河清之俟而家贫累重阖门有辙涸之虞不量力而乞浆敢希荣于吐哺谋之心口而有祷愿以气类而相怜倘留夹袋之名当露锥囊之頴自知甚审将何禆一代之经纶借励其余亦足勉四方之寒畯
　　贺程同知　　　　　　　　李梅亭
　　登庸儒宗陪辅兵本绸缪牖戸及国家闲暇之时典领枢机基夙夜宥宻之命军民心恊边圉胆寒恭惟某官峻禀扶舆清储沆瀣何蕃初入于太学共知仁义之必流下恵不卑于小官岂以佚遗而或怨歴劳人之州县从容范我之驰驱迨作牧于闽山寖简知于魏阙防书史观昭回云汉之章批敕琐闱鼓舞风雷之令迄由东省进贰西枢惟春秋九世之雠固将酬于千古然乾坤一掷之举不如出于万全愿思无竞之维人益务有常而立武运帷幄而决胜千里正赖叶心亮天地而弼予一人即观颛面某陇西冷裔江右庸儒顷作防氓正出蓝田老槐之下兹为幕客讵忘丰水有芑之仁所未知鼎鼐之新果犹念罏锤之旧燕雀之贺大厦岂忧淩雨而震风乌鹊之绕何枝尚托稀星于明月
　　贺史同知　　　　　　　　　杨诚斋
　　枢廷贰政储宷兼荣运帷幄之谋谟今乃得汉廷之三杰为羽翼以调防不待致商山之四人冕旒注意以惟深缙绅动色而相贺遐荒震叠庙祏尊安窃以由宗伯以任鸿枢固九重之异恩以执政而相鹤禁则累朝之旷典如李文定兼官于天禧之季与王沂公总职于干兴之间旋畴承华之勲皆正宰衡之位是惟盛美允属伟人久矣罕闻复兹剏见某官道尊而徳备器博而用周雅望具孚隠然故国之乔木大疑立决信若格人之元比由贰卿独賛秘策振主威以去君侧之恶正国本以安天下之心使羣邪见晛而自消百蛮闻风而知畏丕哉此举谁欤之功俄晋筦于五兵仍搴华于六傅叠三组以有赫信一时之至荣然勲髙故其报必隆而位尊则其责亦重了先正未为之业会观衣鉢之亲垂后世不朽之名要使旂常之永纪某受姿苦窳涉世迂疎辛勤半生乃玷奉常之第荏苒十载甫脱步兵之厨雄方被于吹嘘灌婴独肆其谗毁退省羁单之迹已頽荣进之心会明时杜羣枉之门而执事成万间之厦敢持顽鑛试问大钧谓走也寡耦而数竒且时哉难得而易失昂霄耸壑己为清庙之栋梁枯枿朽株愿与公门之桃李
　　贺薛佥书极赐出身登政府　　应松湖
　　恭审荣陞端殿佥賛宥廷以特异之睠而锡儒科固己髙韦布胪之选以经纶之材而应期运尤足壮枢机决胜之谋显渥荧煌舆瞻赫奕窃以十五年更化既深日积月累之功四七际中兴茂对地辟天开之会闗河响应燕赵云从盖真有绍兴乾道所未有之机宜可成髙庙孝宗所未成之志英俊风云之胶轕君臣宵旰以图回然而残敌游魂更偷假息逺方通译叵测野心龙蛇交鬬而未休鹬蚌相持而孰决淮甸之冦兵屡却莫戢窥觎山东之故疆再归尚虞畔涣繄欲展规恢之大计岂容徇尝试之浅谋要必任贤使能而为强本之图脩车备械而饬治内之政时至则进而未则谨守敌来则却而去则勿追待吾事力之既强俟彼机会之自应然后据建瓴之势以令天下乗破竹之威以定中原一混车书再正钟簴以其时则可矣茍舍我其谁哉某官学足以逺辈古人气足以尽吞余子材足以拨繁治剧智足以料逺中微天之所赋人不能争人之所期己亦自信审观世变固己洞然于胷中握总事权端可运之于掌上宻勿乎鱼水云龙之契徊旋乎鸡翘豹尾之聫几年聴履于星躔久俟文昌之上相一旦撷芳于月窟遂为天子之门生宠之异则望必深待之隆则实宜副凡而南渡诸贤未毕之勲业北方数处迭起之奸雄方来事防之无穷纷出议论之不一斟酌洞明其肯綮经画不失其毫厘姑养鋭于万全徐策勲于一举此善类以颙颙而共望在长才亦恢恢而有余带砺功名方兴未艾鼎槐爵位平进何难某耿耿寸心悠悠谩仕目觇列戍蚤游歴于朔陲身系遐陬晚飘零于南徼每切私忧而过计輙忘冒进以狂言冲障雾于苍莽之濵方且行吟于泽畔望枢宿于碧霄之上无从旅贺于泰阶颂咏徒廑编摩曷既
　　贺郑枢宻　　　　　　　　王臞轩
　　擢用儒宗参持枢筦地岩鼇岭被三字之恩荣春近凤池跨十年而身到廷绅歆慕公衮増华窃以宥宻之司安危所寄长贰虽分于四等纲维同主于五符或累年濡滞而竟不迁或久任剧烦而后得拜未有春入北扉之直冬陞西府之崇虽执政犹吾之股肱庙谟均预然惟卿为朕之心腹圣语尤亲恭惟某官气质得于天成出处闗于世运温纯尔雅追还姚姒之文章重厚端凝不作汉唐之人物先皇帝用之而未尽新天子学焉而后臣龙邸防勲光洗咸池之日螭坳记事宻依香案之云翠帷犯风雪以谈经青琐凛氷霜而封方知制诰之有属非老文学其谁为乃以一条氷之衔付之五色云之手方当多事屡经夜响之铃縧非比平时卧看日移于砖影发徳音若时雨起诏草如飞泉作宋一经同气三代久简知于旒冕就宠畀于枢机得君如此其専报国将何以称在昔君子任至重则愈忧立人本朝道不行而为耻矧图回于初政尤倚仗于近臣圣徳方新如美玉之未琢事机多壅如积水之不流何尝罪言人不敢言居多避事谁肯任事间有舛政面是之而背违岂无正人心忌之而貌敬化嘉橘之种而成枳敛祥鸾之翼以为鸡此于元气之有伤所以外邪之交作一胫如腰一指如股难以屈伸五大在边五细在庭莫权轻重我既每事之示弱彼亦谓吾之无人惟公忧国之忠寘位本兵之地昔中书未有冦忠愍若得为辞今吾国已相司马公岂容生事必欲正本最患尚同召不悦周之留而何害为周房能用杜之断而未尝忌杜相辩如争相与如昵和气不伤见恶必遏见善必至公无我一正君而国定四维张而令行訏谟造命于一堂精神折冲于千里机会最易以蹉跌嵗时每畏于因循今犹曰五府之合谋有可诿者设或为一相之处内则何以哉某叨出师门喜揺心斾阻贺梦符于凝碧更期名在于汗青郑公劝仁义之行愿言加意王褒庆圣贤之遇因颂献规盖出于忠遂忘其僣
　　贺俞佥书　　　　　　　　李梅亭
　　使北道而简僚曽玷网罗之旧翊西枢而基命兹逢鼎鼐之新徃年身未可以许人今日士固伸于知已輙修燕雀贺厦之敬并吐蟋蟀唫秋之懐恭惟某官背负天风胷吞云梦自其克勤小物于州县已具可以大受之规模二螭坳处之记言一麾乃出千骑上头之赋政再命兹共回囘紫槖之间谔谔青蒲之上露门昼讲缉熈日月之光明琐闼夕趋鼓舞风雷之号令廷臣无出右者天子居然器之迄自东台峻跻西府九天涣号简二三执政之股肱两地升贤系亿兆生灵之肝脑有常立武无竞维人春秋九世之雠固将必报匈奴百年之运未有不亡今虎防交噬之已深计蚌鹬相持之不久下防莫危于浪战上兵实贵于伐谋在帝王之万举万全固求耆定然疆场之一彼一此正欠坚凝幸而及闲暇之时亟宜定修攘之计取乱侮亡兼弱也时则易然同寅协恭和衷哉政将焉徃洪钧既转于一气黄麻即似于六经伏念某拓落一官嵚﨑万状才固自知其无似命亦可叹其不犹瞻白日于举头遭海风而引去上青天而仰脇窘峡水之倒流甫欲钓锦江之鱼乃忽骑将军之马二年劒外寸步矛头徒令虮虱介胄之生安得貂蝉兜鍪之出兹归身于司败望干禄于有司适值大君子之登庸不胜小丈夫之距跃士曰时哉相君实皆举笏以相驩谁其识之有欧阳辱卷帘之有素愿烦啄抱稍养翅翎乐兮乐在相知更傍谁家之门戸迟之迟而又久正须大匠之锤罏
　　上郑佥书　　　　　　　　王臞轩
　　扫轨杜门三复白圭而省咎问钧无路载瞻紫府以陈情依凭知己之私开写由衷之恳伏念某少粗有志壮不如人身穷几误于儒冠才短仅如于僧发着从事之衫于湘水空怅云飞索儒林之米于京城顿惊日近皇皇救过断断无竒自从制阃之为僚未免入宫而见妬所幸龙门在望鹗板叨名九州四海之同年独私垂眄一颂六箴之奏藁最荷赏音亦尝立危疑之冲乃隂赐调防之力托身有所满意无虞当临轩策士之初偶备数校文之末明天子在上固为下之宜忠卿大夫出言每悦人之讃已独执草茅之见或相矛盾其间喜蕡之直恶郃之谀收迪之误黜边之凿大事从长不能委其规矩准防他人有心驱而纳诸罟擭陷穽指韩愈以为傲目朱游以为狂乃入风闻遽遭沙汰一贤见妬初非众口之铄金竒祸横生正坐匹夫之懐璧下失升斗之禄上负庙堂之知满船载月以空归歌缶仰天而太息虽含沙之见射固有招之然近器之防且投嘻其甚矣天寒日暮雪虐风饕平生故人谁念其穷执政大臣独惜某去亲洒淋漓之妙墨极言寃枉之幽情声同相应气同相求升沉何间达观所举穷观所主逺大胥期自衔恩纪以来不觉光隂之度安贫食蘗引咎吹虀宁忍以父生师教之身自弃于主圣臣贤之世何其久也必有以也恐下石之未休将欲张之必固翕之望旋钧之有力兹盖伏遇某官学问自诚而入气质得圣之和忠贯三精出应风云之嘉会身登四近俨然山泽之臞儒刮眼以别人才折腰以见下吏夹袋所録皆将禆相业之经纶遗簮虽微讵忍为旁人之收拾某老之将至持此安归固知富贵之在天亦欲尺寸之及物孤寒寡援宜其徃愬于师门狷介不容或者得觇于世道非恃如公之雅量无以发仆之狂言极力生成倘动察父哲兄之念立身名节誓坚孤臣孽子之心
　　贺楼同知　　　　　　　　　黄云溪
　　宸陛号孚机廷序进升华基宥曽诏墨之未干晋位同寅俄纶言之狎至虽斗枢之惟旧而风采之又新朝着益尊边人相戒某官累朝硕徳间世真儒古学精深洞究九流之要髙文雅健力扶八代之衰早简眷于丹衷即追趋于青琐属凶徒之蠧宠假利势以招权人皆趦趄折而入于媚灶乞墦之渐公独慷慨凛然见于批勑涂诏之时宁捩手以飜羮即掉头而去国欹枕第观于儿戏投簮已息于宦游迨天道之好还乃上志之先定听星辰之履方叠组于北门运帷幄之谋寻本兵于西府虽台衡自此升矣然公论尚切迟之爰疏宠于九天肆増崇于两地今国步虽若仅息而边备不可弭忘沿江诸屯尺籍虚存而军实未覈雄淮列壁斛谷翔踊而廪给无从旷土当议于屯营骁卒盍思于驾驭在执事既当于重任则图功匪属于他人有谐其须益懋乃举参百揆四岳之列姑借弼谐冠三公六符之班即専柄用伫恢鸿业永相昌辉某钦聆告廷几欲折屐绕檐倦翼方忻大厦之崇成断谷枯荄亟借小春之发育
　　贺雷知院　　　　　　　　　黄云溪
　　疏恩宸陛冠位机廷圣贤相逢方更张于万化文武兼用肆兼总于五兵两地得人四夷禠气某官髙文行逺厚徳镇浮自生民以来无如尼父任天下之重有若保衡蚤亲天子之光即覩舍人之様旋登禁甬罄朝夕之论思力賛宻谋新风雷之号令既凶徒之拔去斯要路之穏登青琐催班甫拜丹墀之诏綘驺清道又宜独坐之威爰简眷于九重俄进跻于二府逾年于此庶政惟新肆専庙胜之威兼倚弼谐之地今国步方安而边遽弛柝民财既竭而官尚椎肌诸屯创残之余尺籍虚存而军实未覈列郡饥馑之后斛谷翔踊而粒食浸艰旷土当议于屯营骁卒盍思于驾驭在执事既専于贰柄则图功匪属于他人
　　贺薛佥书　　　　　　　　杨诚斋
　　显膺上第进贰洪枢道徳之威诚安强有常立武股肱之寄在忠力无竞维人涣号再师虞允穆恭惟某官风猷肤敏宇量浚明才刃立解于千牛岂踌躇于肯綮意匠洗空于万马宁惨淡于斯须辅造化而不言正朝廷于既治星辰听履久勤朝夕之论思雨露赐袍遂参夙夜之宥宻汉用三杰运筹允借于子房舜有四邻舞羽实资于伯益遹观伟绩追配前闻某滥厠冗员获瞻盛事帝王之兴建辅弼固知时亮于天工甲兵之问至庙堂更愿勿穷于国力
　　贺陈同知　　　　　　　　　周平园
　　简求八座延拜四邻用掌祀之鸿儒付本兵之大柄盖六艺成于夫子可辟莱俘而一编授于留侯卒筹汉幄何尝弗闻军旅之事夫岂不全智勇之名必惟其人乃振斯道恭惟某官沉谋先物古道造微令闻施诸身多士之所楷式嘉猷告于后近臣以为表仪演丝纶于掖垣成羽翼于望苑逮兹图任翕尔佥谐正卿五世之昌已昭祖烈丞相六竒之计行阐家声某托契有初辱知良厚属充贠于郡国昉依芘于庙堂
　　贺楼佥书　　　　　　　　黄云溪
　　涣宠九天升华两地聴履星辰之上夙已焕于氷衔运筹帷幄之中今甫聨于斗极属闻多士之论犹叹十年之迟象纬宣明氊裘震叠恭惟某官三朝元老百世钜儒妙学造微发挥中庸大学之懿髙文行逺涂改生民清庙之篇蚤利见于飞龙遂洗空于凡马演纶西掖批勑东台属元凶方兆于胚胎而孤忠独挫其牙角既甘心于贾祸乃决意于投闲一违槖座之班五赋琳宫之禄故山寂歴虽安泉石之居丹阙岧嶤难阻风云之会甫归班于四禁俄冠位于六卿曽未淹辰遂间两社今和议虽可成而邻犹难测敌师虽少郤而备不可忘必训兵选将而授以规模积谷坚城而磨以嵗月垣墉固则暴客莫措气体实则外邪莫干此虽书生之常谈是乃古人之上策切惟阁下素定胷中要厥施勿负所志机庭宻运直将倾海以洗甲兵揆路在虚行见济川而作舟楫
　　上谢郑枢宻　　　　　　　戴象麓
　　父母鲁邦稽首通徳门之望宗师韩斗倾心翘才馆之归矧叨恩造于南宫又辱年盟于东阁侥忝履簮之旧物僣干罏锤之全功某官道徳周程人品文富大名照今古斗魁第一宿天枢实践道圣贤佛中八九分地位所养者得孔孟诗书之学力故发而皆尧舜君民之事功窃观本朝慨论先哲自状元作宰相从昔固多以纯徳为名臣如公盖少合宋元宪诸贤而论独王沂公一代其人厚徳镇一世之浮雅量纳八荒之大学术纯正为王者师风度简凝得大臣体旷古未有继今其谁独我公可以比肩其风流此天下所以翘首而日望伫膺大拜即印前猷某然书生冒此邑寄每叹孤寒之无援惟知职业之自修七八年汩汩火坑头今老矣九十母垂垂丝髪人孰怜之靖惟里社之寒荄曽是门墙之旧植乡达尊在上倘不距于皈投穷书生何能敢自甘于暴弃顿首百拜引脰一鸣愿垂雨露之天俾脱风波之地葑菲毋以下体既忝生成桃李尽在公门更祈终始







　　翰苑新书续集卷三
　　钦定四库全书
　　翰苑新书续集卷四
　　给舍类
　　上郑给事　　　　　　　　王臞轩
　　诺仕京畿为碧油幢之下吏主盟寒畯有青琐闼之正人昔荐墨之未干今师门之孔迩仓皇告至俯伏投诚窃以贵贱之分固殊气分之投亦寡君乗车我戴笠命实不犹子鼓瑟王好竽物难茍合悠悠古道汩汩頽波或已隔面于紫陌之春谁肯动心于绨袍之旧焉有如夕郎之贵显尚犹记暮子之姓名同心皆四海之人独私眷顾十年无一枝之信不责疎狂吹嘘已送于上天植立且期于异日嵗云莫矣讶瓜戍之来迟予日望之见乡人而輙问俯念梁园之后至曲为材馆之先容如许殷勤实难胜荷伏念某晚窃一第继罹百忧头颅如许而心自怜髀肉已消而名未立岂不汲汲于仕胡为迟迟其行盖囘思捧檄之时哺乌望絶况未有应门之嗣防犊情钟加之聚粮之难重以负薪之疾何其久也止或尼之驽马颇困于修程今方税驾去燕来寻于旧垒好为卷兹葢伏遇某官古大臣之盛心新天子之旧学黄扉丹地凛杜公封驳之词广厦细旃负范相温纯之气结知宻勿跬步登庸乃力逊于轩墀真大耐于官职久负儒者给事中之望行展魁然真宰辅之才尊主庇民以存心用闗宗社荐贤报国必有后庆衍子孙某是以不愿出于他门惟亟投于大造一力成就三生遭逢桃李无言所望先华而后实松筠有节誓当老壮以穷坚
　　贺董给事中正除　　　　　郑雪岩
　　恭审诞敷宸札真拜夕郎善计天下察纪纲莫切银台之清要以强本朝进英隽首召金城之老成化新于王春开泰之初道复于世运亨屯之日善类相庆斯文愈尊恭惟侍讲修史给事矩堂先生肃括而昭融刚方而正直士皆明经术宁无徇饰吏之虚文公深探道原独恃为立心之实地投之繁剧而不扰处之危险而不辞志伊尹之志知无不为乐顔子之乐静有自得身兼全于数器口不絶于四书外裔闻令公之名京师迎司马之至上良厌脂韦之习官莫难喉舌之司张文定之封还诏书何待制之缴囘勑防去古未逺此风不多渔竭泽谁实使之狐依城末如何已俗流垢翫殆非一日风裁纠正可无若人助八柄之驭羣臣陈三徳而建皇极元祐范忠宣之入辅乾道梁文靖之登庸皆由此官罔俾専美忠思贯日岂以名位而多人论足囘天所冀福威之惟辟学力所独到者国脉其庶几乎某假守近畿欣逢盛事此时涂勅不避共推真宰相之风累世积弊欲言将趣天章阁之对得诸公论非曰私祈
　　贺许给事　　　　　　　　洪平斋
　　恭审畴绩辰猷跻荣夕拜葳蕤豹尾方看翠驾之常从突兀龙头又喜黄扉之身到名昭于日欢动如雷恭惟某官北斗星枢西州云锦追两都之作见相如司马迁之善鸣负三代之英与闳夭散宜生而争列论事则义形于色临机则胆大如身逺近为之革心华夏得以増气自宜补天子之衮胡为着侍臣之冠揭精鉴以题材重细氊而劝学言无不售道匪虚行进居管辖之司坐振纪纲之治若李藩之批还制勅与魏相之白去副封能大其官未几而相此事寂寞之久矣我公慷慨以当之聊屈画黄重门下驳违之寄便应进紫属中书造命之权某抢头炉鞴之中刮眦丝纶之下图南无路自甘从控地之飞穷北欲春当大费囘天之力既深闿泽尤切归投
　　贺陈给事　　　　　　　　　周平园
　　疏恩西掖进位东台由天子谏诤之臣居门下封驳之任昔补阙拾遗之义世所讲闻今敕还诏之风士方耸聴言责无替师虞允谐窃以肇自圣朝作新官制黄门首冠后省事専出纳之司青琐故号夕郎职典枢宻之地焕身章之贲饰昭从槖之辉光诏令施行许稽参其利病人才进退可抗论其正邪议论或异则宰辅不敢専防意所否则制命得以格此裕陵董正之深意为神孙经逺之贻谋非待真儒不在盛选虽任重而职大亦爵髙而忧深恭惟某官秉徳温恭执心夷粹学精纯而闳肆吮六艺之芳腴文雅健而雄深接两都之步武蚤膺眷简备歴清华妩媚若魏元成得七人之大意博赡如韦处厚振五学之流风惟志合而道同故谏行而言听民生蒙膏泽之润国本赖元气之强徊翔侍从之班涵养公台之器况张公之论事易以回天而山甫之永懐妙于补衮行颁制綍趣秉政机亟爰立而处中副具瞻于端右某少而多病衰不待年意气已頽学问几落念五年之去国方万里以入夷感太行之云飞长途将母悸西山之日薄囘首惊心伏惟一面特达之知岂无今日夤縁之望倘借吹嘘之力俾逃瘴疠之乡庶因锡类之恩少解知年之惧愿稍从于内徙曽何觊于里言顾平生为君子之儒岂以穷通而易此使流俗知国士之报更观夷险之何如
　　贺侍讲刘给事　　　　　　洪平斋
　　恭审妙简彤宸峻跻青琐李藩有宰相器独推论驳之公留侯为帝者师更罄缉熈之益出命惟允贺声相髙恭惟某官端重而疏明温纯而闳裕文以气胜滔滔乎长江大河道与时行昭昭然青天白日负海宇之硕望立朝廷之要津谏则必行刚亦不吐尽洗顷时仗下马之习复见前辈殿上虎之风进殚禁路之论思坐管选曹之综覈方搴华于飞翠已借重于画黄经济之才有所试矣涂归之任何以假为爰専给省之司仍劝经筵之读中书造令而门下审覆以振起于朝纲崇政进説而迩英讨论以开明于圣学吾君立于无过之地今日有此太平之基揺玉佩之珩璜入批敕尾被衮衣之黼黻趣立班头某闗决无庸知怜最久缅想辰猷之告耸闻夕拜之真昼日承恩己喜枌榆之改观春风转律自期桃李之成隂賛抃惟深栞摩罔既
　　贺邹中书　　　　　　　　　黄云溪
　　申颁凤诏趣占鼇头西掖抡材荣哉一佛之出世东朝辅徳贤于四人之従游虚负以须近比所罕窃惟中书造命之地与夫元良谕道之官必深厚训辞足以助风雷之鼓舞端方行谊足以正朝廷之起居非简厥修曷兼兹选今得当世挥翰之妙手曽是曩时执经之旧人肆疏叠组之荣大惬垂绅之论某官名推寡二识造函三操履无瑕如大玉夷玉之粹文章有体若黄钟应钟之和识者叹其有前辈之风望而知其为逺到之器蚤游蓬馆徧歴笋班不于羣枉以少卑乃向急流而勇退竹符敛恵聊为八境之游英荡观风旋佩六条之寄稽其所至昭哉可书公心虽无中外之殊舆议则有淹翔之恨属庶政更张之日正羣髦列布之时匪伊璇魁尚淹玉节緑绨方底四辈载驰紫微青宫一朝并命上圣虚心于当宁羣公企足于脩门将大任斯在此行矣名垂青史要流千载之清芬身到黄扉复见一时之竒伟某顷以客见颇防心期嘉其衔袖之文真知音者报以褒衮之宠若敌已然观古人待士之勤盖今日如公者少粤去师门之逺可堪客路之艰举世悠悠若为道合壮懐烱烱端向谁开歘聆命召以来归殆且喜深而欲舞敢驰尺牍试问大钧进蘧伯玉而退子瑕已聆盛事舍皇甫湜而取居易敢有妄心但徯南衙之正朝愿留东阁以观士惓惓有祷缕缕奚殚
　　贺中书曽礼侍　　　　　　洪平斋
　　恭审晋贰春官仍跻内史紫荷挈处光揺万玉之班红药翻时风动五花之判有国所重斯文之荣恭惟某官晁董声名伊臯事业得三光五岳未分之气务养其源读八索九丘以来之书莫穷所学自出入东北之万里即周旋左右之两藩澹若无营安于平进天子期以壮行之未艾国人恨其大用之犹迟方闻批敕尾之风又见还词头之举新人文之制作妙储徳之调成况紫防阁下之黄昏正瑞栁庭前之春色命自天而三锡材与地以双清诏下山东人自投兵而太息礼行长乐士无击柱以纷挐少重禁途即登沙路某夙依霄防耸揖氷衔身到凤凰池喜动十年之咏志在麒麟阁愿扶万世之功
　　贺庄少卿除中书　　　　　李梅亭
　　优诏上卿正班内史北门视草谓当进学士之班西掖拜真聊复示舍人之様斯文増气有识倾心某官蓄学醇明掞材钜丽沈浸醲郁盖下逮于庄骚雅健雄深无足多之崔蔡尽兼两制已四三年号令鼓舞风雷亦云多矣献纳司存雨露莫若専之浓薫班马之香髙振绮园之翼有伟用儒之效会当秉国之钧某假守鱼鳬阻陪燕雀碧梧幕府幸稍安雪外之城红药主人倘或念天涯之客
　　贺黄秘监除中书舍人　　　　杨诚斋
　　中宸涣号内史升贤三神在海上之山久勤摄领一佛出人间之世遂见真除纶綍有光绅緌胥庆某官材猷肤硕学术醇深探周情孔思之微渊源千载发宋艳班香之秘脍炙四方亲结龙扆之知聿新凤阁之様辞达而已矣要必见圣人之情才难不其然盖欲极天下之选得君为重纬国以文好对紫防草尺书而招賛普却登黄阁提一笔以福苍生某耸聴除音阻陪贺厦千门栁色谁怜刍狗之陈人万里草堂遥想槐龙之新影
　　贺聂舍人子述　　　　　　　真西山
　　恭审龙墀疏渥螭陛陞华记乗舆言动之微有严载笔察台省事几之要兼赖举纲成命一颁懽声四浃伏惟某官昆凤上瑞洼骥名流学探古今百圣之智料天地万物之变粤登宰旅久賛王明善化翕然更张威令为之振肃果被凝旒之眷晋膺汗简之司君举必书风采冞増于柱下朕志先定姓名已覆于瓯中某耸听除音几欲舞手属阻将输之寄莫与鳬趋敬修固陋之辞用伸燕贺
　　贺余大卿除中书兼右司除戸侍尹京
　　李梅亭
　　帝重词臣公迁阁老裁缝云雾便应拜学士之真鼓舞雷风更尽展舍人之様紫微炳焕黄道开明某官忠肃而恵和博习而修洁清姿秀骨下独鹤于人间厚徳长材载六鼇于海上心醉六经之酿郁目营四海之溺饥文人多不防文细行易亏于大徳宰士固习为宰逺图或夺于近功惟公超然过人逺矣弥纶两省标表九卿久兼内史之賛书兹正中书之三字惟天子之义范曰制以圣人之情见乎辞扶山东之癃恋汉恩而忍死回河朔之悍存唐祚于几亡一札可复于隗嚣尺书足招于賛普不但取九制一挥之敏亦非専四骈六俪之工俾万姓咸曰大哉则一字不容易也衣冠盛事夙尊八叶之科翰墨大勲讵止五花之判既敷华而纬国行迪哲以爽邦文章于道未为尊风斯在下矣富贵乃吾所自有时来则为之某顷侍同朝且依邻壁韩非老子又尝共公叔大夫讵望同升范叔一寒哀之命也不哀之命也杜陵十暑可以言欤未可以言欤闻耻纳沟亦尝推毂上界足官府断不希鸡犬之仙散人拜江湖愿径入鱼鰕之侣
　　翰苑类
　　贺楼内翰　　　　　　　　陈筼牕
　　孚号龙庭跻荣鼇禁天子不见贾谊久劳宣室之思内相今得敬舆再观兴元之诏儒宗吐气士类伸眉某官道羲皇学源周孔笔端精爽嘘元气以翕三光胷次冲融浑大虚而涵万象昔居铨部已迩政途惟不辱于权臣以败吾圉乃笑扶于夀母早出都门心同野水之清闲声撼半天之霹雳盖狐狸腥臊之际始伤去凤之孤鶱惟鹰鹯刀俎之余始识冥鸿之髙蹈十年一坐万事皆还吾何辱以何荣彼自成而自毁爰惟旧徳首畀新除七寳林中不觉踵谪僊之荣遇八塼道上岂徒揜学士之前闻要令天下悉诵于尧言且使山东皆泣于汉制矧惟今日不似徃年惟流民凋俗之荒凉正期劳来惟走卒征夫之憔悴亦合拊存上以宣前旒总揽之公下以示左祍懐柔之政悉资翰墨以发光荣坐收汗竹之竒勋立迓登槐之伟业某服膺兹久引脰冞深空叹半世之读书未许片时之觌徳兹聆命綍倍跃心旌贤哲攀龙已集周家之大老治平有象倚观汉室之中兴
　　贺髙内翰　　　　　　　　黄竹坡
　　简自上心荣陞内相张皇我武偃泰一之灵旗崇大训词逼翰林之华盖籖邮所暨庆抃惟均恭惟某官神韵孤髙道襟冲邃极礼乐文章之选真言语侍从之臣弥纶特盛于三朝制作独髙于一世践之盛事特绪余车马所陈士歆稽古宜龙光之焕宠属鼇禁以摛词要令海防之氓倾听山东之诏虽日取制诰方深思王某之文然用作盐梅想已兆傅岩之梦跻登贤业穏上亨衢某伏读邸书敬伸颂语恨坐拘于符竹阻面庆于门墙歌大业而颂浯溪擅当今之文学草尺书而招賛普继前辈以风流
　　贺程内翰　　　　　　　　方秋崖
　　中朝孚号内相得贤天秩有经上星辰之峻絶人文作诰宣云汉之昭回置邮星驰寰宇风动洪惟翰长正自元丰不兼他官独秉鸿笔爰有坡公之大手即逢哲庙之初元俟对东门拜太皇之嘉劳读文清夜称先帝之遗恩然由学士而文昌者见谓平迁唯自文昌而学士者必膺大用言念久虚之擢以待非常之才必尔雅足以追三代之风正大足以竦羣方之聴有公辅器为帝王师仰惟某官产龙溪作牧之邦得野处代言之体渊源有自探易道之精微典重其辞泝国初而该洽召从肤使选至侍臣盖宁皇留遗于圣明故宗伯又司于贡举而况尊亲长乐发策天安欲修缛仪端借英藻以成继志述事以兆经体賛元肆因累年内外之命书俾处今日深严之正座如刘瑑承择一今日之防如叚公诧不离内庭之荣用包荒未遽遐遗宁采菲不嫌下体干旋坤转幸陶一气之周流风震雨淩长托万间之广大
　　贺黄尚书除内翰　　　　　洪平斋
　　冠班宪部演诰銮坡丹笔参平旧识佩声之鸣玉朱衣引对新催烛影之揺金纶綍一簮绅胥抃恭惟某官名髙晁董器重臯防文章为一代所宗独全三光五岳之气学问自六经而出不数诸子百家之书蚤仪持槖之班妙简凝旒之眷深得己重物轻之理坐观彼消此长之机谓国命纷纷岂不欲缨冠而救而世情落落曽未若善刃而藏忽逢天日之明复见岫云之出访书禹穴弭节蓬莱虽士夫望季子之来归而父老爱鲁侯之燕喜趣正爽鸠之位仍趋金马之庐花暖步砖栁迷归院妙写坦明之制还追浑噩之风得禁中颇牧于方来置柱后恵文于不用遡紫霄而直上方枕斗魁指黄阁以夷登即成霖雨某久迷鹅眼逺睇鼇头扶杖徃观相与聴后元之诏令如茅斯拔愿言作庆厯之歌诗
　　贺洪内翰兼吏书　　　　　周平园
　　进仪内相仍长中台夕对金莲结丝絇而承圣问晨趋玉笋曳革履而领从官自非兼孔氏之四科安得被贺公之两命切以翰林迫华盖素号禁严文昌映紫防是司喉舌自昔法天而分职于今弄印以抡材繄国名儒膺时遴选既兼官之俱称宜上象之交辉某官学富家传材优天授徧观流畧岂徒穷九丘八索之渊源洞察几防固已熟五狄六戎之利害早振平台之响即符宣室之思誉满朝端譬之凤凰芝草以为美瑞才周世用非如儒生学士之有偏长三入修门九迁华贯帝王之制坦然明白浸闻于西垣道徳之威成乎安强亦宣劳于右府式畴久次宜畀殊迁自丞郎而入北门考院规而无儤由佐贰而升太宰即选部以有光一时陆贽之诏书多士赖山公之啓事矧如先正久暴大忠半世龙庭犹握尚书之节浃旬鸾禁莫真学士之除幸天定者亦能胜人故善积者必有余庆是开贤胄来践世官继处内廷踵賛皇之盛事并经常伯掩谢氏之前闻行由供奉之班入簉疑丞之列某虽登门之日晚辱解榻之意浓赍阀求官方愧旅进于马牛之走扼奸伸滞遽闻便列于雁鹜之行曽未叙于感悰会来陪于贺客道古今而誉盛徳非以为防褁章服而揖上官是云借手
　　贺林直院　　　　　　　　王臞轩
　　枫陛疏荣槐防进直丝纶独掌更无他学士之除簮绂一新咸贺老先生之遇继有是诏居然即真切以词命之出于禁林轻重实闗于国体矧当多事屡惊夜响之铃縧岂比平时卧看日移于塼影慰抚河北则大手笔可同于徳裕调发闗西则凡号令宜付之逊能起诏草若涌泉惟陆相始当于机务发徳音如时雨必韦公乃福于生人求如在昔之前修庶可当上之遴选举世所望非公其谁恭惟某官学力与天相融声名无地可着笔有活法珠走于盘而不出于盘派接古文氷生于水而尤寒于水凡名山大川之伟观与浮屠老子之靓居皆藻饰以雄词尽脍炙于众口帝谓琳琅散落至烦雷电之取将孰如琬琰编摩要与日星而争耀乃攽天防宠畀氷衔吏部二百年之文已归中禁瀛洲十八士之选皆避一头比者演西鄙之恩言下中原之捷布脱畧骈俪表里诗书孤鳯凰倐尔一鸣顿惊众聴飞龙马为之増气矧在班行伫看正阁老之名旋即陟台司之位某李蹊晚出莲幕逺逰自闻涣号之攽实倍等伦之喜乗槎无便遥瞻仙岭之浮鼇贺厦有心愿附玉堂之喜鹊
　　贺直院陈兵侍　　　　　　洪平斋
　　恭审雍畤归班銮坡陟序壮猷经武定堂下之孙吴妙畧纬文得禁中之颇牧荣哉稽古展也逢时恭惟某官徳静而庄学醇以博纵横经库甲乙丙丁四部之书驰骤词垣天地风雷八方之阵诸儒为之折北斯世得其指南捷上蓬莱径排阊阖宁违时而徇义不屈道以伸身一薛莫留百参奚益玉锁掣而麒麟出亦既许年琼箫奏而凤凰来正在此日畴民庸于海峤趣王觐于京华宻勿论思雍容儤直佩荷囊之新渥寻莲炬之旧游以精神驱五兵之材以号令鼓万物之气莫测韬钤之深秘但闻盘诘之严明白玉堂前梅报春风之信紫宸殿里槐移昼日之隂某尘埋头氷条照眼喜际戢櫜之盛复窥灏噩之遗藜杖相呼共听山东之诏琇莹在望第赓淇澳之诗悉意归依无辞敷叙
　　贺顔中书除直院　　　　　　林克斋
　　瞻华盖紫垣之象森若丽天诵玉堂青琐之文昭然揭日此岂无心于门宇固尝骧首于闾阎迷途分隔于青防枯枿自偏于和气帝城辽絶不敢寄鱼鸿之书诏墨便蕃无由伸燕雀之贺兹僣驰于尺牍輙首贽于寸诚某官名声重于朝廷言语妙于天下摘髭异级冠亿万之生徒振翮亨衢际半千之休运璧水聴晨招之诲青藜观夜照之书共期鳯沼于十年俄息天池于六月趣上江圻之节来陪宣室之厘锦窠复擅于望郎玉镂尤髙于少列惟禁林之寓直异时多属于迩聨而词掖之陞华故事类由于承摄有若蜚英而腾茂是宜超授以直除绾黄麻紫诰之荣俱优两制防金匮石室之蕴袭作一经举天下能事乃独兼而施之凡在廷诸公莫有出其右者众心所属大用可期天路肇开接武贤闗之相地灵夙着増光盛事之图某藐是驽庸偶同臭味以初心之向慕方拭目于清明短翅栖迟知鷃鹏之有量神丹防化倘鸡犬之同升
　　史掖类
　　贺黄左史　　　　　　　　洪平斋
　　恭审骑省畴庸螭坳振武立雷霆之下屡闻劘砺以责难司雨露之边更许直前而论事维新厥命不失其言恭惟某官瑞应魁衡声摩奎壁得三光五岳未分之气务养其源读八索九丘有用之书莫穷所学夙着六君子之望坐追三谏臣之风黒白既分丹青自炳圣朝举无缺事可少缓于箴规人主蔑有戯言正欲明于记注进跻左墄宻侍前旒移畴昔皂囊剀切之诚示此日青史简严之笔夹玉皇之香案共钦稽古之荣筑宰相之沙堤伫究济时之业某久依霄防耸揖氷衔白发相欺南国自嗟于留滞青云可附河东有待于吹嘘
　　贺聂左史　　　　　　　　　李梅亭
　　中宸涣号左侍升贤夹立螭头均为清切进龙角愈近凝严彰清朝选用之公示君子登庸之渐某官材全而业钜学广而闻多秀出班行固已芒寒而色正凛然气节不为义疚而利回五年省闼之弥纶万里户庭之清晏赖舍人之解事为天子而记言绩用孔殷序迁惟允楚左史之能读八索盖储倚相之材唐中禁之用第一流亦为议政之地佳传相期于千载修名剰跨于数公某逺落鱼鳬阻陪燕雀甚愧丈人厚顷尝闻所闻而来屡为丞相言是有得不得之命灔滪既令其胆破岷峨亦使之眼髙望五云多处之星早登魁辅倩万里桥边之水聊送客心
　　贺聂左史　　　　　　　　杨诚斋
　　南衙涣号东史升贤虽君举必书均号司存之切而王置诸左益知位置之亲正人登崇善类鼓舞某官负材有用蓄学不赀健步丰材连六鼇于海上清标秀质下独鹤于云间五年宻賛于宰司庶绩自凝于道揆螭头坳处久称解事之舍人龙尾道中遂进读书之倚相柱下之光可继瓯中之姓有人某最辱挈提尤深距跃归心羽翼已久懐石涧之泉余论齿牙更幸及玉闗之老
　　贺黄左史　　　　　　　　王臞轩
　　擢自谏坡升于史掖婴龙鳞而论事方仰髙风立螭首以记言要烦直笔官由人重国以儒荣某官学洞本根文刋枝叶心斋穏坐澹无辱以无荣道阈独跻歘有张而有弛早逢圣问几冠贤科人皆健其不凡公独以为细事然古人之得时遇主亦惟其节义之素髙贤者之忧国爱君夫岂以声名而为悦试观十七年之宦业不出五千卷之本心早上青蒲已光白简然与其叩墀折槛以雪一时之愤又不若操觚秉牍以留万古之芳爰涣徳音俾颛书法地渐近则国之闗系甚重官更髙则人之徯望必深亟恢广济之图上副简求之意某念年一第连月冷曹恍惚征魂不到鳣堂之精邃支离病骨徒谙萤案之凄凉所欣知已之显庸或可对人而诵説上圣主贤臣之颂已知相得之欢占小徃大来之爻亦有彚征之望
　　贺徐左史　　　　　　　　陈筼牕
　　乌府畴庸螭蚴正位南司五院方严执法于殿中东极一星复擅典书于柱下俯仰尽吾皇之睠后先皆儒者之荣越在观瞻孰非抃舞某官声倾左淛文起东瓯心正意诚之功夙讲明于韦布任重道逺之器独简记于冕旒顷由别院之声名径主一台之风宪盖孝庙抡材之意至此复明而熈朝更化之规于斯为盛道洽政治言聴谏行坐令众正之伸眉具俾羣奸之禠魄念排击之效有如此者则经纶之望人其舍诸云胡出纶暂使载笔永惟四海理乱之本实系九重言动之间若弩有牙如车斯輹虽尧舜居上无明争显谏之劳然佚狐在前有隂警潜规之助铺陈久大绘画升平要令荧煌垂汗简之华然后卓荦纪面槐之业某丹丘下士泮水陈人永言今时抗走之身曽是徃日奔趋之数始容附鳯何殊孔氏之铸顔终媿卧龙有负徐公之举葛穷通有分出没何言但因君子之得舆切想古人之推毂一拜一起虽阻陪门防賔客之游三沐三熏犹及效道路歌謡之献
　　贺林殿院除左史　　　　　　洪平斋
　　恭审台端畴绩左墄跻荣红云之近玉皇独耸螭头之望黄道之开阊阖仍催豹尾之班帝宠便蕃儒流歆艳恭惟某官韶鸣凤跃春暖鲸防西湖处士之风姿夐出尘埃之外东坡先生之学问妙传翰墨之间琼不俟于疾趋玉斧自全于巧斵政弦初改厘席遽前峩峩黒豸之威棱凛凛皂雕之风采彼谓之穷竒梼杌既扫殄而不留此有若闳天散生故登庸之未艾峻跻记注妙絶版曹扈甘泉之跸则入内以告猷对紫宸之仗则直前而奏事虽敛锋而抨击尤抗节于论思无徃而不得其言有懐而悉见于用一星之曰柱史姑防石室之藏六符之验泰阶即上沙堤之路某技殚圜府志系仞墙甫闻振武于持荷已信垂光于汗竹草河东之赋方倾心吹送之恩袭春秋之经更拭目谨严之笔
　　贺留右史　　　　　　　　洪平斋
　　恭审席前涣渥柱下升班承明之有直庐方步八砖之日紫宸之夹香案更依一朶之云国典増华儒绅动色恭惟某官气涵江汉名压华崧自八索九丘以来书皆有用视五诰三盘而上文可同风况于运堂上之竒兵莫不出胷中之武库陟鼇坡而视草逰鹤禁以谈经以天下非常之才当朝廷甚重之选酌之不竭沛然有余甫看五凤之齐飞又见双螭之屹立濡珥彤之笔而书九重之言动续汗青之简以垂四方之辉光但知人与地以俱清谁识天生贤而间出舍人收封事开函爰近于御筵明公独妙年扈圣即登于黄阁某凋心斗垒决眦氷衔乌鹊南飞自喜卜巢之有托马牛下走何当捧砚以相从
　　贺李右史　　　　　　　　方秋崖
　　涣发龙纶晋登螭陛尧言布于天下宜载典谟迁史藏之名山无慙笔削兹实帝王之盛岂惟儒学之荣某官如乐九韶如鼎万斛韬涵雅训盖平生无未见之书刋落尘言有古人所不到之妙尝读梅亭之藁喧薇省之诗所谓洗万马而空之直欲障百川而东耳乃夹侍玉皇之香案俾共防金匮之秘文陈洪范九畴宻賛吾皇之圣作春秋一蓺袭为有宋之经伟哉真儒成此信史某瞻斗以北与江俱东虽莫陪鸳鹭班肃上賔荣之贺傥得与牛马走愿窥帝典之晖
　　贺真右史　　　　　　　　陈筼牕
　　枫宸涣号柱史升华峻直北扉矫矫麻头之健笔摛毫右陛英英简上之清风叠组孔嘉垂绅丕耸窃以唐虞虽逺都俞具载于典谟班马不生笔削允资于记注折旋螭首咫尺龙顔必有袭六为七之功足载登三咸五之治某官名喧宇宙气压岱嵩玉质金相允矣文章之正印氷悬雪跨凛然节义之大闲以布韦寡二之姿擅科目叠双之选阔步亨轨横飞隽躔不俛首以随时每抗顔而白事贾生通达气少和平仲舒渊源言多迂濶惟我公之謦欬中有国之膏肓以此猷为移而笔削必能发挥神圣有公是公非之权判白奸回无乍贤乍佞之惑直声九鼎正气千寻上而国家宗社之荣下而海防生灵之庆某懐人万里在天一方僣评当今文物之豪实为近世班行之冠虽云持槖岂能酬逐日之威名必也秉钧庶及见摩云之功业
　　贺魏右史　　　　　　　　　危巽斋
　　恩涣席前班髙柱下秘书不是监昔有是言右史用名流实聨法从除音诞布欢颂沸腾某官北斗天枢西川石笋等五诰三盘而上文可同规自八索九丘以来书皆有用不随时而俱靡自与道以偕行几年嗟蜀道之难一旦觉长安之近龙墀入觐蔚为华国之儒鸡舌含香快吐济时之畧惟斯文之未坠知上眷之益隆礼乐司存冠九卿之妙选蓬莱身到总三馆之清流才与地以双清命自天而三锡屈司记注以阐才猷振乃家声厥有故实论事闿切遹追唐相之遗风致主厉精伫见汉臣之治行某自惭末学无补明时每闻闳议之轩昂但觉懦之警策适观峻擢益倍欢悰玉立双螭已喜端人之得路符分半虎更祈厚徳之包荒
　　贺张右史　　　　　　　　林克斋
　　出綍中宸记言右陛久専譔録映太乙之青藜晋直邃严侍玉皇之香案班仪益峻邦典増华窃惟简册之所实兆起居之有注设官之始昔分掌于动言纂事则同间常归之著作载笔今聨于侍从问津多出于承明某官学际天人文追盘诰金门射策收汉殿之甲科石室防书徧唐家之四部有若熈明之盛典尤多翰墨之隽功果擢侍于丹墀益纉功于青简立螭头号二史是惟天子之近臣起柱下位三公自有君家之故事某逺聆吉语倍切懽情人于同年亦有情夙荷眷知之旧士别三日当刮眼更祈眄睐之新
　　贺曽右史兼修史　　　　　　杨茨野
　　天锡宠荣地分清切班聨两省清光宻侍于螭坳才擅三长丽藻仍修于麟史正人进用斯道有光某官笔补乾坤名揭日月指世陈政真贾谊陆防之复生射防决科于仲舒孙乎何有自游兰台芸阁之地即防金匮石室之书忽请一麾而遽行不与羣飞而竞逐旋陟郎闱之清显复司省闼之弥纶骞翔已逼于云霄献纳兹承于雨露事直前而无隠备殚忠赤之懐经垂后而不穷兼任汗青之责职因人重眷示上优观极东一星之明既符斯选则魁下三台之象可必其占某乗滞留聴邮鼓舞缅想纡紫拖朱之盛莫厠贺賔空陈抽黄对白之辞恭陈庆牍有懐忻颂莫既敷陈














　　翰苑新书续集卷四
<子部,类书类,翰苑新书>
　　钦定四库全书
　　翰苑新书续集卷五
　　台谏类
　　贺大谏　　　　　　　　　真西山
　　帝眷上坡诏升左省侍讲华光殿禆圣学之缉熈拜疏延英门罄忠规之剀切班聨益峻风采一新窃以国有直臣淮南之谋自寝朝无奸党河北之盗易平盖边虞虽警不足忧而骨骾乏人为可惧载仰仁皇之世方兴西夏之师谋议前陈孰匪急御戎之务聪明逺览独首増论事之官由其纪纲立而百度修所以根本强而四夷服维今盛学与昔匹休恭惟某官道出羲皇学根洙泗笔补造化岂东京才子之可伦策陈天人为西都大廷之首冠朱比直玉鉴侔清册府累年不改安恬之操谏垣期嵗独髙謇谔之风志存家门而不近名诚竭朝廷而无遗虑属方多事尤赖告猷拾禁闼之遗己无惭于长孺补衮职之阙顾谁越于仲山眷倚不移观瞻増重方将纾长策以康国步矢良謩而沃帝心扶公道之脉于将微建太平之基于弗坠翕然众望属在我公要当遗万世之安岂特撤四郊之警某方疲逺役侧聴除音有诤臣七人端为明时而喜呼太平万嵗倚新盛事之观
　　贺黄大谏　　　　　　　　真西山
　　简自中宸擢居正谏接龙簉鹭已髙御史之班翳凤骑麟更耸争臣之望公朝鼎重佞俗氷消恭惟某官徳器端凝学力闳逺能定能应而涵养熟不矫不激而刚正存吕大防擢副端由上所举范祖禹居讲席为论甚明辅导既多褒迁岂后明陟冠七人之首劝讲沃九重之心反覆尽言田锡为朕汲黯匪伊爰立说乃予阿衡某耸聴除音几欲舞手【云云】
　　贺大谏李寳学　　　　　　　杨诚斋
　　丕褒诏峻陟隆名昔抗论谏垣绰有古诤臣之烈今陞华奎阁亟聨真学士之班帝思孤节之无朋人羡精忠之有报窃以当国论是非之未定见人才邪正之不同君子志在忧时岂惮尽言之触祸小人心乎趋利第思阿意以徼荣孰知天理之好还殆匪人情之可料导谀者未必获福咎徒塞于两仪守正者未必罹殃名自流于百世若昔可攷于今益明方孽臣盗据于朝权欲私室久颛于国柄罔知胜筭运筹策于幄中轻出躁谋动干戈于邦内顾众口同然而和附岂本心若是之颠冥秖縁富贵之念深遑恤生灵之祸惨惟公逺虑为上极陈虽懐魏徴之忠戒征辽水竟坐汲生之戅绌守淮阳越既漏师浸成误国恢谋马邑莫逃首事之诛鲧殛羽山旋正朋奸之典凡曩出矢言之争皆令防徽数之加睠一佞而一忠果孰得而孰失载睹纶恩之布咸新公道之亨恭惟某官秉姿松篁为世蓍蔡立朝二纪几尝阅于崄夷报国一心曽弗移于燥湿众方驹促公独鳯鸣惟知效献替于当时何意被宠荣于后日迨此忠谋之既验凛乎节槩之逾光恩命狎临舆情知劝某竦瞻殊渥深激懦衷喜圣朝有赏谏之风不惭于古庶天下増敢言之气其自于今
　　贺郑大谏　　　　　　　　陈筼牕
　　畴庸横榻正位上坡白简含霜稔着埋轮之望青蒲映日峻跻入阁之班播告庭歌謡盈路窃以国家之事惟宰相可行谏官可言纪纲之司乃君子所恃小人所畏世道云翳人情日偷靡闻谔谔之昌竞取容容之福以依阿淟涊为圆熟以慷慨激发为迂狂不思名称之谓何乃忍波流而至是谁一举手惟三折肱某官学洞索丘量涵海岳移治外之功以治内粲然经国之猷推正心之学以正君卓尔尊朝之望横飞直上特立独行峥嵘五院之名声宻勿九重之意睠惟激浊清之际与献可替否之间有重有轻孰先孰后爰缀材于排击俾一意于论思深惟古人謇谔之风不若后世烦苛之甚韩愈之讥阳子首陈时政之瘠肥卢仝之歌孟公独问民生之苏息盖事以大原为急而言以切中为竒讵尚支离以滋惶惑虽大雅自有成画在宵人姑以效愚某观古多贤疑今罕遇何意读开元之报恍如歌庆厯之诗喜在胷中溢于言外见明目达聪之日己知天地之重开想犯顔逆耳之风罙觉云雷之加壮嗣闻褒制别贡庆牋
　　贺谢司谏　　　　　　　　刘后村
　　龙墀涣号骑省升贤司谏七品官未足为范君之贺法筵第一义皆耸聴荥阳之言当宁虚襟在廷举笏窃以君子之论常见微而知著天下之理有必至而固然与其荡沃于已焦烂之余孰若芟夷于未滋蔓之始既寝了翁之谏疏孰敢婴老蔡之锋使行献可之弹文世岂受金陵之祸瞻言前哲复见令公恭惟某官禀岷峨之精英传闗洛之本统顷居言责尤着直声属时督阃外之臣切慕下石头之举向微安石皆倒持手板之人赖有阳城倡裂壊白麻之语虽忤触贵权之怒矣然保全名节而去之及此更张幡然号召于惟列圣每亲除耳目之官厥后柄臣始私用腹心之客云汉之章朝擢风霜之语夕昔未尝望车拜金谷之尘今果能露布破铜山之贼然而质肃论灯笼锦或讥后遂无闻道乡谏瑶华宫乃云事不止此宁一发之为快当百链而愈刚公卿幸得遭时其可孤于明主谏官如此言事宁不贺于太平遂自大坡进持魁柄某素无实用浪得虚声陶写性情时宰疑麦葵之谤将明伦纪台端有粟布之弹粤从尹氏之秉均莫晓累臣之得辠不图衰朽复备使令良由端人得君之初兴念寒士失职之久尚能奋发赓徂徕圣徳之诗无复狂愚作韩子谏臣之论
　　贺董司谏　　　　　　　　李梅亭
　　进司补阙仍侍迩英责重寄隆益可告嘉猷于后谋从言聴转当下膏泽于民朝野喧然宗社幸甚恭惟某官所养刚大而道中庸人方此重而彼轻公独以退而为进廷臣无出右者天子居然器之拔自州麾徧仪朝着亟拜拾遗之命仍陪劝诵之聨缉日月之光良多啓沃犯雷霆之怒大有激不卖直以取名惟格王而正事简在中扆遂升左垣考司谏七品官之阶虽云序进然大人一正君之事正属司存今目前无必至之忧而天下有未形之患戎心外狡民力中干天文变怪而难谌人才卑少而不竞民保于信而信屡爽位守以仁而仁不流吏惰且贪兵虚仍脆无非事者请先大者之图彼何人斯尤愿办之之早自古建久安之势成长治之业莫若杜羣枉之路开众正之门国人曰贤左右皆曰贤无使滞淹之久君心以正逺近一以正切防浸润之行阃内阃外不容二心宫中府中当为一体舍豺问貍则民不服如鹰逐雀则君自尊察嫠妇之私忧囘仓公于惊走庶淮南知惮于汲黯而昌黎无惑于阳城名节皎然芬芳多矣富贵乃吾所有何足计哉忠良得路之难切宜念此某当献嘉颂顾进苦辞盖有感平日之知不敢作细人之爱诸公不喜生语柔则茹之善人能受尽言遐不谓矣尚欲作石守道纪徳之颂幸勿还李师中落韵之诗
　　贺汤司谏　　　　　　　　刘后村
　　孚号于廷名官以谏圣朝无阙事不待批于龙鳞天子有争臣尤急闻于骨骾识者相庆翕然同辞恭惟国朝参考唐制莫要于御史府莫清于供奉官诵岑参杜甫之诗日趋东省拜阳城仲舒之疏时守延英向非一代之名流曷副九重之妙选恭惟某官渊乎似道浩然至刚栖迟乐衡泌之间徴起遇风云之会公每抗论幸明主可为诲言众亦望风意山人不乐名利援礼以杜家臣之僣奋笔以诛世卿之萌谓君然后有反坫塞门谓盗岂容窃大弓寳玉郑公所上百奏莫不切心陆生每着一篇必蒙称善后宫敬惮于质肃贵珰欲避于淳夫乃冠伏蒲之清班以旌折槛之直气有若仲山甫之补衮方嘉赖之欲如种明逸之拂衣胡可得已行陟大坡之峻径跻两地之尊某侧聴出纶不知折屐幸有要津为吾辈之盟主敢以晚节累平生之故人献徂徕圣徳之诗尚能勉强作韩子谏臣之论无复激昻
　　贺郑正言除司谏　　　　　王格斋
　　就陟谏垣顿増国重皂囊奏疏尚参两省之聨黄纸除书遂正七阶之品人徯仁言之博士知元气之还賛书一传舆言具穆某官修名盖代厚徳镇浮黄钟大镛殆非近世之人物光风霁月绰有前辈之风流孤忠上简于龙光清贯亟跻于鹭序冠峩豸角隂见晛而已消手批龙鳞木从绳而自直属时睿哲渴想忠规乃眷廷绅孰任尽言之责肆诏綍延登已试之英即畴底绩之庸行正告廷之命某猥分阃寄遥聴除音闻鸣凤于朝阳岂为私贺寄双鱼于尺素宜激忭悰
　　贺郑正言　　　　　　　　　洪平斋
　　恭审锡命龙墀升华骑省风生白笔已振朝纲于更化之余日抗皂囊更纳君徳于无过之地扶持众正引翼太平恭惟某官清庙朱弦紫坛苍壁昌黎之薫酿涵浸大放厥辞敬舆之恳切剀深不负所学寄政事于破竹自解之势缀功名于取果既熟之时方观春雉之驯即快秋鸿之渐捷登要路力挽頺波惟辨君子小人之分以为天下后世之鉴然而抨弹于出言如綍之后孰若弥缝于纳君自牖之初爰取冠豸之威径上批鳞之奏能使心正而笔自正是谓言行而道亦行疏列屏风复见郑公之论谏功成衮职即看山甫之登庸某委命穷坑归心渠厦晋适逢于昼接泰还喜于阳来禆帝右之谋猷方幸新除于永叔言民生之利害敢祈勿逊于希文
　　贺葛正言　　　　　　　　杨诚斋
　　孚号大廷拾遗谏省古者所以责难于丕后非舜不陈今代岂无敢言之正人如尊乃勇闻者兴起跃如驩欣恭惟某官议论通乎古今名实孚于上下以星翻汉回之光采作新斯文以山髙水深之风流照映当世诹儒先于三馆俾廷争于四聪方圣天子从谏如流之秋曷尝罪夫言者惟谏大夫忧国若渴之志可曰无其时哉扶皇极于将微防善类于既弱倘元气无不实之处则外敌亦何强之云即冠上坡用怿寰海某少而自好晚乃早衰诵鵞经鸡檄之言十年于此想龙章鳯姿之伟一觌何从
　　贺董秘丞除正言　　　　　　王格斋
　　光奉制纶擢居谏省道山委竹帛已尽防四库之书阊阖呈琅玕乃进立七臣之列帝虚心而垂聴人侧耳以耸闻涣号一传师虞具穆某官髙文作古奥学造微着玉杯繁露之书渊源逺甚繙金匮石室之作誉处翕然肆畴册府之英无出儒宗之右鹏搏羊角虽莫量迈徃之程鳯鸣朝阳要先展格心之业谅悉摅于贤韫以入告于辰猷坐令州县之民如在祖宗之世君子有所恃小人有所忌蔚为百辟之仪谏官可尽言宰相可尽行即兼二者之美庭之宠指日以须某雅辱旧游喜闻佳语贺厦欲同于燕雀莫造下风寄书逺托于鳞鸿未殚抃悃
　　贺蒋谏议　　　　　　　　方秋崖
　　简自中宸擢居正谏粤跻横榻得李勉而朝廷始尊陡上大坡用仲淹而士夫相贺盖以久持天下之正其必能格君心之非永惟治乱之端在小人与君子此其消长之道非宰相则谏官肆吾祖宗立国以来洗尽秦汉讳言之习聴纳之盛载籍所无是知累朝熈洽之休正赖诸老箴规之力兹实主上用公之至意岂但先生执政之头恭惟某官质坚百链而愈精节贯四时而不改仕者皆严惮黯已消落胆之奸帝曰无以易尧当有沃心之论切窥圣徳时宪天聪虽艰难有甚于丝棼而恭俭本无于衮阙惟是外则桀骜不臣之国久矣鸱张内则嘂讙不靖之兵敢于狙诈事孰大于此者时其条而上之非仁义不陈于前可使主忧而臣辱有谋猷入告于后所愿乾清而坤夷某越在边城莫瞻朝著称庆厯者曰四谏尚能赓徂徕之诗今阳城号为一贤何待作昌黎之论敢无动色倾聴嘉言
　　贺【阙】侍御　　　　　　　　洪平斋
　　榻前承渥柱里升班物情大旱之余适苏霖雨天象太微之次首应法星九重侈知人之明四海享任贤之福窃以两仪具清明广大之体万物钟扶舆磅礴之灵得其中和者为景星为鳯皇全其刚正者为屈轶为獬豸况千古之间气生一朝之伟人如伯夷圣之清如孟轲勇于义用能任天子耳目之寄于以夀皇家气脉之传恭惟某官步趋圣贤冠冕道徳旁蹊捷径不求少室之山絶岸孤峯坐阅瞿唐之浪顾环辙之久矣终览辉而下之簮笔乌台伏蒲骑省上不为危言而骇聴下不为矫节以沽名惟致辨于君子小人之间而防防于宦官女子之际外邪不入元气自充以培社稷无疆之休以兆国家中兴之象深缔邃严之眷进颛雄剧之权堂堂不挠为儒宗谋猷惟旧行行且止避御史风采又新然而一论列闗吾道之盛衰一建明系斯民之休戚时虽无阙事或可言士夫懐寡亷鲜耻之风将帅乏趋事赴功之志战守之规模靡定赏罚之纲纪未张斜封尚费于调停横敛更多于朘削惟正人用则国势重于黄钟九鼎惟公道行则人心安于泰山四维此皆前日之己言抑亦于今之最急愿伸谹议迄济丕平当令文靖之警君复闻于世毋使清献之论事専美于前狂斐一鸣陨越万坐
　　贺柴侍御　　　　　　　　汪龙溪
　　妙简宸衷宠司邦宪独坐之长御史久虚不除横榻之亚中司此选甚茂朝有正士人无异言恭惟某官徳齿朝之达尊忠亮国之司直分南台之纠察威望日隆賛东阁之辨章弥纶嵗久金百链而不渝其操玉三献而所售者真磅礴名途尽阅炎凉之变安恬世味不希富贵之荣惟精忠素简于上心故除目雅孚于羣议以详练之老而纠弹于万务以清明之徳而表率于百寮羣隂见晛而消百度从绳则正猛兽之卫藜藿有以知朝廷之尊和羮之作盐梅殆将斡钧衡之造某滥纡两组来长五溪忽闻播告之修私喜仁贤之用羣情无壅幸非阳朔讳言之朝盛事可歌当继庆厯得贤之颂
　　贺黄侍御　　　　　　　　　杨诚斋
　　皇咨上坡位専横榻属者进格君非之论九重亦为之回天移而为纠官邪之司羣枉自然而见晛此非平日之素焉得崇朝之孚恭惟某官以海内寡二之辞章收天下第一之科目彼于权门炙手可热之日竭蹷而趋及闻髙贤掉臂不顾之风其颡有泚逮公道之既白知寸心之独丹廷争未几台端益峻士有攸挟恨无所施静而观流涕太息之书孰不以古人而自许起而当君子小人之会其无负夙志者几希今圣主既求惟木之绳在执事必为作金之砺即畴孤立之操遂登独座之崇某自分摧隤何辞漂泊瞻乌柏府晚乃依茂防之余振鹭栁沟梦不到末行之旧
　　贺郑侍御　　　　　　　　刘后村
　　涣号广庭晋班横榻古所云法家拂士莫如争臣今不置大夫中丞遂长御史賛书初下舆论交归夷攷昔贤有居是职峩冠叱李义府仗下皆惊草奏劾博陆侯廷中咸肃久矣二公之不作去之千载而若存恭惟某官有孟氏养气之刚有曽子守约之勇不繇一介之助自结九重之知属者国有世卿朝多私党士登光范但知章蔡之恩公立上坡首抗邹陈之疏曰厚俗以教慈孝曰命相以杜觊觎然后君臣之分严然后父子之伦叙然后九鼎之势重然后太阿之柄还餍鲍鱼于臭腐之余在诸人易搏猛虎于咆哮之际为执事难兹拜杂端以旌忠直必有以消弭异时反覆之患必有以坚凝前日挽回之功既三院之徧更风棱尤峻由中司而大用典故则然益进昌言永扶兴运某属叨乗耸聴置邮在古灵藁中幸早陪于末坐拜延英门外独阻贺于太平
　　贺林侍御　　　　　　　　方秋崖
　　出纶西掖执宪南床天子明明用臯陶而不仁者逺矣王臣蹇蹇如行父见无礼者诛之兹得一贤重増九鼎恭惟某官二典三谟之学问五音六律之辞章观经世之宏规虽伊管未能逺过读责难之确论非仁义不敢前陈适当不讳之朝久立得言之地接武防龙簉羽鹓鹭缀赤墀供奉之班当道豺狼安问狐狸凛白笔抨弹之志使顔跖忠邪之莫辨虽尧舜聪明而奈何矧今士习之媮未明国是之定幸门如防穴而不可塞弊事如猬毛而不可为外之则强敌之鸱张内之则骄兵之狙诈勿用小人必乱邦也谁当共济于艰难不有君子其能国乎时则渴闻于忠谠愿言宻勿悉意敷云庶几囘事变于危急之秋或可观徳化于须臾之顷某逖居边琐欣诵宸纶有争臣者七人遄底臯谟之绩举明主于三代愿闻説命之篇敢不濡毫以需染牍
　　贺彭侍御　　　　　　　　方壶山
　　恭审疏纶北阙司宪南床王无亲臣久倚孤忠之助汝长御史亶由独断之明朝廷肃然夷夏幸甚恭惟某官英英器度凛凛风猷正学正言蔚有前辈流之様古心古貌肯为今世俗之妆徧仪清切之班自结睿明之眷果登地乃侍邃帷圣上严之如賔师海内恃以为王傅侧闻论奏皆大建明判正邪之状于陛前截然界限策和战之情于塞外了若蔡蓍嘻阵脚之屡揺啧局面之几换有若乌府抨弹之任最系观瞻非得鲠直魁垒之臣谁能镇压权益尊而望益耸位益峻而言益髙身名之重若山宗社之安如鼎伫由横榻即对颛朝某滥此观风恍然披雾既与善夫而相庆又欣小己之有依木牛流马之庸果哉难矣法龙筵象之义行且观焉抃蹈罙深染濡靡竟
　　贺徐殿院　　　　　　　　朱湛卢
　　亲笔九天峻班三院日就于学素宻啓于尧心时然后言肆増明于舜目朝有谔士人无异辞钦惟某官有得于圣人之书博通乎当世之务权门烈火不随炙手之羣广厦细旃实賛励精之治虽守今而据古亦指事以陈情比及三年曽改之未久独观万化仍胶柱之难调朝行夕移甲可乙否张旃遣饵囊赤白以加多履畆赋缗币重轻而莫捄佥议新政更思旧人昔曽击而去之常预忧于鹏入今何来而集此尚与进于蝇营兹台谏之一更意纪纲之渐变出任斯责可谓当仁调停之初范相讵知有是理乱之决蜀公岂欺我哉侧闻课月之章深戒履霜之渐惟强有力克成厥终勉思元祐之难可令再误允保端平之美相与俱荣某维梓真情拔茅溢喜正言曲学敢请择于攸宜多病不才尚小烦于并案
　　贺徐殿院　　　　　　　　洪平斋
　　恭审显膺宸綍荣副台端宣政殿之衣冠夙重抨弹之寄观象门之步武益尊纠察之权朝廷以清天下之庆恭惟某官南州硕望东鲁钜儒一倡音遗豁如黄钟大吕之奏万仞壁立耸然孤峯絶岸之风国人同辞而曰贤天子一见而恨晚方振缨于列邸即珥笔于要津防君子如防元气而不使动揺去小人若去恶草而惟恐滋蔓开泰长否消之运收乾清坤夷之功然议论必欲万世之可书而纪纲不容一日之或弛既堂堂峩豸于乌府爰进进簉鹓于赤墀露劾滋多霜威増凛铁面御史之气象今复见焉鱼头叅政之勲名斯在下矣某寄身宪节拭目恩纶雕鹗之在秋天喜有顺风之便燕雀之贺厦屋知无凌雨之虞
　　贺谢殿院　　　　　　　　刘后村
　　出綍枫宸提纲栢府古者国有拂士莫如谏争之臣故事台无长官尤重杂端之任賛书初下舆望翕归自昔明目达聪之朝必用犯顔敢谏之士有希文永叔实开天圣庆厯之太平无元城了翁谁为元祐建中之命脉伟矣执事今日之拜凛然羣公先正之风恭惟某官养孟氏之至刚闻曽子之大勇顷峩豸角亲捋虎须举扇障元规之尘安能凂我裂麻沮延龄之相不亦壮哉自拂防觚棱之边径诛茅庐峯之下属者负扆收倒持之柄临朝思曲突之言趣归迩英俄擢补阙论蔡新州于题车盖亭之后孰不力攻弹王金陵于入政事堂之初尤其先见丹心不改素论愈坚贵珰咸惮于淳夫掖庭知有于质肃皆谓霜棱之劲宜居风宪之雄观三院之壁题姓名可考由中司而棅任典故则然益进昌言永扶皇极某属叨乗耸聴置邮在古灵藁中何幸获陪于下客贺延英门外自嗟不及于武人
　　贺郑察院　　　　　　　　洪平斋
　　恭审丹禁疏恩乌台振武隂邪尽屏天日为之开明风采一新山岳至于揺动圣朝以重善类焉依恭惟某官玉尺端方金茎澄爽学穷根柢早书草之劳词吐英华屡应笔头花之梦曷鸣而奏最即飞舄以摩空人皆为阗然竞进之图已则有澹若无营之志靖待功名之自至坐膺宠数以尤殊拔诸复逆之班置在纠绳之地久无此举今见其人消朋党于未萌奚难去河北之贼补缺遗于无迹斯足寝淮南之谋盖当正人当路之时自有猛虎在山之势始独持于白简即对引于朱衣某耸聴除音亦兴懦志触邪一角问宁及于狐狸栖迹万间贺尤深于燕雀
　　贺刘察院　　　　　　　　刘后村
　　涣号枫宸升贤柏府昔饥乌久噤虚峩獬豸之冠今鸣凤一闻尽革蜩螗之响福流宗祏喜动搢绅窃以人臣不可受恩于私门君子必蚤有誉于天下永叔责髙司谏犹在馆中了翁忤章雷州方为博士宁逺作夷陵之役不肯登绍圣之舟故一朝擢拜于争臣而万代仰瞻其名节不图今日复见若人恭惟某官充直刚大之浩然兼知仁勇之三者顷陪英俊进列师儒委质为臣畴昔非氷山之客拂衣去国始终为全璧之人处之外服而甚安饵以美官而不顾自执事为冥鸿之举而诸贤效仗马之瘖圣断赫然既亲揽太阿之柄公言验矣悔不行曲突之谋遂除官俾究前论众竞遭时而建策独思拔本以塞源况龙象之共观何狐狸之足问去恶如去草势惟恐其蔓延擒贼先擒王公有如于摧陷翕然伏第一义之竒伟继此有数百篇之开陈旧史谓谏如丹青是必本原于仁义前辈云事皆尘土特留久逺之功名不惟霜简之凝行见辰猷之告某羇孤一介闲废半生方寳绍间竒祸胚胎于诗案在端嘉际深文掎摭其奏篇及一相之颛朝又五年而在野不图衰暮复忝驱驰良由端人得君之初兴念寒畯失职之久忝子骏福星之选愧无补于明时赓徂徕圣徳之诗或可陈于薄技
　　贺江察院　　　　　　　　刘后村
　　出纶中禁执简内台昔虎豹守九闗无怪盈庭之嘿今凤凰翔千仞耸闻瑞世之明堂陛益尊搢绅相庆恭惟国家十四圣亲擢台谏多第一流庆厯之去夏公首登欧蔡建中之变子厚亦用邹陈当时诵其言语为蓍后世仰其名节如山岳继先贤而挺出舍执事其谁归恭惟某官擅九牧之名为诸儒之倡出新义于系辞十翼之外研极几深追古文于先秦两汉之间芟夷陈腐顷在端嘉之际早陪贤隽之游使其雅意于本朝久矣先居于此座几年流落不肯登绍圣之舟同志凋零独屹立南都之壁属者朝更大化上记孤忠甫对龙顔径峩豸角谓金陵虽去奈其徒之防法实繁况老蔡尚存恐所仆之党碑复立观奏篇予夺抑之际繋世道理乱安危之分必不容八元四凶之同朝必不与六卿三家而共国必真有昔人存赵之策必深思前辈祚宋之言奉白简以闻即提纲于三院宣黄麻而拜行絶席于百僚焜燿一时芬芳千载某曩接防龙之武颇管鲍之知契濶十期颠连百谪岂料穷途之不死获观贤路之复亨访凝之于匡庐山中怅莫从于名胜贺阳城于延英门下曽不若于武人第如氷迹之危幸托霜棱之峻固知范老不嫌守道之狂言孰谓邹公犹待承君之开説
　　贺盛察院　　　　　　　　真西山
　　诞攽芝检分纠柏台言路置六察官实司公道之脉圣朝用一正士可立太平之基汉诏风驰周行霜凛伏惟某官英姿挺特素节髙严卓尔不羣行庶几乎大雅睟然见面望而知为吉人自豋百辟之聨浸结九宸之婘容台礼乐甫参议论之官宪府纪纲亟任抨弹之寄方将镜国家之治乱泾渭天下之是非为正论之指南斥憸朋于有北坐令海内如庆厯嘉祐之隆平肯使吴中独敬舆希文之専美某曩陪骏武夙仰贤猷切聴鳯鸣深为清时而喜敢同燕贺独司大厦之成
　　贺金察院　　　　　　　　　杨诚斋
　　光被宸恩擢司风宪雷行凤检方进登天下之正人霜肃乌台俾尽吐胷中之素蕴虽俯从于人望实断自于天衷邮传欢动于四方国重顿増于九鼎某官髙文作古雅望镇浮庖丁之刀十九年绰有余地孔明之栢二千尺谁识苦心政所去而见思材无施而不可顷自流钱之府徃仪振鹭之羣子衿青青士有文武兼资之畧王臣蹇蹇帝思风节不挠之英遂承渥于枫宸俾察亷于栢寺邪朋屏迹雪见晛而自消善类宁居虎在山而不采顾念虽资于弹劾亦难久屈于徊翔风采凛然今已杜羣枉之门而开众正之路钧衡近止行当建万世之策而举三代之隆某猥以诸生伏读明诏身虽老矣恐无芝菌蒸出之祥心则欣然犹有鸡犬俱仙之望
　　贺王寺丞除察院　　　　　　李梅亭
　　峻擢容台进司纠院明天子厉精之日争覩亲除真御史遴选其人迄符众望风云感会山岳动揺恭惟某官心斡九秋文焰万丈摘髭名第不应州县之徒劳策足要津共拟公侯之必复坚车大舰每难于进光风霁月既久则明上欲求忠臣之尊念无易太常之肃严霜烈日如令铸九鼎以察奸缝雾裁云行即登三堂而草制某久违枫陛闻进荩臣行行且止而避骢莫陪旅贺皇皇者华之维络愿以汰归
　　贺洪郎中除察院　　　　　　李梅亭
　　亲擢郎潜进司台察十年去国安泉石之膏肓一札起家任朝廷之耳目公无欣戚邦有荣懐恭惟某官行守宫庭道深壸奥养以刚大独扛百斛之龙文出其绪余连中八科之麟角惟其守専而退勇是以任重而进难社下之肉既均寻拜防军之曲逆治中之足未展顾令乗障于隂平仪粉省以归班封皂囊而论事囘天有力方将批径尺之鳞偃月生疑已不容立仗之马曽令考功一出息之顷遂见拾遗九鑚火之明星既坼于中台席遂前于半夜甫登表着径拜里行獬豸触邪难置豺狼而不问鹰隼始击尤闗龙象之共观耸闻破头已足落胆刋九山涤九川陂九泽通地气以上腾辟四门明四目达四聪发天光而下济此真御史矣岂忧匈奴哉铸金鼎以图奸不难调鼎察玉衡而齐政然后保衡某一寒漕氷六暑戍雪将返闾阎而曝日喜闻台阁之生风雕鹗之在秋天倘或寛于西击乌鹊之绕夜月愿姑聴其南飞
　　代通丁察院　　　　　　　方秋崖
　　伏以地接蒲田之近雅识行秘书天开栢府之严凛有真御史方时仗马辱我台乌伟哉朝阳之鸣破此昼冥之晦恭惟某官蕴蓍蔡先见之明而发之勇挺松柏后凋之操而守之坚粤自易东共推斗北接武防龙簉羽鹓鹭有嘉坤六二之直方当道豺狼安问狐狸聿逢干九五之刚健谓顔跖忠邪之莫辨虽尧舜聪明而奈何幸隂霾之划开赫阳光于晦蚀试甞读宥府编摩之两疏已条上皇家纲纪之一端矧乗骢当不讳之朝而冠豸立敢言之地想惊为殿上虎羣小人敛迹避之彼局促如辕下驹有识者寒心久矣地天之泰堂陛自孚然魏郑公为良臣不愿忠臣何烦弹击抑鲁仲连非国士乃天下士遄奉都俞某遭逢熈明传诵謇谔学锦制于琴瑟更张之后讵曰斗辟县而不为如茧丝于杼轴空荒之余夫岂肃政台之所许清议之畏赤立奚忧每自赋先生铁作肝之诗其敢为此翁身是胆之事傥取缙绅之公论不废绨袍之故情虽笔陋墨凡尚能作石徂徕圣徳之颂使山揺岳动亦将着韩昌黎谏臣之书翘想风猷栗如霜凛












　　翰苑新书续集卷五
　　钦定四库全书
　　翰苑新书续集卷六
　　六部类
　　贺汪尚书兼太子詹事　　　　戴象麓
　　涣被明纶晋陞华职冡卿闻望权衡北斗之司宫尹风猷羽翼东朝之重増荣两地交庆一天窃以尚书端右之清班詹事承华之极选诠量晋品仅山公其人翊辅汉储一綘侯而已矧惟兼职必属全才某官直道仪朝忠规华国胷中全三光五岳之英气笔下驱千兵万马之雄文陈论披肝久结知于日月经纶贮腹未余试于风雷绪余仅见于大司空节目畧施于春宗伯非大厯曷罄谋猷亟入铨衡曵履星辰之上伫参机柄秉钧霖雨之中某辱知最先闻命増抃恨戴星于下邑阻披雾于上京一纸忱辞大厦成而燕雀贺防躬私恋灵丹就而鸡犬空
　　贺章尚书　　　　　　　　　杨诚斋
　　申命秩宗正班宰伯春官六十立之长以维専曲礼三千待其人而后举有隆图任兹遂真除恭惟某官重徳镇浮清规厉俗中流砥柱百壬夙避其锋野水孤舟六丁莫措其手伟云山之舒卷闗天下之重轻迨兹改弦复此持槖坚车大艎安徐而后进光风霁月逾久而益明粤从贰卿实典三礼振自古寅清之职还斯民子谅之心不惟和上下而治神人盖将经国家而定社稷兹引星辰而上益髙日月之依武徳间有谠言忠无不报贞观初践台斗理有固然某阻作鳬趋但深鼇抃小草有逺志懐哉并世之医和大厦无弃材盍以与闻于匠石
　　贺邹尚书　　　　　　　　　朱湛卢
　　十行屡诏一节始趋居礼乐之司对休命论唐虞之际克广徳心尚有典刑以定社稷恭惟某官集殿伦魁之旧正元朝士之英技断断猗无他心怦怦兮谅直乃者访落之始尝従招隠之求为王留行深惜凤鸾之去与波俱出遽寻鸥鹭之闲虽兰桨以逍遥亦桂山而憭栗变而更化羣髦士以响臻问诸在朝独侍臣之零落犹以一誉而一毁至烦三沐以三熏奏篇尽长太息之忱前席兴久不见之叹喜其未老恵然寔来明堂九筵方严恭而自度秩宗三礼贯幽显以相通窃原降福之由多自尚贤之佑今则朋比消长议论嘐声干戈未解于淮襄轺难凭于沙漠众所属望莫若耆英夙夜惟寅是为燮理之本春秋具对岂徒灾异之陈某旧托门阑今乗边障城吹画角已厌聴于少陵人老玉闗谅兴怜于定逺
　　贺任尚书兼给事　　　　　李梅亭
　　晋长冬官复兼夕闼国有六典孰如事典之优闲命出一人实頼舍人之驳正况跻中庶尤简上知某官胷湛秋霜笔翻春潦献纳日月仁义陈于王前鼓舞风雷言语妙于天下久典三礼既谐兆民畴若予工并任涂归之责乃在吾禁就兼翼賛之华忠既结于两官名益髙于九牧投珠委地必有清平尚书之言批勅回天更观儒者给事之效既剂髙冯之药石即羮傅説之盐梅某耸闻除音喜至满面君子得舆民所载也岂但收稽古之功衮职有阙我仪图之知必称纳言之任若方朔之饿欲死与杜陵之冻且僵不知命而且鸣且号亦无耻矣其洁己之与进与退惟所命之
　　贺史尚书　　　　　　　　黄云溪
　　肆颁显宠叠拜异恩上帝简知既峻秩宗之任前星肇正式兼端尹之荣典礼文述作之司妙道徳辅导之选总此二职焕乎一时若昔师垣逮事髙庙擢登禁甬有加献纳之劳晋掌储闱允开揖逊之美位继登于钧轴勲用勒于鼎彛事掩前闻庆垂后裔天欲畀今日以绍兴淳熈之治时则以元子兼槖座宫宷之崇开于宗祧若合符节某官道尊而徳备器博而量宏雅望具孚隠然故国之乔木大疑立决信若格人之元比繇贰卿独賛秘策振主势以去君侧之恶立国本以安天下之心使憸人壊植而散羣召故老谋事而补阙丕哉此举谁欤之功爰率属于南宫仍简僚于东邸今周雅虽备而邦仪未肃秦府既辟而賔筵尚虚是以军法威严之不行正人左右之或缺在干羽有解围之理而庄岳戒傅说之咻言之若迂理不可缓矧惟先正绰有成规其在择利行之勿谓姑徐云尔必有成绩要将大书于旂常从此登庸可但亲于衣鉢某受姿呰窳涉世濶疎辛勤半生乃玷奉常之第荏苒十载甫脱步兵之厨雄方借于吹嘘綘侯独肆其谗毁退省羁单之迹已頽荣进之心会明时杜羣枉之门而执事成万间之厦倘舍此而不告将持是以安归愿于论思调防之时赐以提撕振拔之力如其不采何伤幽谷之芝兰孰有无言能作恩门之桃李
　　贺许侍郎除权书　　　　　洪平斋
　　恭审真除锡宠容典搴华礼乐之对丹墀夙着鼇头之望阊阖之开黄道直趋豹尾之班儒绅絶稽古之荣制綍侈得人之庆恭惟某官气陵华岳学导岷江对太乙之青藜牙籖尽读夹玉皇之香案彤笔屡书抗旃修聘以遐征骈屋聚观而太息勇行以义胆大于身张中国之威以折其谋沮强敌之图以夺其气复寻玉帛尽洗甲兵丹书藻饰于人文金玉修明于王度方隆制作不替论思谓中书之务未清毋以簿书期会而为急而天下之弊自若何止钱谷决狱之可忧必揆守之兼明庶纪纲之一振言闗国体筹合上心使命冢宰而统百官无以易此况作秩宗而典三礼何以假为益新緜蕞之仪亟应引麻之防某凋心尘鞅刮目氷衔记臭味于兰同付襟期于栢恱五铢赤仄谁能防铁以成金九转丹砂尚冀夺胎而换骨
　　贺李吏书　　　　　　　　　方秋崖
　　恭审光奉賛书峻登文部思皇多士聿生综核之朝无竞维人式董铨衡之选国有公是人能诵言恭惟蔚然臯防之谟洋乎鼂董之对金华劝讲非尧舜之道则不陈玉匮缄辞编诗书之册而无愧茂昭帝简备极儒荣乃颛四选之权独处六曹之长咸造在庭而褎为首已推名世之贤仰惟前代而训厥官遄正冢司之拜某欣传邮置敢后牋函谅藻镜之余闲流电岩之迅瞩嗣闻除目庸快夙心
　　贺吏部刘尚书　　　　　　　林克斋
　　简在宸衷擢司铨部文昌之为八座均列职于中台天官之首六卿实晋班于太宰搢绅相庆流品可清某官人物一代之英论议诸老之右渊源正学则以孔孟为折衷慷慨大节则非尧舜不陈前粤从防步于云霄久已垂名于宇宙驱车而西度卬阪意自许昔为孝子今为忠臣奉诏而东过洛都人皆谓不作谏官必作御史果登霜台之六察遄长天子之七臣申儆官邪茂明国是复劝露门之讲合峻甘泉之班咨若予工作帝之喉舌兼司祈父为王之爪牙繙经依咫尺之天积望在弥缝之地维今四选实昔三铨仕版莫盛于此时孰当任责治人何有于弊法亡以易公抑贤业厯试而益张岂上意骤用之不可观泰阶之接武无非啓事之山公伫揆路之持衡复见佐时之伊尹某切聆除目倍喜常情猥将指于闽中莫贺成于宇下望尚书之履于星辰之上煜煜其光仰吏部之门如山斗之髙惓惓有请
　　贺洪内相兼吏部　　　　　　周平园
　　进仪内相仍长中台夕对金莲结丝絇而承圣问晨趋玉笋曳华履而领从官自非兼孔氏之四科安得被贺公之两命窃以翰林迫华盖素号禁严文昌映紫微是司喉舌自昔法天而分职于今弄印以抡才繄国名儒膺时遴选既兼官之俱称宜上象之交辉恭惟某官学富家传材优天授徧观流畧岂徒穷九丘八索之渊源洞察几微固已熟五狄六戎之利害早振平台之响即符宣室之思誉满朝端譬之凤皇芝草以为美瑞才周世用非如儒生文士之有偏长三入修门九迁华贯帝王之制坦然明白寖闻于西垣道徳之威成乎安强亦宣劳于右府式畴久次宜畀殊迁自丞郎而入北门考院规而无儤由佐贰而陞太宰即选部以有光一时传陆贽之诏书多士赖山公之啓事矧如先正久暴大忠半世龙庭犹握尚书之节浃旬鼇禁莫真学士之除幸天定者亦能胜人故善积者必有余庆是开贤胄来践世官继处内庭踵賛皇之盛事并经常伯掩谢氏之前闻行由供奉之班入簉疑丞之列某虽登门之日晚辱解榻之意浓赍阀求官方愧旅进于马牛之走扼奸伸滞遽闻便列于雁鹜之行曽未叙于感悰会来陪于贺客道古今而誉盛徳非以为防褁章服而揖上官是云借手
　　代贺户部赵尚书　　　　　方巨山
　　恭审进长地官増重天府六卿紫槖民部虽繁三辅黄图神京愈肃有伟纶函之播于昭黼座之知恭惟奕矣银潢粹然玉璞言语妙天下鲁诸儒何以尚之智略辏上前汉廷臣无出右者诞缉九畿之政宻聨八座之晖欲还春意于地舆岂析秋毫于户版尚书为国喉舌允厘帝辇之浩繁执政犹吾股肱遄仰台垣之峻极某想闻昼接倾徯辰猷聿瞻听履之班窃有弹冠之喜敢忘传鲤如对匿犀
　　贺兵部张尚书　　　　　　　黄竹坡
　　恭审只奉賛书峻陞常伯官仪如旧诘修禹迹之兵风采聿新倾聴汉庭之履邮传所暨庆抃惟均恭惟某官识判眇绵气涵刚大蕴三代廊庙之具负两朝开济之资行夏乗商而放郑声得为邦之礼乐降周迄孔而成王道具今日之经纶自登名躔休有华问持甘泉扈从之槖非舜不陈立延英谏诤之班如尊廼勇果膺眷命首畀彛章爪牙居祈父之司喉舌总汉官之重峻文昌之八座聊少偃于灵旗占泰阶之六符即进叅于鬷假某逖闻成命窃借容光倾聴壮猷读诸葛出师之表亟符善颂歌武公入相之诗
　　代贺兵部许尚书　　　　　　方秋崖
　　恭审涣周诰晋陟夏卿祈父王之爪牙盍厘九法尚书帝之喉舌式综五兵国有人焉民胥恱矣恭惟笔扫单于之万骑胷吞禹贡之九河挹翰林主人俨入花甎之直列文昌司马聿髙荷槖之班遭时多艰属望尤切若曰用真儒而天下无敌其惟进有徳而朝廷自尊得颇牧于禁中今何忧乎蛇豕玩羌氐于掌上将自靖夫鲸鲵言观伟绩之无前咸曰褒纶之已后某得之传诵私以忻愉式遄孤凤之晖敢贽双鱼之素有言粗浅莫既精微
　　贺刑部李尚书　　　　　　杨诚斋
　　懋对庭典司邦臬识郑公之履帝欣大雅之重来画虞氏之冠人谓古今之间出班行虽旧命数孔新咸曰一召之光华可卜三登之气象某官人间钟吕天上埙箎衍奥闳深迈表里轲雄之作光明俊伟挟规摹周召之才蚤腾上于要华已发舒于谅直为王喉舌近帝股肱方将飊腾乎紫枢黄阁之聫乃独驰逐乎皂盖朱幡之寄自是三州之疲瘵合舞春风谁知六合之寛闲少稽霖雨肆嘉逺业还寘近班深惟国宪之重轻允系生民之休戚上方钦恤下每滋章徒有诏以挂墙竟无路以空圄吾必正本根于朝廷之近洗去烦苛庶几奠条枚于郡邑之遥嘘成乐易此圣天子焦心之际在大司冦转掌之间伫沈贯索之妖穏辅结绳之治发挥忠荩补塞休明某昨以飘蓬久依防樾十稔尘埃之扑面一朝惊喜之装懐夫岂偶然若有相者自知衰落已甘搨翼于坐隅倘未沈埋尚愿托身于门下
　　代贺刑部曽尚书　　　　　　陈筼牕
　　涣宠宸庭升华宪部十行题雁谁能领袖于论思一日爽鸠自可嘘呵于愁叹庭有喜通国谓然窃以舜命九官莫重明刑而弼教穆存三后必先降典以折民盖阳舒隂惨之防差则春杀秋生之逈判慨俗吏烦苛之政出羽鑚皮闻真儒忠厚之风信眉吐气恭惟庶子尚书文穿月脇名埒斗魁以贾生通达之才夙负无双之誉诵董子髙明之语早收第一之科亟开云路之岧嶤徧歴氷衔之清切盖稽古之力人共惊嗟而济时之心公独只畏惟上有蓼萧及海之意而下无茂草鞠扉之风何择非人惟明克允肆特疏于天宠俾进总于秋卿匪徒刋汉室之九章抑欲副尧心之三宥自古有徳有才之士每以无时无命为忧或栖迟老死而志不少伸或淟涊晚成而业弗大振洪惟间气亶曰罕俦伫恢光明俊伟之图以迓博逺灵长之庆某身縻小垒神遡崇墉命忽聆于褒迁情倍深于抃跃效刘氏蒲鞭之政诚自愧于疎材体周家肺石之仁庶宣于徳意
　　贺工部刘尚书　　　　　　黄竹坡
　　恩纶拜宠起部陞华帝曰畴若垂哉擢典汝工之职汉庭谁如卿者遂陞常伯之班朝登伟人士载嘉颂恭惟某官天球不琢玉井无波学有渊源倒彭蠡三江之势事无盘错倚丰城双劒之锋蚤登名躔休有华问处宪府抨弹之地得勉益尊立延英谏诤之班如尊乃勇懋展经纶之业见谓通明之材信湖山之炳灵有槐鼎之相继爰膺眷命申畀彛章出纳居喉舌之司技巧陋元成之世圣人作百工之事政少借于研思文昌峻八座之躔行即参于鬷假某落南寝久窃芘居多兹闻君子之得舆輙效小夫之贡牍蟠木为万乗之器必资根柢之容祥金跃大冶之炉敢作镆鎁之想
　　贺工部戴尚书　　　　　　陈筼牕
　　涣宠宸庭升华起部望崇九防信可若于予工位近三台行进熈于帝戴吾党徯诗书之润斯民见仁义之勲某官文起东嘉名尊大戴君子教若时雨旁洽焦枯学者仰如太山坐镇浮薄退而道授业进则尊主庇民身有去来心无得丧晚际圣神之遇备清切之班寘彼周行左右爪牙之助纳于储寀荧煌羽翼之勲天相斯文公为元气肆密颁于昼接俾特进于冬卿盖圣主以下济为亨而贤者以中行为吉徃时讲习固非空言今日发挥尤观实用既不为阨穷之孔孟当慨慕烜赫之臯防侧聴殊恩以酬伟绩某羁于百拙酿此一寒絶嗟尘思之填膺长忆清言之在耳忽聆播告不觉驩呼但使有生尽入霖雨甄陶之内庶几后死亦归春风鼓舞之中矢心而陈蹻足以望
　　贺工部刘尚书　　　　　　　杨诚斋
　　涣号凝旒晋班曳履嵳峩天堑乆劳一面之蕃宣密勿冬官遂长重瞳之献纳正人居内公道増崇窃以六职之有百工官本沿于姬室八座之次二府权莫重于本朝厥选不轻视人为重岂惟制取创物发和弓垂矢之规摹抑欲道在致君増周鼎商盘之气象除目一下举手交忻某官天壤蜚英山川炳瑞敬王如孟子非仁义不陈于前告后若君陈有谋猷乃顺于外当神圣改之旦正英雄入彀之初直上清华丕宣久大方拜夕有光于左闼而班春洊屈于钜邦须发早皤知为民庸之故胆肝尚武益坚帝简之新肆趣觐于燕间遂首跻于鸡槖非特赖二老归周之力又欲观四皓事汉之风矧今君臣遇合之隆讙若兄弟惓连之盛功名富贵已知前定于徃年气节勲猷益识后凋于此日某凄凉旅琐蹭蹬儒酸尝猥防国士之知敢浪作涂人之颂百畆树蕙已甘独了于啼号四海调梅所愿大恢于发育
　　贺宇文大卿除权户侍　　　　洪平斋
　　恭审涣渥词垣陞华版部出范蠡计然之半策用之不穷数邺侯刘晏之诸公作者可及亨衢相照禁路何荣恭惟某官业钜而材周器闳而学邃有是父有是子名殆满于四夷难为兄难为弟望俱隆于一世以忠义为家之学于谋猷见忧国之心权衡三尺之平培埴九农之扈卿月方升于霄汉使星已照于穹庐旄节生风旃裘禠气相与叹名臣之有后宁容谓中国之无人归对龙顔进聨豹尾方钱谷出入之问或踌躇于庙堂而簿书期会之文且旁午于郡县既无贯朽红腐之积讵免黄放白催之风痛嗟眼下之疮忍缩袖间之手利权允当心计惟明盖将苏民瘼于膏肓之余是必计国用于源流之地上皇祐计会之録聊假筭鞭作庆厯圣徳之诗径烦补衮某抢头炉鞴掣肘文移耸闻君子之得舆深喜苍生之蒙福一枝乌鹊尚容借林樾之隂中驾驽骀更冀寛辔衔之力
　　贺何礼侍　　　　　　　　黄竹坡
　　恭审诞播明纶荣跻法从惟王使掌邦礼方新周典之修咨伯汝作秩宗遂正虞廷之命籖邮所暨庆抃惟均恭惟某官一代竒才三光异禀真秦汉以来絶无而仅有以臯防之业独负而力行议论不羣飘若驷马轻车之路清明可敬烱如凝风寒露之氷践敭中外之途懋着声猷之逺驾锦车于甸服结葱佩于朝行使符轺传之交驰卿月郎星之俱焕果膺异顾申畀徽章俾賛贰于容台仍讨论于册府少须制作陈泰阶之六符即庆登庸聨文昌之三相某为州无状窃芘居多兹闻纶綍之行深有帡幪之托想甚都之车骑阻造賔筵驰不腆之书词仰承记室
　　贺赵制置除兵侍　　　　　　李梅亭
　　显宗藩升卿武部司马掌九伐之法外益重于中权元戎先十乗之行逺式遄于近列闻四海忻怿一词某官迪徳硕肤负材特献宗英之礼乐卓尔不羣谋元帅于诗书飘然无敌文武作万邦之宪精神折千里之冲三百防兮窃笑无功之禄利十八年矣备尝在外之艰难自殄鲸鲵之妖滋夺沙尘之气兹膺天宠迄拜夏卿奬三军以定中原聿观伟绩间两社而辅公室伫接前芳某治任方归闻报失喜知有功则必恱见无徳之不酬锦城虽乐不如早还益増西望绣裳无所于汝信处更伫东归
　　贺王舍人除工侍　　　　　　洪平斋
　　恭审召自外台跻之起部香案螭头之侧曽珥笔以直前属车豹尾之间还结絇而径上有贤如此为国庶几恭惟某官鲠亮不回坚刚有守作辨奸之论以王衍卢杞合为一人陈圣徳之诗与欧阳余靖号称三谏蜚英声而磨斗厉直气以生风皂囊屡上于清明更化之初赤帜独立于頽靡成俗之地不合则去有待而行起家以二千石之真沿江如百万师之重方易皇华之节又封紫诏之泥身有行藏道无信诎上恨用君之不早公言舎我以其谁进参武之司适应遒人之徇要令艺事亦效工箴轮人得以议堂上之书膳宰至于举席间之觯自相先于献可奚仅止于精能数其上之三人久负公卿之望处乎内有一相亟应宰辅之求某夙附青云尚沦白水吊沙洲之影辱怜夜月之孤鸿贺厦屋之成愿入春风之双燕弹冠自喜濡墨奚殚
　　贺戴詹事除工侍　　　　　洪平斋
　　恭审龙光涣渥雉正跻荣北斗之戴文昌特重五材之饬前星之拱太极迄终三善之成吾国庶几斯文幸甚恭惟某官四海模楷三朝典刑取之逢其原发明中庸大学之蕴粹然一于正涂改清庙生民之诗惟溥博渊泉之出以时故仕止久速之当其可罄论思于紫禁専弹肃于青宫洋洋春诵而夏进进月将而日就储君可谓得其师矣天子又欲亲而友之峻升元武之班益耸宫端之望傅之徳义犹冶鳬防段之攻金教以诗书亦梓匠轮舆之就木于曳履输忠之暇开养防作圣之功舜既咨尧商其命説某团栾故步踊跃新观在冶在钧幸不为化工之弃物为榱为桷愿终归匠石之抡材燕贺惟深鱼缄莫写
　　贺江陵赵制置除工侍　　　　杨诚斋
　　优诏元戎升卿起部司空用以宠旧荆之牧未曰殊恩贵人不待入长安之城亶为异数中权増壮上眷弥深某官气直而温材以毅禀衡山扶舆之积人知钟骏岳之神师葵轩正大之天使夀熊湘之学闻善若决疾恶如风粤从使指之肤出领制垣之重奸贪胆落洗空当道之豺狼边圉心寒惊遁绕枝之乌鹊寛九重顾既四三年江左见导无忧固将大用北门非准不可未免小留惟无敌知儒者之真况有功见贤人之久徒得君重使若予工豹尾鸡翘献纳上司于雨露熊旂犀节啴啍外震于雷霆营垒旗帜初无所更朝野人士皆为之庆洞庭彭蠡可但为分北之区广汉江沱盖亦繋二南之化况占云祲当防风寒窃窥徃年根本宜固之言及读近日事业无穷之奏万国玉帛岂甘安王业之偏百年丘墟亦贵度时贤之力愿谨郊圻之申画姑思牖户之绸缪中兴当用实材更访英豪于物外上策莫如自治合商得失于禇中与民守之吾庸多矣朝廷已深知治行岂但仪簮槖之班牙纛不足为公荣要当勉旂常之绩某虽无学术知有忠贤顷捧辟书輙干賔谒不縁介绍防称人品之髙寻困忧恫又为地主之累今者寻磨驴之步爰兹修贺燕之恭登楼而忆仲宣岂但感凋零之迹下堂而执鬷蔑或许倾结约之心
　　贺工部朱侍郎　　　　　　　戴象麓
　　擢大司农登少常伯考亭垂世人知斯道之尊起部抡材天眷先儒之后善类有喜佥言均懽恭惟某官禀三阳之纯受六学之正鲁庭闻礼皆桑麻谷粟之言庐阜分符承礼乐诗书之泽物格理至言天通逢圣代之表章首诸家而擢用两攽侯度洊领使华以曩时农扈之周旋兆今日共工之副介亦有伊水之裔葵轩之孙丽泽芝兰象山柯叶皆被钧天之宠数独推禁路之论思仰惟累朝雅重先正虽不试太平之事业已首陈大学之条章施之父子君臣森然本末先后播千万代有十余书遭际重明阐家藏而告后权舆大任扶国是以兴邦某无所取材蹔焉陟阃不唯乡党之故賸喜丝纶之攽时方务殷警切外治责难之恭陈善之敬亮宻勿于冕旒临事而惧好谋而成愿恪恭于师旅
　　贺曽侍郎　　　　　　　　戴象麓
　　荣拜制纶真除从槖紫薇兼直焕号令于风雷白鹤分聨増润辉于星海得贤为庆稽古有荣切以铨曹为天下之权衡卿贰尤朝中之纲辖矧东储亲宻古号三公同班而西掖清华时谓一佛出世能兼是职亦几何人某官山斗英标圭璋粹望非但文学人物当今之第一抑将勲猷事业为世之少双自发冲天惊人之声名已着谋王断国之方畧记言螭陛谕徳虎闱随所践为之焜燿宜益隆于殊眷亟鼎拜于峻除斗中之贵为文昌已亚尚书之座魁下之星曰台宿伫班宰相之聫某久沐眷知越深忻喜恨縻下邑阻拜后尘依芘鹊枝末路效恋轩之马驰缄燕厦后时惭失旦之鸡
　　代贺魏侍郎　　　　　　　　方秋崖
　　伏审涣书賛进贰宪曹民自得于湖山久奏吴门之最帝慨思于人物趣归汉殿之班岂得详刑斯皇殊綍某不胜燕贺敢后鱼致治几成康坐想措刑之盛使君为尧舜谅懐济世之忠无斁颂言切惟监在
　　代贺赵侍郎　　　　　　　方秋崖
　　伏审光奉紫泥之诏入践白云之司天地之徳曰生庶几刑措祖宗以仁相授谨简郎潜乃睠麟宗咨平犴狱恭惟玉瓒黄流之酿郁氷壶朱弦之劲清繇浙以西有羡间平之经术维斗之北于皇齐鲁之福星正兹大厦之贺成遄以小秋而召去民曰夺吾父矣帝其得贤臣焉独提丹笔之春已传吕命径荷紫囊之槖聿矢臯谟某蚤所倾心喜而舞手赠以芍药敢不书子张之绅报之琼瑶久欲聴郑崇之履轻芹尘渎别楮昈陈
　　贺陈尚书除吏部仍兼内翰　　李梅亭
　　峻长六卿増崇八座惟王有成绩纪于日月之常命汝作纳言引此星辰之履仍専鼇禁増重鸡翘某官学哜道真器函天粹絶识洗空于凡马全才立解于千牛积江汉经营之劳有河山带砺之烈允文允武立徳立功还颇牧于禁中悍卒回心于读诏讲唐虞于氊上顽民聴命于舞干兹膺典选之升始是奋庸之渐文昌垂象实为上将上相之躔武帐前行有为保为师之命暂烦长文制九品之任行见曲逆遂万物之宜某未解漕氷正驰驿务闻尚书之践台斗或垂念于孤槎聴散人之拜江湖早归身于三径
　　贺侍左赵郎中　　　　　　　黄竹坡
　　出綍枫宸褰裳兰省恩章狎至旁聨列宿之光风采聿新进典三铨之重本支擢秀舆颂交欢惟一时属籍之英负四代礼乐之器植立见于议论风流播于简编早膺清切之除见谓通明之器雕戈锡盾聊分畿节之荣簟茀错衡爰促介圭之觐亟纡宸眷分典铨曹少仪粉省之班正即甘泉之从倚观贤业髙揜前闻某托芘云初修词敢后读元和三十七之疏猥玷同升賛虞庭一二日之机第覩掀举容趋賔榻以既贺悰
　　贺钱郎中　　　　　　　　　洪平斋
　　恭审疏恩清禁陟序粉闱衣綉春归留甘棠之蔽芾给绫夜直对嘉木之婆娑吏道以惩士论惟允恭惟某官学闗百圣名塞两间长江大河之行地中无若笔头之润金城汤池之在天下尽归胷次之竒每恨蜀诸葛之不复生而谓楚三闾之为可吊逰观所至感慨良多方闻华节之平反又趣介圭之入觐龙顔喜动鸡舌香浮首惩武功爵级之过多坐使司马材官之各当拜赤管隃麋之赐未足为荣草紫泥玉玺之封即应有命某旧聨朝袂今堕吏尘风飘水浮梦舞江头之逆旅天髙星逺心降省眼之英游
　　代贺马郎中　　　　　　　方秋崖
　　伏审进班郎省敷训藩房以六经淑天揖之亲以九式均地官之赋初除目允穆师言恭惟五常白眉一时巨擘言议如周而有草茅之气功名如援而无薏苡之疑乃珥笔于华轩乃为模于朱邸简知之渥宠数斯皇弥纶岂久于郎潜献纳遄跻于禁从某同僚厚甚闻命跃如敢忘芹美之羞庸致厦成之贺
　　贺冯架阁　　　　　　　　黄云溪
　　疏恩九陛列属六官宦路收声早结玉宸之眷朝行接武暂司金匮之藏伫嗣拜于芝纶即峻跻于兰省某钦聆成命倍激驩悰亟擘柔牋姑驰诚于记室继修漫刺庸展庆于賔闳诵咏之私敷陈罔既
　　代贺吴架阁　　　　　　　　杨诚斋
　　起自珍祠入司故府人登龙断孰知静退之风公不蝇营宜有登崇之命恭惟某官器资庄裕徳履淑均读数万言信一第之直溷子阅三十载犹屡荐而不入官兹回香火之功名来主文书之几阁假途数月发轫九衢某有幸协恭先勤遣记匪我言耄实惭堂下之斵轮及尔同寮知免防间之缩手
　　代回黄架阁　　　　　　　　李梅亭
　　涣奉新纶晋司故府俎豆军旅之事允借通材文学礼义之官亶为妙选恭惟某官蟠书拄腹取第摘髭祭灶一同有珞珞琭琭之气随轺万里无乖乖剌剌之情流声实于朝廷主文书于几阁更培风力防决云衢某何与推贤过勤委翰投我木李莫输论报之情期君蟠桃姑写愿忠之意
　　代回薛架阁　　　　　　　　刘后村
　　涣奉新纶晋司故籍文书盈于几爱莫助之牒诉装其懐今知免矣恭惟某官河东鸑鷟冀北麒麟自中隽于文闱即舒翘于侯泮鸱枭未集豺虎已多车辚辚马萧萧君谁与守印累累绶若若吾不徒行宜哉荐有此除宠伫宪章之明习即台阁之飞腾某甚愧滥巾猥勤衔防居州在宋真足为王所之贤夫子却齐愿更观儒者之效









　　翰苑新书续集卷六
<子部,类书类,翰苑新书>
　　钦定四库全书
　　翰苑新书续集卷七
　　经筵类
　　贺蔡侍郎陞侍读　　　　　　洪平斋
　　畴绩典铨升班进读视玉堂之草逺追三盘五诰之遗説金华之书尽洗诸子百家之陋天将大任道不虚行恭惟某官学包九流声满六合气刚大则当今之孟子文雅健则后代之子长功名聴其自来荣贵付之素定不肯疾趋于半武惟知傲睨于羣飞数年逺龙尾之阶一日上鼇头之禁春翻红药夜对金莲方王言独鼓于风雷而人物更精于氷鉴欲重北扉之直仍陪西学之游尧舜汲汲仲尼皇皇所贵为王者之事虞夏浑浑商书灏灏直期续圣人之于从容暇豫之时有谘访讨论之益凝旒罙简重席逾多若昔邢昺在咸平之间与吾坡仙处元祐之始皆华盖有翰林之逼而细氊惟广厦之居不图今焉复见作者地禁度花砖之日天低垂画衮之云亶为六籍之光庸振诸儒之气宠唐臣于三侍咸知稽古之荣取汉相于一言伫究经邦之业某系心玉峙决眦氷衔虽怜防铁之难成不觉弹冠而自喜结栁而送穷又惊嵗律之推移折梅而寄故人正待春风之披拂
　　贺两谏官兼侍读　　　　　洪平斋
　　恭审恩涣纶闱道尊经幄有谋告后独髙骑省之风以媺诏王益重虎门之望百家退聴六籍増光恭惟某官两都纯儒三代遗直立言垂世周情孔思之源流引义正君伊训説命之表里春映玉墀之度夜严金钥之聴念治世或有厝火积薪之忧而忠臣可无纳约自牖之术进补缉熈之学欲留光大之勲不特奏三千牍以为多方且夺五十席而未已虞夏浑浑商书灏灏坐而论之尧舜汲汲仲尼皇皇盛蔑加矣从而补衮于以迓衡某愒日是虞闻风亦起细旃之上徒闻讲师三昧之功函席之间莫奉孺子一编之教
　　贺章中丞兼侍读　　　　　　杨诚斋
　　出綍枫宸専席栢寺御史五院风宪独倚以提纲太防四星景纬亦为之动色一台肃若羣聴耸然某官文章两京学术六艺蕴蓄至富如泰山乔岳之所藏议论不穷真长江大河之无极自宦途之鸿渐旋朝路之鹏骞学省枢庭之徜徉册府宪台之容与众徯九迁而未快自乞一麾而遽行王尊之乍佞乍贤何有于我子文之无喜无愠一聴之天公论以久而自明徳望因退而愈重再趋天阙荣陟月聨黄麻似经争内外制之温润清鉴如镜莫欺左右铨之精明兹锡龙光首居豸列慨念解瑟更张之始尚懐置器安危之忧虽诸老登朝咸喜盈廷之鸾凤然羣枉侧目正须物之鹰鹯要须防君子而排小人自足尊中国而折外裔载观近辙例为二三执政之阶即正宰衡光辅五百兴王之运某误恩分节失喜速邮故武追随梦不到鸳行之末私悰踊跃书聊宣燕贺之诚
　　贺礼部黄尚书兼侍读　　　　陈筼牕
　　简自大君升之常伯仪曹清切出先鸿硕之讨论经幄森严入预燕闲之啓沃荧煌叠组鼓舞垂绅某窃以夷不生礼乐之事几废禇马间出讲论之名始尊作新四海之人文缉熈九重之圣学是为妙选岂属凡才俶观大老之攀龙已卜中兴之有象恭惟蓍先见松栢后凋轇轕懿文钟三光五岳之气本原正学麾诸子百家之流自其衮衮以登台谓可骎骎而托国能于众醉保此独醒杖藜归去之田园咳唾倘来之冠冕曲髙寡和道大难容迨明圣而改引耆英而入彀甫陪献纳又屈藩宣虽共知试外之材终不若居中之耀惟公用国如珠在渊不矜其迹而有无限之辉不显其庸而有弗知之润公所树立世之表仪伫培大用之规模以究晚成之勋业某问影林杪举头云间不知鹊喜之何频尽説鸿飞之方健三已三仕岂足为公意之重轻一嵗一圻盖亦系斯文之通塞趋向虽晚依祷惟深
　　贺钟侍郎除左侍郎兼中书及侍讲
　　李梅亭
　　大君涣号小宰升贤三铨审官尤重左曹之衡尺一佛出世仍兼右掖之丝纶碧落弥髙紫微増焕恭惟某官目营四海胷着千年闗百圣于寸心不夷不恵而愿孔子之学扫千军于独笔非韩非孟而成欧阳之文云雷十载之经纶江汉六年之方泳怒鹏既击凡马皆空蜕骨地仙直上蓬莱瀛洲之岛彯缨天策徧仪承明金马之庭尧醲舜醺最宜为诰班香宋艳安敢比材非道不陈于前在庭无出其右日献月纳亦有嘉谋年除嵗迁士无异论四辅既备命史佚以记言五礼有庸咨伯夷而降典露门重席星户鸣珂缉熈有赖于仔肩左右宜咨于汝翼掌六典之贰更追裴马之踪遂万物之宜即接防龙之武某夙蒙推挽竟自颠隮今堕孤云落照之边谁复髙山流水之赏江梅尚难于寄驿海棕讵易以移栽然蓬户雪边十暑碎杜陵之葛在玉堂天上一寒望范叔之袍
　　代贺李侍郎除在京宫观兼侍读
　　王格斋
　　伏审光奉纶言归侍经幄久矣去国其何以慰苍生之心幡然赐环稍足以生善类之气盖公论乃今而后定殆揆路继此而延登侧闻除书几至曲踊恭惟某官统洙泗秀出岷峨圣人不生岂在乎弟子之列大雅既熄当求之古人之中尽繙金匮之藏有光玉振之响气直养而无害材何施而不宜顷由简知入跻禁近有能典朕三礼是资寅直之诚尔尚弼予一人绰有论思之益曲髙难和道大不容纳履星辰之间把麾江湖之外显曹僻郡未尝干喜愠之懐缃帙缥囊初不废校雠之课渊乎于道而益进淡然与世以相忘其如治状之上闻不容造物之我舍锡以芝检归诸笋班奉琳宫之縁宛在上清虚皇之侧劝迩英之讲迪以合宫衢室之初行将登庸大慰佥属某为品甚下辱知独深堕在尘埃米盐之中限以云泥闗山之隔伏读賛命喜倍等伦邮置相望喜连意舒辞之易达戍瓜伊迩将考徳论业之有期颂咏滋深科条莫究
　　史馆类
　　贺李大着　　　　　　　　洪平斋
　　策勋东观正位承明惟此官乃侍从之阶故今代以选抡为重昔人之进者固多矣蜀士之资者可攷焉淳夫在元祐之时庄叔当绍兴之末皆厯大著作之任遂为修记注之官以公之才何彼之愧承天未老固无乳媪之讥孙绰可称允谓文人之冠矧惟钜美方萃髙门父子并兼史官古今无此荣遇盖谈迁未始聨事而彪固亦非同时崔骃三世相承止于业应奉五叶不絶姑曰承家岂若无异论于三之中施隔屏于一堂之上行并仪于禁路实増焕于周行某冒直玉堂尝勤藻翰以为行庆超迁之命是故少稽酬荅之言今虽愧于后时窃自欣于先见即期展谒聊复纾诚
　　宫教类
　　贺聂宫教　　　　　　　　　李梅亭
　　畴庸军计分教宫藩王事我独贤劳恬然终嵗仁人谊不谋利展也自今除目一满口交庆恭惟某官蓄学有裕掞材不赀人见其五兵之精神孰窥其一劒之肝胆长沙射鸭袖不足以回旋郴岭割鸡气益髙而磅礴甫通班笋又宰盘根取美最以来朝纷交章之至阙诸公之登台省盍息吾黔此士之落江湖真令人瘿为州别驾去国期年皇帝曰嘻谁会廪人之出丞相言是莫如国士之追方当楮币新旧之交承颇觉中外人情之讧阻公能调益民得懋迁茂丕绩于帝庭进嘉谋于王府防计当而已昔専出纳之司诵説云乎哉今乃范模之职于皇列邸肇建明师髙帝子孙固有殊人之龙种梁王賔客岂徒受简于兎园必明礼义亷耻之原使知君臣父子之实庶淮南知惮汲黯而东海亦敬王尊此外功名时来则为之耳向来学问公乌得无情哉某辱知颇深闻报失喜行行骢马孰不知尺五之去天戢戢鱼头讵敢乞斗升而活我













　　翰苑新书续集卷七
　　钦定四库全书
　　翰苑新书续集卷八
　　宰属类
　　贺程右司　　　　　　　　方秋崖
　　伏审三节星驰九闗天近每慨吾乡之气数谁在帝傍有如我公之声光亦劳使久当召矣无以归兮谅自兹不出于都城将尽还大好之山水若文昌若内翰不曰同姓为近乎有丞相有枢臣则固易地皆然耳窃幸明公之衮衮顿曰吾郡之寥寥某未免乡人欣闻邸报君命召不竢驾敢问行期帝赉弼用作霖遄观制可
　　代贺王右司　　　　　　　方壶山
　　伏审丕承帝简宻賛宰衡子大夫入觐王庭巍冠儒科之一左右司学为丞相进聨台宿之三式负重名兹惟妙选窃仰省曹之丛委适遭时事之艰难边檄縦横而有桀骜之裔夷京辇尊严而有荡焚之孽火庙堂相语宗社为懐是动经济之忧允赖弥纶之畧天将平治时乃畴咨恭惟文续古余学到圣处以贤良三防而为举首人快覩先起徒步数年而取封侯上见嗟晚聿班台佐岂久郎潜歴观政路之聨每补侍臣之缺思皇宠渥遄即禁涂某闻誉处之甚都读除书而相贺天下自此宁矣知省闼之有人主上注意倚之想岩廊之无日其为欣颂莫既蕴悰
　　代贺傅右司　　　　　　　　方秋崖
　　伏审涣发宸纶晋登台辖左右司学为丞相圣训有之天下事皆在都曹职任隆矣惟此名家之彦足为有国之华恭惟忠义相诗书自许思昔乃祖膝不屈于穹庐至今裔夷胆尚寒于旄节此殆唐第一人之李揆岂惟汉十九年之子卿天实鍳之代有闻者顾此艰难之会孰厘丛委之司乃睠誉髦佐吾元老宻勿岩廊之邃相业在兹清华禁槖之严师言具瞻某猥分边阃遥企朝班遄览阳晖幸际孤鳯凰之瑞愿受隂赐敢忘双鲤鱼之书
　　代贺韩检正　　　　　　　方秋崖
　　伏审涣发纶函晋陪政路与大臣上下其议论相业在焉惟吾儒明习于典章国是定矣永言雅望简在清衷恭惟忠义相风流是似惟先生佐中兴之运有大勲劳繄皇穹嘉贯日之精生贤辅佐言语妙于天下智畧凑于上前属时多艰光賛元老断国论而谋王体惟克弥纶腾茂实而蜚英声遄观经济行践禁途之邃睠言宠渥之新某切仰令猷忻闻成命圣贤相逢张治具不在兹乎日月献纳为侍臣无出右者敬修庆牍式竢賛书
　　枢属类
　　贺胡检详　　　　　　　　洪平斋
　　恭审疏宠词垣参华宥府枢机周宻务讲帝王之逺图精神折冲与闻军国之大政懽若相庆同然一辞恭惟某官玉尺端方金茎明爽文章余事六一居士之典刑忠义大闲澹庵先生之气象曽百年几见之犹少虽一日九迁而未多步武几廷编摩时政事殆如于烛照谋何啻于渊深引而进之帷幄之中坐而筹之樽俎之上扼奸有术制变无形相君恨推毂之何迟天子欲虚襟而尽聴试胷中之武库况有丹心冠头上之进贤雅宜緑鬓某久沉白水幸附青云话台上之情未入春风之双燕吊沙头之影尚怜夜月之孤鸿
　　代贺黄检详　　　　　　　方秋崖
　　伏审宻勿庙谟讨论基命赤白囊之旁午渴闻帷幄之筹东西府之同寅増重岩廊之势一贤进矣四达翕如恭惟正大而裕和髙明而肃括文能附众武能威敌无竞维人退思补过进思尽忠不遐有佐帝曰边方之未靖卿其枢极之是陪庶以賛万几之防且将制千里之难盖真儒用而天下无敌何忧灌莽之羣今有徳进而朝廷益尊遄接防龙之武某逖闻出綍喜欲振缨足食足兵皆愿受其隂赐且耕且战惟肃禀于成谟
　　代胡尚书回赵编修　　　　　李梅亭
　　二日栗烈寒但感于寘氷五云郁纷文乃工于翻水物将其意愧在于肝恭惟某官有伟宗英入陪庙筭驾轻就熟问津槐棘之荣嘘枯吹生假宠桑蓬之贱粲然骈俪幸此衰迟郭令二十四考之书此言何为至我鲁侯万有千嵗之颂所有更以赠君










　　翰苑新书续集卷八
　　钦定四库全书
　　翰苑新书续集卷九
　　寺监类
　　贺吕宗卿　　　　　　　　方秋崖
　　恭审擢从乌府董正麟宗上帝鉴观四方独系隆于我宋文王本支百世思笃叙于吾儒乃咨蹇蹇之王臣纠合振振之公姓是皆法从有伟名卿非熊非罴非虎非防公望久矣如圭如璧如金如锡人快覩之式颙诏草之频増我社枌之重某喜于贺厦出则无车犹未免乡人岂惟可太息者六耻独为君子所赖有达尊之三敢不弹冠伫兹聴履
　　贺王秘监除宗卿　　　　　洪平斋
　　恭审东观策勲西垣振武金枝光里寖髙九棘之班红药香中独妙五花之判朝廷盛选儒者至荣恭惟某官学根六经文起八代富贵傥来之物于我浮云神明对越之心有如皦日万事水流而不竞孤标山立以难移天不虚生世宁多见方领羣仙于天上忽出一佛于人间对薇阁之黄昏挹银河之清泚言足以动武夫感泣之志行足以率公子信厚之风一举轩昻诸公辟易度玉墀而升金掌人谓囘翔首龙榜而到凤池上方乡用亟跻近辅丕建太平某辱轸心期忻传手笔惊人好句曽闻御柳之飞花满地清隂尚想掖梧之依防
　　贺岳总领除大卿　　　　　李梅亭
　　四牡奏最九扈升班王人不微夙序诸侯之上臣卿虽少有光八使之间边面欢然帝心简在某官天材敏劭地望穹华满腹精神解千牛之肯綮撑肠文字空万马之踌躇岂惟建武功臣之家亦习开元供奉之曲久将饷指仍领价藩盍归乎来遂登龙尾见知则悦聊进豹袪卿不同乎暂掌九功之贰侯谁在矣亟庸一札之招某共饮玻璃未觌珪玠视诸故府龙猪窃幸于同宫于彼新田燕雀敢稽于贺厦
　　贺赵左司兼农卿　　　　　　杨诚斋
　　宰延旌掾农扈为卿隣笔槖之髙华属车待选相钧陶之亭育左辖懋功増鼎味之燮调益稼畴之丰美丝言骏发绵防懽腾恭惟某官以笃行遗风守元臣懿范肃雍义聚蔼然礼乐诗书博厚才全恢若器能政理有渊涵之大受无表襮之自矜审订仪文勾稽委积叠正雉官之规矩两参麟谱之图书宻勿本兵从容柱史以至位穑臣之长莫非陪庙造之功既圆西行之机仍婉东曺之画洪惟黄阁自是青氊常时耳目见闻无非国体今日谋谟左右小试家传万务正则天地四时得其平一言仁则华夏羣生被其泽此时参决前日讲论明习古今之典章深涵宰相之器度善类惜庆元之去国谮者斐兮老黎喜忠定之有人幸哉如此伫从九列平贰六官才聴履以上星复济舟而作雨某渺然葑菲玷此节符曽无边琐之劳猥冒匠丞之渥一来古戍四阅春晖岂利涉能于大川由里言重于镇鼎深虞玩愒益谨驰驱山纳薮藏窃有包荒之赖雨凌风震当无翛尾之吟甫控贺言辄伸私悃
　　贺黄帅除大理少卿　　　　　李梅亭
　　晋卿丛棘升帅前茅乗八月之槎既瞻相于斗柄囘二星之部仍典领于参旗四履欢然重临幸甚恭惟某官负材明蓄德硕肤奫沄澄深得龙津炳灵之秀扶舆郁积继山正学之传久留金马之坊妙斡木牛之运中兼阃制外憺戎昭逺略折冲南人不复反矣从臣虚位东征以公归兮然河内竞借于寇恂宜闗中复留于萧相峻升金掌并总玉钤公去公来信有闗于轻重时行时止俱不失其光明共羡班景倩登仙之除咸有乐正子为卿之喜伫尽防于诸将遂进长于六官某凄其一寒去此十暑未问五马二毛之无用最觉孤鸿独影之可怜矧熬波之素封今扫地而赤立水旱重蓼虫之苦风景増莼鲙之悲所幸颍川黄霸之复来或察夜郎李白之可念老牛防犊谁敢论瓜葛之连孤凤求凰或亦备苹蘩之荐
　　代贺黄少卿　　　　　　　　方秋崖
　　伏审升华防阁临镇雄藩无愧六一翁方过闾而式干木乃闻二三子至守阙而留阳城是何伟哉有余荣矣独念某聿亲讲部遽逺师资老耼出函谷闗怅莫瞻于紫气马融上广成颂徒结恋于绛帷无斁倾驰庶几在鉴
　　贺曹常卿　　　　　　　　　方秋崖
　　某伏读赞书谂跻宗伯文章宿老宁久法冠礼乐清卿有华儒几盖所谓景星凤凰之瑞夫岂乐秋天雕鹗之威乃咨秩宗新我颂典当使文物声明之盛无慙太平经制之书上意则然吾道幸甚某出无僮马作隔颅犀招诸生齐鲁之间则俎豆闻之矣致吾君尧舜之上岂玉帛云乎哉嗣有纶音奚为绵蕝
　　代贺袁太监　　　　　　　　方秋崖
　　恭审涣发纶函晋陞缮监帝曰兹维师匠入防金匮之书时则有若儒宗无负玉墀之对夫以海内寡二之学蚤天下第一之科十年而到凤池窃以为晚五工之居雉正其谓斯何独喜端人之登可为清朝而贺恭惟绪守洁斋之训亲得慈湖之传吾之心即周孔之心曽何求于纸上所谓道非尧舜之道不以陈于王前方其发诸词章初无意于科目九万里而风在下奚计脩程三千字而日未斜特其余事出用于世欲行所言苐观使指之详明夫岂儒效之迂濶乗轺而讲荒政溺由己溺饥由已饥驻车而谈圣经仁者谓仁知者谓知洪惟箕翼之魁宿端是青齐之福星盖其所懐之春或者不言而化人皆惮汲黯此声在江之东上不见贾生有诏自天而下若曰咸五登三欲帝万世卿其袭六为七作宋一经不然营缮之劳曷尽弥纶之蕴某不量其戆敢诵所闻窃惟古之共工皆有闗于世变如制度之先朴将风俗之再淳作大匠箴而献诸朝尚何容喙读梓人传而知为相所愿留情
　　贺范秘监　　　　　　　　　朱湛卢
　　奉上温诏贰中秘书蓬莱道山自是神仙之宅金匮石室肆发天地之藏仍陪经幄之游益信儒绅之贵有光吾道久惬佥言某官制行粹精秉心谅直崇论宏议率不诡于圣人殚见洽闻皆习传于前辈廼于风日不到之处更阅平生未读之书頥其髙明培所植立弼就缉熈之学对启沃之休在昔伊川常以尊严师道自重其侍哲庙惟以涵养气质为先方今圣君尽选贤德既出御于早朝之退且独亲于晚讲之专人百已千莫先郛于众説甲可乙否间潜鼓于迩言战和杂进于王韩朋比渐分于牛李国势若此大非寻常无事之时君子居之必有正大格非之实可使端平之美不还元祐之醇某柏恱真情兰同切喜弱水不到苐遥望于得天小山久留知漫劳于招隠
　　贺赵秘书　　　　　　　　洪平斋
　　恭审妙简上心晋跻中秘典勾龙之嗣既开茅土之尊对太乙之光爰上木天之峻诸儒相诧公族増强恭惟某官神采珠星丰姿玉雪辑羣书而奏七畧文恢恢而有余献雅乐而对三雍论洒洒而不倦蔚为朝望期大家传昔焉天知姬旦之为忠今则人喜臧孙之有后通郊丘之典礼占社稷之灵长身到西昆手摩东壁在汉则数典校之刘向至唐亦推寓直之李邕时乃见之道将行矣聊问津于藏室即布武于甘泉某交讯虽勤望尘犹阻少府水衡之积官事徒痴蓬莱方丈之游仙风可想
　　贺叶秘书　　　　　　　　　方秋崖
　　窃谂宣室兴思道山入直独提麟笔兼史氏之三长寖近鳌扉异都之再至每叹南省第一人之选胡为东藩半刺史之淹盍归乎来公论则尔恨见之晚上意可知兹特起于借涂防立登于要路某辱居榜下每在谈间石渠天禄之得人为斯文喜岩暝林霏之留我有老圃存敢窃问于行期容重陈于别悃
　　代贺髙秘书　　　　　　　　方秋崖
　　伏审纶綍起家旌旄载道帝读蓬莱集叹其久去于紫薇天开防稽图何至独私于緑野妙有春风之句雅宜烟雨之楼恭惟学该玉府之森藏笔卷银河而倒泻舒翘英轇轕宇宙二十八宿之罗胸疏条缉纬贯穿古今千数百年之在目上帝自留而论譔太乙下观其校讐袭六为七作一经无纸上已陈之语自甲至丁凢四库皆腹中有本之书方片云游物外之心俄半夜动席前之问径乗剡雪坐啸栝山此所谓行秘书耶昔公安在如欲用真学士者舍我其谁某髪种种以惊秋意寥寥其厄闰虽乏葢公清浄之助当驱儿童立马以迎郊如闻王褒中和之章喜与父老买牛而耕墅
　　贺王校书　　　　　　　　杨诚斋
　　西垣出命东观升华太学博士之闗久劳领袖道家羣玉之府式借校讐纶綍竦传簪缨胥庆某官星芒色正雪调声希纵横三千字而日未斜早已魁于多士扶揺九万里而风在下奚独后于诸公退然垂绅之中肯发积薪之叹迨防书之虚席翕舆议之归公肆蠲给札之科峻擢登瀛之列载惟册府夙号清流日给大官地居广内无钱谷米盐之靡宻絶簿书期防之烦劳他人得之诩作仕途之速化大贤处此谅明职守之当然稽流畧之浩繁殚向雄之博洽防闻盛举爰踵前脩青藜下临当有来于太乙黄扉身得定无待于十年某钦聆置邮几欲折屐蓬莱弱水虽可望而不可亲草茅书生敢以规而不以颂
　　贺胡校书　　　　　　　　周平园
　　擢秀西州分光东壁英髦在列馆阁増辉窃观汉朝初显蜀士盖山川钟英杰之气故郡国产俊明之材惜文华之有余而道义之或缺王褒待诏止第颂于离宫何武习歌空罢归于宣室谕意僰中者文斥边之过校书天禄者贻投阁之羞既何补于国家亦见轻于乡里慨前规之无取嘉盛世之有人恭惟某官质厚而气清学醇而文丽箫应雅铿尔咸韶之音圭璋璧琮温其郊庙之器比逺祈于驲召苦小试于闳才因古三流喻今一体极论忧勤之要兼明利害之原谓守相皆得其人则兵民两获其利愿天子以清闲之燕俾羣臣言成败之机岂徒宁辑于坤维自可规恢于宇县奏篇甫上茂渥遄颁聊假道于校讐即问津于华要某幸叨发策喜际登瀛辱坠贶于长篇实铭藏于厚意属縁移疾致缓驰笺尚惟髙明有以原恕
　　贺安太使男除将作监丞　　　王格斋
　　伏审东阁新除监丞光奉宸恩擢承戎监采衣赞画夙肩带砺之盟紫涣疏荣入簉鹓鸿之列葢否运值将终之防方朝廷为必胜之谋凢而脩车马偹器械之防畀诸扶日月整乾坤之胄恭惟某官道闗百圣忠贯三辰方介胄易我衣裳孰殱逆党幸芝兰生我庭砌同决大谋迄茂建于国功遂挽囘于人极虽荣跻于京秩殊未满于舆评逮乗半刺之车蔚为千里之福既已无施而不可岂应待次而后升此岳牧所以极口而荐谈士所以扼腕而叹息公论累年而后白除书一旦而乃来西平有子我有臣姑陞华于武监周公拜前鲁拜后行俱干于正机某托在所临忻闻是举焉依庇廕久哦少陵广厦之篇愿假须臾更赋郑武缁衣之什抃蹈云极宣陈莫殚
　　贺韩寺丞　　　　　　　　　方秋崖
　　伏审出纶中禁提舶外防闻庙堂选士大夫之亷惟君侯可念郡国夺慈父母之爱如吾民何故其依恋者私情所以庆快者公道独喜紫阳之大振必为黄【阙】而小留某三径已荒二天犹在想乡人卧辙共思烟簔雨笠之春然举世贪泉敢为浪舶风舧之贺
　　代贺刘寺丞　　　　　　　　刘后村
　　伏审夙戒麾符俨临防卫呈琅玕呌阊阖正聨星宿之班羞昆仑薄蓬莱自求山水之郡此名此德甚盛甚休恭惟玉簨黄钟之函和瑶瑟朱之挺直虽不为表襮于议论之际要自有公是非顾未尝标置于名氏之间此所谓真道学早策勲于翰墨乃课最于簿书州县之职徒劳人洊出郎官之宰贤能之举不待次尚参计相之宾凢晋权万货之经与钧防百工之给皆未究其所蕴何厥闻之甚都龙左角为天田肆升华于九扈骖右騑者刺史讫自托于一麾上若曰古君子之儒时则入汉循吏之传以去帝城不逺耳冀润九里而及京师然岂君相之意哉乃先一州而后天下闻有迅召愿无疾驱某自守其迂见谓之拙思昔中牟之化今已在七不堪之中正复阳城之生亦付之六太息而已过不自料勇为此来一用其策之平平两书其考之下下有人民有社稷久矣厚顔为保障为茧丝凛乎掣肘公既至止吾知免夫披云雾而观青天敢忘贺厦为草木而到君地或可逢春
　　代贺余寺丞　　　　　　　方秋崖
　　伏审捷音西上除目东来雪夜驰至蔡城不专美于李愬风声走入淝水今复见于谢安否则孤城其殆哉吾有此客亦重矣盖自敌已近边而凌中夏所谓嫠不恤纬而忧宗周孰撄其锋徒得卖降之健将愈肆其毒久轻效死之无人既残浮光而逞焉若曰安丰特易耳气吞坚壁夜合重围不量氊裘鋭入之谋直有靴尖蹴破之意惧亡无日却敌者谁自非某官以国之荩臣为今之儒帅共话对床之风雨屡吐壮懐誓清并塞之烟尘辄张怒髪则何以脱生灵于噤口挫强敌之雄心上嘉乃勲休有成命某作为凯乐颙徯班师宁失智髙虽头颅之可辨尽逊郤克何肝胆之相知式对丝纶勉旃竹帛
　　贺刘正字　　　　　　　　　周平园
　　光膺宸检进列英躔除音甫颁士类胥悦窃以词章既敏初何待于考观气业已成尚奚资于涵养然圣世重典常之守抑仕途荣馆阁之登故先小试于禁林然后横翔于册府恭惟某官誉髙全蜀文中甲科有用之才所居可纪无穷之闻随日以升昨万里以赐环指三雍而振翼朝推俊乂人叹博闻始颿弱水之风即扈甘泉之驾况审官进秩已渐于亨衢而庆赉及亲又符于孝治荐绅改观家国同休某猥预荣观过勤逊谢给相如之札欲为力以何施美崔氏之庄在贪功而岂敢
　　代贺陈常博　　　　　　　方秋崖
　　伏审擢从学省峻立颂台八索九丘之书既重讲席五礼六乐之教其佐秩宗均为极儒者之荣所谓妙天下之选某属闻诲范欣覩除纶夙夜寅清尚借藩房之重日月献纳有开禁槖之华于穆绪言庶几纡监
　　学官类
　　贺杨国録　　　　　　　　林克斋
　　昼承三接晨诲诸生帝问严安恨见之晚士仰李渤快覩之先斯文有光吾党増气钦惟昭代截若彛章至于拔擢茂异之伦则必度越寻常之外然而由选曹而登文石此事罕传拔外官而议璧流近今间见天其或者道将行欤朝暮取一人焉而羣遂空东北归二老者而子焉徃亶惟盛事卓掩前闻某官负三十年之文声振一二邦之教铎数虞庠之人物畴若老成尽汉廷之公卿皆出荐口建白果登于华贯明立至于要津某逖奉除音喜逾常等陪细雨檐花之酌岂能忘情记琐牕红药之词今近乎防
　　代囘李国录　　　　　　　李梅亭
　　知贤不早聊剡需章委质相先足鸣谦德不知所报藏弆为荣恭惟某官殖学精深摛文钜丽早飞英于学省即中隽于儒科固知几阁之文书难屈朝廷之翰墨为数旬客已光文学掌故之聨无几何时果见国子先生之入比者公车之牍岂其私室之恩过辱临存更勤巽谢某无能报国惟有荐贤凭丰隆愬飞亷虽寄声之已晚登阆风歴阊阖犹刮目以相期
　　囘李国正　　　　　　　　方秋崖
　　简知帝扆纠正贤闗日有五色而胪句传盖几年于此矣珍潜九渊而骊珠在乃一日而收之聿来结绶之期更觉出纶之晚恭惟某官楚东杰特斗北雄魁手抉云汉而分天章士皆辟易腹披琅玕而呌阊阖帝亦惊嗟故虽居季孟之间要不在王卢之后所谓荣进之素定夫何流落之数竒窃意凤池不十年而身到乃今乌幕凢几过而羣空惟其恬然自乐而无决起蓬藋之心是以或者相知而有扶揺沧溟之势遹观前席峻极除书某起从田间序进馆下曩以笔墨为祟久遭丞相之嗔今亦诗书不灵颇贻弟子之笑每思洁己何幸同寅似是故人恍记车中之半面不几失子曽闻堂下之一言愿疾尔驱慰兹久间
　　代囘曽国正　　　　　　　杨诚斋
　　晋司乐正益重儒官盈几阁之文书久勤作主申庠序之孝弟兹遂得师恭惟某官赋敌凌云文成翻水排空直上合盛之白玉之堂取势斜飞亦宜在青藜之馆兹以文学之掌故入为国子之先生竚德成而教尊必言而事举某过勤投璧愧乏报琼化民成俗由学乎仪图莫助传道授业解惑也窃幸自强
　　院辖类
　　代囘龚告院　　　　　　　　李梅亭
　　畴庸外辖服采中朝乃积乃仓乃粮久勤囘谒如丝如纶如綍盍赖主张恭惟某官学本家传美由世济京邑翼翼恬于风月之分江汉浮浮裕此丘山之积进掌四司之告出专一札之文谅不俟驾而行必有勿药之喜某凄其肮脏久此蹒跚已腾二宜去之章足以行矣犹及再相别而去顾不幸哉
　　代囘万俟检院　　　　　　　李梅亭
　　涣奉明纶晋司理匦导人使谏圣上实千载之逢命汝纳言堂下无万里之隔恭惟某官世济其美德浮于言练详台閤之仪服袭庙堂之学积劳于外益闳其中果腾列剡之章入掌四方之牍告嘉谟于后应无不得其言下膏泽于民亦有无穷之闻某未遑燕贺先辱鱼笺驱飞亷而寄声恍已迷于昨梦排阊阖而披腹犹有望于朝阳
　　代囘史文思　　　　　　　　李梅亭
　　率其属以僝功慙于尸位简乃僚而剡奏幸甚得贤公义宜然私谢何也恭惟某官早收名第晚步选阶鹡鸰在原固不私诏王之爵禄鸿防于野宁当废治世之羽仪兹聮事之偶同难见善而不举惟是四六之惠则贻方寸之慙某非曰纳交聊复借重子若无言几失子幸暮取之拔尤君家所有更赠君无嵗寒而易叶
　　代囘赵文思　　　　　　　　李梅亭
　　率属共工已愧荐贤之不武陈篇奏记更勤博我之以文恭惟某官天甚清人门具庆辕驹奏步自是千里之竒方鸠僝功未脱七阶之选察其实歴当以名闻某不胜匹雏滥长五雉同官为僚之义固已尽心为善最乐之功更期勉力

　　翰苑新书续集卷九
　　钦定四库全书
　　翰苑新书续集卷十
　　督相类
　　贺史督相　　　　　　　　方秋崖
　　伏审参持国柄董防戎昭江左有夷吾而复何忧正资妙畧中国相司马而毋生事坐折遐冲天启圣心睠维王佐恭惟济时以治安之策致主以太平之书南郑相北郑相而谱世家岂特衣冠之盛大冯君小冯君而难兄弟并闗社稷之休荐绅窃仰其经纶旒冕渴闻其论议夜下庚牌之召席前丙枕之安庙谟独断于一言国势重増于九鼎予惟克迈乃训己罄嘉猷天将降任是人遂陪政路肆飏大册兼综全师盖宰相外抚四夷赖精神之运惟天子明见万里迄成道德之威遄徯公归丕承帝赉某猥縻梱寄莫簉庭班瞻彼熊旂徒有执干戈之志已穷鼯技愿赓洗兵甲之诗是开休显之期式庆明良之防
　　通史督相　　　　　　　　　王臞轩
　　牙纛行边已近临淮之垒櫜鞬请事遄趋相国之门于穆岩瞻有如江水恭惟某官忠贯金石勲勒鼎彛世推八行之儒岂但资兼于文武家传三相之印皆能身佩于安危慨兹不道之外戎敢尔荐为于蛇豕玁狁孔炽我是用急吾君正切于顾忧匈奴不灭何以家为诸将尽烦于指授乃约束江神而东下将镇安淮甸以北征讙传豹尾之车増我龙蟠之气以牙璋开大幕府想父老之聚观俾金陵为小朝廷闻敌人之耸动在此一举聿宁八荒某曩缘逈隔于边头今幸相望于江面辅赞弥缝藏诸用惟恐衮衣之归发踪指示着其功愿决筹帷之胜敢忘军礼恪禀庙谟
　　囘史督相　　　　　　　　方秋崖
　　伏以边城分梱曽微赤羽之劳书殿通班忽峻紫宸之宠无因至此何德以堪岂有方辞太常伯之除而廼骤跻真学士之冠已控陈于免牍滋愧负于贺言伏念某本乏脩能误膺重寄敌已近边而凌中夏端繇防塞之非人嫠不防纬而忧宗周窃愤临淮之多垒使宸扆莫安于丙枕趣兵符亟下于庚牌如有老熊当道之威安得佛貍窥江之事兴言及是厥咎安归顾虽遄走于虎貔抑己大惊于鸿防慨烟火万里之气象几不聊生抚山河两戒之舆图可为痛哭思欲自拘于司败孰云荐被于赞书躐登麟趾之华愈重狐氷之惧兹盖某官润泽以霖雨之手包涵于云梦之胸以其介圭入觐于王自任天下之重得诸傅岩爰立作相每叹人材之难微如腹背之毛亦玷齿牙之论然端殿所以昭异数而大梱所以重中权顾惟何人敢当兹选某抗章之恳得请为期人欲天必从之谅无勤于再命波及君之余也觊乃赞于一词是谓玉成敢忘环报
　　制帅类
　　贺京湖贾制使除端明两淮大使知州
　　郑雪岩
　　运应黄旂班陞紫绶江汉之浒上嘉召公南国之功淮海维今命谢傅北城之镇威声所至号令増明恭惟某官诗书儒家忠勲名阀虎生三日有食牛之气天分素髙鹍化重溟抟运鹏之风地步特异真一世之雄也有四海之志焉量涵湖海屑与诗人文士共游名重丘山不恃王公大人为贵广羊叔子十年之备足萧酂侯千里之粮送目风寒不过数处倒指气节曽几何人如公闻命未尝辞难自上独断又烦出镇少驻衮衣之遄召晋加政府之隆名愿观整暇之规大展修攘之志俾长淮尽归于经畧凢宿将皆受于指呼王室尊安边氛扫荡贾文元除为大学士上意可觇吕忠穆迁自经置司中书径入式观盛事大慰佥祈某梓里陈人竹符假守归田未获正虞五技之穷贺厦知依喜有万间之托无能执鞭助甚有慙晋鄙之邻尚备秉笔书恐可效浯溪之纪其惟赞咏罔既编摩
　　贺刘制置　　　　　　　　方秋崖
　　伏审疏宠帝廷防师天堑秦大夫掌北门之管岂惟増重于麟符汉髙皇无西顾之忧正欲信威于虎落伟哉纶綍播在缙绅恭惟气涵湖湘手抉河汉崇诗书而谋帅肯同儒生迂濶之谈脩政事以中兴屡当边鄙艰难之防繄爟烽之孔炽肆蛇豕之无厌蠢不自量直欲投鞭而渡耳嘅其叹兮谁当折棰而笞之乃睠时贤诞分梱制坐想旌旗之改观讫令草木之知名江左有夷吾今无患矣中国相司马不在兹乎某投分之深闻风以喜隔一带之水尚怜予范叔之绨袍下十行之书恐归尔周公之衮绣
　　贺杜制置　　　　　　　　方秋崖
　　伏审进班司府分梱藩垣谢成淝水之勲彼酋其遯裴度任淮西之寄我武维谅草木之皆兵徯闗河之入贡恭惟以少陵之诗名而自比于稷契以阿房之赋手而髙论于唐虞精神之折遐冲不愆于素谋虑之憺勍敌克壮其猷故能全孤城于百战之余于此见真儒为万人之杰既勒铭于丹地乃授钺于青防顾惟风尘澒洞之秋要有意气激昻之暇平居推赤心而置人腹其孰不懐缓急蹈白刅则得士情何战弗克矧天意之灭敌适嵗星之照吴国岂赖盟兵无撤警惟事事备乃其无患愿修军旅之定规言人人殊则罔成功更极宾僚之髙选聿观伟业丕对殊褒某密迩邻光讙传帝赉闑以内闑以外喜尽寄于爪牙陜以东陜以西愿相依于唇齿
　　贺李制帅　　　　　　　　　方秋崖
　　恭惟诞开制梱居守留台南浦云飞虎节占使星之动北门天近麟符分卿月之晖于皇玉垒之威増重金陵之势帝意若曰时分顾忧盗亦吾民何至带牛而圜起邉有勍敌几欲牧马而内窥使长江得人如孤罴之据深丛则絶漠之域宁匪兕而率旷野继我宗彦维时人英恭惟风神肖老耼之仙文物孕长庚之秀维弼画河朔十三策每慨然于俎豆雍容之时而敢为小范有胸中百万兵虽投之于羽檄交驰之地而不乱粤从鹓陛出拥蜺旌遂令落霞飞鹜之墟蔑有明月吠厖之警乃睠陪京之重通司留钥之严俾尽防于列营谅耸闻于遐裔蠢彼小丑耳当折棰而笞之如吾中原何且传檄而定矣用底碧幢之绩遄观赤舄之华江左有夷吾而复何忧久归朝望中国相司马而无生事已折敌谋皇矣吾儒伟哉此举某属闻纶綍如拜麾旄人一天我独二天觊重啖安期之枣行百里半九十里适将熟楚戍之瓜宁少俟于须臾幸无忘于畴昔
　　贺尚书李制置　　　　　　　刘后村
　　昕廷出命天堑宣威九十年王气郁葱莫重居留之守数千里风寒冲要尽提表里之封疏恩冠学士之班涓吉建元戎之纛名闻强敌势在本朝窃以冦莱公之镇北门契丹服其望重范文正之理西夏元昊惧而胆寒使方面隠然有人则吾圉坐以无事在昔建业实今陪京清宫以待翠华督军而假黄钺緑沈金锁帐环百万之精兵帕首腰刀庭列诸屯之大将近者之事异乎所闻削堦级之常仪讲苞苴之私觌屈主帅节旄之重接偏禆杯酒之欢避亷颇而引车嘻其甚矣骄灌夫而骂坐谁之过欤是必清徳足以服其贪惏之心威名足以折其桀骜之气使元和愬武郊迎裴度之来若南渡张韩罗下魏公之拜庶纪律严而名分正号令一而赏罚行此虽书生之大言可禆幕府之末议况江左一隅之生聚恃淮南两路之蔽遮今也久虚旷土而不耕多筑空城而难守逃亡窃发或保光丰之间觇谍不明莫知泗夀之事遣聘屡通于邉境闭闗不纳于流民凢此数端言之短气肆天子奋英明而推毂而我公亦慷慨以登坛方恢宗祏之逺图非讲门防之私贺某官名满九牧气塞两间文武有威风缙绅无出其右缓急属大事社稷所恃以安勲名著于纳刀讨贼之时谠论见于正色立朝之日画江絶栈狭小孙刘之规模富国强兵鄙夷管晏之功利言言大义凛凛精忠人方献饵敌之谋公独抗出师之表皮币犬马珠玉何异借寇兵而资盗粮筚路篮缕山林方将儆国人而讨军实朝廷重于九鼎君相倚如泰山寳带万钉已峻真文昌之拜牙旗十丈有光大元帅之行奉夀母之潘舆携诸郎于谢墅覧前古六朝之形势陋过江诸人之经营何止问冶城而访新亭不必筑濡须而守涡口龙蟠钟阜行将扈跸以东征马饮长江永絶投鞭而南下少试平戎之策遂成辟国之勲兵事节度付公允借中权之整天下安危注意方当左辖之虚环召继来衮归不逺某早依俭府久出膺门上光范之书初无梦想诵子虚之赋屡荐姓名力启化钧使霑禄米书思方切谁复怜庄舄之吟豪气虽衰未忍作楚囚之泣公方纪旂常之成绩仆亦思竹帛之附名非敢为栖栖乞食之容庶少施飒飒草檄之手斩名王而衅鼓纵莫随瀚海之师镌大字以磨崖请继作浯溪之颂
　　贺沿海赵制置【善湘】　　　　　杨诚斋
　　恭审宸廷作命制闑澄威公衣锦以居乡四辈趣朝于魏阙士持防而失伍一言靖患于萧墙海水无波天顔有喜恭惟某官髙明而杰特沈厚而疏通睨天下之英才孰出其右运胸中之武库所向无前江淮十年旗鼓百战指画断匈奴之臂谈笑取郅支之头大勲赫奕于旂常静乐婆娑于泉石时方多事吾岂久闲蜀国何茫然超一琴于清献乡邻有鬬者惊三箭于将军方按辔以拊循亟投戈而罗拜匪洛社公台有赖疑潢池兵弄未休吏皆趋廷帝且避席灔堆如象焉用泛东吴之艘渭水非熊亟入运西枢之柄息烽烟于边鄙壮磐石于邦家某江国晚生天街末士登龙门而未遂运骊驾以何堪连读緑绨耸瞻紫气晋公之貌孰似庶谐道右之迎大农之谷几何庸上闗中之计其于庆倚莫既编摩
　　贺聂侍郎除制置　　　　　李梅亭
　　跻班禹閤宅牧蜀都辍言语从侍之臣尽防诸将借文武威风之帅式遏四夷涣号风行坤垠雷动恭惟某官气嘘海岱胸湛氷霜善刀游肯綮之间全牛立解意匠淡经营之表凢马坐空惟其日千里而有余是以嵗九迁而无歉鸾防凤阁积弥缝辅赞之功螭陛鸡翘献纳论思之益上矜逺服中遣近臣弄印无以易尧爰峻西清之职披图指以示禹俾图北伐之功惟真学士象十二月之班而大府帅总六十州之重玁狁匪茹须方叔之壮猷皇帝曰嘻命崇文而奉诏不但洗岷峨之怆又将荡秦陇之妖玉垒既安金瓯必启某五年承乏百技已穷赖公为父老而来许我托子孙之契田间索栗看即腾新尹之夸门外种瓜便可遂故侯之隠
　　贺张魏公除宣抚　　　　　杨诚斋
　　召升亚傅命抚征师太上皇非不知耆德之深留遗嗣圣新天子欲尽复中原之旧首擢我公于皇彼天将降是任必有所试使大其成彰之于大夫破斧之时凛其不折启之于族庖更刀之后用则无前厥惟相之夫岂人只恭惟某官道德之温如玉忠义之明于霜扶炎祚而置诸安皆本其力遭谗邪之壅于上益増其光一饭不忘于君尊四海惟愁于公老今而复起时正可为仰涵养之素优谅规模之先定辩幕孰智斋坛孰才形势于何而居强敌情若为而得实民之奠安将有日国之恢复必有期得一韩以在军中倚而须庆歴之捷卷三秦而取天下当不使汉髙之淹然后布大册之焜煌冠维师之崇极归相兴运纳民隆平某于役载奔置邮以告喜不能语岂特以知己之进庸义动于心端复为本朝而欣贺
　　贺宇文宣抚除阁学　　　　　黄云溪
　　宣阃畴庸昕廷疏宠伸威方靣久烦太常伯之尊进律穹班庸跻真学士之职丝纶诞布绅绂均欢某官望隆本朝誉满当世周旋班署已闻革履之声镇抚淮襄果破氊裘之胆洪勲伟甚舆论翕然粤从简眷于严宸峻若官称于名閤虽论功莫及未殚褒报之仪然竣事来归即正登庸之位某剽聆成命喜激懦衷飞燕翩翩正驰情于厦屋绣鞯隠隠伫缓步于沙隄
　　贺董制使除金陵　　　　　郑雪岩
　　召环西掖甫登豹尾之班防钥北门复镇龙蟠之地令公天予周道日明命布朝廷威振华夏恭惟某官步步踏实存存闲邪日所为夜可焚香初无暗事战则胜祭必受福常有敬心当粤人之交攻受陪都之重寄盖谓同舟而共济何患推车之不行入罄孤忠已得公道集众长之意载加深虑又恐草野生敌国之忧知非艰行惟艰防有患故无患为国家有道中庸九经行以诚攘外侮无他采薇三诗先自治此则真儒事业足为长治规模蔡谟谓混六合济苍生非时贤之敢望王吉请为万世建长策岂俗吏之能为舍我谁哉属之子矣所繋甚大尚望力行某良厌官痴粗知师説一麾出守已攀夫子之墙四牡兼华尚在太公之履耳闻踊跃心喜依归倘有腹心之言何敢自黙自令指臂之运尤当敬承炯炯欲陈拳拳未竟
　　囘荆湖赵制置　　　　　　刘后村
　　西清寓职幸聮中禁之班南纪宣威密倚上游之重昔尝沗同寅之事契今共分一面之顾忧江汉相望正如唇齿边陲是急未布腹心辱贻翰之相先愧脩词之不敏某官康时志大经世才周歴块过都扫清冀野之北离羣絶类独步衡湘以南自结九重之知不阶尺寸之援褰帷出使一道澄清缓带临边累年靖谧属者敌来犯塞公不顾身陈宣王复古之诗读诸葛出师之表英概凛凛宁退保一隅之偏义旗堂堂有北向中原之意戎马既退汉波随清由渚宫而趋樊城已张先势经碛卤而絶大漠行纪隽功某久缀槖班冒当阃自抵司存之始即闻警报之来枝梧至艰罅漏方濶每念风寒之宜防讵容脉络之不通有来好音协济兹事瞻羊公于岘首阻趋铃阁之严依刘表于荆州窃有寳邻之幸
　　到任上赵制置　　　　　　　朱湛卢
　　西道囘车易乗一障东藩制阃广庇万间荒残之余风寒尤甚适我乃愿得其所依皇皇者华尝望洛陵之气离离彼黍因过汴京之宫得再拜于膝前取一言于堂下太史公牛马走不能从焉北平王龙虎人未尝忘也乃小垒三家之市瞻元戎五丈之旗托茂防以栖迟慿英声而激烈今知幸矣天实畀之恭惟某官憺国威名传家节概平生劲气干云汉以上征一片壮心勒燕然而后已粤从南渡隔絶中原惟宗大尹欲速渡河与张魏公敢屡抗敌前汪黄之见沮后秦史之力排睠焉兴懐为之太息旦夕偏安之运天意应旋累朝正统之人所共属比成师之顺动本大义之当然诸葛七擒非逆知于利钝孟明一眚终足霸于惧思若其披攘荆榛汛扫陵庙空狐兎之穴殴去蚊蟁之羣能令遗黎尚皇灵之有望不使后代谓本朝之无人此其不言之功必有能辩之者今则朔风犹劲太白益髙莫予荓蜂先除淮海之螫非我族类更静青徐之氛庶丕集于殊勋用光传于不朽某已疲行役力请丛祠未尝有材莫赦搜林之斧靡遑宁处仍叨并塞之麾固催科拙政之宜先尤备御大经之当请况在宇下得咸与以维新若内沟中愿恭承于嘉惠
　　代上李制使　　　　　　　　方秋崖
　　防鼎余五色之丹曽附淮南之鸡犬弃车下千金之骨不遗冀北之驽骀敢陈眉目之画更借齿牙之论盖待以国士则虽至于再且至于三而何嫌亦岂无他人谓特知其一未知其二而奚取莫若参苓之旧又观桃李之新窃仰睠慈宁以渎告伏念某苦无竒气亦有壮心举眼视八荒緑髪已霜蓬之短折腰为五斗青衫半荷叶之枯然虽碌碌州县之间未肯琐琐簿书而止思昔兰亭之禊遄熏药笼之芬予不负丞丞亦不负予惟倚春风之信鸟能择木木岂能择鸟久栖明月之枝公为此来时已自庆窃以为两地之相望皆适在二天之所临意其造物之与谋或者功名之见逼安用不鸣之雁觊抟已化之鲲恭惟转洪钧而万象春持清议而一诺重方出而将入而相其纪之旂常而勒之鼎彛虽耕者农战者兵皆歌于田野而贺于军旅凢百奔走愿一品题乃若生识韩荆州曽到花边之洞安得近舍皇甫湜他寻李下之蹊亟以此懐布之明聴予取予求而不厌讵曰前日之是今日之非自弃自暴而弗陈则恐不失之渎而失之悔请推盛德傥赐真知
　　通安制使　　　　　　　　洪平斋
　　伏以乗传西征窥卧龙之事业抠衣北面请流马之规模遥引睇于戎垣预彻忱于籖府恭惟某官望髙熊耳气压峨嵋观圣人之道自孟轲辟杨墨仁义而不作任天下之重如伊尹集夷惠清和而大成节可寄命而托孤志惟忘身而徇国属蜀有汉之变于汉无蜀之形人皆波流公独壁立定羣疑于履虎决大计于投慷慨北军左之呼笑谈匈奴右臂之断一清井络重立坤维寖髙方面之功増重股肱之寄其收拾人材则号称小朝廷之盛其镇抚蛮徼则知有天可汗之尊边闲万骑之秋风野足一犁之春雨屹然玉垒倚若金城功昭日月之旌常名固山河之带砺官虽两大徳则一谦陜以西召公主之小屈碧幢之驻斗以南仁杰而已即看黄阁之登某晚景侵寻宦途勃窣方折腰就再麾之役又蠒足为万里之游喜密拱于使天幸曲成于恩地泝灔滪之三峡未足惊魂栖邓林之一枝庶安孤影
　　通安大使　　　　　　　　　王格斋
　　身无功状难久汚鹓鹭之班帝有恩言俾徃牧鱼鳬之国出国门而东骛歴吉日以遐征惟遥瞻大幕府之宣威窃自比小诸侯之述职防尘庶其免矣驰敬其敢后乎恭叩和门具陈忱悃伏念某学不适用材亡逾人身类蠧鱼生死不离于文字心如斥鷃飞抢在止于枋榆不图宦牒之推移浸被朝端之任使谋猷何有误寘属车豹尾之间志愿无他已作闲馆珍台之梦偶值坤维之谋帅专承巽命以充员靖言差择之所由非有劳能之可录意其温恭有恪必能寅奉于教条察其悃愊无华或可惠绥于田里肆加临遣俾备驰驱自知不称于所防其若牢辞之弗获某官受天间气为国重臣手剪逆俦带砺遂盟于伟绩身当强敌金汤不在于长城相时社稷之大勲式简冕旒之隆眷徒得君重托西陲半壁之天行以公归扶黄道重轮之日尚怜孤拙曲借优容隂雨之膏黍苗深切沾濡之望广厦之庇寒士不胜归倚之私
　　通吴制置　　　　　　　　杨诚斋
　　拔处士于洛北岂徒茍尺寸而逺来遇先生于石丘可冀布腹心而后别惜也孤踪之萍梗居然良晤之参辰独惟执讯之恭可效愿忠之悃某官学穷百圣望冠诸儒超然壮猷撃南溟三千水而直上恢乎旷度吞云梦八九泽而有余傥非事变之繁兴孰信真儒之可用方北敌长驱之日微公几至于寒心迨西陲甫定之初所涖急还于奠枕惟己之所蓄者厚故措诸事业而无难惟人之所信者深故不动声色而自服兹显庸之茂着承温诏以趣还切聆里言将有巨用某庸虚一介坎防百罹雕虫篆刻乃壮夫之不为既已无遭于塲屋豫章橘柚非老人所宜种又将絶望于荣途顾尝参诸老之后尘未忍为乡人以没世书宁稀价颇欲为后世之传句不惊人殆有甚市朝之辱自断此生之永已不期当世之误知才赋支离十束之薪旋辟阮瞻三语之掾求刍饮水平生无温饱之心毁瓦画墁何策塞旷瘝之责身虽縻于笼槛梦已堕于枌榆所望我公尽究贤人之逺业庶容仆辈归作升平之幸民繋恋惟深名言莫既
　　通董制置　　　　　　　　　李梅亭
　　十乗啓行既孤剡牍三年过隙又玷招罗曽微晓畅之才可答频烦之顾疾驱行李徃役前茅伏念某学馁而材芜气凋而力腐少年妄意颇懐竹帛之功名半世拙谋未了布韦之事业强为禄仕直坐饥驱诸公贵人间欲出其门下古来此物自当弃之道傍独衔国士之知积愧丈人之厚因同邑而荐严助自古有之未下车而辟慈明此恩莫甚穷人命薄中道忧归劳心慱慱钻火顿惊于三蛰达官衮衮刺天难附于羣飞止或尼之防且归矣骇置邮之有命仍尊选以见招惟两喜多溢美之言故再鼓囘愈淡之聴奏函朝彻俞音夕颁荀文若之不进不休今宁愧古闵仲叔之且喜且惧宠实若惊兹盖伏遇某官以社稷臣为诗书帅留泰阶台符之步抚坤垠井络之民去来闗雪山之重轻出入系蜀道之难易公镇逾嵗月共期裴相之来归小队出郊坰复喜严公之再驻羣彦固多于集幙匹夫犹耻于纳沟放长江使认重来之路燕寻故垒复窥新卷之帘岂但显不遗故旧之仁亦足觇杂进巧拙之量其敢不循其顶踵铭在肺肝谨无负有志斯世之言仍每守图利大夫之戒忽骑将军马难希处士之壮懐直钓锦江鱼敢学拾遗之懒性
　　通淮东赵大使　　　　　　　吴荆溪
　　抚劒悲歌谁信古心之激烈驱车逺迈幸逢人杰以归依庾台之画诺虽卑连帅之统临奚间既叨所部不是宜曹某官气盖诸公名喧八极忠肝义胆挈日月以悬氷霜妙畧沈防役神而簸风雨粤自先正卓为宗臣保三边奠枕之安壮万里长城之势肆令有子亶号象贤当凶渠抢扰之秋正内地危疑之日众人却顾不胜绕指之柔一马直前独奋捐躯之勇迄鲸鲵之就戮举鸿雁以安居禁直从班未大酬于伟烈侯藩制阃犹曲倚于深筹养锐以须乗机而动纵未复闗河之境土犹应洗淮蔡之腥羶使大勲着于旂常而盛名光乎竹帛岂惟我公之素愿固亦寰海所共期乃知爵位之穹隆要是英雄之绪末某尘容易老凢骨难仙空读古书尚真诠之未悟浪谈世事岂腐力以能任滥陪肤使之末僚偶出公朝之误奬念疆埸之多事欲闾阎之少苏非洞明敛散之权恐坐失防荒之备自惭庸鲁何补咨诹惟仰借于庇休庶粗逃于瘝旷通融民食倘无流离沟壑之忧保防人和即是捍蔽封疆之本
　　通李制置　　　　　　　　　　朱湛卢
　　分楚服以殿藩冒膺宠数控吴都而制阃近接声光星聮轸埜以在天水防江流而宗海志同气合牋徃神驰某官伊吕佐王之才班马传家之学淮壖八议篇篇玉鉴之秋帝学一书字字金茎之露曩游碧落宻侍清光抉云汉分天章将上规于典制呈琅玕呌阊阖请下采于刍言身归岷峨名满宇宙除以外庸之绩总此要冲之权昔天下曺刘走马跳兵之地廼禁中颇牧轻裘缓带其间根本内强风寒外防若周公瑾之方略与陶士行之经营使人慨兴千载之思惟公岂在二人之下江山如旧防无乌鹊之南飞宛洛可依尚使熊罴之北走将益恢于上策以共济于中兴某旧辱深知今惭并命在珠侧而我秽幸邻照之见分其波及者君余愧上游之不逮

　　翰苑新书续集卷十
　　钦定四库全书
　　翰苑新书续集卷十一
　　经畧类
　　贺广西胡经畧除待制　　　真西山
　　新朝涣号次对升华千载风云荣事权于桂管九天雨露进班序于松堦纪先皇方面之臣仪光庙图书之府钺幢増重岭海均懽恭惟某官百年砥柱之家三相栋梁之产周流事物曽无错节盘根并济恩威自是轻裘缓带隂清棠部爱满桃源敛江湖之激浊清为水镜之旌妍别丑流连钟阜馈饷金城上卿之调度舂容边锁之风寒严密畀二十四州之广袤襟制百蛮极数千万里之茫洋琛航九贡镇以无事熈然不惊寻丹洞之胜游燕黄庭之内景兹者龙飞南面鲲化北溟风行诞布于十行山立遥登于两禁伟先朝之忠简立大节于艰难宗庙社稷黙焉有扶天地神明临之在上遐迩动色阜陵念功报之未见其涯留以克昌厥后仲兮驲召聴履上星伯也阃分簪笔持槖常棣相映汗青有光思魏征则用魏謩宁论今古竒韩愈当先韩防岂但文章况元祐已新初年则长公宜大宗伯何妨夹辅矧曰同朝某被服典刑倾驰嵗月惟吏鞅牵聮于疆埸而尘襟汩没于节麾责萃其躬事多于髪汔无涓溜可掩驽疲顾因牡驾之频年廼许雉工之涉笔云垂覆露波及品题身托万间奚止咏欢顔于风雨心期一节誓将凌晏嵗之氷霜
　　通唐经畧　　　　　　　　刘后村
　　奄四封而赐履咸仰威棱逾五岭以乗轺适依节制辄干六纛冐贽一牋某官识极精微气涵刚大太阿出匣孰敢拟其锋铓老柏参天略无傍于枝榦靡繇援手自简上心顷峩豸角之初屡聴凤鸣之举言及乗舆事闗廊庙安知疏入而迹危心存魏阙身在江湖不以名髙而色喜甫建台于江介俄开阃于峤南龙戸马人竞来衙谒蚌胎翠羽暂免搜求一时之饕吏革心千古之贪泉刷耻昔者广平之入寻践台司迨夫君严之归亦登左辖伫观新涣夐掩旧闻某久矣荷锄偶然易节居里每勤于存问起家亦自于吹嘘属兹涤籀之初窃有抠衣之喜譬蝇附骥虽莫企于腾骧若骖从舆庶粗知于向背
　　通唐经畧　　　　　　　　王臞轩
　　诵诸葛出师之表久起敬于油幢为毛义捧檄之游行备员于鹾局士莫重乎始进天固使之有依三薰竿牍之恭百拜旌麾之下某官出处之节皦如日忠孝之心通乎天笔下无一防尘埃富大苏之文采胸中有百万兵甲负小范之经纶惟中原久沦汚于腥膻而残敌尚陆梁于疆埸士狃于东南之懦习皆讳战而喜和公熟于西北之事情谓有进而无退止楚囚之泣而作其气焚石勒之币而挫其锋仗大节以临边驰一封而诣阙忠诚愤发可质列圣在天之灵大计坚凝将有两河拓地之喜未逾旬而来四方之豪杰不终日而易万人之衣装捷凯载涂羣雄禠气其如功髙而人见忌名大而世莫容方愬协谋俱受晋公之节制及鱼程反间遽收郭令之兵权浩然袖手以来归识者抚膺而太息然公论常如日月一食何伤而雅志已在烟霞欲留莫可帝思南峤之最逺诏以元戎而啓行幡然以轰雷闪电之威敛而为阳春膏雨之惠坐阅黄湾之落木足助吟哦笑饮石门之贪泉不移清介鲸波恬静龙戸驩呼兼理民将畧之长皆平生学力之验人望之在执事万口同辞天意如欲中兴十行亟召逺则宋广平之登辅相近则蒋颖叔之任枢机留衣鉢以相传纪旂常而可待伏念某闻道最晚赋才甚凉弓冶承家期复青氊于再世草茅对策滥收黄甲之乙科教忠方勉于过庭遭难何堪于陟岵意造物乗除之有数使世縁涉歴以稍深谋养斗升七稔寒饥之既苦失身筦库一官猥屑而亦甘不图初筮之遭逢乃得大贤而师事惟是癖书痴之素习拙于笏画鞭算之良筹誓当自拔于浊流不敢取尤于清议服盐车垂两耳姑强顔陪属吏于此时镌浯石纪万年愿执笔从先生于异日
　　囘广西李经略　　　　　　李梅亭
　　荷囊辍直桂管分符靴刀列郡之迎古称大府襦袴万家之喜今在细侯仁气南驱善声东迤某官通材治剧厚徳镇浮财货本末源流早振地官之职侍从论思献纳晚深天扆之知遽厌承明之庐归拜散人之号时方多事公未可闲谋帅须贤起家甚宠若卫公之镇抚九十六郡与袭志之都督二十八年能安越人莫非李姓宜其苖裔复此蕃宣顾恐青罗白玉之江山难驻黄阁紫枢之步武某龙钟已久燕贺无由防府竹枝之歌既成昨梦汉节梅花之句愿寄故人
　　安抚类
　　贺赵安抚　　　　　　　　　郑雪岩
　　伏以鸣武城之弦歌昔栖燕厦被皇华之礼乐今傍麟符密借吹嘘再谐际遇十连作帅一道登车相望帝畿实同王事贤者在上引其类协恭和衷使臣受命周于询以小比大虽由熟路实丐余波恭惟某官圣代吏师宗盟元老春生秋肃藏神武于不杀之中干转坤旋杜祸患于未形之始缿筩不设而情得钩距无施而奸销权衡百物之低昂准则九农之赋敛人谓多多而益办帝嘉休休而有容歴数京兆尹以来谁能并美只恐太常伯之任未足酬劳某久辱眷知洊防汲引逢人説项顾何取于师门为国举张曾不移于荐藁方常平之弄印合佥论以廷思不复见夀昌公私多病谓莫如召杜杞咨度非难顾有沗于甄收偶不期而符合虽大造弗私于小物亦先生垂意于旧僚念激浊清固京畿之甚急然移风易俗岂庸儒之所能幸召公之憩棠尚存而潘令之种花未逺得所依矣广而充之有光于原隰间备宣上意流化自京师始敬拜下风辄贡谢书莫酬贺语
　　贺杜安抚　　　　　　　　方秋崖
　　伏审涣发纶函晋登藩岳勲业聿髙于淝水声威诞播于淮壖恭惟国之荩臣今之儒帅崇诗书説礼乐窥圣域之妙而探其心安边境立功名闗武夫之口而夺之气此所谓有用之学赖以济多囏之时故虽鼪鼯之夜嘷顿惊风鹤而宵遁肆颁一札増重十连帝曰俞哉有夷吾而何患功亦伟矣召季布而可知某闻命云初溯风以喜两淮犹左右手正资运掉之劳九重披舆地图更竚经纶之畧敢因庆幅以赞壮猷
　　贺任枢密帅福建　　　　　李梅亭
　　元老得闲价藩出牧道古今而誉盛德既将相之兼资至将相而归故乡在古今而有几遹观全德足立懦夫某官辅世真儒爽邦良弼春风沂水夙卑游夏之渊源界雪岷山更陋卿云之河汉早克勤于小物晚服在于大僚非仁义莫陈于前有谋猷乃顺于外虽风霆不显流形之迹然天地能知体国之心用兵数年拓地万里畴若予采方当颛面以正槐民具尔瞻何遽剖符而分竹拂衣勇甚怀绶忻然问之徃来皆云昔疾而今愈决于去就足窥众醉而独醒为之兆兆足行奠而发发必中全闽乡部秘殿政涂寻某丘童子之钓游聴去时儿女之笳鼓所贵于天下士者动静不失其光明岂不诚大丈夫哉进退一归于礼义不负所学是在我公林下有人少伴越地禽鱼之乐橘中未老尚见商山鸿鹄之飞某夙累公知敬为国贺江空而嵗月晚载歌百年几见之诗水烦而鳞介劳更致列城一陶之请
　　贺黄侍郎帅福建　　　　　黄云溪
　　力辞禁门出殿帅阃十乗自天而下实辍言语侍从之臣七闽在国之南今得诗书礼乐之帅爰进松阶之直用光竹使之符麾帜遥临旄倪咸喜某官学博而道大行厉而气清渊识过人禀蓍之先见孤标映世俨松柏之后雕险夷遍歴于两途湿燥靡渝于一致顷当飞龙之始早登冠豸之司属元恶之专朝排之心苦提孤身而去国闻者胆寒迨圣化之改副宸衷之侧席召登九列旋置六聮政使少留穿延和之队仗胡为勇去分长乐之左符睠八州之提封视诸道为乐土肆升次对益表优贤镇抚余闲未妨挹三山而覔句便蕃异数防看趂両地之催班某早以受防阻于贺厦惭无好语敢赓岳牧用询人之诗庶几异时愿作圣主得贤臣之颂
　　贺陈待制帅江西　　　　　戴象麓
　　光奉王纶大开帅阃整顿吾闽之天地方笳鼓之归来洗清江右之风尘又旌麾之暂出踊跃吏民之喜欢呼父母之来恭惟某官横水孤舟擎天一柱事业皆自六经出得北山先生家学之源流人物若以三国言真南阳老子王佐之才畧笔下不私一毫赏罚胸中莫知几万甲兵未暇以小小设施者言之请举其彰彰勲绩之大者嵗在己丑盗起潢池闻诸父老之言自有此汀邵未甞有此寇或者颠危之际若无我招捕则亦无我民福星一路之歌謡生佛万家之香火然能以身任朝廷责誓不以贼为君父忧有是骏功盍登鸿辅帝念江西数郡凢几罹兵旱之灾卿实斗南一人姑徃任军民之寄一札朝下单车夕驰界上有此我杜公非汝杜公之争军中谓今小范老非大范老之比方其压境首诛八九渠凶譬诸奕棋此最第一髙着典刑既正风采可知它盗自束手以愿降汚吏亦革心而退聴蛇虎之害既去鸿鴈之居自安不劳指麾悉就条理民何幸甚天实怜之星分翼轸地接衡庐幸早了一方之规画川用舟楫旱作霖雨即大施四海之经纶某然书生冒此邑寄每叹孤寒之无援惟知职业之自脩几畨心火之忧焦头惊半白三叹人生之遇合眼孰囘青兹幸遭临照之天是真获依栖之地苐当大帅涓吉开藩之际适值小吏谒告还舍之时既不能负弩以先驱且并与庆函而后至兹方还戍惧莫逃愆江湖之听鳬雁去来仰祈涵肓天渊各遂鸢鱼飞跃尤赖作成
　　贺陈招捕除提刑兼安抚　　　王臞轩
　　龙门髙峻屡容寒畯之攀麟序荒凉复受使华之察岂造物怜其困踬使末路有此遭逢敬饬墨卿晋干籖帅恭惟某官清融氷柱峻拔斗杓古堂夫子之云孙学问有本北山先生之嫡嗣名节传家方当杲日未东之时已有伊吾以北之志披肝许国掉舌筹边雪衣貂裘慷慨办太原之檄风声鹤唳笑谈却淮甸之兵草木知其威名邉裔问其年貌属当鼪鼯之为梗羣然鸿防之离居嗟懦俗之脂韦仗元戎之斧钺毅然以身任朝廷责誓不以贼为君父忧卯受命辰即行有崇文之勇决申上奏寅报可从充国之便宜南州严保障之雄西师习号令之素如毉王之治废疾半剂而苏如国手之救危枰一着即活凯奏纷纭而载路夀祠突兀以连云上甚念功就畀以绣衣之命时方谋帅复假之牙纛之权兵刑之脉络相通台府之风棱益壮所以寛宵衣之顾虑岂徒夸昼锦之荧煌如闻边头交驰露布知取胜而莫知持胜易纳降而未易处降安保今日饥鹰之来归不如向者猛兽之反噬旧讐将殄新敌方张当趣公入觐之时要佐宋中兴之烈济时方畧已优南渡之诸贤盖世功名便了北方之大事伏念某老之将至锐者已磨一罹语穽以来三阅嵗筩之久士不得志宜追誓墓之风贫能驱人至草问钧之赋无力可因于热属抗顔甘就于冷官若何免蜀雪之嘲所恃有苏天之庇腐儒无用宜束髙阁以待太平来事可为将磨石崖而颂大业
　　贺江西李安抚　　　　　　戴象麓
　　荣迁外府宠寄元戎内阁陞华光射斗魁之次南昌申命春生帝子之都望愈隆舆情胥庆某官人物琳琅于昭代家声仪表于端朝老成重厚如倚泰山而坐平原洞达疏通若驾轻车而就熟路自跻膴仕屡展壮猷惟好儒之君以未能得天下英才为朝廷羞惟忧国之士以不获行圣人实学为终身恨独我公者真其人哉入接武于防龙分宵旰九重之寄出齐驱于申虎控兵民一路之权恩威已遍于西江冠冕直通于南极何封疆之不改俾牙纛之重新惟草木素熟于威名故江山不劳于指顾科条洊布畏爱愈孚位列九卿复参华于朝着职严内直益増重于帅连恐未究于蕃宣已浸隆于委寄朱帘画栋喜闻图任于旧人衮衣绣裳行见休于天子某久叨属吏又出师门覩帅垣叠拜于玺书恨滕阁莫陪于珠履一邑如斗再依大邦节制之雄尺素有书少效小夫竿牍之敬其为称贺难尽编摩
　　贺给事邹帅　　　　　　　王轩
　　緑底借纶红牙易阃烦公防太子久焉思羽翼之功借君重淮阳示以归禁闼之渐湘灵起舞岳后前驱恭惟某官道传亚圣大贤之心文续先秦古书之脉虎榜首登凤池身到固地位之宜然鳌头宠重鹤发恩深尤人生之鲜俪付科名于余事守节谊之大闲方鼠穴权门趋者成市而螭防直笔屹然如山及调更化之弦时方多事独卫出疆之璧义不辞难入还班行进掌封驳谁不批鲜有如何郯之力争因此结知故每见殷浩而辄喜居中未久丐外即行国事日新比贞观初年而何若君子一去觉开元朝士之无多心恋阙以常丹髪忧边而渐白惟有甘棠之蔽芾逺到海头最宜丛桂之婆娑久留春脚驩声无地可着最课为天简知太史夜占喜长沙之星见行人朝发趣衡岳之云开寳阁陞大学士之班辎重奉太夫人之养众皆争先而称贺仆知大用之有阶盖当盛衰消长之交未决和战依违之策春秋复讐之义大乃素学之欲行英俊在朝则本强正善类之所属有以中书何无寇公为问者当以吾国即相司马而答之初立本竒更好黄花之晚节倘来不计直垂汗竹之芳名伏念某读书不多合世更寡比奉槐枫之对空臆尽言不知草茅之疎转喉触讳甘输三筹而不悔仅沗一命以进身冬已及于瓜期夏方趋于莲幕始仕曰筮或者即初而觇终事长必忠安敢以顺而为正竦闻元帅来镇此方幸以邻壤之诸生得为油幢之末吏虽素于左右本无介绍然见之方策不昧平生况进士题名既接凤雏之武而小人有母敢希燕喜之荣倘推老吾老幼吾幼之心当无中不中才不才之间曲怜臭味俾托帡幪待我不以众人倘少垂于英盼因主可以信客窃自激于懦衷
　　贺左史林侍郎出帅　　　　戴象麓
　　光奉恩纶重开幕府图书晋秩跻西清次对之星班牙纛益光増南浦朝来之云气封圻仍旧号令转新某官身负两仪量包九防声名独立斗魁第一曰天枢福慧双岩佛中八九分地位所养者得孔孟圣贤之定力故发而皆臯夔翊辅之宏模粤从更化以来暨于嗣服之始孤忠贯日一手补天上屡形宣室之恩公未薄淮阳之治再三吐握陈使君之旧榻无尘十万歌謡常观察之爱碑重揭方拟衣归周之衮奈苦攀借寇之辕歌转上闻诏由中出乃睠画栋珠帘之旧迹载烦金华玉笋之儒英星分翼轸地接衡庐顿増气象旱作霖雨川用舟楫行防云龙某昔沗门生出冶铸陶成之下兹叨属吏在车尘马足之间况生乎吾乡父母之邦又幸甚年家子侄之列并四者美为一身荣机防鼎来精神益倍礼因燕贺情露乌栖瞻东壁之星恨未际仙槎之便激西江之水愿少苏涸辙之枯
　　上福建王帅　　　　　　　刘后村
　　叔子名髙小烦裘带渊明食少聊复弦歌隃瞻棨防之严冐贽笺题之敬某官三朝耆俊万古人豪行世雄文若鲸鱼之掣海立朝正色犹猛虎之在山当庆元则不合于庆元至嘉定则弗容于嘉定中年勇退有君实晦叔之风晚节后凋负元城了翁之望客传诗句史载谏书开白傅之草堂追逺公之莲社生天成佛亦惟寓意于彼宗临水登山真若忘情于斯世肆我宁考粤今嗣皇畀畿郡之麾符锡全闽之鈇钺以君子长者之道待其士以大慈平等之法视其民海波不惊年谷告熟然而梁栋挠矣忧大厦之将颠风涛渺然横孤舟而未渡上观天意下酌民言翊炎运于方兴舍明公其谁望某曲卷拥肿潦倒麄疎少慕功名盖尝中夜起舞晚更忧患恨不十年读书退然羡妄校之封侯已矣为农夫而没世追记儿童之日早防国士之知岂谓白头始纡墨绶道傍易楮若为称过客之情廷下裹盐未免行贾人之事而又巍巍大府凛凛诸台常诃责于符移之中不寛假于绳墨之外自投汤火甘守门墙倘眷衰陈稍笃绨袍之念尚殚勤拙不为美锦之伤
　　上福建杨帅【长孺】　　　　　刘后村
　　谋帅大藩仰止十连之重效官小邑然一尉之卑问戍役以凌兢望威风而震慴俯羞短贽仰闯髙牙某官学贯天人名垂宇宙秉心谅直凛乎若朱丝绳制行方严截然如玉界尺生六一居士之故里荷诚斋先生之嫡传翰墨风流单行于世间文章政事并有乎家法入登朝路未尝辞金谷之尘出守辅藩决不饮苕溪之水旋繇章贡易镇番禺布阳和于溪峒创残之余扇清风于岭海炎热之地凢所至郡千钟之厚禄迨其归山一叶之扁舟郎署促还共叹冯唐之皓首诏书数下莫囘巢父之掉头属者全闽难于作牧既欲寛明主宵旰之虑未免囘执事山林之心遂乗单车来建六纛通都大邑无奸伏得容其间百姓三军有父师之临其上仁如时雨之泽物威若霜风之摧枯尊名教以厚民彛唱文风以起士气施之郡国既令渤海之民安置之朝廷可使淮南之谋寝防看召节入秉事枢某齿幼名微才庸识暗先人大父有未复之青氊志士仁人颇兴哀于葛帔自叹类景升之子谁曽闻蔡充之儿既莫绍于箕裘又何辞于棰楚然而髙堂垂白环堵屡空非敢为此身干禄之谋庶几效昔人负米之义隃瞻旌纛预畏简书裹章服而拜上官行披符采受约束而诣大府一聴指呼
　　通杨安抚　　　　　　　　　危巽斋
　　疏荣中禁移镇上流晓行湘水之春想难攀于旧辙日赏岘山之景喜已近于来音拜履未皇驰笺径达恭惟某官千龄异禀四海芳名得于忠孝之传加以渊源之学政方流于花县声已达于枫宸属多垒之为忧至夺情而强起虎符竹使甫临镇于近边鹤唳风声已飞传于逺帅过师枕席之上折冲樽俎之间底定武功升华戎监忽逺长安之日去开衡岳之云平李悝之籴以备凶荒明臯陶之刑以肃奸宄红旗破贼既飞捷于九天黄麻似经知告廷之即日适以封疆之虑尚勤斧钺之临惟是襄州甲于京介最风寒之要处实天险之奥区属时伤创之甫宁如人尫羸之方起气脉正资于防养精神未暇于饰脩比问甲兵既非晋人之犀利旋观营垒亦非诸葛之规模望公之车以日为嵗得李牧而为守匈奴岂足忧哉有充国以屯边羌人不敢动矣上既寛于北顾公即庆于东归镇抚有余经纶何限某适官期之甫及服吏役以维新白鹿陂头猥赞碧油之寄青牛闗外忽紫气之临遥瞻行李之光深切望梅之意有河阳之幕以致温造虽愧非材勒淮西之碑以颂晋公已思濡笔
　　通待制辛帅　　　　　　　　林克斋
　　畴庸北固易镇南昌棠舍隂浓不改江山之旧松堦望峻载观防纛之新先声鼎来阖郡欲舞顾趋承于末属尤感发于私衷盖谓自三光五岳之气分叹英豪其有几更四圣百年之治定慨功业之良难早聆季子之来归众喜夷吾之复见使表饵得行其策则规恢岂俟于今方期父老之椎牛开闗持劳岂谓儿童之竹马夹道迎抑九重深轸于此方乃三锡重勤于老手某官蓄雄刚之至徳负超卓之竒才九卿髙惟月之班四国徧于蕃之绩惟是胸中之湖海飘然与造物者游发为笔下之波澜殆非食烟火人语脱略轩裳之迹逍遥岩壑之姿然而当世望其有为吾君引以自近旋由次对荐畀辅藩居中则可寝谋于淮南捍外则尚何忧于江左维咽喉之内地实襟带于上流眷顾周行见大夫无可使者仪图宿望一敌国岂不隠然不妨玉节之重临伫聴金瓯之有命某低徊一第连蹇半生素亡逾人矧未更事猥玷公朝之荐口重惭计幙之素餐今逢十乗之啓行欣托二天之覆露岂若秦之视越瘠曽不动心倘如晋之用楚材或堪为役
　　通湖南叶帅　　　　　　　　王轩
　　辍文昌之座以帅藩稍缓召归之命着从事之衫而入幕得为末至之宾以明公一日之去留卜贱子终身之遇否仕莫重乎始进天固使之有依某官气大而养以刚道髙而立于独渠渠孝行每兴感于蓼莪皦皦科名曽収功于药市守命义之大节为出处之宏图鳬舄横飞鸳行増重考容台三千礼司蕝甚严为册府第一官采芸有咏方在开禧嘉定之际是为君子小人之交一贤峩豸以当前众正得舆而交贺直声大振雷轰电撃于奸未去之先元气不伤风恬雨霁于事已定之后防秘书于金匮石室导正学于广厦细旃履声上迫于云霄斧绣下临于闽阃利源竭矣谁能寛之一分仁人耻之不待去于三宿此举盈廷之色动未曽前席之恩深爰屈台斗之光俯照沙星之分潭府甚淳古分少陵岳麓之清客堂喜空凉和吏部湘州之句政成而棠隂密讼简而缿筩稀然当逺郊营垒之相望岂容明堂梁栋之小用占诸道之奏最隠若长城左一席之久虚行膺显册伏念某晚未见道穷坐为儒百战蚁酣敢望锥囊之先露一朝胪唱滥叨铛脚之后尘父氊尚青而复还母髪已白而待养若以茍禄仕则仅可漫不知幕办者谓何幸以部封下之旧民而为油幢底之新吏始仕曰筮或者即初而觇终事长必忠焉敢以顺而为正惟矜其臭味之似而许以帡幪之归庶逭官箴可谐亲养乌公鈇钺之下倘见礼于温生和相衣鉢之传窃有心于范质凟尊冐昧拊已凌兢
　　通建康帅张尚书【定叟】　　　　周山房
　　隆堂执讯甚惭妄冐以求知外学策名更惧庸虚而受察窃以十国连帅之重下视九品文学之卑敢以平生半面之私而后竿牍小夫之敬某官勲劳奕世文献在躬凢绍兴讨伐之规图与衡岳讲论之宗旨公既得之于亲授志在肯堂天复大之以全才刃游余地而又逊却乎三事之位而惟恐身早贵周旋乎二纪之余而能以事链心春秋未髙而望已隆是非纷起而人不忌窃观地位殆为时生今百年之否运将衰而四世之国讐未雪忍使中原之父老遗恨故国之世臣昔景略之孙尚存异代犹迎于灞上迨渭南之星已殒返旗足退于魏人伫观帅钺之策勋即自石头而受册某未能卒业已迫为亲方齿髪尚壮之时不知有已特科举非工之习何以教人自知非敢为人师所恃亦有执事在闻诸道路屡辱齿牙方今名能半出题品岂伊拱把亦误轩衡涸辙枯鱼聊借斗升之水托根小草敢登桃李之塲
　　通王安抚　　　　　　　　真西山
　　锡之旄钺寄以藩垣天子惠顾全闽肆辍西清近臣之贵元戎肇开幕府聿新南郊逺服之瞻麾帜精明鼓角讙亮某官清明庄栗博大魁闳接河汾夫子之传未殊源派攷防稽先贤之传可嗣风流早以材大夫而为真御史晁生有志欲复井田之遗孟子陈言首明经界之畧恩被玺书之一札泽流寳婺之万年孔门惟有冉求可使治赋唐世独称行俭名曰知人亦既兼擅其能谓当亟付以政三山非它镇比系国重轻九重俾我公行问民疴痒观临遣光华之特盛盖寻常牧守之所无淑旂绥章式重韩侯之锡精金古器庸贲竒章之贤倚颁一日之寛条立召八州之和气赤子潢池之盗方幸晏宁黄头辑濯之师久稽整饬狐兔虽定于狡穴鲸鲵时掉于惊波要当无事之时豫戒不虞之备澄清一道皆犹枕席上之安张皇六师更赖帷幄中之画某頽然暮景来此旧邦属政苛猛虎之余有泽竭无鱼之叹吏称其职民安其业自愧未能实告于府情信于州方将有待仰帅牙之俶建与儿齿以均欢公其肯效越人安视秦人之瘠我亦自同晋国愿分楚国之波
　　通福建安抚李尚书【人同】　　　方壶山
　　笋班聴履尝亲槖座之光枌部搴帷密倚帅垣之重行驱车而于役谨削牍以通名恭惟某官四海耆英両朝魁彦中年突起兀北面之老苍晚节后雕炯西邉之太白自更化瑟径上言坡众骛成羣立万年而不动羣喑已痼耸一凤之孤鸣考其为谏官为御史以来略无结宰相结人主之意晦叔虽介甫所厚安可嘱以私淳夫受温公之知岂不言其过柏操凛然而不改荷囊舍我以安归人方期文靖之登庸朝已惮忠定之严整竟由迩缀出牧价藩俄勤宣室之思亟促曺装之入顾辈流已少宁复着笔砚其间况风景渐殊不忍见山河之异萧然凂视于黄阁归哉聊拥于碧幢睠言闽都古号防府弓刀鞾袴有华属郡之仪钟鼓园林常沾清时之乐抚兹雅俗展也元戎仰惟今皇最倚黄发典刑之训有如执事所谓白首魁垒之臣道行孰能止之时来恐不免耳靡须席暖即聴衮归某无梦鹓行已盟鸥社某丘某水某树乐方适于山中我任我辇我车命忽来于天上循墙不获叱驭敢稽念荃蕙不芳向自植者犹浅而薜茘防耻今一出之何轻幸逢开府之新倘念承欢之旧周原六辔遣以礼负愧皇华卫公八秩相于朝请赋緑竹中丹所蕴副墨难殚
　　通招捕安抚陈待制【子华】　　　郑雪巗
　　十连开府载倚真儒半水脩文聿新旧俗九霄纶綍一道仪刑威徳逺加精采特异窃谓有大识见则有大力量有大议论则有大功名先零之服预决于金城上图之时淮蔡之清不在于雪夜衔枚之际先定其胜如照烛辨白黑不蹶其趋如轻车驾平夷信驰骛抢攘非时贤所能而济艰难乃哲人之事天开圣化岳生钜公虽当太平极治之时不无外夷小盗之警得一郑公而辽戎无虑有一文正而元昊何虞平益乱而整暇有余缚吴冦而声色不动干将莫犯盘砥愈坚是为客邪消弭之方无损夀禄延长之脉此全才出于斯世而百年可数者几人肯使前修独专盛美恭惟某官闗天地之运为廊庙之竒北山家学首传性命文章之理一贯东嘉水心髙弟德行政事之科两优总角结交无非老苍同时并游不敢侪伍识者已期武侯于髙卧见者咸喜夷吾而无忧始居乌幕以前筹动无遗策退处周行而入告进有嘉谋只见谔谔尽言岂觊容容后福纵逍遥空谷之徃亦眷恋丹阙之深移孝为忠鞠躬尽力节履险而后见机识时而可投敬观前后表出师所陈何止治安策太息而已非剀切囘天之甚力将舒徐救溺以徒劳帝为増屯公能作气效收掌上敌在目中空其穴巢矢之京观方三路警闻于司寇俱未忘宵旰之思惟七闽功书于太常宜特被褒嘉之诏事豫则立言无不酬展也大成卓乎逺见愤兹余蠢偃然逋诛又移建水之旌麾来领洪都之斧钺通班紫槖聊重建坛到眼珠不妨缓带戢止残暴殄戮邪决非小小规模自是挺挺风烈先声丕赫逆酋请降征西比行玺书随下居东非久衮舄还归要令四海之永清奚但十州之嘉靖某幼而孤苦壮也辛勤恨不得诸老先生之宗空形梦见幸窃聴宿儒名师之诲稍悟指归顷尝一得于公闱防録片长于优等心铭深感口诵弗违半生仰慕于龙门昔无阶而披雾三载讫辞于氊席今有路以依云顾荆棘险阻之备尝而俎豆战阵之兼问鹗正飞而误送鸟已倦而知还欲和荒屋苍苔之诗宁起映水红蕖之想徘徊需代进退懐疑如不可辞尚托刺史二天之庇或从其便即趋夫子数之墙立义精专陈词肤浅







　　翰新书续集卷十一
<子部,类书类,翰苑新书>
　　钦定四库全书
　　翰新书续集卷十二
　　总领类
　　贺吴縂侍　　　　　　　　方秋崖
　　伏审虎节建台符眡籀大小冯之相代岂惟图盛事于衣冠东西总之迭为兹用分顾忧于旒扆有美江山之第一共嘉国士之无双波神胥舞于鹢舟春气肇开于鹊印歌謡载道想续劖常棣之碑香火满城当对写凌烟之像斯民乐只于帝念哉某朋友同伦兄弟异姓愿言思伯访戴之兴勃然岂无他人依刘之志遂矣式徯锵琼之佩晤言浮玉之山追数平生莫逾此喜
　　贺吴总侍　　　　　　　　方秋崖
　　恭审进班东壁仍镇南徐吴如大夫者几人慨其叹矣楚与足下有旧故维日望之纷然骑竹之儿童贺此憩棠之父老恭惟抱经济之具负魁磊之声使吾君使吾民举之三代难为兄难为弟时则两苏久腾铁瓮之謡才上玉阶之奏髙论轗轲吾何慊于此哉人言转移乃今知其忠耳岂但青氊之复遄膺丹扆之思某嘉与缙绅诵言纶綍邦人迎拜喜郭细侯之再来边吏讙传岂司马公之未相久矣扼腕少焉论心
　　贺杨縂领　　　　　　　　　李梅亭
　　升贤九列总赋两川无逾老成久望甲寅之报厥有成命足寛庚癸之忧除目一传满口交庆某官资且毅器博而周解十二牛而有余才固髙于一世繋千驷马而弗视气亦盖于诸公天使之为入蜀之星人以此卜擒酋之月知彼知己汉中方务于养民擒贼擒王许下几为之避地徒縁食乏遂致师还皇欲我公身任此事爰峻上卿之拜俾专计相之权金掌月升光无不烛玉闗夜闭守或有余聊寛西顾之忧即聴东归之命某耸闻出綍窃喜得舆敢问迟之迟长恐遭羣吠之怪可以速则速幸即遄四牡之驱
　　贺梁总领　　　　　　　　　郑雪岩
　　奏课饷台疏荣召节外府辍九卿之班列既壮边声中书斡万化之本原晋裨国论仰窥睿旨厥有闳謩盖以儒者谈兵深戒乎尝试古人料敌必觇其密微方百年彼运之积衰而四海人心之咸奋武夫抵鸣劒之掌儒生冲怒髪之冠威可逺加莫不引领而望矣兵难遥度愿借前箸以筹之争自竭于腹心迄未得其要领浅谋者既龌龊而不足聴大言者又漫漶而适为夸上既厌之慨老成之长虑天其或者开景运之中兴某官魁闳卓荦之才冲逺博硕之器雄名籍甚羞昆崘薄蓬莱重德岿然载华岳振河海乗传皇华之隰飞蒭细柳之营自江输淮以达京师钱流地上聚米为谷以陈形势敌在目中凢其鸱张奔突鸷悍之形狼子野心狙诈之状与夫斥堠控扼之险要糗粮储峙之赢虚皆笏画鞭筭之余如烛照数计之熟严助奉三年之计最入奏甘泉柳浑知万里之戎情宜在吾禁以按歴封陲之成算为从容帷幄之运筹堂上有竒兵赞庙谟而决庙胜海内想风采繇宰椽而登宰司某兀坐冷曹耸聆温诏月明乌绕未知何枝之可依霜凛钟鸣窃効同声之相应
　　贺淮西赵总卿　　　　　　洪平斋
　　恭审疏荣中禁总饷外台卿月独升光动九农之扈使星转曜欢腾万灶之屯纶綍一颁荐绅交庆恭惟某官至刚以直大雅不羣赤手而搏蛟螭其才不可及矣壮志之骑鸿鹄虽老未尝衰焉居然出入之具宜投之烦剧而不乱眷深帝扆名重宗磐属西北兵端之既开而东南民力之易竭还定虽勤于鸿防转输莫给于貔貅张頥可忧束手无策非得当今之刘晏安能追古之酂侯上深叹于才难弄印久矣公不辞于重任披襟当之晋升九躐之华益耸百城之望游刅运解牛之志着鞭策流马之功强兵富国之图小烦供亿致主泽民之业即罄论思某自嗟久堕于吏尘犹记旧聮于朝绩耸闻除目倍切忻悰千里相望有春树暮云之想万间可托何震风凌雨之虞
　　贺黄运使除总领　　　　　　李梅亭
　　内跻郎省外总饷台西宾出幙之十年遂专主席东漕下车之三月尽总赋舆人歆锡命之蕃上恨用公之晚某官器资凝逺业履端温言行夙择乎中庸名实久孚于上下顷嵗红巾之变折冲白刅之间数进忠规刈葵惟恐其放手纵无恩泽徙薪岂下于焦头共推江夏之无双再试颍川之第一维驹维骐维骆暂纡苞栩之飞如熊如罴如貔孰饱樵苏之爨帝咨众望佥曰公宜王人下视于诸侯有严天节郎官上应于列宿肯歴土山政令先庚而已孚军民旁午以相贺田里愁恨叹息久矣周知财货本末源流尤皆宿讲皮不存则毛将安傅唇既亡则齿得无寒欲兵食兼足之沛然在制阃同心而已尔既无间秦越之肥瘠何难图韩范之功名某百无一能亿或屡中顷进总领甚称之语盖在咨诹周爰之初兹聆除目之颁岂胜顿足之喜惟荣之嵗租无五千斛而使所月解近七万缗昨赖管煎抱卖之赢用补大科带补之欠近困井迁之后难施箕敛之苛在小郡官兵既多空膓而大司符移尚理虚额巧但施于有麫穷莫甚于无锥与物为春望公如嵗今夕饮者恩明日按者法正赖故人观察急于赋刺史私于民愿哀老子
　　上宋总领　　　　　　　　　刘后村
　　峙粮京口隃瞻郎宿之髙窃廪边头骤出使天之下前此苐勤于恭梓今焉偶迫于及瓜敢饬讷词僭干严分某官髙明而密察峻整而疎通家擅雄词固已统而行世门多隂徳是宜贵显之有人自垂髫负秀颖之名未弱冠陈治安之策小却而纡黄绶一鼓而俘緑林幕辩风生决滞牍于红莲之府琴鸣昼静访断碑于黄木之湾人方望阙而来公又监州而去亦既老其才业矧兹磨以嵗时鹭翿来仪誉出汉廷之右鱼符作牧政如严濑之清值朝更圜法之初而吏奉新书之峻方胶胶扰扰价莫售于国中乃暴暴源源钱独流于地上盖有功之懋赏岂何自以为郎惟六飞驻吴防以来而万灶宿徐方之戍虽酒可饮兵可用几侔西北之精然戈载戢弓载櫜坐竭东南之力自昔难于肤使乃今得此通儒逆知财货之低昻洞了簿书之縁絶盖心平气定常龙见而雷声故事至物来若卜而烛照少待柳营之饱即趋荷禁之清某承学无闻縁恩入仕头颅如许合耕负郭之田园身世孑然誓守先人之丘墓笑覔官之聊尔使折狱以何堪戍减两期路行万里已难追于塞马又几厄于渊鱼饥阻耒阳酒炙谁存于杜老行吟楚泽衣冠略似于屈原未定心魂来趋官次敢恃枌榆之故趣趋竿牍之恭所务期防簿书窃自悲其冗贱无乃隣里乡党或少借于声光
　　通胡总卿　　　　　　　　　周山房
　　待问广廷误防题品庀官半水获奉教条方以书生来依大芘敢谓学校不同有司辄摅钦企之情布见拙陋之语某官清夷而不挠简塞而能通虽即之也温初非刻意尚行然定而后应未尝吐刚茹柔泛观人才各擅器品法士亢于检局通人失在濶疎岂无偏长不可翕受乃若器博足以融众美力厚可以折羣轻方其晦养于册府之中以至杰立于纪纲之地文采缜深而不轻露是非纷起而独守正中仍使吾身无暴赫之名欲俾天下被和平之福此斯世之所罕恐重任之必归胡为玉堂鼎铉之才尚司金谷甲兵之寄有此地位必副时须愿为世道而自强自副师言之归重某志向甚拙艺业无闻绕舍栽棃浸忘嵗月为亲捧檄适在帡幪不图遭逢有此幸防惟士之初进如木之初生非有托于养成则亦易于蹙拔尚期保惠获寡悔尤茍获逃庠序之讥庶不负门墙之赐
　　通王总领　　　　　　　　王臞轩
　　疏恩万里移饷六师时急转输既已实闗中之粟兹严守卫又将丰塞下之储欣传棨防之来敢后缄縢之敬恭惟某官成都石笋东序河图被天孙云锦之裳文成五色植太乙青藜之杖学富羣经身径上于青云心皦如于白日方逆臣之僭叛见烈士之忠诚涅白不缁虽赴公山之召徉狂以去未夷箕子之明此一息之从违实三巴之向背倘当时之乏此则今日之维何及观于足兵足食之间尤可验守道守官之际义如当赴驰峻阪之轻车事不可从屹中流之砥柱维孟子有塞乎天地之气所以浩然信汲黯可谓乎社稷之臣其以直耳夷攷平生之节操已知他日之勲名常操天下之赢赀特其寄径均节邦中之财用正尔知津宁席温即观纶召某旧惭白屋尝共丹梯望诸公台省之登一何逺矣知此事江湖之落谅亦慨然敢以贫身累于恩造王人序诸侯之上孰不归依同年虽四海之人少希甄异其惟恳欵罔既敷宣
　　通四川王总领　　　　　　李梅亭
　　企郎宿之周天夙瞻景曜望使星于蜀野行挹余光同是天涯莫非王事欲抒方寸之悃可无咫尺之书恭惟某官器度崇谹典型炳蔚江左风流之后代不乏人襄阳耆旧之家世济其美恬于再转翩若一麾日近长安谓即登于金马天通蜀道又出防于木牛惟闗中餽饷之功实海内安危之本樵苏后爨今多宿饱之师弩矢前驱古有昼行之美行咏劳还之四牡伫观趣侍于六飞某起家单平防恩优渥立朝已滥况尘六典之卿试郡犹惭辄冒十连之帅周环四顾冐昧一来惟方国奉十行之书妄希宣布谅王人序诸侯之上亦愿将明
　　代通吴总卿　　　　　　　方秋崖
　　伏以遡魁躔于斗北于皇吾道之华分岩邑于江东幸甚使天之近仰荣光之下属贽弱翰之未遑如责以世俗事大之恭当已获门墙废礼之罪敢不自讼道其所懐恭惟某官由孟氏之后而得其传出汉廷之右而夺之气大对陈天人之槩内之治中国而外之治逺夷此声梁楚之间上不负天子而下不负所学自其褎然子大夫之首固已辈诸名卿相之流方排阊阖呈琅玕之竒乃羞昆仑薄蓬莱而去盖以有事于边圉小烦出总于军储士饱而歌勇自百倍敌归相戒誓毋再来岂但使钱谷甲兵之问不至庙堂于此见忠信笃敬之士可行蛮貊王人叙诸侯之上虽曰无以易尧贤者为邦家之光正恐思不见贾某所归戴者敢诵言之切以昔者孔融对李膺之门犹叙先世夫子与老之契矧今事防何幸亲逢三千字而日未斜大父尝窥于竑议九万里而风在下吾翁亦并于英游睠言再世之逢雅有一日之好则其依向讵不窃深爱其人者爱屋上之乌况复子孙之在观吾政而观桑下之雉所恃父兄之知
　　代囘何总领　　　　　　　方秋崖
　　伏以两梱东西殆犹虞虢之唇齿一江南北宁分胡越之町畦翩其飞翰之临喜甚同舟之济恭惟某官有六馆举幡之勇无万钱下箸之奢早嵗边城意此敌在目中矣十年总计过吾军如席上然适当供输困乏之秋独斡财赋盈虚之妙矧时事莫囏于边遽在人情过虑于国贫谓云屯万灶而杕杜无期虽日费千金而樵苏后爨掣肘至此痛心奈何故闑外制之将军徒有强兵之请彼舟中自为敌国类多足食之争于帝念哉惟公试可盖以天下之财为天下用夫何忧乎兵兴如有此数之出则此数存正不妨于经费已验之效无竞惟人愿佐中兴之勲归相太平之治某四年于役五技其穷一车以北一车以南安得共班荆之语众狙皆喜众狙皆怒亦每思赋芧之艰属闻纶綍之诞颁嘉与缙绅而相贺秦视越人之瘠举世皆然晋及楚君之余匪公谁望有賖言面敢布腹心
　　代囘湖广赵总领　　　　　李梅亭
　　畴庸外府进位上卿礼乐光华既茂明于调度货财平准兹益重于事权除目一颁舆言胥穆某官持心信厚临事浚明恭懿笃诚继髙阳之才子切磋磨琢蹈卫国之武公歴弥深声华甚重兹肃将于使指俾总视于军储曽不淹时已闻奏最爰进四大夫之禄仍斡半天下之赢是亦平迁行有峻擢某末由旅贺例辱巽牋卿不同乎已升华于冕公归无所防加宠于绣裳
　　代囘淮西赵总卿　　　　　　李梅亭
　　陞卿九扈给餽列屯人在日边恩荣昼锦之遣钱流地上师有宿饱之期下车云初载路相庆某官直温而肃括明敏而疏通早练达于民庸嗣讲明于邦计懋转输之绩飞不尽翰持经济之材翔而后集属边防之小定惟粮道之孔艰爰兴前席之思久不见贾复念弄印而授无以易尧庸疏报羔之荣俾専流马之运序王人于诸侯之上姑驱驰数月之间求宰相于宗室之中防凌厉九人之后某托交惟旧话别方新闯伺眡正欲致燕省之贺勤渠专骑乃先辱鲤鱼之书徒华巾笥之藏莫遂襜褕之报
　　都大类
　　贺坑冶都大司　　　　　　　方乌山
　　擢自辅藩改司泉府一奏日边之最圣徳久孚半提天下之封使名加大舆情胥属儒效必优恭惟某官生庐山之下而挹其髙近濓溪之居而得其正去之千载固将防洙泗之传觉以一心抑又契象山之妙册勲文阵擢冠礼闱即典教于頖宫继升华于学省讲道于髪引千钧之际日耀羣迷谈经于坐夺重席之时氷融众难斯文属善类攸归权势不能挽之来利禄不能诱之去盖尝慷慨而极陈当世之务不以扞格而遂易平生之言属者分符俄而易镇朝方严于楮令郡恐失于民心平时既切于抚摩一旦忍施于科抑及闻改擢悉愿攀留卧之辙下者何其多送之境上者何其逺细数防稽之父老今殆过之自开太末之山川古未见此遂夺袴襦之爱来司寳货之权浴铁之泉寖枯采铜之山已竭海道难防于渗漏奸民弗禁于鉟销縻几孔方成一阿堵以裕民之心而裕国必权轻重之宜推铸金之术而铸人竚究经纶之大某猥由璧水滥窃儒科属峒冦之披猖敢于梗化俄宪台之辟致因以奏功徒自笑于弃繻乃更叨于通籍男邦学制垂解组于膏火之中督府出征俾奉檄于烟尘之际筹边适逢于改辙佐郡曷称于题舆版曺有山积之逋州县无天雨之赋若为施设庶免旷鳏岂期幸防之来获按临之下龙门三级沗尝攀附于遐踪燕厦万间愿托帡幪之大庇
　　贺提防坑冶俞郎中　　　　　陈筼牕
　　正朝涣号圜府升华举刺史九路之天全归临照以君人四海之地半入甄陶弄印无以易尧起家使之拜敞亶云妙柬大慰佥谐某官德宇闳深量陂汪洋干将莫邪之气上冲斗牛黄钟大吕之音中涵韶濩久低徊于州县旋腾踔于班行输写瑰竒发挥忠荩自令干霄直上赞中禁之谋猷而独贴水斜飞试外台之勲绩盖由圜法正输上忧散之易而敛之难徒有日星之宪积者寡而用者众谁怜天地之藏田野已为之颦眉庙堂几至于束手欲办乃事其惟我公昔王夷甫耻而不言自是清虚之论而贾洛阳以此进谏未妨通达之称惟彻上彻下而不失之拘则入细入麤而各由其理固知猥冗不碍孤髙欲观他年造劒之炉是即今日铸金之冶某违离滋久懐恋罙深霜雪欺头已阻攀于轨躅尘埃扑面又弗惯于书题敢云守垒之微叨使轺之下虽蹈仁咏义之念乐与人同而薰和染教之思无如我旧愿垂洪芘以幸孤生
　　贺川秦茶马魏戸部　　　　　王臞轩
　　显陟台郎总提廏政文昌六部地方见谓之剧曺武骑万营天府复专于隆委禄因徳诏材与事宜某官心平而气和人今而学古公侯子孙之必复固有世臣名义神之难欺实由家学琮璧不雕而自贵鸾和随动而有声屹立夔人之藩篱何翅晋阳之保障俭以足用节而爱人迄转上闻首膺表选握兰依乌之位内陪从于太微摘茗市骏之司外分节于少府职任昔分而今合事权滋重以不轻一洗空万古之凢防旋云锦六经济三尺之法归近天顔轻破睡正浓之歌行试思无邪之学某苦惭驽骨复饮蟇頥王良后造父先亦有驰驱之志汲黯戅寛饶猛恐非采掇之才
　　通史都大　　　　　　　　林克斋
　　拥骑经涂辱轸朋簪之旧剖符叠组欣依使节之光虽司存分两地之遥然巨庇喜二天之近敬驰尺牍先贽寸忱某官家世象近魁三人物今称第一积庆实绵于锦绣雅懐不在于绮纨架上万牙籖一读不再胸中五色线小出无前激昻尤奋于事功谈笑可空于盘错自畴庸于贰郡屡疏宠于十行实简清衷肆临巨镇贤良选用固将解渤海之佩刀功绩垂成谓可折东山之屐齿沮谋者孰袖手何言方为五亩园独乐之游复膺二千石共理之寄河东吾股肱郡未逺邦畿番君得江湖心已称理效矧冶铸莫饶于吴越而提封几遍于东南伫观地上之钱流即聴日边之玺召某受才甚下赋分多竒顷迄役于计台尝洿名于书府属当逃谷讵意起家寮底一官随行逐队江臯十载自西徂东赓伐木之诗夫岂若秦之视越仰皇华之使或容罗石以致温
　　代通四川赵茶马　　　　　戴象麓
　　分巴徼之旌旗滥膺守土占益州之分野知有使星欣窃庇之自今愧脩词之已晩恭惟某官风猷凝逺天韵宏深博极羣书太乙之藜相照文焰万丈长庚之梦不虚借未陈周召之诗书亦宜献间平之礼乐恬为丞之再转甘出守之一麾刻铜虎之符洊美最防木牛之饷益茂肤功谓宜运海以抟鹏又使摘山而市骏周原之荼膴膴包以缃奁鲁坰之马駉駉烂如云锦岂容黔突行有紫泥某顽顿之资疎卤于事将指以出滥持天子之节旄无功而还不得月氐之要领敢意冐升于荷槖且令假守于铜梁有如凌兢何以全度东西之瞻使节傥未赋于旋归前后之间清尘尚有余于同味
　　囘史都大　　　　　　　　李梅亭
　　光奉宸纶真除使节方千里而赋政久敛惠于一州圜九府以通财遂褰华于数路某官人门有伟风调不凢番君得江湖之心不但蕃宣之绩史公引漳邺之利更髙城筑之功暂司坯冶之权洞识货财之本恩隆正任使以大名地上流钱防当裕子母之积阶前生玉行将继叔父之风某密托邻光逺依厦庇六辔如组未皇瞻原隰之华万物为铜益愿楙陶镕之业
　　代囘张茶马　　　　　　　李梅亭
　　奏最蕃宣易司牧卧云而逼象纬荣分东壁之光摘山而市骏蹄益固西秦之圉某官味甘苦永心秉塞渊出乗两腋之清风已亲法驾勒囘中道之奔电归扞渴羌兹春山之旗久拥东方之骑非环非玦上有双鸾载驰载驱驾彼四牡取月团三百片之羡包以缃奁供天子十二闲之须烂如云锦竚颁凤诏趣扈龙旗某有味溪芽无心天驷烹玉浇过秦之论徒抱渴尘籋云作徕汉之歌更观逸足
　　提舶类
　　通提举魏市舶　　　　　　　郑雪岩
　　锦缆牙樯暂督邦珍之贡朱轓皂盖获依邻壁之辉寸心跃如尺椟敬止恭惟某官爽邦哲匠瑞世竒才懐郑公仁义之言家声故在立汉世中兴之业相学有至今吾五峯三市之民犹诵公半刺十同之政谦恭下士恳切忧民洎簉清班益隆雅望辍工监勾稽之职洗桐城愁叹之声民欲借恂帝思见贾自合歴阶而上矣奚为弭节以来斯惟邦计之方殷故利权之攸寄飞艎逐浪报合浦之珠还贡寳充庭侈南夷之琛献乗轺底绩荷槖指期某未习民庸猥承郡寄正自面墙于不学得无血指于旁观尚惟聮事之心时赐免戾之教惟余波及晋肯分渗漉之恩庶小国间齐获遂依归之愿
　　通赵舶使　　　　　　　　　王轩
　　翠节光华竦望宗英于霄汉青衫蓝缕分甘苍氏之尘埃几年引脰以仰髙一旦澡身而受察敬慿子墨徃白帅籖恭惟某官纫芳兰而自馨挺灵芝之独秀追河间于千载后得礼乐之盛心梦太白于三生前传文章之正印既收巍第不辍灯火虽在素官全似布韦为蓝田哦竹之游清哉官况试河阳栽花之手籍甚风流此虽绪余独不俊伟继尝慿轼无端溪只砚之归才一拥幡觉滨水甘棠之满得地小而亦可行志去天逺而随即畴庸眷海舶之一司闗水衡之大计惟帝遴选烦公一来亷平而吏民安焉鲸波不动忠信而蛮貊行矣琛贡交通合浦之珠既去复还石门之泉不易其介大而国用盈虚之制即此权舆次而版曹出纳之权归其掌握行有召命以重此台伏念某闻道未深涉世尚浅读书发愤期收再世之青氊射策决科滥窃一名于黄甲方习趋庭之训遽罹陟岵之忧谋养斗升七稔饥寒之所牿强顔筦库一官猥屑而亦甘惟不武之书生殊弗闲于吏事只恐斗筲之器难逃氷镜之前念伯父曽沗交承夙有通家之好则贱子虽无介绍此为借手之阶倘以臭味之略同庶几眄睐之稍异服盐车而垂两耳愿殚驽力之劳得广厦之庇万间可遂欢顔之托
　　通林泉使　　　　　　　　　方秋崖
　　伏以寳冶腾晖切仰韩文公之斗铜章课政有开苏刺史之天可无传鲤之书告以眡之日恭惟某官五凤楼之巨笔九龙簨之大镛繇孔壁汲冡先秦古书以来口授若决云梦凢周诰殷盘庄骚太史所录手抉以分天章要是道山神仙之流尽絶人间烟火之气何至屈临于圜府聴其久去于方壶仰窥上心断有深意谓朝廷防山泽之利繄欲上足国而下足民惟君子知财货之源能使轻权母而重权子俗吏念不到此吾儒容可忽诸如其推铸金以铸人即所谓范模而范世三节召矣一陶冶之某鹿鹿无竒鱼鱼自守六题十二体故家之衣鉢犹存五车数万言矮牕之灯火良苦廼郁郁而居此岂区区之所期粤自落南几于败北偶脱黄茅之瘴通班紫禁之云竟分邑于山间如置身于井底飞尚方之舄敢以硎新而扰为有造化之炉毋曰鑛顽而弃去
　　通王泉使　　　　　　　　洪平斋
　　伏以帅阃畴庸冶台陟宠行行且止而避御史威望素髙皇皇者华而遣使臣利权増重八鸾莅止百雉耸观恭惟某官气直而刚学纯且博垂大名于方策之上殆四十年表清规于搢绅之间才一二数入簉翔鸿之序进升峩豸之班当澜倒之冲而定力不移有壁立之风而危言自信人方玩积薪之势公独为曲突之谋发巨奸于间不容穟之时制大变于危如累卵之势尽夺羣邪之气复开众正之涂雍齿且侯鲁连已去吾在汶上矣谁为留行君薄淮阳耶不妨卧治方寛北顾又趣东来阐天地之藏于笑谈运造化之功于掌握不劳笏画自见钱流虽心计之长正难其人然风采之着宁久于此立九府之圜法小施槖籥之功陈六符之泰阶即试陶钧之手某自甘独冷共笑太清久矣获从诸公之游今焉幸际一世之望倘许执经而问难庶几就道以渐摩江左之见夷吾何难富国汝南之有顔子正赖铸人钦向惟多铺张罔究
　　囘聂提舶　　　　　　　　李梅亭
　　肃驾星轺总司海舶舳舻千里有无得以懋迁胡越一家内外服其平准是为肤使允属通材某官世济象贤早腾燕誉青氊旧物盍旋北斗之枢画防凝香晩试南交之宅不严而化所去见思惟是岭陬久资碇税扶胥黄木习亷介之具孚银瓮白环纷贡珍之并入贪泉酌水已知吴隠之心祥飚送颿伫应孔戣之召某卜邻有幸贺厦已稽六秬五羊难续游仙之梦尺书双鲤空慙寄驿之情
　　囘赵提舶　　　　　　　　　李梅亭
　　奏课分符乗轺司舶风入贡固尝聚蛮越之珍酌水献箴要当试夷齐之饮闻君亷甚职此宜哉某官蔚若宗英济之世美再试弦歌之政所去见思一陶襦袴之功不严而治惟时岭外交货浪中然商贾算至舟车汉非得已若犀珠贿及仆唐已病之今大夫不务富其家则行旅必愿出于市得人如此通国称之某虽縻于兹行引而去露萤不暖安得照十二乗之车樯燕语留旋复答咫尺书之使













　　翰苑新书续集卷十二
　　钦定四库全书
　　翰新书续集卷十三
　　漕使类
　　贺尹漕　　　　　　　　　方秋崖
　　伏审备才匠监将指神臯萧相国转漕闗中盍为根本之计范孟博澄清天下莫先辇毂之间上意则然师言惟允某藐兹宗邸恃有使轺我独二天无忘麟趾之仁厚畿方千里但瞻牡辔之光华无斁颂言等祈涵在
　　贺郑漕　　　　　　　　　王臞轩
　　矫首计台蔼五色庆云之瑞抗顔宗校依一道德星之辉敬饬墨卿晋干籖帅某官学到圣处气涵天和文献犹存籍甚南方之大郑经纶未了付之东阁之名郎方在盛年已负逺畧三仕为令锦每制而愈鲜千里监州舆一题而増重入司奏邸遄贰理庭袖中有医国方舌底有氷人语不为枉寻直尺而屈甘请髙牙大纛而行剖竹两藩甘棠婆娑而笼昼司泉九路李蹊拍塞以酣春召以潜郎迫于热地使其道之少贬顾何官之不为去矣莫留重歌今袴迨其再入即复旧氊芳菲菲兮弥章道落落兮难合虽以此起诸贤之爱敬然亦能来羣儿之中伤晚节自是而益香物论翕然而归重七闽善地属有弄兵之虞一札起家来任登车之寄策勲煮摘将指转输足食而又足兵易节而不易地褰帷问俗出只手以活民揽辔澄清炯双眸而察吏甚盛之事不一能言之类皆知惟是国事日新善类星聚如公德望宜还簪笔之班副上眷知行聴履声之近伏念某癖惟嗜古様不入时射策广廷徒有空臆尽言之直校文列陛乃罹疾声大呼之谗一从沙汰而归三阅嵗华之久朅来倚席寒甚无氊靖惟外邸之冷官实皇华之末属见闻甚浅易招雪日之嘲名实未孚凛有风霜之惧此因假道幸甚登门误防倒屣之迎宛似抠衣之旧谅怜气类必赐提撕持一瓣香愿定价墙屏之下有三品笔觊叨居香案之前心旌所期舌笔莫罄
　　贺髙运使　　　　　　　　方秋崖
　　伏审辍自鹓墀诞分虎节引星辰于碧落有开蜀道之天将礼乐之皇华不逺长安之日窃窥帝意深有庙谟若曰当宁思古名臣其惟武侯为时王佐每读出师之表无惭伊训之书虽吴魏自裂而三分岂汉贼可岐而两立草庐所蕴竹简莫传盖卧龙之蛰匪徒然繄流马之运其小者乃睠西土而凛有遗迹寛予北顾者讵无若人幸今天道之好还大快人情之共愤何止扼吭而拊其背已焚老上之庭恨不食肉而寝其皮爰戮防风之骨然亡彼之未几方邻此之可忧试尝以唐书与五代史而攷之其见于中国亦三百年而余矣既鲸吞以相啗曽蚕食之无厌如使狂骋于封域之间奚啻鼾睡于卧榻之侧吾恐患方深耳见谓一秦之复生公其起而图之从无百参而何缺若然则朝家之委寄夫岂惟使者之将输闻之缙绅伟哉纶綍恭惟道山蓬莱之胸次楚泽云梦之笔端当其排阊阖而呈琅玕信已跨昆仑而餐沆瀣廼烦视草出以飞刍意者复周土宇而兴六月之师其必张汉天声而决千里之胜饱吾貔貅取彼鲸鲵折尺棰而笞之不留贼以遗君父无只轮之返者迄安边而立功名使鼎湖弓劒之藏与渭上衣冠之庙正气开而天地辟兵氛扫而河洛清则多多益办之勲皆陈陈相因之助以故诵言乎诸葛不复比数于萧何某布所闻匪为之佞逢此盛举未尝不叹曰江左之有夷吾迟之几何将亦相戒以中国之相司马惟扺掌而谈天下之事岂折腰而及吾身之私其若翘瞻莫殚忻颂
　　贺李运使　　　　　　　　　李梅亭
　　起家将漕揭节济湘旧令尹之双鳬甫去十五年之近部刺史之四牡今察二千石而来民距跃以争迎公驰驱其何惮某官笃诚而明简要而清通言行择君子之中庸徳业得贤人之久大十年出幕孰居行营司马之前万里封侯乃在诸妄校尉之后勇扑望郎之被出褰肤使之帷爰从緑波青草之间尽览赤甲白盐之胜金掌甫升于卿月玉钤又属之将星与其食武昌之鱼又看种柳不若蜡永嘉之屐少待戍瓜有懐清絶之大招复赋皇华之小雅暮卷西山之雨晓行湘水之春洞庭无波聊防木牛之运牂牁为郡欢知竹马之迎有功见知不逺伊迩某强顔佐郡伛指终更非有海沂之功可歌别驾岂谓潇湘之地又逢故人偶闻报之不先惭奏记之已晚倘怜秋水长天之共且善助之庶安清风明月之分防且归矣
　　贺曾运使　　　　　　　　　戴象麓
　　光宸命荣领计台两载钦刑已深种平反之福一朝移节又暂烦飞挽之劳喜依芘之又新岂驰牋之敢后某官名家贵胄间世钜贤济济侯门迭奏埙箎之美雍雍仕路俱防旒冕之知海宇覩之如景星庆云国家寳之犹黄琮苍璧万顷胸襟之波量四时徳宇之天和惟平生鄙腐儒之空谈故所学极古人之逺到自司邦宪务合人情吏固多奸自屏声而退聴民岂无瘼皆吐气以获伸既施利器于盘根宜驾轻车于熟路然自贑川而北久陶忠厚之风由洪都以南尤任转输之重载念祥刑之已久缅懐将漕之尤艰与其以此付之它人孰若举而属之已效按临虽旧宠数惟新暂迟校芸视草之功少视飞刍挽粟之任欲了边头之万灶须烦马上之一鞭不妨时访西山赓画栋朱之句行即诏归北阙伴紫薇红药之吟某备数一同强顔三仕虽茧丝保障粗知当务之先奈狱讼催科莫逭有司之责幸际福星之移次深懐明月以栖枝即今位牛斗之墟已深归向非晩归凤池之上尤望陶钧
　　贺湖北游运使【九功】　　　　　真西山
　　涣纶将漕叠组分符皂葢乗边久简宸衷之聴皇华揽辔肆严麾节之荣眷倚弥隆训辞増宠某官识优致逺才裕剸烦传西洛之正宗学问遥承于先哲嗣南轩之洪派见闻复接于难兄粤题岘首之屏洊剖边头之竹风生画防天屹长城陈樽俎之折冲搤氊裘而裭魄驰金城而上方畧勋多戎索之恢披银台而连奏书绩茂蕃方之剡亟膺异渥趣驾輶车士知宿饱之有期人谓胜形之増重处客而赋鹦鹉未妨领略于江山入对而随孔鸾看即褰翔于轩陛某暌逺丰度荏苒嵗年谬膺外阃之雄实接上游之势羽毛自出愿希及晋之余唇齿相依更切全虞之望
　　贺广西宪得郡除漕　　　　刘后村
　　涣发纶音鼎新轺传由霜台而绾铜虎方歌襦袴于康乐之城辍星麾而问木牛又总舟车于都督之府荧煌礼乐倾动衣冠窃惟圣天子每当馈以念民必得大肤使中持衡而体国波平不激山立莫移然后能周知田家补疮剜肉之勤庶几不肯为俗吏剥髓椎肌之事熟视弄印谁为朕行遐思剖符莫如公可宜亟辞于皂盖遂加赐之锦袍凝然惠和医此凋瘵恭惟某官千载风流之人物一家心学之门庭团和气坐春风冲襟可掬懐连城佩明月至宝不雕辉映弟兄之斯文发施圣贤之所蕴既平反于玉节盍劝讲于金华而且访卢肇读书之台凝香森防谢韩愈把麾之职挽粟飞刍何绰着于外庸尚小賖于中召岂洪都素号于襟带而潢池方寝于干戈宿重兵万灶之分屯更期净洗竭民力百年之供亿颇觉煎熬宜夺二千石郡太守之印章复领一十州部使者之绣斧渗漏樽节岂规规流地之钱调度通融非屑屑雨天之粟即亷平之两字底绩用之万全澄清天下而术不疎文靖已竒于公素运闗中而用常足酂侯即相于髙皇某愚不似人戅难徇俗少年刻志未甘相如山泽之癯积忧熏心无复元龙湖海之气雕敝武城之邑疮痍单父之民纵敏手以何为况拙材之如许忽聴福星之移次喜知明月之安枝盖素闻平时爱士之心可预知今日察吏之意率然贺语允也欢悰使臣之遣逺而有光切想闾阎之鼓舞儒生之病博而寡要尚祈厦屋之帡幪
　　贺余运使除焕章阁陞副使　　郑雪岩
　　伏以汉同寅获尾冬烝之除目尧章晋直尚分日甸之余辉自懐乗负之羞喜有厦成之托恭惟某官性天圭璧门地钧衡充然寛大以能容静而有守投之繁剧而不乱来则能名录浙右谘询之劳付闗中转输之计宫禁缮脩之莫防自昔惟难州县酤之既移于今岂易公能妙干上所深嘉武监褒崇爰有丝纶之焕宸旒简记尚迟劔履之升重以使权加之寳直欹枕朝鸡之唱未逺天顔接武仪凤之班仍聮帝辅某受知己久窃庇又新幸夀昌之籴粗登无冦恂之才可借正如倦鸟忽尔傍龙同日拜恩亦沗一时之升擢观风受察尚私千里之照临
　　贺诸葛提刑除漕使　　　　　刘后村
　　妙选名儒就陞计使虽三山父老惜郎宿之暂移然七聚生灵幸福星之未改统临所暨抃蹈惟均某官气塞两间名髙九牧地负海涵之气贯串百家日光玉洁之文流传万口科目足以发身而易退难进才业足以用世而深藏若虚晚遇先皇寖陪羣彦登车湖峤凛白芷之风馨囘首阙廷怅苍梧之云逺属者睿明继照耆旧具思乃从故楚之区来按全闽之境闻其风旨则善良吐气挹其标致则鄙薄革心于和气祥云之中有严霜烈日之意兹移使指就驾漕车得非煑摘利饶转输权重上于盐铁之论有感方欲变通公于王伯之辨素严必知取予深辟富强之説痛惩聚敛之人养基本以厚黎元捐锥刀以惠啇贾承风问俗脩明此日之皇华足国裕民讲贯它时之相业伫看环召式辂衮归某猥以孤生试兹剧邑虽终年劳苦无赫赫之可书然一念拊摩有苍苍之在上日者躬负弩矢郊迎绣衣初乏先容颇垂异顾方念寒踪之奚托所欣春脚之潜囘繄昔教条谨遵承于下邑矧今命脉实操制于上台矫首云天委身造化愿悯负山之力少推煮海之波企渊明归去之风岂胜有愧处孟博澄清之下或可无忧
　　贺曽守除江西漕使　　　　　王臞轩
　　陞班奎阁持节霜台壶峤耄倪方卧清白史君之辙郁孤泉石欢迎皇华使者之车召命鼎来上意可卜某官家有相谱学为儒宗大笔如椽挹紫防扶舆之气片心止水贮金茎沆瀣之清凢所植立设施见谓光明俊伟惟莆千里私我二天禹稷饥溺之思歴千里如一日召杜父母之政合万口无异辞试举其凢可放而数亷足以律贪而起懦敏足以剸剧而理繁聴断公则大姓不得以朘细民保障严则他盗不足以闯吾圉出缗于帑代输十万户之租峙粟于仓永遗千百年之利以至増益学廪表章贡闱每加惠于章缝可遗芳于简牍士勒碑而载美民肖像以立祠佥愿借冦恂之一年无阶而可又安得元结之数辈吐气者多炷南丰之香而祝长年爇浮屠之灯而无虚夕归装何有人知鹤料之萧条福果不差天遣麟儿之抱送好语流传于乐职芳名登録于御屏就畀大藩遄攽英簜二州争祁公于治境俱繋人心一道得鲜于为福星可觇天意盖巨镇莫如于江右而弄兵未解于潢池帝念民劳欲复佩犊带牛之俗公持使指立伸断蛟剸兕之威兵刑之重寄有归台府之大权増重先声震叠夙驾驰驱授馘献俘谈笑了一方之事策勲饮至从容归四近之班某倚席宗庠托身徳宇属有采薪之疾致稽拂茧之恭然受助不后于小人谅知遇必原其细过檐花细雨谩为苜蓿之愁吟檄草飞风空羡芙蓉之妙选
　　上赵运使　　　　　　　　刘后村
　　长淮遣使少迂华省之望郎支郡柬僚误及逺方之寒士尝牢辞而不获只严命以亟行隃瞻双节之威冐致一牋之敬某官疏通而密察宏毅而裕和读鸿寳之书见闻洽甚生麟趾之世信厚蔼然早讲学于河汾且溯源于伊洛四海共推于名胜一门独擅于弟兄至今天台赤城之区视昔河间东平之国风云凌厉孰不期射策之初嵗月逶迤犹待课鸣弦之最及上更于圣化方下览于德辉谓陪豹尾之间乃剖鱼符而去果颁召札趣泽觐圭徧履清华久负丞郎之望并游英俊半登供奉之班属淮更凋敝之余而帝遴澄清之选亟濡六辔徃建两台方固藩篱凛若边防之未弛已空杼轴萧然民力之可哀谅衣绣之光华首褰帷而廉按修明斥堠赈贷俭荒内安鸿防之离居外使马牛之被野周原诹度顾何惮于载驰汉殿论思行有光于三入某为儒不力入仕以恩少也读书亦欲激昂而自见壮而涉事方知迂濶之难行又况忧患之所耗亡疾疢之所侵蚀已决买山之策苦陈誓墓之言长牓注官甘守闽中之次大钧播物俾为塞上之行了无骑鹤之资几有鱼之厄罄生涯之漂荡环幼稚之啼号未定惊魂来趣贱守自揣拙疎之极不逃临察之公虽安边境立功名固大禆于庙算而悉聪明致忠爱冀少助于平反
　　上赵都运　　　　　　　　　王轩
　　先世同曲江之集桂籍犹香末僚依近水之台莲池有润行澡躬而受察先泚笔以通名恭惟某官尊主庇民之盛心通今博古之正学徳容冲粹翔凤仪白玉之防文律森严瑞麟掣黄金之钥二纪斜飞于州县一朝入对于班聨縂籍仙源益茂帝宗之枝叶赞筹台佐养成相业之规模盘礴乎雉监稼卿雠正乎芸籖缥帙多阅义理大有建明属主计于京畿旋陞华于杰阁东南之力竭矣上下焦熬西北之事纷然符移旁午仰十五州之岁计赡数百万之军储缓之则徃徃乏需急之则元元告瘁今士夫清谈之胥溺波流明执事体国之忠可与天对每当事机之有肯綮处以谈笑而无留难鞭不算而足国裕民辔一揽而澄清激浊京师大计之先定境土再复之可期给饷第一功行封莫先于萧相弄印凢几月熟视无易于赵尧况登先忠定于初元自有我宁宗之故事伏念某性天不颖家地最寒少而熊胆之苦尝壮也羊肠之饱歴文闱鏖战被体百创昕陛策名避人三舍初入星沙之幕遽罹风木之忧既不及亲何乐一行作吏早知有命悔不十年读书行将赞画于帅垣自愧未闲于宦谱狷介成癖鳏旷莫逃念台府本同体之戚休而僚属如一家之子弟况叔敖之后今且困谁实念之而山公既在汝不孤赖有此耳谅在高谊必为动心庇覆之以矞云甘露之光奬借之以大吕黄钟之重茍垂金铸庶可玉成事长必恭如在察父哲兄之侧进身有望或叨门人小子之荣词短意长形留神徃
　　通王运使　　　　　　　　　刘后村
　　皇华望重极霄汉之尊严墨绶官卑近风霜而震慴行矣熟瓜而问戍然席藁以登名恭惟某官宣慈而惠和辩智而闳达昔在元祐比明道庆歴之隆于惟枢臣为君实晦叔之党去之千载犹有生气奋乎百世可兴懦夫至今谏书具列国史鲁臧孙之后盖有闻人唐郑公之孙克有前烈而况种花者再剖竹至三累迁李庭两入兰省纵未斡旋于魁柄亦宜扈从于属车昨属公朝惠顾七闽之乐土暂烦郎使出为一路之福星无疾声急呼于戸庭有隂功隐徳于田里威摇山岳而未尝轻发明烛毫末而不忍尽施每窃闻舆人之言谓深得奉使之体新天子不世之主方欲中兴士大夫如公之才岂容外处风云之防刻漏以须伏念某见摈名塲尝游边地慕安期生之画策始亦谈兵尚鲁仲连之为人已而拂袖因营水菽聊欲歌俗尚气而轻生官恃盐而为命务为急急既不便于民间如付悠悠又恐亏于公上凢崇台之操纵闗下邑之惨舒非少推煑海之波安得有负山之力虽断无异政能臻驯雉之祥当恪守寛条深戒烹鲜之扰惓惓之至缕缕莫殚
　　通张运使　　　　　　　　　李梅亭
　　饮水西江未及瞻舍人之様披云南岳行当参都之台欲提聋丞上累肤使寸丹炯若尺素布之恭惟某官心契九秋眼髙四海周情孔思探凤髓以调胶宋艶班香拔鲸牙于刺手早司存于雨露既感防于风云厌承明之庐人共期于三立岿灵光之殿天实相其独存聊歌小雅之皇华来领大招之清絶上原下隰拓长沙千里之平重江复湖防洞庭九州之大齿髪未凋于计相腹心当属于留侯岂舍王哉今召君矣伏念某蝉聮成纪鳬徙临川家故一寒无蚍蜉蚁子之援官仍独冷有骊驹狗曲之嘲归寻黄独之苗甘老青精之饭猥防文石之陛俾读武冈之铭自非使者之汝容转恐丞哉之余负乡人见孺子之入谅亦恻于仁心长史无宰相之才讵敢干于荐口
　　通陈使　　　　　　　　　王轩
　　庾台奏最计传陞华昔长沙星聚之年翘英金甲今衡岳云开之旦増焕绣衣因縁三纪之符鼓舞百城之下敢裁吉语敬前驱某官表粹而里则刚人今而道实古出处语黙安行大易之中清任和时见谓圣人之耦及值明昌之更化不縁介绍以立朝士如羣蚁之慕羶皇皇人爵公若飞鸿之避弋落落权门不然胡勇退于中流而乃甘斜飞于外补重湖千里在天一方发廪赈民思虑周详于田里乗轺察吏精神镇压于山川欢声溢于道路之口碑实政纪于山林之野史时适转输之择使重其权乃重其人上知敛散之有方易其节不易其地惟是嵗饥人困川竭谷虚节以制而弗伤财乃执事平时之素学不敛民而足用度亦前贤此地之遗规惟人心既久于相孚虽皇华未至而先喜福星照耀非一道之宜私时雨沾濡又四方之属望伏念某癖惟嗜古様不入时每持直道以事人安敢大言而忤世诸大夫之唯而周舍之谔见者忌之一齐人之而众楚之咻嘻其甚矣方未见先生而亲炙深有疑或者之肆谗及三薰三沐以来前荷载笑载言而加拊既有师门之归倚何虞宦路之险巇寒士之依主人倘许一瓣香之请小人之有老母庶谐三釡粟之谋
　　通陈漕使　　　　　　　　方秋崖
　　伏以遡函丈之席无日不仰于绪谈奉咫尺之书此意独驰于清梦谅记韩门之弟子自羞吴下之阿防每间华除有懐雅望虽莫激西江之水洗此倾思惟具瞻北斗之躔为之赞喜恭惟某官骨格金茎之露精神玉壶之氷吸沆瀣而餐朝霞几欲絶人间烟火之气被明月而佩寳璐要自是天上神仙之流方其驾蟾蜍而飞固已抟鹍鹏而上有用之学无施不能铜虎符竹使符两入三刀之梦木牛运流马运载歌万灶之屯谅迄外庸式遄中诏出骀荡经馺娑华涂在步武之间呌阊阖呈琅玕髙论妙语言之外佥所瞩者身其见之某肝鬲无竒头颅如许夜读寒之雪有负初心晓看前山之云居懐惭色虽了痴儿之事不几俗吏之为事先生于兹有年恍记马融之绛帐见似人跫然而喜宁忘范叔之绨袍
　　通两浙运使朱都承　　　　刘后村
　　投身吏职问谱山隂引领使华有庐汾曲室迩独思于人逺波及犹冀于君余三沐含芳一牋奏敬某官以神峰之隽加朗月之如科斗字屋壁藏独传文献莵首射俎豆礼犹有典型鄙王福畤续诗书之亡小邵伯温集见闻之録有功絶学是似前人庆元党禁则卷而懐嘉定化更则翔而集将有达者仰盛徳之传家其在兹乎为斯文而吐气而乃舟引而去辙环于行几年不到于钧天一节近趋于几日方经济图维之有赖何论思献纳之足云某徒抱浮名不偿实用少时祖逖尝有北清中原之心中岁羲之欲为东游沧海之计耕钓有林泉之趣弦歌为菽水而行昔过考亭故居尝登武夷精舍徘徊如至阙里梦寐想见文公岂知髙山仰止之邦乃为有锦使制之地生刍一束断可脩蟇陵之恭玉海千寻独恨阻鲤庭之识非敢叙大父老人之旧好盍愿闻先生长者之绪言辄持空函以代古贽世情甚薄谁肯怜瓠叶之交髙谊未寒尤垂轸练裙之子
　　囘潼川提刑权转运谢太博【兴甫】
　　李梅亭
　　守蔽芾之甘棠正疑谪满歌逶迟之苞栩敢冐恩除甚惭不菑而畬又权无面之饼亟从控避猥辱褒期恭惟某官心和而气平人今而学古源流自康乐之裔洒落有宣逺之风招馆下之诸生讵訾狶苓之进展治中之别驾不辞骥足之淹寻牧宅于两川俱腾歌于五袴手提文柄心造化炉礼乐逺而光华遂驱双节师旅因之饥馑全出一陶兹暂寻香火之闲宁得敛云霄之歩重珪叠组已观游刅之恢然截镫留鞭共看发硎之新若伫遄四牡径从六飞某已愧代庖讵堪乗传折杨而和白雪愿亟赋于归哉转粟之上青天冀别求于能者
　　宪使类
　　贺新浙西陈宪　　　　　　　郑雪岩
　　恭审身辞禁闼勇退急流诏起林泉趣来近甸式表玉旒之眷注俾持绣斧之光华一札初传八州交庆恭惟某官志大而气直学博而用周接东家师友之源流尽扫支离之习究上世帝王之轨范独寻精一之归累先诸子鸣径登千佛选仕不择地志欲康时方召酂侯给饷谓不絶也无留孟子归志而后浩然方当淮濆辙涸之时岂是野渡舟横之日有来翔凤众贤聚于本朝岂使白驹伊人藏于空谷姑令将指非久持刑整故步于云霄依清光于日月某姿禀虽异出处畧同终嵗虀盐共聴五更之鸣铎一时领袖获随三舍以弹冠犹记相防于铁瓮城头曽约同寅于姑苏台上旧吟尚在宿愿方酬思末路之维艰喜故人之相遇重来越俎羞棠隂之尚存有好断金想兰心之未替望尘有喜展牍驰情
　　贺浙西王宪　　　　　　　洪平斋
　　恭审文奎寓直宪节升华江上拥麾已见波涛之帖息日边衣绣更观山岳之动揺一道生风万殊吐气恭惟某官学髙柱史望重甘泉东坡六君子之游恨不全于此世庆歴三谏官之列记曽见于斯人迅雷破柱而不惊秋月照潭而自许虽时移而多变终道大以难容付万事于醉眼之中发一笑于尘容之外静观頽浪独能立砥柱于中流出镇要津但见横孤舟于野渡有非常之人物胡不在于朝廷宜诸公包血指之羞而天子思沃心之助扳援自近临遣有光紫甸持平要使星沈于贯索清朝振武已看云接于蓬莱少焉归奉万年之觞自此遂前半夜之席径烦补衮坐底迓衡某尘冗埋头文移掣肘化金无策五铢赤仄之几何防鼎有縁一粒丹砂而已足弹冠自喜削牍难宣
　　贺江东谯宪　　　　　　　　真西山
　　中诏起家外台抗节民懐遗爱昔尝敷惠泽于畿东帝睠旧人兹俾按祥刑于江左寛条一布属部交欣某官敏识造微英猷迈徃班香宋艶文推行逺之工夷清惠和行有适中之懿自拾巍峩之第亟仪清切之聨七寺为丞朝论称其端靖九江作牧政声播于歌謡自陞兰省之髙华旋縂瑶编之笔削禁途甚迩方共徯于平登风操独髙乃径成于勇退盖志本及人而谋身则缓故官虽在外而行道则同星辉婺女之躔霜肃防稽之野暂奉真祠之佚良深当宁之思吴越之壤八九州咸属按临之防云汉之章千万轴重新寓直之光愿无缓于平反庶不妨于趋觐某揆能甚下席宠过频八年鹓序之游六稔鳌坡之直愧大恩之难报乞偏郡以自程敢谓纶音骤攽使指外庸何有内省靡宁同梦钧天曽未忘于曩契并驱原隰愿无靳于良规
　　贺江西胡宪　　　　　　　洪平斋
　　恭审縂权督铎兼命亭刑墨绖从军久合古人之变礼綉衣照里亶为此日之恩荣叠组有光同袍増庆恭惟某官爽邦哲匠名世故家仲连义不帝夫秦而强中国臧孙宜有后于鲁以劝善人手欲擘昆崘太华之山气可吞洞庭彭蠡之水官所居而辄大民于去以常思蔼然以儒饰吏之风卓尔移孝为忠之志属潢池之子尚偷活于弄兵而新居之民久告囏于和籴调征方急转饷非轻惟卿大夫不胜桑梓之忧知圣天子欲弭萑蒲之警起司飞挽坐领平反昔尝闻过家上冡之荣乃今覩就第建台之宠士惟我公而张胆贼闻此举以寒心岂惟饱大军于蓐食之秋抑亦托平民于颠连之地戸庭出令已知策流马之勲草木助威伫见革带牛之俗好聮棣蕚同挈荷囊某旧亦有连顷尝受察自堕在火坑之苦待唤囘寒谷之春拂拭尘冠喜有九芝之诏追随贺履恨无一苇之航
　　贺潼川李宪除防宪　　　　　洪平斋
　　自天出綍易地褰帷家人有严君焉旧膺此选皇华遣使臣也今世其官虽曰因避亲之嫌亦见善继人之志夔藩幸甚梓部骇然某官器重以周材宏且毅与人忠而执事敬见善明而用心刚四国于蕃茂甘棠之蔽芾六辔如组讶苞栩之倭迟曽未暖席之间倐有改辕之命惟西蜀之门戸倚三峡为咽吭昔先正保衡于此展澄清之志今命汝大正庶乎体钦恤之心遥知叱驭而驱之防有解印而去者忠信缺矣蓄积缺矣暂劳霜节之驰钱谷几何断狱几何伫对九宸之问某方依云覆忽报星移虽难留有脚之阳春然尚冀欢顔于广厦送我而入楚泽固犹恨逺山之遮思君而下渝州防问讯清溪之发其为忻怿罔既编摩
　　贺寺丞陈提刑　　　　　　郑雪岩
　　肃褒制来按祥刑内通玉笋之班丞聨月寺外秉绣衣之斧节建霜台方一道福星之临如六月甘雨之切先声所至佥望已苏恭惟某官清冷于氷量寛如海六竒赞画追戸牖之密谋九叶流芳踵古灵之旧学不求梯援独立岩棱涉歴江淮表里之区谙究荆襄便宜之事功成制幕梦发州刀亲提百万众熊罴之师尽防十一州斗牛之镇传檄而定易地皆然就加按察之权将底辑宁之效师失厥律民被其殃天子遣皇华岂但咨询而已明公肃王命正观方略所先蔓固贵于预图器亦虞于所忌子孔欲着载籍国侨去之而众心向安斐豹请焚丹书宣子从之而勇夫竭节必权义可正纪纲马首是瞻狙诈作使惟沈几于掌运之际自消患于指顾之间昌黎一入而镇州平令公载驱而囘纥拜不有君子其能国乎必用真儒斯无敌者茂凝绩用益固简知如某本是书生岂闲武事未除鸮集良难木铎之宣适值鸱张岂顾席氊之冷不免弧矢之为备敢云俎豆则尝闻所幸六辔啓涂万物吐气登车澄清天下请自近邦行部课试诸生首迎都骑心之所蕴言则难宣
　　贺陈宪平冦　　　　　　　戴象麓
　　螭蚴锡命龙节陞华奏捷至三喜悉平于羣丑论功第一宜峻陟于穹班涂咏交欢防治愈焕某官精神秋水谈笑春风暗合兵书料贼而如料敌指麾介士擒寇而必擒王筹策定于樽俎雍容之间号令行于赏罸分明之际风走十八滩之晓镜净潢池天囘一十郡之春劔耕緑野捷书未上朝论耸闻更生几百万之穷民冕旒喜动接武八十一之元士绣斧光増苐师中之锡未偿厥功必席前之问始究所学外劳如许宁淹原隰之载驰中召沓来行见朝廷之大用某身羁雷邑心绕霜台侧聆恩褒喜倍伦等盍先驰于庆牍愧邈在于遐陬首用先生作栋梁此日发西江之轫不以下体采葑菲异时归东阁之钧
　　贺曽提刑　　　　　　　　　王轩
　　疏恩緑绨宣威绣斧清白史君之徳政方播湘城皇华使者之风声复行闽部敬裁吉牍晋溷贺床某官粹学本于家庭大名垂于宇宙堂堂先正余庆歴元祐之典刑籍籍二难有玉局宛丘之标致春秋方富名字已香曩者重湖之滨窘于潢池之警孤城危甚飞书走檄之载涂半刺屹然缓带轻裘而弭变亦既十万家之防福居然二千石之即真笳鼓申威岳后波神之震叠袴襦咏徳稗官野史之流传惟时七聚之区正简五刑之寄乃烦名胜来此平反适恶子之诪张倡偷儿之啸聚周诹所至雷轰电掣于令下之初奏凯而旋风恬雨霁于事定之后况南国之棠隂虽旧而西山之茸纛方新士民素习于教条台府相为于脉络马范之善政如兄弟特姓不同于张以隂德遗子孙于今复见夜垒顿清于刁斗昼庭可卧于桁杨仆虽至愚切有过计今之所谓民贼多长恶而不悛上而茍有仁人盍去病之所在必欲革带牛之习当先惩硕鼠之贪至如白粲之价浸穹牢盆之罔太密此实召戎之本谅闗忧国之懐谳狱暇时访南丰道山之墨刻还班有日复西清法从之青氊伏念某様不入时癖惟嗜古殿庐校艺疎狂贻怒于要官宗邸横经习懒见嘲于羣弟方企崇台而受察惭无寸援以为容畴昔先君曾出龙飞之榜中间贱子获陪防序之游傥以臭味而垂怜庶几饮啄之无恐有三品笔谁无收名定价之思持一瓣香敢作嘘枯吹生之想
　　贺叶都钤权宪　　　　　　　戴象麓
　　光奉宸纶肃将使指凝香画防方歌二千石牧守之良持斧绣衣又借十一州兵民之重星临所暨风动攸同某官人品富韩渊源姬孔黄钟大吕之气韵谹隠雷霆明珠拱璧之文章浑涵星斗议论有诸老典刑者在事业皆六经学问中来自西山老先生推毂以荐贤而东阁诸钜公交口而推重起从郑里来抚贑川士饱而歌马腾于槽旌旗改观时和且丰农狎于野襦袴兴謡姓名既柬于御屏恩宠果颁于褒玺帝谓江西数郡屡罹寇燬之余公实斗南一人宜任平反之寄民何幸甚天实福之奸氓想觌德以卖刀贪吏将闻风而解绶苐恐九重之思贾未容百姓之借恂挽升斗以救鲋枯莫展澄清之志整劔履而趋鹓列即登禁近之华某朴矣亡庸推之不去试邑无谱鼯鼠之技五穷顾影畴依乌鹊之枝三绕嗟畏涂之歴久而末路之尤艰际防自天帡幪有地寛其辔勒闲其筋力幸栖身徳宇之余引之康庄脱之泥涂更引首化钧之内
　　通叶宪使　　　　　　　　　戴象麓
　　东壁清躔暂领绣衣之斧南昌小吏喜依玉节之麾誓以身归大造之陶镕沥此胆于细夫之竿牍犯严造次竢命凌兢某官学老而文雄人今而道古真才瑞世炳炳六泰阶之昭符劲节凌霄岩巗九华峰之钟秀所养者得孔孟圣贤之定力故发而皆夔卨逺大之竒勲自登龙虎之上游遄展骅骝之隽轨三异奏庸于花县十行促觐于枫庭纶院焕官无冗爵计司丰衍军不乏需当明天子不讳之时居大丈夫敢言之地嘉谋告后凤鸣于冈而梧桐以生正色立朝虎猛在山而藜藿不采望峻囘天之力华陞惟月之聨方观要路之横翔胡乃急流之勇退盖天欲救细民于积年之涸辙故上特畀大贤以十道之祥刑除命甫驰列城交竦豪黠私相顾而丧魄闾阎得一笑以伸眉苏孺文果不受故人之私范孟博真有清天下之志虽江右搃十一州之地愿驻褰帷恐朝廷不三五日之间别颁褒玺某蜉蝣小用刍狗弃材家贫而笑饘粥之无田技拙而借诗书以为业聚徒庠序饱二十年学舍之虀盐负米朝晡奉八十歳亲庭之菽水虽鹗板屡升之捷奈龙门万丈之髙迨于癸未之春始玷慈恩之列仕不择禄急于为亲苐一尉如线之微而众务棼丝之集矧兹剧邑之重尤非谫材所堪倘无归向于中宁免谴诃之及幸戴二天之在上庶几一日之能安河汉瞻星渐喜近荧煌之座楼台得月愿永依临照之光
　　通曾宪使　　　　　　　　戴象麓
　　纶音锡命绣指陞华人徯公来争致南丰瓣香之敬天怜民困俾沾西江斗水之波一路得贤万物吐气顿首申庆函之礼披心写属吏之欢某官学老而文雄人今而道古一贯家传之衣鉢百年相种之簪缨忠孝萃在一门时谓徳星聚才猷出当世公实庐山髙时策足于亨涂即蜚声于隽轨州县特小施而已规模有逺到者焉宜十行促觐于日边胡六辔尚驰于江右帝懐此土凢几罹兵旱之灾公乃福星姑暂出虚危之分威声所至风采顿新穷寇自束手以愿降汚吏亦革心而退聴蛇鼠之害既去鸿防之居自安不劳指麾悉就条理民何幸甚天实福之登孟博之居行遂澄清之志前宣室之席即膺召问之荣某然书生冐兹邑寄每叹孤寒之无援惟知职业之自修其奈迂疎鼠技已穷于五伊谁凭恃鹊枝空绕者三幸天开临照之明俾日席帡幪之赐益加勉励庶免谴呵念福泉均父母邦尝窃河润百里海润千里之芘今职守属部封下复叨人有一天独有二天之仁
　　通赵宪　　　　　　　　　　王臞轩
　　衣直指之绣以建台矧是宗盟之长着从事之衫而入幕最为吏属之卑几年引脰以仰髙一旦澡身而受察仓皇执贽俯伛通名某官禀气至刚观道于独追河间于千载后得礼乐之盛心梦太白于三生前传文章之正印既收科第不辍灯火虽处公族全似布韦谩以绪余见之施设固尝慿轼甘棠参韩木之千寻才一拥幡归槖无端溪之只石在我者大而地无小每官皆清而人推髙司邸泉南遗爱洛阳之水剖符湖右驩声开衡岳之云方人物之眇然如执事者有几歴事三纪而无朝迹知荣进之心轻连拜数州而驾輶车况祥刑之寄重与其枉尺直寻其道屈孰若髙牙大纛其志行持论于三尺外而不苛得情于五覆中而不喜圜扉昼掩贯索夜沈汉廷尉活人者千今视之而倍蓰唐宗室为相者九将去此以登庸伏念某殖学代耕卖文为活大廷对策妄陈忧国之孤忠末第书名何惜避人之三舍冬已迫于瓜戌夏方依于莲池惟知直道以事人不敢茍禄而养母昔居隣壤犹懐髙山仰止之思今跂使华敢作明河可亲之想如闻雅量徧喜吾侪倘稍赐以寛容庶茍逃于瘝旷筦库七十家之荐雅知赵文子之怜才厦屋千万间之依窃喜杜少陵之有托
　　通章提刑　　　　　　　　刘后村
　　绣衣望重屹立霜台墨绶权轻谬分雷地辱在通家之子弟素钦当世之儒先问戍云初登名惟谨某官气涵刚大识造精微烈日严霜皜皜立身之洁光风霁月温温接物之和究观平生卓立髙节举世由旁蹊而进惟公遵大路而行流滞曲台岂甘为野外之蕝栖迟郎舍不肯咏观中之桃自拂衣去乎日边而仗节徧乎天下京畿震湖峤肃清平揖权豪不识汉将军之贵奏绳将相稍锄唐节度之强向使谋谟乎庙堂奚止动揺乎山岳然且数临大府复使全闽风生按问之条春属平反之笔至明而养以晦若寛其实则严君遣使臣虽曰逺方之防福国无君子可胜善类之寒心伫践禁途还扶世道靖念某稍通章句不切事情少在兵门尝秉陈琳之檄笔晚临林下始为杜牧之罪言昨授男封盖谋亲养岂意公私扫地忧积如山何止赴汤蹈火之危预起向若望洋之叹追惟先世岂无托子之交赖有明公独任恤孤之责且絜提其同气必容覆于微踪虽隠然而有忧犹恃此以不恐既为汉令敢言弩矢之羞尝学孔门窃慕歌之意
　　通刘提刑　　　　　　　　　李梅亭
　　丹墀赐对绣斧详刑君遣使臣固光华于在逺狱为司命必明谨而不留一贤观风万物吐气某官器涵方重识抱浚明胸中风月之无边一尘不染笔下源泉之不择万斛而赢顷厌承明出将英簜以九畿施邦正天不违顔障百川囘狂澜海为缩足顾退须于棨防复出驾于轺轩司长沙千里之平惟良折狱澄洞庭九州之大何择非人从知察小大之情必不容上下其手周爰咨度即开衡岳之云慨然澄清何愧沧浪之水所恐思贤于宣室还当问路于修门某起家一寒去国三暑强顔倚席昔慙洛下之生箝尾对墙今补黔中之佐虽云二郡正六条亷不掩聋敢叹丞哉之余负戅今成癖亦惟使者之汝容
　　通方提刑　　　　　　　　　方秋崖
　　伏以绣衣而立云汉聿瞻使者之星墨绶而走尘埃窃叹郎官之宰虽逈有天渊之隔方将戴日月而行敢以名闻通其懐仰恭惟某官周雅壮猷之老唐诗元勲者流当其挥玉麈于宗藩固已锵琼裾于帝扆胡为豻谳乃辍鹓班曰古者有徳惟刑必吾儒然后知此矧我朝以仁立国于民生若恐伤之径烦丹笔之春尽布紫泥之防然金科奉九重之敬防而玉山有一卒之呌讙繄我甘棠勤公行李持斧而捕盗贼想闻暴公子之威名骑竹而走儿童复见郭细侯之故事少驻凝香之寝难稽聴履之朝某徒抱区区见谓碌碌昔我世父窃意为生马之驹许以象贤乃画成类狗之虎归眂词林之衣鉢无忘家世之箕裘粤自落南几于败北尉溧阳而吟借家具宁免郊寒令彭泽而赋归去来欲从陶隠偶脱瘴烟之澁勒尚惊风雨之漂揺方自拔于选阶曽何知于县谱邑而谓之债邑盖亦望而骇然民皆可为良民或相安于拙者亦惟绵薄退惧锦伤一妇不织一夫不耕虽废农桑之课五刑有服五流有宅尚邀鞠草之仁
　　通李提刑　　　　　　　　郑雪岩
　　伏以锦防泊洪流已周咨访绣衣兼画防今易澄清天子弄印匪轻使臣召环适至尤资风采尽扫瘴尘一闻令公宣威无复苖民逆命恭惟某官眼空四海量广八荒曰文曰武可以全才学书学劔不为小用百篇落笔不减太白风流万卷填胸宛似邺侯韵度锋芒小试颖絶卓称峡开桂阳已小巨川之能济巢空宁化安有蔓草之不除笑谈折冲整暇止武于赫绩用累见褒嘉内聨寳阁之荣班外作金城之良翰畨禺失律何足烦流马之通潢池弄兵其谁慰涸鱼之渴先声所至佥望已孚西贼闻之皆惊南人自此不反眷铃府实接于三路而宪台时置于双江山川峻激致人性五方之不侔溪峒险巇有习俗百年而未化比隣相刃同里为讐少昧曲突徙薪之防便起烈焰燎原之祸仅虽安集未底坚凝为国深长谋之在公指麾间耳今之事防迭有正以望实为先宣帝闻东海萧生召归欲壮本朝之势仁考以南粤襄公可任永图百年之安只恐恢复基图不容淹留旌节豪杰为时出请赓少陵整顿乾坤之诗功业如山髙愿继元结镌磨石崖之颂某滥吹油幕之下窃庇云宇之多所愿执鞭正切生平之慕乃获为御得陪执事之先胸中之梗槩欲陈纸上之繁芜难写以分言之则云泥势隔以道论之则草木味同惟大贤之有容庶小夫之自信已防躧履不特设乌大夫之罗虽乏运筹尚冀全蔺相如之璧其为倚向罔既编摩
　　囘丘提刑　　　　　　　　方秋崖
　　某昨以行告宜若礼然乃勤界玉之题逺致兼金之赆可以予可以无予此奚为司府之颁谋之臧谋之不臧或正坐浮家之诮噬脐何及拜手惟惭盖以却则不恭夫岂受之而是泛剡曲夜深之雪已借一防遡江东日暮之云莫殚万绪竢趋辇毂肃羾缄縢
　　囘黄提刑　　　　　　　　　方秋崖
　　歌赤壁赋曽识史君之不凢移碧玉环宁知老子之可笑要是荆州牧之赐使为郑公乡而来恭惟星辰光寒风月洒落未了竹楼之记聿来桂管之春乃节乃麾倦游屡矣某丘某水燕处昭然虽宁作赤城之老仙恐未容緑野之闲处落落难合公亦坐恶圆耶飘飘不羣是岂能乞巧者天且定矣帝于念哉某一生草茅百事土苴昔者同韩非之传戾契谓何今又避庾公之尘牵率至此顾不能刺刺作婢子语夫然故时时触权贵人咄哉是行岂其得已治齐舍盖幸清净之可师以柳易刘想荒余之已甚








　　翰新书续集卷十三
<子部,类书类,翰苑新书>
　　钦定四库全书
　　翰新书续集卷十四
　　仓使类
　　贺留仓使　　　　　　　　　吕公着
　　擢从需霅任重使闽昕殿促朝认乗轺之风采庾台恢建带衔袖之天香上叹贾以忻然吏闻滂而凛若有光临遣幸甚同寅恭惟某官浮石清流烂柯仙品传家逺业皆自岀于机缄盖世通才独善藏于芒刅粮审迭更于中外农祥妙着于勾稽半竹攸分甘棠勿翦帝兴懐于先正民未逺于去思爰畀所临庶几是似虽曰肱股之郡聊为衣鉢之符然而治剧剸繁已彰殊效孰若观风问俗庸广周咨固不待于泛宅浮家则全借之摘山煮水睠惟南峤微逺尺天生齿寔蕃官箴少弛皇华风动俗预想于澄清宣室夜防旨亲承于密勿送之礼乐于彼隰原移今日之留中为后来之入侍某昨经崇闬获际髙标殷如金石之声兹犹梦想幸甚栎樗之质更得因依惭驰传之甫宁正飞刍之未达出多于入见不逮闻况如诹民核部之难又在通楮规盐之外王事靡盬傥惠顾于同舟徳音不遐愿拱闻于避席
　　贺曽仓使　　　　　　　　　洪平斋
　　恭审词纶涣宠庾节升华鸣履而上星辰夙仰望郎之宿衣绣而立霄汉耸观肤使之风民皆欢声物有生意恭惟某官学问正大典刑老成袭南丰之箕裘宜益大于数世之后传东莱之衣鉢早推髙于诸公之间建安卓荦之才名正始风流之人物翛然自得澹若无营利足餂人竞嗜刀头之蜜术能医国独藏肘后之方一敛武于粉闱久寄情于緑野手弄鉴湖之明月胸吞禹穴之晴云琴本无句常有眼固可傲造物于静中之地然岂置苍生于度外之时夙驾起家薄言问俗乃睠江东之故国方移河内之穷民夺路殍于乌鸢虽识仁人之志空窖藏于雀鼠奈多黠吏之奸惟能正一道之利权斯可夀羣生之命脉皇华揽辔姑驰四牡之闲闲禁角鸣鞘即扈六飞之耳耳某虫氷见解萤雪生涯嵗月消磨影堕羣飞之末襟期倾倒气衰再鼓之余独冷自甘一寒谁念不图采藻之乐遽托憩棠之隂俗客不来刮目对芝山之晓儿童相约归心咏沂水之春
　　贺陈仓使　　　　　　　　　王臞轩
　　辍从郎省出建庾台帝曰湖南九州之民其生寡遂公为江左诸贤之望冝徃周诹岳后拥英簜以前驱湘灵闻先声而起舞某官道髙而立于独器厚而养以和学易通神三画曾吞于天上著书拟圣六丁屡下于人间虽塲屋之文而金石可镌科第之后而灯火不辍徘徊州县绵歴嵗时所至皆清而人推髙在我者大而官无小及时更化乃肯立朝鸣铎璧流恍忆炉亭之旧横经朱邸平分讲幄之功着庭凛直笔于秋霜省眼阅人材于氷镜但从平进立要路之津以何难惟不茍同辞光范之门而径去间有动色而咨惜谁能为王而留行与其圆枘方凿扞格于中孰若髙牙大纛从容于外况在衡湘之地重哉金谷之权属弄印者逾时乃出纶而临遣东南之力竭矣上下焦熬西北之事纷然江湖唇齿为时一出寛上隠忧褰惟皆起废之方揽辔即折冲之畧必有伟举以竦羣观富贵浮云固万钟之不屑苍生霖雨非一道之得私伏念某学古多拘与时寡合比奉昕庭之对空臆尽言不知书生之疎转喉触讳甘输三筹而不悔仅窃一命以进身来傍莲池茍营菽水始仕曰筮或者即初而觇终事长必忠焉敢以顺而为正才疎而意广位卑而言髙不惟同列疾视其旁甚至上官亦嫌其讦所幸乡先生之出使得称门弟子以通名谅防轸念于遗簪必不兴疑于投杼俾谐钟釡之养敢昧丘山之恩中人以下皆恶林宗正不免耳国士之遇如有智伯尚庶几焉
　　贺陈仓使　　　　　　　　王臞轩
　　出纶阊阖乗蒸湘屏风录良刺史之名就陞英簜安舆奉太夫人之养増耀輶轩部民舞手以交欢属吏举杯而相贺某官道髙而立于独器厚而养以冲乡党一篇之中从容践履中庸千载之学出入诚明虽塲屋之文而金石可镌自科第之后而灯火不辍徘徊州县绵歴嵗时所至皆清而人推髙在我者大而地无小及改弦而更化乃泽笏以立朝不縁介绍而结眷知肯事诡随而同流俗属时有边陲之警自赞参谋长揖出光范之门了无靳色早奏勲于淝水旋坐啸于衡阳蔼然政声得之道路字民则催科宁拙拊士则甘苦与同思溺由溺思饥由饥红粟活万人之命曰而曰雨而雨苍穹感一念之诚以至延宾客则北海之樽不空待寮佐则南楼之兴不浅醉墨豪吞于星濑新诗清迫于雪车舞防袖于春舆遂蔡端明便亲之念鸣木铎于石鼓寻朱紫阳讲道之盟岂近世俗吏之能为皆平日学力之小试阖城卧辙人心直愿借留因地建台天意曲为从欲惟是嵗荒民困川竭谷虚公将以施一州者而惠九州人亦以试前日者而信今日还岘而粟可贱乃贤相之遗规用悝而年不饥亦常平之始事必遵家法以寛帝忧隂徳无边耆夀合延于鹤髪清朝有命宴诗将驾于龙津伏念某学古多拘与时寡偶昔吐危言而对策以讦见排今持直道以事人似狂未醒才疎而意广位卑而言髙幸甚以隣境之书生晩乃为崇台之属吏先世同文靖之第一榜得人贱子登元礼之门通家有旧傥轸薄云之念冀洪覆露之私事长必恭伫俟察父哲兄之教将母来谂愿推仁人君子之心
　　贺王仓使　　　　　　　　　王臞轩
　　辍班郎省司庾辅畿太平宰相之家声青氊犹旧皇华使臣之风采翠节一新岳后前驱江灵起舞窃谓将指于三辅莫重常平之一司粤自比年亶为遴选东南之力竭矣帑藏焦熬西北之事纷然符移旁午况当水潦饥馑之后尤多沟壑流离之忧观风而得伟人未春而有和气某官章天奎璧镇地嵩衡八龙竞跃于云津俱称相种一凤独仪于天表见谓人豪垂陞舍选以策勋力逊孤寒而敛步游戏文章之三昧呈露政事之一班赤县字民河润均京师之福屏星监郡海康奏邦国之功入缀周行不趋捷径朱轓出守追还乐职之驩謡白鹿崇儒唤起炉亭之旧梦无何奏最有诏召归鸡舌之香方薰豹尾之班在迩人皆为之怂慂公独付之笑谈一节请行六丁莫挽维先文定于此祥刑平反一语之仁全活万人之命功徳如是祥祉如是虽隔贤声刑狱几何钱谷防何素闲相业世道隘甚人物然四牡载驰少驾轻车于熟路三槐无恙归留一柱于明堂伏念某家地单平性天防瞀二载身依于緑水一朝望断于白云壮气索然见谓如鸡之已木亲荣已矣何心有鹿之在蕉需次忍贫卖文为活幕府戍期之已及书生宦谱之未闲惟台府本同体之戚休而僚属如一家之子弟教诲之以药其失提挈之以玉于成是所望于尊明庶少逃于瘝旷一台近水余波傥及于莲池小草出山和气愿囘于黍律
　　通王提举　　　　　　　　　李梅亭
　　抗章引外揭节司平正士去朝四海之疑未释望郎问俗三湘之幸则多况以部刺史之天来临旧令尹之地民信之矣帝念在兹某官天韵崇谹风猷肤硕学问广大日光玉洁而蛟翔志气清明烛照数计而卜早提邑最入践朝行徧仪清选而人讶其迟立登要路而公不之领古之君子宁可禄歉而气丰今之谋人讵恤身进而徳退拂衣勇甚揽辔慨然载歌小雅之皇华复愿大招之清絶我闻在昔三异具见于一同民到于今五善固忻于重拜所虞驲召靡俟防囘某去国三年起家二郡瞻霄汉之佳士昔防或挽以或推逢潇湘之故人今乃受容而受察偶甫至丞哉之壁末由望使者之车文儒申申既喜迎柳公之不逺武冈矫矫亦几见王导而无忧
　　通王提举　　　　　　　　　刘后村
　　天惠七闽褰帷而至地环百里伤锦是忧拊氷迹以自危凛霜威之难犯敢陈固陋以凟髙明某官经明而行脩徳盛而仁熟草元之作可方雄寻微之功不减辅嗣盖其经纬乎皇帝王霸之学固已驰骋于学校科举之时文献足以接前脩策画足以定大事把臂入章泉之社抗礼分水心之庭奉盘而推要是吾侪之盟主持劵而取宜为天下之美官奈何稍繇博士议郎寖迁郡国守相静观时事宁无忧宗周之心勤抚细民不见薄淮阳之意厥今勃兴睿圣并揽英豪方欲人之作新故选使而按察然而以言乎内则脉病已久以言乎外则尾大可忧世无排难解纷之才坐视至此公有捄焚拯溺之志徐行可乎天将开平治之期上必付图囘之柄讵容遐壤久借福星某少不勉旃今何为者横戈出塞悼徃日之狂图筑室反耕付此生于定命迫于养志遂尔折腰以麄疎无所用之才当败壊不可为之处未尝习事使治剧以拨烦不善生财欲斡无而为有按临之下汰免则宜昔尝拜紫气于路旁今仰视皇华于天上虽车笠之顿异尚辔衔之小寛如缁衣兮不足辱好贤之数言墨绶者傥为霁行部之威
　　通王仓使　　　　　　　　方秋崖
　　伏以占使者之星粲魁躔于斗北愧郎官之宿分凋邑于江东睠言出岫之云共饮入闽之水闻里父老私相语矣谓乡先生其必怜之恭惟某官妙摛玉兔之毫几跨金鳌之背方赐对于蓬莱殿虽阿房赋第五而名益髙如起草于明光宫则词林世少双而文有体当其呈琅玕而呌阊阖谓已朝阆风而夕昆仑胡为勇去于笋班乃肯平攽于粟庾意者皇华之遣简于清燕之闲若曰欲聚民毋聚财何俗吏之念不到此自昔有人无法惟通儒则仁在其中窃尝窥萧平原详试之才真不负贾太傅治安之策民岂无瘼公其有瘳苐闻芝宇之香遄直花塼之暖敢端此笏引睇于庭某技止黔驴璞如郑鼠三战犇北灯寒几絶于韦编一官落南衫老半枯于荷叶每赋澁勒槟榔之雾雨偶脱萧条茅苇之瘴烟迄班引于严宸复驱来于债县至则数家聚耳坐想吾民之穷知者几何人哉谁怜作邑之苦幸枌榆之相望岂桃李之不言于彼髙岗而凤凰鸣虽逈殊于寥寞既成大厦而燕雀贺将自乐于栖迟仰黩盛心不任腼面
　　通徐仓使　　　　　　　　林克斋
　　藩屏畴庸攽綍从天而下庾台将指持节被江以东兹九重引近之有光且一道平颁之攸赖风声戾止观聴翕然矧缀属于下陈辄贽名于尺纳某官双溪擢秀六馆蜚英煌煌华国之文科第直俯拾尔磊磊济时之畧州县岂足留之姓名果彻于凝旒步武顿开于亨轨擢由金耀式是璧流给札玉台织天孙之云锦讐书天禄登道家之蓬莱属九虎之启扉俄三刀之入梦淮邦草木巳稔识于威名江国生灵慨每罹于干溢畀之英簜被以光华廪粟腐红兹暂司于敛聚槖荷持紫伫入侍于邃严某才下亡庸命竒寡偶莲泛莫禆于寸画瓜时已上于更书划聆濡辔之来正值俶装之际愿承约束栖燕幕以奚安或假夤縁登龙门其自始
　　通徐提举　　　　　　　　王臞轩
　　辍班郎省掌委闽都公道宏开方覩凤阁舍人之様遐氓何幸驩迎轺轩使者之来敬饬墨卿晋干籖帅某官清凌氷柱峻埒斗杓去南州孺子于千年典刑犹在得慈湖先生之一派传授最亲更阅理义之多从容出处之际久于补外晩乃立朝繙帙仙蓬夜对青藜之杖横经玉邸朝吟苜蓿之盘发挥石室之袐储歴锦窠之清选使其道之少贬则何官之不为昌言谔谔而不茍同直节堂堂而难登进仕之巧者争趋金汤许史之门公独凛然自修召杜龚黄之政以安定之学淑于千里故苕溪之最彻于九重果锡召环重登紧地不屑枉寻而茍合径持英簜以遐征维时七聚之区适当多事之日震叠揺撼者方定流离荡析者未归白粲价翔谁与发仓于河内牢盆禁密殆几为穽于国中硕鼠之贪不除带牛之习难革谅已闗于诹度必可释于顾忧矧圣朝聴断之方新诸老牵聨而向用有以中书何无寇公为问者当以吾国即相司马而答之磊砢乔松合作栋梁之用芬芳汗竹要垂宇宙之名伏念某读书不多谐世又寡殿庐校艺疎狂贻怒于要官宗邸横经习懒见嘲于羣弟抚壮心而犹在处逆境而甚安念昔为尹幕之游幸尝下宗师之拜曾谓强顔于冷席复从受察于崇台人怜蹭蹬之何堪天使遭逢之甚巧提撕之以巨力教诲之以雅言庶乎孤寒得所凭藉有三品笔谁无收名定价之思持一瓣香敢作嘘枯吹生之想
　　通提举李监簿　　　　　　戴象麓
　　拜命璪旒陞华玉节帝念江西数郡率多室垂磬腹隠雷之氓公实斗南一人宜散钱流地粟雨天之惠九重妙简一路欢謡披心属吏之恭顿首庆函之上某官民之父母学者宗师胸中三光五岳之气全笔下六经诸子之学粹一襟闲雅旷然野渡之横舟众妄洗除澹乎止水之在坐所养者孔孟圣贤之学力故用则尧舜君民之事功至今南丰昭武之父老相与言虽古中牟颍川之治行不是过盍趣入鹓班之觐胡尚劳骃辔之驰天怜民贫兹土几罹于兵旱人徯公久福星爰出于虚危再三念艰食之穷氓第一讲常平之荒政岁熟则贵籴人饥则平粜天地此心冬暖无号寒年丰无啼饥父母其徳下车未及两月之久阖部已拜几分之寛欢呼行路之口碑歌诵治人之手段民何幸甚天实福之挽起西江愿早徧鲋辙斗升之水召还北阙即近依龙顔咫尺之天某然书生冐此邑寄加之寇燬继以旱荒艰阻备尝鼠技嗟已穷于五孤寒谁援鹊枝空自绕者三幸天开临照之明俾日窃帡幪之庇苐当肤使涓吉建台之日适值小吏谒告还舍之时既不能负弩以先驱且并与羾函而后至仅方只戍惧莫逃愆江湖不计鳬防去来仰祈涵育天渊各遂鸢鱼飞跃尤赖作成
　　通福建李提举　　　　　　方壶山
　　蹑迹鹓鸾尝望魁之色叨荣牡骆得亲使节之华平生素见许以襟期聨事又相闗于脉络喜而不寐辞以见情恭惟某官贯日忠精弥天声价夺龙头而贾余勇早尝空冀北之羣执牛耳而主齐盟今见推斗南之一顷乡邻之有鬬入帷幄以赞谟迄今五羊之境安全借六鳌之名重其出处进退之际乃理乱安危所闗遂上蓬山胸着青藜之刘向至跻粉省眼空皓首之冯唐斡魁柄姑少迟之扈属车岂不可者属时皇上惠顾闽中闳四方霖雨之恩普一道福星之照公举刺而吏贪之墨洗薄征敛而民力之赪苏凛然如大行台讙焉号真刺史然而时尚多故事有至难百年之局面转危诸贤之国手可想力不固无以胜此任用未尽亦何以责其功世道如斯公等安在竚繇肤使径拜头防永留槐位之芬芳大究菊坡之事业某去国三暑锢身一寒懒再乞于镜湖欲永寻于盘谷忽叨乗莫许循墙顾筋力之支离且聪明之殚浅非得使者体何为驰原隰之车政恐好事人欲勒囘山林之驾幸是观风之部最为近水之台甘苦必均休戚必同有无相通缓急相应与故人饮虽非亷访之所宜为君予僚惟愿箴规之乐告
　　上王提举　　　　　　　　　方秋崖
　　课桑麻于属邑幸而有蘓刺史之天讯桃李于年家宁不为李将军之地倘可置之牙颊是用布其腹心盖以昔者孔融登元礼之门犹叙先世夫子与老耼之契矧予两叔同此一科爱其人者及屋上之乌肯相忘于子姓察吾政而异儿傍之雉已难揜于先生然则攀附者虽私情而其提挈者乃公道不知僭矣请具陈之伏念某藐然孤踪窃有微志家惟故书耳未能寒灯火之盟儿薄吾泽耶竟以堕尘埃之吏至郁郁而居此岂区区之所期举眼视八荒緑鬂已霜蓬之短折腰为五斗青衫几荷叶之枯自得邑于山间如置身于井底参差两政荏苒四年意者有待而然否则既归之久莫非王事我独劳也诸公尝借之齿牙岂无他人胡不比焉父执实为之眉目安用不鸣之防自同旅泛之鳬恭惟所懐如春风其道即元气方落笔于蓬莱殿虽阿房赋第五而名益髙如起草于明光宫则词林世少双而文有体此学者之斗北为儒家之指南士有一经于品题语亦十倍其精彩敢忘精白自误雌黄但愿生识韩荆州盖久已倾心于门墙师弟子之数安得近舍皇甫湜使无以借口于荐绅士大夫之间窃仰盛心必垂明听
　　囘冯提举　　　　　　　　　方秋崖
　　草木之同吾味方将式干木之闾宇宙之有此山乃莫挹浮丘之袂但指隠居之处所留为他日之绪谈恭惟某官亲传太极之图妙得先天之易江东独步今有大冯魁下一星共推宿老亦既几年于兹矣尚驰六辔而去之意者嘻笑怒骂而成文章自负无虚于名下如使趦趄嗫嚅而处富贵亦盍浩然乎山中细书聊为夫苍生平准何嫌于红腐民方囏食忍独爱南山之云帝有恩言其为激西江之水姑勿罪嵗今行召卿某谬悠其人漫浪而仕奈何命也尽信书如无书归去来兮子非我安知我自返蓬蒿之径屡寻香火之盟竟为此行殊不自意慨山人去而猿鹤怨谁与晤言使嘉木秀而禽鸟鸣敢无葑菲
　　囘胡提举　　　　　　　　　李梅亭
　　防合守符载驰使节田里之无愁恨已茂民庸原隰之有光华宜膺君选恭惟某官器姿凝逺徳履端深迎寒露置玉壶挠而不浊懐连城佩寳璐即之也温有华左轓详试右翊敛严濑钓竿之手将赋归来摘武夷粟粒之牙犹烦料理龙光甚渥牡辔如濡君乗使者车民知免矣诏诣行在所予日望之方欲通咫尺之书乃先勤四六之惠某老未得谢命作纳言不善斵而汗顔稍麾即去望持斧之直指更勉其駈
　　代囘湖南杨仓使　　　　　　杨诚斋
　　显陞簿正改贲使华国方贪贤使服班行之上民尤望赐故资原隰之驱昼绣分光宵衣寛顾恭惟某官性资寛栗材具硕肤观其不惮州县之劳固知必为庙廊之器两着捍城之绩去则见思一罹枕块之悲毅然执礼既毕祥琴之御爰膺戎器之除适是重湖年饥而用不足加之诸洞地大而蘖易牙欲其澄清知所敛散非辍寛闲通敏之士难课还定安集之功四牡载驰万物吐气突不黔席不暖了无偷安避事之情居有仓行有粮防见节用爱人之学某贺我选厥逢人説斯暮见吴山有老大徒伤悲之感晓行湘水愿功名垂久逺之防
　　外宗正类
　　贺新南宗　　　　　　　　　王臞轩
　　领镇房山司宗睢邸伯父心在王室自宜与四辅以通班天属生值圣时爰与第一人而为长洁蠲吉椟登进贺床某官学问得圣处之工夫文章有作者之风骨淳熙之末射策耿魁宿之芒寒嘉定而后还班屹灵光之独在忠勤一节佐佑两朝以经文纬武之长材任观化宣风之重寄居庸巨镇价藩六纛之威薇省华阶跬步眡三台之秩圣化方新于调瑟宗盟尤重于维城欲信厚之风成宜训齐之遴选维时族老方坚恋阙之心帝有恩言亟下建台之命地位穹则事权増重力量大则教令易孚防见文昭武穆之英益习沛易楚诗之化惟时通国之望正在同姓之卿卫社稷则无如朱虚之精忠尊朝廷则孰过李勉之德量鈇钺方欣于南下衮衣已趣于东归天下达尊有三师言穆宗室为相者九前轨可寻罔俾忠定之贤专美绍兴之始伏念某癖惟嗜古様不入时对策广廷徒有空臆尽言之直校文列陛乃罹疾声大呼之谗来倚席以何顔叹无氊而独冷见闻甚浅易招雪日之嘲骄贵与居凛有风霜之惧所幸耆英之至止庶几晩末之有依教诲之以雅言提撕之以巨力一时遭际几刼修来仙李蟠根固可使猗兰之蕃茂小草有志亦期附丛桂之芬芳
　　通南外宗使　　　　　　　　王臞轩
　　敛袵诗坛久剽古锦囊之誉横经宗校获依青藜杖之光敬饬墨卿晋干籖帅某官道探圣赜气涵天和学问工夫穷西洛横渠儒先之秘出处气节有庆歴元祐君子之风鼓琴著书以自娱焚香读骚而有味游戏翰墨咳唾珠玑舂容正始之典刑洒落晩唐之标致以此饰吏其诸异人壮县蜚声棠隂清风之未改京畿主画蓉池緑水之犹香遄入缀于周行得与闻于国计使其少贬立要路之津以何难惟不茍同辞光范之门而径去人叹横舟于野渡公惟砥柱于中流稽阁题舆问讯笼鹅之沼丰湖剖竹啸歌白鹤之岩嘉名上录于御屏优诏分司于仙籍清节足以亷贪而起懦厚徳足以雅俗而镇浮司舶则氷蘗以自持领郡则茧丝之不急岂特武穆文昭之裔屹若维城抑令召父杜母之謡驩然载路惟是举国之望正在同姓之卿首揆久虚己入金瓯之简记脩名不朽留为玉牒之芬芳伏念某様不入时癖惟嗜古一第十六年之久歴官余三考之书帝城风月之无边方思赞画宦海波涛之叵测啧有烦言然浸润之由来皆疎狂之自取天子临轩而策寒畯从臣簪笔以主文衡众皆阿意以曲从己独执方而不变或校短抡长于程尺之下未免有之谓大声疾呼于廷陛之间亦何至此一归蓬荜三易葛裘肆求宗邸之冷官随得翘材之化笔所谓寒儒活计者此耳其为炎官热属者笑之顾才疎无事长之能而学浅犯为师之戒幸偕棣蕚聫南宫进士之名况在松防识东阁郎君之贵爱以及所不爱中也养其不中正有望于儒宗庶息嘲于士友收名定价倘防大戊子之知嘘枯吹生自贺雌甲辰之遇
　　通西外宗使　　　　　　　杨诚斋
　　弭节西台正仰长庚之次舍司文南邸获分太乙之光辉敬饬墨卿晋干籖帅某官清凌沆瀣和毓均倪学问工夫穷伊洛横渠儒先之秘出处气节有庆厯元祐君子之风早从文屋以策勋旋歴宦途而恬退春风鳬舄清闲鸣单父之琴夜雪貂裘慷慨办太原之檄耻皇皇于人爵甘落落于权门徧试民庸不留朝迹舂陵监郡平分濓溪霁月之华炎岭拜州肯受石门贪泉之汚实政纪山林之野史隂功溢道路之口碑嘉名已录于屏风褒诏分司于仙籍昔逺今近上方注意以用公内重外轻公亦何心于择地然而风涛如此人物然卫社稷则无如朱虚之精忠尊朝廷则孰过李勉之徳量所谓通国之望正在同姓之卿难兄法从之旧氊好为出色宗相登庸之传鉢重见调元伏念某様不入时癖惟嗜古一第十六年之久歴官余三考之书帝城风月之无边方来赞诺宦海波涛之叵测啧有烦言然浸润之由来皆疎狂之自取天子临轩以策寒畯从臣簪笔以主文衡众皆阿意以取容己独执方而不变或校短抡长于程尺之下未免有之谓大声疾呼于廷陛之前亦何至此一归蓬荜三易葛裘肆求宗邸之冷官随得翘材之化笔所谓寒儒活计者此耳其为炎官热属者笑之学殖久荒冐犯为师之戒心茅滋塞殊无事长之能顷襆被以东归拟抠衣而北面久羁逆旅莫前驱襟期虽企于门墙名实未孚于左右惟告戒之以药其失而提撕之以玉于成敬薰心香愿假邻烛近而皇甫逺而居易既次第以捜求北曰石洪南曰温生敢觊觎于罗致
　　通西宗赵司直　　　　　　　方壶山
　　仕东平之乡久亲丈席依西宗之邸容试歌入闽收宗族之书知公唱理义之学翕然相贺前此未闻某官燕邸诸孙文公髙弟五天精舍超然公子其间四书深衣匪独勉斋之授教自博而入约仕将行其所知立朝精神治郡保鄣乃有凭国城社夺民田畴疏亟上闻白叟为之吐气侯舍我去黄冦出而噬人节相传以为髙论不售而奚乐恬然闭户久乃司宗小试而人屈之私淑乃吾愿也中庸旨趣昔者亲闻之师麟趾众多更以告语其族向同歆异白放贺竒悉揉而惟正之从知偏者非材之过宗室知道此风汉晋所无师保相王吾国周唐之迈某游浙奚遇登门独荣退后堕山邑之穷翻忆职宗庠之旧欲前若絷敢质所闻武城以爱人称季宰以治赋升是文学未始不适用然政事非轻于分科使二子而生于今则一世之论必异乃如愚见终不愿健令之名更请诲言或庶几圣门之意谆谆毋吝切切有祈
　　通西外赵判宗　　　　　　　危巽斋
　　属尊麟趾率归纠合之中郡畀龙溪幸与照临之侧敬修词命下通姓名恭惟某官毓庆璇源分辉寳叶气和而守正学博而用闳文采宣明宛在刘向李邕之右议论濬发深得晦翁濓溪之传名隠隠以雷霆仕骎骎乎霄汉入司天宪民自谓于不寃出绾邦符政复多于遗爱爰以东平之善遂司西外之盟磐石一强维城増重伫膺紫诏趣侍凝旒岂无他人孰若金枝之秀不有君子谁叅玉铉之崇某未习民庸猥承郡寄正自面墙于不学得无血指于旁观尚推合治之心时赐免戾之教河润千里岂无及晋之波厦广万间是亦屏周之意
　　囘西外赵知宗　　　　　　　陈筼牕
　　驾牡罔功暂叨承摄传鱼有烂猥辱褒味谦挹以难胜拊疎庸而知愧某官诸姬为近大雅不羣左戚右贤伟独髙于今世文经武纬殆逺过于古人有嘉磐石之英暂典维城之彦地分南服天简中宸旋锡宠于防行益増崇于麟趾尧先睦族久资纠正之才周重强宗即荷便蕃之渥某一之已甚二者何堪森繁剧之满前凛忧危之填臆胡能全璧但屈指于言归尚借断金式倾心于赐诲
　　囘西外赵知宗　　　　　　　林克斋
　　大君有命申攽宠渥之新伯臣司宗无越耆英之旧方属籍视仪之始亦侯邦借润之初某官胄出神明学通今古论议冠诸宗室夙擅白眉老成尚有典刑今推黄耉燕闲虽暇涵养益休鸿寳之方自竒谪仙之诗无敌矧年髙而徳劭且属近而行尊典周室之宗盟宜洊司于麟趾爲刘氏之祭酒行入对于龙光某正尔依仁欣焉闻命敢谓别裾之未久遽防染翰以相先一日有似于三秋怅阻置杯之教两地匪遥于千里幸分邻烛之辉
　　代囘西外赵知宗　　　　　　李梅亭
　　疏诏东平展亲西外王曰叔父立爱始于家邦汝作秩宗受祉施于孙子棣华韡韡瓜瓞绵绵恭惟某官大雅不羣为善最乐箴规磨琢蹈卫武之流风忠义轮囷粲刘向之封事庸专纠合之任助成睦族之仁周之宗盟谁若滕侯之长唐之宰相岂遗徳裕之贤某侧聴涣未遑旅贺召伯分治谅信如麟趾之诗长卿倦游愧莫续园之赋
　　代囘西外赵知宗　　　　　　李梅亭
　　小宰立班愧星辰之曳履大宗维翰贻月露之连编虽过乎情良感此意恭惟某官忱恂有守信厚不浮主天揖同姓之聨肃然纠合尽日宣三徳之敬莫不浚明虽云为善之居家尤乐推贤而报国有华新渥猥及陈人某司臬亡庸共工甚沗虎拜稽首愿观蕃锡之荣龙作纳言已惧旷官之辱













　　翰苑新书续集卷十四
<子部,类书类,翰苑新书>
　　钦定四库全书
　　翰新书续集卷十五
　　京尹类　附留守类
　　贺赵京尹　　　　　　　　　王臞轩
　　羽仪卿士弹压帝城人望翕然知尹京之有赵上心简在果弄印以授尧辇毂肃清绅緌交贺某官学精六典名冠两科文章太白老之瑰竒气节朱虚侯之耿介早登华贯屡献皂囊肘后有医国方舌厎作氷人语不能枉尺为清要地而少畱甘请一麾指潇洒亭而径去随上辅畿之最入陞台佐之华振领挈裘纠正列曹之淑慝调胹助鼎习为宰相之经纶新天子居然器之先宁皇留以遗我眷王畿之千里畀帅阃之十连少尹旧游囘首平分于风月神京新领致身已逼于云霄行将摄鴈鹜之玩而以威绳狐鼠之奸而以法寛一分之民力散八郡之阳和箫鼓行春驩迓碧油之元帅钧衡虚左伫看緑鬓之中书伏念某浅学得皮赤穷到骨初筮经行于湘水聊尔栖身至今怅望于衡云不堪囘首十二载未书于三考两千里来効于微官直道事人安敢肆幕中之辩刚肠嫉吏不能依纸尾之书幸曽出元枢之门墙犹未入羣憸之陷穽敢期机防获事仁贤受容受察之方新一喜一惧之交集切倾心于教诲更借力于提撕谁为之先倘少异众人之待当忠于主其忍效妾妇之容
　　贺戸侍袁京尹　　　　　　　王臞轩
　　申命地官正名法从审国家之大计独任剸裁因都会之奥区増严弹压甫涣先皇之雨露亟开圣代之风云两禁驩荣三辅燕喜某官神几而杰识风裁以威仪不动如山法古大臣之魁垒至明似镜烛今天下之隠忧推京兆之无双总扈农之至剧不移尹正竟贰民曺莫窥泛应之竒爰被真除之宠窃观前代间得真材将大用以成格天之功必歴试而观医国之手惟拨烦暇豫有无不治之规模则康济恢洪皆可与权之事业是以经纶宰相不于章句书生故元和之崔由戸侍而登天圣之刘自开封以拜然特一器匪兼二难惟公萃省府以并为其事葢古今之罕俪问三司则使副之职兼举言十国则豪强之风自衰光前絶后之勲缓笑微吟之日渡江能几明弼可占贤君方需于贤臣圣主留遗于圣子攀鳞附翼俨为天縡之储作雨济川伫副岩瞻之祝某微踪并塞频嵗驱轺刍与牧以奚劳匠负丞而有擢俯慙吏鞅曷造廷绅良由托万间以镇凌雨之揺吹六律以鼓潜阳之动自传命綍如擢心旌知公望之皆归卜畴庸而预喜崧岳之函万象或免伶俜泰阶之正六符终依造化
　　贺戸侍袁京尹　　　　　　王臞轩
　　民曺奏最卿贰为真经赋独裁裕三司之大计神京仍领宁十国之奥区庙朝一倚于论思省赋两优于烦剧师言交畅天宠又新某官以岩廊之材恢山岳之望抽闗启钥防融千古之经纶挈领提纲神妙百为之操纵用明以恕济正于权通礼乐之渊微赞谋谟之宥密范围羣玉犀利五兵推京兆之无双总扈农而有要不移尹正就亚司徒欲酬甚伟之功姑拜真除之渥盖纵横泛应事几者难为智而雍容坐镇雅俗者易为贤夫孰无堂上之书鲜或中经首之防惟批却导窽之际游刅发硎则临机制变之秋决河注海所以断大疑立大务必非取常士用常谋仰窥责实之规摹预卜济时之勋业周流罔滞安静不移内如千之转圜外若百雉之按堵一洗清谈废事之尽革叔世好名之风聴履上星辰不能以寸济旱作霖雨惟乃之休某樗栎无庸节麾久寄猥玷匠丞之权又升计指之将良由托万间而庇旁风鸣六律以温寒谷其如技竭不胜务殷虽故步之可寻岂后艰之必济瞻云霄望河汉倘终覆露之私贯嵗月傲氷霜誓守坚凝之操
　　贺赵尚书再留京尹　　　　方乌山
　　辍临边阃留卫神臯盖京师诸夏之本根所宜先固而公族王室之枝叶当务亲承故荐屈于尹厘以内资于经理青氊复旧紫槖増荣某官振振之英温温其徳言语妙天下机轴一家风采动朝端羽仪百辟气吞八九云梦腹有数万甲兵惟冕旒独厚于眷知故辇毂夙资于弹压方其始至已知游刅之有余比及重来尤觉轻车之就熟惠极羽鳞之及奸无毫髪之容清不可干宁免求全之毁久而自定益彰难掩之名况当规恢大业之秋可乏经济中原之手果异数徃控上流然大臣不可暑行未容逺役知淮阳徒得君重孰与内轻因存司雨露之边而聴履星辰之上驩传三辅岂惟竹马之争迎职复司空谓承明之三入展儒者已试之效佐君王内治之规国本一强皇威自逺夷吾在江左今复奚忧萧何镇闗中终观能用某谫焉故吏凄其冷官昔一见遽违有负千里投公之意今已暌再遇岂无三语为掾之阶信幸防之自天知命通之有日趋承方快自贺良多广厦万间喜复湖上鱼之防丹砂九转乞成鼎边鸡犬之仙
　　通袁京尹【韶】　　　　　　　　王臞轩
　　昕廷对策滥陪玉笋之门生畿甸効官复玷红莲之幕府三薫子墨百拜帅籖恭惟某官一代宗师四海硕德挺身任重六鳌背上之擎山定力镇浮万马羣中而驻足自佐京国至位文昌华途清要者几何英辙周旋之殆遍赞筹台佐异时相业之胚胎瑑美仙源一代帝坟之润色容与功名之防更阅理义之多逺畧济时振起过江诸贤之弱精忠许国对越在天列圣之灵尹正神京荣跻班使东南之力竭矣帑藏焦熬西北之事纷然符移旁午戚畹贵臣之盘据豪民巨姓之根连得地大而虽可囘旋去天近而尤难展布今之君子悠悠画饼之空谈付以事机徃徃蜡鞭之无用任国重寄如公几人当纷纭澒洞之冲每闲暇笑谈而办辇毂之下必先弹压与列郡殊钱谷之问不至庙堂有地官在如闻访落欲即登庸若刘沆在天圣初自尹而入为相然张敞为京兆最继后者难其人屈壮猷旬月之间积苍生霖雨之望世道隘甚人物然首揆久虚行看黄麻之宣布修名不朽要垂汗竹之芬芳伏念某殖学代耕卖文为活比奉槐枫之对空臆尽言不知草茅之疎转喉触讳向非借九鼎之力当不止三筹之输副本既不上于中书贱刺亦羞通于知己及星沙之赞画俄风木之衔忧年逾四十以无闻于顔有腼禄纵三千而弗及此怅何穷人怜十载之栖迟天畀一朝之遭遇低头入幕教条必惟命之恭触事面墙宦学赖得师之益寛为程而督责大出力以提撕庶几遗簪堕履之微或有大吕黄钟之重横寳在道敢祈袁相国之知倒屣出门自贺王仲宣之遇
　　留守类
　　贺陈丞相判建康　　　　　　杨诚斋
　　畴咨上宰居守陪京一相揭日月之光俯江淮而下烛万乗分旌旗之半俾夷夏之耸观某官至学潜天孤忠贯日惟其凝然之风度歴万变而不揺是以坐之于庙堂则四海之自治岂时变之难合乃身退而愈髙赤舄来朝俨二童而及马苍生相贺幸两鬓之未霜方倚訏谟之深以输旦夕之弼如其留钥毋易耆英保厘东郊如毕公卧防北门如裴度暂大金陵之纛即青王氏之氊某违离门墙荏苒嵗月不自意其末路得再见于清华
　　贺张魏公判建康　　　　　　杨诚斋
　　制诏旧徳藩宣陪京留丞相于闗中深托本根之重用真儒于天下大新朝野之瞻某官学术咸三道原贯一得仁者之静应羣动而不穷叅化育之诚聴万物之自遂补天而莫见其妙洗日而不言其功顾德裕何负于敏中乃元稹自憎于裴度忧以王室居江湖而未忘乐乎韦编言洙泗而无间人仰傅岩之雨天开衡岳之云帝予右之已恨不早公其来上勿徐其驱姑烦东土之保厘暂倚北门之卧防干旋坤转方用夏以变夷风辉日舒要整军而经武仰惟勲德之元老素定国家之逺谋诸将震于威名百蛮问其容貌正赖指纵迄成扫清安石其如苍生何已快老成之起司马复相中国矣伫观书赞之新某自负荒凉恭承覆载丈席之侍玉振每得而闻尺书之论金縢今近乎防
　　太守类
　　贺平江赵守　　　　　　　洪平斋
　　恭审课最周藩班升晓阁奎躔新度视文昌公座之尊磐石旧封増扶风三辅之重旄倪欢抃麾帜精明恭惟某官行整而气醇材周而学防九霄玉露抗仙掌于建章柏梁之间万里银潢泛灵槎于黄河昆仑之表天不虚生于龙种人皆想见于麟仪洗京洛之缁尘访江湖之竒观为民司命与国分忧庆朔堂前细转春风之有脚滕王阁下横陈秋水之无波上方深思肺腑之臣公乃近牧股肱之郡势强宗翰福及王畿趣下诏以召叅争遮途而借冦爰进璧天球之直又为清香画防之留昔者房乔首冠瀛洲十八人之选今焉黄覇独髙颖川二千石之功有开入相之基即鬯致君之业某埋头尘驾寄命恩闳顷尝曳裾于天府之游辱赐推毂于公车之辟奈迫倚门之望徒厪飞骑之追朅来东楚之平反耸聴西清之显耀起而舞手知所属心月朗虎丘临照何分于疆界氷寒燕谷生成早转于陶钧倘借余波终归大庇
　　贺真州洪守　　　　　　　　刘后村
　　伏审申锡玺书荣分符竹迎銮置郡旧称江左之雄藩当宁选侯暂屈朝中之名胜甫先声之入境已和气之满城矧肆走趋敢稽迎某官风规髙洁宇量崇深蹈名义之大闲袭文章之正印忠宣仗节何慙归汉之苏卿文惠秉钧不减过江之王导玉带枢臣之硕画金莲翰长之雄词亶惟明公克肖先烈顷陪髦士鹭振振以于飞既览德辉凤缥缥而髙逝敛青云之逸步寻緑野之旧游防在廷渇见于严徐而中禁叹无于颇牧亟颁一札趣建两轓庙论忧边方急防秋之计家传许国宁为择地之谋乃眷吾州号为重镇虽长江天堑夸汹涌之波涛然数处风寒合绸缪于戸牖谅规模之素定使精采之一新泽中之鸿鴈奠居帐下之貔貅禀令前旌所指乐哉皂葢之行春左辖久虚行矣青氊之复旧某读书虽苦涉事至迂耕汾曲之田可支饘粥遮长安之日误弃钓竿本深入于闽中忽逺移于塞上倦游已久念自放于一丘泥古不通了莫谙于三尺窃承开府预恐旷官倘尚寛震慴之威庶获举平反之职哀矜勿喜盖其少小之所闻深刻寡恩谅亦君侯之不喜
　　贺池州焦守　　　　　　　　郑雪岩
　　伏以君辞天陛剖竹齐安我徃日畿乗轺浙水虽似燕鸿之相避讵容鱼鲤之未将同年得无情乎交隣胡可废也恭惟某官为廷唱首本儒者流授一编书才优王佐学万人敌气压将家出入禁闼之中拱揖冕旒之侧密承师锡昭布外庸壮长江之波涛谁思饮马宣朝廷之徳化旁及离鸿直追令公威名岂羡营平军册某同登龙虎榜久别鹓鹭行觌面莫疎知心已久聊慿尺楮少将末路之敬恭行造双旌共话当年之涂抹望风増喜有语莫殚
　　贺瑞州游守【孝严】　　　　　　辛鄂州
　　恭审一札涂芝五符分竹卷珠帘之雨怅别日之何多颁锦江之春幸趋风之未逺湖山改色牙纛増辉恭惟某官卓尔烛微英标映世武夷之峰峭拔心迹双清紫阳之学渊源父祖一脉彯缨膴仕驱驾荣涂才无施而不宜治所至而輙最升华旧府列属容台化北溟之鲲荐乗泥轼集议堂之凤载拥朱轓岂康庐彭蠡之能淹宜尧陛虞廷之迅召勾稽棘寺简在枫宸进陟三丞已密邻于要路归寻一壑何勇退于急流世共仰山斗之文公合整云霄之武西江道院南服名邦聿求二千石之良以广十万户之福丝纶天落襦袴春融铸顽成仁岂俟涪翁之语安老懐少益明夫子之心选表可期入觐伊迩某家旧受防于宇下身今寓迹于邻封顾方需次以杜门侧聴涓刚而开府马策不进燕贺未遑遐瞻碧落之堂如隔蓬莱之水裁小夫之竿椟聊致敬恭有先人之田庐尚依帡庇皈心徒切营吻亡竒
　　贺瑞州游守　　　　　　　　汤息庵
　　恭审凤诏起家鱼书领郡簪盍徳星之社夙幸论交槎通灵汉之津兹欣遡润辄慿寄鴈寅庆拂钦惟某官精识际天懿文振古典刑是似英英御史之名家悃愊无华继继黙斋之的嗣早腾清贯寖简皇明金耀主书旋赞奉常之礼乐缇舆敛惠洊驰刺史之旌麾洎棘路之跻聫叅稼卿而进贰氊还可竢鸿去弥髙属勤宣室之思首遴御屏之选宠分半竹来访瑞芝云出无心睨偃松而懐古春如有脚俯翠樾以供唫襦袴咏歌鼓角讙亮赋成道院信眉父老之相安圭觐禁墀拭目公侯之复始某凄其假守久矣懐归歘聆盈耳之謡亟饬建牙之贺襟期维旧辉暎方新虞虢唇齿之依相望接畛游夏渊源之素尚丐余波向咏维深染濡则浅
　　贺瑞州游守　　　　　　　陈乗之
　　芝检攽香竹符疏宠昔居乌府尝登名侍从之门今受滕防又覩新使君之政未展望尘之拜敢稽贺椟之恭钦惟某官天韵宏深风猷凝逺家传诗礼学宗东鲁之师门盛衣冠人诵西平之子典刑是似誉处俱一通籍于金闺遄进班于玉笋华参省架谨簿书文籍之藏班陟社司明礼乐典章之故自为丞之再转旋出守而一麾六鳌方载于瀛洲五马又驱于蜀水眷兹斗垒着此星躔制菡萏酌清泠赋韵尚传于山谷垂天虹度云巘诗篇犹忆于诚斋矧今道院之主人来自武夷之仙洞百万戸防福已闻襦袴之謡十二旒简知伫复囊氊之旧某壮行漫仕老去投闲思觚棱之重游恍如昨梦玩珍台之真乐颇遂初心托身防地主之恩共社有年丰之乐偶然浪出访寻坡老之雪堂久矣懐归愿傍召公之棠舍编摩语浅赞颂情深
　　贺镇江守傅侍郎　　　　　洪平斋
　　恭审自天锡命易地建藩紫槖声华共识西清之法从碧幢号令鼎来北固之主人旄倪欢呼鼓角喧亮恭惟某官姓名日月气节华崧文轹商周可谓昌黎之笃道言称尧舜无如孟子之敬王早防濩蠖之知徧歴髙华之选每于器能政理见所举不以富贵利达动其心蓄之弥明翔而后集爰径登于禁路遂独立于谏坡秉节如中流砥柱之不移遇事虽惊雷破硠而不慑善类倚之而増气佥人闻之而寒心倦从豹尾之游愿奉龙潜之最民庸幸甚国论谓何潇洒玉清无限爱棠之父老周遭铁瓮有来骑竹之儿童矧此名邦为今要地控天堑于万里烟涛之际拱日畿于五云霄汉之间知谋帅之良难喜得公而为重好是天球琰琬翻奎壁之祥光不妨羽扇纶巾挹金焦之胜概聊屈掌北门之钥即归斡西府之枢某税驾未能植牙在望尚想楼头望眼归两淮形势之图还思江上一尊吊三国英雄之志
　　贺建宁守王侍郎【极】　　　　王臞轩
　　禁庐厌直帝綍疏荣待对松堦涖宁庙藏书之府剖符竹使在阜陵潜邸之邦单车一来千里胥庆某官西州人物前辈风流抉云汉之章最宜为诰摆雷硠之笔得所以言入而论思出则藩翰丹山碧水本全闽第一之州靺鞈褆衣分徒列连营之伍属汀邵之煽变剙招捕以兼司继命庶官成骤重骤轻之势肆胎竒祸于一嚬一笑之微至烦水西浒之兵入戡火城中之难收拾余烬归为长雄増灶取赢几千人矣筹沙唱饱其屡空乎邬既富于黄金权遂倾于皂盖以至不掉殆将倒悬惠然肯来有豹尾鸡翘之彦齐之以礼詟狼贪羊狠之骄不逾晷刻之间遽复承平之旧淮阳非薄长孺已蔼治声朝廷深知弱翁即趋严召某宻逃空谷背缚衡门有事西畴方耦受防之父老不知东骑莫随骑竹之儿童得之所闻喜而不寐桑麻影里愿观仁政之浓桃李光中庶养病身之佚
　　贺太守谢刑部　　　　　　　王轩
　　伏审陞华寳宇移镇玉山碧草緑波殊郁憩棠之父老朱幡皂盖已歌骑竹之儿童安得一语借冦君于帝前正恐两州争杜公于境上去思之极喜跃伊何恭惟书府斗牛相门星凤梦池塘之草家自有于诗声鄙堦砌之兰世共推于儒杰思昔先正时维巨公使吾君为尧舜之君今犹被于宗社以所学皆周孔之学端复存其子孙独先生自取之亷有识者见谓之屈屡乞一麾而去遄飞五袴之謡方兹蹈徳而咏仁奈何夺此以与彼虽未觉云霄之逈已顿惊分野之殊恐开藩之未间不俟驾而归觐前有召父后有杜母赖抚摩凋瘵之余坐而尧言进而舜趋竚献纳熈恬之盛某猥误衮褒之辱每虞锦制之伤鸣凤凰于髙冈式徯九苞之瑞世抟鲲鹏于溟海莫随六翮之培风
　　贺太守刘寺丞　　　　　　方秋崖
　　伏审夙戒麾符俨临防卫呈琅玕呌阊阖正聫星宿之班羞昆仑薄蓬莱自求山水之郡此名此徳甚盛甚休恭惟玉簨黄钟之函和瑶瑟朱弦之挺直虽不为表暴于议论之际要自有公是非顾未尝标置于名氏之间此所谓真道学早策勋于翰墨乃课最于簿书州县之职徒劳人洊出郎官之宰贤能之举不待次尚参计相之宾凢晋权万货之经与均防百工之给皆未究其所蕴何厥闻之甚都龙左角为天田肆陞华于九扈骖右騑者刺史讫自诡于一麾上若曰古君子之儒时则入汉循吏之传以去帝城不逺耳冀润九里而及京师然岂君相之意哉乃先一州而后天下闻有迅召愿无疾驱某自守其迂见谓之拙思昔中牟之化今已在七不堪之中正复阳城之生亦付之六太息而已过不自料勇为此来一用其策之平平两书其考之下下有人民有社稷久矣厚顔为保障为茧丝凛乎掣肘公既至止吾知免夫披云雾而覩青天敢忘贺厦为草木而到君地或可逢春
　　上丰真州【有俊】　　　　　　刘后村
　　奉幕府之文书昔尝依于麾下主功曺之刀笔今复入于彀中何所取材居然防幸敢饬牋题之陋僭干棨防之严某官直气蟠空清规照世单传名节实惟元祐之故家尚友英豪见谓北方之学者卓尔门庭之自立耻于蹊径之旁通顷从国老之招出赞戎昭之重箭已传于瓜步烽遽彻于甘泉众议画江恐投鞭而饮胡马公方乗塞独移书以折佛狸迨息肩载续于旧盟乃絶口不谈于前事晩繇半刺徃建两幡方此憩棠已尽销于嚚讼政惟拔薤遂见忌于强宗一簔径上于渔舟四壁了无于鹤料叹滔滔之皆是而皦皦之难全赖朝廷之深知属疆埸之有事誓江慷慨天知祖逖之精忠对垒雍容人伏羊公之雅量方且外招流附内拊凋残大而经画于中原小则蔽遮于吾圉倘来富贵谅久付于浮云不朽功名定有光于信史某顷繇禄仕早误赏音性不通方动与世人而寡合众皆欲杀独防执事之怜才初不吏于朱云每待延于枚叟愧酬知之无地乃抱痛以不天空使时贤见诮景升之子岂无先友谁怜嵇绍之孤买山之兴甚浓誓墓之词良苦昨聆剖竹漫意弹冠苐归闽者累年无入淛之一字当趋事赴功之际自审濶疎矧操心虑患之余顿忘精锐不图狂简尚挂辟书庙堂知出于无私士友或疑其不称拊丹心而感慨常中夕以激昻懐燕昭市骨之恩慕豫子漆身之报然某戴星即路触热泝滩值涨潦之奔狂骇风防之沦覆已偕十口下从河伯之居偶有扁舟来起湘累之死幼稚仅逃于鱼衣冠盖甚于悬鹑况生涯尽化于波涛而性命仅存于丝髪进已资身之无策退将避事之有嫌却返敝庐共卧牛衣之疾重寻来路自怜防影之孤漫挥衰涕以泣岐未觉惊魂之守舍今者既趋京毂密迩丽谯度已耗之心思决不堪于事任何以举贱有司之职得无辱大君子之知簿书之间类非所能恐上烦于程督棰楚之下何求不得窃有意于平反茍不愧心是为报德
　　通建宁叶尚书【时】　　　　　　刘后村
　　长六官于禁近昔衔选授之恩倡九牧以蕃宣今玷附庸之数世未有不难之县令身独逢易事之府公敢饰鄙词以干严分恭惟某官髙明而密察博大而崇深畴昔并游尚及接乾道淳熈之彦平生孤立不知有熙宁元祐之朋自为谏官御史以来至居方伯连帅之任惜善类如卫头目爱吾民若养体肤议令则欲寛一分理财则欲捐末利君实视副枢之贵莫肯次迁富公当新法之行独云不晓至今瓯粤衡湘之境皆有召杜龚黄之思逮宁考之末年召耆英于迩列灼知圣意欲付事枢未及覆于金瓯忽巳冯于玉几羣公翊戴瞻龙气以云从一老傍徨抱乌号而雨泣露章力请天语莫囘遂繇喉舌之司来镇股肱之郡其出处语黙之际皆理乱安危所关黄髪番番焉可舍朝廷而去赤舄几几终当遄廊庙之归某号为狂生名在恶子臂红旗于塞上力战无功叱黄犊于田间躬耕不饱加以亲头雪白先绪灰寒顷于吏部以覔官适直明公之典选诵句百僚之上即日知名割炙众宾之中满堂动色特捐大邑俾字小民盖有爱当世人材之心岂专为通家子弟之故然而曩收虚誉今课实能强顔读城旦之书恶乎折狱流涕秉牢盆之笔何以生财虽素为大尹所知恐不免督邮之辱凛氷渊之战内骇汤镬之临前尚赖涵容少寛迫以茧丝为喻必能味尹铎之言倘刍牧不求安敢逃距心之罪陈情之始空臆以言
　　通兴化范太守　　　　　　王臞轩
　　出纶阊阖作屏壶山范老十万兵于胸中时方倚重元结数百辈在天下民其少苏闯上日之匪遥企下风而起敬恭惟某官清凌氷柱峻埒斗杓月旦题评元方季方之行谊天庠模楷大陆小陆之文章讲学遍诸老之参著书作千载之计属权奸之当国纷竞习之移人一世澜趋相与染曺蜍之沫二难壁立断不污元规之尘纫兰自馨食蘗有味迨圣化已新调瑟而众贤交起弹冠所挟者髙尤难于进谓宁得小国寡民以行志不愿为枉寻直尺以留中惟莆称诗书礼乐之邦久焉弄印以公为忠信慈惠之长宜此分符旌麾未肃前驱襦袴已歌来暮吏狃于政弱而垢玩民困于军兴之诛求剜肉医疮甚矣羣生之寡遂酣歌常舞几于一国之若狂所望独立使君之来以为一方疲甿之幸仁必有勇严以济寛使乡无打门索钱之胥则家有左饘右粥之乐然而世道隘甚人物然此独何时横济川之舟于野渡行且有诏起擎天之柱于明堂某为儒而迂入仕而拙愚戅既见排于绍定疎狂复不合于端平窃禄祠庭已自分烟霞之疾赘丞邻郡初何心风月之分惟平生于方册以服膺乃一旦治封而亲炙必有订顽砭愚之诲以为鍼膏起废之方嘉与斯民新沐循良之徳化更祈暇日拱闻经济之绪余
　　通漳守郑左司　　　　　　　王轩
　　缀班蓬观稔闻尚书曳履之声窃稍丛祠敢作刺史题舆之望偶叨恩而起闲散得帅属以奉教条敬饬墨卿敢干籖帅恭惟某官清凌氷柱峻埒斗杓昔在元枢不作汉唐之人物笃生令子克绍韩吕之世家方在盛年见称伟器容与功名之防更阅理义之多正色立朝舌底吐氷人之语一麾出守毫端宣泽物之仁奈西风之尘一髙而东山之兴莫遏著书平屋讲学专门卷之而懐已并复斋之髙躅充然有得诚如西山之荐章及圣化新琴瑟之调宜名胜应弓旌而起繇郎闱之隽武叅枢掾之宏谟习明先朝之典章荡涤累年之垢玩形之论建多所施行献可有先见之明方为时出山又不合而去正坐名髙贤者进退之非轻世道污隆之所繋比兴思于侧席亟有命以起家眷言清漳之名区宜有通儒之报政旌麾至止襦袴蔼然崇教尚文振起紫阳之坠绪蠲租减赋举行竹隠之寛条惟是时事日新善类星散朔党洛党之论横起南军北军之变未销此独何时横济川之舟于野渡行且有诏起擎天之柱于明堂某徒有苦心本无甜舌戆拙既不容于绍定疎狂复见斥于端平耕具钓竿已分烟霞之痼疾箳星泥轼何心风月之平分独幸以邑子而事乡尊况复以书生而师素宦必有订顽砭愚之教以为鍼膏起废之方嘉与同僚钦奉循良之政令愿言暇日拱闻经济之绪余
　　通南劔守游郎中　　　　　刘后村
　　问县谱于山隂方懐忧责瞻耆英于洛社喜识典刑以半生薫炙之心寓一纸干麾之敬恭惟某官任重而道逺源深以流长以游先生之故家从朱文公于精舍方执经讲河汾之曲髙弟固多及逢掖立鲁门之东一儒而已早着勲名于荆汉晩陪议论于朝廷观其谔谔以昌言岂不凛凛而可畏千羊皮不如一狐之腋百鸟羣忽见孤凤之鸣疏传而灶婢出惊自去而画工图绘着之廊庙真如太史所云在彼涧阿深得考槃之乐属逢初政起牧邻邦得丧付之无心出处莫不有义过里门而下慕恬侯之谦恭露印绶于懐笑买臣之肤浅靡待藩条之布伫闻驿召之来某潦倒不堪嵚﨑可笑醉登广武尝妄议于英雄病卧壶头始囘思于乡里亦既买山而隐矣乃如有物以败之而况邑介通衢身居谤府若之何而施设可以免于悔尤如公之贤举国所敬虽不至言游之室颇思避齐相之堂法令为师敢袭汉儒之卑论诗书执礼庶闻夫子之雅言
　　通吉州史太守　　　　　　洪平斋
　　伏以访小范老子之旧游愧承遗俗望六一先生之故国喜在下风辄抒削椟之恭庸防制铃之聴恭惟某官丰规峻整气度深闳鼎盛一门独抱富贵不移之志澜翻万卷欲乗功名自至之机气吞牛斗以何髙手格象犀而甚勇半千逢运四十专城清香凝寝以无心白粲连樯而满眼羣儿相贺欢传太守之中和万马不嘶耸动元戎之号令隠如敌国倚若泰山要驱沸鼎之游鱼悉解佩刀而买犊谢安之屐欲折亟收败贼之功魏证之笏尚存益振传家之烈某侵寻老景鞅掌偏州登陆有四明旧矣声闻于东越滙泽为彭蠡今焉接于西江念其臭味之同假以帡幪之托庶几知免尤切倾依
　　通迓欧阳太守　　　　　　洪平斋
　　伏以涣发緑绨鼎来皂葢六一先生之家法在觉斯民小范老子之藩条复见今日欢传骑竹风动采芹恭惟某官气明且清识逺而粹揽天地之秀于笔下沛若涌泉纳古今之变于胸中燎如观火志不求于速化事惟应于无心用能大其所居之官于以培此有用之业问津三辅迂径五溪陶蛮蜑为礼义之邦洗炎障为清凉之境方返南州之斾又分东国之符乃睠螺洲旁连蠡泽汉潘君忠烈之可想唐鲁公典刑之具存近观两年至易三守出则振使星之风采入则耀郎宿之光芒盛事可书芳尘有继庆朔堂之坐啸雅称凝香紫宸阁之趋班即看鸣玉某虀盐风味灯火生涯十庐占天目之阳夙依乔木倚席噉芝山之麓行挹甘棠喜后学之知宗望先驱而起敬力张是道端属其人沂水咏归首肯与舞雩之曾防鲁宫莅止更期颂修泮之僖公
　　通新贑州叶守　　　　　　戴象麓
　　伏审光膺凤检荣领虎符真馆优贤久叹老成之去国侯藩择牧深嘉镇抚之得人都邑均庥舆情胥庆恭惟某官斯民元气前辈盛心风云饱溢于壮懐岳渎间钟其伟器进退周旋而可度艰难险阻之不渝清絶一尘炯若木兰之坠露文追五色皎然玉树之临风温乎廊庙之珍允矣搢绅之表时方期于霖雨公乃抗于浮云信知士夫进退之难独得古人出处之大髙标山峙素履渊澄然杖屦东山之风为先生则甚髙矣而升斗西江之水如细民之久望何帅垣方力荐之初天子叹相见之晩亟下枫宸之命即分竹使之符十八滩之上流素称名郡二千石之重寄兹得真儒伫观渤海卖刀之勲即膺宣室前席之问某乡闾晩出州县谫才属除目之初传动乡心而増喜一邑如斗幸依东藩千骑之雄尺素驰书少羾南丰一瓣之敬其为颂咏罔既编摩
　　通丁太守　　　　　　　　　牟存斋
　　玉座畴咨金邮迅喜闲台泮奂方将穷胜事于园林统府浩瀼乃幸屈价人于藩翰紫马西来而捧拥青罗东首以徯迎敢后鳞函式前鹭翿恭惟某官星沙上瑞天柱髙标文章五色锦之脱机光夺日月器量万斛舟之转柁势压波涛平生自诡于民庸时望积闗于朝着京之西蜀之表从容前箸之借筹淮之东江之南掩冉除麾之交映俄主书于金耀旋持正于玉条总夏官司武之权七兵有秩览苍箓考工之记五雉惟修步武峻穷功言炳蔚以韩吏部斗山之望叅裴丞相淮蔡之军方共占胜气于赤云已同奏捷书于清昼天知一节霜掲六丝华表鹤归久矣认令威之城郭草庐龙卧岂容闲诸葛之扇巾合展翮于鹏图俄移轮于熊轼粤惟吉水实号奥都式乔木之庐山尚带醉翁之文墨诵连樯之句世夸传苏子之风流蔚然诸老典刑之邦着此当代文章之手璪旒念念惠顾逺民步屧村村争夸新尹玉符防合竹马驩迎近事日存已揭使华之様逺猷心渴谅虚从槖之班某鈆椠罔功缇屏非据昔寄巢雪外固尝窃大幕府之庇休今别驾治中又获际古诸侯之节度将幸识荆之有日孰云御李之无从君子忧道不忧贫巳跃跃志得舆之喜国人望公如望嵗毋徐徐为缓辔之行
　　代通南劔守徐兵部　　　　方乌山
　　帝懐望郡诏选伦魁恰则十年合身坐池边之凤却来千里觉光揺津底之龙谨饬鱼缄徃迎骑足恭惟某官忱恂而毅庄栗以温论议崇谹不沗董子孙之对渊源深逺甞游陈方康成之间由其三塲非为吃着之谋是以九迁不出丞郎之选允哉任重而道逺何其勇退而守专睠镡川之名都为防寝之胜处今暂屈六鳌之彦岂徒荣五马之观名节竒芬访了斋翁之手笔问学坠绪续山老之心灯时则优哉游哉志其大者逺者明教化而采鲁侯之藻平狱讼而种召伯之棠和气溢而歌麦两岐巨姓驯而拔薤一本无愧经史之纪载又特事业之绪余百年几见之声名立矣千载不朽者官职云乎执事勉之斯文幸甚某蝗粟无补牡驾胡为竒哉八郡之同寅森若三星之相望况辉躔其尤迩切华润以滋多安敢强顔搴帷裳于上坐徒能洗耳来襦袴之新謡欣幸方深掞濡靡竟
　　囘新守陈【梦龙】　　　　　　刘后村
　　当宁抡才专城作牧乡邦相望新懐防稽太守之章父老来迎如见国子先生之面稍修书札以候节麾恭惟某官书读五车辞倾三峡朗陵荀有文若视元凯而有光靖恭生敬之方屈马而无愧冠三舍俊造之选号七闽文章之家众由径以疾趋独盈科而后进佐陪京之留钥风月洊分牧思陵之潜藩瘴烟一洗盖趣召吾丘而奉计顾重烦韦守之凝香眷此邦人种何福德鸿硕照临之未逺象贤选择以重来昔尚父报政于齐何其疾矣国侨遗爱于郑谁其嗣之未有上冡过家拜防眡事光复周公之旧宇増培召伯之憩棠歴观旧史所书鲜如今日之懿谱端明之丹茘可继先贤对舍人之紫薇莫须公等某坐虚名之过实为众毁之求全岌岌之踪甚危狺狺之吠未息身离禁苑永孤明主之知名列党碑尤当累臣之罪自嗟垂暮偶未溘先躬诗书以教子孙力田园以奉公上闻双旌之孔迩扶一杖而起迎太守宾懽犹记鸣禽之同乐郎君官贵恐难行马之重窥
　　囘新守赵寺丞　　　　　　　刘后村
　　温诏趣行轻装赴镇闽峤有壶公之胜宅牧不轻邦人望结辈之来闻风相庆可无尺牍以双旌恭惟某官讲贯于家庭切磋于师友黄岩万家之邑蔼若诵西桥诸赵之贤尤其冠冕廼如执事克肖前人其践履则司直奉常其施设则省郎中秘三载令君之勤恤百年父老之去思洎擢廷绅盖旌县谱为丞再转少留宜列宿之可攀乞郡三章勇去虽六丁而莫挽莆本乐土守多名卿属此俭荒加之供亿遣防江之戍卫募入水之佽飞西北之事防无穷东南之膏血已竭国有三空之患孰不懐于隠忧民受一分之寛公盍念于斯语靡容席暖即有玺褒某妄想灰寒颠毛雪白昔过鸣琴之境尝接绪言今为负耒之民已寻初服闻涓上日喜托余龄骑竹迎细侯固难入小儿之队寻花访野老尚能和大尹之诗折屐之深濡毫罔既
　　答乡守潘宫教　　　　　　　刘后村
　　遴选名儒出临雅俗邦人欣欣相告久属望于英声使君徐徐其行孰不歌于来暮亟驰尺牍徃双旌恭惟某官禀奎昴之精英钟山川之清淑盖诸老并生于寳婺而伟人多出于华宗成公席下所闻终身实践柱史殿上之叱千古直声既尽读善和之书且单传丽泽之学不由介绍自致清华东观羣儒推蔡邕尤知汉事太学诸生曰韩愈宜为人师厌辇毂之纷华爱桐庐之潇洒众歌别驾诏遣追锋长孺廷之直臣有足惮者梁王上之介弟遂使傅之但尝为朱邸之宾鲜不在乌台之选视犹凂己义不呈身对咫尺之威枚数中外之事痛哭陈治安之策天为动顔长揖出光范之门士有愧色莆方弄印帝命剖符俗无浇淳治有粹駮昔郑人尝病鄊校之议自孟子巳形巨室之言惟清可律懦顽惟理可屈权势不必参伍以问牛马当如中孚之及豚鱼小国寡民未究师儒之施设圣君贤相方褒牧守之循良暖席未皇予环不逺某干淳旧族海峤孤生四纪驱驰人知其文俗吏一朝际遇上擢以清望官紊进士任子之品流妨文人才士之涂辙以兹蔽罪良所甘心乃若腾乐羊之谤书殆未见张华之谏草众怒欲加于丹颈寛恩独念其白头获以残年安于故里闻拥麾之且至将扶杖以愿观仆视彼徐穉任棠则慊然侯贤于陈蕃厐参也逺甚庶因暇日可聴绪言悬车而示子孙不容缓矣灌园以奉公上尚可勉旃
　　囘瑞守游寺丞　　　　　　赵提刑
　　奉天子诏分刺史符制菡萏于劔池古称道院憩甘棠于南国今得仁侯受幸突来协寅有幸某官丹山英气翠竹髙标周程问学之传挺然祖烈严徐侍从之选籍甚父风以阀阅之贵游尚州县之歴试顷守星渚治颍川欲俾我民之寛幸有若士者在一札载颁于禁掖两轓洊驾于髙安善推所为不劳而治老手便剧郡想凝画防之香雅意在本朝行复青氊之旧某无堪诹隰有愧空囹忽闻军将之打门喜得词人之居牧江山千里虽未快眉宇之瞻台郡一家所愿为臂指之应亹亹欲谢草草是惭
　　囘游瑞州　　　　　　　　赵崇洁
　　裁容台损益之仪仅知从长载宥府编摩之笔猥使兼官中懐沗窃之羞外借推之重恭惟某官风猷凝逺地望髙华祖烈有传浚源流于伊水父书早读开步武于甘泉得诸服袭者不凢随所发挥而愈伟盍繇棘寺晋仪帝左右之班自诡竹符嘉惠江东西之境方渤海甫下车之始为髙安洗珥笔之诬闾阎风草之不惊田野耕桑之自乐维其时矣适当五月报政之期归我公兮迅辂一札成文之宠某非材共二取数过多甚惭谢牍之鲁臯过辱庆函之郑重俎豆军旅之事皆所未闻簿书期防之间愿言共济情真皈倚语絶栞敷
　　囘游瑞州　　　　　　　　马裕斋
　　甘泉从臣之真方拜误恩于神甸瀛洲学士之直忽叨隆委于陪都沗切亡堪游有自愧谢言之未控惊庆语之先驰某官达识周才逺心旷度建中御史之裔代有闻人紫阳夫子之乡地钟间气几更出长而入治不知内重而外轻属驾朱轓肯临翠樾制劔池菡萏之服名誉亦香叅愚山檐葡之林丰标自洁郡真成乎道院民胥得于湖山昔四岳而今颍川固尔公尔侯之表先一州而后天下岂吾君吾相之心防有召环趣登禁甬某师干初试边遽适殷江隔东西愿借斗升之水礼尚来徃先交咫尺之书归侍无央铺张不尽
　　上游瑞州　　　　　　　　金之炎
　　中兴南渡久闻御史之家薄宦西江猥沗诸侯之客自贺茆芹之生意宛同花木之向阳闯燕寝以斋心差鳞缄而曝敬恭惟某官标凝霁月襟贮清秋生武夷洞中之天百年文献立伊川门外之雪一脉渊源膏馥三万轴之牙籖曲调五十弦之锦瑟其立也独故进退出处一付诸天所养者深故穷达得丧不易其操名髙见忌道大难容圣朝非不用人矧是名门之旧君子岂容去国苦于公论之无芥视荣华叶轻去就帝念江南之右瑞为望郡之雄胜槩翠微曽着钟离飞墨之迹先贤清节犹带醉翁吟笔之香而况锦水市河福地已符于佳防芦鞭席防天街近喝于状元宜此拥麾暂焉税驾一琴至止五袴懽如出佛手以救度众生试仙方而苏醒羣命前召后杜吾于明公见之左禹右臯是特分内事尔伏念某金华晩学璧沼陈人初窃一官颇负鸡出笼之喜坐迟逺次复懐鸠控地之羞人共叹其淹囘己独安于恬退徒以欲报罔极之德正当既喜且惧之年俶聴报瓜亟驱行李拜二苏之遗像挹三刘之髙风虽决无倚席之疎或难逭在城之刺孰为道地我有使天夜雨青灯祗分郑广文之独冷暇时铃阁拱聴朱夫子之的传钻向方深栞摩不足
　　上游瑞守　　　　　　　　　王监库
　　国用充于外府绩茂赞丞库官辱在底僚礼端趋事立下风而起肃滴晨露以笺忱容徳如天布心有地某官大林乔梓众芳兰荃问学光游氏朱氏相传之灯人物方韩公范公齐驱之驾雍容大雅长记先君子之典型奕令名可谓士大夫之融显自异清风而飞舄渐阶丹地以彯缨好溪不妨风月之游星渚防是江山之主公道大明于棘路庶政宜禆于穑臣古井自止无波之心长松益茂凌霜之色髙安称道院正须山谷之大书欧阳为寺丞已召初僚而草制自参寺事克当上心监临借以分劳出纳确然奉法为国家惜货币之积如山象父祖贤侍从之除有日伏念某才拘尺短心力寸耕曾踵美续闻之无称视学古入官而有愧属皇上轸及先臣之留笏而相国忍困人子于负薪指钞引以受官期筦库之储士纵许望尘入局之拜奈速触事面墙之讥徼福先公得师宗匠誓将勤而补拙庶矜愚而爱能情知有所托身髙飞恨不挿羽观道徳聴教诲偶同退之为吏之逢相啓告慕慇懃苐慊武侯集忠之益拳拳所寓防防奚殚
　　通游瑞州　　　　　　　　　吴雨岩
　　里中一别慨辕辙之差池江上相逢幸节麾之聮合翩然云翰贲此风防恭惟某官明茂凝姿惠和毓徳祖风未逺亲接元公正公之传家学相承又济黙斋受斋之美既源流之甚正宜标致之不凢班笋屡催上恩浓甚观桃懒咏时论韪之多幸劔池丹井之民久借皂葢朱幡之防简静柳武陵之政清亷张职方其人中和乐职宣布之诗已闗上聴侍从论思献纳之选即踵前芳某久已勌游冐当分遣守三尺法岂能小大之得情改一封轺顾使东西之惟命揣已若为而称任同寅正喜于得贤数及瓜而代之期去何疾也念维梓必恭之谊能勿诲乎心之精微辞不宣鬯










　　翰新书续集卷十五
<子部,类书类,翰苑新书>
　　钦定四库全书
　　翰新书续集卷十六
　　通判类
　　贺徽倅叶校书　　　　　　　方秋崖
　　伏审夙驾缇屏聿临练带新安之山水大要好识行袐书别驾之风月平分岂但半刺史聊复尔耳能久此乎恭惟独抱遗经追配古作故能夺多士之气取象魁三盖尝登太微之庭去天尺五胡以获麟之笔而监无蠏之州如闻此来有欲为王留行者虽曰小屈焉能使予不遇哉顾防金匮之藏亟侍玉皇之案某柳桥一别苫块三年素鞸已终曽索长安之米青山无恙竟囘剡曲之舟自怜黍谷之难春能到草堂之几日隔曲江之面几若避于燕鸿寄盛山之诗尚相忘于鸥鹭
　　贺处州詹通判　　　　　　　陈筼牕
　　十行枫陛半刺括山当圣君重外之时谁属佩刀之赠屈贤者治中之任行观岸帻之吟和气先春驩謡不夜某官气涵钓濑学派象山鼻祖当年成绩具藏于勲府耳孙此日正传不号于名家人方炫鬻以致身我独盘旋而却步两颛剧县惠利川流一佐名城声华风动佥期大用合有衷言属逢黄霸之作州又枉孔恂于监郡馨香二妙覆罩一同甫传授御之环临已觉旄倪之鼎沸上方吁俊公合舒翘虽迩遐不系于戚休然出入颇闗于轻重题舆闲暇固共知逸思之长推毂纷纶行即聴褒音之渥某家无长物室有余书甚思菽水之怡愉无奈木风之萧瑟少焉豪勇眼边仅脱于千愁中也惰慵意外方叨于一第末哉行李防若负芒盖平时未惯于讨论则今日孰为之慿借忧劳百日幸防二天精神未浃于春阳肝胆已披于夜月非四海习凿齿岂能引领于古风遇百里厐士元或可伸眉于此日脱免于戾敢昧所归
　　上贑州周府判　　　　　　戴象麓
　　伏以地控二川喜际名流之分月官卑一尉幸阶属吏之趋风方图伸敛板之恭乌敢缓贽函之礼编摩尺墨披沥寸丹恭惟某官嵩岳佑贤霅川毓秀捕龙蛇抟虎豹瓌语惊人骑麒麟翳凤凰清标照物搴帷桂苑濶步华涂锦刀奏最于男邦泥轼驰声于侯国当促侍九重之禁胡复烦半刺之才盖海沂资康乂之功而岳牧借保厘之助江山借重章贡之桴鼓不鸣风月供吟郁孤之台榭益焕福被千里謡兴十同虽邦人愿少借于王祥然天子已深思于贾谊跨九万里扶揺之运伫快鹏图驾四千石别乗之车讵淹骥足某醯鸡小见刍狗弃材家贫而笑饘粥之无由技拙而借诗书以为业云云
　　通邵武黄府判　　　　　　方乌山
　　雅望监州羡公有蠏谫材入泮愧我无氊行托迹于箳篁亟登名于朝椟恭惟某官江夏无双之家世山谷第一之词章早仕昭明文选之邦窥千里之老笔行徧子美吟号之地富一部之全诗迨莲泛近乎日边盍笋班归于天上诸公贵人之荐视若凂焉别驾长史之官取何亷也维兹樵水介在闽江郡斗大虽不足囘旋俗升平亦差堪行乐想平章于风月聊管领于溪山展骥治中缇轼之权増重列鹓广内紫囊之鉢安归某拙而无竒弱不自植子云少作空令众口之传浩然长吟多有转困其志虑薪米裘葛愁其心肠看花之乐转希采芹之行良谬何以慰诸生之望幸而事通守之贤夜雨檐花敢作郑老冷官之叹石泉松雪倘陪白公佳境之游依向方深掞裁靡竟
　　通临安顔府判　　　　　　王臞轩
　　杨柳江头早跂云霄之华阅芙蓉幕下晩依风月之清光公如喜见于乡人仆敢自附于邑子裁书寄防指日登龙恭惟某官峻揭斗标清凌氷柱有祖余烈宛然棠笏之犹新读父一经应是籯金之不羡早已结水苍而缀朝列必欲书淡墨而续世科众作蝉鸣威凤乃仪于玉籥文塲蜗饵巨鳞肯上于银钩主司避出于一头神人为揺其隆鼻直上宜薇阶之侍斜飞亦蓬岛之游尚于京辇以监州见谓名流之借径屏星漫尔不妨题别驾之舆台斗灿然重见曳尚书之履发挥逺业振起家声伏念某地寒无媒天赋不腆万言一杯水少而空费于精神十步九太行壮也才收于科第偶圆得鹿之梦免读相牛之经平生耿耿者犹存与时落落乎难合初筮经行于湘水聊尔栖身至今怅望于衡云不堪囘首京幕戍期之已迫书生宦谱之未闲赖有伟人曲从乡谊箴规之以药其失提挈之以玉于成仕大国从英俊之游此心则喜事长官如父兄之侧惟命之恭
　　通潭州吴通判　　　　　　李梅亭
　　歌海沂之别驾无路事贤咏临邑之卑栖涓辰效役敢以尺书之敬彻于再拜之先恭惟某官地望穹华人门峻特冠切云带长铗夙超四姓之侯佩明月懐连城要是万人之敌舒翘緑水展足赤城盍归乎来何去之速峻温洛荣河之直分清风明月之平邦国不空足表监州之绩公侯必复益先着令之忠卧而治之行且召矣某﨑岖白战漫浪朱勾不卑小官宁免尘埃之棰楚当诣大府尚希风雨之帡幪
　　通建宁叶西判倅　　　　　刘后村
　　守相之官谓之按察子男之国责以拊摩隃瞻半刺之尊曷贽一笺之敬某官文配古作经为人师世无仲尼不在弟子之列后有子必好太之书凢平生学问之所通多徃昔儒先之未发素行孚而士论定新义出而纸价髙晩自江湖来游学省羣仙指防宜顺风进蓬莱之舟丞相挽留乃拂袖去平津之阁系以千驷而不顾挽之万牛而莫回暂管领于溪山且平章于风月然而别驾长史恐有待于贤才国子先生乌可凂以吏事伫膺号召入近禁严伏念某见摈儒家尝谋边事短衣射虎不愿万戸侯之封精舍读书寛作二十年之计因髙堂之有母求小邑以谋身近采传闻始知败壊未尝读律既非几案之才素不言钱安得锥刀之智自量之审何恃而前岂无矫强自勉之心深虑罢软不胜之谴虽世无冷镬咸嗟作县之难倘府有急符尚赖监州之庇
　　通福州郑府判【守仁】　　　　　刘后村
　　通家累世素钦月旦之评作吏一行密窃星屏之庇非有善事上官之智宁无喜见似人之心问戍云初登名惟谨某官清规济世峻阀摩穹学问源流龙首亲传于衣鉢风流醖籍鸿枢近袭于箕裘自衣防以游殊廷迨纵靶而登荣路婉婉赞外台之画翩翩题别驾之舆岂逖矣海沂骥展复须于详试意岿然闽部鲤趋尝记于旧游民方深郑子产之思公真是房太尉之子又况昔司族邸今赞宗藩流风善政未久犹存多士国人皆有矜式问讯西湖之柳色哉培南国之棠隂惟先世有旂裳之勲而执事真台阁之彦岂容缇轼久劳州县之间防取青氊重复公侯之始某学焉不力仕也以忠陟岵恩深悟徃日轩裳之梦循陔养切嗟暮年菽水之贫将谋就于斗升非自营于尺寸然尉在百僚之底顾身无一技之长伥伥造前凛凛淑后幸通守有枌榆之契庶下僚寛棰楚之忧虽貌是互乡之童无与进者然生于通德之里终有赖焉或免于愆弗忘乎报
　　通汀州陈府判　　　　　　方壶山
　　半刺入闽渐近父母之国孤生试邑谬称子男之邦僭彻司涓行趋前轼某官笔秉金管印传玉堂学相承于博宏屡尝鏖战文不下于伯季姑逊先登最有可观屹然自立筦库亦足以隠庭除或闻其哦鳬舄翩然鹓行必矣京秩既七计考平亦监州光范不一呈身特为变法坐啸淮之幕徐题鄞丘之舆考之史书从唐裴冑而后近而壁记仅郭功父之名【元祐中郭祥正】孰大此官宜増显士望云楼上多吟风月之篇拜相岗前【拜相山去三里防云僤子岗前拜相山】请实山川之防某南来公族西外寒生一官为亲所恨养亲之短三仕佐长岂堪为长于斯望浅自疑传望殊异柄之去邑久矣民之眎令如是固在人谁实为地栖伏三山之日久讲闻贰乗之谊髙窃计似人必念枌榆之旧俾少行志相安篁竹之氓依归更深伏谒乃请
　　通何通判　　　　　　　　王臞轩
　　槐庭相种平分霁月于软红莲幕陈人行挹清氷于瑶碧裁书寄防指日登龙恭惟某官千英万俊之才名累相重侯之阀阅束以簪裳而不住力于翰墨以策勲众作蝉鸣威凤乃仪于玉钥文塲蜗饵巨鳞肯上于银钩主司避出于一头神人为掩其隆鼻盍即布云霄之武乃肯涴州县之尘笑谈鸣偃室之弦霜凝牛刅慷慨辨太原之檄雪满貂裘人皆怂慂于要津公独夷犹而缓步星屏一驾日笋増辉题别驾之舆即蜚声于紫禁寳甘棠之笏行出色于青氊伏念某地寒无媒天赋不腆偶圆得鹿之梦获脱相牛之经平生耿耿者犹存与时落落乎难合初筮经行于湘水聊尔栖身至今怅望于衡云不堪囘首京幕戍期之已迫书生宦谱之未闲赖昭代之伟人必垂情于同类箴规之以药其失提挈之以玉于成仕大国从英俊之游此心则喜事长官如父兄之侧惟命之恭
　　通陈通判　　　　　　　　　王轩
　　半刺位穹素负题舆之望广文官冷曽无繋马之阶仆因邑子以通名公见乡人而必喜恭惟某官乔木叅天之阀阅灵芝瑞世之才名文惠家庆图乃士夫之共慕夷简宰相器为伯父之见期萃师友于家庭对圣贤于方策学之优乃出而仕人之美有甚于门凢所设施孰不竒伟有剧县谱江淮之草木知名真上幕宾闽粤之山川入句荐书载路夙驾入京相君握手以愿留执事掉头而不顾爰眷刺桐之郡旧为恭梓之乡佩印监州容与星屏之乐过家上冡辉□昼锦之荣壶公改色以驩迎海沂兴謡而载美以长才而展骥足以厚徳而镇麟宗报政未及于期年奏最已优于一道行吟紫防见称别驾之风流入觐丹墀伫接文昌之步武有如某者见谓斐然对策广廷徒有空臆尽言之直校文列陛乃罹疾声大呼之谗漫寻宗邸之文盟姑便家山之问信朅来倚席寒甚无氊幸先世之夤縁托年家之契好必防刮目毋有遐心只恐衮衮台阁之登不容攀附所谓渠渠夏屋之庇正赖帡幪
　　通韩府判　　　　　　　　林克斋
　　名藩半刺夙懐仰德之诚宾幕具员预有依仁之幸虽鷃鹏之分异然草木之味同辄以寸诚寓于尺牍某官宗城挺秀隽域蜚英早奋亨涂九万里风斯在下亟腾最绩十二牛刅若发硎固尝被交上公车之章胡乃屈治中别驾之任睠言巨镇实控上流纲条全借于赞裨谈笑可空于盘错齐山秋浦不妨风月平分汉席夜厘行即云霄直上某受才甚下赋分多竒顷迄役于计台尝汚名于书府属当逃谷讵意起家十载皇皇进寸退尺长江浩浩自西徂东造之姑咏于盎粮敢云骋下白也愿陪于尊酒时与论文
　　囘诸郡通判　　　　　　　方乌山
　　逆鳞罪大分一壑之归耕驾牡命优奉六条而同俗愧乏单车之风采乃烦别驾之情文得之然匪以报也恭惟某官才猷粹美器韵宏深管领溪山付政事于游戏吟哦风月特翰墨之绪余暂监无蟹之州有华展骥之望姑令平进万戸侯何足道哉若曰斜飞三千里斯在下矣愿宏逺识式究雄图某触热亟行观风何取传檄虽笑相如之陋埋轮亦无孟博之豪使臣礼乐有光岂敢惮驰驱之力长史议论为职倘闻相规益之言三复深藏七襄莫报
　　囘兴化军江通判　　　　　方乌山
　　乗轺误涣仆未免于乡人衔袖鸣谦君所见者今我不敏于谢盖讷于言恭惟某官胄绪岧嶤才猷徽妙游戏政事非俗吏所能为嬉笑文章皆风人之托物姑少淹于骥足终须上于龙头为怜流落之余骤有光华之宠当行道迟迟之际动故人恋恋之情苐某不能深藏大是浪出过里门而屈方师石庆之谦恭埋亭驿之轮那复范滂之慷慨
　　囘兴化军赵通判　　　　　　方乌山
　　伏审缩次葵丘平分莆垒亲贤望重合班广内之羣鹓宦达趣亷又作治中之别驾先施宠甚后贺慊然恭惟某官龙种殊常凤毛济美钟笠泽山川之秀望之蔚然挹鉴湖氷雪之香冽其清矣忆监州于镡水蔼奏最于屏星行矣十州依然半刺仕固系于工拙理亦有于乗除八面湖山少借平章之手九街禁路便为清切之官某分窃滕防偶居汉部揽辔倦矣况用之乡人焉题舆勉旃敢告于执事者薄言问讯不究掞裁
　　囘台州章通判【巽亨】　　　　　郑雪岩
　　伏以挹氷壶于姑苏暑消六月驾星屏于仙陆祥应三台邂逅适我愿兮离合非偶然也门方罗雀书乃寄鸿公定不凢人应骇见恭惟某官风规楚楚天宇融融扁舟徃来饱挹湖山之清絶环辙游宦熟谙闾里之艰难于今正当攘外出车之时斯人可淹治中别驾之选仕不择地志欲济时沧海赤城岂在栖月标霞之乐海云山涧正望作雨润物之功何幸受防亦霑余泽某幸脱重负倦还旧巢无事不到城闉有恃可安田里丈夫之展骥足岂久此乎渔父之寻鸥盟良可托也倚观报政相踵驰缄
　　囘于通判【待用先得靳倅改贰安庆寄治】　　　郑雪岩
　　谷口烟霞我方轻去边头风月君欲平分忽焉相防异乡恍然如在同里喜可知矣报何如其恭惟某官吾社竒男髙门秀种少从令公征伐早着骏声胡为士元声名尚迟骥足旷懐絶俗有句惊人自谓投笔取万戸侯居然题舆游一沙渚舍鱼而取熊掌相去几何维鸠而居鹊巢其来已久尘生虚席雨暗重茅旷闻泥轼驱驰安有星屏气象人所弃者公乃惠然得非天诱其衷密假风寒之助只虞借迳即便趣装某作别五年阻脩尽纸防闻传命谓凤凰之斜飞堪笑分符若鸥鹭之有约望霓甘澍涤暑清风何碍赋诗望眼江山之外正须共话折冲樽俎之间净扫斋庐肃迎车斾
　　囘米通判　　　　　　　　方秋崖
　　我有此客亟剡公车国自得人何烦私谢但喜皆山之妙聿来别乗之贤恭惟某官寳晋闻孙芗林宅相矍铄哉是翁也觉气格之老苍富贵者骄人乎独宦情之寂歴秋水芙蓉之共泛嵗寒松柏之后凋既频摄于军符盍迳纡于郡绶是区区者不予畀何以假为吾遑遑乎欲何之敬闻命矣孰为轩轾更辱缄縢某自返屠羊已传展骥故人书断絶但仰庐山之髙半刺已翺翔亦笑醉亭之旧
　　囘髙通判　　　　　　　　方秋崖
　　父老何自为郎起而予郡天子使来监汝伟甚题舆曽分风月之平共倚江山之重恭惟某官三苏公之翁季四蜀郡之精英航灔滪而东南本朝无出右者旁觚棱而上下别驾宁可再乎岂不以吾民之袴襦政欲为此邦之襟带春台乐只秋觐遄哉不俟驾行亦颇哀老子否径排闼入得毋呵醉尉耶盖以某生而草茅老于荆棘耕寛闲钓寂寞吾亦自安其天履巉巗披防茸道之不行也命岂意白云之深处有来黄纸之除书辞不获而敢前谁则恃而不恐有监州而无蟹何乐于予得尺素而烹鱼以喜为惧未尽山林之习气尚惟襟度之包荒
　　囘添差李通判　　　　　　方秋崖
　　伏以昌黎所刺州冐然至只赞皇此佐郡若将凂焉乐莫乐同寅之依可不可长庚之即有来俪玉无与报琼恭惟某官仙李其根崇兰斯馥是父是子忠孝萃于一家乃武乃文经纶兼乎数器居幄帷而运筹策安边境以立功名振振鹭翰盘盘骥足甫咏山头之白纻又寻水上之红云意廼翁宅南土以董师而当宁起西平之有子俾徃而侍以佐于蕃防皇皇兮莱子之衣绶若若乎乌公之幙国寛忧顾皇曰来归魏公入宣公除光近比周拜前鲁拜后丕轶前闻某生地燥刚禀天狷直敢南阳帝亲之问有真是非耦西畴野老而耕无它望想凄其七稔偶此一麾笺忱莫遂于祈闲趣戍洊叨于申命山水其郡分风月而三之江湖此天为雨露则一耳所希缄迪以惬襟期门合作龙梦懐方元英之句昆丘覩鸣凤神交李太白之仙县旌自揺净茧难写
　　囘漳倅王武博【时守泉州】　　　　　真西山
　　分菟符于旧服自惧陈人展骥足于邻封时惟名士所遭幸矣何喜如之伏惟某官淮海余芳河汾正文章出己机轴胶轕星辰人物如古璧圭辉华郊庙越繇右学出贰左符盖幼学壮行之心期于泽物故难进易退之节卓尔过人竚上印于龙江即演纶于凤阁某婆娑故步警惕后图枵然空乏之余丛此众多之望天枝増衍每虞廪饩之不时禁旅分屯动忧船粟之弗继惧莫称藩符之寄仍幸依邻烛之辉毋效秦人坐视越人之瘠愿同晋国获分秦国之波
　　代施倅【】　囘邵州王倅【祖尧】　李梅亭
　　裹缇命驾引绶露章湖南二郡之豪雄今称第一江右诸王之竒俊愿屈平分下车之初载路相庆恭惟某官典刑炳蔚才谞浚明楩楠大夏之材久于耸壑瑚琏清庙之器何乃润山满期留中还又补外厥为澬水尚存渔父之沧浪匪直海沂可养公台之度量飞腾由此翘企竢之某再转无庸同寅有幸托交承于隔政不但为潇湘之故人话契濶于期年浑未隔京华之旧梦问两鸿鹄谅归诏之鼎来遗双鲤鱼觉报章之不腆







　　翰新书续集卷十六
　　钦定四库全书
　　翰新书续集卷十七
　　诸干官类
　　通广西萧机宜　　　　　　刘后村
　　瞻萧傅之门素钦前辈佐乌公之府获事元僚属当问戌之年敢废登名之礼恭惟某官天才髙迈世徳深长禀大参刚介之姿得文昌浑厚之气吐词奕奕允兼燕许之能落笔骎骎不减钟王之妙然华问际此明时盍侍红云一朶之边乃客梅花万里之外然而山川清淑幕府尊严典刑足以领袖诸贤嚬笑足以惨舒一道乃如公子素驰魏阙之心将有神仙共引蓬莱之路径登禁槖袭取家氊某迹比蓬飘命过纸薄枕戈塞上竟无获级之功负耒田间已作终身之计不图帅壸使奉辟书以平生懐见贤之心于此日有事长之幸吾从先进方愿学于歩趋子所雅言尚曲垂于警诲
　　通福建余运管　　　　　　　刘后村
　　光奉赞书来参计幕陪輶轩而问俗咸仰元僚执蒲谷以临民叨居属部敢贽干麾之敬冐尘督察之威某官气禀清英品流髙胜勲名事业绍熈丞相之冡孙文献典刑嘉定从臣之犹子粤自麒麟之堕地共期雕鹗之在天而乃于简编灯火以究心视钟鼎旂裳而若凂两台赞画俱为名公之所知百里承流殆以寒士而自处己书邑最尚诡民庸葢全闽煑摘之利饶而大澄清之权重有如上介必拣时髦方将持大体于言议风旨之间何至亲细务于米盐钱谷之末侧闻公子素驰魏阙之心将有神仙共引蓬莱之路某早孤鲜援漫仕不谐偶脱选坑冐当剧邑终年勤苦无赫赫之可书一念抚摩有苍苍之在上然命脉实闗于鹾运而主盟全借于帷筹忻闻名辈之临倘笃通家之好虽无善政敢希堂上之弦傥有危机尚赖幕中之辩
　　通吴运干　　　　　　　　　方壶山
　　肺腑懿亲雅称上台之佐本支疎属敢辞下邑之卑闻名久之脩贽礼也某官富甚天分产于后家嗜好清脩一癯儒而自牧封闭骄吝羣公子之所难屡尝尘鞅之亲兹就礼罗之致兴言七聚亦饷三边转输不至于乏兴根本宜加于密防入幕能辩有石处士之风居朝推贤维舄小君之美某半生自力三任靡成一领荷衫戛乎身计数间茅屋强以县名民瘠可怜政苛奚忍幸趋节下得输覆防之情将堕山间竭尽推摩之力所为皈向不尽编摩
　　通廖提干　　　　　　　　　陈筼牕
　　栖足雷封恐不惯勾稽之冗举头星幕尚能陪谈笑之余虽疆圻未半于九州想光采亦分于百里辄因行役敬布悃忱某官忠荩传家恢竒范俗祥麟一角经赤水以蜚英威凤九苞向丹山而吐秀妙年发闻盛旦舒翘哦松之韵何如泛莲之名籍甚盍跻紫槖屈佐皇华有嘉分幙之荣逈迈同堂之乐佐铸金之冶已多锻链之精问造物之炉必有陶镕之妙竚闻推毂躐践登畿某末第强顔卑官失志从昔简编之上颇殚厥心于今棰楚之间敢负所学平侧千岩之窦凄凉一水之滨虽云甚穷亦曰多幸眼边朱墨固难踪迹于崇台舌里黄尚足拄撑于矮屋
　　囘史机宜　　　　　　　　　李梅亭
　　识嵇父于未仙如敬人中之鹤见徐卿之有子真成地上之麟辱贻秋月之两章尤服春云之多态恭惟某官材为国瑞学有家传手敏八义亦欲吹嘘而送上眼迷五色竟难摸索于暗中不妨利吾器以俟时行即溉其根而食实斯文如女有正色安用自怜我相夫子非癯仙即腾善价某方谋下榻闻偶税郊兹勤连璧之临咸有聫珠之赠寸田耕不尽益信任忠敏之诗二季对相望诳有欧阳子之识
　　囘王计议　　　　　　　　　方秋崖
　　伏审峻陪梱议増重藩符彼敌何能为当不负圯上之学今计将安出其必吐胸中之竒愿闻一言聿宁四履盖韩愈政慙幕辩赖留侯肯辱帷筹中有尺素书敬佩烹鲤鱼之赠报之青玉案尚赓洗兵马之诗侯其勉之行胥告矣
　　囘舒计议　　　　　　　　　方秋崖
　　归去来兮乃司故府聊复尔耳又赞戎垣防如燕垒之寻喜甚鸥盟之在恭惟某官儒而韬畧语亦诗骚左手取印右手执干戈夙负儿时之志上马杀贼下马草露布适羞我辈之顔久画诺于油幢每誓清于氊帐楚氛甚恶莫先摩垒之忧汉军皆惊可后登坛之拜某怆闻边羽徯聴帷筹今我来思自笑衫青之依旧侯谁在矣未应头白之如新愿无遐心相与近虑
　　囘张制机　　　　　　　　　方秋崖
　　公车飞剡帅阃借筹人物然窃叹四郊之多垒时事如此孰为万里之长城兹得一贤重増九鼎恭惟某官以燕公大手之笔传谷城老父之书儒者乃知兵乎用能决千里之胜丈夫当为真耳岂惟记三箧之亡试尝慨披舆地之图固已熟攷华夷之势彼乌乎强吾乌乎弱战何为胜守何为坚了然胸中殆犹烛照而卜运诸掌上宁虑秋髙而马肥有伟弓旌之招式徯甲兵之洗政恐青油谭笑虽贺得贤主人然有紫禁烟花讵久稽天下士某逝言已去于思复来前度刘郎絶叹桃花之老我秋风张翰终懐莼菜之可人又将赋归去来兮之辞亦姑作居无几何之计功名付公等相期久逺之看烟水有吾庐倘遂寛闲之适愿言载色共话此心
　　囘朱制干　　　　　　　　　方秋崖
　　思鲈解去奈何主金耀之书骑鹤复来奚以赞玉垣之画独喜尉僚之君子率皆冀部之故人夙已防心叹其晤语恭惟某官辩足以折五鹿忠足以集千乌幕府翺翔信有琼花之诗债边城骚屑小迂玉笋之仙班谁言官阁之梅防老山庄之橘赖吾此客増重元戎小却盛之白玉堂闻且召矣古云乐者青油幕宁久居乎某曩搴芙蓉味同草木许身何愚而自比稷契恐贻笑大方之家同官尽俊而偏善柳刘不妨囘俗士之驾岂其久要而我遐遗
　　囘艾制干　　　　　　　　　郑雪岩
　　伏以国事以同寅最重脉络相闗古语谓先施为难气义可上胡然防此何以致斯某官毫端无尘麈尾飞屑老于学问富贵曽何足言志在功名器识是诚逺到世道寖下人才良难湓浦初罗老子之兴不薄钟山再防元戎之约愈坚絜矩必同造车黙合此是飞腾之路决于遇合之机某归兴甚浓俞音尚閟念虎骐之共二愧熊鱼之得兼图终方艰有恃无恐虽未识面已同吾夫子之门谅必知心肯为李将军之地不敏之愧有言莫酬
　　囘耿制属　　　　　　　　　李梅亭
　　重客及隍缺于逺肃髙文衔袖厚甚先施恭惟某官山立清标渊囘懿学暂试三语之掾迄无一夫之寃兹被制梱之知俯按荒城之陋某谐再觌仍拜属辞徒深巾衍之藏莫效襜褕之报
　　囘任制参　　　　　　　　方秋崖
　　伏以四郊多垒辱在吾曺万里长城莫如贤士今得识时之俊杰庶几济世之艰难伏惟某官早游羣公之间无与诸任而齿千年鹤帐饱谙世故之涛澜半夜鸡声愁絶边头之风雨未觉据鞍之老宁忘横槊之竒虽饭一盂蔬一盘何求于世然车几两马几匹共叹其贤用以礼罗望于筹幄某拜命之辱陈义甚髙无外敬正士而甘受佞人则闻之矣彼善事上官而无失名誉窃亦鄙之敢无脩容式遄胥训
　　囘许总干【月卿】　　　　　　郑雪岩
　　倾盖相逢耸聴礼乐纵横之对防珍再访又聆珠玉骈俪之竒见余亦多如公者少恭惟某官胸襟磊磊意气飘飘补河东三箧之亡口能成诵效终军长襦之弃身不辞难宜运堂上之筹尚草边头之檄闻鸡起舞非将军油幕之能淹上马赋诗有元帅钺坛之素识肯投祢刺不鄙吴门顾如所求亦何敢靳所幸投机于兔过之后莫能备数于鹗荐之初不可挽留又徒惜别尚防服子思之训愿效一言垂槖复刘龚之书愧无多赠
　　囘杜帅干　　　　　　　　　方秋崖
　　迕荆州牧不虞两易之隃入郑公乡何幸二难之识聿来鲤对素知凤毛恭惟诗赋樊川衣冠杜曲繄昔元帅大寛北顾之忧谁其内谋见谓西平之子已报氊裘之遁去夫何衰绖之斩然能事亲则能事君难移此孝可夺帅不可夺志是谓之忠礼制以终恩言有伟某不能忌器又复移家以玉渊易碧玉之环未知孰胜使朱绂共丹朱其毂老我何堪
　　囘刘抚干　　　　　　　　　李梅亭
　　先庚有命焉知贤才而举之髙甲为郎何见公等之晩也冐然剡入无以谢为恭惟某官学超人羣辞窥天巧一第直溷子政有贵于晩成屡荐不入官亦何慊于同队假以嵗月矫焉云霄某得于所闻言之不怍烛之武老矣无能为矣一力告休仲山甫举之爱莫助之万祈雪白
　　囘吴运干　　　　　　　　　郑雪岩【初发京闻照劄中为范昭文取去却为作昭文书转求西淮谢宪削合颖】
　　楚人亡弓楚人得弓弓犹在也秦王求璧秦王还璧璧何损乎结浮屠千尺之尖皆大钧一转之力莫非定分谁敢饕功伏惟某官天分甚髙旦评早着明月之珠夜光之璧其价素髙台阶之槐朝阳之桐厥产也异欧阳公在朝江右无遗士叔孙通制礼鲁国召诸生子不自言予何敢隐甫彻泰阶之聴遽囘阳谷之春失若惊得若惊若有神相出乎尔反乎尔是岂人谋某自揆何人能致此客近舍皇甫本亦何心不举仲淹乌能无愧兹闻橘枳之异地敢言桃李之吾门何以谢为但多助喜有来俪语曷当二生之虚称尚待合辞庶几三益之我有其交也道不假于言
　　囘洪运管　　　　　　　　方乌山
　　埋轮无力自叹吾衰涉笔得贤差强人意有来华问仰感盛心敬惟某官衣鉢文章箕裘轩冕风仪如许雅宜缀玉笋于班头荣进湛然顾乃搴芙蓉于木末积而不发用也必宏维计垣闗闽都之大纲而元寮号幕府之髙选吾乃有此客岂不足欤公要为何官防且升矣少赞木牛之运即荣金马之游某久矣闭关忽焉乗传揽辔而筋骸散搴帷而耳目疎全赖时贤共襄老子吾何适莫俱为座上之宾事有是非毋惜幕中之辩
　　囘吴发干　　　　　　　　郑雪岩
　　闻而知见而知自古难齐所好朝举一暮举一于今并拔其尤喜得双雕尽空凢马嗟乎人心之有异尚病于天下之无全材夷之清惠之和未许之任由也果求也艺罕进于仁非圣贤责人以难乃春秋求贤者备其纯如玉有好断金必有异焉岂茍同者某官龙川之门酷似东莱之乡好脩久矣文晏之深知肯举他人而近舍况乎苏曾之臭味适获我心之所求不约而同何勤于谢岂但蘧伯玉无独善之耻要亦臧文仲免窃位之讥尝对人言徒借君重鱼熊皆我所欲也何幸得兼蛟龙岂池中物乎行看致逺从三所与有万可觇
　　囘朱提干　　　　　　　　　方乌山
　　我行周道曩记时贤君入邻台谒称佳客有来华问仰感盛心恭惟某官六馆英游九州望士解褐袍而径出观者堵墙设绛帐以宏开俨然重席便合吟哦于红药却来采摘于云芽所谓伊人有能留于此土不有君子孰为重于本朝靡待鹗飞式观鹏运某久于耕钓忽尔轩轺叹衣锦之何荣欲埋轮而无力秦肥而视越瘠子亦何心晋用而皆楚材吾将有请匆匆野次草草椟仪
　　囘本司赵提干【与禌】　　　　　郑雪岩
　　偶兼摄周使臣之辔于我难胜不待设乌大夫之罗得公为重何忧共二已遇益三某官知达圆机才优鞭筭周询民瘼正望举尔所知灼见利源要在熟之而已幕中既有此客席上可张吾军只恐五鹗齐飞难留子驾尤喜防鱼先遗实获吾心非人能为亦天借助某未能寡过所赖辅仁幸同寅恭必有规警自今每事必访有好断金如能遗覆得中何啻获璧姑此占复莫既欲言
　　囘浙西潘提干【昉】　　　　　　郑雪岩
　　棣华楚楚已识二难车辙皇皇再逢三益自天借助易地相逢凢我同盟皆吾臭味某官一防浩气五色瑞躔礼乐纵横由绍兴而后未有此对议论剀切自寳庆以来皆所难言直者必伸偏其自反肯来赞画相观而善必多夫岂驾虚先行其言可信吾将徃矣君无弃焉某拙固无竒愚非自用多闻阙疑多见阙殆以友辅仁周爰咨诹周爰咨询虚心求隠傥得一贤之谔谔已胜多士之容容有好断金何啻获璧只恐趣九霄之步不可延留尚或为数月之淹庶防善告率尔裁报谅乎相孚
　　囘常平吴提干　　　　　　郑雪岩
　　伏以价邓名门久腾芳于椒畹造洪上幕早通籍于金闺何能増髙所欲推美敬以某官家有文献世笃忠纯耻为金张许史之流典刑不坠雅好游夏由求之问政学俱优甚惭随众游无足为君轩轾固将连茹自知有沗于拔茅苐欲添花未识可禆于制锦其为赞咏罔既敷宣
　　囘张节干　　　　　　　　郑雪岩
　　丈夫有四方之志夫岂好游吾子逺千里而来何必曰利必将教我何以谢君伏惟某官笔下澜翻胸中泉涌未应投笔捷步登坛当自明经唾手拾芥敬览四六之髙作谅匪寻常之浅才我朝设科公卿皆自此出先儒立教英俊岂肯他求貂蝉夫岂尽出兠鍪毛锥未必不胜刀劒与其临渊而羡也孰若待贾而沽诸如某既不足依初无可数杀贼奴佩金印非我头颅草麻制登玉堂无此骨相抗尘可鄙引类未能空谷闻声他乡识面喜可知也报将何其污渎辱蛟龙恐成枉访髙岗鸣鸾凤夫岂久淹归而求之有余裕矣
　　代囘新成都赵帐干【益】　　　　李梅亭
　　计幕借材鼎来主画邮筒闻报方欲贡书猥勤下问之先殊感髙情之厚恭惟某官世济其美父教之忠材刅有余解全牛而不顿智囊无底洗凢马而可空是宜即复于青氊不谓尚淹于墨绶惟兹軵正重宾筵惠然肯来协赞皇皇之辔出其所学行丰暴暴之材不俟章交防应召用某冐焉行险甫此依仁及同君子之寮亶为幸防所媿小夫之牍不尽倾期
　　与陈运干　　　　　　　　刘后村
　　外台参画早策足于髙华支郡诘囚方失身于冗贱久愿执鞭于平日何期扳劒于下风仰凟崇深俯陈短浅某官受材卓尔诣理然发圣经贤传之微首为儒唱兼墨客骚人之体早以文名惟今日之东嘉比盛时之西洛有如巨擘合觐清光乃掌檄于侯藩复泛莲于京国士犹聚蚁方扰扰以慕羶公若髙鸿独冥防而避弋方圣朝之固圉赞肤使以建台何至役精神于簿书要当压纷难于樽俎细旃广厦政未横金华之经古木画墙亦合给玉堂之札斯文有望夫子何心某涉世至迂承家不竞菜羮陋巷粗安贫者之常丹灶草堂雅有终焉之志因出营于亲釡偶来踏于京尘既谋邻境以需瓜甘学老人之种橘云何销印莫追失马之还及此拏舟几有鱼之阨亲友赞休休之策上官移急急之符顾未暇于招魂又岂谙于析律尚喜出庇临之下庶亲承教诏之余虽无堂下之言可裨采择设有幕中之辩窃冀优容
　　与李检法　　　　　　　　刘后村
　　某官清姿山立杰作金声胸次包涵驰骋上通乎千载笔端櫽括机杼自成于一家既不卑栖枳之官复去作依莲之客久合并飞于东马云何尚伍于邹枚上方右文公岂左宦顷侧闻于庙论颇属意于边防谓虞廷司士之官刑已惩于猾夏而鲁人长勺之战狱尤贵于察情少屈儒英徃参臬事非止借宾僚之啸诺盖将助肤使之平反法三尺安出哉为旁参于古义活千人有封者行且验于隂功【首末与陈运干启同】














　　翰新书续集卷十七
　　钦定四库全书
　　翰新书续集卷十八
　　职曹官类
　　贺林佥判　　　　　　　　孙养晦
　　占斗牛而辨次最重潜藩肃车马以遵途来参婉画敢因风而赞善将指日以防成某官学本家传美由世济翠竹碧梧之韵流风具存红莲緑水之游清名夙着又屈临于督府将借重于宾筵惩抱椟之欺在其佥拟察録囚之过力为平反行踵召音聿脩故事某创员已赘赞画不长技本无它敢籓篱而自隔事当从长惟影响之相随
　　通临安赵佥判【崇寔】　　　　　李梅亭
　　天府元僚亦既入芙蓉之幕氷台末属何幸托桃李之场谓已纳交遂忘执贽敢图衔袖之礼适重敛袵之慙恭惟某官卓尔宗英济之世美平氏之与韦氏仅闻阀阅之传周公之谓鲁公宜袭勲劳之旧俯试一同之治迄腾三异之声故国葢有世臣借未取苴茅之赏他人不如同姓自应聮棠棣之辉顾甘佥舍之劳来借神臯之云飞川泳是为近咫尺之天海运风抟行即撃三千之水某滥尘吏底缺效恭先倒着白接防所愧反躬之未称报之青玉案更慙出吻之无竒
　　通曾佥判【颖秀】　　　　　　方壶山
　　西外诸生着小冠而趋邑南丰一瓣瞻大幕以归心亟拜短笺敢祈巨庇某官负才卓荦有文抡魁涂庆元之朝衣独无防汚持嘉定之从橐惜不少留付清苦于诸郎已颉颃于一世积粟肥越泛莲在汀郡大治难今也坐啸山深俗犷转如素驯孰通上下之情中有谟谋之彦留望此府名已满羣公之间合荐于朝上亦记名臣之后某此生迂甚所至然一第为亲犹恨养亲之短三仕佐长岂堪为长于斯以未脱选之身治至难调之俗缓不及事急将病民幼诵圣言窃有慕于学爱公居幕府幸少寛其文书所为依皈莫究濡染
　　通郑推官【志学】　　　　　　　方壶山
　　锡燕琼林共嚼红绫之饼割鸡杭邑获依緑水之莲恃此二同勇于一徃某官文啓夕秀誉髙旦评汉两司农以来明经不坠闽四先生之后克世其传移孝于官为儒而吏勾书聴讼局于有司入幕运谋无所不统有客如此舆人诵之谷口辍耕既屑诸侯之聘尚书有履并还先世之声某久相游从出輙牢落聴闻已熟言之徒费于齿牙冐昧兹来甚矣自投于鼎镬令之失权奚自邑之治赋何先途人浪告以传闻幕府稔谙于利病稍还旧观密求振起之方全望大僚毋吝始终之庇情虽挟故分益羾牋
　　通刘司理　　　　　　　　孙养晦
　　试三语之掾夙髙望府之称调再转之丞姑取循陔之便一封驰敬千里定交某官才刅敏明量陂澄拓英灵颖脱光已射于斗牛翰墨天成力可排于风雨未促席前之对来司柱后之文一念平反哀矜于所喜三章清简洗濯于不寃公既多治狱之寛天岂靳活人之报某却于操瑟来此对松寒鸥鹭之盟已大违于雅志程鳬鹜之进岂无赖于忠规先此恳祈为之倾倒
　　与赵判官　　　　　　　　刘后村
　　塞垣窃粟然天掾之卑幕府泛莲仰止元僚之重既束装而至境敢脩贽以及门某官文成一家书破万卷昔庆歴之盛清献见谓于名臣由建炎以来忠简独称于贤相亶惟望族早决隽科宜冀北之扫空何周南之留滞侧闻当宁方急备边属者专城既精求于颇牧有如后乗宜首载于邹枚谅婉婉以赞筹且飒飒而草檄少施余智立策隽功宾主登临何但勒丰碑于岘首神仙指防又将引归路于蓬莱某涉世至迂承家不竞菜羮陋巷粗安贫者之常丹灶草堂雅有终焉之志因出营于亲釡偶来踏于京尘既谋邻境以需瓜甘学老人之种橘云何销印莫追失马之还及此拏舟几有鱼之阨亲友赞休休之策上官移急急之符顾未暇于招魂又岂谙于析律尚喜出庇临之下庶亲承教诏之余虽无堂下之言可禆采择设有幕中之辩窃冀优容
　　与张察推【澄】　　　　　　　　刘后村
　　幕下东僚事权至重道傍试邑忧责匪轻属当受察之初辄讲通名之礼恭惟某官天才竒逸世绪清华覩玉树琅玕之标觉我形秽挹金茎沆瀣之气使人意消以庾谢之风流加曺刘之才思夫何恬退尚此滞留盖初潜之地素髙故上介之选亦遴窃闻公子素驰魏阙之心将有神仙共引蓬莱之路某功名事左耕钓趣渊攀龙附凤而化侯王彼皆有命烹羊炰羔而作伏腊聊以忘忧昨沗封男盖谋将母直谓煎熬已极采药莫施不胜临深履薄之危预起向若望洋之叹惟公谈笑系俗戚休虽县谱未详恐剸裁之不及然藩条具在茍遵守则有余
　　与鲍知録【□】　　　　　　　刘后村
　　府僚体峻无若都曺县令材难矧居孔道方席统临之芘敢脩词之仪恭惟某官隽声满乎东南奥学得于方寸吾观华胄世出竒才溶以诗名家照之文入选至若府君之髙致尤为前辈之美谈不赢其身必在吾子惟其恬退尚尔滞留所谓马曺难久稽于足下岂无狗监能力荐于上前某潦倒无堪清狂自喜运笔飒飒少从幕府之游击缶乌乌晩识田家之乐昨谋将母妄意封男岂知来继于煎熬深恐上烦于督察先觉于后觉宁无警悟之言吾翁即乃翁倘念从游之契
　　贺黄知録【亷叟】　　　　　　方乌山
　　君坐热曺能令公喜我居冷席反教人为就托寅恭亟薫子墨恭惟某官云天阀峻月旦评香无沗厥家肯屑为于禄仕尚论其世宜超取于美官少休警捕之劳来作纪纲之掾録事言是太守至为改容参军资髙诸曺不敢平面然而位不逾徳官未称人樵水之阳岂能容于此客笋班之武行且亢于其宗纠郡佳哉通闺末矣某少空自喜壮竟无竒道不脩而文有名人皆疵汝技虚富而家愈窘天实厌之偶不失于家氊讵敢当于教席方将取友何幸为僚譬草木之臭味同与其洁也维桑梓必恭敬止深有望焉忻慕方深谈裁莫既
　　与杨司戸【士复】　　　　　　　方乌山
　　【首同前啓】恭惟某官邦之耆哲士者宿师有子云浮沈之思学根于识无盈川绮丽之作道泽其文亦既策一科之荣乃自试三语之掾得非深厌浮竞辈所以宁为措大官然而经明行脩宜居馆学意新齿宿宜谋庙朝公虽不为利禄之图时岂无任人物之责职称品要姑匽薄念珠之防上用老成即遨游羣玉之府【尾同前啓】
　　囘田佥判【贺再任】　　　　　　戴象麓
　　三年脱手拟棹孤舟而赋归去来再任从头愧打五鼓而反推不去庆缄何腆谢语莫醻伏念某晩出书生素疎吏事幸依仁于郑里粗逃责于虞箴下考三书自笑己穷于鼠技上恩再命岂堪复弄于牛刀勉强以视斯民终始谁为之地伏惟某官名门梧凤仁里耆陈太丘在乡争讼不愿他决王彦方居里盗贼咸畏其知所发皆老成重厚之谋诚有补抚摩惠养之政喜去门墙之不逺当图药石之时亲每事公心亦有意楚子文之无喜惟公终惠庶不孤汉延夀之见留染报虽勤愿言莫既
　　囘费佥判　　　　　　　　李梅亭
　　易地借材诘朝入幕迁于乔木可见主人之相知陟彼髙冈良劳君子之于役恭惟某官典刑胜士文献故家子弟欲其自佳不显亦世公侯必复其始无竞维人暂兹泛緑以依红行矣纡青而拖紫某滥乗一障正窘百罹忻闻主画之良将有防成之托集思广益何幸承贤者之来同寅协恭所望有忠焉之诲
　　囘汪兼佥　　　　　　　　　郑雪岩
　　辰乎辰乎何来迟抗懐甚壮时哉时哉当其可有志竟成聊峩弁以假涂宜取青而拾芥某官儒冠事业官様文章虽买臣之仕少淹然张仪之舌犹在非弃班笔直将戸列封侯羞伍哙徒预拟名阶计籍携归赵璧夺得楚弓菊花开向重阳谁云较晩桃浪暖正三月决胜如期某识面虽新赏音若旧幕中若有此客已张吾军沙堤上应台躔行先多士大开笑口实获我心
　　囘曺节推【孝庆】　　　　　　　郑雪岩
　　张公荣进素定何待荐韩子谓已深知岂容辞逊聊借君重以为我荣伏惟某官学有渊源文穷根柢六馆正色早知同流合污之非决策两科略无东涂西抹之态有识推敬并游厚顔力易抟风仕不择地毫芒少试步武不凢某冐为此来宛如有约得议曺王生在幕吾复何忧有处士石洪为媒人方不弃平沙之防已聚旧社之鸥可寒毋足増髙适恐有玷丁丁伐木神其聴之和且平采采盈筐心乎好之喜不寐相期者逺遹观厥成
　　囘魏察推【国华】　　　　　　　郑雪岩
　　信在言前鸥盟敢背春囘腊里鹗表竟飞君欠合尖余宜备数伏惟某官淮人质直汉吏循良方今之立功名三边为重吾子之负才气一第可嘉任重之材当厚扶持致逺之器宜自爱防更坚所守当大其成某奉尺五符逢二三友幕中之辩有异席上之珍可遗约之嵗寒于以露荐由之果求之艺从政夫何有哉惠之和夷之清立节有如此者相期之意有味斯言
　　囘新赵判官　　　　　　　　方秋崖
　　子及吾门恍庐山其昨梦君望此府寻秀水之胜游乐哉斯逢宁不予助伏惟某官祥麟质粹题防名香爱莲同者何人肯涴出朱而入墨思棠而况其子共欣泛緑以依红何幸驹之竒来赞雌堂之老某甫宅乃牧辱贶以书清于玉壶氷防言近只赠我锦绣段何以报之论心匪遥竢面并谢
　　囘车判官　　　　　　　　　王轩
　　秋菊有佳色何意为州春山多胜游方幸从事无若羮莼之梦已告熟瓜之期伏惟某官驾千秋而有声囊数萤而自照观所到处不骚国则诗乡翩其归来繇辟雍而册府独念雌堂之老守失兹辩幕之竒人某生而草茅久矣荆棘大丈夫有芒角政坐此愚文章士妙语言愿以为颂犹及半面共论此心
　　囘杨推官　　　　　　　　　方秋崖
　　柳生吾肘何意乎人世间竹剖尔符所赖者贤从事曽识庐山之面幸同君子之寮伏惟某官清乎玉谿之英确然铁砚之志依芙蓉幕画诺甚髙颛翰墨林腾踏非晩防齐飞于五凤将迅召于一防某生而草茅老矣荆棘别去十寒暑但嗟今我之衰聿来双缄藤喜有故人之在使予坐笑时乃之休
　　囘郑推官　　　　　　　　　危巽斋
　　三刀为州幸戍期之涓吉一贤在幕喜王事之协恭尺书冩心千里对面伏惟某官璠璵伟望枢纽名家游刅发新硎畧无凝滞啖蔗入佳境宁复淹囘闻赞画之从容谅古今之练达伫腾荐剡径上夷途某久矣知名于焉聮事念痒疴之举切悉已周知况脉络之相闗可忘忠吿
　　囘魏知録【必昌】　　　　　　　刘后村
　　都曺赞画固殊蛮府之参军驿使传书首访漆园之傲吏肃容而读舞手不知恭惟某官有是天才辅以学力昔大君子策勲翰墨之塲以甲科郎标名忠义之传丹桂之芳传子羽林之典録孤粤从妙龄已着华问至今岊江之俗犹言少府之清曷不登畿肯来纠郡阮生趋府信知语掾之独贤龚守还朝防与议曹而同拜某身投岩壑景薄崦嵫夫何幕下之名流尚记漳滨之病叟铿鍧雅奏粉黛丑顔子宁不嗣音我老既难趋于宾谒余方有公事君忙未必喜于客来聊课芜词少酬藻思
　　囘郭知録【伯长】　　　　　　　李梅亭
　　对北堂之马耳自昔通家问南山之凤雏乃今补掾贻书勤甚唤梦凄然恭惟某官诗礼磨礲典刑服袭饮氷食蘗不忘先训之勤敛板折腰犹待纠曹之次三语之机相契五章之剡何难某星且拱辰日将入酉伏波床下敢当盛意之勤渠子陵台边或恐归舟之邂逅
　　囘权知録　　　　　　　　　方秋崖
　　久于家食岂御牧材孰与郡谋有纪纲掾窃自意雌堂之幸必毋忘鞠城之铭伏惟某官南渡故家东滙竒气于今几代尚余贸肃之风有友五人行着通明之籍天报之福世传以忠某生而草茅老矣荆棘忽相从于春水同君子寮使毋至于秋荼则执事责行矣胥晤敢无脩容
　　囘黄司理　　　　　　　　　方秋崖
　　雌黄多暇无笔脑风犴狱皆春有墨曺在亦颇哀于老子勿尽诿于斯人伏惟某官楚东之英斗北之望惟刑其恤能尽心者吾儒乎非知之艰谅反手而仁民矣遄飞五凤何负一夔某生而草茅老矣荆棘忽相从于春水同君子寮使毋至于秋荼则执事责行矣胥晤敢无脩容
　　囘司马司理　　　　　　　方乌山
　　芹宫聊耳有慙方山子之风李掾佳哉况是洓水翁之裔亟薫子墨祗叙寅恭恭惟某官仕学两优人门俪美昔元祐相方卨夔伊傅而无慙繄司马家何王谢崔卢之足道肖其风烈在此云礽文献染濡之深典章阅习之久便合对殿陛而纳甘棠之笏奈何屑州县而制芙蓉之裳然而积多者报丰施遐者登骤盛徳百世之祀岂欺我哉能活千人者封行将见矣伫由樵水径上笋班某寡与世偕甘居人下一行作吏嗟本志之已非独欠为师抚平生而自笑讵图寂寞获接贤豪君子若人岂曰三尺法而已达者之后谨奉一瓣香以从依倚方新掞裁靡竟
　　囘赵司法　　　　　　　　方秋崖
　　昌黎坐处宁容祈下之病夫山谷诗中曽识州之司法惠而好我翩其有书某官宛为国珍所谓赵玉以三尺从事已薄矣政赖仁言得五章荐进其归乎式遄班引遡防已久骞迅必髙某生而草茅老矣荆棘忽相从于春水同君子寮使毋至于秋荼则执事责惟刑之恤时乃之休
　　囘赵司戸　　　　　　　　方秋崖
　　毛髪衰残孰为民长生齿繁息是在版曹岂无仁人之言告以此邦之瘼伏惟某官诗书厚泽忠义故家当日四夷詟澹庵之一疏至今几代茂世阅于诸孙谅交公车之章遂着通闺之籍某少所谐可久于废闲何意惊猿忽相从于绣水聿来烹鲤思亟奉于绪言敢无脩容行矣胥晤
　　囘李司戸　　　　　　　　　方秋崖
　　吾榜得人最盛喜并英游淮南从事多贤雅闻精选公望久矣我心写兮恭惟某官世传仙学之根家有甘棠之笏逐斸广寒桂妙秋月以摛毫跃马看长安花鄙春风之得意肯聴边头之鼓角小试胸中之甲兵蠢尔蛮荆为大邦讐是亦儒绅之耻越厥疆土肆于先王愿言民版之繁某平沈半生晚得一第鳣堂夜午甘同郑老之襟期防塞秋寒何补乌公之幕府叹毛锥子其安用寻遂初赋而欲归适千里者喜见似人肯隔同年之面烹双鱼而中有尺素觊论畴昔之心











　　翰新书续集卷十八
　　钦定四库全书
　　翰新书续集卷十九
　　教官类
　　贺台州髙教授　　　　　　陈筼牕
　　显奉涂芝荣司采藻越王山上仰文星炳烂之光刘郎洞边有教雨沈浓之润虽阘茸未谐于凤覩而掀昻已想于鸢飞敬以寸忱陈之尺剡某官精神灏噩咳唾春秋畴昔飞鸣在贾谊见称之嵗是何濡滞倍释之不调之年虽久屈而伸者斯道之常然以退为进者君子之学有孤风特操故能嵗寒而柏后雕有隆寛大和故若水流而心不竞迨险阻艰难之歴尽乃功名富贵之鼎来勿谓冷官犹胜俗吏矧此邦号学者之冀北而得师乃儒流之指南唤起惰偷挽囘醇雅佩衿晨入青青乱和璵之云灯火夜陈耿耿映栖楼之月斯文有立吾道自尊只虞促召于老成不使久安于恬适某已疲文织颇悟道耕鞭志萤牕甚欲尾前脩之故纵程鹏海则已为余子所先命压头其奈何笑视舌而徒在幸昔日黄堂之奬予乃累年绛帐之顾知拔之布韦畀以领袖虽公论尚防于见録而私懐祗极于自怜幸有宗工为之真镜韩魏公之知永叔或比以昌黎而无疑陈后山之徳南丰虽更遇东坡而莫夺永言祈向不既编摩
　　上贑川黄教授　　　　　　戴象麓
　　枌杜聮隂曽拜鲁山之眉宇花封叨警复依阙里之肩墙喜将趋丈席之隅乌敢缓尺牋之敬恭惟某官士林冠冕名阀珪璋胸中三光五岳之浑全笔下千兵万马之驰骋冲和丰度籍甚山谷先生之清标典雅词章宛然白石夫子之丛稿早游校庠序之地优居俊选造之流谓宜濶步于蓬莱尚尔囘翔于芹泮睠惟章贡之地素号文物之邦非郑老之道出羲皇曷居氊席必董生之学探游夏始下经帷暂烦绛帐之临以慰青衿之愿巍然养望不妨赋檐花夜雨之诗展也逢时当即播阶药春风之咏某竹蒲素习桑梓晩生滥叨一第之微仅慰双亲之望不耻折腰而作尉惟知俯首以事贤千里微踪幸迩郑乡之仁庇一分余润仰祈鲁泮之恩波依向有余揄不足
　　通交代王教授【日新】　　　　　方乌山
　　鳣集告祥少驻木天之轨鲤烹得信言脂樵水之车安能有式于大夫国人独善受教于先生长者敬裁短讷徃贽崇严恭惟某官羲献家风畤郊世谱举幡而闭空舍主士者之齐盟搢笏而诵阿房为词人之独步意其杰出必也怒飞曽谓广寒之仙不嫌独冷之职以采藻采芹之乐地寓刈蒌刈楚之盛心阅歴眼髙友其邦士之仁者作成意濶得夫英才而育之弦歌之最冠于瓯闽衿佩之盛侔于邹鲁厥今上崇文治相用耆儒凢一时清望之官多六馆知名之士况后学仰之如北斗宜诸公推之于青云滴露研朱暂了灯牕之课凌青遡紫穏为渠观之游添成美谈突过近比某少孤多难未老先衰方为举子时通国吠宗元之雪及对大廷后夫人笑刘蕡之风自合为收声息影之图乃辄居召閙取谤之地姑禄仕耳如教法何念童年及从诸老游而执事乃我丈人行何止踵芳规之遗后尚将徼大惠以居中冐然以前恃此无恐慕金茎之髙趣奈驱于贫闻辅嗣之微言倘医吾俗其为依向莫究掞裁
　　通兴化许教授【文岳】　　　　　方乌山
　　锡命枫宸横经莆泮曾到广寒之髙处桂籍犹香不嫌独冷而此来芹宫何幸文章増气衿佩属心恭惟某官胸着千年眼空九有山川气王是生殊尤杰特之人师友功深耻为揣摩迎合之学速化若淹于骥足奋飞行夺于龙头人亦有言将放京官通判之例公则求志仅注方国博士以归观其不卑小官所以养成大器甫锦旋于行李俄檄报于缩瓜非天之欲相道欤是邦也信得师矣维莆介福泉之郡乃古称邹鲁之乡其如此年寖失旧观羣数十士而饭争怒若讐列十三斋以居荒凉如驿屈衣冠而侪厮之伍化诵而粘墙壁之文学职只以媚贵权月课反以便贩鬻遂令佳士各懐鄙夷学校之心至使儒宫殆成斵丧人材之地叹采藻之风安在视鞠蔬之世几希虽轮奂之更新奈污染之滋甚不图海峤暂屈天仙固尝改易辙为之何特角词习艺而已喻于利必使喻于义化其习莫若化其心使昌黎之笑无从而孝先之嘲不作相接仁义少生氊坐之光素定功名必验凤池之梦某谫材陋识单见浅闻学造小成非不闲家庭之训年几而立依然习屋之文何期沈利欲之波乃及识师儒之様黄饭白袍亦识可耻缟衣綦巾岂不自娱融之徒有数百人岂敢侪于髙第防之撰异二三子倘时聴于雅言狂简词穷皈依心切
　　代通兴化陈教授【如晦】　　　　方乌山
　　恭审迂轨蓬山横经莆泮人士数百辈久钦重席之声才名三十年尚作无氊之客在先生可谓屈矣而斯文抑何幸耶不能借客卿以鸣胡取在弟子之列恭惟某官士林威凤学海老龙观其不诡于圣人类是师友孔孟使之可行于天下定是妾妇仪秦粤从身跻膴仕以来不知世有速化之事后来举子固多分竹以乗轺向日门生久已持荷而簪笔嗟诸公之衮衮任此士之防特立独行固其官之拓落难进易退然此道则光明虽陋邦介在福泉而多士号称邹鲁孰羞吾党顿失旧规杯饭脔肉之微争如讐敌季课月程之际谤甚丘山庸庸者流滔滔皆是岂无佳士类有鄙夷学校之心遂使文宫反为斵丧人材之地叹采藻之风安在视鞠蔬之世几希不图溺利欲之波乃及识师儒之様是必讲明经术而文风古整顿规矩而士习淳渊源醖借足以仪型议论风旨可以淑艾使孝先之嘲不作而昌黎之笑无从居广文馆为人师何妨独冷有羣玉山待公等即上太清某笔砚腐儒箕裘末裔勉勉小成之学徒有此心骎骎而立之年竟成何事幸逢哲匠得齿诸生岂敢较课试之得失而计廪稍之有无实喜观道徳于前后而议论于左右黄饭白袍之留滞自亦耻之缟衣綦巾之逶迤可与进否其为狂简不尽依归
　　通李教授【以称】　　　　　　　方壶山
　　随羣上偶同鴈序之登学制穷山幸广鸮林之防傥扳援之肯许毋清浊之太分某官地占四明门聮三秀父如龙兄如虎伯吹埙仲吹箎舍选积优胪传髙唱斯皆造物之至靳多取世间之美名深夜辩经至彻声于四外同时载道各分教于一方公所辱临汀为稍僻其质淳告以善道其体陋鼓之雄词相望三州就最士风之懿行聚两学不逃家论之公某本是北人生于西外逢塲不勇宜堕冗流请邑无名自怜左计浑成俗吏慙见师儒令尹仁矣乎未敢子文之信前言戏之耳愿求夫子之褒先羾尺牋行趋丈席
　　通武冈陈教授【震】　　　　　李梅亭
　　造托湘流疑已就碧油之幙延縁巫水乃闻还绛帐之纱愧执讯之已稽盍通名而告至恭惟某官学探千载文擅一家声摩殿前曽三诵阿房之赋礼罗幙下顾载歌泮水之诗兹闻交章行即陛觐紫星好学正尔恢天网之收黄阁收贤防亟劝露门之讲州县徒劳人耳将相宁有种乎某垂老无闻甚愚不肖向者诲诸生于馆下要是牛溲兹焉试别驾之治中亦非骥足不曰丞哉之余负亦惟善者之吾师倘谐半面之期亦胜交臂之失监州无蠏恐非直杯水之官广文有氊幸或作数旬之客
　　通权教蔡佥判　　　　　　　方秋崖
　　挹芝眉于鹤府曽论师学之同木舌于鳣堂式借賔僚之重得君为代告我以情盖将绸缪朋友之交其必脱畧世俗之外云胡不喜久已相知恭惟某官得中郎之异书摛君谟之妙墨尝袖周官而独徃岂惟识河汾王氏之传欲起汉儒而与言当尽得洙泗圣门之蕴方其披琅玕以呌阊阖谓宜跨元圃而登昆仑奚为环滁山水之间肯寻欧阳文字之乐依芙蓉于俭幕漫穿从事之衫采芹藻于鲁宫每重博士之席于以见斯文之寄其或舍吾曺而谁遄有玺函置之渠观某粤从雨别坐想风期思昔老先生几眼空于四海每评诸弟子仅齿及于数人顾惟见收于犇北之余亦曽未快其图南之适推一夔于别省鸡失旦而始鸣侪八恺于甲科鸿遇风而犹却孰为幸防辱在交承有嘉益友之分深敢叹广文之官冷山行六七里想未寒鸥鹭之鸣云飞九万程恐莫企鹍鹏之化愿闻一语谨已三薰
　　囘蔡教授　　　　　　　　郑雪岩
　　起家与郡方虞保障之难在泮得人却喜寅恭之共有来飞翰良佩髙情伏惟某官以文发身有志行道平生问学将发挥事业之间到手功名却肯驻尘沙之地豪芒少试逺大可觇宁患荆舒之莫惩自见莱人之坐却一贤而制外侮夫复何忧千里而遇故人若为之喜某自量老钝已分退闲方懐江东日暮之思忽共塞北风寒之防班荆而论时事方切于懐撃楫而清中原谅同此志率尔具报莫既欲言
　　囘方教授　　　　　　　　方秋崖
　　得乎天子为诸侯胡然易播岂无他人我同姓幸甚识荆方抱遗经更容通谱恭惟眼空四海胸着千年佩明月冠切云幼余好此竒服排阆风倚阊阖蹇谁留兮中洲岂其碧玉之环自可青藜之杖何讵焚砚差间读书二三子以我为隠乎言观芹泮九万里则风在下矣径上蓬峦某及尔为僚所愿则学何与韩同姓为近而况宗盟顔子禹易地皆然敢忘经训
　　囘程教授　　　　　　　　方秋崖
　　某顽不可镌愚而自用视人之溺真若同舟之遇风谓我何求宁知隣国之为壑遽见劾于贾傅颇无负于庐君虽失一老兵得一老兵意庙堂不以为罪矣然违吾崔子又吾崔子舍田园亦将安归乎有来贺言无斁感着
　　囘本军吴教授　　　　　　戴象麓
　　伏审疏荣芝检典教芹宫学道爱人虽尝佩圣门之教以经饰吏今幸覩师匠之模帝遣公来天为仆设恭惟某官治声第一经术少双以心传曽子之心所学得顔氏之学题千佛经而早驰隽轨作三语掾而蔚有休称方种徳以钦刑又助君而明教盖张南浦之风猷如在而周濓溪之衣鉢尚存暂借文衡上续道脉小子皆有造乐依鑪锤之功先生自此升大作栋梁之用不待暖席伫见予环某朴矣无庸冐焉学制从事俎豆而困于军旅劳心保障而加之蠒丝嗟哉鼠技之已穷幸甚鳣堂之伊迩全资甄就庶获璧全一卷之书必立师愿安承教十室之邑使为宰或可图终颂祝之私编摩罔既
　　囘白教授　　　　　　　　李梅亭
　　下车闻庠序之教亟欲引贤积阅限铨选之文甫能剡奏是亦公举何费属辞恭惟某官行无疵瑕学有源委繋堂下之马安能郁郁以久居钓海上之鳌行即飘飘而髙举聊助鼓旗之噪何勤珠璧之投某爱莫助之顔之厚矣引鼎不程其力聊复露章推毂有味其言更祈强学
　　囘王教授　　　　　　　　　李梅亭
　　八公同辰推荐贤之毂一第溷子寒坐客之氊辄用名闻何勤私谢恭惟某官粉省佳士词塲隽人何蕃貌不任其心而名焯焯仲舒言有用于世其对洋洋鸮既集于泮林凤当巢于阿阁平昌足矣况有李翺之言翁归不私何害山阳之托吾徒得君重耳子亦来见我乎某过辱临存更勤贲况扈甘泉之八十一乗殊愧所防登凌烟者二十四人更期自勉
　　囘陈教授　　　　　　　　　危巽斋
　　一马二童方谋趋郡双鱼尺素遽辱贻缄下问然髙情厚甚伏惟某官虞庠隽选汉殿英游懐明月佩连城久翔文价朝天津夕西极合在周行顾迂芸阁之贤再职芹宫之教惟今闽粤之地若古洙泗之郊有来学校之英率是山川之秀咏归沂水共推夫子之循循腾上云衢行继诸公之衮衮某屏藩所寄政教是兼倘田里有愁叹之声敢忘己责使城阙无佻达之习则赖陶成
　　囘泉州陈教授　　　　　　真西山
　　泉山缺守猥及陈人頖水有师夙称名士所遭幸矣何喜如之某曩自乗轺来叨分竹仅守孔门节爱之训曽微汉吏牧养之材二千石之分忧昔已惭于理效十六年而申命今复被于恩光当民生憔悴之余与郡计殚残之后刅恢恢而余地犹费支吾技断断以亡他若何经理倘非赖僚友多门之益未易副圣明使过之求伏惟某官直谅之资通明之识必有讲画以助设施社稷人民正欲观于为学文章政事勿自限于殊途
　　囘沈教授　　　　　　　　刘后村
　　牛驾出闗久慕周柱史之去鳣堂开卷不知汉博士之来曽执贽之未遑辱顾庐之甚宠恭惟某官今之巨擘古之誉髦心鄙雕虫之文世守感麟之笔仲尼既殁昭垂衮斧于策书介甫何为诋曰断烂之朝报絶学传东周之耆哲微言接西洛之大儒诞啓孙枝相辉奕叶惟三传束阁上之久深探遗经当诸生立馆下之初愿闻精论避席而请堵墙以观必有以新啖陆训诂之陈言扫舒科举之陋习岂惟逢掖共尊明复之书将见细旃亦读康侯之传某少才涉猎晚益惰荒禁漏宫莲徃事类优塲之散长锄短笠暮年为老圃之归属逄开绛帐之时恨不在青衿之列朋逺来学时习良惬素心我不徃子嗣音宁忘私淑
　　与卜京教　　　　　　　　　王臞轩
　　正坐横经公方见士于芹泮低头入幕仆来依人之莲池宦游清浊之虽殊官期先后之不逺敬裁鲤素徃白鳣堂恭惟某官早以文鸣纷其内美胸次贮氷壶之瑶璧笔端垂金薤之琳琅学易通神三画曽吞于天上著书拟圣六丁屡下于人间舍选芬芳科名岌嶪直上宜薇阶之侍斜飞亦藜阁之游惟神京学校之崇在天子辟雍之侧天下攀鳞附翼之士多游其间年来凌青遡紫之班皆由此选必得哲匠以主斯文肘后良方不惟授诸生速化之术心中有印抑将续正学未坠之传多士填然附之先生自此升矣夹袋之纪人物简注方新台阁之继诸公经纶可展某辛苦一第间闗十年读相牛之经分甘袯襫圆得鹿之梦误缀簪裳平生耿耿者犹存与时落落乎难合初筮经行于湘水正欲娱亲至今怅望于衡云不堪囘首京幕戍期之已迫书生宦谱之未闲若何免司败诛所恃有师儒在短才有限岂堪飘风草檄之忙暇日游从共和细雨檐花之句
　　与潭州施教授　　　　　　　王臞轩
　　正坐横经公方有味于芹泮低头入幕仆来依人之莲池与其谐防鹭于簿书之尘孰若从鱼鸢于名教之乐固知清浊不等所喜臭味则同某官早以文鸣纷其内美词坛驰骋见称一钓之连鳌舍选芬芳端是三年之走马亦既振铎于信水便合濶步于道山相君掺袂以愿留执事掉头而不住复挈绛帐来幸青衿登邺侯之堂而访遗书沈酣今古酌醽醁之酒而发孤唱弹压山川风斤一运而成弃材丹砂九转而苏废疾谁不愿荐居然青剡之鼎来人亦有言贮以玉堂而后快如某者弱惟殖学贫亦卖文词塲曾被于百疮仅收末效宦海方航于一第未识前津虽平生之书癖难医恐从此为吏氛所蚀有师儒可以亲炙庶么麽得所依归想从容教戒之余皆画诺笑谈之助书生习懒岂堪飘风草檄之忙暇日从游共和细雨檐花之句
　　与真州陈教授　　　　　　刘后村
　　诘禁圜扉愧浮沈于俗吏横经泮水喜亲炙于胜流行矣抠衣斐然通贽某官褆身肃括造理精微读九丘八索之书学尤博古黜诸子百家之説意在尊经早颉颃多士之邦复遭值右文之世借使玉堂之小却亦当金马之斜飞曽谓冷官尚淹先达政惟俎豆乃军旅之宜闻设有甲兵以仁义而可挞谅讲明之不辍致鄙暴之自销稍变鞠蔬复令采藻士有所式先生何恨于氊寒道之将行夫子岂容于席暖某承家不竞涉世至迂耕汾上之田可支饘粥遮长安之日误弃钓竿妻孥当丰岁而啼饥士友问何官而触热预薰心于丹笔徒矫首于绛帷赋王粲之从军虽无才思过子云而问字幸有师资










　　翰新书续集卷十九
　　钦定四库全书
　　翰新书续集巻二十
　　县宰类
　　通王知县　　　　　　　　方秋崖
　　天各一涯几费池塘之春梦地方百里适分邻壁之夜光矧同班飞太史之鳬敬慿椟传故人之鲤时其后矣喜则跫然恭惟某官落霞孤鹜之词英惊云游龙之墨妙斗以南斗以北独髙奎宿之躔江之西江之东两赞使星之幙曩闻画诺备极拊摩于以知寳婺之源赖有此玉山之秀昼帘之寂夜戸自恬大夫曰贤何乃奏瑶琴于五柳之县天子有诏尔其锵琼裾于万笋之班某一拜以还几年于此方买犊丛山之底谁念吾民之最穷想停骖野驿之寒曾入君侯之太息敢不三沐愿闻一言尧舜为吾君民毋忧掣肘鲁衞之政兄弟翳欲比肩翘企金相庶几玉我
　　通赵知县　　　　　　　　方秋崖
　　搴绣衣之幕快覩匿犀绾墨绶之章聿来仪凤恍星辰之在望曽日月之几何恭惟某官早游诸老之间深造吾道之妙以所学乃孔周之学要不在乎文墨议论之工谓此心即尧舜之心自可寄以社稷人民之重曩窥画诺备极抚摩揽辔而志澄清虽古人无及者下车而问疾苦岂今日独忘之于以知凋邑之有瘳私窃与吾民而相贺愿言飞骑式徯交某五技已穷百为皆谬田芜而荒菊径但欲赋归去来兮之辞县古而出槐根讵敢作居无几何之计彼有成于堕甑仆方窘于胶舟歘闻鸾鹄之掀腾信知骐骥之超越旧令尹必告新令尹谅不胜父母之仁今将军安问故将军所觊笃子孙之契惟日为嵗遡风有懐
　　通傅知县　　　　　　　　方秋崖
　　见督邮而束带久矣渊明之赋归趣舍人而治装是何叔度之来暮凢三易人而及此既五阅月而跂予岂辛苦之未偿殆夤縁之有待敢贽鲤书之讯式遄鳬舄之飞恭惟某官身荷骏声家传鸿绪丈夫四方志尚不厌乎蛮烟瘴雨之间才名三十年自超出于光风霁月之表试令言游之室已操宓贱之琴何以假当为真此犹轻车之就熟路惟其有是以似岂特利器之遇盘根小迟五柳之隂趣下九芝之检某猿猱性野鼯鼠技穷髙山拥县青曽不浓于归兴春水防田緑亦安有于去思屡襆被以问涂旋挈家而还邸吾且自厌人其谓何岂不懐归畏此简书窃有交之喜道之云逺瞻彼日月愿闻秣马之期
　　通赵知县　　　　　　　　方秋崖
　　岩巗塞邑公方勇弃于及瓜仆仆脩途谁使不遑于择木遹观取舍夐有贤愚敢致一行之书愿闻数语之诲恭惟某官鉴湖氷雪禹穴风烟自同余子之卑不受诸公之力初河阳辟温造欲取一人而拔其尤然颍川留冦恂重违百姓而诺其请窃髙雅操无负仁声传闻桃李之春熈想见桁杨之雨卧白日少王事相忘扣角之歌青山在县门真可弹琴而治有令如此其民自醇遥知私语于柳隂惟恐遄颁于芝墨某多幸覩朝阳之凤同班飞太史之鳬顾邑在万山间所谓人弃而我取抑身堕百僚底亦惟大黠而小痴失脚于兹噬脐何及必苦李也始信君侯之眼髙有甘棠焉知为吾民而眉蹙如曰教之制锦则予敢不书绅望美人兮一方庶几玉我共明月于千里翘企金相
　　通宋知县　　　　　　　　真西山
　　河阳之花满县将播仁风玉川之屋数间行依徳宇载念论交之始可稽讯之恭伏惟某官器识疏通丰神凝秀渊源有自广平之风烈未衰文献相承元祐之家声如在早登岿第茂鬯芳猷寳镇瑑圭无瑕可指黄钟大吕随叩辄鸣更于馆殿之才来尹山川之县百里而恢牛刀未展宏摹一武而上乌台定循近辙某猥惭迂谬方幸退藏徒与老农共负耒为氓之喜愧无宿学辱过门问字之勤
　　通崇仁曾知县【颖秀】　　　　　李梅亭
　　晓行湘水我方寻欵乃之歌春静巴山君来赋蒍于之曲非钓鲂之厚味漫致鲤于长须恭惟某官忠恕传家伦魁世业恢恢游刅如锥之处囊中在在彯缨皆罗而致幙下适通玉籍屈绾铜章预避谭公之维私不去贑水之可厉维寳唐之褊邑固麻谷之旧都锦制此来绣行甚宠改邑不改井易地则然有土此有财得人焉耳奉潘舆其孔迩驰魏阙以非遥某两鬂白纷只身墨隠昨班文石不能诲馆下之诸生今戍武冈幸不失黔中之上佐出昼尚迟于三日受滕愿托于一防操韩子赤县之权肯妄干于薄少荒郑防苍苔之屋尚见芘其归来
　　通长汀黄知县　　　　　　方壶山
　　三山福地聚庐而居千里鄞江分邑以理然而实异得以条陈材有智愚境分大小京秩之权穹而选人易与相门之望重而宗子则轻况又来至而不先与乎僻左而非近相去霄壤逺甚并称子男得乎某官质本天成美亦世济儒服醖借不坠家声胸襟玲珑无非县谱沛乎易矣有以觇之献羡司征百乗之赋何有蜚声贰令一同之主可知果以最闻孚于众聴不嫉顽而攘敓者息不留讼而凶嚣亦消孰疑长汀之民难化以理或问庄定之后谁登于朝郎选方虚公归则重某半生良苦一第可怜更十九年虽羝亦乳凢再三仕如鱼上竿曾未闯于金闺谁实驱之鼎镬业已失计寘诸勿言寄声杭境之民望来毋遽促膝槐堂之上求教乃行槩见于词毋孤所望
　　与蔡知县【朴】　　　　　　　方乌山
　　有美种花烦公谷璧薄言采藻荒我茅田行徼惠于琴堂敬登名于籖室恭惟某官负魁豪之学生仙圣之乡耻虫篆之文辞自期甚逺擢龙飞之科第所立素髙有如云霄濶步之初宜在风日不到之处既栖矮屋又肖何曺逮再聴于胪盍径跻于鹓列华亭鹤唳方忻近尺五之天叶县鳬飞乃愿易一同之地吏惊神令民咏慈君有昼帘寂寂之清无朝鼓咚咚之谤然而牛刀施于鸡肋骥足旋于蚁封闻诸庙朝方旌褒于三异由此台省将容与而九迁棠隂佳哉樵水重矣某稍知自勉竟不能竒京兆闻浪仙之诗名非其好也内廷嗔风汉之对语顺而受之一科何补于遗余本志自怜其变化得温所业幸冷其官安敢招诸生而诲焉所喜事大夫之贤者列后堂之声乐素乏豪名闻武城之弦歌恐有愧色中丹所蕴副墨具陈
　　囘浦城赵知县　　　　　　方乌山
　　琐闱奏捷琴谱生辉猗佳王孙已接鹓鹭行之武业进士举更希龙虎榜之荣旗铃四驰绅笏相庆伏惟某官祥麟一角威凤九苞途辙甚夷见谓金科之彦鍜链良苦未忘铁砚之心暂闲百牛之刀来酣万蚁之战聊哉操笔易甚探囊功名逺到之必然富贵相逼乃如此竚飞鳬舄大展鸿图某方赖寅恭却成荐送辱投珠之甚侈愧报玖之未能比拜恩纶复厪贺牍何哉簿书烦委之内有此翰墨游戏之功鲸锦遣归谅亦喜逢于具眼骑装行戒勉旃径取于头徯望之私染濡莫既
　　囘仙游兴化两县宰　　　　　方乌山
　　慕厐徳公之髙未尝至邑无范孟博之誉误俾登车有来味言深髙谊敬惟某官琴调甚雅锦制无瑕读书松竹林良多暇日种花桃李县已满清阴只俟雉驯即看鳬入某旧闻其学今见而知之武城闻弦歌君想自期于言偃发蜀道负弩矢我独耻效于相如徒深巾笥之藏莫效襜褕之报
　　囘宜春刘知县　　　　　　方秋崖
　　郡国选侯何为及我江山带郭所幸近公苐令琴意之春岂胜防衞之望伏望某官卓尔循吏异乎俗儒懐南丰之瓣香久无续者诗西江之别派不在兹乎遄观鳬舄之飞近有豸冠之例某少所谐可久于废闲何意惊猿忽相从于春水聿来烹鲤知自寂于昼帘惟不扰以治之则无似之赐矣
　　囘分宜陈知县　　　　　　　方秋崖
　　言秣其马仆方鼎来有翩者鳬公乃解去所谓交一臂而失犹幸及半面之春伏惟某官粹然天球陈在庙琏诚斋先生之宅相必昌于时季方难兄之故家奚为乎县整整三载之绩平平六院之除某生而草茅老矣荆棘忽相从于僚友则契所懐顾已上于更书何见之晩窃愿有请无庸遽归
　　囘萍乡赵知县　　　　　　　方秋崖
　　山林深密何自为州更防分明幸哉有尹聿有来于藻翰胡犹靳于药言伏惟某官三十年之薾云二千尺其溜雨落霞孤鹜谁则诗之朝天双鳬防其飞矣自有入台之近例何言作县之古难某生而草茅老矣荆棘忽相从于春水及尔同僚惟自静于昼帘乃所愿学有锦之制毋玉尔音
　　囘沈知县　　　　　　　　方秋崖
　　云飞鳬舄春治雉郊事大夫之贤坐想弹琴而治去父母之国何当骑竹而迎逺哉遥遥于以负负恭惟某官豪端苕霅之秀胸襟湖海之豪孤啸风烟未觉休文之诗痩独醒尘滓宁甘东老之书贫纵不盛之白玉之堂奚至屈此青山之县民瘼极矣吏奸奈何如使倒持太阿而授之焉用若发新硎之为者一牛横笛苐令安雨外之耕五凤涂芝政恐有日边之召愿言公尹留惠疲氓某起从田间寘之幕底边城吹角毛锥顾安用哉茅屋生苔老生亦欲归耳自笑儒冠之误每思农畆之荒望美人兮一涯庶几玉我共明月于千里翘企金相
　　囘黄知县　　　　　　　　　王轩
　　齐飞五凤趣驾双鳬相传紫槖之家直聴履而上耳不鄙青山之县欲弹琴而治之觉松竹之自矜与草莱而相贺恭惟某官家声江夏人杰洪都左图右史之徃来无虚名下南浦西山之朝暮尽在胸中故尝出其绪余所至为之特立谓且破拘挛之格便当趋禁近之班茧丝乎保障乎方轸垂旒之念野马也尘埃也亦烦制锦之材然而四辖六院之除多在一同五月之最民望攸属公行勿迟某自尘一科不啻十稔拙于涉世曽掌故之几何放以还山烦惠文之弹去今既久淹于耕雨亦无复烦于问天但得县公如汉吏之循则与里老共滕氓之幸看山无笏或容野服而迎种树有书倘遂岩栖之托其非公事宁敢私陈
　　囘许知县　　　　　　　　　方秋崖
　　璧琮缫借己后公车之章金薤琳琅更勤私室之谢苐惊作者伏读快哉恭惟某官落落乎千丈松昻昻然九臯鹤不肯趦趄嗫嚅而处富贵颇亦嘻笑怒骂而成文章忽赋砚山之诗岂坐蓝田之记县官极不和耳曽奚伤子雨之名小生欲相吏耶政恐犯朱云之诮夫何唾玉于穆断金某退省其私焉能为有虽是翁不足与竟事翩其去之谓同僚未尝闻知人过之逺矣不知狂斐敢拜重勤
　　囘髙知县　　　　　　　　　方秋崖
　　胥告教胥保惠多幸同寅如升髙如陟遐文章旁午公岂欠此仆其慊然恭惟某官声揺西州秀出南斗脩水壮哉县如丝之棼明府我辈人迎刅而解朝天近只数日去之某甚矣贪贤亡何惨别草木同味亦聊致区区之心桃李不言又奚烦缕缕之谢读之面热毋尔盟寒
　　囘萧知县　　　　　　　　　方秋崖
　　迕荆州牧政坐平生之草茅移郑公乡方窃绪余于薤水明以告我闻斯行之恭惟三舍源流五经鼓吹泽甘棠笏极知雪案之尚寒弹单父琴聊与云山而小驻谅不待齐丘之瓜及已相传汉玺之芝香东海生雅意本朝今行召矣髙皇帝能用人杰可复许乎某生而恶圆至则遇坎戮干之仆纵不得中行而与之避庾公之尘乃率老夫而至此愿言提耳敢勿开心
　　囘胡知县　　　　　　　　　郑雪岩
　　出宰山水县仰羡展勤久游翰墨塲自惭分教属鸮林之未集致鲤素之稽迟敢谓谦词先勤损墨恭惟某官学有源委性率本真日光玉洁之文四举何淹于礼部锋藏电掣之手大名已播于民曺自宜谋谟于庙堂胡乃栖迟于州县屈虞诩于朝歌之徃盘错可知得尹铎为晋阳之行保障有赖逮险阻艰难之歴尽乃功名富贵之鼎来勿谓徒劳自应超异如某来从环璧偶掌泮宫以古心读古人书寖非故习仕今时虑今世事空有隠忧闻君无暖席之时起我作同舟之梦春囘雷土波及斗城焉用牛刀已着寛柔之效防飞鳬舄共修文字之盟占报恨迟有懐莫罄
　　囘赵知县　　　　　　　　　郑雪岩
　　今年春早已减风寒百里雷轰顿囘地暖人谁借问公定不凢某官布象云初割鸡聊戏柳梢緑浅梅英红少几度欢娱麦岐秀发秧颖青芽一畨念虑了却劝农公事端为得趣良辰只恐栽花已催飞舄某幸逢知己何待卜隣不遐金玉之音决非常调认得芝兰之味賸有余香良荷先施甚惭不敏
　　囘兴国汤权县　　　　　　　郑雪岩
　　忽承明月之投知为髙作虽未清风之揖已快素心久扑尘埃若临氷雪恭惟某官铿铿逸韵楚楚英标文落人间皆谓得渊源之正诗雄江右谅不求絺绘之工永谐韶濩声尽洗笙笛耳白璧宜荐之清庙碧梧当植之防庭岂伊烟瘴杳蔼之区可寓风月逍遥之兴毋嫌迂步要亦假涂斯立真文丞防遇昌黎之刮目泽民非俗吏岂无坡老之赏音当今舍公谁哉必有为王言者某偶来赞画兹幸正名对雨髙歌曾惯无氊之冷燃灯草檄岂其入幕之长有好断金其人如玉想署防鹜行之暇聊试割刀不妨鸥鹭盟之寻敢忘寄鲤何时觌面共我论心
　　囘永福知县　　　　　　　刘后村
　　受河阳之书币甚矣懐惭闻武城之弦歌凛然起敬相望数舍敬削一牋恭惟某官气盖羣公眼空余子谈笑自方于管乐纵横暗合于孙吴大学诸生咸服摛文之敏集英进士共推对策之髙早决胜于文塲久宣劳于戎幕当敌运衰微之际乃人才奋发之秋岂有时髦屑亲民事双鳬于岩邑未免淹翔收八骏于天闲伫看腾踏某顷辞阃属自乞祠宫嗟菽水之屡空迫弓旌而复出赧顔至此清议谓何吾尝同僚既托金兰之契子明告我愿闻药石之规
　　囘建阳交代叶宰【奕孙】　　　　刘后村
　　男邦执璧棠已成隂老圃扶鉏瓜犹未熟曽是见大夫之使及于新令尹之门敢扫空疎以脩好雅恭惟某官渊乎似道黙然知言鸣鹤在隂有唱必有和祥麟见获以德不以形粤自名登膴仕以来不知世有速化之事居常曰义与命讵肯以身狥人晩诣公车惊委贽青衫之敝晨趋广殿瞻临轩黄繖之开惟徐行乃执事之素心而须入亦先朝之良法虽为今吏尚有古风鞭笞尽弛而令行钩距不施而情得以己之诚待物之诈操此之简应彼之繁盖有得乎盖公清静之言且暗合于阳城抚字之説讼筒寂寂泉布源源通邑大都过客必谈于佳政深山穷谷逢人亦诧于长官颇闻百姓之爱公惟恐一朝之去我未容青史独书驯雉之祥将有緑绨来趣飞鳬之入某刚介不媚槁干无华少以功名自期慨然投笔晩知富贵有命退而读书贫未弃官格当为邑顷采道傍之謡诵参以见闻窃欣阁下之规模易于循守惟恃此以无恐遂居之而不疑飞来花县之书惊破茅檐之梦嵗不我与岂敢即于晏安秋以为期幸小寛于趣迫
　　囘江隂何知县　　　　　　李梅亭
　　道纸上之轩昻皆我辈语就暗中而摸索乃鲁东家有味其言不知所贺恭惟某官人门具美天分仍髙日食万钱盍追随于伯父地方百里何局促于子男聊继益昌之功名即见中牟之除宠某日之夕矣人谓斯何乗兴而来渐有囘船之意同姓为近空余推毂之情
　　囘交代王知县　　　　　　戴象麓
　　趣严星驾来莅雷封措大规摹正自笑割鸡之拙神仙步武何幸报飞鳬之来望风忽拜于鱼缄涓日喜交于篆仰酬先辱俯愧后期恭惟某官气节因歴练而益髙学问以老成而愈博宿乾坤于胸次戸牖玲珑喷河海于舌端波澜汗漫宜自珠曺之掾即聮玉笋之班尚以梦笔之才试此制锦之手跨劔阁之鸟道收拾山川于子长周游歴览之中试武城之牛刀发越弦歌于言偃学道爱人之素况此防居之莫集与夫雉堞之未全末后未了工夫尽足施补衮之妙手将来出新意思或可盖糠之拙才不妨访坡老之迹于独秀亭前更与弹羿妃之月于八桂堂上追囘礼乐总归和气防检江山尽作太平孰后孰先且低囘于章浦以趋以走行促上于瀛洲某造次鲜华痴黠各半莫能傲米五斗宜彭泽之未归徒尔饱饭一升或山阴之粗治黔驴之技止此鲈鱼之兴悠哉终兹三年去以两月忽拜缄縢之宠转浓菊径之思全赖匿瑕庶无洗垢敢期求旧行托契于子孙何以告新愿推仁如父母悰懐易感骈俪难周
　　囘贑县张知县　　　　　　　孙养晦
　　嫓二水以名城古为望郡分十同而置邑贑乃旧郊方旧尹之及瓜趣明公之行李来之何暮欢不自胜某官寛厚而不流静庄而有守平生才力游刅而发新硎晩嵗功名啖蔗而入佳境尚拘新制来字逺民人有常言以未脱选之为苦士方改秩又叹作邑之为难求办事则伤于民专守法则拂于上计无能出或者援例而取之下有所持又将以罪而去矣在今日尧舜之世而未免此患虽前代卓鲁之出而亦安所施晔然通材临此壮县凢众人之所病皆谈笑而尽得之假期年而有为其召擢无可疑者某尚縻越俎未遂同舟小子不知所裁莫报长牋之施大事则从其长姑为他日之图情有相忘言之无恐
　　代见泰宁赵知县【长邑亲戚因陈簿而见宰】　戴象麓
　　省亲千里来依仇簿之鸾栖借誉一言获拜乔仙之鳬舄梦寐几年之附骥寅縁一日之登龙窃幸自天知归有地恭惟某官帝室石麟之种仙源彩凤之姿密迩日云【赵宰寄居行都】偏承雨露声猷掀宇宙直不减千里驹之才文彩瑞朝廷自是赋五色日之手合在学士八砖之地暂持郎官百里之权下车未播于政声前席首加于士类满城桃李尽劳门下之栽培一介芝苓亦愿笼中之收拾伏念某迹穷株兎见小醯鸡春秋郡泮之虀盐朝夕亲庭之菽水穷年钻故纸仅窥豹之一斑寸晷试陈文屡战蜗之两角未肯退焚舟之志聊且为负米之行假途孔文举之通家倾盖赵平原之半面念表叔沗邑曺之末获事周旋而婶氏亦公族之华无非缱绻机防之来非偶帡幪之托何如冷灰愿借于吹嘘断木冀为之润色况寸效未收于蓝緑而归程欲趂于槐黄寒谷微枯所欠几分之和气天潢余润愿分一防之恩波翰新书续集卷二十
<子部,类书类,翰苑新书>
　　钦定四库全书
　　翰新书续集卷二十一
　　县寮类【县丞　主簿县尉】
　　县丞
　　通宁乡陈县丞　　　　　　　李梅亭
　　武功之丞简靖久矣沐芳临邑之簿卑栖兹焉假防敢以尺书之敬进于再拜之先恭惟某官逺抱甚都壮猷孔硕清明志气胸中风月之无边沈浸文章笔下源泉之不竭盍径要津之立顾淹赞邑之留凤凰自下而升髙聊复尔耳防鹜钳左而摘右端使然哉双陆之势无休九万之程斯下某﨑岖副墨漫浪勾朱士安得自髙妄欲比邻之托余方有公事愿闻扫溉之吟
　　与李县丞【梦槖】　　　　　　方乌山
　　赞府望髙聊对蓝田之竹闲防食少坐荒茅屋之苔行矣熟瓜斐然削椟恭惟某官笔精墨妙学广问多生于西山之乡渊源甚逺苦矣南宫之战精锐不衰竟脱白袍遂纡黄绶睠焉樵水迩甚枌乡日哦两松之间地仅一岭之隔官箴霜凛丞政不聋判笔风生识谁得噤然以博习寛通之素加之淹翔练歴之深鹗表交飞当路争先于胜彦鹓行平入中朝况用于老成宜有里言俾仪表着某少豪自喜长拙无竒诗得浪仙之名非其好也策遭风汉之目泰然安之偶不失于家氊讵敢当于教席以嫌不可否丞之设端使然哉相与问襟期今而后吾知免矣心之依倚辞不究宣
　　囘宁海陈县丞【惠孙陈司业书来】　　　郑雪岩
　　素结鱼缄荣生驹谷得阳公司业寄字良慰交情知蓝田文丞其人皆吾臭味予方问菊君乃哦松幸受一防有光三径恭惟某官清源望地颍川德星不坠家世典刑绰然已试断无世俗崖岸郁乎可观正当旱暵之余有望亷平之政争钳纸尾坐照机心遡流必防其源克念厥绍下车先求其类取友必端以若所为可觇逺到某归田已晩入林颇深滥巾招隠之山囘辙争名之府谁能备问定是不凢赋归去之词亦何暇巾车之命赓来迟之句恨不居竹马之先聊谢先施自愧不敏
　　囘诸县丞　　　　　　　　方秋崖
　　久卧秋崖何心剖竹忽临春水属耳哦松翩其藻翰之来胡不药言之告有如粹秀当在清华予不负丞丞负予尚题崔壁我匪即人人即我谅溢祢章某生而草茅老矣荆棘忽有同寅之喜庶无己亥之讹以颂不规则非所望
　　囘张县丞　　　　　　　　　方秋崖
　　野叟何人忽临绣水大夫贤者适在锦乡天所以惠幸其无能君于是盘旋而未出伏惟某官粹矣赵玉宛其国珍本文章家自有乃翁之科目为神仙吏已先诸子之计偕梅隠髙哉瓜期近只某寂无世念忽奉恩除老子从牛背上来未知为政素书自鱼腹中至曽靡赠言以颂不规则非所望
　　囘赵县丞　　　　　　　　方秋崖
　　汉竹分符属吏纷之旁午楚防涉笔欣宗彦之同寅蜚椟粲如驱车至只乃睠瑞麟之秀盍仪玉鹭之班予不负丞丞何负予姑吟松署主固择客客亦择主谅溢荐书某志防本根味均草木我愧元英子矣幸山水之相知君非聊复翁耶傥箴规之乐告薄言占复窃幸丙融
　　囘赵县丞　　　　　　　　　刘后村
　　蓝田千竹喜入吟边杨子一防适在宇下虽若燕鸿之避雅闻笙鹤之音恭惟某官胸有层峦身爲磐石提笔秋风之战雕已叠双袖笏樵溪之游鸿方渐陆脱或肯排云而嘂阊阖安知不跨海而望蓬莱资歴拘之叹息久矣世岂舍我姑徐徐六月之飞丞不负予宁郁郁千山之底式遄荐墨不次除纶某久卧秋崖偶尘璧水开缄见谏议之面三印斜封论文献开府之诗一樽何日有懐注仰无斁戢藏
　　囘赵县丞　　　　　　　　　方壶山
　　诞书政最休有颂声辱在滕防衰绖讵容于旅贺不图祢刺华裾乃肯于临存既莫迎玉矩之先其敢拜氷条之直輙上还于记府当别簉于宾闳
　　囘李县丞　　　　　　　　方壶山
　　夙戒曺装言归郑里哦松近只徯崔壁之新题折柳黯然有滕防之遗爱某未终素鞞徒怅锦防惟诸大夫共集于离筵俾不肖孤难参于卧辙我之懐兮愿餐金鼎之和王曰归哉遄簉玉班之峻
　　囘何县丞　　　　　　　　王臞轩
　　出纶枫陛涉笔槐防顷仕帝京早识三何之风味兹游佛国重陪二令之吟哦展贺辠迟先施倒置某官人温如玉名重于山钟淑气于七公五相之门蜚大声于千英万俊之薮策勲塲屋逊封胡羣弟之先登对策殿庐皆晁董诸贤之忠告倒蔗渐逢佳境寒花剰有晩香露政事之一班发文章之三昧金滩鸂之舞方尔呈祥蓝田防鹜之行又还寄径况今棣蕚正位栢台诸公推挽之亨途荐墨纷纶乎盈箧已不即人人即已争愿赏音余不负丞丞负余行将召擢如某迂濶与时背驰赞画京畿自掇中都官之怒谈经宗校莫逃贵公子之嘲所幸知己之来必有相规之益既见君子则喜敬在下风不与执事同心有如皦日
　　囘丁县丞　　　　　　　　　王臞轩
　　命锡芝函权分谷璧防鹜以行进方惊贰令之威鲤鱼从逺来忽拜尺书之宠先施倒置函谢反迟某官续昌黎似经之文生江淹梦笔之地负乡先生之望私淑者多奏子大夫之篇成功则一倒蔗既逢于佳境寒花賸有于晩香俯为涉笔之游来赞鸣弦之化哦蓝田之松而有味纫楚泽之兰以自馨余不负丞丞负余能使花封之重己不即人人即己趣归柳院之班如某其人何庸于世少徒有志文塲亲被于百疮壮不如人宦海才航于一苇朅来莲幕密迩槐亭不徒降识君子之心且有见似乡人之喜州县徒劳耳俱未免俯仰于人富贵何有哉要相期逺大之业
　　囘建阳黄县丞　　　　　　刘后村
　　俶戒行装荣趋华次理红药碧苔之咏宜属雅才为老槐钜竹而来足知髙致方将聫事敢后脩词恭惟某官爽气横秋贵名揭日文盟素定布韦敢不心降赋草一传塲屋为之纸贵既擢太常之第盍为文馆之游然犹作吏一行为丞再转在君子所养者可谓厚矣任人物之责者能无愧乎给札而赋上林防有闗于荐口草书而招赞普行入掌于词头某猥以散才领此剧处方有旷官之惧忻闻赞府之来阙政必规君之惠非所敢望也署名惟谨丞之设岂端使然哉
　　囘钱塘赵县丞　　　　　　李梅亭
　　余方有公事鼎来赤县之官曺我未免乡人益愧白头之幕府有勤执讯敢阙报章恭惟某官卓尔不羣飘然无敌寻玉清洞中之字己书防计之功展钱塘江上之图更动吟哦之兴手版暂烦于画地觚棱何逺于去天某辙鲋孤踪磨牛陈迹喜似人于千里况辱托于枌榆虽异事而同僚尚不遗于葑菲
　　囘富阳赵县丞　　　　　　　李梅亭
　　倚使者之车笑痴儿之未了题丞哉之壁闻公子之鼎来未果脩词先勤执讯恭惟某官五潢龙种千里驹材早宣采棒之威坐获緑林之赏防鹜箝行而平立端使然哉凤凰自下而升髙恐不免耳某强名入幕正愧面墙赤县官曺喜依仁之有幸黄尘衣防或分荫之自今
　　代囘宣仁张县丞　　　　　　李梅亭
　　升陟一章何能借重谦勤尺牍又复拜嘉其文固是粲然此礼畧之可也恭惟某官清余家法敏有吏材翠竹深林久已观于停峙老槐古县兹良费于吟哦无俟书来亦当剡入未见分毫之补又勤四六之贻某辞璧未能报琼又乏楼台近水奈何秋月之防干桃李成蹊伫见春风之披拂
　　主簿
　　通刘主簿　　　　　　　　　戴象麓
　　学制罔功粗喜及瓜之近同寅有幸暂烦栖枳之劳未贡柔缄先防珍染恭惟某官螺川作者蟾仙才生六一公之乡邦见推翘楚擅二万人之塲屋允谓英竒经国之文色正而芒寒名家之学源深而流逺既喜得亲传之衣鉢必能大旌表之门闾虽已久于闻风顾何迟于披雾然自奋身于兰省便当策足于蓬山姑少淹记注之才大其器识不惮领勾稽之职抚此凋残愿推平生学道之心共致百里字民之政某戴星无补积日徒劳邑遭再燬之余民觉无聊之甚惟茧丝保障粗达其宜故狱讼货财难裁以法曽抚摩之敢惮幸疲瘵之少苏其如末路之尤难政赖同寮之相勉天开幸防果谐访戴之盟日借祥光行有依刘之便其为占谢莫罄愿言
　　通宁乡蔡主簿【交代】　　　　　李梅亭
　　望俊躔于淮海知敬儒先问邅道于洞庭偶从误后貂不足而狗续鸿髙举而燕来及未治任可无执讯恭惟某官负材鸿硕蓄学骏厖中郎典刑晩亦宜于东观客卿富贵久盍见于西秦吾道非耶公等安在跨州之鹤安得自髙麾湘水之蛟能令公喜方今汉廷之老用矣敢问吴防之意何如某志大心劳材疏意拙一科不补欲钓鳌而未能五技易穷觉屠龙之无用所赖鸾凤之先戒栖枳何如无谓牛羊之下来求刍而止尚托子孙之契欲穷师友之源向来一瓣曽南丰苦难并世安知四海习凿齿不胜读书
　　与冯主簿【咢】　　　　　　　方乌山
　　士得自髙何妨矮屋官名独冷惟有泮宫昉此内交斐然通贽恭惟某官天赋甚厚地望素髙西京循礼之家岂其苖裔本朝伦魁之彦逺矣源流靡须十上之劳竟取一科之宠虽曰卑栖于枳棘且忻密接于枌榆长欣季贺之盛名争为署剡士闻凿齿之绪论胜似读书然而官未称人位不逾德四十为主簿未足为淹三人至宰司曽有是比聊尔勾朱而入墨行方遡紫以凌青某习于箕裘腐矣鈆椠少鸣塲屋耻为举子之文晩对殿廷尝入狂生之目薄言采藻乃幸识荆反教人为惟夫子今而后免能令公喜微执事吾谁与归依倚方深敷陈罔竟
　　囘新赵主簿【崇法】　　　　　　戴象麓
　　光奉纶言荣司簿正古号章江剧邑政资佐理之长材公乃仙潢英游幸借勾稽之敏手天畀寅恭之防日深跂望之懐敬饬庆忱仰酬光辱恭惟某官帝一角麟之瑞士林九苞凤之竒学问得源流太乙吹夜藜之烛文章妙机轴天孙织云锦之裳繇素蕴于茂猷宜亟跻于膴仕合直上校讐之府何尚烦管辖之司大材盖无施而不宜逺到亦自近而后至暂兹栖棘少淹仇览之鸾行矣蜚英即快祢衡之鹗某儒生不武邑寄奚堪鼠技嗟己五穷驽才岂宜再驾以小己之自揣舍大贤其畴依忻幸此来预喜兰金之托扶持厥后全资药石之规占谢虽勤编摩罔既
　　囘诸县主簿　　　　　　　　方秋崖
　　顔厚如甲聿来逺江衷和同寅乃有羽簿幸肯依于藻翰胡犹靳于药言有如隽声当在华贯髙人屈居此得无矮屋之打头诸公争致之必有雄墨之落手某宛其老矣何以教之岂乏仁人之言频攻谬守之阙不规而颂匪仆攸闻
　　囘王主簿　　　　　　　　　刘后村
　　与逸少友恍昨梦于樵川共阿戎谈谂乐游于防水有来颛翰深睠懐敬惟清霜紫电之竒盍遡绀雾红尘而上胡然矮屋屈此髙标交二防之间喜而不寐爱小王之帖藏以为荣亟此占詶切祈丙詧
　　囘赵主簿　　　　　　　　　王臞轩
　　麟黉分夜雪之灯未寒草梦鱼素递春风之讯适近枳栖跂重论畴昔之心喜不隔同年之面恭惟某官声光如斗气韵欲仙小奚佩古锦囊吟尽风樯之骚句太乙然青藜杖读残寳之秘书久已腾淡墨之晖何至试勾朱之最云深晓殿盍随鹓鹭之行花动春城式快鸾凤之翥竚颁瑶札仪我银潢某拙则未除资亦不改弓韬一尉樗栎之材何堪砚老半生虀盐之味故在抵掌岂甘于俗吏折腰犹迕于世情群然厖吠之狺中以蜂虿之毒官事未易了此无已太康吾道其果非耶奚为敢愠延觊金兰之好惠垂玉薤之规野梅吹江路之香尚须佳话山雨话炉亭之旧重挹清芬
　　囘李主簿　　　　　　　　方秋崖
　　青山拥县有嘉栖枳之鸾緑水防田谁记去家之鹤幸来瑶字如见玉人恭惟某官辈行则鲁灵光器韵则禹神鼎盖谪仙人之苖裔无敌于诗何飞将军之声名不侯如故安有学者之北斗屈于进士之南廊帝曰嗟哉公等何见晚也仕其漫耳髙人亦主簿耶苐闻乡曲之诵言少纾田里之愁叹幸无忘于铁砚许重对于金銮立登政涂厥有故事某起从袯襫几化兠鍪多病每思故庐曽莫逐毕方之祟此曺宜束髙阁何当低太白之芒乃思耀金之书仍赞玉垣之画其谁归我所欠识公万戸韩荆州今之眡昔一诣习凿齿秋以为期断金则同报琼焉有
　　囘沈主簿　　　　　　　　　方秋崖
　　夙戒曺装遄趋俭幕猥辱驱车于委巷谓当祖道于邮亭属有负薪之忧徒切望尘之叹愿遵暑律佳御凉彛倚须五月之报成驩传四辈之召入
　　囘连主簿　　　　　　　　　王实斋
　　某闻衣冠化强暴政在吾侪议论无瑕疵甚慙公牍岂有朝廷之令甲不行田里之萌丁如公诪张当寘王化之外耳使民梗戾何以官府之设为嗟缪守其可欺挟危言而相恐君且休矣聴囘载雪之舟义以正之愿谨揺山之笔
　　囘吴主簿【璠】　　　　　　　郑雪岩
　　闻贵公子名已知一日千里摄部刺史职相遇二难同时薄効荐言何勤选谢某官宗庙瑚琏阶庭玉芝樊川赋诗嘉其秀异城南就学勉以勤渠断非矮屋栖迟防见亨涂奋迅某幸可员备何待子言平时礼乐之观不劳歴骋异日治平之最可想光昭所期力行聊寓谆复
　　囘余主簿　　　　　　　　　郑雪岩
　　有来鸾凤之音闻于空谷不靳鲤鱼之惠贻及幽人渴方望云胜于得雨施先及我何以酬君伏惟某官璧水名流柯山相种览德辉于千翔而集之访仙隠于三贤今犹古也勿以簿书勾稽之末实主弦歌启发之机羞作弹筝肯羡秋风之一曲缅懐揺铎未忘寒灯之五更肯寻同盟是真臭味某虽未识面已先知心沗受防而为氓非公事不造邑雄之居甚僻问字有谁习公之来可依读书胜我愿见君子罔有遐心
　　囘沈主簿【部吏】　　　　　　　刘后村
　　仆为陋邑敢谓种花君自脩门肯来栖枳乃脩短贽以先驱恭惟某官性行淑均文理密察周旋公府无刀笔之刻深驰骋蓺林有灯牕之勤苦逺游闽峤深厌京尘如暂主于簿书即入还于省闼某服劳未久聫事方新若俗吏之所为非所望也过长官而议事倘有意乎
　　囘林主簿　　　　　　　　　危巽斋
　　太守自谓滥叨分竹之荣主簿何如逺致维桑之敬钦哉髙谊报以何辞伏惟某官钟圆山漳水之竒似芸峤蓬壶之彦岂应短簿而滞长身日对康庐把酒趂勾稽之暇暂游星堰坐曺推赞画之良莫叹低徊即观识擢某皤然一老愧此双旌既有幸以依仁顷复谐于识面骊龙塘畔曽为倚马之留鹦鹉洲前徒结栖鸾之想拳拳颂祷防防奚殚
　　囘赵主簿　　　　　　　　　黄竹坡
　　仰唐室之宗英有如贺白拜子云之笔札下视应刘鼎来先施之谦行接同寅之好某官金茎孕秀玉叶传芳再战而搴旗气已无于前敌一命而佐邑贤不辞于小官甘从卑飞无愧髙士然下邑之佐皆为幕府宾客之须明公此来何必簿书期防之应少望此府即华其归某寖负束书冐承岩邑非假左右提携之助必有进退溪谷之忧百亩之田五亩之桑愧夙无于善政七年之病三年之艾端有借于忠规
　　囘建阳叶主簿　　　　　　陈筼牕
　　判神京之袂猛忆笑谈分徳里之符独悭晤对未辨栖鸾之问遽贻烹鲤之书敬用铭心不能去手某官邓林老干昆峤素珍入耳声名迈唐室何蕃之传到头梯级迟汉廷董子之科惟大器之晚成虽不容其何病毋谓一官之踯躅实阶万里之扶揺勉事勾稽薄占经济某逺携陋学游食此邦半月客程喜乍休于行役十年郡俗疑顿改于见闻渴想警规以寛旷戾欲诣习主簿奈何踪迹之差池囘念郑广文勿替襟期之倾倒
　　囘武冈黄主簿　　　　　　李梅亭
　　深丛见孤罴曽聴阿房之读逺方遗双鲤来司临邑之曹可谓闻音而跫然抑讶何见之晚也恭惟某官源委深厚波澜老成颍川第一之功固起甚亷之簿江夏无双之学盖观未见之书暂须矮屋以擡头即快要津之策足某罔功教胄承乏佐州聋丞尚可送迎倘或免督邮之逐短簿能令喜怒何幸同君子之僚
　　代囘庐陵严主簿　　　　　李梅亭
　　老夫耄矣不堪再鼓之衰主簿何如犹致一牋之贺恐孤厚意聊且报章恭惟某官派分钓濑之清文似漆园之壮骅骝开道防即秣天山之禾鸾凤冲霄姑少栖人间之枳交章载路増秩匪朝赠我明月珠可见多时之簸弄乞君飞霞佩防看万里之颉颃某髙卧北牕却遮西日软红可厌敢长恋属车之尘坚白争鸣惟欲据槁梧而瞑谋归决矣因谢及之
　　代囘吴主簿　　　　　　　　李梅亭
　　昭诬辨谤方欲贺君比事属辞何为至我恭惟某官居官能大遇事直前象有齿以焚身古今如此鼠无牙而速讼事理固然幸疑似之既明将功名之自致暂蹶霜蹄未为失何必尤人勿讳泥抗乃良规愿观进徳
　　县尉
　　通宁乡李仙尉　　　　　　　李梅亭
　　一行作吏祭灶以媚饥同官为僚祷尉仙而徼福可无牋记先布姓名恭惟某官机量浚明风猷肤敏千里之马骐骥顾服盐车九罭之鱼鳟鲂合登庙鼎郁郁赤墀之志匆匆采棒之行茅舍之聴鸡声孰非王事花村之无犬吠即是民庸人怜横水之孤舟谁识倚天之长劔乗除必尔翘跂俟之某不自力田辄谋耕禄家贫亲老诚有待于斗升官小职轻亦欲伸其尺寸然平生之短朱墨须寮友之助丹青傥念卑栖难倚掣鳌之钓犹能拍浪请陪射鸭之弓
　　与朱仙尉【抑】　　　　　　　方乌山
　　践梅子真之职虽吏实仙哦郑广文之诗何官太冷及瓜之戍削椟通名恭惟某官峻阀摩穹清规照世名卿显相赫奕代之旂裳阿大中郎萃满门之麾节自见麒麟之堕地共期驹骥之越都胡以锦衣纡于黄绶太守加礼固此聡明尉耶一郡皆惊谓真断决手也然而故国必有乔木思人而况甘棠闻诸庙朝方褒録世家之后如此人物宁淹留吏隠之间信鸂之呈祥亟鸳鸾之就列某为儒而腐以才则疎黄卷对圣贤本不作科名之想丹墀陈礼乐尝极言权律之非虽今触讳于转喉敢叹射眉而中目既与世忤反教人为维桑梓必恭今乃获瞻于玉树譬草木同味或来共聴于檐花依倚方深掞裁靡竟
　　囘泰宁张仙尉　　　　　　　方乌山
　　瓜戍告期花城司警南宫日上恩荣纸上之鸦北部一行喜动滩头之亟裁柔讷徃刚辰恭惟某官器度端凝渊源深逺千古武夷山之麓钟此英灵间年横渠老之门盖其苖裔早上甘泉之计晚栖苦贡之塲以老将军视前进士朱买臣之富贵维其时哉孟东野之酸寒此何官也薄游雷地行上云天某贸然来思无可师者不意寒氊之旧及观采棒之新为君子僚方缔金兰之好我丈人行傥闻药石之言依倚方深掞裁靡竟
　　囘诸县仙尉　　　　　　　　方秋崖
　　聿来竹使老已頽然有美梅曺讯其翩只得为僚而甚幸何以颂而不规有如髙凝当在华近尉仙吏也小烦射鸭之弓吾何人哉亦抉怒猊之石某苦无髙论政赖仁言还观五云之飞曽微片语之及岂不屑教则予所慙
　　囘赵仙尉　　　　　　　　　王臞轩
　　野叟何人忽临绣水大夫贤者适在锦乡天所以惠幸其无能君于是盘旋而未出伏惟某官粹然赵玉宛其国珍本文章家自有乃翁之科目为神仙吏已先诸子之计偕梅隠甚髙瓜期近只某寂无世念忽奉恩除老子从牛背上来未知为政素书自鱼腹中至曽靡赠言以诵不规则非所望
　　囘朱仙尉　　　　　　　　　王实斋
　　传吴市之隠梅讙然傍午倚鲁宫而采藻幸甚同寅辱鱼腹之递缄喜马蹄之压境占辞已晚有腼谓何恭惟某官笔下波澜之老成胸中丘壑之洒落将军百战胡为看市人之先封兄弟二难颇亦怪大夫之后殿黄绢吐辞之絶妙青衫入手而未甘谓当缀天上星辰之班乃复堕人间神仙之吏鼠辈相目此其聪明尉耶鹓序有言且为清望官矣某泥古之学背时而驰读贤于十从事之书知同臭味赋不愿万戸侯之句快覩光尘
　　囘赵仙尉　　　　　　　　　方秋崖
　　趣舍人装隠神仙吏一琴一鹤故有家风八友八龙雅闻誉处胡郁刺防之手小烦射鸭之弓恭惟某官氷雪照人风烟满抱衢故太末也尽揽烂柯之竒尉其真仙乎式瞻乔木之古虽溧水欠孟郊之句顾吴门有梅福之书奚事弓刀少迂涂辙髙眠田里北部今无狐貍重酹江山西台当有鸂某拙于涉世放以还山杞未棘而菊未莎吾耕劳只荷为衣兮兰为佩公望久之得毋脩容则降既见
　　囘王仙尉　　　　　　　　　方秋崖
　　飘飘仙吏宁隠穷山冉冉老农有来妙墨彼美双溪之秀可忘三迳之荒恭惟某官诗书典刑家世文献问讯淳熈之相印嵗月几何起分寳婺之天章江山故在何意解牛之刅小迂射鸭之弓盖鹍鹏九万之程始从足下想鸂一双之瑞已在目中某且然得州决矣学圃尔杞尔菊继今无吠月之惊某水某丘谁与共耕云之乐尚駈徤犊伏覩匿犀
　　囘胡仙尉　　　　　　　　　戴象麓
　　以乡曲英作神仙吏日华五色亦何负摩空之赋声春渌一篙且不隔澜之水镜瓜时近只梅屋跫然共惟某官根柢词林铿锵文响防头无据岂其黄卷之误人烧尾不殊共是青衫之入手倘盟铁砚重对金銮某百事不如一科亡补驾言出守倘遂赋庐山之髙及尔同寮何幸际吴门之隠
　　囘南东邓仙尉　　　　　　　郑雪岩
　　再寻仙隠到江水之发源忽坠云笺光泮池之分席闻莺鸣之有侣觉防影以非孤恭惟某官抱经寻遗博传匪僻一第何足溷者如颖处囊诸公亦大竒之若珍在席更加所养将大厥成宜平步于云霄尚却行于雷土儒者之效已试南昌曽见于蜚声君子所存者神西贼必为之破胆少俟鸂滩之瑞即膺凤阁之除某久困虀盐薄采芹茆梅花再见莫寄故人瓜戍前闻喜逢新友不嫌独冷已有相辉勲业方来谅不笑人之寂寂襟期与共防须对酒于沈沈觌面匪遥定盟可待
　　囘莆田方仙尉　　　　　　　郑雪岩
　　少而好赋曽闻莆水之名家礼以为罗今傍崆峒之仙隠本吾臭味先此惠音陈义蔼然劳谦过矣伏惟某官文有机轴学绍源流视子云相如之同工既正而则比屈原宋玉之变雅终和且平蔼然孤峯卓乎逺器自应抟扶揺而上也犹且览德辉而下之不妨赓楼头八境之篇姑且藏胸中一锋之用由是通金闺之籍谁能淹防棒之威某久向梅门忽求莲幕嘤嘤求友之助丁丁伐木之声虽有同寅曷如共志风裁纠弹之暇频访吾庐日旰筹画之余亟迎子驾尽损世俗之好是为道义之真
　　囘何仙尉　　　　　　　　郑雪岩
　　夜光之璧暗投初非具眼秋风之鞭先着允合佥言敢袭品题以为己力人方自讳公定不凢恭惟某官圆机钩深脩绠汲古深造画前之妙形为纸上之竒滴露研朱莫非穷理草飞白黙有知音葢将得趣以忘筌岂但明经而拾芥同塲俱北讙言有司之得人此易既东果见斯文之遇主唱先羣士气张吾军固尝日诵项斯恨未面逄杜甫有来飞骑曽不鄙于警曺方欲访鸿辱先施于记府劳谦过矣陈义蔼然某甫离寒氊却从油幕简编卷舒之乐无复故吾狱讼禆赞之难其谁玉汝兹有足恃将何以规臭味既同宜必罄腹心之告真情相与愿尽捐笑貌之恭虽未卜于亲承其敢忘于永好
　　囘沈仙尉　　　　　　　　戴象麓
　　疏恩芝检司警梅闗喜瓜戍之方新依辉伊始矧枌盟之维旧増抃尤深方奏记之是图遽飞笺之首及一谦过矣三复欣然恭惟某官间世钜才济时伟器传名门之衣鉢为清庙之璠璵敛三光五岳之气于胸中散六蓻百家之书于笔下籍甚雷霆谹隠之誉粹然风月光霁之标处富贵而不矜犹玉加藻遇事物而无滞如矢发机宜首沐于异恩遂亟跻于膴仕便合待金门之诏尚须宣采棒之威盖抉隠摧奸小试神仙之手而安民定国终须刚正之才暂焉游刅之何劳行矣赐环之在道某滥兹学制愧甚亡竒鼠技嗟已五穷驽才岂堪更驾方深图于善后幸欣际于同寅多事婴心全赖兰金之托一缄拜手仰来药石之规占谢虽勤编摩罔既
　　囘包仙尉【志崇】　　　　　　　刘后村
　　题名杏昔沗年家问戍花村今聫王事方缔无穷之好敢修不腆之辞恭惟某官胄绪清华品流髙胜萤牕雪几有寒士之素风麈尾唾壶无贵游之豪态惟今人物莫盛永嘉有宗工巨儒唱天下之文章有故家遗俗接中朝之闻见况如吾子克肖乃翁宜掇髭而拾青氊尚頫首而纡黄绶萑蒲迹扫桑梓隂成田里无虞宛若太平之官府云霄有路宁为下界之神仙某以蕞尔材当壮哉邑明所以烛情伪颇觉瞀昏敏所以集事功顾慙迂缓不待服勤于官守预知传笑于吏民侧闻少府之贤矧有通家之契君子不党宁翕翕以徇人同官为寮尚谆谆而告我
　　囘赵仙尉　　　　　　　　　刘后村
　　俶戒行装荣趋华次风流公子肯为隠吏而来老钝长官喜得贤僚之助敢驰短贽以前驱某官世徳深长天才竒逸生麟趾之世信厚蔼然读鸿寳之书见闻洽甚顾贵名之方起何常调之小淹然而邑素浩繁路居冲要桴鼓之声虽息带刀之俗自如必借精明始能填压灞陵呵猎谅难凂于英才清庙圭璋行入仪于华贯某方怜寡助窃喜同寅念时事方殷未遂渊明之归去傥公余多暇愿从东野之裴囘
　　囘刘仙尉　　　　　　　　王臞轩
　　莲池水緑方为异乡异客之游梅市风清喜有同年同官之好未办赫蹏而展庆遽防緑绮之贻音某官天分本髙月评増重世有甘棠之笏家法典刑人如濯柳之标风流醖借自摘髭而登上第合策足而践华途胡以格拘来为吏隠五色棒定优于巡徼一县花必预于栽培早晩好音喜报鸂滩流之瑞权舆大用顿増云龙阀阅之光伏念某读书不多谐世更寡忤时对策方输黄甲之三筹窃禄养亲何补碧油之一画既素无巧宦之谱又不为时様之妆正赖同盟时赐忠告州县徒劳耳俱未免俯仰于人富贵何有哉要相期逺大之业
　　囘善化黄仙尉　　　　　　李梅亭
　　习委吏之防计正尔卑栖闻飞仙之遨游超然髙隠方图执讯先辱飞牋恭惟某官文献名流典刑胜士为公室辅家夙近于魁三有伯父风学谅求于己百顾纡涂辙小试弓刀河西之尉凄凉不常厥邑湖南之地清絶幸疾其驱行即交章亟剡辟某防心祭灶迫命代厨短主簿髯参军总无闗于喜怒餐落英饮坠露愿同广于离骚
　　囘僊居石仙尉　　　　　　陈筼牕
　　霜雪欺头讵堪兵事烟云到眼恍觌仙标荷髙谊之相先媿短函之独后某官性天清昶门第髙华挺秀虞庠共伟青钱之万选英汉殿少迟丹桂之一枝契濶晩成低徊小试遂以稽山之隽异屈于安洲之凄凉叠组方新固若得鱼而取掌缨维旧雅应附凤以攀鳞防见甄升以酬蕴蓄某蹉跎书劔蹭蹬功名惟安分以无华亦强顔而有腼渇想儒冠之矩度以为武弁之声光丁获识于字书毋贻姗笑寅获同于王事共结绸缪

　　翰新书续集卷二十一
　　钦定四库全书
　　翰新书续集卷二十二
　　监官类
　　贺史监税　　　　　　　　王臞轩
　　疏渥宸廷司征畿甸毗陵地近不妨时戏于防衣韦曲天低尤便日亲于衮绣洁蠲吉椟尘彻贺床某官敏莫能追秀无可拣名父之子名子之父椿桂同芳难兄之弟难弟之兄芝兰竞秀不以膏粱而习贵力于翰墨以策勲肯为筦库之官来养经纶之业惟大农泉布之经费系中都闗市之常征豪家戚畹之互作梯媒猾吏富商之相为囊槖徃徃濶疎于巨蠧区区捆摭于细氓公定不然方勇除于众民亦劳止必能寛之一分力量大则志可行名实孚则人自服多行好事正在妙年仁者安仁立使苍生之蘓息相门出相行看华辙之飞腾如某其人见迂于世朅来入京兆之幕了不作时様之妆援寡力微满眼莫为之地道才疎气直知心惟有于老天所幸名胜之可依必出宦谱以忠告道同气合何当陪暇日之游施早报迟仅免作隔年之债
　　谢吴监镇　　　　　　　　郑雪岩
　　君已金闺通籍何待荐人如玉树在庭畴不赞庆与所当举岂俟有求要是明何劳私谢某官名父之子世家之英台阁本末源流匪劳学治簿书监临期防要是假涂必取青氊乃光紫槖某偶然摄事遂获寻盟天上麒麟儿喜名门之有继日边龙虎榜看盛事之相聮尚宜勉之永为好也
　　囘林监仓　　　　　　　　王臞轩
　　宸衷出纶帅藩司庾见者谓名卿之子肯此盘旋今而后仓氏之官不为冗滥稽迟展庆倒置先施某官胄子英游清时伟望呼吸三山之秀气发为词源崔嵬双阙之家声不断书种讲闻素宦之谱佩服教忠之言翩然斜飞来此小试盖乗田有职虽素王犹屑为之而治粟名官以国士亦尝亲此毋轻出纳可养经纶况当疆埸之多虞正倚积贮以为命自今红腐必无年饥用不足之忧不日緑绨趣奉嵗入谷几何之对有如某者见谓斐然仰破屋以哦诗呕肝不悔俯大廷而对策空臆尽言收科输鼎甲之三筹入幕乏锥囊之一颖比于江西访芝兰之友谓于门下为瓜葛之亲略相先后以之官或可牵连而托契岂无暇日共观邺侯三万轴之藏只恐匪朝已预文子七十家之荐
　　囘程监仓　　　　　　　　林克斋
　　京尘眯目可胜河阳别行客之懐庾幕栖身幸有潇湘逢故人之喜辱笃年盟之旧猥防云翰之先髙义凛然私衷恻若某官妙参道阃雄压文坛夙传洛学之源流俯掇汉科之第一霜蹄得路洗凢马而一空溟翼垂云抟风鹏而直上佥论早期于逺到冲襟不厌于卑栖兵食足于斯尝服圣言之旨防计当而已何妨委吏之为矧控带于上流正倚毗于大手饱貔貅百万众自令列壁之精明举筦库七十家即被公朝之甄擢某受才甚下赋分多竒自屏迹于丘樊已防心于造物讵意起家而赞画遂令末路之得朋退之姑咏于盎粮敢云骋辩白也愿陪于樽酒时与论文
　　囘李都仓　　　　　　　　陈筼牕
　　同乡擢第尝聨八士之中内甸效官又玷双员之末叠此多幸光其一寒正步武之有期何飞文之首辱某官经郛宏博德防邃深胸中牙籖三万轴之储笔下锦瑟五十弦之奏出其小小科名已如摘髭办彼多多功业何啻唾手胡为煮海辄碍通津官由浊以见清事即小以观大倚闻推毂即迓飞腾某一别何遥重逢已慕心如髪短已不问于行藏材与齿疎更未谙于出纳幸逢雅故为作朋竂驱其埃之悰扇以清明之叹一日机縁之寡知己几何欲三千忧责之寛因人而已
　　囘徐监酒　　　　　　　　方秋崖
　　南州髙士何意糟丘东里先生适眠瓮牖契我属餍之久得君醖借之竒伏惟某官郎官之清贤人之粹才酣八斗人言凤穴之雏心醉六经谁谓鹖冠之【阙】若稽觞政适畅诗情岂欲事椎破垆之为方将养尔作麴蘖之用金解换盖谪仙人玉螘沈防有醉乡记聊复遣君之且去恐烦天子之呼来某自笑湘累之醒政坐鲁国之薄身名不如一杯酒何幸饮醇拍浮得满百斛船倘容问字
　　囘奚监酒　　　　　　　　方秋崖
　　粤起鳣堂小留虎帐谈笑青油幕安用腐儒飞堕碧云牋甚慙乡友此岂醉翁之误我政恐空山之怨人不曰师乎何嫌广文之冷拔其尤者孰云处士之良尚邀枌社之春毋靳药言之益
　　囘喻监酒　　　　　　　　　黄竹坡
　　髙懐如许姑笑傲于琼林防谦自将方鼎来于云翰恭惟某官圭璋其胄金玉其相抱负异能久矣千人之秀飞腾茂实籍甚诸公之间岂能步兵之厨乃置清庙之器良醖可恋暂烦酤之谋要津立登遄被清华之选某折腰漫尔闻名蔼如兹乗脩途发轫之来将遂剧谈挥尘之便何时得出禁酒国曽征傲世之人累麴便筑糟丘台行致谪僊之客
　　囘黄监酒　　　　　　　　王臞轩
　　出纶天陛董醴日畿碧油九鼎之重言辟书甚宠良醖三升之可恋官况最清展庆辠迟先施倒置某官沈酣周孔糟粕庄骚毓秀九华钟清淑中和之并泝源双井得风流醖借之深妙三昧于文章露一班于政事家传青白不随世味之酸醎宦业芬芳防得名流之脍炙惟神臯酤之利闗大农经赋之须逢麴车口流涎人皆图于幸得饮醇酎心自醉帅独念于旧交厥选至荣其言可味正可品圣清而贤浊不妨笑人醉而我醒名下无虚人暂乐仙壶之日月樽前有此客行班紫汉之星辰某之迂疎世所姗笑吟诗无用生涯不直于一杯遂禄何求亲养已辜于三釡朅来宾幕不入时妆所幸名胜之来遂托寅恭之末既见君子则喜敢在下风不与执事同心有如白水
　　囘叙州茶帛张监库　　　　　李梅亭
　　海上八月之仙槎昔幸逢于博望山下十年之老石今再遇于谷城凄其一梦之惊愧此尺笺之贶恭惟某官风标靖重器识端温近世名卿畴若乃翁之清介当家奥学定存似是之典型纡余入幕之宾协相摘山之画春风萱草承燕喜之慈顔秋露兰芽已蝉聮于宦牒伫观济美还入旁招某叨领蟇頥获迎鹢首见名驹之汗血良慰故情懐野鹤于未仙还悲徃事
　　囘赵船　　　　　　　　　李梅亭
　　巨川作楫夙知家学之髙野水横舟谩借时材之重袖长笺而见畀搔短髪以懐慙恭惟某官籍甚宗英蔚然相种若射有志已穿雕鹗于西风其钓维何行掣鲸鱼于东海顾屈箕裘之学暂司刳剡之功当斧斤闲暇之时聊聴数声之鹤唳文字芳鲜之绩即看万斛之龙骧某巢幕非材滥巾有登天而攀蜀道昔逢峡水之倒流航海而遡斗门今觉村船之逆上幸百闻之一见及异事而同竂胡越叶心何况不殊于臭味魁台齐色尚期勉继于芳馨
　　囘新添差赵监押　　　　　杨诚斋
　　懦缓无庸滥分寄郡戎昭且整将倚宗英贻书粲然陈谊厚甚大有勤于四六感益倍于寻常恭惟某官胄出文昭学深武畧振振麟定夙髙趾角之仁肃肃免罝合任腹心之选以斗州之甚褊辱天族之肯来桴鼓不惊藩维自壮某获叨聨事将幸分忧察闾里之奸邪愿无犬吠冠宗室之议论庶欵燕谈
　　囘髙监税李巡检　　　　　李梅亭
　　区区荐士盖采公言亹亹陈牋何勤私谢所愿激昻于事业庶无孤负于品题报不成章言不尽意
　　囘龚监狱　　　　　　　　李梅亭
　　怀湘屈之清来隠城池之上闻楚龚之洁实在邦域之中方图羾牋已沐注记恭惟某官器资肤敏业履端方清淑炳衡岳之灵忠信挺巫嶓之秀学欧阳子端是百年能几见之人师昌黎公愿有四举乃一得之叹谓髙登于云路乃勇退于急流洊奉真祠益彰雅操宁与骐骥将与鸡鹜甘从考涧之槃小不虺蜮大不鲸鲵可见在山之润红药犹堪于傍砌青蒲防报于裹轮某拙不渝人狷弗谐世诲诸生于馆下以冗见治试别驾于人中何卑敢惮正拟编蒲之暇欵求拔薤之规居是邦事其大夫愿依贤者举进士吾为同业能勿诲乎
　　囘薛监库　　　　　　　　刘后村
　　别阿防于吴下尚记风标忆李白于江东至形梦想每逢交旧必问夫君忽闻马首之来不知屐齿之折恭惟某官心期磊磈气宇英华所学山髙而海深其文天清而水止有是美质生于名家自常州为多士之宗至端明任天下之重文献之盛渊源所渐讨论古今叅订师友涵养之到语不雕刻而工体验之精事皆迎刅而解吾党寳之如拱璧诸公挽之于青云曷韬其光乃隠于酒意者览别都之形胜因而攷六代之废兴登山临水以抒其文辞枕麯借糟以寄其豪放然而时尚多故义难旁观人物然公等安在何来之暮实获我心某本自倦游漫来应辟恳切空长于忧虑暗疎每濶于事情急书交驰旧学都废方兹懐友何幸为僚买邻而卜居庶偿初志登髙而吊古倘许并游









　　翰苑新书续集卷二十二
　　钦定四库全书
　　翰新书续集卷二十三
　　武臣类
　　贺郭殿帅知州　　　　　　应松湖
　　奏最殿岩总戎边阃煌煌金节方拱扶斗极于紫霄黄道之间猎猎神旗忽镇压江淮于绛节碧幢之下禀奉九天之睿筭憺宣万里之皇灵驩动辕门和薫比屋窃以羽林握天军之要斋坛肃大将之威入则陛防周庐壮七萃八屯之卫出则雕戈锡盾颛五侯九伯之征周条侯以太尉而将三十六军遂平七国霍骠姚以司马而领十四万骑果克匈奴于戏圣朝遐参汉制皇祐之平交广狄武襄宣抚于荆湖元丰之拓熈河郭宣徽总制于泾陜率繇禁列出殿帅垣而况山西之将家无出汾阳之华裔中书二十四考独盛前朝南渡七八十年罙隆奕叶列第交施于棨防丰功踵刻于鼎彛赫然芝检之新藐是棠隂之旧一门将相未数北平之祖孙三世威名可继庆州之父子某官虎视龙骧之勇鸾翔鹄峙之姿聮勾陈而扈太微懋便蕃于睠渥封姑胥而临瀚海素慷慨于功名方敌运之衰残轸庙谟之经画念虽坐筹玉帐可折遐冲不如驰至金城亲上方略属兹谋帅无以易公辍还尹而作元戎上意盖深于北顾总劲兵而莅大府先声倍詟于朔陲鸣劔抵掌以睨闗河犁庭穴以墟沙漠勒燕然之石垂之万年挈舆地之图还之九庙与国无极视祖有光某肮脏书生萧疎冷职铜花欲蚀凛秋水之劔芒铁砚未穿淬毛锥之笔阵逖瞻幕府愿曳宾裾摧越河之锋方耸聴刘琨劝进之表献平淮之雅愧莫赓唐人皇武之诗
　　贺张总管　　　　　　　　　真西山
　　伏审防细柳之屯屈司亚旅告及瓜之戍愧辱先施载戢髙情可稽报椟恭惟某官深雄而有立整暇而善谋横槊赋诗雅闲儒术轻裘缓带克绍家声锵鸣宾闼之聨清肃胪传之句自违九陛数总五符顾我连营已改旌旗之色抑君隽武防看旄节之传某甚幸同寅巳欣快覩典型犹在仍寻射圃之盟气槩相亲预寄烹鱼之素
　　与薛都总　　　　　　　　王臞轩
　　为红莲幕之游陪诸从事望细柳营之防有真将军文武虽曰殊途彼此皆为王事行将之戍敢不通名某官声名烛于氷天忠义贯于霜日家传韬畧不求纸上之孙吴神授智谋自有胸中之方虎八面才何施不可万人敌所向无前中外洊更劳庸茂着董卫兵之戍长车駈蜀道以不辞剖宣化之符清节比鄂湖而相应便合斋坛而大拜乃烦专钺于遐陬方今边正飞尘敌犹假息三箭而天山定行家世之风一举而朔庭空防见国讐之雪茂宣皇畧径陟殿岩如某其人见谓不武虽有清中原之志其奈才疎不图为宦海之游获交人杰帐下愿预闻于露布坐间幸无厌于緑衣气概茍同形迹可畧闻鸡声而起舞又焉用腐儒为铭麟阁而赞功庶几从执事后
　　通周太尉　　　　　　　　洪平斋
　　伏以近长安之日记陪天上之游对江东之云健想军中之乐无从抵掌只有倾心恭惟某官气禀西山声揺赤壁号万人之敌名在伏波翰墨之塲当八面之锋勇过晏子樽俎之畧中国襟喉之既固外蕃心胆之自寒况以真将军坚壁之余风而奉太夫人安舆之一笑忠孝两尽若是艰哉文武兼资特其细尔功既髙于敌忾赏未称于酬劳拥中权于天堑之阳懐逺算于祁连之北虽讲止戈之武不忘撃楫之心江汉草木之知名坐底三边之静山河带砺之申誓亟膺两镇之荣某榆荚生涯菊花归梦月明鹊绕每思赓横槊之诗秋髙马肥敢后寄加餐之字
　　囘缪路钤　　　　　　　　方秋崖
　　防戎虎帐遡太微上将之光分教鳣堂笑广文先生之冷抑何幸甚相与驩然恭惟某官妙入尉缭子之书浩投定逺侯之笔一丸泥封函谷虽有其志而无时半段枪撃单于当夺之气而挫锐盖今邻徼几欲乱华乃者长驱汉水之滨直樊城之险非岘首之屹尔则江面其殆哉伊迩秋风已无暇日不留贼以遗君父亟运帷筹誓安边而立功名诞分斋钺某璞如郑鼠技止黔驴推别省之一夔偶见收于犇北侪甲科之八恺曽未快其图南何知经席之重独喜戎旃之近灯寒夜雨共谈儒者之兵字老春苔更访醉翁之墨行瞻立玉式契断金
　　囘苏路钤　　　　　　　　黄竹坡
　　上有恩言孰可堪于将相公由人望遂出縂于兵钤英声四驰士气百倍敢驰片削敬前驱某官忠义自将勲名未艾禀山西之劲气用则无前读济北之遗书言皆可绩宜大摅于英略尚屈总于外营风闪朱旗坐弭龙编之警雨抛金锁少安虎帐之闲苐两河属望之深恨九庙扫清之晩登贤有日成效可期西取闗山四十州当快唐人之诵益封将军五千戸即聆汉诏之颁某猥以非才试兹剧邑将及瓜期之戍喜闻行李之来大劒长枪自笑毛锥之陋短衣疋马愿从羽猎之游
　　囘列路分　　　　　　　　　洪平斋
　　客子懐归已作吴山之清梦将军出戍忽传楚水之先声幸甚逢迎居然慰满恭惟某官元戎戚畹绍圣将家班超投笔之功名欲酬壮志马援据鞍之意气自负长材独恃沈深之谋共谓老成之器屈临一道坐防诸戎春风散入于柳营夜月尽空于蒲泽小烦骐聊驰椟轴之间伫看貂蝉遂出兠鍪之上某便期满去还喜鼎来绛帐倦游敢起无氊之叹碧幢多暇尚陪横槊之吟囘谭都巡【习春秋曽进列国因申解赌博军人咆哮事为之从公书拟防帅断治
　　号令谭以启谢】　　　　　　　　　王臞轩
　　制军者司马之法不恭自有常刑禁暴者连帅之威为属惟知从长初无丝粟之力忽辱琼瑰之投窃谓博奕无所用心戏谑反以为虐刁逵坐赤族于马柳慕容卜大事于蒲神博银鎗之营中未几召衅反钟离之卢子宁有几人于王法在所不容彼狂卒胡为冐犯牧猪奴戏耳况敢当公庭而咆哮执鼠辈尸之盖断自元戎之霹雳为有公在何谢我为某官东国大夫之故家延康学士之遗直序春秋于吴寇始平之际奏凯九重读左传于延安方战之时才当八面乃淹警逻未展经纶行膺宸綍之颁即据殿岩之任兹小人狃积习之故一旦启玩侮之谋已正典刑立伸威令权实由于大府恩敢受于私家遇悍卒于微行莫损裴晋公之逺到抱遗经以请质何当玉川子之辱临
　　囘李巡辖　　　　　　　　刘后村
　　斥堠之司古以为重弦歌之寄今之所轻辄修告至之辞以叙同寅之雅恭惟某官沈雄天禀慷慨自期慕亷颇李牧之风为孙武吴起之学十里一置五里一堠姑烦巡徼之劳万人曰俊千人曰英防展规恢之畧某偶叨民社实接官曺将军乃肯临臣非敢望也夫子明以告我方有赖焉
　　囘武官　　　　　　　　　　方秋崖
　　某伏奉劄翰良盛心官无卑髙职业则一勉旃寅协式副所期略此占酬等几纡监
　　谢戴将使　　　　　　　　　李梅亭
　　邂逅适愿已幸识荆悾愡装懐未遑访戴既感轻身先匹夫之意复有一纸贤十部之荣某官天分轶羣人门济美翼扶九万里决应海运于南溟腹笥五千家暂隠天枢之北落勇早闻于六馆阵独扫于千军防当定一霸于蝥弧何难连八科之麟角衮明日月更看黄榜之新履上星辰始是青氊之旧某旧交羣从今识清标闻元方季方之齐名亦既见止从延君少君而受礼更幸进之


　　翰新书续集卷二十三
　　钦定四库全书
　　翰新书续集卷二十四
　　寄居类
　　通曾大参　　　　　　　　　王臞轩
　　鸿胪赐第曽私一气之钧麟校司文复迩三台之府敬凭卿墨僭凟帅籖窃以乡莫重于达尊士要亲于前辈魏公居昼锦之日问业有徒迂叟处独乐之时及门者众而况德师一代位冠百僚如东鲁之有泰山咸瞻峻极如泗洲之有大圣共仰威光曽谓竒穷得此遭遇恭惟某官名垂宇宙勲在鼎彛大廷为举首之奏篇输忠恳切宁庙得力行之一説飨国灵长昔宣靖有位而文无称及南丰有文而位不显惟耳孙之间出视鼻祖以増光方在盛年徧仪华贯入则参国钧之重出而宣幕之威虽愬帅邓顔帅陈赖元臣之徃视然范公西杜公北宜君子之永叹其道不同难相为谋见几而作不俟终日等轩裳于物外卷兵甲于胸中维时新君眷懐旧弼十连借重晓行湘水之春一壑来归暮卷西山之雨雅意午桥之行乐何心寅陛之押班闲擎天之柱于匠林横济川之舟于野渡自谋则善人望谓何方国事之日新而善类之星散名节頽而莫为之振起议论胜而罕见之施行向焉夸嘉橘之栽未几成枳甚者悔芳兰之佩甘化为茅惟元气之受伤致外邪之交作天欲平乎天下相复出于相门柄用有期岩瞻正切南渡诸贤出处之节孰盛名公西墅十年著述之书并归国史伏念某癖惟嗜古様不入时对策广廷徒有空臆尽言之直校文列陛乃罹疾声大呼之谗比求宗邸之冷官随得翘林之化笔未能适道敢好为师幸大州本父母之邦而年家沗子弟之列告戒之以药其失提撕之以玉于成既有儒宗以依归可免生徒之謿谤函丈前之教诲倘许抠趋夹袋内之姓名冀叨收録
　　通费参政【士寅】　　　　　　李梅亭
　　分小队于少城将安问政倚钜人之长德行可庇身请裁吾党之斐然来事是邦之贤者恭惟某官赋姿肃括蹈行中庸长卿吞云梦之胸岂以八九而芥蒂太白空岷峨之眼尚余一万之琳琅简上帝心为公室辅固已重清庙九九之鼎谓当应泰阶两两之符乃甘松菊之主人暂作园林之胜事道之将行也命天将降任是人伫一马二童之来増六鳌三极之重公有无穷之闻民无不获之夫某薾然枣昏重以木讷躐冐清华之选遂尘碧落之班所期乞一障之乗讵敢作三刀之梦惟是夙仰翘材之馆乃今得依通德之乡避正堂而舍盖公定难屈致置盂水以教任守尚幸告忠
　　通王侍郎　　　　　　　　王臞轩
　　少而抱椠久瞻魁宿于璇霄壮也弹冠行覩德星于珂里虽素于左右殊无介绍然见之方册不昧平生敬饬讷词僭干严分恭惟某官任重而道之逺表粹而里则刚方在韦布之时已负缙绅之望紫府防头碧云章句号阆之谪仙素王喜色黄甲科名协湘川之佳防剔蠧芸馆含香锦闱翠节朱轓几沛黍苖之雨紫薇红药曽依香案之云方为禁从以小留乃厌承明而丐去十连为帅力蘓凋瘵之氓五岭皆炎变作清凉之境胡然为众所忌正坐其名太髙一壑来归六丁莫挽髪为忧边而半白心思报国以常丹冦公不入中书莫答氊裘之问裴相方游緑野其如柱石之衰伫下纶音径司国柄伏念某弱惟殖学贫只卖文固尝感慨于事功其奈间闗于塲屋大廷对策妄陈忧国之孤忠末第书名何惜避人之三舍来傍莲池而谩仕已惊瓜戍之过期胡迟其来盖恐素官之无谱或赞其决以有达尊之可师惟愿矜怜臭味之同庶有终始帡幪之托俾遂亲养得逭官箴杨仪之无材力之可称正深廪廪宓子贱待老成而后决尤切拳拳
　　代董制帅通许侍郎【奕】刘阁学【光祖】
　　李梅亭
　　石防和墨躐升献纳之班玉垒分符更冐蕃宣之寄岿然地重蕞尔人微实惟邻寳之依敢废书函之敬恭惟某官清时硕德名世真儒惟其特立而独行造道自得故能难进而易退经德不囘至今犹侍臣之冠歴年赐方伯之履在外则植旗旄罗弓矢公岂此荣其功之铭鼎彛被弦歌士诚有望伫起几安之舄亟驰介大之圭某见谓疎庸误防简注愿乗一障岂能堪十乗之行纵驾两轓何敢作三刀之梦冐焉叱驭愿在执鞭嗟逺道胡为来哉孰寛胁息居是邦事其贤者载慰心期
　　代通易尚书【祓】　　　　　　朱湛卢
　　长沙之星惭叨分阃望尚书之斗喜在鸣珂已脂辖以首涂亟擘牋而抒敬某官轮囷奥学绚烂髙文红锦赐袍登仙掖銮坡之上紫荷持槖在属车豹尾之中颉颃飞霞簸弄明月方欲作郊祀之歌以粉饰礼乐抑且规帝王之制而裁成典坟忽观苍狗之浮云尽付黄粱于昨梦诗书之教鴂舌天令变于娵姬吟咏之落乌蛮人竞传于欸乃骑鲸故去跨鹤俄还窃惟平生讨论述作之工实得前日寂寞闲寛之力昆仑碣石细笺禹贡之山川乡遂井田増释周官之制度已骤腾于纸贵颇传习于经生向使黄扉紫闼而益显其身安得玉佩琼琚以大为不朽殆天心之有属岂世俗所能知舒卷随时宁久箧中之团扇论思有诏即还坐上之青氊某猥以庸才洊膺重寄继常侍湖南之咏自顾非才聴任公戸下之规愿安承教
　　通留舍人　　　　　　　　　王臞轩
　　挟策免园早诵词塲之制横经麟序晩依相阀之华半生企峻于云霄不日挹清于氷玉语心自贺羾贽为容敬惟某官学贯天人名垂宇宙以尊主庇民为己任以通今博古为儒宗文人才士各有偏长鲜兼十体之美大科异等已为难事况出三台之门方在青春徧仪华贯銮坡挥翰非他学士之可言螭陛濡毫有古良史之遗直片语不合勇去莫留行吟康乐之池塘选胜郁孤之台榭大节固足起庸夫之懦髙名亦能来羣儿之谗壮嵗风云如豪鹰俊鹘之直上中年泉石与晓猿夜鹤以相从逃名而名自归遯世而世莫舍虽欲全韩魏公之节自爱晩香然未及范景仁之年求闲太早窃窥大贤之出处以卜世道之污隆深刻坚珉揭诸葛出师之一表短章大韵有杜陵恋阙之丹心今日幸公道之渐开诸贤多即家而起用离而复合否者将通相复出于相门系时人望天欲平乎天下以我公归伏念某様不入时癖惟嗜古学类醯鸡之在瓮仕如鮎鱼之上竿帝城风月之无边方思赞画宦海波涛之叵测啧有烦言不能追誓墓之风聊复草问钧之赋朅来倚席寒甚无氊所幸鸿儒之可师一洗鲰生之陋习聆函丈前之教诲以淑诸生偹夹袋内之姓名敢期他日
　　通留经畧　　　　　　　　王臞轩
　　西洛耆英啸傲三台之府南宗冷宦依栖数之墙先上日以通名望下风而起敬窃以先达之于后进世族之于素门势分固殊投合亦寡惟元城之在宋问业有徒与了翁之居淮及门者众而况三朝元老之嫡嗣一代人物之宗师稍有识知皆思归向恭惟某官文章奎璧徳望华嵩忠孝通乎神明出处闗于世运故国谓有乔木称到于今后人犹爱甘棠何况其子方春秋之鼎盛歴中外以游郎省陞华风采耀鸣珂之列虏庭出使笑谈获全璧之归持麾把节于湘中易地建台于江右仁心抚字山林野史之屡书隂德平反道路口碑之交诵开十连之帅阃屹百粤之长城惠行而龙戸驩呼威肃而鲸波恬静奈外地去天之逺而浮云蔽日之明一壑来归六丁莫挽盖韩吕家传之清白素所服而金汤势焰之薫蒸耻于炙手劲草当疾风而不改寒花于晚节以尤香种树山中白傅倡风流于九老植槐庭下晋公传事业于二郎傲睨轩裳追随觞咏胜事园林清时钟鼓如许清闲上天将相平地神仙孰为轻重此固衣冠之羡慕其如旒冕之简懐欲副岩瞻行柄用伏念某癖惟嗜古様不入时对策广廷徒有空臆尽言之直校文列陛乃罹疾声大呼之谗比求宗邸之冷官随得翘材之化笔未能适道敢好为师幸大州本父母之邦而年家忝子弟之列诱掖之以药其失推挽之以玉于成既有耆德以依归庶免生徒之謿讪熏和染教期为王孙公子之范模举滞拔淹全赖察父哲兄之提挈
　　囘云台刘中散【学裘】　　　　　方乌山
　　瞻耆英于洛社夙仰髙风遣皇华于周原行亲绪论未敢登名于记室辱先寄讯于书邮一谦甚光三复以喜恭惟某官汉廷尊宿鲁国灵光道传本统派接圣贤脉络一家之学问泽施生民功存社稷弓裘累世之忠勲源逺则波深根固而叶茂恭惟执事克称闻家饱更中外之践敡多识后先之文献盍仪笔槖爰踵旂裳不拔虞陛之夔龙乃作商山之鸿鹄怡愉雝肃子孙则其典刑嬉游婆娑里巷得所矜式前哲益少时事孔艰当得老成以备黄耉咨诹之训睠言名望岂非白首魁垒之臣少安蘂级之游即聴蒲轮之召某久于耕钓忽尔轩轺颇有好事人欲勒囘山林之驾非得使者体若为驰原隰之车犹幸薄游实依通德致天子之命虽难起龚老于田中事大夫之贤且喜拜厐公于床下
　　囘谢大博　　　　　　　　王臞轩
　　叨阃寄于湘川方承嘉惠问卿材于楚国知有英贤息肩行李之初眯目簿书之里鼎来芳翰彩绚骈珠跫然谷音折我屐齿某官韵邻玉鉴气轶金茎云锦织裳不用人间之刀尺昭华截琯自调天上之声音大名髙唱于句胪小却合盛之銮省桥圜璧水方惠然而肯来舟近蓬山乃薄之而不即少息风鹏之翼以深雾豹之文挹浮丘拍洪崖当挽逺于逸驾入骀荡出馺娑亟归近于清光某官居今傍于鼋鼍日课半亲于防鹜賸喜风骚之彦暂留游钓之乡美人隔水秋娟娟傥破少陵之愿客子入门月皎皎尚倾山谷之懐
　　囘众寄居官　　　　　　　李梅亭
　　杨南平　牟涪州　侯茂州　蒲运管
　　再命专城甚慙愒日六条察郡误玷观风所幸依长者之墙用是揽慨然之辔曽脩辞之不敏辱委贽之相先恭惟某官文武兼资循良可纪【侯茂州】器博而周才以毅【蒲运管】洵美且仁柔嘉维则【泛囘众官】笔力挟岷词源倒峡作为黼黻卿云河汉之无穷粲然琳琅李杜光艶之固在有怜弄峨眉之月讵能应益部之星财匪输安得有钱而使粟非天雨若为转粟以上天匪借大家之牛车难沃小雅之牡辔某自知负乗更愧赠刀大夫俨然造焉既知感矣是邦事其贤者能勿诲乎
　　囘杨宰【醴陵】已赴官　　　　刘后村
　　谩称竹使寻元晦之旧游欲访草元问子云之安在尚稽展觌聊写谢忱伏惟某官妙深湛之思笃圣哲之好粹然家学卓尔时名射策决科蚤对丹墀之问鸣弦制锦尚为岩邑之淹想陶柳之方浓而楚骚之已续声传囘防焉用牛刀目送飞鳬即聮鹓序某滥兹假守渇甚见贤孰云防面之难失于交臂之顷明月千里徒勤怅望之私置水一盂犹幸诲言之及
　　囘黄尉【直卿】　　　　　　　　刘后村
　　逺宦问津来徃寓公之贽髙懐感旧先贻新令之书佩此劳谦然摧谢恭惟某官雄文行逺卓识际空生了翁之里故其气髙游文公之乡故其学粹久矣见推于月旦宜其立致于云霄乃屈脩程尚须逺戍乗龙有喜又何妨秦赘之嘲振鹭于飞行且接周行之彦某散材无用漫仕不谐少从幕府之游下笔飒飒晩识田家之乐拊缶乌乌非就男封盖谋亲养岂谓继煎熬之后若为施捄药之方接壤而居君想熟知其利病避堂以舍仆方有赖于箴规



　　翰新书续集巻二十四
<子部,类书类,翰苑新书>
　　钦定四库全书
　　翰新书续集卷二十五
　　学职类
　　谢永州郑学谕　　　　　　李梅亭
　　一听履声已喜似人之见载披手笔更钦博我之文得非所愿窃有复恭惟某官学探圣渎秀出愚溪穷司农之经谅皆殚洽客广文之舍大似淹囘伫即摘髭亟其奋翼某不能教冑有负转丞傥簿书狱讼之余其交以道则道德性命之理当诵所闻
　　谢张学谕　　　　　　　　　李梅亭
　　吟墙竹之公事自分丞聋闻泮林之好音还成伎痒亟裁四六就谢万分恭惟某官气韵淑均风猷肤敏寻西塞桃花之鳜岂其河鲤之逢思东吴莼菜之鲈行矣溟鲲之化无厌俗情之傲赘即观乡赋之防尤某聊尔治中奚劳贺上膺何如昔已无可取之楷模籍也抱能尚可相从于闾里
　　囘吴学正　　　　　　　　李梅亭
　　洗尘土之袍未遑请益披月露之牍良佩鸣谦藏以为荣报于何有恭惟某官风猷凝逺天韵淑均炳扶舆磅礴之灵富诘屈聱牙之学生九辩九歌之地岂自隔于脩门挟八战八克之能将差强于敌国四六且工于骈俪三千足想于纵横某有幸依仁过勤委贽故将军之雌伏难言李广之无双新进士之龙飞惟祝吴公之第一
　　囘张学正　　　　　　　　方秋崖
　　某与滁人逰琐琐愧一经之陋有贤者在琅琅记三箧之遗蔚然秀峯得此益友伏惟某官秉家传于黄石换仙骨于赤松两上乡书毎为子大夫之首几年侯頖久倾众朋友之心惟领袖之非难必纪纲之自肃子帅以正何嫌乎同队之鱼人得而轻则必有败羣之马欲觇所学奚止于文愿言淡墨之题式快蜚黄之迅某官知其拙见谓之迂冠者五六人遄共诗书之乐山行六七里喜闻翰墨之香不颂而规乃予所望
　　囘徐学正　　　　　　　　方秋崖
　　某思乐采芹访醉亭之遗墨相从汗竹有虚榻之老儒窃喜多闻敢问竒字恭惟某官深蔚琅琊之秀铿锵璆玉之声真将军而不侯信文章之无据妄校尉而得隽岂遭遇之有时苐观双鲤鱼之书深识孤凤凰之瑞知吾心不可为功名累谓此学未易以言语求所见略同起敬无斁屈陪后进正赖老成人之典刑翘跂前脩勿慙古君子之操履某奚师之敢匪友莫交费此公余恐已孤门外之尺雪谈到圣处当胥晤席间之丈函遐想金相庶几玉我
　　囘曹直学　　　　　　　　　郑雪岩
　　某采芹藻之香何幸相从于众楚挹芝兰之秀孰云无缺于百参睠然裁缄喜甚折屐伏惟某官妙六义四始之防遗一唱三叹之音献贤能之书于王有嘉荐鹗升俊秀之士于学増重堂鳣惟此子衿言观领袖必操履之正者岂辞章而已哉识字几何惊巽言之太甚持身惟谨喜兊説以相资式遄甲乙之科少售辛勤之志某蚤逰诸老自守一癯学不讲德不脩敬佩圣言于洙泗年相若道相似毎慙师説于昌黎何以见规竦然改听
　　囘赵校正　　　　　　　　　郑雪岩
　　某问讯二三子雅闻赵日之温缅懐六一翁遄奉郇云之丽士气振矣我心写兮伏惟某官兰猗猗而自香菊鲜鲜而独秀少日雕虫之赋慨壮夫之不为今者伯鱼之诗几古人之可到靖惟吾道匪在陈言葢此心即尧舜之心其所学必周孔之学儒之谓贵君岂茍云若徒疲精于摛章绘句之间何以得意于含英咀华之外斯文闗百圣之统觊明辨之盛名题千佛之经特余事耳某了无器局奚以范模人之患在为师其惟敛袵古之学者为已当共书绅深幸得朋无忘规我
　　囘薛集正　　　　　　　　方壶山
　　某幸甚论交睠然辱问师道不立久矣以我奚为人心所存者何惟子之勉如但优于分数正恐失之毫厘见所见闻所闻是之审耳德其德道其道亦焉取斯不曰文乎又其细者
　　囘刘学録　　　　　　　　王实斋
　　某得刘公一纸书知为畏友笑边生五经笥敢曰吾师愿从山水之间共寻文字之乐伏惟某官刋落训故深绎典坟岁贡乡曲英已快云天之横鹗妙在言语外当为学海之老龙若徒撷其葩华恐自枯于根本正不必泥古人之糟粕甚至于以箕子为荄滋言观训诰誓命之文要识唐虞成周之际庶乎有得奚患无闻某技止黔驴璞如郑鼠锵晦庵之遗响敬佩赠言访醉翁之旧逰倚需投分尚邀倾倒相与发挥
　　囘丁学録　　　　　　　　方秋崖
　　某薄言采藻甚慙斗北之魁孰与艺芳乃得易东之彦于乐泮水美哉儒风伏惟某官孤锵雅颂之音遄佩文章之印秋天两鹗行辈终无以易尧寒夜聚萤问学当期于肖孔如曰呫毕而已何啻滛哇之为诗正而葩言掇其实溢为翰墨岂琐琐于虫鱼深入性情勿防防于蟫蠧审尔则一第之溷子将又有三年之惊人某奚有师资喜于友直胸中国子监此言何为及我哉心在醉翁亭暇日相与谈经耳报琼焉祷母玉尔音
　　囘茍学谕　　　　　　　　方秋崖
　　某兹奉翰题如闻谈绪读瑞芝记有嘉张孝子之门遡栢亭愿识鲁臧孙之后傥无忝于乃祖足增重于吾儒科目区区胡为叹造物之儿戏节谊凛凛当不负故家之父书惟其勉之行胥告矣
　　回蒋学谕　　　　　　　　　方秋崖
　　某辱书感甚啓读竦然见一刺史即周孔之曽何幅尺非大丈夫无赵孟者枉以直寻其孰敢当抑子之过求之方册愿毋忘灯火之一寒安得圆机亦欲扣风烟之三迳言之喋喋意则拳拳
　　囘李学谕　　　　　　　　　郑雪岩
　　吾子少而好赋早已升堂独学陋而寡闻不量掌泮忽景星之快覩承明月之暗投不鄙而来适谐所愿恭惟某人绠汲文頴脱尘编谅应皎皎以弗汚故多落落而难合防趣甚逺要追作者之风步骤不凡肯堕诸人之后未离豹隐犹混鸡羣尚敛挹其有余将琢磨而求益买臣行膺富贵当可之时相如足比风骚岂终于困某已疲织组聊寄跧蹄凡少年涉猎之为皆大道穿凿之病方期取正于韩袭和于李岂徒折艶于屈薫香于班斐然而成复之有愧谨毋足学恐成刻鹄之非归有余师当悟飞鸢之乐
　　囘彭学賔　　　　　　　　李梅亭
　　观国之賔顾出习乡之齿爱人以德何勤博我之文一缄恵然三复感甚恭惟某官夙充岳贡见谓楚材子佩明经讵肯受安昌之荐籛铿好古祗欲为孔子之徒行膺拾芥之科宁久采芹之客某自慙学落更愧名浮忧则违之赖不失黔中之上佐士之仁者当或怜泽畔之大夫
　　囘曹学賔　　　　　　　　　方秋崖
　　某辱书恳恳荷意渠渠有老成人愿言苦口虽前进士亦所甘心乃独嗟鬓底之霜犹未参门外之雪作賔于学岂曰佚老云乎哉求道于经匪惟戒得而已矣敬当洗耳毋惮费辞
　　回周纠弹　　　　　　　　　方秋崖
　　某辱教之及荷意甚厪纠岂易然是谓一学之风宪身率先耳毋羞诸子之月评跂相观于俎豆之间要自得于翰墨之外功名入手何哉足以为重轻岁月到头勉矣择之于贤否匪伊胥晤共话所懐
　　囘汤掌仪　　　　　　　　　方秋崖
　　某猥辱长牋备闻髙谊师道不古今直章句之云儒行无他亦曰纲常而已嘉与吾党深跂前脩抑抑威仪子勿俄于侧弁衮衮台省吾何歉于无氊少须拱揖之间觇见藏修之益
　　囘何掌服　　　　　　　　方秋崖
　　某荷君雅意贻我长牋君子其正衣冠礼在司服吾身不愿文绣言可书绅求之名义之间岂直出纳而已行胥告矣将不下带而存审尔勉防遄且振缨而起聊以为报率然有慙
　　回姚掌膳　　　　　　　　方秋崖
　　某未见芝眉遽勤藻翰饭蔬食而乐乃屈司饔懐箪瓢之忧不几糜廪葢有餔啜者可为嘅叹焉瞻彼炊烟羣然而至何哉接淅翩矣其归幸以此而告之是亦君之职也
　　囘崔掌器　　　　　　　　方秋崖
　　某兹奉音邮如获晤语礼藏于器无徒曰俎豆之间情见乎辞已相知笔墨之外审自期止于富贵则所学奚以纲常君苐安之轩冕倘来耳吾茍可矣山川其舍诸敢以此言复之司听
　　囘蒋司书　　　　　　　　方秋崖
　　某区区何似挈挈此来胜已之士与防岂无爱助非圣之书不读喜有司存庋而藏之职在是矣如识拜六经之义孰敢取携少须从诸子之间共为寻绎略兹占报莫既愿言
　　囘蒋教谕　　　　　　　　方秋崖
　　某暂留乌幕翘想鳣堂凡我友朋辱寄好音于尺素咨尔庠序已铭雅意于寸丹何当袖司马穰苴之书共讲伐单于可汗之略多文以为富式竚逢辰患行不能修岂无知已如但穿杨之技恐辜采藻之诗
　　囘徐斋谕
　　某滥尘经席端奉书函患在好为师已切式微之叹未有不须友敬歌伐木之章敢致赠言因以报贶挑达而云挑闼岂真误欤弄璋而写弄麞恐贻讥矣幸毋惮蝇头之细更详稽马尾之讹
　　回学职　　　　　　　　　刘后村
　　求民之瘼方思百里之忧友士之仁必考一乡之善有来华问良慰素心伏惟省元学逺有源才髙无敌余子莫不辟易避秋赋之先登主司无乃冬烘致春闱之未捷顾修名之方起何一第之足云某偶试弦歌复亲衿佩逢临卭之客仆敢不共熏晋鄙之人子宜自勉
　　囘学职　　　　　　　　　方壶山
　　长邑于斯曰师则吾岂敢入邦而问愿友其士之仁初疑甚荒喜有足语某人学该千古行表诸生乐长才于鱼泉恬未肯仕跨巨翼于鹏海怒而奋飞亦使丛桂之科名知有上杭之人物某行闯县境欣聆书声为儒通今勉策勲于寸铁自我作古当大刻于坚珉幸以吾言勉诸同志




　　翰苑新书续集卷二十五
　　钦定四库全书
　　翰新书续集卷二十六
　　贺正类
　　贺嗣秀王【师揆】正　　　　　　李梅亭
　　斗携龙角又颁羲仲之春雪满兎园请赋梁王之夀恭惟某官宗藩明德政路崇班庆袭璿源黙应璿玑之运寳分玉带益调玉烛之和宜从桃苇之辰丕介椿松之祉某愧无善颂可贺履端曵邹阳之裾方规旅进授司马之简更佩谦光
　　贺史丞相正　　　　　　　李梅亭
　　凤纪更端复对戊寅之厯龙躔囘次又新甲乙之司时维元勲坐膺纯嘏恭惟某官勲髙王室忠简帝心以道德而位三公应千载明良之运理隂阳而遂万物成十年生聚之功宜诞受于春祺用永扶于皇极某一违钧范五见岁华身在西陲阻效椒觞之祝神驰东阁辄输竹简之诚
　　贺周丞相正　　　　　　　黄竹坡
　　玉烛调元和式归于燕谷铜仪观象序爰正于夏时有如英茂介繁祉恭惟某官三朝元老百世宗师收敛化工如四时之成岁照临乡国先一气以囘春惟贤业之对时宜天休之滋至某滥纡尺组托芘万间行伸再拜之私先上一牋之敬受天之福惟日不足敢伸善颂之词履新之庆与卿等同倾覩上公之礼
　　贺丞相正　　　　　　　　方乌山
　　凤厯瑞颁鸿钧气转皥皇用事换新岁之韶光魁宰调元迎太平之嘉防三阳郁勃万宇光辉恭惟某官伊吕门风禹臯地位同气庆一堂之聚光辅干龙包荒来四海之英助成泰象刚辰茂对纯嘏骈臻某叨备承流恍惊改岁煌煌衮绣莫陪班见之仪楚楚旌麾重拜陶成之造欲仰禆于燮理尚勉布于中和
　　贺郑参政　曽枢宻正　　　李梅亭
　　三阳交泰验正月之始和五福照临瞻辅星而有耀宜介简穰之庆用彰弼亮之功恭惟某官德协春温气排冬凛参赞陶钧之化【曽云枢机之柄】允厘百工沈潜帷幄之谋折冲千里宜对青规之旦亟登黄阁之荣某一自西来五逢朔易吴蜀万里末由称夀于椒觞萧曹同心所愿垂光于竹帛
　　代魏邸贺政府　　　　　　陈筼牎
　　麟笔书元繄万化循环之本羲爻画泰属三阳彚进之初时维两地之崇翕受层霄之祉某官望隆硕辅道备真儒行夏之时翊九重于密勿班春之令扇八表于冲融属三百六旬交防之初正二十四考权舆之始倚登玉铉永辅璪旒某忝缀近宗幸依闳覆颂椒有喜阻陪贺斚之争先削牍无文惟祝化炉之不老
　　代皇弟贺西府　　　　　　陈筼牕
　　元日为三朔肇迎更始之辰闰月定四时俶正归余之候裒是履端之殊祉夀于宥密之英某官格帝道尊亮天业楙风生帷幄朋来借箸之筹雾霁边陲一定止戈之略属临谷旦共纪椿龄谓久居四辅之间宜髙致六符之上首扶干健永迓泰亨某夙玷近藩切依洪化栢椒惟旧虽阻陪献岁之仪桃李方新尚慨望逢春之渥
　　贺史侍郎　　　　　　　　真西山
　　六琯吹葭肇和气于严凝之旦一麾分竹正雅歌于闲暇之时与造化以同流致休祥之具介恭惟某官蝉聨望阀豹尾髙班葢世声名已见昭垂于日月济时勲业尚须整顿于乾坤宜继袭于家氊犹屈临于侯服袴襦流咏稔闻奏最之良鼎鼐登庸端借调元之妙某受防治境窃禄真祠亚岁荐祥莫预霞觞之捧公堂称夀第凭霜茧之修颂咏惟深染濡罔既
　　贺程内翰　　　　　　　　真西山
　　地称潜府最雄南服之山川天惠仁侯来布东皇之德泽和声交播茀祉自臻恭惟某官以道德人为文章牧政先爱养霈然膏雨之苏枯令肃贪残迅若震霆之起蛰即宣化承流之施设见调元宰物之规模愿协泰交亟归鼎辅坐使蒸菌之槁亦吹律之春某适以扄门莫繇贺厦饮屠酥而醉已同农亩之人称兕觥而跻莫上公堂之夀
　　贺制置安抚　　　　　　　李梅亭
　　太岁在辛令豫孚于三甲吉日维戊春先抚于五辰相维玉帐之筹对越璇玑之运恭惟某官川流敦化山立休仁行而春为青规而圜万物刚养其气转洪钧以夀八荒聊赋顾兎追龙蛇之诗更均蚕丛及鱼鳬之福问讯梅边之味亟催花底之朝某辱芘陈人尚栖故垒千林有喜固忻卷贺燕之帘三径就荒已愿返屠羊之肆
　　贺诸司正　　　　　　　　李梅亭
　　庚寅孟陬六十龄之复见甲子朔旦四五纪之罕逢其在皇皇之华宜膺简简之福恭惟某官德潜天粹政播民和圆万物以青规之仁厥临孔惠转八荒于洪钧之气其泰大来盘既颂于椒花户益蟠于桃实某得州斗絶触绪氷寒多且防防且多不敢贡茆柴之酿炽而昌昌而炽但知祝椿栢之祺颂徯惟深敷陈罔既
　　贺监司正　　　　　　　　王臞轩
　　日月初躔星纪复囘于赤奋地天交泰云墟益播于青阳时惟六辔之华茂辑百嘉之庆恭惟某官德潜刚克道配阳休绣斧旍旂暂劝楚乡之农事瑶车玉还逢湘水之孟陬仁风转蕙以泛兰善类防茅而连茹某三年黔佐万斛缁尘破崖岸而为文丞讵复敢喧于枥马瞻原隰之有华使尚祈出送于土牛
　　贺赵运使正【彦覃】　　　　　郑雪岩
　　寳厯授时当五年之再闰皇华将命宜一岁以九迁天地属开泰之辰贤哲集非常之庆恭惟某官博厚寛大明允笃诚仲尼元气顔子春生亲得西山之丰韵广平阳和成季爱日散为南浦之嘉祥不待原隰之驱驰尽达闾阎之幽隐雷震林而啓羣蛰雨田毛而乐寛征一转洪钧増华翠节瑞书太史光腾使者一星诏下紫微召对文昌八座某薄言采茆莫效持椒已幸鲁东家数仞之依敢効曽南丰瓣香之敬檐花夜雨未忧独冷之氊沂水春风愿鼓咏归之瑟望云矫首伏楮驰神
　　贺曾提刑年　　　　　　　戴象麓
　　伏以纪协岁月日星元气四时之更始刑布邦国都鄙福躔一路之増光肃对昌期恪陈善颂恭惟某官精神月霁节操氷清翦恶锄奸荡涤五阴而剥尽缓囚恤狱宣导三阳之泰和人人熈郁孤之台物物秀崆峒之野不特苏尔民于凋瘵抑将夀吾国于灵长百雉风行无愧汉六条之举一门鼎盛亟登周四辅之聨某久戴二天欣逢元日迹虽縻于霄壤心实系于星霜种李栽桃自幸日栖于鸿庇颂椒铭栢愿言天赐于龟龄颂咏之私编摩罔既
　　贺彭提刑年　　　　　　　戴象麓
　　伏以厯象日月星辰元气四时之肇始刑布邦国都鄙福躔一路之増光恪对初元肃陈善颂恭惟某官精神月霁节操氷清寛泽滂流潢浦久霑于雨露先声轰隐曲江新播于雷霆暂移天上之台符来秉人间之使节民喜伸眉之有日吏皆重足于寒氷绣斧风驰行试丹书之笔丝纶日近即趋紫槖之聨某久戴二天欣逢元日迹虽縻于霄壤心实系于霜台种李栽桃幸忝一株之旧物颂椒铭栢賸祈千岁之修龄颂咏罙深编摩罔既
　　贺提刑年　　　　　　　　戴象麓
　　伏以龙躔肇岁凤厯颁春皇帝甲午改元重见淳熈盛时之事君子众阳交泰载歌庆厯圣德之诗维时间生与国同庆恭惟某官气钟五岳德备四时素深天扆之知暂屈星轺之寄雷风新令扫除溪峒之穷阴雨露至仁转作江山之和气兹顺临于华籥宜懋辑于蕃禧一雪兆丰年已庆来牟之瑞九天涣号伫观茅茹之征某方依夏屋之新倐见春规之转夀斚莫伸于椒颂庆函辄赞于芜辞遵守新条乌敢怠农桑之劝课归依大冶所愿同桃李之栽培颂咏维新敷宣罔既
　　贺王知府年　　　　　　　戴象麓
　　岁更凤琯一年时令之从头春到鱼城千里阳和之有脚鸿禧懋辑燕贺维勤恭惟某官胸襟叔度渊陂标表濓溪霁月昻昻令闻山斗具瞻隐隐先声雷霆众听防氓相庆倾心膏雨之霑刻吏竦闻重足渊氷之立踊跃道涂之喜懽呼父母之来矧谷旦之肇新宜藩厘之茂介开藩指日虽欢迎朱斾之临出綍自天恐又下紫泥之召某行依夏屋倐覩春规末繇申栢颂之忱姑僣饬楮生之敬牛鞭将动愿承课教于农桑鸿芘焉依尤望栽培于桃李其为颂咏罔既敷宣
　　贺叶都钤年　　　　　　　戴象麓
　　岁更凤琯一年时令之从头春满虎城千里阳和之有脚鸿禧懋辑燕贺维勤恭惟某官吾道宗师斯民命脉充圣贤涵养之定力布帝王惠恤之寛条日课农耕麦秀崆峒之野风和兵垒柳环章贡之城矧当麟经谨始之初宜叶画大来之吉分符剖竹暂烦抚字之劳簪笔持荷行簉论思之列某方依夏屋倐转春规无阶栢颂以称觞敬饬楮生而贽礼牛鞭将动有年喜验于农祥鸿庇焉依指日愿归于化冶其为颂咏罔既敷陈
　　贺通判年　　　　　　　　戴象麓
　　厯日颁元忻际三阳之泰屏星増重楙膺百福之升式对昌辰恪陈善颂恭惟某官炳炳文章之凤振振信厚之麟闻望颙卬胸襟冲粹共仰泰山北斗平分霁月光风属凤纪之更新宜龙光之鼎至歌腾康海想骥足之难淹诏下自天伫鹏程之直上某幸依夏屋倐转春规无阶修敬于夀觞谨用披诚于庆牍春生别驾薫陶分属邑之辉日奉瓣香艾颂閟宫之咏
　　贺检法年　　　　　　　　戴象麓
　　正月一日为元凤厯谨圣人之始下干上坤曰泰龟爻占君子之亨宜对刚辰茂膺新祉恭惟某官气钟温厚性备中和青天共指其至明緑水尚烦于共泛德随日进事与春新茅茹相连増吾道之光于初长椒觞再举夀斯文之脉于无穷某诚系崇墉身縻小邑履端举正贺忱方阻于面陈搦管裁牋善颂徒勤于心拜其余皈向罔既编摩
　　通州府年书　　　　　　　方秋崖
　　阊阖开黄道聿新凤厯之元燕寝凝清香诞辑虎符之瑞春融蔟管颂浃椒盘某官气函玉烛之和识造玑衡之妙昔无襦而今袴汗青遄纪于竹书言如丝而出纶泥紫已涂于芝字地天之泰朝野所需某三见娵訾一归坱圠云深防卫谅鸣璆蚁泛之春日转觚棱觊锵佩鸡人之晓中和之咏熈皥惟钧
　　通判　　　　　　　　　　方秋崖
　　春皇抚宇宙聿新凤厯之元霁色满乾坤诞辑熊轓之瑞云酣蔟管香沁椒盘某官气涵玉烛之和识造玑衡之妙治中半刺史喜光风霁月之平分新安古富州觉练水屏山之増丽于皇涣渥式对泰亨某三见娵訾一归坱圠暖融泥轼谅鸣璆蚁泛之春晴转觚棱觊锵佩鸡人之晓康沂之咏属邑惟钧
　　教授　　　　　　　　　　方秋崖
　　春皇抚防宙聿新五凤之元霁色满乾坤诞辑三鳣之瑞云酣蔟管香沁椒盘某官发括山烟雨之竒浥石门洞天之秀捕龙蛇搏虎豹骇观昌黎竒怪之文骑麒麟翳凤凰雅有周公太平之略猗欤紫綍美彼青规某遥遡匿犀敢忘传鲤先生自此升矣春浮栢叶之觞馆下立而诲之云丽槐隂之市衷丹所属楮素奚殚
　　幕职　　　　　　　　　　方秋崖
　　经谓一为元瑶厯更新于蔟管阳内三为泰琼琚盛集于莲池时若青规诞敡紫綍某官识造玑衡之妙气函玉烛之和幕府粹精不妨寻练水屏山之胜江城寥泬岂久稽粉闱琐闼之逰肆及正阳焕流春泽某陆沉僚底三易岁端浮蚁沁栢叶之香莫尘燕厦朝马踏梅花之月遄觐鹓墀其若衷丹难穷楮素
　　囘景献邸贺正　　　　　　　方秋崖
　　岁纪旃防丕对一元之始晨趋阊阖有开万象之春于穆青阳介时朱邸恭惟制行信厚秉心塞渊识参羲易之占履而后泰学谨麟经之法正次于王与宗国以同休交地天而锡羡某尝陪讲席敢后庆函阙矣晤言恍三山之如旧尚其问学与六籍以维新
　　囘吴总侍年书　　　　　　　方秋崖
　　风转青旂肇布王春之令天开紫槖诞敷帝皥之仁遹有蕃厘介兹茂德某官星避南斗笔囘东风才名当世之少双上虚伫之久矣江山天下之第一民歌舞者再焉及此端辰聿来异数盍簪而喧枥马想忻奉于潘舆飞墨而落诏鵶竚趣归于汉殿某又逢糓旦载颂椒盘北固楼台正隔涛江之雪东皇宇宙幸连淮海之云愿言节宣昭受涣渥惟精调于鼎食斯亟慰于岩瞻
　　回王知军年书　　　　　　　方秋崖
　　青旗催晓遹新凤厯之端皂葢班春诞辑虎符之瑞某官庆流防卫恩浃边城式遄尺一之需懋对内三之泰某滥尘乌幕肃奉鱼书遥瞻竹使之华已后椒花之颂
　　荅程府教贺正　　　　　　方秋崖
　　岁在作噩天开用九之干正于孟陬春洽内三之泰聿来墨沼起我笔峯恭惟有秘画前无虚名下骑长鲸而访白将薄逰芹水之宫驾飞凤以凌清当径上芸香之阁横经何日用易一元某云卧草亭风传椒颂千金裘五花马莫酬尊酒之细论尺素书双鲤鱼但愧美人之逺意
　　囘潘宰　　　　　　　　　方秋崖
　　阊阖天高苍箓开而一元始河阳地暖洪钧转而万象春维时履端既多受祉某官大蔟之动孟陬之和妙弹单父之琴遄归鳬舄径造承明之殿亲发兽樽某自放还山久不蓄帻夀之栢酒无手版之倒持写以竹书有背芒之若负
　　囘学职士人贺正　　　　　　李梅亭
　　杓防龙角魁枕参维气转洪钧岁躔益部其在藻芹之秀聿观茅茹之连恭惟某人文艶春葩香浮秋桂百步杨叶不难雕鹗之穿三月桃花即看鹍鹏之化不负旦评之望即先天老之题某方欲修辞先勤委贽习乡上齿何幸陪庠序之申重席説经尚几见贤能之献
　　贺瑞守游寺丞正　　　　　　胡提干
　　当天地交泰之日嶰竹囘春广雨露渗漉之天盘椒沸颂均十万户之乐赞咏二千石之良某官山立休川流敦化幕院有勿剪之木増光乔木之故家劒池多可制之荷行复紫荷之盛事裒碧落堂之瑞以及物推皇极主之福以锡民接咏驩谣深农亩春耕之耒来年此日带帝庭夕燎之香某囿迹洪蒙贺稽盘辟拜丹井清泠之赐有味山谷之言歌黄髪燕喜之诗但祝鲁公之夀
　　贺瑞守游寺丞正　　　　　　王监税
　　青规俶序占岁事之从头紫陌朝天庆阳春之有脚蒸出双眉之喜薫为一气之和某官资禀粹冲德全温厚农桑千里屡驰白鹿之车纶綍十行催扈苍龙之驾行膺举接茂对泰交月寺归班光动録屏之姓字春旗簇仗荣跻持槖之清华某幸际履端深懐旅宅望五云于黄道莫由铭栢以颂椒转一气于洪钧更觊防茅而连茹
　　囘瑞守防寺丞正　　　　　　厉制使
　　采胜攽春喜并椒柈之贺朱轓阅岁丰培棠舍之阴顺履昌期茂迎新渥某官资涵玉粹智协规圆燕寝凝清香兵卫久森于画防阊阖开黄道衣冠行拜于紫宸某未饬庆缄先勤寄驿愧无妙语和调觞赐栢之诗行簉穹班侍罗帕柑之宴


　　翰苑新书续集卷二十六
　　钦定四库全书
　　翰新书续集卷二十七
　　贺冬类
　　贺丞相冬　　　　　　　　方秋崖
　　荔挺芸生一阳初复柳舒梅放万象皆春有皇播物之仁尽入迎圭之景某官识参造化德备中和众正用而小人消君臣胥庆羣隂退而吾道长天地开除一气洪钧八荒夀域某藐为宗翰莫望台符坱圠无垠但觉观台之云暖太平有象永依化国之日长
　　贺丞相冬　　　　　　　　方秋崖
　　天地开除一阳生而羣隂蛰国家闲暇众正进而万象春某官行孔之春学顔之复经纶天縡有开刚长之休阖辟神机尽屏私邪之沴皇明所烛景福来同某藐是宗莩莫瞻台极春浮缇室已先南北之枝云烂衮衣徒跂东西之府
　　枢府冬　　　　　　　　　方秋崖
　　日行北陆六琯初飞云丽西枢五兵不试于皇亚岁克相明时某官舒为庆云温如爱景顔氏之复萌动一阳孔圣之时防逢千载与国无极对天之休某免牍未俞庆函敢后耄之及矣惟有赋归歌以讯之亟其爰立善颂无斁德音不瑕
　　宰执冬　　　　　　　　　方秋崖
　　晓奏观台苍箓纪五云之瑞暖回宫壁洪钧转一气之春维时元臣克受蕃祉某官履日月之防见天地之心坐庙堂而进退百官尽消羣慝斡造化而开张万物潜复初阳茂迎爱景之长有衍丕图之庆某属分梱寄遥企阶符天子之宰通神明谅臻纯嘏太平之期当今日式对亨嘉
　　侍从冬　　　　　　　　　　方秋崖
　　霁景浮空云纪鲁台之瑞初阳袭筦春囘邹谷之寒有伟禁班丕承帝赉某官苍玉粹秀黄钟函和择一中庸消羣慝于六隂之极与众君子致亨期于七日之间嘉此迎长既多受祉某谬将使指莫贺賔荣暖入孤根已动州之梅兴晓传殊渥喜闻词掖之芝香
　　贺提刑冬　　　　　　　　戴象麓
　　周厯颁新忻际一阳之复汉轺倚重懋迎百福之升式对昌期恪陈善颂恭惟某官气钟博大德韫中和霁月精神允矣朝廷之瑞福星华采熈然原隰之春矧当律动于黄钟转觉光生于绣斧日添纹线已催补衮之工夫春上暖枝行继调羹之手段某叨庇二天之久遭时七日之来愧阻奉于夀巵辄敬申于庆牍荐绅竞慕孔北海愿事大贤瓣香敬祝曽南丰俾膺多福其为颂咏罔既编摩
　　贺提刑陈寺丞冬　　　　　郑雪岩
　　阳来七日可觇道长之机治应期年已着风清之效黄钟一动绣节増明恭惟某官气养直刚学根纯正文腾五色交辉云物之书祥令信四时允合岁功之有序自六辔如丝之在手觉三军挟纩以归心筹宻运于户庭之间情自得于江山之外霜露无非教岂专肃杀之威天地大曰生中寓孳萌之德空冦巢于乗雪振王旅以如雷羣隂力排万彚气吐茂对复亨之盛豫占鼎辅之华某分教无能受知特异孤根培植喜逢梅岭之先春暖律吹嘘顿释芹池之独冷沁月毫而展敬望云宇以驰神
　　贺运使冬【至节是月之朔】　　　戴象麓
　　祥开周厯日同至朔之谓章光动汉轺星出虚危而为福正人天相阴类氷消幸适际于昌辰爰恪陈于善颂恭惟某官以六经泽行四时春天念江西十州罹兵火之灾帝遣斗南一人活生灵之命雷风不终日扫除溪峒之穷隂霜雪有至仁转作江山之叶气爱日属履长之始福星増临照之华天意有开人事可卜日添纹线已催补衮之工夫春上暖枝行试调羹之手段某奔驰小吏鼓舞令辰阻陪夀斚之旁辄効庆函之上荐绅竞慕孔北海何幸祢生防被明公之知瓣香敬祝曽南丰当効后山尊事前辈之意其为颂咏罔既敷宣
　　贺黄运使冬【桂】　　　　　　　李梅亭
　　斗北中而建子厯肇应于周郊日南至而逢辛书允符于鲁观维时英节茂拥休祺恭惟某官德配阳刚气排冬凛氷解漕下既晓行湘水之春雷复地中即夜对宣室之席谅应四分之牛晷坐齐七政于龙魁某材乏线长分甘车副傥怜紫陌看花曽缀于马蹄虽在黔山吹黍固希于凤律
　　刘徽州冬书　　　　　　　方秋崖
　　雷在地中复葭飞缇室之书子为天之正梅浥练溪之暖懽腾燕寝颂浃鲸尊某官声名黄钟之和文物清台之瑞朝昆仑夕圃岂但曰一二千石之良左浮丘右洪崖乃肯赋三十六峯之秀于穆袴襦之最有来纶綍之褒坐而尧言进而舜趋已觉觚棱之天近前有召父后有杜母何知防卫之日长某式对亨期丕承刚德纪汉宫之迎至屡惊节物之峥嵘吹邹律以破寒更探阳和之消息其为瞻咏苐剧蕴悰
　　贺彭知军冬　　　　　　　戴象麓
　　日运玑衡忻际一阳之复星聨麾节茂膺百福之升式对昌辰恪陈善颂恭惟某官以六经泽行四时春二千石循良方徧作南安之化雨十四州证察又散为陈广之恩波属迎爱日之长尤焕福星之采梅闗春早已漏息于南枝芝检星驰伫趣装于北阙某久席二天之芘欣逢七日之来称觞上刺史之堂怅无六翮吮墨奏小夫之牍徒有一忱愧与贺并意非言尽
　　贺瑞守防寺丞冬　　　　　　陈袁州
　　黄道迎曦景騐周圭之羡锦川宅牧香凝韦防之清裒是珍祺萃于华旦某官气涵刚大德毓粹温簪绂蝉聮色复青氊之暖袴襦欢溢辉绣线之长小至标辰大来揖庆某偶叨分土倐见书云寳烛辉幸借富邻之映瑶觥阻奉敢申彞礼之恭
　　贺瑞守防寺丞冬　　　　　　雷临江
　　黄钟律底开生生化化之机锦水江边集简简穰穰之福和薫田里歌溢袴襦某官性禀慈祥躬行寛大朱轓整暇惠敷爱日之温画防光辉令布清霜之肃茂对葭灰之应即催荷槖之持某谬领州符将周岁籥幸叨邻封之芘敢不知归喜添宫线之长末繇趋贺
　　贺瑞守防寺丞冬　　　　　陈　登
　　至望同辰云薄翠微之晓阳和动地天开碧落之春维承流师帅之尊膺自天戬谷之庆某官温如圭日清彻壶氷田里无叹声已洽袴襦之爱朝廷知治行伫攽金玺之褒昌期喜报于阳来盛德益嫓于刚长某栖迟百里鼓舞二天指八百之长年遥祝凝香之燕寝咏五更之三防即闻接武于鹓行
　　贺瑞守防寺丞冬　　　　　陈袁州
　　五色晓书俶献鲁台之瑞双旌夙驾清凝韦防之香谅对刚辰裒膺繁祉恭惟某官秉姿端亮毓德粹温转寒燠于根荄恩孚而洽权低昻于土炭政适其平挺荔标时涂芝防宠丈三日近遥知宫线之添尺五天低趣侍宸旒之邃某阻持夀斚已肃庆函乳酒之下青云良深戢惠浄茧之明玉雪滋媿报襄亟具禀詶仰祈矜察
　　贺瑞守游寺丞冬　　　　　陈袁州
　　周圭测景日増一线之辉韦防凝香春入双旌之暖维时良牧萃只繁禧某官毓德阳明秉心氷洁天培硕果腾茂实于禁林昼永爱棠浃欢声于铃阁竚趣鹓行之入峻跻鸡槖之华某迹绊铜符光依寳烛侈贡仪于黄袜又际刚辰庸寓敬于乌丝莫殚贺悃
　　贺游瑞州　　　　　　　　包宏斋
　　昴星以正仲冬喜逢亚岁屏风之録御史茂介殊休气应六雄和薫千里某官霜皮黛色玉壶清氷内寛外明适森防凝香之趣政平讼理沸昔襦今袴之谣兹占日南至之祥即侍天北极之坐某偶兼漕挽幸托寅恭遥瞻符竹之光无繇面防聊寄驿梅之信第剧心驰
　　贺游瑞州　　　　　　　　　赵运干
　　六雄应律喜逢刚长之辰五马生辉茂集大来之庆颂声洋溢和气周流某官清映雪车光澄月璧黄堂昼永运阳开隂阖之机画防香凝收时和岁丰之效暖囘寒谷人乐熈台兹占云物之祥即见天光之近某自惭短线仰赞漕氷遥企竹符莫遂捧觞之愿寓忱竿牍聊存献履之仪末究贺悰等祈矜照
　　囘寺丞防太守贺冬　　　　　蔡久轩
　　三辰珠璧方新汉史之占千里车轓宜有鲁侯之颂伏惟某官飞雪应枹鼔之政清氷照琳琅之姿吹律六雄已转袴襦之暖司仪三揖想懐圭黻之连一阳初动于复来五马即膺于晋锡某何裨枢筦况拜函笺公事少而诸县丰自息祁寒之怨众宾欢而太守醉遥知美景之并端此控申切觊丙鉴
　　回寺丞防太守贺冬　　　　　陈袁州
　　凤筦迎和瑞纪五云之旦虎符凝最欢腾千里之春已颛庆牍之驰过辱蜚牋之况某官贵名日起盛德阳升正色立朝凛凛氷霜之操深仁宅牧生生天地之心鹿毂开祥鹓行趣觐某光依邻映道喜朋来献黄袜以践长尝殚彞颂祓乌丝而寓敬曷报更施感戢维深编摩则浅
　　贺权府冬　　　　　　　　真西山
　　气应候台动初阳之一画光生使传腾瑞彩于二星睠乃钜贤诞膺纯佑恭惟某官慈祥笃厚博大醇明发于一念之仁散作七闽之福倚须褒玺入侍凝旒某方此掩闗稽于贺厦茅檐昼卧但欣化日之长棠舍春浓更借仁风之播
　　贺叶都钤冬　　　　　　　戴象麓
　　凤厯迎长忻际一阳之复虎符倚重懋膺百福之升式对昌辰恪陈善颂恭惟某官以六经泽行四时春推寛慈恺悌之仁通天为一顺消息盈虚之理与时作新属当爱日之初长愈觉福星之増焕景添纹线已催补衮之工夫春上暖枝行试调羹之手段某叨庇二天之久遭时七日之来愧阻奉于夀巵辄敬伸于庆牍荐绅竞慕孔北海愿事大贤瓣香敬祝曽南丰俾膺多福其为颂咏罔既编摩
　　贺本军赵通判冬　　　　　戴象麓
　　天统肇初喜戒书云之候星屏借重倍増分月之光福生有基朋来无咎恭惟某官仙源间瑞昭代竒英推慈祥寛大之仁通天为一顺消息盈虚之理与时作新属占迎日之祥宜辑自天之祐挥洒风烟之兴暖随彩笔以潜囘歌咏海沂之康声与黄钟而迭应况先得梅闗之信宜即膺芝检之华某小邑备员大贤依芘称栢觞而介夀莫遂鳬趋修竿牍以驰诚少伸燕贺情深颂祷辞约敷宣
　　贺史通判冬　　　　　　　李梅亭
　　葭律浮灰候临小至棘评佐狱庆叶大来逺莫捧于兕觥诚敢输于鱼素恭惟某官气钟温厚德迪中和杰然骥展之材监此龙潜之邸鹦鹉杯鸬鷀杓满介夀祺孔雀扇麒麟符即仪禁甬某袜材线短泥轼氷寒乃分之宜讵敢耻狐貉之侧惟邻是卜尚祈分灯烛之光
　　贺寓公冬　　　　　　　　真西山
　　一阳潜复于黄宫肇迎修景八座观頥于緑野茂对亨辰宜有蕃禧来符盛旦恭惟某官气全刚大体备中和蚤簉列于严徐宻裨旒扆晚寻盟于绮甪髙蹈林泉既全葢代之名宜获自天之祐灰飞葭琯甫占纹线之添诏下蒲轮倚被衮衣之锡某叨荣分竹窃芘鸣珂望夫子之宫墙未皇趋庆赞贤人之德业敢后修辞
　　代通李制帅冬书　　　　　方秋崖
　　雷在地中复日増绣璧之红子为天之正春丽油幢之碧若时龙綍式对麟符某官声名黄钟之和文物清台之瑞长啸而却敌骑喜鲸海之波澄髙卧而防国门觉蜺旌之云暖方勒勲于汗竹肆委贶于浮葭雕戈淑旗其视尔师鼯鼠已消于隂慝衮赤舄入趋王觐凤凰遄览于阳晖某偶出师墙遥瞻帅钺纪汉宫之迎至屡惊节物之峥嵘吹邹律以破寒难既襟期之磊磈其为系颂第剧蕴悰
　　代通吴总卿冬书　　　　　方秋崖
　　子为天之正日届南躔之景雷在地中复春连北斗之魁喜缇室之律囘觉总台之云丽某官天人三策礼乐百年方排阊阖呈琅玕之竒鹓鹭集九霄之晓乃羞昆仑薄蓬莱而去貅饱万灶之烟要不为纸上已陈之言姑将试胸中有用之学鼯鼠尽消于隂慝聿逢刚长之休鳯凰遄览于阳晖式对亨嘉之防某遥瞻卿月丕戴使天吹邹律以破寒觊放梅梢之暖朝汉宫而迎至倚飞芝字之香其若颂言莫殚襟抱
　　囘杨郡王冬　　　　　　　方秋崖
　　日躔北陆肇正天元春入南阳聿连帝畹黄宫浮暖紫极流晖某官一气之和五云之瑞为国元舅自牧以谦得易初爻不逺而复皇明所烛景福来同某久欲垂车未遑削牍华星字字猥奉函书鬓雪茎茎苐惊节物
　　囘荣邸冬书　　　　　　　方秋崖
　　日长宫壁已浮葭律之春天近蕃房有韡棣华之鄂裒时之对与国同休某有事紫坛未瞻翠水忽枉五云之翰谦以先之又添一卷之书复其亨矣
　　囘景献邸冬书　　　　　　方秋崖
　　一阳萌动缇室春浮万象张开藩房天近有伟亨嘉之防聿开刚长之期某官自牧以谦不逺而复温其赵日敛为可爱之阳和倬彼鲁云要是太平之瑞气对天之佑与国同休某近别讲台遥瞻宗翰景长宫壁喜添一卷之书暖入圭躔茂锡百朋之祉
　　代囘诸邸冬书　　　　　　方秋崖
　　倬彼鲁云必书为瑞温其赵日可爱如春维时宗盟自天茀禄某官土圭之正玉琯之和于嗟麟兮式时公姓众维鱼矣裒对天休福履绥之君子乐只某明农未遂介夀无繇节物峥嵘苐惊老朽文章尔雅徒负褒荣不敏之辞何足以谢
　　代囘程监丞冬　　　　　　李梅亭
　　灰浮缇缦新北台太史之占云卧衣裳添南极老人之夀共惟某官襟懐霜洁谈笑春温未老得闲饱味桑榆之暖久静思动伫仪槐棘之班某莫捧兕觥过勤鱼素蒲萄一防知公不为于凉州嶰竹数声在我顿忘其寒谷
　　囘朱髙邮冬书　　　　　　方秋崖
　　云深鲁观喜浮葭管之寒春浥秦沙已逼梅梢之暖亨嘉之防刚长维休某官声名黄钟之和人物清台之瑞前有召父后有杜母何知防卫之日长坐而尧言进而舜趋但觉觚棱之天近有伟袴襦之最式遄纶綍之褒某辱以鲤书浮之螘瓮有香摇玉苐惊节物之峥嵘其谊断金莫既襟期之磊砢
　　囘丘运使冬书　　　　　　　方秋崖
　　绣壁春融有永汉宫之日缇函晓袭聿飞郇翰之云佩雅意之相先愧颂言之已后此葢某官文成唾玉谊重断金惠我双鲤鱼共善甘芬之错落出呼五花马苐惊节物之峥嵘
　　囘浙西王提举【棐】冬　　　　李梅亭
　　和叔正冬伯赵司至仪图道长之庆允属阳休之贤伏惟某官清彻氷壶和钟玉琯送之礼乐不离尺五之天任以公卿即近丈三之日某无由面贺例辱手笺烹鱼得书莫报五云之体拂龟端策但占七日之爻
　　囘潘宰冬书　　　　　　　　方秋崖
　　鲁台书至聿来七日之亨潘县囘春已上三年之最维时纶检式对缇葭某官有氷其相如日可爱暖入丈三之景颂如之何径排尺五之天防且归矣某放还山墅久典朝衣裹章服揖上官要非闲居者之事登灵台认云物已候见尚方之归敢修记室之辞徃代扫门之礼
　　囘光泽宰冬　　　　　　　方乌山
　　暖囘葭室占日至于史官喜动花城美风流之令尹维时麟趾介此鸿休恭惟某官标致层氷胸懐爱日一家和气光生天上之棣华百里欢声青入门前之柳色对阳刚之初复伫鳬舄之趣归某当此先春嘻其犹冷折梅花而送使空感盛心祝若木之聨辉慙无善颂函归使驿寓讯便鸿莫称先施伏祈寛照
　　囘泰宁宰贺冬　　　　　　　方乌山
　　阳生七日验葭室之气囘地占一雷觉花城之春早维时贤尹介此休祺恭惟某官色线才华黄钟气度琴无俗韵真棃岭之家声笔有清吟得梅花之句法伫由刚长即庆彚征某方叹冷氊忽防温纩沉沉而动春酌怅阻并防寂寂而拨寒灰曷酬嘉惠
　　囘王主簿贺冬　　　　　　　方乌山
　　阳囘葭室和满花城喜动太夫人庆板舆之具至名闻家主簿纷庆牍之争先宜对刚辰茂膺繁祉恭惟某官家姱节仕正妙年人言德度之粹温光风霁月我见丰标之凝峻寒露清氷既候飞葭宁淹栖枳某嘻其独冷慙此先春祭灶而请比邻若为孤我升堂而拜夀母惟有羡君亟具禀酬伏几鉴察
　　回乡官学职贺冬　　　　　李梅亭
　　听六日四分之凤律又见新阳咏五更三防之鸳行已迷旧梦兹勤善颂但愧过情恭惟某官语染芸香气薫葭琯登观以望自堪织云汉之章闭闗而居亦足验地雷之卦某寸材线短百念氷寒井底之阳未囘若为观复江上之容独老良感相亲








　　翰苑新书续集卷二十七
　　钦定四库全书
　　翰新书续集卷二十八
　　贽见类
　　见丞相【代人】　　　　　　　　王臞轩
　　齿尘埃之下吏夙感大恩拜云汉之上台辄裁小牍戴德有丘山之重修辞无月露之工斐然摇豪滂若流汗伏念某妄庸晚进艰苦早孤念昔先人固尝拜龙虎之榜不腆后嗣何敢吐蜗蚓之科然徒用外家之恩幸得尘下士之列顶踵实归于陶铸肺肝尝切于镂铭甘辞曹掾之优聊适步兵之隐经礼三百亦尝偕计吏之行进士五千独未中太常之第犹防藏疾获遂养疴侵寻二考之书濩落再命之计然念长伯乐之廐茍不自鸣纵或抱和氏之珍谁其见赏敢伸九顿首之请并祈一转手之仁恭惟某官直大以方清和而任时则有若伊陟实继阿衡之觉先公其惟时成周足迈伯禽之拜后积十六载更之化收七十城凭轼之功营东西烦整顿乾坤之手燕南越北知扶持宗社之心方将恢万世之基益广开众正之路有如门下桃李之数或堪笼中参术之储是能容之非敢望也尚念某难留氷幕盍返糟丘一气之转洪钧倘拜成终之赐万间之庇寒士敢忘报国之心
　　上任中书　　　　　　　　杨诚斋
　　披云汉之天章夙见舍人之様勒山林之俗驾来瞻学士之真极知大匠之门难饬小夫之牍顾无借手辄用引吭窃闻师儒并世之难类有今古殊时之叹韩昌黎之于太白漫夜梦以昼思陈后山之于大苏恨江空而岁晚今有文章之伯实在邦域之中公求士甚士之求公既闻命矣后视今犹今之视昔盍徃拜之伏念某气懦弗张骨凡难换一科十年之不补愧在无闻半通五两之甚甘止于为养曽几何日竟失所天陷眦腐膺仅能逃死磨肌戛骨奚暇送穷祥琴翕忽以成声尘甑睢盱而望赐心口相语但欲从小宰之铨面目可憎未敢作大钧之问惟是忍见贤之渇所当修觌德之恭或闻庸下之姓名已辱暗中之摸索逢人必项斯之説几于神比而天同伴直难浩然之呼特以职亲而地禁仰髙山之景行感流水之赏音乐莫乐兮相知安有又傲翰林之理见所见而后去姑慰不愿封侯之心恭惟某官学冠儒缨道航圣渎家故雄于四蜀谁敢齿于诸任骑鲸暂驻于九龙振鬛遂喑于万马周情孔思心传先圣之不传宋艶班香文到古人之未到久于详试昨乃遄归士则快于覩先帝已嗟于见晚能典朕礼咨伯直清肯从吾儿烦君调防玉堂草罢又吟红药之翻金匮防余还对紫薇之伴彼智効一官而不足此身兼数器而有余人望一条之氷其容已肃公傍九霄之月所乐不存岂非为天子之私人实持公议行且作清庙之近弼尤佩逺忧今外敌讧阻之时正中国图囘之日天地亦大矣保邦当在于未危人物方眇然求才不嫌于太广与其待仓猝而市三年之艾不若及闲暇而滋九畹之兰时来为之天下幸甚某藐无可贽辄诵所闻幽桂遗榛管厎敢累犯严之口江梅托桃李但欲薰自洁之香
　　上傅侍郎　　　　　　　　刘后村
　　卜江左之兴衰久闗众望数襄阳之耆旧今有几人公方与造物者防我欲顺下风而请切以士茍有志皆知名节之可尊生不同时毎恨先贤之已逺览范滂之传至太息以兴思闻杜乔之风想生气之犹在至若嗣正始诸公之絶唱主过江多士之齐盟葢凛然尚有于典刑乃前此未承于謦欬良以服膺之切非为炙手而来恭惟某官一代宗师三朝夀隽精忠谅节可居周堪刘向之间谠论危言不在陆贽阳城之下顿簪諌笔垂秉事枢而乃预忧十常侍之弄权歴指七贵人之盗宠一壑径归之甚勇六丁力挽而不囘政坐名髙未许卷而避世假令耄及犹当杖以造朝况才之壮而意之新年弥髙而德弥邵圣上攽緑绨之诏国人伫赤舄之还既彷徨懐宗周之忧尚终始抱东山之志举世之人皆浊惟我独清天下之父来归其子焉徃愿趣蒲轮之入径跻鼎席之荣伏念某实类癯儒名为胄子读书万卷颇驰骋于古人泣血三年尽变移其故质忧哀愤恚之所侵蚀疾疢思虑之所耗昏何辜于天亟夺其父素琴弦絶谁怜中散之孤邻笛声哀忍诵山阳之赋敢意髙贤之鸡絮尚临委巷之雀罗得非悯泉下之人昔尝忝座上之客危衷易感悲涕无从顷瞻紫气之来念快景星之覩维先生长者实晚学之指归矧大父老人有乡来之雅素倘或予互乡之洁必少慰若敖之防进之于琴瑟书册之前诲之以洒扫应对之事纵未窥于阃奥终不畔于门墙誓墓之余非敢望山公之启事抠衣而进所冀闻夫子之文章
　　上魏运使【了翁】　　　　　　李梅亭
　　闻宇宙之大名如瞻乔岳抱江湖之渇梦今在下风乏绍介以为容修辞诚而求见某闻士之任重固不止独善其身儒者道髙先当知有贵于己若靡然断趾以适屦必至于防痔以求车操行既卑国家何頼虽有卷舒之际不为燥湿所移如苏文忠之违熈丰亦不茍同于元祐若刘忠肃之恶章蔡然非强附于伊川是名蜀珍可重赵鼎观公气象视古等伦兹故赋明月乌鹊之诗亟欲快景星凤皇之覩恭惟某官眼髙四海胸着千年汉相有真宜居萧曹丙吉之冠郑公所愿葢在稷契臯陶之良当炙手可热之时凛掉头不住之节长卿甫还于巴路元济已叛于蔡城神山可巢固自薄蓬莱而不即欃枪未落必欲借荆楚以同功虽卒成孺子之名然已立懦夫之志一麾而出十暑于兹囘视独对三千字之人谁肯甘顿十九年之刃万牛不能囘丘山之重四牡又复勤原隰之驰要路在前聊养韩忠献之器荣进素定何必王文正之门然海内所以属望于公葢天下尚有可为之事幸昌其志以济斯民惟功名当久逺之看则富贵乃绪余之事如某者居贫甚肆从仕难任失汗漫九垓之期分甘控地遂侏儒一囊之俸岂必钻天乃逺随黄鹄之梯葢愿事碧鸡之使虽神索于大巫之侧当气苏于君子之前嗟逺道胡为来哉幸将在此居是邦事其贤者倘或许之
　　上杨诚斋　　　　　　　　杨茨野
　　生于泗水尚未得夫子之门仰若泰山久欲造韩公之室苐自顾学焉而未竟虽愿拜长者而无从念一代之数人今惟此老纷四方之多慕况在是邦敬三沐以来前恨半生之已后恭惟某官惟古之好以道而鸣紫岩之法衣源源诚学振庐陵之遗响续续文盟顷居于朝独行其志刚直自许葢舜云禹云而皆然公正无私纵洛党川党而不入屡逼云霄而遽下径寻泉石以归休故名满八区而人愈尊才髙一世而众不忌泛观近事有感前修出处固殊孰能忘东山之兴去就稍易未免污西风之尘谁欤挂冠若此完璧但使金章玉句之妙脍炙古今自探干端坤倪之微緜络天地是岂容儿辈之觉姑且遂老子之闲然而寳阁宠加锋车促召繄造物之不舍顾吾道之何如为我强起无或惮勤竟力辞于明诏惟有早退可以全节已久誓于此心岂葵藿不倾于大阳抑黄花自香于秋晚拂扶桑而折若木共看日景之舒长薄蓬莱而羞昆仑聊作地仙之萧散伏念某头颅如许心志可知虽四下二中亦欲修后山瓣香之供而寸长尺短何由备东坡铺席之装有劳梦寐于十年未吐胸懐之半语兹叨末第实窃余波当修贽谢乡先生之初辄执屦从门弟子之役自怜小草之逺志曷试洪钟之微撞傥幸从容谓有如子之爱我何敢觊望或甚于士之求公拳拳所陈亹亹莫既
　　见赵茶马【彦绾　全篇用茶马事】李梅亭
　　访火井于临卭偶逃水厄望星槎于仙汉行拜月题慰江湖渇梦之深瞻原隰华镳之沃伏念某地寒而根浅年运而骨髙斟酌胸中固欠可人之风味局促辕下粗知范我之驰驱与其包裹供权幸之钻不若蹭蹬任风尘之老况乏挥毫之百斛固应病颡之十年懒问蓬莱羣仙之司遂叱卭徕九折之驭其甘如荠岂必众尝言刈其蒌愿为君御恭惟某官云龙气局天骥风标架屋桃源三椀浇五千之卷乘轺僰道一雄将十万之雌却笑前丁后蔡之笼加安得超范轩栾之缴绕加臭味而厚賔客漫令防兎褐之功画骨相而遗毛皮谅必察骊黄之外如某者不持圭璧未洗袴袍特窘城南晏食之谋遂入冀北暮取之数味已输于第一价敢望于倍三草茶无赖空有名敢妄希于湔祓塞马未必不为福或可备于走趋
　　谒杨诚斋　　　　　　　　黄竹坡
　　纪天下之逹尊今孰先于耆旧备邻封之小吏将求望于声光引舟小次于郊圻载贽庸趋于宾榻或者片言之宠慰此半生之勤恭惟某官道主齐盟文正印舞两而逺驾欲掲商以厉周褊余子而不为可蠛唐而蠓汉俨清班而玉立载华问以川流有如德业之尊不数践之盛议论所到孰为君子孰为小人表里无瑕不负天子不负所学凛然进退之节光于熈洽之朝避富贵于急流续明哲之余响昔东坡慕香山之老终莫遂于初心欧公归颍水之滨动毎懐于故国未有壮年辞名位之宠独以盛德耀乡闾之间寄花竹之迷藏卷波澜于篇什天相名德诸福毕来人无间言百年几见虽国中万钟之赋禄初无欲富之心然天上二老之须人谅有思贤之诏某门闾晚出蓬藋卑飞结髪读书愚而信甚折腰为米贫则谋踈将祗服于觕官乃经从于仙隐仰泰山北斗之誉方求登吏部之门赋雪车氷柱之诗敢望出玉川之右





　　翰苑新书续集卷二十八
<子部,类书类,翰苑新书>
　　钦定四库全书
　　翰新书续集卷二十九
　　谢荐举类【干求附】
　　谢聂侍郎荐举状　　　　　戴象麓
　　荐状云【力学奋身能官得誉公勤以助其长剖决以得其平】
　　伏以二年岩邑分甘梅隐之凄凉一秩公车言重荷囊之论荐荣甚初官之破白恍如再第之取青方目惊一鹗之书复手捧双螭之翰椿松为之动色桃李自此生辉扪心知归稽首以谢窃以向阳之木毎易于为春郁涧之松最难于见日地势之逺近既判人情之取舍亦然故迹不在阁下之庭虽昌黎未免于疑信而言必近堂上之听斯騣蔑获预于提撕矧荐举之选甚艰而职令之员尤狭因循近日奔竞成风下之人急于求故惟任私情而不恤于公论上之人艰于应故止及近地而无暇于逺方乃若破去拘挛之见而一付以公务求质实之才而不遗乎逺此则寒畯中千百幸也其在当路不一二见之如某者﨑岖半生侥幸一第窃禄以迎侍亲老菽水亦甘洁已而佩服官箴蘖氷自厉故处身数百里外常凛然如临大府之前虽守官一二年间欲自此以行平生之志祗自谨于修饬初不求于闻知敢期王公大人于采访之中独取小官下吏于疎逺之地古道自任今人所难细观华路之褒实倍它人之伦等举词多两句而止今则二十字特书而最荣常例以照牒为先兹焉合一通奏状而俱发似此眷遇异乎寻常誓当终身敬事斯语佩力学奋身之训则他日当无负于所学诵能官得誉之言则异时在无旷于厥官政欲助其长则思匪懈于公勤事欲得其平则愿益精于剖决恪守四知之戒备殚千虑之愚庶弗辜推毂之恩或可为啣环之地兹葢伏遇某官清朝元老正学宗师东省西枢参赞经纶之寄重出藩入从论思抚字之功全既出为天子拯此方沟壑之民必预比人才为异日钧陶之用遂令嵬琐亦预选抡某敢不勉奋孤踪力坚晚节持一念不欺之学为异时永誓之图自顾何人既辱玷山公之启当思许国谨毋荒陆氏之庄过此以还未知所措
　　谢制使陈侍郎陞陟状　　　　戴象麓
　　位穹势邈制垣天上之森严地逺人微荐墨云边之蜚堕出于梦所不到恍然惊而且疑况时当疆场多事之秋乃逺念弩矢一介之吏遭际如此报称谓何窃以从臣司荐举之权者至不轻小吏防特达之知者真罕见人情昵亲近而略踈逺月先得于近水之楼台世道重权要而薄孤寒春少到于穷隂之山谷流俗靡靡皆是公道寥寥可知若夫识见度越于寻常之中慷慨脱略于绳墨之外以志气精神相感召以勲名事业相激昻旷然大造之公心不以地之逺近而隔絶屹然泰山之定力不以势之冷热而转移此则前辈收拾人才之宏模真是寒士遭逢知己之竒防伏念某秉刀力小补葺艺穷九年邑债之忧煎头惊半白三叹人生之遇合眼孰囘青仰防荷槖之垂怜俯念荜门之无援秋风万里首吹健鹗之横空春日载阳复许迁莺之出谷自顾么微之迹何当陟举之章防技已穷于通敏老成而何有驽材垂惫恐更歴繁难而莫堪此何足齿于师门而乃辱书于荐牍母子相对语以感泣公侯信有时而遭逢兹葢伏遇某官声满华夷功在宗社文足经天武足纬地国尔忘家公尔忘私枢宻累辞前辈一温公而已尚书五逊今代独先生而髙以此见有志于事业而无心于功名然且不恃已之髙明而取人之朴直遂令二千里之小吏亦叨十六字之华褒某敢不洁已官箴铭膺师训葢立身莫重于立名节惟报国乃所以报已知无左右为先容独我公素知其孤直曰先后有御侮誓此身永效于驱驰摧谢弥深铭感罔既
　　谢陈提刑【垲】举员　　　　　　戴象麓
　　台路荐人褒语重千钧之力邑僚叨命举员收双璧之珍愧百无于寸能忽一举而两得事逾分外声溢情涯窃以士沉选调者甚多法限荐员而凡五平原之鹗止于一昔人犹以为竒都尉之鸱中其双兹事真为希有信王公大人一言之重实门生下吏终身之占如某者所托地寒其禀天拙淟涊百僚之底尘埃一命之余三年兵火之忧煎头惊半白孤宦选坑之汩没眼孰囘青岂期穷途尚有生意仅四书于下考已双减于选官初破天荒固大府吹之力终为地道实上台成就之功自今乐马经一顾之余顿觉乔鳬去九霄而近若兹荣幸岂偶遭逢兹葢伏遇某官前辈盛心斯民元气兼爱而及所弗爱以中也养其不中凡属生成不使一物失所至于选举尤恐寸长或遗不求识面而荐贤惟务得人而助国遂令庸琐亦预陶镕某敢不稽首师门皈心化冶葢立身莫重于立名节不负国斯能不负己知耿耿此心皦皦如日鹏图尚逺扶摇方半于云程虎画未成防画全资于化笔染濡字短归向情深
　　谢本军王太守陞陟状　　　　戴象麓
　　学制非长政自笑割鸡之拙陟明无取忽误防荐鹗之褒百拜受恩万分知感窃惟朝廷选官之目非一士夫进身之阶凡三入仕则希求三削之闗陞经任则侥觊五员之京剡迨至选坑之甫脱又图陟状以求陞人心固似乎得陇望蜀之无厌格法实攷其积日累月之所受茍或舍于兹路则欲进而无阶奈当路能自任公道者希而寒士毎有沉下僚之叹齿骎骎其将暮志怅怅以畴依仓庚载鸣岂不欲出于幽谷迁于乔木骐骥垂老谁肯为防之泥涂引之康庄自谓此身空负余年不图晚景复有生意伏念某负乗力小补葺技穷几年落脚于盗区头惊半雪一旦脱身于选海梦若登天退而自揣蔑然得此不啻足矣方幸窃照临之庇何敢求陞陟之荣况碌碌之才亡竒而闷闷之政何取书痴无济于用岂知以儒饰吏之方才具且非所长安有除盗抚民之效误辱师门之过听发为荐牍之华褒夜璧明珠恍从天下寒荄冻甲便觉春囘遭际信有其时铭佩敢忘所自兹葢伏遇某官斯文柱石公道权衡下车虽切于爱民推毂尤先于防士官吏惟考其职任之修否左右不容于人言之毁誉荐人必祷于天仰见无容私之意发剡且涓以日欲为保终吉之图此前辈博大之盛心真后学遭逢之至幸遂令庸缪亦忝奬提某敢不佩服官箴盘铭师训念立身莫重于立名节惟报国乃所以报已知一表吹何幸预祢生之荐终身厉其敢荒陆氏之庄
　　谢彭守举陞擢【一剡举三人预其第一】　　戴象麓
　　下车未数月首飞荐鹗之章推毂凡三人独抱续貂之愧事出望外恍如梦中窃以小官孰不希上位之知当路能自任公道者少下之待上也以静张师德固不宜两造文正之门上之举下也以公刘元城亦岂求一识了翁之面此古之道诚今所难岂意未陈堂下之言遽辱收为笼中之物尽絶私情之请一惟直道是行卓乎前辈之盛心诚哉今日之希遇伏念某习文技短学制才踈几年兵火之忧煎戴星无补孤宦选坑之汩没登岸何时况如内外陞擢之褒前后希求者众揣已之陋惟分之安固知求则得之弗求焉得之然非不欲言也葢不敢言也讵谓大贤之特达力为公论之扶持举贤才曰焉知贤才而举之求童防初匪待童防而求我恐终日弗获其一故首疏特荐者三士以为荣已则有愧侯泮横经之伟望【郑教】邻封制锦之全才【胡宰】所举固谓之得人不才何足以充数弗使寸长之或弃益知大冶之无私兹葢伏遇某官霁月标清髙风激懦自开藩而问民俗首吐哺以纳人才持正论如权衡虽以泰山压累卵之势非才不举鉴人物如氷镜纵若毛嫱混宿瘤之中其妍自形不容左右之毁誉惟视职业之修否遂令庸琐亦预品题某敢不稽首师门归心化冶葢立身莫重于立名节不负国斯能无负己知耿耿此心皦皦如日无心而得此至寳信谓之竒探骨而报以衔环毋忘所举编摩字短归向情深
　　谢叶提刑【莫】荐举状　　　　戴象麓
　　敛衽乡达尊曽未下龙门之拜备员邑小吏乃误防鹗表之褒不求识面以荐人真是无心于接物希旷之遇寻常所无尝谓在上位而司造化之权者固不轻居下僚而防特逹之知者真罕见荐部内士如汉直指犹须亲见其人选门下客若赵平原亦必面闻其语类皆有待于辞色承接之顷未闻黙契于精神感召之中独惟孙抃先生素不识吴中复而荐中复至若元城老子未尝见陈了翁而举了翁一段风流真为佳话百年人物谁踵前闻不图末学小生获见今日盛事伏念某读书弗逹试邑非长几年兵火之忧煎头惊半白三叹人生之遇合眼孰囘青袖无刘公半纸之书朝乏元礼通家之契甘此穷途之无援幸而当路之有人然慕相如之贤而更名相如虽坚此志奈居顔子之国而不识顔子未遂平生既无半面之殊知敢有一毫之他望伟甚王公之特见旷然前辈之盛心荐人不必识其人好善惟恐遗其善郑重第一章之剡光辉十六字之褒尹何之锦伤实多岂积学之优而从政谢令之鼓推不去奚作邑之久而宣劳谫尔踈庸冐兹明陟循省罔知所自遭逢信有其时兹葢伏遇某官学者宗师民之父母自下车而访风俗首推毂以荐人才左右不容于人言之毁誉官吏惟考其职业之修否逺臣观所主非观所为主西山之荐墨犹香贤士举所知亦举所不知南埜之恩波均润侥觎至此称塞若何某敢不佩服官箴盘铭师训念立身莫重于立名节惟报国乃所以报已知一力提撕何幸出郑公之毂终身激励其敢荒陆氏之庄谢本军陈知府举改官状　　戴象麓
　　顷叨荐墨幸两蠲京剡之员俄拜诺金又再许年章之赐褒举三命感激万分窃以士沉选调者甚多法重举员而凡五寻常侥幸得其一自以为遭际之荣造化成就至于三此则真希旷之遇叠兹异数必也实才茍非其人曷称兹选如某者负乘力小补葺技穷三年兵火之忧煎头惊半白孤宦选坑之汩没眼孰囘青岂期穷途犹有生意仅四书于下考已三获于荐员且不倚他人之门墙皆尽出一手之陶冶旷古无比幸今见之兹葢伏遇某官学者宗师民之父母自下车而问风俗首推毂以荐人才属邑为令者三曽无遐弃洪钧播物如一俱欲陶成遂俾谫庸屡叨题品破再员之白方喜再丘而为陶许一纸之春又觉三足而成鼎虽一鹗尚迟之数月而后至然双鳬觉去之九霄而非遥一岁之间三拜其赐竒遇如此誓报谓何某敢不稽首恩门服膺师训佩强敏之褒语益加激昻诵优裕之诲言敢辞繁细葢立已莫重于立名检必报国斯谓之报已知耿耿此心皦皦如日横江露白喜闻鴈报于秋音庾岭梅开早乞驿于春信其为感佩罔既编摩
　　谢彭黄堂举改官状　　　　　戴象麓
　　右某啓伏凖使帖举某改官亲民任使者鸦翻春雪方误防褒衮之华鹗送秋章又预拜诺金之赐化冶斡旋之力重师门成就之功深百拜周章万分荣感窃以荐一路固欲防于人才得失两岐亦有闗于造化垂成遽壊几嗟荐福之碑已失复全或反相如之璧信于中自有消长乗除之理而在上实司转移阖辟之权茍或得乗大非偶尔如某者媻跚不武拙讷无文百不逮人一惟安分欲动叔向之听既乏蜡言要求子公之书又无蚁援甘听此身于造物敢萌荣望于穷途惟老天不弃于孤寒故今日欣逢于特达方自下车之始洊防推毂之仁荐以序陞俾之出幽谷而迁乔木还之京剡甚矣障百川而囘狂澜虽云终定者天然果孰为之地兹葢伏遇某官斯文元气前辈盛心品类曲成不使一物失所羣才并举惟恐片长或遗知某之愚无他肠念某之拙无谬巧许之一纸重若千钧定力底柱而不摇公论持衡而平决两全所欲众叹其公某敢不稽首恩门服膺师训行修何有期以经明民服未能勉之政理仍佩抚摩之诲以为续效之图益励初心庶防终惠吹嘘借便双鳬欲近于云程消息指期一鴈伫于春信其为感咏罔既编摩
　　干黄仓求合尖　　　　　　戴象麓
　　三年刻楮勤劳无补于事功一篑成山培植全归于造化僣凭子墨敬写寅丹窃谓最难脱选者荐剡之五员未易全功者合尖之一纸行九十里而路方半末步尤艰錬五色石而天乃全化工谁补欲卜终身之地全凭末着之功伏念某质直无文媻跚不武牛刀冐试鼠技转穷几年兵火之忧煎头惊半白孤宦选坑之汩没眼孰囘青幸台府备知数载之微劳申朝省为减两员之举削继而黄堂太守特畀以春风之荐墨比者绣斧先生复锡之秋月之华章扪心自揣以奚堪刻志惟知于自勉第惟书石建之马仅四足而未全画曹生之蝇只一防而立就必王公大人为之全其美庶末学小子得以成厥终恭惟某官一世龙门九霄鹏运气足以俯吞余子才足以平揖古人道德足以庇一路之民志意足以来四方之士犹且张幕府之罗以礼客推公车之毂而荐贤乔木千章拱汉殿栢梁之秀滋兰九畹撷楚骚香草之芳真人物之梯航诚文儒之匠石平生道德之师表岂无人哉一时礼乐之光华莫如公者敢冀兴怜于就满无令缺望于垂成某寸心跃如尺牍敬止虽非向阳花木之品或似积薪所望移根桃李之场即看结果其为归倚罔既敷殚
　　上判府张侍郎求小状　　　戴象麓
　　佩弓刀而事上官樗栎固知无用依门墙而为下士桃李岂容不言窃惟大贤无所不容必谓孺子为或可教所以辄效东方穷书生之自鬻庶几或防北海贤太守之一言俯露皈依仰蕲收録窃以大海号巨防不以涓滴而弗纳于中枯株无先容惟自植立以求用于世此古之道于今其谁惟居上位者能不畏权势而念寒微故在下列者莫不修职业以称知遇况至微之初筮尤莫重于闗陞求者动以百千得之仅止一二然士之仕犹女之择嫁茍逾墙而钻穴隙则皆贱之而御者乘比射者且羞虽得禽而若丘陵亦弗为也必得持天下之正然后决终身之依恭惟某官罗星斗胸扶日月手入则补帝衮而吐五色线豹尾班穹出则夀民脉而运九转丹虎城泽满葢将扶翊绍兴嘉定之政化网罗庆厯元祐之人才持公道如权衡虽以泰山压累卵之势非材不举鉴人物如氷镜纵若毛嫱溷宿瘤之中其妍自形傥于今日不効瓦釜之鸣是终此生甘为破甑之弃伏念某醯鸡见小刍狗用陈家贫而叹饘粥之无由技拙而借诗书以为地几年课社灯前之冷淡虀盐屡荐贤书客里之间闗桂玉自分齐鼓之衰已再敢期秦舟之防在三凄然一尉之微藐甚百僚之防遵循师训佩服官箴加之防防八帙之亲过庭有父倚门有母重以累累五穷之祟啼饥如妻号寒如儿虽酌隐之之泉而弗贪以心自誓然解少陵之衣而屡典此意谁怜幸洊经大府驱策之间已灼见小吏清苦之节然与其缄黙而抱憔悴之态又孰若感激而布披露之衷伏望陶万象之类于大钧囘一防之春于寒谷鹗飞荐墨若辱吹而上之于九天蛇抱灵珠敢不勉而图之于一日
　　谢吴履斋京状合尖　　　　　郑雪岩
　　一世龙门无阶可谒九霄鹗表有路径通非左右亲宻之言借其揄无期功强近之亲资其声援端由豁达许遂依归当于古人中求之信乎一代能几也窃以人物之公举嗟乎贤者之良难幕府之着王文公韩魏国目若无覩贰车之有周夫子赵清献耳初未闻而况云泥居地之弗齐日月覆盆之不照安得未脩櫑具如素识面甫扣角声不待论心直下品题増百倍价暗中摸索似十分真此岂俗眼所能意者禅灯独续如某者学期有用才实非长皇皇欲安之姑安职守耿耿而不寐徒共人忧坐氊愧甚空餐入幕惭无赞画斥鷃卑飞不离丛棘跛驴窘步安望修涂善始非难固多推毂成终有待欠一合尖尺书之墨未干大钧之公曲就防恩殊异抚已曷胜恭惟某官负时显名膺国重任所志者大何施不宜一台振纲万物吐气武侯资共助非一岂但为转漕之规魏成荐可师者三【时受荐者三人】已足窥相国之量夫包荒不遐遗者吾道之泰然遯世而无闷者君子之常人谁无欲进之心患知音之罕值公独得周询之实不待挟而有求使部使者皆有此风则圣天子何忧难治某喜有所遇肯报以私奉常入则礼仪幸防汲引许相进登辅弼或备使令立义精专陈词肤浅







　　翰苑新书续集卷二十九
　　钦定四库全书
　　翰新书续集卷三十
　　荐举类
　　谢杜制置露荐　　　　　　郑雪岩
　　边障风寒阳和不到制垣露荐晚景増光品题与诸老不侔绳削至大贤始定是深知已良用铭心伏念某噬啜道腴寂寥世味霜降木落复归本根水尽岩棱已见涯涘脚步稍务稳实心地从来坦夷以车造车出户皆同执柯伐柯其则不逺谓事上不忠何以使下若存心非恕徒详治人兹其为道用舍行藏而与俱是吾愿学造次颠沛而不离空空何所有孟浪久已骇闻平平亦无竒老成然后识破恭惟某官先生目力大异度量甚寛老医知天下病源鍼砭不错善奕识古来局面着数元先惟其识歴危险洞彻机闗故能辨别真伪不差毫髪傥得一诺实荣终身尚当力行无负指诲落花安用雨方思松菊之归来古栢已参天乃许藤萝之依附允为话説莫既编摩
　　谢可斋陈先生五度露荐　　郑雪岩
　　再到龙门可笑十年之迂滞累飞鹗表重劳五度之吹嘘虽氷谷之暖难囘而春风之扇愈力逮岁月栽培之久加雨露长养之深所谓曲成未知当可窃以不进不休者大贤怜才之意则止则仕者小物酌时之宜傥始终有所依归而行藏从其用舍然听其言信其行未久而渝孰若视所由察所安莫得而掩此赵韩王拾碎纸以补进而狄梁公形荐笔而不移无法可造车黙合若某者赘员幕下抠衣席前步亦步趋亦趋但囿范模之内久则久速则速安能器度之新幸为河汾诸生已入古灵旧藁所期进德庶几全人若慕子贡之纷华是不受命如为冉求之聚敛斯亦可攻得之时暂以难慿要以岁寒而后见不谓缁衣之好敝予又改造兮叠赐华衮之荣复之不能厌也似名过予亦本深知兹者伏遇某官安由性天稳踏实地一清到底懦夫立贪夫亷万仞摩空吉人喜小人惧善善恶恶去取定是是非非褒贬明咸服昭代可斋之名不在庆厯监司之下惟帅以正孰敢不正将举所知以及未知某愧无分寸之跻攀乃荷再三之提掇有此竒遇更复何求幸随文子之同升曷胜厚意惟知籍辈之不叛誓将终身中心所藏有言亦浅
　　谢陈提刑举状　　　　　　郑雪岩
　　经年夜雨谁怜泮茆之清一日春风忽破庾梅之白邮筒飞坠奏牍光摇竞看大使之文书乃覩小夫之姓字不爽订金之诺竟叨褒衮之荣品题十六字以甚严铭刻千万言而不足窃谓先朝立荐举之法是乃累圣开功名之涂不谓昔者网罗英物之公转为后来周旋人情之具求而得也弗求则不得也幸门既开贤者与之不贤者亦与之滥竽宁免柳下惠之阨卑官臧文仲不能引绛老人之困泥涂晋赵武弗及知养成一世奔竞之流遂致四维操履之玷故临难无竭节之守而居官多旷位之愆在承平犹以为非况艰难乌乎曰可自匪孤风之卓立夫岂頽波之易囘激之间趋向所决若某者心固勤而德弗进齿寖宿而意不新虽闻先生长者之言粗知古道然滞经生学士之业犹汩虚文顿懐绣组之慙欲求耕猎之实偶投足于尘埃之地莫安心于礼义之容衿佩竞趋于城隅丝竹不闻于堂上乡邻有鬭犹缨冠而徃救门外之冦敢据席以偷安当同舟遇风之时出位不顾奋执戈卫社之勇非学而能义有当然功非所计在泮水献馘幸依鲁僖之贤息潢池弄兵尽出龚公之化曾非一介若有寸长寡其过而未能无所学之可取胡得之于物论并举以为已荣兹者伏遇某官先生崖畧甚髙户庭无壅登车有天下之志允借澄清推毂追古人之风不由请谒元使君当路万物吐气乌大夫秉多士防尤致使妄庸亦防收録某敢不益加砥砺无负陶镕拜官公朝谢恩私门敬奉羊侯之所戒遇非众人待以国士当图豫子之未能感激无穷敷宣曷既
　　谢李提刑特荐【华】　　　　　　郑雪岩
　　无六出竒何补三年之风宪下一转语增光九度之露章虽寒谷之暖难囘而春风之吹愈力但深感激何计行藏窃谓选于众举臯陶旷古之竒遇知其贤阨下惠叔世之私心君子亦有党乎贤者不能免也谁求助遐想鹤鸣子不自言吾几失之蹉过觌面公等安在相见晚矣莫有为容抱膝长吟寤言不寐如泽民之事坡老追于既去若茂叔之遇清献审于重来安得躧履以接不疑建台而先郭隗此其越拘挛之见所以立久大之勲幸亲逢之喜可知矣如某者志在行古才不逮今固非矫矫以出尘亦岂营营而求福中庸难守深恐执一无权爵禄可辞稍期明道正义两任终始七年因循为所必为止于当止泮水献馘聊欲分忧宪属宣劳未能逃旷操斧以候匠石之麾指执鞭以随王良之后先所愿班师亦因解戍苦无他技知已者多敢饕天功为力之有未尝经营于分表咸欲推挽于王前不谓十月之留又独二天之庇亲提化笔援出泥涂文约而义精辞严而意切自量绵薄曷称吹嘘兹者伏遇某官以儒谈兵明刑弼教登车肃物障百川而东之横槊赋诗真一世之雄也合运判花之手乃破竹之威规模素定于胷中方畧昭示于掌上西贼尽平不忧君父可谓孤忠南方已定从事中原用苏众望方且折节下士虚心使能遂致匏虚亦防菲采喜为李君御宁无恋轩之情幸受叔皮知益勉报国之义信如日皦当见岁寒
　　谢特荐　　　　　　　　　　郑雪岩
　　荐才报国仰窥大贤之盛心与郡起家俯拜公朝之成命有为之地震闻自天安敢控辞虚负吹送窃谓方今事功之未立意者考绩名实之少差忌者畏人脩此庸夫之通患浩然养吾性真守道者安行故不结左右如即墨大夫者希而弗辜任使惟曹彬一人而已使当时毁誉之莫察则有司黜陟之非公彼齐王奚自而兴邦我艺祖于何而立极度居中有大主宰故于物无一偏枯与其宻赞严凝总核之精曽又未若坚定明之切赵韩王拾碎纸以进终悟上心狄梁公叠荐墨不移果堪大任寥寥此意寂寂无闻乃亲见之何可当也伏念某菰蒲冷地樗栎凡资欲寡其过而未能多上于人则不敢草木同味屡防当世名公之见推薰莸异居忽有达巷党人之相值孟轲欲行道而子敖以为简充国愿息兵而武贤独不然顾是非未有久而不明然行藏安于悠然顺适不谓蹶熟涂之马可偕护大泽之龙褒衮虽荣负山为惧馁刚大之气安能塞天地之间非卓异之才岂足备江淮之选风寒凛凛氷履兢兢当勉驽庸以称鹗表兹葢恭遇某官先生任天之付得圣之清抱姬公六典之遗编志懐中古续元祐诸儒之正脉力振斯文急流孤航震风巨栋进则谋王断国退则足饷安邦粹然诚明可以对越窃闻开藩之措置无非折冲之便宜马勇腾槽鸿归得所然且广收忠益深虑逸遗去阙孤忠防茅十士自慙无毛遂一頴之可取乃亦预孔门四科之并收苐切凌兢莫图报称开未能信何以仕忽忝分符虎帅以听孰不从钦承推毂莫难知已岂易酬恩
　　谢提刑曾寳章供职　　　　　郑雪岩
　　半水三年幸终分教一台二玅何待赘员虽大造无不包容然小才自量进退敢期罗致亦并甄收既喜且惊苐虞弗称恭惟某官衮衣华阀绣斧重臣四牡载驰原隰之初六条已达闾阎之隐春生秋杀元气无偏霜横雪明风采顿异谓刑狱失入深防摇撼之弊而冦盗肆出必开生养之门令简易从民偷可革方且有大能谦不矜不伐思与共济爰咨爰询是岂迂踈蹇浅之流能有訏谟唯诺之助如某者枵如魏瓠钝若冀锥未离庠序氷席之寒曷居油幕犹滞简编露朱之滴安识兵筹兹前政误以吹嘘宜明府从而简汰乃予其进将观厥成岂得人犹记澹台而知已不遗侯喜达复观其所举亲不失其可因某敢不涤虑脩辞鞠躬奉职叔皮之举子产要为公室之谋师道之事南丰敢后瓣香之敬期不负于所学斯足报于至公
　　谢戴兵侍荐郎　　　　　　洪平斋
　　圜府服劳已久断钧天之梦公车露剡欲使陪丹地之逰虽骨凡无僊去之縁而春到有物荣之意不有所相孰开其逢洪惟郎选之清髙贵得人才之瑰特正伦之百姓有益何慙魏相之知阮咸之万物莫移不负山涛之荐况属公朝之诏举讵容下吏之名闻如某者敛武周行堕身俗驾访严陵故人之迹毎懐把钓之风听沧浪孺子之歌还起濯缨之兴方脱手于茧丝之外又抢头于炉鞲之中当上下交病之时问子母相权之术朱出墨入亦既劳止黄榜紫标其能几何囘思天下之旧逰独吊江头之孤影老将至矣谁实怜之繄吾道之主盟惟我公之具眼方列宿有或虚之次而青云皆可进之涂知己之深收人所弃假以王衍雌黄之论期之冯唐垂白之秋逢麴车而流涎孰能无一日之望过屠门而大嚼聊足快平生之心顾骨相之本寒又头颅之如许久隔蓬莱之弱水忽逢河汉之灵槎虽不容见弹以求鸮亦庶几覆蕉而得鹿沛然而纵巨壑适丁其时重之而为泰山实在此举穷通委命俛仰知恩兹葢伏遇某官直哉惟清渊乎似道挺挺儒流之荀孟堂堂禁路之严徐不战而屈人兵宻赞绥懐之畧贻谋而燕翼子更髙调护之功毎思正主而庇民无若进贤而报国遂闻推毂亦许滥竽某敢不励志四维精心九品读古灵之藁莫酬汲引之功持后山之香徒抱归依之敬
　　谢泉使荐　　　　　　　　洪平斋
　　虎鼠不齐几多属吏熊鱼兼得独一门生异哉知己之深荣矣终身之托尝观古人推贤之道因得君子引类之心仁杰之举柬之屡称其宰相之器萧何之荐韩信数谓其大将之才言不厌频用然后已毎叹此风之寖逺不图今日之犹存如某者真是孤寒甘从独冷过辱诸公之殊遇特开寸进之常涂着从事之衫固知有分给尚书之札犹叹无因忽闻一鹗之横飞复许六鳌之连掣俾与政事文学之秀者庶及英华精鋭以用之兹葢伏遇某官范世清规铸人妙学以脩明公道而自任如月行天以涵育人才而为心如川赴海最怜氷底之芹藻首撷水边之芷荃始终三年盻睐一意方曵德音之赤舄更收旧物之青氊是必有父兄之宿縁所以子弟之至爱某敢不力守狂狷之行多读圣贤之书陈古灵防名以闻未知所报赵韩王缀奏而进更大其成国士自期墨卿莫既
　　干庄仓荐举　　　　　　　失　名
　　铁砚闗心莫续盘洲之地脉绣衣具眼好开泮水之天荒虽离竒了无先事之容而啐啄或有同时之理不孤此志端系其逢昔者东坡之门卓然北斗之望惟斯文之宗主尽在是故当世之豪杰皆归之陈后山之在徐尝赋稻田待公秧之句黄山谷之防魏亦哦小草有逺志之诗皆由郡文学之臣自负墨客卿之列品题一出声价倍増遂令四学士之名等华岳而俱重以至六君子之选与星日以并垂此风无传吾道谁属必宗正钜儒之继作则文人才士之争趋轩轾系于一言荣辱着于万世赐之印可得所归依伏念某骨相郊寒性资参鲁付悲歌于长铗毎思盾鼻之文成甘活计于短檠自喜床头之易在重亲白髪一第青衫将媻跚于棰楚之尘又展转于虀盐之社两需熟七见梅春访三洪之谱于故国之中拜一范之像于公堂之上枕湖光而醒梦何嫌书懒望之嘲餐山色以疗饥敢为饭不足之叹顾此游之不恶知其命之将通道日中明使星下烛宗武精文选之理谓休覔于防衣渊明读山海之经俾顾言于春酒凡博我以文之意皆教之为善之忠矧当行部见学官之时得与抠衣侍先生之数权舆有主料理无难虽殿奔策马之不前然见弹求鸮之贵早尽驱穷坐待东君兹葢恭遇某官明堂一柱之材大吕九鼎之器流辟雍之道德翺翔洙泗之间防秘府之图书步武蓬莱之顶斜飞背日夙驾观风以胷中之镜而照世吏之百奸以肘后之方而起疲民于九殒且力扶于公议毎乐得于英髦已多桃李之芬芳肯使茆芹之冷落遂忘跃冶有觊赏音能为防头收拾侯邦之下客想应借手追随相馆之翘材祷恳惟深铺陈莫既
　　代谢陞陟　　　　　　　　方秋崖
　　十室必有忠信锦制何功一字严于春秋衮褒甚宠不图今日复见古风毎观世道之波流窃叹人情之澜倒一雕挟兎则必子公帝城之书五羊易牛猥曰孔融通家之契势利之合习俗所同故天下无公是非惟视缄幐之巨力虽常情有私好恶难记绨袍之故人矧如虮虱之官旁乏蚍蜉之援未及识荆之半面且微蟠木之先容傥然取之猗欤盛矣顾某碌碌徒抱区区葢尝从诸老之防未甘为俗吏之事簿书耳狱讼耳固已在七不堪之间保障乎茧丝乎直付之六太息而已曽何材谞而有声称岂闻堂下之言遂取沟中之断剡驰雄墨绅佩雌黄月明而乌鹊依岂待绕枝之三匝水撃而鹍鹏化是为运海于一飞此葢恭遇某官如古人之特达而急于贤慨公道之寂寥而立于独耻胁肩而进者宁取吕毉山人以为髙市骏骨以先之不縁谏议书信而后予共推盛德有激懦衷某敢不自庆所遭勉思其至一经品题便作佳士敢辱已知毋失名誉善事上官不为私谢第持家训仰报师门
　　代谢荐举　　　　　　　　方秋崖
　　戴刺史之二天秋逾戍得将军之一诺春在桃蹊庶其无锦制之伤否则奚衮褒之宠于以借口敢无铭心葢闻吾侪私相谓之辞毎叹天下无可为之邑簿书耳狱讼耳固已在七不堪之间保障乎茧丝乎直付之六太息而止况复堕鼎汤之沸安得彻壶氷之清凡其戴星而来例皆数日而去茍赦其不闲教训而免于罪戾为幸已多遽许以备着勤劳而达夫政经则吾岂敢有如某者仅若而人抑尝观循吏传之所书未甘与流俗徒而为伍慨鲁恭不可见已邈乎乳雉之仁然武城亦奚为哉莞尔割鸡之笑一用其拙三年而余人谓斯何戒尔西征之行李侯谁在矣有吾东道之主人眼惊雄墨之飞颡泚雌黄之过此葢恭遇某官妙探防茅之易无忘采菲之诗一气抟而天下皆春随试洪钧之转九里润而京师防福豫储丹扆之求虽微袜线之材亦轸袴襦之念藐兹去尹辱在诸生某敢不祗此溢言作其懦志去之日如始至谨以书子张之绅矜于人曰已知何啻执李膺之御
　　谢曽大参【从龙】举陞陟　　　刘后村
　　下吏无堪瞠若由求之后上公过听齿诸防夏之间懐髙谊而涕横读褒词而汗出窃以自下求上由古及今千贽朋来竞趋冡宰三书亟献莫睹相君若夫素无一迹于门墙又乏片言于左右骤辱辅臣之论荐岂非寒士之遭逢伏念某格调卑凡行能谫薄文不足以决科发策武不足以斩馘执俘画策兵间坐失风云之防读书林下不知岁月之深因髙堂之有亲求小邑以养志欺松桂诱岩壑难逃旧友之嘲禇衣冠伍田畴莫弭舆人之谤敢图英衮暂驻髙牙忆昨负弩先驱抠衣上谒方伏道旁而屏息乃虚座右而起迎立谈之余削藁以荐且无鞶帨可当华国之褒岂有弦歌仰副爱人之誉靡借乎齿牙之助殆得之眉睫之间自顾何人谬膺兹举此葢伏遇某官名垂宇宙学贯天人笑谈而坐黄扉万邦为宪吐握而下白屋多士归心遂使灰寒亦叨钧播某敢不益思磨砺勿玷品题一饭必酬安敢忘大臣之德瓣香敬荐当有如释氏所云
　　谢李殿院【知孝】举陞陟　　　失　名
　　托迹龙门久衔顾遇露章乌府新出品题俯陈感惧之情仰荅生成之德窃考祖宗之盛际有如韩范之巨贤皆着直声并居言责虽是非褒贬外存风宪之大纲然涵养栽培隂夀国家之元气故治效为本朝之冠而人材被数世之余恭惟明公追配前哲其抨劾也霜威之凌厉其吹嘘也春意之发生必有胜流乃当兹举如某者防耽章句壮喜功名颇习闻于徃行前言亦受教于君子长者饥寒遂禄非如处士之伦防补得官浪有文人之目丱角聆先君之训秋毫皆吾相之恩幸脱选坑来为壮邑畧无教化继圣门之歌但有语言为仇家之组织谤諠都市命系庖厨此寃未明虽死不瞑頼宪长力扶于善类察孤生忝出于故家首辩谗诬复加论荐天下有道庶人不议特欲惩利口之夫众人欲杀吾意怜才初弗罪属文之士味褒词之假借与亲札之丁宁岂非挈出于机穽之中又且推挽于云霄之上观瞻顿改踪迹稍安兹葢伏遇某官振肃台纲主张国是禀庄简刚方之操心固嫉邪陪东莱讲贯之余议常近厚囘槁木寒灰于既死起逰魂白骨而再生易殒微躯难酬洪造某敢不益求实学永熄空言崇雅黜浮深悟斯文之体首公竭节不为执事之羞
　　谢曽参政荐举　　　　　　王臞轩
　　起亚相于午桥行将入觐荐謏儒于寅陛转以上闻趣装如是其匆匆推毂胡为而汲汲仰窥盛意俯激愚忠窃以魏公用则所举皆正直人司马相则其徒行经济学或防才于选调或引类于经筵葢昼锦堂啸咏之时毎询才品而耆英防徜徉之际常访人才况当圣主之励精方召大臣于闲散必也捜罗俊杰使之驰骛事功如某者徒有苦心本无媚骨青衫素髪消磨十八载之光阴黄卷短檠感慨千百年之理乱但见与世而枘凿不为随人之桔橰来吟苜蓿之盘正在槐棘之里岂无蚍蜉之援可以攀跻自顾麋鹿之羣甘于恬退宁方为皁耻曲而侯不知何取于髙明乃至垂情于寒畯岂必求乃予至有如程子之所规故敷奏以言犹愈知仲淹而不荐品题髙而无实以称力量大而有请必行兹葢伏遇某官忠贯臣邻名在彞鼎盛年勇退不依偃月之堂晚节益香好在灵光之殿上有意北方之经理公岂宜西墅之夷犹江左有管夷吾何忧得于亲见齐国用乐正子为政诚所喜闻方将録夹袋以储才乃先使锥囊之露頴某誓坚素守图报洪知焉有文章得预元祐科名之列尚存气节要赓庆厯圣德之诗
　　谢京尹举荐　　　　　　　王臞轩
　　垂登政途预闻大计回顾幕府犹有遗贤乃亟上于荐书颇见骇于众听谓如某者独何人斯技既背时宦又无谱尽忠所事妄希一雁之鸣直情而行久犯羣狙之怒才踈而意广位卑而言髙徒恃方寸之无他不枉尺寻而茍合直钩落落分甘月满于空船翠袖怦怦谁念天寒而倚竹宁人不顾耻已自谋此心常质之神明一语不谋之妻子敢谓袁公箧椟之寳尚叹未盈顾如王俭豫樟之材忍令终弃不求而获始闻为疑及观宠誉之过情乃谓持论之不慑伏读至此感叹久之昔尝以子大夫之对而见褒兹又以老门生之名而并録裴度贤相犹忌刘蕡之直言曲江名臣且嫌严挺之苦劲今执事屡优容于一介其德量殆逺过于二公兹葢伏遇某官昔大臣之盛心新天子之良弼八年京兆棠隂正浓一时门人李蹊几满悬镜于此妍丑凡阅几人落笔之余精神在末一防不必论非聃之同传姑自喜晏范之全交某力尊所闻自许不叛敢望先华而后实惟当老壮以穷坚三十年读书幸已入士林之目千百人执贽毋忘下白屋之心
　　谢瑞州防守【孝严】举陞陟　　　陈判县
　　自入春风已借露光于桃李行将期月忽嘘云气于蓬莱敢期躐等以升髙殆类因难而成巧葢所有寸心之素久已开半眼之青一军皆惊百倍増价伏念某天涯倦翼氷壑寄躯弹铗而歌客竹湖之门二十载命吕者律倒芝堂之屣能几人凡于今差不混于泥涂皆曩昔获受知于名胜诸老争令其备数三仕遽脱于选坑载惟括郡之坐曹讵拟芥舟之作主方荐函之睨目有别乗之为容慨防援笔之挈提歘见插翰之吹送矧成始成终之意尚觉垂垂故不进不休之心于焉继继领邑甚陋庇厦则崇吏如糜而官如酲水益深而火益热正赋握于强牙之手哗风插于珥笔之头但知私情公法之两途颇识抚字催科之一脉主张是纲维是我其逢独有之天茧丝乎保障乎走也有奉行之地寛之衔勒领其条陈未忘车尘马足之余情尚録尚方鳬舄之微绩非有王沂公之厚德何以镇浮若为丰令尹之平衡奚其为政似玉而荐璵璠于宗庙凡羽而进孔鸾之僊班庸人之风采顿佳士之品题増重一夸翦锦八字如丹夤縁端自于三生造就匪由于一日兹葢伏遇某官受斋之文印续考亭之心灯至大至刚直气磅礴乎宇宙彼斧彼斵羣才监裁于凖绳故凡体统之相闗不出腹心之敷告有如岁举必民庸不为挟贵之所移要使宣劳之用劝伟兹明陟猥及寒踪某敢不砥砺初心坚凝晚节春晖被寸草难忘发育之恩秋风卷重茅终頼帡幪之赐其为摧谢罔究染濡
　　谢瑞州防守【孝严】举状　　　　赵司理
　　伏以立师门之夜雪久幸执鞭分道院之春风误叨推毂出谷喜天荒之破酌泉知地脉之归窃惟莫难遇者职业之殊知不可忘者始终之定力欧阳公之援寒士吹毋靳于先容吕文穆之收遗才予夺靡移于浮议讵图今日重见古风伏念某谱牒微宗掾曹末桁杨听讼素餐深负于汗顔案牍服勤青顾独于刮目动恪持于防谨期仰副于驱驰比于北海之荐章恭拜季君之重诺尾忻骥附首玷鹗蜚焦桐亲际于赏音槁木顿囘于生意性资晦钝曷当明敏之称政术迂庸奚有防通之实词侈褒于华衮价増重于黄金情出侥觎畴为汲引兹葢恭遇某官受斋先生之的考亭夫子之正掌握衡平凝定不摇于素守胷中镜静是非悉付于至公燃斯文未烬之灯夀吾道如线之脉翘材馆上盍调鼎以秉钧瑞芝堂中小试丹砂而防鐡遂令顽鑛亦累化炉某敢不口以语心顶而至踵台成基于篑土当知发轫之功恩重逾于泰山誓効啣环之报情深摧谢词讷铺棻
　　谢方秋崕举闗陞　　　　　方乌山
　　学馆百余生方慙矜式法筵第一义忽辱品题极知草木臭味之同不意桃李成蹊之速将何以谢请诵所闻窃以古称际遇之难事有差排之巧志元客颍所事者范公无已仕徐适逢于坡老声气偶一时之求应风俗流百世之诵公求士甚士求公世若此者葢少后视今犹今视昔言有大而非夸伏念某四壁寒家一箪贱士异时诸老共忧张童子之速成壮岁中朝多讼盛孝章之久屈独于涉歴之久雅好深沉之思谓后千载而生立于末当知求其始舍六经之外离乎道岂得谓之文毎欲尽洗诞谩乖离之谈不揆妄有张皇幽眇之志艾轩公之自出慙无杨恽之书考亭老之旧空守侯芭之业人咸谓之迂濶已亦知其谬愆岂不登名于一科然非讲学之大防禄及已乖于养志官闲幸可以读书数生平而自怜独欠是为师耳谈古谊而谁听有笑曰欺予哉不图寛闲寂寞之濵获事磊砢魁闳之彦吾宗有此何必通北海之家当世眇然所愿作南丰之仆方俟弓矢旗旄之暇自力琴瑟诗书之前非敢借左右以为容庶几附尺寸于不朽讵意名未书于録牒剡已上于公车蠡测謏闻品以源流之学虫雕故态目为根柢之词始望岂及此乎爱人恐不当尔曩谓森严之麟史苦于无褒今知岌嶪之龙门时乎可御非惟脱頴更喜合尖兹葢恭遇某官山斗重名乾坤间气妙墨精笔涂改生民清庙之诗只字片言追逐檀弓糓梁之体尤多竒节独抱古心卷懐九天黼黻之光立变一郡旌旗之色兴言僚底辱在谱中何国士之足云葢孺子之可教堂堦系马畧无官长骂之忧讲坐集鳣忽有先生升之贺绛帐殷黄钟之韵青衿喧华衮之词使政尔岂不良嘉意诱之欲其至是飞来子墨行啓齿于日边唤起英且防头于地下某敢不讲磨旧学防绎新评元老自期断不辱眉山之系彦章晚志式堪记相国之堂益坚岁寒以荅造化
　　谢袁仓使举闗陞　　　　　　方乌山
　　绛帐职微氊慙独冷缁衣意重鹗有双飞曽谓今时见此差事众诵传而夸讶独感叹而激昻窃以赏好之荣今古所艶百斤金不如一季布之诺十从事不若一刘公之书葢深知异顾之难逢片言只字而已足未有公车交上奏牍朋来人间有得兼之熊鱼天边见作对之鸿鹄怜才至此从古难之仆未有闻何以当大书特书不一之宠公非为赐抑有感先进后进相负之言岂可语俗人耶此真我知己已伏念某鈆椠学子箕裘世家少日荷衣雅为皇甫湜韩退之所器壮年挟册犹及陈元方郑康成之间其所闻者多陈编迂濶之谈其所行者类世俗悯笑之事始惊中排而迄未定才踈意广而竟何成分把锄以耕空山误裹饭而入大屋献凡遭于两刖输不知其几筹幸可以语朋辈而无慙素未尝倚科名以自重朅来昭武谬号广文黙数生平独欠是为师耳时谈古道有笑曰欺余哉心之拳拳者不衰人亦靡靡其相信长无骂郑生不嘲边一辈流之变化纷然穷措大之生活止是有手不乞脩门之濶扁何梦敢到当路之荐书曽谓方元英笔砚既尘之余尚在袁相国箧椟未满之数璀璨翰云之五朶辉华秋月之两章目王勃为天才期元龄以国器牙籖尘积防强博之佳评古锦色残借雄浑之虚誉青黄绚烂文绣叠重世固有比邻接膝而不相知今畧无介绍先容而有此遇得非相马有不在于牡骊或者好龙姑且求其貌似永懐深矣不称奈何兹葢伏遇某官学综九流才兼数器践敭华要当今宗元礼之楷模物色竒豪所在有山公之啓事借台阁生风之武侈门闾炫昼之行逺而八郡之官僚近则一州之宾佐平日察之如卜烛照之熟一旦罩而归毛举缕数之中至如孤生尤为殊遇南州进士非素亲指画之师满堂美人乃曲有因成之意端的龙门之御森严麟史之褒人或未能一焉已则兼斯二者莫名幸防定是因縁某敢不深体盛心自盟古谊乐府双南金之报若大施之为酬释氏一瓣香所云毕此生而后已其为铭镂莫竟磨研
　　谢卫参帅【泾】举闗陞　　　　李梅亭
　　小子狂简之成章无能为役大钧坱圠而播物有味其言幸辱备于使令亦足谓之遭遇不应论荐宁累吹嘘伏念某受质亡竒望世亦狭童而强学粗知万物之皆尘壮不如人纵得一科而何补舍对白抽黄之业为出朱入墨之谋人言栖枳之官决无鸾凤渠知求刍之志固异马牛不图贾子之泛湘偶际召公之分陜望尘投谒孰非夹道以疾驰敛袵敷词独念此君之小异令以竿牍小夫之智效于诗书元帅之前一年于兹五技穷矣可以止则止方愿返于屠羊莫之为而为骇忽劳于荐鹗亟尝输欵愿且避贤岂期刺史之天决为将军之地识字有数敢当淹博之称了事亦痴宁有防通之实非相国赐之大礼之过讵至是耶使天下洋然动于然来其必由此古之所以求士今者于是见公恭惟某官身佩安危力闗造化儿童之诵君实久佚丘园外裔之问潞公暂司管钥察湖南之从事欲冀北之空羣虽有丝麻且糠粃意者耻匹夫之不获欲其收多士以攸奔无以我公亟展伊周之业岂惟委吏得专文武之功某既累公知宁当自弃少留东阁难掩人言魏勃之庸更绕南枝或备臣客马周之对
　　谢曽运使槃举闗陞　　　　李梅亭
　　墨绶主书苦乏曵裾之誉绣衣察吏忽承推毂之言况下考之甫书曽微劳之未効便辱吹嘘之送允为特逹之知伏念某何足控不堪位置抱鉏犂而饿空谷乃无端以读书裹章服而揖上官还不习于为吏邂逅六条之察吉蠲一瓣之香祝瓯窭而操豚蹄不夸而狭见丸弹而求鸮炙匪躁斯狂不谓苏天尚为李地灯花夜报奏藁朝驰诵説云乎顾谓文章之典雅防计而已反称政术之防通难当一字之褒乃辱八珍之犒小草之有逺志但欲深根老芋之为茯神谁欺精鉴伏遇某官家传忠恕嫡嗣文清洊畴剖竹之庸继着握兰之望濡辔而驰原隰疑若小然听履而上星辰恐不免耳尚念斗升之嚵嚼若为分寸之跻攀目其貌耳其言虽乏同进之交誉知其主信其客姑令从事以流声鹗荐一飞马价三倍某虽无以报敢辱所知始与棰楚辞傥遂少陵脱身之愿尚烦左右笔请歌昌黎荐士之诗
　　谢林提举【行知】举闗陞　　　李梅亭
　　抱防计之簿书安知鼇钓瞻光华之礼乐忽拜鹗书曾微扳援之縁何自听闻之误伏念某性徒嗜古学不前人寻坠绪之茫茫我之懐矣踵常途之役役谁者念之坐违汗漫之期遂逐侏儒之饱主簿四十亦知邓禹之笑人公车三千岂乏郑庄之荐士未有不求而得者吾非恶此而逃之马失之痩士失之贫其来已久牂生于奥鹑生于突彼各有由甘心妄校尉之行间絶意诸贵人之门下忽绣斧之问俗如缁衣之好贤察之进旅之间宠以闗陞之剡妄庸人耳顾称履行之端详诵説云乎反谓词章之典雅一字已荣于华衮八音何有于爰居其求士甚士之求公公无愧古不即人而人自即我我则腼顔伏遇某官敛经济材揽澄清辔众人皆醉揩醒眼以旁观万物走圆改方心而不忍念天地之大矣惧人物之眇然顾以毛髪丝粟之长悉在权度锱铢之内有如龌龊亦与吹嘘惟今之谋人念不到此虽古之肤使何以加诸某敢不防不肖身为必报计马价既増于三倍驴技更勉于一鸣大夫荐人与之大夫固无是事国士待我报以国士惟既厥心
　　谢董侍郎【居谊】举状　　　　　李梅亭
　　随骠骑之幕滥备执鞭剡公车之章遽防推毂心感恩于破白面抱媿而发红伏念某禀生多艰从宦尤拙贵人令其出门下既不喜于走趋大夫罗而致幕中亦倍勤于收拾岂谓半年之内复为千里之行治法征谋纷纷未定幕谟檄笔碌碌无竒然白日实照其精诚则赤云可占于胜气况值匈奴百年之运必复春秋九世之仇飐犀札而咤犛旄在此行矣封龙额而猎麟脚切有望焉曽未输横草之劳何遽辱采苹之荐乏吴下阿防之学顾曰淹该无江南子布之词反云典丽禆益之功甚寡奬予之实何多兹葢伏遇某官以社稷臣为诗书帅孤忠可贯于日月至诚足达于天渊一一琴人皆望清献之出万牛万瓮贼必待崇文之擒伫观十乗之行大作三军之气系单于之颈慰祖宗在天之灵犂匈奴之庭为蛮夷猾夏之戒于以侈旂常之绩归而述鼎鼐之勲凡在红莲緑水之间必入赤箭青芝之用某敢不力磨其钝图称所防插羽铭山敢文章之小技冶金伐石愿歌竹帛之大功
　　谢魏运使【了翁】举状　　　　　李梅亭
　　据地承顔非有豚蹄之祝为天啓齿乃虫臂之收劳军将之打门发函书而惊坐难道今人之不古但虞吾党之累公伏念某于道无闻甚愚不肖毎思名教之乐地何必事功亦知富贵之浮云不如贫贱徒縁一第之末强为三釜之谋中罹弗洎之悲甚悔未信之仕以风为解遂囘蓬岛之舟斡流而迁径泛瞿唐之峡既元戎所自辟于天子非先生敢图利于大夫缀锦城雪岭之观未容黔突厠天水祁山之役滥佐青油方深国事之忧遑复身谋之恤车轮四角何敢累推毂之人夏屋万间亦莫认卷帘之处敢谓诚心之倾倒竟烦强箭之吹嘘兹葢伏遇某官学者泰山国之元气年不可及宁妨待天下之清时来则为终必得圣人之任引扁舟于蓬岛阅十暑于岷山人疑魁枕参首之僚公无瓶居井眉之悔卿自用卿法吾亲属吾思骇闻渡泸之行倏罹陟岵之变故者无失其故未能致唁于生刍诛之不可胜诛敢望嘘枯于死草忽辱遗我双鱼之宠见贻驾彼四牡之章性落质凡顾谓识髙而韵邃气凋力腐反云才赡而意新近功缺然逺业安在初不敢冀缁衣之改何为过华衮之褒师鲁之从事陜西容有知之而弗荐永叔之退居颍上乃虞贤者之不闻所忻吾道之有归岂独小人之受赐某不知所报当勉其顽气象未可攀但感幽桂榛菅之荐岁月坐成晚尚托江梅桃李之香
　　谢邹运使【孟卿】举状　　　　　李梅亭
　　王事靡盬未敢懐归使臣见知忽叨论荐况沐成终之赐尤衔引重之恩伏念某蠢蠢随行狙狙何算少始知学亦有立功立言之心壮不如人已作为贫为养之仕偏亲弗洎百念顿消汉庭诸公漫惜斯人之憔悴鲁国男子自知吾意之蹉跎引船既逺于蓬莱鼓枻试观于灔滪沐浴而戒行李人谓斯何饥渇之歌采薇岁亦阳止虽连收乗矢之发恐未免一篑之岂无他人欲令出其门下不有君子宁可弃之道傍兹四牡之章遂足五豝之数在绣衣六条之察定匪狥私然华衮一字之褒却疑过实葢经邦本诸政事而纬国取于文章防夏求赐之异科虽孔门而难备董贾龚黄之殊传在汉世而罕全自视歉然前言戏耳士固伸于知己葢非摇尾而后怜德不待于成身却合铭心而自厉兹葢伏遇某官人今而心古行峻而气平分阃乗轺欲辙环于四海金敛璞真鉴别于九流尚烦入蜀之心来卜擒渠之月子午之竒可出但当保戊巳之屯甲寅之报未来何以寛庚癸之呼尚屈填抚闗中之手且图转输渭上之功谅思人物之眇然仅有征夫之迩止劒外之官易冷聊借吹嘘幕中之辩非倾谩加收録某敢不稍镌嬾习谨佩味言号门生而知恩例欲自同于蛇雀报国士之遇我誓当小异于马牛
　　谢卫参帅【泾】特荐　　　　　李梅亭
　　周公还贽仅收三士之材毛遂备贤辄在一人之数不求而获其得也荣窃惟范蜀公之封章七辈皆为名胜吕文靖之宾客三朝頼其仪刑殆劢相国家之功自旁招俊乂而始然主择客客择主亦各有宜故公求士士求公苦难相值裴晋公于韩愈至公仅使之就闲欧阳子于圣俞素交乃忘于推荐况在疎贱何与品题某殖学多荒赋姿不頴偶缀一科之底强为三釜之谋入墨出朱职甚安于祭灶依红泛緑梦不到于辕门敢图前茅采及下菲迨今数月无补报于丝毫未始一言乞跻攀于方寸小人属餍而已非恶此而逃之大钧坱圠无垠果何脩而得此欲使尘埃之吏进为馆学之储受德者不待成身感知而已尽已者谓之确论揣分谓何伏遇某官以社稷臣为诗书帅傅説之辅台德宜楫巨川君陈之和厥中暂藩王室式笃缁衣之好庸为夹袋之藏故令驽才亦玷鹗表某敢不激昻大节感刻异知诸侯荐人与之诸侯固无是理国士遇我报以国士请事斯言
　　谢曽安抚【从龙】特荐　　　　　李梅亭
　　伏钧慈露章特荐者窃以仪曹论秀旧累殊知帅阃举能今叨亚选负留连之藻鉴辱根柢于朽株施重人轻感深言浅伏念某不堪位置何足控抟少而耻有道之贱贫冐焉干禄壮欲行所知之学问愚不适时今难望不之封聊尔监无蠏之郡由贰摄长无儋石之储晏然粗亷且平信蛮貊之邦行矣初无词藻何有声名周公欺我哉还贽仅收之三士韩愈亦人耳愿忠岂后于百官滥吹其间循涯而惧兹葢伏遇某官爽邦良弼命世元臣暂勤分竹于武安共徯听麻于文德晓行夜醉已开南岳之云暮卷朝飞又作西山之雨虽自湖入海是亦东归之兆然望魁与台亟还北落之枢庶不战可屈于人兵见用儒无敌于天下一庄荒甚亦思向花木之阳半刺芬然讵意入苹蘩之荐维昔武侯之一表实同説命之三篇首焉推向宠之淑均继则举费祎之忠实今以二难并之美而并一不肖之身自视欿然公言过矣然士固伸于知已则德岂待于成身诸侯荐人与之诸侯久无是事国士遇我报以国士当厉乃心某敢不刬磢钝顽鞭磨庸惰号门生而不知恩者非人也讵敢弭忘视匹夫不获其所者若推之更祈终惠其为感槩罔既棻宣
　　谢林寺丞【行知】特荐　　　　李梅亭
　　素韠御祥梦空懐于故宇绣衣荐士选犹及于陈人暌离恍隔于累年屯蹇既濵于九死乃防记忆尚送吹嘘始而惊疑终则慙惧人弃而已独取此心定异于常情今无而古则闻兹事实闗于世道非言可谢于礼敢违伏念某命固不犹材亦无似湘滨憔悴安得自髙蜀道嘻嘘固为亲屈彼苍有罚莫白此心棘人栾栾劳心忉忉幸而终制逹官纷纷诸公衮衮谁实恤孤忽闻一节之趋尝及十夫之献漫令厠九人之后材难不其然至谓冠一路之贤吾斯未能信岂固识骊黄之外怜其困牛皂之间人谓斯何公言过矣旧防门下既已玷一株之桃今去笼中乃犹取三年之艾恩沦于髓媿益其肝兹葢伏遇某官德与春和气如秋杳方淳熈之杂然并进固不乏于时材惟简肃之老而愈刚实见称于圣主今贤者识其大者葢有之是以似之不然再转而为丞谁能忘已而无愠徧持使簜始入郎闱君不行兮夷犹羌难得而覼缕广帅之重唐制已然上弄印以选贤公闻命而就道何恙弗已尽兴则归得之传闻似恐昔疾而今愈恬于出处岂非人醉而我醒然天下之所少者非材则海滨之来归者有日劢相我国谨简乃僚勉令进进不已之人皆动于于然来之意某敢不请事斯语力勉其顽德不待于成身岂但叙柳河东之感士固伸于知己自当发韩昌黎之狂







　　翰苑新书续集巻三十
<子部,类书类,翰苑新书>
　　钦定四库全书
　　翰新书续集巻三十一
　　举自代类
　　谢李尚书举自代　　　　　方乌山
　　将指轺轩殊负锦游之愧露章槖座有华衮字之褒其知我哉莫累公否若稽前哲深感盛心介为时论所喧雅见称于永叔轼防深文之久独受荐于景仁葢深知从古之难逢而众恶非贤之莫察岂特接连于气类固将扶植于孤危伏念某质弱气卑才凡识闇少也处乡党之际但见恂恂老而仕朝廷之间亦非谔谔徒以处得言之职冐而犯不韪之愆并防吐舌以相惊旁观摇手以为讳天王明圣何难亮佛骨之忠人言沸腾皆欲抵薪之罚一朝沙汰四署山囚兢兢然畏威敢怒之懐孳孳焉省躬补过之义虽石犹生我何所病诸而腻能汚人谁与比者曽谓近臣之荐口顾先逺士之危踪力不胜衣目为刚毅学仅识字品以深醇乃若忠贤之褒尤非鄙拙所称尚众议之未息何时论之交归欲俎豆予可谓取人之勇不瑕疵汝得无乖俗之嫌诵妙语之吹嘘起懦衷之激烈兹葢伏遇某官道先民觉学通圣涯绪纶微言衣鉢闗河之髙文大册箕裘匮室之储慨念时贤谁同心事向来论建惟闽蜀之人多尔后挤排几岭海之祸作特借妄言之士用彰不讳之仁论思之选清华安用此物春秋之志微显实揽我心某既入品题敬求攀附未应泯黙铭宥坐之铜人尚頼饬修望南都之铁汉过此以徃莫知所裁
　　谢聂阁学举自代　　　　　刘后村
　　门人愿学岂必如师阁老鸣谦以为胜已众讶题评之误独衔器遇之深昔者虞廷防龙交逊至于晋国韩赵相先汉魏以还公卿初拜太尉让官于处士司徒避位于逸民虽先王贵贵之分严岂容躐等而前辈贤贤之意笃不惮屈身粤若本朝最为近古从槖始除之三日公车许上于一人事既繋于观瞻势难轻于许可如某者品流至冗名论复卑蚤从薄宦以驱驰颇辱诸公之辟召素无才用安敢望于羣贤因好文辞遂见轻于识者亦欲以事功而自勉庶几乎华实之相兼然而新誉未孚狂名久着已絶望于一时之君子乃见知于两制之近臣先朝设科目以抡材首叨剡上陛下发德音而访落复入彀中属者冠直西清出蕃南国絫絫抗循墙之疏惓惓温推毂之言窃意燕昭姑惟始隗孰云夫子乃不如囘凡执事所以荐非不肖所能负荷兹葢伏遇某官柬知列圣宣力四方物色竒材任韩范功名之责作成后秀主欧苏文字之盟仆方仰其弥髙公则欲其速肖某敢不益坚微尚仰副深期第恐下愚企上智以相逺讵容弟子与先生而并行不赀之恩必死以报
　　谢洪中书举自代　　　　　刘后村
　　访梅东阁尝陪庾幙之防起草西垣忽有虞廷之逊惟公此举非仆所堪窃以斯文之衰至于今日而极规规制朴类慙作者之风寂寂薇花未识舍人之様方天子属丝纶于阁下而国人观衮斧于笔端岂无宜为诰之才猥举不能言之士伏念某少狂自喜晚悔莫追谤訾之言盈廷权贵之嗔如屋雪霜贸贸于麦茂以何伤风雨凄凄独鸡鸣而不已偶际清明之始稍留剥落之余顷随出塞之旌旗获侍平山之樽俎慕顔渊之附骥宁不思齐叹老子之犹龙居然难企而况有累年之离索无一字之干摩王杨在位贡禹弹冠虽赖故人之引类禆谌为命子产润色讵容拙者之措辞谓尝摘艶以熏香欲使运斤而代斵任章初上传説皆惊太白眼髙固以扫空于海内浩然肩耸若为携入于禁中徒感盛心恐孤精鉴兹葢伏遇某官金声而玉振地负而海涵扶纲常于寳庆之奏篇判忠佞于端平之諌纸脩名姱节惟斗南之一人杰作雄文亦江东之独步尚引扶于后进力吹送于明时而某学既荒芜材尤衰落惟勉平生之大节妄希执事之余风非复少年啓夕秀于未振庶几它日知寒松之后凋
　　谢余中书举自代【铸】　　　　刘后村
　　塞垣草檄尝论管鲍之交禁掖演纶忽有防龙之逊怜才至矣量已缺然恭惟三字之除荣于一佛之出本朝之大诏令聿新当世之观瞻天子用老舍人一洗斯文之卑陋所谓当仁而不让夫何有大而能谦拟非其伦或得以议伏念某粤从少日辱在下风边地苦寒共被听芜城之柝江风甚恶聨鞍登步之舟始欣鹏鷃之偶同俄叹龙猪之相逺我生白木镵已为农圃之归郎对紫薇花真有仙凡之隔况记室久踈于书札乃公车忽上其姓名岂尝就梓匠之规欲使代玉人之琢行人子羽东里子产仰辞令之独工翰林主人子墨客卿必才名之相埒乃若蹇蹄非汗血之骏宿瘤异捧心之妍虽钦济济之风实抱空空之愧兹葢伏遇某官文根义理学泝本源谋国事了若龟爱人才过于珠璧谓防茅而进适君子之道亨傥伐木不歌恐友朋之义缺因同袍之一念借华衮之片言而某旧闻既荒新意絶少立马挥制难希作者之余风附骥显名徒有平生之壮志
　　谢阁学王侍郎举自代　　　　刘后村
　　寳度优贤姑慰国人之望公车引类乃防阁老之知所愧衰年曷堪盛举自唐虞之命元凯至汉魏之册公卿伯益作朕虞乃欲让于朱虎华歆拜太尉亦乞授于管宁洪惟本朝荐代之规尚存古人相逊之意况公之褒贬严甚而士之轩轾系焉如某芳犹菲菲髪已种种向来言语类楚接舆之狂老去形骸有哀骀它之恶逢人莫不掩鼻通国无与立谈避谤深藏贪荣浪出念正始世尝闻中朝之金声数元祐人仅见南都之铁壁运之隆替有公等在意所予夺而天下从何取于两端空空之夫欲进之九官济济之列岂憎妩媚宁予麤踈兹葢伏遇某官性学穷乎天渊直声动乎穹壤坐虎皮阐新义士所乐闻执牛耳主齐盟孰敢不听亦犹欧称子美坡奬介夫求全实难取节亦可某年侵耳顺事与心违囘首故栖未免负钟山移文之媿乞骸早退庶不为古灵荐槀之羞
　　谢王侍郎举自代　　　　　　刘后村
　　登贤禁槖有大勲劳引类公车不遗故旧吹嘘所及晚暮奚堪歴观昔贤有处髙位虽得舆而无愧犹推毂而不休或评陆逊之才名宜为已代或表钱徽之年辈谓在臣前遐哉遗风盛矣兹举伏念某入山林而不宻迫钟漏而犹行好事讹记三五少年之作傍观责备笑六十老翁所为不能埋轮而立声名葢尝上防而乞骸骨惟论交之再世况受业之同门听辅嗣之金声亲陪麈尾得右军之茧纸常珤箧中车笠之势久分胶漆之情不改属者宠嘉荣旧登陟论思运流马以饷边扈属车而上雍仰盛世防龙之逊必允佥谐先平生管鲍之交惧非确论兹葢伏遇某官提老师之文印召父之心灯谓人物眇然深起乏材之叹悯朋友缺矣首歌伐木之章既信复疑以荣为愧某摧頺暮齿感慨盛心尼父夷吾岂果不如于农马退之东野愿为相逐之云龙
　　举科目类
　　谢防枢宻举顾问科　　　　　郑雪岩
　　荐状云【志尚不凡学为可用见于己试借甚有声可举学问该博备顾问科】
　　昌黎伯仰之山斗咸愿登门绛县人困于泥涂谁能推毂况化钧坱圠之始正善类鼔舞之辰鹗表髙飞鱼渊下跃窃以元祐十科之设虑有遗珠春秋一字之褒荣甚华衮搜罗之目犹旧选防之意则殊或谓爱礼以存羊未必按图而得马然而万户侯未敌荆州之一见百斤金不如季布之片言士以经品题而为佳人岂知穷达则有命已入古灵之藁虽晦而彰未登六一之堂有生亦忝乃知共贵莫重得名故神犹得而悭宜王公不轻所予若某者志欲行古道才不逮今人在学二十年师之友之谨其择莅官七八载国尔公尔忘其劳敢云了官事则付痴儿而欲饕天功以为己力泮宫献馘实鲁僖公之化行宪幙明刑亦暴公子之职举载戢弄潢之警上寛当宁之忧误诸公之见知反谓议曹之可取头颅如许岂望好官脚色旋添但夸举主自分赓武城之一曲未尝投光范之三书所幸得大贤而依归已足慰平生之寂寞逢人説项毎推许议论职业之间极力铸顔乃挈置文学政事之上德之弗修荒落已甚问则弗知应对安能将玉于成犹金就冶吹嘘若此报称谓何兹者恭遇某官忠孝之家道德之望岷峨之下相继老泉东坡述作之大全濓溪以前直寻子思孟轲传授之极至寒月照潭而自许巨浸立柱之不移攅眉时事之方殷冷眼俗流之相激帝谓李藩批勑绰有真宰相之风公如仲淹领铨确守百官图之献匪求人助自结主知登庸宥宻之联啓沃严凝之地爰取吕文穆夹袋之记以新司马公更化之规一语褒扬百倍声价某铭篆盛赐佩服终身中外相应义理之文肯效不根之方朔明良赓歌典谟之作愿随迈种之臯陶酬洪造之无垠惟所学之不负
　　谢傅侍郎举著述　　　　　刘后村
　　瞻英于洛社尝听绪余荐墨客于汉廷误防印可常恐终身之抱璞乃具眼之赏音谊重嘘枯感深出涕窃以洙泗之盛始分设教之科汉唐以来代有能言之士然董名儒而不免科举之累若燕许大手而惟工台阁之辞才之难全古所共叹暨我本朝之盛际森然诸老之名家六一之文唱于汉东宛陵之诗鸣于庆厯未几一变遂宗王氏之新经厥后横流别出江西之宗正大之理破于穿凿浑厚之体溢为尖新有如命世之宗工方绍斯文之正统岂伊孤陋亦玷品题伏念某家故为儒防尝承学善和书卷颇窥上世之旧藏杜曲桑麻粗有先人之薄业自执手周南之后多卧疾漳濵之时念顷为举子之词章屡不合主司之程度既无用于斯世遂专攻乎古文凡匜铭鼎识之聱牙若冡刻山镵之竒怪大易之系闗雎之乱太史所録离骚所吟匹马州动戍鼔城笳之感蹇驴钟阜多故宫废之游毎发于羁旅行役之间未脱乎山林草野之气尚恐俗人之窃笑云何哲匠之见推谓其有记览之功怜其抱刻苦之意期之以讨论修饰之事借之以温润典裁之褒知已则深揆才不称兹葢伏遇某官名塞宇宙识穷天渊标致崒乎山岳之髙文词协乎律吕之正闻諌议之伏阁愿拜阳亢宗论公孙如发防独惮汲长孺进有百篇之论疏退无一饭之忘君粤从为緑野之逰了不作黄阁之梦独有怜才之一念未尝弃士之寸长某敢不激烈铭知专精讲学文章小技敢于世俗以求名节谊大闲愿以师门而为法
　　谢聂侍郎举著述　　　　　　刘后村
　　南亩明农未尝涉学西清荐士见谓能言隃闻露奏之新深恐风之误窃以才思乃天之最吝文章自古以难工或擅一长罕兼众妙龙筋凤髓要非根理义之言蝉噪□吟不足鸣家庭之盛是必尽通其体要始能仰副乎品题如某者少也精思壮而麤使众方论于功级独窃着于罪言曲突徙薪莫悟主人之听懐鍼槖艾甘受庸医之名因屏处于空荒颇自娱于淡泊缺书脱简古文竒字追徃日之遗忘通邑大都名山巨川忆平生之防歴尽以胷中之郁结发于笔下之淋漓然多得之呻吟占毕之余非可施于润色讨论之际敢图副墨过诵雄文辱阁老之见知恨鄙人之不称兹葢伏遇某官经纶业钜献纳班髙羽扇麾军固已吞敌人之气角巾还第不忘忧天下之心将建大功亦收小技某敢不稍温故牍力企前修桂伐膏煎深悟虚名之累霜降水涸少求实学之归持此酬知庶乎无愧
　　谢胡礼侍卫举著述　　　　　刘后村
　　防龙之选国之英华防夏之科士所歆艶忽承异奬宁允众言自前世多篇翰之才至本朝重性命之学谈经者几欲废史穷理者罕能修辞苏程徃日之隙深朱吕末年之论异有如哲匠方融液于胷中何取謏儒亦招徕于门下伏念某闇于见事病在信书毎言名教之中自有乐地及处利禄之际则如怯夫验世变之推移攷人文之合散风饕雪虐常笃守其所闻岩居川观颇自鸣其不遇曽是穷愁幽忧之作逹于言语侍从之臣品狷介为洁脩目枯干为清润固知先逹欲士子之成名终恐后生议我公之泛爱旁观莫掩内省亦疑兹葢伏遇某官研极几深接扶统绪当气节頽靡之后凤鸣朝阳于旧凋零之余玉振江表谓微言之几熄至小技而并收某敢不佩服新知切偲旧学虽居顔巷尚自勉于圣贤傥畔韩门岂不慙于师友
　　谢赵仓院举文华　　　　　方壶山
　　千里骑驴甫逰京国一封荐鹗至自明台以文为名则仆岂敢自孔门分科之后而汉世取士于兹今则加详搜于己仕侍臣谓之著述防使命以文华梁登名号儒荣之极至齐竽异好观时尚则不然黠者以治赋推健者以乗边显词科久厄荐目可知纷公车之交腾束髙阁其奚怪妙参造化不应众作之多歴数宗工所立一人而已中垒未成书于藜阁谪仙未应制于金銮坐名髙而莫之容几技成而无所试吾徒乃掌帝制宜汗尔顔先生反教人为有笑于列虽工奚售况实未能然或预其品题抑所期者久逺如某者长在淳熈之后僻居遐峤之濵无明师良友授以规模无洪河泰山博其闻见识字畧期于项籍作文难示于张昭少也气豪误入主司之听言之耳热可胜举子之羞欧阳始读于古书明允尽焚其旧藁七年一宦再仕四方倚雷潭而招演仙登滕阁以宾帝子沈酣乎先秦两汉泛滥乎诸子百家步骤驱驰初疑下笔之易芬华剥落渐觉用工之难有歃血以司盟敢持香而归敬抠趋节下称奬座中慨然定以京员否犹佳其题目其状俗岂能考古谊其言浅奚足鬯事情貌取而失之昔者明戒辞逹而已矣似焉实非辱哲匠之见推听俗人之旁议荐上林于天子骤以名闻宿浩然于玉堂留为后遇既欣得托然亦窃疑昔之有作奚其稠计其用心非不苦如壑中潦如草上萤洙泗有云文学则须余力伊洛亦谓文人便无足观孰能永其哉吾尝闻之师矣伏遇某官先生言妙天下精诣古人有本如斯熟考亭之素讲以气为主凛庆元之直声泽之以道其根深发之以节其芬逺合三者以行世视四海若无人借后生以名誉或疑多可稽前辈之法度大抵皆然遂使佳评轻施陋质某敢不深践实地匪徒空言宁使议韩自文章所愿学谨毋效柳至出处则费辞傥其有闻附以不朽
　　代南康章丞谢陈宪举科目　　郑雪岩【一举词云学探本原文有闗键】
　　许舜黄相国之见容过称防吏斯立得韩昌黎之推与有忝文丞幸遇名公之品题足慰暮年之牢落敢因华衮宠褒之语以谢缁衣乐好之心窃谓学所以美身文所以贯道人而不学所蔽者愚言而未文其行弗逺奈何狥口耳以求末者潢潦之竭摘枝叶以为华者牺樽之灾自孟子既没其传无宗自班固以下所作不论必学有师承斯本原之足取必文追古作斯闗键之足言茍非若人者流徒玷设科之意如某者青衫下吏皓首癯生当其可之谓时已负三纪穷年之志不知老之将至顿觉五十九岁之非既慨防学而壮行安能博文而约礼固宜没齿于泉石之下然犹糊口于斗升之微空桑之奏好者希太羹之调味已薄世所鄙者公何取焉兹葢伏遇某官官清氷壶名重泰岳卓有祖烈踵古灵翰墨之遗酷似外家追文安著述之旧其为学也非经生章句之学其为文也非词人絺绘之文胷中罗星宿纬乾坤笔下嘘海岱出云雨方且不以已长而自足毎嘉众善以兼容人之技若自有之彼能是足为良矣肆令陈腐亦发新荣某敢不守之愈坚磨而不磷常夜以思不如学肯倒行日暮之涂纵身将隐安用文尚能纪天齐之石其为感篆罔既编摩

　　翰苑新书续集卷三十一
　　钦定四库全书
　　翰新书续集卷三十二
　　谢到任类
　　南康到任谢庙堂　　　　　　方秋崖
　　一麾江海敢图缩戍之期三迳林丘莫遂投闲之请言秣其马式开我敢告至于钧衡请具陈于竿牍伏念某受命于独许身何愚蠧鱼之癖不除信书成误麋鹿之性故野与世絶踈但知恶元子之圆宁解乞天孙之巧汲黯妄发或者亦多惮之李广数竒不过不得侯耳无可奈何幕中之辩盍归乎来谷口之耕径削牍以丐祠幸出纶而予垒樵牧既还其处所禽鱼皆觉其欢欣方将娱忧舒悲一发于诗政自伏隩潜深无闗于世使穆生去弗果安知不楚市之钳彼和氏泣奚为曽未毁荆山之璞乃趣齐丘之戍已传张翰之归诏恩弗许于辞行心口自为之相语晦庵徃矣宁复诗人庐山髙哉妙絶天下将不负平生之目且饱观老子之书兹葢伏遇以立道统为帝师以聚人材为相业当端平琴瑟更张之始律吕调而正声谐及淳祐鱼龙杂袭之余雷霆轰而羣隂蛰天开一泰公得众贤不惟中朝无梼杌饕餮之俦亦欲方国有渤海頴川之政还观近者厥亦伟哉谓先儒所藏书存而俗吏乃败人意周濓溪几至此毎常思貂续之难范文正一笔勾之何枿去狼贪之勇遂承人乏夫岂材堪某敢不近戒覆车逺窥徃躅第渔取适遭于竭泽恐书痴无救于陋风杞菊赋成未免有呼先生称太守之诮兰亭帖在葢备闻以着廷还郎省之言其永寳之非敢望也
　　两易邵武军谢庙堂　　　　　方秋崖
　　同舟遇风其敢视人之溺邻国为壑不虞接吏之遥脱非覆帱以如天谁与转移而易地某知自矣请具陈之伏念某穷且益坚愚而自用当汲黯之妄发不能为性命而忍须臾虽李广之数竒未尝以屈辱而遽摧阻故知有是非不知有利害毋得罪防独宁得辠髙明平生所为毎坐如此防守庐山之荒垒正临滙泽之重湖飞棹舳舻惟餫舟之凑集隳突阛阓甚羣盗之歗呼毎挺刃以骇吾民至杀人而尸诸市可为太息莫敢孰何岂图雄霸之风乃见清平之世此而不戢乱亦非难痛绳治之真是驱龙蛇而搏虎豹稍惩艾矣幸无舞鳅鳝而号狐狸独有湖广之纲梢敢据康庐之石闸薄人于险竟致漂沦吁天何辜有来赴愬然则为之长者得不追而防之夫奚杰黠吏之单辞已触权贵人之盛怒冠虽弊不以苴履人谓斯何水之激可使在山虑不及此其所谓之体统实可骇于文移纵自卧上床使君卧下床未除豪气然君处北海寡人处南海胡涉吾疆骤腾劾奏之章重费并包之度此葢伏遇某官以皇极容受以大明照临谓尔湖广谓我江东了然汉地里之志劾此邻邦劾彼朝士岌乎唐藩镇之忧于其不得已之中示以聊复尔之意蔽自宻运薄言对移失一老兵得一老兵初无伤于毫髪待以国士报以国士敢敬布其腹心尚念某草茅之习固然萍梗之踪方定若曰统临之部本无界限之分恐郡国难而朝廷处之亦难既江东可则福建奚其不可畏首畏尾吾身余几谁云天地之寛何簔何笠尔牧来思孰与山林之宻敢因摧谢并以恳祈
　　邵武军到任谢庙堂　　　　方秋崖
　　以播易柳尽出寛恩自江入闽已纾逺戍虽曰老生之直谅备知吾相之曲成庶几此声坐以无事葢樵外之为郡多风波之悍民问马及羊莫施钩距带牛佩犊动以兵争固尝弄锄梃而贻丙枕之忧至令解纲纽而无甲令之惧真喜则人怒则兽之处属方有于小惊迨车如栖马如狗之来乃亡何而自定岂龚遂能安渤海之盗岂汲黯能寝淮南之谋事有偶然况如某者徒以柔不茹刚不吐或严惮之若夫用之行舍之藏孰主张是比触权贵人之怒已歌归去来之词或曰自近移逺宜若贬然讵容坚卧如使以退为进是为过矣必毋留行冐焉此来吁岂得已不图狂狷乃有声梁楚之间或可辑宁俾无异鲁邹之俗闻知道路相与舆言无犯有司是尝折南阳帝亲者颇哀老子其将如痴儿官事何幸此危踪转而安迹此葢伏遇某官以六经熈帝载以三代育人材不得中行而与之宁使负草茅之气吾见君子斯可矣毋令坐口语之愆乃陶坱圠之钧不失邯郸之步某敢不愈坚苦节无纵诡随所恃本朝清明直为壮而曲为老罔使初心变化前日是而今日非惟有拊摩是为称塞
　　代陈真州【韡】到任谢丞相　　　刘后村
　　叨临乡垒甫窃便安改戍边州俄分忧责衔知愈重图报滋难伏念某顷以书生防于戎幕攀鳞附翼固无竒伟之功骑虎握须颇习艰危之事过大造俯録微劳一脱选坑再尘朝序及烦言攻击歴疏徃日之愆尚一力保全冀获它时之用昨辞堂檄遽假郡符遂过庭学礼之心有闭阁凝香之趣岂谓误恩沓至除目洊颁试之锋镝交驰之冲寘之城池必守之处父兮生我谁独无人子之情国尔忘家安敢废王臣之谊况作成于平居闲暇之际固责望于一旦缓急之秋葢闻命而饮氷遂携孥而触热兹临闗塞已见吏民祖逖枕戈不忘愤发伏波曵足尚自激昻然而兵少备多财狭费濶无赏罚何以作士气失恩信何以收人心傥凭庙谋克济国事兹葢伏遇某官勲髙浴日德盛格天网罗收人物之英鼓舞赴功名之防察某佩严君之训粗识义方谓某受国士之知必懐恩地终慙谫薄恐累陶镕某敢不稍鬯皇威益搜军实成败利钝虽难覩于目前祸福死生葢当寘之度外
　　太守到任谢丞相【权武冈军】　　李梅亭
　　边郡负丞愧何功于涉笔中朝改牧命以次而设麾虽时暂以从权亦日虞于非据重感大造陶镕之赐敢废小吏竿牍之恭伏念某全抱迂踈倍勤抆拭广文轗轲既保全茅屋之归半刺翺翔又减缩葵丘之代无蟹易嫌于监郡不犀敢望于封侯方图下考之书恪布中涓之谢日居乏使故侯揽辔以疾驱夜枕不安新尹懐章而未上勤庙堂之轸念虑狱市之扰奸姑令副贰之车且护方寸之印鹑兮胡瞻于不猎马也讵可以守闲正使五日京兆之间亦有千里宅生之寄科边吏非防真汉相之知申画郊圻安得假齐王之命兹者伏遇某官得圣之任为帝者师万亿年敬天之休岂止书郭中令之考五百岁名世者出葢欲孟轲氏之宗更新绍定之初元遴选神爵之良吏谓友邦必立之亚旅正欲充虚幸督邮未逐于聋丞不妨借听虽小人乗器终于必夺然大钧播物允矣无垠某敢不三思而行一日必葺虽慙尸祝越樽俎而代庖人之劳当籍吏民封府库以待将军之至
　　荣州到任谢丞相　　　　　　李梅亭
　　佐黔巫之东鄙甘半刺之翺翔守巴之南荣累一陶之坯冶幕府十年之未久角巾两火之可逃间闗半期辛苦万状甫兹领事率尔裁牋伏念某才不瘉人学徒泥古招诸生于馆下几毁于随处别驾之治中无材可展姑俟及瓜之代式遄行李之归敢图分铜兽之符猥使展石之印惟义和之僻壤实光庙之潜藩升军开府独未沾恩视邦选侯率多就近葢民田岁租止五千石而公使年计仅六百缗财非输全仰作咸之润郡资井养讵堪竭泽之渔比縁花破于皂胥今遂草薙而赤立欲俾寻常之外顿増十万之输数罟入池宁保四郊之无扰强弩射市但嗟薄命之先穿上下交征公私可痛弗获于上不可治也欲加之罪其无辞乎恭惟某官师保万民弼亮四世天欲吾君继夀皇之圣帝赉我公绍忠定之勲禹以功臯以谟遹全絶德绛之果霍之勇抑又余收不惟垂绅正笏而措泰山之安且复守志厉操而抗浮云之节勤劳二纪无寸晷之敢休恳避三公至累年而不受戒谨恐惧之如此炽昌艾以固然周公仰而思之不迷勤教伊尹圣之任也尤务旁招肆令愚儒来効凋郡尚念某进退维谷兢战履氷思庶民所以安恐有负十行之赐得一事可自罢庶几免百谪之盈辄修谢上之缄并控申中之悃
　　眉州到任谢丞相　　　　　李梅亭
　　乗荣隐之障方幸终更分通义之符滥叨详试适值宾贤而观国遂令主试于坤文既撤棘围遂趋瓜戍伏念某赋资蹇浅触事坎艰学术荒卑弗知深造之以道技能谫薄又非适用之谓才出幕十年一登文石奉祠三载半刺武冈曽未满秩之间倐奉専城之宠跨犍牂之徼命与仇谋求牛羊之刍心劳政拙得以理去不自意全丙穴维舟径欲归耕于谷口庚书置顾令改牧于峩眉惟是四蜀之封疆重在三苏之乡国然好文而慕权势至今余西汉之风其事守如古君臣近世异北墉之记比縁兵溃转觉民流厥既献贤能之书甫及理愁恨之叹伋去谁守犹幸滴博之云收超愿乞归孰念玉闗之人老兹葢伏遇某官箕裘辅弼趾角君臣精神峻乔岳之瞻谈笑回狂澜之倒大钧播物实细别于九流直柄当权亦曲成于万物尤念一寒之蹇剥已成十暑之暌离更以一麾试之再皷某敢不谨固封守宣布中和前江陵后农讵能及刘昆之政治南阳如上蔡仰在中召父之规感悚惟深敷陈罔既
　　运使到任谢政府　　　　　洪平斋
　　平服劳戒夙征于行部转输易命寻故步于提封等归造化之生成惯见山川之迎送力緜任剧恩重忧深伏念某涉道未宏谋生更拙回首三十年之科级犹是故吾寄身数千里之宦逰徒为逆旅野鹤孤云之情性蛮烟瘴雨之形容偶借便于飞鳬遂问津于振鹭寒肩自耸饱谙太学之虀盐病眼生花羞对道山之竹帛人诮上车而不落天教引棹以先回来片影于日边折寸衷于江表频年骚绎空嗟石壕吏之诗在处萧条忍听新店民之语矧加旱赤何以陈红不堪剜肉以医疮肯使椎肤而剥髓虽笃抚摩之念曽微敛散之功梦魂已久入于刀头风采尚何施于弩末不移泽国就建计台官僚知疾恶之襟期父老识周咨之面目宠诚为过寄实非轻石头上下之云屯张頥皆是楚尾东西之露积倒指无多既无促办之才徒重乏兴之叹然自一坐儒冠之误而乃两叨使节之华必有宗工与为道地恭惟某官天民先觉故国世臣股肱良哉奕奕臯防之事业羽翼成矣堂堂园绮之衣冠迄成安静和平之基益讲劳来还定之政轸万方之疾苦选百吏之循良念司马公用鲜于以福齐鲁之区而王文正命薛奎以寛江淮之力凡俾供于飞挽非欲巧于催科爰及庸虚亦防差择某敢不力鞭驽驾期荅鸿私平日读书仅得节用爱人之语自今从政当思裕民足国之图
　　安抚到任谢任参政【邹给事】　　李梅亭
　　舆轿隃岭方营三径之谋鼔枻浮湘又玷十连之寄在相国知之至矣殆乡人善者好之昉涖事之云初岂修辞其敢后恭惟某官人今而心古气劲而貌和学问渊源得尊主庇民之道绪余土苴为开物成务之才自翊辅于天枢迄规恢于土宇晋参大政益播壮猷天将降任是人庸释高文之宿愤予惟克迈乃训共观周召之同心某分阃罔功归田已幸敢意跻班于延阁更令承惠于价藩惟是清淑扶舆之区尚多愁恨叹息之俗防穷已甚蚉负奚堪必先逹之士为之前焉既感里言之赐有刺史之荣无其难者尚祈终惠之私
　　漳州到任谢宰相　　　　　危巽斋
　　老境向衰敢冀三刀之梦隆恩起废忽分千里之符尘已遂于涤书敢稽于繋雁伏念某家本寒素分守迍邅壮年虽窃于文科三纪犹沉于选调日斜西崦将絶望于荣途天到尽头忽回光于末路仰逢钧造擢寘周行璧水蓬山猥玷清流之选璿源粉省洊叨兼职之荣乞循更迭以便私又遂始终之从欲不知积咎竟速烦言畏此简书殆若凝刀之在颈生我父母复思囓臂以痛心免大谴诃示小惩戒继获起家而为郡又令便道以之官今入境以班条且按图而视牒地邻于广虽居闽岭之穷州创于唐实割潮阳之半似是青氊之旧知劳黄阁之思岂伊宵人有此荣遇兹葢伏遇某官洪深而肃括恭敬而温文已能大周公之勲又将过汾阳之考虑一夫之不获如有隐忧故曲艺之兼收咸归器使遂令猥亦忝布宣某敢不仰体鸿私务安海峤惟食其食则事其事斯谓官常若乐其乐不忧其忧实干邦纪誓殚驽力仰荅鸿恩过此以还未知攸措
　　知髙邮到任谢郑丞相　　　朱湛卢
　　顷辞东第徃视西师骆辔晨征倐逾苕霅虎符夜下易涖秦邮身随只影之孤日越九秋之六甫交贱职宣谕勑书戴白垂髫逃空虚而出听荒城断垒渐笑语以迎门不图乱离复见官府知中朝之恤难与外服以更生复之虚庸久焉闲散自解弦而善治始结绶以登畿出相洛陵入奏便殿妄论中原之向背歴陈前事之是非虽彼敌之骤暴强殆天亡者欲方今之言战守徃身任之兹乗障以实来类请缨而自効登陴一望积水四环南渡之初与楚俱必争之地北盟而后于淮为稍富之邦蘖芽其间蹉跌至此佳兵所处垂磬可知痌瘝疲氓跂霑涸辙之润布告德意屡摅挟纩之言矧青徐野之相望有赤白囊之狎至官无遗镞人尽销兵采薇征夫语惯飞于防剑集木归羽心易动于伤弓将道之政齐之刑然急则忿恩则肆戍楼云静戒警之无讹里门旦开觉惊魂之渐定兹葢伏遇某官訏谟经逺长虑销萌沿边四十万之屯载懐饥渇在廷初十三之议黙识短长疆场之间风寒其获既芟稂莠深惜本根肆求柔立之人力任拊摩之责遂容么麽获备指令赤子龙蛇当平治于弗顺乌喙参术敢错迕于攸施亟营固圉之方尚逭筹边之顾
　　得任谢丞相　　　　　　　方秋崖
　　丐归田里本为出幕之谋需次江城更冐分麾之宠茍有以借口而去岂不胜强顔之多即日就涂再旬抵舍相国之赐大矣今者其谓斯何亦曰求仁而得仁庶几可止而则止葢如某者戅以为直执而无权始为建议而背之不忠未解公孙之诈与人商论而不能下气自取昌黎之穷傥非一转于化钧将必重罹于谤焰吾在汶上矣今奚费于移文君薄淮阳耶敢更陈于免牍
　　太守解任谢丞相　　　　　李梅亭
　　补上佐以罔功叨书下考摄边城而非据又遂合符防控谢于太钧并修辞于小牍伏念某至愚不肖多病早衰壮不如人纷两髦之已雪老而无子寒百念以成氷徒依突兀之万间尚获翺翔于半刺夜听紞如之五鼓颇似官蛙晓闻欵乃之一声便如野鹿偶挈瓶之缺守暂越俎以代庖敢言田里便无于叹愁似觉蛮貊可行其忠信浅有蒲莲深有葭苇小不虺蜮大不鲸鲵胡瞻尔庭人固宜其鹑突此非子坐自亦愧于象贤幸新尹之鼎来许陈人之屏退竹斋药灶尚堪清风明月之分桂棹兰舟已梦秋水长天之共满秩虽无于多日庇身尚假于一云恭惟某官直大以方清和而任天以宁皇同符于光庙帝赉我公济美于越王继今文子文孙宜用汝而作霖雨乃立太师太傅真于我而如浮云竟回涣汗之可见谦防之确邴侯病瘉合从隂德以受封富公年髙固有本朝之故事谅益耻匹夫之不获必思遂万物以攸宜尚念某何足控抟不堪位置鸡壅也豕苓也亦尝累药笼之收鼠肝乎虫臂乎斯固任化罏之运其为颂祷罔既编摩
　　徽州到任谢丞相　　　　　　汪龙溪
　　误膺明诏擢领偏城地接行朝葢今日股肱之郡世聮编籍乃平生父母之邦起废恩深明荣媿甚伏念某一从去国十见周星投迹异州谁复过门而问字疲精断简徒知仰屋以著书敢图三锡之余仍假一麾之便遵涂挟日入境班春城郭重来疑千载去家之鹤交防半在或一时同队之鱼退省惘然曷为臻此惟蟠木离竒之成器由大钧坱圠以无垠兹葢伏遇某官间世真儒中兴名相坐筹帷幄收四方人物之英端委庙堂复万里舆图之旧俯怜衰朽久事退藏爰力挽于江湖俾再临于民社寻童子钓逰之处虽就荒芜望先人丘墓之墟已寛梦寐幸上恩之稍慰宜民瘼之深求某敢不专务拊循仰分忧顾褰帷问俗姑荣衣锦之归上冡还家终冀挥金之乐









　　翰苑新书续集巻三十二
　　钦定四库全书
　　翰苑新书续集卷三十三
　　通交代类
　　通交代吉府教　　　　　　郑雪岩
　　流泮池采茆之仁余波犹及咏庾岭折梅之句一笑相逢方裁书凭鴈足之传忽命使拜鱼缄之宠闻音有喜矢德弗谖恭惟某官以天觉而先斯民由乡秀而升太学富董子潜心之业同志皆逊一头献贾生太息之书有识莫不三叹方翺逰庠序之内已轩轰宇宙之间既先千佛题合上羣仙府乃分横浦之师席将寻濓溪之道源适有佩犊之风良难集鸮之化一麾而莱夷却片语而镇州平乃知忠信之言蛮貊可行孰谓俎豆则闻军旅未学以重诲而立馆下自足感人使正色而在朝端何难折侮先生自此升矣吾道将行也欤伏念某自昔受知于今承乏緑漪亭下固常继领袖之光青衿座隅又复循范模之正亲莫亲于故人之缱绻乐莫乐于异乡之合并以旧告新有恃无恐对君樽酒行足慰江东之云遗我寒氊宁有吠粤南之雪片心所向短韵难宣
　　通交代王府教【日新】　　　　　方乌山
　　鳣集告祥少驻木天之轨鲤烹得信言脂樵水之车安能有式于大夫国人独喜受教于先生长者敬裁短述徃贽崇严恭惟某官羲献家风畸郊世谱举幡而闭空舍主士子之齐盟搢笏而诵阿房为词人之独步意其杰出必也怒飞曽谓广寒之仙不嫌独冷之职以采藻采芹之乐地寓刈蒌刈楚之盛心阅歴眼髙友其邦士之仁者作成意濶得夫英材而育之诵之最冠于瓯闽衿佩之盛侔于邹鲁厥今上崇文治相用儒凡一时清望之官多六馆知名之士况后学仰之如北斗宜诸公推之于青云滴露研朱暂了灯之课凌青遡紫稳为渠观之逰添成美谈突过近此某少孤多难未老先衰方为学子时通国吠宗元之雪及对大廷后夫人笑刘蕡之风自合为收声息影之图乃辄居召閙取谤之地姑禄仕耳如教法何念童年及从诸老防而执事乃我丈人行何止踵芳规之遗后尚将徼大惠以居中冒然以前恃此无恐慕金茎之髙趣奈驱于贫闻辅嗣之微言傥医我俗其为依向莫究掞裁
　　通知县交代　　　　　　　周山房
　　疏荣帝宠出宰王封俯慙瘝旷之余行借交承之庇顾平昔慕用之已久又子孙托契之云初盍修鄙辞致敬下某官奕世钟美受才絶人颂美中兴骇羣公而惊叹诗追古始擅作者之风流追观祖宗登用人物之时盍居台馆储蓄英材之地安用一律以待长材葢君子仕不辞卑姑假此小邦以自试抑下邑民弊已久天其使贤尹之来临某之不才谬兹代匮尝以为百里之地是乃古人之欲得岂有于三年之内常忧已志之不伸非事之本末不同则人之才力有待伏惟鉴拙者之已久思志行之孔艰泥古则踈必有可通之律度徇今已陋又将小出其规模庶几当世不以作邑为难岂特小人独被善后之赐
　　通交代曹上杭　　　　　　方壶山
　　选人学制或有吊其失身公子在前吾何嫌于交臂托契兹始持书以闻某官粹根天资挺有风烈昔者两社之寄济多艰宜哉三世之昌亶食旧德初领户口之籍尝探岭头之梅炽甚声名畀之民社种桃娱母对竹读书谓邑介于蹊径之多而民如其山川之峭抚摩之不必以健显感泣者相率而挽留似闻上台颇念世交之旧宏开翘馆久需县最之来赴阙岁除为杭佳话某自怜百拙可笑一官苦弗求人亦莫肯顾屡尝佐邑岂不知难谁驱之而冒为规讲若以具在迅速朝装之去幸又随曹扶持男璧而来预知全赵靳或未告请则必言
　　通交代王运管　　　　　　林克斋
　　胶庠防息怅鸿燕之去来计幕交承托金兰于出处虽未接顔辞之末已相忘道术之中粃愧前贽缄敢后某官望髙六馆声满中州学自名家接河汾之流文无馁气窥海若之波澜走马舍选方窃迟之摘髭科第直差易尔固将为于木铎思乐采芹便合贮之玉堂最宜视草胡然防取犹此斜飞姑寄径于红莲緑水之逰遂増重于东海西山之胜入幕乃有此士岂专辰入酉退之勤搢绅莫不知名倚观朝奏暮召之宠某皇皇半世矻矻一科逐步随行缺然赞画玩时愒日久矣妨贤兹不逺于及冀匪徐于行李同门同志敢忘朋友之先贤孰主孰宾期结子孙之永好
　　与交代江司理　　　　　　刘后村
　　邻境注官方嗟失马边州除吏误使续貂烦出命之逶迤欲通名而缩瑟某官品流英迈胄绪髙华世有闻人逺矣衣冠之盛家俭德凛然氷蘗之清谓宜玉立于班行何乃泥蟠于州县可片言以折洞知狱吏之欺活千人者封行见门闾之大闻当诣阙别庆登畿某甘向闽中忽移塞上青袍行路谁怜杜老之贫白浪沉舟几殉彭咸之死甚矣穷途之可叹坐于荣路以有妨法令为师方未知淑后之计药石爱我必无靳告新之言代董侍郎【居谊】回聂制置【子述】　李梅亭
　　聮镳北阙不得同父母之邦分阃西垂兹又托子孙之契顿足欲舞盥手修辞恭惟某官节凛松筠识髙蓍蔡有谋猷则顺于外孰窥省闼之功非仁义不陈于前亲结冕旒之眷兹峻登瀛之步载驰谕蜀之车骑火照山红奏功易迩雪岭界天白借重方深伫展壮猷进膺显册某久于蚊负甚矣鼠穷糠粃在前安得有告新之政山薮藏疾尚或希议故之恩




　　翰苑新书续集卷三十三
<子部,类书类,翰苑新书>
　　钦定四库全书
　　翰新书续集卷三十四
　　内任除授类
　　除左相回谢史丞相　　　　周平园
　　庙廷右地久矣躐居天道左旋兹焉序进内循忝冒祗益兢惶伏念某才无他长愚乃自信毎见轻于流辈独倚重于儒先慰荐揄殆非一日疑丞辅弼遂越十年在斥免以当然乃超逾之滋甚腼顔外着感臆中深此葢伏遇某官盛德被躬至仁及物以厚风俗夀民生之脉以进人才坚邦国之基天维监于忱诚身自安于荣禄肆推余防俯逮孤踪某方欲驰词已勤枉问占东垣之上相有慙垂象之光望南极之老人但致延年之祝代吏部朱侍郎【在】谢丞相　　陈筼牕
　　防五材之训饬摄事无庸陪四选之防裁真除有耀焜鸿私之下被拊驽质以増慙伏念某才术迂踈器使窳薄父书蚤读虽知激烈于古心吏事晚更未足跻攀于时用独以大钧之曲播遂令小器之先盈凡所践更畴非躐越自先帝改弦之旦巳玷班聮至圣皇御极之辰遂跻禁从颠末为地恩意如天俾徼福于前人且増光于后裔葢风厉之道则已至矣而报称之实尚觉缺如敢图涣渥于大君遂使升华于小宰深惟三铨衡石之重实擅九流刀尺之权左稷契而右臯防正逢连茹之防前马裴而后卢李始絶市之嫌愚实不灵恍至兹极恭惟某官元勋不宰妙造无垠有一德而享天心世济周家之大老总庶职以称上意身扶汉室之中兴念斯文之气脉未灰而吾道之支离如线眷言宿老施及孤生顾未黜而反升实以荣而为惧某敢不体昔日家之训为此时报国之恩皮里阳秋敢自谓称量之审胷中水鉴当勉殚铨总之公傥不愧于小心庶仰酬于大造
　　代魏兵部了翁除编修检讨谢丞相
　　李梅亭
　　郎省真除叨缀夏官之属史闱假宠仍防东观之书曾微共二之材况冒兼三之寄一陶厚甚重拜悚然窃以兵书之在史家近分四种文章之有武备古号二涂故长枪大劒虽有毛锥之嘲而乱臣贼子难免麟笔之惧欲兼美职宜属全材如某者见谓迂踈藐无操挟少徒志科名之茍得壮始知事业之无穷顷因去蓬岛之船甘回泛瞿塘之棹既徧尘于藩阃亦逰驾于轺轩州县十七年讵曰期年之去国水陆八千里宁论千里而见王敢图三朝之防同倐一札之收召义难俟驾礼合造朝甫入觐于朶云遄进班于列宿载惟文昌之务尤严武部之司葢五材民并用之古无去兵之理而多垒士之耻也今当整旅之时矧不崇朝之间兼缀编年之职昔雄经岁余之待诏仅试郎员至韩愈愿年老而著书尚辞史事蛙固难于语海蚊讵可以负山共惟某官柱石九筵权衡庶彚合臯陶合稷契天知许国之心若伊陟若巫咸人仰家之学调十五载更弦之化收七十城凭轼之功虽当百志之惟熈益思九德之咸事必欲与天地以相似不容委人物以眇然猥挈孤踪亦汚髙选某敢不勉思厥职惟既乃心乏姚崇奏决之材恐空尘于戎部成魏收直笔之愿当图勉于策书
　　除秘书省谢丞相　　　　　方秋崖
　　子来几日慨懐归去之辞礼絶百僚敢意褒荣之字妙钧播于坱圠粲神光之陆离永言藏之可谓遇矣伏念某起于樵牧僻在山林古心古貌而读古书自忘其拙圆行圆言而应圆物要匪所长故虽碌碌以亡竒亦毎落落而难合不自意州之役谁其娱老子之知季鹰因莼菜而难还方且泣数行下何逊为梅花而再徃则已难顷刻留顾女无丑好而见妒者事之常心有是非而顿异者机之骇吾亦从此逝矣径寻三迳之盟未尝过而问焉恍隔十年之梦嗟短檠其永弃倚长铗而不弹防班文德以听麻知董戎昭而受钺长者絶子子絶长者有邀元亮于道中将军负腹腹负将军欲致石洪于幕下众人固不识也夫子可复许乎独自伤惊饵之鱼今安用乗轩之鹤政恐重烦于指目亦尝尽布其腹心乃勤翰墨之光坚如金石之约岂两鲁生不至固亦博士之所羞彼一范増何如未必楚王之能用至于谮忌之入不逃忖度之私葢上宾自有郗超谅下客难容毛遂次不用言大不行道我则奚为向以国士今以众人是殆宜去深监覆前之辙亟回兴尽之舟既与世以无縁因抗章而有请谓径卧一丘而已足初不失于屠羊惟曲成万物而不遗将复充于振鹭粲然云朶来自日边将令论著于道山仍畀升华于郎省夫何为者有移光范之书止或尼之倍费化钧之铸仰窥妙画莫赞元工兹葢恭遇学足以为帝者师言足以为天下法治象如一阳之复迄回厄运于熈平兵氛无半燧之惊坐寘边陲于宁乂念中国外蕃盛衰之变在君子小人进退之间故凡夹袋之捜罗至饬缇函而酬酢重念某已上有司之廪禄久稽幕府之文书纵微我公厌薄之心宁免等辈嫌疑之迹天地寛如有碍方知行路之难田园芜胡不归终觊还山之乐敢因谢幅并控恳悰代钟监丞除秘书省著作佐郎谢丞相
　　李梅亭
　　涉笔胶庠正觉丞哉之负滥竽册府复叨儒者之荣蜕凡骨于髙明耸危肝而感激切以图书之府实通天上之星辰英隽所躔不受人间之天日未能免俗何自为郎左太冲之赋三都求始此职岑文本之奏二颂乃称是官况黄道日月之明值紫皇春秋之富锵韶钧而蔚虎凤迈汉九流充栋梁而汗马牛过唐四库职固邻于书蠧名亦近于郎乌是为清资宜擢素望伏念某楚狂一介郑重半生世科不补于遗余家学仅传于淡泊三仕甘广文之冷若将终焉一朝防从事之尤聊复尔耳敢意大钧之播真无钝鑛之遗因其就须入之章华之以不次之擢籍田之芟载柞既沐三熏博士之冗不治更荣再转但欲乞治中而去讵敢窥广内之藏蓬弱风波敢望接三神之武虀盐朝暮初无送五之文忽从米廪之间骤缀兰台之属孰主张是遂跻登兹伏念某官命世真儒爽邦哲辅载万物以坤元之厚调百度于鼎实之和李赞皇五十四岁而相君其年如父王文正一十八载之当国惟德之符方宏翕受之规莫广旁招之路有怜冗散亦玷超迁某敢不读未见之书求多闻之友总一百三家之略益深稽古之功摭五三载籍之遗或上得贤之颂
　　除校书谢丞相　　　　　　　真西山
　　上翰林主人之对缪贡刍言陪瀛洲学士之班遽陈华选拜恩宠甚拊已矍然窃以圣朝重英俊之储册府萃图书之富匪特养其资望葢将充乃见闻使旁捜博览优防文史之清庶潜省黙观磨礲器质之美观作人之有道殆与天而同功故沚莪既盛于一时而丰芑尚遗于数世大者光明魁垒足以翼邦家小者靖重端方可以善风俗深嗟流弊浸异前规育才之意视以具文庇职其间指为借迳至有身居儒馆心别骛于髙华名在书林手弗亲于雠校鄙习相仍而莫悟清途防是以返轻力回此风政赖今日不有魁竒之彦孰堪采择之公如某者冥顽不灵孤苦自奋蚤服师资之训粗知学问之方连岁科名似未忘于进取平生志愿端不在于轻肥偶玷班行坐縻廪稍瞽宗殷学无补斯文博士秦官何禆末议虽本为贫而漫仕未尝枉道以求伸胡然误恩陟是清贯重念脱身于场屋益思鋭意于简编然家无邺侯插架之藏徒日发董子下帷之愤今将徜徉东观凌厉西昆阅河图寳训人间希有之珍窥金匮石室歴代不传之秘刋订譌谬含咀英华庶几因文字以窥圣贤之用心夫岂假梯媒以为富贵之张本昔雄之居天禄葢二三世而不徙官而韦述之在集贤亦四十年而后卒业故能发挥大业焜耀方来此前脩之所已行而小子之所愿学迄成微志有赖洪私兹葢幸遇某官直道不回孤忠自许觝排羣枉已去虞朝之四凶汲引众髦常思孟氏之三乐至如不佞亦在兼收且令身逺于尘埃得以神交于篇牍期待过矣铭感何如某敢不淬磨新功寻绎旧业丹铅事防勘可勿殚是正之劳金石无磷缁尚克守初终之节
　　除国子録谢丞相　　　　　李梅亭
　　金耀庀司愧乏主书之最璧流选属叨升纠事之聮非有清资而致然夫何素望之及此一陶厚甚三省矍然窃以化民成俗由学乎其来已古授业传道解惑也必惟其贤况风化之本原尤国人之矜式虽居小职亦选钜儒在元祐间实用张横渠之辈至绍圣末亦取防建安之流此岂庸虚所能称塞伏念某禀姿苦窳殖学疎芜小人可以小知无广大髙明之见大慙谓之大好乃琐碎俳偶之辞矧至四五十之无闻重感三千钟之弗洎两鬓已雪百念皆氷敢意登畿获齿筦库陈人无用茍安掌故之踪名士满前讵堪首善之职忽防分席莫遂循墙有先达者为之前尚恐后生之可畏占小善者必以録益知大播之无垠伏遇某官柱石九筵权衡百度粉米山藻之色别防以衮章盐梅水火之味殊饪之鼎实虽当青衿刺学之后不替缁衣好贤之心有怜蠧鱼之専俾致螟蛉之祝天位与共天职是岂出王公之私人患好为人师特恐犯圣贤之戒某敢不益磨行检加饬礼维惩创孝先之昼眠追随昌黎之晨入命汝教胄岂徒教小技之文章匪我求防愿勉求放心之学问
　　除秘书郎谢丞相　　　　　危巽斋
　　教分麟族正懐非座之惭恩畀鹿车遽冒超凡之宠陶镕至此铭篆若何窃惟歴于清班无若翺翔于中秘人间风日不到处海上神仙皆在焉读平生未见之书为儒者至荣之选谫焉若某何自为郎已惊鬓髪之星霜更愧形骸之土木有鸿其造而虱其间白玉为堂洗尘踪之飘堕青藜照字觉老眼之増明了无朱墨之应酬差有丹铅之防勘细熏螺甲小破龙团人言养望之林不婴以职自谓清心之地盍省其躬葢处之佚者其责深待之优者其望重一丝不络马欣度日于闲中千里问途主索追风于足下倘优防而弗念则储蓄以何为纵稽报德之期宜识受恩之日兹葢恭遇某官代天元气为世宗工傅鼎盐梅孰识均调之妙狄门桃李不为种植之私故广生成下至庸琐某敢不益鞭钝质仰副殊知弱水三万里之遥已汲引瀛洲十八士之直当究讨论过此以还未知所措
　　除武谕谢丞相　　　　　　危巽斋
　　边幕终更方肃岩瞻之敬胶庠滥吹遽防钧播之慈晚节有逢懦衷尤激昔髙庙之圣欲恢于寳宇故武成之教实视于辟雍讲明正在于兵机谕导乃参之文士葢壮者修孝弟忠信斯可挞秦元戎阅礼乐诗书故能强晋惟平居积摩义渐仁之习则临事有捐躯殉节之臣教所设以如斯材非通而孰称如某者性资陋学植榛芜策名仕籍几三十年窃稍县官才六七载青衫勃窣半成霜叶之枯白髪萧踈但觉雪根之长幸辱知于大造未终弃于明时重登桃李之门果入参苓之笼俾离尘滓晋觌光荣以其俎豆之仪励彼干戈之学越鸡伏鹄卵初应笑其弗能蜾臝负螟蛉终当期于自化退惟其故曷以得斯兹葢伏遇某官学擅青氊家黄阁意常存于精白身独任于安危同德三千孰有勲劳之旧除吏八百了无亲故之私如日月之照临乗风云之际防孜孜政理惓惓人才取寳于山闵道间之横弃市骏之骨懐廐下之长鸣故使么微亦归镕冶某敢不誓坚素守期答洪恩延见生徒宣昭德意鸠起控地既得同庄叟之逍遥鸢飞戾天尚均被周家之长育
　　除将作监直华文阁谢丞相　　刘后村
　　郡绂使华十年迭试朝班阁职一旦骤迁私毫无蹊径之扳縁顶踵出庙堂之啓拟伏念某虚名作从实践有惭周旋陈元方郑康成之间恍绪言之犹记交懽丞相平太尉勃之际非呐舌之所能粤从公府掾之免归长为田舍翁而无憾然犹左符西泝单南驰上察孤忠毎欲赦虞翻之罪朝无死友居多谗韩愈之人一招一麾屡起屡仆属元台之提笔由散地而驾轺发擿技穷终匪当道埋轮之手平安信逺不胜髙堂扇枕之情叩阍陈宜去之言席藁拜弗俞之诏乃若陞华班序寓直图书曩梯登九天之难今帆借一风之便谓孟博顷尝出使慨然登车念雄久不徙官老于执防讵敢望此日翘阁开东之礼庶几为异时墓道征西之题向非吾相之犹天谁与鲰生而为地兹葢伏遇某官卫武公之抑鲁仪休之防陛下谅其至公血诚海内目为钜人长德上道揆下法守国之所赖以永存恩已出怨谁归士或不知其宻啓遂令枯朽亦沾光华然某将母不遑容身无所暴子绣衣之遣岂不贪荣贺监以黄冠而归终期得请
　　代江淮陈制干【韡】除监丞谢丞相
　　李梅亭
　　乌幕充员方骤通于闺籍雉工列属更躐造于朝绅不三阅月之间乃两承天之宠感恩逾分拊已増慙窃惟国朝立法之至公人材循序而后进欲其脱选必限以六考而举以五员至若转丞非内之羣院则外之诸郡纵有特颁之殊渥亦难尽越于常规葢须得百年几见之人乃可称一岁九迁之命讵容异数猥及凡材如某者禀质颛防赋材迂滞蚤记教忠之训未知造道之方摘句分章粗耻空谈而无用陈力就列岂敢大言以为欺容貌不能以胜衣智略何有于凑辐适英主际中兴之运而遗黎懐内附之思遂令白面之书生徃贽碧幢之元帅虽戎政无能为役然君命宁敢辞难齐人归疆正可闵离离之黍周行多士讵容伐坎坎之檀敢图禀议之来洊沐超迁之宠甫离七阶之选遽参贰监之聮家人葢有严君昔居是职痴儿未了公事乃世此官既材能不及于中庸又名实未孚于上下挈提至此称塞谓何恭惟某官命世宗工爽邦硕辅积十五年秉钧之绩成七十城凭轼之功谓明王立政惟人当广开于涂辙而宰相代天理物难纯用于规绳将收度外之材用作边隅之气必使防臯比以出姑为买马骨之谋故畧等夷特加简防某敢不仰衔恩意退激懦衷指心誓报于宠灵临事益思于忠力得人朝廷得人幕下无愧石洪温造之流遇我国士遇我众人明辨中行智伯之报
　　除宗簿谢丞相　　　　　　刘后村
　　奉亲还里自酬乌哺之私被命造朝早缀鹓行之末奔驰就列俯仰懐慙窃以世道之消长不常人物之防通絶少范欧兴庆厯之文治莫引用于圣俞马吕致元祐之诸贤独见遗于无已况更晚辈敢望前修伏念某学荒于嬉年运而徃书无成而劒又去悼少日之狂图道不脩而文有名犯昔人之深忌顷惩飞语尽扫空言时于断简以研寻稍见髙贤之防趣爱令伯陈情之表流出胷中喜渊明归去之词冩诸座右岂图晚暮忽际休明虽遣巫咸而下招其如太史之留滞犹着朝籍且参阃谋好事揶揄已有移文于逋客故人规祝愿无图利于大夫迨兹将暮之移亟有祠廷之请葢鹤髪久相安于半菽而鹪巢止愿借于一枝乃念衡泌之栖迟示朝廷之收拾谷莺初出恍惊迁木之荣海燕暂来深认卷之意非上相适奋庸于廊庙则孤生必终老于山林兹葢伏遇某官以帝者师为天下宰更圣化于胶柱不调之后还主柄于太阿倒持之余进君子退小人毎致严禾莠之辨开诚心布公道亦不废草茅之言遂使畸人忝陪髦士某受知至此图报茫然虽资以事君粗识移忠之大义然不遑将母终希锡类之深仁
　　代除军器簿谢　　　　　　方秋崖
　　班聮廷理俾共赞于边筹簿最司兵忽骤还于朝着何过听之及是感误知而凛如伏念某蚤繇诸生偶窃末第遭时多事顾毛锥子安用哉不学少文葢黔驴技止此耳徒以叔舅适当于梱寄得同子姓参典于军书毎慙区区纸上之传焉有婉婉幕中之画纵或因人而成事其敢贪天以为功展我甥兮孰云无忌之酷似有吾道在自甘李广之数竒惟公朝欲増于制垣故内幕亦屡膺于宸綍啓刑书而庶中正未遑入佐于法卿除戎器而戒不虞乃复叨居于短簿况伯舅长锜栏之务在一时为氷玉之荣虽自为谋殆无过此兹葢恭遇某官以吾身为世道之标凖以吾心为人物之权衡妙干一元措天下为四维之固兼收羣防举明主于三代之隆曽微葑菲之遗于乐菁莪之育致兹冗散亦被生成某敢不服此厚恩勉旃逺器弓人为弓而矢人为矢将技艺之咸精智者谓智而仁者谓仁惟钧陶之独运行瞻光范尽布轮囷
　　除礼兵部架阁添差制干谢丞相
　　方秋崖
　　赞画戎垣恍失邯郸之步策名故府又为淮海之逰江山未厌于逢迎岁月几何其契濶一陶厚矣再驾矍然伏念某蠧简故贫牛衣犹暖半畦夜雨甘自随黄犊之镵两鬓秋风已不作青衫之梦等辈迫之于塲屋词章奚有于度程亦惟山林鄙野之人未解世俗媕婀之语宁为鸡口虽别闱先诸子之鸣几上龙头而当路斥老生之戆时已不偶今其谓何故方解袯襫于田间未免化兠鍪于塞上毎懐士雅风涛作击檝之声窃愤元顔沙草瘗筹边之骨顾频年之多事岂吾国而无人乃飞尘余靺鞨之腥而凄雨啸防魖之宁复烟火万里之气象祗伤山河两戒之图书恨无能为惟有痛哭谓此曹宜束髙阁请竢泰平矧多病欲归故庐自知坎夫何误渥仍赞旧知与闻典故之藏増重宾僚之遣繄错节盘根之无取然轻车熟路之可寻芍药州叹已老三生之杜牧桃花春观笑重来前度之刘郎大哉坱圠之中容此么微之贱兹葢恭遇某官以帝典熈庶绩以皇极受羣材日月亭午而无余隂已开治象天地既交而成泰道尽入钧衡念穷边有北玁狁之忧属大梱重东诸侯之寄遂使菁莪之乐育又勤棫朴之能官某敢不夙夜在公东西唯命文书盈于几阁固非庸陋之堪任胜算运于筹帷式觊艰难之共济庶洒腐儒之耻用酬真相之知
　　除架阁谢丞相　　　　　　李梅亭
　　十年出幕迷旧迹于新蹊一气转钧纳陈人于故府防之喧嚣倥偬之役赋以栖迟偃仰之间蜕凡骨以渐轻耸危肝而知感窃以周九职之任既重司书唐六典之分已存掌故至若版曹之籍专之金耀之藏在昔时特曰筦库之官至圣世则为储材之地栽培拱把备震风凌雨之帡幪追琢璵璠供方泽圆丘之琮璧岂应庸下偶玷选中伏念某质窳无竒学落不殖少时磊磈尚抱风云之壮懐中岁蹉跎稍除湖海之豪气漫焉未能信之仕已是不足畏之年生辰挹斗而箕竟失余而得少奴星结柳而送奈驱去以复还周行万里之闗山复累一陶之坯冶马伏辕而蜷局直为仰秣之谋燕巢幕以差池猥沐卷帘之顾南宫攷艺滥厠使令东阁望尘曾微恳祷忽使接绅緌之武遽令司几阁之文蝇头牛腰姑备朝廷之遗忘鼠牙雀角仅防胥吏之谩欺白日青春了无公事黄帘緑幕宛是儒生非大钧妙播物之仁则小人无得舆之理兹葢伏遇某官经邦硕德济世元勲窃窥尧舜君民之心岂数韦平父子之业寳鼎九庙以衣裳之防金城四方于樽俎之前龄入相二十三年求贤则如一日吉甫荐士三十余辈流泽葢在异时顾惟孤贱之踪亦缀收罗之数某敢不温寻宿学讨理初心商财贿计班资恐孤德懋懋官之意厉防耻行礼义图报先觉觉后之恩
　　代谢除华文阁直学士　　　　方秋崖
　　分阃边城蔑闻治状进班防阁猥玷除书葢恳切而牢辞者凡六章其趑趄而未遑者余半载终莫回于成涣亦窃虑于渎防虽李广数竒正不羡侯于校尉然汲黯妄发或疑敢薄于淮阳蚤夜以思进退维谷正恐酬恩之无所复虞留令之有诛宜贬而褒以荣为惧伏念某马齿加长鼯技已穷匈奴不灭何以家为报国之心犹铁王事多难维其棘矣忧时之髪欲银旋观兵气之纒可骇羽书之急孰谓司马之息夏六月于征盍求羣防以防秋寸隂是惜今乃脉络之不贯安得精神之自强内阻外讧事已至此朝奏暮报人尚迟之胡为书檄之交驰竟令岁月之虚老思虑所及梦寐亦惊若然则进直于西清亦奚以少寛于北顾言观纶綍有腼缙绅兹盖伏遇某官妙造化之权公刑赏之柄陈十事以坚帝意首及人材有一德以享天心力扶世运进言之暇劝上勿遗使非意之侥逾迄不容于控避某已上丐骸之请难忘刻骨之铭一夫向隅为主忧岂敢懐于畎亩四郊多垒则臣辱慨徒死于封疆
　　除秘书监谢丞相　　　　　　　刘后村
　　余哀未释遂空萱草之堂新渥骤加俾长芸香之阁身独先诸人而起废众皆云元老之怜才伏念某忝乾道之故家陪端平之髦士百僚之上荷丈人于甫甚真四海之人谓相国知愈之至然而动多跋防凡几招麾去来不翅双鳬乗鴈之微晚暮乃逢一马二童之入放翁赐第葢旧学闲燕之言嘉叟掌纶尤先朝稀濶之典虽明于睿画实宻啓于细旃方置身漂摇而未安类有物驱逐而使去及夫再调鼎重遣弓旌子欲养亲不留诵斯言而永慨臣虽老卿尚少嗟此念之久灰敢图英衮之精明俯记祥琴之岁月黄纸犹湿青氊复还谓瀛洲学士之登昔已为佳话如镜湖狂客之去岂宜见于盛时力推挽于陈人使追随于羣彦兹葢伏遇某官阳休而山立春育而海涵给札而来广馆阁储才之意乗槎者众洗渠观无人之讥虽已为丘壑之谋尚唤起钧天之梦而某目眵头白心在力疲外窃殊荣中包厚愧映藜而校天禄顾博洽之有慙戴花而老洛阳或风流之可继


　　翰苑新书续集卷三十四
　　钦定四库全书
　　翰新书续集卷三十五
　　外任
　　代谢除端明殿学士淮东制置大使
　　方秋崖
　　伏以赤囊旁午兵氛未靖于穷边紫殿陞华军纪聿严于大梱此固庙谟之宏逺其如物望之卑凡既莫遂于悃辞不得已而昭受敢告吾相恐负已知葢闻祖宗之盛时已分文武而异辙储书禁殿所以优崇笃学之儒授钺元戎所以假借驭军之柄岂有俗吏而班之中秘岂有庸材而被以大名顾天下安天下危两注之意然闑以内闑以外一惟其人藐是微踪畴当重寄伏念某头颅欲老肝鬲未伸对越一心虽誓不以贼而遗君父驱驰五载乃未能安边而立功名间者援师之西防报倒戈之北是殆因人而成事其敢贪天以为功夫何异数之便蕃抑重微躬之惕厉思昔先考遇知宁皇凛有威名犹加大于十稔无尘之地奋繇科第仅遗荣于九原莫起之余岂伊不肖之孤克迈前人之睠此葢伏遇某官爱人材如防元气兴治化如播大钧非道不陈于前惟天保采薇之次第有谋入告于后皆车攻杕杜之规模葢尝欲厘百工而庶绩熈岂但曰整六师而四夷服顾瞻东鄙幸御北风故宁就録焦头之劳毋或久勤拊髀之叹致兹庸亦误褒纶某敢不永矢捐躯无忘尝胆惟上策莫如于自治畴非借箸之时彼逺人何有于常强但励枕戈之志忠愤所激临鉴在兹
　　代李制置谢丞相　　　　　刘后村
　　御戎弗绩上孤东阁之知抗防自言稍绌西清之职恩归造化愧溢心顔伏念某猥以薄材当兹重任知主上兼爱南北宁忍开边知庙堂不问甲兵专谋保境我虽守信敌自败盟首挫其淮右之锋复断彼山东之臂期岁于此疆陲粗安豺狼无厌未饱其所欲蜂虿有毒已驱而复来睥睨六闗防刘两郡葢神人之共愤岂臣子之敢安事许便宜固有已颁之隆指法当牵制讵容不出于偏师文移但戒以浅攻吏士辄从而深入泗城败挠淮东绎骚决千里之筹既无胜筭责三军之帅厥有常刑徒以敌尚在边身方扞塞念辞难之未可姑引咎以自归上援街亭次稽好水使伏欧刀之戮亦所甘心止裁簪槖之班宁非轻典信矣公朝之寛大深哉吾相之保全兹葢伏遇某官新美治功秉持宪度谓赏罚军国之纪必合至公然胜负兵家之常无庸深咎况以自归于司败特为少屈于刑章仅抑隆名尚叨旧寄某敢不坚凝初志惩艾徃愆建大将之鼓旗敢妨贤路奉祠宫之香火终托化钧
　　代李制置复学士谢丞相　　　刘后村
　　边防尽瘁久无可纪之功庙论悯劳骤复已鑴之职衔恩至矣图报缺然伏念某昨为牵挠之师庶伐跳梁之计徼功深入虽由偏将之轻指踪不明亦是中权之失既席藁引旷官之罪尚奋拳励讨贼之心勉吏士以功名作民兵之勇气始因城而陈金汤据险以莫窥及仰塞而攻矢石乗髙而并击冦犹在境身自督军但知竭许国之丹心不敢顾倚门之白髪我师气奋将四面以穷追彼众谍知乃一宵而潜遁葢却敌乃庙堂之筭而平淮皆将士之劳某材不足以分北顾之忧功不足以救东隅之失亲年晼晚毎于色养以多违众口纷纭动以空言而责备屡请祝厘于闲散汔烦当轴之保全还学士之真班出上公之洪造某官訏谟闳大德量崇深谓天下之才实难察阃外之事匪易崇文平蜀由黄裳力援于中充国击羌赖魏相独是其説若国论不为之宗主则人情何自而奋强假复玷之新荣图折冲之来效某敢不益殚薄技少塞厚恩方丞相忧边安敢惜驰驱之力然小人有母冀终怜甘防之情
　　除判潭州谢史太师　　　　周平园
　　钟陵起镇畏贝锦以辞行楚甸分麾还青氊而假宠上恩山岳孤迹渊氷窃念某久矣贪荣几于患失积妨贤于政地纷召怨于周行向非仰恃者天且有隂为之地自应窜斥敢望全存何期频岁之间叠拜除书之下湘波浩荡许以承流奎殿穹窿容其通籍固出圣神之眷宁无培植之功兹葢伏遇某官致主勲髙经邦道广虽荣归于故里毎轸记于陈人谅因入觐以嘘枯遂借里言而起废然某年龄已暮政术未知备孟子达尊者三尚复为臣之致况孔戣宜去者二敢当自助之留姑少副于宸衷即勉追于贤躅庶无负平日髙山之仰亦不辜异时流水之知
　　代谢除华文阁直学士　　　　方秋崖
　　分阃边城蔑闻治状进班防阁忽玷除书葢悃切而牢辞者凡六章其趑趄而未遑者余半载终莫囘于成涣亦窃虑于凟虽李广数竒正不羡侯于校尉然汲黯妄发或疑敢薄于淮阳蚤夜以思进退维谷正恐酬恩之无所复虞留令之有诛冝贬乃褒以荣为惧伏念某马齿加长鼯技已穷匈奴不灭何以家为报国之心犹铁王事多难维其棘矣忧时之髪欲银旋观兵气之纒可骇羽书之急孰谓司马之息夏六月于征盍来羣防以防秋寸隂是惜今乃脉络之不贯安得精神之自强内阻外讧事已至此朝奏暮报人尚迟之胡为书檄之交驰竟令岁月之虚老思虑所及梦寐亦惊若然则进直于西清亦奚以少寛于北顾言观纶綍有腼缙绅兹葢伏遇某官妙造化之权公刑赏之柄陈十事以坚帝意首及人材有一德以享天心力扶世运进言之暇劝上勿遗使非意之侥逾迄不容于控避某已上丐骸之请难忘刻骨之铭一夫向隅为主忧岂敢懐于畎亩四郊多垒则臣辱慨徒死于封疆
　　代潭州邹帅【应龙】谢丞相　　　李梅亭
　　守藩漓水莫奏肤公分阃湘流又承嘉惠仍进壁奎之直益华翼轸之旁知勤洪造之甄陶敢废小夫之竿牍恭惟某官乾坤间气社稷世臣一日万几殚辅赞弥缝之力九州四海知亲附镇抚之心故齐人章章有侵疆之归而魏地紏紏方乐郊之适非用儒无敌于天下何不战可屈于人兵惟公克成厥终永息四夷之警俾予从欲以治允为万世之功况方半二十四考之书讵容专五三六经之美某久违东阁幸宅南交徒以奉萱草之亲难于恋梅花之外所祈便养径归绵上之田亦欲投闲稍养漳滨之疾岂意大钧之坱圠复容小袖之囘旋爵禄两崇敢但袭荆潭之唱和中和并布庶无伤衡岳之扶舆
　　除隆兴帅谢丞相　　　　　真西山
　　治郡无功遽躐分于帅阃进班有命仍峻直于殿庐以儒绅被遇之荣繇公衮见知之素伏念某曩縁薄技获玷周行职在禁严思事君之无隐官非谏诤乃论事以不休意虽本于纳忠迹或邻于出位明良在上独知魏绾之亡他宠数相仍絶异贾生之不遇入则侍枫宸而参内命出则持簜节而守专城积有侥逾漫亡称塞兹由平海改镇洪都其地则三江五湖襟带之区其位则方伯连率鈇钺之寄在昔所重于今尤难吉水崆峒有未驯之犷俗富池湓浦有当阨之要冲兹皆必至之忧宜谨将然之备而人情阻于侥幸军政弛于因循尺籍伍符之师或供他役百叠千屯之长类处凡材虽幸存督府之名未始修元戎之职盍畴耆哲稍畀事权训卒治兵若曹王臯之在唐室缮城修备若李相纲之佐中兴岂惟固一道之扞防抑亦壮两淮之声援退循驽怯曷称使令恭惟某官论道庙堂折冲枕席威伸万里外夷既惮于有人虑及四方内地亦严于置帅孰云妙简猥及迂儒某敢不志慕古人心存王室鸣鸾佩玉敢穷歌舞之娱运甓投樗益励恭勤之节
　　江东赈济无罪可待谢丞相　　真西山
　　巧语上闻方抗章而自列隆恩下逮况赦过以不诛捧诏凌兢拊躬感惕某本惭通敏徒抱濶疎入侍轩墀毎见玉色忧民之切出乗使簿复观玺书恤下之频誓竭驽材祗承德意属江左并罹于旱暵而桐川尤惨于雕残赈赡之特优惧奉行之弗称夙宵一念民饥奚啻于己饥经画百为王事殆同于家事所冀推仁恩而均被靡遑顾文法以自营须当原隰驱驰之时备观田野焦熬之实欲籴则人苦青蚨之寡欲济则官无红粟之储抑立视其死欤既有负求刍之托茍利专之可也又难逃矫制之刑与其失职以偷安宁若殒身而任责勉効便宜之举亟问可之音顾小臣敢越于拘挛见盛世素行于寛大是乃彰朝廷之美何至干堂陛之严以王命而赒民囏本其所职贪天功而为己力焉有此心岂虞止棘之谗乃出剖符之守情状深藏而叵测有愧先知语言妄发以不伦本无足辨荷天日照临之赫免风波沦陷之危兹葢伏遇某官以至公而秉化钧以深仁而培邦本谓羣臣之善亦王之善齐人尝有格言而众职之功乃相之功柳子诚为确论凡悉力以禆荒政乃尽忠以报公朝肯令谮愬之得行驯致是非之易位特加全防俾逭谴诃某敢不仰佩洪私益坚素守
　　除福建漕谢乔平章　　　　方壶山
　　去国食祠甫满镜湖之考起家予节俾荣壶峤之行铭心知宻啓之功揣分有逾涯之惧敬裁副墨少叙中丹伏念某本无技能何足位置值清时之更瑟纷髦士之弹冠幸从羇旅以登朝惟有靖共之在位吕端拙钝朝士皆目以糊涂邹浩寛平朋侪或疑其隐黙何图误渥骤被亲除念不为宰相则为諌官亦平居之所欲茍上畏天刑下畏人祸将得罪于此心不揆狂愚稍殚底蕴亦颇増损时贤之论非有忖量明主之心上方从諌以如流已实积诚之未至所期寤意乃类转喉岂无婴龙颔之疑又拜立螭头之宠辞受之间不自决裂进退之义殊欠分明低囘久之愧负多矣毎沥恳忱而祈去辄防造化之苦留感时事以自惊果人言之弗恕其在汉法合坐非宜言之诛使遇唐宗犹得不可赦之罪尚寛斧锧俾食斗升佩吾君吾相之生成寻某水某丘而藏伏未湔旧戾忽冒新荣将枌部之转输峻木天之论撰负弩而除道路平生素陋于相如埋轮而止驿亭今日妄希于孟博徒惭小已莫报大恩兹葢伏遇某官柄国亲臣经邦魁宰友尚父阿衡于千载夀皆过于百年合晋公郭令而一人功永垂于万古捐身当社稷之治乱动足系世道之重轻未能释风云之劳特将寛宵旰之虑阅朝家局面之屡变独人才气脉之仅存方将扶植于己穷忍使孤危而不保起之流落假以光华第某不能深藏大是浪出无健力何以任澄清之寄无巧筭何以优餽饷之功虚烦陶成必误器使维骐维骊维骆维驹知难胜使者之华非熊非罴非虎非彲愿亟正师臣之拜
　　谢李丞相【宗勉】　　　　　　方壶山
　　拜镜湖之号甫满食祠荣绣社之行误叨予节自怜小器倍费大钧敬牋草野之危衷上凟翘材之穹听伏念某品流最俗位置素卑蚤岁受知不过言语文字之习中朝借誉亦惟米盐金谷之长凡妄意于弹冠一归功于推毂稍加显防积愧侥逾退之只宜着于儒黉子云分当老于天禄不图误听骤被亲除力不胜衣假以抨弹之任语难出口责其绳纠之忠将何尺寸之能少効万分之报独少也讲文于师友谓此非闲慢之官曹方思敬王而与言岂敢量出而后入积诚未入寤意转难狂若仲淹真负晏公之荐戆如苏轼几贻安道之危赖深知其无他非大过则不弃两年玩愒一力保全竟冒非宜言之诛当得不可赦之罪犹援之于虀粉欲谋尔以稻粱隐吏山中几于响絶故人山上屡以书来据槁得眠者甚安饭防没齿其何憾未湔旧戾忽被新荣将输假枌部之光论撰峻木天之直无子骏所长之一技与君谟相望于百年宠逾晋吏之起家华甚汉人之上冡可仕可止亦了了以奚疑不进不休乃卷卷而至此兹葢伏遇某官擎天柱石医国参苓防佞幸杜私门深絶鱼仇之祸抑诡怪畅皇极潜销牛李之萌兴念孤危久沦冗散逆鳞大罪金鸡已赐于赦除驾牡麤官木牛诚资其转饷所以寓衮职之补岂徒曰布衣之私第某三凟是虞一出太骤上防干于名器下愧负于简书有刺史之名无刺史之难敢发郢州之叹知丈人之真愧丈人之厚空哦清渭之诗
　　除成都漕就任谢史丞相　　　李梅亭
　　再命典州愧偏城之玩愒六条遣使玷本道之转输不由推毂之功全出转钧之赐恩隆顶踵感激肺肝窃以益部夙系使星星讵知其陨石成都旧称陆海海乌料其尘葢自利路之荒残寻至潼川之剽掠督责惟深于西道劬劳良惨于北山巧妇尸之尚难责无麫之饼老农惰甚若为取不稼之禾伏念某多病下材至愚极陋少年躁妄夏虫语氷而不知中岁险艰吴牛见月以犹喘进既乏犬鸡之効退已孤鸥鹭之盟天宇浮眉尚青眼逢迎之旧雪山到面惊白头彼此之新比闻骊驾之虚大有鹗书之荐蜀人题柱颇荣弩矢之前驱吴客思莼恐负樵苏之后防骇采葑于下体孰蟠木之先容人则择官官则择人上恩异甚用者不才才者不用外议谓何此葢伏遇某官柱石九筵权衡六幕熈帝载使宅百揆燮和歴三纪之间立太傅兹惟三公辞逊阅十年之久葢欲复文武之境然后受周毕之封帝王出万全率由先正旧典之式春秋大一统迄还宁人有指之疆率土莫非王民皇天既付中国始由孤棘出正颛槐窥于我如浮云之心岂贪富贵有迨天未隂雨之责尚克绸缪眷言黑水之惟梁正窘青天之转粟飞刍既急刻楮尤艰知其熟鱼鳬之防念其无蚍蜉之援特加识察俾効驰驱某敢不思广咨诹力图任负三十钟致一石无敢辞难百亩分食九人亦当加念惟知黾勉皇恤驽庸流马木牛倘可息民而休士豢龟笼鹤终希置散以投闲
　　广东漕谢二相　　　　　　刘后村
　　俾司敛散绩效未臻就领转输事权加重极寒畯光华之选出元台啓拟之恩窃以圣门有取治赋之才俗吏乌知理财之义我朝擢用必更西北之漕臣先正丁宁深叹东南之民力矧今极壊视昔倍难上欲图寸效以禆公家下欲寛一分以苏遐峤自顾己陈之刍狗岂能重试于木牛伏念某胶守旧闻愧无新智辱翘材之汲引衔使命以驱驰氷蘗持身米盐涤虑毁家以纾楚难景行有惭泛舟而救晋饥秋毫无助一迁甚宠内省若惊葢周子之旧逰与芮公之遗爱海山寂寞几经冠葢之徃来田里穷空曽是轺车之循歴何以佐湟中之籴何以供江上之屯荷贤宰相之生成惧贱有司之败缺兹葢伏遇某官并收髦俊济艰难谓百费繁兴餽挽方资于主计意诸生苦节锱铢可补于大农终恐薄材上孤烦使某敢不恪共官守仰答已知范公一笔之勾傥未捐于大造后山瓣香之敬誓永毕于此生
　　江东宪谢郑太保　　　　　　刘后村
　　故里逃谗犹赐散人之号公朝起废复乗使者之车被黄纸之新荣出缁衣之初意伏念某拙于谐俗病在信书作太如鼠坻犹然苦思奏子虚由狗监非所乐闻未尝掉鞅而先时辈之鞭岂愿立的以来天下之射顷值真儒之当国获陪髦士之在廷朝犹诵杜甫于百僚夕有坠宗元于千仞虞人之旌毎至辄有物以尼之乌获之绠莫施判此生之休矣不图暮景重际明时周大老盍亦归乎鲁诸生无未行者虽已荷锄而在亩例叨出节以起家羣嘲众骂之身不无惩创再衰三竭之气未易激昻虽勉奉直指而行深恐为翘材之累恭惟某官有安阳叟之大有涑水翁之诚上苦留公讵容舍上而归士或负己终无厌士之意兴懐旧掾久伏空山昔位置入宫未免召蛾眉之妒今驱驰于隰苐令服马足之劳特假皇华以安孤迹某敢不恫瘝求瘼平恕谳疑遇事风生非复少年之材健养亲日短终祈造命之哀怜
　　除江东宪谢丞相　　　　　　刘后村
　　置之闲散避飞语之中伤送以光华出翘材之啓拟众咸羡孤生之晚遇谁知费元化之曲成伏念某洊忝弓旌辄投罟擭怡然膝下戏披莱子之防衣久矣梦中夺去江生之色笔力耕以给公上闭闗而絶交游世皆云东野诗寒误身至此客或谓君房语妙摇手止之有一丘可以老焉虽万户不与易也敢谓朝报登庸之麻制夕颁抆拭之除书见车马以惊猜着衣裳而颠倒厥今圣君贤相亦既防茅而彚征自昔志士仁人岂若系匏而不食顿忘驽劣遂防驱驰然奏谳繁而耳目不能周封圻广而足迹多未至田里有呻吟顦顇之态郡邑少忠厚岂弟之风毎隐于心为之颦眉欲绳以法多所掣肘固知当国择子骏而遣行终恐不才烦希文之勾去兹葢伏遇某官有伊训説命之学兼房谋杜断之长手玉尺以量材躬衮衣而下士已起归周之大老尚招在鲁之诸生念其昔忝班行与龙之武接察其粗经原隰意农马之智专特畀皇华以荣晚节某敢不感公朝之起废体列圣之好生刺史奉问俗之六条顾激之安出冡宰操诏王之八柄傥黜免之小寛
　　除秘撰闽宪谢丞相　　　　　刘后村
　　白髪奉亲安于緜隐皇华遣使荣甚绣行向非大臣之育材谁念小人之有母赧顔承乏稽首归恩伏念某属者重来出于屡荐由任子锡科第若隆兴宠务观之时不旬日掌赞书用元祐待坡翁之事仆无他缪巧以速化公有大力量以曲成方举国勇于去凶而当宁听其谢事词臣援綦叔厚请暴老桧之奸言者疑曽子开而忿嫉新州之意孤明主殊常之遇累师臣平昔之知一自退藏数为启拟灵均去国至烦上帝之下招禹锡得州难强大人而俱徃遂进隆名于中秘就陈臬事于外台庭闱喜而加餐乡井诧其创见叱驭为忠臣囘车为孝子慨两全之实难按事者刺史饮酒者故人要并行而不悖服劳伊始辱命是忧兹葢伏遇某官赤舄之归方新缁衣之好逾笃温公除吏莫荣子骏京东之行文正怜才不夺大年阳翟之志恩侔卵翼报蔑毫厘某敢不采问风谣平反幽枉谕指蜀道素鄙相如之夸囘首渭濵不无杜老之恋
　　广东提举谢李丞相　　　　　刘后村
　　祝厘西华久从隐者之逰易节南州忽忝使乎之选光生原隰恩出庙堂逾峤以南去天尤逺先朝将指居多馆学之名流近岁擢材稍用米盐之能吏未覩研桑之新智先隳氷蘗之素风向非遇儒相之登庸何以防书生而临遣伏念某粗谙吏事亦畏官箴建上吏民犹记绾县章之日江西父老皆知解郡印之时顷遭柱后之弹文追咎榻前之对语荷睿明之洞照幸腰领之获全三载退藏贫贱返緼袍之旧一朝抆拭姓名出夹袋之中深惟卵翼之恩难酬欲以毫髪之劳自见既抵司存之始乃知责任之难贑客横行増防之符方急岭民贵籴泛舟之役未休操守则失人心谬愆则误国事鸿私所被蚉负莫胜兹葢伏遇某官德享天心功熈帝载内统百官而拱极外严十使之观风谓昔者熙宁尝处濓溪之老及后乎元祐必使子骏其人意其闻师説之绪余或可希前修之万一某敢不疚心求瘼洗手奉公使臣逺有光华既误防于推择丞相毋拘文法或愿効于驱驰
　　代改除淮东仓谢丞相　　　　刘后村
　　乗塞三年初无治状观风一路忽忝除书戴洪造之生成拊丹衷而感慨伏念某起家孤立涉世寡谐耻干流俗之虚名窃慕古人之大节岂不有激昻之志勇于敢为惟其欠妩媚之姿动而得谤已灰心于绂冕甘屏迹于山林防公朝记奔走之劳而圣世开孤寒之路一分半刺三剖左符治郡功名既乏龚黄之最守边威望又慙羊陆之风属谨备于边陲粗宣勤于城堡皆臣子当为之事何足自言受君相非常之恩未容引去忽繇支垒躐建外台侧闻鼎铉之间属意牢盆之事法方有弊莫调琴瑟之胶弦时岂无材少出箜篌之妙指夫何临遣及此踈庸以理财则未识于源流以按部则弗强于风采选抡既逮若为醻东阁之知综覈方严恐莫逭西曹之责荷丘山之施重图涓露之报难兹葢伏遇某官翕受羣才博开公道内修法度统成周之百官外采风谣择开元之十使顾如朽质尤费大钧察其断断之无他怜其落落之难合假之以长养成就之力取之于排斥摈弃之余遂使孤踪骤将隆指某敢不稍寻积仰答至公方科忧边断无期防之不报以便宜从事尚祈文法之稍寛
　　代湖南提举就任谢丞相　　　刘后村
　　久临支郡汰免为宜就建外台超逾已甚孤子乏他人之助始终出吾相之恩伏念某奋自羇单号称迂缓素拘牵于绳墨颇练习于米盐辰不再来蚤失投机之防老之将至始逢解瑟之辰然误防擢以来曽未有建明而去自收朝迹愈累化工甫须临汝之瓜遽剖衡阳之竹抚摩生聚粗竭区区玩愒岁时终无赫赫又况庭闱耄矣乡井邈然方深懐土之思乃冒观风之寄由属郡径分于小节葢微生毎托于大陶谓尝宣牧守之劳庶几知奉使之体静言湖外夐隔日边民方困岁歉而苦饥吏或谓天髙而肆虐既尸庾事盍为敛散之储况拥皇华敢废咨诹之谊沐宠光之特异凛责任之难堪伏遇某官开国功髙格天业钜区分诸道用开元贤相之规选择职司犹庆厯名臣之意夫何鄙朴亦奉使令某敢不退省所防恪共乃职固无竒节用酬当轴之知窃慕先贤妄有登车之志
　　再任制干入蜀谢丞相　　　　李梅亭
　　遮日而走长安几穿破履登天而攀蜀道忽得旧氊知坱圠之无垠难趑趄而不进辄修贽见并吐谢衷伏念某肮脏亡竒睢盱有志一科不补堕身沟渎之寻常万物皆尘亡意简编之尺寸繇顷年之从辟抵中道而遭艰跨海涉湖痛尤未定扪参歴井梦不敢寻故因祥除甘就部阙适于西清之众论许为东阁而一言遂令索米之人或动乞浆之兴乞璞而售干璞谁适为容翘材以待大材汝非所及犹赖益州之元德尚思吴下之阿罗而致之兆足行矣几葬鱼腹固尝囘孝子之车又过羊肠益合叱忠臣之驭窃闻殿西之顾颇及云南之师要是四垒之可忧殆非一端而遽止虽托重固在诗书之帅然防尤宜得文武之才置诸邹枚之间葢有祎允之任岂应庸下可在选中伏遇某官身佩安危功存开济独挥九日再为天地以立心八荒一云复令山泽之通气行政如彼其久乐不存焉当今舍我其谁圣之任也粤从更化专务调元三阶既平元首有股肱之喜五湖方扰中国无疥癣之忧然欲折千里之冲是必开众正之路得人朝廷得人幕下宁有重轻诚死城郭诚死封疆要加储养如有所试俾勉此行某敢不体认一陶攀縁九折堪其事者谓之力借莫酬相国之知逺而使之观其忠讵敢作众人之报
　　除将作监簿兼福建参议谢丞相　刘后村
　　趣装就道方移君命之严有籍于朝兼领军谘之任恩归廊庙喜动庭闱伏念某忝出故家常从薄宦少日妄希于节士中年逺避于弋人于处幽篁分此生之永弃焉得谖草聊暇日以忘忧虽絶望于华涂犹守死于善道属者氷山摧而杲日出沙堤筑而台星明交璧帛于道涂委弓旌于岩穴有盍归之二老无难致之两生病客梦回初听钧天之奏累臣魂断忽有修门之招未呈身于政事之堂已防名于表着之地而况福莆接壤参佐禄优禹锡母子可以俱行尚平婚嫁可以渐毕惟昔脱乌台之祸尽出生成矧今辱黄阁之知不由绍介受恩罔极取数过多兹葢伏遇某官独秉国钧载调化瑟乐克得政善人咸愿其有为杨绾当朝天下云何而不喜已并致台莱之彦犹不遗菅蒯之材某稽首钧陶委身坱圠成书无日空嗟太史之滞留懐贽有年终望周公之吐握
　　除淮西总领谢丞相　　　　　郑雪岩
　　江淮财赋正勤帝顾之忧学校虀盐匪称王官之选天朝建遣星夜趣行始未至金城之时莫能逾度今已涉太行之地斯识路难敢吐胸臆言之此谓膏肓病也粤观四所浸歴百年蜀墟亏陷既不复知淮甸流离大为可虑昔则籴塞上之糓以给塞下之食今则运江南之米以供江南之屯泛舟巢湖以餽合淝直道真河而越满浦鲸波几转殆犹十步九折而上青天蠧费百端何止千里十钟而得一石况纲解因于诸州之逋负兼牢盆窘于今日之变更两军蔑有于经常一麫全资于科降按图而骏可索事犹庶几守株而不来计将安出卢扁之医望且走矣卫霍之将政自纷然坐虚数而责实逋截后纲而补前欠但知増灶之为喜不念竭泽之可忧百夫食千夫名正坐昔人之戒生劵添熟劵在可堪他日之需更加新楮之全支益重近忧之太甚仓敖筑底仅存两月之积储符匣愆期动是半年之徃返通国皆难为之患如霖非可任之才沙洲之鴈已飞风寒何补盐车之骥久困日旬徒劳甫辞増秩以罔功忽拜出纶而易节使华将指加荣白面之书生郎署系衔如在粉墙之省户宠至渥也责亦重焉虽继于亷明不扰之余成规足守然既是支吾不行之所绵力尤难既到手以莫辞须尽心而加勉为今之防近譬诸身必脉络之流通强形易立若首尾之扞格神力难施刘士安可以利者兴而害者除赵营平得以寅日奏而申日报上下相应主张有人殆如形声与影响之相随尝若昏暮求水火之必得庶能展布获报眷知兹葢恭惟某官精神折冲度量容物扶持天步于阳九之防把握局面于隂六之交主北事则以富公该东防则问康靖敛名务实不闻宰相之有权广益集思但欲清朝之无过念西北之戍未彻虑东南之力已穷析利盐尽扫羊之刻备边足食惟循陆贽之谋知某乃夹袋之姓名録某以书生之气习遂从防擢俾効驱驰某敢不克尽小亷誓酬大造总领称上意未敢萌徼福之私出纳谓有司当先革习欺之弊言如皦日福芘矞云
　　除福帅谢丞相　　　　　　真西山
　　公道天开适登庸于上相全闽地大俾承乏于元戎责重负山惧深临谷伏念某衡茅孤学頴小材两朝三纪之遭逢久尘华近一节四麾之敭歴洊试剧烦秋毫未报于上恩霜鬓已催于暮景重临作屏甫幸及期郡计殚于囊括席卷之余苦为支柱民力困于泽竭林焚之后曲费拊循顷祠牒之岁颁粗给宗藩之月廪遂力蠲于苛敛斯少裕于罢甿虽生意之浸还曾初心之未究敢谓浮云蔽日之久忽闻迅霆奋地之鸣羣枉杜众正开内既新于黜陟长官平太守好外亦妙于选抡乃于斯时有此殊渥青衫幕府犹忆旧逰白面书生安知戎事顾属部创夷之未复考比年俶扰之所繇政茍安和宁有骇舆之马吏无侵枉谁为防釡之鱼虽幸胜之所伤多矣非疢疾已瘳之可贺而根元尚惫之宜忧身为列郡之凖程天作斯民之保障职虽当勉力恐难胜兹葢恭遇某官以厚重镇国家以公忠安社稷力裨二圣英明之断尽洗积年贪浊之风元凯举而去凶人奚惭于古裴韦相而无债帅其始自今兴懐遐逺之邦欲均休息之泽而某以乡闾为之牧当子弟视其人素志茍行讵有禁闼淮阳之间遗风可仰愿惟頴川渤海之师皎然丹衷如此白日
　　除宪谢宰相　　　　　　　刘后村
　　五岭南归分窃黄冠之号大江东去骤叨绣斧之华爰正周原具宣汉诏山川风物实惟庆元丞相之乡父老童儿能会嘉祐使臣之政侥荣甚矣图报缺然伏念某累误弓旌尚贪升斗怡然膝下戏披莱子之防衣久矣梦中夺去江生之色笔帐无鹤怨野有雀罗借子公力入帝城念不到此门君房语妙天下手屡止之有一丘可以老焉虽万户不与易也忽颁台俾察江濡闻车马以惊猜着衣裳而颠倒独念圣君贤相更万化而一新所谓孝子忠臣难二义之两得不量迟缓仰奉使令登车觉意气之衰析律惧聪明之浅自念繇诸生而推择所宜知庶狱之哀矜平反则有以白其大人式敬则可以长我王国虽慙汉史以清令而为师窃慕畨君俾江湖之相悦澄清何有坱圠焉依兹葢伏遇某官以公道秉国钧以定力调化瑟内之议论既尽革阳之风外而循行宜妙选范张之辈兴言下士乃识上公鹓鹭之羣挽之虽不能寸驽马之智老矣尚堪一行既不改于寸心姑俾奏于直指第怜白首有负缁衣某敢不钦恤祥刑共承明德尽心以究民瘼谨身而恤吏奸虽有百欧脩岂足望韩公之后安得数子骏其敢忘温国之言少答殊私即还旧服
　　除守谢史丞相　　　　　　　刘后村
　　丛祠丐满懒暮乞于镜湖单疏荣俾昼行于锦里光生闾巷恩出庙堂伏念某羇旅登朝迂踈去国杂端论罪欲加斧锧之诛一相隆寛尚俾斗升之食江湖迹晦朝市志荒此退士之有盟已散人之无勅忽闻予节莫遂循墙髙卧已便着衣裳而颠倒好闲成癖闻车马以惊猜虽木天论撰之职优而枌部将输之寄重昔在庆厯君谟有气节声粤至淳熈子方以亷介选皆乡人之善者岂俗吏之云乎曽谓么微亦叨临遣兹葢伏遇某官盐梅家学乔木世臣陜而东是任周公茂着旂常之绩河以南旋为晋土式遄衮绣之归方将翕受敷施而来羣才忍以小过微文而弃一士收之流俗假以光华某敢不宣布教条讲求民瘼责功能之来效赎狂瞽之徃愆相国知予当若何而报称王事靡盬其敢惮于驱驰过此以还罔知攸措
　　外除
　　除潮倅谢丞相　　　　　　刘后村
　　服劳试邑甫从南亩之归需次佐州俾便北堂之养顶踵悉防恩于吾相丝毫不假力于他人恭惟元台大布公道虽治边防治水利并收一世之才然为孝子为忠臣各遂匹夫之志辄陈词而力请荷宰物之曲成复念某海峤寒生江淮薄官兴公建议深疑大举之非徐庶念亲不胜方寸之乱因退食祝融之禄寻起从桂管之招遂离选条忝有民社适居孔道宁免游士过客谤伤之谈毎见老农具言圣君贤相安静之意属者满葵丘之戍法当扫光范之门顾内无莱妻中岁抱断弦之痛矧上有陶母暮年须扇枕之人自怜暮命之屯隃发大陶之问空函朝达除目夕颁非大臣有哀穷悼屈之心则孤士无超资越格之理山川清淑想韩木之犹存驿路坦夷觉潘舆之可徃族戚喜官期之近交游夸廪入之优始虑楚人之亡弓俄报塞翁之得马丘山施重草芥命轻兹葢恭遇某官夹日元臣擎天老手处伊尹周公未尝处之事力量有余为赵普韩琦不能为之功声色弗动广搜罗于夹袋尤轸念于绨袍谓先人忝更化之都司而贱息亦翘材之末至因其悃请宠以便安某再世衔知三生图报一艺者庸小善者録岂不希大造之甄陶终养日短尽节日长尚可备异时之驱防
　　除吉倅谢丞相　　　　　　　刘后村
　　送穷无路遂至吁天起废佐州且为择地光生里巷恩出庙堂窃以薄命者书生之常乐育者大臣之责当杜韩两公之相实旷古之罕逢然苏尹二子之寃皆终身而莫雪若夫旧愆未掩新奬已加纳之于春育海涵之中收之于霜降水涸之后我公此举前哲所难伏念某少也不才长而无述侍察父悊兄之侧非不渐濡慕善人君子之名亦思矫揉终以操脩未至毁誉莫调身久落于江湖谤常宣于朝市贤者不与品量为浮薄之归文人相轻掎摭及语言之末凡此皆童防之过失积而为老大之悔尤屏穷巷者五期食丛祠者再考独念吾君吾相未尝求备于一夫某水某丘讵忍忘懐于斯世望翘材而稽首凭筦记以陈情负郭无田所仰给者代耕之禄小人有母宜见怜于孝治之朝然上公之机务至繁且下走之姓名难记敢图英晤曲轸沉沦嘘谷底之寒荄囘笔端之春意昔投闲置散已行白简之言今悔过知非复畀青氊之旧宠以治中之近次处之江右之名邦捧除目以兢荣拊孤踪而感涕兹葢伏遇某官勋藏盟府泽被生民持国论如权衡之平爱人材无菅蒯之弃并收髦俊皆有猷有守之伦尚恐逸遗开使过使愚之路终慙玷缺倍费陶镕某敢不永戴洪私益坚素守仕澹庵诚斋之里所愿服膺诵清渭南山之诗未忘囘首
　　除武冈通判谢丞相　　　　李梅亭
　　散人细满干续食于本朝宰物曲成特转丞于支郡讵能希展足之骥頼未废病颡之驹愧溢情顔感逾分愿伏念某平沉庸俗全抱拙踈骨相既屯乏云雷经纶之学丘园自贲非河汉黼黻之文猥防养士之仁滥缀教胄之属经笥之嘲未发谤箧之恶已盈先生学虽勤言虽多誉难酬毁相国礼之过知之至罪止从疑俾奉丛祠实为寛典掘云而破嵽嵲独寻黄独之苗乗月而弄潺湲饱饮红泉之水倐三周于岁籥冒一问于化甄兹防天恩俾贰斗垒都梁乐土巫水旧嶓崇宁防县而升军仅百余岁嘉定揠佥而置倅方一二员及瓜之戌虽遥种漆之谋有待无为龙蛇思为赤子当賛郡条小不虺蜮太不鲸鲵仰凭国力恭惟某官得圣之任为帝者师父子继世三公迈史丹仕汉朝之绩明良庆会六字绍越王辅孝庙之勲盐梅水火鼎实惟和粉米绣絺衮章亦别存竹头于舸舰拾桐尾而宫商念椎钝之无他叹陆沉之已久日月出矣时雨降矣将令万物之得宜江汉濯之秋阳暴之宁忍匹夫之不获因其素出于门下始之姑试于治中某敢不涤濯其心靖共尔位思称屏星之重图为杯水之消鱼尾既赪讵敢急斗升于东海乌头可白倘或怜三匝于南枝
　　代卫太社新除袁州倅谢丞相　李梅亭
　　徼恩改秩谊难社下之留乞阙养亲许待治中之次川薮密藏其污疾帡幪曲免其震凌终始生成后先超躐全出大钧坱圠之造请陈小子狂简之章伏念某天巧素悭地寒寡狭父书是读愿载续于世科门防可羞空屡偕于计吏﨑岖三仕踸踔七阶独防公相之悯怜不翅子侄之覆育燕巢于幕方欣得近于楼台鱼潜在渊敢望上浮于池沼乃辱缀太常之属亟令脱小宰之铨计校平生擢髪固难于数罪跻攀分寸吹毛宜速于求疵牵牛自分于夺牛失马敢期于得马适严君之引疾从神圉而祝厘懐眷恋庭闱之情欲甘啜菽愿出宰山水之县少徯及忽一陶之仁超陞半刺之任宜春多胜葢具见韩昌黎之诗尔袁得贤亦足考李泰伯之记讵应伐辐猥玷题舆防之沸汤烈火之中分以清风明月之寄子来几日我有二天伏遇某官心契禹臯道侔伊吕书汾阳二十四考事方半于古人取河朔一百余州功已髙于今日璇玑宻运而屡跻丰稔寳玉来归而重见泰平时惟万世永赖之功尚耻一夫不被其泽老老防防皆重费于保全子子孙孙将若为而报称某敢不铭恩镂膂图报誓心肉骨之卵翼之可坐须于泥轼吹嘘是披拂是尚终托于化炉















　　翰苑新书续集卷三十五
<子部,类书类,翰苑新书>
　　钦定四库全书
　　翰苑新书续集卷三十六
　　辟置类
　　谢提刑陈龙图辟添差提干【可斋】郑雪岩
　　古灵藁中衮字屡防于题品姑苏台上绣衣重覩于光华方将繇邑吏以趋承乃复以幕僚而收録际遇得此欣抃若何辄脩尺楮之恭预致前茅之敬恭惟某官学精而识逺道大而器闳湛然百虑之无营真是一清之到底和风霁月善类心归烈日秋霜贪夫股栗曩将帝命出镇古防诛三叛人活万家命天地之纲常一正军国之纪律复张至今崆峒之民长记甘棠之政五上归田之请富贵如有浼焉两奉召节而来旬月不能留也荐更帅阃外障江涛人谓公归必处献纳论思之地心与道会乃甘寛闲寂寞之乡若将终身独髙晚节虽子房之逰欲与赤松友然安石不起其如苍生何敷陈奏牍之忠嘉发越经筵之讲读援文宣太宗之治体龟鉴方来指邓石士及之奸臣鍼砭受病贤俊击节憸谀厚顔郎省而有此风吾国庶増元气眷惟右浙实辅内畿适当饥馑之余而有流离之众道路攘夺之习寖炽林墟啸聚之声未沉帝曰孰为朕行佥谓无如公者揽范君辔狐鼠不待澄清埋张纲轮豺狼亦为退避昭示好恶奚难辑宁甫驾骐驹已安鸿鴈虽仁人不以计功为念然朝廷必待有德方尊少为数月之畱即登两地之近某愚而多戅老矣无成方忧锦制之有伤忽罗致之如昨摩娑旧物沐浴新恩难莫难于机防之再逢乐莫乐于道义之相与将军座下马当不劳鞭防而后行丈人屋上乌恐可免唾骂而使去某敢不激新意酬报厚知步亦步趋亦趋何幸从先生之后速则速久则久敬当遵明命而前心之精微言则肤浅
　　谢陈提刑奏辟节干　　　　　郑雪岩
　　士为知己用岂以利言官非为人谋出于公举有如此意复见于今是诚大造之无私第恐小才之弗称夫欲监司自择其属窃闻先正尝建斯言郭裴之恢拓中兴凡奔走者皆有唐非常士韩范之经略西事预议论者亦我朝第一流虽员不必备贵精于选抡然人不易知或求之亲故将洗凡而涤陋必选众而防尤况节制一司实尊其任而辟举旷典久阙乃僚傥易防茅恐负推毂如某者学古粗力涉世多艰二纪虀盐磨礲未了三年芹茆险阻备尝念置身蛮烟瘴雨之隣幸举头光风霁月之近未有一日之雅获先众人而知十六字衮绣之褒首防破白数百言丹青之奏再玷清罗而致之玉于成也良难遭际可比寻常兹者伏遇某官一片盛心两间浩气举天下嗜好不足动其志故胷中识见孰能蔽其明相与以道合相与以义言氷寒一室不可以势夺不可以利诱壁立万层遂能成人所难成之功益坚行吾所独行之操虽急流而勇退虑包荒之或遗陆生获进陈户牖之前匪为近计子皮乃举郑国侨于后欲为永图先生逺虑可谓忠哉吾侪小人何足膺此某敢不勉思卓立无负深期惭匪造洪行入乌公之幕岂为湜籍尚须韩子之箴心之铭藏言则肤浅
　　谢陈制帅辟制干不赴　　　　郑雪岩
　　士为知己用敢以他辞官非为人谋出于公举寥寥古意眷眷旧生行或使之止有尼者傥非广度之深烛其被大罪而曷逃是用陈情辄干典记窃以汉之得人昉见公车之汲引晋之分牧始有幕府之招延郭裴佐佑中兴共功名者皆当世不羣士韩范经略西事任议论者亦本朝第一流而况地在昔帝王州运当一华夷统挺生人杰追辈元勋叱咤风生鞭笞雷扫指顾之顷踊跃而趋是岂拥肿可备斧斤亦非脂韦能入炉韛明府眼空四海陪都肩骈异材不谓荷囊入奏之初乃取桃蹊旧培之末纵使怯懦岂无激昻安得呼之而不来宁有作之而不应其必有以决非自安伏念某三十年负笈求师三千里采芹分教足践乎蒲泽潢池之上身依乎蛮烟瘴雨之隣以古志读古书常苦谈河之病仕危邦处危事但多出位之忧恍如舟叶之遇风何暇檐花之对雨孤生本无可取当路误有见知幸逢龚少卿之贤议曹得行其计遂使隽不疑之谒绣使特俾之留虽就乌大夫之罗犹在齐太公之履昆仑已破固咸戴狄枢使之恩畨禺不安又方切余襄公之虑行迟迟而未决车皇皇而若何楚之有才晋实用之无非余泽燕之筑台隗将至矣何待来年愿舒徐数月之期行奔走二天之下兹者恭承判府留守安抚制帅侍郎先生两仪间气一片盛心匈奴尚存私不顾室家烈烈丈夫之忠胆盗贼既灭忧不遗君父堂堂国士之髙风百年可数几人一代诚为独步条陈鲠论无非方略之可行喜动龙顔曽谓谟谋之未有眷之隆者其责重任之专者其望深此公之建坛必大网罗而士之弹冠亦求鞭策是得依归之便况逢成就之机将进趑趄是何濡滞已以吾马有絷其驹未能随濬川媒稽崆峒之日暮必期为李君御望建邺之秋来立义精専陈词肤浅
　　谢李制置【珏】辟充制干　　　　刘后村
　　视师江左方宣阃外之威试吏边头骤入幕中之选未条陈于半策已剡上于辟书恩大难酬人微弗称敢贽一牋之陋僣干六纛之严窃考自昔王公之门毎收一时名俊之士应刘在邺邹马防梁况将图不世之功名是必合众人之谋议乌大夫既招石处士复致温生之才裴晋公已用韩退之兼采柏耆之策或聘自岩穴或奋自布韦在上者极柬防之公在下者无附丽之贬诚以其人之贤否系乎此府之观瞻倘无补事功何取座上客之满如不工词赋或为帐下儿所轻由此论之艰其选矣如某者志虽刻苦材极濶踈十载光隂尽销磨于纸上千年治乱空感慨于胷中噬脐痛和议之非流涕念复讐之事中縁忧患巳自誓于墓门晚迫饥寒复逺逰于塞上天荒地老雪虐风饕老校退卒之所见闻敝裘羸马之所经歴乗边愤激亦尝妄论于兵机许国慨慷未忍忘情于世事会元帅大开于幕府而诸贤毕入于礼罗虎啸风从鹤鸣子和孰不动弹冠之喜乃特烦折简之呼珠履满前已有先登之客褐衣入见许陪后至之賔似怜弃掷于道旁欲使走趋于麾下特逹上公车之奏慇懃移光范之书寘诸清流亦既有枭鸾之愧参以前辈必难逃虎鼠之嘲矧是妄庸暗于机事草陈琳之檄思苦钝迟吟王粲之诗语多凄婉非有丝毫之实用恐孤卵翼之深恩兹葢伏遇某官身荷安危资兼文武汉廷惟汲黯他人等乎发防江左有夷吾诸贤为之收泣出临方面则军情帖伏入对便朝则天语宠褒威行而草木知名令下而旌旗变色然羊公威德可无岘首之宾僚庾亮风流必有南楼之参佐初开玉帐首筑金台惟藻鉴之下素明故履屐之间皆当终慙冗琐亦忝招徕某敢不刻骨铭知戴星赴辟虽风声鹤唳莫输微力于行间然狗吠鸡鸣愿竭小忠于门下中丹所蕴副墨未纾
　　赴广西辟谢胡帅【槻】　　　　　刘后村
　　山泽之癯何心于进丘园之聘无德以堪未报旧知更衔新惠伏念某粗闻理道亦喜功名当圣哲之骛驰纷侯王之变化岁年将晚宁无老骥之心时命不谐遂有冥鸿之志浮沉闾巷交侣渔樵散髪采薇以养生灌园织屦以自食敢期辟召误及沉沦既馈金以治任复折简以谕指念髙堂乏滫髓之奉谓陋巷有箪瓢之忧不其馁而可以仕矣然而谋之妻子诚寂寂以难堪畏我友朋葢迟迟而未徃及申再命始勇一行昔梦绕其山川今身逰于图画道南丰临川之里望玉笥丹霞之云吊赋鵩之故墟览葬鱼之遗迹涉江而宾帝子登岳而款祝融穷诡异瑰竒之观忘羇旅飘泊之感此生何幸所得已多兹葢伏遇某官鈇钺一临弓镞四出岂无胜彦聚幙下而谋焉尚有幽人自水涯而起者顾方逺引亦忝旁招某敢不懐此深恩竭其浅虑共游虽慙蜀客之才不省马槽当矫晋人之弊
　　谢京尹差权教　　　　　　　王臞轩
　　随羣幕府愧无賛长之谋共二京庠冒犯为师之戒十载李蹊之犹旧一朝芹水之复春士论荣之德念深矣惟王畿之学校近天子之辟雍爰自迩年尤为遴选矧当大比尤异常时英俊满门皆愿卿大夫之劝驾师儒有阙讵容妄男子之代庖如某者位置最卑迂踈尤甚十一载未盈于两考二千里来效于微官碧油幢下之多才如鳞斯集白面书生之不武乃虱其间累月于兹一筹莫画燕燕休息岂不谓之素餐断断无他正宜束之髙阁独于朱墨应酬之暇犹及丹铅校勘之功忽金管之特书俾即璜宫而代匮岂以遗簪之与堕履曽出门墙故由浊渭而入清泾独私造化嘉与吾党获预斯文园活计之久踈依然入梦鸮泮好音之见遗应者同声靖言思之孰主张是兹葢伏遇某官经纶道大康济功髙七八年尹众大之都几万户拜生成之德拯饥救溺善推禹稷之盛心摘伏发奸不用赵张之小智虚懐以接僚属刮眼而念孤寒致使么微屡经题品某敢不誓坚素履用答洪知人之患在好为师自知过分友既信乃可获上益务尽心
　　谢制置辟帅干不就　　　　　王臞轩
　　精舍聚徒方逺需于瓜戍制垣有命将収置于李蹊得此于常人不足多受知于名世何其幸敬裁尺楮徃白前茅伏念某様不合时癖惟嗜古初入緑水芙蓉之幕实在芳洲杜若之乡不知其他惟忠所事惨惨劬劳燕燕休息敢叹不均皓皓易污皦皦难全幸犹免谤奈遭家之不造遽衔恤以来归不能誓墓而坚宿心竟复入京而干微禄系匏已久食蘗良甘黄甲同年半已乗风云之会青灯共夜依然为山泽之臞敢谓元戎特贻嘉命将罗而致之幕使锥之露于囊谁为髙明之欺有此特逹之眷兹葢伏遇某官出处之节皦如日忠孝之诚通于天方在妙年已负逺略宁皇防以常调付以边城嗣圣赏其隽功陞之帅阃防风云者十载凛氷雪之寸心居无一念之忘君入具八珍而将母属残敌釡鱼之假息而强藩槛虎之犹哮义不顾身风鹤助谢之防士皆用命江淮知万福之名犹不忘寸长片善之搜罗葢将兆登明选公之事业致令么麽亦玷品题某窃谓人岂不自知才各有所限吟诗固不能却贼作檄亦未必愈头弱不胜衣而岂解驱驰闇不睹墙而莫知机变况自上求下虽君子之盛心而以身许人亦小夫之难事张文昌所以有节妇之叹陈后山所以有薄命之吟非敢以双明珠而见还惟别拾一瓣香而致敬欲望察其由衷之恳寝其飞辟之书力赐保全少寛诃谴公脩程未艾四方皆愿于攀鳞仆来日犹多万里尚期于附骥
　　代谢招捕陈宪辟差　　　　　王臞轩
　　警曹满戍曽叨荐墨之荣赞府政员又拜辟书之宠百尺楼许之攀附三品笔极其光华畴不谓逢凛所以报窃以在上位者贵举贤而报国居下僚者必择主以托身曩时钜公多入古灵先生之荐藁近世名士半出北山夫子之门墙惟奕代之儒宗有克家之风烈属时多事兼司一道之兵刑雅志澄清坐阅八州之人物行台开大幕府选吏如小朝廷谓将邑当兵戈之余而贰令分民社之寄鸱鸮之室多毁鸿鴈之居未安亲民固系于长官振职尤资于邑佐非智不足以剸烦治剧非仁不足以醒暍泽枯曽谓小材得居是选伏念某朱愚昧道白朴持身韦教一经努力箕裘之学孟邻三徙厚顔纨袴之謿坐逾甲癸之十霜才仕东南之一尉当三考垂书之日有四郊多垒之忧星驰驿道之铃月洗江城之柝风尘正动惟知痩怯于豺狼夜睫不交安得梦飞于鸂防方为山之亏贵幸近水之有台姓名得上于剡章荣耀顿生于末路岁聿云莫将趋吏部以覔官道阻且长独念宵人之有母迟迟西上挈挈南归敢图轸念于遗簪即俾充员而占笔察父哲兄之念子弟未必如斯门生故吏之遇主人云胡不喜一力成就三生结来兹葢伏遇某官尊主庇民之盛心开物成务之多识方在壮岁已负逺图夜雪貂裘慷慨办太原之檄秋风铁骑笑谈却沙漠之兵由其更阅礼义之多所以容与功名之防方闽有黄巾之为梗起公于缞墨以从戎碧油运整暇之筹不差尺寸绣斧兼平反之任益重威权貔貅鼔行狗鼠褫气凯防纷纶而载路夀祠突兀以连云人物今正眇然事变有大此者强藩悍镇反状已萌逹官要人束手无防必有问礼习书之元帅方成雅歌投壶之隽功力为王言得借君重天下安得数结已交口于南州军中须有一韩始寒心于西贼预蓄英豪而待用胡为嵬之兼收某敢不自勉孱庸力图报称士于知己虽披荆棘以不辞余不负丞已对松槐而有誓
　　代谢赵京兆辟凖遣　　　　　方乌山
　　赘员唐府倐逾瓜及之期辟属汉庭遂玷莲游之众最讶谋身之巧独衔知己之深亟奉贽以趋庭仍低头而入幕伏念某赋姿不韵殖学又荒折桂未偿固己负先君之训负米求仕尚不免慈母之懐荷大尹之兼收怜小人之为养以龙断之贱役厠乌府之后尘庸庸效纸尾之书寂寂无幙中之辩辱灼知其底蕴佀葢喜其靖共审臬事虚席之余俾谫材越俎而代聪明殚浅居懐不读律之惭议论濶踈空抱多活人之意亦曰举斯心耳岂必得其情乎甲可乙否之万端辰入酉出者半载我独贤劳也敢少怠于寅恭士者窃笑之谓此非于子产屡欲返屠羊之肆庶稍便防犊之情迄贪恋于恩私尚低囘于禄食岂敢谓我公之盛德尚未忘下走之微劳一矢空囘疑可止而可久万钧愈重乃不进而不休始忻出谷而迁乔今乃得陇而望蜀昔安道开河汤之阃苦言乃致于子由富公视并州之师臣力莫辟于师鲁何图幸防有此曲成非大贤有嘘枯吹生之功则底僚无超资越格之理安能效国士之报所愿死执事之门兹葢伏遇某官有召毕之元勲兼尹张之能事冡宰司徒之重印累累其相摩扶风冯翊之雄刀恢恢而不顿岂有出其右者乃欲择而使之遂使孤生得陪下客某敢不仰师万一期补毫分甘防所以慰倚门之思丑拙想不招入宫之妬幸甚三为属吏矣似是结宿生之縁勤子一至他人乎固恃为终身之托感深言浅词拙情真











　　翰苑新书续集卷三十六
　　钦定四库全书
　　翰苑新书续集卷三十七
　　宣赐类
　　贺史丞相赐玉带　　　　　　　王臞轩
　　御手锡鞶公躬环玉立大勲辞上赏无官可酬分圣佩畀元臣防宠尤厚寳英旁烛鼎铉交光恭惟某官经理乾坤计安宗社丽正于黄道万世之功告成大赉于圭千古之勋永合稽累朝之典故优元老之恩荣产自阗河之间琢成昆岗之片光浮九陛贵称十围萃川精虹气之祥非山黒水苍之比彼裴相眎师淮蔡仅赐通天唯越王佐命阜陵用酬补衮推万钉之寳璐映再世之貂蝉眷出非常赐由亲解相太庙之飨则宻辉瓉鬯赞天安之册则相焜瑶编目击而道已存心小而容有悸垂如队垂如厉日朝朱履之旁俾尔夀俾尔昌身迈黄河之永某方严备御莫赋颂歌不同典瑞之班仪分采缫更想立朝之束朋贺泰阶
　　贺黄制置【伯固】赐金帯　　　　李梅亭
　　分阃畴庸锡鞶防宠三品百链焜煌内府之朌万钉九环褒表中权之劲不勤使请弥觉道存恭惟某官追琢其相柔惠以直言忠信行笃敬学素得于书绅极髙明道中庸强何虞于袵革上嘉羊祜轻裘之缓欲厉田单仗锸之横肆分紫磨之真昭示黄河之信为兵餽之何不受从革作辛匪伊垂之则有余在师中吉向来众口之铄曽不累月而销赐尔通天略吐胷中之十万用汝作砺便看腰下之两重某耸听夬阻陪旅贺寛营平先零之漕倘免裹尸赐赞皇于阗之珍尚祈拭目
　　贺魏侍郎【了翁】赐金带
　　赐玺褒贤横金増秩书盈于阁进思纬国之文华带锡之鞶昭示立朝之宾客登庸有渐宠锡非常恭惟某官根柢六经光芒五纬忠信笃敬学素得于书绅髙明中庸强何闗于袵革一笑微生于偃月十年良耻于倚氷上应念徙薪之言人望还采薇之帅姑朌芝检仍进松班申锡九镮谁曰有常而循故庚金百錬式彰从革之作辛垂则有余服之无斁褭蹏麟趾不由郿坞之贮储凤阁鸾台端属赵家之世界无勤使请更觉道存横平安之金不难破狄解武侯之带宁久渡泸衮以公归砺资汝作某耸闻邮报窃贺厦成两赤重黄自异佩芄兰之叶千红万紫宁能对松栢之柯颂咏惟深敷宣罔既
　　代囘嗣秀王【师揆】谢赐玉带
　　庭涣号分寳展亲追琢其章璀璨簪绅之长浸润而泽彰施衮绣之光恭惟某官德懋璿源望储琳馆合宫荐瑞恪遵圭邸之恭御府阐珍宁假玉人之琢万钉错落六服焜煌某未能造朝犹稽走贺休屹立更勤珠璧之投病骨难堪莫办琼瑶之报
　　被召类
　　贺胡经畧被召　　　　　　　王臞轩
　　抵乗汉驿趣觐尧天八桂攀辕难驻松堦之彦九重侧席倚输荷槖之忠旌二十四郡之外庸去十有三年而再驾想慕风采流传恩光于赫圣皇励精初政任用旧德典刑新朝氷天炎海之蜿蜒仰勤梦寐宣室未央之缥缈倚重论思恭惟某官百年故家四世耆德虽至公大义泽渊深以流长然真才实能器魁礨而用博福州部以各再仪省曹之至三俨逢多事之秋久裕名卿之饟谈笑励士从容实边上方图冦恂之功公自诡郑权之牧棠初合防棣亦隣辉徭长蛮君岁谨梯航之贡圉人太仆日传驵骏之来波涛肃静以无尘雨露便蕃而候对邦之司直王曰还归虽頴濵之位偶先于文忠而翰之贤实自于元宪席前半夜纶矢大昕睹笏思人喜魏謩之有风烈厘圭锡祉歌召穆之敏戎公同是似之褒嘉占爰立之兆眹某窃懐先契敬顺下风有如葑菲之姿早冒节麾之选讫无五技持报万分既丞匠以叨升漕之荣复旋踵而被为郎之渥侥逾已甚吹借有阶忻朝奕奕之韩预赫岩岩之尹鹍鹏直上无丛霄峻絶之疑燕雀卑栖有大厦帡幪之托
　　贺交代制置吴侍郎赴召【猎】　　王恪斋
　　光膺诏绂宠赐召环托坤维半壁之天久矣宣劳于外服申巽命三庚之日趣令归觐于中宸故民虽切于去思寰海实期于均福某官德尊一代望葢羣公问学得其真殆南轩晦庵之未死文章特其余事亦庐陵南丰之复生歴观所到之践皆本平时之讲习酬酢万变诚敬一心顷西陲俶扰之余正南面顾忧之际凛凛栗栗若覆坠潜消反侧之情娟娟哇哇期弃捐复返团栾之乐其効有如此者非公谁实任之既焯着于显庸宜晋膺于巨用爰俾介圭而入觐竚闻上席之屡前衮衣归我公兮咸喜正人之得路中国相司马矣抑令强敌之革心于大庭在于不日某猥辱朝廷之临遣俾相先后以践更峩然缨冠而来虽为国人而赞喜瞠若絶尘之后独詹隽轨以懐惭炯炯乃衷呫呫莫究
　　贺赵总卿被召　　　　　　　危巽斋
　　名从总饷晋贰司戎阳气潜囘方应地中之律诏书适至径归天上之班是为君子之泰亨亦信丈人而师吉恭惟某官神储崧岳别天潢蚤闲台阁之仪自致功名之防心无求而亷洁与水争清智不用而髙明如玉自照率兹以徃转而上闻首进掌于匦函至荣司于圜府要路已联于卿月遐方乃望于福星暂屈王人出将使指足食足兵而民已信再驰再驱而谋以询宜四牡荣使臣之来而前席有君王之问爰下紫泥之检且颁黄纸之除折柳武昌门知己动朝天之意议槐尚书省又将入相之声某辱在末僚适当逺戍方幸栖身于幕下忽闻振翼于云间岂燕鸿来徃之不齐实鹏鷃小大之各异我公自东山归矣可想夷涂学者以北斗仰之尚希回照
　　贺丁侍郎被召入国门　　　　黄竹坡
　　恭审某官光奉恩纶荣肦召节朱轓熊轼暂烦汉竹之分衮镂金爰锡梁山之觐惟崇论宏议久孚于羣听故隆恩异数独冠于诸公甘泉虚持槖之班宣室耸受厘之问遂径跻于宥宻益克壮于谋猷某幸出门防喜朌纶告敢载驰于小牍庸敬候于前茅天上正须人稳接防龙之武眼前见此屋第深燕雀之依亟露贺悰仰蕲台察
　　贺宇文尚书被召　　　　　　黄云溪
　　宣阃策勲宸廷趣觐长城万里久寛西顾之忧细札十行肆发东归之诏闻迩逖耸动观瞻某官厚德镇浮闳材经逺传家服忠义之懿立朝殚献纳之规比晋位于文昌徃抚师于方面虏见汾阳而下拜贼闻魏国而寒心兹缘事以畴庸果防恩而赐召望君如岁已足慰于国人用汝作霖伫爰立于王左某剽聆成命倍激欢悰子墨惟勤聊驰诚于记室前旌不逺尚迎谒于脩门
　　守赴召谢五府　　　　　　洪平斋
　　假守何功敢作钧天之梦公朝有命还寻丹地之游惟大钧曾无弃物之心故微枿亦有逢时之幸扪襟知愧拜手感恩伏念某鈆椠一官萍蓬半世渭水秋风之况味随处皆谐蛮烟瘴雨之形容至今未洗顷媻姗于画省慵褦襶于炎门遂至嗾獒竟成退鹢适际屏四凶之恶朅来访一范之遗移河内之民居仅安于鸿鴈攻蒲泽之盗戮幸肆于鲸鲵初无善状之可书惟有朴忠之自许忽霈丛霄之泽趣还列宿之躔虽欲循墙不容俟驾自怜烛武已成老去之头颅谁谓冯唐又得本来之面目靖惟忝冒尽出生成兹葢恭遇某官功满旂常望尊柱石忧治世而佐明主德自见于格天进君子而退小人贤不闻于遗野念此周南之滞迹録其江左之微劳遂俾斗筲亦归槖籥某敢不勉循素履图称隆知丹笔参平无使衔寃于谳狱青绫入直不忘尽瘁于公家铭德惟深吐辞莫究



　　翰苑新书续集卷三十七
　　钦定四库全书
　　翰新书续集卷三十八
　　迁转类
　　和籴转朝议大夫谢丞相　　郑雪岩
　　给馈饷镇闗中权尊上相以转输守河内劳念微臣虽赏典举彞典而行然特恩非泛恩之比靖惟超躐莫遂控辞歴观立国以来毎重备边之计昔也入中刍粟之办爵以募民今则露外仓廪之储责之分牧虽下之正义者不谋其利而上之施恩者示劝于人尽出陶镕其何称塞如某者无他材智但守朴愚滥因任于吴松仍护漕于淮浙黔驴五技既竭何有意新驽马十驾不前讵堪载重纵有乃积乃仓之备仅知大何大谴之逃傥进二阶曷当异数兹葢恭遇某官兼三王施四事诏八柄驭羣臣王丞相问米价之平真识大体文正公知民力之竭足见仁心谓能斗量之持平不籍鞭笞之办事示新褒劝勉旧驱驰某敢不谨守成规仰酬大造老夫无能为役志千里而乏千里之才使臣敢不拜嘉留一日则尽一日之职控忱以谢誓报所知
　　平海冦转秩谢政府　　　　　真西山
　　铜竹分符实任九重之托管符撤警幸臻千里之安逭责已优叨荣为惧伏念某材非敏健志切抚摩田里熈熈粗喜鼓桴之息波涛汹汹忽闻舟楫之惊念非逆折其萌芽将恐难图于滋蔓协兵民而进讨頼将士之宣勤怙众陆梁始犹出柙之兕望风披靡卒为逰釜之鱼迄凭藉于国威遂肃清于海服惭非循吏敢期汉玺之褒名在大夫俾陟唐阶之峻退循非据莫获终辞兹葢恭遇某官伟业济时宏模复古可以予可以无予姑从励世之权简厥脩简或不脩宻赞驭臣之柄虽云驽怯敢昧激昻爵及罔功愧贻讥于鹈翼心期报上誓轻死于鸿毛
　　明堂加恩代谢丞相　　　　　刘后村
　　熈事告成方懋享天之德价藩承乏误叨加地之恩尽出洪私敢云旧典窃以禋祭之事国家所严讨论于博士议郎典领于厖臣硕辅献金于庙环列通侯执玉在庭森联羣后于以侈天子亲祠之礼助辟公显相之劳此在邦彞盍推祭泽如某者心存阙北迹滞周南昔虽扈跸于禁严今阻奉璋于左右上千万岁之夀莫称都护之觞取三百防之禾空起诗人之刺敢期馂惠申锡纶言超加田赋之多躐取公侯之亚兹葢恭遇某官功存寅亮道妙燮调类上帝禋六宗粲若礼文之备统百官均四海巍乎相业之髙致此优恩施于外服某敢不退循忝窃图报知怜清塞上之尘方慿妙筭动吴中之兴冀察归心
　　代董侍郎转官谢三府　　　李梅亭
　　守闗山之戍愧乏殊勲序岁月之劳偎升华秩无功报上有愧积中伏念某一出西陲六逢朔易惟是穷日之力粗守封疆不敢贪天之功辄侥爵赏兹防恩纪俯録年劳揆厥所元岂无其自恭惟某官翼扶万化器使羣工天地为炉毎曲成于万物山泽藏垢岂求备于一夫致此孤纵亦叨异数誓殚驽力仰荅鸿休
　　改官类
　　谢彭黄堂举改官　　　　　戴象麓
　　鸦翻春墨方误褒衮之华鹗送秋章又预拜诺金之赐化治斡旋之力重师门成就之功深百拜周章万分荣感窃以荐一路固欲防于人才得失两岐亦有闗于造化垂成遽壊几嗟荐福之碑已失复全或反相如之璧信于中自有消长乗除之理而在上实司转移阖辟之权茍或得之大非偶尔如某者槃跚不武拙纳无文百不逮人一惟安分欲动叔向之听既乏蜡言要求子公之书又无蚁援甘听此身于造物敢萌荣望于穷途惟老天下弃于孤寒故今日欣逢于特达方自下车之始洊防推毂之仁荐以序陞俾之出幽谷而迁乔木还之京剡甚矣障百川而回狂澜虽云终定由天然果孰为之地兹葢伏遇某官斯文元气前辈盛心品类曲成不使一物失所羣才并举惟恐片长或遗知某之愚无他肠念某之拙无谬巧许之一纸重若千钧定力底柱而不揺公论持衡而平决两全所欲众叹其公某敢不稽首恩门服膺师训行脩何有期以经明民服未能勉之政理仍佩抚摩之诲以为续效之图益励初心庶终惠吹嘘借便双鳬欲近于云程消息指期一鴈伫传于秋信其为感咏罔既编摩
　　改官谢丞相　　　　　　　刘后村
　　从戎劳浅自请食祠宰物恩深尚容脱选将服勤于墨绶敬叙感于黄扉伏念某出自羇单进非科第众谙时务独胶古谊以不通世实重才乃抱空言而求售顷为阃属偶在兵间未尝有臧宫马武之心不过任陈琳阮瑀之事方边头之告警草檄居多及江上之解严拂衣径去力求南岳归养北堂毎云臣罪之当诛敢诿吾谋之不用既草遂初之赋甘事退藏未脩光范之书先轸记起问散而参油幕防卑冗而通金闺返屈原憔悴之魂免史谈留滞之叹名为铨法实出化钧兹葢恭遇某官新美治功秉持宪度更化而后始知本朝之尊过江以来未有今日之懿其心平故待人恕其量广故容物多虽已汰归竟叨拈出某敢不益鞭退惰少葢拙踈讲学读书惧大邑大官之谤恤民奉法报吾君吾相之恩
　　谢制置李尚书举改官　　　　刘后村
　　边事方殷莫禆末议身谋甚巧先取荐书施重如山报轻乎羽方今河洛有逰魂假息之虑边境有被甲执兵之人太常伯出将明威大行台尽护诸将云合四路之才隽响赴一时之事功或开堑甃城或募兵买马或躬履矢石行阵之下或辙环亭障堡戍之间或采粟实边或部粮出塞惟有荐之一路以为奔走之微权但尝为我宣劳皆难使之觖望曾谓朝廷之公举乃先幕府之私人伏念某年事未深举力尤浅少妄作功名之想勇于敢为间亦有草茅之言髙而不切与人落落而难合持此伥伥而安归追随弓旌出入帷幄大不能赞谋议之决细不能亲几案之劳半载而强一筹不画羣心久郁思奋独耿耿以隐忧他人不已于行乃燕燕而居息方主臣之不暇荷国士之见知银笔之词歉焉弗称金闺之籍借此可通坐妨孤寒大费提挈此葢伏遇某官典刑重德开济老臣比管仲乐毅辈人有是大志去孔明公瑾千载得其盛心欲尽取一代之才相与建万世之策至如狂简亦忝作成某敢不努力斯文尽忠所事公如山海虽无补于髙深士至岁寒方可观其操守茍无变节是不辱知
　　谢胡总领举改官　　　　　　刘后村
　　醉翁之门固非一士长公之客不过数人葢出于品题之公岂专以畴昔之故事惊薄俗谊激丹心尝谓鲁国之男子不生开元之老监难作怜才之举旷古所无一号文人则曰无足观不幸年少则曰未更事毁贾谊为新学目朱防为狂生故狷介难合之人多老朽不遇于世其或博收寒畯絶出拘挛卓然有真是非主之以大力量在弟子之列固所甘心死执事之门亦将无悔伏念某生虽欠识前辈才亦可逮今人其如命乖所向事左少时辛苦献赋无成末路凄凉吟诗有味欲退守城南之先墓且力耕汾曲之薄田爱嵇康絶交之书念少防平生之语荷明公之懐旧虑先业之失传鞾袴从军自是麤官之分弓旌聘士误居辟客之中竟孤大恩永愧清议居常抱此耿耿独頼察其区区范叔之袍未忘穆生之醴常设褒以华衮防之选坑文浅思卑谓清华其何敢才绵力薄恐赑屭之难胜恩重丘山命轻丝髪此葢伏遇某官力行古道大芘斯文凡挟贵挟力而求皆避三舍视举讐举子之事如出一人言念孤生稍为旧物昔居门下其迹甚亲今弃路傍于情不忍非有金张许史之助俾居郊岛湜籍之间某敢不感激盛心讲求坠学以国士之故遇我誓可保于岁寒号门生而不知恩是自期于天日心之所蕴言不能敷
　　谢巩漕破白举改官　　　　　方壶山
　　士元之部数千里独奉教于目前平原之客十九人晚露锥于门下然褒语贲此濡踪公举何以谢为深感则其言纳窃以议论以久自定品题之始实难荐希文而用之昉于元献援老苏者众矣倡则欧阳求名世以闿其端凡属吏谁无是望有人于此为品则凡居乐厩中其实下乗执门役又未逾年公车剡牍之遽腾当路闻风而致语既非徒私其客亦足以观斯人或有出地堑之时端赖破天荒之手伏念某赋材不类涉世未深为举子时苦论荐员之弊从大夫后习闻寒畯之难重为时忧然非身歴忆昨冷宦辱知羣公问先容则咸无焉意小削或应如是始自山出朅来江逰计相髙明运新致于流马幕宾参错贤后来之双鳬辰入之劳甚微岁举所系者大率尔衘袖笑而防头谁信直钩之鱼已蜚荐表之鹗感古道犹行于今世愧陋躬难载于华言曰融粹岂拙之异名语通明非痴于了事所习书生之文耳奚足量长但见乡善者好之何敢掠美窃窥公意最爱属僚亦知多誉之过情姑借先声而行世观元瑾所以问柳子所以答曰頴客唱其行崔公唱其文须两人提掇而互彰今一举发挥于诸善予之太厚受者何安伏遇某官爱君忠诚论事慷慨咨诹民瘼按周原而载驱收拾人才备汉使之还报虽眼髙而所入者少然道合则其知也深防寻十六字之好词结裹二三年之荐目譬当空垂镜妍媸凡阅几人及写照传神精采在后一防荣亦甚矣仆实当之谓受知之后尤难有微玷则众所指某不孤特逹深自好脩更假学问磨礲之功増益师诲要令名节芬芳之士大书门人言之若迂久而乃验



　　翰苑新书续集卷三十八
　　钦定四库全书
　　翰新书续集卷三十九
　　宫观类
　　除仙都观谢丞相　　　　　刘后村
　　杂端论罪已寛饕餮之刑君相原情复赋支离之粟饥肠雷止感涕雨流伏念某顷縁宰邑之劳忝待佐州之次忽遭重劾枚数平生凡流传逹耳目之司皆深切中肺肝之隐杯铛败德忘父师典训之言笔墨劝滛为名教罪人之首而又忽彼风愆之戒丽于宫墨之诛茍尔心之无瑕奚此言之至我初白简慈亲动饷鲊之疑还着青袍防女泣佩鱼之去惟列圣至仁而立国况大臣内恕以及人居常念孤危之踪弗忍加疑似之戮昔斐豹最为贱不忘力洗于丹书龟自号散人殊匪名书于黄敕今也渐轻刑寺之籍猥备祠官之员公朝恻然无终身永弃之心天下知其有改过自新之路佩并包之大德懐若挞之深羞兹葢伏遇某官巍乎立伊周之功魁然有韩富之量谓风宪若雷霆之于物宁无击搏之威而庙堂体天地以为心常主发生之德遂捐闲廪俾奉髙堂某敢不衔戢陶镕精勤香火祝南山之万夀用此酬恩陈泰阶之六符自伤无路
　　除玉局观谢二相　　　　　　刘后村
　　背师罪大自速台评锡类恩深尚叨祠廪进退两闗于伦纪保全一出于陶钧伏念某以常调之庸才际初元之景运招徕未久位置稍髙由光范进身非借助金张之比及延和赐对有交懽平勃之言心迹甚明奏篇犹在然而从老师而偕出恋明主而独留欲相送于南阳之阡絷维不果当归老于西河之上驰骛未遑旧府因而起杀公之嘲故交讶其乏死友之谊按陈卿之事百数子夏之罪三众破胆而怖风霜之威独披襟以受春秋之责晨收华纽夕驾短辕署眉山翁之旧衔返老莱子之初服行吟泽畔略无怨灵脩之词囘首渭濵终有懐大臣之意兹葢伏遇某官忠存王室心契上穹事有大疑汝则谋及庶人卿士人之彦圣容之保我子孙黎民当凤麟毕呈祥瑞之时如鳬鴈岂系少多之数姑捐圭撮俾奉防甘某敢不稽首归恩铭膺悔过珠履而陪上客无复观东阁之竒黄冠而还故乡犹愿祝南箕之夀
　　除云台观谢丞相　　　　　　刘后村
　　草茅触讳凛若科条君相包荒付之圭撮得非望及感与涕俱伏念某起占毕之诸生陪钦翘之末列诵句百僚之上岂易逢哉为妇两姑之间有难言者每欲洁身而去辄为造命所留愧非韩驹徐俯之伦将有米芾陆防之拟集贤堵墙之士莫不耸观昭阳学舞之人居然相妬竟挤去国俄起典州舍朝市之喧啾就江湖之空旷岂谓甫磨新玷又坐宿愆属火后之纷纭咎日前之狂瞽尔有猷告后徒懐野老之食芹臣不宻失身顾昧先贤之焚草昔董相泄奏篇而几死京房漏对语而抵辜绳以峻文戮犹轻典今乃端居故里守周燮之东冈赐号散人分陈抟之西华饥寒顿解危惧稍安向非元宰之陶镕孰援孤生于韲粉兹葢伏遇某官以周大老为汉宗臣只手扶乾坤之倾确乎任重片语解雷霆之怒了不费辞遂使累臣尚叨冗秩然某身十年而三黜肠一日而九回屡费保全自伤穷薄已分衡茅之下送老一生愿于香火之间祝公千岁
　　除崇禧观谢丞相　　　　　刘后村
　　乌台数罪乞寝弓旌黄阁怜才俾依香火辱知至此负愧何言伏念某曩在端平滥陪英隽迁枢庭之未属逢翘馆之并开虽五尺童皆知旦奭之不悦无三寸舌能令平勃之交驩鼎味失和弹文归咎然亦屡经赦宥频奉使令起废刺袁驱逐靡温于坐席引嫌使粤淹留甘落于节旄属魁柄之有归察孤根之无援当朝延誉驰驿趣行帝遣巫阳归兮入脩门些众排子厚挤之又下石焉退惭不肖之躯上累至公之举言言擢髪字字切身虫篆留心固已浮华而少实鹤书动色未能宠辱之不惊独当国休休其有容顾在廷断断而不可坐隔蓬莱之云气卧游句曲之洞天歴观古人尤重伦纪东西惟命既难叱驭以驱驰左右服勤尚可垂鱼而定省非元宰曲为之全护则微臣岂获于便安兹葢伏遇某官有扶颠之勲劳有包荒之德度三吐三握共知好士之盛心一是一非悉付无情之公议犹赋三钟之粟俾娱九袠之亲以示大臣之育才以明孝子之锡类某心非土木质委甄陶黄纸除书已荣途之絶念白衣効命倘末路之见收
　　再除崇禧观谢丞相　　　　　刘后村
　　用士之招方懐危惧退人以礼犹切便安大为知己之羞永负终身之媿伏念某素无科第稍渉艺文昔尚髫垂诸老诵髙轩之过今将耳顺夫人知古锦之残葢尝内陪公府掾之英防外叨部刺史之华遣婚嫁幸而粗毕耕钓足以自娱于何躁图又起妄念白鸥没万里谁信已忘之机金鸡赦九州常抱不原之罪而况瘴乡驰驿元防起家经玉尺之裁量出金口之啓拟汉省中之语逺不及知唐观里之诗近无所作三缄防口殆若瘖者五采设色其如瞽何岂料深藏遂烦重劾曩尝持劵求柳子厚所居之官兹又披襟当王介甫力辞之职十手之所共指百喙奚以自文上则伤大臣乐育之心下则辱先人义方之训虽云擢髪尚尔全躯兹葢伏遇某官望重于山心平如秤谓富公晚辅庆厯莫明守道之诬迨越王初相隆兴几坐放翁之累不以怜才之故废夫执法之公大费保全曲为末减某敢不噬脐惩艾稽首皈依瞻彼天渊各遂鸢鱼之飞跃譬之江海岂为鳬鴈而少多欲报钧陶苐勤香火
　　复右文殿脩撰提举明道宫谢相刘后村
　　贵权交口议汝瑕疵君相包荒复其玷缺捧黄书而惊悸揽雪涕之滂沱伏念某顷逐弓旌辄陈蠡管士或攻上躬以为直切懐食芹之小忠众皆诋旧傅以立名独感翳桑之一饭固非委曲迁就以求合庶几从容讽议而挽回及羣喙之纷纭惧本心之迷缪间因论建稍自激昻谓乳臭小子为法从羞谓墨勑斜封非盛世事谓杜祁公号称贤相惟不久于中书谓李公择可为版曹何必拘于能吏以至直前之宻奏力陈复出之隐忧宁焚藁而畏人知欲还笏而致君事召归于善类散羣之后固莫噬脐逐去于元老亡恙之时曷尝濡尾夫何薄命屡有啧言既奉身而归犹吠声未已尧夫深藏元祐役法之议付之忘言了翁虚作四明改过之书谁其知我赖元宰念钦翘之旧察累臣遭谣诼之诬由其孤立壹意而行素无党援较之两来三变之类似有等差鞶褫尚新氊还甚速兹葢伏遇某官东山公之华绪紫岩相之后身以孤忠结圣主之知举而托国以一谦得天下之士鲜不及门乃如癃残亦借光宠某颠毛霜皜荣念氷澌笔研俱焚无复有藏山之史犂锄稍倦犹能为击壤之歌
　　除明道祠谢丞相　　　　　刘后村
　　龂龂不可既遯于荒皇皇何之复归于亳丑矣暴之恶仁哉启拟之言伏念某曩叨词臣谬掌书命间尝断臂不草屡封还而力争向使运笔如飞必根着而勿去迨累徴而后至复三黜而径归以暮龄垂尽之身受浮议无穷之责谓大年厚莱相敢不披襟而当诬子开党新州似非平心之论况専攻沧洲过阙之防不参考四明改过之书妬由入宫而生事待葢棺而定敢意公初当国仆首起家或奉白简以闻请诛无赦谁曰缁衣之敝改造如初自笑衰陈饱谙闲散凡九祝帝老之夀亦三典老儋之祠已迫崦嵫尚劳坱圠兹葢伏遇某官持至公以诏黜陟建大中以平党偏谓古者之待老更有祝鲠祝饐之礼念孤生之絶庖廪推继肉继粟之恩茍贪饮啄之便私宁免钝顽而鲜耻某身谋已决官薄宜休陪平津阁之防既无路矣可神武门之奏终有望焉
　　致政类
　　回并贺史太保谢致仕　　　　周平园
　　交贡封章恳还官政升上公之秩序荒全魏之土田在耆儒则崇止足之风于圣主则极褒崇之礼典册既下简编有光君臣之间可谓两得中外之众固宜交懽恭惟某官进道渊深宅心广大学无不通故见之著述者多而益辨气有所养故施之事为者久而益新两持一相之权歴践三孤之贵视物犹己爱憎泯然毋我负人忠恕多矣是宜夀考康宁而天不靳功名终始而人不疑逮辞宠利以弗居愈觉身名之俱泰召公为保虽厥位之已同尚父维师顾其年之未至况旧勤于分陜恐终佐于伐商某蚤托甄陶喜纶綍非敢缓厦成之贺谓当循廷谢之规今覩宸章果符舆望惟是先施之辱宁无倒置之慙迎拜匪遥欣愉更切
　　贺周少傅致仕
　　勇退莫囘防荣益宠推较近世谓当班文富之间瞻言髙风乃忽在羲黄之上虽君相叹息而惜其去然猿鹤欢舞而候其归携持全名照映千古恭惟某官勲在彞鼎名满华夷方堂堂当国之秋极蹇蹇匪躬之操格天扶日了无一节之诡随破斧缺斨始有后来之汹涌人方愿去子髙之胄公乃遂挂神武之冠从容緑野之逰缱绻赤松之约方将骑牛涧壑尽领故山之云烟争席渔樵不署曩时之爵里世如果有仙者公独非其人欤某立弟子行且三十载昔者在青云之表自怜无附骥之阶今兹遇紫气之祥苐欲上著书之请
　　囘陈丞相谢致仕【并贺】　　　　周平园
　　连章请老优诏闵劳执玉帛于新班位隆亚傅易茅封于旧镇地统故乡仍秘殿之大名极宗工之异数缙绅创见夷夏乐闻恭惟某官德博而裕于才器闳而冲于用以奥学雄文冠多士以忠言直节居大僚为善未尝近名而声誉之归不可遏事君未尝枉道而爵禄之至不可辞周旋钧枢弼亮神圣谋断兼乎房杜都俞踵乎臯防粤去庙堂屡临藩屏力方刚而抗防欲追六一之髙风年甫及而挂冠迄遂祁公之雅志优游里第涵泳天真二疏宾客之相娱万石子孙之甚谨谦备六爻之吉悔吝不生夀居五福之先康强未艾在前辈或难于尽善惟哲人独享其全功然而尚父之佐武王潞公之师元祐皆来归之既老岂得谢之可居公固无心上犹有望某敬懐知己喜听家顾希骥以未能思执鞭而甚切仰勤荣问徒激懦衷寒力方凝燕超多助冀益调于鼎食永丕耸于民瞻
　　贺傅侍郎挂冠　　　　　　刘后村
　　出綍褒贤抗章谢事翛然逺引屡辞加璧之招浩乎莫留竟遂拂衣之志事光竹帛喜动林泉窃以出处之间雍容者少永叔避关弓之害由此乞身祁公惩一网之危退而请老若乃朝廷寳之如龟玉国人仰之如凤皇有园林钟鼓之娱无风波机穽之迫曰贵曰夀未能或之先何嫌何疑致为臣而去某官古之遗直王之荩臣方马邑之谋始开首云勿击使延英之谏见听岂不太平由平生言论风防而观皆当世理乱安危之故白头一节髙卧十年公虽勇于入山士尚占其出岫今也深惟可止之义奏疏益频苦执宜休之言诏书莫夺卓哉此举近者所无使君相重名节之人为国家倡亷退之俗文阶三品奎阁九重于以表而出之异乎求而得者诸郎鼎贵并行皂葢之春甲第锦归重话乌衣之旧品题乎一草一木徜徉乎某水某丘物外之趣转深天下之望愈重岿然下国独余一老之存贤哉大夫可继二臣而去某素懐景行幸覩遗荣当举世之横流闻清风而起立朝无耆旧谁能乞孔戣之留身是散人或可为老之役





　　翰苑新书续集卷三十九
　　钦定四库全书
　　翰苑新书续集卷四十
　　杂谢类
　　谢杜尚书撰告词【立斋】　　　　郑雪岩
　　太守字民实出论思之力王言作命又加润色之功取沟断而青黄掲制垣以明白作懦夫之意气张王国之灵威于彼蕃宣若何砥砺恭惟某官一佛出世百川同宗名节揆以太山而増髙典刑岿然灵光而独立忠诚自许有帝临其上无贰之心正论不疑负岳揺于旁弗动之气在端平而不倒端平之孤帜在嘉熈而勇退嘉熈之急流借公髙风续国元气甫为苍生而分牧又指黄山而赋归仕为敬王孟子难辞于有疾召因更化司马何妨其复来使世道尚可以扶持而君子岂轻为去就一百官图之献闗人才之消长一五花笔之判系民生之戚休文昌喉舌之司曾何心于贵显执政股肱之寄将注意于安危吾宋庶几乡邦亦重某必恭维梓其臭如兰撰杖屦以从泰山之逰未遂徂徕之志愿执笔砚以陪翰林之侍方慕南丰之步趋仅听数月之朝鸡忽剖双江之铜虎岁冉冉而将老车皇皇而何之载驰啸竹之乡渐逺对薇之地深惧乱绳之理乃防华衮之褒某敢不铭佩终身韦临事饮亷泉而辈节士访通天而举逸民俗易弄锄师正以律虽未闲将略断不为陇西之羞傥无负月评或克称汝南之誉以此克己是为酬恩
　　谢应内翰告词　　　　　　　郑雪岩
　　率西水浒绣衣宣三辅之威拱北上头彩笔写九霄之意昭囘饰物简严示人周爰咨询焕有荣耀范滂登车澄天下因汉诏而节愈髙杜杞易地为监司非尧言而名不显信春秋一字之宠发雨露大造之恩傥在褒嘉若何报称伏念某少长育晚歴艰难何尝有才猥多知己未能寡过尝自省身方觉伯玉四十九年之非甚鄙冉求方六七十之对稍安进退何计行藏惟圣天子不弃孤踪使旧使臣复将明命吴门三入周辔载驰为治不在多言与民相安一信虽未闻解印绶而去者亦庶几易刀剑而化之是皆陆相剀切居中正欲结辈布满于外自分亦拥肿耳何取而青黄之兹葢恭遇某官德本乎诚文贯乎道一语不妄迂叟实地工夫大全并传攻媿作家手段悉从学力亲结主知领两制而长翰林嘉祐共尊欧阳子荣偏亲而登政路淳熈特相史师王明公兼而有之儒者荣无越此方且德盛而心愈下爵尊而色不骄见有技若己好之乐为善与人同矣训辞深厚追典诰何以对国家闲暇明政刑所祈宁壹庸加砥砺无负甄陶
　　谢陈中书行词　　　　　　　郑雪岩
　　玺书勉励二千石晋锡有三彩笔铺张五色云巽申至再掲帝制之明白取沟水而青黄虽喜而惊以荣为惧窃以汉号几于三代唐文追乎六经观两都四百余年循吏之名参四善二十七最治功之课乃知史氏之实録皆纪王言之曰俞擅翰墨似相如掌丝纶如居易皆极一时之妙选遂成千古之美谈昭囘云汉之章华丽春秋之衮一介此终身荣之有若皓纷曷堪绘饰某壮而不武老矣何能无经术可称况敢比岳牧词人之用以粟刍为急乌能逃簿书俗吏之讥职思其忧功非所计愧一钱太守之氷洁缮监曷叨少百日制诰之风流锦窠有忝诏季布仍归于东郡以冦恂姑借于頴川犹玷焕章阁之屡迁重烦舍人様之二妙相逢出世一佛如有私我二天昔刘莘老入自仪曹有南丰之草诰及许春卿进陞计职乃岐公之命词顾某何人辱公钜笔欲还本来面目嘉与着意形容披拂尘埃发舒光彩望蓬莱固有弱水之隔歌沧浪且幸濯缨之清虽曰素知亦几过予兹者伏遇某官学有根柢言皆典刑抑抑威仪叶赞秩宗之掌礼傅傅德义又培翼子之贻谋帝特嘉清润穆肃之词章人共伟献纳论思之事业编摩信史是非定矣品量人物荣辱系焉某惭非龚召之蕃宣莫称常杨之黼黻只虞齿宿未必意新如籴足湟中捧此诏増漕臣之重若赋归林下携斯文为野老之夸有感无穷永言不足
　　谢陈侍郎序文　　　　　　　郑雪岩
　　吾党斐然成章技止此耳夫子约我以礼表而出之不遐金玉之音増重蒲葵之价窃谓昌黎作原道不顾人之笑者子云草太待同己而好之是知落笔之非难要遇赏音之不易如某者粗守师説深耻文俳未能忘言其敢舍无名之朴匪求造语初不离固有之真泛观汗青述作以来肯袭坚白同异之怪弟子事先生有年矣可谓深知拙工得大匠而师之亦粗有立毎恐子贡多言之失敢觊曾参一贯之喟然与之何以得此恭惟某官先生古灵之文安之甥事业古人清之圣任之圣词章前辈则可为法可为如太医王用药识本草良材若法眼藏灯扫葛藤公案妍丑莫逃于心鉴重轻能决于公衡似某骩骳无足观荷公齿牙不忍弃孔顔更相誉人固知气味之同欧苏获并称我独荷挈提之赐有言莫尽此意无穷
　　谢髙参政文集序　　　　　　　郑雪岩
　　春秋只字之褒荣甚文绣月露一篇之谢愧匪琼瑶牛角之歌甫成凤珠之吐随下窃以仲尼辞摄相于鲁而正六籍孟子避当路于齐而着七篇故有文学难疑答问之流本乎道合彼挟权谋术数坚白之辈徒以利言皆因其时各言所志如某者老而好学无所取材匠石睨而不收拥肿拳曲而莫适于用王良过而弗问拘挛跌薄而无效于驰然而丑妇自色尽洗朱铅画工无竒不作魑魅固异不鸣而立杖抑耻素餐而伏盐终日埋头簿书期防之中此心无味翰墨防戏之乐尚记少时之狂简未离古朴之胚腪谁启蔀遽叨印可兹葢恭遇某官辞荣卿相寻侣江湖对药阶面槐庭只作紫霄之清梦燠茅檐凉竹簟要同緑野之髙风尽繙平生已读之书不厌吾党能言之类遂令乗传亦获登堂欢然有恩赠之以语序以发濓溪之赋深荷砭愚酒欲载子云之居尚期问字一忱铭刻十袭珍藏
　　谢省试参详林员外送行序引　王臞轩
　　升堂拜知己之恩绨袍已敝入邸辱赠言之宠华衮非荣竦观挥洒于云烟深惧取将于雷电书绅起敬藏笥为珍窃以遇合之难古今所叹必大人君子喜士素根于天性故后生晚进委身愿出于门墙况有如师生名位之絶严鲜能略世俗礼文而相接必有卓荦不羣之彦方受特逹殊常之知如某者地寒无媒天赋不腆少而有志耻随余子以浮沉壮不如人安得名公之印可曩縁行役得拜宗师出名骏之图以华其归洒飞鸾之笔以饰其陋口共心语愿托身炉鞲之间人欲天从果定价权衡之下尝懐漫刺以晋谒辄辱阍人之见辞自防恩锡第以来至束担言归之日念不违函丈而径去将归白庭闱以何辞甫尔抠衣便倒屣畀以名章之奬借増其行色之光辉得此于常人不足夸受知于名世何其幸韩昌黎送牛堪登第之序至忘师道之尊苏东坡谢范公校文之书或动乡人之喜久无此事今在我公某官前辈典刑斯文宗匠流落人间之述作特泰山一毫芒之微提携天下之孤寒有大厦千万间之庇致令么麽辱在品题某敢不尊其所闻勤乎未学文章末技粗承交臂之传节谊大闲当励立身之戒
　　谢陈侍郎立县学续登科记并书王臞轩
　　赐袍文陛躐居桂籍之上游瑑美乡庠重费荷囊之妙墨人览光而惊讶已拜赐以凌兢窃以周制既逺于宾贤唐科莫荣于进士旧莆阳实维一县始于刺桐之州翁承赞为第四人时目以探花之使至我朝而为郡以多士而得名或立鼇头或称龙腹科固多于居甲名未见于列丁必有异能方叨此选如某者才踈不韵学浅无根少尝有志于功名壮乃自怜于踸踔卖文为活浪传铮狡之虚声作赋逐贫嬴得椰榆之一笑聚子衿而授业从农圃以谋耕倐惊骨骼之已成渐觉头颅之如许再偕秋计始缀春官辈试昕庭勇陈奏牍空臆尽言而无隐转喉触讳之不知虽清朝许罄其愚忠而时好或讥其过许及竦胪传之听果输鼎甲之先射杨叶者数千人皆始期于巧中隔蓬莱凡三万里恨未学于飞行亲望固得以少寛友论犹为之不满惟是自知量力之审焉敢有怨胜己之心及竒迹之来归荷逹尊之奬借濡墨发挥于妙藻命乡植立于坚珉援引前修激昻晚学金如山莫偿一字之直亶谓至珍丹防铁而费九转之功岂非荣遇某官受天间气作地行仙防戏词林执千古文章之印周旋禁路极三朝簪绂之荣身如一叶之轻名有九鼎之重沧浪把钓冷看举世之浮沉云岫岸巾一付无心于出处纫蕙兰而覔句餐杞菊以怡顔十三人之防洛阳孰比潞公之耆夀九十岁而为周相行看卫武之经纶将天下善类所赖依归而乡曲寒畯先叨齿録某敢不勉所未至闻之斯行誓坚素节之氷霜无负髙评于月旦仕惟行义决不为温饱之谋实必副名当敬佩丁宁之训
　　谢陈侍郎写娱亲堂扁及作记　王臞轩
　　小堂掲扁已勤法从之特书大笔纪文尤动阿防之喜色春顿生于萱草荣并及于棣华莫称所亦祗以愧窃以事亲之道养志为难束髪读书早系倚门之望裹粮应举谁无捧檄之思使偶惬于所期亦安敢以为足所谓欲报罔极之德正在既喜且惧之年伏念某少读父书长遵母训夜半起和于熊胆清苦备尝壮年徧歴于羊肠嵚可笑谬叨末第粗副亲懐鸡黍致餐窃慕茅容之朴车轩迎养将谐潘岳之欢少答乌慈敢言燕喜曽谓儒宗之过听洊贻词藻以宠褒既善其起家显亲于此时又望其致君泽民于异日缔观所赐不惟蓬荜之华有味其言将为桑梓之劝某官清时夀俊前辈典刑勇退中流为洛下耆英之冠喜防后进司汝南月旦之评致使妄庸屡奬借某敢不敬遵教防益励操脩有逹尊三莫称品题之宠惟大戒二愿遵命义之闲谢赵侍郎送自着易説语孟洪范老子解【王轩】
　　老人杖青藜方策勲于羣籍孺子拜黄石乃受教于一编幸见人间未见之书如得天下难得之寳斯文増气后学有师恭惟某官一代宗工三朝夀隽出处名节朱虚侯卫社稷之忠防戏文词太白老鸣国家之盛身握陪京之管钥秩崇广内之图书毎于凝香森防之间不废滴露研朱之乐神机一泄六丁曽下于雾中人爻已通三画并吞于天上谓羲文孔子无二道合京费王弼为一人训易而以神融发千百余年之闗键得意而忘言象付六十四卦于筌蹄既精研六籍之原乃大放羣书之作于洪范则首及君臣之正分于中庸则先明忠恕之同源浑融一贯于胷中脱略诸家于纸上读论语如赵中令愿致太平谈孟子异王荆公耻规近利造好学力行之地位下精义入神之工夫上而续伊洛之正传下亦窥柱史之众妙夫子言文章性道又得而闻元帅阅礼乐诗书于今亲见著述尤多于丁部敷陈上逹于乙观吟六艺之文披百氏之编大儒事业举三代之隆建万世之防宰相规模某猥以謏闻共承大德非桂树聨芳于二陆而莲池踵美于季方钜策髙文方进彻细旃之上牙籖缥帙何縁到圭窦之中方精神昬耗于吏尘使心目开明于理窟既获多闻而又多见未识异人先得异书心爱太莫预弟子侯芭之列手编文集愿书门人李汉之名
　　谢郑少卿并求字説　　　　方乌山
　　皇锡嘉名华逺臣之行役公勤小物训孺子以成人不图流落之余乃有殊尤之遇窃以半千之防圣贤同德在三之义君父与师何哉庸陋之一身被此生成之大造冠而名名而字亦少长之当然士希圣圣希天乃遭逢之至是伏念某生而庸鄙长也嵚﨑父教之忠大义粗闲于大戒君使以礼一招旋继以一麾忽遭天日之明兴念山林之迹由徒中而超防分塞外之顾忧举临轩册遣之仪膺便殿对之宠已辞金阙忽奉玉音渊乎济下之光询以得名之义子同生而文在手亲实命之士防逐而归于朝上之赐也遂拜衮褒之新渥俾更髫丱之旧呼不以隐疾不以山川是乃更生之日用之朝廷用之军旅敢忘自竭之忠况是真儒侈于后学当鱼水相逢之防勤螟蛉示诲之恩字而祝之期之逺甚益重激昻之志若为报称之图兹葢伏遇某官建安汤叟之大勲踏涑水翁之实地竹帛所载丹青所画已巍巍乎无能名埃尘之积涓滴之流亦休休焉若己出纳诸坱圠坯冶连于伯仲埙箎遂使都梁假守之踪得称玉山先生之字然文之为用也大矣岂眇然不学者能之仰惟庇民尊主之元臣已着经天纬地之成效既敛其精神心术以运化复推其绪余土苴者教人某幸被恩蒙复申忱请字必有説具见先儒方册之间赠之以言是在上公椽笔之下愿亟偿于季诺或少借以孔褒庶几佩服以终身仰称宠光之初意先觉后觉于今舍公其谁归父师少师母曰夫我则不暇望赐之切得请乃行
　　先君得遗表恩谢丞相　　　　刘后村
　　书生薄命仅登持槖之班圣世深仁特厚挂冠之典萃此哀荣于黄壤録其孤露之白丁涕感路人恩归吾相窃谓化钧之造命譬犹真宰之无私名器非力之可求脩短验人之所积倘履仁洁行而天报之不丰则悼屈哀穷亦人情之难废此有国劝惩之攸系况我朝忠厚之相承谓叔孙不封何以旌亷吏之世使成季无后宁不沮善人之心痛念先君旧由冷族少日罕逢于一饱中年备厌于百罹当边之初开预枢庭之末议毎曰佳兵之危殆奈何当路之排挤箭满真杨亟有张氊之遣烽通泰偪为乗之行念既堕于穽中恐不终于牖下晚际真儒之柄用独怜寒士之途穷收之流落摈弃之余置之津要华近之选侧闻庙论或当推择以守边幸忝侍臣非不激昻而体国岂料未愆之膂力遽成不起之膏肓凄其拖绅之言茫乎结草之报而又无百金之储贮有千指之号啼非公朝曲轸于内沟则私室将从而转壑慨然日榻宠以輀车不但重泉假铭旌之官职并令二息续弓冶之世家稍招巫阳之魂不馁若敖之故虽九殒莫答万分兹葢恭遇某官伟量容人至公无我解瑟脩祖宗之故事櫜弓活南北之生灵既就大功尚收羣防孤寒执贽未厌千人之多笑语满堂不忍一夫之泣追记西曹之旧掾尝陪东阁之下宾虽志业之未伸与论思之尚浅然物有葢帷之赐以饰其终于人轸簪履之情务从其厚肆颁防典俯逮衰宗某敢不寻许国之初心体防孤之美意所愿尽节以报君亲不敢全躯而顾妻子九原可作恨未酬国士之知一饱必偿安敢忘大臣之德
　　受告谢程中书　　　　　　刘后村
　　滥长鸠工适当鸿笔寓河洛图书之直臬事有光掞卿云黼黻之文纶言甚宠曽谓至愚之质并加溢美之褒歴观西掖之雄辞无出东坡之巨擘衮钺一语风雷四方凡五采之彰施葢万口之传诵侯利建由江左宪臣而进擢范子竒以将作大匠而召还非两制如金石之不刋则二人与草木而俱腐厥今汉诏复出蜀珍如某者久息影而深藏忽强顔而浪出孔戣负二宜去奚待人言嵇康有七不堪惧婴世患至若躐升华序骤畀隆名身縻牡驾驹辔之间敕经凤阁鸾台而下念其江湖流落之久饰以云汉昭囘之光昔灵均自言有众女之余嫉虞翻遗恨无一人之已知讵意孤生亲逢殊奬良由笔端之予夺当不待身后而议论公驱驰顿觉于光华舞蹈不知其呜咽兹葢伏遇某官国之龟玉学者斗山文辞独行于朝廷言议可着之廊庙盛德大业为歌颂其谁宜防馥残膏被沾丐者多矣緑绨初下皓首尤荣然某亲年愈髙宦情亦薄上书而乞骸骨庶几得竭力于防甘函诏以示子孙焉敢委大惠于草莽
　　谢潘使君乐语　　　　　　刘后村
　　七十翁尚扶杖而嬉及亲德化二千石有掣铃之客爰秩初筵屈符竹之尊严为桑蓬之光宠共惟某官在醇儒之日有循吏之风于前辈满腔恻隐之言终身是践凡世吏奋髯武谲之事一毫不为粮栖亩而有余雨随车而辄应由公方寸使郡治平如子产然岂独郑人之母有许行者愿为滕君之民兴念希年俯为卜夜拥韦郎之画防光杜老之草堂山间明月江上清风固闲人之共有竹里行厨花边立马乃田舎之所无雄辞传播于亲朋盛事夸张于樵牧某了无新意徒愧老饕感烈士之暮年壮心未已愿先生之眉夀余沥见分
　　荅乡守赵寺丞乐语　　　　　刘后村
　　把茅送老愧非洛社之耆英画防行春俾预梁园之賔客初筵甚设晚景有光恭惟某官前辈典刑故家文献闻弦歌于百里孔门亟称陈雅乐于三雍汉庭推重甫布宣于明诏首存问于髙年加边之礼隆祝饐之谊古腐儒之飡麤粝烹雌常防于扊扅君子之酒防多飨鷃奚烦于钟鼔谓其缀于蛾眉之末引而进之荷槖之间位置太髙观瞻未允托伶人之善颂觉野叟之厚顔某口诵心惟齿衰才尽续老饕之赋窃比坡翁作公防之诗难追子建
　　囘乡郡乐语　　　　　　　　刘后村
　　藩条俶布方欣受许子之防乡论素卑乃特下陈蕃之榻窃味伶伦之好语仰慙牧守之盛心昔者诸侯尤待寓公一国必有善士任棠隐者厐参候门而还林逋诗人李及冲雪而访皆以道义为轻重岂计官资之崇卑何况黄堂初开华防众观位置愚自剂量厐眉多洛社之耆英蹑踵皆汉廷之隽茂居常合席讵容前之是后之非独享加笾则是有其一慢其二荷君侯之伟度察野叟之真情兹葢伏遇某官六馆儒宗两京循吏伯禽奄龟蒙之北无忝周公曹参避齐相之堂以俟葢老班春属尔来暮蔼然兴懐严考之遗民俾陪太守之下客凤皇见頴川郡必有玺书鶢鶋集鲁东门奚烦钟鼔虽不敢传夸于邦域然谨当付受于子孙序乡饮之仪仆获观于古礼记醉翁之乐公自有于雄文
　　谢惠诗文类
　　谢张秀才惠诗　　　　　　　周平园
　　逺屈髙轩宠贻长韵情文厚甚虽非衰朽之敢当词采灿然足见藏脩之有素莫展报琼之好空勤垂槖之归愧感在中敷陈难尽
　　谢后村刘吏部作诗防　　　　方乌山
　　肃拜诲缄宠贻防语愚生堕学谩为蚓窍之吟哲匠误知特有牺樽之饰粲夜光于弊牖蔼喜气于寒冬为赐甚宏何言可谢窃以弟子之如师最少宗工之持论常严苏公深器于庭坚尚有失鹏鲸之诮韩子结知于皇甫至形摭粪壤之嘲葢窥墙仅可以及肩而观海自难于为水若夫抠趋尚浅种绩又微乃拭以长者之言欲位置于古人之后其弃瑕略秽也失之恕其屈齿忘势也过于谦众疑麟史之无褒何以得此独思骥尾之可附傥在是乎伏念某防亦知书长而多难荒幽迷塞耗肝肺于悲号困乏空无弊精神于犇走仅有一防清明之气间存百忧侵蚀之余立古今学术之末而思其初攷子史议论之流而折诸圣草根木杪察荣悴之态鸟窠蚁穴验消长之机谓理义文章同出一原悲孔贾苏程之抵角学问事功本非二物叹尹杨张赵之参辰稽其合散发其秘藏平其党偏融其同异明知尊让前辈之意亦足振防流俗之中念贫贱既未易居而著述又须待老故时取咏歌之体而略鸣见趣之私疑寛衣广幅之少工较薄练轻缣而粗胜当众哇而奏雅谁其听之遡大川而独航我之劳矣幸逢宗匠实在通家虽孤髙卧百尺之楼而汲引当千寻之绠方求印证果辱品题维昔钟山之大儒酷爱广陵之一士品等至列于孔孟词华讵数于晁秦乃用见方岂能无媿前言戏耳不必智者而后知小子朂哉亦足因之而自励兹葢伏遇某官斯文嫡嗣承学统盟早懐韩碑柳雅之豪气吞诸老晚得孔思周情之秘文亚六经渺观耆旧之益希深念丽滛之滋炽由其雅欲挽囘风俗之弊所以极奬不工文墨之人然观人乃圣贤之至难知已有父子而未尽释氏重传衣之事道家严校箓之科况羣儒方竞仰于弥髙则贱子曷预知于速肖而某力犹可勉齿幸未衰今将山经地志穷诡异之观帝典皇坟加浸酿之力极其变以风七月致其深于离骚九歌或者庶几尚可被歌而荐郊庙絶无万一不失钓寂寞而耕寛门上以荅师门之知下以具诗社之体赠我锦绣深藏足遗于云车着主衣裳叛去有如于天日其为感发不易名言
　　谢赵簿携文见过　　　　　　黄竹坡
　　束薪煮石方问隐于莵裘拄笏看云乃鼎来于骑气自访诛茅之径有懐伐木之章于今无之此意厚甚恭惟某官学传源委习洗膏梁姓名浮槐桂之香文字写江河之壮有如乡邑乃屈卿材疲民幸识于好官髙士肯为于主簿下车无几流誉甚休数唐宰相之科多由属籍如汉东平之懿宜在王庭行有里言径跻贤业某困而后学老矣无堪兹为草堂之谋葢避金隄之决敢迂髙斾来贲穷櫩柱杖看花已觉马蹄之近金环压辔恍惊龙种之殊更烦楚客之琼琚不数鲁弓之绣质叹词高而寡和愧礼厚以非才奏瓠子之歌防还依于公庇贻木之赠恨莫报于珍投
　　谢周秘校【噩之】惠梅诗　　　　李梅亭
　　丛桂移文问周伦之好在官梅动兴笑何逊之重来非吾之故人耶所见者今我也恭惟某官城市大隐山泽真癯拍洪崖挹浮丘疑逰八极召邹生延枚叟又客诸侯兹辱顾存未遑迎肃终然不可口过勤黄山谷之诗殊不类其人殆似宋广平之赋某甚安斗食焉用鼎羹月落参横荷唤起罗浮之梦水边雪后愿更续和靖之篇
　　囘吴教授投啓和诗
　　伏勤巧思见和拙诗细窥秋月之两章备见春云之多态迫斯可以见矣敢疑识靣之迟忠焉能勿诲乎安用过情之誉
　　谢曹直学喜雨诗
　　伏以瘨我以旱良窘望云有志乎民辱书喜雨徒切诵清风之穆未遑和白雪之髙
　　谢张秘校【晋臣】投诗
　　以契家之旧赠之佳句之新昔人三百篇世寡和矣古诗十九首君突过之但深巾笥之藏莫效襜褕之报







　　翰苑新书续集卷四十
<子部,类书类,翰苑新书>
　　钦定四库全书
　　翰新书续集卷四十一
　　科举类
　　发举谢顔教授　　　　　　　方乌山
　　乡邦校艺屡先余子之鸣冑监策勲遂玷主司之选众咸称于具眼私倍切于铭心窃以庠序科目之制既殊教养选用之方亦异家自为学人无常师季有攷月有书殆匪进身之路言以庸艺以举多非肄业之流故豪杰俯视学校而不来惟疎庸幸有场屋之可觊若夫印可幸于大匠明不出于若人真为乡曲之美谈非讲师生之私谢伏念某全昧世事粗有天姿少也诵书见称孺子之可教长而能赋深疑壮夫之不为逮研穷理义之味深觉驰骋科名之事浅欲絶意于利乐且用力乎圣贤念大父以经学登考亭之堂中岁已恬于进取家君以词赋为莆中之望衰年未免于竒穷诗书之绪转寒户门之担至重勉追时好终愧初心兹逢宾诏之来羣集都城之下以緼袍之极陋与纨袴以争先方懐鼓瑟之疑忽有得卢之喜齐飞并驾人推两陆之弟兄前引后从世拟三苏之父子为荣多矣是孰使之兹葢伏遇某官太学名流圣门嫡以负荷斯文为己任以汲引后进为盛心粤从贽见之初即辱赏音之重犹记告别特厪赠言谓作文不必求竒莫先平易谓得名最患太早当自矜持使非先生长者之曲成安得门人小子之有造某敢不少图寸进仰答已知得进士归未足报相期之意到圣人处尽可为不朽之恩
　　代族弟谢乡举　　　　　　　方乌山
　　家庭课学不殊同队之鱼乡里抡才遂与嘉賔之鹿骇所罕见得之若惊窃惟自有三载之科程老尽四方之豪杰升沉一诿之命得失似制乎天故观前辈逺大功名率皆早岁奋飞于场屋七岁神童者贾丞相十八岁状头者汪端明卓乎伟哉噫其鲜矣伏念某原夫初学伊吾小生兰茁其芽人颇怜其秀慧笋根虽稚众皆意其抽萌葢自大父辟家塾以教儿孙伯祖有园池以接宾友三世推为善人长者一里称以闻家钜宗严君两预于荐书群从聨登于监学乃如孺子亦有家风眼看举子之踏槐兴动少年之折桂立万蚁之障畧无怖容捧一鹗之书未是差事靖言侥冒谁实作成兹葢伏遇某官西州儒宗广延魁彦士曰时哉遇司马谁无愿休之心谁其主之有欧阳足想育才之乐焚香之拜温温劝驾之言方计吏之与偕至小子而有造某敢不志其逺者学以成之曲江题名敢遽动心于荣进互乡洁己方将听命于抠趋不知所裁非以为谢
　　代赵丞谢解　　　　　　　方秋崖
　　哦竹笑丞哉之负几羞澁于父书踏槐随举子之忙或揶揄其儿戏敢意鹄头之选偶分麟趾之晖窃伏思惟适有侥幸昔我皇祖笃叙宗盟乃睠箕裘易染膏梁之习俾同韦布自取翰墨之功此岂直角无用之文亦因以观平生之蕴如曰志于得耳则吾夫何慊哉葢场屋所以假涂宁忝有唐之科目谓辞章特其余事况复神尧之子孙凡我银潢无忘铁砚如某者襟灵不韵骨相最凡雨寒几落于檐花所未传者家学衫老半枯于荷叶亦多鄙其世恩泽祖笏以未甘弹儒冠而良苦虽技止雕虫之巧然功慙画虎之难意者丹成而九返其魂胡为璞献而三刖其足场屋恍惊于昨梦诏书又逼于秋风战岂屡北耶雪案之灯故在吾亦欲东耳云衢之兴甚髙勇于请行幸而得隽此葢恭遇金玉右文之化丹青左戚之儒德裕不喜决科肯为诡论王结欲除任子深厌庸流乃从防于棘闱滥吹嘘于竽奏某敢不挈搜旧业就绪初心击水而抟扶摇如借鹏程之翼排云而呌阊阖敢婴骊颔之鳞
　　代汪表侄谢解　　　　　　　方秋崖
　　圣天子新瑞平之政饬士习者再三卿大夫登贤能之书推礼经于第一凛有卢前之愧喜无牛后之嘲何德堪之为幸多矣试尝谓士生尧舜之世谁不欲身致晁董之科矧惟琴瑟之更张岂复笙竽之杂袭风飞雷厉汉札十行地辟天开唐文一变乃酌计偕之额聿囘儒学之心于然而来卓乎其杰犹共逐中原之鹿人人自谓得之至独为前列之龟区区祗有慙耳顾如某者仅若而人结髪从诸公逰切攷太平之典束书有四方志愿为君子之儒虽极知文举之才踈未易诋洛阳之年少一灯夜雪两战秋风思昔故家起鱼龙而洗日繄我季父有雕鹗之在天寥乎相业之无传幸而书种之不絶贾予余勇与众先登孰云秕之前或叹穿杨之巧邑有故事人多诵言谓畴昔当甲午之元尝魁北斗以春秋无已亥之误遄冠南宫意其气数之循环俾此功名之破的兹葢恭遇蜀文公之教化今韩愈之声光抉云汉分天章涵浸诗书之泽呈琅玕呌阊阖醲薫翰墨之香言观才屈宋而道羲黄将使家臯防而人稷契玉我文明之治锵然熈洽之朝有嘉燕凝不知螽跃迄致辽东之献亦空冀北之羣某敢不连防茅之征乗破竹之势鸟之鸷累百数而不如鹗已先雌伏之卑鲲之大几千里而化为鹏遄借雄风之便丹衷所属赤牍奚殚
　　再荐谢太守　　　　　　　王臞轩
　　少而好赋尝见齿于贤书壮当封侯尚何顔于文屋偶辱明有司之选重书新进士之名况弟子之贤于师既叨首荐而他人不如同父又获联名人称之以为美谈已当之独有惭色伏念某箕裘晚出门户早衰缀文几至呕肝苦学惟知尝胆十年以前之志岂信富贵之在天累战不利之余方知穷达之有命开门授业仰屋著书谓若无所用于一时亦将垂不朽于千载属槐花之迫目徒觉激昻认杨叶之旧穿未知中否赋不工于吐凤墨误防以成蝇设非以后场而见收几乎为文衡之所弃荆山之璞获售合浦之珠复还亲望因得以少寛朋旧亦怜其才遇靖言侥幸亶有夤縁某官宗主斯文之盟作成多士之气治平有第一誉已彻公车举送余四十人亲为劝驾致令么麽再预甄收某敢不益加驽钝之鞭勉赴功名之防天其或者道之行欤鴈序聨飞伫见齐名于鴈塔龙门髙透未知谁占于龙头
　　发解魁谢游守　　　　　　罗公夀
　　祖孙三世俱横牛角之经父子十年两占鳌头之选家传魁脉喜动重闱得之不难荣则过甚眷今瑞郡为古儒邦掲风节之标有三刘在得文章之印自二苏来江山之秀发愈竒河水之连通已验煌煌名世继继有人冠南省而位西枢先正之声光可接上紫微而魁黄榜前科之步武方新天贡初増地望弥耸欲续科名之记要须乡曲之英如某者蕞尔弱龄谫焉末学状婴孩而谈性命腼顔涑水之言事科举而背圣贤刻意象山之戒虽微资禀敢废工夫自十五六岁来已深慕圣人之学生十有九年矣亦颇能竒气之文惧世业之未昌鞭苦心而自励侍慈亲于精舍跻圣之真从季父于黉宫穷经之奥但求以学古人而行古道敢便谓工时文而要时官漫浪词塲之防薄言观者侥幸贤书之献非曰能之敢图小生斯学之无庸乃误执事大人之见赏洛阳年少之贾谊姓名虽荐于吴公大名举子之张覃文行盍先于冦凖乃积薪之居上若粃之在前顾揣分以奚堪只为亲而自喜椿一株之未老桂已重芳梨百果之所宗樝何敢比岁令方更于十暑魁躔竟萃于一门庭砌有辉里闾共庆先生惊叹而避路谓有此郎小子谈笑而覔封端在此举靖惟侥冒决有遭逢兹葢恭遇某官先生昭代儒真清时魁杰河南脉聿为程氏之光泰北声名谁似韩公之盛凛凛庙廊之器洋洋雅颂之音自凌厉于穹华即蜚腾于英茂民庸甚伟防遗爱于甘棠朝迹尤髙早陞班于玉笋合从碧落径启黄扉乃分锦水之符来续涪翁之赋慈祥一意政化双行防善类如防碧圭爱人才如爱桐梓主盟吾道増重斯文振举子之精神扶植伦魁之气数遂令晚末亦累甄陶某敢不激昻初心磨厉素志发沉潜之义理圆逺大之勲名望癸丑之龙头一筹自许题丙辰之鴈塔重庆为荣过此以还不知所措
　　发漕解谢防瑞守　　　　　　邓　林
　　覔举敕绫拂拭曾经于象管较文漕棘吹嘘偶玷于鹗书兹邓仲华之得效寸名皆游伯始之不为曲笔足未登于画防身已在于洪钧窃谓漕举以收乡曲之遗才登仕以待门馆之佳士故祖宗官之为宰相之客在干淳阶此得名儒者流自我皇大开进取之门而吾党竞借功名之径虽富民居多以赀而入然贫士亦或假韶以鸣三年大比之兴贤数路得人之为盛如某者学徒泥古好毎悖今又看诸父之擢科芥如拾地长试有司而求举梯若登天亦尝反观其失意之文未始大戾于中程之作时未来而姑顺定有知髙山流水之音志愈挫而亦坚终不改上林甘泉之技濩落半生之煮字崎万里之束书俗人笑其享弊箒之千金识者知其懐连城之双璧脱迹东华之软土犯身南粤之瘴云梅花雪片之冬深偶逢青眼桂子天香之秋老其奈白身尽倾十余岁之笔耕以取三尺绫之试具艰难图此庶几解额之稍寛侥觊得之聊奉慈顔之一笑既得护身符而旅试必须大手笔之标题适方依仁道院之州遂获问字籖房之舍幸造物谅其穷之久俾假涂繇此选而升余甘齿颊之囘已输崖蜜髙飞羽翮之举莫御海鸿兹葢伏遇判府寺丞郎中先生名世故家清门伟望一麾作守樵川星渚之去思再转为丞农扈夏卿之分赞未厌竹符之畀而为芝瑞之来遂令客寓之踪亦拜主盟之力某敢不益励钝足随试别头集英斜日之丹墀倘叨赐对髙安朝天之旧路愿看归班感激维深敷宣罔既
　　发漕举谢防守　　　　　　　简应和
　　摸索暗中幸与江西之进士吹嘘送上敢忘北道之主人由大钧播物无垠而数路得人为盛谨裁四六祗谢万分窃惟圣朝所以开公选之途士子所以应奉试之举公卿大夫多由是出寒畯下士宜向此求然乡郡之额毎甚狭而难升虽豪杰之士有不能以自见不失荆山之璞则遗沧海之珠幸九天寛雨露之恩而平地有云霄之步学优登仕千取百不为不多名玷荐贤十其数惟精惟一非谓籍龚黄之多赀而纾国计正欲得干淳之名士以应时需上方以是而招徕下亦由之而进取如应和者颇自卓然毎欲以古心而读古书不肯为时文以媚时好夜灯对简方寸圣贤晓镜览顔少年勲业念绫纸敕文偶幸以探筹而得则黄钟大吕或可杂滥竽之吹方酣蚁战于棘闱果荐鹗书于菊榜况三兄三举既发轫于己酉之科一漕一乡复聨芳于壬子之岁鴈序等秋风之赐马头同雪絮之春初匪偶然有自来矣某官受天间气为世真儒身考亭夫子之乡家定夫先生之学早荣阶于计吏即晋接于华津幕泛莲红宻勿筹帷之防槖持荷紫雍容府寺之班盍径立于公槐尚屈分于符竹士挹涧堂之润人知道院之文化未及期政已成颂乃当紫诏兴贤之际而降黄堂劝驾之忱遂令沟中之弃才亦收防下之焦尾某敢不着鞭逸驾砺锷新硎精八吟叉手之文励三日别头之战姓名题鴈塔魁标映堂吏之书兄弟跃龙津同榜皆状元之选
　　囘安庆发举士人【附试江州】　　郑雪岩
　　荐士观诸侯之能岁贡当从于乡郡权时讲大比之礼宾兴乃属于制垣正有媿焉何勤谢也某官沐浴文翁之遗化生长周郎之比邻脱迹于兵戈之余举目有江山之异学书学劒深识三边便宜于胷中习赋习经非弄斯文浮华于笔下是谓贤者能者诚宜爵之禄之扁舟徃来于长江已听雪絮马前之曲聨骑遨逰于阆遂赋红杏龙头之诗某徒忝分符有惭劝驾已知璧在秦城而名重将见玉出昆山而价髙式微式微胡不归宁久鸿鴈流离之所类我类我久则肖速乗蒲卢变化之机心之所期言不能尽
　　回新发举进士【一县中榜者五人】　戴象麓
　　望重月评名登天府此举得人多矣快哉五凤之齐飞谬人若己得之喜甚双鳬之欲舞斯文之庆阖邑所同恭惟省元罗斗心胷凌云志气几年萤雪【周礼云饱参六官法度之书　书云饱参百篇典诰之书赋云细哦八韵宫商之词】万里鹏风果中三物贤能之选闾里为之动色庠序有以増光以数考之东井五星之交聚得时行矣南山七日之难淹某滥宰郑乡喜观祢荐然此特文章之小效将大施勲业之宏规且辱投珠若为报玖打鼓推不去何强顔须待于来年衣锦早归来要拭目一观于盛事甚为庆抃罔既敷宣
　　回建宁府翁解魁【以孙】　　　　方壶山
　　荣都虎榜髙剡鹗书久矣潜心究遗经之三传裒然举首加元士之二人无预传衣何为衔袖恭惟某人为春秋学异章句儒三万六千言之用心务推研于纸外二百四十年之行事多感慨于胷中鸷将击则伏深雕久困则飞怒气骨如许定非常调之流具眼相逢当认魁文之様前程万里来岁双元某取友未能贡贤何幸遥认银袍之立鹄侣谷梁家且看金榜之登龙必公孙子亟致多谢尚不一书
　　回防监元　　　　　　　　方壶山
　　得隽虎闱聨芳鹗剡名家文献多生谢砌之兰文苑声华五折燕山之桂光生闾里庆溢堦庭有来衔袖之书想动弹冠之喜伏惟某人箕裘粹学衣鉢髙科为防先生之闻孙典刑可想生朱文公之寓里趣操更髙固当用力于圣贤尤欲策勲于名第谅其游戏觚墨之际固已凌跨纨袴之流逺到讵可量哉一第直易事耳伫枫宸之大对伴荷槖以増辉某无预传衣胡勤投璧鹏程万里幸相勉以脩名龙首三人定不输于他手
　　回熊解魁【东之】　　　　　　　方秋崖
　　籍甚文名老熊当道褎然举首凡马空羣得圣人笔削之心重乡老宾兴之选恭惟妙探絶学独抱遗经谁不黜伯而尊王是陈言耳或者褒子而贬父如名义何放出一头了无众手以此战何不克得臣将寓目焉惟不矜莫与争晋覇在此行矣
　　回二名陈大猷
　　众人逐鹿何有何亡老手射雕毎发毎中虽曹参之第二知李广之无双恭惟熟讲中庸卓为茂异许孟容有礼学典章多所裁之公孙举贤良郡国无以易也迄援枹而再鼔又防帜以先登鹿洞古而聘君来莫如之子鼍洲圆而状元出其在此行
　　回发解第三名刘复
　　项羽敌万不亦壮哉荀伯在三几少屈矣叹伏老苍之笔惊嗟英妙之年恭惟赋声摩空诗才论斗文章有气意其与庐山髙学问藏身乃亦如椰子大于此见士之秀何必曰老而成勉旃此行逐斫广寒之桂毋曰得意跃马看长安之花
　　回饶解元谢解【书义】　　　　方乌山
　　以月旦评上秋风榜怒飞几千里久矣为致逺之图训解三万言今始稽古之力徒得君重何谢我为恭惟某人口吐雄辞胷蟠奥义谓楚倚相读九丘八索岂不迂哉笑韩昌黎规五诰三盘空自苦耳踏槐充赋拾芥成名见説古文已尽窥于孔壁勿云朴学行即对于汉庭某愧冗不治徒爱莫助从今北望耸看龙虎之荣观尚俟南归细问科斗之竒字第惭后贺不称先施
　　回叶解元谢解【春秋】　　　　　方乌山
　　桂殿传香棘闱奏防所谓明素王之志惟春秋乎繇此附青云之名何富贵也鹄袍争羡虎牓有光恭惟某人为今儒宗得古书法范解何休学外别出竒功胡氏传伊川序中黙窥精意鋭于再鼓夺此先筹庆元鸿枢欣有光于同业熈宁龙首防立见于亢宗某无可传衣曷厪衔袖自夸摸索曩尝见子之一斑敢祝飞腾慎勿避人之三舍
　　回漕举傅梦登　　　　　　　方秋崖
　　遡江左右数路得人入洛弟兄一门盛事虽是漕闱之荐送亦増乡守之光荣恭维特妙羲经且工虫文高霞鹜又飞卷浦之云气压斗牛要作筑□之雨乃从借迳亟与计偕几千仞庐山髙孰倾三峡五百人进士第今见二难
　　回漕举傅士龙　　　　　　　方秋崖
　　读庐山髙雅闻誉处登滕王阁亟与计偕恭喜傅岩之一家并取丰城之双劔恭惟不随人后径到画前仕有为贫吾何嫌于覔举学知不足自谓欠于读书但即斯言可觇逺到一江左右已驰异路之声华二难弟兄定作同年之期集
　　回进书免举刘均　　　　　　方秋崖
　　表闻北阙籍在南宫画防持招当有程伊川之故事呈身自赞岂縁苏明允之权书伏惟超诣先天茂明大学皆有论著辛勤尽得其精微悉上进呈乙览实为之嘉叹乃免繇于乡赋俾迳造于礼闱用则行舍则藏毋忘经训招之来麾之去肯堕时流庶知鹿洞之有人亦俾鼍洲之増气
　　回免举王子和　　　　　　　方秋崖
　　秋横鹗表先我着鞭工歌鹿鸣待予劝驾曽共半窓之灯火愿言一夜之风雷恭惟自挟六官蚤游诸老三箭而天山定未害巧迟一举而朔庭空今当凯防要使故交之亲见迄留盛事于此行顾天下之事若积薪吾无患矣虽君子之交淡如水予日望之
　　及第类
　　代状元及第谢东宫　　　　赵南塘
　　大夫而有孝弟闻必使为辅翼之具葢玉质之既粹则金声之乃遐凡以言繇其教染故郡国举茂异之等而乡闾献贤能之书多士以宁得人为盛允赖元良之正聿来黎献之共兹锡第于丹墀宜荐诚于青禁伏念某等材奚足算技亦无他徒知畎亩之爱君遂欲草茅而言事荷两朝之率育丁三岁之比兴辄妄试于有司不自量其无学见闻甚陋乌覩朝廷之宜悃愊则忠庶尽臣子之义方惧猥尘于宸览岂其佥预于胪传宠冒实多拜嘉敢后雅崇经术敬接儒宗讲就将于闲燕之清赞涵泳于雍熈之治振洊雷之隆响有鸢皆飞少海之余波何鲲不化遂令孱品亦玷贤科某等谨当允蹈初言笃持晚节射天门之防得之若惊望甲观之光敢不重拜
　　丙戌期集所代亚魁上知奉程内翰治易
　　郑雪岩
　　滴露研朱尚作蝇头之注磨煤书淡忽聮鼇首之名虽弗利于好竽抑无虞于按剑葢难莫难于遇主乐莫乐于知音如是际逢若何报称窃以马图出而文字见蠧简烦而科目兴不谓上世开物之书反为后来干禄之具自世更三古人更三圣厄秦犹见于全经奈师自一説学自一家涉汉交持于异议天开我宋时生钜儒自开基首访于孔堂故命讲爰先于羲画探索赜隐钩穷渊深陈图南悟其防有李穆抽闗而啓键周濓溪酌其妙有张程反本以寻源义理防其精微辞章凖其竒法葢有闗于世教岂徒擅于文塲况六阳御干之时正重明丽离之始不惟祖元德以保合又将观人文而化成虽当元黙思治之朝不废选举言之典必务得文体之厚实斯克反古朴之胚腪茍非其人有负此意如某者韦编未絶铁砚欲销旅食京华微咏杜少陵辛酸之句足遍天下曽无太史公髙迈之风竒竒似怪非求人知落落难合不与时偶户外之屦虽满甑中之尘自如两捉月以得蟾复遇风而退鹢有来问学得吾道以能东反欲移文访故山之在北已自甘于草芥岂望收于桑榆未尝有一日之长何以次羣英之冠慊然懐媿得之若惊兹者伏遇某官名重泰山脚踏实地潜虚太元论造微妙于象数之先太极经世书得防趣于筌蹄之外文章自为一家法道德卓为诸儒宗风节回众流而独航议论为四方而立的当宁欲新于士检诏公仍付于文衡宋奉常再领省闱取王元之等皆知名士欧内翰兼知贡籍降苏子瞻亚疑是门生固知无明月之暗投自恐乏阳春之寡和肆采取倍切凌兢某敢不味坤爻直内之辞酬泰道包荒之量上期不负于天子下将无叛于师门改箕子为荄兹宁袭专门之陋因周象识典礼庶通治国之方一经品题永以铭刻
　　丙戌期集所代亚魁谢防详周司业　郑雪岩
　　诵先生进学之规愿为籍辈听吾榜得人之语媿在卢前进以公衡荣幸华衮敢因展敬庸谨修辞窃以师道立而善人多教法备而英才出斯文非自为之髙下君子诚黙提其重轻胡安定之掌成均始识体用之政欧阳公之司礼部痛排险怪之非风日清晏而凤皇和鸣雷霆震惊而狐鼠詟伏唐文至正元而三变汉化逮建元而一新道不虚行人为宗主上规姚姒之混混下摩韩柳之苍苍以乗百年兴起之机尽扫积习委靡之庶光首选无忝言如某者韦编一书铁檠三尺青衿受业或驰籍甚之声皓首穷经自起纷如之叹抱荆山之璞自侪于泣卞弹空桑之瑟不工于求齐曽无元谭竒所作以流行但有冯宿见其文而叹息方将从鹿豕于天台泉石之下安望化鹍鹏于霄汉风云之间岂谓彩笔之吹生亦许枯根之向暖过眼无五色之可取防头有一字以为褒未知性学而理致之称素乏风骨而辱雄健之予胡忝师诲以为己荣兹葢伏遇某官心学精微性资冲粹以旧逰之冠带鸣于乐之鼔钟沃之周情孔思之文尽霑賸馥赓以文王虞氏之操黙动真机道足以为诸儒宗言足以为当世则转移三光五岳之气剖断诸子百家之偏敛以铸顔喟然予防绳墨既定楹桷兼收致使瓠虚亦能頴出某老当益壮凛然不雕耻为温饱之图勉竭忠孝之节经品题作佳士滥居举子之先懐仁义事吾君愿罄平生之学以兹铭德罔既镕辞
　　谢殿试编排官聂侍郎　　　　王臞轩
　　数父执于慈恩之塔稀若晨星称门生于通德之乡恍如霄汉昔登堂不果恐涉私谢今假道径去又将何辞僣饬尺笺仰干丈席恭惟某官日未东即收于巍第江以西莫着其大名诗社挥毫妙思源泉之出地昕庭抗疏精忠皦日之有天不由介绍而结主知径躐清华而登从槖剸裁邦用鄙夷管晏之近功经畧中原隘小孙刘之故画详审乎事机之防更阅乎义理之多谓如根本之先强则于恢拓也可待葢知彼不知己皆料敌之浅谋而能发又能收乃济时之逺畧属北方之警未息而西州之变复兴人方忧蜀道之难公徃为雪山之重至则事权之牵制加之饥卒之跳梁身持尺檄以直前惟知死节神叱的卢之一跃遂获生还浮言何伤乎日月之明雅志已抗于烟霞之表携诸郎于谢墅防名胜于午桥耆英之防狄公方春秋之未艾中国即相司马宁朝暮之少淹伏念某殖学代耕卖文为活元龙湖海之气少也勃乎司马山川之防今其倦矣为有阿防之养谩从举子之劳两玷乡书一尘春榜迨奉广廷之对空臆尽言不知书生之踈转喉触讳痛国论之未一悯边衅之方开惜诸将多陷防言乃援子仪之事议宰相当存大体恐贻王吉之讥虽清朝许竭其愚忠而时论或讥其太讦发矢将穿于杨叶及的辄差乗舟已迫于蓬莱为风引去向非借九鼎之力当不止三筹之输副本既不上于中书贱刺亦羞通于光范至谢知己皆后众人俯仰何心升沉付分谓今得斗粟之禄可以无饥岂不胜布衣之时难乎一饱兹迫瓜期之戍方登荷槖之门如亮其今日之来非为炙手当赐以片言之诲庶使书绅此身已托大冶之中他日冀轸遗簪之念但不负于所学是为报于异知虽秃千毫莫殚一感
　　及第谢太守　　　　　　　邓　林
　　射防太狂堕枫宸之末第脩辞徃谢贽竹使之彞恭虽位置之无堪然陶成之有日伏念某植姿颇戅抱识良偏少也读书常慕昔人之慷慨壮而覔举毎羞今世之诡随迄龃龉以难投遂﨑岖而徧走玉龙洞里曽穷天下之瓌观金鲫池旁屡览日边之胜槩不肯録录何为栖栖瞻言诸父之收科妄期尅复偶荷名流之知己相与维持常携三尺之绫晋扣千钧之笔既防飘洒更沐吹嘘俾寄迳于氷台遂登书于天府竟成借手冒中别头又从紫闼以试文方许丹墀之奉对念一生之所学何可负君昧万死以极言但知爱国攻上身而稍力谨储教以为先防夫女谒之当防戚里官阉之宜抑上而凤阁毋久付于具臣次则乌台盍悉求于端士凡有辞而皆讦然非道则不陈披腹效忠自哂杜园之贾谊殚心论事孰知丰旅之马周司衡鉴者媚之彻冕旒而难已甚安殿后讵复争先弓矢纷披孏角殿廷之射艺科条杂沓倦呈铨锁之刑书谁能躁求姑且静退卷懐黄牒甘迟吏部之差归着蓝衫聊奉慈闱之粲已为侥幸亶出坯镕兹葢恭遇某官伊洛渊源龚黄政事以寛慈绥百姓鼓荡春风以义理淑诸生霑濡化雨皂葢朱轮再书于上考紫纶丹綍佥徯于中除遂使朱愚亦题墨淡某敢不秉持素守増益未能挹瑞彩于金芝已借此时之披拂峻清班于玉笋尚祈他日之提撕皈倚冞深敷宣罔既
　　回郑状元　　　　　　　　真西山
　　胪传玉陛名冠璇魁自庆元屡防大庭孰若今日四门之辟虽长乐昔多首选未闻同时三俊之登鲠论获伸鹓行相庆恭惟某官正学传心本洙泗之旧妙龄发闻有杨晏之风适九重侧席以思贤乃千里弹冠而应诏歴陈伟论深究大原谓治乱安危之势不常要致察于己回之始而便嬖昵近之私易感当预防于未兆之先惓惓殚忧国之忠凿凿尽适时之用昌言天下之事无讳有司亲结人主之知褎为举首夫既擅儒林之荣观正须踵前辈之髙风昔吕文穆之事熈陵若王沂公之相仁庙科名岌嶪既独步于一时功业光明复可传于万世伊谁俪美允属当仁身到黄扉自是荣涂之素定名标青史要观盛烈于无穷某学本空疎识非超卓群多士而试以艺选抡虽预于司存取一人焉防其尤裁择端由于上意猥先枉驾辱贶长牋苐深蕲望之情莫既敷陈之愫
　　回孙榜眼　　　　　　　　真西山
　　璧水蜚英夙髙士望玉阶上对果亚伦魁新六馆之荣观壮七闽之盛事恭惟某官清标絶俗劲气横秋学探精微期欲造圣人之奥身居穷约常懐忧天下之心饬躬允蹈于规绳抗志弗渝于金石比承清问独罄丹衷铺张主德隆替之由力辨国论是非之正虽明白峭直不为媚俗之言而温厚深醇自得告君之体众共称于卓伟公特出于绪余夫既都儒者之至荣要必慕古人之盛节昔仁皇帝旁搜于多士若韩魏公擢在于二人顾科第之相同不知其几而勲名之有烂独到于今愿恢他日之逺图罔俾前脩之专美某滥陪较艺钦诵奏篇以直言取人葢当宁留心之方切得名士报国在有司何力之足云猥先枉驾之临申贲长牋之况念友直友谅既素辱于心期不以颂以规其敢忘于古谊
　　回马探花　　　　　　　　王臞轩
　　锡第彤墀陞华鼎甲马名千里轩昻御榻之前鳌戴三山缥缈仙蓬之上辅畿得隽士族称荣恭惟某官笔鼓风雷胸吞云梦居乡必择宛然一鹤之清风得姓最华借甚雄虹之加颂日未东而荐书屡上冀以北而声价推髙乃于再驾以成功坐使羣英之褫气属当初政尤重临轩中庸大学之书方垂咨问圣贤实理之用独善敷陈发西洛之正传绎考亭之大义识微见逺忧治危明佥谓刘蕡空臆之言出于董子潜心之业龙津一跃三十喜骨骼之成鹏翼髙骞九万抟扶揺而上翌日报泥金之帖双亲倾药玉之杯一经教子以有功羣儿祝身而愿学榜花姓字已开浮石之加祥汗竹功名更看伏波之大节某竦观伟对深叹忠言未皇展庆于赫蹏乃辱迂临于油幕绣段之遗侈矣琼琚之报慊然当年之射鹄头笑我班随于龙尾一举而登虎榜期公身到于凤池















　　翰苑新书续集卷四十一
　　钦定四库全书
　　翰新书续集卷四十二
　　生辰类
　　贺景献邸　　　　　　　　方秋崖
　　天潢毓秀宗祜流晖驾鹤而朝中元先校长生之箓牵牛而临七夕已传乞巧之文并借良辰诞弥厥月某官谦以自牧卓尔不羣钟鼎神尧之子孙了无贵介冠冕宗周之族姓雅有好修葢其禀间气于长庚固己得异书于太乙锡之难老仪我睦亲某叨与讲论窃深赞颂富贵莫如进德尚迪前人之光清浄可以延年是为仁者之夀
　　贺张参政　　　　　　　　　杨诚斋
　　日逢弧矢年迓松椿有是君有是臣亶谓千龄之盛旦俾尔昌俾尔艾长观八月之清秋乐事骈阗驩声环匝某官储精髙岳毓秀苕川硕画元勋久増光于政府沉机深识独轸念于边庭虽一时议论之靡谐奈百世声名之益壮云霾既扫日月方明爰诞告于治朝以宠还于书殿独兹均佚共以为疑与其抱髙明之节而枕石潄流岂若舒久郁之才而兴云出雨亟符梦燕入相衮龙发舒未究之才猷厉无前之勋业某比闻褒渥帅羾庆缄犯顔宜掇于深辜藏疾已钦于雅度报章下逮餽礼有加坐令山房岑絶之区如得洞府珍竒之玩有懐铭刻无语发属逢诞日之临敬拜长年之祝捧觞称夀虽不能陪賔客之尘防鼎得仙犹足以解尘埃之缚
　　贺赵文昌　　　　　　　　方秋崖
　　五纬丽天一佛出世用作霖雨是生朱纬之辰穆如清风尽涤沧溟之暑祥开弥月允属休期某官器博而用周体庄而履粹右扶风左冯翊辇毂为清前左雄右山涛铨衡倚重维天间气钟此钜公共嘉降岳之辰有伟如川之颂而某恪共谒制莫控庆悰披蕊笈而泛莲舟可想仙家之日月焚玉防而盥薇露苐瞻公姓之鼎彞
　　谢余提举贺生辰　　　　　　郑雪岩
　　手种甘棠之隂十年三到口诵蓼莪之句初度又逢荷公髙情畀余善颂某岁冉冉以将至车皇皇其何之幸遇聨台崇笃断金之好重烦移具奏宣戞玉之音适当膏泽之及时宜有阳春之寡和诚不偶尔似有相之匪为夀祺相对老翁之一笑尚期乐事同欢农亩之三登欣荷惟深敷宣罔既
　　谢刘右司贺生辰　　　　　　郑雪岩
　　倦马载驰谁云就熟分龙适纪又值初生问甘棠之防尚存诵蓼莪之诗有感言以赠也爱而夀之恭惟某官价重斯文交崇同类访子云而问字宅仅一区共坡翁而论文书藏万卷偶对黄金膏雨之霈遂赋白雪阳春之歌匪曰维祺俾开笑口数绛县人之甲子老自不知闻大庭氏之官商和而焉敢其为感佩罔既敷宣
　　谢众官贺生辰　　　　　　　郑雪岩
　　倦马载驰谁云就熟分龙适纪又值初生访甘棠之防尚存诵蓼莪之诗増感岂谓同寅之髙谊有怜甲子之余年相对黄金膏雨之应时遂赋白雪阳春之寡和诚不偶尔似有相之匪为夀祺聊发老翁之一笑尚期乐事同欢农亩之三登欣荷之私敷宣罔既
　　囘丘漕贺生日　　　　　　方秋崖
　　揆予初度频惊潘鬓之霜惠我好音忽堕郢歌之雪厥有嘉篚烂其盈门谊则重于断金荣更深于倚玉属兹多事繄我何心岂有边檄之飞驰正此师干之征调而乃尚记垂弧之日不为解甲之图今何如时但欲卷锦鲸而还耳辞不获命勉其烹素鲤而藏之
　　回徐国録【戊申生日】　　　　　刘后村
　　吾衰也久矣抚初度而自惊岁晏孰华予独交情之未厌特纾丽藻以饰朽株共惟某官思欲凌云文如翻水谓故旧茍无大故胡忍弃遗念老姿非复少年强为涂抹所惭丑质不称好辞文一字绡一缣莫酬珍贶匮十重巾十袭苐谨寳藏
　　回王臞轩贺生日　　　　　　方乌山
　　老成羇逰已断六弧之梦故人逺访先驰双鲤之书惟愁空谷之足音折子过门之屐齿良郑重甚如悚愧何恭惟李白谪仙徐邈清圣五湖三江之气落落不衰万马千兵之文堂堂可畏虽笔端之春丽尤交谊之岁寒毎逢贱生必赠好语政切彼美一方之望乃倾不逺千里而来水沉似盈尺之苓地粟如当之菜复奏一阕真成三竒某愧无雪儿可歌留与云孙为寳清兴不浅幸勿回子猷之舟浊世可怜安得望王乔之履
　　回瑞守贺生日　　　　　　　康务本
　　养弗逮亲方切蓼莪之劬瘁贵而好礼忽垂金薤之琳琅愧甚循涯感深击节某官身谐律度才叶宫商不矜棨防之尊惠然懐袖賸荐罇罍之具乐只衔杯靖省衰迟末由称塞七襄愧乏羞吟琼玖之诗十袭为荣留作子孙之寳情深愧恧词浅敷陈
　　回方教仲　　　　　　　　刘后村
　　老色上面空惭弧矢之垂太音希声忽听韶箾之奏斐然藻丽贲此衰迟某官胷次氷清毫端泉涌虽多识王翰李邕知名之士然尚记孔融祢衡忘年之交时制新腔遂成故事老夫耄矣无能为也莫少称于衮褒美人赠我何以报之苐谨藏于巾袭
　　囘太守游讷斋贺生日　　　　杨监簿
　　五十八翁正白傅堪嗟之日万有千岁借鲁侯俾夀之词温然阳春华此迟暮某官黄钟调古白雪才清汉吏悃愊之无华孔门文学之克绍摩挲铜狄伟意气之相期刻画无盐溢情文之于粲某未皇反璧有愧报琼理三径之荒老之将至云尔受一防之庇爱之能勿劳乎
　　囘黄都丞贺生日　　　　　　方乌山
　　搴帷无力负愧桑蓬衔袖过情有华虀臼阳春寡和肆夏清辞恭惟某官眼底标髙胷中韵胜啸诺为一方之重使君真不凡歌謡沸千里之声太守能同乐似怜迟暮幸接恩光赠以黄石公之秘文或者方山子之仙分某跃然圭诵深矣珍藏岂不自知耶恐孤盛意愿切有复也便是明朝
　　囘吴郎中　　　　　　　　　刘后村
　　老夫无能为忽焉耄矣乡人之善者惠然好之拊初度而失惊闻片言以自壮共惟某官人之麟凤学者斗山负当代少双之才居大廷第一之选封平津拜丞相彼哉公孙之阿谀相江都徙胶西甚矣董生之亷直力行古道尤笃故交兴懐淳熈之遗民曽是贞元之朝士烹鲤而得有素书之甚勤笼鹅而归无黄庭之可换髙情郑重暮齿光华某稽首登嘉雄懐铭惠七十欲不逾矩愿永佩于圣言五年以长比肩焉敢当为兄事
　　回吴总侍贺生辰　　　　　　方秋崖
　　熊旗西援未知解印之期骊曲东来尚记垂弧之旦交情厚甚时事奈何葢一夫向隅为主忧而四郊多垒则臣辱盍共图于尝胆顾何有于赏心骇观厥篚之华愧负临边之寄卷锦衾而还客始觉和平具朱綅以膺戎敢云耆艾
　　囘徐监簿【丙辰生日】　　　　　刘后村
　　蓬矢以射四方负壮心而永慨朱弦之音一唱惊俚耳之未闻藻思过褒苍顔改观恭惟某官气沮金石笔驱风霆不衮衮于诸公乃频频于国学以史官荣韩愈孰云宰相之知将科第放刘蕡大触贵人之怒弃荣官如粪土重交友如天伦援引过江之二贤宠加穷谷之一叟某虚湔祓自觉摧颓七十古来稀久相传于斯语百年浑是醉敢不举于君觞
　　囘赵仓贺生日　　　　　　方乌山
　　蓼莪废咏安知刚卯之临皇华有行尚移受辛之赠欲还鲸锦又酖龙珠恭惟某官卷织云孙懐修月斧揽辔发丹山之道丰度如神发廪继青社之风歌謡正沸却送善颂以辉頽龄某珍藏甚深琼报何有老色上面方愁桃李之笑人媚语熏心安得药石而生我
　　回叶寺丞　　　　　　　　刘后村
　　七十古来稀已践暮春之境一篇三致意喜闻唱叹之音奬借过情衰陈増气恭惟某官临风玉树承露金茎素负大厯才子之名尝在贞元朝士之列沉酣古制可追芝房寳鼎之歌游戏新腔不减花间香奁之作念病翁之晚景借贫女之隙光某心愧暗投谊难虚受痴年偶长获接洛英之防俚耳微聋徒听郢人之曲
　　回太守游工部贺生日　　　　赵制机
　　男子桑弧方动蓼莪之感外孙虀臼遽防华藻之褒挹郡将之谦光増防氓之贲饰恭惟某官气钟清淑学极渊源惟接乎考亭洙泗之波况心传乎受斋伊洛之脉胷襟锦绣允为岳牧之词人欬唾珠玑亶谓文章之太守宜白雪阳春之寡和有朱弦清庙之遗音节对菊英许共餐于初度行吟桂粟俾覔药于长生腆矣赠言伟哉髙谊某袭藏笥箧写入宫商虽家乏雪儿莫称黄堂之曲然市多墨客竞传乐府之腔摧谢罙深敷宣罔既
　　回张倅【癸丑生日】　　　　　　刘后村
　　病叟归田不记劬劳之旦故人监郡忽贻要眇之音托之新腔华此暮齿恭惟某官风韵濯濯之柳辞章蔼蔼之云同时宰中牟宰宻县之流竞着鞭而速化岁晚相江都相胶西而去独佩玉而徐行挺然松栢后凋之姿念兹蒲柳先零之质特弦庙瑟加贲门弧分风月之笑谈起烟霞之痼疾乐府有将雏凤真堪补旧谱之遗贫家无啭春莺竟虚辱词人之惠欲伸铭激不觉嗫嚅
　　回钟倅贺生日　　　　　　　方乌山
　　男子桑蓬叹卯君之已老外孙虀臼猗乙乗之多情圭复再三珍藏什袭恭惟某官兄之难弟吏者钜师堂堂相国之风期清标似玉亹亹中郎之手法健笔如山稍试活人之一斑深得摛翰之三昧惠而好我何以报君某自抚頽龄永懐盛意宦情聊尔盍还方山子之古冠人世几何请覔钟离翁之仙诀其余心曲悉俟面陈
　　回卓教【得吉】　　　　　　　刘后村
　　老夫耄矣与时好而背驰士者笑之独乡情之未弃鉴韶钧之入听觉弧矢之有光某人文选青钱名标黄甲举幡而集阙下不亦壮哉衣锦而还故乡可谓荣矣尚且念陈人之华髪按曲子之新腔仆匪郢人愧莫和阳春之唱君如许劭得无累月旦之评既録副以深藏聊搜枯而催谢
　　回王教庚　　　　　　　　　刘后村
　　养亲不洎岂胜年运而徃之悲越邑相存足见岁寒后凋之谊宠加至矣衰暮慊然恭惟某官交道素隆词锋尤隽昔郑老客寒无氊之际尝忝过从今翟公门可张罗之时犹相记忆嘉惠始生之日逺贻絶妙之词虽贫家素乏于雪儿不能巧啭然同社岂无于墨客可共赏音佩德罙深含毫莫写
　　回莆田黄宰【甲寅生日供送】　　刘后村
　　柱下史休官幸退藏于暮景县大夫好礼首存问于髙年自愧衰頽上烦记忆某官武城之调甚古山隂之谱最优辱绛老于泥涂深惩晋鄙之失遗杜陵以酒炙尤见耒阳之贤念野叟之垂弧命帑人而实篚几于塞屋何止充庖苐鹡鸰之悲痛方新况熊鱼之取舍宜辨退之羊玉川鲤安敢累君侯之清安期枣张公梨已足为宾客之宠区区摧谢缕缕费词
　　回兴化张宰　　　　　　　刘后村
　　阁中刘更生耄矣误藜灯之照天上张公子然挥椽笔之辞记忆良勤衰残有腼某官宜给汉廷之礼暂鸣单父之琴问綘县老人年深念泥涂之辱续襄阳耆旧传颇参州里之评自制新腔以华暮景君不惜过情之誉人将起泛爱之讥某虚负襟期苐知巾袭南有箕北有斗常叹二星之乗除愈为云郊为龙安得四方而追逐辄凭恶札少答珍投
　　回丁尉【南】　　　　　　　　　刘后村
　　人生七十稀已践暮迟之景古诗三百首忽聆风雅之音某华髪生光汗顔拜贶恭惟某官骚坛巨臂艺英髦浏亮精微之文源流诸父嘻笑怒骂之作脍炙一时分张墨客之賸残假借陈人之枯槁某仅能朗诵深愧暗投续禹锡前度看花之诗自嗟老矣诵令威何不学仙之句窃有感焉
　　回真直阁贺生日　　　　　方乌山
　　髪种种矣安知初度之临芳菲菲兮莫住韶光之去懐哉良友赠以妙歌恭惟某官标韵峻清趣操竒异饱闻诸老之议论浩乎沛然尽交当代之豪英亲其善者似怜今我尝事老师故爱之欲其生使闻者可以起某卷还不敢藏去甚荣空谷有可食之苖难堪维命仙房多不死之药请锡刀圭略叙谢私专容侍见
　　回士友　　　　　　　　　方秋崖
　　某面痩头斑四十正当乐天谪宦之年口张角奋三星行直韩子生成之宿方倦锄而荷月畴把酒以问天胡为黄绢防妇之受辛肯记绛县老人之甲子甚慙善颂于富贵何有哉有斐谢言亦贫贱骄人耳















　　翰苑新书续集卷四十二
